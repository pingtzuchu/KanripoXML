<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>崇古文訣巻一</head>
    <p>
<pb n="KR4h0044_WYG_001-1a"/>
欽定四庫全書<lb/>
　崇古文訣巻一　　　　　　宋　樓昉　編<lb/>
　　先秦文<lb/>
　　　答燕惠王書　　　　　　　　樂　毅<lb/>
　　　　可以見燕昭王樂毅君臣相與之際略似蜀<lb/>
　　　　昭烈諸葛武侯書詞明白洞見肺腑<lb/>
臣不佞不能奉承王命以順左右之心恐傷先王之明<lb/>
有害足下之義故遁逃走趙今足下使人數之以罪臣<lb/>
<pb n="KR4h0044_WYG_001-1b"/>
恐侍御者不察先王之所以畜幸臣之理又不白臣之<lb/>
所以事先王之心故敢以書對臣聞賢聖之君不以祿<lb/>
私親其功多者賞之其能當者處之故察能而授官者<lb/>
成功之君也論行而結交者立名之士也臣竊觀先王<lb/>
之舉也見有高世主之心故假節於魏以身得察於燕<lb/>
先王過舉厠之賔客之中立之羣臣之上不謀父兄以<lb/>
為亞卿臣竊不自知自以為奉令承教可幸無罪故受<lb/>
令而不辭先王命之曰我有積怨深怒於齊不量輕弱<lb/>
<pb n="KR4h0044_WYG_001-2a"/>
而欲以齊為事臣曰夫齊霸國之餘業而最勝之遺事<lb/>
也練於兵甲習於戰攻王若欲伐之必與天下圖之與<lb/>
天下圖之莫若結於趙且又淮北宋地楚魏之所欲也<lb/>
趙若許而約四國攻之齊可大破也先王以為然具符<lb/>
節南使臣於趙顧反命起兵擊齊以天之道先王之靈<lb/>
河北之地隨先王而舉之濟上濟上之軍受命擊齊大<lb/>
敗齊人輕卒銳兵長驅至國齊王遁而走莒僅以身免<lb/>
珠玉財寳車甲珍器盡收入於燕齊器設於寧臺大吕<lb/>
<pb n="KR4h0044_WYG_001-2b"/>
陳於元英故鼎反乎磨室薊丘之植植於汶篁自五霸<lb/>
以來功未有及先王者也先王以為慊於志故裂地而<lb/>
封之使得比小國諸侯臣竊不自知自以為奉命承教<lb/>
可幸無罪是以受命不辭臣聞賢聖之君功立而不廢<lb/>
故著於春秋蚤知之士名成而不毁故稱於後世若先<lb/>
王之報怨雪恥夷萬乗之强國收八百歳之蓄積及至<lb/>
棄羣臣之日餘教未衰執政任事之臣修法令謹庶孽<lb/>
施及乎氓𨽻皆可以教後世臣聞之善作者不必善成<lb/>
<pb n="KR4h0044_WYG_001-3a"/>
善始者不必善終昔伍子胥說聽於闔閭而吳王逺迹<lb/>
至郢夫差弗是也賜之鴟夷而浮之江吳王不悟先論<lb/>
之可以立功故沈子胥而不悔子胥不蚤見主之不同<lb/>
量是以至於入江而不化夫免身立功以明先王之迹<lb/>
臣之上計也離毁辱之誹謗墮先王之名臣之所以大<lb/>
恐也臨不測之罪以幸為利義之所不敢出也臣聞古<lb/>
之君子交絶不出惡聲忠臣去國不潔其名臣雖不佞<lb/>
數奉教於君子矣恐侍御者之親左右之說不察疏逺<lb/>
<pb n="KR4h0044_WYG_001-3b"/>
之行故敢獻書以聞唯君王之留意焉<lb/>
　　　上秦皇逐客書　　　　　　　李　斯<lb/>
　　　　此先秦古書也中間兩三節一反一覆一起<lb/>
　　　　一伏略加轉換數个字而精神愈出意思愈<lb/>
　　　　明無限曲折變態誰謂文章之妙不在虚字<lb/>
　　　　助詞乎<lb/>
臣聞吏議逐客竊以為過矣昔者繆公求士西取由余<lb/>
於戎東得百里奚於宛迎蹇叔於宋來邳豹公孫支於<lb/>
<pb n="KR4h0044_WYG_001-4a"/>
晉此五子者不産於秦而繆公用之并國二十遂霸西<lb/>
戎孝公用商鞅之法移風易俗民以殷盛國以富強百<lb/>
姓樂用諸侯親服獲楚魏之師舉地千里至今治彊惠<lb/>
王用張儀之計拔三川之地西并巴蜀北收上郡南取<lb/>
漢中包九夷制鄢郢東據成臯之險割膏腴之壤遂散<lb/>
六國之從使之西面事秦功施到今昭王得范睢廢穰<lb/>
侯逐華陽彊公室杜私門蠶食諸侯使秦成帝業此四<lb/>
君者皆以客之功由此觀之客何負於秦哉向使四君<lb/>
<pb n="KR4h0044_WYG_001-4b"/>
卻客而不内疏士而不用是使國無富利之實而秦無<lb/>
彊大之名也今陛下致昆山之玉有隋和之寳垂明月<lb/>
之珠服太阿之劔乗纎離之馬建翠鳳之旗樹靈鼉之<lb/>
鼓此數寳者秦不生一焉而陛下說之何也必秦國之<lb/>
所生然後可則是夜光之璧不飾朝廷犀象之器不為<lb/>
玩好鄭衞之女不充後宫而駿馬駃騠不實外廐江南<lb/>
金錫不為用西蜀丹青不為采所以飾後宫充下陳娛<lb/>
心意說耳目者必出於秦然後可則是宛珠之簪傅璣<lb/>
<pb n="KR4h0044_WYG_001-5a"/>
之珥阿縞之衣錦繡之飾不進於前而隨俗雅化佳冶<lb/>
窈窕趙女不立於側也夫擊甕叩缶彈箏搏髀而歌呼<lb/>
嗚嗚快耳目者真秦之聲也鄭衞桑間韶虞象武者異<lb/>
國之樂也今棄擊甕叩缶而就鄭衞退彈箏而取韶虞<lb/>
若是者何也快意當前適觀而已矣今取人則不然不<lb/>
問可否不論曲直非秦者去為客者逐然則是所重者<lb/>
在乎色樂珠玉而所輕者在乎人民也此非所以跨海<lb/>
内制諸侯之術也臣聞地廣者粟多國大者人衆兵彊<lb/>
<pb n="KR4h0044_WYG_001-5b"/>
者士勇是以太山不讓土壤故能成其大河海不擇細<lb/>
流故能就其深王者不卻衆庶故能明其徳是以地無<lb/>
四方民無異國四時充美鬼神降福此五帝三王之所<lb/>
以無敵也今乃棄黔首以資敵國卻賔客以業諸侯使<lb/>
天下之士退而不敢西向裹足不入秦此所謂藉寇兵<lb/>
而齎盜糧者也夫物不産於秦可寳者多士不産於秦<lb/>
願忠者衆今逐客以資敵國損民以益讐内自虚而外<lb/>
樹怨於諸侯求國無危不可得也<lb/>
<pb n="KR4h0044_WYG_001-6a"/>
　　　卜居　　　　　　　　　　　屈　平<lb/>
　　　　此屈原陽為不知善惡之所在假託蓍龜以<lb/>
　　　　决之非果未能審於所向而求之神也　居<lb/>
　　　　謂立身所安之地非宫室之居也<lb/>
屈原既放三年不得復見竭智盡忠而蔽障於讒心煩<lb/>
意亂不知所從往見太卜鄭詹尹曰余有所疑願因先<lb/>
生决之詹尹乃端䇿拂龜曰君將何以教之屈原曰吾<lb/>
寧悃悃欵欵朴以忠乎將送往勞來斯無窮乎寧誅鉏<lb/>
<pb n="KR4h0044_WYG_001-6b"/>
草茅以力耕乎將游大人以成名乎寧正言不諱以危<lb/>
身乎將從俗富貴以偷生乎寧超然高舉以保真乎將<lb/>
哫訾慄斯喔咿嚅唲以事婦人乎寧廉潔正直以自清<lb/>
乎將突梯滑稽如脂如韋以絜楹乎寧昻昻若千里之<lb/>
駒乎將泛泛若水中之鳧乎與波上下偷以全吾軀乎<lb/>
寧與騏驥抗軛乎將隨駑馬之迹乎寧與黄鵠比翼乎<lb/>
將與雞鶩爭食乎此孰吉孰凶何去何從世溷濁而不<lb/>
清蟬翼為重千鈞為輕黄鍾毁棄瓦缶雷鳴讒人高張<lb/>
<pb n="KR4h0044_WYG_001-7a"/>
賢士無名吁嗟嘿嘿乎誰知吾之廉貞詹尹乃釋䇿而<lb/>
謝曰夫尺有所短寸有所長物有所不足智有所不明<lb/>
数有所不逮神有所不通用君之心行君之意龜䇿誠<lb/>
不能知此事<lb/>
　　　漁父　　　　　　　　　　　屈　平<lb/>
　　　　漁父蓋古巢由之流荷蕢丈人之屬或曰亦<lb/>
　　　　原託之也<lb/>
屈原既放游於江潭行吟澤畔顔色憔悴形容枯槁漁<lb/>
<pb n="KR4h0044_WYG_001-7b"/>
父見而問之曰子非三閭大夫歟何故至於斯屈原曰<lb/>
舉世皆濁我獨清衆人皆醉我獨醒是以見放漁父曰聖<lb/>
人不凝滯於物而能與世推移世皆濁何不淈其泥而<lb/>
揚其波衆人皆醉何不餔其糟而歠其醨何故深思高<lb/>
舉自令放為屈原曰吾聞之新沐者必彈冠新浴者必<lb/>
振衣安能以身之察察受物之汶汶者乎寧赴湘流塟<lb/>
於江魚腹中安能以皓皓之白蒙世俗之塵埃乎漁父<lb/>
莞爾而笑鼓栧而去乃歌曰滄浪之水清兮可以濯我<lb/>
<pb n="KR4h0044_WYG_001-8a"/>
纓滄浪之水濁兮可以濯我足遂去不復與言<lb/>
　　九歌　　　　　　　　　　　　屈　平<lb/>
　　　東皇太一<lb/>
　　　　太一天之貴神祠在楚東故曰東皇此篇蓋<lb/>
　　　　言已至誠盡禮以事神願神之欣恱安寧以<lb/>
　　　　寄人臣竭力盡忠愛君不已之意<lb/>
吉日兮辰良穆將愉兮上皇撫長劒兮玉珥璆鏘鳴兮<lb/>
琳琅瑶席兮玉瑱<hi>音鎮</hi>盍將把兮瓊芳蕙肴烝兮蘭藉<hi>慈夜</hi>
<pb n="KR4h0044_WYG_001-8b"/>
<hi>切</hi>奠桂酒兮椒漿揚枹<hi>音俘</hi>兮拊鼔疏緩節兮安歌陳竽<lb/>
瑟兮浩倡靈偃蹇兮姣服芳菲菲兮滿堂五音紛兮繁<lb/>
㑹君欣欣兮樂康<lb/>
　　　雲中君<lb/>
　　　　雲中君謂靈神也前漢郊祀志言漢武帝置<lb/>
　　　　夀宫神君亦此類言神降而與神接故既去<lb/>
　　　　而人思之不忘因以寄臣子慕君之意<lb/>
浴蘭湯兮沐芳華采衣兮若英<hi>於姜切</hi>靈連蜷<hi>巨貟切</hi>兮既<lb/>
<pb n="KR4h0044_WYG_001-9a"/>
留爛昭昭兮未央蹇將憺<hi>徒濫切</hi>兮夀宫<hi>古荒切</hi>與日月兮<lb/>
齊光龍駕兮帝服聊翺遊兮周章靈皇皇兮既降<hi>乎攻切</hi>
焱逺舉兮雲中覽冀州兮有餘横四海兮焉窮思夫君<lb/>
兮太息極勞心兮<graphic n="KR0885" url="https://raw.githubusercontent.com/kanripo/KR-Gaiji/master/images/KR0885.png" mimeType="image/png"/>
                    <graphic n="KR0885" url="https://raw.githubusercontent.com/kanripo/KR-Gaiji/master/images/KR0885.png" mimeType="image/png"/>
　　　湘君<lb/>
　　　　湘君謂堯長女娥皇為舜正妃舜巡狩崩於<lb/>
　　　　蒼梧二妃遂死於江湘之間此篇情意曲折<lb/>
　　　　尤多皆以隂寓忠愛慕君之意也<lb/>
<pb n="KR4h0044_WYG_001-9b"/>
君不行兮夷猶蹇誰留兮中洲美要眇<hi>音妙</hi>兮宜修沛<hi>普賴</hi>
<hi>切</hi>吾乗兮桂舟令沅湘兮無波使江水兮安流望夫君<lb/>
兮未來吹參差兮誰思駕飛龍兮北征邅吾道兮洞庭<lb/>
薜<hi>薄閉切</hi>荔拍兮蕙綢承荃<hi>七全/切</hi>橈兮蘭旌望涔<hi>音岑</hi>陽兮<lb/>
極浦横大江兮揚靈揚靈兮未極女嬋娟<hi>音爰</hi>兮為余太<lb/>
息横流涕兮潺<hi>仕連切</hi>湲<hi>為元切</hi>隱思君兮陫側桂棹兮蘭<lb/>
栧<hi>翊係切</hi>斵冰兮積雪采薜荔兮水中搴芙蓉兮木末心<lb/>
不同兮媒勞恩不甚兮輕絶石瀨兮淺淺飛龍兮翩翩<lb/>
<pb n="KR4h0044_WYG_001-10a"/>
交不忠兮怨長期不信兮告余以不閒朝騁騖兮江臯<lb/>
夕弭節兮北渚鳥次兮屋上水周兮堂下<hi>音户</hi>捐余玦兮<lb/>
江中遺余佩兮澧浦采芳洲兮杜若將以遺兮下女時<lb/>
不可兮再得聊逍遥兮容與<lb/>
　　　湘夫人<lb/>
　　　　此篇情意與湘君篇同正妃為君則次妃降<lb/>
　　　　稱夫人所謂沅有芷兮澧有蘭思公子兮未<lb/>
　　　　敢言其詞甚平乃所以為相思之至也<lb/>
<pb n="KR4h0044_WYG_001-10b"/>
帝子降兮北渚目眇眇兮愁余<hi>協韻上聲</hi>嫋嫋兮秋風洞庭<lb/>
波兮木葉下<hi>音户</hi>登白蘋兮騁望與佳期兮夕張鳥何萃<lb/>
兮蘋中罾何為兮木上沅有芷兮澧有蘭思公子兮未<lb/>
敢言慌惚兮逺望觀流水兮潺湲麋何食兮庭中蛟何<lb/>
為兮水裔朝馳余馬兮江臯夕濟兮西澨聞佳人兮召<lb/>
余將騰駕兮偕逝築室兮水中葺之兮荷蓋蓀壁兮紫<lb/>
壇<hi>音善</hi>匊<hi>古播/字</hi>芳椒兮成堂桂棟兮蘭橑<hi>音老</hi>辛夷楣兮葯<lb/>
房罔薜荔兮為帷擗<hi>普覔切</hi>蕙櫋兮既張白玉兮為鎮疏<lb/>
<pb n="KR4h0044_WYG_001-11a"/>
石蘭兮為芳芷葺兮荷屋繚之兮杜衡合百草兮實庭<lb/>
建芳馨兮廡門九疑繽兮並迎靈之來兮如雲捐余袂<lb/>
兮江中遺余褋<hi>音牒</hi>兮澧浦搴汀洲兮杜若將以遺兮逺<lb/>
者時不可兮驟得聊逍遥兮容與<lb/>
　　　大司命<lb/>
　　　　周禮大宗伯祀司命疏云三台上台曰司命<lb/>
　　　　又文昌第四宫亦曰司命故有兩司命原非<lb/>
　　　　徼福於司命也所謂順受其正者<lb/>
<pb n="KR4h0044_WYG_001-11b"/>
廣開兮天門紛吾乗兮𤣥雲令飄風兮先驅使涷雨兮<lb/>
<hi>涷音東暴雨也</hi>灑塵君回翔兮以下踰空桑兮從汝紛緫緫兮<lb/>
九州何夭夀兮在予高飛兮安翔乗清氣兮御隂陽吾<lb/>
與君兮齊速道<hi>道去聲</hi>帝之兮九阬靈衣兮披披玉佩兮<lb/>
陸離壹隂兮壹陽衆莫知兮余所為折疏麻兮瑶華<hi>芳无</hi>
<hi>切</hi>將以遺兮離居老冉冉兮既極不寖近兮愈疏乗龍<lb/>
兮轔轔高駝兮冲天結桂枝兮延竚羌愈思兮愁人愁<lb/>
人兮奈何<hi>音奚</hi>願若今兮無虧固人命兮有當孰離合兮<lb/>
<pb n="KR4h0044_WYG_001-12a"/>
可為<lb/>
　　　少司命<lb/>
　　　　末章蓋言神能驅除邪惡擁護良善宜為下<lb/>
　　　　民之所取正則與前篇意合<lb/>
䆋蘭兮麋蕪羅生兮堂下<hi>音户</hi>綠葉兮素枝芳菲菲兮襲<lb/>
予<hi>上聲</hi>夫人兮自有美子蓀何以兮愁苦䆋蘭兮青青<hi>音菁</hi>
綠葉兮紫莖滿堂兮美人忽獨與余兮目成入不言兮<lb/>
出不辭乗回風兮載雲旗悲莫悲兮生別離樂莫樂兮<lb/>
<pb n="KR4h0044_WYG_001-12b"/>
新相知荷衣兮蕙帶<hi>音帝</hi>儵而來兮忽而逝夕宿兮帝郊<lb/>
君誰須兮雲之際與女遊兮九河衝風至兮水揚波與<lb/>
女沐兮咸池<hi>音沱</hi>晞女髪兮陽之阿望美人兮未來臨風<lb/>
怳兮浩歌孔蓋兮翠旌<hi>音菸</hi>登九天兮撫彗星竦長劒兮<lb/>
擁幼艾荃獨宜兮為民正<lb/>
　　　東君<lb/>
　　　　此即迎日之祭也<lb/>
暾將出兮東方照吾檻兮扶桑撫余馬兮安驅夜皎皎<lb/>
<pb n="KR4h0044_WYG_001-13a"/>
兮既明駕龍輈兮乗雷載雲旗兮委蛇長太息兮將上<lb/>
心低佪兮顧懐羌聲色兮娛人觀者憺兮忘歸縆瑟兮<lb/>
交鼓簫鍾兮瑶簴鳴䶵兮吹竽思靈保兮賢姱翾飛兮<lb/>
翠曾展詩兮㑹舞應律兮合節靈之來兮蔽日青雲衣<lb/>
兮白霓裳舉長矢兮射天狼操余弧兮反淪降援北斗<lb/>
兮酌桂漿撰余轡兮高駝翔杳㝠㝠兮以東行<lb/>
　　　河伯<lb/>
　　　　晦翁云巫與河伯既相別矣而波猶來迎魚<lb/>
<pb n="KR4h0044_WYG_001-13b"/>
　　　　猶來送眷眷之無已也屈原豈至是而始歎<lb/>
　　　　君恩之薄乎<lb/>
與女遊兮九河衝風起兮水横波乗水車兮荷蓋駕兩<lb/>
龍兮驂螭登崑崙兮四望心飛揚兮浩蕩日將暮兮悵<lb/>
忘歸惟極浦兮寤懐魚鱗屋兮龍堂紫貝闕兮珠宫靈<lb/>
何為兮水中乗白黿兮逐文魚與女遊兮河之渚流澌<lb/>
紛兮將來下<hi>音户</hi>子交手兮東行送美人兮南浦波滔滔<lb/>
兮來迎魚鱗鱗兮媵予<lb/>
<pb n="KR4h0044_WYG_001-14a"/>
　　　山鬼<lb/>
　　　　此篇反覆曲折言已始以志行之潔才能之<lb/>
　　　　高見珍愛於懐王已亦愛慕懐王納忠效善<lb/>
　　　　而終困於讒不能使之開寤君雖未忍遽忘<lb/>
　　　　卒為所蔽而已之拳拳終不忘君也<lb/>
若有人兮山之阿被薜荔兮帶女蘿既含睇兮又宜笑<lb/>
子慕予兮善窈窕乗赤豹兮從文狸辛夷車兮結桂旗<lb/>
被石蘭兮帶杜蘅折芳馨兮遺所思余處幽篁兮終不<lb/>
<pb n="KR4h0044_WYG_001-14b"/>
見天路險難兮獨後來表獨立兮山之上雲容容兮而<lb/>
在下杳冥冥兮羌晝晦東風飄兮神靈雨留靈修兮憺<lb/>
忘歸歳既晏兮孰華予采三秀兮於山間石磊磊兮葛<lb/>
蔓蔓怨公子兮悵忘歸君思我兮不得閒山中人兮芳<lb/>
杜若飲石泉兮䕃松柏君思我兮然疑作靁填填兮雨<lb/>
冥冥猿啾啾兮狖夜鳴風颯颯兮木蕭蕭思公子兮徒<lb/>
離憂<lb/>
　崇古文訣巻一<lb/>
</p>
<p>
</p>
  </div>
<div>
                <head>崇古文訣巻二</head>
    <p>
<pb n="KR4h0044_WYG_002-1a"/>
欽定四庫全書<lb/>
　崇古文訣巻二　　　　　　　宋　樓昉　編<lb/>
　　兩漢文<lb/>
　　　賜南粤王佗書　　　　　　　　文　帝<lb/>
　　　　委曲回䕶不自尊大而所據者正所以感動<lb/>
　　　　而諷諭之者深矣讀文帝此書非但忠厚惻<lb/>
　　　　怛能服夷狄之心又且明白正大得待夷狄<lb/>
　　　　之體<lb/>
<pb n="KR4h0044_WYG_002-1b"/>
皇帝謹問南粤王甚苦心勞思朕高皇帝側室之子棄<lb/>
外奉北藩於代道里遼逺壅蔽樸愚未嘗致書高皇帝<lb/>
棄羣臣孝惠皇帝即世高后自臨事不幸有疾日進不<lb/>
衰以故誖暴乎治諸吕為變故亂法不能獨制乃取它<lb/>
姓子為孝惠皇帝嗣賴宗廟之靈功臣之力誅之已畢<lb/>
朕以王侯吏不釋之故不得不立今即位乃者聞王遺將軍<lb/>
隆慮侯書求親昆弟請罷長沙兩將軍朕以王書罷將<lb/>
軍博陽侯親昆弟在真定者已遣人存問修治先人冢<lb/>
<pb n="KR4h0044_WYG_002-2a"/>
前日聞王發兵於邊為寇災不止當其時長沙苦之南<lb/>
郡尤甚雖王之國庸獨利乎必多殺士卒傷良將吏寡<lb/>
人之妻孤人之子獨人父母得一亡十朕不忍為也朕<lb/>
欲定地犬牙相入者以問吏吏曰高皇帝所以介長沙<lb/>
土也朕不得擅變焉吏曰得王之地不足以為大得王<lb/>
之財不足以為富服領以南王自治之雖然王之號為<lb/>
帝兩帝並立亡一乘之使以通其道是爭也爭而不讓<lb/>
仁者不為也願與王分棄前患終今以來通使如故<lb/>
<pb n="KR4h0044_WYG_002-2b"/>
　　　政事書　　　　　　　　　　賈　誼<lb/>
　　　　本末宏闊首尾該貫議論雖未免純駁之雜<lb/>
　　　　然自董仲舒以前未有言及此者文氣筆力<lb/>
　　　　則當為西漢第一<lb/>
臣竊惟事埶可為痛哭者一可為流涕者二可為長太<lb/>
息者六若其它背理而傷道者難徧以疏舉進言者皆<lb/>
曰天下已安已治矣臣獨以為未也曰安且治者非愚<lb/>
則諛皆非事實知治亂之體者也夫抱火厝之積薪之<lb/>
<pb n="KR4h0044_WYG_002-3a"/>
下而寢其上火未及燃因謂之安方今之埶何以異此<lb/>
本末舛逆首尾衡決國制搶攘非甚有紀胡可謂治陛<lb/>
下何不一令臣得熟數之於前因陳治安之䇿試詳擇<lb/>
焉夫射獵之娛與安危之機孰急使為治勞智慮苦身<lb/>
體乏鐘鼔之樂勿為可也樂與今同而加之諸侯軌道<lb/>
兵革不動民保首領匈奴賔服四荒鄉風百姓素朴獄<lb/>
訟衰息大數既得則天下順治海内之氣清和咸理生<lb/>
為明帝沒為明神名譽之美垂於無窮禮祖有功而宗<lb/>
<pb n="KR4h0044_WYG_002-3b"/>
有徳使顧成之廟稱為太宗上配太祖與漢亡極建久<lb/>
安之埶成長治之業以承祖廟以奉六親至孝也以幸<lb/>
天下以育羣生至仁也立經陳紀輕重同得後可以為<lb/>
萬世法程雖有愚幼不肖之嗣猶得蒙業而安至明也<lb/>
以陛下之明達因使少知治體者得佐下風致此非難<lb/>
也其具可素陳於前願幸無忽臣謹稽之天地驗之往<lb/>
古按之當今之務日夜念此至熟也雖使舜禹復生為<lb/>
陛下計亡以易此夫樹國固必相疑之埶下數被其殃<lb/>
<pb n="KR4h0044_WYG_002-4a"/>
上數爽其憂甚非所以安上而全下也今或親弟謀為<lb/>
東帝親兄之子西鄉而擊今吳又見告矣天子春秋鼎<lb/>
盛行義未過徳澤有加焉猶尚如是况莫大諸侯權力<lb/>
且十此者虖然而天下少安何也大國之王幼弱未壯<lb/>
漢之所置傅相方握其事數年之後諸侯之王大抵皆<lb/>
冠血氣方剛漢之傅相稱病而賜罷彼自丞尉以上徧<lb/>
置私人如此有異淮南濟北之為邪此時而欲為治安<lb/>
雖堯舜不治黄帝曰日中必熭操刀必割今令此道順<lb/>
<pb n="KR4h0044_WYG_002-4b"/>
而全安甚易不肯早為已廼墮骨肉之屬而抗剄之豈<lb/>
有異秦之季世虖夫以天子之位乗今之時因天之助<lb/>
尚憚以危為安以亂為治假設陛下居齊桓之處將不<lb/>
合諸侯而匡天下虖臣又知陛下有所必不能矣假設<lb/>
天下如曩時淮隂侯尚王楚黥布王淮南彭越王梁韓<lb/>
信王韓張敖王趙貫高為相盧綰王燕陳豨在代令此<lb/>
六七公者皆亡恙當是時而陛下即天子位能自安虖<lb/>
臣有以知陛下之不能也天下殽亂高皇帝與諸公併<lb/>
<pb n="KR4h0044_WYG_002-5a"/>
起非有仄室之埶以豫席之也諸公幸者廼為中㳙其<lb/>
次厪得舍人材之不逮至逺也高皇帝以明聖威武即<lb/>
天子位割膏腴之地以王諸公多者百餘城少者乃三<lb/>
四十縣徳至渥也然其後十年之間反者九起陛下之<lb/>
與諸公非親角材而臣之也又非身封王之也自高皇<lb/>
帝不能以是一歳為安故臣知陛下之不能也然尚有<lb/>
可諉者曰疏臣請試言其親者假令悼惠王王齊元王<lb/>
王楚中子王趙幽王王淮陽共王王梁靈王王燕厲王<lb/>
<pb n="KR4h0044_WYG_002-5b"/>
王淮南六七貴人皆亡恙當是時陛下即位能為治虖<lb/>
臣又知陛下之不能也若此諸王雖名為臣實皆有布<lb/>
衣昆弟之心慮亡不帝制而天子自為者擅爵人赦死<lb/>
罪甚者或戴黄屋漢法令非行也雖行不軌如厲王者<lb/>
令之不肯聽召之安可致乎幸而來至法安可得加動<lb/>
一親戚天下圜視而起陛下之臣雖有悍如馮敬者適<lb/>
啓其口匕首已陷其胸矣陛下雖賢誰與領此故疏者<lb/>
必危親者必亂已然之效也其異姓負强而動者漢已<lb/>
<pb n="KR4h0044_WYG_002-6a"/>
幸勝之矣又不易其所以然同姓襲是跡而動既有徴<lb/>
矣其埶盡又復然殃旤之變未知所移明帝處之尚不<lb/>
能以安後世將如之何屠牛坦一朝解十二牛而芒刃<lb/>
不頓者所排擊剥割皆衆理解也至於髖髀之所非斤<lb/>
則斧夫仁義恩厚人主之芒刃也權埶法制人主之斤<lb/>
斧也今諸侯王皆衆髖髀也釋斤斧之用而欲嬰以芒<lb/>
刃臣以為不缺則折胡不用之淮南濟北埶不可也臣<lb/>
竊跡前事大抵彊者先反淮隂王楚最彊則最先反韓<lb/>
<pb n="KR4h0044_WYG_002-6b"/>
信倚胡則又反貫高因趙資則又反陳豨兵精則又反<lb/>
彭越用梁則又反黥布用淮南則又反盧綰最弱最後<lb/>
反長沙廼在二萬五千户耳功少而最完埶疏而最忠<lb/>
非獨性異人也亦形埶然也曩令樊酈絳灌據數十城<lb/>
而王今雖以殘亡可也令信越之倫列為徹侯而居雖<lb/>
至今存可也然則天下之大計可知巳欲諸王之皆忠<lb/>
附則莫若令如長沙王欲臣子之勿葅醢則莫若令如<lb/>
樊酈等欲天下之治安莫若衆建諸侯而少其力力少<lb/>
<pb n="KR4h0044_WYG_002-7a"/>
則易使以義國小則亡邪心令海内之埶如身之使臂<lb/>
臂之使指莫不制從諸侯之君不敢有異心輻湊並進<lb/>
而歸命天子雖在細民且知其安故天下咸知陛下之<lb/>
明割地定制令齊趙楚各為若干國使悼惠王幽王元<lb/>
王之子孫畢以次各受祖之分地地盡而止及燕梁它<lb/>
國皆然其分地衆而子孫少者建以為國空而置之須<lb/>
其子孫生者舉使君之諸侯之地其削頗入漢者為徙<lb/>
其侯國及封其子孫也所以數償之一寸之地一人之<lb/>
<pb n="KR4h0044_WYG_002-7b"/>
衆天子亡所利焉誠以定治而已故天下咸知陛下之<lb/>
廉地制壹定宗室子孫莫慮不王下無倍畔之心上無<lb/>
誅伐之志故天下咸知陛下之仁法立而不犯令行而<lb/>
不逆貫高利幾之謀不生柴竒開章之計不萌細民鄉<lb/>
善大臣致順故天下咸知陛下之義卧赤子天下之上<lb/>
而安植遺腹朝委裘而天下不亂當時大治後世誦聖<lb/>
壹動而五業附陛下誰憚而久不為此天下之埶方病<lb/>
大瘇一脛之大幾如要一指之大幾如股平居不可屈<lb/>
<pb n="KR4h0044_WYG_002-8a"/>
信一二指搐身慮亡聊失今不治必為痼疾後雖有扁<lb/>
鵲不能為巳病非徒瘇也又苦<graphic n="KR0979" url="https://raw.githubusercontent.com/kanripo/KR-Gaiji/master/images/KR0979.png" mimeType="image/png"/>盭元王之子帝之從<lb/>
弟也今之王者從弟之子也惠王親兄子也今之王者<lb/>
兄子之子也親者或亡分地以安天下疏者或制大權<lb/>
以偪天子臣故曰非徒病瘇也又苦<graphic n="KR0979" url="https://raw.githubusercontent.com/kanripo/KR-Gaiji/master/images/KR0979.png" mimeType="image/png"/>盭可痛哭者此<lb/>
病是也天下之埶方倒縣凡天子者天下之首何也上<lb/>
也蠻夷者天下之足何也下也今匈奴嫚侮侵掠至不<lb/>
敬也為天下患至亡已也而漢歳致金絮采繒以奉之<lb/>
<pb n="KR4h0044_WYG_002-8b"/>
夷狄徴令是主上之操也天子共貢是臣下之禮也足<lb/>
反居上首顧居下倒縣如此莫之能解猶為國有人虖<lb/>
非亶倒縣而已又類辟且病痱夫辟者一面病痱者一<lb/>
方痛今西邊北邊之郡雖有長爵不輕得復五尺以上<lb/>
不輕得息斥候望烽燧不得卧將吏被介胄而睡臣故<lb/>
曰一方病矣醫能治之而上不使可為流涕者此也陛<lb/>
下何忍以帝皇之號為戎人諸侯埶既卑辱而旤不息<lb/>
長此安窮進謀者率以為是固不可解也亡具甚矣臣<lb/>
<pb n="KR4h0044_WYG_002-9a"/>
竊料匈奴之衆不過漢一大縣以天下之大困於一縣<lb/>
之衆甚為執事者羞之陛下何不試以臣為屬國之官<lb/>
以主匈奴行臣之計請必係單于之頸而制其命伏中<lb/>
行說而笞其背舉匈奴之衆唯上之令今不獵猛獸而<lb/>
獵田彘不搏反寇而搏畜兎翫細娛而不圖大患非所<lb/>
以為安也徳可逺施威可逺加而直數百里外威令不<lb/>
信可為流涕者此也今民賣僮者為之繡衣絲履偏諸<lb/>
緣内之閑中是古天子后服所以廟而不宴者也而庶<lb/>
<pb n="KR4h0044_WYG_002-9b"/>
人得以衣婢妾白縠之表薄紈之裏緁以偏諸美者黼<lb/>
繡是古天子之服今富人大賈嘉㑹召客者以被牆古<lb/>
者以奉一帝一后而節適今庶人屋壁得為帝服倡優<lb/>
下賤得為后飾然而天下不屈者殆未有也且帝之身<lb/>
自衣皂綈而富民牆屋被文繡天子之后以緣其領庶<lb/>
人孽妾緣其履此臣所謂舛也夫百人作之不能衣一<lb/>
人欲天下亡寒胡可得也一人耕之十人聚而食之欲<lb/>
天下亡饑不可得也饑寒切於民之肌膚欲其亡為姦<lb/>
<pb n="KR4h0044_WYG_002-10a"/>
邪不可得也國已屈矣盜賊直須時耳然而獻計者曰<lb/>
毋動為大耳夫俗至大不敬也至亡等也至冒上也進<lb/>
計者猶曰毋為可為長太息者此也商君遺禮義棄仁恩<lb/>
并心於進取行之二歳秦俗日敗故秦人家富子壯則<lb/>
出分家貧子壯則出贅借父耰鉏慮有徳色母取箕箒<lb/>
立而誶語抱哺其子與公併倨婦姑不相恱則反脣而<lb/>
相稽其慈子耆利不同禽獸者亡幾耳然并心而赴時<lb/>
猶日蹷六國兼天下功成求得矣終不知反廉愧之節<lb/>
<pb n="KR4h0044_WYG_002-10b"/>
仁義之厚信并兼之法遂進取之業天下大敗衆掩寡<lb/>
智欺愚勇威怯壯陵衰其亂至矣是以大賢起之威震<lb/>
海内徳從天下曩之為秦者今轉而為漢矣然其遺風<lb/>
餘俗猶尚未改今世以侈靡相競而上亡制度棄禮誼<lb/>
捐廉恥日甚可謂月異而歳不同矣逐利不耳慮非顧<lb/>
行也今其甚者殺父兄矣盜者剟寢户之簾搴兩廟之<lb/>
器白晝大都之中剽吏而奪之金矯偽者出幾十萬石<lb/>
粟賦六百餘萬錢乗傳而行郡國此其亡行義之尤至<lb/>
<pb n="KR4h0044_WYG_002-11a"/>
者也而大臣特以簿書不報期㑹之間以為大故至於<lb/>
俗流失世壊敗因恬而不知怪慮不動於耳目以為是<lb/>
適然耳夫移風易俗使天下回心而鄉道類非俗吏之<lb/>
所能為也俗吏之所務在於刀筆筐篋而不知大體陛<lb/>
下又不自憂竊為陛下惜之夫立君臣等上下使父子<lb/>
有禮六親有紀此非天之所為人之所設也夫人之所<lb/>
設不為不立不植則僵不修則壊筦子曰禮義廉恥是<lb/>
謂四維四維不張國乃滅亡使筦子愚人也則可筦子<lb/>
<pb n="KR4h0044_WYG_002-11b"/>
而少知治體則是豈可不為寒心哉秦滅四維而不張<lb/>
故君臣乖亂六親殃戮姦人並起萬民離叛凡十三歳<lb/>
而社稷為虚今四維猶未備也故姦人幾幸而衆心疑<lb/>
惑豈如今定經制令君君臣臣上下有差父子六親各<lb/>
得其宜姦人亡所幾幸而羣臣衆信上不疑惑此業壹<lb/>
定世世常安而後有所持循矣若夫經制不定是猶渡<lb/>
江河亡維楫中流而遇風波船必覆矣可為長太息者<lb/>
此也夏為天子十有餘世而殷受之殷為天子二十餘<lb/>
<pb n="KR4h0044_WYG_002-12a"/>
世而周受之周為天子三十餘世而秦受之秦為天子<lb/>
二世而亡人性不甚相逺也何三代之君有道之長而<lb/>
秦無道之暴也其故可知也古之王者太子廼生固舉<lb/>
以禮使士負之有司齊肅端冕見之南郊見於天也過<lb/>
闕則下過廟則趨孝子之道也故自為赤子而教固已<lb/>
行矣昔者成王幼在襁抱之中召公為太保周公為太<lb/>
傅太公為太師保保其身體傅傅之徳義師道之教訓<lb/>
此三公之職也於是為置三少皆上大夫也曰少保少<lb/>
<pb n="KR4h0044_WYG_002-12b"/>
傅少師是與太子宴者也故廼孩提有識三公三少因<lb/>
明孝仁禮義以道習之逐去邪人不使見惡行於是皆<lb/>
選天下之端士孝悌博聞有道術者以衞翼之使與太<lb/>
子居處出入故太子廼生而見正事聞正言行正道左<lb/>
右前後皆正人也夫習與正人居之不能毋正猶生長<lb/>
於齊不能不齊言也習與不正人居之不能毋不正猶<lb/>
生長於楚之地不能不楚言也故擇其所耆必先受業<lb/>
廼得嘗之擇其所樂必先有習廼得為之孔子曰少成<lb/>
<pb n="KR4h0044_WYG_002-13a"/>
若天性習貫如自然及太子少長知妃色則入於學學<lb/>
者所學之官也學禮曰帝入東學上親而貴仁則親疏<lb/>
有序而恩相及矣帝入南學上齒而貴信則長幼有差<lb/>
而民不誣矣帝入西學上賢而貴悳則聖智在位而功<lb/>
不遺矣帝入北學上貴而尊爵則貴賤有等而下不踰<lb/>
矣帝入太學承師問道退習而考於太傅太傅罰其不<lb/>
則而匡其不及則悳智長而治道得矣此五學者既成<lb/>
於上則百姓黎民化輯於下矣及太子既冠成人免於<lb/>
<pb n="KR4h0044_WYG_002-13b"/>
保傅之嚴則有記過之史徹膳之宰進善之旌誹謗之<lb/>
木敢諫之鼓瞽史誦詩工誦箴諫大夫進謀士傳民語<lb/>
習與智長故切而不媿化與心成故中道若性三代之<lb/>
禮春朝朝日秋暮夕月所以明有敬也春秋入學坐國<lb/>
老執醬而親餽之所以明有孝也行以鸞和步中采齊<lb/>
趣中肆夏所以明有度也其於禽獸見其生不忍其死<lb/>
聞其聲不食其肉故逺庖㕑所以長恩且明有仁也夫<lb/>
三代之所以長久者以其輔翼太子有此具也及秦而<lb/>
<pb n="KR4h0044_WYG_002-14a"/>
不然其俗固非貴辭讓也所上者告訐也固非貴禮義<lb/>
也所上者刑罰也使趙高傅胡亥而教之獄所習者非<lb/>
斬劓人則夷人之三族也故胡亥今日即位而明日射<lb/>
人忠諫者謂之誹謗深計者謂之妖言其視殺人若艾<lb/>
草菅然豈惟胡亥之性惡哉彼其所以道之者非其理<lb/>
故也鄙諺曰不習為吏視已成事又曰前車覆後車誡<lb/>
夫三代之所以長久者其巳事可知也然而不能從者<lb/>
是不法聖智也秦世之所以亟絶者其轍跡可見也然<lb/>
<pb n="KR4h0044_WYG_002-14b"/>
而不避是後車又將覆也夫存亡之變治亂之機其要<lb/>
在是矣天下之命縣於太子太子之善在於早諭教與<lb/>
選左右夫心未濫而先諭教則化易成也開於道術智<lb/>
誼之指則教之力也若其服習積貫則左右而已夫胡<lb/>
粤之人生而同聲耆欲不異及其長而成俗累數譯而<lb/>
不能相通行者有雖死而不相為者則教習然也臣故<lb/>
曰選左右早諭教最急夫教得而左右正則太子正矣<lb/>
太子正而天下定矣書曰一人有慶兆民賴之此時務<lb/>
<pb n="KR4h0044_WYG_002-15a"/>
也凡人之智能見已然不能見將然夫禮者禁於將然<lb/>
之前法者禁於巳然之後是故法之所用易見而禮之<lb/>
所為至難知也若夫慶賞以勸善刑罰以懲惡先王執<lb/>
此之政堅如金石行此之令信如四時據此之公無私<lb/>
如天地耳豈顧不用哉然而曰禮云禮云者貴絶惡於<lb/>
未萌而起教於微眇使民日遷善逺辠而不自知也孔<lb/>
子曰聽訟吾猶人也必也使無訟乎為人主計者莫如<lb/>
先審取舍取舍之極定於内而安危之萌應於外矣安<lb/>
<pb n="KR4h0044_WYG_002-15b"/>
者非一日而安也危者非一日而危也皆以積漸然不<lb/>
可不察也人主之所積在其取舍以禮義治之者積禮<lb/>
義以刑罰治之者積刑罰刑罰積而民怨背禮義積而<lb/>
民和親故世主欲民之善同而所以使民善者或異或<lb/>
道之以徳教或敺之以法令道之以徳教者徳教洽而<lb/>
民氣樂敺之以法令者法令極而民風哀哀樂之感禍<lb/>
福之應也秦王之欲尊宗廟而安子孫與湯武同然而<lb/>
湯武廣大其徳行六七百歳而弗失秦王治天下十餘<lb/>
<pb n="KR4h0044_WYG_002-16a"/>
歳則大敗此亡它故也湯武之定取舍審而秦王之定<lb/>
取舍不審矣夫天下大器也今人之置器置諸安處則<lb/>
安置諸危處則危天下之情與器亡以異在天子之所<lb/>
置之湯武置天下於仁義禮樂而徳澤洽禽獸草木廣<lb/>
裕徳被蠻貊四夷累子孫數十世此天下所共聞也秦<lb/>
王制天下於法令刑罰徳澤亡一有而怨毒盈於世下<lb/>
憎惡之如仇讎旤幾及身子孫誅絶此天下之所共見<lb/>
也是非其明效大驗邪人之言曰聽言之道必以其事<lb/>
<pb n="KR4h0044_WYG_002-16b"/>
觀之則言者莫敢妄言今或言禮義之不如法令教化<lb/>
之不如刑罰人主胡不引殷周秦事以觀之也人主之<lb/>
尊譬如堂羣臣如陛衆庶如地故陛九級上廉逺地則<lb/>
堂高陛亡級廉近地則堂卑高者難攀卑者易陵理埶<lb/>
然也故古者聖王制為等列内有公卿大夫士外有公<lb/>
侯伯子男然後有官師小吏延及庶人等級分明而天<lb/>
子加焉故其尊不可及也里諺曰欲投䑕而忌器此善<lb/>
諭也䑕近於器尚憚不投恐傷其器况於貴臣之近主<lb/>
<pb n="KR4h0044_WYG_002-17a"/>
虖廉恥節禮以治君子故有賜死而亡戮辱是以黥劓<lb/>
之辠不及大夫以其離主上不逺也禮不敢齒君之路<lb/>
馬蹵其芻者有罰見君之几杖則起遭君之乗車則下<lb/>
入正門則趨君之寵臣雖或有過刑戮之辠不加其身<lb/>
者尊君之故也此所以為主上豫逺不敬也所以體貌<lb/>
大臣而厲其節也今自王侯三公之貴皆天子之所改<lb/>
容而禮之也古天子之所謂伯父伯舅也而今與衆庶<lb/>
同黥劓髠刖笞傌<hi>音罵</hi>棄市之法然則堂不亡陛虖被戮<lb/>
<pb n="KR4h0044_WYG_002-17b"/>
辱者不泰迫虖廉恥不行大臣無廼握重權大官而有<lb/>
徒𨽻亡恥之心虖夫望夷之事二世見當以重法者投<lb/>
䑕而不忌器之習也臣聞之履雖鮮不加於枕冠雖敝<lb/>
不以苴履夫嘗已在貴寵之位天子改容而體貌之矣<lb/>
吏民嘗俯伏以敬畏之矣今而有過帝令廢之可也退<lb/>
之可也賜之死可也滅之可也若夫束縛之係緤之輸<lb/>
之司寇編之徒官司寇小吏詈罵而榜笞之殆非所以<lb/>
令衆庶見也夫卑賤者習知尊貴者之一旦吾亦廼可<lb/>
<pb n="KR4h0044_WYG_002-18a"/>
以加此也非所以習天下也非尊尊貴貴之化也夫天<lb/>
子之所嘗敬衆庶之所嘗寵死而死耳賤人安宜得如<lb/>
此而頓辱之哉豫讓事中行之君智伯伐而滅之移事<lb/>
智伯及趙滅智伯豫讓釁面吞炭必報襄子五起而不<lb/>
中人問豫子豫子曰中行衆人畜我我故衆人事之智<lb/>
伯國士遇我我故國士報之故此一豫讓也反君事讎<lb/>
行若狗彘已而抗節致忠行出虖列士之上人主使然<lb/>
也故主上遇其大臣如遇犬馬彼將犬馬自為也如遇<lb/>
<pb n="KR4h0044_WYG_002-18b"/>
官徒彼將官徒自為也頑頓亡恥集<hi>胡結反</hi>詬亡節廉恥<lb/>
不立且不自好苟若而可故見利則逝見便則奪主上<lb/>
有敗則因而挻之矣主上有患則吾苟免而已立而觀<lb/>
之耳有便吾身者則欺賣而利之耳人主將何便於此<lb/>
羣下至衆而主上至少也所託財器職業者粹於羣下<lb/>
也俱亡恥俱苟安則主上最病故古者禮不及庶人刑<lb/>
不至大夫所以厲寵臣之節也古者大臣有坐不廉而<lb/>
廢者不謂不廉曰簠簋不飾坐汚穢淫亂男女亡別者<lb/>
<pb n="KR4h0044_WYG_002-19a"/>
不曰汙穢曰帷薄不修坐罷<hi>讀作疲</hi>軟不勝任者不謂罷<lb/>
軟曰下官不職故貴大臣定有其辠矣猶未斥然正以<lb/>
謼之也尚遷就而為之諱也故其在大譴大何之域者<lb/>
聞譴何則白冠氂纓盤水加劒造請室而請辠耳上不<lb/>
執縛係引而行也其有中辠者聞命而自弛上不使人<lb/>
頸盭而加也其有大辠者聞命則北面再拜跪而自裁<lb/>
上不使捽抑而刑之也曰子大夫自有過耳吾遇子有<lb/>
禮矣遇之有禮故羣臣自憙嬰以廉恥故人矜節行上<lb/>
<pb n="KR4h0044_WYG_002-19b"/>
設廉恥禮義以遇其臣而臣不以節行報其上者則非<lb/>
人類也故化成俗定則為人臣者主耳忘身國耳忘家<lb/>
公耳忘私利不苟就害不苟去唯義所在上之化也故<lb/>
父兄之臣誠死宗廟法度之臣誠死社稷輔翼之臣誠<lb/>
死君上守圉扞敵之臣誠死城郭封疆故曰聖人有金<lb/>
城者此物此志也彼且為我死故吾得與之俱生彼且<lb/>
為我亡故吾得與之俱存夫將為我危故吾得與之皆<lb/>
安顧行而忘利守節而仗義故可以託不御之權可以<lb/>
<pb n="KR4h0044_WYG_002-20a"/>
寄六尺之孤此厲廉恥行禮義之所致也主上何喪焉<lb/>
此之不為而顧彼之久行故曰可為長太息者此也<lb/>
　　　過秦論　　　　　　　　　　賈　誼<lb/>
　　　　秦始終興亡之變盡在此書<lb/>
秦孝公據殽函之固擁雍州之地君臣固守而窺周室<lb/>
有席巻天下包舉宇内囊括四海并吞八荒之心當是<lb/>
時也商君佐之内立法度務耕織修守戰之備外連衡<lb/>
而鬬諸侯於是秦人拱手而取西河之外孝公既沒惠<lb/>
<pb n="KR4h0044_WYG_002-20b"/>
文武昭襄蒙故業因遺䇿南取漢中西舉巴蜀東割膏<lb/>
腴之地北收要害之郡諸侯恐懼㑹盟而謀弱秦不愛<lb/>
珍器重寳肥饒之地以致天下之士合從締交相與為<lb/>
一當此之時齊有孟嘗趙有平原楚有春申魏有信陵<lb/>
此四賢者皆明智而忠信寛厚而愛人尊賢重士約從<lb/>
離横兼韓魏燕趙宋衞中山之衆於是六國之士有寗<lb/>
越徐尚蘇秦杜赫之屬為之謀齊明周最陳軫召滑樓<lb/>
緩翟景蘇厲樂毅之徒通其意吳起孫臏帶佗兒良王<lb/>
<pb n="KR4h0044_WYG_002-21a"/>
廖田忌廉頗趙奢之朋制其兵常以十倍之地百萬之<lb/>
軍仰關而攻秦秦人開關延敵九國之師遁逃而不敢<lb/>
進秦無亡矢遺鏃之費而天下已困矣於是從散約解<lb/>
爭割地而賂秦秦有餘力而制其弊追亡逐北伏尸百<lb/>
萬流血漂鹵因利乗便宰割天下分裂山河彊國請服<lb/>
弱國入朝施及孝文莊襄王享國之日淺國家無事及<lb/>
至始皇奮六世之餘烈振長䇿而御宇内吞二周而亡<lb/>
諸侯履至尊而制六合執敲朴以鞭笞天下威震四海<lb/>
<pb n="KR4h0044_WYG_002-21b"/>
南取百粤之地以為桂林象郡百粤之君頫首係頸委<lb/>
命下吏廼使蒙恬北築長城而守藩籬却匈奴七百餘<lb/>
里胡人不敢南下而牧馬士不敢彎弓而報怨於是廢<lb/>
先王之道焚百家之言以愚黔首隳名城殺豪傑盡收<lb/>
天下之兵聚之咸陽銷鋒鍉鑄以為金人十二以弱天<lb/>
下之民然後踐華為城因河為池據億丈之城臨不測<lb/>
之淵以為固良將勁弩守要害之處信臣精卒陳利兵<lb/>
而誰何天下已定始皇之心自以為關中之固金城千<lb/>
<pb n="KR4h0044_WYG_002-22a"/>
里子孫帝王萬世之業也始皇既沒餘威震於殊俗然<lb/>
而陳涉甕牖繩樞之子甿𨽻之人遷徙之徒也材能不<lb/>
及中人非有仲尼墨翟之賢陶朱猗頓之富躡足行伍<lb/>
之間而俛起阡陌之中帥罷散之卒將數百之衆轉而<lb/>
攻秦斬木為兵掲竿為旗天下雲合響應贏糧而景從<lb/>
山東豪傑遂並起而亡秦族矣且天下非小弱也雍州<lb/>
之地殽函之固自若也陳涉之位不齒於齊楚燕趙韓<lb/>
魏宋衞中山之君鉏耰棘矜不敵於鈎㦸長鎩適戍之<lb/>
<pb n="KR4h0044_WYG_002-22b"/>
衆不亢於九國之師深謀逺慮行軍用兵之道非及曩<lb/>
時之士也然而成敗異變功業相反何也試使山東之<lb/>
國與陳涉度長絜大比權量力不可同年而語矣然秦<lb/>
以區區之地致萬乗之權招八州而朝同列百有餘年<lb/>
然後以六合為家殽函為宫一夫作難而七廟墮身死<lb/>
人手為天下笑者何也仁義不施而攻守之埶異也<lb/>
　<lb/>
　崇古文訣巻二<lb/>
</p>
<p>
</p>
  </div>
<div>
                <head>崇古文訣巻三</head>
    <p>
<pb n="KR4h0044_WYG_003-1a"/>
欽定四庫全書<lb/>
　崇古文訣巻三　　　　　　宋　樓昉　編<lb/>
　　兩漢文<lb/>
　　　弔屈原賦　　　　　　　　　賈　誼<lb/>
　　　　誼謫長沙不得意投書弔屈原而因以自諭<lb/>
　　　　然譏議時人太分明其才甚髙其志甚大而<lb/>
　　　　量亦狹矣<lb/>
恭承嘉惠兮竢罪長沙仄聞屈原兮自湛汨羅造託湘<lb/>
<pb n="KR4h0044_WYG_003-1b"/>
流兮敬弔先生遭世罔極兮廼殞厥身烏虖哀哉兮逢<lb/>
時不祥鸞鳳伏竄兮鴟鴞翺翔闒茸尊顯兮讒諛得志<lb/>
賢聖逆曵兮方正倒植謂隨夷溷兮謂跖蹻廉莫邪為<lb/>
鈍兮鈆刀為銛于嗟黙黙生之亡故兮斡<hi>音管</hi>棄周鼎寳<lb/>
康瓠<hi>瓦盆也</hi>兮騰駕罷牛驂蹇驢兮驥垂兩耳服鹽車兮<lb/>
章父薦屨漸不可乆兮嗟若先生獨離此咎兮誶曰已<lb/>
矣國其莫吾知兮子獨壹鬱其誰語鳳縹縹其髙逝兮<lb/>
夫固自引而遠去襲九淵之神龍兮沕淵潜以自珍偭<lb/>
<pb n="KR4h0044_WYG_003-2a"/>
<hi>背也</hi>蟂獺以隱處兮夫豈從蝦與蛭螾<hi>音寅</hi>所貴聖之神德<lb/>
兮遠濁世以自藏使麒麟可係而覊兮豈云異夫犬羊<lb/>
般紛紛其離此郵<hi>與尤同</hi>兮亦夫子之故<hi>音孤</hi>也歴九州而<lb/>
相其君兮何必懐此都也鳳凰翔於千仞兮覽德輝而<lb/>
下之見細德之險微兮遙矰擊而去之彼尋常之汙瀆<lb/>
兮豈容呑舟之魚横江湖之鱣鯨兮固将制於螻螘<lb/>
　　　請立梁王䟽　　　　　　　賈　誼<lb/>
　　　　深識事勢議論剴切筆力老徤至吳楚之反<lb/>
<pb n="KR4h0044_WYG_003-2b"/>
　　　　而説始驗至主父偃之出而䇿始行信乎其<lb/>
　　　　通達國體也<lb/>
陛下即不定制如今之埶不過一傳再傳諸侯猶且人<lb/>
恣而不制豪植而大彊漢法不得行矣陛下所以為蕃<lb/>
扞及皇太子之所恃者唯淮陽代二國耳代北邉匈奴<lb/>
與强敵為鄰能自完則足矣而淮陽之比大諸侯厪如<lb/>
黒子之著靣適足以餌大國耳不足以有所禁禦方今<lb/>
制在陛下制國而令子適足以為餌豈可謂工哉人主<lb/>
<pb n="KR4h0044_WYG_003-3a"/>
之行異布衣布衣者飾小行競小㢘以自託於鄉黨人<lb/>
主唯天下安社稷固不耳髙皇帝瓜分天下以王功臣<lb/>
反者如蝟毛而起以為不可故蔪去不義諸侯而虛其<lb/>
國擇良日立諸子雒陽上東門之外畢以為王而天下<lb/>
安故大人者不牽小行以成大功今淮南地遠者或數<lb/>
千里越兩諸侯而縣屬於漢其吏民繇役往來長安者<lb/>
自悉而補中道衣敝錢用諸費稱此其苦屬漢而欲得<lb/>
王至甚逋逃而歸諸侯者已不少矣其埶不可乆臣之<lb/>
<pb n="KR4h0044_WYG_003-3b"/>
愚計願舉淮南地以益淮陽而為梁王立後割淮陽二<lb/>
三列城與東郡以益梁不可者可徙代王而都淮陽梁<lb/>
起於新郪以北著之河淮陽包陳以南揵之江則夫諸<lb/>
侯之有異心者破膽而不敢謀梁足以扞齊趙淮陽足<lb/>
以禁吳楚陛下髙枕終無山東之憂矣此二世之利也<lb/>
當今恬然適遇諸侯之皆少數歲之後陛下且見之矣<lb/>
夫秦日夜苦心勞力以除六國之旤今陛下力制天下<lb/>
頥指如意髙拱以成六國之旤難以言智苟身亡事畜<lb/>
<pb n="KR4h0044_WYG_003-4a"/>
亂宿旤熟視而不定萬年之後傳之老母弱子将使不<lb/>
寜不可謂仁臣聞聖主言問其臣而不自造事故使人<lb/>
臣得畢其愚忠唯陛下財幸<lb/>
　　　鵩賦<hi>漢作服下同一後句下並假兮字只有禍兮福兮二兮字</hi>賈　誼<lb/>
　　　　其詞汗漫恍惚盖皆遺世忘形之説此太史<lb/>
　　　　公讀之而有同死生齊物我令人爽然自失<lb/>
　　　　之歎也誼謫長沙抑欝不自得適有鵩入之<lb/>
　　　　異長沙地卑濕恐壽不得長故為此賦推原<lb/>
<pb n="KR4h0044_WYG_003-4b"/>
　　　　死生之理以自遣也<lb/>
單閼<hi>一葛反</hi>之歲四月孟夏庚子日斜鵩集余舍止于坐<lb/>
隅貎甚閒暇異物來崪兮私怪其故發書占之䜟言其<lb/>
度曰野鳥入室主人将去請問於子鵩余去何之吉虖<lb/>
告我凶言其災淹速之度語余其期鵩乃歎息舉首奮<lb/>
翼口不能言請對以臆萬物變化兮固亡休息斡流而<lb/>
遷或推而還形氣轉續兮變化而嬗<hi>蟬</hi>沕穆亡間兮胡<lb/>
可勝言禍兮福所倚福兮禍所伏憂喜聚門兮吉凶同<lb/>
<pb n="KR4h0044_WYG_003-5a"/>
域彼吳彊大兮夫差以敗越棲㑹稽兮句踐伯世斯遊<lb/>
遂成兮卒被五刑傅説胥靡兮廼相武丁夫禍之與福<lb/>
兮何異糾纆命不可説兮孰知其極水激則悍兮矢激<lb/>
則逺萬物囘薄兮震蕩相轉雲烝雨降兮紏錯相紛大<lb/>
鈞播物兮坱圠無垠天不可與慮兮道不可與謀<hi>音眉</hi>遲<lb/>
速有命兮焉識其時且夫天地為鑪兮造化為工隂陽<lb/>
為炭兮萬物為銅合散消息安有常則千變萬化兮未<lb/>
始有極忽然為人兮何足控搏化為異物兮又何足患<lb/>
<pb n="KR4h0044_WYG_003-5b"/>
<hi>平聲</hi>小智自私兮賤彼貴我達人大觀兮物亡不可貪夫<lb/>
狥財烈士狥名夸者死權兮品庶每生怵迫之徒兮或<lb/>
趍<hi>音娶</hi>西東大人不曲兮意變齊同愚士繫俗兮窘若囚<lb/>
拘至人遺物兮獨與道俱衆人惑惑兮好惡積意真人<lb/>
恬漠兮獨與道息釋智遺形兮超然自䘮<hi>叶韻</hi>寥廓忽荒<lb/>
<hi>呼廣反</hi>兮與道翺翔乘流則逝兮得坻<hi>音遲</hi>則止縱軀委命<lb/>
兮不私與已其生兮若浮其死兮若休澹虖若深淵之<lb/>
靚泛虖若不繫之舟不以生故自寳兮養空而浮德人<lb/>
<pb n="KR4h0044_WYG_003-6a"/>
無累兮知命不憂細故蔕<hi>丑介切</hi>芥何足以疑<hi>叶韻音牛</hi>
　　　解嘲　　　　　　　　　　揚　雄<lb/>
　　　　此又是一様文字體格其實隂寓譏時之意<lb/>
　　　　而陽詠歎之進學解送窮文皆出於此<lb/>
客嘲揚子曰吾聞上世之士人綱人紀不生則已生則<lb/>
上尊人君下榮父母析人之珪儋人之爵懐人之符分<lb/>
人之禄紆青拖紫朱丹其轂今子幸得遭明盛之世處<lb/>
不諱之朝與羣賢同行歴金門上玉堂有日矣曾不能<lb/>
<pb n="KR4h0044_WYG_003-6b"/>
畫一竒出一䇿上説人主下談公卿目如曜星舌如電<lb/>
光壹從壹衡論者莫當顧黙而作太𤣥五千文枝葉扶<lb/>
踈獨説十餘萬言深者入黄泉髙者出蒼天大者含元<lb/>
氣纎者入無倫然而位不過侍郎擢纔給事黄門意者<lb/>
𤣥得母尚白乎何為官之拓落也揚子笑而應之曰客<lb/>
徒欲朱丹吾轂不知一跌将赤吾之族也往者周罔解<lb/>
結羣鹿爭逸離為十二合為六七四分五剖並為戰國<lb/>
士無常君國無定臣得士者富失士者貧矯翼厲翮恣<lb/>
<pb n="KR4h0044_WYG_003-7a"/>
意所存故士或自盛以槖或鑿坏以遁是故騶衍以頡<lb/>
亢而取世資孟軻雖連蹇猶為萬乘師今大漢左東海<lb/>
右渠搜前畨禺後陶塗東南一尉西北一候徽以紏墨<lb/>
製以質鈇散以禮樂風以詩書曠以歲月結以倚廬天<lb/>
下之士雷動雲合魚鱗雜襲咸營于八區家家自以為<lb/>
稷卨人人自以為咎繇戴縰垂纓而談者皆擬於阿衡<lb/>
五尺童子羞比晏嬰與夷吾當塗者入青雲失路者委<lb/>
溝渠旦握權而為卿相夕失埶則為匹夫譬若江湖之<lb/>
<pb n="KR4h0044_WYG_003-7b"/>
厓勃解之島乘鴈集則不為之多雙鳬飛則不為之少<lb/>
昔三仁去而殷虛二老歸而周熾子胥死而吳亡種蠡<lb/>
存而粤伯五羖入而秦喜樂毅出而燕懼范睢以折摺<lb/>
而危穰侯蔡澤以噤吟而笑唐舉故當其有事也非蕭<lb/>
曹子房平勃樊霍則不能安當其無事也章句之徒相<lb/>
與坐而守之亦無所患故世亂則聖哲馳騖而不足世<lb/>
治則庸夫髙枕而有餘夫上世之士或解縛而相或釋<lb/>
褐而傅或倚夷門而笑或横江潭而漁或七十説而不<lb/>
<pb n="KR4h0044_WYG_003-8a"/>
遇或立談間而封侯或枉千乘於陋巷或擁帚彗而先<lb/>
驅是以士頗得信其舌而奮其筆窒隙蹈瑕而無所詘<lb/>
也當今縣令不請士郡守不迎師羣卿不揖客将相不<lb/>
俛眉言竒者見疑行殊者得辟是以欲談者巻舌而同<lb/>
聲欲行者擬足而投跡鄉使上世之士處乎今世䇿非<lb/>
甲科行非孝廉舉非方正獨可抗疏時道是非髙得待<lb/>
詔下觸聞罷又安得青紫且吾聞之也炎炎者滅隆隆<lb/>
者絶觀雷觀火為盈為實天收其聲地藏其熱髙明之<lb/>
<pb n="KR4h0044_WYG_003-8b"/>
家鬼瞰其室攫拏者亡黙黙者存位極者宗危自守者<lb/>
身全是故知𤣥知黙守道之極爰清爰靜游神之廷惟<lb/>
寂惟寞守德之宅世異事變人道不殊彼我易時未知<lb/>
何如今子廼以鴟梟而笑鳳凰執蝘蜓而嘲龜龍不亦<lb/>
病乎子徒笑我𤣥之尚白吾亦笑子之病甚不遭臾跗<lb/>
與扁鵲悲夫客曰然則靡𤣥無所成名乎范蔡以下何必<lb/>
𤣥哉揚子曰范睢魏之亡命也折脅拉髂免於徽索翕<lb/>
肩蹈背扶服入槖激卬萬乘之主界涇陽抵穰侯而代<lb/>
<pb n="KR4h0044_WYG_003-9a"/>
之當也蔡澤山東之匹夫也顩頥折額涕唾流沫西揖<lb/>
强秦之相搤其咽抗其氣拊其背而奪其位時也天下<lb/>
已定金革已平都於洛陽婁敬委輅脱輓掉三寸之舌<lb/>
建不㧞之䇿舉中國徙之長安適也五帝垂典三王傳<lb/>
禮百世不易叔孫通起於枹鼓之間解甲投戈遂作君<lb/>
臣之儀得也甫刑靡敝秦法酷烈聖漢權制而蕭何造<lb/>
律宜也故有造蕭何律於唐虞之世則誖矣有作叔孫<lb/>
通儀於夏殷之時則惑矣有建婁敬之䇿於成周之世<lb/>
<pb n="KR4h0044_WYG_003-9b"/>
則謬矣有談范蔡之説於金張許史之間則狂矣夫蕭<lb/>
規曹隨留侯畫䇿陳平出竒功若泰山嚮若阺<hi>音氐</hi>隤唯<lb/>
其人之贍知哉亦㑹其時之可為也故為可為於可為<lb/>
之時則從為不可為於不可為之時則凶夫藺生收功<lb/>
於章臺四皓采榮於南山公孫創業於金馬驃騎發迹<lb/>
於祁連司馬長卿竊貲於卓氏東方朔割炙於細君僕<lb/>
誠不能與此數公者竝故黙然獨守吾太𤣥<lb/>
　　　喻巴蜀檄　　　　　　　　司馬相如<lb/>
<pb n="KR4h0044_WYG_003-10a"/>
　　　　一篇之文全是為武帝文過飾非最害人主<lb/>
　　　　心術然文字委曲回䕶出脱得不覺又不怯<lb/>
　　　　全然道使者有司不是也要教百姓當一半<lb/>
　　　　不是最善為辭深得告諭之體<lb/>
告巴蜀太守蠻夷自擅不討之日乆矣時侵犯邉境勞<lb/>
士大夫陛下即位存撫天下輯安中國然後興師出兵<lb/>
北征匈奴單于怖駭交臂受事詘膝請和康居西域重<lb/>
譯請朝稽首來享移師東指閩越相誅右弔畨禺太子<lb/>
<pb n="KR4h0044_WYG_003-10b"/>
入朝南夷之君西僰之長常效貢職不敢怠惰延頸舉<lb/>
踵喁喁然皆爭歸誼欲為臣妾道里遼逺山川阻深不<lb/>
能自致夫不順者已誅而為善者未賞故遣中郎将往<lb/>
賔之發巴蜀士民各五百人以奉幣帛衛使者不然靡<lb/>
有兵革之事戰闘之患今聞其乃發軍興制驚懼子弟<lb/>
憂患長老郡又擅為轉粟運輸皆非陛下之意也當行<lb/>
者或亡逃自賊殺亦非人臣之節也夫邉郡之士聞烽<lb/>
舉燧燔皆攝弓而馳荷兵而走流汗相屬唯恐居後觸<lb/>
<pb n="KR4h0044_WYG_003-11a"/>
白刃冐流矢義<hi>漢書作議</hi>不反顧計不旋踵人懐怒心如報<lb/>
私讎彼豈樂死惡生非編列之民而與巴蜀異主哉計<lb/>
深慮逺急國家之難而樂盡人臣之道也故有剖符之<lb/>
封析珪而爵位為通侯居列東第終則遺顯號於後世<lb/>
傳土地於子孫行事甚忠敬居位甚安佚名聲施於無<lb/>
窮功烈著而不滅是以賢人君子肝腦塗中原膏液潤<lb/>
野草而不辭也今奉幣役<hi>漢書作使</hi>至南夷即自賊殺或亡<lb/>
逃抵誅身死無名謚為至愚耻及父母為天下笑人之<lb/>
<pb n="KR4h0044_WYG_003-11b"/>
度量相越豈不逺哉然此非獨行者之罪也父兄之教<lb/>
不先子弟之率不謹寡廉鮮耻而俗不長厚也其被刑<lb/>
戮不亦宜乎陛下患使者有司之若彼悼不肖愚民之<lb/>
如此故遣信使曉諭百姓以發卒之事因數之以不忠<lb/>
死亡之罪讓三老以不教誨之過方今田時重煩百姓<lb/>
已親見近縣恐逺所谿谷山澤之民不徧聞檄到亟下<lb/>
縣道使咸諭陛下意毋忽<lb/>
　　　難蜀父老文　　　　　　　司馬相如<lb/>
<pb n="KR4h0044_WYG_003-12a"/>
　　　　武帝事西南夷豈是好事其實相如只是强<lb/>
　　　　分䟽却又要彊説道理至以禹治水為比可<lb/>
　　　　謂牽合矣使人主觀之乃所以助成其好大<lb/>
　　　　喜功之習非所以正救其失也然文字自佳<lb/>
漢興七十有八載德茂存乎六世威武紛紜湛<hi>音沈</hi>恩汪<lb/>
濊<hi>烏鱠</hi>羣生霑濡洋<hi>音羊</hi>溢乎方外於是乃命使西征隨流<lb/>
而攘<hi>人羊反</hi>風之所被罔不披<hi>上/聲</hi>靡因朝冉從駹<hi>䝉江切</hi>定<lb/>
笮<hi>音昨</hi>存卭略斯榆舉苞蒲結軌還轅東鄉<hi>向</hi>将報至于<lb/>
<pb n="KR4h0044_WYG_003-12b"/>
蜀都耆老大夫搢紳先生之徒二十有七人儼然造焉<lb/>
辭畢進曰盖聞<hi>五臣無聞字</hi>天子之於夷狄也其義羈縻勿<lb/>
絶而已今罷<hi>音皮</hi>三郡之士通夜郎之塗三年於兹而功<lb/>
不竟士卒勞倦萬民不贍今又接之以西夷百姓力屈<lb/>
恐不能卒業此亦使者之累也竊為左右患之且夫卭<lb/>
笮西僰之與中國並也歴年兹多不可記已仁者不以<lb/>
德來彊者不以力并意者其殆不可乎今割齊民以附<lb/>
夷狄敝所恃以事無用鄙人固陋不識所謂使者曰烏<lb/>
<pb n="KR4h0044_WYG_003-13a"/>
謂此乎必若所云則是蜀不變服而巴不化俗也僕尚<lb/>
惡聞若説然斯事體大固非觀者之所覯也余之行急<lb/>
其詳不可得聞已請為大夫粗陳其畧盖世必有非常<lb/>
之人然後有非常之事有非常之事然後有非常之功<lb/>
夫非常者固常人之所異也故曰非常之原黎民懼焉<lb/>
及臻厥成天下晏如也昔者洪水沸出氾<hi>音汎</hi>濫衍溢民<lb/>
人升降移徙﨑嶇而不安夏后氏慼之乃堙洪塞源决<lb/>
江䟽河灑沈澹災東歸之於海而天下永寜當斯之勤<lb/>
<pb n="KR4h0044_WYG_003-13b"/>
豈惟民哉心煩於慮而身親其勞躬腠<hi>音奏</hi>胝<hi>竹尼切</hi>無胈<lb/>
<hi>蒲葛反</hi>膚不生毛故休烈顯乎無窮聲稱浹乎于兹且夫<lb/>
賢君之踐位也豈特委𤨏喔<hi>音握五臣作齷</hi>齪拘文牽俗循誦<lb/>
習傳當世取説云爾哉必将崇論閎議創業垂統為萬<lb/>
世規故馳騖乎兼容并包而勤思乎參天貳地且詩不<lb/>
云乎普天之下莫非王土率土之濵莫非王臣是以六<lb/>
合之内八方之外浸淫衍溢懐生之物有不浸潤於澤<lb/>
者賢君耻之今封疆之内冠帶之倫咸獲嘉祉靡有闕<lb/>
<pb n="KR4h0044_WYG_003-14a"/>
遺矣而夷狄殊俗之國遼絶異黨之域舟車不通人跡<lb/>
罕至政教未加流風猶微内之則時犯義侵禮於邉境<lb/>
外之則邪行横作放殺其上君臣易位尊卑失序父老<lb/>
不辜㓜孤為奴係縲號泣内鄉<hi>五臣作嚮音向</hi>而怨曰盖聞<lb/>
中國有至仁焉德洋恩普物靡不得其所今獨曷為遺<lb/>
已舉踵思慕若枯旱之望雨戾夫為之垂涕况乎上聖<lb/>
又烏能已故北出師以討彊胡南馳使以誚勁越四靣<lb/>
風德二方之君鱗集仰流願得受號者以億計故乃關<lb/>
<pb n="KR4h0044_WYG_003-14b"/>
沫<hi>音昧</hi>若徼<hi>音/叶</hi>牂<hi>音臧</hi>牱鏤靈山梁孫原創道德之塗垂仁<lb/>
義之綂将博恩廣施逺撫長駕使䟽逖不閉曶爽闇昧<lb/>
得燿乎光明以偃甲兵於此而息討伐於彼遐邇一體<lb/>
中外禔福不亦康乎夫拯民於沈溺奉至尊之休德反<lb/>
衰世之陵夷繼周氏之絶業天子之急務也百姓雖勞<lb/>
又惡可以已哉且夫王者固未有不始於憂勤而終於<lb/>
佚樂者也然則受命之符合在於此方将増太山之封<lb/>
加梁父之事鳴和鸞揚樂頌上咸五下登三觀者未覩<lb/>
<pb n="KR4h0044_WYG_003-15a"/>
指聽者未聞音猶鷦鵬已翔乎寥廓而羅者猶視乎藪<lb/>
澤悲夫於是諸大夫茫然喪其所懐來失厥所以進喟<lb/>
然並稱曰允哉漢德此鄙人之所願聞也百姓雖勞請<lb/>
以身先之敞罔靡徙遷延而辭避<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_003-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻三<lb/>
</p>
<p>
</p>
  </div>
<div>
                <head>崇古文訣巻四</head>
    <p>
<pb n="KR4h0044_WYG_004-1a"/>
欽定四庫全書<lb/>
　崇古文訣巻四　　　　　　宋　樓昉　編<lb/>
　　兩漢文<lb/>
　　　自序　　　　　　　　　　　司馬遷<lb/>
　　　　家世源流論著本末備見於此篇終自叙處<lb/>
　　　　文字反覆委折有開闔變化之妙尤宜玩味<lb/>
昔在顓頊命南正重司天北正黎司地唐虞之際紹重<lb/>
黎之後使復典之至于夏商故重黎氏世序天地其在<lb/>
<pb n="KR4h0044_WYG_004-1b"/>
周程伯休甫其後也當宣王時官失其序而為司馬氏<lb/>
司馬氏世典周史惠襄之間司馬氏適晉晉中軍隨㑹<lb/>
犇魏而司馬氏入少梁自司馬氏去周適晉分散或在<lb/>
衛或在趙或在秦其在衛者相中山在趙者以傳劒論<lb/>
顯蒯瞶其後也在秦者錯與張儀爭論於是惠王使錯<lb/>
将兵伐蜀遂㧞因而守之錯孫蘄事武安君白起而少<lb/>
梁更名夏陽蘄與武安君阬趙長平軍還而與之俱賜<lb/>
死杜郵葬於華池蘄孫昌為秦主鐡官當始皇之時蒯<lb/>
<pb n="KR4h0044_WYG_004-2a"/>
瞶𤣥孫卬為武信君将而徇朝歌諸侯之相王王卬於<lb/>
殷漢之伐楚卬歸漢以其地為河内郡昌生母懌母懌<lb/>
為漢市長母懌生喜喜為五大夫卒皆葬髙門喜生談<lb/>
談為太史公太史公學天官於唐都受易於楊何習道<lb/>
論於黄子太史公仕於建元元封之間愍學者不達其<lb/>
意而師誖乃論六家之要指曰易大傳曰天下一致而<lb/>
百慮同歸而殊塗夫隂陽儒墨名法道德此務為治者<lb/>
也直所從言之異路有省不省耳嘗竊觀隂陽之術太<lb/>
<pb n="KR4h0044_WYG_004-2b"/>
詳而衆忌諱使人拘而多畏然其叙四時之大順不可<lb/>
失也儒者博而寡要勞而少功是以其事難盡從然其<lb/>
叙君臣父子之禮列夫婦長㓜之别不可易也墨者儉<lb/>
而難遵是以其事不可徧循然其彊本節用不可廢也<lb/>
法家嚴而少恩然其正君臣上下之分不可改也名家<lb/>
使人儉而善失真然其正名實不可不察也道家使人<lb/>
精神專一動合無形澹足萬物其為術也因隂陽之大<lb/>
順采儒墨之善撮名法之要與時遷徙應物變化立俗<lb/>
<pb n="KR4h0044_WYG_004-3a"/>
施事無所不宜指約而易操事小而功多儒者則不然<lb/>
以為人主天下之儀表也君倡臣和主先臣隨如此則<lb/>
主勞而臣佚至於大道之要去徤羡黜聰明釋此而任<lb/>
術夫神大用則竭形大勞則敝神形早衰欲與天地長<lb/>
乆非所聞也夫隂陽四時八位十二度二十四節各有<lb/>
教令曰順之者昌逆之者亡未必然也故曰使人拘而<lb/>
多畏夫春生夏長秋收冬藏此天道之大經也弗順則<lb/>
無以為天下紀綱故曰四時之大順不可失也夫儒者<lb/>
<pb n="KR4h0044_WYG_004-3b"/>
以六藝為法六藝經傳以千萬數累世不能通其學當<lb/>
年不能究其禮故曰博而寡要勞而少功若夫列君臣<lb/>
父子之體序夫婦長㓜之别雖百家弗能易也墨者亦<lb/>
尚堯舜言其德行曰堂髙三尺土階三等茅茨不翦采<lb/>
掾不斵飯土簋歠土刑糲粱之食藜藿之羮夏日葛衣<lb/>
冬日鹿裘其送死桐棺三寸舉音不盡其哀教喪禮必<lb/>
以此為萬民率使天下法若此則尊卑無别也夫世異<lb/>
時移事業不必同故曰儉而難遵也要曰彊本節用則<lb/>
<pb n="KR4h0044_WYG_004-4a"/>
人給家足之道也此墨子之所長雖百家不能廢也法<lb/>
家不别親䟽不殊貴賤壹斷於法則親親尊尊之恩絶<lb/>
矣可以行一時之計而不可長用也故曰嚴而少恩若<lb/>
尊主卑臣明分職不得相踰越雖百家不能改也名家<lb/>
苛察繳繞使人不得反其意專決於名而失人情故曰<lb/>
使人儉而善失真若夫控名責實參伍不失此不可不<lb/>
察也道家無為又曰無不為其實易行其辭難知其術<lb/>
以虚無為本以因循為用無成勢無常形故能究萬物<lb/>
<pb n="KR4h0044_WYG_004-4b"/>
之情不為物先後故能為萬物主有法無法因時為業<lb/>
有度無度因物與合故曰聖人不巧時變是守虚者道<lb/>
之常也因者君之綱也羣臣並至使各自明也其實中<lb/>
其聲者謂之端實不中其聲者謂之窾窾言不聽姦廼<lb/>
不生賢不肖自分白黒廼形在所欲用耳何事不成廼<lb/>
合大道混混冥冥光燿天下復反無名凡人所生者神<lb/>
也所託者形也神大用則竭形大勞則敝形神離則死<lb/>
死者不可復生離者不可復合故聖人重之由此觀之<lb/>
<pb n="KR4h0044_WYG_004-5a"/>
神者生之本形者生之具不先定其神形而曰我有以<lb/>
治天下何由哉太史公既掌天官不治民有子曰遷遷<lb/>
生龍門耕牧河山之陽年十歲則誦古文二十而南遊<lb/>
江淮上㑹稽探禹穴窺九疑浮沅湘北涉汶泗講業齊<lb/>
魯之都觀夫子遺風鄉射鄒嶧阸困蕃薛彭城過梁楚<lb/>
以歸於是遷仕為郎中奉使西征巴蜀以南略卭笮昆<lb/>
明還報命是歲天子始建漢家之封而太史公留滯周<lb/>
南不得與從事發憤且卒而子遷適反見父於河雒之<lb/>
<pb n="KR4h0044_WYG_004-5b"/>
間太史公執遷手而泣曰予先周室之太史也自上世<lb/>
嘗顯功名虞夏典天官事後世中衰絶於予乎女復為<lb/>
太史則續吾祖矣今天子接千歲之統封泰山而予不<lb/>
得從行是命也夫命也夫予死爾必為太史為太史毋<lb/>
忘吾所欲論著矣且夫孝始於事親中於事君終於立<lb/>
身揚名於後世以顯父母此孝之大也夫天下稱周公<lb/>
言其能論歌文武之德宣周召之風達大王王季思慮<lb/>
爰及公劉以尊后稷也幽厲之後王道缺禮樂衰孔子<lb/>
<pb n="KR4h0044_WYG_004-6a"/>
修舊起廢論詩書作春秋學者至今則之自獲麟以來<lb/>
四百有餘歲而諸侯相兼史記放絶今漢興海内壹統<lb/>
明主賢君忠臣義士予為太史而不論載廢天下之文<lb/>
予甚懼焉爾其念哉遷俯首流涕曰小子不敏請悉論<lb/>
先人所次舊聞不敢闕卒三歲而遷為太史令紬史記<lb/>
石室金鐀之書五年而當太初元年十一月甲子朔旦<lb/>
冬至天歴始改建於明堂諸神受記太史公曰先人有<lb/>
言自周公卒五百歲而有孔子孔子至于今五百歲有<lb/>
<pb n="KR4h0044_WYG_004-6b"/>
能紹而明之正易傳繼春秋本詩書禮樂之際意在斯<lb/>
乎小子何敢攘<hi>古讓字</hi>焉上大夫壺遂曰昔孔子為何作<lb/>
春秋哉太史公曰余聞之董生周道廢孔子為魯司冦<lb/>
諸侯害之大夫壅之孔子知時之不用道之不行也是<lb/>
非二百四十二年之中以為天下儀表貶諸侯討大夫<lb/>
以達王事而已矣子曰我欲載之空言不如見之於行<lb/>
事之深切著明也春秋上明三王之道下辨人事之經<lb/>
紀别嫌疑明是非定猶豫善善惡惡賢賢賤不肖存亡<lb/>
<pb n="KR4h0044_WYG_004-7a"/>
國繼絶世補敝起廢王道之大者也易著天地隂陽四<lb/>
時五行故長於變禮綱紀人倫故長於行書記先王之<lb/>
事故長於政詩記山川谿谷禽獸草木牝牡雌雄故長<lb/>
於風樂樂所以立故長於和春秋辯是非故長於治人<lb/>
是故禮以節人樂以發和書以道事詩以達意易以道<lb/>
化春秋以道義撥亂世反之正莫近於春秋春秋文成<lb/>
數萬其指數千萬物之聚散皆在春秋春秋之中弑君<lb/>
三十六亡國五十二諸侯奔走不得保社稷者不可勝<lb/>
<pb n="KR4h0044_WYG_004-7b"/>
數察其所以皆失其本已故易曰差以毫氂謬以千里<lb/>
故臣弑君子弑父非一朝一夕之故其漸乆矣有國者<lb/>
不可以不知春秋前有讒而不見後有賊而不知為人<lb/>
臣者不可以不知春秋守經事而不知其宜遭變事而<lb/>
不知其權為人君父而不通於春秋之義者必蒙首惡<lb/>
之名為人臣子而不通於春秋之義者必䧟篡弑誅死<lb/>
之罪其實皆以為善為之而不知其義被之空言不敢辭<lb/>
夫不通禮義之指至於君不君臣不臣父不父子不子<lb/>
<pb n="KR4h0044_WYG_004-8a"/>
夫君不君則犯臣不臣則誅父不父則無道子不子則<lb/>
不孝此四行者天下之大過也以天下大過予之受而<lb/>
不敢辭故春秋者禮義之大宗也夫禮禁未然之前法<lb/>
施已然之後法之所為用者易見而禮之所為禁者難<lb/>
知壺遂曰孔子之時上無明君下不得任用故作春秋<lb/>
垂空文以斷禮義當一王之法今夫子上過明天子下<lb/>
得守職萬事既具咸各序其宜夫子所論欲以何明太<lb/>
史公曰唯唯否否不然余聞之先人曰伏犧至純厚作<lb/>
<pb n="KR4h0044_WYG_004-8b"/>
易八卦堯舜之盛尚書載之禮樂作焉湯武之隆詩人<lb/>
歌之春秋采善貶惡推三代之德褒周室非獨刺譏而<lb/>
已也漢興已來至明天子獲符瑞封禪改正朔易服色<lb/>
受命於穆清澤流罔極海外殊俗重譯款塞請來獻見<lb/>
者不可勝道臣下百官力誦聖德猶不能盡宣其意且<lb/>
士賢能矣而不用有國者耻也主上明聖德不布聞有<lb/>
司之過也且余掌其官廢明聖盛德不載滅功臣賢大<lb/>
夫之業不述墮先人所言罪莫大焉余所謂述故事整<lb/>
<pb n="KR4h0044_WYG_004-9a"/>
齊其世傳非所謂作也而君比之春秋謬矣於是論次<lb/>
其文十年而遭李陵之禍幽於縲紲廼喟然而嘆曰是<lb/>
余之臯夫身虧不用矣退而深惟曰夫詩書隱約者欲<lb/>
遂其志之思也卒述陶唐以來至於麟止惟漢繼五帝<lb/>
末流接三代絶業周道既廢秦撥去古文焚滅詩書故<lb/>
明堂石室金鐀玉版圖籍散亂漢興蕭何次律令韓信<lb/>
申軍法張蒼定章程叔孫通制禮儀則文學彬彬稍進<lb/>
詩書往往間出自曹參薦盖公言黃老而賈誼晁錯明<lb/>
<pb n="KR4h0044_WYG_004-9b"/>
申韓公孫𢎞以儒顯百年之間天下遺文古事靡不畢<lb/>
集太史公仍父子相繼纂其職曰於戯余維先人嘗掌<lb/>
斯事顯於唐虞至於周復典之故司馬氏世主天官至<lb/>
于余乎欽念哉罔羅天下放失舊聞王迹所興原始察<lb/>
終見盛觀衰論考之行事畧推三代録秦漢上記軒轅<lb/>
下至于茲著十二本紀既科條之矣並時異世年差不<lb/>
明作十表禮樂損益律歴改易兵權山川鬼神天人之<lb/>
際承敝通變作八書二十八宿環北辰三十輻共一轂<lb/>
<pb n="KR4h0044_WYG_004-10a"/>
運行無窮輔弼股肱之臣配焉忠信行道以奉主上作<lb/>
三十世家扶義俶儻不令已失時立功名於天下作七<lb/>
十列傳凡百三十篇五十二萬六千五百字為太史公<lb/>
書序略以拾遺補蓺成一家言恊六經異傳齊百家雜<lb/>
語藏之名山副在京師以竢後聖君子<lb/>
　　　答任安書　　　　　　　　　司馬遷<lb/>
　　　　反覆曲折首尾相續叙事明白讀之令人感<lb/>
　　　　激悲痛然看得豪氣猶未盡除<lb/>
<pb n="KR4h0044_WYG_004-10b"/>
少卿足下曩者辱賜書教以慎於接物推賢進士為務<lb/>
意氣勤勤懇懇若望僕不相師用而流俗人之言僕非<lb/>
敢如此也僕雖罷駑亦嘗側聞長者之遺風矣顧自以<lb/>
為身殘處穢動而見尤欲益反損是以獨抑鬱而誰與<lb/>
語諺曰誰為為之孰令聽之盖鍾子期死伯牙終身不<lb/>
復鼓琴何則士為知己用女為説巳容若僕大質已虧<lb/>
缺雖才懐隨和行若由夷終不可以為榮適足以發笑<lb/>
而自㸃耳書辭宜答㑹東從上來又迫賤事相見日淺<lb/>
<pb n="KR4h0044_WYG_004-11a"/>
卒卒無須臾之間得竭志意今少卿抱不測之罪渉旬<lb/>
月廹季冬僕又薄從上上雍恐卒然不可諱是僕終已<lb/>
不能舒憤懣以曉左右則長逝者䰟魄私恨無窮請畧<lb/>
陳固陋闕然不報幸勿為過僕聞之修身者智之府也<lb/>
愛施者仁之端也取予者義之符也耻辱者勇之决也<lb/>
立名者行之極也士有此五者然後可以託於世列於<lb/>
君子之林矣故禍莫<graphic n="KR0579" url="https://raw.githubusercontent.com/kanripo/KR-Gaiji/master/images/KR0579.png" mimeType="image/png"/>於欲利悲莫痛於傷心行莫醜<lb/>
於辱先而詬莫大於宫刑刑餘之人無所比數非一世<lb/>
<pb n="KR4h0044_WYG_004-11b"/>
也所從來逺矣昔衛靈公與雍渠載孔子適陳商鞅因<lb/>
景監見趙良寒心同子參乘爰絲變色自古而耻之夫<lb/>
中才之人事關於宦豎莫不傷氣况慷慨之士乎如今<lb/>
朝廷雖乏人柰何令刀鋸之餘薦天下豪雋哉僕頼先<lb/>
人緒業得待罪輦轂下二十餘年矣所以自惟上之不<lb/>
能納忠效信有竒䇿材力之譽自結明主次之又不能<lb/>
拾遺補闕招賢進能顯巖穴之士外之不能備行伍攻<lb/>
城野戰有斬将搴旗之功下之不能累日積勞取尊官<lb/>
<pb n="KR4h0044_WYG_004-12a"/>
厚禄以為宗族交遊光寵四者無一遂苟合取容無所<lb/>
短長之效可見於此矣鄉者僕亦嘗厠下大夫之列陪<lb/>
外廷末議不以此時引綱維盡思慮今已虧形為掃除<lb/>
之𨽻在闒茸之中廼欲仰首信眉論列是非不亦輕朝<lb/>
廷羞當世之士乎嗟乎嗟乎如僕尚何言哉尚何言哉<lb/>
且事本末未易明也僕少負不羈之才長無鄉曲之譽<lb/>
主上幸以先人之故使得奏薄技出入周衛之中僕以<lb/>
為戴盆何以望天故絶賔客之知忘室家之業日夜思<lb/>
<pb n="KR4h0044_WYG_004-12b"/>
竭其不肖之材力務壹心營職以求親媚於主上而事<lb/>
乃有大謬不然者夫僕與李陵俱居門下素非相善也<lb/>
趣舍異路未嘗衘盃酒接殷勤之歡然僕觀其為人自<lb/>
竒士事親孝與士信臨財廉取予義分别有讓恭儉下<lb/>
人常思奮不顧身以狥國家之急其素所蓄積也僕以<lb/>
為有國士之風夫人臣出萬死不顧一生之計赴公家<lb/>
之難斯已竒矣今舉事壹不當而全軀保妻子之臣隨<lb/>
而媒孽其短僕誠私心痛之且李陵提歩卒不滿五千<lb/>
<pb n="KR4h0044_WYG_004-13a"/>
深踐戎馬之地足歴王庭垂餌虎口横挑彊胡仰億萬<lb/>
之師與單于連戰十餘日所殺過當虜救死扶傷不給<lb/>
旃裘之君長咸震怖廼悉徴左右賢王舉引弓之民一<lb/>
國共攻而圍之轉鬪千里矢盡道窮救兵不至士卒死<lb/>
傷如積然李陵壹呼勞軍士無不起躬流涕沬血飲泣<lb/>
張空弮冐白刃北首爭死敵陵未没時使有來報漢公<lb/>
卿王侯皆奉觴上壽後數日陵敗書聞主上為之食不<lb/>
甘味聽朝不怡大臣憂懼不知所出僕竊不自料其卑<lb/>
<pb n="KR4h0044_WYG_004-13b"/>
賤見主上慘悽怛悼誠欲効其款款之愚以為李陵素<lb/>
與士大夫絶甘分少能得人之死力雖古名将不過也<lb/>
身雖䧟敗彼觀其意且欲得其當而報漢事已無可奈<lb/>
何其所摧敗功亦足以暴於天下僕懐欲陳之而未有<lb/>
路適㑹召問即以此指推言陵功欲以廣主上之意塞<lb/>
睚眦之辭未能盡明明主不深曉以為僕沮貳師而為<lb/>
李陵游説遂下於理拳拳之忠終不能自列因為誣上<lb/>
卒從吏議家貧貨賂不足以自贖交遊莫救左右親近<lb/>
<pb n="KR4h0044_WYG_004-14a"/>
不為壹言身非木石獨與法吏為伍深幽囹圄之中誰<lb/>
可告愬者此真少卿所親見僕行事豈不然邪李陵既<lb/>
生降隤其家聲而僕又茸<hi>人勇反推也</hi>以蠶室重為天下觀<lb/>
笑悲夫悲夫事未易一二為俗人言也僕之先人非有<lb/>
剖符丹書之功文史星厯近乎卜祝之間固主上所戯<lb/>
弄倡優畜之流俗之所輕也假令僕伏法受誅若九牛<lb/>
亡一毛與螻螘何異而世又不能與死節者比特以為<lb/>
智窮罪極不能自免卒就死耳何也素所自樹立使然<lb/>
<pb n="KR4h0044_WYG_004-14b"/>
人固有一死死或重於太山或輕於鴻毛用之所趨異也<lb/>
太上不辱先其次不辱身其次不辱理色其次不辱辭<lb/>
令其次詘體受辱其次易服受辱其次關木索被箠楚<lb/>
受辱其次鬄毛髪嬰金鐡受辱其次毁肌膚斷支體受<lb/>
辱最下腐刑極矣傳曰刑不上大夫此言士節不可不<lb/>
厲也猛虎處深山百獸震恐及其在穽檻之中揺尾而<lb/>
求食積威約之漸也故士有畫地為牢埶不入削木為<lb/>
吏議不對定計於鮮也今交手足受木索暴肌膚受榜<lb/>
<pb n="KR4h0044_WYG_004-15a"/>
箠幽於圜牆之中當此之時見獄吏則頭搶地視徒𨽻<lb/>
則心惕息何者積威約之埶也及已至此言不辱者所<lb/>
謂彊顔耳曷足貴乎且西伯伯也拘牖里李斯相也具<lb/>
五刑淮隂王也受械於陳彭越張敖南鄉稱孤繫獄具<lb/>
罪絳侯誅諸吕權傾五伯囚於請室魏其大将也衣赭<lb/>
關三木季布為朱家鉗奴灌夫受辱居室此人皆身至<lb/>
王侯将相聲聞鄰國及罪至罔加不能引决自裁在塵<lb/>
埃之中古今一體安在其不辱也由此言之勇怯埶也<lb/>
<pb n="KR4h0044_WYG_004-15b"/>
彊弱形也審矣曷足怪乎且人不能早自裁繩墨之外<lb/>
已稍陵夷至於鞭笞之間廼欲引節不亦逺乎古人所<lb/>
以重施刑於大夫者殆為此也夫人情莫不貪生惡死<lb/>
念親戚顧妻子至激於義理者不然廼有不得已也今<lb/>
僕不幸蚤失二親無兄弟之親獨身孤立少卿視僕於<lb/>
妻子何如哉且勇者不必死節怯夫慕義何處不勉焉<lb/>
僕雖怯耎欲苟活亦頗識去就之分矣何至自湛溺縲<lb/>
紲之辱哉且夫臧獲婢妾猶能引決况若僕之不得已<lb/>
<pb n="KR4h0044_WYG_004-16a"/>
乎所以隱忍苟活函糞土之中而不辭者恨私心有所<lb/>
不盡鄙没世而文采不表於後也古者富貴而名磨滅<lb/>
不可勝記唯俶儻非常之人稱焉蓋西伯拘而演周易<lb/>
仲尼厄而作春秋屈原放逐乃賦離騷左丘失明厥有<lb/>
國語孫子臏脚兵法修列不韋遷蜀世傳吕覽韓非囚<lb/>
秦説難孤憤詩三百篇大抵賢聖發憤之所為作也此<lb/>
人皆意有所欝結不得通其道故述往事思來者及如<lb/>
左丘明無目孫子斷足終不可用退論書䇿以舒其憤<lb/>
<pb n="KR4h0044_WYG_004-16b"/>
思垂空文以自見僕竊不遜近自託於無能之辭網羅<lb/>
天下放失舊聞攷之行事稽其成敗興壊之理凡百三<lb/>
十篇亦欲以究天人之際通古今之變成一家之言草<lb/>
創未就適㑹此禍惜其不成是以就極刑而無愠色僕<lb/>
誠已著此書藏之名山傳之其人通邑大都則僕償前<lb/>
辱之責雖萬被戮豈有悔哉然此可為智者道難為俗<lb/>
人言也且負下未易居下流多謗議僕以口語遇遭此<lb/>
禍重為鄉黨戮笑汙辱先人亦何靣目復上父母之丘<lb/>
<pb n="KR4h0044_WYG_004-17a"/>
墓乎雖累百世垢彌甚耳是以腸一日而九回居則忽<lb/>
忽若有所亡出則不知所往毎念斯耻汗未嘗不發<lb/>
背霑衣也身直為閨閤之臣寧得自引深藏於巖穴邪<lb/>
故且從俗浮湛與時俯仰以通其狂惑今少卿廼教以<lb/>
推賢進士無廼與僕之私指謬乎今雖欲自彫琢曼辭<lb/>
以自觧無益於俗不信祗取辱耳要之死日然後是非<lb/>
廼定書不能盡意故畧陳固陋<lb/>
　<lb/>
<pb n="KR4h0044_WYG_004-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻四<lb/>
</p>
<p>
</p>
  </div>
<div>
                <head>崇古文訣巻五</head>
    <p>
<pb n="KR4h0044_WYG_005-1a"/>
欽定四庫全書<lb/>
　崇古文訣巻五　　　　　　宋　樓昉　編<lb/>
　　兩漢文<lb/>
　　　兩都賦序　　　　　　　　　班　固<lb/>
　　　　讀兩都賦序則知詞賦之作亦可以觀世變<lb/>
　　　　非一切鋪張誇大之謂也本朝呉處厚賦評<lb/>
　　　　唐說齋中興賦序亦得此意<lb/>
或曰賦者古詩之流也昔成康没而頌聲寝王澤竭而<lb/>
<pb n="KR4h0044_WYG_005-1b"/>
詩不作大漢初定日不暇給至於武宣之世乃崇禮官<lb/>
考文章内設金馬石渠之署外興樂府恊律之事以興<lb/>
廢繼絶潤色鴻業是以衆庻說豫福應尤盛白麟赤鴈<lb/>
芝房寳鼎之歌薦於郊廟神雀五鳯甘露黄龍之瑞以<lb/>
爲年紀故言語侍從之臣若司馬相如吾丘夀王東方<lb/>
朔枚臯王裦劉向之屬朝夕論思日月獻納而公卿大<lb/>
臣御史大夫倪寛太常孔臧大中大夫董仲舒宗正劉<lb/>
徳太子太傅蕭望之等時時間作或以抒<hi>臣與切</hi>下情而<lb/>
<pb n="KR4h0044_WYG_005-2a"/>
通諷諭或以宣上德而盡忠孝雍容揄揚著<hi>張慮切</hi>
於後嗣抑亦雅頌之亞也故孝成之世論而録之<lb/>
盖奏御者千有餘篇而後大漢之文章炳<hi>彼永反</hi>焉與<lb/>
三代同風且夫道有夷隆學有麤宻因時而建徳者不<lb/>
以逺近易則故臯陶歌虞奚斯頌魯同見采於孔氏列<lb/>
於詩書其義一也稽之上古則如彼考之漢室又如此<lb/>
斯事雖細然先臣之舊式國家之遺羙不可闕也臣竊<lb/>
見海内清平朝廷無事京師修宮室浚<hi>音峻</hi>城隍而起苑<lb/>
<pb n="KR4h0044_WYG_005-2b"/>
囿以備制度西土耆老咸懷怨思冀上之睠顧而盛稱<lb/>
長安舊制有陋洛邑之議故臣作兩都賦以極衆人之<lb/>
所眩<hi>音縣</hi>曜折以今之法度辭曰<lb/>
　　　西都賦　　　　　　　　　　班　固<lb/>
　　　　所謂極衆庻之所眩曜<lb/>
有西都賔問於東都主人曰盖聞皇漢之初經營也甞<lb/>
有意乎都河洛矣輟而弗康寔用西遷作我上都主人<lb/>
聞其故而覩其制乎主人曰未也願賔攄懐舊之蓄念<lb/>
<pb n="KR4h0044_WYG_005-3a"/>
發思古之幽情博我以皇道𢎞我以漢京賔曰唯唯<hi>上聲</hi>
漢之西都在於雍州實曰長安左據函谷二崤之阻表<lb/>
以太華終南之山右界褒斜<hi>音耶</hi>隴首之險帶以洪河涇<lb/>
渭之川衆流之隈汧涌其西華實之毛則九州之上腴<lb/>
焉防禦之阻則天地之隩<hi>烏號切</hi>區焉是故横被六合三<lb/>
成帝畿周以龍興秦以虎視及至大漢受命而都之也<lb/>
仰悟東井之精俯恊河圖之靈奉春建策留侯演成天<lb/>
人合應以發皇明乃眷西顧實惟作京於是睎<hi>音希</hi>秦嶺<lb/>
<pb n="KR4h0044_WYG_005-3b"/>
睋<hi>音俄</hi>北阜挾<hi>胡蝶切</hi>灃㶚據龍首圗皇基於億載度宏䂓<lb/>
而大起肇自髙而終平世増飾以崇麗歴十二之延祚<lb/>
故窮泰而極侈建金城之萬雉呀<hi>呼遐切</hi>周池而成淵披<lb/>
三條之廣路立十二之通門内則街衢洞逹閭閻且千<lb/>
九市開場貨别隧分人不得顧車不得旋闐<hi>咅田</hi>城溢郭<lb/>
旁流百廛紅塵四合烟雲相連於是既庻且富娯樂無<lb/>
疆都人士女殊異乎五方遊士擬於公侯列肆侈於姬<lb/>
姜鄉曲豪舉遊俠之雄節慕原甞名亞春陵連交合衆<lb/>
<pb n="KR4h0044_WYG_005-4a"/>
騁騖乎其中若乃觀其四郊浮遊近縣則南望杜霸北<lb/>
眺五陵名都對郭邑居相承英俊之域紱冕所興冠盖<lb/>
如雲七相五公與乎州郡之豪傑五都之貨殖三選七<lb/>
遷充奉陵邑盖以彊幹弱枝隆上都而觀萬國封畿之<lb/>
内厥土千里卓犖<hi>力角切</hi>諸夏兼其所有其陽則崇山隐<lb/>
天幽林穹谷陸海珍藏藍田美玉商洛縁其隈鄠<hi>音戶</hi>杜<lb/>
濵其足源泉灌注陂池交屬竹林果園芳草甘木郊野<lb/>
之富號爲近蜀其隂則冠<hi>古亂切</hi>以九嵕<hi>子紅切</hi>陪以甘泉<lb/>
<pb n="KR4h0044_WYG_005-4b"/>
乃有靈宫起乎其中秦漢之所極觀<hi>古亂</hi>淵雲之所頌歎<lb/>
於是乎存焉下有鄭白之沃衣食之源提封五萬疆埸<lb/>
<hi>音亦</hi>綺分溝塍<hi>音乗</hi>刻鏤原隰龍鱗決渠降雨荷挿成雲五<lb/>
榖垂頴桑麻敷棻東郊則有通溝大漕潰<hi>胡對切</hi>渭洞河<lb/>
汎舟山東控引淮湖與海通波西郊則有上囿禁苑林<lb/>
麓藪澤陂池連乎蜀漢繚以周牆四百餘里離宮别館<lb/>
三十六所神池靈沼徃徃而在其中乃有九真之麟大<lb/>
宛<hi>於袁切</hi>之馬黄支之犀條枝之鳥踰崑崙越巨海殊方<lb/>
<pb n="KR4h0044_WYG_005-5a"/>
異類至於三萬里其宮室也體象乎天地經緯乎隂陽<lb/>
據坤靈之正位放<hi>膚罔切</hi>太紫之圓方樹中天之華闕豐<lb/>
冠山之朱堂因瓌材而究竒抗應龍之虹梁列棼<hi>音分</hi>橑<lb/>
<hi>音老</hi>以布翼荷棟桴<hi>音/敷</hi>而高驤<hi>音/相</hi>雕玉瑱<hi>土見切善作磌</hi>以居楹<lb/>
裁金璧以飾璫<hi>音當</hi>發五色之渥彩光爓<hi>音艶</hi>朗以景彰於<lb/>
是左墄<hi>倉則反</hi>右平重軒三階閨房周通門闥洞開列鐘<lb/>
虡<hi>音巨</hi>於中庭立金人於端闈仍増崖而衡閾臨峻路而<lb/>
啓扉徇以離宫别寢承以崇䑓閒<hi>閑</hi>舘煥若列宿紫宫<lb/>
<pb n="KR4h0044_WYG_005-5b"/>
是環清凉宣温神仙長年金華玉堂白虎麒麟區宇若<lb/>
兹不可殫<hi>音丹</hi>論増盤崔<hi>族回/切</hi>嵬<hi>五回切</hi>登降照爛殊形詭<lb/>
<hi>音軌</hi>制每各異觀乘茵<hi>音因</hi>歩輦惟所息宴後宮則有掖庭<lb/>
椒房后妃之室合歡増城安處常寕茞若椒風披香發<lb/>
越蘭林蕙草鴛鸞飛翔之列昭陽特盛隆於孝成屋不<lb/>
呈材牆不露形裛<hi>於業切</hi>以藻繡絡以編<hi>一本作綸</hi>連隨侯明<lb/>
月錯落其間金缸衘璧是爲列錢翡翠火齊<hi>慈計切</hi>流耀<lb/>
含英懸黎垂棘夜光在焉於是𤣥墀釦<hi>音扣</hi>砌玉階彤庭<lb/>
<pb n="KR4h0044_WYG_005-6a"/>
碝<hi>而兖切</hi>磩<hi>音/戚</hi>綵緻<hi>直利/切</hi>琳珉<hi>音旻</hi>青熒珊瑚碧樹周阿而<lb/>
生紅羅颯<hi>蘇合切</hi>纚<hi>新綺切</hi>綺組繽紛精曜華爥俯仰如神<lb/>
後宫之號十有四位窈窕繁華更盛迭貴處乎斯列者<lb/>
盖以百數左右庭中朝堂百寮之位蕭曹魏邴謀謨乎<lb/>
其上佐命則垂綂輔翼則成化流大漢之愷悌蕩亡秦<lb/>
之毒螫故令斯人揚樂和之聲作畫一之歌功徳著乎<lb/>
祖宗膏澤洽乎黎庻又有天禄石渠典籍之府命夫惇<lb/>
<hi>敦</hi>誨故老名儒師傅講論乎六藝稽合乎同異又有承<lb/>
<pb n="KR4h0044_WYG_005-6b"/>
明金馬著作之廷大雅宏逹於兹爲羣元元本本殫見<lb/>
洽聞啓發篇章校理秘文周以鉤陳之位衛以嚴更<hi>平聲</hi>
之署總禮官之甲科羣百郡之廉孝虎賁<hi>音奔</hi>贅<hi>章衛切</hi>衣<lb/>
閹<hi>音俺</hi>尹閽寺陛㦸百重各有典司周廬千列徼<hi>音呌</hi>道綺<lb/>
錯輦路經營脩塗<hi>一本作涂</hi>飛閣自未央而連桂宮比彌明<lb/>
光而亘長樂陵墱<hi>一本作隥</hi>道而超西墉混建章而連外屬<lb/>
設璧門之鳯闕上觚<hi>音孤</hi>稜而棲金爵内則别風之嶕<hi>慈遥</hi>
<hi>切</hi>嶢<hi>牛條切</hi>眇麗巧而竦擢張千門而立萬户順隂陽以<lb/>
<pb n="KR4h0044_WYG_005-7a"/>
開闔爾乃正殿崔嵬層搆厥髙臨乎未央經駘盪而出<lb/>
馺<hi>蘇合切</hi>娑<hi>蘇可/切</hi>洞枍<hi>烏詣切</hi>詣以與天梁上反宇以盖戴<lb/>
激日影而納光神明鬱其特起遂偃蹇而上躋軼<hi>音逸</hi>雲<lb/>
雨於太半虹霓廻帯於棼<hi>音分</hi>楣<hi>音/眉</hi>雖輕迅與僄<hi>匹照切</hi>狡<lb/>
猶愕<hi>五各切</hi>眙<hi>勑吏/切</hi>而不能階攀井幹<hi>音/寒</hi>而未半目眩<hi>胡徧</hi>
<hi>切</hi>轉而意迷捨櫺<hi>音靈</hi>檻而却倚若顛墜而復稽魂怳怳<lb/>
<hi>况徃切</hi>以失度廵廻途而下低既懲懼於登望降周流以<lb/>
彷徨歩甬道以縈紆又杳<hi>烏烏切</hi>窱<hi>他鳥切</hi>而不見陽排飛<lb/>
<pb n="KR4h0044_WYG_005-7b"/>
闥而上出若遊目於天表似無依而洋洋前唐中而後<lb/>
太液覧滄海之湯湯<hi>音傷</hi>揚波濤於碣石激神岳之嶈嶈<lb/>
<hi>七羊切</hi>濫瀛洲與方壺蓬萊起乎中央於是靈草冬榮神<lb/>
木叢生巖峻崷<hi>自由切</hi>崪<hi>慈律/切</hi>金石崢<hi>仕耕/切</hi>嶸<hi>音宏</hi>抗仙掌<lb/>
以承露擢䨇立之金莖軼埃壒<hi>一本作堨</hi>之混濁鮮顥<hi>胡杲切</hi>
氣之清英騁文成之丕誕<hi>徒旱切</hi>馳五利之所刑庶松喬<lb/>
之羣類時遊從乎斯庭實列仙之攸館非吾人之所寕<lb/>
爾乃盛娯遊之壯觀奮太武乎上囿因兹以威戎夸<hi>苦華</hi>
<pb n="KR4h0044_WYG_005-8a"/>
<hi>切</hi>狄耀威靈而講武事命荆州使起鳥詔梁野而驅獸<lb/>
毛羣内闐<hi>音田</hi>飛羽上覆接翼側足集禁林而屯聚水衡<lb/>
虞人理<hi>一本作修</hi>其營表種别羣分部曲有署罘<hi>音浮</hi>網連紘<lb/>
籠山絡野列卒周匝星羅雲布於是乗鸞輿備法駕帥<lb/>
羣臣披飛廉入苑門遂繞酆<hi>音豐</hi>鄗<hi>音浩</hi>歴上蘭六師發逐<lb/>
百獸駭殫震震爚爚<hi>音藥</hi>雷奔電激草木塗地山淵反覆<lb/>
蹂<hi>汝九切</hi>躪<hi>九振/切</hi>其十二三乃抝<hi>於六切</hi>怒而少息爾乃期<lb/>
門佽<hi>且利切</hi>飛列刅攅鍭<hi>音/侯</hi>要<hi>腰/</hi>趹<hi>音決</hi>追蹤鳥驚觸絲獸<lb/>
<pb n="KR4h0044_WYG_005-8b"/>
駭值鋒機不虚掎<hi>音已</hi>弦不再控<hi>音空</hi>矢不單殺中必疊䨇<lb/>
颮颮<hi>音撲</hi>紛紛矰<hi>音/曽</hi>繳<hi>音酌</hi>相纒風毛雨血灑野蔽天平原<lb/>
赤勇士厲猨狖<hi>夷秀切</hi>失木豺狼懾<hi>章獵切</hi>竄爾乃移師赴<lb/>
險並蹈潛穢窮虎奔突狂兕<hi>音似</hi>觸蹶許少施巧秦成力<lb/>
折<hi>音制</hi>掎<hi>音/几</hi>僄<hi>匹/妙</hi>狡扼猛噬脫角挫脰<hi>音/豆</hi>徒摶<hi>音博</hi>獨殺挾<lb/>
師豹拖<hi>徒可切</hi>熊螭<hi>勑离/切</hi>曵犀犛<hi>音貍</hi>頓象羆超洞壑越峻<lb/>
崖<hi>音冝</hi>蹶嶄<hi>乍監切</hi>巖巨石頽松栢仆叢林摧草木無餘禽<lb/>
獸殄夷於是天子乃登屬玉之舘歴長揚之榭覽山川<lb/>
<pb n="KR4h0044_WYG_005-9a"/>
之體勢觀三軍之殺獲<hi>于卦切</hi>原野蕭條目極四裔禽相<lb/>
鎮壓獸相枕藉然後收禽㑹衆論功賜胙<hi>音祚</hi>陳輕騎以<lb/>
行炰<hi>自茅切</hi>騰酒車以斟酌割鮮野食舉烽命爵饗賜畢<lb/>
勞逸齊大輅鳴鸞容與徘徊集乎豫章之宇臨乎昆明<lb/>
之池左牽牛而右織女似雲漢之無涯<hi>音冝</hi>茂樹䕃蔚芳<lb/>
草被隄蘭茞發色曄曄<hi>于獵切</hi>猗猗若摛<hi>勑離切</hi>錦與布繡<lb/>
爥燿乎其陂鳥則𤣥鶴白鷺黄鵠<hi>胡榖切</hi>鵁<hi>交/</hi>鸛<hi>貫/</hi>鶬<hi>倉</hi>
鴰<hi>括</hi>鴇<hi>保/</hi>鶂<hi>五激/切</hi>鳬鷖<hi>烏兮切</hi>鴻鴈朝發河海夕宿江漢<lb/>
<pb n="KR4h0044_WYG_005-9b"/>
沈浮徃來雲集霧散於是後宫乗輚<hi>上眼切</hi>輅豋龍舟張<lb/>
鳯盖建華旗祛黼帷鏡清流靡微風澹<hi>逹濫切</hi>淡<hi>徒敢切</hi>浮<lb/>
櫂<hi>直教切</hi>女謳皷吹震<hi>音/真</hi>聲激越謍<hi>呼宏切</hi>厲天鳥羣翔魚<lb/>
窺淵招白鷴下䨇鵠揄文竿出比目撫鴻罿<hi>衝</hi>御矰<hi>曽</hi>
繳<hi>酌</hi>方舟並騖<hi>務/</hi>俛仰極樂遂乃風舉雲揺浮遊溥<hi>普</hi>
覽前乗秦嶺後越九嵕東薄河華西渉岐雍宫館所歴<lb/>
百有餘區行所朝夕儲不改供禮上下而接山川究休<lb/>
祐之所用采遊童之歡謡第從臣之嘉頌於斯之時都<lb/>
<pb n="KR4h0044_WYG_005-10a"/>
都相望<hi>音亡</hi>邑邑相屬國藉十世之基家承百年之業士<lb/>
食舊徳之名氏農服先疇之畎<hi>古犬切</hi>畞商修族世之所<lb/>
鬻<hi>以六切</hi>工用髙曽之䂓矩粲乎隠隠各得其所若臣者<lb/>
徒觀迹於舊墟聞之乎故老十分未得其一端故不能<lb/>
徧舉也<lb/>
　　　東都賦　　　　　　　　　　班　固<lb/>
　　　　所謂折以今之法度當合兩篇兼看<lb/>
　　　　兩賦大抵前篇極其鋪張後篇從而收歛前<lb/>
<pb n="KR4h0044_WYG_005-10b"/>
　　　　篇已爲後篇折難之地以周比並秦彼此相<lb/>
　　　　形優劣自見十分折難得倒更主張西都不<lb/>
　　　　得了<lb/>
東都主人喟然而歎曰痛乎風俗之移人也子實秦人<lb/>
矜夸宫館保界河山信識昭襄而知始皇矣烏覩大漢<lb/>
之云爲乎夫大漢之開元也奮布衣以登寳位由數朞<lb/>
而創萬代盖六籍所不能談前聖靡得而言焉當此之<lb/>
時功有横而當天討有逆而順民故婁敬度<hi>入聲</hi>勢而獻<lb/>
<pb n="KR4h0044_WYG_005-11a"/>
其說蕭公權宜而拓其制時豈泰而安之哉計不得以<lb/>
已也吾子曽不是睹顧曜後嗣之末造不亦暗乎今將<lb/>
語子以建武之治永平之事監於太清以變子之惑志<lb/>
徃者王莽作逆漢祚中缺天人致誅六合相滅於時之<lb/>
亂生民幾亡鬼神泯絶壑無完<hi>音桓</hi>柩郛<hi>音孚</hi>罔遺室原野<lb/>
厭人之肉川谷流人之血秦項之災猶不克半書契以<lb/>
來未之或紀故下人號而上訴上帝懷而降監<hi>平聲</hi>乃致<lb/>
命乎聖皇於是聖皇乃握乾符闡坤珍披皇圗稽帝文<lb/>
<pb n="KR4h0044_WYG_005-11b"/>
赫然發憤應若興雲霆擊昆陽憑怒雷震<hi>音真</hi>遂超大河<lb/>
跨北嶽立號髙邑建都河洛紹百王之荒屯因造化之<lb/>
盪滌<hi>音狄</hi>體元立制繼天而作系唐綂接漢緒茂育羣生<lb/>
恢復疆宇勲兼乎在昔事勤乎三五豈特方軌並跡紛<lb/>
綸后辟治近古之所務蹈一聖之險易云爾而已哉且<lb/>
夫建武之元天地革命四海之内更造夫婦肇有父子<lb/>
君臣初建人倫實始斯乃伏羲氏之所以基皇徳也分<lb/>
州土立市朝作舟輿造器械斯乃軒轅氏之所以開帝<lb/>
<pb n="KR4h0044_WYG_005-12a"/>
功也龔行天罰應天順人斯乃湯武之所以昭王業也<lb/>
遷都改邑有殷宗中興之則焉卽土之中有周成隆平<lb/>
之制焉不階尺土一人之柄同符乎髙祖克己復禮以<lb/>
奉終始允恭乎孝文憲章稽古封岱勒成儀炳乎世宗<lb/>
按六經而校徳眇古昔而論功仁聖之事既該而帝王<lb/>
之道備矣至於永平之際重熈而累洽盛三雍<hi>平聲</hi>之上<lb/>
儀修衮龍之法服鋪<hi>平聲</hi>鴻藻申景鑠<hi>傷酌切</hi>揚世廟正雅<lb/>
樂神人之和允洽羣臣之序既肅乃動大輅遵皇衢省<lb/>
<pb n="KR4h0044_WYG_005-12b"/>
方廵狩窮覽萬國之有無考聲教之所被散皇明以爥<lb/>
幽然後増周舊修洛邑扇巍巍顯翼翼光漢京於諸夏<lb/>
總八方而為極是以皇城之内宫室光明闕庭神麗奢<lb/>
不可踰儉不能侈外則因原野以作苑順<hi>一本作填</hi>流泉而<lb/>
爲沼發蘋藻以濳魚豐圃草以毓獸制同乎梁鄒誼合<lb/>
乎靈囿若乃順時節而蒐<hi>音搜</hi>狩簡車徒以講武則必臨<lb/>
之以王制考之以風雅歴騶虞覽駟驖<hi>咅姪</hi>嘉車攻采吉<lb/>
日禮官整儀乗輿乃出於是發鯨魚鏗<hi>音坑</hi>華鍾登玉輅<lb/>
<pb n="KR4h0044_WYG_005-13a"/>
乗時龍鳯盖棽<hi>林</hi>麗<hi>離/</hi>和鑾玲瓏天官景從祲<hi>咅浸</hi>威盛<lb/>
容山靈䕶野屬御方神雨師泛灑風伯清塵千乘雷起<lb/>
萬騎紛紜元戎竟野戈鋋<hi>音蟬</hi>彗<hi>桑萃切</hi>雲羽旄掃霓旌旗<lb/>
拂天焱焱<hi>翊念切</hi>炎炎揚光飛文吐爓生風欱<hi>荒合切</hi>野歕<lb/>
<hi>普悶切</hi>山日月爲之奪明丘陵爲之摇震遂集乎中囿陳<lb/>
師按屯駢部曲列校隊勒三軍誓將帥然後舉烽伐皷<lb/>
申令三驅輕車霆激驍騎電騖由基發射范氏施御弦<lb/>
不睼<hi>音弟</hi>禽轡不詭遇飛者未及翔走者不及去指顧倐<lb/>
<pb n="KR4h0044_WYG_005-13b"/>
忽獲車已實樂不極盤殺不盡物馬踠<hi>音苑</hi>餘足士怒未<lb/>
㳿<hi>咅薛</hi>先驅復路屬車按節於是薦三犧效五牲禮神祗<lb/>
懷百靈覲明堂臨辟雍揚緝熈宣皇風登靈臺考休徴<lb/>
俯仰乎乾坤參象乎聖躬目中夏而布徳瞰四夷而抗<lb/>
稜西盪河源東澹<hi>徒敢切</hi>海漘<hi>音/純</hi>北動幽崖<hi>音冝</hi>南曜朱垠<lb/>
<hi>音銀</hi>殊方别區界絶而不鄰自孝武之所不征孝宣之所<lb/>
未臣莫不陸讋<hi>章渉切</hi>水慄奔走而來賔遂綏哀牢開永<lb/>
昌春王三朝<hi>陟嬌切</hi>㑹同漢京是日也天子受四方之圖<lb/>
<pb n="KR4h0044_WYG_005-14a"/>
籍膺萬國之貢珍内撫諸夏外綏百蠻爾乃盛禮興樂<lb/>
供帳置乎雲龍之庭陳百寮而賛羣后究皇儀而展帝<lb/>
容於是庭實千品㫖酒萬鍾列金罍班玉觴嘉珍御太<lb/>
牢饗爾乃食舉雍徹太師奏樂陳金石布絲竹鐘皷鏗<lb/>
<hi>苦耕切</hi>鍧<hi>呼萌/切</hi>管絃曄<hi>于獵/切</hi>煜<hi>音育</hi>抗五聲極六律歌九功<lb/>
舞八佾韶舞備泰古畢四夷間奏徳廣所及僸<hi>音禁</hi>□<hi>音賣</hi>
兠<hi>丁侯切</hi>離罔不具集萬樂備百禮暨皇歡浹羣臣醉降<lb/>
烟<hi>音因</hi>煴<hi>於群切</hi>調元氣然後撞鐘告罷百寮遂退於是聖<lb/>
<pb n="KR4h0044_WYG_005-14b"/>
上覩萬方之歡娯又沐浴於膏澤懼其侈心之將萌而<lb/>
怠於東作乃申舊章下明詔命有司班憲度昭節儉示<lb/>
太素去後宫之麗飾損乗輿之服御抑工商之滛業興<lb/>
農桑之盛務遂令海内棄末而反本背偽而歸真女修<lb/>
織絍<hi>音任</hi>男務耕耘器用陶匏服尚素𤣥耻纎美而不服<lb/>
賤奇麗而不珍捐金於山沉珠於淵於是百姓滌瑕盪<lb/>
穢而鏡至清形神寂寞耳目不營嗜<hi>常利切</hi>欲之源滅廉<lb/>
耻之心生莫不優游而自得玉潤而金聲是以四海之<lb/>
<pb n="KR4h0044_WYG_005-15a"/>
内學校如林庠序盈門獻酬交錯俎豆莘莘<hi>音詵</hi>下舞上<lb/>
歌蹈徳詠仁登降飫宴之禮既畢因相與嗟嘆𤣥徳讜<lb/>
言𢎞說咸含和而吐氣頌曰盛哉乎斯世今論者但知<lb/>
誦虞夏之書詠殷周之詩講羲文之易論孔子之春秋<lb/>
罕能精古今之清濁究漢徳之所由唯子頗識舊典又<lb/>
徒馳騁乎末流温故知新已難而知徳者鮮矣且夫僻<lb/>
界西戎險阻四塞修其防禦孰與處乎土中平夷洞逹<lb/>
萬方輻湊秦嶺九嵕<hi>則工切</hi>涇渭之川曷若四瀆五嶽帶<lb/>
<pb n="KR4h0044_WYG_005-15b"/>
河泝洛圖書之淵建章甘泉館御列仙孰與靈臺明堂<lb/>
綂和天人太液昆明鳥獸之囿曷若辟雍海流道徳之<lb/>
富游俠踰侈犯義侵禮孰與同履法度翼翼濟濟子徒<lb/>
習阿房之造天而不知京洛之有制識函谷之有關而<lb/>
不知王者之無外主人之辭未終西都賔矍<hi>計縳切</hi>然失<lb/>
容逡巡降階<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
                    <hi>徒頰切</hi>然意下捧手欲辭主人曰復位今<lb/>
将授子五篇之詩賔既卒業乃稱曰美哉乎斯詩義正<lb/>
乎揚雄事實乎相如匪唯主人之好學盖乃遭遇乎斯<lb/>
<pb n="KR4h0044_WYG_005-16a"/>
時小子狂簡不知所裁既聞正道請終身而誦之其辭<lb/>
曰<lb/>
　　　明堂詩<lb/>
於<hi>音烏</hi>昭明堂明堂孔陽聖皇宗祀穆穆煌煌上帝宴饗<lb/>
五位時序誰其配之世祖光武普天率土各以其職猗<lb/>
歟緝熈允懷多福<lb/>
　　　辟雍詩<lb/>
乃流辟雍辟雍湯湯<hi>音商</hi>聖皇莅止造舟爲梁皤皤<hi>音婆</hi>國<lb/>
<pb n="KR4h0044_WYG_005-16b"/>
老乃父乃兄抑抑皇<hi>一本作威</hi>儀孝友光明於<hi>音烏</hi>赫太上示<lb/>
我漢行洪化唯神永觀厥成<lb/>
　　　靈臺詩<lb/>
乃經靈臺靈臺既崇帝勤時登爰考休徴三光宣精五<lb/>
行布序習習祥風祁祁甘雨百榖蓁蓁庻草蕃<hi>音繁</hi>廡<hi>音武</hi>
屢惟豐年於皇樂胥<lb/>
　　　寳鼎詩<lb/>
嶽修貢兮川效珍吐金景兮歊<hi>許妖切</hi>浮雲寳鼎見兮色<lb/>
<pb n="KR4h0044_WYG_005-17a"/>
紛緼煥其炳兮被龍文登祖廟兮享聖神昭靈徳兮彌<lb/>
億年<lb/>
　　　白雉詩<lb/>
啓靈篇兮披瑞圖獲白雉兮效素烏嘉祥阜兮集皇都<lb/>
發皓羽兮奮翹英容潔朗兮於淳精彰皇徳兮侔周成<lb/>
永延長兮膺天慶<lb/>
　<lb/>
　<lb/>
<pb n="KR4h0044_WYG_005-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻五<lb/>
</p>
<p>
</p>
  </div>
<div>
                <head>崇古文訣巻六</head>
    <p>
<pb n="KR4h0044_WYG_006-1a"/>
欽定四庫全書<lb/>
　崇古文訣巻六　　　　　　宋　樓昉　編<lb/>
　　兩漢文<lb/>
　　　封事　　　　　　　　　　　劉　向<lb/>
　　　　鋪叙有倫首尾相應又湏要看向所處是何<lb/>
　　　　地位味其書詞方知其忠愛懇惻之意與他<lb/>
　　　　人不同<lb/>
臣前幸得以骨肉備九卿奉法不謹乃復䝉恩竊見災<lb/>
<pb n="KR4h0044_WYG_006-1b"/>
異並起天地失常徴表爲國欲終不言念忠臣雖在畎<lb/>
畝猶不忘君惓惓之義也况重以骨肉之親又加以舊<lb/>
恩未報乎欲竭愚誠又恐越職然惟二恩未報忠臣之<lb/>
義一杼愚意退就農畝死無所恨臣聞舜命九官濟濟<lb/>
相譲和之至也衆贒和於朝萬物和於野故簫韶九成<lb/>
而鳯凰來儀擊石拊石百獸率舞四海之内靡不和寜<lb/>
及至周文開基西郊雜遝衆賢罔不肅和崇推讓之風<lb/>
以銷分爭之訟文王既没周公思慕歌詠文王之徳其<lb/>
<pb n="KR4h0044_WYG_006-2a"/>
詩曰於穆清廟肅雍顯相濟濟多士秉文之徳當此之<lb/>
時武王周公繼政朝臣和於内萬國驩於外故盡得其<lb/>
驩心以事其先祖其詩曰有來雍雍至止肅肅相維辟<lb/>
公天子穆穆言四方皆以和來也諸侯和於下天應報<lb/>
於上故周頌曰降福穰穰又曰飴我釐麰釐麰麥也始<lb/>
自天降此皆以和致和獲天助也下至幽厲之際朝廷<lb/>
不和轉相非怨詩人疾而憂之曰民之無良相怨一方<lb/>
衆小在位而從邪議歙歙相是而背君子故其詩曰歙<lb/>
<pb n="KR4h0044_WYG_006-2b"/>
歙訿訿亦孔之哀謀之其臧則具是違謀之不臧則具<lb/>
是依君子獨處守正不撓衆枉勉彊以從王事則反見<lb/>
憎毒讒愬故其詩曰宻勿從事不敢告勞無罪無辜讒<lb/>
口嗸嗸當是之時日月薄蝕而無光其詩曰朔日辛卯<lb/>
日有蝕之亦孔之醜又曰彼月而微此日而微今此下<lb/>
民亦孔之哀又曰日月鞠凶不用其行四國無政不用<lb/>
其良天變見於上地變動於下水泉沸騰山谷易處其<lb/>
詩曰百川沸騰山冢卒崩髙岸爲谷深谷爲陵哀今之<lb/>
<pb n="KR4h0044_WYG_006-3a"/>
人胡憯莫懲霜降失節不以其時其詩曰正月繁霜我<lb/>
心憂傷民之訛言亦孔之將言民以是爲非甚衆大也<lb/>
此皆不和贒不肖易位之所致也自此之後天下大亂<lb/>
簒殺殃禍並作厲王奔彘幽王見殺至乎平王末年魯<lb/>
隠之始即位也周大夫祭伯乖離不和出奔於魯而春<lb/>
秋爲諱不言來奔傷其禍殃自此始也是後尹氏世卿<lb/>
而專恣諸侯背畔而不朝周室卑微二百四十二年之<lb/>
間日食三十六地震五山陵崩阤二彗星三見夜常星<lb/>
<pb n="KR4h0044_WYG_006-3b"/>
不見夜中星隕如雨一火災十四長狄入三國五石隕<lb/>
墜六鷁退飛多麋有蜮蜚鸜鵒來巢者皆一見晝㝠晦<lb/>
雨木冰李梅冬實七月霜降草木不死八月殺菽大雨<lb/>
雹雨雪雷霆失序相乘水旱饑蝝螽螟<graphic n="KR1123" url="https://raw.githubusercontent.com/kanripo/KR-Gaiji/master/images/KR1123.png" mimeType="image/png"/>午並起當是<lb/>
時禍亂輙應弑君三十六亡國五十二諸侯奔走不得<lb/>
保其社稷者不可勝數也周室多禍晉敗其師於貿戎<lb/>
伐其郊鄭傷桓王戎執其使衛侯朔召不徃齊逆命而<lb/>
助朔五大夫爭權三君更立莫能正理遂至陵夷不能<lb/>
<pb n="KR4h0044_WYG_006-4a"/>
復興由此觀之和氣致祥乖氣致異祥多者其國安異<lb/>
衆者其國危天地之常經古今之通義也今陛下開三<lb/>
代之業招文學之士優游寛容使得並進今賢不肖渾<lb/>
殽白黒不分邪正雜糅忠讒並進章交公車人滿北軍<lb/>
朝臣舛午膠戾乖刺更相讒愬轉相是非傳授增加文<lb/>
書紛紏前後錯謬毀譽渾亂所以營惑耳目感移心意<lb/>
不可勝載分曹爲黨徃徃羣朋將同心以䧟正臣正臣<lb/>
進者治之表也正臣䧟者亂之機也乗治亂之機未知<lb/>
<pb n="KR4h0044_WYG_006-4b"/>
孰任而災異數見此臣所以寒心者也夫乘權藉勢之<lb/>
人子弟鱗集於朝羽翼隂附者衆輻湊於前毁譽將必<lb/>
用以終乖離之咎是以日月無光雪霜夏隕海水沸出<lb/>
陵谷易處列星失行皆怨氣之所致也夫遵衰周之軌<lb/>
迹循詩人之所刺而欲以成太平致雅頌猶郤行而求<lb/>
及前人也初元以來六年矣案春秋六年之中災異未<lb/>
有稠如今者也夫有春秋之異無孔子之救猶不能解<lb/>
紛况甚於春秋乎原其所以然者讒邪並進也讒邪之<lb/>
<pb n="KR4h0044_WYG_006-5a"/>
所以並進者由上多疑心既已用賢人而行善政如或<lb/>
譛之則賢人退而善政還夫執狐疑之心者來讒賊之<lb/>
口持不斷之意者開羣枉之門讒邪進則衆賢退羣枉<lb/>
盛則正士消故易有否泰小人道長君子道消君子道<lb/>
消則政日亂故爲否否者閉而亂也君子道長小人道<lb/>
消小人道消則政日治故爲泰泰者通而治也詩又云<lb/>
雨雪麃麃見睍聿消與易同義昔者鯀共工驩兠與舜<lb/>
禹雜處堯朝周公與管蔡並居周位當是時迭進相毁<lb/>
<pb n="KR4h0044_WYG_006-5b"/>
流言相謗豈可勝道哉帝堯成王能賢舜禹周公而消<lb/>
共工管蔡故以大治榮華至今孔子與季孟偕仕於魯<lb/>
李斯與叔孫俱宦於秦定公始皇賢季孟李斯而消孔<lb/>
子叔孫故以大亂汙辱至今故治亂榮辱之端在所信<lb/>
任信任既賢在於堅固而不移詩云我心匪石不可轉<lb/>
也言守善篤也易曰渙汗其大號言號令如汗汗出而<lb/>
不反者也今出善令未能踰時而反是反汗也用賢未<lb/>
能三旬而退是轉石也論語曰見不善如探湯今二府<lb/>
<pb n="KR4h0044_WYG_006-6a"/>
奏佞讇不當在位歴年而不去故出令則如反汗用賢<lb/>
則如轉石去佞則如㧞山如此望隂陽之調不亦難乎<lb/>
是以羣小窺見間隙縁飾文字巧言醜詆流言飛文譁<lb/>
於民間故詩云憂心悄悄愠於羣小小人成羣誠足愠<lb/>
也昔孔子與顔淵子貢更相稱譽不爲朋黨禹稷與臯<lb/>
陶轉相汲引不爲比周何則忠於爲國無邪心也故賢<lb/>
人在上位則引其類而聚之於朝易曰飛龍在天大人<lb/>
造也在下位則思與其類俱進易曰抜茅茹以其彚征<lb/>
<pb n="KR4h0044_WYG_006-6b"/>
吉在上則引其類在下則推其類故湯用伊尹不仁者<lb/>
遠而衆賢至類相致也今佞邪與賢臣並在交㦸之内合<lb/>
黨共謀違善依惡歙歙訿訿數設危險之言欲以傾移<lb/>
主上如忽然用之此天地之所以先戒災異之所以重<lb/>
至者也自古明聖未有無誅而治者也故舜有四放之<lb/>
罰而孔子有兩觀之誅然後聖化可得而行也今以陛<lb/>
下明知誠深思天地之心迹察兩觀之誅覽否泰之卦<lb/>
觀雨雪之詩歴周唐之所進以爲法原秦魯之所消以<lb/>
<pb n="KR4h0044_WYG_006-7a"/>
爲戒考祥應之福省災異之禍以揆當世之變放逺佞<lb/>
邪之黨壞散險詖之聚杜閉羣枉之門廣開衆正之路<lb/>
決斷狐疑分别猶豫使是非炳然可知則百異消滅而<lb/>
衆祥並至太平之基萬世之利也臣幸得託肺腑誠見<lb/>
隂陽不調不敢不通所聞竊推春秋災異以救今事一<lb/>
二條其所以不宜宣泄<lb/>
　　　報友人孫會宗書　　　　　　楊　惲<lb/>
　　　　楊敞子太史公外孫宣帝雖刻深取禍亦有<lb/>
<pb n="KR4h0044_WYG_006-7b"/>
　　　　自<lb/>
惲材朽行穢文質無所底幸賴先人餘業得備宿衛遭<lb/>
遇時變以獲爵位終非其任卒與禍㑹足下哀其愚䝉<lb/>
賜書教督以所不及殷勤甚厚然竊恨足下不深惟其<lb/>
終始而猥隨俗之毁譽也言鄙陋之愚心若逆指而文<lb/>
過黙而息乎恐違孔氏各言爾志之義故敢畧陳其愚<lb/>
唯君子察焉惲家方隆盛時乗朱輪者十人位在列卿<lb/>
爵爲通侯總領從官與聞政事曽不能以此時有所建<lb/>
<pb n="KR4h0044_WYG_006-8a"/>
明以宣徳化又不能與羣僚同心并力陪輔朝廷之遺<lb/>
忘已負竊位素餐之責乆矣懷禄貪勢不能自退遭遇<lb/>
變故横被口語身幽北闕妻子滿獄當此之時自以夷<lb/>
滅不足以塞責豈意得全首領復奉先人之丘墓乎伏<lb/>
惟聖主之恩不可勝量君子游道樂以忘憂小人全軀<lb/>
說以忘罪竊自思念過已大矣行已虧矣長爲農夫以<lb/>
沒世矣是故身率妻子戮力耕桑灌園治産以給公上<lb/>
不意當復用此爲譏議也夫人情所不能止者聖人弗<lb/>
<pb n="KR4h0044_WYG_006-8b"/>
禁故君父至尊親送其終也有時而既臣之得罪已三<lb/>
年矣田家作苦歲時伏臘烹羊炰羔斗酒自勞家本秦<lb/>
也能爲秦聲婦趙女也雅善皷瑟奴婢歌者數人酒後<lb/>
耳熱仰天擊缶而呼嗚嗚其詩曰田彼南山蕪穢不治<lb/>
<hi>平聲</hi>種一頃豆落而爲箕人生行樂耳湏富貴何時是日<lb/>
也拂衣而喜奮褏<hi>古䄂字</hi>低卬頓足起舞誠荒滛無度不<lb/>
知其不可也惲幸有餘禄方糴賤販貴逐什一之利此<lb/>
賈竪之事汙辱之處惲親行之下流之人衆毁所歸不<lb/>
<pb n="KR4h0044_WYG_006-9a"/>
寒而慄雖雅知惲者猶隨風而靡尚何稱譽之有董生<lb/>
不云乎明明求仁義常恐不能化民者卿大夫之意也<lb/>
明明求財利常恐困乏者庻人之事也故道不同不相<lb/>
爲謀今子尚安得以卿大夫之制而責僕哉夫西河魏<lb/>
土文侯所興有叚干木田子方之遺風凛然皆有節㮣<lb/>
知去就之分頃者足下離舊土臨安定安定山谷之間<lb/>
昆戎舊壤子弟貪鄙豈習俗之移人哉於今廼睹子之<lb/>
志矣方當盛漢之隆願勉旃毋多談<lb/>
<pb n="KR4h0044_WYG_006-9b"/>
　　　擇贒䟽　　　　　　　　　　王　嘉<lb/>
　　　　論事深切逹於世變西漢末文字惟梅福王<lb/>
　　　　嘉書最好亦可以見漢家故事<lb/>
臣聞聖王之功在於得人孔子曰才難不其然與故繼<lb/>
世立諸侯象贒也雖不能盡贒天子爲擇臣立命卿以<lb/>
輔之居是國也累世尊重然後士民之衆附焉是以教<lb/>
化行而治功立今之郡守重於古諸侯徃者致選贒材<lb/>
贒材難得㧞擢可用者或起於囚徒昔魏尚坐事繫文<lb/>
<pb n="KR4h0044_WYG_006-10a"/>
帝感馮唐之言遣使持節赦其辠拜爲雲中太守匈奴<lb/>
忌之武帝擢韓安國於徒中拜爲梁内史骨肉以安張<lb/>
敞爲京兆尹有罪當免黠吏知而犯敞敞收殺之其家<lb/>
自寃使者覆獄劾敞賊殺人上逮捕不下㑹免亡命數<lb/>
十日宣帝徴敞拜爲冀州刺史卒獲其用前世非私此<lb/>
三人貪其材器有益於公家也孝文時吏居官者或長<lb/>
子孫以官爲氏倉氏庫氏則倉庫吏之後也其二千石<lb/>
長吏亦安官樂職然後上下相望莫有苟且之意其後<lb/>
<pb n="KR4h0044_WYG_006-10b"/>
稍稍變易公卿以下傳相促急又數改更政事司𨽻部<lb/>
刺史察過悉劾發揚隂私吏或居官數月而退送故迎<lb/>
新交錯道路中材苟容求全下材懷危内顧一切營私<lb/>
者多二千石益輕賤吏民慢易之或持其㣲過増加成<lb/>
辠言於刺史司𨽻或至上書章下衆庻知其易危小失<lb/>
意則有離畔之心前山陽亡徒蘇令等從横吏士臨難<lb/>
莫肯伏節死義以守相威權素奪也孝成皇帝悔之下<lb/>
詔書二千石不爲縱遣使者賜金尉厚其意誠以爲國<lb/>
<pb n="KR4h0044_WYG_006-11a"/>
家有急取辦於二千石二千石尊重難危乃能使下孝<lb/>
宣皇帝愛其良民吏有章劾事留中㑹赦一解故事尚<lb/>
書希下章爲煩擾百姓證驗繫治或死獄中章文必有<lb/>
敢告之字廼下唯陛下留神於擇贒記善忘過容忍臣<lb/>
子勿責以備二千石部刺史三輔縣令有材任職者人<lb/>
情不能不有過差宜可闊畧令盡力者有所勸此方今<lb/>
急務國家之利也前蘇令發欲遣大夫使逐問狀時見<lb/>
大夫無可使者召盭厔令尹逢拜爲諫大夫遣之今諸<lb/>
<pb n="KR4h0044_WYG_006-11b"/>
大夫有才能者甚少宜豫蓄飬可成就者則士赴難不<lb/>
愛其死臨事倉卒乃求非所以明朝廷也<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻六<lb/>
</p>
<p>
</p>
  </div>
<div>
                <head>崇古文訣巻七</head>
    <p>
<pb n="KR4h0044_WYG_007-1a"/>
欽定四庫全書<lb/>
　崇古文訣巻七　　　　　　宋　樓昉　編<lb/>
　　兩漢文<lb/>
　　　讓太常博士書　　　　　　　劉　歆<lb/>
　　　　辨難攻擊之體峻㓗有力<lb/>
昔唐虞既衰而三代迭興聖帝明王累起相襲其道甚<lb/>
著周室既微而禮樂不正道之難全也如此是故孔子<lb/>
憂道之不行厯國應聘自衞反魯然後樂正雅頌乃得<lb/>
<pb n="KR4h0044_WYG_007-1b"/>
其所修易序書制作春秋以紀帝王之道及孔子沒而<lb/>
微言絶七十子終而大義乖重遭戰國棄籩豆之禮理<lb/>
軍旅之陳孔氏之道抑而孫吳之術興陵夷至于暴秦<lb/>
燔經書殺儒士設挾書之法行是古之罪道術由是遂<lb/>
滅漢興去聖帝明王遐逺仲尼之道又絶法度無所因<lb/>
襲時獨有一叔孫通畧定禮儀天下唯有易卜未有它<lb/>
書至孝惠之世乃除挾書之律公卿大臣絳灌之屬咸<lb/>
介冑武夫莫以為意至孝文皇帝始使掌故晁錯從伏<lb/>
<pb n="KR4h0044_WYG_007-2a"/>
生受尚書尚書初出于屋壁朽折散絶今其書見在時<lb/>
師傳讀而已詩始萌牙天下衆書徃徃頗出皆諸子傳<lb/>
説猶廣立於學官為置博士在漢朝之儒唯賈生而已<lb/>
至孝武皇帝然後鄒魯梁趙頗有詩禮春秋先師皆起<lb/>
於建元之間當此之時一人不能獨盡其經或為雅或<lb/>
為頌相合而成泰誓後得博士集而讀之故詔書稱曰<lb/>
禮壞樂崩書缺簡脱朕甚憫焉時漢興已七八十年離<lb/>
於全經固已逺矣及魯恭王壞孔子宅欲以為宫而得<lb/>
<pb n="KR4h0044_WYG_007-2b"/>
古文於壞壁之中逸禮有三十九書十六篇天漢之後<lb/>
孔安國獻之遭巫蠱倉卒之難未及施行及春秋左氏<lb/>
丘明所修皆古文舊書多者二十餘通藏於祕府伏而<lb/>
未發孝成皇帝憫學殘文缺稍離其真乃陳發祕藏校<lb/>
理舊文得此三事以考學官所傳經或脱簡傳或間編<lb/>
傳問民間則有魯國桓公趙國貫公膠東庸生之遺學<lb/>
與此同抑而未施此乃有識者之所惜憫士君子之所<lb/>
嗟痛也往者綴學之士不思廢絶之闕苟因陋就寡分<lb/>
<pb n="KR4h0044_WYG_007-3a"/>
文析字煩言碎辭學者罷老且不能究其一藝信口説<lb/>
而背傳記是末師而非往古至於國家將有大事若立<lb/>
辟雍封禪巡狩之儀則幽㝠而莫知其原猶欲保殘守<lb/>
缺挾恐見破之私意而無從善服義之公心或懷妬嫉<lb/>
不考情實雷同相從隨聲是非抑此三學以尚書為不備<lb/>
謂左氏為不傳春秋豈不哀哉今聖上徳通神明繼統<lb/>
揚業亦憫文學錯亂學士若兹雖昭其情猶依違謙讓<lb/>
樂與士君子同之故下明詔試左氏可立不遣近臣奉<lb/>
<pb n="KR4h0044_WYG_007-3b"/>
指衘命將以輔弱扶微與二三君子比意同力冀得廢<lb/>
遺今則不然深閉固距而不肯試猥以不誦絶之欲以<lb/>
杜塞餘道絶滅微學夫可與樂成難與慮始此乃衆庶<lb/>
之所為耳非所望士君子也且此數家之事皆先帝所<lb/>
親論今上所考視其古文舊書皆有徴驗外内相應豈<lb/>
苟而已哉夫禮失求之於野古文不猶愈於野乎徃者<lb/>
博士書有歐陽春秋公羊易則施孟然孝宣皇帝猶廣<lb/>
立穀梁春秋梁丘易大小夏侯尚書義雖相反猶並置<lb/>
<pb n="KR4h0044_WYG_007-4a"/>
之何則與其過而廢之也寧過而立之傳曰文武之道<lb/>
未墜於地在人賢者識其大者不賢者識其小者今此<lb/>
數家之言所以兼包大小之義豈可偏絕哉若必專己<lb/>
守殘黨同門妒道真違明詔失聖意以䧟於文吏之議<lb/>
甚為二三君子不取也<lb/>
　　三國文<lb/>
　　　出師表　　　　　　　　　　諸葛亮<lb/>
　　　　規模正大志念深遠詳味乃見吳魏二國未<lb/>
<pb n="KR4h0044_WYG_007-4b"/>
　　　　識有此人物有此文章否<lb/>
先帝創業未半而中道崩殂今天下三分益州疲敝此<lb/>
誠危急存亡之秋也然侍衞之臣不懈於内忠志之士<lb/>
忘身於外者盖追先帝之殊遇欲報之於陛下也誠宜<lb/>
開張聖聴以光先帝遺德恢𢎞志士之氣不宜妄自菲<lb/>
薄引喻失義以塞忠諫之路也宫中府中俱為一體陟<lb/>
罰臧否不宜異同若有作姦犯科及為忠善者宜付有<lb/>
司論其刑賞以昭陛下平明之治不宜偏私使内外異<lb/>
<pb n="KR4h0044_WYG_007-5a"/>
法也侍中侍郎郭攸之費禕董允等此皆良實志慮忠<lb/>
純是以先帝簡㧞以遺陛下愚以為宫中之事事無大<lb/>
小悉以咨之然後施行必能禆補闕漏有所廣益將軍<lb/>
向寵性行淑均曉暢軍事試用於昔日先帝稱之曰能<lb/>
是以衆議舉寵為督愚以為營中之事悉以諮之必能<lb/>
使行陣和穆優劣得所親賢臣逺小人此先漢所以興<lb/>
隆也親小人逺賢臣此後漢所以傾頽也先帝在時每<lb/>
與臣論此事未嘗不嘆息痛恨於桓靈也侍中尚書長<lb/>
<pb n="KR4h0044_WYG_007-5b"/>
史參軍此悉貞亮死節之臣也願陛下親之信之則漢<lb/>
室之隆可計日而待也臣本布衣躬耕於南陽苟全性<lb/>
命於亂世不求聞達於諸侯先帝不以臣卑鄙猥自枉<lb/>
屈三顧臣於草廬之中諮臣以當世之事由是感激遂<lb/>
許先帝以驅馳後值傾覆受任於敗軍之際奉命於危<lb/>
難之間爾來二十有一年矣先帝知臣謹慎故臨崩寄<lb/>
臣以大事也受命以來夙夜憂嘆恐付託不效以傷先<lb/>
帝之明故五月渡瀘深入不毛今南方已定甲兵已足<lb/>
<pb n="KR4h0044_WYG_007-6a"/>
當奬帥三軍北定中原庶竭駑鈍攘除姦凶興復漢室<lb/>
還于舊都此臣之所以報先帝而忠陛下之職分也至<lb/>
於斟酌損益進盡忠言則攸之禕允之任也願陛下託<lb/>
臣以討賊興復之效不效則治臣之罪以告先帝之靈<lb/>
君無興徳之言責攸之禕允等之咎以彰其慢陛下亦<lb/>
宜自謀以咨諏善道察納雅言深追先帝遺詔臣不勝<lb/>
受恩感激今當逺離臨表涕泣不知所云<lb/>
　　　後出師表　　　　　　　　　諸葛亮<lb/>
<pb n="KR4h0044_WYG_007-6b"/>
　　　　一篇首尾多是説事不可己之意所以不可<lb/>
　　　　已者以漢賊不兩立王業不偏安故也血脉<lb/>
　　　　聨屬條貫統紀森然不亂宜與前表兼看<lb/>
先帝慮漢賊不兩立王業不偏安故託臣以討賊也以<lb/>
先帝之明量臣之才故知臣伐賊才弱敵彊也然不伐<lb/>
賊王業亦亡惟坐而待亡孰與伐之是故託臣而弗疑<lb/>
也臣受命之日寢不安席食不甘味思惟北征宜先入<lb/>
南故五月渡瀘深入不毛并日而食臣非不自惜也顧<lb/>
<pb n="KR4h0044_WYG_007-7a"/>
王業不可得偏安於蜀都故冐危難以奉先帝之遺意<lb/>
也而議者謂為非計今賊適疲於西又務於東兵法乘<lb/>
勞此進趨之時也謹陳其事如左髙帝明並日月謀臣<lb/>
淵深然陟險被創危然後安今陛下未及髙帝謀臣不<lb/>
如良平而欲以長計取勝坐定天下此臣之未解一也<lb/>
劉繇王朗各據州郡論安言計動引聖人羣疑滿腹衆<lb/>
難塞胷今嵗不戰明年不征使孫策坐大遂并江東此<lb/>
臣之未解二也曹操智計殊絶於人其用兵也髣髴孫<lb/>
<pb n="KR4h0044_WYG_007-7b"/>
吳然困於南陽險於烏巢危於祁連偪於黎陽幾敗北<lb/>
山殆死潼關然後偽定一時耳况臣才弱而欲以不危<lb/>
而定之此臣之未解三也曹操五攻昌霸不下四越巢<lb/>
湖不成任用李服而李服圖之委任夏侯而夏侯敗亡<lb/>
先帝每稱操為能猶有此失况臣駑下何能必勝此臣<lb/>
之未解四也自臣到漢中中間期年耳然䘮趙雲陽羣<lb/>
馬玉閻芝丁立白壽劉郃鄧銅等及曲長屯將七十餘<lb/>
人突將無前賨叟青羗散騎武騎一千餘人此皆數十<lb/>
<pb n="KR4h0044_WYG_007-8a"/>
年之内所紏合四方之精鋭非一州之所有若復數年<lb/>
則損三分之二也當何以圖敵此臣之未解五也今民<lb/>
窮兵疲而事不可息事不可息則住與行勞費正等而<lb/>
不及蚤圖之欲以一州之地與賊持乆此臣之未解六<lb/>
也夫難平者事也昔先帝敗軍於楚當此時曹操拊手<lb/>
謂天下已定然後先帝東連吳越西取巴蜀舉兵北征<lb/>
夏侯授首此操之失計而漢事將成也然後吳更違盟<lb/>
臨沮毁敗秭歸蹉跌曹丕稱帝凡事如是難可逆見臣<lb/>
<pb n="KR4h0044_WYG_007-8b"/>
鞠躬盡瘁死而後已至於成敗利鈍非臣之明所能逆覩也<lb/>
　　六朝文<lb/>
　　　詣建平王上書　　　　　　　　江　淹<lb/>
　　　　此書當兼任安㑹宗孟容三書看規模布置<lb/>
　　　　雖同然心曲間事自有各别子長未免豪放<lb/>
　　　　楊惲未免忿怨子厚未免文飾此書自始至<lb/>
　　　　末似無不平處須是子細詳味方見得文通<lb/>
　　　　託此自雪若悲惋悽愴之態當於恨賦見之<lb/>
<pb n="KR4h0044_WYG_007-9a"/>
昔者賤臣叩心飛霜擊於燕地庶女告天振風襲於齊<lb/>
臺下官毎讀其書未嘗不廢巻流涕何者士有一定之<lb/>
論女有不易之行信而見疑貞而為戮是以壯夫義士<lb/>
伏死而不顧者此也下官聞仁不可恃善不可依謂徒<lb/>
虚語乃今知之伏願大王蹔停左右少加憐察下官本<lb/>
蓬戸桑樞之人布衣韋帶之士退不飾詩書以驚愚進<lb/>
不買聲名於天下日者謬得升降承明之闕出入金華<lb/>
之殿何嘗不局影凝嚴側身扄禁者乎竊慕大王之義<lb/>
<pb n="KR4h0044_WYG_007-9b"/>
復為門下之賔備鳴盜淺術之餘預三五賤伎之末大<lb/>
王惠以恩光顧以顔色實佩荆卿黄金之賜竊感豫讓<lb/>
國士之分矣常欲結纓伏劒少謝萬一剖心摩踵以報<lb/>
所天不圖小人固陋坐貽謗缺迹墜昭憲身限幽圄履<lb/>
影弔心酸鼻痛骨下官聞虧名為辱虧形次之是以每<lb/>
一念來忽若有遺加以涉旬月迫季秋天光沉隂左右<lb/>
無色身非木石與獄吏為伍此少卿所以仰天搥心泣<lb/>
盡而繼之以血者也下官雖乏鄉曲之譽然嘗聞君子<lb/>
<pb n="KR4h0044_WYG_007-10a"/>
之行矣其上則隠於簾肆之間卧於巖石之下次則結<lb/>
綬金馬之庭髙議雲臺之上退則虜南越之君係單于<lb/>
之頸俱啓丹册並圖青史寧當爭分寸之末競錐刀之<lb/>
利哉下官聞積毁銷金積䜛磨骨遠則直生取疑於盜<lb/>
金近則伯魚被名於不義彼之二子猶或如是况在下<lb/>
官焉能自免若上将之恥絳侯幽獄名臣之羞史遷下<lb/>
室至如下官當何言哉夫以魯連之智辭禄而不返接<lb/>
輿之賢行歌而忘歸子陵閉關於東越仲蔚杜門於西<lb/>
<pb n="KR4h0044_WYG_007-10b"/>
秦亦良可知也若使下官事非其虚罪得其實亦當鉗<lb/>
口吞舌伏匕首以殞身何以見齊魯竒節之人燕趙悲<lb/>
歌之士乎方今聖厯欽明天下樂業青雲浮洛榮光塞<lb/>
河西洎臨洮狄道北距飛狐陽原莫不浸仁沐義昭景<lb/>
飲醴而下官抱痛圜門含憤獄户一物之微有足悲者<lb/>
仰惟大王少垂明白則梧丘之䰟不愧於沈首鵠亭之<lb/>
鬼無恨於灰骨不任肝膽之切敬因執事以聞<lb/>
　　　北山移文　　　　　　　　　孔稚圭<lb/>
<pb n="KR4h0044_WYG_007-11a"/>
　　　　建康蔣山是也周顒所隠之地此篇當看節<lb/>
　　　　奏紆徐虚字轉摺處然造語駢儷下字新竒<lb/>
　　　　所當詳味<lb/>
鍾山之英草堂之靈馳煙驛路勒移山庭夫以耿介拔<lb/>
俗之標瀟灑出塵之想度白雪以方潔干青雲而直上<lb/>
吾方知之矣若其亭亭物表皎皎霞外芥千金而不盼<lb/>
屣萬乘其如脱聞鳯吹於洛浦值薪歌於延瀨固亦有<lb/>
焉豈期終始參差蒼黄飜覆淚翟子之悲慟朱公之哭<lb/>
<pb n="KR4h0044_WYG_007-11b"/>
乍廻迹以心染或先貞而後黷何其謬哉嗚呼尚生不<lb/>
存仲氏既往山阿寂寥千載誰賞世有周子雋俗之士<lb/>
既文既博亦𤣥亦史然而學遁東魯習隠南郭竊吹草<lb/>
堂濫巾北嶽誘我松桂欺我雲壑雖假容於江臯廼纓<lb/>
情於好爵其始至也將欲排巢父拉許由傲百氏蔑王<lb/>
侯風情張日霜氣横秋或歎幽人長徃或怨王孫不游<lb/>
談空空於釋部覈𤣥𤣥於道流務光何足比涓子不能<lb/>
儔及其鳴騶入谷鶴書赴隴形馳魄散志變神動爾乃<lb/>
<pb n="KR4h0044_WYG_007-12a"/>
眉軒席次袂聳筵上焚芰製而裂荷衣抗塵容而走俗<lb/>
狀風雲悽其帶憤石泉咽而下愴望林巒而有失顧草<lb/>
木而如䘮至其紐金章綰墨綬跨屬城之雄冠百里之<lb/>
首張英風於海甸馳妙譽於浙右道帙長擯法筵乆埋<lb/>
敲扑喧囂犯其慮牒訴倥偬裝其懷琴歌既斷酒賦無<lb/>
續常綢繆於結課每紛綸於折獄籠張趙於徃圖架卓<lb/>
魯於前籙希蹤三輔豪馳聲九州牧使我髙霞孤映明<lb/>
月獨舉青松落隂白雲誰侶澗戸摧絶無與歸石徑荒<lb/>
<pb n="KR4h0044_WYG_007-12b"/>
凉徒延佇至於還飈入幕寫霧出楹蕙帳空兮夜鶴怨<lb/>
山人去兮曉猿驚昔聞投簮逸海岸今見解蘭縳塵纓<lb/>
於是南嶽獻嘲北隴騰笑列壑爭譏攢峯竦誚慨遊子<lb/>
之我欺悲無人以赴弔故其林慙無盡澗愧不歇秋桂<lb/>
遣風春蘿罷月騁西山之逸議馳東臯之素謁今又促<lb/>
裝下邑浪拽上京雖情投於魏闕或假步於山扄豈可<lb/>
使芳杜厚顔薜荔無恥碧嶺再辱丹崖重滓塵遊躅於<lb/>
蕙路汙渌池以洗耳宜扄岫幌掩雲關歛輕霧藏鳴湍<lb/>
<pb n="KR4h0044_WYG_007-13a"/>
截來轅於谷口杜妄轡於郊端於是叢條瞋膽疊頴怒<lb/>
魄或飛柯以折輪乍低枝而掃跡請廻俗士駕為君謝<lb/>
逋客<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_007-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻七<lb/>
</p>
<p>
</p>
  </div>
<div>
                <head>崇古文訣巻八</head>
    <p>
<pb n="KR4h0044_WYG_008-1a"/>
欽定四庫全書<lb/>
　崇古文訣巻八　　　　　　宋　樓昉　編<lb/>
　　唐文<lb/>
　　　昌黎文集序　　　　　　　　李　漢<lb/>
　　　　退之諸生或為祭文或為行狀淺深踈密居<lb/>
　　　　然可見漢乃其壻也故為序云<lb/>
文者貫道之器也不深於斯道有至焉者不也易繇爻<lb/>
象春秋書事詩詠歌書禮剔其偽皆深矣乎秦漢已前<lb/>
<pb n="KR4h0044_WYG_008-1b"/>
其氣渾然迨乎司馬遷相如董生揚雄劉向之徒尤所<lb/>
謂傑然者也至後漢曹魏氣象萎薾司馬氏以來規範<lb/>
蕩悉謂易已下為古文剽掠僣竊為工耳文與道蓁<lb/>
塞固然莫知也先生生大厯戊申㓜孤隨兄播遷韶嶺<lb/>
兄卒鞠於嫂氏辛勤來歸自知讀書為文日記數千百<lb/>
言比壯經書通念曉析酷排釋氏諸史百子搜抉無隠<lb/>
汘瀾卓踔奫泫澄深詭然而蛟龍翔蔚然而虎鳯躍鏘<lb/>
然而韶鈞鳴日光玉潔周情孔思千態萬貌卒澤於道<lb/>
<pb n="KR4h0044_WYG_008-2a"/>
徳仁義炳如也洞視萬古愍惻當世遂大拯頽風教人<lb/>
自為時人始而驚中而笑且排先生志益堅終而翕然隨<lb/>
以定嗚呼先生於文摧陷廓清之功比於武事可謂雄<lb/>
偉不常者矣<lb/>
　　　爭臣論　　　　　　　　　　韓　愈<lb/>
　　　　此篇是箴規攻擊體是反難文字之格當以<lb/>
　　　　范司諫書相兼看<lb/>
或問諫議大夫陽城於愈可以為有道之士乎哉學廣<lb/>
<pb n="KR4h0044_WYG_008-2b"/>
而聞多不求聞於人也行古人之道居於晉之鄙晉之<lb/>
鄙人薰其徳而善良者幾千人大臣聞而薦之天子以<lb/>
為諫議大夫人皆以為華陽子不色喜居於位五年矣<lb/>
視其徳如在草野彼豈以富貴移易其心哉愈應之曰<lb/>
是易所謂恒其徳貞而夫子凶者也惡得為有道之士<lb/>
乎哉在易蠱之上九云不事王侯髙尚其事蹇之六二<lb/>
則曰王臣蹇蹇匪躬之故夫亦以所居之時不一而所<lb/>
蹈之徳不同也若蠱之上九居無用之地而致匪躬之<lb/>
<pb n="KR4h0044_WYG_008-3a"/>
節蹇之六二在王臣之位而髙不事之心則冐進之患<lb/>
生曠官之刺興志不可則而尤不終無也今陽子實一<lb/>
匹夫在位不為不乆矣聞天下之得失不為不熟矣天<lb/>
子待之不為不加矣而未嘗一言及政視政之得失若<lb/>
越人視秦人之肥瘠忽焉不加喜戚於其心問其官則<lb/>
曰諫議也問其禄則曰下大夫之秩也問其政則曰我<lb/>
不知也有道之士固如是乎哉且吾聞之有官守者不<lb/>
得其職則去有言責者不得其言則去今陽子以為得<lb/>
<pb n="KR4h0044_WYG_008-3b"/>
其言乎哉得其言而不言與不得其言而不去無一可<lb/>
者也陽子將為禄仕乎古之人有云仕不為貧而有時<lb/>
乎為貧謂禄仕者也宜乎辭尊而居卑辭富而居貧若<lb/>
抱關擊柝者可也盖孔子嘗為委吏矣嘗為乘田矣亦<lb/>
不敢曠其職必曰㑹計當而已矣必曰牛羊遂而已矣<lb/>
若陽子之秩禄不為卑且貧章章明矣而如此其可乎<lb/>
哉或曰否非若此也夫陽子惡訕上者惡為人臣招<hi>音翹</hi>
其君之過而以為名者故雖諫且議使人不得而知焉<lb/>
<pb n="KR4h0044_WYG_008-4a"/>
書曰爾有嘉謀嘉猷則入吿爾后于内爾乃順之于外<lb/>
曰斯謀斯猷惟我后之徳夫陽子之用心亦若此者愈<lb/>
應之曰若陽子之用心如此滋所謂惑者矣入則諌其<lb/>
君出不使人知者大臣宰相者之事非陽子之所宜行<lb/>
也夫陽子本以布衣隠於蓬蒿之下主上嘉其行誼擢<lb/>
在此位官以諫為名誠宜有以奉其職使四方後代知<lb/>
朝廷有直言骨鯁之臣天子有不僣賞從諫如流之美<lb/>
庶巖穴之士聞而慕之束帶結髮願進於闕下而伸其<lb/>
<pb n="KR4h0044_WYG_008-4b"/>
辭説致吾君於堯舜熙鴻號於無窮也若書所謂則大<lb/>
臣宰相之事非陽子之所宜行也且陽子之心將使君<lb/>
人者惡聞其過乎是啓之也或曰陽子之不求聞而人<lb/>
聞之不求用而君用之不得已而起守其道而不變何<lb/>
子過之深也愈曰自古聖人賢士皆非有心求於聞用<lb/>
也閔其時之不平人之不乂得其道不敢獨善其身而<lb/>
必兼濟天下也孜孜矻矻死而後已故禹過家門不入<lb/>
孔席不暇煖而墨突不得黔彼二聖一賢豈不知自安<lb/>
<pb n="KR4h0044_WYG_008-5a"/>
佚之為樂哉誠畏天命而悲人窮也夫天授人以賢聖<lb/>
才能豈使自有餘而已誠欲以補其不足者也耳目之<lb/>
於身也耳司聞而目司見聽其是非視其險易然後身<lb/>
得安焉聖賢者時人之耳目也時人者聖賢之身也且<lb/>
陽子之不賢則將役於賢以奉其上矣若果賢則固畏<lb/>
天命而閔人窮也惡得以自暇逸乎哉或曰吾聞君子<lb/>
不欲加諸人而惡訐以為直者若吾子之論直則直矣<lb/>
無乃傷於徳而費於辭乎好盡言以招人過國武子之<lb/>
<pb n="KR4h0044_WYG_008-5b"/>
所以見殺於齊也吾子其亦聞乎愈曰君子居其位則<lb/>
思死其官未得位則思修其辭以明其道我將以明道<lb/>
也非以為直而加人也且國武子不能得善人而好盡<lb/>
言於亂國是以見殺傳曰惟善人能受盡言謂其聞而<lb/>
能改之也子吿我曰陽子可以為有道之士也今雖不<lb/>
能及已陽子將不得為善人乎<lb/>
　　　祭兄子老成文　　　　　　　韓　愈<lb/>
　　　　文字反覆曲折悲痛悽惋道出肺腑中事而<lb/>
<pb n="KR4h0044_WYG_008-6a"/>
　　　　薰然慈良之意見於言外<lb/>
季父愈聞汝䘮之七日乃能御哀致誠使建中逺具時<lb/>
羞之奠吿汝十二郎之靈嗚呼吾少孤及長不省所怙<lb/>
惟兄嫂是依中年兄殁南方吾與汝俱㓜從嫂歸葬河<lb/>
陽既又與汝就食江南零丁孤苦未甞一日相離也吾<lb/>
上有三兄皆不幸早世承先人後者在孫惟汝在子惟<lb/>
吾兩世一身形單影隻嫂常撫汝指吾而言曰韓氏兩<lb/>
世惟此而已汝時尤少當不復記憶吾時雖能記憶亦<lb/>
<pb n="KR4h0044_WYG_008-6b"/>
未知其言之悲也吾年十九始來京城其後四年而歸<lb/>
視汝又四年吾徃河陽省墳墓遇汝從嫂䘮來葬又二<lb/>
年吾佐董丞相幕于汴州汝來省吾止一嵗請歸取其<lb/>
孥明年丞相薨吾去汴州汝不果來是年吾又佐戎徐<lb/>
州使取汝者始行吾又罷去汝又不果來吾念汝從于<lb/>
東東亦客也不可以乆圖乆逺者莫如西歸將成家而<lb/>
致汝嗚呼孰謂汝遽去吾而沒乎吾與汝俱年少以為<lb/>
雖暫相别終當乆相與處故捨汝而旅食京師以求斗<lb/>
<pb n="KR4h0044_WYG_008-7a"/>
斛之禄誠知其如此雖萬乘之公相吾不以一日輟汝<lb/>
而就也去年孟東野徃吾書與汝曰吾年未四十而視<lb/>
茫茫而髪蒼蒼而齒牙動搖念諸父與諸兄皆康强而<lb/>
早世如吾之衰者其能乆存乎吾不可去汝不肯來恐<lb/>
旦暮死而汝抱無涯之戚也孰謂少者殁而長者存强<lb/>
者夭而病者全乎嗚呼其信然耶其夢耶其傳之者非<lb/>
其真耶信也吾兄之盛徳而夭其嗣乎汝之純明而不<lb/>
克䝉其澤乎少者彊者而夭殁長者衰者而存全乎未<lb/>
<pb n="KR4h0044_WYG_008-7b"/>
可以為信也夢也傳之非其眞也東野之書耿蘭之報<lb/>
何為而在吾側也嗚呼其信然矣吾兄之盛徳而夭其<lb/>
嗣矣汝之純明宜業其家者不克䝉其澤矣所謂天者<lb/>
誠難測而神者誠難明矣所謂理者不可推而壽者不<lb/>
可知矣雖然吾自今年來蒼蒼者或化而為白矣動搖<lb/>
者或脱而落矣毛血日益衰志氣日益微幾何不從汝<lb/>
而死也死而有知其幾何離其無知悲不幾時而不悲<lb/>
者無窮期矣汝之子始一嵗吾之子始五嵗少而彊者<lb/>
<pb n="KR4h0044_WYG_008-8a"/>
不可保如此孩提者又可冀其成立耶嗚呼哀哉嗚呼<lb/>
哀哉汝去年書云比得軟脚病徃徃而劇吾曰是疾也<lb/>
江南之人常常有之未始以為憂也嗚呼其竟以此而<lb/>
殞其生乎抑別有疾而至斯極乎汝之書六月十七日<lb/>
也東野云汝殁以六月二日耿蘭之報無月日盖東野<lb/>
之使者不知問家人以月日如耿蘭之報不知當言月<lb/>
日東野與吾書乃問使者使者妄稱以應之耳其然乎<lb/>
其不然乎今吾使建中祭汝弔汝之孤與汝之乳母彼<lb/>
<pb n="KR4h0044_WYG_008-8b"/>
有食可守以待終䘮則待終䘮而取以來如不能守以<lb/>
終䘮則遂取以來其餘奴婢並令守汝䘮吾力能改葬<lb/>
終葬汝於先人之兆然後惟其所願嗚呼汝病吾不知<lb/>
時汝殁吾不知日生不能相養以共居殁不得撫汝以<lb/>
盡哀歛不得憑其棺窆不得臨其穴吾行負神明而使<lb/>
汝天不孝不慈而不得與汝相養以生相守以死一在<lb/>
天之涯一在地之角生而影不與吾形相依死而䰟不<lb/>
與吾夢相接吾實為之其又何尤彼蒼者天曷其有極<lb/>
<pb n="KR4h0044_WYG_008-9a"/>
自今已徃吾其無意於人世矣當求數頃之田於伊潁<lb/>
之上以待餘年教吾子與汝子幸其成長吾女與汝女<lb/>
待其嫁如此而已嗚呼言有窮而情不可終汝其知也<lb/>
耶其不知也耶<lb/>
　　　原道　　　　　　　　　　　韓　愈<lb/>
　　　　詞嚴意正攻擊佛老有開闔縱捨文字如引<lb/>
　　　　繩貫珠<lb/>
博愛之謂仁行而宜之之謂義由是而之焉之謂道足<lb/>
<pb n="KR4h0044_WYG_008-9b"/>
乎已無待於外之謂徳仁與義為定名道與徳為虚位<lb/>
故道有君子有小人而徳有凶有吉老子之小仁義非<lb/>
毁之也其見者小也坐井而觀天曰天小者非天小也<lb/>
彼以煦煦為仁孑孑為義其小之也則宜其所謂道道<lb/>
其所道非吾所謂道也其所謂徳徳其所徳非吾所謂<lb/>
徳也凡吾所謂道徳云者合仁與義言之也天下之公<lb/>
言也老子之所謂道徳云者去仁與義言之也一人之<lb/>
私言也周道衰孔子沒火于秦黃老于漢佛于晉宋齊<lb/>
<pb n="KR4h0044_WYG_008-10a"/>
梁魏隋之間其言仁義道徳云者不入于楊則入于墨<lb/>
不入于墨則入于老不入于老則入于佛入于彼必出<lb/>
于此入者主之出者奴之入者附之出者汙之噫後之<lb/>
人其欲聞仁義道徳之説孰從而聴之老者曰孔子吾<lb/>
師之弟子也佛者曰孔子吾師之弟子也為孔子者習<lb/>
聞其説樂其誕而自小也亦曰吾師亦嘗師之云爾不<lb/>
惟舉之於其口而又筆之於其書噫後之人雖欲聞仁<lb/>
義道徳之説其孰從而求之甚矣人之好怪也不求其<lb/>
<pb n="KR4h0044_WYG_008-10b"/>
端不訊其末惟怪之欲聞古之為民者四今之為民者<lb/>
六古之教者處其一今之教者處其三農之家一而食<lb/>
粟之家六工之家一而用器之家六賈之家一而資焉<lb/>
之家六奈之何民不窮且盜也古之時人之害多矣有<lb/>
聖人者立然後教之以相生養之道為之君為之師驅<lb/>
其蟲蛇禽獸而處之中土寒然後為之衣饑然後為之<lb/>
食木處而顛土處而病也然後為之宫室為之工以贍<lb/>
其器用為之賈以通其有無為之醫藥以濟其夭死為<lb/>
<pb n="KR4h0044_WYG_008-11a"/>
之葬埋祭祀以長其恩愛為之禮以次其先後為之樂<lb/>
以宣其湮鬱為之政以率其怠勌為之刑以鋤其强梗<lb/>
相欺也為之符璽斗斛權衡以信之相奪也為之城郭<lb/>
兵甲以守之害至而為之備患生而為之防今其言曰<lb/>
聖人不死大盜不止剖斗折衡而民不爭嗚呼其亦不<lb/>
思而已矣如古之無聖人人之類滅乆矣何也無羽毛<lb/>
鱗介以居寒熱也無爪牙以爭食也是故君者出令者<lb/>
也臣者行君之令而致之民者也民者出粟米麻絲作<lb/>
<pb n="KR4h0044_WYG_008-11b"/>
器皿通貨財以事其上者也君不出令則失其所以為<lb/>
君臣不能行君之令而致之民則失其所以為臣民不<lb/>
出粟米麻絲作器皿通貨財以事其上則誅今其法曰<lb/>
必棄而君臣去而父子禁而相生養之道以求其所謂<lb/>
清净寂滅者嗚呼其亦幸而出於三代之後不見黜於<lb/>
禹湯文武周公孔子也其亦不幸而不出於三代之前<lb/>
不見正於禹湯文武周公孔子也帝之與王其號各殊<lb/>
其所以為聖一也夏葛而冬裘渴飲而饑食其事雖殊<lb/>
<pb n="KR4h0044_WYG_008-12a"/>
其所以為智一也今其言曰曷不為太古之無事是亦<lb/>
責冬之裘者曰曷不為葛之之易也責饑之食者曰曷<lb/>
不為飲之之易也傳曰古之欲明明徳於天下者先治<lb/>
其國欲治其國者先齊其家欲齊其家者先修其身欲<lb/>
修其身者先正其心欲正其心者先誠其意然則古之<lb/>
所謂正心而誠意者將以有為也今也欲治其心而外<lb/>
天下國家滅其天常子焉而不父其父臣焉而不君<lb/>
其君民焉而不事其事孔子之作春秋也諸侯用夷禮<lb/>
<pb n="KR4h0044_WYG_008-12b"/>
則夷之夷而進於中國則中國之經曰夷狄之有君不<lb/>
如諸夏之亡詩曰戎狄是膺荆舒是懲今也舉夷狄之<lb/>
法而加之先王之教之上幾何其不胥而為夷也夫所<lb/>
謂先王之教者何也博愛之謂仁行而宜之之謂義由<lb/>
是而之焉之謂道足乎已無待於外之謂徳其文詩書<lb/>
易春秋其法禮樂刑政其民士農工賈其位君臣父子<lb/>
師友賓主昆弟夫婦其服絲麻其居宮室其食粟米蔬<lb/>
果魚肉其為道易明而其為教易行也是故以之為已<lb/>
<pb n="KR4h0044_WYG_008-13a"/>
則順而祥以之為人則愛而公以之為心則和而平以<lb/>
之為天下國家無所處而不當是故生則得其情死則<lb/>
盡其常郊焉而天神假廟焉而人鬼饗曰斯道也何道<lb/>
也曰斯吾所謂道也非向所謂老與佛之道也堯以是<lb/>
傳之舜舜以是傳之禹禹以是傳之湯湯以是傳之文<lb/>
武周公文武周公傳之孔子孔子傳之孟軻軻之死不<lb/>
得其傳焉荀與楊也擇焉而不精語焉而不詳由周公<lb/>
而上上而為君故其事行由周公而下下而為臣故其<lb/>
<pb n="KR4h0044_WYG_008-13b"/>
説長然則如之何其可也曰不塞不流不止不行人其<lb/>
人火其書廬其居明先王之道以道之鰥寡孤獨廢疾<lb/>
者有養也其亦庶乎其可也<lb/>
　　　原毁　　　　　　　　　　　韓　愈<lb/>
　　　　曲盡人情<lb/>
古之君子其責已也重以周其待人也輕以約重以周<lb/>
故不怠輕以約故人樂為善聞古之人有舜者其為人<lb/>
也仁義人也求其所以為舜者責於己曰彼人也予人<lb/>
<pb n="KR4h0044_WYG_008-14a"/>
也彼能是而我乃不能是早夜以思去其不如舜者就<lb/>
其如舜者聞古之人有周公者其為人也多才與藝人<lb/>
也求其所以為周公者責於己曰彼人也予人也彼能<lb/>
是而我乃不能是早夜以思去其不如周公者就其如<lb/>
周公者舜大聖人也後世無及焉周公大聖人也後世<lb/>
無及焉是人也乃曰不如舜不如周公吾之病也是不<lb/>
亦責於己者重以周乎其於人也曰彼人也能有是是<lb/>
足為良人矣能善是是足為藝人矣取其一不責其二<lb/>
<pb n="KR4h0044_WYG_008-14b"/>
即其新不究其舊恐恐然惟懼其人之不得為善之利<lb/>
一善易修也一藝易能也其於人也乃曰能有是是亦<lb/>
足矣曰能善是是亦足矣是不亦待於人者輕以約乎<lb/>
今之君子則不然其責人也詳其待已也廉詳故人難<lb/>
於為善廉故自取也少已未有善曰我善是是亦足矣<lb/>
已未有能曰我能是是亦足矣外以欺於人内以欺於<lb/>
心未少有得而止矣是不亦待於己者已廉乎其於人<lb/>
曰彼雖能是其人不足稱也彼雖善是其用不足稱也<lb/>
<pb n="KR4h0044_WYG_008-15a"/>
舉其一不計其十究其舊不圖其新恐恐然惟懼其人<lb/>
之有聞也是不亦責於人者已詳乎夫是之謂不以衆<lb/>
人待其身而以聖人望於人吾未見其尊已也雖然為<lb/>
是者有本有原怠與忌之謂也怠者不能修而忌者畏<lb/>
人修吾甞試之矣嘗試語於衆曰某良士某良士其應<lb/>
者必其人之與也不然則其所疎遠不與同其利者也<lb/>
不然則其畏也不若是强者必怒於言懦者必怒於色<lb/>
矣又嘗語於衆曰某非良士某非良士其不應者必其<lb/>
<pb n="KR4h0044_WYG_008-15b"/>
人之與也不然則其所踈逺不與同其利者也不然則<lb/>
其畏也不若是强者必説於言懦者必説於色矣是故<lb/>
事修而謗興徳髙而毁來嗚呼士之處此世而望名譽<lb/>
之光道徳之行難矣將有仕於上者得吾説而存之其<lb/>
國家可幾而理矣<lb/>
　　　贈張童子序　　　　　　　　韓　愈<lb/>
　　　　想得一時諸公所以贈童子者必無此等説<lb/>
　　　　話惟褒美耳張童子得此一鞭安得不益進<lb/>
<pb n="KR4h0044_WYG_008-16a"/>
　　　　於善陳無己荅邢居實書可叅看<lb/>
天下之以明二經舉於禮部者嵗至三千人始自縣考<lb/>
試定其可舉者然後升於州若府其不能中科者不與<lb/>
是數焉州若府總其屬之所升又考試之如縣加察詳<lb/>
焉定其可舉者然後貢於天子而升之有司其不能中<lb/>
科者不與是數焉謂之鄉貢有司者總州府之所升而<lb/>
考試之加察詳焉第其可進者以名上於天子而藏之<lb/>
屬之吏部嵗不及二百人謂之出身能在是選者厥惟<lb/>
<pb n="KR4h0044_WYG_008-16b"/>
艱哉二經章句僅數十萬言其傳註在外皆誦之又約<lb/>
知其大説繇是舉者或遠至十餘年然後與乎三千之<lb/>
數而升於禮部矣又或遠至十餘年然後與乎二百之<lb/>
數而進於吏部矣班白之老半焉昏塞不能及者皆不<lb/>
在是限有終身不得與者焉張童子生九年自州縣達<lb/>
禮部一舉而進立於二百人之列又二年益通二經有<lb/>
司復上其事繇是拜衞兵曹之命人皆謂童子耳目明<lb/>
達神氣以靈余亦偉童子之獨出于等夷也童子請於<lb/>
<pb n="KR4h0044_WYG_008-17a"/>
其官之長隨父而寧母嵗八月自京師道陜南至虢東<lb/>
及洛師北過大河之陽九月始來及鄭自朝之文人以<lb/>
及五都之伯長羣吏皆厚其餼賂或作歌詩以嘉童子<lb/>
童子亦榮矣雖然愈將進童子於道使人謂童子求益<lb/>
者非欲速成者夫少之與長也異觀少之時人惟童子<lb/>
之異及其長也將責成人之禮焉成人之禮非盡於童<lb/>
子所能而已也然則童子宜暫息乎其已學者而勤乎<lb/>
其未學者可也愈與童子俱陸公之門人也慕回路二<lb/>
<pb n="KR4h0044_WYG_008-17b"/>
子之相請贈與處也故有以贈童子<lb/>
　　　南海神廟碑　　　　　　　　韓　愈<lb/>
　　　　叙事狀物之妙<lb/>
海於天地間為物最鉅自三代聖王莫不祀事考於傳<lb/>
記而南海神次最貴在北東西三神河伯之上號為祝<lb/>
融天寶中天子以為古爵莫貴於公侯故海岳之祀犧<lb/>
幣之數放而依之所以致崇極於大神今王亦爵也而<lb/>
禮海岳尚循公侯之事虚王儀而不用非致崇極之意<lb/>
<pb n="KR4h0044_WYG_008-18a"/>
也由是冊尊南海神為廣利王祝號祭式與次俱升因<lb/>
其故廟易而新之在今廣州治之東南海道八十里扶<lb/>
胥之口黃木之灣常以立夏氣至命廣州刺史行事祠<lb/>
下事訖驛聞而刺史常節度五嶺諸軍仍觀察其郡邑<lb/>
於南方事無所不統地大以遠故常選用重人既貴而<lb/>
富且不習海事又當祀時海常多大風將徃皆憂戚既<lb/>
進觀顧怖<hi>普故切</hi>悸<hi>其季切</hi>故常以疾為辭而委事於其副<lb/>
其來已乆故明宫齋廬上雨旁風無所盖障牲酒瘠<hi>音籍</hi>
<pb n="KR4h0044_WYG_008-18b"/>
酸取具臨時水陸之品狼籍籩豆薦祼興俯不中儀式<lb/>
吏滋不恭神不顧享盲風怪雨發作無節人䝉其害元<lb/>
和十二年始詔用前尚書右丞國子祭酒魯國孔公為<lb/>
廣州刺史兼御史大夫以殿南服公正直方嚴中心樂<lb/>
易祗慎所職治人以明事神以誠内外單盡不為表襮<lb/>
<hi>音博</hi>至州之明年將夏祝册自京師至吏以時吿公乃齋<lb/>
祓視册誓羣有司曰册有皇帝名乃上所自署其文曰<lb/>
嗣天子某謹遣某官某敬祭其恭且嚴如是敢有不承<lb/>
<pb n="KR4h0044_WYG_008-19a"/>
明日吾將宿廟下以供晨事明日吏以風雨白不聴於<lb/>
是州府文武吏士凡百數交謁更諫皆揖而退公遂陞<lb/>
舟風雨少弛櫂夫奏功雲隂解駁日光穿漏波伏不興<lb/>
省牲之夕載暘載隂將事之夜天地開除月星明概<hi>音冀</hi>
五皷既作牽牛正中公乃盛服執笏以入即事文武賔<lb/>
屬俯首聴位各執其職牲肥酒香樽爵凈潔降登有數<lb/>
神具醉飽海之百靈祕怪恍惚畢出蜿蜿<hi>音鴛</hi>蜒蜒<hi>音延</hi>來<lb/>
享飲食闔廟旋艫<hi>咅盧</hi>祥飈送颿旗纛旄麾飛揚晻<hi>烏感切</hi>
<pb n="KR4h0044_WYG_008-19b"/>
藹<hi>於盖切</hi>鐃皷嘲轟髙管噭譟武夫奮棹工師唱和穹龜<lb/>
長魚踊躍後先乾端坤倪軒豁呈露祀之之嵗風災熄<lb/>
滅人厭魚蠏五穀胥熟明年祀歸又廣廟宫而大之治<lb/>
其庭壇改作東西兩序齋庖之房百用具修明年其時<lb/>
公又固徃不懈益䖍嵗仍大和耋艾歌詠始公之至盡<lb/>
除他名之税罷衣食於官之可去者四方之使不以資<lb/>
交以身為帥燕享有時賞與以節公藏私蓄上下與足<lb/>
於是免屬州負逋之緍錢廿有四萬米八萬二千斛賦<lb/>
<pb n="KR4h0044_WYG_008-20a"/>
金之州耗金一嵗八百困不能償皆以丏之加西南守<lb/>
長之俸誅其尤無良不聴令者由是皆自重慎法人士<lb/>
之落南不能歸者與流徙之胄百二十八族用其才良<lb/>
而廪其無吿者其女子可嫁者與之錢財令無失時刑<lb/>
徳並流方地數千里不識盜賊山行海宿不擇處所事<lb/>
神治人可謂備至矣咸願刻廟石以著厥美而繫以詩<lb/>
乃作詩曰<lb/>
　　南海之墟祝融之宅即祀於旁帝令南伯吏惰不<lb/>
<pb n="KR4h0044_WYG_008-20b"/>
　　躬正自今公明用享錫佑我家邦惟明天子惟慎<lb/>
　　厥使我公在官神人致喜海嶺之陬既足既濡胡<lb/>
　　不均𢎞俾執事樞公行勿遲公無遽歸匪我私公<lb/>
　　神人具依<lb/>
　<lb/>
　<lb/>
　<lb/>
　崇古文訣巻八<lb/>
</p>
<p>
</p>
  </div>
<div>
                <head>崇古文訣巻九</head>
    <p>
<pb n="KR4h0044_WYG_009-1a"/>
欽定四庫全書<lb/>
　崇古文訣巻九　　　　　　宋　樓昉　編<lb/>
　　唐文<lb/>
　　　殿中少監馬君墓銘　　　　　韓　愈<lb/>
　　　　叙事有法辭極簡嚴而意味深長結尾絶佳<lb/>
　　　　感慨傷悼之情見於言外三世皆有舊故其<lb/>
　　　　言如此退之所作墓誌最多篇篇各有體製<lb/>
　　　　未嘗相襲<lb/>
<pb n="KR4h0044_WYG_009-1b"/>
君諱繼祖司徒贈太師北平莊武王之孫少府監贈太<lb/>
子少傅諱暢之子生四嵗以門功拜太子舍人積三十<lb/>
四嵗五轉而至殿中少監年三十七以卒有男八人女<lb/>
二人始余初冠應進士貢在京師窮不能自存以故人<lb/>
稚弟拜北平王於馬前王問而憐之因得見於安邑里<lb/>
第王軫其寒飢賜食與衣召二子使為之主其季遇我<lb/>
特厚少府監贈太子少傅者也姆<hi>莫補切</hi>抱㓜子立側眉<lb/>
眼如畫髪漆黑肌肉玉雪可念殿中君也當是時見王<lb/>
<pb n="KR4h0044_WYG_009-2a"/>
於北亭猶髙山深林龍虎變化不測傑魁人也退見少<lb/>
傅翠竹碧梧鸞鵠停峙能守其業者也㓜子姢<hi>於縁切</hi>好<lb/>
静秀瑤環瑜珥<hi>仍吏切</hi>蘭茁<hi>鄒滑切</hi>其牙稱其家兒也後四<lb/>
五年吾成進士去而東游哭北平王於客舍後十五六<lb/>
年吾為尚書都官郎分司東都而少傅卒哭之又十餘<lb/>
年至今哭少監焉嗚呼吾未耄老自始至今未四十年<lb/>
而哭其祖子孫三世于人世何如也人欲乆不死而觀<lb/>
居此世者何也<lb/>
<pb n="KR4h0044_WYG_009-2b"/>
　　　祭柳子厚文　　　　　　　　韓　愈<lb/>
　　　　雖尊稱子厚而中含不滿之意<lb/>
嗟嗟子厚而至然耶自古莫不有死我又何嗟人之生<lb/>
世如夢一覺其間利害竟亦何校當其夢時有樂有悲<lb/>
及其既覺豈足追惟凡物之生不願為材犧樽青黄乃<lb/>
木之災子之中棄天脱<graphic n="KR0919" url="https://raw.githubusercontent.com/kanripo/KR-Gaiji/master/images/KR0919.png" mimeType="image/png"/>羈玉佩瓊琚大放厥辭富貴<lb/>
無能磨滅誰紀子之自著表表愈偉不善為斵血指汗<lb/>
顔巧匠旁觀縮手袖閒子之文章而不用世乃令吾徒<lb/>
<pb n="KR4h0044_WYG_009-3a"/>
掌帝之制子之視人自以無前一斥不復羣飛刺天嗟<lb/>
嗟子厚今也則亡臨絶之音一何琅琅徧吿諸友以寄<lb/>
厥子不鄙謂余亦託以死凡今之交觀勢厚薄余豈可<lb/>
保能承子託非我知子子實命我猶有鬼神寧敢遺墮<lb/>
念子永歸無復來期設祭棺前矢心以辭嗚呼哀哉<lb/>
　　　送孟東野序　　　　　　　　韓　愈<lb/>
　　　　曲盡文字變態之妙<lb/>
大凡物不得其平則鳴草木之無聲風撓之鳴水之無<lb/>
<pb n="KR4h0044_WYG_009-3b"/>
聲風蕩之鳴其躍也或激之其趍也或梗之其沸也或<lb/>
炙之金石之無聲或擊之鳴人之於言也亦然有不得<lb/>
已者而後言其歌也有思其哭也有懷凡出于口而為<lb/>
聲者其皆有弗平者乎樂也者鬱於中而泄於外者也<lb/>
擇其善鳴者而假之鳴金石絲竹匏土革木八者物之<lb/>
善鳴者也維天之於時也亦然擇其善鳴者而假之鳴<lb/>
是故以鳥鳴春以雷鳴夏以䖝鳴秋以風鳴冬四時之<lb/>
相推奪其必有不得其平者乎其於人也亦然人聲之<lb/>
<pb n="KR4h0044_WYG_009-4a"/>
精者為言文辭之於言又其精者也尤擇其善鳴者而<lb/>
假之鳴其在於唐虞咎陶禹其善鳴者也而假之以鳴<lb/>
䕫弗能以文辭鳴又自假於韶以鳴夏之時五子以其<lb/>
歌鳴伊尹鳴殷周公鳴周凡載於詩書六藝皆鳴之善<lb/>
者也周之衰孔子之徒鳴之其聲大而遠傳曰天將以<lb/>
夫子為木鐸其弗信矣乎其末也莊周以其荒唐之辭<lb/>
鳴於楚楚大國也其亡也以屈原鳴臧孫辰孟軻荀卿<lb/>
以道鳴者也楊朱墨翟管夷吾晏嬰老𣆀申不害韓非<lb/>
<pb n="KR4h0044_WYG_009-4b"/>
慎到田駢鄒衍尸佼孫武張儀蘇秦之屬皆以其術鳴<lb/>
秦之興李斯鳴之漢之時司馬遷相如揚雄最其善鳴<lb/>
者也其下魏晉氏鳴者不及於古然亦未嘗絶也就其<lb/>
善者其聲清以浮其節數以急其辭滛以哀其志弛以<lb/>
肆其為言也亂雜而無章將天醜其徳莫之顧邪何為<lb/>
乎不鳴其善鳴者也唐之有天下陳子昻蘇源明元結<lb/>
李白杜甫李觀皆以其所能鳴其存而在下者孟郊東<lb/>
野始以其詩鳴其髙出晉魏不懈而及於古其他浸淫<lb/>
<pb n="KR4h0044_WYG_009-5a"/>
乎漢氏矣從吾游者李翺張籍其尤也三子者之鳴信<lb/>
善鳴矣抑不知天將和其聲而使鳴國家之盛邪抑將<lb/>
窮餓其身思愁其心腸而使自鳴其不幸邪三子者之<lb/>
命則懸于天矣其在上也奚以喜其在下也奚以悲東<lb/>
野之役於江南也有若不懌然者故吾道其命於天者<lb/>
以解之<lb/>
　　　送李愿歸盤谷序　　　　　　韓　愈<lb/>
　　　　一節是形容得意人一節是形容閒居人一<lb/>
<pb n="KR4h0044_WYG_009-5b"/>
　　　　節是形容奔走伺候人却結在人賢不肖何<lb/>
　　　　如也一句上終篇全舉李愿説話自説只數<lb/>
　　　　語其實非李愿言此又別是一格式<lb/>
太行之陽有盤谷盤谷之間泉甘而土肥草木叢茂居<lb/>
民鮮少或曰謂其環兩山之間故曰盤或曰是谷也宅<lb/>
幽而勢阻隠者之所盤旋友人李愿居之愿之言曰人<lb/>
之稱大丈夫者我知之矣利澤施於人名聲昭於時坐<lb/>
於廟朝進退百官而佐天子出令其在外則樹旗旄羅<lb/>
<pb n="KR4h0044_WYG_009-6a"/>
弓矢武夫前呵從者塞途供給之人各執其物夾道而<lb/>
疾馳喜有賞怒有刑才俊滿前道古今而譽盛徳入耳<lb/>
而不煩曲眉豐頰清聲而便體秀外而惠中飄輕裾翳<lb/>
長袖粉白黛緑者列屋而閒居妬寵而負恃爭妍而取<lb/>
憐大丈夫之遇知於天子用力於當世者之所為也吾<lb/>
非惡此而逃之是有命焉不可幸而致也窮居而野處<lb/>
升髙而望逺坐茂樹以終日濯清泉以自潔採於山美<lb/>
可茹釣於水鮮可食起居無時惟適之安與其譽於前<lb/>
<pb n="KR4h0044_WYG_009-6b"/>
孰若無毁於其後與其樂於身孰若無憂於其心車服<lb/>
不維刀鋸不加理亂不知黜陟不聞大丈夫不遇於時<lb/>
者之所為也我則行之伺候於公卿之門奔走於形勢<lb/>
之途足將進而趑趄口將言而囁嚅處汚穢而不羞觸<lb/>
刑辟而誅戮僥倖於萬一老死而後止者其於為人賢<lb/>
不肖何如也昌黎韓愈聞其言而壯之與之酒而為之<lb/>
歌曰<lb/>
　盤之中維子之宫盤之土維子之稼盤之泉可濯可<lb/>
<pb n="KR4h0044_WYG_009-7a"/>
　沿盤之阻誰爭子所窈而深廓其有容繚而曲如徃<lb/>
　而復嗟盤之樂兮樂且無央虎豹逺迹兮蛟龍遁藏<lb/>
　鬼神守護兮呵禁不祥飲且食兮壽而康無不足兮<lb/>
　奚所望膏吾車兮秣吾馬從子于盤兮終吾生以徜<lb/>
　徉<lb/>
　　　鱷魚文　　　　　　　　　　韓　愈<lb/>
　　　　辭嚴義正真可以感動鱷魚<lb/>
昔先王既有天下列山澤網繩擉刃以除蟲蛇惡物為<lb/>
<pb n="KR4h0044_WYG_009-7b"/>
民害者驅而出之四海之外及後王徳薄不能逺有則<lb/>
江漢之間尚皆棄之以與蠻夷楚越况嶺海之間去京<lb/>
師萬里哉鱷魚之涵淹卵育於此亦固其所今天子嗣<lb/>
唐位神聖慈武四海之外六合之内皆撫而有之况禹<lb/>
跡所揜揚州之近地刺史縣吏之所治出貢賦以供天<lb/>
地宗廟百神之祀之壤者哉鱷魚其不可與刺史雜處<lb/>
此土也刺史受天子命守此土治此民而鱷魚睅然不<lb/>
安溪潭據處食民畜熊豕鹿麞以肥其身以種其子孫<lb/>
<pb n="KR4h0044_WYG_009-8a"/>
與刺史亢拒争為長雄刺史雖駑弱亦安肯為鱷魚低<lb/>
首下心伈伈睍睍為民吏羞以偷活於此邪且承天子<lb/>
命以來為吏固其勢不得不與鱷魚辯鱷魚有知其聴<lb/>
刺史言潮之州大海在其南鯨鵬之大蝦蠏之細無不<lb/>
容歸以生以養鱷魚朝發而夕至也今與鱷魚約盡三<lb/>
日其率醜類南徙于海以避天子之命吏三日不能至<lb/>
五日五日不能至七日七日不能是終不肯徙也是終<lb/>
不有刺史聴從其言也不然則是鱷魚冥頑不靈刺史<lb/>
<pb n="KR4h0044_WYG_009-8b"/>
雖有言不聞不知也夫傲天子之命吏不聴其言不徙<lb/>
以避之與冥頑不靈為民物害者皆可殺刺史則選材<lb/>
技吏民操强弓毒矢以與鰐魚從事必盡殺乃止其無<lb/>
悔<lb/>
　　　柳州羅池廟碑　　　　　　　韓　愈<lb/>
　　　　叙事有倫句法矯徤中含譏諷之意<lb/>
羅池廟者故刺史柳侯廟也栁侯為州不鄙夷其民動<lb/>
以禮法三年民各自矜奮曰兹土雖逺京師吾等亦天<lb/>
<pb n="KR4h0044_WYG_009-9a"/>
氓今天幸惠仁侯若不化服我則非人於是老少相教<lb/>
語莫違侯令凡有所為於其鄉閭及於其家皆曰吾侯<lb/>
聞之得無不可於意否莫不忖度而後從事凡令之期<lb/>
民勸趍之無有後先必以其時於是民業有經公無負<lb/>
租流逋四歸樂生興事宅有新屋步有新船池園潔修<lb/>
猪羊鴨雞肥大蕃息子嚴父詔婦順夫指嫁娶葬送各<lb/>
有條法出相弟長入相慈孝先時民貧以男女相質乆<lb/>
不得贖盡没為𨽻我侯之至按國之故以傭除本悉奪<lb/>
<pb n="KR4h0044_WYG_009-9b"/>
歸之大修孔子廟城郭巷道皆治使端正樹以名木桞<lb/>
民既皆悦喜嘗與其部將魏忠謝寧歐陽翼飲酒驛亭<lb/>
謂曰吾棄於時而寄於此與若等好也明年吾將死死<lb/>
而為神後三年為廟祀我及期而死三年孟秋辛卯侯<lb/>
降于州之後堂歐陽翼等見而拜之其夕夢翼而吿曰<lb/>
館我於羅池其月景辰廟成大祭過客李儀醉酒侮慢<lb/>
堂上得疾扶出廟門即死明年春魏忠歐陽翼使謝寧<lb/>
來京師請書其事于石余謂桞侯生能澤其民死能驚<lb/>
<pb n="KR4h0044_WYG_009-10a"/>
動禍福之以食其土可謂靈也已作迎享送神詩遺栁<lb/>
民俾歌以祀焉而并刻之栁侯河東人諱宗元字子厚<lb/>
賢而有文章嘗位於朝光顯矣已而擯不用其辭曰<lb/>
　荔子丹兮焦黃雜肴蔬兮進侯堂侯之船兮兩旗度<lb/>
　中流兮風泊之待侯不來兮不知我悲侯乘駒兮入<lb/>
　廟慰我民兮不嚬以笑鵝之山兮栁之水桂樹團團<lb/>
　兮白石齒齒侯朝出遊兮莫來歸春與猿吟兮秋鶴<lb/>
　與飛北方之人兮為侯是非千秋萬嵗兮侯無我違<lb/>
<pb n="KR4h0044_WYG_009-10b"/>
　福我兮壽我驅厲鬼兮山之左下無苦濕兮髙無乾<lb/>
　秔稌充羡兮蛇蛟結蟠我民報事兮無怠其始自今<lb/>
　兮欽于世世<lb/>
　　　平淮西碑　　　　　　　　　韓　愈<lb/>
　　　　布置回護叙事有法<lb/>
　　　　又批云看他抑揚起伏鋪張回護布置收拾<lb/>
　　　　之法當與元和聖徳詩並看<lb/>
天以唐克肖其徳聖子神孫繼繼承承於千萬年敬戒<lb/>
<pb n="KR4h0044_WYG_009-11a"/>
不怠全付所覆四海九州罔有内外悉主悉臣髙祖太<lb/>
宗既除既治髙宗中睿休養生息至于𤣥宗受報收功<lb/>
極熾而豐物衆地大蘖牙其間肅宗代宗徳祖順考以<lb/>
勤以容大慝適去稂莠不薅相臣將臣文恬武熙習熟<lb/>
見聞以為當然睿聖文武皇帝既受羣臣朝乃考圖數<lb/>
貢曰嗚呼天既全付予有家今傳次在予予不能事事<lb/>
其何以見于郊廟羣臣震懾犇走率職明年平夏又明<lb/>
年平蜀又明年平江東又明年平澤潞遂定易定致魏<lb/>
<pb n="KR4h0044_WYG_009-11b"/>
博貝衞澶相無不從志皇帝曰不可究武予其少息九<lb/>
年蔡將死蔡人立其子元濟以請不許遂燒舞陽犯葉<lb/>
襄城以動東都放兵四劫皇帝厯問于朝一二臣外皆<lb/>
曰蔡帥之不廷授于今五十年傳三姓四將其樹本堅<lb/>
兵利卒頑不與他等因撫而有順且無事大官臆决唱<lb/>
聲萬口和附并為一談牢不可破皇帝曰惟天惟祖宗<lb/>
所以付任予者庶其在此予何敢不力况一二臣同不<lb/>
為無助曰光顔汝為陳許帥維是河東魏博郃陽三軍<lb/>
<pb n="KR4h0044_WYG_009-12a"/>
之在行者汝皆將之曰重允汝故有河陽懷今益以汝<lb/>
維是朔方義成陜益鳯翔延慶七軍之在行者汝皆將<lb/>
之曰𢎞汝以卒萬二千屬而子公武徃討之曰文通汝<lb/>
守壽維是宣武淮南宣歙浙西四軍之行于壽者汝皆<lb/>
將之曰道古汝其觀察鄂岳曰愬汝帥唐鄧隨各以其<lb/>
兵進戰曰度汝長御史其徃視師曰度惟汝予同汝遂<lb/>
相予以賞罰用命不用命曰𢎞汝其以節度都統諸軍<lb/>
曰守謙汝出入左右汝惟近臣其往撫師曰度汝其徃<lb/>
<pb n="KR4h0044_WYG_009-12b"/>
衣服飲食予士無寒無飢以既厥事遂生蔡人賜汝節<lb/>
斧通天御帶衛卒三百凡兹廷臣汝擇自從惟其賢能<lb/>
無憚大吏庚申予其臨門送汝曰御史予閔士大夫戰<lb/>
甚苦自今以往非郊廟祠祀其無用樂顔𦙍武合攻其<lb/>
北大戰十六得栅城縣二十三降人卒四萬道古攻其<lb/>
東南八戰降卒萬三千再入申破其外城文通戰其東<lb/>
十餘遇降萬二千愬入其西得賊將輙釋不殺用其策<lb/>
戰比有功十二年八月丞相度至師都統𢎞責戰益急<lb/>
<pb n="KR4h0044_WYG_009-13a"/>
顏𦙍武合戰益用命元濟盡并其衆洄曲以備十月壬<lb/>
申愬用所得賊將自文城因天大雪疾馳百二十里用<lb/>
夜半到蔡破其門取元濟以獻盡得其屬人卒辛巳丞<lb/>
相度入蔡以皇帝命赦其人淮西平大饗賚功師還之<lb/>
日因以其食賜蔡人凡蔡卒三萬五千其不樂為兵願<lb/>
歸為農者十九悉縱之斬元濟於京師冊功𢎞加侍中<lb/>
愬為左僕射帥山南東道顔𦙍皆加司空公武以散騎<lb/>
常侍帥鄜坊丹延道古進大夫文通加散騎常侍丞相<lb/>
<pb n="KR4h0044_WYG_009-13b"/>
度朝京師進封晉國公進階金紫光禄大夫以舊官相<lb/>
而以其副㧾為工部尚書領蔡任既還奏羣臣請紀聖<lb/>
功被之金石皇帝以命臣愈臣愈再拜稽首而獻文曰<lb/>
　唐承天命遂臣萬方孰居近土襲盜以狂往在𤣥宗<lb/>
　崇極而圮河北悍驕河南附起四聖不宥屢興師征<lb/>
　有不能尅益戍以兵夫耕不食婦織不裳輸之以車<lb/>
　為卒賜糧外多失朝曠不嶽狩百𨽻怠官事亡其舊<lb/>
　帝時繼位顧瞻咨嗟惟汝文武孰恤予家既斬吳蜀<lb/>
<pb n="KR4h0044_WYG_009-14a"/>
　旋取山東魏將首義六州降從惟蔡不順自以為强<lb/>
　提兵呌讙欲事故常始命討之遂連姦鄰隂遣刺客<lb/>
　來賊相臣方戰未利内驚京師羣公上言莫若惠來<lb/>
　帝為不聞與神為謀乃相同徳以訖天誅乃勅顔𦙍<lb/>
　愬武古通咸統於𢎞各奏汝功三方分攻五萬其師<lb/>
　大軍北乘厥數倍之常兵洄曲軍士蠢蠢既翦陵雲<lb/>
　蔡卒大窘勝之邵陵郾城來降自夏入秋復屯相望<lb/>
　兵頓不勵吿功不時帝哀征夫命相徃釐士飽而歌<lb/>
<pb n="KR4h0044_WYG_009-14b"/>
　馬騰於槽試之新城賊遇敗逃盡抽其有聚以防我<lb/>
　西師躍入道無留者頟頟蔡城其疆千里既入而有<lb/>
　莫不順俟帝有恩言相度來宣誅止其魁釋其下人<lb/>
　蔡之卒夫投甲呼舞蔡之婦女迎門笑語蔡人吿飢<lb/>
　船粟往哺蔡人吿寒賜以繒布始時蔡人禁不往來<lb/>
　今相從戯里門夜開始時蔡人進戰退戮今旰而起<lb/>
　左餐右粥為之擇人以收餘憊選吏賜牛教而不稅<lb/>
　蔡人有言始迷不知今乃大覺羞前之為蔡人有言<lb/>
<pb n="KR4h0044_WYG_009-15a"/>
　天子明聖不順族誅順保性命汝不吾信視此蔡方<lb/>
　孰為不順往斧其吭凡叛有數聲勢相倚吾强不支<lb/>
　汝弱奚恃其吿而長而父而兄奔走偕來同我太平<lb/>
　淮蔡為亂天子伐之既伐而飢天子活之始議伐蔡<lb/>
　卿士莫隨既伐四年小大並疑不赦不疑由天子明<lb/>
　凡此蔡功惟斷乃成既定淮蔡四夷畢來遂開明堂<lb/>
　坐以治之<lb/>
　　　張中丞傳後序　　　　　　　韓　愈<lb/>
<pb n="KR4h0044_WYG_009-15b"/>
　　　　反覆攻擊然後已之説伸而人之説廢此論<lb/>
　　　　難折服格<lb/>
愈與吳郡張籍閲家中舊書得李翰所為張廵傳翰以<lb/>
文章自名為此傳頗詳密然尚恨有闕者不為許逺立<lb/>
傳又不載雷萬春事首尾逺雖材若不及廵者開門納<lb/>
廵位本在廵上授之柄而處其下無所疑忌竟與廵俱<lb/>
守死成功名城䧟而虜與廵死先後異耳兩家子弟材<lb/>
智下不能通知二父志以為廵死而逺就虜疑畏死而<lb/>
<pb n="KR4h0044_WYG_009-16a"/>
辭服於賊逺誠畏死何苦守尺寸之地食其所愛之肉<lb/>
以與賊抗而不降乎當其圍守時外無蚍蜉蟻子之援<lb/>
所欲忠者國與主耳而賊語以國亡主滅逺見救<lb/>
援不至而賊來益衆必以其言為信外無待而猶死守<lb/>
人相食且盡雖愚人亦能數日而知死處矣逺之不畏<lb/>
死亦明矣烏有城壞而其徒俱死獨蒙愧恥求活雖至<lb/>
愚者不忍為嗚呼而謂逺之賢而為之邪説者又謂逺<lb/>
與廵分城而守城之䧟自逺所分始以此詬逺此又與<lb/>
<pb n="KR4h0044_WYG_009-16b"/>
兒童之見無異人之將死其臟腑必有先受其病者引<lb/>
繩而絶之其絶必有處觀者見其然從而尤之其亦不<lb/>
達於理矣小人之好議論不樂成人之美如是哉如廵<lb/>
逺之所成就如是卓卓猶不得免其他則又何説當二<lb/>
公之初守也寧能知人之卒不救棄城而逆遁苟此不<lb/>
能守雖避之他處何益及其無救而且窮也將其創殘<lb/>
餓羸之餘雖欲去必不達二公之賢其講之精矣守一<lb/>
城捍天下以千百就盡之卒戰百萬日滋之師蔽遮江<lb/>
<pb n="KR4h0044_WYG_009-17a"/>
淮沮遏其勢天下之不亡其誰之功也當是時棄城而<lb/>
圖存者不可一二數擅强兵坐而觀者相環也不追議<lb/>
此而責二公以死守亦見其自比於逆亂設淫辭而助<lb/>
之攻也愈嘗從事於汴徐二府屢道於兩府間親祭其<lb/>
所謂雙廟者其老人往往説巡逺時事云南霽雲之乞<lb/>
救於賀蘭也賀蘭嫉廵逺之聲威功績出已上不肯出<lb/>
師救愛霽雲之勇且壯不聴其語彊留之具食與樂延<lb/>
霽雲坐霽雲慷慨語曰雲來時睢陽之人不食月餘日<lb/>
<pb n="KR4h0044_WYG_009-17b"/>
矣雲雖欲獨食義不忍雖食且不下咽因㧞所佩刀斷<lb/>
一指血淋漓以示賀蘭一座大驚皆感激為雲泣下雲<lb/>
知賀蘭終無為雲出師意即馳去將出城抽矢射佛寺<lb/>
浮圖矢著其上甎半箭曰吾歸破賊必滅賀蘭此矢所<lb/>
以志也愈貞元中過泗州船上人猶指以相語城䧟賊<lb/>
以刃脅降廵廵不屈即牽去將斬之又降霽雲雲未應廵<lb/>
呼雲曰南八男兒死耳不可為不義屈雲笑曰欲將以<lb/>
有為也公有言雲敢不死即不屈張籍曰有于嵩者少<lb/>
<pb n="KR4h0044_WYG_009-18a"/>
依於廵及廵起事嵩嘗在圍中籍大厯中於和州烏江<lb/>
縣見嵩時年六十餘矣以廵初嘗得臨渙縣尉好學無<lb/>
所不讀籍時尚少粗問廵逺事不能細也云廵長七尺<lb/>
餘鬚髯若神嘗見嵩讀漢書謂嵩曰何為乆讀此嵩曰<lb/>
未熟也廵曰吾於書讀不過三遍終身不忘也因誦嵩<lb/>
所讀書盡巻不錯一字嵩驚以為廵偶熟此巻因亂抽<lb/>
他帙以試無不盡然嵩又取架上諸書試以問廵廵應<lb/>
口誦無疑嵩從廵乆亦不見廵常讀書也為文章操紙<lb/>
<pb n="KR4h0044_WYG_009-18b"/>
筆立書未嘗有草初守睢陽時士卒僅萬人城中居人<lb/>
亦且數萬廵因一見問姓名其後無不識者廵怒鬚髯<lb/>
輙張及城䧟賊縳廵等數十人坐且將戮廵起旋其衆<lb/>
見廵起或起或泣廵曰汝勿怖死命也衆泣不能仰視<lb/>
廵就戮時顔色不亂陽陽如平常逺寛厚長者貌如其<lb/>
心與廵同年生月日後於廵呼之為兄死年四十九嵩<lb/>
貞元初死於亳宋間或傳嵩有田在亳宋間武人奪而<lb/>
有之嵩將詣州訟理為其所殺嵩無子張籍云<lb/>
<pb n="KR4h0044_WYG_009-19a"/>
　　　唐故河中府法曹張君墓碣　　韓　愈<lb/>
　　　　前面二百餘字丁寧反覆委蛇曲折讀之使<lb/>
　　　　人感動以其人無事業可紀載故其體如此<lb/>
　　　　退之前後銘墓多矣而面子箇箇不同此類<lb/>
　　　　可見<lb/>
有女奴抱嬰兒來致其主夫人之語曰妾張圎之妻劉<lb/>
氏也妾夫嘗語妾云吾嘗獲私於夫子且曰夫子天下<lb/>
之名能文辭者凡所言必傳世行後今妾不幸夫遇盜<lb/>
<pb n="KR4h0044_WYG_009-19b"/>
死途中將以日月葬妾重哀其生志不就恐死遂沉泯<lb/>
敢以其稚子汴兒見先生賜之銘是其死不為辱而名<lb/>
永長存所以蓋覆其遺𦙍若子若孫且死萬一能有知<lb/>
將不悼其不幸於土中矣又曰妾夫在嶺南時嘗疾病<lb/>
泣語曰吾志非不如古人吾才豈不如今人而至於是<lb/>
而死於是邪若爾吾哀必求夫子銘是爾與吾不朽也<lb/>
愈既哭弔即辭遂叙次其族世名字事始終而銘曰君<lb/>
字直之祖讙父孝新皆為官汴宋間君嘗讀書為文辭<lb/>
<pb n="KR4h0044_WYG_009-20a"/>
有氣有吏才嘗感激欲自奮拔樹功名以見世初舉進<lb/>
士再不第因去事宣武軍節度使得官至監察御史坐<lb/>
事貶嶺南再遷至河中府法曹參軍攝虞鄉令有能名<lb/>
進攝河東令又有名遂署河東從事絳州闕刺史攝絳<lb/>
州事能聞朝廷元和四年秋<hi>一有東方字</hi>有事適東方既還<lb/>
八月壬辰死于汴城西雙丘年四十有七明年二月庚<lb/>
午葬于河南偃師妻彭城人世衣冠祖好順泗州刺史<lb/>
父泳卒蘄州別駕女四人男一人嬰兒汴也是為銘<lb/>
<pb n="KR4h0044_WYG_009-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻九<lb/>
</p>
<p>
</p>
  </div>
<div>
                <head>崇古文訣巻十</head>
    <p>
<pb n="KR4h0044_WYG_010-1a"/>
欽定四庫全書<lb/>
　崇古文訣巻十　　　　　　宋　樓昉　編<lb/>
　　唐文<lb/>
　　　進學觧　　　　　　　　　　韓　愈<lb/>
　　　　設爲師弟子詰難之詞以伸其已意機軸自<lb/>
　　　　揚雄解嘲班固賔戯來<lb/>
國子先生晨入太學招諸生立館下誨之曰業精於勤<lb/>
荒于嬉行成於思毁于隨方今聖賢相逢治具畢張㧞<lb/>
<pb n="KR4h0044_WYG_010-1b"/>
去兇邪登崇俊良占小善者率以録名一藝者無不庸<lb/>
爬羅剔抉刮垢磨光蓋有幸而獲選孰云多而不揚諸<lb/>
生業患不能精無患有司之不明行患不能成無患有<lb/>
司之不公言未旣有笑于列者曰先生欺余哉弟子事<lb/>
先生於茲有年矣先生口不絶吟於六藝之文手不停<lb/>
披於百家之編記事者必提其要纂言者必鈎其𤣥貪<lb/>
多務得細大不捐焚膏油以繼晷恒矻矻<hi>一作兀兀</hi>以窮年<lb/>
先生之業可謂勤矣觗<hi>丁禮切</hi>排異端攘斥佛老補苴<hi>子于</hi>
<pb n="KR4h0044_WYG_010-2a"/>
<hi>切</hi>罅漏張皇幽眇尋墜緒之茫茫獨旁搜而逺紹障百<lb/>
川而東之廻狂瀾於旣倒先生之於儒可謂<hi>一有有字</hi>勞矣<lb/>
沉浸醲<hi>一作釀</hi>郁含英咀華作為文章其書滿家上規姚<lb/>
姒渾渾無涯周誥殷盤佶屈聱牙春秋謹嚴左氏浮誇<lb/>
易竒而法詩正而葩下逮莊騷太史所録子雲相如同<lb/>
工異曲先生之於文<hi>趙作徳</hi>可謂閎其中而肆其外矣少<lb/>
始知學勇於敢為長通於方左右具<hi>一作且一作其</hi>宜先生之<lb/>
於爲<hi>一無為字</hi>人可謂成矣然而公不見信於人私不見助<lb/>
<pb n="KR4h0044_WYG_010-2b"/>
於友䟦前疐後動輙得咎暫爲御史遂<hi>一作逐</hi>竄南夷三<lb/>
年博士冗不見治<hi>平聲</hi>命與仇謀取敗幾時冬暖而兒號<lb/>
寒年登而妻啼飢頭童齒豁竟死何禆不知慮此反教<lb/>
人為先生曰吁子來前夫大木為杗<hi>音盲</hi>細木爲桷欂櫨<lb/>
侏儒椳闑扂楔各得其施<hi>一作宜</hi>以成室屋者匠氏之功<lb/>
也玉札丹砂赤箭青芝牛溲馬勃敗鼓之皮俱收並蓄<lb/>
待用無遺者醫師之良也登明選公雜進巧拙紆餘爲<lb/>
妍卓犖<hi>一作犖</hi>爲傑較短量長惟器是適者宰相之方也<lb/>
<pb n="KR4h0044_WYG_010-3a"/>
昔者孟軻好辨孔道以明轍環天下卒老于行荀卿守<lb/>
正<hi>一作宗主</hi>大論<hi>一作倫</hi>以興逃讒于楚廢死蘭陵是二儒者<lb/>
吐辭為經舉足爲法絶類離倫優入聖域其遇於世何<lb/>
如也今先生學雖勤而不繇其統言雖多而不要<hi>平聲</hi>其<lb/>
中文雖竒而不濟於用行雖修而不顯於衆猶且月費<lb/>
俸錢嵗靡廪粟子不知耕婦不知織乗馬從徒安坐而<lb/>
食踵常途之役役<hi>一作促促</hi>窺陳編以盜竊然而聖主不加<lb/>
誅宰臣不見斥兹非<hi>一作非其</hi>幸歟動而得謗名亦隨之投<lb/>
<pb n="KR4h0044_WYG_010-3b"/>
閒置散乃分之宜若夫商財賄之有亡計班資之崇庳<lb/>
<hi>音卑</hi>忘已量之所稱<hi>去聲</hi>指前人之瑕疵是所謂詰匠氏之<lb/>
不以杙爲楹而訾醫師以昌陽引年欲進其狶苓也<lb/>
　　　上張僕射第二書　　　　　　韓　愈<lb/>
　　　　不深排痛抵而微諷諭之詞意婉切讀之者<lb/>
　　　　自是感動比之子厚李睦州服氣書便厲聲<lb/>
　　　　色矣<lb/>
愈再拜以撃毬事諫執事者多矣諫者不休執事不止<lb/>
<pb n="KR4h0044_WYG_010-4a"/>
此非爲其樂不可捨其諫不足聽故也諫不足聽者辭<lb/>
不足感人心也樂不可捨者患不能切<hi>趙作以</hi>身也今之<lb/>
言毬之害者必曰有危墮<hi>一作墜</hi>之憂有激射之虞小者<lb/>
傷面目大者殘形軀執事聞之若不聞者其意必曰進<lb/>
若習熟則無危墮<hi>一作墜</hi>之憂避能便捷則免激射之虞<lb/>
小何傷於面目大何累於形軀者哉愈今所言皆不在<lb/>
此其指要非他事外物牽引相比也特以撃毬之間<hi>一有</hi>
<hi>之字</hi>事明之耳馬之與人情性殊異至於筋骸之相束血<lb/>
<pb n="KR4h0044_WYG_010-4b"/>
氣之相持安佚則適勞頓則疲者同也乗之有道歩驟<lb/>
折中少必無疾老必後衰及以之馳毬於場蕩揺其心<lb/>
腑振撓其骨筋氣不及出入走不及廻旋逺者三四年<lb/>
近者一二年無全馬矣然則毬之害於人也决矣凡五<lb/>
藏之繋絡甚微坐立必<hi>一作即</hi>懸垂於胸臆<hi>一作腹</hi>之間而<lb/>
以之顛頓馳騁嗚呼其危哉春秋傳曰夫有尤物足以<lb/>
移人苟非徳義則必有禍雖愷悌君子神明所扶持然<lb/>
廣慮之深思之亦養夀命之一端也<lb/>
<pb n="KR4h0044_WYG_010-5a"/>
　　　毛穎傳　　　　　　　　　　韓　愈<lb/>
　　　　筆事收拾得盡善將無作有所謂以文滑稽<lb/>
　　　　者賛尤高古是學史記文字<lb/>
毛穎者中山人也其先明眎佐禹理東方土養萬物有<lb/>
功因封於卯地死爲十二神嘗曰吾子孫神明之後不<lb/>
可與物同當吐而生已而果然明眎八世孫䨲世傳當<lb/>
殷時居中山得神仙之術能匿光使物竊姮娥騎蟾蜍<lb/>
入月其後代遂隠不仕云居東郭者曰㕙狡而善走與<lb/>
<pb n="KR4h0044_WYG_010-5b"/>
韓盧争能盧不及盧怒與宋㹱謀而殺之醢其家秦<lb/>
始皇時蒙將軍恬南伐楚次中山將獵以懼楚召左庶<lb/>
長與軍尉以連山筮之得天與人文之兆筮者賀曰今<lb/>
者之獲不角不牙衣褐之徒缺口而長鬚八竅而趺居<lb/>
獨取其髦簡牘是資天下其同書秦其遂兼諸侯乎遂<lb/>
獵圍毛氏之族㧞其毫載穎而歸獻俘于章臺宫聚其<lb/>
族而加束縛焉秦皇帝使恬賜之湯沐而封諸管城號<lb/>
曰管城子日見親寵任事穎為人強記而便敏自結䋲<lb/>
<pb n="KR4h0044_WYG_010-6a"/>
之代以及秦事無不纂録隂陽卜筮占相醫方族氏山<lb/>
經地志字書圖畫九流百家天人之書及至浮屠老子<lb/>
外國之說皆所詳悉又通於當代之務官府簿書市井<lb/>
貨錢注記惟上所使自秦皇帝及太子扶蘇胡亥丞相<lb/>
斯中車府令高下及國人無不愛重又善隨人意正直<lb/>
邪曲巧拙一隨其人雖見廢棄終黙不洩惟不喜武士<lb/>
然見請亦時徃累拜中書令與上益狎上嘗呼為中書<lb/>
君上親决事以衡石自程雖宫人不得立左右獨穎與<lb/>
<pb n="KR4h0044_WYG_010-6b"/>
執燭者常侍上休方罷穎與綘人陳𤣥𢎞農陶泓及㑹<lb/>
稽禇先生友善相推致其出處必偕上召穎三人者不<lb/>
待詔輙俱徃上未嘗怪焉後因進見上將有任使拂拭<lb/>
之因免冠謝上見其髪秃又所摹畫不能稱上意上嘻<lb/>
笑曰中書君老而秃不任吾用吾嘗謂君中書今不中<lb/>
書邪對曰臣所謂盡心者因不復召歸封邑終於管城其<lb/>
子孫甚多散處中國夷狄皆冒管城惟居中山者能繼<lb/>
父祖業太史公曰毛氏有兩族其一姬姓文王之子封<lb/>
<pb n="KR4h0044_WYG_010-7a"/>
於毛所謂魯衛毛𥅆者也戰國有毛公毛遂獨中山之<lb/>
族不知其本所出子孫最蕃昌春秋之成見絶於孔子<lb/>
而非其罪及䝉將軍㧞中山之毫始皇封諸管城世遂<lb/>
有名而姬姓之毛無聞穎始以俘見卒見任使秦之滅<lb/>
諸侯穎與有功賞不酬勞以老見踈秦真少恩哉<lb/>
　　　歐陽生哀辭　　　　　　　　韓　愈<lb/>
　　　　詹死於京師而不在父母之旁未必免於或<lb/>
　　　　者之疑父母不得見其死則哀之深故此文<lb/>
<pb n="KR4h0044_WYG_010-7b"/>
　　　　多是推原詹之本心且言詹之心即父母之<lb/>
　　　　意紆餘曲折曲盡其妙<lb/>
歐陽詹世居閩越自詹已上皆爲閩越官至州佐縣令<lb/>
者累累有焉閩越地肥衍有山泉禽魚之樂雖有長材<lb/>
秀民通文書吏事與上國齒者未嘗肯出仕今上初故<lb/>
宰相常衮為福建諸州觀察使治其地衮以文辭進有<lb/>
名於時又作大官臨莅其民縣郷小民有能誦書作文<lb/>
辭者親與之爲客主人之禮觀游宴饗必召與之時未<lb/>
<pb n="KR4h0044_WYG_010-8a"/>
幾皆化<hi>一作士</hi>翕然詹于時獨秀出衮加敬愛諸生皆推<lb/>
服閩越之人舉進士繇詹始建中貞元間余就食江南<lb/>
未接人事徃徃聞詹名閭巷間詹之稱於江南也久貞<lb/>
元三年余始至京師舉進士聞<hi>一作則</hi>詹名尤甚八年春<lb/>
遂與詹同考試登第始相識自後詹歸閩中余或在京<lb/>
師他處不見詹久者惟詹歸閩中時爲然其它時與詹<lb/>
離率不歴嵗移時則必合合必兩忘其所趍久然後去<lb/>
故余與詹相知爲深詹事父母盡孝道仁於妻子於朋<lb/>
<pb n="KR4h0044_WYG_010-8b"/>
友義以誠氣醇以方容貌嶷嶷然其燕私善謔以和其<lb/>
文章切深喜徃復善自道讀其書知其於慈孝最隆也<lb/>
十五年冬余以徐州從事朝正于京師詹爲國子監四<lb/>
門助教將率其徒伏闕下舉余為博士㑹監有獄不果<lb/>
上觀其心有益於余將忘其身之賤而爲之也嗚呼詹<lb/>
今其死矣詹閩越人也父母老矣捨朝夕之養以來京<lb/>
師其心將以有得於是而歸爲父母榮也雖其父母之<lb/>
心亦皆然詹在側雖無離憂其志不樂也詹在京師雖<lb/>
<pb n="KR4h0044_WYG_010-9a"/>
有離憂其志樂也若詹者所謂以志養志者歟詹雖未<lb/>
得位其聲名流於人人其徳行信於友朋雖詹與其父<lb/>
母皆可無憾也詹之事業文章李翺既為之傳余故作<lb/>
哀辭以舒予哀以傳於後以遺其父母而解其哀悲以<lb/>
卒詹志云<lb/>
　求仕與友兮逺違其郷父母之命兮子奉以行友<lb/>
　則旣獲兮祿實不豐以志為養兮何有牛羊事實<lb/>
　旣修兮名譽又光父母忻忻兮常若在旁命雖云<lb/>
<pb n="KR4h0044_WYG_010-9b"/>
　短兮其存者長終要必死兮願不永傷友朋親視<lb/>
　兮藥物甚良飲食孔時兮所欲無妨夀命不齊兮<lb/>
　人道之常在側與逺兮非有不同山川阻深兮魂<lb/>
　魄流行祀祭則及兮勿謂不通哭泣無益兮抑哀<lb/>
　自強推生知死兮以慰孝誠嗚呼哀哉兮是亦難<lb/>
　忘<lb/>
愈性不喜書自為此文惟自書兩通其一通遺清河崔<lb/>
羣羣與余皆歐陽生友也哀生之不得位而死哭之過<lb/>
<pb n="KR4h0044_WYG_010-10a"/>
時而悲其一通今書以遺彭城劉君伉伉喜古文以吾<lb/>
所為合於古詣吾廬而來請者八九至而其色不怨志<lb/>
益堅凡愈之為文盖哀歐陽生之不顯榮於前又懼其<lb/>
泯滅於後也今劉君之請未必知歐陽生之志其志在<lb/>
古文耳雖然愈之為古文豈獨取其句讀不類於今者<lb/>
邪思古人而不得見學古道則欲兼通其辭通其辭者<lb/>
本志乎古者也古之道不苟譽毁於人劉君好其辭則<lb/>
其知歐陽生也無惑焉<lb/>
<pb n="KR4h0044_WYG_010-10b"/>
　　　送窮文　　　　　　　　　　韓　愈<lb/>
　　　　前面許多鋪陳布置結褁收拾盡在後面看<lb/>
　　　　到後面方知前面盡是戱言然則退之此文<lb/>
　　　　非是送窮乃是固窮機軸之妙熟讀方見進<lb/>
　　　　學解是設為師弟子問難之詞此是設為人<lb/>
　　　　鬼問難之詞可以參觀<lb/>
元和六年正月乙丑晦主人使奴星<hi>一本云使奴星星</hi>結栁作<lb/>
車縛草為船載糗輿粻<hi>音張</hi>牛繋軛下引帆上檣三揖窮<lb/>
<pb n="KR4h0044_WYG_010-11a"/>
鬼而告之曰聞子行有日矣鄙人不敢問所途躬具船<lb/>
與車備載糗粮日吉辰良利行四方子飯一盂子啜一<lb/>
觴携朋挈儔去故就新駕塵彍風與電爭先子無底滯<lb/>
之尤我有資送之恩子等有意於行乎屏息潜聽如聞<lb/>
音聲若嘯若啼砉<hi>呼覔切</hi>欻<hi>許忽切</hi>嚘嚶毛髪盡竪竦肩縮<lb/>
頸疑有而無久乃可明若有言者曰吾與子居四十年<lb/>
餘子在孩提吾不子愚子學子耕求官與名惟子是從<lb/>
不變于初門神户靈我叱我呵包羞詭隨志不在他子<lb/>
<pb n="KR4h0044_WYG_010-11b"/>
遷南荒熱爍濕蒸我非其鄉百鬼欺陵太學四年朝韲<lb/>
暮鹽惟我保汝人皆汝嫌自初及終未始背汝心無異<lb/>
謀口絶行語於何聼聞云我當去是必夫子信讒有間<lb/>
於予也我鬼非人安用車船鼻嗅臭香糗粻可捐單獨<lb/>
一身誰爲朋儔子苟備知可數已不子能盡言可謂聖<lb/>
智情状旣露敢不廻避主人應之曰子以吾為真不知<lb/>
也邪子之朋儔非六非四在十去五滿七除二各有主<lb/>
張私立名字捩手覆羹轉喉觸諱凡所以使吾面目<hi>一作</hi>
<pb n="KR4h0044_WYG_010-12a"/>
<hi>見</hi>可憎語言無味者皆子之志也其一名曰智窮矯矯<lb/>
亢亢惡圎喜方羞爲姦欺不忍害傷其次名曰學窮傲<lb/>
數與名摘抉杳微高挹羣言執神之機又其次曰文窮<lb/>
不專一能怪怪竒竒不可時施秪以自嬉又其次曰命<lb/>
窮影與形殊面醜心妍利居衆後責在人先又其次曰<lb/>
交窮磨肌戞骨吐出心肝企足以待寘我讎寃凡此五<lb/>
鬼為我五患飢我寒我興訛造訕能使我迷人莫能間<lb/>
朝悔其行暮已復然蠅營狗苟驅去復還言未畢五鬼<lb/>
<pb n="KR4h0044_WYG_010-12b"/>
相與張眼吐舌跳踉偃仆抵掌頓脚失笑相顧徐謂主<lb/>
人曰子知我名凡我所為驅我令去小黠大癡人生一<lb/>
世其久幾何吾立子名百世不磨小人君子其心不同<lb/>
惟乖於時乃與天通携持琬琰易一羊皮飫於肥甘慕<lb/>
彼糠糜天下知子誰過於予雖遭斥逐不忍子踈謂予<lb/>
不信請質詩書主人於是垂頭䘮氣上手稱謝燒車與<lb/>
船延之上座<lb/>
　　　後二十九日復上宰相書　　　韓　愈<lb/>
<pb n="KR4h0044_WYG_010-13a"/>
　　　　以周公與當時之事反覆對說而求士之緩<lb/>
　　　　急居然可見雖是退之切於求進然理亦如<lb/>
　　　　此<lb/>
愈聞周公之為輔相急於見賢也方一食三吐其哺方<lb/>
一沐三握其髪當是時天下之才賢皆已舉用姦邪讒<lb/>
佞欺負之徒皆已除去四海皆已無虞九夷八蠻在荒<lb/>
服之外者皆已賔貢天災時變昆蟲草木之妖皆已銷<lb/>
息天下之所謂禮樂刑政教化之具皆已修理風俗皆<lb/>
<pb n="KR4h0044_WYG_010-13b"/>
已敦厚動植之物風雨霜露之所霑被者皆已得宜休<lb/>
徴嘉瑞麟鳳龜龍之屬皆已備至而周公以聖人之才<lb/>
憑叔父之親其所輔理承化之功又盡章章如是其所<lb/>
求進見之士豈復有賢於周公者哉不惟不賢於周公<lb/>
而已豈復有賢於時百執事者哉豈復有所計議能補<lb/>
於周公之化者哉然而周公求之如此其急惟恐耳目<lb/>
有所不聞見思慮有所未及以負成王託周公之意不<lb/>
得於天下之心如周公之心設使其時輔理承化之功<lb/>
<pb n="KR4h0044_WYG_010-14a"/>
未盡章章如是而非聖人之才而無叔父之親則將不<lb/>
暇食與沐矣豈特吐哺握髪爲勤而止哉維其如是故<lb/>
于今頌成王之徳而稱周公之功不衰今閣下為輔相<lb/>
亦近爾天下之賢才豈盡舉用姦邪讒佞欺負之徒豈<lb/>
盡除去四海豈盡無虞九夷八蠻之在荒服之外者豈<lb/>
盡賓貢天災時變昆蟲草木之妖豈盡消息天下之所<lb/>
謂禮樂刑政教化之具豈盡修理風俗豈盡敦厚動植<lb/>
之物風雨霜露之所霑被者豈盡得宜休徴嘉瑞麟鳳<lb/>
<pb n="KR4h0044_WYG_010-14b"/>
龜龍之屬豈盡偹至其所求進見之士雖不足以希望<lb/>
盛徳至<hi>一作如</hi>比於百執事豈盡出其下哉其所稱說豈<lb/>
盡無所補哉今雖不能如周公吐哺握髪亦宜引而進<lb/>
之察其所以而去就之不宜黙黙而巳也愈之待命四<lb/>
十餘日書再上而志不得通足三及門而閽人辭焉惟<lb/>
其昏愚不知逃遁故復有周公之説焉<hi>一有閣下其亦察之六字</hi>古<lb/>
之士三月不仕則相弔故出疆必載質然所以重於自<lb/>
進者以其於周不可則去之於魯於魯不可則去之於<lb/>
<pb n="KR4h0044_WYG_010-15a"/>
齊於齊不可則去之宋之鄭之秦之楚也今天下一君<lb/>
四海一國舍乎此則夷狄矣去父母之邦矣故士之行<lb/>
道者不得於朝則山林而巳矣山林者士之所獨善自<lb/>
養而不憂天下者之所能安也如有憂天下之心則不<lb/>
能矣故愈每自進而不知愧焉書亟上足數及門而不<lb/>
知止焉寜獨如此而巳惴惴焉惟恐不得出大賢之門<lb/>
下是懼亦惟少垂察焉<lb/>
　<lb/>
<pb n="KR4h0044_WYG_010-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻十<lb/>
</p>
<p>
</p>
  </div>
<div>
                <head>崇古文訣巻十一</head>
    <p>
<pb n="KR4h0044_WYG_011-1a"/>
欽定四庫全書<lb/>
　崇古文訣巻十一　　　　　宋　樓昉　編<lb/>
　　唐文<lb/>
　　　與孟簡尚書書　　　　　　　韓　愈<lb/>
　　　　出脫孟子是自出脫推尊孟子亦是自推尊<lb/>
　　　　文字抑揚格　　此一篇須看大開闔<lb/>
來示云有人傳愈近少信<hi>一無信字</hi>奉釋氏者此傳之者<hi>一無</hi>
<hi>上四字</hi>妄也潮州時有一老僧號大顚頗聰明識道理逺<lb/>
<pb n="KR4h0044_WYG_011-1b"/>
地無所可與語者故自山召至州郭留十數<hi>一作數十</hi>日實<lb/>
能外形骸以理自勝不為事物侵亂與之語雖不盡觧<lb/>
要且<hi>一無且字</hi>自胸中無滯礙<hi>一無自胸中無滯礙六字一有自字</hi>以為難得<lb/>
因與來徃及祭神至海上遂造其廬及來袁州留衣服<lb/>
爲別乃人之情非崇信其法求福田利益也孔子云丘<lb/>
之禱久矣凡君子行己立身自有法度聖賢事業具在<lb/>
方册可效可師仰不愧天俯不愧人内不愧心積善積<lb/>
惡殃慶自各以其類至何有去聖人之道捨先王之法<lb/>
<pb n="KR4h0044_WYG_011-2a"/>
而從夷狄之敎以求福利也詩不云乎愷弟君子求福<lb/>
不回傳又曰不為威惕不爲利疚假如釋氏能與人為<lb/>
禍福<hi>一作祟</hi>非守道君子之所懼也况萬萬無此理且彼<lb/>
佛者果何人哉其行事類君子邪小人邪若君子也必<lb/>
不妄加禍於守道之人如小人也其身已死其鬼不靈<lb/>
天地神祗昭布森列非可誣也又肯令其鬼行胸臆作<lb/>
威福於其間哉進退無所據而信奉之亦且惑矣且愈<lb/>
不助釋氏而排之者其亦有說孟子云今天下不之楊<lb/>
<pb n="KR4h0044_WYG_011-2b"/>
則之墨楊墨交亂而聖賢之道不明聖賢之道不明則<lb/>
三綱淪而九法斁<hi>音妬敗也書彛倫攸斁</hi>禮樂崩而夷狄横<hi>下孟切</hi>
幾何不爲禽獸也故曰能言距楊墨者聖人之徒也揚<lb/>
子雲曰古者楊墨塞路孟子辭而闢之廓如也夫楊墨<lb/>
行正道廢將數百年以至於秦卒滅先王之法燒除經<lb/>
書坑殺學士天下遂大亂及秦滅漢興且百年尚未知<lb/>
修明先王之道其後始除挾書之律稍求亡書招學士<lb/>
經雖少得尚皆殘缺十亡二三故學士多老死新者不<lb/>
<pb n="KR4h0044_WYG_011-3a"/>
見全經不能盡知先王之事各以所見爲守分離乖隔<lb/>
不合不公二帝三王羣聖人之道於是大壊後之學者<lb/>
無所尋逐以至于今泯泯也其禍出於楊墨肆行而莫<lb/>
之禁故也孟子雖聖賢不得位空言無施雖切何補然<lb/>
賴其言而今學者尚知宗孔氏崇仁義貴王賤覇而巳<lb/>
其大經大法皆亡滅而不救壊爛而不収所謂存十一<lb/>
於千百安在其能廓如也然向<hi>一作苟</hi>無孟氏則皆服左<lb/>
袵而言侏離<hi>上音朱南蠻語也後漢語言朱離註蠻夷語聲也</hi>矣故愈嘗推尊<lb/>
<pb n="KR4h0044_WYG_011-3b"/>
孟氏以爲功不在禹下者為此也漢氏以來羣儒區區<lb/>
修補百孔千瘡隨亂隨失其危如一髪引千鈞緜緜延<lb/>
延寖以微滅於是時也而倡釋老於其間鼔天下之衆<lb/>
而從之嗚呼其亦不仁甚矣釋老之害過於楊墨韓愈<lb/>
之賢不及孟子孟子不能救之於未亡之前而韓愈乃<lb/>
欲全之於巳壊之後嗚呼其亦不量其力且見其身之<lb/>
危莫之救以死也雖然使其道由愈而麤傳雖滅死萬<lb/>
萬無恨天地鬼神臨之在上質之在傍又安得因一摧<lb/>
<pb n="KR4h0044_WYG_011-4a"/>
折自毁其道以從於邪也籍湜<hi>音植</hi>軰雖屢指敎不知果<lb/>
能不叛去否辱吾兄眷厚而不獲承命惟増慚懼死罪死<lb/>
罪<lb/>
　　　燕喜亭記　　　　　　　　　韓　愈<lb/>
　　　　看他規模布置前後節級相承處可與戴氏<lb/>
　　　　堂比並看<lb/>
太原王𢎞中在連州與學佛之人景常元慧者游異日<lb/>
從二人者行於其居之後丘荒之間上高而望得異處<lb/>
<pb n="KR4h0044_WYG_011-4b"/>
焉斬茅而嘉樹列發石而清泉激輦糞壤焚椔翳却立<lb/>
而視之出者突然成丘陷者呀然成谷窪者為池而缺<lb/>
者為洞若有鬼神異物隂來相之自是𢎞中與二人者<lb/>
晨徃而夕忘歸焉乃立屋以避風雨寒暑旣成愈請名<lb/>
之其丘曰竢徳之丘蔽於古而顯於今有竢徳之道也<lb/>
其石谷曰謙受之谷瀑曰振鷺之瀑谷言徳瀑言容也<lb/>
其土谷曰黄金之谷瀑曰秩秩之瀑谷言容瀑言徳也<lb/>
洞曰寒居之洞志其入時也池曰君子之池虛以鍾其<lb/>
<pb n="KR4h0044_WYG_011-5a"/>
美盈以出其惡也泉之源曰天澤之泉出高而施下也<lb/>
合而言之以屋曰燕喜之亭取詩所謂魯侯燕喜者頌<lb/>
也於是州民之老聞而相與觀焉曰吾州之山水名於<lb/>
天下然而無與燕喜者比經營於其側者相接也而莫<lb/>
直其地凡天作而地藏之以遺其人乎𢎞中自吏部侍<lb/>
郎貶秩而來次其道途所經自藍田山入商洛渉淅湍<lb/>
臨漢水升峴首以望方城出荆門下岷江過洞庭上湘<lb/>
水行衡山之下繇郴踰嶺猿狖所家魚龍所宫極幽遐<lb/>
<pb n="KR4h0044_WYG_011-5b"/>
瑰詭之觀宜其於山水飫聞而厭見也今其意乃若不<lb/>
足傳曰智者樂水仁者樂山𢎞中之徳與其所好可謂<lb/>
恊矣智以謀之仁以居之吾知其去是而羽儀於天朝<lb/>
也不逺矣遂刻石以記<lb/>
　　　送石洪處士序　　　　　　　韓　愈<lb/>
　　　　看前面大夫從事四轉反覆又看後面四轉<lb/>
　　　　祝辭有無限曲折變態愈轉愈佳中間一聯<lb/>
　　　　用三句譬喻意聯屬而語不重疊後山作參<lb/>
<pb n="KR4h0044_WYG_011-6a"/>
　　　　廖序用此格<lb/>
河陽軍節度御史大夫烏公為節度之三月求士於從<lb/>
事之賢者有薦石先生者公曰先生何如曰先生居嵩<lb/>
邙瀍榖之間冬一裘夏一葛朝夕飯一盂蔬一盤人與<lb/>
之錢則辭請與出遊未嘗以事免勸之仕則不應坐一<lb/>
室左右圖書與之語道理辨古今事當否論人高下事<lb/>
後當成敗若河決下流而東注若駟馬駕輕車就熟路<lb/>
而王良造父為之先後也若燭照數計而龜卜也大夫<lb/>
<pb n="KR4h0044_WYG_011-6b"/>
曰先生有以自老無求於人其肯為某來耶從事曰大<lb/>
夫文武忠孝求士為國不私於家方今㓂聚於垣師環<lb/>
其疆農不耕収財粟殫亡吾所處地歸輸之塗治法征<lb/>
謀宜有所出先生仁且勇若以義請而彊委重焉其何<lb/>
說之辭於是譔書詞具馬幣十日以授使者求先生之<lb/>
廬而請焉先生不告於妻子不謀於朋友冠帶出見客<lb/>
拜受書禮於門内宵則沐浴戒行李載書冊問道所由<lb/>
告行於常所徃來晨則畢至張筵於上東門外酒三行<lb/>
<pb n="KR4h0044_WYG_011-7a"/>
且起有執爵而言者曰大夫真能以義取人先生眞能<lb/>
以道自任决去就為先生別又酌而祝曰凡去就出處<lb/>
何嘗惟義之歸遂以為先生夀又酌而祝曰使大夫恒<lb/>
無變其初無務富其家而饑其師無甘受佞人而外敬<lb/>
正士無味於謟言惟先生是聽以能有成功保天子之<lb/>
寵命又祝曰使先生無圖利於大夫而私便其身先生<lb/>
起拜祝辭曰敢不敬蚤夜以求從祝規於是東都之人<lb/>
士咸知大夫與先生果能相與以有成也遂各為歌詩<lb/>
<pb n="KR4h0044_WYG_011-7b"/>
六韻退愈為之序云<lb/>
　　　答李翊書　　　　　　　　　韓　愈<lb/>
　　　　呂居仁說退之答李翊書最見為文養氣妙<lb/>
　　　　處<lb/>
李生足下生之書辭甚高而其問何下而恭也能如是<lb/>
誰不欲告生以其道道徳之歸也有日矣况其外之文<lb/>
乎抑愈所謂望孔子之門墻而不入于其宮者也烏足<lb/>
以知是且非邪雖然不可不爲生言之生所謂立言者<lb/>
<pb n="KR4h0044_WYG_011-8a"/>
是也生所爲者與所期者甚似而幾矣抑不知生之志<lb/>
蘄勝於人而取於人邪將蘄至於古之立言者邪蘄勝<lb/>
於人而取於人則固勝於人而可取於人矣將蘄至於<lb/>
古之立言者則無望其速成無誘於勢利養其根而俟<lb/>
其實加其膏而希其光根之茂者其實遂膏之沃者其<lb/>
光曄仁義之人其言藹如也抑又有難者愈之所為不<lb/>
自知其至猶未也雖然學之二十餘年矣始者非三代<lb/>
兩漢之書不敢觀非聖人之志不敢存處若忘行若遺<lb/>
<pb n="KR4h0044_WYG_011-8b"/>
儼乎其若思茫乎其若迷當其取於心而注於手也惟<lb/>
陳言之務去戞戞乎其難哉其觀於人也不知其非笑<lb/>
之為非笑也如是者亦有年猶不改然後識古書之正<lb/>
偽與雖正而不至焉者昭昭然白黒分矣而務去之乃<lb/>
徐有得也當其取於心而注於手也汨汨然來矣其觀<lb/>
於人也笑之則心以為喜譽之則心以為憂以其猶有<lb/>
人之說者存也如是者亦有年然後浩乎其沛然矣吾<lb/>
又懼其雜也迎而距之平心而察之其皆醇也然後肆<lb/>
<pb n="KR4h0044_WYG_011-9a"/>
焉雖然不可以不養也行之乎仁義之途游之乎詩書<lb/>
之源無迷其途無絶其源終吾身而巳矣氣水也言浮<lb/>
物也水大而物之浮者小大畢浮氣之與言猶是也氣<lb/>
盛則言之短長與聲之高下者皆冝雖如是其敢自謂<lb/>
幾於成乎雖幾於成其用於人也奚取焉雖然待用於<lb/>
人者其肖於器耶用與舍屬諸人君子則不然處心有<lb/>
道行巳有方用則施諸人舍則傳諸其徒垂諸文而為<lb/>
後世法如是者其亦足樂乎其無足樂也有志乎古者<lb/>
<pb n="KR4h0044_WYG_011-9b"/>
希矣志乎古必遺乎今吾誠樂而悲之亟稱其人所以<lb/>
勸之非敢褒其可褒而貶其可貶也問於愈者多矣念<lb/>
生之言不志乎利聊相爲言之<lb/>
　<lb/>
　<lb/>
　<lb/>
　<lb/>
　崇古文訣巻十一<lb/>
</p>
<p>
</p>
  </div>
<div>
                <head>崇古文訣巻十二</head>
    <p>
<pb n="KR4h0044_WYG_012-1a"/>
欽定四庫全書<lb/>
　崇古文訣巻十二　　　　　宋　樓昉　編<lb/>
　　唐文<lb/>
　　　東池戴氏堂記　　　　　　　栁宗元<lb/>
　　　　脉絡相生莭奏相應無一字放過此文如引<lb/>
　　　　繩貫珠循環之無端如常山之虵救首救尾<lb/>
　　　　如累九層之臺一級髙一級而豐約不差毫<lb/>
　　　　釐池因堂而勝堂因人而勝戴氏之父子人<lb/>
<pb n="KR4h0044_WYG_012-1b"/>
　　　　物又因子厚之文而勝使無子厚大手筆為<lb/>
　　　　之發揮則戴氏亦一録録人爾况其池與堂<lb/>
　　　　乎當如此看<lb/>
𢎞農公刺潭三年因東泉為池環之九里丘陵林麓<hi>音鹿</hi>
距其涯坻<hi>音遲</hi>島洲渚交其中其岸之突而出者水縈之<lb/>
若玦<hi>古宂反</hi>焉池之勝於是為最公曰是非離世樂道者<lb/>
不宜有此卒授賔客之選者譙<hi>昨焦反</hi>國戴氏曰簡為堂<lb/>
而今居之堂成而勝益竒望之若連艫縻艦<hi>戸典反戰船也</hi>與<lb/>
<pb n="KR4h0044_WYG_012-2a"/>
波上下就之顛倒萬物遼廓𦕈忽樹之松栢杉櫧<hi>咅朱</hi>被<lb/>
之菱<hi>力<graphic n="KR0574" url="https://raw.githubusercontent.com/kanripo/KR-Gaiji/master/images/KR0574.png" mimeType="image/png"/>反</hi>芡<hi>巨險反又音儉</hi>芙蕖鬱然而隂粲然而榮凡觀望<lb/>
浮游之羙專於戴氏矣戴氏嘗以文行累為連率所賔<lb/>
禮貢之澤宫而志不願仕與人交取其退讓受諸侯之<lb/>
寵不以自大其離世與好孔氏書旁及荘<hi>側羊反</hi>文莫不<lb/>
總統以至虚為極得受益之道其樂道與賢者之舉也<lb/>
必以類當𢎞農公之選而專兹地之勝豈易而得哉地<lb/>
雖勝得人焉而居之則山若増而髙水若闢而廣堂不<lb/>
<pb n="KR4h0044_WYG_012-2b"/>
待飾而巳奐矣<hi>奐音換大也</hi>戴氏以泉池為宅居以雲物為<lb/>
朋徒攄幽發粹日與之娱則行宜益髙文宜益峻道宜<lb/>
益懋交相贊者也既碩其内又揚于時吾懼其離世之<lb/>
志不果矣君子謂𢎞農公刺潭得其政為東池得其勝<lb/>
授之得其人豈非動而時中者與於戴氏堂也見公之<lb/>
徳不可以不記<lb/>
　　　捕蛇者説　　　　　　　　　栁宗元<lb/>
　　　　犯死捕蛇乃以為幸更役復賦反以為不幸<lb/>
<pb n="KR4h0044_WYG_012-3a"/>
　　　　此豈人之情也哉必有甚不得巳者耳此文<lb/>
　　　　抑揚起伏宛轉斡旋<graphic n="KR0877" url="https://raw.githubusercontent.com/kanripo/KR-Gaiji/master/images/KR0877.png" mimeType="image/png"/>無限悲傷悽惋之態<lb/>
　　　　若轉以上聞所謂言之者無罪聞之者足以<lb/>
　　　　戒<lb/>
永州之野産異蛇黒質白章觸草木盡死以囓人無禦<lb/>
之者然得而腊之以為餌可以巳大風攣<hi>閭縁切</hi>踠<hi>於逺切曲</hi>
<hi>脚也</hi>瘻<hi>音/漏</hi>癘<hi>音勵</hi>去死肌殺三蟲其始大醫以王命聚之歲<lb/>
賦其二募有能捕之者當其租入永之人争犇走焉有<lb/>
<pb n="KR4h0044_WYG_012-3b"/>
蔣氏者専其利三世矣問之則曰吾祖死於是吾父死<lb/>
於是今吾嗣為之十二年幾死者數矣言之貌若甚慼<lb/>
者余悲之且曰若毒之乎余将告于莅事者更若役復<lb/>
若賦則何如蒋氏大戚汪然出涕曰君将哀而生之乎<lb/>
則吾斯役之不幸未若復吾賦不幸之甚也嚮吾不為<lb/>
斯役則乆巳病矣自吾氏三世居是鄉積於今六十歲<lb/>
矣而鄉鄰之生日蹙殫<hi>音單</hi>其地之出竭其廬之入號呼<lb/>
而轉徙饑渇而頓踣<hi>音匍僵也</hi>觸風雨犯寒暑呼嘘毒癘徃<lb/>
<pb n="KR4h0044_WYG_012-4a"/>
徃而死者相藉也曩<hi>乃黨切</hi>與吾祖居者今其室十無一<lb/>
焉與吾父居者今其室十無二三焉與吾居十二年者<lb/>
今其室十無四五焉非死則徙爾而吾以捕蛇獨存悍<lb/>
<hi>咅旱</hi>吏之来吾鄉呌囂<hi>虚嬌/切</hi>乎東西隳突<hi>他沒切</hi>乎南北譁<lb/>
<hi>音華</hi>然而駭者<hi>駭下/開切</hi>雖雞狗不得寧焉吾恂恂<hi>音荀</hi>而起視<lb/>
其缶而吾蛇尚存則弛然而卧謹食之時而獻焉退而<lb/>
甘食其土之有以盡吾齒盖一歲之犯死者二焉其餘<lb/>
則熈熈而樂豈若吾鄉鄰之旦旦有是哉今雖死于此<lb/>
<pb n="KR4h0044_WYG_012-4b"/>
比吾鄉鄰之死則已後矣又安敢毒邪余聞而愈悲孔<lb/>
子曰苛政猛於虎也吾嘗疑乎是以蔣氏觀之猶信嗚<lb/>
呼孰知賦斂之毒有甚是蛇者乎故為之説以俟夫觀<lb/>
人風者得焉<lb/>
　　　愚溪詩序　　　　　　　　　桞宗元<lb/>
　　　　只一箇愚字旁引曲取横説竪說更無窮巳<lb/>
　　　　宛轉紆徐含意深逺自不愚而入於愚自愚<lb/>
　　　　而終於不愚屢變而不可詰此文字妙處<lb/>
<pb n="KR4h0044_WYG_012-5a"/>
灌水之陽有溪焉東流入于瀟水或曰冉氏嘗居也故<lb/>
姓是溪為冉溪或曰可以染也名之以其能故謂之染<lb/>
溪余以愚觸罪謫瀟水上愛是溪入二三里得其尤絶<lb/>
者家焉古有愚公谷今予家是溪而名莫能定土之居<lb/>
者猶齗齗然不可以不更也故更之為愚溪愚溪之上<lb/>
買小丘為愚丘自愚丘東北行六十歩得泉焉又買居<lb/>
之為愚泉愚泉凡六穴皆出山下平地盖上出也合流<lb/>
屈曲而為愚溝遂負土累石塞其隘為愚池愚池之東<lb/>
<pb n="KR4h0044_WYG_012-5b"/>
為愚堂其南為愚亭池之中為愚島嘉木異石錯置皆<lb/>
山水之竒者以余故咸以愚辱焉夫水智者樂也今是<lb/>
溪獨見辱於愚何哉盖其流甚下不可以溉灌又峻急<lb/>
多坻<hi>音遲</hi>石大舟不可入也幽邃淺狭蛟龍不屑不能興<lb/>
雲雨<hi>一無雨字</hi>無以利世而適類於余然則雖辱而愚之可<lb/>
也寗武子邦無道則愚智而為愚者也顔子終日不違<lb/>
如愚睿而為愚者也皆不得為真愚今余遭有道而違<lb/>
於理悖<hi>音珮又蒲沒切</hi>於事故凡為愚者莫吾若也夫然則天<lb/>
<pb n="KR4h0044_WYG_012-6a"/>
下莫能爭是溪余得專而名焉溪雖莫利於世而善鑒<lb/>
萬類清瑩秀徹鏘鳴金石能使愚者喜笑眷慕樂而不<lb/>
能去也余雖不合於俗亦頗以文墨自慰潄滌萬物牢<lb/>
籠百態而無所避之以愚辭歌愚溪則茫然而不違昏<lb/>
然而同歸超鴻蒙混希夷寂寥而莫我知也於是作八<lb/>
愚詩紀于溪石上<lb/>
　　　種樹郭槖駞傳　　　　　　　柳宗元<lb/>
　　　　凡事有心則費力求工則反拙曲盡種植之<lb/>
<pb n="KR4h0044_WYG_012-6b"/>
　　　　妙非特為種植作也與捕虵說同一機栝<lb/>
郭槖駞<hi>上咅托下音佗</hi>不知始何名病傴僂<hi>隴主切尫僂</hi>隆然伏行<lb/>
有類槖駞者故鄉人號之曰駞駞聞之曰甚善名我固<lb/>
當因捨其名亦自謂槖駞云其鄉曰豐樂鄉在長安西<lb/>
駞業種樹凡長安豪家富人為觀游及賣果者皆爭迎<lb/>
取養視駞所種樹或移徙無不活且碩茂蚤實以蕃他<lb/>
植者雖窺伺傚慕莫能如也有問之對曰槖駞非能使<lb/>
木夀且孳<hi>音字乳化曰孳</hi>也以能順木之天以致其性焉爾凡<lb/>
<pb n="KR4h0044_WYG_012-7a"/>
植木之性其本欲舒其培欲平其土欲故其築欲宻既<lb/>
然巳勿動勿慮去不復頋其蒔<hi>咅侍</hi>也若子其置也若棄<lb/>
則其天者全而其性得矣故吾不害其長而巳非有能<lb/>
碩而茂之也不抑耗其實而巳非有能蚤而蕃之也他<lb/>
植者則不然根拳而土易其培之也若不過焉則不及<lb/>
焉苟有能反是者則又愛之太恩憂之太勤旦視而暮<lb/>
撫巳去而復頋而甚者爪其膚以驗其生枯揺其本以<lb/>
觀其踈宻而木之性日以離矣雖曰愛之其實害之雖<lb/>
<pb n="KR4h0044_WYG_012-7b"/>
曰憂之其實讐之故不我若也吾又何能為哉問者曰<lb/>
以子之道移之官理可乎駞曰我知種樹而巳理非吾<lb/>
業也然吾居鄉見長人者好煩其令若甚憐焉而卒以<lb/>
禍旦暮吏来而呼曰官命促爾耕朂爾植督爾獲蚤<hi>音早</hi>
繰<hi>蘇曹切</hi>而緒蚤織而縷字而幼孩遂而雞豚鳴鼓而聚<lb/>
之擊木而召之吾小人具飱饔以勞吏者且不得暇又<lb/>
何以蕃吾生安吾性耶故病且怠若是則與吾業者其<lb/>
亦有類乎問者喜<hi>一作嘻</hi>曰不亦善夫吾問養樹得養人<lb/>
<pb n="KR4h0044_WYG_012-8a"/>
術傳其事以為官戒也<lb/>
　　　梓人傳　　　　　　　　　　栁宗元<lb/>
　　　　東萊批抺盡之抑揚好一莭應一莭規模從<lb/>
　　　　吕氏春秋来但他人不曽讀故不能用且不<lb/>
　　　　知子厚来處耳<lb/>
裴封叔之第在光徳里有梓人欵其門願傭隟宇<hi>隟當作隙</hi>
<hi>乞逆切</hi>而處焉所職尋引䂓矩繩墨家不居礱<hi>音/龍</hi>斵<hi>音卓</hi>之<lb/>
器問其能曰吾善度材視棟宇之制髙深圓方短長之<lb/>
<pb n="KR4h0044_WYG_012-8b"/>
宜吾指使而羣工役焉捨我衆莫能就一宇故食於官府<lb/>
吾受祿三倍作於私家吾収其直大半焉他日入其室<lb/>
其牀闕足而不能理曰將求他工余甚笑之謂其無能<lb/>
而貪祿嗜貨者其後京兆尹將飾官署余徃過焉委羣<lb/>
材㑹衆工或執斧斤或執刀鋸皆環立嚮之梓人左執<lb/>
引右執杖而中處焉量棟宇之任視木之能舉揮其杖<lb/>
曰斧彼執斧者奔而右顧而指曰鋸彼執鋸者趨而左<lb/>
俄而斤者斵刀者削皆視其色俟其言莫敢自斷者其<lb/>
<pb n="KR4h0044_WYG_012-9a"/>
不勝任者怒而退之亦莫敢愠焉畫宫於堵盈尺而曲<lb/>
盡其制計其毫釐而搆大厦無進退焉既成書於上棟<lb/>
曰某年某月某日某建則某姓字也凡執用之工不在<lb/>
列余圜視大駭然後知其術之工大矣繼而歎曰彼將<lb/>
捨其手藝專其心智而能知體要者歟吾聞勞心者役<lb/>
人勞力者役於人彼其勞心者歟能者用而智者謀彼<lb/>
其智者歟是足為佐天子相天下法矣物莫近乎此也<lb/>
彼為天下者本於人其執役者為徒𨽻為鄉師里胥其<lb/>
<pb n="KR4h0044_WYG_012-9b"/>
上為下士又其上為中士為上士又其上為大夫為卿<lb/>
為公離而為六職判而為百役外薄四海有方伯連帥<lb/>
郡有守邑有宰皆有佐政其下有胥史又其下有嗇夫<lb/>
版尹以就役焉猶衆工之各有執伎以食力也彼佐天<lb/>
子相天下者舉而加焉指而使焉條其紀綱而盈縮焉<lb/>
齊其法制而整頓焉猶梓人之有規矩繩墨以定制也<lb/>
擇天下之士使稱其職居天下之人使安其業視都知<lb/>
野視野知國視國知天下其逺邇細大可手據其圖而<lb/>
<pb n="KR4h0044_WYG_012-10a"/>
究焉猶梓人畫宫於堵而績于成也能者進而由之使<lb/>
無所徳不能者退而休之亦莫敢愠不衒<hi>音縣行且賣也</hi>能不<lb/>
矜名不親小勞不侵衆官日與天下之英才討論其大<lb/>
經猶梓人之善運衆工而不伐藝也夫然後相道得而<lb/>
萬國理矣相道既得萬國既理天下舉首而望曰吾相<lb/>
之功也後之人循跡而慕曰彼相之才也士或談殷周<lb/>
之理者曰伊傅周召其百執事之勤勞而不得紀焉猶<lb/>
梓人自名其功而執用者不列也大哉相乎通是道者<lb/>
<pb n="KR4h0044_WYG_012-10b"/>
所謂相而已矣其不知體要者反此以恪勤為公簿書<lb/>
為尊衒能矜名親小勞侵衆官竊取六職百役之事听<lb/>
听<hi>魚隠反</hi>於府庭而遺其大者逺者焉所謂不通是道也<lb/>
猶梓人而不知繩墨之曲直規矩之方圓尋引之短長<lb/>
姑奪衆工之斧斤刀鋸以佐其藝又不能備其工以至<lb/>
敗績用而無所成也不亦謬歟或曰彼主為室者儻或<lb/>
發其私智牽制梓人之慮奪其世守而道謀是用雖不能<lb/>
成功豈其罪耶亦在任之而巳余曰不然夫繩墨誠陳<lb/>
<pb n="KR4h0044_WYG_012-11a"/>
規矩誠設髙者不可抑而下也狭者不可張而廣也由<lb/>
我則固不由我則圯<hi>部鄙切</hi>彼将樂去固而就圯也則巻<lb/>
其術黙其智攸爾而去不屈吾道是誠良梓人耳其或<lb/>
嗜其貨利忍而不能捨也䘮其制量屈而不能守也棟<lb/>
撓屋壊則曰非我罪也可乎哉余謂梓人之道類於相<lb/>
故書而藏之梓人盖古之審曲面勢者今謂之都料匠<lb/>
云余所遇者楊氏潜其名<lb/>
　　　封建論　　　　　　　　　　栁宗元<lb/>
<pb n="KR4h0044_WYG_012-11b"/>
　　　　以封建為不得已以秦為公天下之制皆非<lb/>
　　　　正論所以引周之失秦之得證佐甚詳然皆<lb/>
　　　　有説以破之但文字絶好所謂强辭奪正理<lb/>
天地果無初乎吾不得而知之也生人果有初乎吾不<lb/>
得而知之也然則孰為近曰有初為近孰明之由封建<lb/>
而明之也彼封建者更古聖王堯舜禹湯文武而莫能<lb/>
去之盖非不欲去之也勢不可也勢之来則其生人之<lb/>
初乎不初無以有封建封建非聖人意也彼其初與萬物<lb/>
<pb n="KR4h0044_WYG_012-12a"/>
皆生草木榛榛<hi>側侁切</hi>鹿豕狉狉<hi>音/丕</hi>人不能搏<hi>音/博</hi>噬<hi>音誓</hi>而<lb/>
且無毛羽莫克自奉自衛荀卿有言必將假物以為用<lb/>
者也夫假物者必爭爭而不巳必就其能斷曲直者而<lb/>
聴命焉其智而明者所伏必衆告之以直而不改必痛<lb/>
之而後畏由是君長刑政生焉故近者聚而為羣羣之<lb/>
分其爭必大大而後有兵有徳又有大者衆羣之長又<lb/>
就而聴命焉以安其屬於是有諸侯之列則其爭又有<lb/>
大者焉徳又有大者諸侯之列又就而聴命焉以安其<lb/>
<pb n="KR4h0044_WYG_012-12b"/>
封於是有方伯連率之類則其争又有大者焉徳又有<lb/>
大者方伯連率之類又就而聴命焉以安其人然後天<lb/>
下㑹於一是故有里胥而後有縣大夫有縣大夫而後<lb/>
有諸侯有諸侯而後有方伯連率有方伯連率而後有<lb/>
天子自天子至於里胥其徳在人者死必求其嗣而奉<lb/>
之故封建非聖人意也勢也夫堯舜禹湯之事也<hi>一無也字</hi>
逺矣及周<hi>一作有周</hi>而甚詳周有天下裂土田而𤓰分之設<lb/>
五等邦羣后布履星羅四周于天下輪<hi>音倫</hi>運而輻<hi>音福</hi>集<lb/>
<pb n="KR4h0044_WYG_012-13a"/>
合為朝覲㑹同離為守臣扞<hi>音干詩公侯干珹</hi>城然而降于夷<lb/>
王害禮傷尊下堂而迎覲者歴於宣王挟中興復古之<lb/>
徳雄南征北伐之威卒不能定魯侯之嗣陵夷迄於幽<lb/>
厲王室東徙而自列為諸侯矣厥後問鼎之輕重者有<lb/>
之射王中肩者有之伐凡伯誅萇<hi>音長人姓</hi>公者有之天下<lb/>
乖盭<hi>音戾</hi>無君君之心余以為周之䘮乆矣徒建空名於<lb/>
公侯之上耳得非諸侯之盛强末大不掉<hi>徒弔切尾大不掉</hi>之<lb/>
咎歟遂判為十二合為七國威分于陪臣之邦國殄於<lb/>
<pb n="KR4h0044_WYG_012-13b"/>
後封之秦則周之敗端其在乎此矣秦有天下裂都㑹<lb/>
而為之郡邑廢侯衛而為之守宰據天下之雄圖都六<lb/>
合之上游攝制四海運於掌握之内此其所以為得也<lb/>
不數載而天下大壊其有由矣亟役萬人暴其威刑竭其<lb/>
貨賄負鋤梃謪戌之徒圜視而合從<hi>子容反</hi>大呼而成羣<lb/>
時則有叛人而無叛吏人怨於下而吏畏于上天下相<lb/>
合殺守刼令而並起咎在人怨非郡邑之制失也漢有<lb/>
天下矯秦之枉狗周之制剖海内而立宗子封功臣數<lb/>
<pb n="KR4h0044_WYG_012-14a"/>
年之間奔命扶傷之<hi>一作而</hi>不暇困平城病流矢陵遲不<lb/>
救者三代後乃謀臣獻畫而離削自守矣然而封建之<lb/>
始郡邑居半時則有叛國而無叛郡秦制之得亦以明<lb/>
矣繼漢而帝雖百代可知也唐興制州邑立守宰此其<lb/>
所以為宜也然猶桀猾時起虐害方域者失不在於州<lb/>
而在於兵時則有叛将而無叛州州縣之設固不可革<lb/>
也或者曰封建者必私其土子其人適其俗修其理施<lb/>
化易也守宰者苟其心思遷其秩而已何能治乎余又<lb/>
<pb n="KR4h0044_WYG_012-14b"/>
非之周之事跡斷可見矣列侯驕盈黷<hi>音讀</hi>貨事戎大凡<lb/>
亂國多理國寡侯伯不得變其政天子不得變其君私<lb/>
土子人者百不有其<hi>一無其字</hi>一失在於制不在於政周事<lb/>
然也秦之事迹亦斷可見矣有理人之制而不委郡邑<lb/>
是矣有理人之臣而不使守宰是矣郡邑不得正其制<lb/>
守宰不得行其理酷刑苦役而萬人側目失在於政不<lb/>
在於制秦事然也漢興天子之政行於郡不行於國制<lb/>
其守宰不制其侯王侯王雖亂不可變也國人雖病不<lb/>
<pb n="KR4h0044_WYG_012-15a"/>
可除也及夫大逆不道然後掩捕而遷之勒兵而夷之<lb/>
耳大逆未彰姦利浚財怙勢作威大刻于民者無如之<lb/>
何及夫郡邑可謂理且安矣何以言之且漢知孟舒於<lb/>
田叔得魏尚於馮唐聞黄覇之明審覩汲黯之簡靖拜<lb/>
之可也復其位可也卧而委之以輯<hi>音集藉入切</hi>一方可也<lb/>
有罪得以黜有能得以賞朝拜而不道夕斥之矣夕受<lb/>
而不法朝斥之矣設使漢室盡城邑而侯王之縱其令<lb/>
亂其人戚之而已孟舒魏尚之術莫得而施黄覇汲黯<lb/>
<pb n="KR4h0044_WYG_012-15b"/>
之化莫得而行明譴而導之拜受而退巳違矣下令而<lb/>
削之締<hi>子計切又田黎切並結不觧</hi>交合<hi>一作約</hi>從之謀周於同列則<lb/>
相頋裂眦<hi>音劑眥同</hi>勃然四起幸而不起則削其半削其半<lb/>
民猶瘁矣曷若舉而移之以全其人乎漢事然也今國<lb/>
家盡制郡邑連置守宰其不可變也固矣善制兵謹擇<lb/>
守則理平矣或者又曰夏商周漢封建而延秦郡邑而<lb/>
促尤非所謂知理者也魏之承漢也封爵猶建晉之承<lb/>
魏也因循不革而二姓陵替不聞延祚今矯而變之垂<lb/>
<pb n="KR4h0044_WYG_012-16a"/>
二百祀大業彌固何繋於諸侯哉或者又以為殷周聖<lb/>
王也而不革其制固<hi>一作故</hi>不當復議也是大不然夫殷<lb/>
周之不革者是不得巳也盖以諸侯歸殷者三千焉資<lb/>
以黜夏湯不得而廢歸周者八百焉資以勝殷武王不<lb/>
得而易徇之以為安仍之以為俗湯武之所以不得巳<lb/>
也夫不得巳非公之大者也私其力於巳也私其衛於<lb/>
子孫也秦之所以革之者其為制公之大者也其情私<lb/>
也私其一巳之威也私其盡臣畜於我也然而公天下<lb/>
<pb n="KR4h0044_WYG_012-16b"/>
之端自秦始夫天下之道理安斯得人者也使賢者居<lb/>
上不肖者居下而後可以理安今夫封建者繼世而理<lb/>
繼世而理者上果賢乎下果不肖乎則生人之理亂未<lb/>
可知也將欲利其社稷以一其人之視聴則又有世大<lb/>
夫世食祿邑以盡其封畧聖賢生於其時亦無以立於<lb/>
天下封建者為之也豈聖人之制使至於是乎吾固曰<lb/>
非聖人之意也勢也<lb/>
　崇古文訣巻十二<lb/>
</p>
<p>
</p>
  </div>
<div>
                <head>崇古文訣巻十三</head>
    <p>
<pb n="KR4h0044_WYG_013-1a"/>
欽定四庫全書<lb/>
　崇古文訣巻十三　　　　　宋　樓昉　編<lb/>
　　唐文<lb/>
　　　先聖文宣王廟碑　　　　　　栁宗元<lb/>
　　　　此文所以不可及者以其是栁州文宣王廟<lb/>
　　　　更移在他州不得<lb/>
仲尼之道與王化逺邇惟栁州古為南夷椎髻<hi>上咅槌下咅計</hi>
卉裳攻刼鬬暴雖唐虞之仁不能柔秦漢之勇不能威<lb/>
<pb n="KR4h0044_WYG_013-1b"/>
至于有國始循法度置吏奉貢咸若采衛冠帶憲令進<lb/>
用文事學者道堯舜孔子如取諸左右執經書引仁義<lb/>
旋辟唯<hi>以水切</hi>諾中州之士時或病焉然後知唐之徳大<lb/>
以遐孔氏之道尊而明元和十年八月州之廟屋壊幾<lb/>
毁神位刺史栁宗元始至大懼不任以墜教基丁未奠<lb/>
薦法齊時事禮不克施乃合初亞終獻三官衣布洎于<lb/>
贏財取土木金石徵工僦<hi>即就切</hi>功完舊益新十月乙丑<lb/>
王宫正室成乃安神棲乃正法庭祗㑹羣吏卜日之吉<lb/>
<pb n="KR4h0044_WYG_013-2a"/>
䖍告于王靈曰昔者夫子嘗欲居九夷其時門人猶惑<lb/>
聖言今夫子代千有餘載其教始行至于是邦人去其<lb/>
陋而本於儒孝父忠君言及禮義又况巍然炳然臨而<lb/>
炙之乎惟夫子以神道設教我今罔敢知欽若兹教以<lb/>
寧其神追思吿誨如在于前苟神之在曷敢不䖍居而<lb/>
無陋罔貳昔言申陳嚴祀<hi>一作祠</hi>永永是尊麗牲有碑刻<lb/>
在廟門<lb/>
　　　與韓愈論史官書　　　　　　栁宗元<lb/>
<pb n="KR4h0044_WYG_013-2b"/>
　　　　掊擊辯難之體沈著痛快可以想見其人<lb/>
前獲書言史事云具與劉秀才書及今見書藁私心甚<lb/>
不喜與退之徃年言史事甚大謬若書中言退之不宜<lb/>
一日在舘下安有探宰相意以為苟以史筆榮一韓退<lb/>
之邪若果爾退之豈宜虚受宰相榮已而冒居館下近<lb/>
宻地食奉養役使掌固<hi>一本作故</hi>利紙筆為私書取以供子<lb/>
弟費古之志於道者不宜若是且退之以為紀録者有<lb/>
刑禍避不肯就尤非也史以名為褒貶猶且懼不敢為<lb/>
<pb n="KR4h0044_WYG_013-3a"/>
設使退之為御史中丞大夫其褒貶成敗人愈益顯其<lb/>
宜恐懼尤大也則又揚揚入臺府羙食安坐行呼唱於<lb/>
朝廷而已邪在御史猶爾設使退之為宰相生殺出入<lb/>
升黜天下士其敵益衆則又將揚揚入政事堂羙食安<lb/>
坐行呼唱於内庭外衢而已邪何以異不為史而榮其<lb/>
號利其祿者也又言不有人禍必<hi>一作則</hi>有天刑若以罪<lb/>
夫前古之為史者然亦甚惑凡居其位思直其道道苟<lb/>
直雖死不可回也如回之莫若亟去其位孔子之困于<lb/>
<pb n="KR4h0044_WYG_013-3b"/>
<hi>一作於</hi>魯衛陳宋蔡齊楚者是也其時暗<hi>一作以</hi>諸侯不能<lb/>
以<hi>一作用</hi>也其不遇而死不以作春秋故也當其時雖不<lb/>
作春秋孔子猶不遇而死也若周公史佚雖紀言書事<lb/>
猶遇且顯也又不得以春秋為孔子累范曄悖亂雖不<lb/>
為史其宗族亦誅司馬遷觸天子喜怒班固不檢下崔<lb/>
浩沽其直以鬬暴虜皆非中道左丘明以疾盲出於不<lb/>
幸子夏不為史亦盲不可以是為戒其餘皆不出此是<lb/>
退之宜守中道不忘其直無以他事自恐退之之恐惟<lb/>
<pb n="KR4h0044_WYG_013-4a"/>
在不直不得中道刑禍非所恐也凡言二百年文武士<lb/>
多有誠<hi>一作誠</hi>如此者今退之曰我一人也何能明則同<lb/>
職者又所云若是後来繼今者又所云若是人人皆曰<lb/>
我一人則卒誰能紀傳之邪如退之但以所聞知孜孜<lb/>
不敢怠同職者後来繼今者亦各以所聞知孜孜不敢<lb/>
怠<hi>一無十九字</hi>則庶㡬不墜使卒有明也不然徒信人口語<lb/>
每每異辭日以滋乆則所云磊磊<hi>魯猥切</hi>軒天地者決必<lb/>
不<hi>一無不字</hi>沈沒且亂雜無可考非有志者所忍恣也果有<lb/>
<pb n="KR4h0044_WYG_013-4b"/>
志豈當待人督責廹蹙然後為官守耶又凡鬼神事𦕈<lb/>
茫荒惑無可准明者所不道退之之智而猶懼於此今<lb/>
學如退之辭如退之好言論如退之慷慨<hi>上口朗切下口溉切</hi>自<lb/>
為正直行行<hi>下浪切</hi>焉如退之猶所云若是則唐之史述<lb/>
其卒無可託乎明天子賢宰相得史才如此而又不果<lb/>
甚可痛哉退之宜更思可為速為果卒以為恐懼不敢<lb/>
則一日可引去又何以云行且謀也今人<hi>一無人字</hi>當為而<lb/>
不為又誘<hi>一作有</hi>館中他人及後生者此大惑巳不勉巳<lb/>
<pb n="KR4h0044_WYG_013-5a"/>
而欲勉人難矣哉<lb/>
　　　與李睦州論服氣書　　　　　栁宗元<lb/>
　　　　曉警深切詞氣勁拔開闔曲盡其妙所恨太<lb/>
　　　　厲聲色<lb/>
二十六日宗元再拜前四五日與邑中可與遊者遊愚<lb/>
溪上池西小丘坐栁下酒行甚歡坐者咸望兄不能俱<lb/>
以為兄由服氣以来貌加老而心少歡愉不若前去年<lb/>
時既言皆沮然眄睐<hi>上莫見切下洛代切眄睐斜視也</hi>思有以己兄用<lb/>
<pb n="KR4h0044_WYG_013-5b"/>
斯術而未得路間一日濮陽吳武陵最輕健先作書道<lb/>
天地日月黄帝等下及列仙方士皆死狀出千餘字頗<lb/>
甚快辯伏覩兄貌笑口順而神不偕来及食時竊睨和<lb/>
糅<hi>女救切雜也</hi>燥濕與啖飲多寡猶自若是兄陽徳其言而<lb/>
隂黜其忠也若古之強大諸侯然負固怙力敵至則諾<lb/>
去則肆是不可變之尤者也攻之不得則宜濟師今吳<lb/>
子之師已遭諾而退矣愚敢厲銳擐<hi>音患</hi>堅鳴鐘鼓以進<lb/>
決於城下惟兄明聴之凡服氣之大不可者吳子已悉<lb/>
<pb n="KR4h0044_WYG_013-6a"/>
陳矣悉陳而不變者無他以服氣書多羙言而以為得<lb/>
恒乆大利則又安能棄吾羙言大利而從他人之善言<lb/>
哉今愚甚呐<hi>訥亦從口見集韻</hi>不能多言大凡服氣之可不死<lb/>
歟不可歟夀歟夭歟康寧歟疾病歟若是者愚皆不言<lb/>
但以世之兩事巳所經見者類之以明兄所信書必無<lb/>
可用愚㓜時嘗嗜音見有學操琴者不能得碩師而偶<lb/>
傳其譜讀其聲以布其爪指蚤起則嘐嘐<hi>火苞切</hi>譊譊<hi>馨么</hi>
<hi>切</hi>以逮夜又増以脂燭燭不足則諷而鼓諸席如是十<lb/>
<pb n="KR4h0044_WYG_013-6b"/>
年以為極工出至大都邑操於衆人之座則皆将大笑<lb/>
曰嘻何清濁之亂而疾舒之乖歟卒大慙而歸及年少<lb/>
長則嗜書又見有學書者亦不能得碩師獨得國故書<lb/>
伏而攻之其勤若向之為琴者而年又倍焉出曰吾書<lb/>
之工能為若是知書者又大笑曰是形從而理逆卒為<lb/>
天下棄又大慙而歸是二者皆極工而反棄者何哉無<lb/>
所師而徒狀其文也其所不可傳者卒不能得故雖窮<lb/>
日夜敝歲紀愈逺而不近也今兄之所以為服氣者果<lb/>
<pb n="KR4h0044_WYG_013-7a"/>
誰師邪始者獨見兄傳得氣書於盧遵所伏讀二三日<lb/>
遂用之其次得氣訣於李計所又參取而大施行焉是<lb/>
書是訣遵與計皆不能知然則兄之所以學者無碩師<lb/>
矣是與向之兩事者無毫末差矣宋人有得遺契者宻<lb/>
數其齒曰吾富可待矣兄之術或者其類是歟兄之不<lb/>
信今使號於天下曰孰為李睦州友者今欲已睦州氣<lb/>
術者左袒不欲者右袒則凡兄之友皆左袒矣則又號<lb/>
曰孰為李睦州客者今欲已睦州氣術者左袒不欲者<lb/>
<pb n="KR4h0044_WYG_013-7b"/>
右袒則凡兄之客皆左袒矣則又以是號於兄之宗族<lb/>
則皆左袒矣號姻婭則左袒矣入而號之閨門之内子<lb/>
姓親眤則子姓親眤皆左袒矣下之號於臧獲僕妾則<lb/>
臧獲僕妾皆左袒矣出而號於素為将率胥史者則将<lb/>
率胥史皆左袒矣則又之天下號曰孰為李睦州讐者<lb/>
今欲已睦州氣術者左袒不欲者右袒則凡兄之讐者<lb/>
皆右袒矣然則利害之原可知也友者欲乆存其道客<lb/>
者欲乆存其利宗族姻婭欲乆存其戚閨門之内子<lb/>
<pb n="KR4h0044_WYG_013-8a"/>
姓親眤欲乆存其恩臧獲僕妾欲乆存其主将率胥史<lb/>
欲乆存其勢讐欲速去其害兄之為是術凡今天下欲<lb/>
兄乆存者皆懼而欲兄速去者獨喜兄為而不已則是<lb/>
背親而與讐夫背親而與讐不及中人者皆知其為大<lb/>
戾而兄安焉固小子之所懔懔<hi>音凛</hi>也兄其有意乎卓然<lb/>
自更使讐者失望而慄親者得欲而忭則愚願椎肥牛<lb/>
撃大豕刲羣羊以為兄餼<hi>許既切</hi>窮隴西之麥殫江南之<lb/>
稲以為兄夀鹽東海之水以為鹹醯<hi>呼啼切酸味也</hi>敖倉之粟<lb/>
<pb n="KR4h0044_WYG_013-8b"/>
以為酸極五味之適致五藏之安心恬而志逸貌美而<lb/>
身胖醉飽謳歌愉懌訢歡流聲譽於無窮垂功烈於不<lb/>
刋不亦㫖哉孰與去味以即淡去樂以即愁悴悴焉膚<lb/>
日皺<hi>側救切</hi>肌日虚守無所師之術尊不可傳之書悲所<lb/>
愛而慶所憎徒曰我能堅壁拒境以為强大是豈所謂<lb/>
强而大也哉無任疑懼之甚某再拜<lb/>
　<lb/>
　崇古文訣巻十三<lb/>
</p>
<p>
</p>
  </div>
<div>
                <head>崇古文訣巻十四</head>
    <p>
<pb n="KR4h0044_WYG_014-1a"/>
欽定四庫全書<lb/>
　崇古文訣巻十四　　　　　宋樓昉　編<lb/>
　　唐文<lb/>
　　　答韋中立書　　　　　　　　栁宗元<lb/>
　　　　看後面三莭則子厚平生用力於文字之功<lb/>
　　　　一一可考韓退之與本朝老蘇陳後山凡以<lb/>
　　　　文名家者人人皆有經歴但各有入頭處與<lb/>
　　　　自得處耳<lb/>
<pb n="KR4h0044_WYG_014-1b"/>
二十一日宗元白辱書云欲相師僕道不篤業甚淺近<lb/>
環頋其中未見可師者雖嘗好言論為文章甚不自是<lb/>
也不意吾子自京都来蠻夷間乃幸見取僕自卜固無<lb/>
取假令有取亦不敢為人師為衆人師且不敢况敢為<lb/>
吾子師乎孟子稱人之患在好為人師由魏晉氏以下<lb/>
人益不事師今之世不聞有師有輙譁笑之以為狂人<lb/>
獨韓愈奮不頋流俗犯笑侮收召後學作師説因抗顔<lb/>
而為師世果羣怪聚罵指目牽引而増與為言詞愈以<lb/>
<pb n="KR4h0044_WYG_014-2a"/>
是得狂名居長安炊不暇熟又挈挈而東如是者數矣<lb/>
屈子賦曰邑犬羣吠吠所怪也僕往聞庸蜀之南恒雨<lb/>
少日日出則犬吠予以為過言前六七年僕来南二年<lb/>
冬幸大雪踰嶺被南越中數州數州之犬皆蒼黄吠噬<lb/>
狂走者累日至無雪乃已然後始信前所聞者今韓愈<lb/>
既自以為蜀之日而吾子又欲使吾為越之雪不以病<lb/>
乎非獨見病亦以病吾子然雪與日豈有過哉頋吠者<lb/>
犬耳度今天下不吠者幾人而誰敢衒怪於羣目以召<lb/>
<pb n="KR4h0044_WYG_014-2b"/>
閙取怒乎僕自謫過以来益少志慮居南中九年増脚<lb/>
氣病漸不喜閙豈可使呶呶<hi>尼交切</hi>者早暮咈<hi>音拂戻也</hi>吾耳<lb/>
騷吾心則固僵仆煩憒愈不可過矣平居望外遭齒舌<lb/>
不少獨欠為人師耳抑又聞之古者重冠禮將以責成<lb/>
人之道是聖人所尤用心也數百年来人不復行近有<lb/>
孫昌𦙍者獨發憤行之既成禮明日造朝至外廷薦笏<lb/>
言於卿士曰某子冠畢應之者咸憮<hi>音武</hi>然京兆尹鄭叔<lb/>
則怫然曵笏却立曰何預我邪廷中皆大笑天下不以<lb/>
<pb n="KR4h0044_WYG_014-3a"/>
非鄭尹而快孫子何哉獨為所不為也今之命師者大<lb/>
類此吾子行厚而辭深凢所作皆恢然有古人形貌雖<lb/>
僕敢為師亦何所増加也假而以僕年先吾子聞道著<lb/>
書之日不後誠欲往来言所聞則僕固願悉陳中所得<lb/>
者吾子苟自擇之取某事去某事則可矣若定是非以<lb/>
教吾子僕材不足而又畏前所陳者其為不敢也決矣<lb/>
吾子前所欲見吾文既悉以陳之非以耀明于子聊欲<lb/>
以觀子氣色誠好惡何如也今書来言者皆大過吾子<lb/>
<pb n="KR4h0044_WYG_014-3b"/>
誠非佞譽誣䛕之徒直見愛甚故然耳始吾幼且少為<lb/>
文章以辭為工及長乃知文者以明道固不苟為炳炳<lb/>
烺烺<hi>咅朗火明貌</hi>務采色誇聲音而以為能也凡吾所陳皆<lb/>
自謂近道而不知道之果近乎逺乎吾子好道而可吾<lb/>
文或者其於道不逺矣故吾每為文章未嘗敢以輕心<lb/>
掉<hi>徒吊切</hi>之懼其剽而不畱也未嘗敢以怠心易之懼其<lb/>
弛而不嚴也未嘗敢以昏氣出之懼其昧沒而雜也未<lb/>
嘗敢以矜氣作之懼其偃蹇而驕也抑之欲其奥揚之<lb/>
<pb n="KR4h0044_WYG_014-4a"/>
欲其明踈之欲其通㢘之欲其莭激而發之欲其清固<lb/>
而存之欲其重此吾所以羽翼夫道也本之書以求其<lb/>
質本之詩以求其恒本之禮以求其宜本之春秋以求<lb/>
其斷本之易以求其動此吾所以取道之原也㕘之榖<lb/>
梁氏以厲其氣㕘之孟荀以暢其支㕘之莊老以肆其<lb/>
端㕘之國語以博其趣㕘之離騷以致其幽㕘之太史<lb/>
公以著其潔此吾所以旁推交通而以為之文也凡若<lb/>
此者果是邪非邪有取乎抑其無取乎吾子幸觀焉擇<lb/>
<pb n="KR4h0044_WYG_014-4b"/>
焉有餘以告焉苟亟来以廣是道子不有得焉則我得<lb/>
矣又何以師云爾哉取其實而去其名無招越蜀吠怪<lb/>
而為外庭所笑則幸矣宗元復白<lb/>
　　　段太尉逸事狀　　　　　　　栁宗元<lb/>
　　　　筆力老健真有作史手段<lb/>
太尉始為涇州刺史時汾陽王以副元帥居蒲王子晞<lb/>
為尚書領行營莭度使寓軍邠州縱士卒無賴邠人偷<lb/>
嗜暴惡者率以貨竄名軍伍中則肆志吏不得問日羣<lb/>
<pb n="KR4h0044_WYG_014-5a"/>
行丐取於市不嗛<hi>音歉不滿也</hi>輙奮擊折人手足椎釡鬲<hi>上音</hi>
<hi>輔正作黼下音歴</hi>甕盎<hi>於浪/切</hi>盈道上袒臂徐去至撞<hi>傳江切</hi>殺孕<lb/>
婦人邠寧莭度使白孝徳以王故戚不敢言太尉自州<lb/>
以狀白府願計事至則曰天子以生人付公理公見人<lb/>
被暴害因恬然且大亂若何孝徳曰願奉教太尉曰某<lb/>
為涇州甚適少事今不忍人無㓂暴死以亂天子邉亊<lb/>
公誠以都虞侯命某者能為公已亂使公之人不得害<lb/>
孝徳曰幸甚如太尉請既署一月晞軍士十七人入市<lb/>
<pb n="KR4h0044_WYG_014-5b"/>
取酒又以刄刺酒翁壊釀器酒流溝中太尉列卒取十<lb/>
七人皆斷頭注槊<hi>音朔長矛也</hi>上植市門外晞一營大譟<hi>先到</hi>
<hi>切</hi>盡甲孝徳震恐召太尉曰将奈何太尉曰無傷也請<lb/>
辭於軍孝徳使數十人從太尉太尉盡辭去觧佩刀選<lb/>
老躄<hi>蒲結切</hi>者一人持馬至晞門下甲者出太尉笑且入<lb/>
曰殺一老卒何甲也吾戴吾頭来矣甲者愕因諭曰尚<lb/>
書固負若屬邪副元帥固負若屬邪奈何欲以亂敗郭<lb/>
氏為白尚書出聽我言晞出見太尉太尉曰副元帥勲<lb/>
<pb n="KR4h0044_WYG_014-6a"/>
塞天地當務為始終今尚書恣卒為暴暴且亂亂天子<lb/>
邊欲誰歸罪罪且及副元帥今邠人惡子弟以貨竄名<lb/>
軍籍中殺害人如是不止幾日不大亂大亂由尚書出<lb/>
人皆曰尚書倚副元帥不戢士然則郭氏功名其與存<lb/>
者幾何言未畢晞再拜曰公幸教晞以道恩甚大願奉<lb/>
軍以從顧叱左右曰皆觧甲散還火伍中敢譁者死太<lb/>
尉曰吾未晡<hi>咅逋晚食</hi>食請假設草具既食曰吾疾作願畱<lb/>
宿門下命持馬者去旦日来遂卧軍中晞不觧衣戒候<lb/>
<pb n="KR4h0044_WYG_014-6b"/>
卒擊柝衛太尉旦俱至孝徳所謝不能請改過邠州由<lb/>
是無禍先是太尉在涇州為營田官涇大將焦令諶<hi>氏壬</hi>
<hi>切信也</hi>取人田自占數十頃給與農曰且熟歸我半是歲<lb/>
大旱野無草農以告諶諶曰我知入數而已不知旱也<lb/>
督責益急且饑死無以償即告太尉太尉判狀辭甚巽<lb/>
使人求諭諶諶盛怒召農者曰我畏段某邪何敢言我<lb/>
取判鋪背上以大杖擊二十垂死輿来庭中太尉大泣<lb/>
曰我乃困汝即自取水洗去血裂裳衣瘡手注善藥旦<lb/>
<pb n="KR4h0044_WYG_014-7a"/>
夕自哺<hi>咅逋啜也</hi>農者然後食取騎馬賣市穀代償使勿知<lb/>
淮西寓軍帥尹少榮剛直士也入見諶大罵曰汝誠人<lb/>
耶涇州野如赭<hi>咅者</hi>人且饑死而必得穀又用大杖擊無<lb/>
罪者段公仁信大人也而汝不知敬今段公唯一馬賤<lb/>
賣市榖入汝汝又取不耻凡為人傲天災犯大人擊無<lb/>
罪者又取仁者榖使主人出無馬汝將何以視天地尚<lb/>
不愧奴𨽻邪諶雖暴抗然聞言則大愧流汗不能食曰<lb/>
吾終不可以見段公一夕自恨死及太尉自涇州以司<lb/>
<pb n="KR4h0044_WYG_014-7b"/>
農徵戒其族過岐<hi>音其山名</hi>朱泚<hi>此禮切水清</hi>幸致貨幣慎勿納<lb/>
及過泚固致大綾三百疋太尉壻韋晤堅拒不得命至<lb/>
都太尉怒曰果不用吾言晤謝曰處賤無以拒也太尉<lb/>
曰然終不以在吾第以如司農治事堂棲之梁木上泚<lb/>
反太尉終吏以告泚泚取視其故封識具存<lb/>
　今之稱太尉大莭者出入為武人一時奮不慮死以<lb/>
　取名天下不知太尉之所立如是宗元嘗出入岐周<lb/>
　邠斄間過真定北上馬嶺歴亭鄣戌堡竊好問老校<lb/>
<pb n="KR4h0044_WYG_014-8a"/>
　退卒能言其事太尉為人煦煦常低首拱手促<hi>一本作行</hi>
　歩言氣卑弱未嘗以色待物人視之儒者也遇不可<lb/>
　必達其志決非偶然者㑹州刺史崔公来言信行直<lb/>
　備得太尉遺事覆校無疑或恐尚逸墜未集太史氏<lb/>
　敢以狀私於執事謹狀<lb/>
　　　答許京兆書　　　　　　　　栁宗元<lb/>
　　　　規模從司馬子長答任安書来子厚自知不<lb/>
　　　　合附麗而終以王叔文等為可以興堯舜之<lb/>
<pb n="KR4h0044_WYG_014-8b"/>
　　　　道其迷而不反者歟<lb/>
宗元再拜五丈伏䝉賜書誨諭微悉重厚欣踊恍惚疑<lb/>
若夢寐捧書叩頭悸不自定伏念得罪来五年未嘗有<lb/>
故舊大臣肯以書見及者何則罪謗交積羣疑當道誠<lb/>
可怪而畏也以是兀兀忘行尤負重憂殘骸餘䰟百病<lb/>
所集痞<hi>部鄙切</hi>結伏積不食自飽或時寒熱水火互至内<lb/>
消肌骨非獨瘴癘為也忽奉教命乃知幸為大君子所<lb/>
宥欲使膏盲<hi>咅荒</hi>沈沒復起為人夫何素望敢以及此宗<lb/>
<pb n="KR4h0044_WYG_014-9a"/>
元早嵗與負罪者親善始竒其能謂<hi>一無謂字</hi>可以共立仁<lb/>
義裨教化過不自料懃懃<hi>或作勤勤</hi>勉勵唯以中正信義為<lb/>
志以興堯舜孔子之道利安元元為務不知愚陋不可<lb/>
力彊其素意如此也末路孤危阨塞臲<hi>五結切</hi>兀事既壅<lb/>
隔狠忤貴近狂踈繆戾蹈不測之辜羣言沸騰鬼神交<lb/>
怒加以素卑賤暴起領事人所不信射利求進者填門<lb/>
排戸百不一得一旦快意更造怨讟<hi>咅讀謗也</hi>以此大罪之<lb/>
外詆訶萬端旁午構扇使<hi>一作便</hi>盡為敵讐恊心同攻外<lb/>
<pb n="KR4h0044_WYG_014-9b"/>
連强暴失職者以致其事此皆丈人所聞見不敢為他<lb/>
人道説懐不能已復載簡牘此人雖萬被誅戮不足塞<lb/>
責而豈有賞哉今其黨與幸獲寛貸各得善地無分毫<lb/>
事坐食俸祿明徳至渥也尚何敢更俟除棄廢痼以希<lb/>
望外之澤哉年少氣鋭不識幾微不知當否但欲一心<lb/>
直遂果䧟刑法皆自所求取得之又何怪也宗元於衆<lb/>
黨人中罪狀最甚神理降罰又不能即死猶對人言語<lb/>
求食自活迷不知耻日復一日然亦有大故自以得姓<lb/>
<pb n="KR4h0044_WYG_014-10a"/>
来二千五百年代為冡嗣今抱非常之罪居夷獠<hi>側絞切</hi>
之鄉卑濕昏霧恐一日填委溝壑曠墜先緒以是怛然<lb/>
痛恨心膓沸熱㷀㷀孤立未有子息荒隅中少士人女<lb/>
子無與為婚世亦不肯與罪人親昵以是嗣續之重不<lb/>
絶如縷每當春秋時饗孑立捧奠頋盻無後繼者惸惸<lb/>
然欷歔惴惕恐此事便已摧心傷骨若受鋒刅此誠丈<lb/>
人所共憫惜也先墓在城南無異子弟為主獨托村鄰<lb/>
自譴逐来消息存亡不一至鄉閭主守者固以益怠晝<lb/>
<pb n="KR4h0044_WYG_014-10b"/>
夜哀憤懼便毁傷松栢芻牧不禁以成大戾近世禮重<lb/>
拜掃今已闕者四年矣每遇寒食則北向長號以首頓<lb/>
地想田野道路士女遍滿皁𨽻庸丐皆得上父母丘墓<lb/>
馬醫夏畦之鬼無不受子孫追養者然此巳息望又何<lb/>
以云哉城西有數頃田樹果數百株多先人手自封植<lb/>
今已荒穢恐便斬伐無復愛惜家有賜書三千巻尚在<lb/>
善和里舊宅宅今已三易主書存亡不可知皆付受所<lb/>
重常繫心腑然無可為者立身一敗萬事瓦裂身殘家<lb/>
<pb n="KR4h0044_WYG_014-11a"/>
破為世大僇<hi>音戮</hi>復何敢更望大君子撫慰收䘏尚置人<lb/>
數中耶是以當食不知辛醎莭適洗沐盥潄動逾歲時<lb/>
一搔皮膚塵垢滿爪誠憂恐悲傷無所告愬以至此也<lb/>
自古賢人才士秉志遵分被謗議不能自明者僅以百<lb/>
數故有無兄盗嫂娶孤女云撾婦翁者然賴當世豪傑<lb/>
分明辯别卒光史册管仲遇盗升為功臣匡章被不孝<lb/>
之名孟子禮之今已無古人之實為而有詬<hi>古候切</hi>欲望<lb/>
世之人明已不可得也直不疑買金以償同舍劉寛下<lb/>
<pb n="KR4h0044_WYG_014-11b"/>
車歸牛鄉人此誠知疑似之不可辯非口舌所能勝也<lb/>
鄭詹束縛於晉終以無死鍾儀南音卒獲返國叔向囚<lb/>
虜自期必免范痤<hi>材戈切</hi>騎危以生易死蒯<hi>苦怪切</hi>通據鼎<lb/>
耳為齊上客張蒼韓信伏斧鑕<hi>質</hi>終取將相鄒陽獄中<lb/>
以書自活賈生斥逐復召宣室倪寛擯死後至御史大<lb/>
夫董仲舒劉向下獄當誅為漢儒宗此皆瓌偉博辯竒壯<lb/>
之士能自解脱今以恇<hi>音匡怯也</hi>怯淟<hi>咅/腆</hi>涊<hi>乃殄切</hi>下才末伎<lb/>
又嬰恐懼痼疾雖欲慷慨攘臂自同昔人愈踈闊矣賢<lb/>
<pb n="KR4h0044_WYG_014-12a"/>
者不得志於今必取貴於後古之著書者皆是也宗元<lb/>
近欲務此然力薄才<hi>一作志</hi>劣無異能解雖欲秉筆覼縷<lb/>
神志荒耗前後遺忘終不能成章徃時讀書自以不至<lb/>
觗滯今皆頑然無復省録每讀古人一傳數紙已後則<lb/>
再三伸卷復觀姓氏旋又廢失假令萬一除刑部囚籍<lb/>
復為士列亦不堪當世用矣伏惟興哀於無用之地垂<lb/>
徳於不報之所但以存通家宗祀為念有可動心者操<lb/>
之勿失雖不敢望歸掃塋域退托先人之廬以盡餘齒<lb/>
<pb n="KR4h0044_WYG_014-12b"/>
姑遂少北益輕瘴癘就婚娶求𦙍嗣有可付託即㝠然<lb/>
長辭如得甘寢無復恨矣書辭繁委無以自道然即文<lb/>
以求其志君子固得其肺肝焉無任懇戀之至不宣宗<lb/>
元再拜<lb/>
　<lb/>
　<lb/>
　<lb/>
　崇古文訣巻十四<lb/>
</p>
<p>
</p>
  </div>
<div>
                <head>崇古文訣卷十五</head>
    <p>
<pb n="KR4h0044_WYG_015-1a"/>
欽定四庫全書<lb/>
　崇古文訣卷十五　　　　　宋　樓昉　編<lb/>
　　唐文<lb/>
　　　晉問　　　　　　　　　　　栁宗元<lb/>
　　　　晉國之美多矣自山河而兵自兵而馬曰木<lb/>
　　　　曰魚曰鹽一莭細如一莭至於晉文公之覇<lb/>
　　　　業盛矣然以道觀之亦何足貴却有一項最<lb/>
　　　　可貴者曰堯之遺風也至此則前面所舉可<lb/>
<pb n="KR4h0044_WYG_015-1b"/>
　　　　以盡廢此是善占地歩一着最髙特地留在<lb/>
　　　　後靣説譬如賈人之善售物者必不肯先將<lb/>
　　　　好底出来<lb/>
吳子問於栁先生曰先生晉人也晉之故宜知之曰然<lb/>
然則吾願聞之可乎曰可晉之故封太行掎<hi>舉綺切偏引也</hi>之<lb/>
首陽起之黄河迤<hi>移爾切</hi>之大陸靡之或巍而髙或呀<hi>虚牙</hi>
<hi>切張口也</hi>而淵景霍汾澮<hi>上焚/下檜</hi>以經其壖<hi>如縁切</hi>若化若遷鉤<lb/>
嬰蟬聯然後融為平川而侯之都居大夫之邑建焉其<lb/>
<pb n="KR4h0044_WYG_015-2a"/>
髙壯則騰突撐拒聱<hi>五交切</hi>岈鬱怒若熊羆之咆虎豹之<lb/>
噑<hi>音豪</hi>終古而不去攫秦搏齊當者失據燕狄惴怯若卵<lb/>
就壓振振業業覷闗蹀戸惕若僕妾其按衍則平盈旋<lb/>
縁紆徐夷延若飛䳒<hi>鳶同余專切</hi>之翔舞洄水之容與以稼<lb/>
則碩以植則茂以牧則蕃以畜則庶而人用是富而邦<lb/>
以之阜其河則濬源崑崙入于天淵出乎無門行乎無<lb/>
垠自匃奴而南以介西鄙衝奔太華運肘東指混潰后<lb/>
土濆<hi>音汾又房吻切</hi>濁麋沸黿鼉詭怪于于汨汨騰倒軼<hi>一作䭿</hi>
<pb n="KR4h0044_WYG_015-2b"/>
越委泊涯涘<hi>音俟</hi>呀呷欱<hi>呼合切</hi>納摧雜失墜其所盪激則<lb/>
連山参差廣野壊裂轟雷怒<hi>一作努</hi>風撼<graphic n="KR1984" url="https://raw.githubusercontent.com/kanripo/KR-Gaiji/master/images/KR1984.png" mimeType="image/png"/>干<graphic n="KR2164" url="https://raw.githubusercontent.com/kanripo/KR-Gaiji/master/images/KR2164.png" mimeType="image/png"/>
                    <hi>音戞</hi>崩石<lb/>
之所轉躍大木之所擢拔漰泙<hi>白平切</hi>洞踏者彌數千里<lb/>
若萬夫之斬伐而其軸轤之所負橦檣之所御鱗川林<lb/>
壑墮雲遁雨瞬目而下者榛榛沄沄百舎一赴若是何<lb/>
如吳子曰先生之言豐厚險固誠晉之美矣然晉人之<lb/>
言表裏山河者備敗而已非以為榮觀顯大也吳起所<lb/>
謂在徳不在險皆晉人之籍也願聞其他<lb/>
<pb n="KR4h0044_WYG_015-3a"/>
先生曰大鹵之金棠谿之工火化水淬<hi>取内切</hi>噐備以充<lb/>
為棘為矛為鎩為鉤為鏑為鍭出太白徵蓐收召招揺<lb/>
伏蚩尤肅肅褷褷<hi>山宜切</hi>合衆靈而成之博者狭者曲者<lb/>
直者岐者勁者長者短者攅之如星奮之如霆運之如<lb/>
縈浩浩奕奕淋淋滌滌熒熒的的若雪山氷谷之積觀<lb/>
者膽掉目出寒液當空發耀英精互繞晃蕩洞射天氣<lb/>
盡白日規為小鑠雲破霄跕<hi>都牒切也恊切</hi>墜飛鳥弓人之弓<lb/>
函人之甲膠角百選犀兕七屬乃使跟超掖夹之倫服<lb/>
<pb n="KR4h0044_WYG_015-3b"/>
而持之南瞰諸華北讋<hi>質陟切</hi>羣夷技擊莭制聞於天下<lb/>
是為善師延目而望之固以拳拘喘汗免胄肉袒進不<lb/>
敢降退不敢竄若是何如吳子曰夫兵之用由徳則吉<lb/>
由暴則凶是又不可為美觀也先軫曰師直為壯曲為<lb/>
老况徒以堅甲利刅之為上哉<lb/>
先生曰晉國多馬屈焉是産土寒氣勁崖坼谷裂草木<lb/>
短縮鳥獸墜匿而馬蕃焉師師兟兟<hi>音銑進也</hi>溶溶紜紜轠<lb/>
轠<hi>咅雷</hi>轔轔或赤或黄或𤣥或蒼或醇或□<hi>莫江切</hi>黭然而<lb/>
<pb n="KR4h0044_WYG_015-4a"/>
隂炳然而陽若旌旃旂幟之煌煌乍進乍止乍伏乍起<lb/>
乍奔乍躓<hi>音致</hi>若江漢之水疾風驅濤撃山盪壑雲沸而<lb/>
不止羣飲源槁廻食野赭浴川蹙浪噴震播灑潰潰焉<lb/>
若海神駕雪而来下觀其四散惝怳開合萬状喜者鵲<lb/>
厲怒者人搏決然坌躍千里相角風騣霧鬛<hi>音獵</hi>斸<hi>音燭</hi>山<lb/>
抉壑耳揺層雲腹捎衆木寂寥逺遊不乆而復攫地跳<lb/>
梁堅骨蘭筋交頸互齧鬬目相馴<hi>音廵</hi>聚溲更嘘昂首張<lb/>
齗其小者則連牽繳繞仰乳俯齕<hi>下沒切</hi>蟻雜螽集啾啾<lb/>
<pb n="KR4h0044_WYG_015-4b"/>
潗潗旅走叢立其材之可者収歛攻教掉手飛縻指毛<lb/>
命物百歩就羈牽以荀息御以王良超以范鞅軒以欒<lb/>
鍼以佃以戎獸獲敵摧若是何如吳子曰恃險與馬者<lb/>
子不聞乎故曰冀之北土馬之所生是不一姓請置此<lb/>
而新其說<lb/>
先生曰晉之北山有異材梓匠工師之為宫室求大木<lb/>
天下皆歸焉仲冬既至寒氣凝成外凋内貞瀋液不行<lb/>
乃堅乃良萬工舉斧以入必求諸巖崖之欹傾磵壑之<lb/>
<pb n="KR4h0044_WYG_015-5a"/>
紆縈凌㠝岏之杪顛潄泉源之淦<hi>古南切</hi>瀯根絞怪石不<lb/>
土而植千尋百圍與石同色羅列而伐者頭抗河漢刃<lb/>
披虹霓聲振連巒柹填層谿丁丁<hi>中莖切</hi>登登硠硠稜稜<lb/>
若兵車之乘凌其響之所應則潰潰漰漰洶洶薨薨若<lb/>
騫若崩若螭龍之鬬風霆相騰其殊而下者札<graphic n="KR2164" url="https://raw.githubusercontent.com/kanripo/KR-Gaiji/master/images/KR2164.png" mimeType="image/png"/>捎殺<lb/>
摧崪坱圠霞披電裂又似共工觸不周而天柱折鵾鸛<lb/>
鶖鶬號鳴飛翔貙豻虎兕奔觸讋慄伏無所入遯無所<lb/>
脱然後斷度收羅捎危顛芟繁柯乘水潦之波以入于<lb/>
<pb n="KR4h0044_WYG_015-5b"/>
河而流焉盪突硉<hi>郎兀切</hi>兀轉騰冐沒類秦神驅石以梁<lb/>
大海抵曲鱗蹙匯<hi>音㑹</hi>流雷解前者汨越後者廹隘乃下<lb/>
夫龍門之懸水摺拉頽踏捽首軒尾澒入重淵不知其<lb/>
幾百里也濤波之旋㴞山觸天既渟既平彌望悠焉良<lb/>
乆乃始昂屹涌溢挺拔而出林立峯崪穿雲蔽日渙然<lb/>
自撓復就行列渾渾而去以至其所唯良工之指頋叢<lb/>
臺阿房長樂未央建章昭陽之隆麗詭特皆是之自出<lb/>
若是何如吳子曰吾聞君子患無徳不患無土患無土<lb/>
<pb n="KR4h0044_WYG_015-6a"/>
不患無人患無人不患無宫室患無宫室不患材之不<lb/>
已有先生之所陳四累之下也且虒祈既成諸侯叛之<lb/>
先生曰河魚之大上迎濤波壅津涯千里雷馳重馬<lb/>
輕車遂以君命矢而縱觀焉大罟斷流修網亘山罩罶<lb/>
䍡罣織絍其間巨舟軒昂仡仡廻環水師更呼聲裂商<lb/>
顔於是鼔譟沓集而從之扼龍吭拔鯨鰭戮白黿逐毒<lb/>
螭叱馮夷立水湄搜攪流離掬縮推移梁㑹網蹙騰天<lb/>
彌圍掉躃擁踴以登夫歴山之垂如川之歸如山之摧<lb/>
<pb n="KR4h0044_WYG_015-6b"/>
如雲之披其有乘化㑹神振拔漣淪摛竒文出怪鱗騰<lb/>
飛濤而上逸生雷電於龍門者猶仰綸飛繳頓踏而取<lb/>
之莫不脱角裂翼呀嚇匍匐復就臠<hi>力兖切</hi>切莫保龍籍<lb/>
甘糅五味布裂雕俎風雲失勢沮散逺去若夫魦鱨鮪<lb/>
鯉鰋鱧魴鱮之𤨏屑蔑裂者夫固不足悉數漏脱紘目<lb/>
養之水府而三河之人則已填溢饜飫腥膏舄鹵聞膾<lb/>
炙之美則掩鼻蹙頞賤甚糞土而莫頋者也若是何如<lb/>
吳子曰一時之觀不足以誇後世口舌之味不足以利<lb/>
<pb n="KR4h0044_WYG_015-7a"/>
百姓姑欲聞其上者<lb/>
先生曰猗氏之鹽晉寳之大也人之賴之與榖同化若<lb/>
神造非人力之功也但至其所則見溝堘畦畹之交錯<lb/>
輪囷若稼若圃敞兮勻勻渙兮鱗鱗邐瀰紛屬不知其<lb/>
垠俄然決源釃流交灌互澍若枝若股委曲延布脉冩<lb/>
膏浸潗濕滑汨彌高掩庳漫壠冒塊決決沒沒逺近混<lb/>
㑹抵值堤防瀴瀛霈濊偃然成淵漭然成川觀之者徒<lb/>
見浩浩之水而莫知其以及神液隂漉甘鹵宻起孕靈<lb/>
<pb n="KR4h0044_WYG_015-7b"/>
富媪不愛其美無聲無形熛結迅詭廻眸一瞬積雪百<lb/>
里皛皛<hi>胡了切</hi>羃羃奮僨離析鍜圭槌璧眩轉的皪乍似<lb/>
隕星及地明滅相射氷裂雹碎巃嵸増益大者印纍小<lb/>
者珠剖涌者如坻坳者如缶日晶熠煜螢駭電走亘歩<lb/>
盈車方尺數斗於是裒歛合集舉而堆之浩浩乎懸圃<lb/>
之巍巍皦乎溔乎狂山太白之淋灕駭化變之神竒卒<lb/>
不可推也然後驢驘牛馬之運西出秦隴南過樊鄧北<lb/>
極燕代東逾周宋家獲作鹹之利人被六氣之用和鈞<lb/>
<pb n="KR4h0044_WYG_015-8a"/>
兵食以征以貢其賚天下也與海分功可謂有濟矣若<lb/>
是何如吳子曰魏絳之言曰近寳則公室乃貧豈謂是<lb/>
耶雖然此可以利民矣而未為民利也先生曰願聞民利<lb/>
吳子曰安其常而得所欲服其教而便於已百貨通行<lb/>
而不知所自来老幼親戚相保而無徳之者不苦兵刑<lb/>
不疾賦力所謂民利民自利者是也<lb/>
先生曰文公之覇也援秦破楚囊括齊宋曹衛解裂魯<lb/>
鄭震恐定周于温奉册受錫夾輔紏逖以為侯伯齊盟<lb/>
<pb n="KR4h0044_WYG_015-8b"/>
踐土低昂玉帛天子恃焉以有諸侯諸侯恃焉以有其<lb/>
國百姓恃焉以有其妻子而食其力叛者力取附者仁<lb/>
撫推徳義立信讓示必行明所嚮逹禁止一好尚春秋<lb/>
之事公侯大夫策文馬馳軒車出入環連貫于國都則<lb/>
有五筵之堂九几之室大小定位左右有秩禽牢餼饋<lb/>
交錯文質饗有嘉樂宴有庭實登降好賦犧象畢出犒<lb/>
勞贈賄率禮無失六卿理兵大戎小戎鐘鼓丁寧以討<lb/>
不恭車埒萬乘卒半天下鼓之則震斾之則畏其號令<lb/>
<pb n="KR4h0044_WYG_015-9a"/>
之動若水之源若輪之旋莫不如志當此之時咸能歡<lb/>
娱以奉其上故其民至于今好義而任力此以民力自<lb/>
固假仁義而用天下其遺風尚有存者若是可以為民<lb/>
利也乎吳子曰近之矣然猶未也彼覇者之為心也引<lb/>
大利以自嚮而摟他人之力以自為固而民乃後焉非<lb/>
不知而化不令而一異乎吾嚮之陳者故曰近之矣猶<lb/>
未也<lb/>
先生曰三河古帝王之更都焉而平陽堯之所理也有<lb/>
<pb n="KR4h0044_WYG_015-9b"/>
茅茨采椽土型之度故其人至于今儉嗇有温恭克讓<lb/>
之徳故其人至于今善讓有師錫僉曰疇咨之道故其<lb/>
人至于今好謀而深有百獸率舞鳯凰来儀於變時雍<lb/>
之美故其人至于今和而不怒有昌言儆戒之訓故其<lb/>
人至于今憂思而畏禍有無為不言垂衣之化故其人<lb/>
至于今恬以愉此堯之遺風也願以聞於子何如吳子<lb/>
離席而立拱而言曰美矣善矣其蔑有加矣此固吾之<lb/>
所欲聞也夫儉則人用足而不滛讓則遵分而進善其<lb/>
<pb n="KR4h0044_WYG_015-10a"/>
道不鬬謀則通於逺而周於事和則仁之質戒則義之<lb/>
實恬以愉則安而乆於其道也至乎哉今主上方致太<lb/>
平動以堯為凖先生之言道之奥者若果有貢於上則<lb/>
吾知其易易焉也舉晉國之風以一諸天下如斯而已矣<lb/>
敬再拜受賜<lb/>
　　　乞巧文　　　　　　　　　　栁宗元<lb/>
　　　　當與送窮文相對看然退之之固窮乃其真<lb/>
　　　　情子厚抱拙終身豈其本心歟看他詰難過<lb/>
<pb n="KR4h0044_WYG_015-10b"/>
　　　　度處<lb/>
栁子夜歸自外庭有設祠者<graphic n="KR0673" url="https://raw.githubusercontent.com/kanripo/KR-Gaiji/master/images/KR0673.png" mimeType="image/png"/>
                    <hi>諸延切</hi>餌<hi>仍吏切</hi>馨香蔬果<lb/>
交羅挿竹垂綏剖𤓰犬牙且拜且祈怪而問焉女𨽻進<lb/>
曰今兹秋孟七夕天女之孫將嬪於河鼓邀而祠者幸<lb/>
而與之巧驅去蹇拙手目開利組絍縫製將無滯於心<lb/>
焉為是禱也栁子曰苟然歟吾亦有所大拙儻可因是<lb/>
以求去之乃纓弁束袵促武縮氣旁趨曲折傴僂將事<lb/>
再拜稽首稱臣而進曰下土之臣竊聞天孫專巧于天<lb/>
<pb n="KR4h0044_WYG_015-11a"/>
轇轕旋璣經緯星辰能成文章黼黻帝躬以臨下民欽<lb/>
聖靈仰光耀之日乆矣今聞天孫不樂其獨得貞卜於<lb/>
元龜將蹈石梁欵天津儷于神夫于漢之濵兩旗開張<lb/>
中星耀芒靈氣翕歘兹辰之良幸而弭莭薄遊民間臨<lb/>
臣之庭曲聼臣言臣有大拙智所不化醫所不攻威不<lb/>
能遷寛不能容乾坤之量包含海岳臣身甚微無所投<lb/>
足蟻適于垤蝸休于殻龜黿螺蜯皆有所伏臣物之靈<lb/>
進退唯辱仿佯為狂局束為謟吁吁為詐坦坦為忝他<lb/>
<pb n="KR4h0044_WYG_015-11b"/>
人有身動必得宜周旋獲笑顛倒逢嘻巳所尊昵人或<lb/>
怒之變情徇勢射利抵巇中心甚憎為彼所竒忍仇佯<lb/>
喜悦譽遷随胡執臣心常使不移反人是巳曽不惕疑<lb/>
貶名絶命不負所知抃嘲似傲貴者啓齒臣旁震驚彼<lb/>
且不耻叩稽匍匐言語譎詭令臣縮恧彼則大喜臣若<lb/>
效之瞋怒叢已彼誠大巧臣拙無比王侯之門狂吠狴<lb/>
犴臣到百歩喉喘顛汗睢盱逆走魄遁神叛欣欣巧夫<lb/>
徐徐縱誕毛羣掉尾百怒一散世途昏險擬歩如漆左<lb/>
<pb n="KR4h0044_WYG_015-12a"/>
低右昂鬬冒衝突鬼神恐悸聖智危慄泯焉直透所至<lb/>
如一是獨何工縱横不恤非天所假彼智焉出獨嗇於<lb/>
臣恒使玷黜沓沓騫騫恣口所言迎知喜惡黙測憎憐<lb/>
揺唇一發徑中心原膠加鉗夹誓死無遷探心扼膽踊<lb/>
躍拘牽彼雖佯退胡可得旃獨結臣舌喑抑衘寃擘眥<lb/>
流血一辭莫宣胡為賦授有此竒偏眩耀為文瑣碎排<lb/>
偶抽黄對白啽哢飛走駢四儷六錦心繡口宫沉羽振<lb/>
笙簧觸手觀者舞恱誇談雷吼獨溺臣心使甘老醜嚚<lb/>
<pb n="KR4h0044_WYG_015-12b"/>
昏莽鹵樸鈍枯朽不期一時以俟悠乆旁羅萬金不鬻<lb/>
弊帚跪呈豪傑投棄不有眉矉頞蹙喙唾胸歐大𧹞而<lb/>
歸填恨低首天孫司巧而窮臣若是卒不余畀獨何酷<lb/>
歟敢願聖靈悔禍矜臣獨艱付與姿媚易臣頑顔鑿臣<lb/>
方心規以大圎拔去呐舌納以工言文詞婉軟歩武輕<lb/>
便齒牙饒美眉睫増妍突梯巻<hi>音拳</hi>臠<hi>音攣</hi>為世所賢公侯<lb/>
卿士五屬十連彼獨何人長享終天言訖又再拜稽首<lb/>
俯伏以俟至夜半不得命疲極而睡見有青褏朱裳手<lb/>
<pb n="KR4h0044_WYG_015-13a"/>
持絳莭而来吿曰天孫告汝汝詞良苦凡汝之言吾所<lb/>
極知汝擇而行嫉彼不為汝之所欲汝自可期胡不為<lb/>
之而誑我為汝唯知耻謟貌滛詞寜辱不貴自適其宜<lb/>
中心已定胡妄而祈堅汝之心宻汝所持得之為大失<lb/>
不汙卑凡吾所有不敢汝施致命而昇汝慎勿疑嗚呼<lb/>
天之所命不可中革泣拜欣受初悲後懌抱拙終身以<lb/>
死誰惕<lb/>
　　　答皇甫湜書　　　　　　　　李　翶<lb/>
<pb n="KR4h0044_WYG_015-13b"/>
　　　　觀翶此書直欲以當代史筆自任中間品量<lb/>
　　　　前代史筆之高下發明人所未及<lb/>
辱書覽所寄文章詞高理直歡悦無量有足發予者自<lb/>
别足下来僕口不曽言文非不好也言無所益衆亦未<lb/>
信秪足以招謗忤物於道無明故不言也僕到越中得<lb/>
一官三年矣材能甚薄澤不被物月費官錢自度終無<lb/>
補益累求罷去尚未得以為愧僕性不解謟佞坐不能<lb/>
曲事權貴以故不得齒于朝廷而足下亦抱屈在外故<lb/>
<pb n="KR4h0044_WYG_015-14a"/>
畧有所説凡古賢聖得位於時道行天下皆不著書以<lb/>
其事業存於制度足以自見故也其著書者盖道徳充<lb/>
積阨摧於時身卑處下澤不能潤物耻灰燼而泯又無<lb/>
聖人為之發明故假空言是非一代以傳無窮而自光<lb/>
耀于後故或徃徃有著書者僕近冩得唐書史官材薄<lb/>
言詞鄙淺不足以發揚高祖太宗列聖明徳使後之觀<lb/>
者文采不及周漢之書僕以為西漢十一帝高祖起布<lb/>
衣定天下豁逹大度東漢所不及其餘唯文宣二帝為<lb/>
<pb n="KR4h0044_WYG_015-14b"/>
優自恵景以下亦不皆明於東漢明章兩帝而前漢事<lb/>
跡灼然傳在人口者以司馬遷班固叙述髙簡之工故<lb/>
學者恱而習焉其讀之詳也足下讀范曄漢書陳夀三<lb/>
國志王隠晉書生熟何如左丘明司馬遷班固書之温<lb/>
習哉故温習者事跡彰而罕讀者事跡晦讀之䟽數在<lb/>
詞之髙下理必然也唐有天下聖明繼於周漢而史官<lb/>
叙事曽不如范曄陳夀所為况足擬望左丘明司馬遷<lb/>
班固之文哉僕所以為耻當兹得於時者雖負作者之<lb/>
<pb n="KR4h0044_WYG_015-15a"/>
才其道既能被物則不肯著書矣僕竊不自度無位於<lb/>
朝幸有餘暇而詞句足以稱讃明盛紀一代功臣賢士<lb/>
行跡灼然可傳於後自以為能不滅者不敢為讓故欲<lb/>
筆削國史成不刋之書用仲尼褒貶之心取天下公是<lb/>
公非以為本羣黨之所謂為是者僕未必以為是羣黨<lb/>
之所謂為非者僕未必以為然使僕書成而傳則富貴<lb/>
而功徳不著者未必聲明於後貧賤而道徳全者未必<lb/>
不烜赫於無窮韓退之所謂誅姦䛕於既死發潛徳之<lb/>
<pb n="KR4h0044_WYG_015-15b"/>
幽光是翺心也僕文采雖不足以希左丘明司馬子長<lb/>
足下視僕叙髙愍女楊烈婦豈盡出班孟堅蔡伯喈之<lb/>
下耶仲尼有言曰不有博奕者乎為之猶賢乎已僕所<lb/>
為雖無益於人比之博奕猶為勝也足下以為何如哉<lb/>
古之賢聖當仁不讓於師仲尼則曰文王既沒文不在<lb/>
兹乎又曰予欲無言天何言哉孟軻則曰予之不遇魯<lb/>
侯天也臧氏之子安能使予不遇乎司馬遷則曰成一<lb/>
家之言藏之名山以俟後聖人君子僕之不讓亦非大<lb/>
<pb n="KR4h0044_WYG_015-16a"/>
過也幸無怪<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_015-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻十五<lb/>
</p>
<p>
</p>
  </div>
<div>
                <head>崇古文訣卷十六</head>
    <p>
<pb n="KR4h0044_WYG_016-1a"/>
欽定四庫全書<lb/>
　崇古文訣卷十六　　　　　宋　樓昉　編<lb/>
　　宋文<lb/>
　　　待漏院記　　　　　　　　　王禹偁<lb/>
　　　　句句見待漏意是時五代氣習未除未免稍<lb/>
　　　　俳然詞嚴氣正可以想見其人亦自得體<lb/>
天道不言而品物亨歲功成者何謂也四時之吏五行<lb/>
之佐宣其氣矣聖人不言而百姓親萬邦寧者何謂也<lb/>
<pb n="KR4h0044_WYG_016-1b"/>
三公論道六卿分職張其教矣是知君逸於上臣勞於<lb/>
下法乎天也古之善相天下者自咎䕫至房魏可數也<lb/>
是不獨有其徳亦皆務于勤爾况夙興夜寐以事一人<lb/>
卿大夫猶然况宰相乎朝廷自國初因舊制設宰臣待<lb/>
漏院于丹鳳門之右示勤政也至若北闕向曙東方未<lb/>
明相君啓行煌煌火城相君至止噦噦鑾聲金門未闢<lb/>
玉漏猶滴徹盖下車于焉以息待漏之際相君其有思<lb/>
乎其或兆民未安思所泰之四夷未附思所来之兵革<lb/>
<pb n="KR4h0044_WYG_016-2a"/>
未息何以弭之田疇多蕪何以闢之賢人在野我將進<lb/>
之佞臣立朝我將斥之六氣不和災𤯝荐至願避位以<lb/>
禳之五刑未措欺詐日生請修徳以釐之憂心忡忡待<lb/>
旦而入九門既啓四聰甚邇相君言焉時君納焉皇風<lb/>
于是乎清夷蒼生以之而富庶若然則總百官食萬錢<lb/>
非幸也宜也其或私讐未復思所逐之舊恩未報思所<lb/>
榮之子女玉帛何以致之車馬器玩何以取之姦人附<lb/>
勢我將陟之直士抗言我將黜之三時告災上有憂色<lb/>
<pb n="KR4h0044_WYG_016-2b"/>
搆巧詞以悦之羣吏弄法君聞怨言進謟容以媚之私<lb/>
心慆慆假寐而坐九門既開重瞳屢囬相君言焉時君<lb/>
惑焉政柄于是乎隳哉帝位以之而危矣若然則死下<lb/>
獄投逺方非不幸也亦宜也是知一國之政萬人之命<lb/>
懸于宰相可不慎歟復有無毁無譽旅進旅退竊位而<lb/>
苟祿備員而全身者亦無所取焉棘寺小吏王禹偁為<lb/>
文請誌院壁用規于執政者<hi>似箴體</hi>
　　　壽域碑　　　　　　　　　　王禹偁<lb/>
<pb n="KR4h0044_WYG_016-3a"/>
　　　　此篇造語新竒<lb/>
古聖人之營壽域也非土木非板築不金乎城不湯乎<lb/>
池晝無鍵而關夜無柝而擊東西不吾戎夷南北不吾<lb/>
蠻狄五嶽其雉堞四㝠其溝隍天地離合我其扄鐍春<lb/>
秋啓閉我其門户入是域也㓜者蚩蚩壯者怡怡老者<lb/>
熈熈悉無中絶咸躋上壽故謂之壽域焉得非道為土<lb/>
木徳為板築仁乎城義乎池慈乎雉堞愛乎溝隍恭乎<lb/>
扄鐍儉乎門户使風雨不能毁矢石不能攻髙低侔老<lb/>
<pb n="KR4h0044_WYG_016-3b"/>
氏之臺廣狭法華胥之國崇崇焉屹屹焉信善建而不<lb/>
拔者也洎覇道其昌皇風不竸則必灑法令為風雨以<lb/>
毁之興賦役為矢石以攻之壽域之基忽焉委地嗚呼<lb/>
域之壊也若民命何于是賤榖帛貴金玉盗賊蜂起鞁<lb/>
<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>角張刑巢蔽空憲綱結野壽域之民有以法而死者<lb/>
開拓疆埸肆放侵伐鋒鏑霜瑩卒乘鱗集鯨吞鼔頥蠶<lb/>
食張吻壽域之民有以兵而死者隂陽舛錯氣候勃亂<lb/>
冬燠夏凄煙蒸霧瘴興瘥作疹發厲成妖壽域之民有<lb/>
<pb n="KR4h0044_WYG_016-4a"/>
以天而死者毒螫孔熾猛鷙勃興山貙搏人水蟲射影<lb/>
海躍蛟螭陸走虺蝮壽域之民有以横而死者由是王<lb/>
者患民之無壽也舉引年之典行養老之風乞言於東<lb/>
序展禮於南庠又謂老者非帛不煖于是乎錫之以繒<lb/>
綵非肉不飽于是乎錫之以殽胾非車不安于是乎錫<lb/>
之以几杖斯亦得其末而失其本矣殊不知民之壽夭<lb/>
繫君之政教其猶影響耳其或捐金于山沈珠于泉禁<lb/>
不急之務棄難得之貨君徳尚儉人心返淳則無法死<lb/>
<pb n="KR4h0044_WYG_016-4b"/>
者矣干羽舞階戈矛倒載謹不祥之器崇止敵之基我<lb/>
國無外斯民不争則無兵死者矣爕調律厯端正節候<lb/>
舉授時之典興除害之利六氣斯順兆人克寧則無夭<lb/>
死者矣貢金于逺方鑄鼎于中夏示不若之物免逢旃<lb/>
之患彼怪斯露厥人用康則無横死者矣夫如是則域<lb/>
不築而自成人不憂而自夀矣今我后道徳慈愛行之<lb/>
于上法兵夭横絶之于下游游乎蕩蕩乎見壽域復成<lb/>
于今世矣某亦壽域中之一民耳知我帝力得無述焉<lb/>
<pb n="KR4h0044_WYG_016-5a"/>
碑者悲也悲域之中廢也頌域之再興也其辭曰古之<lb/>
域築道樹徳民欲夭兮安得後之域基姦址賊民欲壽<lb/>
兮不獲我聖人兮復于古昔<lb/>
　　　岳陽樓記　　　　　　　　　范仲淹<lb/>
　　　　首尾布置與中間狀物之妙不可及矣然最<lb/>
　　　　妙處在臨了斷遣一轉語乃知此老胸襟宇<lb/>
　　　　量直與岳陽洞庭同其廣大<lb/>
慶厯四年春滕子京謫守巴陵郡越明年政通人和百<lb/>
<pb n="KR4h0044_WYG_016-5b"/>
廢具興乃重修岳陽樓増其舊制刻唐賢今人詩賦于<lb/>
其上屬予作文以記之予觀夫巴陵勝狀在洞庭一湖<lb/>
銜逺山吞長江浩浩湯湯横無際涯朝暉夕隂氣象萬<lb/>
千此則岳陽樓之大觀也前人之述備矣然則北通巫<lb/>
峡南極瀟湘遷客騷人多㑹于此覽物之情得無異乎<lb/>
若夫霪雨霏霏連月不開隂風怒號濁浪排空日星隱耀<lb/>
山岳潛形商旅不行檣傾檝摧薄暮㝠㝠虎嘯猿啼登<lb/>
斯樓也則有去國懐鄉憂讒畏譏滿目蕭然感極而悲<lb/>
<pb n="KR4h0044_WYG_016-6a"/>
者矣至若春和景明波瀾不驚上下天光一碧萬頃沙<lb/>
鷗翔集錦鱗游泳岸芷汀蘭郁郁青青而或長煙一空<lb/>
皓月千里浮光躍金靜影沉璧漁歌互答此樂何極登<lb/>
斯樓也則有心曠神怡寵辱皆忘把酒臨風其喜洋洋<lb/>
者矣嗟夫予嘗求古仁人之心或異二者之為何哉不<lb/>
以物喜不以已悲居廟堂之髙則憂其民處江湖之逺<lb/>
則憂其君是進亦憂退亦憂然則何時而樂耶其必曰<lb/>
先天下之憂而憂後天下之樂而樂歟噫微斯人吾誰<lb/>
<pb n="KR4h0044_WYG_016-6b"/>
與歸<lb/>
　　　答趙元昊書　　　　　　　　范仲淹<lb/>
　　　　反覆攻撃既不失中國之體亦不失夷狄之<lb/>
　　　　心最宜詳味<lb/>
伏以先大王歸向朝廷心如金石我真宗皇帝命為同<lb/>
姓待以骨肉之親封為夏王履此山河之大旌旗車服<lb/>
降天子一等恩意隆厚始終如一齊桓晉文之盛無以<lb/>
過此朝聘之使徃来如家牛馬駞羊之産金銀繒帛之<lb/>
<pb n="KR4h0044_WYG_016-7a"/>
貨交受其利不可勝紀塞垣之下踰三十年有耕無戰<lb/>
禾黍雲合甲胄塵委養生𦵏死各終天年使蕃漢之民<lb/>
為堯舜之俗此真宗皇帝之至化亦先大王之大功也<lb/>
自先大王薨背今皇震悼累日嘻吁遣使行弔賻之禮<lb/>
以大王嗣守其國爵命崇重一如先大王昨者大王以<lb/>
本國衆多之情推立大位誠不獲讓理有未安而遣行<lb/>
人告于天子又遣行人歸其旌莭朝廷中外莫不驚憤<lb/>
請收行人戮於都市皇帝詔曰非不能以四海之力支<lb/>
<pb n="KR4h0044_WYG_016-7b"/>
其一方念先帝歲寒之本意故夏王忠順之大功豈一<lb/>
朝之失而驟絶之乃不殺而還假有本國諸蕃之長抗<lb/>
禮於大王而能含容之若此乎省初念終天子何負於<lb/>
大王哉二年以来疆事紛起耕者廢耒織者廢杼邊界<lb/>
蕭然豈獨漢民之勞耶使戰守之人日夜豺虎竸為吞<lb/>
噬死傷相枕哭泣相聞仁人為之流涕智士為之扼腕<lb/>
天子遣仲淹經畧西事而命之曰有征無戰不殺非辜<lb/>
王者之兵也汝徃欽哉仲淹拜手稽首敢不夙夜于懐<lb/>
<pb n="KR4h0044_WYG_016-8a"/>
至邊之日見諸將帥多務小功不為大畧甚未副天子<lb/>
之意仲淹與大王雖未嘗髙㑹嚮者同事於朝廷於天<lb/>
子則父母也於大王則兄弟也豈有孝於父母而欲害<lb/>
于兄弟哉可不為大王一二而陳之傳曰名不正則言<lb/>
不順言不順則事不成大王世居西土衣冠語言皆從<lb/>
本國之俗何獨名稱與中朝天子侔擬名豈正而言豈<lb/>
順乎如衆情莫奪亦有漢唐故事單于可汗皆本國極<lb/>
尊之稱具在方册仲淹料大王必以契丹為比故自謂<lb/>
<pb n="KR4h0044_WYG_016-8b"/>
可行且契丹自石晉朝有援立之功時已稱帝今大王<lb/>
世受天子建國封王之恩如諸蕃中有叛朝廷者大王<lb/>
當為覇主率諸侯而伐之則世世有功王王不絶乃欲<lb/>
擬契丹之稱究其體勢昭然不同徒使瘡痍萬民拒朝<lb/>
廷之禮傷天地之仁易曰天地之大徳曰生聖人之大<lb/>
寳曰位何以守位曰仁是以天地養萬物故其道不窮<lb/>
聖人養萬民故其位不傾又傳曰國家以仁獲之以仁<lb/>
守之者百世之朝昔在唐末天下洶洶羣雄咆哮日尋<lb/>
<pb n="KR4h0044_WYG_016-9a"/>
干戈血我生靈腥我天地滅我禮樂絶我稼穡皇天震<lb/>
怒罰其不仁五代王侯覆亡相續老氏曰樂殺人者不<lb/>
可如志於天下誠不誣矣後唐顯宗祈于上天曰願早<lb/>
生聖人以救天下是年我太祖皇帝應期而生及歴試<lb/>
諸難中外忻戴不血一刃受禪于周廣南江南荆湖西<lb/>
川有九江萬里之限一舉而下豈非應天順人之至乎<lb/>
由是罷諸侯之兵革五代之暴垂八十年天下無禍亂<lb/>
之憂太宗皇帝聖文神武表正萬邦吳越納疆并晉就<lb/>
<pb n="KR4h0044_WYG_016-9b"/>
縛真宗皇帝奉天體道清浄無為與契丹通好受先大<lb/>
王貢禮自兹四海熈然同春今皇帝坐朝至晏從諫如<lb/>
流有忤雷霆雖死必赦故四海之心望如父母此謂以<lb/>
仁獲之以仁守之百世之朝也仲淹料建議之初人有<lb/>
離間妄言邉城無備士心不齊長驅而来所向必下今<lb/>
以强人猛馬奔衝漢地二年于兹漢之兵民盖有血戰<lb/>
而死者無一城一將願歸大王者此可見聖宋仁及天<lb/>
下邦本不揺之驗也與夫間者之説毋乃異乎今天下<lb/>
<pb n="KR4h0044_WYG_016-10a"/>
乆平人人泰然不習戰鬬不熟紀律劉平之徒忠敢而<lb/>
進不頋衆寡自取其困餘則或勝或負殺傷俱多大王<lb/>
國人必以獲劉平為賀昔鄭人侵蔡獲司馬公子爕鄭<lb/>
人皆喜惟子産曰小國無文徳而有武功禍莫大焉而<lb/>
後鄭國之禍皆如子産之言今邉士訓練漸精恩威已<lb/>
立有功必賞敗事必誅將帥而下大知紀律莫不各思<lb/>
奮力效命争議進兵如其不然何時可了今招討司統<lb/>
兵四十萬約五路入界著其律曰生降者賞殺降者斬<lb/>
<pb n="KR4h0044_WYG_016-10b"/>
獲精強者賞害老弱婦女者斬遇堅必戰遇險必奪可<lb/>
取則取可城則城縱未能入賀蘭之居彼之兵民降者<lb/>
死者所失多矣是大王自禍其民官軍之勢不獲而已<lb/>
也仲淹又念皇帝有征無戰不殺非辜之訓夙夜于懐<lb/>
雖師帥之行君命有所不受柰何鋒刅之交相傷必衆<lb/>
且蕃兵戰死者非有罪也忠於大王耳漢兵戰死者非<lb/>
有罪也忠於天子耳使忠孝之人肝腦塗地積累怨魄<lb/>
為妖為災大王其可忽諸朝廷以王者無外有生之民<lb/>
<pb n="KR4h0044_WYG_016-11a"/>
皆為赤子何蕃漢之限哉何勝負之言哉仲淹與招討<lb/>
太尉夏公經畧宻學韓公嘗議其事大王如能以愛民<lb/>
為意禮下朝廷復其王爵承先大王之志天下孰不稱<lb/>
其賢哉一也如衆多之情三讓不獲前所謂漢唐故事<lb/>
如單于可汗之稱尚有可稽於本國語言為便復不失<lb/>
其尊大二也但臣貢上國存中外之體不召天下之怨<lb/>
不速天下之兵使蕃漢邉人復見康樂無死傷相枕哭<lb/>
泣相聞之醜三也又大王之國府用或缺朝廷每歲必<lb/>
<pb n="KR4h0044_WYG_016-11b"/>
有物帛之厚賜為大王助四也又從来入貢使人口稱<lb/>
蕃吏之職以避中朝之尊按漢諸侯王相皆出真拜又<lb/>
吳越王錢氏有承制補官故事功髙者受朝廷之命亦<lb/>
足隆大王之體五也昨有邊臣上書乞招致蕃部首領<lb/>
仲淹亦已請罷大王告諭諸蕃首領不須去父母之邦<lb/>
但回意中朝則太平之樂遐邇同之六也國家以四海<lb/>
之廣豈無遺才有在大王國者朝廷不戮其家安全如<lb/>
故宜善事主以報國士之知惟同心嚮順自不失其富<lb/>
<pb n="KR4h0044_WYG_016-12a"/>
貴而宗族之人必更優䘏七也又馬牛駞羊之産金銀<lb/>
繒帛之貨有無交易各得其所八也大王從之則上下<lb/>
同其美利生民之患幾乎息矣不從之上下失其美利<lb/>
生民之患何時而息哉仲淹今日之言非獨利於大王<lb/>
盖以奉君親之訓救生民之患合天地之仁而已惟大<lb/>
王擇焉<lb/>
　　　嚴先生祠堂記　　　　　　　范仲淹<lb/>
　　　　字少詞嚴筆力老健<lb/>
<pb n="KR4h0044_WYG_016-12b"/>
先生光武之故人也相尚以道及帝握赤符乘六龍得<lb/>
聖人之時臣妾億兆天下孰加焉惟先生以節高之既<lb/>
而動星象歸江湖得聖人之清泥塗軒冕天下孰加焉<lb/>
惟光武以禮下之在蠱之上九衆方有為而獨不事王<lb/>
侯高尚其事先生以之在屯之初九陽徳方亨而能以<lb/>
貴下賤大得民也光武以之盖先生之心出乎日月之<lb/>
上光武之器包乎天地之外微先生不能成光武之大<lb/>
微光武豈能遂先生之高哉而使貪夫亷懦夫立是有<lb/>
<pb n="KR4h0044_WYG_016-13a"/>
大功於名教也仲淹来守是邦始構堂而奠焉乃復為<lb/>
其後者四家以奉祠事又從而歌曰雲山蒼蒼江水泱<lb/>
泱先生之風山高水長<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_016-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣卷十六<lb/>
</p>
<p>
</p>
  </div>
<div>
                <head>崇古文訣卷十七</head>
    <p>
<pb n="KR4h0044_WYG_017-1a"/>
欽定四庫全書<lb/>
　崇古文訣卷十七　　　　　宋　樓昉　編<lb/>
　　宋文<lb/>
　　　謹習䟽　　　　　　　　　　　司馬光<lb/>
　　　　此書說禮與它人說禮不同援据的當措陳<lb/>
　　　　明白誠篤懇切可以見此老愛君憂國之心<lb/>
國家之治亂本於禮而風俗之善惡繫於習赤子之啼<lb/>
無有五方其聲一也及其長則言語不通飲食不同有<lb/>
<pb n="KR4h0044_WYG_017-1b"/>
至死莫能相為者無它焉所習異也至於古今亦然有<lb/>
服古衣冠於今之世則駭於州里矣服今衣冠於古之<lb/>
世則戮於有司矣衣冠烏有是非哉習與不習而已矣<lb/>
夫民朝夕見之其心安焉以為天下之事正應如此一<lb/>
旦驅之使去此而就彼則無不憂疑而莫肯從矣昔秦<lb/>
廢井田而民愁怨王莽復井田而民亦愁怨趙武靈王<lb/>
變華俗習騎射而羣下不恱後魏孝文帝變衣服從華<lb/>
俗而羣下亦不悦由此觀之俗之情安於所習駭所未見<lb/>
<pb n="KR4h0044_WYG_017-2a"/>
固其常也是故上行下效謂之風薫蒸漸漬謂之化淪<lb/>
胥委靡謂之流衆心安定謂之俗及其風化已失流俗<lb/>
已成則雖有辨智弗能諭也強毅不能制也重賞不能<lb/>
勸也嚴刑不能止也自非聖人得位而臨之積百年之<lb/>
功莫之能變也周易履之象曰君子以辨上下定民志<lb/>
故天子之令必行於諸侯諸侯之令必行於卿大夫士<lb/>
卿大夫士之令必行於庶人使天下之勢如身之使臂<lb/>
臂之運指莫不率從詩曰勉勉我王綱紀四方此禮之<lb/>
<pb n="KR4h0044_WYG_017-2b"/>
本也昔三代之王皆習民以禮故子孫數百年享天之<lb/>
祿及其衰也雖以晉楚齊秦之彊不敢暴蔑王室者豈<lb/>
其力不足哉知天下之不已與也於是乎翼戴王命以<lb/>
威懐諸侯而諸侯莫敢不從所以然者猶有先王之遺<lb/>
風餘俗未絶於民故也其後日以衰薄下陵上替晉平<lb/>
公之世魯子服回如晉還謂季孫意如曰晉之公室將<lb/>
遂卑矣六卿彊而奢傲將因是以習習實為常能無卑<lb/>
乎其後趙魏韓氏卒分晉國習於君臣之分不明故也<lb/>
<pb n="KR4h0044_WYG_017-3a"/>
降及漢氏雖不能若三代之盛王然猶尊君卑臣敦尚<lb/>
名節以行義取士以儒術化民是以王莽之亂民思劉<lb/>
氏而卒復之赤眉雖羣盗猶立宗室以從民望王郎矯<lb/>
託名氏而燕趙響應董卓之亂袁紹以誅卓為名而州<lb/>
郡雲合曹操挟獻帝以令諸侯而天下莫能與之敵操<lb/>
之心豈不欲廢漢而自立哉然沒身不敢為者畏天下<lb/>
之人疾之也自魏晉以降人主始貴通才而賤守莭人<lb/>
臣始尚浮華而薄儒術以先王之禮為糟粕而不行以<lb/>
<pb n="KR4h0044_WYG_017-3b"/>
純固之士為鄙樸而不用於是風俗日壊入於偷薄叛<lb/>
君不以為耻犯上不以為非惟利是從不頋名莭至於<lb/>
有唐之衰麾下之士有屠逐元帥者朝廷不能討因而<lb/>
撫之拔於行伍授以旌鉞其始也取偷安一時而已及<lb/>
其乆也則衆庶習於聞見以為事理當然不為非禮不<lb/>
為非義是以在上者惴惴焉畏其下在下者暌暌焉伺<lb/>
其上平居則酒食金帛甘言屈體以相媚悦得間則銛<lb/>
鋒利刅狠心詭計以相屠膾成者為賢敗者為愚不復<lb/>
<pb n="KR4h0044_WYG_017-4a"/>
論尊卑之序是非之理陵夷至於五代天下蕩然莫知<lb/>
禮義為何物矣是以世祚不永逺者十餘年近者三四<lb/>
年敗亡相屬生民塗炭及大宋受命太祖太宗知天下<lb/>
之禍亂生於無禮也於是神武聦明躬勤萬㡬征伐刑<lb/>
賞斷於聖志然後人主之勢重而羣臣懾服矣於是剪<lb/>
削藩鎮齊以法度擇文吏為之佐以奪其生殺之柄擥<lb/>
其金榖之富選其麾下精鋭之士聚諸京師以備宿衛<lb/>
制其腹心落其爪牙使不得陸梁然後天子諸侯之分<lb/>
<pb n="KR4h0044_WYG_017-4b"/>
明而悖亂之源塞矣於是莭度使之權歸於州方鎮之<lb/>
權歸於縣又分天下為十餘路各置轉運使以察州縣<lb/>
百吏之臧否復漢郡刺史之職使朝廷之令必行於轉<lb/>
運使轉運使之令必行於州州之令必行於縣縣之令<lb/>
必行於吏民然後上下之序正而紀綱立矣於是申明<lb/>
軍法使自押官以上各有階級以相臨統小有違犯罪<lb/>
皆殊死然後行伍之政肅而士用命矣此皆禮之大莭<lb/>
也故能四征不庭莫不率服汛掃九州以陟禹之迹至<lb/>
<pb n="KR4h0044_WYG_017-5a"/>
于真宗重之以明徳繼二聖之志夙夜孜孜宣布善化<lb/>
銷鑠惡俗以至于今治平百年頑民殄絶衆心咸安此<lb/>
乃曠世難成之業陛下當戰戰慄慄守而勿失者也臣<lb/>
竊見陛下有中宗之嚴恭文王之小心而小大之政多<lb/>
謙讓而不决委之臣下誠使所委之人常得忠賢則可<lb/>
矣萬一有奸邪在焉豈不危甚矣哉古人所謂委任而<lb/>
責成功者擇人而授之職業叢脞之務不身親之也至<lb/>
于爵祿廢置殺生予奪不由已出不可也洪範曰惟辟<lb/>
<pb n="KR4h0044_WYG_017-5b"/>
作威惟辟作福臣之有作威作福害于而家凶于而國威<lb/>
福之柄一失于人而習以為常則不可復収矣此明主之<lb/>
所慎也又頃以西鄙用兵權置經略安撫使總一路之兵<lb/>
得以便宜從事及西事已平因而不廢其河東一路總二<lb/>
十二州軍向時節度使之權不能及矣唐始置㳂邉八節<lb/>
度亦如是而已以其權任太重故後世有䟦扈之臣洛誥<lb/>
曰毋若火始燄燄厥攸灼叙弗其絶言慎其微也又將相<lb/>
大臣典諸州者多以貴倨自恃轉運使欲振舉職業徃徃<lb/>
<pb n="KR4h0044_WYG_017-6a"/>
故違戾而不肯從夫將相大臣在朝廷之時則轉運使名位<lb/>
固相逺矣及在外為知州則轉運使統諸州職也烏得以一<lb/>
身之貴庇一州之事轉運使不得問哉漢刺史以六百石吏<lb/>
督察二千石豈以名位之貴賤哉又自景祐已来國家怠於<lb/>
久安樂因循而務省事執事之臣頗行姑息之政於是胥吏<lb/>
讙譁而斥逐御史中丞輦官悖慢而廢退宰相衛士凶逆而<lb/>
獄不窮奸澤加於舊軍人罵三司使而法官以為非犯階級<lb/>
疑於用法朝廷雖特誅其人而已停之卒復收養之其餘有<lb/>
<pb n="KR4h0044_WYG_017-6b"/>
一夫流言於道路而為之變令推恩者多矣凡此數者殆非<lb/>
所以習民於上下之分也夫朝廷者四方之表儀也朝廷之政如<lb/>
是則四方必有甚者矣於是元帥畏偏裨偏裨畏將校將校畏士<lb/>
卒姦邪怯懦之臣至有簡省教閲使之驕惰保庇羸老使之<lb/>
繁冗屈撓正法使之縱恣詆訾粟帛使之憤惋甘言諂笑<lb/>
靡所不至於是士卒翕然譽之而歸怨於上矣彼既為之<lb/>
則此效之下既言之則上從之前既行之則後襲之苟彼為<lb/>
而此不效下言而上不從前行而後不襲則怨怒聚於其<lb/>
<pb n="KR4h0044_WYG_017-7a"/>
身而禍亂生矣長此不已日滋月盛民之耳目習而安之<lb/>
此有以異唐之季世乎後魏孝明帝時征西將軍張彜子<lb/>
仲瑀上封事欲抑損武人不預清品羽林虎賁十餘人焚<lb/>
彛第殺彛父子官爲収捕凶強者八人斬之其餘大赦以<lb/>
安之懐朔鎮人高歡時奉使至洛陽見之歸而散家財以<lb/>
結客曰朝政如此事可知矣於是始有飛揚之志由是觀<lb/>
之紀綱不立則姦雄生心矣夫祖宗苦身焦思以變衰唐<lb/>
之俗而陛下高拱熟視以成後魏之風此臣之所為陛下<lb/>
<pb n="KR4h0044_WYG_017-7b"/>
痛惜也臣愚以為陛下當奮剛健之志宣神明之徳凡羣<lb/>
臣奏事皆察其邪正辨其臧否熟問深思求合於道然<lb/>
後賞罰黜陟斷而行之則天下孰不曠然悦喜詩曰君<lb/>
子如怒亂庶遄沮君子如祉亂庶遄已盖言無所臧否<lb/>
之為患大也經畧安撫使有征討之事則置之無事則<lb/>
當廢之儻未能廢則軍事廹急不暇奏知者使專之可<lb/>
也其餘民事皆委之州縣一斷於法或法重情輕或情<lb/>
重法輕可殺可徙可宥可赦並聼本州申奏决之朝廷<lb/>
<pb n="KR4h0044_WYG_017-8a"/>
何必出於經畧安撫使哉轉運使規畫號令行下諸州<lb/>
而諸州違戾不從者朝廷當辨其曲直若事理實可施<lb/>
行而州將恃貴勢故違之者當罪州將勿罪轉運使將<lb/>
校士卒之於州縣及所綂之官或公卿大臣有悖慢無<lb/>
禮者明著階級之法使斷者不疑將帥之官有廢法違<lb/>
道以取悦於下歸怨於上者當随其輕重誅竄廢黜公<lb/>
正無私御衆嚴整者當量其才能擢用褒賞如是則上<lb/>
之人難動而下用命矣上之人難動而下用命此所以<lb/>
<pb n="KR4h0044_WYG_017-8b"/>
尊朝廷也上下已明綱紀已定然後修儒術隆教化進<lb/>
敦篤退浮華使禮義興行風俗純美則國家保萬世無<lb/>
疆之休猶倚南山而坐平原也<lb/>
　　　諫院題名記　　　　　　　　司馬光<lb/>
　　　　首尾二百来字而包括無餘識治體明職守<lb/>
　　　　筆力髙簡如此可以想見其人<lb/>
古者諫無官自公卿大夫至于工商無不得諫者漢興<lb/>
以来始置官夫以天下之政四海之衆得失利病萃于<lb/>
<pb n="KR4h0044_WYG_017-9a"/>
一官使言之其為任亦重矣居是官者當志其大捨其<lb/>
細先其急後其緩專利國家而不為身謀彼汲汲於名<lb/>
者猶汲汲於利也其間相去何逺哉天禧初真宗詔置<lb/>
諫官六員責以職事慶厯中錢君始書其名於版光恐<lb/>
乆而漫滅嘉祐八年刻著于石後之人將歴指其名而<lb/>
議之曰某也忠某也詐某也直某也回嗚呼可不懼哉<lb/>
　　　保業　　　　　　　　　　　司馬光<lb/>
　　　　議論純厚文字切當當與無逸篇叅看<lb/>
<pb n="KR4h0044_WYG_017-9b"/>
天下重器也得之至艱守之至艱王者始受天命之時<lb/>
天下之人皆我比肩也相與角智力而爭之智竭不能<lb/>
抗力屈不能支然後肯稽顙而為臣當是之時有智相<lb/>
偶者則為二力相參者則為三愈多則愈分自非智力<lb/>
首出於世則天下莫得而一也斯不亦得之至艱乎及<lb/>
夫繼體之君羣雄已服衆心已定上下之分明彊弱之<lb/>
勢殊則中人之性皆以為子孫萬世如泰山之不可揺<lb/>
也於是有驕惰之心生驕者玩兵黷武窮泰極侈神怒<lb/>
<pb n="KR4h0044_WYG_017-10a"/>
不恤民怨不知一旦渙然四方糜潰秦隋之季是也惰<lb/>
者沉酣宴安慮不及逺善惡雜糅是非顛倒日復一日<lb/>
至於不振漢唐之季是也二者或失之彊或失之弱其<lb/>
致敗一也斯不亦守之至艱乎臣竊觀自周室東遷以<lb/>
来王政不行諸侯多僭分崩離析不可勝紀凡五百有<lb/>
五年而合於秦秦虐用其民十有一年而天下亂又八<lb/>
年而合于漢漢為天下二百有六年而失其柄王莽盗<lb/>
之十有七年而復為漢更始不能自保光武誅除僣偽<lb/>
<pb n="KR4h0044_WYG_017-10b"/>
凡十有四年然後能一之又一百五十有三年董卓擅<lb/>
朝州郡瓦解更相吞噬至於魏氏海内三分凡九十有<lb/>
一年而合於晉晉得天下纔二十年恵帝昏愚宗室搆<lb/>
難羣蕃乘釁濁亂中原散為六七聚為二三凡二百八<lb/>
十有八年而合於隋隋得天下纔二十有八年煬帝無<lb/>
道九州幅裂八年而天下合於唐唐得天下一百有三<lb/>
十年明皇恃其承平荒于酒色養其疽囊以為子孫不<lb/>
治之疾於是漁陽竊發四海横流肅代以降方鎮䟦扈<lb/>
<pb n="KR4h0044_WYG_017-11a"/>
號令不從朝貢不至名為君臣實為讐敵陵夷衰微至<lb/>
于五代三綱頹絶五常殄滅懐璽未暖處宫未安朝成<lb/>
夕敗有如逆旅禍亂相尋戰爭不息流血成川澤聚骸<lb/>
成丘陵生民之類其不盡者㡬希於是太祖皇帝受命<lb/>
于上帝起而拯之躬被甲胄櫛風沐雨東征西伐掃除<lb/>
海宇當是之時食不暇飽寢不遑安以為子孫建太平<lb/>
之基大勲未集太宗皇帝嗣而成之凡二百二十有五<lb/>
年然後大禹之迹復混而為一黎民遺種始有所息肩<lb/>
<pb n="KR4h0044_WYG_017-11b"/>
矣由是觀之上下一千七百餘年天下一統者五百餘<lb/>
年而已其間時時小有禍亂不可悉數國家自平河東<lb/>
以来八十餘年内外無事然則三代以来治平之世未<lb/>
有若今日之盛者也今民有千金之産猶以為先人所<lb/>
營苦身勞志謹而守之不敢失墜况於承祖宗艱難之<lb/>
業奄有四海傳祚萬世可不重哉可不慎哉夏書曰予<lb/>
臨兆民懔乎若朽索之馭六馬周書曰心之憂危若蹈<lb/>
虎尾渉于春氷臣願陛下夙興夜寐兢兢業業思祖宗<lb/>
<pb n="KR4h0044_WYG_017-12a"/>
之勤勞致王業之不易援古以鑒今知太平之世難得<lb/>
而易失則天下生民至於鳥獸草木無不幸甚矣<lb/>
　　　與吳相書　　　　　　　　　司馬光<lb/>
　　　　深切著明<lb/>
光愚戅迂僻自知於世無所堪可以是退伏散地苟竊<lb/>
微祿以庇身保家而已近聞道路之人自京師来者多<lb/>
云相公時語及姓名或云亦嘗有所薦引未知虗實光<lb/>
自居洛以来仕宦之心乆已杜絶在少壯之時猶不如<lb/>
<pb n="KR4h0044_WYG_017-12b"/>
人况年垂六十鬢髪皓然視昏聴重齒落七八精神衰<lb/>
耗豈復容有干進之心但以從遊之乆今日時䝉齒記<lb/>
感荷知巳之恩終身豈敢忘哉顧惟相公富貴顯榮豐<lb/>
備已極光踈冗之人無一物可以為報唯忠信之言庶<lb/>
㡬仰酬盛徳之萬一耳伏惟明主歴選周行登用人傑<lb/>
以毗元化以光不敢忘知已之心知相公必不輕孤於<lb/>
明主也切見國家自行新法以来中外洶洶人無愚智<lb/>
咸知其非州縣之吏困於煩苛以夜繼晝棄置實務崇<lb/>
<pb n="KR4h0044_WYG_017-13a"/>
飾虚文以刻意為能以欺誣為才閭閻之民廹於誅歛<lb/>
人無貧富咸失作業愁怨流離轉死溝壑聚為盗賊日<lb/>
夜引領冀朝廷之覺寤弊法之變更凡㡬年于兹矣相<lb/>
公聦明豈得不聞之邪今府庫之實耗費殆竭倉廪之<lb/>
儲僅支數月民間貲産朝不謀夕而用度日廣掊歛日<lb/>
急河北京東淮南蠭起之盗攻剽城邑殺掠官吏官軍<lb/>
已不能制矣若不幸復有方二三千里之水旱蟲蝗所<lb/>
在如是其為憂患豈可勝諱哉此安得謂之細事保其<lb/>
<pb n="KR4h0044_WYG_017-13b"/>
必無而恬然不以為意乎賈誼當漢文之世以為譬如<lb/>
抱火厝之積薪之下而寢其上火未及然因謂之安若<lb/>
當今日必謂之火已然而安寢自若者也昔周公勤勞<lb/>
王家坐以待旦䟦胡㚄尾羽敝口瘏終能為周家成太<lb/>
平之業立八百之祚身為太師名播無窮子孫奄有龜<lb/>
䝉與周升降王夷甫位居宰輔不思經國專欲自全置二<lb/>
弟於方鎮以為三窟及晉室阽危身亦不免然則聖賢<lb/>
之心豈忘身狥物不自為謀哉盖以國家興隆則身未<lb/>
<pb n="KR4h0044_WYG_017-14a"/>
有不預其福者也顧衆人之識近而聖賢之慮逺耳如相<lb/>
公之用心固周公之用心也今若法弊而不更民疲而<lb/>
不恤萬一䑕竊益多蠭蠆有毒則切恐廟堂之位亦未<lb/>
易安居雖復委還機柄均逸外藩外藩固非息肩之處<lb/>
乃至投簮解綬嘯傲東山東山亦非髙枕之地然則相<lb/>
公今日救天下之急保國家之安更無所與讓矣救急<lb/>
保安之道苟不罷青苗免役保甲市易之法息征伐之謀<lb/>
而欲求其成效是猶惡湯之沸而益薪鼓槖欲適鄢郢<lb/>
<pb n="KR4h0044_WYG_017-14b"/>
而北轅疾驅也所求必不果矣去此五者而不先别利<lb/>
害以寤人主之心則五者不可得而去矣欲寤人主之<lb/>
心而不先開言路則人主之心不可得而寤矣所謂開<lb/>
言路者非如曏時徒下詔書使臣民言得失既而所言<lb/>
當者一無所施行又取其稍訐直者随而罪之此乃塞<lb/>
言路非開之也為今之要在於輔佐之臣朝夕啓沃惟<lb/>
以親忠直納諫争廣聦明去壅蔽為先務如是政令之<lb/>
得失下民之疾苦粲然無所隠矣以聖主睿明之質有<lb/>
<pb n="KR4h0044_WYG_017-15a"/>
賢相公忠之助使讜言日進下情上通則至治可指期<lb/>
而致弊政何難去哉夫難得而易失者時也今病雖已<lb/>
深猶未至膏肓苟制治於未亂保邦於未危尚有反掌<lb/>
之易失今不治遂為痼疾雖丙魏姚宋之佐將末如之<lb/>
何必有噬臍之悔矣相公讀書從仕位至首相展志行<lb/>
道正在此時苟志無所屈道無所失其合則利澤施於<lb/>
四海其不合則令名髙於千古丈夫立身事君始終如<lb/>
此亦可以為無負矣光切於報徳務盡區區不覺辭多<lb/>
<pb n="KR4h0044_WYG_017-15b"/>
　　　智伯論　　　　　　　　　　司馬光<lb/>
　　　　議論確的<lb/>
智伯之亡也才勝徳也夫才與徳異而世俗莫之能辨<lb/>
通謂之賢此其所以失人也夫聦察彊毅之謂才正直<lb/>
中和之謂徳才者徳之資也徳者才之帥也雲夢之竹<lb/>
天下之勁也然而不矯揉不羽括則不能以入堅棠谿<lb/>
之金天下之利也然而不鎔範不砥礪則不能以擊彊<lb/>
是故才徳兼全謂之聖人才徳兼亡謂之愚人徳勝才<lb/>
<pb n="KR4h0044_WYG_017-16a"/>
謂之君子才勝徳謂之小人凡取人之術苟不得聖人<lb/>
君子而與之與其得小人不若得愚人何則君子挟才<lb/>
以為善善者無不至矣小人挟才以為惡惡亦無不至<lb/>
矣愚者雖欲為不善智不能周力不能勝譬之乳狗搏<lb/>
人人得而制之小人智足以遂其奸勇足以決其暴是<lb/>
虎而翼者也其為害豈不多耶夫徳者人之所嚴而才<lb/>
者人之所愛愛者易親嚴者易踈是以察者多蔽於才<lb/>
而遺於徳自古昔以来國之亂臣家之敗子才有餘而<lb/>
<pb n="KR4h0044_WYG_017-16b"/>
徳不足以至於顛覆者多矣豈特智伯哉故為國家者<lb/>
苟能審於才徳之分而知所先後又何失人之足患哉<lb/>
　　　慶厯兵録叙　　　　　　　　宋　祁<lb/>
　　　　叙事有法能繁而不亂<lb/>
世之言兵者本之軒轅時書缺有間矣夏商以来乃能<lb/>
言之縁井田作乘車即鄉為軍因田為蒐周法則然外制<lb/>
郡國内彊京師兵非虎符不得發漢法則然開府籍軍<lb/>
混兵于農使士皆土著有格死無叛士唐法則然晚周<lb/>
<pb n="KR4h0044_WYG_017-17a"/>
力分諸侯其弊弱者常分暴者常并故公國相軋而亡<lb/>
漢衰權假彊臣其弊勢侔則疑力寡則隨故僣邦鼎峙<lb/>
而立唐季亂生置帥其弊樂姑息厭法度故羣不逞糜<lb/>
潰而争由是觀之始未嘗不善而後稍凌遲也宋興剗<lb/>
五姓餘亂一天下之權僣藩納地梗帥嬰法經武制衆<lb/>
罔不精明凡軍有四一曰禁兵殿前馬歩三司𨽻焉卒<lb/>
之鋭而剽者充之或挽彊或蹋張或戈船突騎或投石<lb/>
擊刺故處則衛鎮出則更戍二曰廂兵諸州𨽻焉卒之<lb/>
<pb n="KR4h0044_WYG_017-17b"/>
力而悍者募之天下已定不甚恃兵唯邉蠻夷者時時<lb/>
與禁兵叅屯故專於服勞間亦戍更三曰役兵羣有司<lb/>
𨽻焉人之游而惰者入之若牧置若漕輓若管庫若工<lb/>
技業壹事專故處而無更凢軍有額居有營有常廪有<lb/>
横賜四曰民兵農之健而材者籍之視鄉縣大小而為<lb/>
之數有部曲無營壁闕者輙補歲一閱焉非軍興不得<lb/>
擅行此國家制軍大抵如此然兵無常帥師無常鎮權<lb/>
不外假力不他分此其所以維萬方憺四夷鼔行無前<lb/>
<pb n="KR4h0044_WYG_017-18a"/>
而對天下者也慶厯五年今叅預貳卿濟陽丁公以壯<lb/>
猶宿望進使樞省惟是本兵柄按軍志無不在焉而叢<lb/>
分几閣非甚有紀公乃搜次首末鉤考纎微掇其攻守<lb/>
戰者為禁兵民兵兵録五萹合羣曹所分擿諸條所隠<lb/>
彚而聯之部分班如也離而伴之區處戢如也彌衆而<lb/>
易見愈詳而不繁雖五符猥并邉瑣曲折歲列廢置月<lb/>
比耗登披文指要坐帷而判盖簡稽之決要蒐乘之緫<lb/>
凡録成乃上於官且俾序作者之意謹按軍萹之首公<lb/>
<pb n="KR4h0044_WYG_017-18b"/>
各述所由前創後因聖繼神承既有第矣近衛别録示<lb/>
有尊也餘軍不載畧所緩也文約事明成一王法惟公<lb/>
逹練多聞以忠力自結於上處機務不周歲擢貳卿台<lb/>
曝誠明翊權綱有徳有言天子之寳臣歟<lb/>
　<lb/>
　<lb/>
　<lb/>
　崇古文訣巻十七<lb/>
</p>
<p>
</p>
  </div>
<div>
                <head>崇古文訣巻十八</head>
    <p>
<pb n="KR4h0044_WYG_018-1a"/>
欽定四庫全書<lb/>
　崇古文訣巻十八　　　　　宋　樓昉　編<lb/>
　　宋文<lb/>
　　　畵舫齋記　　　　　　　　　歐陽修<lb/>
　　　　文字宛轉以見出險而不忘險之意且言前<lb/>
　　　　日之險亦以仕宦自取之爾<lb/>
予至滑之三月即其署東偏之室治為燕私之居而名<lb/>
曰畫舫齋其廣一室其深七室以户相通凡入予室者<lb/>
<pb n="KR4h0044_WYG_018-1b"/>
如入乎舟中其温室之奥則穴其上以為明其虚室之<lb/>
疏以逹則欄檻其兩旁以為坐立之倚凡偃休於吾齋<lb/>
者又如偃休乎舟中山石<graphic n="KR0886" url="https://raw.githubusercontent.com/kanripo/KR-Gaiji/master/images/KR0886.png" mimeType="image/png"/>崒佳花美木之植列於門<lb/>
簷之外又似泛乎中流而左山右林之相映皆可愛者<lb/>
故因以舟名焉周易之象至於履險難必曰涉川葢舟<lb/>
之為物所以濟險難而非安居之用也今予治齋於署<lb/>
以為物所燕安而反以舟名之豈不戾哉矧予又嘗以<lb/>
罪謫走江湖間自汴絶淮浮于大江至于巴峽轉而入<lb/>
<pb n="KR4h0044_WYG_018-2a"/>
於漢沔計其水行㡬萬餘里其羈窮不幸而卒遭風波<lb/>
之恐徃徃呌號神明以脫須㬰之命者數矣當其恐時<lb/>
顧視前後凡舟之人非為商賈則必仕宦因竊自歎以<lb/>
謂非冒利與不得已者孰肯至是哉賴天之惠全活其<lb/>
生今得除去宿負列官于朝以來是州飽廪食而安署<lb/>
居追思曩時山川所厯舟檝之危蛟鼉之出沒波濤之<lb/>
洶湧宜其寝驚而夢愕而乃忘其險阻猶以舟名其齋<lb/>
豈真樂於舟居者邪然予聞古之人有逃世逺去江湖<lb/>
<pb n="KR4h0044_WYG_018-2b"/>
之上終身而不肯反者其必有所樂也苟非冒利於險<lb/>
有罪而不得已使順風恬波傲然枕席之上一日而千<lb/>
里則舟之行豈不樂哉顧予誠有所未暇而舫者宴嬉<lb/>
之舟也姑以名予齋奚曰不宜予友蔡君謨善大書頗<lb/>
怪偉将乞其大字以題其楹懼其疑予之所以名齋者<lb/>
故具以告因以置于壁<lb/>
　　　相州書錦堂記　　　　　　　歐陽修<lb/>
　　　　文字委曲善於形容<lb/>
<pb n="KR4h0044_WYG_018-3a"/>
仕宦而至将相富貴而歸故鄉此人情之所榮而今昔<lb/>
之所同也葢士方窮時困阨閭里庸人孺子皆得易而<lb/>
侮之若季子不禮於其嫂買臣見棄於其妻一旦髙車<lb/>
駟馬旗旄導前而騎卒擁後夾道之人相與駢肩累迹<lb/>
瞻望咨嗟而所謂庸夫愚婦者犇走駭汗羞愧俯伏以<lb/>
自悔罪於車塵馬足之間此一介之士得志當時而意<lb/>
氣之盛昔人比之衣錦之榮也惟大丞相魏國公則不<lb/>
然公相人也世有令徳為時名卿自公少時已擢髙科<lb/>
<pb n="KR4h0044_WYG_018-3b"/>
登顯仕海内之士聞下風而望餘光者盖亦有年矣所<lb/>
謂将相而富貴皆公所宜素有非如窮阨之人僥倖得<lb/>
志於一時出於庸夫愚婦之不意以驚駭而誇耀之也<lb/>
然則髙牙大纛不足為公榮桓圭袞冕不足為公貴惟<lb/>
徳被生民而功施社稷勒之金石播之聲詩以耀後世<lb/>
而垂無窮此公之志而士亦以此望於公也豈止誇一<lb/>
時而榮一鄉哉公在至和中嘗以武康之節來治於相<lb/>
乃作晝錦之堂於後圃既又刻詩於石以遺相人其言<lb/>
<pb n="KR4h0044_WYG_018-4a"/>
以快恩讐矜名譽為可薄葢不以昔人所夸者為榮而<lb/>
以為戒於此見公之視富貴為何如而其志豈易量哉<lb/>
故能出入将相勤勞王家而夷險一節至於臨大事决<lb/>
大議垂紳正笏不動聲氣而措天下於泰山之安可謂<lb/>
社稷之臣矣其豐功盛烈所以銘彞鼎而被弦歌者乃<lb/>
邦家之光非閭里之榮也余雖不獲登公之堂幸嘗竊<lb/>
誦公之詩樂公之志有成而喜為天下道也於是乎書<lb/>
　　　醉翁亭記　　　　　　　　　歐陽修<lb/>
<pb n="KR4h0044_WYG_018-4b"/>
　　　　此文所謂筆端有畫又如累疊階級一層髙<lb/>
　　　　一層逐旋上去都不覺<lb/>
環滁皆山也其西南諸峯林壑尤美望之蔚然而深秀<lb/>
者琅邪也山行六七里漸聞水聲潺潺而瀉出于兩峯<lb/>
之間者釀泉也峯迴路轉有亭翼然臨于泉上者醉翁<lb/>
亭也作亭者誰山之僧曰智僊也名之者誰太守自謂<lb/>
也太守與客來飲于此飲少輒醉而年又最髙故自號<lb/>
曰醉翁也醉翁之意不在酒在乎山水之間也山水之<lb/>
<pb n="KR4h0044_WYG_018-5a"/>
樂得之心而寓之酒也若夫日出而林霏開雲歸而巖<lb/>
穴暝晦明變化者山間之朝暮也野芳發而幽香佳木<lb/>
秀而繁隂風霜髙潔水落而石出者山間之四時也朝<lb/>
而徃暮而歸四時之景不同而樂亦無窮也至于負者<lb/>
歌於塗行者休於樹前者呼後者應傴僂提携徃来而<lb/>
不絶者滁人遊也臨谿而漁谿深而魚肥釀泉為酒泉<lb/>
香而酒冽山肴野蔌雜然而前陳者太守宴也宴酣之樂<lb/>
非絲非竹射者中奕者勝觥籌交錯起坐而諠譁者衆<lb/>
<pb n="KR4h0044_WYG_018-5b"/>
賔歡也蒼顔白髮頽然乎其間者太守醉也已而夕陽<lb/>
在山人影散亂太守歸而賔客從也樹林隂翳鳴聲上<lb/>
下遊人去而禽鳥樂也然而禽鳥知山林之樂而不知<lb/>
人之樂人知從太守遊而樂而不知太守之樂其樂也<lb/>
醉能同其樂醒能述以文者太守也太守謂誰廬陵歐<lb/>
陽修也<lb/>
　　　論狄青　　　　　　　　　　歐陽修<lb/>
　　　　曲盡人情事體當時歐公只是為龍圖閣直<lb/>
<pb n="KR4h0044_WYG_018-6a"/>
　　　　學士而已<lb/>
臣聞人臣之能盡忠者不敢避難言之事人主之善馭<lb/>
下者常欲聞難言之言然後下無隱情上無壅聴姦宄<lb/>
不作禍亂不生自古固有伏藏之禍未發之機天下之<lb/>
人皆未知而有一人獨能言之人主又能聴而用之則<lb/>
銷患於未萌轉禍而為福者有矣若夫天下之人共知<lb/>
而獨其人主之不知者此莫大之患也今臣之所言者<lb/>
乃天下之人皆知而惟陛下未知也今士大夫無貴賤<lb/>
<pb n="KR4h0044_WYG_018-6b"/>
相與語于親戚朋友下至庻民無愚智相與語于閭巷<lb/>
道路而獨不以告陛下也其故何哉盖求其事伏而未<lb/>
發言者難於指陳也臣伏見樞密使狄青出自行伍號<lb/>
為武勇自用兵陜右已著名聲及捕賊廣西又薄立勞<lb/>
效自其初掌機密進列大臣當時言事者已謂不便今<lb/>
三四年雖未見其顯過然而不幸有得軍情之名推其<lb/>
所因葢由軍士本是小人面有黥文樂其同類見其進<lb/>
用言我輩之内出得此人既以為榮遂相悅慕加以青<lb/>
<pb n="KR4h0044_WYG_018-7a"/>
之事藝實過於人比其輩流又粗有見識是以軍士之<lb/>
心共服其材能國家從前難得将帥經畧招討常用文<lb/>
臣或不知軍情或不閑訓練自青為将領既能自以勇<lb/>
力服人又知訓練之方頗以恩信撫士以臣愚見如青<lb/>
所為尚未得古之名將一二但今之士卒不慣見如此<lb/>
等事便謂須是我同類中人乃能知我軍情而以恩信<lb/>
撫我青之恩信亦豈能徧及於人但小人易為扇誘所<lb/>
謂一犬吠形百犬吠聲遂皆翕然善其稱說且武臣掌<lb/>
<pb n="KR4h0044_WYG_018-7b"/>
機密而得軍情不惟於國家不便亦于其身未必不為<lb/>
害然則青之流言軍士所喜亦其不得已而勢使之然<lb/>
也臣謂青不得已而為人所喜亦将不得已而為人所<lb/>
禍者矣為青計者自宜退避事權以止浮議而青本武<lb/>
人不知進退近日以來訛言益甚或言其身應圖䜟或<lb/>
言其宅有火光道路傳說以為常談矣而惟陛下猶未<lb/>
聞也且唐之朱泚本非反者倉卒之際為軍士所迫爾<lb/>
大抵小人不能成事而能為患者多矣泚雖自取族滅<lb/>
<pb n="KR4h0044_WYG_018-8a"/>
然為徳宗之患亦豈小哉夫小人䧟於大惡未必皆其<lb/>
本心所為直由漸積以至蹉跌而時君不能制患於未<lb/>
萌爾故臣敢昧死而言人之所難言者惟願陛下蚤聞<lb/>
而省察之耳如臣愚見則青一常才未有顯過但為浮<lb/>
議所喧勢不能容耳若如外人衆論則謂青之用心有<lb/>
不可知者此臣之所不能决也但武臣掌機密而為軍<lb/>
士所喜自於事體不便不計青之用心如何也伏望聖<lb/>
慈深思逺慮戒前世禍亂之迹制於未萌密訪大臣早<lb/>
<pb n="KR4h0044_WYG_018-8b"/>
决宸斷罷青機務與一外藩以此觀青去就之際心迹<lb/>
如何徐察流言可以臨事制變且二府均勞逸而出入<lb/>
亦是常事若青之忠孝出䖏如一事權既去而流議漸<lb/>
消則其節誠明可以永保終始夫言未萌之患者常難<lb/>
於必信若俟患之已萌則言又無及矣臣官為學士職<lb/>
號論思聞外議喧沸而事係安危臣愚不敢自黙<lb/>
　　　論日厯　　　　　　　　　　歐陽修<lb/>
　　　　可以見本朝典故及前後作史沿襲之失公<lb/>
<pb n="KR4h0044_WYG_018-9a"/>
　　　　為史官而議論如此真得史官之職者也<lb/>
臣伏以史者國家之典法也自君臣善惡功過與其百<lb/>
事之廢置可以垂勸戒示後世皆得直書而不隱故自<lb/>
前世有國者莫不以史職為重伏見國朝之史以宰相<lb/>
監修學士修撰又以兩府之大臣撰時政記選三館之<lb/>
士當陞擢者乃命修起居注如此不為不重矣近年以<lb/>
来員具而職廢其所撰述簡畧遺漏百不存一至於事<lb/>
闗大體者皆沒而不書此實史官之罪而臣之責也然<lb/>
<pb n="KR4h0044_WYG_018-9b"/>
其弊在於修撰之官惟據諸司供報而不敢書所見聞<lb/>
故也今時政記雖是兩府臣寮修纂然聖君言動有所<lb/>
宣諭臣下奏議事闗得失者皆不備録惟書除目辭見<lb/>
之類至於起居注亦然與諸司供報公文無異修撰官<lb/>
只㩀此銓次繫以日月謂之日厯而已是以朝廷之事<lb/>
史官雖欲書而不得書也自古人君皆不自閱史今撰<lb/>
述既成必録本進呈則事有諱避史官雖欲書而又不<lb/>
敢書也加以日厯時政紀起居注例皆承前積滯相因<lb/>
<pb n="KR4h0044_WYG_018-10a"/>
故纂録者常務追修累年前事而嵗月既逺遺失莫存<lb/>
至於事在目前可以詳於見聞者又以追修積滯不暇<lb/>
及之若不革其弊則前後相因史官永無舉職之時使<lb/>
聖朝典法遂幾於廢墜矣臣竊聞趙元昊自初僣叛至<lb/>
復稱臣終始一宗事節皆不曽書亦聞修撰官甚欲紀<lb/>
述以修纂後時追求莫得故也其於他事又可知焉臣<lb/>
今欲乞特詔修時政起居注之臣並以徳音宣諭臣下<lb/>
奏對之語書之其修撰官不得依前只據諸司供報編<lb/>
<pb n="KR4h0044_WYG_018-10b"/>
次除目辭見並須考驗事實其除某官以某功如狄青<lb/>
等破儂智髙文彦愽等敗<hi>一作破</hi>王則之類其貶某職坐<lb/>
某罪如昨來麟州守将及并州龎藉縁白草平事近日<lb/>
孫沔所坐之類事有文據及状迹明白皆備書之所以<lb/>
使聖朝賞罰之典可以勸善懲惡昭示後世若大臣用<lb/>
情朝廷賞罰不當者亦得以書為警戒此國家置史之<lb/>
本意也至於其他大事並許史院據所聞見書之如聞<lb/>
見未詳者直牒諸處會問及臣寮奏議異同朝廷裁置<lb/>
<pb n="KR4h0044_WYG_018-11a"/>
處分並書之已上事節並令修撰官逐時旋據所得録<lb/>
為草巻標題月分於史院躬親入櫃封鎖候諸司供報<lb/>
齊足修為日厯仍乞每至嵗中命監修宰相親至史院<lb/>
㸃檢修撰官紀録事迹内有不勤其事隳官失職者奏<lb/>
行責罰其時政記起居注日厯等除今日以前積滯者<lb/>
不住追修外截自今後並令次月供報如稍違滯許修<lb/>
撰官自至中書樞密院催請其諸司供報拖延及史院<lb/>
有所㑹問諸處文書不畫時報應致妨修纂者其當行手<lb/>
<pb n="KR4h0044_WYG_018-11b"/>
分並許史院牒開封府勾追嚴斷其日厯時政記起居<lb/>
注並乞更不進本所貴少修史職上存聖朝典法此乃<lb/>
臣之職事不敢不言<lb/>
　　　上范司諫書　　　　　　　　歐陽修<lb/>
　　　　此文出於韓退之諫臣論之後亦頗祖其遺<lb/>
　　　　意而文字無一語一言與之重疊真是可與<lb/>
　　　　争衡<lb/>
司諫七品官爾於執事得之不為喜而獨區區欲一賀<lb/>
<pb n="KR4h0044_WYG_018-12a"/>
者誠以諫官者天下之得失一時之公議係焉今世之<lb/>
官自九卿百執事外至一郡縣吏非無貴官大職可以<lb/>
行其道也然縣越其封郡踰其境雖賢守長不得行以<lb/>
其有守也吏部之官不得理兵部鴻臚之卿不得理光<lb/>
禄以其有司也若天下之得失生民之利害社稷之大<lb/>
計惟所見聞而不係職司者獨宰相可行之諫官可言<lb/>
之爾故士學古懐道者仕於朝不得為宰相必為諫官<lb/>
諫官雖卑與宰相等天子曰不可宰相曰可天子曰然<lb/>
<pb n="KR4h0044_WYG_018-12b"/>
宰相曰不然坐乎廟堂之上與天子相可否者宰相也<lb/>
天子曰是諫官曰非天子曰必行諫官曰必不可行立<lb/>
殿陛之前與天子争是非者諫官也宰相尊行其道諫<lb/>
官卑行其言言行道亦行也九卿百司郡縣之吏守一<lb/>
職者任一職之責宰相諫官繫天下之事亦任天下之<lb/>
責然宰相九卿而下失職者受責於有司諫官之失職<lb/>
也取譏於君子有司之法行乎一時君子之譏著於簡<lb/>
冊而昭明垂之百世而不冺甚可懼也夫七品之官任<lb/>
<pb n="KR4h0044_WYG_018-13a"/>
天下之責懼百世之譏豈不重邪非材且賢者不能為<lb/>
也近執事始被召於陳州洛之士大夫相與語曰我識<lb/>
范君知其材也其来不為御史必為諫官及命下果然<lb/>
則又相與語曰我識范君知其賢也他日聞有立天子<lb/>
陛下直辭正色面争廷論者非他人必范君也拜命以<lb/>
來翹首企足竚乎有聞而卒未也竊惑之豈洛之士大<lb/>
夫能料於前而不能料於後也将執事有待而為也昔<lb/>
韓退之作争臣論以譏陽城不能極諫卒以諫顯人皆<lb/>
<pb n="KR4h0044_WYG_018-13b"/>
謂城之不諫盖有待而然退之不識其意而妄譏修獨<lb/>
以為不然當退之作論時城為諫議大夫已五年後又<lb/>
二年始廷論陸贄及沮裴延齡作相欲裂其麻纔兩事<lb/>
耳當徳宗時可謂多事矣授受失宜叛将強臣羅列天<lb/>
下又多猜忌進任小人於此之時豈無一事可言而須<lb/>
七年邪當此之時豈無急於沮延齡論陸贄兩事邪謂<lb/>
宜朝拜官而夕奏疏也幸而城為諫官七年適遇延齡<lb/>
陸贄事一諫而罷以塞其責向使止五年六年而遂遷<lb/>
<pb n="KR4h0044_WYG_018-14a"/>
司業是終無一言而去也何所取哉今之居官者率三<lb/>
嵗而一遷或一二歳甚者半歳而遷也此又非可以待<lb/>
乎七年也今天子躬親庶政化理清明雖為無事然自<lb/>
千里詔執事而拜是官者豈不欲聞正議而樂讜言乎<lb/>
然今未聞有所言說使天下知朝廷有正士而彰吾君<lb/>
納諫之明也夫布衣韋帶之士窮居草茅坐誦書史常<lb/>
恨不見用及用也又曰彼非我職不敢言或曰我位猶<lb/>
卑不得言得言矣又曰我有待是終無一人言也可不<lb/>
<pb n="KR4h0044_WYG_018-14b"/>
惜哉伏惟執事思天子所以見用之意懼君子百世之<lb/>
譏一陳昌言以塞重望且解洛之士大夫之惑則幸甚<lb/>
　　　祭丁元珍文　　　　　　　　歐陽修<lb/>
　　　　譏貶雖近乎太過然一時之毁譽决不能掩<lb/>
　　　　千古之是非觀此文然後知枉之語為有味<lb/>
　　　　也<lb/>
嗚呼元珍善惡之殊如火與水不能相容其勢然耳是<lb/>
故鄉人皆好孔子不然惡於不善然後為賢子之美才<lb/>
<pb n="KR4h0044_WYG_018-15a"/>
懿行純徳誰稱諸朝當世有識子之憔悴遂以湮淪問<lb/>
孰惡子可知其人毁善之言譬如蠅矢㸃彼白玉濯之<lb/>
而已小人得志蹔快一時要其得失後世方知受侮被<lb/>
謗無如仲尼巍然袞冕不祀桓魋孟軻之道愈久彌光<lb/>
名尊四子不數臧倉是以君子修身而俟擾擾姦愚經<lb/>
營一世殆榮華之消歇嗟冺沒其誰記是皆生則狐䑕<lb/>
死為狗彘惟一賢之不幸厯千載而猶傷自古孰不有<lb/>
死至今獨弔乎沅湘彼靈均之事業初未見於南邦使<lb/>
<pb n="KR4h0044_WYG_018-15b"/>
不遭罹於放斥未必功顯而名彰然則彼讒人之致力<lb/>
乃借譽而揄揚嗚呼元珍道之通塞有命在天其如予<lb/>
何孔孟亦然何以慰子聊為此言寄哀一奠有涕漣漣<lb/>
　　　秋聲賦　　　　　　　　　　歐陽修<lb/>
　　　　模寫之工轉折之妙悲壯頓挫無一字塵涴<lb/>
歐陽子方夜讀書聞有聲自西南来者悚然而聴之曰<lb/>
異哉初淅瀝以蕭颯忽奔騰而砰湃如波濤夜驚風雨<lb/>
驟至其觸於物也鏦鏦錚錚金鐵皆鳴又如赴敵之兵<lb/>
<pb n="KR4h0044_WYG_018-16a"/>
銜枚疾走不聞號令但聞人馬之行聲予謂童子曰此<lb/>
何聲也汝出視之童子曰星月皎潔明河在天四無人<lb/>
聲聲在樹間予曰噫嘻悲哉此秋聲也胡為而来哉盖<lb/>
夫秋之為状也其色慘淡煙霏雲歛其容清明天髙日<lb/>
晶其氣慄冽砭人肌骨其意蕭條山川寂寥故其為聲也<lb/>
凄凄切切呼號憤發豐草緑縟而争茂佳木葱籠而可<lb/>
悅草拂之而色變木遭之而葉脫其所以摧敗零落者<lb/>
乃其一氣之餘烈夫秋刑官也於時為隂又兵象也於<lb/>
<pb n="KR4h0044_WYG_018-16b"/>
行為金是謂天地之義氣常以肅殺而為心天之於物<lb/>
也春生秋實故其在樂也商聲主西方之音夷則為七<lb/>
月之律商傷也物既老而悲傷夷戮也物過盛而當殺嗟<lb/>
乎草木無情有時飄零人為動物惟物之靈百憂感其<lb/>
心萬事勞其形有動於中必揺其精而况思其力之所<lb/>
不及憂其智之所不能宜其渥然丹者為槁木黟然黒<lb/>
者為星星柰何其非金石之質欲與草木而争榮念誰<lb/>
為之戕賊亦何恨乎秋聲童子莫對垂頭而睡但聞四<lb/>
<pb n="KR4h0044_WYG_018-17a"/>
壁蟲聲唧唧如助予之歎息<lb/>
　　　祭蘇子美文　　　　　　　歐陽修<lb/>
　　　　卓犖俊邁<lb/>
哀哀子美命止斯耶小人之幸君子之嗟子之心胸蟠<lb/>
屈龍蛇風雲變化雨雹交加忽然揮斧霹靂轟車人有<lb/>
遭之心驚膽落震仆如麻須㬰霽止而回顧百里山川<lb/>
草木開發萌芽子於文章雄豪放肆有如此者吁可恠<lb/>
邪嗟吁世人知此而已貪悅其外不窺其内欲知子心<lb/>
<pb n="KR4h0044_WYG_018-17b"/>
窮逹之際金石之堅尚可破碎子於窮逹始終仁義唯<lb/>
人不知乃窮至此藴而不見遂以沒地獨留文章照耀<lb/>
後世嗟世之愚掩抑毁傷譬如磨鑑不滅愈光一世之<lb/>
短萬世之長其間得失不待較量哀哀子羙来舉予觴<lb/>
　　　峽州至喜亭記　　　　　　　歐陽修<lb/>
　　　　不言蜀之險則無以見後来之喜不言險之<lb/>
　　　　不測則無以見人情喜幸之深此文字布置<lb/>
　　　　斡旋之法<lb/>
<pb n="KR4h0044_WYG_018-18a"/>
蜀於五代為僣國以險為虞以富自足舟車之迹不通<lb/>
於中國者五十有九年宋受天命一海内四方次第平<lb/>
太祖改元之三年始平蜀然後蜀之絲枲織文之富衣<lb/>
被於天下而貢輸商旅之徃来者陸輦秦鳳水道岷江<lb/>
不絶于萬里之外岷江之來合蜀衆水出三峽為荆江<lb/>
傾折回直捍怒鬪激束之為湍觸之為旋順流之舟頃<lb/>
刻數百里不及顧視一失毫釐與崖石遇則糜潰漂沒<lb/>
不見蹤跡故凡蜀之可以充内府供京師而移用乎諸<lb/>
<pb n="KR4h0044_WYG_018-18b"/>
州者皆陸出而其羡餘不急之物乃下于江若棄之然<lb/>
其為險且不測如此夷陵為州當峽口江出峽始漫為<lb/>
平流故舟人至此者必瀝酒再拜相賀以為更生尚書<lb/>
虞部郎官朱公再治是州之三月作至喜亭于江津以<lb/>
為舟者之停留也且誌夫天下之大險至此而平夷以<lb/>
為行人之喜幸夷陵固為下州廩與俸皆薄而僻且逺<lb/>
雖有善政不足為名譽以資進取朱公能不以陋而安<lb/>
之其心喜夫人之去憂患而就簡易詩所謂愷悌君子<lb/>
<pb n="KR4h0044_WYG_018-19a"/>
者矣自公之来歳數大豐因民之餘然後有作恵于徃<lb/>
来以館以勞動不違時而人有賴是皆宜書故凡公之<lb/>
佐吏因相與謀而屬筆於修焉<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_018-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻十八<lb/>
</p>
<p>
</p>
  </div>
<div>
                <head>崇古文訣巻十九</head>
    <p>
<pb n="KR4h0044_WYG_019-1a"/>
欽定四庫全書<lb/>
　崇古文訣巻十九　　　　　宋　樓昉　編<lb/>
　　宋文<lb/>
　　　豐樂亭記　　　　　　　　　歐陽修<lb/>
　　　　不歸功於已而歸功於上冣為得體叙干戈<lb/>
　　　　用武以至平定休息施於滁則又着題詩也<lb/>
　　　　讀之使人興懐古之想<lb/>
修既治滁之明年夏始飲滁水而甘問諸滁人得於州<lb/>
<pb n="KR4h0044_WYG_019-1b"/>
南百步之近其上則豐山聳然而特立下則幽谷窈然<lb/>
而深藏中有清泉滃然而仰出俯仰左右顧而樂之於<lb/>
是疏泉鑿石闢地以為亭而與滁人徃遊其間滁於五<lb/>
代干戈之際用武之地也昔太祖皇帝嘗以舟師破李<lb/>
景兵十五萬於清流山下生擒其将皇甫暉姚鳳於滁<lb/>
東門之外遂以平滁修嘗考其山川按其圖記升髙以<lb/>
望清流之闗欲求暉鳳就擒之所而故老皆無在者盖<lb/>
天下之平久矣自唐失其政海内分裂豪傑並起而争<lb/>
<pb n="KR4h0044_WYG_019-2a"/>
所在為敵國何可勝數及宋受命聖人出而四海一向<lb/>
之憑恃險阻剗削消磨百年之間漠然徒見山髙而水<lb/>
清欲問其事而遺老盡矣今滁介於江淮之間舟車商<lb/>
賈四方賓客之所不至民生不見外事而安於畎畝衣<lb/>
食以樂生送死而孰知上之功徳休養生息涵煦百年<lb/>
之深也修之来此樂其地僻而事簡又愛其俗之安閒<lb/>
既得斯泉於山谷之間乃日與滁人仰而望山俯而聴<lb/>
泉掇幽芳而䕃喬木風霜氷雪刻露清秀四時之景無<lb/>
<pb n="KR4h0044_WYG_019-2b"/>
不可愛又幸其民樂其歳物之豐成而喜與予遊也因<lb/>
為本其山川道其風俗之美使民知所以安此豐年之<lb/>
樂者幸生無事之時也夫宣上恩徳以與民共樂刺史<lb/>
之事也遂書以名其亭焉<lb/>
　　　有美堂記　　　　　　　　　歐陽修<lb/>
　　　　将他州外郡宛轉假借比並形容而錢塘之<lb/>
　　　　之美自見此别是一格<lb/>
嘉祐二年龍圖閣直學士尚書吏部郎中梅公出守於<lb/>
<pb n="KR4h0044_WYG_019-3a"/>
杭於其行也天子寵之以詩於是始作有美之堂盖取<lb/>
賜詩之首章而名之以為杭人之榮然公之甚愛斯堂<lb/>
也雖去而不忘今年自金陵遣人走京師命予誌之其<lb/>
請至六七而不倦予乃為之言曰夫舉天下之至美與<lb/>
其樂有不得而兼焉者多矣故窮山水登臨之美者必<lb/>
之乎寛閒之野寂寞之鄉而後得焉覽人物之盛麗夸<lb/>
都邑之雄富者必據乎四逹之衝舟車之㑹而後足焉<lb/>
盖彼放心於物外而此娱意於繁華二者各有適焉然<lb/>
<pb n="KR4h0044_WYG_019-3b"/>
其為樂不得而兼也今夫所謂羅浮天台衡嶽廬阜洞<lb/>
庭之廣三峽之險號為東南竒偉秀絶者乃皆在乎下<lb/>
州小邑僻陋之邦此幽潛之士窮愁放逐之臣之所樂<lb/>
也若乃四方之所聚百貨之所交物盛人衆為一都會<lb/>
而又能兼有山川之美以資富貴之娱者惟金陵錢塘<lb/>
然二邦皆僣竊於亂世及聖宋受命海内為一金陵以<lb/>
後服見誅今其江山雖在而頽垣廢址荒煙野草過而<lb/>
覽者莫不為之躊躇而悽愴獨錢塘自五代時知尊中<lb/>
<pb n="KR4h0044_WYG_019-4a"/>
國效臣順及其亡也頓首請命不煩干戈今其民幸富<lb/>
完安樂又其俗習工巧邑屋華麗盖十餘萬家環以湖<lb/>
山左右映帶而閩商海賈風㠶浪舶出入於江濤浩𣺌<lb/>
煙雲杳藹之間可謂盛矣而臨是邦者必皆朝廷公卿<lb/>
大臣如天子之侍從又有四方遊士為之賓客故喜占<lb/>
形勝治亭榭相與極遊覽之娱然其於所取有得於此<lb/>
者必有遺於彼獨所謂有美堂者山水登臨之美人物<lb/>
邑居之繁一寓目而盡得之盖錢塘兼有天下之美而<lb/>
<pb n="KR4h0044_WYG_019-4b"/>
斯堂者又盡得錢塘之美焉宜乎公之甚愛而難忘也<lb/>
梅公清慎好學君子也視其所好可以知其人焉<lb/>
　　　讀李翶文　　　　　　　　　歐陽修<lb/>
　　　　文有離合收拾在後面數語上亦有感之言<lb/>
　　　　也<lb/>
予始讀復性書三篇曰此中庸之義疏爾智者識其性<lb/>
當復中庸愚者雖讀此不曉也不作可焉又讀與韓侍<lb/>
郎薦賢書以謂翺特窮時憤世無薦已者故丁寧如此<lb/>
<pb n="KR4h0044_WYG_019-5a"/>
使其得志亦未必然以翺為秦漢間好俠行義之一豪<lb/>
雋亦善論人者也冣後讀幽懐賦然後置書而嘆不已<lb/>
復讀不自休恨翶不生於今不得與之交又恨予不得<lb/>
生翺時與翶上下其論也况迺翺一時有道而能文者<lb/>
莫若韓愈愈嘗有賦矣不過羡二鳥之光榮歎一飽之<lb/>
無時爾推是心使光榮而飽則不復云矣若翺獨不然<lb/>
其賦曰衆囂囂而雜處兮咸歎老而嗟卑視予心之不<lb/>
然兮慮行道之猶非怪神堯以一旅取天下後世子孫<lb/>
<pb n="KR4h0044_WYG_019-5b"/>
不能以天下取河北以為憂嗚呼使當時君子皆易其<lb/>
嘆老嗟卑之心為翺所憂之心則唐之天下豈有亂與<lb/>
亡哉然翺幸不生今時見今之事則憂又甚矣柰何今<lb/>
之人不憂也余行天下見人多矣脫有一人能如翺憂<lb/>
者又皆疏逺與翺無異其餘光榮而飽者一聞憂世之<lb/>
言不以為狂人則以為病子不怒則笑之矣嗚呼在位<lb/>
而不肯自憂又禁他人使皆不得憂可歎也矣<lb/>
　　　五代史一行傳論　　　　　　歐陽修<lb/>
<pb n="KR4h0044_WYG_019-6a"/>
　　　　不敢以無人待後世忠厚之至也而所得者<lb/>
　　　　又寂寥寡少如此有悲傷不滿之意焉<lb/>
嗚呼五代之亂極矣傳所謂天地閉賢人隱之時歟當<lb/>
此之時臣弑其君子弑其父而縉紳之士安其禄而立<lb/>
其朝充然無復亷恥之色者皆是也吾以謂自古忠臣<lb/>
義士多出於亂世而怪當時可道者何少也豈果無其<lb/>
人哉雖曰干戈興學校廢而禮義衰風俗隳壊至於如<lb/>
此然自古天下未嘗無人也吾意必有潔身自負之士<lb/>
<pb n="KR4h0044_WYG_019-6b"/>
嫉世逺去而不可見者自古材賢有韞于中而不見于<lb/>
外或窮居陋巷委身草莽雖顔子之行不遇仲尼而名<lb/>
不彰况世變多故而君子道消之時乎吾又以謂必有<lb/>
負材能修節義而沉淪于下冺沒而無聞者求之傳記<lb/>
而亂世崩離文字殘缺不可復得然僅得者四五人而<lb/>
已處乎山林而羣麋鹿雖不足以為中道然與其食人<lb/>
之禄俛首而包羞孰若無愧於心放身而自得吾得二<lb/>
人焉曰鄭遨張薦明勢利不屈其心去就不違其義吾<lb/>
<pb n="KR4h0044_WYG_019-7a"/>
得一人焉曰石昂苟利於君以忠獲罪而何必自明有至<lb/>
死而不言者此古之義士也吾得一人焉曰程福贇五<lb/>
代之亂君不君臣不臣父不父子不子至於兄弟夫婦<lb/>
人倫之際無不大壊而天理幾乎其滅矣於此之時能<lb/>
以孝悌自修於一鄉而風行於天下者猶或有之然其<lb/>
亊迹不著而無可紀次獨其名氏或因見於書者吾亦<lb/>
不敢沒而其畧可録者吾得一人焉曰李自倫作一行<lb/>
傳<lb/>
<pb n="KR4h0044_WYG_019-7b"/>
　　　五代史伶官傳論　　　　　　歐陽修<lb/>
　　　　只看盛衰兩節斷盡莊宗始終又須推原昔<lb/>
　　　　何為而盛今何為而衰其盛也以其有志其<lb/>
　　　　衰也以其溺心憂深思逺詞嚴氣勁千萬世<lb/>
　　　　之龜鑑隱然言意之表<lb/>
嗚呼盛衰之理雖曰天命豈非人事哉原荘宗之所以<lb/>
得天下與其所以失之者可以知之矣世言晉王之将<lb/>
終也以三矢賜荘宗而告之曰梁吾仇也燕王吾所立<lb/>
<pb n="KR4h0044_WYG_019-8a"/>
契丹與吾約為兄弟而皆背晉以歸梁此三者吾遺恨<lb/>
也與爾三矢爾其無忘乃父之志荘宗受而藏之于廟<lb/>
其後用兵則遣從事以一少牢告廟請其矢盛以錦囊<lb/>
負而前驅及凱旋而納之方其係燕父子以組函梁君<lb/>
臣之首入于太廟還矢先王而告以成功其意氣之盛<lb/>
可謂壯哉及仇讐已滅天下已定一夫夜呼亂者四應<lb/>
倉皇東出未及見賊而士卒離散君臣相顧不知所歸<lb/>
至於誓天斷髪泣下沾襟何其衰也豈得之難而失之<lb/>
<pb n="KR4h0044_WYG_019-8b"/>
易歟抑本其成敗之迹而皆自於人歟書曰滿招損謙<lb/>
受益憂勞可以興國逸豫可以亡身自然之理也故方<lb/>
其盛也舉天下之豪傑莫能與之争及其衰也數十伶<lb/>
人困之而身死國滅為天下笑夫禍患常積於忽㣲而<lb/>
智勇多困於所溺豈獨伶人也哉作伶官傳<lb/>
　　　五代史宦者傳論　　　　　　歐陽修<lb/>
　　　　讀之使人憤痛而悲傷深於世變之言也<lb/>
五代文章陋矣而史官之職廢於䘮亂傳記小說多失<lb/>
<pb n="KR4h0044_WYG_019-9a"/>
其傳故其事迹終始不完而雜以訛謬至於英豪奮起<lb/>
戰争勝敗國家興廢之際豈無謀臣之畧辯士之談而<lb/>
文字不足以發之遂使泯然無傳於後世然獨張承業<lb/>
事卓卓在人耳目至今故老猶能道之其論議可謂偉<lb/>
然歟殆非宦者之言也自古宦者亂人之國其源深於<lb/>
女禍女色而已宦者之害非一端也盖其用事也近而<lb/>
習其為心也專而忍能以小善中人之意小信固人之<lb/>
心使人主必信而親之待其已信然後懼以禍福而把<lb/>
<pb n="KR4h0044_WYG_019-9b"/>
持之雖有忠臣碩士列於朝廷而人主以為去已疎逺<lb/>
不若起居飲食前後左右之親為可恃也故前後左右<lb/>
者日益親則忠臣碩士日益疎而人主之勢日益孤勢<lb/>
孤則懼禍之心日益切而把持者日益牢安危出其喜<lb/>
怒禍患伏於帷閫則嚮之所謂可恃者乃所以為患也<lb/>
患已深而覺之欲與疎逺之臣圖左右之親近緩之則<lb/>
養禍而益深急之則挾人主以為質雖有聖智不能與<lb/>
謀謀之而不可為為之而不可成至其甚則俱傷而兩<lb/>
<pb n="KR4h0044_WYG_019-10a"/>
敗故其大者亡國其次亡身而使奸豪得借以為資而<lb/>
起至抉其種類盡殺以快天下之心而後已此前史所<lb/>
載宦者之禍常如此者非一世也夫為人主者非欲養<lb/>
禍於内而疎忠臣碩士於外葢其漸積而勢使之然也<lb/>
夫女色之惑不幸而不悟則禍斯及矣使其一悟捽而<lb/>
去之可也宦者之為禍雖欲悔悟而勢有不得而去也<lb/>
唐昭宗之事是已故曰深於女禍者謂此也可不戒哉<lb/>
昭宗信狎宦者由是有東宫之幽既出而與崔𦙍圖之<lb/>
<pb n="KR4h0044_WYG_019-10b"/>
𦙍為宰相顧力不足為乃召兵於梁梁兵且至而宦者<lb/>
挾天子走之岐梁兵圍之三年昭宗既出而唐亡矣初<lb/>
昭宗之出也梁王悉誅唐宦者第五可範等七百餘人<lb/>
其在外者悉召天下捕殺之而宦者多為諸鎮所藏匿<lb/>
而不殺是時方鎮僣擬悉以宦官給事而吳越最多及<lb/>
荘宗立詔天下訪求故唐時宦者悉送京師得數百人<lb/>
宦者遂復用事以至於亡此何異求已覆之車躬駕而<lb/>
履其轍也可為悲夫<lb/>
<pb n="KR4h0044_WYG_019-11a"/>
　　　送徐無黨南歸序　　　　　　歐陽修<lb/>
　　　　轉折過換妙<lb/>
草木鳥獸之為物衆人之為人其為生雖異而為死則<lb/>
同一歸於腐壊澌盡冺滅而已而衆人之中有聖賢者<lb/>
固亦生且死於其間而獨異於草木鳥獸衆人者雖死<lb/>
而不朽愈逺而彌存也其所以為聖賢者修之於身施<lb/>
之於事見之於言是三者所以能不朽而存也修於身<lb/>
者無所不獲施於事者有得有不得焉其見於言者則<lb/>
<pb n="KR4h0044_WYG_019-11b"/>
又有能有不能也施於事矣不見於言可也自詩書史記<lb/>
所傳其人豈必皆能言之士哉修於身矣而不施於事<lb/>
不見於言亦可也孔子弟子有能政事者矣有能言語<lb/>
者矣若顔回者在陋巷曲肱饑卧而已其羣居黙然終<lb/>
日如愚人然自當時羣弟子皆推尊之以為不敢望而<lb/>
及而後世更百千歳亦未有能及之者其不朽而存者<lb/>
固不待施於事况於言乎予讀班固藝文志唐四庫書<lb/>
目見其所列自三代秦漢以来著書之士多者至百餘<lb/>
<pb n="KR4h0044_WYG_019-12a"/>
篇少者猶三四十篇其人不可勝數而散亡磨滅者百<lb/>
不一二存焉予竊悲其人文章麗矣言語工矣無異草<lb/>
木榮華之飃風鳥獸好音之過耳也方其用心與力之<lb/>
勞亦何異衆人之汲汲營營而忽焉以死者雖有遲有<lb/>
速而卒與三者同歸於冺滅夫言之不可恃也葢如此<lb/>
今之學者莫不慕古聖賢之不朽而勤一世以盡心於<lb/>
文字間者皆可悲也東陽徐生少從予學為文章稍稍<lb/>
見稱於人既去而與羣士試於禮部得髙第由是知名<lb/>
<pb n="KR4h0044_WYG_019-12b"/>
其文辭日進如水涌而山出予欲摧其盛氣而勉其思<lb/>
也故於其歸告以是言然予固亦喜為文辭亦因以自<lb/>
警焉<lb/>
　　　論杜韓范富　　　　　　　　歐陽修<lb/>
　　　　辨君子朋黨大臣専權曲盡其情足以轉移<lb/>
　　　　人主心術之㣲彌縫國政之闕<lb/>
臣聞士不忘身不為忠言不逆耳不為諫故臣不避羣<lb/>
邪切齒之禍敢冒一人難犯之顔惟賴聖慈幸加省察<lb/>
<pb n="KR4h0044_WYG_019-13a"/>
臣伏見杜衍韓琦范仲淹富弼等皆是陛下素所委任<lb/>
之臣一旦相繼罷黜天下之士皆素知其可用之賢而<lb/>
不聞其可罷之罪臣職雖在外亊不盡知然臣竊見自<lb/>
古小人讒害忠賢其說不逺欲廣䧟善良則不過指為<lb/>
朋黨欲揺動大臣則必須誣以専權其故何也夫去一<lb/>
善人而衆善人尚在則未為小人之利欲盡去之則善<lb/>
人少過難為一二求瑕惟指以為朋黨則可一時盡逐<lb/>
至如大臣已被知遇而䝉信任者則不可以他事動揺<lb/>
<pb n="KR4h0044_WYG_019-13b"/>
惟有専權是人主之所惡故須此説方可傾之臣料杜<lb/>
衍等四人各無大過而一時盡逐富弼與仲淹委任尤<lb/>
深而忽遭離間必有朋黨専權之說上惑聖聰臣請詳<lb/>
言之昔年仲淹初以忠言讜論聞於中外天下賢士爭<lb/>
相稱慕當時姦臣誣作朋黨猶難辨明自近日陛下擢<lb/>
此數人並在兩府察其臨事可以辨也葢杜衍為人清<lb/>
慎而謹守規矩仲淹則恢廓自信而不疑韓琦則純正<lb/>
而質直富弼則明敏而果銳四人為性既各不同雖皆<lb/>
<pb n="KR4h0044_WYG_019-14a"/>
歸於盡忠而其所見則各異故於議事多不相從至如<lb/>
杜衍欲深罪滕宗諒仲淹力争而寛之仲淹謂契丹必<lb/>
攻河東請急修邉偹富弼料九事力言契丹不来至如<lb/>
尹洙亦號仲淹之黨及爭水洛城事韓琦則是尹洙而<lb/>
非劉滬仲淹則是劉滬而非尹洙此數事尤彰著陛下<lb/>
素已知者此四人者可謂公正之賢也平日閒居則相<lb/>
稱美之不暇為國議事則公言廷争而無私以此而言<lb/>
臣見杜衍等真得漢史所謂忠臣有不和之節而小人<lb/>
<pb n="KR4h0044_WYG_019-14b"/>
讒為朋黨可謂誣矣臣聞有國之權誠非臣下之得専<lb/>
也臣竊思仲淹等自入兩府以来不見其専權之迹而<lb/>
但見其善避權也夫權得名位則可行故行權之臣必<lb/>
貪名位自陛下召琦與仲淹於陜西琦等讓至五六陛<lb/>
下亦五六召之至如富弼三命學士兩命樞密副使每<lb/>
一命未嘗不避讓讓之者愈切而陛下用之愈堅此天<lb/>
下之人所共知臣但見避讓太繁不見其専權貪位也<lb/>
及陛下堅不許辭方敢受命然猶未敢别有所為陛下<lb/>
<pb n="KR4h0044_WYG_019-15a"/>
見其作事如此乃開天章閣召而賜坐授以紙筆使其<lb/>
條事然衆人避讓不敢下筆弼等亦不敢獨有所述因<lb/>
此又煩聖慈出手詔指定姓名専責其條列大事而行<lb/>
之弼等遲回近及一月方敢畧條數事仲淹老練世事<lb/>
必知凡百難猛更張故其所陳志在逺大而多若迂緩<lb/>
但欲漸而行之以久兾皆有效弼性雖銳然亦不敢自<lb/>
出意見但舉祖宗故事請陛下擇而行之自古君臣相<lb/>
得一言道合遇事而行更無推避臣方恠弼等䝉陛下<lb/>
<pb n="KR4h0044_WYG_019-15b"/>
如此堅意委任督責丁寧而猶遲緩自疑作事不果然<lb/>
小人巧譛而曰専權者豈不誣哉至如兩路宣撫國朝<lb/>
累遣大臣况自中國之威近年不振故元昊叛逆一方<lb/>
而勞困及於天下北方乘釁違盟而動其書辭侮慢至<lb/>
有貴國祖宗之言陛下憤恥雖深但以邊防無備未可與<lb/>
爭屈志買和莫大之辱弼等見中國累年侵陵之患感<lb/>
陛下不次進用之恩故各自請行力思雪恥沿山傍海<lb/>
不憚勤勞欲使武備再修國威復振臣見弼等用心本<lb/>
<pb n="KR4h0044_WYG_019-16a"/>
欲尊陛下威權以禦四夷未見其侵權而作過也伏惟<lb/>
陛下睿哲聰明有知人之聖臣下能否洞逹不遺故於<lb/>
千官百辟之中親選得此數人驟加擢用夫正士在朝<lb/>
羣邪所忌謀臣不用敵國之福也今此數人一旦罷去<lb/>
而使羣邪相賀于内四夷相賀于外此臣所以為陛下<lb/>
惜也伏惟陛下聖徳仁慈保全忠善退去之際恩禮各<lb/>
優今仲淹四路之任亦不輕矣願陛下拒絶羣謗委信<lb/>
不疑使盡其所為猶有禆補方今西北二邊交爭未巳<lb/>
<pb n="KR4h0044_WYG_019-16b"/>
正是天與陛下經營之時而弼與琦豈可置之閒處伏<lb/>
望早辨䜛巧特加圖任則不勝幸甚臣自前嵗召入諫<lb/>
院十月之内七受聖恩而致身兩制常思榮寵至深未<lb/>
知報效之所羣邪爭進讒巧而正士繼去朝廷乃臣忘<lb/>
身報國之時豈可緘言而避罪敢竭愚瞽惟陛下擇之<lb/>
　<lb/>
　<lb/>
　崇古文訣巻十九<lb/>
</p>
<p>
</p>
  </div>
<div>
                <head>崇古文訣巻二十</head>
    <p>
<pb n="KR4h0044_WYG_020-1a"/>
欽定四庫全書<lb/>
　崇古文訣巻二十　　　　　宋　樓昉　編<lb/>
　　宋文<lb/>
　　　潭州新學詩<hi>并序</hi>　　　　　　王安石<lb/>
　　　　筆力髙簡百來字中有多少回旋委折真所<lb/>
　　　　謂以一當百者<lb/>
治平元年天章閣待制興國吳公治潭州之明年正月<lb/>
改築廟學于城東南越五月告成孔子用幣潭人曰公<lb/>
<pb n="KR4h0044_WYG_020-1b"/>
為善政以徳我又不勩我而為此學以嘉我士子誰能<lb/>
詩乎以誦我公於無窮皆辭不敢乃使來請詩曰有嘉<lb/>
新學潭守所作守者誰與仲庻氏吳振養矜寡衣之褰<lb/>
襦黔首鼓歌吏静不求乃相廟序生師所廬上漏旁穿<lb/>
燥濕不除曰嘻遷哉迫阨卑汚當其壊時適可以謀營<lb/>
地慮工伐楩楠櫧徹故就新為此渠渠潭人來止相語<lb/>
而喜我知視成無豫經始公升在堂從者如水公曰誨<lb/>
汝潭之士子古之讀書凡以為己躬行孝悌由義而仕<lb/>
<pb n="KR4h0044_WYG_020-2a"/>
神聴汝助况於閭里無實而夸非聖自是雖大得意吾<lb/>
猶汝恥士下其手公言無尤請詩我歌以逺公休<lb/>
　　　新田詩<hi>并序</hi>　　　　　　　　王安石<lb/>
　　　　唐多流民以水利廢而多凶年故也而此詩<lb/>
　　　　此序讀之全然不覺徃復宛轉含無限意思<lb/>
　　　　真文字之妙<lb/>
唐治四縣田之入於草莽者十九民如寄客雖簡其賦<lb/>
緩其徭而不可以必畱尚書比部郎中趙君尚寛之來<lb/>
<pb n="KR4h0044_WYG_020-2b"/>
問弊於民而知其故乃委推官張君恂以兵士興大渠<lb/>
之廢者一大陂之廢者四諸小渠陂教民自為者數十<lb/>
一年流民作而相告以歸一年而淮之南湖之北操囊<lb/>
耜以率其妻子者其來如雨三年而唐之土不可賤取<lb/>
昔之菽粟者多化而為稌環唐皆水矣唐獨得歳焉船<lb/>
漕車輓負擔出于四境一日之間不可為數而唐之私<lb/>
廩固有餘循吏之無稱於世也久矣予聞趙君如此故<lb/>
為作詩詩曰離離新田其下流水孰知其初灌莽千里<lb/>
<pb n="KR4h0044_WYG_020-3a"/>
其南背江其北逾淮父抱子扶千百其來其來僕僕鏝<lb/>
我新屋趙侯劬之作者不饑歳仍大熟飽及雞鶩僦船<lb/>
與車四鄙出榖今游者處昔止者流維昔牧我不如今<lb/>
侯侯來適野不有觀者稅于水濱問我鰥寡侯其歸矣<lb/>
三歳于兹誰能止侯我往求之<lb/>
　　　揚州龍興十方講院記　　　　王安石<lb/>
　　　　以儒者而為浮屠氏之文得體者冣難自首<lb/>
　　　　至尾抑揚髙下重彼所以傷此感歎之意見<lb/>
<pb n="KR4h0044_WYG_020-3b"/>
　　　　於言外<lb/>
予少時客遊金陵浮屠慧禮者從予遊予既吏淮南而<lb/>
慧禮得龍興佛舍與其徒日講其師之說常出而過焉<lb/>
庳屋數十椽上破而旁穿側出而視後則榛棘出人不<lb/>
見垣端指以語予曰吾将除此而宫之雖然其成也不<lb/>
以私吾後必求時之能行吾道者付之願記以示後之<lb/>
人使不得私焉當是時禮方丏食飲以卒日視其居枵<lb/>
然余特戲曰姑成之吾記無難者後四年來曰昔之所<lb/>
<pb n="KR4h0044_WYG_020-4a"/>
欲為凡百二十楹賴州人蒋氏之力既皆成盍有述焉<lb/>
噫何其能也盖慧禮者吾知之其行謹潔學愽而才敏<lb/>
而又卒之以不私宜成此不難也世既言佛能以禍福<lb/>
語傾天下故其隆向之如此非徒然也盖其學者之材<lb/>
亦多有以動世耳今夫衣冠而學者必曰自孔氏孔氏<lb/>
之道易行也非有苦身窘形離性禁欲如彼之難也而<lb/>
士之行可一鄉才足一官者常少而浮屠之寺廟被四<lb/>
海則彼所謂材者寧獨禮邪以彼之材由此之道去至<lb/>
<pb n="KR4h0044_WYG_020-4b"/>
難而就甚易宜其能也嗚呼失之此而彼得焉其有以<lb/>
也夫<lb/>
　　　桂州新城記　　　　　　　　王安石<lb/>
　　　　法度森嚴詞意涵蓄其褒余公處亦兼有抑<lb/>
　　　　揚不輕易下一語<lb/>
儂智髙反南方出入十有二州而十有二州之守吏或<lb/>
死或不死而無一人能守其州者豈其材皆不足與盖<lb/>
夫城郭之不設兵甲之不戒雖有智勇猶不能勝一日<lb/>
<pb n="KR4h0044_WYG_020-5a"/>
之變也唯天子亦以為任其罪者非獨吏故特推恩褒<lb/>
廣死節而一切貸其失職於是遂推選士大夫所論以<lb/>
為能者付之經畧而今尚書户部侍郎余公當廣西焉<lb/>
寇平之明年蠻越接和乃大城桂州其木甓瓦石之材<lb/>
以枚數之至四百萬有竒用人之力以工數之至二十<lb/>
餘萬凡所以守之具無一求而不給者焉以至和元年<lb/>
八月始作而以二年之六月成夫其為役亦大矣盖公<lb/>
之信於民也久而費之欲以衞其材勞之欲以休其力<lb/>
<pb n="KR4h0044_WYG_020-5b"/>
以故為是有大費與大勞而人莫或以為勤也古者君<lb/>
臣父子夫婦兄弟朋友之禮失則冦盜起而擾中國方<lb/>
是時非無城郭也卒於陵夷毁頓陷滅而不救然<lb/>
則城郭者先王有之而非所恃以為存也及至喟然覺<lb/>
悟興起舊政則城郭之修也又嘗不敢以為後盖有其<lb/>
患而圖之無其具有其具而守之非其人有其人而治<lb/>
之非其法能以久存而無敗者皆未之聞也故文王之<lb/>
起也有四夷之難則城于朔方而以南仲宣王之起也<lb/>
<pb n="KR4h0044_WYG_020-6a"/>
有諸侯之患則城于東方而以仲山甫此二臣之徳恊<lb/>
于其君於其為國之本末與其所先後可謂知之矣慮<lb/>
之以悄悄之勞而發之以赫赫之名乘之以翼翼之勤<lb/>
而續之以明明之功卒所以攘夷狄而中國之全安者<lb/>
盖其君臣如此而守衞之有其具也今余公亦以文武<lb/>
之材當明天子承平日久欲補弊立廢之時鎮撫一方<lb/>
修扞其民其勤於今與周之南仲仲山甫盖等矣是宜<lb/>
有記也故其将吏相與謀而來取文将鏤之城隅而告<lb/>
<pb n="KR4h0044_WYG_020-6b"/>
後之人焉<lb/>
　　　信州興造記　　　　　　　　王安石<lb/>
　　　　意有發明文有涵蓄叙事有法又其餘事<lb/>
晉陵張公治信之明年皇祐二年也姦彊帖柔隠絀發<lb/>
舒既政大行民以寧息夏六月乙亥大水公徙囚於髙<lb/>
獄命百𨽻戒不共有常誅夜漏半水破城滅府寺包人<lb/>
民廬居公趨譙門坐其下勅吏士以桴收民鰥寡孤獨<lb/>
老癃與所徙之囚咸得不死丙子水降公從賓佐按行<lb/>
<pb n="KR4h0044_WYG_020-7a"/>
隱度符縣調富民水之所不至者夫錢户七百八十收<lb/>
佛寺之積材一千一百三十二不足則前此公所命出<lb/>
粟以賙貧民者三十三人自言曰食新矣賙可以已願<lb/>
輸粟直以佐材費於是募人城水之所入垣郡府之缺<lb/>
考監軍之室立司理之獄營州之西北亢爽之墟以宅屯<lb/>
駐之師除其故營以時敎士刺伐坐作之法故所無也<lb/>
作驛曰饒陽作宅曰回車築二亭於南門之外左曰仁<lb/>
右曰智山水之所附也梁四十有二舟于兩亭之間以<lb/>
<pb n="KR4h0044_WYG_020-7b"/>
通車徒之道築一亭于州門之左曰宴月吉所以屬賔<lb/>
也凡為城垣九千尺為屋八以楹數之得五百五十二<lb/>
自七月甲午卒九月丙戍為日五十二為夫一萬一千<lb/>
四百二十五中家以下見城郭室屋之完不知材之所<lb/>
出見徒之合散而不見役使之及已凡故之所有必具<lb/>
其無也乃今有之公所以救災補敗之政如此其賢於<lb/>
世吏則逺矣今州縣之災相屬民未病災也且有治災<lb/>
之政出焉施舍之不適裒取之不中元姦宿豪舞手以<lb/>
<pb n="KR4h0044_WYG_020-8a"/>
乘民而民始病矣吏乃始謷然自得民相與誹且笑而<lb/>
不知也吏而不知為政其重困民多如此此予所以哀<lb/>
民而閔吏之不學也由是而言則為公之民不幸而遇<lb/>
害災其亦庻幾無憾乎<lb/>
　　　讀孟嘗君傳　　　　　　　　王安石<lb/>
　　　　轉折有力首尾無百餘字嚴勁𦂳束而宛轉<lb/>
　　　　凡四五處此筆力之絶<lb/>
世皆稱孟嘗君能得士士以故歸之而卒賴其力以脫<lb/>
<pb n="KR4h0044_WYG_020-8b"/>
於虎豹之秦嗟乎孟嘗君特鷄鳴狗盗之雄耳豈足以<lb/>
言得士不然擅齊之強得一士焉宜可以南面而制秦<lb/>
尚取雞鳴狗盗之力哉夫雞鳴狗盗之出其門此士之<lb/>
所以不至也<lb/>
　　　答韶州張殿丞書　　　　　　王安石<lb/>
　　　　文字宛轉抑揚中間一節曲盡作史情態古<lb/>
　　　　今史筆得失只在公私疑信之間其論甚備<lb/>
伏䝉再賜書示及先君韶州之政為吏民稱誦至今不<lb/>
<pb n="KR4h0044_WYG_020-9a"/>
絶傷今之士大夫不盡知又恐史官不能記載以次前<lb/>
世良吏之後此皆不肖之孤言行不足信於天下不能<lb/>
推揚先人之緒功餘烈使人人得聞知之所以夙夜愁<lb/>
痛疢心疾首而不敢息者以此也先人之存安石尚少<lb/>
不得備聞為政之迹然嘗侍左右尚能記誦教誨之餘<lb/>
盖先君所存嘗欲大潤澤於天下一物枯槁以為身羞<lb/>
大者既不得試已試乃其小者耳小者又将泯沒而無<lb/>
傳則不肖之孤罪大釁厚矣尚何以自立於天地之間<lb/>
<pb n="KR4h0044_WYG_020-9b"/>
邪閣下勤勤惻惻以不傳為念非夫仁人君子樂道人<lb/>
之善安能以及此自三代之時國各有史而當時之史<lb/>
多世其家徃徃以身死職不負其意盖其所傳皆可考<lb/>
據後既無諸侯之史而近世非尊爵盛位雖雄竒雋烈<lb/>
道徳滿衍不幸不為朝廷所稱輒不得見於史而執筆者<lb/>
又雜出一時之貴人觀其在廷議論之時人人得講其<lb/>
然不尚或以忠為邪以異為同誅當前而不慄訕在後而<lb/>
不羞苟以饜其忿好之心而止耳而况隂挾翰墨以裁<lb/>
<pb n="KR4h0044_WYG_020-10a"/>
前人之善惡疑可以貸褒似可以附毁徃者不能訟當<lb/>
否生者不得論曲直賞罰謗譽又不施其間以破其私<lb/>
獨安能無欺於𡨕昧之間邪善既不盡傳而傳者又不<lb/>
可盡信如此唯能言之君子有大公至正之道名實足<lb/>
以信後世者耳目所遇一以言載之則遂以不朽於無<lb/>
窮耳伏惟閣下於先人非有一日之雅餘論所及無黨<lb/>
私之嫌苟以發潜徳為己事務推所聞告世之能言而<lb/>
足信者使得論次以傳焉則先君之不得列於史官豈<lb/>
<pb n="KR4h0044_WYG_020-10b"/>
有恨哉<lb/>
　　　答段縫書　　　　　　　　　王安石<lb/>
　　　　不純以曽鞏為賢亦不以為不賢不純以段<lb/>
　　　　縫為不是亦不以為是開闔宛轉一收一放<lb/>
　　　　非特善出脫曽鞏尤善自出脫<lb/>
安石在京師時嘗為足下道曽鞏善屬文未嘗及其為<lb/>
人也還江南始熟而慕焉友之又作文麤道其行恵書<lb/>
以所聞詆鞏行無纎完其居家親友惴畏焉恠安石無<lb/>
<pb n="KR4h0044_WYG_020-11a"/>
文字規鞏見謂有黨果哉足下之言也鞏固不然鞏文<lb/>
學議論在安石交游中不見可敵其心勇於適道殆不<lb/>
可以刑禍利禄動也父在困厄中左右就養無虧行家<lb/>
事銖髪以上皆親之父亦愛之甚嘗曰吾宗敝所賴者<lb/>
此兒耳此安石之所見也若足下所聞非安石之所見<lb/>
也鞏在京師避兄而舍此雖安石亦罪之也宜足下之<lb/>
深攻之也於罪之中有足矜者顧不可以書傳也事固<lb/>
有迹然而情不至是者如不循其情而誅之則誰不可<lb/>
<pb n="KR4h0044_WYG_020-11b"/>
誅邪鞏之迹固然邪然鞏為人弟於此不得無過但在<lb/>
京師時未深接之還江南又既徃不可咎未嘗以此規<lb/>
之也鞏果於從事少許可時時出於中道此則還江南<lb/>
時嘗規之矣鞏聞之輒矍然鞏固有以教安石也其作<lb/>
懐友書兩通一自藏一納安石家皇皇焉求相切劘以<lb/>
免於悔者畧見矣嘗謂友朋過差未可以絶故且規之<lb/>
規之從則已故且為文字自著見然後已邪則未嘗也<lb/>
凡鞏之行如前之云其既徃之過亦如前之云而已豈<lb/>
<pb n="KR4h0044_WYG_020-12a"/>
不得為賢者哉天下愚者衆而賢者希愚者固忌賢者<lb/>
賢者又自守不與愚者合愚者加怨焉挟忌怨之心則<lb/>
無之焉而不謗君子之過於聴者又傳而廣之故贒者<lb/>
常多謗其困於下者尤甚勢不足以動俗名實未加於<lb/>
民愚者易以謗謗易以傳也凡道鞏之云云者固忌固<lb/>
怨固過於聴者也家兄未嘗親鞏也顧亦過於聴耳足<lb/>
下乃欲引忌者怨者過於聴者之言懸斷賢者之是非<lb/>
甚不然也孔子曰衆好之必察焉衆惡之必察焉孟子<lb/>
<pb n="KR4h0044_WYG_020-12b"/>
曰國人皆曰可殺未可也見可殺焉然後殺之匡章通<lb/>
國以為不孝孟子獨禮貌之以為孝孔孟所以為孔孟<lb/>
者為其善自守不惑於衆人也如惑於衆人亦衆人耳<lb/>
烏在其為孔孟也足下姑自重毋輕議鞏<lb/>
　　　明州新刻漏銘　　　　　　　王安石<lb/>
　　　　當與坡公徐州蓮華漏銘兼看坡公之超卓<lb/>
　　　　荆公之收歛於此可見<lb/>
戊子王公始治于明丁亥孟冬刻漏具成追謂屬人嗟<lb/>
<pb n="KR4h0044_WYG_020-13a"/>
汝予銘自古在昔挈壺有職匪器則弊人亡政息其政<lb/>
謂何弗棘弗遲君子小人興息維時東方未明自公召<lb/>
之彼寜不勤得罪于時厥荒懈廢乃政之疵嗚呼有州<lb/>
謹哉維兹兹惟其中俾我後思<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_020-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻二十<lb/>
</p>
<p>
</p>
  </div>
<div>
                <head>崇古文訣巻二十一</head>
    <p>
<pb n="KR4h0044_WYG_021-1a"/>
欽定四庫全書<lb/>
　崇古文訣巻二十一　　　　宋　樓昉　編<lb/>
　　宋文<lb/>
　　　族譜引　　　　　　　　　　蘇　洵<lb/>
　　　　議論簡嚴字數少而曲折多非特文章之妙<lb/>
　　　　可以見忠厚氣象不可草草看過<lb/>
蘇氏族譜譜蘇氏之族也蘇氏出於髙陽而蔓延於天<lb/>
下唐神堯初長史味道刺眉州卒於官一子留於眉眉<lb/>
<pb n="KR4h0044_WYG_021-1b"/>
之有蘇氏自此始而譜不及者親盡也親盡則曷為不<lb/>
及譜為親作也凡子得書而孫不得書者何也以著代<lb/>
也自吾之父以至吾之髙祖仕不仕娶某氏享年幾某<lb/>
日卒皆書而他不書者何也詳吾之所自出也自吾之<lb/>
父以至吾之髙祖皆曰諱某而他則遂名之何也尊吾<lb/>
之所自出也譜為蘇氏作而獨吾之所自出得詳與尊<lb/>
何也譜吾作也嗚呼觀吾之譜者孝悌之心可以油然<lb/>
而生矣情見于親親見于服服始于衰而至于緦麻而<lb/>
<pb n="KR4h0044_WYG_021-2a"/>
至于無服無服則親盡親盡則情盡情盡則喜不慶憂<lb/>
不弔喜不慶憂不弔則塗人也吾所與相視如塗人者<lb/>
其初兄弟也兄弟其初一人之身也悲夫一人之身分<lb/>
而至於塗人吾譜之所以作也其意曰分至于塗人者<lb/>
勢也勢吾無如之何也幸其未至於塗人也使其無至<lb/>
於忽忘焉可也嗚呼觀吾之譜者孝弟之心可以油然<lb/>
而生矣系之以詩曰吾父之子今為吾兄吾疾在身兄<lb/>
呻不寧數世之後不知何人彼死而生不為戚欣兄弟<lb/>
<pb n="KR4h0044_WYG_021-2b"/>
之情如足與手其能幾何彼不相能彼獨何心<lb/>
　　　張益州畵像記　　　　　　　蘇　洵<lb/>
　　　　詞氣嚴重有法度說不必有像而亦不可以<lb/>
　　　　無像此三四轉竒甚冣好處是善回䕶蜀人<lb/>
　　　　公蜀人也所以尤難<lb/>
至和元年秋蜀人傳言有寇至邊邊軍夜呼野無居人<lb/>
妖言流聞京師震驚方命擇帥天子曰毋養亂毋助變<lb/>
衆言朋興朕志自定外亂不作變且中起既不可以文<lb/>
<pb n="KR4h0044_WYG_021-3a"/>
令又不可以武競惟朕一二大吏孰為能處兹文武之<lb/>
間其命徃撫朕師乃惟曰張公方平其人天子曰然公<lb/>
以親辭不可遂行冬十一月至蜀至之日歸屯軍徹守<lb/>
備使謂郡縣宼來在吾無爾勞苦明年正月朔旦蜀人<lb/>
相慶如他日遂以無事又明年正月相告留公像于凈<lb/>
衆寺公不能禁眉陽蘇洵言於衆曰未亂易治也既亂<lb/>
易治也有亂之萌無亂之形是謂将亂将亂難治不可以<lb/>
有亂急亦不可以無亂弛惟是元年之秋如器之欹未墜<lb/>
<pb n="KR4h0044_WYG_021-3b"/>
於地惟爾張公安坐於其旁顔色不變徐起而正之既<lb/>
正油然而退無矜容為天子牧小民不倦惟爾張公爾<lb/>
繄以生惟爾父母且公嘗為我言民無常性惟上所待<lb/>
人皆曰蜀人多變於是待之以待盗賊之意而繩之以<lb/>
繩盗賊之法重足屏息之民而以碪斧令於是民始忍<lb/>
以其父母妻子之所仰賴之身而弃之於盗賊故每每<lb/>
大亂夫約之以禮驅之以法惟蜀人為易至於急之而<lb/>
生變雖齊魯亦然吾以齊魯待蜀人而蜀人亦自以齊<lb/>
<pb n="KR4h0044_WYG_021-4a"/>
魯之人待其身若夫肆意於法律之外以威劫其民吾<lb/>
不忍為也嗚呼愛蜀人之深待蜀人之厚自公而前吾<lb/>
未始見也皆再拜稽首曰然蘇洵又曰公之恩在爾心<lb/>
爾死在爾子孫其功業在史官無以像為也且公意不<lb/>
欲如何皆曰公則何事於斯雖然於我心有不釋焉今<lb/>
夫平居聞一善必問其人之姓名與其鄰里之所在以<lb/>
至於其長短小大美惡之状甚者或詰其平生所嗜好<lb/>
以想見其為人而史官亦書之於其傳意使天下之人<lb/>
<pb n="KR4h0044_WYG_021-4b"/>
思之於心則存之於目存之於目故其思之於心也固<lb/>
由此觀之像亦不為無助蘇洵無以詰遂為之記公南<lb/>
京人為人慷慨有大節以度量雄天下天下有大事公<lb/>
可屬系之以詩曰<lb/>
　天子在祚歳在甲午西人傳言有寇在垣庭有武臣<lb/>
　謀夫如雲天子曰嘻命我張公公來自東旗纛舒舒<lb/>
　西人聚觀于巷于塗謂公暨暨公来于于公謂西人<lb/>
　安爾室家無敢或訛訛言不祥徃即爾常春爾條桑<lb/>
<pb n="KR4h0044_WYG_021-5a"/>
　秋爾滌場西人稽首公我父兄公在西囿草木駢駢<lb/>
　公宴其僚伐鼓淵淵西人來觀祝公萬年有女娟娟<lb/>
　閨門閑閑有童哇哇亦既能言昔公未来期汝棄捐<lb/>
　禾麻芁芁倉庾崇崇嗟我婦子樂此歳豐公在朝廷<lb/>
　天子股肱天子曰歸公敢不承作堂嚴嚴有廡有庭<lb/>
　公像在中朝服冠纓西人相告無敢逸荒公歸京師<lb/>
　公像在堂<lb/>
　　　審勢　　　　　　　　　　　蘇　洵<lb/>
<pb n="KR4h0044_WYG_021-5b"/>
　　　　看他筆勢句法回䕶轉換救首救尾之妙縱<lb/>
　　　　横之習亦見於此<lb/>
治天下者定所尚所尚一定至於千萬年而不變使民<lb/>
之耳目純于一而子孫有所守易以為治故三代聖人<lb/>
其後世逺者至七八百年夫豈惟其民之不忘其功以<lb/>
至于是盖其子孫得其祖宗之法而為據依可以永久<lb/>
夏之尚忠商之尚質周之尚文視天下之所宜尚而固<lb/>
執之以此而始以此而終不朝文而暮質以自潰亂故<lb/>
<pb n="KR4h0044_WYG_021-6a"/>
聖人者出必先定一代之所尚周之世盖有周公為之<lb/>
制禮而天下遂尚文後世有賈誼者說漢文帝亦欲先<lb/>
定制度而其說不果用今者天下方幸治安子孫萬世<lb/>
帝王之計不可不預定於此時然萬世帝王之計常先<lb/>
定所尚使其子孫可以安坐而守其舊至於政弊然後<lb/>
變其小節而其大體卒不可革易故享世長逺而民不<lb/>
苟簡今考之於朝野之間以觀國家之所尚者而臣猶<lb/>
有惑也何則天下之勢有強弱聖人審其勢而應之以<lb/>
<pb n="KR4h0044_WYG_021-6b"/>
權勢強矣強甚而不已則折勢弱矣弱甚而不已則屈<lb/>
聖人權之而使其甚不至于折與屈者威與恵也夫強<lb/>
甚者威竭而不振弱甚者恵䙝而下不以為徳故處弱<lb/>
者利用威而處強者利用恵乘強之威以行恵則恵尊<lb/>
乘弱之恵以養威則威發而天下震慄故威與恵者所<lb/>
以裁節天下強弱之勢也然而不知強弱之勢者有殺<lb/>
人之威而下不懼有生人之恵而下不喜何者威竭而<lb/>
恵䙝故也故有天下者必先審知天下之勢而後可與<lb/>
<pb n="KR4h0044_WYG_021-7a"/>
言用威恵不先審知其勢而徒曰我能用威我能用恵<lb/>
者末也故有強而益之以威弱而益之以恵以至于折<lb/>
與屈者是可悼也譬之人身將欲飲藥餌石以養其生<lb/>
必先審其性之為隂其性之為陽而投之以藥石藥石<lb/>
之陽而投之隂藥石之隂而投之陽故隂不至於涸而<lb/>
陽不至於亢苟不能先審觀已之為隂與已之為陽而<lb/>
以隂攻隂以陽攻陽則隂者固死於隂而陽者固死於<lb/>
陽不可救也是以善養身者先審其隂陽而善制天下<lb/>
<pb n="KR4h0044_WYG_021-7b"/>
者先審其強弱以為之謀昔者周有天下諸侯盛大當<lb/>
其盛時大者已有地五百里而畿内反不過千里其勢<lb/>
為弱秦有天下散為郡縣聚為京師守令無大權柄伸<lb/>
縮進退無不在我其勢為強然方其成康在上諸侯無<lb/>
小大莫不臣服弱之勢未見于外及其後世失徳而諸<lb/>
侯禽奔獸遁各固其國以相侵攘而其上之人卒不悟<lb/>
區區守姑息之道望其能以制服強國是謂以弱政濟<lb/>
弱勢故周之天下卒斃於弱秦自孝公其勢固已駸駸<lb/>
<pb n="KR4h0044_WYG_021-8a"/>
焉日趨於強大及其子孫已并天下而亦不悟専任法<lb/>
制以斬撻平民是謂以強政濟強勢故秦之天下卒斃<lb/>
于強周拘於恵而不知權秦勇於威而不知本二者皆<lb/>
不審天下之勢也我宋制治有縣令有郡守自轉運使<lb/>
以大系小絲牽繩聫總合于上雖其地在萬里外方數<lb/>
千里擁兵百萬而天子一呼于殿陛間三尺豎子馳傳<lb/>
捧詔召而歸之京師則解印趨走惟恐不及如此之勢<lb/>
秦之所恃以強之勢也勢強矣然天下之病常病於弱<lb/>
<pb n="KR4h0044_WYG_021-8b"/>
噫有可強之勢如秦而反䧟於弱者何也習於恵而怯<lb/>
於威也恵太甚而威不勝也夫其所習於恵而恵太甚<lb/>
者賞數而加於無功也怯於威而威不勝者刑弛而兵<lb/>
不振也由賞與刑與兵之不得其道是以有弱之實著<lb/>
於外焉何謂弱之實曰官吏曠惰職廢不舉而敗官之<lb/>
罰不加嚴也多贖數赦不問有罪而典刑之禁不能行<lb/>
也冗兵驕狂負力幸賞而維持姑息之恩不敢節也将<lb/>
帥覆軍匹馬不返而敗軍之責不加重也外羌強盛陵<lb/>
<pb n="KR4h0044_WYG_021-9a"/>
壓中國而邀金繒増幣帛之恥不為怒也若此類者太<lb/>
弱之實也久而不治則又将有大於此而遂浸㣲浸消<lb/>
釋然而潰以至於不可救止者乘之矣然愚以為弱在<lb/>
於政不在於勢是謂以弱政敗強勢今夫一輿薪之火<lb/>
衆人之所憚而不敢犯者也舉而投之河則何熱之能<lb/>
為是以負強秦之勢而溺於弱周之弊而天下不知其<lb/>
強焉者以此也雖然政之弱非若勢之弱難治也借如<lb/>
弱周之勢必變易其諸侯而後強可能也天下之諸侯<lb/>
<pb n="KR4h0044_WYG_021-9b"/>
固未易變易此又非一日之故也若夫弱政則用威而<lb/>
已矣可以朝改而夕定也夫齊古之強國也而威王又<lb/>
齊之賢王也當其即位委政不治諸侯並侵而人不知<lb/>
其國之為強國也一旦發怒裂萬家封即墨大夫召烹<lb/>
阿大夫與常譽阿大夫者而發兵擊趙魏趙魏盡走請<lb/>
和而齊國人人震懼不敢飾非者彼誠知其政之弱而<lb/>
能用其威以濟其弱也况今以天子之尊藉郡縣之勢<lb/>
言脫於口而四方響應其所以用威之資固已完具且<lb/>
<pb n="KR4h0044_WYG_021-10a"/>
有天下者患不為焉有為而不可者今誠能一留意於<lb/>
用威一賞罰一號令一舉動無不一切出於威嚴用刑<lb/>
法而不赦有罪力行果斷而不牽衆人之是非用不測<lb/>
之刑用不測之賞而使天下之人視之如風雨雷電遽<lb/>
然而至截然而下不知其所從發而不可逃遁朝廷如<lb/>
此然後平民益務檢慎而姦民猾吏亦常恐恐然懼刑<lb/>
法之及其身而歛其手足不敢輒犯法此之謂強政政<lb/>
強矣為之數年而天下之勢可以復强愚故曰乘弱之惠<lb/>
<pb n="KR4h0044_WYG_021-10b"/>
以養威則威發而天下震慄然則以當今之勢求所謂<lb/>
萬世為帝王而大體卒不可革易者其尚威而已矣或<lb/>
曰當今之勢亊誠無便於尚威者然孰知夫萬世之間<lb/>
其政之不變而必曰威邪愚應之曰威者君之所恃以<lb/>
為君也一日而無威是無君也久而政弊變其小節而<lb/>
參之以恵使不若秦之甚可也舉而棄之過矣或者又<lb/>
曰王者任徳不任刑任刑覇者之事非所宜言此又非<lb/>
所謂知理者也夫湯武皆王也桓文皆霸也武王乘紂<lb/>
<pb n="KR4h0044_WYG_021-11a"/>
之暴出民於炮烙斬刈之地苟又遂多殺人多刑人以<lb/>
為治則民之心去矣故其治一出於禮義彼湯則不然<lb/>
桀之惡固無以異紂然其刑不若紂暴之甚也而天下<lb/>
之民化之其風滛惰不事法度書曰有衆率怠弗恊而<lb/>
又諸侯昆吾氏首為亂於是誅鋤其強梗怠惰不法之<lb/>
人以定紛亂故記曰商人先罰而後賞至於桓文之事<lb/>
則又非皆任刑也桓公用管仲管仲之書好言刑故桓<lb/>
公之治常任刑文公長者其佐狐趙先魏皆不說以刑<lb/>
<pb n="KR4h0044_WYG_021-11b"/>
法其治亦未嘗以刑為本而號亦為霸而謂湯非王而<lb/>
文非伯也得乎故用刑不必覇而用徳不必王各觀其<lb/>
勢之何所宜用而已然則今之勢何為不可用刑用刑<lb/>
何為不曰王道彼不先審天下之勢而欲應天下之務<lb/>
難矣<lb/>
　　　仲兄文甫字說　　　　　　　蘇　洵<lb/>
　　　　狀物最妙所謂大能使之小逺能使之近此<lb/>
　　　　等文字古今自有數<lb/>
<pb n="KR4h0044_WYG_021-12a"/>
洵讀易至渙之六四曰渙其羣元吉曰嗟夫羣者聖人<lb/>
之所欲渙以混一天下者也葢余仲兄名渙而字公羣<lb/>
則是以聖人之所欲解散滌蕩者以自命也而可乎他<lb/>
日以告兄曰子可無為我易之洵曰唯既而曰請以文<lb/>
甫易之如何且兄嘗見夫水之與風乎油然而行淵然<lb/>
而留渟洄汪洋滿而上浮者是水也而風實起之蓬蓬<lb/>
然而發乎太空不終日而行乎四方蕩乎其無形飄乎<lb/>
其逺來既徃而不知其迹之所存者是風也而水實形<lb/>
<pb n="KR4h0044_WYG_021-12b"/>
之今夫風水之相遭乎大澤之陂也紆徐委蛇蜿蜒淪<lb/>
漣安而相推怒而相凌舒而如雲蹙而如鱗疾而如馳<lb/>
徐而如緬揖讓旋辟相顧而不前其繁如縠其亂如霧<lb/>
紛紜鬱擾百里若一汨乎順流至乎滄海之濱磅礴洶<lb/>
湧號怒相軋交横綢繆放乎虛空掉乎無垠横流逆折<lb/>
濆旋傾側宛轉膠戾回者如輪縈者如帶直者如燧奔<lb/>
者如燄跳者如鷺躍者如鯉殊狀異態而風水之極觀<lb/>
備矣故曰風行水上渙此亦天下之至文也然而此二<lb/>
<pb n="KR4h0044_WYG_021-13a"/>
物者豈有求乎文哉無意於相求不期而相遭而文生<lb/>
焉是其為文也非水之文也非風之文也二物者非能<lb/>
為文而不能不為文也物之相使而文出於其間也故<lb/>
曰此天下之至文也今夫玉非不温然美矣而不得以<lb/>
為文刻鏤組綉非不文也而不可以論乎自然故夫天<lb/>
下之無營而文生之者唯水與風而已昔者君子之處<lb/>
於世不求有功不得已而功成則天下以為賢不求有<lb/>
言不得已而言則天下以為口實嗚呼此不可與他人<lb/>
<pb n="KR4h0044_WYG_021-13b"/>
道之唯吾兄可也<lb/>
　　　管仲　　　　　　　　　　　蘇　洵<lb/>
　　　　老泉諸論中惟此論最純正開闔抑揚之妙<lb/>
　　　　責得管仲最深切意在言外<lb/>
管仲相桓公伯諸侯攘戎狄終其身齊國富強諸侯不<lb/>
叛管仲死豎刁易牙開方用桓公薨於亂五公子爭立<lb/>
其禍蔓延訖簡公齊無寧嵗夫功之成非成於成之日<lb/>
葢必有所由起禍之作不作於作之日亦必有所由兆<lb/>
<pb n="KR4h0044_WYG_021-14a"/>
則齊之治也吾不曰管仲而曰鮑叔及其亂也吾不曰<lb/>
豎刁易牙開方而曰管仲何則豎刁易牙開方三子彼<lb/>
固亂人國者顧其用之者桓公也夫有舜而後知放四<lb/>
凶有仲尼而後知去少正卯彼桓公何人也顧其使桓<lb/>
公得用三子者管仲也仲之疾也公問之相當是時也<lb/>
吾以仲且舉天下之賢者以對而其言乃不過曰豎刁易<lb/>
牙開方三子非人情不可近而已嗚呼仲以為桓公果<lb/>
能不用三子矣乎仲與桓公處幾年矣亦知桓公之為<lb/>
<pb n="KR4h0044_WYG_021-14b"/>
人矣乎桓公聲不絶乎耳色不絶於目而非三子者則<lb/>
無以遂其欲彼其初之所以不用者徒以有仲焉耳一<lb/>
日無仲則三子者可以彈冠而相慶矣仲以将死之言<lb/>
可以縶桓公之手足邪夫齊國不患有三子而患無仲<lb/>
有仲則三子者三匹夫耳不然天下豈少三子之徒哉<lb/>
雖桓公幸而聴仲誅此三人而其餘者仲能悉數而去<lb/>
之邪嗚呼仲可謂不知本者矣因桓公之問舉天下之<lb/>
賢者以自代則仲雖死而齊國未為無仲也夫何患三<lb/>
<pb n="KR4h0044_WYG_021-15a"/>
子者不言可也五伯莫盛於桓文文公之才不過桓公<lb/>
其臣又皆不及仲靈公之虐不如孝公之寛厚文公死<lb/>
諸侯不敢叛晉晉襲文公之餘威得為諸侯之盟主百<lb/>
餘年何者其君雖不肖而尚有老成人焉桓公之薨也<lb/>
一亂塗地無惑也彼獨恃一管仲而仲則死矣夫天下<lb/>
未嘗無賢者盖有有臣而無君者矣桓公在焉而曰天<lb/>
下不復有管仲者吾不信也仲之書有記其将死論鮑<lb/>
叔賓胥無之為人且各疏其短是其心以為是數子者<lb/>
<pb n="KR4h0044_WYG_021-15b"/>
皆不足以托國而又逆知其將死則其書誕謾不足信<lb/>
也吾觀史鰌以不能進蘧伯玉而退彌子瑕故有身後<lb/>
之諫蕭何且死舉曹參以自代大臣之用心固宜如此<lb/>
也夫國以一人興以一人亡賢者不悲其身之死而憂<lb/>
其國之衰故必復有賢者而後可以死彼管仲者何以<lb/>
死哉<lb/>
　<lb/>
　崇古文訣巻二十一<lb/>
</p>
<p>
</p>
  </div>
<div>
                <head>崇古文訣卷二十二</head>
    <p>
<pb n="KR4h0044_WYG_022-1a"/>
欽定四庫全書<lb/>
　崇古文訣卷二十二　　　　宋　樓昉　編<lb/>
　　宋文<lb/>
　　　木假山記　　　　　　　　　蘇　洵<lb/>
　　　　首尾不過四百以下字而起伏開闔有無限<lb/>
　　　　曲折此老可謂妙於文字者矣其終蓋以三<lb/>
　　　　峯比父子三人<lb/>
木之生或蘖而殤或拱而夭幸而至於任為棟梁則伐<lb/>
<pb n="KR4h0044_WYG_022-1b"/>
不幸而為風之所㧞水之所漂或破折或腐幸而得不<lb/>
破折不腐則為人之所材而有斧斤之患其最幸者漂<lb/>
沈汨没於湍沙之間不知其㡬百年而其激射齧食之<lb/>
餘或髣髴於山者則為好事者取去强之以為山然後<lb/>
可以脱泥沙而逺斧斤而荒江之濆如此者㡬何不為<lb/>
好事者所見而為樵夫野人所薪者何可勝數則其最<lb/>
幸者之中又有不幸者焉予家有三峯予每思之則疑<lb/>
其有數存乎其間且其蘖而不殤拱而不夭任為棟梁<lb/>
<pb n="KR4h0044_WYG_022-2a"/>
而不伐風拔水漂而不破折不腐不破折不腐而不為<lb/>
人所材以及於斧斤出於湍沙之間而不為樵夫野人<lb/>
之所薪而後得至乎此則其理似不偶然也然予之愛<lb/>
之則非徒愛其似山而又有所感焉非徒感之而又有<lb/>
所敬焉予見中峯魁岸踞肆意氣端重若有以服其旁<lb/>
之二峯二峯者莊栗刻峭凛乎不可犯雖其勢服於中<lb/>
峯而岌然决無阿附意吁其可敬也夫其可以有所感<lb/>
也夫<lb/>
<pb n="KR4h0044_WYG_022-2b"/>
　　　送石昌言北使引　　　　　　蘇　洵<lb/>
　　　　議論好筆力頓挫而雄偉曲盡事物情狀<lb/>
昌言舉進士時吾始數嵗未學也憶與羣兒戯先府君<lb/>
側昌言從旁取棗栗啖我家居相近又以親戚故甚狎<lb/>
昌言舉進士日有名吾後漸長亦稍知讀書學句讀屬<lb/>
對聲律未成而廢昌言聞吾廢學雖不言察其意甚恨<lb/>
後十餘年昌言及第第四人守官四方不相聞吾日以<lb/>
壯大乃能感悟摧折復學又數年逰京師見昌言長安<lb/>
<pb n="KR4h0044_WYG_022-3a"/>
相與勞問如平生歡出文十數首昌言甚喜稱善吾晚<lb/>
學無師雖日為文中心自慙及聞昌言説乃頗自喜今<lb/>
十餘年又來京師而昌言官兩制乃為天子出使萬里<lb/>
外彊悍不屈之邊庭建大斾從騎數百送車千乘出都<lb/>
門意氣慨然自思為兒時見昌言先府君旁安知其至<lb/>
此富貴不足怪吾於昌言獨自有感也大丈夫生不為<lb/>
將得為使折衝口舌之間足矣往年彭任從富公使還<lb/>
為我言曰既出境宿驛亭聞介馬數萬騎馳過劔槊相<lb/>
<pb n="KR4h0044_WYG_022-3b"/>
摩終夜有聲從者怛然失色及明視道上馬迹尚心掉<lb/>
不自禁凡敵所以誇耀中國者多此類也中國之人不<lb/>
測也故或至於震懼而失辭以為彼所笑嗚呼何其不<lb/>
思之甚也昔者奉春君使冐頓壯士健馬皆匿不見是<lb/>
以有平城之役今之匈奴吾知其無能為也孟子曰説<lb/>
大人則藐之况於匈奴請以為贈<lb/>
　　　名二子説　　　　　　　　　蘇　洵<lb/>
　　　　字數不多而宛轉折旋有無限意思此文字<lb/>
<pb n="KR4h0044_WYG_022-4a"/>
　　　　之妙觀此老之所以逆料二子之終身不差<lb/>
　　　　毫釐可謂深知二子矣與木假山記相出入<lb/>
輪輻葢軫皆有職乎車而軾獨若無所為者雖然去軾<lb/>
則吾未見其為完車也軾乎吾懼汝之不外飾也天下<lb/>
之車莫不由轍而言車之功轍不與焉雖然車仆馬斃<lb/>
而患不及轍是轍者禍福之間轍乎吾知免矣<lb/>
　　　明論　　　　　　　　　　　蘇　洵<lb/>
　　　　此等意脉自戰國策來曲盡事情<lb/>
<pb n="KR4h0044_WYG_022-4b"/>
　　　　主意只是不測亦是一要字雖未免挾數用<lb/>
　　　　術之説然理亦如此兵法攻堅攻瑕亦然<lb/>
天下有大知有小知人之知慮有所及有所不及聖人<lb/>
以其大知而兼其小知之功賢人以其所及而濟其所<lb/>
不及愚者不知大知而以其所不及䘮其所及故聖人<lb/>
之治天下也以常而賢人之治天下也以時既不能常<lb/>
又不能時悲夫殆哉夫惟大知而後可以常以其所及<lb/>
濟其所不及而後可以時常也者無治而不治者也時<lb/>
<pb n="KR4h0044_WYG_022-5a"/>
也者無亂而不治者也日月經乎中天大可以被四海<lb/>
而小或不能入一室之内彼固無用此區區小明也故<lb/>
天下視日月之光儼然其若君父之威故自有天地而<lb/>
有日月以至於今而未嘗可以一日而無焉天下甞有<lb/>
言曰叛父母䙝神明則雷霆下擊之雷霆固不能為天<lb/>
下盡擊此等輩也而天下之所以兢兢然不敢犯者有<lb/>
時而不測也使雷霆日轟轟焉遶天下以求夫叛父母<lb/>
䙝神明之人而擊之則其人未必能盡而雷霆之威無<lb/>
<pb n="KR4h0044_WYG_022-5b"/>
乃䙝乎故夫知日月雷霆之分者可以用其明矣聖人<lb/>
之明吾不得而知也吾獨愛夫贒者之用其心約而成<lb/>
功博也吾獨怪夫愚者之用其心勞而功不成也是無<lb/>
他也專於其所及而及之則其及必精兼於其所不及<lb/>
而及之則其及必麤及之而精人將曰是惟無及及則<lb/>
精矣不然吾恐奸雄之竊笑也齊威王即位大亂三載<lb/>
威王一奮而諸侯震懼二十年是何修何營邪夫齊國<lb/>
之賢者非獨一即墨大夫明矣亂齊國者非獨一阿大<lb/>
<pb n="KR4h0044_WYG_022-6a"/>
夫與左右譽阿大夫而毁即墨者㡬人亦明矣一即墨<lb/>
大夫易知也一阿大夫易知也左右譽阿而毁即墨者<lb/>
㡬人易知也從其易知而精之故用心甚約而成功愽<lb/>
也天下之事辟如有物十焉吾舉其一而人不知吾之<lb/>
不知其九也歴數之至於九而不知其一不如舉一之<lb/>
不可測也而况乎不至於九也<lb/>
　　　上韓樞宻書　　　　　　　　蘇　洵<lb/>
　　　　議論精切筆勢縱横開闔變化曲盡其妙辭<lb/>
<pb n="KR4h0044_WYG_022-6b"/>
　　　　嚴氣勁筆端收歛頓挫十分囘斡精神深識<lb/>
　　　　天下之勢而議論頗從韓非孫武等書來<lb/>
太尉執事洵著書無他長及言兵事論古今形勢至自<lb/>
比賈誼所獻權書雖古人已往成敗之迹苟深曉其義<lb/>
施之於今無所不可昨因請見求進末議太尉許諾謹<lb/>
撰其説言語朴直非有驚世絶俗之談甚髙難行之論<lb/>
太尉取其大綱而無責其纎悉蓋古者非用兵決勝之<lb/>
為難而養兵不用之可畏今夫水激之山放之海決之<lb/>
<pb n="KR4h0044_WYG_022-7a"/>
為溝塍壅之為沼沚是天下之人能之委江河注淮泗<lb/>
匯為洪波潴為大湖萬世而不溢者自禹之後未之見<lb/>
也夫兵者聚天下不義之徒授之以不仁之器而教之<lb/>
以殺人之事夫惟天下之未安盗賊之未殄然後有以<lb/>
施其不義之心用其不仁之器而試其殺人之事當是<lb/>
之時勇者無餘力智者無餘謀巧者無餘技故其不義<lb/>
之心變而為忠不仁之器加之於不仁而殺人之事施<lb/>
之於當殺及夫天下既平盗賊既殄不義之徒聚而不<lb/>
<pb n="KR4h0044_WYG_022-7b"/>
散勇者有餘力則思以為亂智者有餘謀則思以為姦<lb/>
巧者有餘技則思以為詐於是天下之患雜然出矣蓋<lb/>
虎豹終日而不殺則跳踉大呌以發其怒蝮蝎終日而<lb/>
不螫則噬齧草木以致其毒其理固然無足怪者昔者<lb/>
劉項奮臂於草莽之間秦楚無賴子弟千百為軰争起<lb/>
而應者不可勝數轉鬬五六年天下厭兵項籍死而髙<lb/>
祖亦已老矣方是時分王諸將改定律令與天下休息<lb/>
而韓信黥布之徒相繼而起者七國髙祖死於介冑之<lb/>
<pb n="KR4h0044_WYG_022-8a"/>
間而莫能止也連延及於呂氏之禍訖孝文而後定是<lb/>
何起之易而收之難也劉項之勢初若決河順流而下<lb/>
誠有可喜及其崩潰四出放乎數百里之間拱手而莫<lb/>
之救也嗚呼不有聖人何以善其後太祖太宗躬擐甲<lb/>
冑䟦渉險阻以斬刈四方之蓬蒿用兵數十年謀臣猛<lb/>
將滿天下一旦卷甲而休之傳四世而天下無變此何<lb/>
術也荆楚九江之地不分於諸將而韓信黥布之徒無<lb/>
以啓其心也雖然天下無變而兵久不用則其不義之<lb/>
<pb n="KR4h0044_WYG_022-8b"/>
心蓄而無所發飽食優㳺求逞於良民觀其平居無事<lb/>
出怨言以邀其上一旦有急是非人得千金不可使也<lb/>
往年詔天下繕完城池西川之事洵實親見凡郡縣之<lb/>
富民舉而籍其名得錢數百萬以為酒食餽餉之費杵<lb/>
聲未絶城輙隨壊如此者數年而後定卒事官吏相賀<lb/>
卒徒相矜若戰勝凱旋而待賞者比來京師遊阡陌間<lb/>
其曹往往偶語無所諱忌聞之土人方春時尤不忍聞<lb/>
蓋時五六月矣㑹京師憂大水鋤耰畚築列於兩河之<lb/>
<pb n="KR4h0044_WYG_022-9a"/>
壖縣官日費千金傳呼勞問之聲不絶者數十里猶且<lb/>
睊睊狼顧莫肯効用且夫内之如京師之所聞外之如<lb/>
西川之所親見天下之勢今何如也御將者天子之事<lb/>
也御兵者將之職也天子者養尊而處優樹恩而收名<lb/>
與天下為喜樂者也故其道不可以御兵人臣執法而<lb/>
不求情盡心而不求名出死力以捍社稷使天下之心<lb/>
繫於一人而已不與焉故御兵者人臣之事不可以累<lb/>
天子也今之所患大臣好名而懼謗好名則多樹私恩<lb/>
<pb n="KR4h0044_WYG_022-9b"/>
懼謗則執法不堅是以天下之兵豪縱至此而莫之或<lb/>
制也頃者狄公在樞府號為寛厚愛人狎昵士卒得其<lb/>
歡心而太尉適承其後彼狄公者知御外之術而不知<lb/>
治内之道此邊將材也古者兵在外愛將軍而忘天子<lb/>
在内愛天子而忘將軍愛將軍所以戰愛天子所以守<lb/>
狄公以其御外之心而施諸内太尉不反其道而何以<lb/>
為治或者以為兵久驕不治一旦繩之以法恐因以生<lb/>
亂昔者郭子儀去河南李光弼實代之將至之日張用<lb/>
<pb n="KR4h0044_WYG_022-10a"/>
濟斬於轅門三軍股慄夫以臨淮之悍而代汾陽之長<lb/>
者三軍之士竦然如赤子之脱慈母之懐而立乎嚴師<lb/>
之側何亂之敢生且夫天子者天下之父母也將相者<lb/>
天下之師也師雖嚴赤子不敢以怨其父母將相雖厲<lb/>
天下不敢以怨其君其勢然也天子者可以生人可以<lb/>
殺人故天下望其生及其殺之也天下曰是天子殺之<lb/>
故天子不可以多殺人人臣奉天子之法雖多殺天下<lb/>
無以歸怨此先王所以威懐天下之術也伏惟太尉思<lb/>
<pb n="KR4h0044_WYG_022-10b"/>
天下所以長久之道而無務一時之名盡至公之心而<lb/>
無䘏三軍之多言天子推深仁以結其心太尉厲威武<lb/>
以振其惰彼其思天子之深仁則愛而不至於怨思太<lb/>
尉之威武則畏而不至於驕君臣之體順而畏愛之道<lb/>
立非太尉吾誰望邪<lb/>
　　　上富丞相書　　　　　　　　蘇　洵<lb/>
　　　　此篇須看抑揚開闔處秤停得斤兩好富公<lb/>
　　　　為相頗欲更張庶事羣小人多不樂者故預<lb/>
<pb n="KR4h0044_WYG_022-11a"/>
　　　　為之憂<lb/>
往年天子震怒出逐宰相選用舊臣堪付屬以天下者<lb/>
使在宰府與天下更始而閤下之位實在第二方是之<lb/>
時天下咸喜相慶以為閤下惟不為宰相也故黙黙在<lb/>
此方今困而復起起而復為宰相而又適值乎此時也<lb/>
不為而何為且吾君之意待之如此其厚也不為而何<lb/>
以副吾望故咸曰後有下令而異於他日者必吾富公<lb/>
也朝夕而待之跂首而望之望望然而不獲見也戚戚<lb/>
<pb n="KR4h0044_WYG_022-11b"/>
然而疑嗚呼其弗獲聞也必其逺也進而及於京師亦<lb/>
無聞焉不敢以疑猶曰天下之人如此其衆也數十年<lb/>
之間如此其不變也皆曰賢人焉或曰彼其中則有説<lb/>
也而天下之人則未始見也然而不能無憂蓋古之君<lb/>
子愛其人也則憂其無成且嘗聞之古之君子相是君<lb/>
也與是人也皆立於朝則使吾皆知其為人皆善者也<lb/>
而後無憂且一人之身而欲擅天下之事雖見信於當<lb/>
世而同列之人一言而疑之則事不可以成今夫政出<lb/>
<pb n="KR4h0044_WYG_022-12a"/>
於他人而不懼事不出於已而不忌是二者惟善人為<lb/>
能然猶欲得其心焉若夫衆人政出於他人而懼其害<lb/>
已事不出於已而忌其成功是以有不平之心生夫或<lb/>
居於吾前或立於吾後而皆有不平之心焉則身危故<lb/>
君子之處於其間也不使之不平於我也周公立於明<lb/>
堂以聴天下而召公惑何者天下固惑乎大也召公猶<lb/>
未能信乎吾之此心也周公定天下誅管蔡告召公以<lb/>
其志以安其身以及於成王故凡安其身者以安乎周<lb/>
<pb n="KR4h0044_WYG_022-12b"/>
也召公之於周公管蔡之於周公是二者亦皆有不平<lb/>
之心焉以為周之天下周公將遂取之也周公誅其不<lb/>
平而不可告語者告其可以告語者而和其不平之心<lb/>
然則非其必不可以告語者則君子未始不欲和其心<lb/>
天下之人從士而至於卿大夫宰相集處其上將有所<lb/>
為何慮而不成不能忍其區區之小忿以成其不平之<lb/>
釁則害其大事是以君子忍其小忿以容其小過而杜<lb/>
其不平之心然後當大事而聴命焉且吾之小忿不足<lb/>
<pb n="KR4h0044_WYG_022-13a"/>
以易吾之大事也故寜小容焉使無蔕芥於其間古之<lb/>
君子與賢者並居而同樂故其責之也詳不幸而與不<lb/>
肖者偶不圖其大而治其細則濶逺於事情而無益於<lb/>
當世故天下無事而後可與争此不然則否昔者諸吕<lb/>
用事陳平憂懼計無所出陸賈入見説之使交歡周勃<lb/>
平用其策卒得絳侯北軍之助以滅諸吕夫絳侯木强<lb/>
之人也非陳平致之而誰也故賢者致其不賢者非夫<lb/>
不賢者之能致賢者也曩者今上即位之初冦萊公為<lb/>
<pb n="KR4h0044_WYG_022-13b"/>
相惟其側有小人不能誅又不能與之無忿故終以斥<lb/>
去范文正公在相府又欲以嵗月盡治天下事失於急<lb/>
與不忍小忿故羣小人亦急逐去之一去遂不復用以<lb/>
没其身伏惟閤下以不世出之才立於天子之下百官<lb/>
之上此其深謀逺慮必有所處而天下之人猶未獲見<lb/>
洵西蜀人也竊有志於今世願一見於堂上惟閤下深<lb/>
思之毋忽<lb/>
　崇古文訣卷二十二<lb/>
</p>
<p>
</p>
  </div>
<div>
                <head>崇古文訣卷二十三</head>
    <p>
<pb n="KR4h0044_WYG_023-1a"/>
欽定四庫全書<lb/>
　崇古文訣卷二十三　　　　宋　樓昉　編<lb/>
　　宋文<lb/>
　　　上神宗皇帝書　　　　　　　蘇　軾<lb/>
　　　　一篇之文㡬萬餘言精采處都在閒語上有<lb/>
　　　　憂深思逺之意有柔行巽入之態當深切著<lb/>
　　　　明則深切著明當委曲含蓄則委曲含蓄真<lb/>
　　　　得告君之體廷對當倣此<lb/>
<pb n="KR4h0044_WYG_023-1b"/>
臣近者不度愚賤輙上封章言買燈事自知瀆犯天威<lb/>
罪在不赦席藁私室以待斧鉞之誅而側聴逾旬威命<lb/>
不至問之府司則買燈之事尋以停罷乃知陛下不惟<lb/>
赦之又能聽之驚喜過望以至感泣何者改過不吝從<lb/>
善如流此堯舜禹湯之所勉彊而力行秦漢以來之所<lb/>
絶無而僅有顧此買燈毫髪之失豈能上累日月之明<lb/>
而陛下翻然改命曽不移刻則所謂智出天下而聴於<lb/>
至愚威加四海而屈於匹夫臣今知陛下可與為堯舜<lb/>
<pb n="KR4h0044_WYG_023-2a"/>
可與為湯武可與富民而措刑可與彊兵而伏戎蕃矣<lb/>
有君如此其忍負之惟當披露腹心捐棄肝腦盡力所<lb/>
至不知其他乃者臣亦知天下之事有大於買燈者矣<lb/>
而獨區區以此為先者蓋未信而諫聖人不與交淺言<lb/>
深君子所戒是以試論其小者而其大者固將有待而<lb/>
後言今陛下果赦而不誅則是既已許之矣許而不言<lb/>
臣則有罪是以願終言之臣之所欲言者三願陛下結<lb/>
人心厚風俗存紀綱而已人莫不有所恃人臣恃陛下<lb/>
<pb n="KR4h0044_WYG_023-2b"/>
之命故能役使小民恃陛下之法故能勝服强暴<lb/>
至於人主所恃者誰歟書曰予臨兆民凛乎若朽索之<lb/>
馭六馬言天下莫危於人主也聚則為君臣散則為仇<lb/>
讎聚散之間不容毫釐故天下歸往謂之王人各有心<lb/>
謂之獨夫由此觀之人主之所恃者人心而已人心之<lb/>
於人主也如木之有根如燈之有膏如魚之有水如農<lb/>
夫之有田如商賈之有財木無根則槁燈無膏則滅魚<lb/>
無水則死農夫無田則饑商賈無財則貧人主失人心<lb/>
<pb n="KR4h0044_WYG_023-3a"/>
則亡此必然之理也不可逭之灾也其為可畏從古以<lb/>
然苟非樂禍好亡狂易䘮志孰敢肆其胷臆輕犯人心<lb/>
乎昔子産焚載書以弭衆言賂伯石以安巨室以為衆<lb/>
怒難犯專欲難成而孔子亦曰信而後勞其民未信則<lb/>
以為厲已也惟商鞅變法不顧人言雖能驟致富强亦<lb/>
以召怨天下使其民知利而不知義見刑而不見德雖<lb/>
得天下旋踵而亡至於其身亦卒不免負罪出走而諸<lb/>
侯不納車裂以徇而秦人莫哀君臣之間豈願如此宋<lb/>
<pb n="KR4h0044_WYG_023-3b"/>
襄公雖行仁義失衆而亡田常雖不義得衆而彊是以<lb/>
君子未論行事之是非先觀衆心之向背謝安之用諸<lb/>
桓未必是而衆之所樂則國以乂安庾亮之召蘇峻未<lb/>
必非而勢有不可則反為危辱自古及今未有和易同<lb/>
衆而不安剛果自用而不危者也今陛下亦知人心之<lb/>
不悦矣中外之人無賢不肖皆言祖宗以來治財用者<lb/>
不過三司使副判官今經百年未嘗闕事今者無故又<lb/>
創一司號曰制置三司條例司使六七少年日夜講求<lb/>
<pb n="KR4h0044_WYG_023-4a"/>
於内使者四十餘軰分行營幹於外造端宏大民實驚<lb/>
疑創法新竒吏皆惶惑賢者則求其説而不可得未免<lb/>
於憂小人則以其意度朝廷遂以為謗謂陛下以萬乘<lb/>
之主而言利謂執政以天子之宰而治財商賈不行物<lb/>
價騰踴近自淮甸逺及川蜀喧傳萬口論説百端或言<lb/>
京師正店議置監官䕫路深山當行酒禁拘收僧尼常<lb/>
住减尅兵吏廪祿如此等類不可勝言而甚者至以為<lb/>
欲復肉刑斯言一出民且狼顧陛下與二三大臣亦聞<lb/>
<pb n="KR4h0044_WYG_023-4b"/>
其語矣然而莫之顧者徒曰我無其事又無其意何恤<lb/>
於人言夫人言雖未必皆然而疑似則有以致謗人必<lb/>
貪財也而後人疑其盜人必好色也而後人疑其滛何<lb/>
者未置此司則無此謗豈去嵗之人皆忠厚而今嵗之<lb/>
士皆虚浮孔子曰工欲善其事必先利其器又曰必也<lb/>
正名乎今陛下操其器而諱其事有其名而辭其意雖<lb/>
家置一喙以自解市列千金以購人人必不信謗亦不<lb/>
止夫制置三司條例司求利之名也六七少年與使者<lb/>
<pb n="KR4h0044_WYG_023-5a"/>
四十餘軰求利之器也驅鷹犬而赴林藪語人曰我非<lb/>
獵也我非獵也不如放鷹犬而獸自馴操網罟而入江<lb/>
海語人曰我非漁也我非漁也不如捐網罟而人自信<lb/>
故臣以為消讒慝而召和氣復人心而安國本則莫若<lb/>
罷制置三司條例司夫陛下之所以創此司者不過以<lb/>
興利除害也使罷之而利不興害不除則勿罷罷之而<lb/>
天下悦人心安興利除害無所不可則何苦而不罷陛<lb/>
下欲去積弊而立法必使宰相熟議而後行事若不由<lb/>
<pb n="KR4h0044_WYG_023-5b"/>
中書則是亂世之法聖君賢相夫豈其然必若立法不<lb/>
免由中書熟議不免使宰相此司之設無乃冗長而無<lb/>
名智者所圖貴於無迹漢之文景紀無可書之事唐之<lb/>
房杜傳無可載之功而天下之言治者與文景言賢者<lb/>
與房杜蓋事已立而迹不見功已成而人不知故曰善<lb/>
用兵者無赫赫之功豈惟用兵事莫不然今所圖者萬<lb/>
分未獲其一也而迹之布於天下已若泥中之鬬獸亦<lb/>
可謂拙謀矣陛下誠欲富國擇三司官屬與漕運使副<lb/>
<pb n="KR4h0044_WYG_023-6a"/>
而陛下與二三大臣孜孜講求磨以嵗月則積弊自去<lb/>
而人不知但恐立志不堅中道而廢孟子有言其進鋭<lb/>
者其退速若有始有卒自可徐徐十年之後何事不立<lb/>
孔子曰欲速則不逹見小利則大事不成使孔子而非<lb/>
聖人則此言亦不可用書曰謀及卿士至於庻人翕然<lb/>
大同乃底元吉若逆多而從少則静吉而作凶今上自<lb/>
宰相大臣既已辭免不為則外之議論斷亦可知宰相<lb/>
人臣也且不欲以此自汚而陛下獨安受其名而不辭<lb/>
<pb n="KR4h0044_WYG_023-6b"/>
非臣愚之所識也君臣宵旰㡬一年矣而富國之效茫<lb/>
如捕風徒聞内帑出數百萬緡祠部度五千餘人耳以<lb/>
此為術其誰不能且遣使縱横本非令典漢武遣繡衣<lb/>
直指桓帝遣八使皆以守宰狼籍盗賊公行出於無術<lb/>
行此下策宋文帝元嘉之政比於文景當時責成郡縣<lb/>
未甞遣使及至孝武以郡縣遲緩始命臺使督之以至<lb/>
蕭齊此弊不革故景陵王子良上䟽極言其事以為此<lb/>
等朝辭禁門情態即異暮宿州縣威福便行驅廹郵傳<lb/>
<pb n="KR4h0044_WYG_023-7a"/>
折辱守宰公私煩擾民不聊生唐開元中宇文融奏置<lb/>
勸農判官使裴寛等二十九人並攝御史分行天下招<lb/>
攜户口檢責漏田時張説楊瑒皇甫璟楊相如皆以為<lb/>
不便而相繼罷黜雖得户八十餘萬皆州縣希㫖以主<lb/>
為客以少為多及使百官集議都省而公卿以下懼融<lb/>
威勢不敢異辭陛下試取其傳而讀之觀其所行為是<lb/>
為否近者均稅寛恤冠蓋相望朝廷亦旋覺其非而天<lb/>
下至今以為謗曾未數嵗是非較然臣恐後之視今猶<lb/>
<pb n="KR4h0044_WYG_023-7b"/>
今之視昔且其所遣尤不適宜事少而員多人輕而權<lb/>
重夫人輕而權重則人多不服或致侮慢以興爭事少<lb/>
而員多則無以為功必須生事以塞責陛下雖嚴賜約<lb/>
束不許邀功然人臣事君之常情不從其令而從其意<lb/>
今朝廷之意好動而惡静好同而惡異㫖趣所在誰敢<lb/>
不從臣恐陛下赤子自此無寜嵗矣至於所行之事行<lb/>
路皆知其難何者汴水濁流自生民以來不以種稻秦<lb/>
人之歌曰涇水一石其泥數斗且溉且糞長我禾黍何<lb/>
<pb n="KR4h0044_WYG_023-8a"/>
甞曰長我粳稻邪今欲陂而清之萬頃之稲必用千頃<lb/>
之陂一嵗一淤三嵗而滿矣陛下遽信其説即使相視<lb/>
地形萬一官吏苟且順從真謂陛下有意興作上糜帑<lb/>
廪下奪農時隄防一開水失故道雖食議者之肉何補<lb/>
於民天下乆平民物滋息四方遺利盖畧盡矣今欲鑿<lb/>
空尋訪水利所謂即鹿無虞豈惟徒勞必大煩擾凡所<lb/>
擘畫利害不問何人小則隨事酬勞大則量才錄用若<lb/>
官私格沮並行黜降不以赦原若材力不辦興修便許<lb/>
<pb n="KR4h0044_WYG_023-8b"/>
申奏替换賞可謂重罰可謂輕然並終不言諸色人妄<lb/>
有申陳或官私誤興功役當得何罪如此則妄庸輕剽<lb/>
浮浪姦人自此争言水利矣成功則有賞敗事則無誅<lb/>
官司雖知其踈豈可便行抑退所在追集老少相視可<lb/>
否吏卒所過雞犬一空若非灼然難行必湏且為興役<lb/>
何則格沮之罪重而誤興之過輕人多愛身勢必如此<lb/>
且古陂廢堰多為側近冒耕嵗月既深已同永業苟欲<lb/>
興復必盡追收人心或揺甚非善政又有好訟之黨多<lb/>
<pb n="KR4h0044_WYG_023-9a"/>
怨之人妄言某處可作陂渠規壞所怨田産或指人舊<lb/>
業以為官陂冒佃之訟必倍今日臣不知朝廷本無一<lb/>
事何苦而行此哉自古役人必用鄉户猶食之必用五<lb/>
榖衣之必用絲麻川之必用舟航地之必用牛馬雖其<lb/>
間或有以他物充代然終非天下所可常行今者徒聞<lb/>
江淛之間數郡雇役而欲措之天下是猶見燕晉之棗<lb/>
栗岷蜀之蹲鴟而欲以廢五榖豈不難哉又欲官賣所<lb/>
在坊場以充衙前雇直雖有長役更無酬勞長役所得<lb/>
<pb n="KR4h0044_WYG_023-9b"/>
既㣲自此必漸衰散則州郡事體憔悴可知士大夫捐<lb/>
親戚棄墳墓以從宦於四方者宣力之餘亦欲取樂此<lb/>
人之至情也若凋弊太甚厨傳蕭然則似危邦之陋風<lb/>
恐非太平之盛觀陛下誠慮及此必不肯為且今法令<lb/>
莫嚴於御軍軍法莫嚴於逃竄禁軍三犯廂軍五犯大<lb/>
率處死然逃軍常半天下不知雇人為役與廂軍何異<lb/>
若有逃者何以罪之其勢必輕於逃軍則其逃必甚於<lb/>
今日為其官長不亦難乎近者雖使鄉户頗得雇人然<lb/>
<pb n="KR4h0044_WYG_023-10a"/>
至於所雇逃亡鄉户猶任其責今遂欲於兩稅之外别<lb/>
立一科謂之庸錢以備官雇則雇人之責官所自任矣<lb/>
自唐楊炎廢租庸調以為兩稅取大厯十四年應于賦<lb/>
歛之數以定兩稅之額則是租調與庸兩稅既兼之矣<lb/>
今兩稅如故奈何復欲取庸聖人立法必慮後世豈可<lb/>
於常稅之外别出科名萬一不幸後世有多欲之君輔<lb/>
之以聚歛之臣庸錢不除差役仍舊使天下怨讟推所<lb/>
從來則必有任其咎者矣又欲使坊郭等第之民與鄉<lb/>
<pb n="KR4h0044_WYG_023-10b"/>
户均役品官形勢之家與齊民並事其説曰周禮田不<lb/>
耕者出屋粟宅不毛者有里布而漢世宰相之子不免<lb/>
戍邊此其所以藉口也古者官養民今者民養官給之<lb/>
以田而不耕勸之以農而不力於是乎有里布屋粟夫<lb/>
家之征而民無以為生去為商賈事勢當爾何名役之<lb/>
且一嵗之戍不過三日三日之雇其直三百今世三大<lb/>
户之役自公卿以降無得免者其費豈特三百而已大<lb/>
抵事若可行不必皆有故事若民所不悦俗所不安縱<lb/>
<pb n="KR4h0044_WYG_023-11a"/>
有經典明文無補於怨若行此二者必怨無疑女户單<lb/>
丁蓋天民之窮者也古之王者首務恤此而今陛下首<lb/>
欲役之此等苟非户將絶而未亡則是家有丁而尚㓜<lb/>
若假之數嵗則必成丁而就役老死而没官富有四海<lb/>
忍不加恤孟子曰始作俑者其無後乎春秋書作丘甲<lb/>
用田賦皆重其始為民患也青苖放錢自昔有禁今陛<lb/>
下始立成法毎嵗常行雖云不許抑配而數世之後暴<lb/>
君汚吏陛下能保之歟異日天下恨之國史記之曰青<lb/>
<pb n="KR4h0044_WYG_023-11b"/>
苖錢自陛下始豈不惜哉且東南買絹本用見錢陜西<lb/>
糧草不許折兌朝廷既有著令職司又每舉行然而買<lb/>
絹未甞不折鹽糧草未甞不折鈔乃知青苖不許抑配<lb/>
之説亦是空文只如治平之初揀刺義勇當時詔㫖慰<lb/>
諭明言永不戍邊著在簡書有如盟約于今㡬日論議<lb/>
已揺或以代還東軍或欲抵換弓手約束難恃豈不明<lb/>
哉縱使此令決行果不抑配計其間願請人户必皆孤<lb/>
貧不濟之人家若自有贏餘何至與官交易此等鞭撻<lb/>
<pb n="KR4h0044_WYG_023-12a"/>
已急則繼之逃亡逃亡之餘則均之鄰保勢有必至理<lb/>
有固然且夫常平之為法也可謂至矣所守者約而所<lb/>
及者廣借使萬家之邑止有千斛而榖貴之際千斛在<lb/>
市物價自平一市之價既平一邦之食自足無操瓢乞<lb/>
丐之弊無里正催驅之勞今若變為青苖家貸一斛則<lb/>
千户之外孰救其饑且常平官錢常患其少若盡數收<lb/>
糴則無借貸若留充借貸則所糴㡬何乃知常平青苖<lb/>
其勢不能兩立壞彼成此所䘮愈多虧官害民雖悔何<lb/>
<pb n="KR4h0044_WYG_023-12b"/>
逮臣竊計陛下欲考其實則必亦問人人知陛下方欲<lb/>
力行必謂此法有利無害以臣愚見恐未可憑何以明<lb/>
之臣頃在陜西見刺義勇提舉諸縣臣甞親行愁怨之<lb/>
民哭聲振野當時奉使還者皆言民盡樂為希合取容<lb/>
自古如此不然則山東之盜二世何緣不覺南詔之敗<lb/>
明皇何緣不知今雖未至於斯亦望陛下審聴而已昔<lb/>
漢武之世財力匱竭用賈人桑羊之説買賤賣貴謂之<lb/>
均輸于時商賈不行盜賊滋熾㡬至於亂孝昭既立學<lb/>
<pb n="KR4h0044_WYG_023-13a"/>
者争排其説霍光順民所欲從而予之天下歸心遂以<lb/>
無事不意今者此論復興立法之初其説尚淺徒言徙<lb/>
貴就賤用近易逺然而廣置官屬多出緍錢豪商大賈<lb/>
皆疑而不敢動以為雖不明言販賣然既已許之變易<lb/>
變易既行而不與商賈争利者未之聞也夫商賈之事<lb/>
曲折難行其買也先期而與錢其賣也後期而取直多<lb/>
方相濟委曲相通倍稱之息由此而得今官買是物必<lb/>
先設官置吏簿書廩祿為費已厚非良不售非賄不行<lb/>
<pb n="KR4h0044_WYG_023-13b"/>
是以官買之價比民必貴及其賣也弊復如前商賈之<lb/>
利何緣而得朝廷不知慮此乃捐五百萬緍以與之此<lb/>
錢一出恐不可復縱使其間薄有所獲而征商之額所<lb/>
損必多今有人為其主牧牛羊者不告其主以一牛而<lb/>
易五羊一牛之失則隠而不言五羊之獲則指為勞績<lb/>
陛下以為壞常平而言青苖之功虧商稅而取均輸之<lb/>
利何以異此陛下天機洞照聖畧如神此事至明豈有<lb/>
不曉必謂已行之事不欲中變恐天下以為執徳不一<lb/>
<pb n="KR4h0044_WYG_023-14a"/>
用人不終是以遲留嵗月庻㡬萬一臣竊以為過矣古<lb/>
之英主無出漢髙酈生謀撓楚權欲復六國髙祖曰善<lb/>
趣刻印及聞留侯之言吐哺而罵曰趣銷印夫稱善未<lb/>
幾繼之以罵刻印銷印有同兒戯何甞累髙祖之知人<lb/>
適足以明聖人之無我陛下以為可而行之知其不可<lb/>
而罷之至聖至明無以加此議者必謂民可與樂成難<lb/>
與慮始故勸陛下堅執不顧期於必行此乃戰國貪功<lb/>
之人行險僥倖之説陛下若信而用之則是徇髙論而<lb/>
<pb n="KR4h0044_WYG_023-14b"/>
逆至情持空名而邀實禍未及樂成而怨已起矣臣之<lb/>
所願結人心者此之謂也士之進言者為不少矣亦甞<lb/>
有以國家之所以存亡厯數之所以長短告陛下者乎<lb/>
夫國家之所以存亡者在道徳之淺深而不在乎彊與<lb/>
弱厯數之所以長短者在風俗之厚薄而不在乎富與<lb/>
貧道徳誠深風俗誠厚雖貧且弱不害於長而存道徳<lb/>
誠淺風俗誠薄雖彊且富不救於短而亡人主知此則<lb/>
知所輕重矣是以古之賢君不以弱而亡道徳不以貧<lb/>
<pb n="KR4h0044_WYG_023-15a"/>
而傷風俗而智者觀人之國亦必以此察之齊至彊也<lb/>
周公知其後必有簒弑之臣衛至弱也季子知其後亡<lb/>
吳破楚入郢而陳大夫逢滑知楚之必復晉武既平吳<lb/>
何曽知其將亂隋文既平陳房喬知其不乆元帝斬郅<lb/>
支朝呼韓功多於宣武矣偷安而王氏之釁生宣宗收<lb/>
燕趙復河湟力彊於憲武矣消兵而龎勛之亂起故臣<lb/>
願陛下務崇道徳而厚風俗不願陛下急於有功而貪<lb/>
富彊使陛下富如隋彊如秦西取靈武北取燕薊謂之<lb/>
<pb n="KR4h0044_WYG_023-15b"/>
有功可也而國之長短則不在此夫國之長短如人之<lb/>
壽夭人之夀夭在元氣國之長短在風俗世有尫羸而<lb/>
夀考亦有盛壯而暴亡若元氣猶存則尫羸而無害及<lb/>
其已耗則盛壯而愈危是以善養生者謹起居節飲食<lb/>
導引闗節吐故納新不得已而用藥則擇其品之上性<lb/>
之良可以乆服而無害則五臟和平而夀命長不善養<lb/>
生者薄節謹之功遲吐納之效厭上藥而用下品伐真<lb/>
氣而助彊陽根本已危僵仆無日天下之勢與此無殊<lb/>
<pb n="KR4h0044_WYG_023-16a"/>
故臣願陛下愛惜風俗如䕶元氣古之聖人非不知深<lb/>
刻之法可以齊衆勇悍之夫可以集事忠厚近於迂濶<lb/>
老成初若遲鈍然終不肯以彼而易此者顧其所得小<lb/>
而所䘮大也曹參賢相也曰慎無擾獄市黄覇循吏也<lb/>
曰治道去泰甚或譏謝安以清談廢事安笑曰秦用法<lb/>
吏二世而亡劉晏為度支專用果銳少年務在急速集<lb/>
事好利之黨相師成風徳宗初即位擢崔祐甫為相祐<lb/>
甫以道徳寛大推廣上意故建中之政其聲翕然天下<lb/>
<pb n="KR4h0044_WYG_023-16b"/>
想望庻㡬貞觀及盧杞為相諷上以刑名整齊天下馴<lb/>
致澆薄以及播遷我仁祖之御天下也持法至寛用人<lb/>
有叙專務掩覆過失未甞輕改舊章然考其成功則曰<lb/>
未至以言乎用兵則十出而九敗以言其府庫則僅足<lb/>
而無餘徒以徳澤在人風俗知義是以升遐之日天下<lb/>
如䘮考妣社稷長逺終必賴之則仁祖可謂知本矣今<lb/>
議者不察徒見其末年吏多因循事不振舉乃欲矯之<lb/>
以苛察濟之以智能招來新進勇鋭之人以圖一切速<lb/>
<pb n="KR4h0044_WYG_023-17a"/>
成之效未享其利澆風已成且天時不齊人誰無過國<lb/>
君含垢至察無徒若陛下多方包容則人材取次可用<lb/>
必欲廣置耳目務求瑕疵則人不自安各圖苟免恐非<lb/>
朝廷之福亦豈陛下所願哉漢文欲用虎圏嗇夫釋之<lb/>
以為利口傷俗今若以口舌捷給而取士以應對遲鈍<lb/>
而退人以虚誕無實為能文以矯激不仕為有徳則先<lb/>
王之澤遂將散㣲自古用人必湏歴試雖有卓異之器<lb/>
必有已試之功一則使其更變而知難事不輕作一則<lb/>
<pb n="KR4h0044_WYG_023-17b"/>
待其功髙而望重人自無辭昔先主以黄忠為後將軍<lb/>
而諸葛亮憂其不可以為忠之名望素非闗張之倫若<lb/>
班爵遽同則必不悦其後闗侯果以為言以黄忠豪勇<lb/>
之姿以先主君臣之契尚復慮此而况其他世甞謂漢<lb/>
文不用賈生以為深恨臣甞推究其㫖竊謂不然賈生<lb/>
固天下之竒才所言亦一時之良策然請為屬國欲係<lb/>
單于則是處士之大言少年之銳氣昔髙祖以三十萬<lb/>
衆困於平城當時將相羣臣豈無賈生之比三表五餌<lb/>
<pb n="KR4h0044_WYG_023-18a"/>
人知其䟽而欲以困中行説尤不可信矣兵凶器也而<lb/>
易言之正如趙括之輕秦李信之易楚若文帝亟用其<lb/>
説則天下殆將不安使賈生常歴艱難亦必自悔其説<lb/>
用之晚嵗其術必精不幸䘮亡非意所及不然文帝豈<lb/>
棄才之主綘灌豈蔽賢之士至於晁錯尤號刻薄文帝<lb/>
之世止於太子家令而景帝既立以為御史大夫申屠<lb/>
賢相發憤而死紛更政令天下騷然及至七國發難而<lb/>
錯之術亦窮矣文景優劣於此可見大抵名器爵祿人<lb/>
<pb n="KR4h0044_WYG_023-18b"/>
所奔趣必使積勞而後遷以明持乆而難得則人各安<lb/>
其分不敢躁求今若多開驟進之門使有意外之得公<lb/>
卿侍從跬歩可圖其得者既不肯以僥倖自名則不得<lb/>
者必皆以沈淪為恨使天下常調舉生妄心耻不若人<lb/>
何所不至欲望風俗之厚豈可得哉選人之改京官常<lb/>
湏十年以上荐更險阻計析毫釐其間一事聱牙常至<lb/>
終身淪棄今乃以一人之薦舉而予之猶恐未稱章服<lb/>
隨至使積勞乆次而得者何以厭服哉夫常調之人非<lb/>
<pb n="KR4h0044_WYG_023-19a"/>
守則令貟多闕少乆已患之不可復開多門以待巧進<lb/>
若巧者侵奪已甚則拙者廹怵無聊利害相形不得不<lb/>
察故近嵗朴拙之人愈少而巧佞之士益多惟陛下重<lb/>
之惜之哀之救之如近日三司獻言使天下郡選一人<lb/>
催驅三司文字許之先次指射以酬其勞則數年之後<lb/>
審官吏部又有三百餘人得先占闕常調待次不其愈<lb/>
難此外勾當發運均輸按行農田水利已振監司之體<lb/>
各懐進用之心轉對者望以稱㫖而驟遷奏課者求為<lb/>
<pb n="KR4h0044_WYG_023-19b"/>
優等而速化相勝以力相髙以言而名實亂矣惟陛下<lb/>
以簡易為法以清浄為心使姦無所緣而民徳歸厚臣<lb/>
之所願厚風俗者此之謂也古者建國使内外相制輕<lb/>
重相權如周如唐則外重而内輕如秦如魏則外輕而<lb/>
内重内重之弊必有奸臣指鹿之患外重之弊必有大<lb/>
國問鼎之憂聖人方盛而慮衰當先立法以救弊國家<lb/>
租賦緫於計省重兵聚於京師以古揆今則似内重恭<lb/>
惟祖宗所以深計而預圖固非小臣所能億度而周知<lb/>
<pb n="KR4h0044_WYG_023-20a"/>
然觀其委任臺諫之一端則是聖人過防之至計歴觀<lb/>
秦漢以及五代諌争而死盖數百人而自建隆以來未<lb/>
甞罪一言者縱有薄責旋即超升許以風聞而無官長<lb/>
風采所繫不問尊卑言及乘輿則天子改容事闗廊廟<lb/>
則宰相待罪故仁宗之世議者譏宰相但奉行臺諌風<lb/>
㫖而已聖人深意流俗豈知盖擢用臺諌固未必皆賢<lb/>
所言亦未必皆是然湏養其鋭氣而借之重權者豈徒<lb/>
然哉將以折姦臣之萌而救内重之弊也夫姦臣之始<lb/>
<pb n="KR4h0044_WYG_023-20b"/>
以臺諌折之而有餘及其既成以干戈取之而不足今<lb/>
法令嚴宻朝廷清明所謂姦臣萬無此理然養猫以去<lb/>
䑕不可以無䑕而養不捕之猫畜狗以防姦不可以無<lb/>
姦而畜不吠之狗陛下得不上念祖宗設此官之意下<lb/>
為子孫立萬世之防朝廷綱紀孰大於此臣自㓜小所<lb/>
記及聞長老之談皆謂臺諌所言常隨天下公議公議<lb/>
所與臺諌亦與之公議所擊臺諌亦擊之及至英廟之<lb/>
初首建稱親之議本非人主大過亦無禮典明文徒以<lb/>
<pb n="KR4h0044_WYG_023-21a"/>
衆心未安公議不允當時臺諌以死爭之今者物論沸<lb/>
騰怨讟交至公議所在亦可知矣相顧不發中外失望<lb/>
夫彈劾積威之後雖庸人亦可以奮揚風采消委之餘<lb/>
雖豪傑有所不能振起臣恐自茲以往習以成風盡為<lb/>
執政私人以致人主孤立紀綱一廢何事不生孔子曰<lb/>
鄙夫可與事君也與哉其未得之也患得之既得之患<lb/>
失之苟患失之無所不至矣臣始讀此言疑其太過以<lb/>
為鄙夫之患失不過備位而苟容及觀李斯憂䝉恬之<lb/>
<pb n="KR4h0044_WYG_023-21b"/>
奪其權則立二世以亡秦盧杞憂懐光之數其惡則誤<lb/>
徳宗以再亂其心本生于患失而其禍乃至於䘮邦孔<lb/>
子之言良不為過是以知為國者平居必常有忘軀犯<lb/>
顔之士則臨難庻㡬有徇義守死之臣若平居尚不能<lb/>
一言則臨難何以責其死節人臣苟皆如此天下亦曰<lb/>
殆哉君子和而不同小人同而不和和如和羮同如濟<lb/>
水故孫寳有言周公上聖召公大賢猶不相悦著於經<lb/>
典兩不相損晉之王導可謂元臣每與客言舉坐稱善<lb/>
<pb n="KR4h0044_WYG_023-22a"/>
而王述不悦以為人非堯舜安得每事盡善導亦歛袵<lb/>
謝之若使言無不同意無不合更唱迭和何者非賢萬<lb/>
一有小人居其間則人主何緣得以知覺臣之所謂願<lb/>
存紀綱者此之謂也臣非敢歴詆新政苟為異論如近<lb/>
日裁減皇族恩例刋定任子條式修備器械閲習鼔旗<lb/>
皆陛下神算之至明乾剛之必斷物議既允臣敢有詞<lb/>
至於所獻三言則非臣之私見中外所病其誰不知昔<lb/>
禹戒舜曰無若丹朱傲惟慢逰是好舜豈有是哉周公<lb/>
<pb n="KR4h0044_WYG_023-22b"/>
戒成王曰無若商王受之迷亂酗於酒徳哉成王豈有<lb/>
是哉周昌以漢髙為桀紂劉毅以晉武為桓靈當時人<lb/>
君曽莫之罪而書之史册以為美談使臣所獻三言皆<lb/>
朝廷未甞有此則天下之幸臣與有焉若有萬一似之<lb/>
則陛下安可不察然而臣之為計可謂愚矣以螻蟻之<lb/>
命試雷霆之威積其狂愚豈可屢赦大則身首異處破<lb/>
壞家門小則削籍投荒流離道路雖然陛下必不為此<lb/>
何也臣天賦至愚篤於自信向者與議學校貢舉首違<lb/>
<pb n="KR4h0044_WYG_023-23a"/>
大臣本意已期竄逐敢意自全而陛下獨然其言曲賜<lb/>
召對從容乆之至謂臣曰今政令得失安在雖朕過失<lb/>
指陳可也臣即對曰陛下生知之性天縱文武不患不<lb/>
明不患不勤不患不斷但患求治太速進人太鋭聽言<lb/>
太廣又俾述其所以然之狀陛下頷之曰卿所獻三言<lb/>
朕當熟思之臣之狂愚非獨今日陛下容之久矣豈有<lb/>
容之於始而不赦之於終恃此而言所以不懼臣之所<lb/>
懼者譏刺既衆怨仇實多必將詆臣以深文中臣以危<lb/>
<pb n="KR4h0044_WYG_023-23b"/>
法使陛下雖欲赦臣而不得豈不殆哉死亡不辭但恐<lb/>
天下以臣為戒無復言者是以思之經月夜以繼日書<lb/>
成復毁至於再三感陛下聴其一言懐不能已卒進其<lb/>
説惟陛下憐其愚忠而卒赦之不勝俯伏待罪憂恐之<lb/>
至<lb/>
　<lb/>
　<lb/>
　崇古文訣卷二十三<lb/>
</p>
<p>
</p>
  </div>
<div>
                <head>崇古文訣卷二十四</head>
    <p>
<pb n="KR4h0044_WYG_024-1a"/>
欽定四庫全書<lb/>
　崇古文訣卷二十四　　　　宋　樓昉　編<lb/>
　　宋文<lb/>
　　　喜雨亭記　　　　　　　　　蘇　軾<lb/>
　　　　蟬蛻汙濁之中蜉蝣塵埃之外所謂以文為<lb/>
　　　　戯者<lb/>
亭以雨名志喜也古者有喜則以名物示不忘也周公<lb/>
得禾以名其書漢武得鼎以名其年叔孫勝狄以名其<lb/>
<pb n="KR4h0044_WYG_024-1b"/>
子其喜之小大不齊其示不忘一也予至扶風之明年<lb/>
始治官舎為亭於堂之北而鑿池其南引流種樹以為<lb/>
休息之所是嵗之春雨麥於岐山之陽其占為有年既<lb/>
而彌月不雨民方以為憂越三月乙夘乃雨甲子又雨<lb/>
民以為未足丁夘大雨三日乃止官吏相與慶於庭商<lb/>
賈相與歌於市農夫相與忭於野憂者以樂病者以愈<lb/>
而吾亭適成於是舉酒於亭上以屬客而告之曰五日<lb/>
不雨可乎曰五日不雨則無麥十日不雨可乎曰十日<lb/>
<pb n="KR4h0044_WYG_024-2a"/>
不雨則無禾無麥無禾歳且荐饑獄訟繁興而盜賊滋<lb/>
熾則吾與二三子雖欲優游以樂於此亭其可得邪今<lb/>
天不遺斯民始旱而賜之以雨使吾與二三子得相與<lb/>
優游而樂於此亭者皆雨之賜也其又可忘邪既以名<lb/>
亭又從而歌之曰使天而雨珠寒者不得以為𥜗使天<lb/>
而雨玉饑者不得以為粟一雨三日繄誰之力民曰太<lb/>
守太守不有歸之天子天子曰不然歸之造物造物不<lb/>
自以為功歸之太空太空㝠㝠不可得而名吾以名吾<lb/>
<pb n="KR4h0044_WYG_024-2b"/>
亭<lb/>
　　　祭歐陽公文　　　　　　　　蘇　軾<lb/>
　　　　模冩小人情狀極其底藴介甫門下觀之能<lb/>
　　　　無怒乎然歐陽公之存亡其闗於否泰消長<lb/>
　　　　之運如此非坡公筆力不能及也<lb/>
嗚呼哀哉公之生於世六十有六年民有父母國有蓍<lb/>
龜斯文有傳學者有師君子有所恃而不恐小人有所<lb/>
畏而不為譬如大川喬嶽雖不見其運動而功利之及<lb/>
<pb n="KR4h0044_WYG_024-3a"/>
於物者蓋不可數計而周知今公之沒也赤子無所仰<lb/>
庇而朝廷無所稽疑斯文化為異端學者至于用夷君<lb/>
子以為無與為善而小人沛然自以為得時譬如深山<lb/>
大澤龍亡而虎逝則變恠百出舞鰌鱔而號狐狸昔公<lb/>
之未用也天下以為病而其既用也則又以為遲及其<lb/>
釋位而去也莫不冀其復用至於請老而歸也莫不悵<lb/>
然失望而猶庻㡬於萬一者幸公之未衰孰謂公無復<lb/>
有意於斯世也奄一去而莫予追豈厭世之溷濁潔身<lb/>
<pb n="KR4h0044_WYG_024-3b"/>
而逝乎將民之無祿而天莫之遺昔我先君懐寳遯世<lb/>
非公則莫能致而不肖無狀夤緣出入受教門下者十<lb/>
有六年於斯聞公之喪義當匍匐往弔而懐禄不去愧<lb/>
古人以忸怩緘辭千里以寓一哀而已蓋上以為天下<lb/>
慟而下以哭吾私<lb/>
　　　表忠觀碑　　　　　　　　　蘇　軾<lb/>
　　　　發明吳越之功與徳全是以他國形容比並<lb/>
　　　　出來方見朝廷坐收土地不勞兵革知他是<lb/>
<pb n="KR4h0044_WYG_024-4a"/>
　　　　全了多少生靈來墳墓上尤切意在言外文<lb/>
　　　　極典雅<lb/>
熈寧十年戊子資政殿大學士右諌議大夫知杭州軍<lb/>
州事臣抃言故吳越國王錢氏墳廟及其父祖妃夫人<lb/>
子孫之墳在錢塘者二十有六在臨安者十有一皆蕪<lb/>
廢不治父老過之有流涕者謹按故武肅王鏐始以鄉<lb/>
兵破走黄巢名聞江淮復以八都兵討劉漢宏并越州<lb/>
以奉董昌而自居於杭及昌以越叛則誅昌而并越盡<lb/>
<pb n="KR4h0044_WYG_024-4b"/>
有浙東西之地傳其子文穆王元瓘至其孫忠顯王仁<lb/>
佐遂破李景兵取福州而仁佐之弟忠懿王俶又出兵<lb/>
攻景以迎周世宗之師其後卒以國入覲三世四王與<lb/>
五代相終始天下大亂豪傑蜂起方是時以數州之地<lb/>
盜名字者不可勝數既覆其族延及于無辜之民罔有<lb/>
孑遺而吳越地方千里帶甲十萬鑄山煑海象犀珠玉<lb/>
之富甲于天下然終不失臣節貢獻相望於道是以其<lb/>
民至於老死不識兵革四時嬉逰歌舞之聲相聞至于<lb/>
<pb n="KR4h0044_WYG_024-5a"/>
今不廢其有徳於斯民甚厚皇宋受命四方僣亂以次<lb/>
削平西蜀江南負其險逺兵至城下力屈勢窮然後束<lb/>
手而河東劉氏百戰守死以抗王師積骸為城釃血為<lb/>
池竭天下之力僅乃克之獨吳越不待告命封府庫籍<lb/>
郡縣請吏於朝視去其國如去傳舎其有功於朝廷甚<lb/>
大昔竇融以河西歸漢光武詔右扶風修理其父祖墳<lb/>
塋祠以太牢今錢氏功徳殆過於融而未及百年墳廟<lb/>
不治行道傷嗟甚非所以勸奨忠臣慰荅民心之義也<lb/>
<pb n="KR4h0044_WYG_024-5b"/>
臣願以龍山廢佛祠曰妙因院者為觀使錢氏之孫為<lb/>
道士曰自然者居之凡墳廟之在錢塘者以付自然其<lb/>
在臨安者以付其院之浄土寺僧曰道㣲嵗各度其徒<lb/>
一人使世掌之籍其地之所入以時修其祠宇封植其<lb/>
草木有不治者縣令丞察之甚者易其人庶幾永終不<lb/>
墜以稱朝廷待錢氏之意臣抃昧死以聞制曰可其妙<lb/>
因院改賜名曰表忠觀銘曰　天目之山苕水出焉龍<lb/>
飛鳯舞萃于臨安篤生異人絶類離羣奮梃大呼從者<lb/>
<pb n="KR4h0044_WYG_024-6a"/>
如雲仰天誓江月星晦䝉强弩射潮江海為東殺宏誅<lb/>
昌奄有吳越金劵玉冊虎符龍節大城其居包絡山川<lb/>
左江右湖控引島蠻嵗時歸休以燕父老曄如神人玉<lb/>
帶毬馬四十一年寅畏小心厥篚相望大貝南金五朝<lb/>
昏亂罔堪託國三王相承以待有徳既獲所歸弗謀弗<lb/>
咨先王之志我維行之天祚忠孝世有爵邑允文允武<lb/>
子孫千億帝謂守臣治其祠墳毋俾樵牧愧其後昆龍<lb/>
山之陽巋然新宫匪私于錢唯以勸忠非忠無君非孝<lb/>
<pb n="KR4h0044_WYG_024-6b"/>
無親凡百有位視此刻文<lb/>
　　　徐州上皇帝書　　　　　　　蘇　軾<lb/>
　　　　思慮精宻利害周盡肝膽呈露而筆力亦隨<lb/>
　　　　之決江河而注之海未足以喻其勢也<lb/>
臣以庸材備貟册府出守兩郡皆東方要地私竊以為<lb/>
守法令治文書赴期㑹不足以報塞萬一輙㐲私念東<lb/>
方之要務陛下之所宜知者得其一二草具以聞而陛<lb/>
下擇焉臣前任宻州建言自古河北與中原離合常係<lb/>
<pb n="KR4h0044_WYG_024-7a"/>
社稷存亡而京東之地所以灌輸河北缾竭則罍恥唇<lb/>
亡則齒寒而其民喜為盗賊為患最甚因為陛下畫所<lb/>
以待盗賊之䇿及移守徐州覽觀山川之形勢察其風<lb/>
俗之所上而考之於載籍然後又知徐州為南北之襟<lb/>
要而京東諸郡安危所寄也昔項羽入闗既燒咸陽而<lb/>
東歸則都彭城夫以羽之雄畧捨咸陽而取彭城則彭<lb/>
城之險固形便足以得志於諸侯者可知矣臣觀其地<lb/>
三面被山獨其西平川數百里西走梁宋使楚人開闗<lb/>
<pb n="KR4h0044_WYG_024-7b"/>
而延敵材官騶發突騎雲從真若屋上建瓴水也地宜<lb/>
菽麥一熟而飽數嵗其城三面阻水樓堞之下以汴泗<lb/>
為池獨其南可通車馬而戯馬臺在焉其髙十仞廣袤<lb/>
百歩若用武之世屯千人其上聚櫑木砲石凡戰守之<lb/>
具以與城相表裏而積三年糧於城中雖用十萬人不<lb/>
易取也其民皆長大膽力絶人喜為剽掠小不適意則<lb/>
有飛揚䟦扈之心非止為盗而已漢髙祖沛人也項羽<lb/>
宿遷人也劉裕彭城人也朱全忠碭山人也皆在今徐<lb/>
<pb n="KR4h0044_WYG_024-8a"/>
州數百里間耳其人以此自負凶桀之氣積以成俗魏<lb/>
太武以三十萬衆攻彭城不能下而王智興以卒伍庸<lb/>
材恣睢於徐朝廷亦不能討豈非其地形便利人卒勇<lb/>
悍故邪州之東北七十餘里即利國監自古為鐡官商<lb/>
賈所聚其民富樂凡三十六冶冶户皆大家藏鏹巨萬<lb/>
常為盗賊所窺而兵衛寡弱有同兒戯臣中夜以思即<lb/>
為寒心使劇賊致死者十餘人白晝入市則守者棄而<lb/>
走且地産精鐡而民皆善鍜散冶户之財以嘯召無賴<lb/>
<pb n="KR4h0044_WYG_024-8b"/>
則烏合之衆數千人之仗可以一夕具也順流南下辰<lb/>
發已至而徐有不守之憂矣使不幸而賊有過人之材<lb/>
如吕布劉備之徒得徐而逞其志則京東之安危未可<lb/>
知也近者河北轉運使奏乞禁止利國監鐡不許入河<lb/>
北朝廷從之昔楚人亡弓不能忘楚孔子猶小之况天<lb/>
下一家東北二冶皆為國興利而奪彼以與此不已隘<lb/>
乎自鐡不北行冶户皆有失業之憂詣臣而訴者數矣<lb/>
臣欲因此以征冶户為利國監之捍屏今三十六冶冶<lb/>
<pb n="KR4h0044_WYG_024-9a"/>
各有百餘人採鑛伐炭多饑寒亡命强力鷙忍之民也<lb/>
臣欲使冶户每冶各擇有材力而忠謹者保任十人籍<lb/>
其名於官授以却刅刀槊教之擊刺每月兩衙集於知<lb/>
監之庭而閲試之藏其刅於官以待大盗不得役使犯<lb/>
者以違制論冶户為盗所擬久矣民皆知之使冶出十<lb/>
人以自衛民所樂也而官又為除近日之禁使鐡得北<lb/>
行則冶户皆悦而聴命姦猾破膽而不敢謀矣徐城雖<lb/>
險固而樓櫓敝惡又城大而兵少緩急不可守今戰兵<lb/>
<pb n="KR4h0044_WYG_024-9b"/>
千人耳臣欲乞移南京新招騎射兩指揮於徐此固徐<lb/>
人也嘗屯於徐營壘材石既具矣而遷於南京異時轉<lb/>
運使分東西路畏餽餉之勞而移之西耳今兩路為一<lb/>
其去來無所損益而足以為徐之重城下數里頗産精<lb/>
石無窮而奉化廂軍見闕數百人臣願募石工以足之<lb/>
聴不差出使此數百人者常採石以甃城數年之後舉<lb/>
為金湯之固要使利國監不可窺則徐無事徐無事則<lb/>
京東無虞矣沂州山谷重阻為逋逃淵藪盗賊每入徐<lb/>
<pb n="KR4h0044_WYG_024-10a"/>
州界中陛下若採臣言不以臣為不肖願復三年守徐<lb/>
且得兼領沂州兵甲廵檢公事必有以自効京東惡盗<lb/>
多出逃軍逃軍為盗民則望風畏之何也技精而法重<lb/>
也技精則難敵法重則致死其勢然也自陛下置將官<lb/>
修軍政士皆精銳而不免於逃者臣嘗考其所由蓋自<lb/>
近嵗以來部送罪人配軍者皆不使役人而使禁軍軍<lb/>
士當部送者受牒即行往返常不下十日道路之費非<lb/>
取息錢不能辦百姓畏法不敢貸貸亦不可復得惟所<lb/>
<pb n="KR4h0044_WYG_024-10b"/>
部將校乃敢出息錢與之歸而刻其糧賜以故上下相<lb/>
持軍政不修愽奕飲酒無所不至窮苦無聊則逃去為<lb/>
盗臣自至徐即取不係省錢百餘千别儲之當部送者<lb/>
量逺近裁取以三月刻納不取其息將吏有敢貸息錢<lb/>
者痛以法治之然後嚴軍政禁酒博比朞年士卒皆飽<lb/>
暖練熟技藝等第為諸郡之冠陛下遣勑使按閲所具<lb/>
見也臣願下其法諸郡推此行之則軍政修而逃者衰<lb/>
亦去盗之一端也臣聞之漢相王嘉曰孝文帝時二千<lb/>
<pb n="KR4h0044_WYG_024-11a"/>
石長吏安官樂職上下相望莫有苟且之意其後稍稍<lb/>
變易公卿以下轉相促急司𨽻部刺史發揚隂私吏或<lb/>
居官數月而退二千石益輕賤吏民慢易之知其易危<lb/>
小失意則有離畔之心前山陽亡徒蘇令縱横吏士臨<lb/>
難莫肯仗節死義者以守相威權素奪故也國家有<lb/>
急取辦於二千石二千石尊重難危乃能使下以王嘉<lb/>
之言而考之於今郡守之威權可謂素奪矣上有監司<lb/>
伺其過失下有吏民持其長短未及按問而差替之命<lb/>
<pb n="KR4h0044_WYG_024-11b"/>
已下矣欲督捕盗賊法外求一錢以使人且不可得盗<lb/>
賊凶人情重而法輕者守臣輙配流之則使所在法司<lb/>
覆按其狀劾以失入惴惴如此何以得吏士死力而破<lb/>
姦人之黨乎由此觀之盗賊所以滋熾者以陛下守臣<lb/>
權太輕故也臣願陛下稍重其權責以大綱畧其小過<lb/>
凡京東多盗之郡自青鄆以降如徐沂齊曹之類皆慎<lb/>
擇守臣聴法外處置强盗頗賜緡錢使得以布設耳目<lb/>
蓄養爪牙然緡錢多賜則難常少又不足於用臣以為<lb/>
<pb n="KR4h0044_WYG_024-12a"/>
每郡可嵗别給一二百千使以釀酒凡使人緝捕盗賊<lb/>
得以酒予之敢以為他用者坐贓論賞格之外嵗得酒<lb/>
數百斛亦足以使人矣此又治盗之一術也然此皆其<lb/>
小者其大者非臣之所當言欲黙而不發則又私自念<lb/>
遭值陛下英聖特逹如此若有所不盡非忠臣之義故<lb/>
昧死復言之昔者以詩賦取士今陛下以經術用人名<lb/>
雖不同然皆以文詞進耳考其所得多吳楚閩蜀之人<lb/>
至於京東西河北河東陜西五路蓋自古豪傑之塲其<lb/>
<pb n="KR4h0044_WYG_024-12b"/>
人沈鷙勇悍可任以事然欲使治聲律讀經義以與吳<lb/>
楚閩蜀之士争得失於毫釐之間則彼有不仕而已故<lb/>
其得人常少夫惟忠孝禮義之士雖不得志而不失為<lb/>
君子若徳不足而才有餘者困於無門則無所不至矣<lb/>
故臣願陛下特為五路之士别開仕進之門漢法郡縣<lb/>
秀民推擇為吏考行察㢘以次遷補或至二千石入為<lb/>
公卿古者不專以文詞取人故得士為多黄覇起於卒<lb/>
史薛宣進於書佐朱邑選於嗇夫邴吉出於獄吏其餘<lb/>
<pb n="KR4h0044_WYG_024-13a"/>
名臣循吏由此而進者不可勝數唐自中葉以後方鎮<lb/>
皆選列校以掌牙兵是時四方豪傑不能以科舉自逹<lb/>
者皆争為之往往積功以取旄鉞雖老姦巨盗或出其<lb/>
中而名卿賢將如髙仙芝封常清李光弼來瑱李抱玉<lb/>
段秀實之流所得亦已多矣王者之用人如江河江河<lb/>
所趨百川赴焉蛟龍生之及其去而之他則魚鱉無所<lb/>
還其體而鯢鰍為之制今世胥史牙校皆奴僕庸人者<lb/>
無他以陛下不用也今欲用胥史牙校而胥史行文書<lb/>
<pb n="KR4h0044_WYG_024-13b"/>
治刑獄錢榖其勢不可廢鞭撻鞭撻一行則豪傑不出<lb/>
於其間故凡士之刑者不可用用者不可刑故臣願陛<lb/>
下採唐之舊使五路監司郡守共選士人以補牙職皆<lb/>
取人材心力有足過人而不能從事於科舉者禄之以<lb/>
今之庸錢而課之鎮稅塲務督捕盗賊之類自公罪杖<lb/>
以下聴贖依將校法使長吏得薦其材者第其功閥書<lb/>
其嵗月使得出仕比任子而不以流外限其所至朝廷<lb/>
察其尤異者擢用數人則豪傑英偉之士漸出於此塗<lb/>
<pb n="KR4h0044_WYG_024-14a"/>
而奸猾之黨可得而籠取也其條目委曲臣未敢盡言<lb/>
惟陛下留神省察昔晉武平吳之後詔天下罷軍役州<lb/>
郡悉去武備惟山濤論其不可帝見之曰天下名言也<lb/>
而不能用及永寧之後盗賊蠭起郡國皆以無備不能<lb/>
制其言乃騐今臣於無事之時屢以盗賊為言其私憂<lb/>
過計亦已甚矣陛下縱能容之必為議者所笑使天下<lb/>
無事而臣獲笑可也不然事至而圖之則已晚矣干冐<lb/>
天威罪在不赦<lb/>
<pb n="KR4h0044_WYG_024-14b"/>
　　　策略五　　　　　　　　　　蘇　軾<lb/>
　　　　此篇主意在通下情間架整波瀾濶議論佳<lb/>
　　　　可為策格作散文生踈苦於斷續不相連者<lb/>
　　　　或語句費力者熟讀不患不進<lb/>
臣聞天子者以其一身寄之乎巍巍之上以其一<lb/>
心運之乎茫茫之中安而為泰山危而為累卵其<lb/>
間不容毫釐是故古之聖人不恃其有可畏之資<lb/>
而恃其有可愛之實不恃其有不可㧞之勢而恃<lb/>
<pb n="KR4h0044_WYG_024-15a"/>
其有不忍叛之心何則其所居者天下之至危也<lb/>
天子恃公卿以有其天下公卿大夫士以至于民轉相<lb/>
屬也以有其富貴苟不得其心而欲覊之以區區之名<lb/>
控之以不足恃之勢者其平居無事猶有以相制一旦<lb/>
有急是皆行道之人掉臂而去尚安得而用之古之失<lb/>
天下者皆非一日之故其君臣之權去已久矣適㑹其<lb/>
變是以一散而不可復收方其未也天子甚尊大夫士<lb/>
甚賤奔走萬里無敢後先儼然南靣以臨其臣曰天何<lb/>
<pb n="KR4h0044_WYG_024-15b"/>
言哉百官俯首就位歛足而退兢兢惟恐有罪羣臣相<lb/>
率為苟安之計賢者既無所施其才而愚者亦有所容<lb/>
其不肖舉天下之事聴其自為而已及乎事出於非常<lb/>
變起於不測視天下莫與同其患雖欲分國以與人而<lb/>
且不及矣秦二世唐徳宗蓋用此術以至於顚沛而不<lb/>
悟豈不悲哉天下者器也天子者有此器者也器久不<lb/>
用而置諸篋笥則噐與人不相習是以扞格而難操良<lb/>
工者使手習知其器而器亦習知其手手與器相信而<lb/>
<pb n="KR4h0044_WYG_024-16a"/>
不相疑夫是故所為而成也天下之患非經營禍亂之<lb/>
足憂而安養無事之可畏何者懼其一旦至於扞格而<lb/>
難操也昔之有天下者日夜淬勵其百官撫摩其人民<lb/>
為之朝聘㑹同㷼享以交諸侯之歡嵗時月朔致民讀<lb/>
法飲酒蜡臘以遂萬民之情有大事自庻人以上皆得<lb/>
至於外朝以盡其詞猶以為未也而五載一廵守朝諸<lb/>
侯于方岳之下親見其耆老賢士大夫以周知天下之<lb/>
風俗凡此者非以為苟勞而已將以馴致服習天下之<lb/>
<pb n="KR4h0044_WYG_024-16b"/>
心使不致扞格而難操也及至後世壊先王之法安於<lb/>
逸樂而惡聞其過是以養尊而自髙務為深嚴使天下<lb/>
拱手以貌相承而心不服其腐儒老生又出而為之説<lb/>
曰天子不可以妄有言也史且書之後世且以為譏使<lb/>
其君臣相視而不相知如此則偶人而已矣天下之心<lb/>
既已去而倀倀然抱其空器不知英雄豪傑已議其後<lb/>
臣嘗觀西漢之初髙祖創業之際事變之興亦已繁矣<lb/>
而髙祖以項氏創殘之餘與信布之徒争馳于中原此<lb/>
<pb n="KR4h0044_WYG_024-17a"/>
六七公者皆以絶人之姿據有土地甲兵之衆其勢足<lb/>
以為亂然天下終以不搖卒定於漢傳十數世矣而至<lb/>
元成哀平四夷嚮風兵革不試而王莽一竪子乃舉而<lb/>
移之不用寸兵尺鐡而天下屏息莫敢或争此其故何<lb/>
也創業之君出於布衣其大臣將相皆握手之歡凡在<lb/>
朝廷者皆嘗試擠掇以知其才之短長彼其視天下如<lb/>
一身苟有疾痛其手足不期而自救當此之時雖有近<lb/>
憂而無逺患及其子孫生于深宫之中而狃於富貴之<lb/>
<pb n="KR4h0044_WYG_024-17b"/>
勢尊卑濶絶而上下之情踈禮節繁多而君臣之義薄<lb/>
是故不為近憂而常為逺患及其一旦固已不可救矣<lb/>
聖人知其然是以去苛禮而務至誠黜虚名而求實效<lb/>
不愛髙位重祿以致山林之士而欲聞切直不隠之言<lb/>
者凡皆以通上下之情也昔我太祖太宗既有天下法<lb/>
令簡約不為崖岸當時大臣將相皆得從容終日歡如<lb/>
平生下至士庻人亦得以自効故天下稱其言至今非<lb/>
有文采緣飾而開心見誠有以入人之深者此英主之<lb/>
<pb n="KR4h0044_WYG_024-18a"/>
竒術御天下之大權也方今治平之日乆矣臣愚以為<lb/>
宜日新盛徳以激昻天下乆安怠惰之氣故陳其五事<lb/>
以備採擇其一曰將相之臣天子所恃以為治者宜日<lb/>
夜召論天下之大計且以熟觀其為人其二曰太守刺<lb/>
史天子所寄以逺方之民者其罷歸皆當問其所以為<lb/>
政民情風俗之所安亦以揣知其才之所堪其三曰左<lb/>
右扈從侍讀侍講之人本以論説古今興衰之大要非<lb/>
以應故事備數而已經籍之外苟有以訪之無傷也其<lb/>
<pb n="KR4h0044_WYG_024-18b"/>
四曰吏民上書苟小有可觀者宜皆召問優㳺以養其<lb/>
敢言之氣其五曰天下之吏自一命以上雖其至賤無<lb/>
以自通於朝廷然人主之為豈有所不可哉察其善者<lb/>
卒然召見之使不知其所從來如此則逺方之賤吏亦<lb/>
務自激發為善不以位卑祿薄無由自通於上而不修<lb/>
飾使天下習知天子樂善親賢恤民之心孜孜不倦如<lb/>
此翕然皆有所感發知愛於君而不可與為不善亦將<lb/>
贒人衆多而姦吏衰少刑法之外有以大慰天下之心<lb/>
<pb n="KR4h0044_WYG_024-19a"/>
焉耳<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_024-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣卷二十四<lb/>
</p>
<p>
</p>
  </div>
<div>
                <head>崇古文訣巻二十五</head>
    <p>
<pb n="KR4h0044_WYG_025-1a"/>
欽定四庫全書<lb/>
　崇古文訣巻二十五　　　　宋　樓昉　編<lb/>
　　宋文<lb/>
　　　贊王元之畫像　　　　　　　蘇　軾<lb/>
　　　　器局大讀此可以想見公與元之之為人<lb/>
傳曰不有君子其能國乎予嘗三復斯言未嘗不流涕<lb/>
太息也如漢汲黯蕭望之李固呉張昭唐魏鄭公狄仁<lb/>
傑皆以身㣘義招之不來麾之不去正色而立于朝則<lb/>
<pb n="KR4h0044_WYG_025-1b"/>
豺狼狐狸自相吞噬故能消禍於未形救危於將亡使<lb/>
皆如公孫丞相張禹胡廣雖累千百緩急豈可望哉故<lb/>
翰林王公元之以雄文直道獨立當世足以追配此六<lb/>
君子者方是時朝廷清明無大姦慝然公猶不容於中<lb/>
耿耿然如秋霜夏日不可狎玩至於三黜以死有如不<lb/>
幸而處於衆邪之間安危之際則公之所為必將驚世<lb/>
絶俗使斗筲穿窬之流心破膽裂豈特如此而已乎始<lb/>
余過蘇州虎丘寺見公之畫像想其遺風餘烈願為執<lb/>
<pb n="KR4h0044_WYG_025-2a"/>
鞭而不可得其後為徐州而公之曽孫汾為兖州以公<lb/>
墓碑示余乃追為之贊以附其家傳云<lb/>
　維昔聖賢患莫已知公遇太宗允也其時帝欲用公<lb/>
　公不少貶三黜窮山之死靡憾咸平以來獨為名臣<lb/>
　一時之屈萬世之信紛紛鄙夫亦拜公像何以占之<lb/>
　有泚其顙公能泚之不能已之茫茫九原愛莫起之<lb/>
　　　三槐堂銘　　　　　　　　　蘇　軾<lb/>
　　　　太宗始欲相王晉公祐公請以百口保符彦<lb/>
<pb n="KR4h0044_WYG_025-2b"/>
　　　　卿不反忤太宗意遂不相親戚有惜之者曰<lb/>
　　　　吾雖不做兒子二郎必做二郎文正公旦也<lb/>
　　　　發明天人意好序文理致甚長然亦人所可<lb/>
　　　　到至於銘詩則不可及矣學者須是看了序<lb/>
　　　　文且掩巻黙想銘文當如何下語却來看他<lb/>
　　　　所作方有長進<lb/>
天可必乎賢者不必貴仁者不必夀天不可必乎仁者<lb/>
必有後二者將安取𠂻哉吾聞之申包胥曰人衆者勝<lb/>
<pb n="KR4h0044_WYG_025-3a"/>
天天定亦能勝人世之論天者皆不待其定而求之故<lb/>
以天為茫茫善者以怠惡者以肆盗蹠之夀孔顔之厄<lb/>
此皆天之未定者也松栢生於山林其始也困於蓬蒿<lb/>
厄於牛羊而其終也貫四時閱千嵗而不改者其天定<lb/>
也善惡之報至於子孫則其定也乆矣吾以所見所聞<lb/>
而考之其可必也審矣國之將興必有世德之臣厚施<lb/>
而不食其報然後其子孫能與守文太平之主共天下<lb/>
之福故兵部侍郎晉國王公顯於漢周之際歴事太祖<lb/>
<pb n="KR4h0044_WYG_025-3b"/>
太宗文武忠孝天下望以為相而公卒以直道不容於<lb/>
時蓋嘗手植三槐於庭曰吾子孫必有為三公者已而<lb/>
其子魏國文正公相真宗皇帝於景德祥符之間朝廷<lb/>
清明天下無事之時享其福祿榮名者十有八年今夫<lb/>
寓物於人明日而取之有得有否而晉公修德於身責<lb/>
報於天取必於數十年之後如持左契交手相付吾是<lb/>
以知天之果可必也吾不及見魏公而見其子懿敏公<lb/>
以直諫事仁宗皇帝出入侍從將帥三十餘年位不滿<lb/>
<pb n="KR4h0044_WYG_025-4a"/>
其德天將復興王氏也歟何其子孫之多賢也世有以<lb/>
晉公比李栖筠者其雄才直氣真不相上下而栖筠之<lb/>
子吉甫其孫德裕功名富貴略與王氏等而忠信仁厚<lb/>
不及魏公父子由此觀之王氏之福蓋未艾也懿敏公<lb/>
之子鞏與吾遊好徳而文以世其家吾是以録之銘曰<lb/>
　嗚呼休哉魏公之業與槐俱萌封植之勤必世乃成<lb/>
　既相真宗四方砥平歸視其家槐隂滿庭吾儕小人<lb/>
　朝不及夕相時射利皇䘏厥德庶幾僥倖不種而獲<lb/>
<pb n="KR4h0044_WYG_025-4b"/>
　不有君子其何能國王城之東晉公所廬鬱鬱三槐<lb/>
　惟德之符嗚呼休哉<lb/>
　　　稼説送張琥　　　　　　　　蘇　軾<lb/>
　　　　觀坡公此說豈以一世之盛名自居者哉其<lb/>
　　　　朋友兄弟之相切磋者如此此所以名益盛<lb/>
　　　　而學益進也<lb/>
曷嘗觀於富人之稼乎其田美而多其食足而有餘其<lb/>
田美而多則可以更休而地力得完其食足而有餘則<lb/>
<pb n="KR4h0044_WYG_025-5a"/>
種之常不後時而歛之常及其熟故富人之稼常美少<lb/>
秕而多實乆藏而不腐今吾十口之家而共百畆之田<lb/>
寸寸而取之日夜而望之鋤耰銍艾相尋於其上者如<lb/>
魚鱗而地力竭矣種之常不及時而歛之常不待其熟<lb/>
此豈能復有美稼哉古之人其才非有大過今之人也<lb/>
其平居所以自養而不敢輕用以待其成者閔閔焉如<lb/>
嬰兒之望長也弱者養之以至於剛虗者養之以至於<lb/>
充三十而後仕五十而後爵信於乆屈之中而用於至<lb/>
<pb n="KR4h0044_WYG_025-5b"/>
足之後流於既溢之餘而發於持滿之末此古之人所<lb/>
以大過人而今之君子所以不及也吾少也有志於學<lb/>
不幸而早得與吾子同年吾子之得亦不可謂不早也<lb/>
吾今雖欲自以為不足而衆且妄推之矣嗚呼吾子其<lb/>
去此而務學也哉愽觀而約取厚積而薄發吾告子止<lb/>
於此矣子歸過京師而問焉有曰轍子由者吾弟也其<lb/>
亦以是語之<lb/>
　　　徐州蓮華漏銘　　　　　　　蘇　軾<lb/>
<pb n="KR4h0044_WYG_025-6a"/>
　　　　坡公最長於物理上推測到義理精㣲處妙<lb/>
　　　　於形容而引歸吏身上尤佳<lb/>
故龍圖閣直學士禮部侍郎燕公肅以創物之智聞於<lb/>
天下作蓮華漏世服其精凡公所臨必為之今州郡往<lb/>
往尚在雖有巧者莫敢損益而徐州獨用瞽人衛朴所<lb/>
造廢法而任意有壺而無箭自以無目而廢天下之視<lb/>
使守者伺其滿則決之而更注人莫不笑之國子博士<lb/>
傅君裼公之外曽孫得其法為詳其通守是邦也實始<lb/>
<pb n="KR4h0044_WYG_025-6b"/>
改作而請銘於軾銘曰<lb/>
　人之所信者手足耳目也目識多寡手知重輕然人<lb/>
　未有以手量而目計者必付之於度量與權衡豈不<lb/>
　自信而信物蓋以為無意無我然後得萬物之情故<lb/>
　天地之寒暑日月之晦明昆侖旁薄於三十八萬七<lb/>
　千里之外而不能逃於三尺之箭五斗之缾雖疾雷<lb/>
　霾風雨雪晝晦而遲速有度不加虧贏使凡為吏者<lb/>
　如缾之受水不過其量如水之浮箭不失其平如箭<lb/>
<pb n="KR4h0044_WYG_025-7a"/>
　之升降也視時之上下降不為辱升不為榮則民將<lb/>
　靡然而心服而寄我以死生矣<lb/>
　　　范増論　　　　　　　　　　蘇　軾<lb/>
　　　　項羽殺宋義便是要迫義帝弑義帝便是要<lb/>
　　　　去范増蓋宋義是義帝所愛而義帝是范増<lb/>
　　　　所立三人死生存亡去就最相闗渉推原得<lb/>
　　　　出筆力老健無一箇字閒此坡公海外文字<lb/>
　　　　故有老氣<lb/>
<pb n="KR4h0044_WYG_025-7b"/>
蘇子曰増之去善矣不去羽必殺増獨恨其不蚤耳然<lb/>
則當以何事去増勸羽殺沛公羽不聽終以此失天下<lb/>
當於是去邪曰否増之欲殺沛公人臣之分也羽之不<lb/>
殺猶有君人之度也増曷為以此去哉易曰知幾其神<lb/>
乎詩曰相彼雨雪先集維霰増之去當於羽殺卿子冠<lb/>
軍時也陳渉之得民也以項㷼扶蘇項氏之興也以立<lb/>
楚懐王孫心而諸侯叛之也以弑義帝且義帝之立増<lb/>
為謀主矣義帝之存亡豈獨為楚之盛衰亦増之所與<lb/>
<pb n="KR4h0044_WYG_025-8a"/>
同禍福也未有義帝亡而増獨能乆存者也羽之殺卿<lb/>
子冠軍也是弑義帝之兆也其弑義帝則疑増之本也<lb/>
豈必待陳平哉物必先腐也而後蟲生之人必先疑也<lb/>
而後讒入之陳平雖智安能間無疑之主哉吾嘗論義<lb/>
帝天下之賢主也獨遣沛公入闗而不遣項羽識卿子<lb/>
冠軍於稠人之中而擢以為上將不賢而能如是乎羽<lb/>
既矯殺卿子冠軍義帝必不能堪非羽弑帝則帝殺羽<lb/>
不待智者而後知也増始勸項梁立義帝諸侯以此服<lb/>
<pb n="KR4h0044_WYG_025-8b"/>
從中道而弑之非増之意也夫豈獨非其意將必力爭<lb/>
而不聴也不用其言而殺其所立羽之疑増必自是始<lb/>
矣方羽殺卿子冠軍増與羽比肩而事義帝君臣之分<lb/>
未定也為増計者力能誅羽則誅之不能則去之豈不<lb/>
毅然大丈夫也哉増年已七十合則留不合則去不以<lb/>
此時明去就之分而欲依羽以成功名陋矣雖然増髙帝<lb/>
之所畏也増不去項羽不亡嗚呼増亦人傑也哉<lb/>
　　　代張方平諫用兵書　　　　　　蘇　軾<lb/>
<pb n="KR4h0044_WYG_025-9a"/>
　　　　説利害深切得老臣諫君之體<lb/>
臣聞好兵猶好色也傷生之事非一而好色者必死賊<lb/>
民之事非一而好兵者必亡此理之必然者也夫惟聖<lb/>
人之兵皆出於不得已故其勝也享安全之福其不勝<lb/>
也必無意外之患後世用兵皆得已而不已故其勝也<lb/>
則變遲而禍大其不勝也則變速而禍小是以聖人不<lb/>
計勝負之功而深戒用兵之禍何者興師十萬日費千<lb/>
金内外騷動怠於道路者七十萬家内則府庫空虗外<lb/>
<pb n="KR4h0044_WYG_025-9b"/>
則百姓窮匱饑寒逼迫其後必有盗賊之憂死傷愁怨<lb/>
其終必致水旱之報上則將帥擁衆有䟦扈之心下則<lb/>
士衆乆役有潰叛之志變故百出皆由用兵至於興事<lb/>
首議之人𡨕謫尤重蓋以平民無故縁兵而死怨氣充<lb/>
積必有任其咎者是以聖人畏之重之非不得已不敢<lb/>
用也自古人主好動干戈由敗而亡者不可勝數臣今<lb/>
不敢復言請為陛下言其勝者秦始皇既平六國復事<lb/>
胡越戍役之患被於四海雖拓地千里逺過三代而墳<lb/>
<pb n="KR4h0044_WYG_025-10a"/>
土未乾天下怨叛二世被害子嬰被擒滅亡之酷自古<lb/>
所未嘗有也漢武帝承文景富溢之餘首挑匈奴兵連<lb/>
不解遂使侵尋及於諸國歳歳調發所向成功建元之<lb/>
間兵禍始作是時蚩尤旗出長與天等其春戾太子生<lb/>
自是師行三十餘年死者無數及巫蠱事起京師流血<lb/>
僵尸數萬太子父子皆敗班固以為太子生長於兵與<lb/>
之終始帝雖悔悟自克而歿身之恨已無及矣隋文帝<lb/>
既下江南繼事夷狄煬帝嗣位此心不衰皆能誅滅强<lb/>
<pb n="KR4h0044_WYG_025-10b"/>
國威振萬里然而民怨盗起亡不旋踵唐太宗神武無<lb/>
敵尤喜用兵既已破滅突厥髙昌吐谷渾等猶且未厭<lb/>
親駕遼東皆志在立功非不得已而用其後武氏之難<lb/>
唐室陵遲不絶如綫蓋用兵之禍物理難逃不然太宗<lb/>
仁聖寛厚克己裕人幾至刑措而一傳之後子孫塗炭<lb/>
此豈為善之報也哉由此觀之漢唐用兵於寛仁之後<lb/>
故其勝而僅存秦隋用兵於殘暴之餘故其勝而遂滅<lb/>
臣每讀書至此未嘗不掩巻流涕傷其計之過也若使<lb/>
<pb n="KR4h0044_WYG_025-11a"/>
此四君者方其用兵之初隨即敗䘐惕然戒懼知用兵<lb/>
之難則禍敗之興當不至此不幸每舉輙勝故使狃於<lb/>
功利慮患不深臣故曰勝則變遲而禍大不勝則變速<lb/>
而禍小不可不察也昔仁宗皇帝覆育天下無意於兵<lb/>
將士惰偷兵革朽鈍元昊乘間竊發西鄙延安涇原麟<lb/>
府之間敗者三四所䘮動以萬計而海内晏然兵休事<lb/>
已而民無怨言國無遺患何者天下臣庶知其無好兵<lb/>
之心天地鬼神諒其有不得已之實故也今陛下天錫<lb/>
<pb n="KR4h0044_WYG_025-11b"/>
勇智意在富强即位以來繕甲治兵伺候鄰國羣臣百<lb/>
寮窺見此指多言用兵其始也弼臣執國命者無憂深<lb/>
思逺之心樞臣當國論者無慮害持難之識在臺諌之<lb/>
職者無獻替納忠之議從微至著遂成厲階既而薛向<lb/>
為横山之謀韓絳效深入之計陳升之吕公弼等隂與<lb/>
之恊力師徒䘮敗財用耗屈較之寳元慶厯之敗不及<lb/>
十一然而天怒人怨邊兵背叛京師騷然陛下為之旰<lb/>
食者累月何者用兵之端陛下作之是以吏士無怒敵<lb/>
<pb n="KR4h0044_WYG_025-12a"/>
之意而不直陛下也尚賴祖宗積累之厚皇天保祐之<lb/>
深故使兵出無功感悟聖意然淺見之士方且以敗為<lb/>
恥力欲求勝以稱上心於是王韶搆禍於熈河章惇造<lb/>
釁於横山熊本發難於渝瀘然此等皆戕賊已降俘纍<lb/>
老弱困弊腹心而取空虗無用之地以為武功使陛下<lb/>
受此虗名而忽於實禍勉强砥礪奮於功名故沈起劉<lb/>
彛復發於安南使十餘萬人暴露瘴毒死者十而五六<lb/>
道路之人斃於輸送貲糧器械不見敵而盡以為用兵<lb/>
<pb n="KR4h0044_WYG_025-12b"/>
之意必且少衰而李憲之師復出於洮州矣今師徒克<lb/>
捷鋭氣方盛陛下喜於一勝必有輕視四夷陵侮敵國<lb/>
之意天意難測臣實畏之且夫戰勝之後陛下可得而<lb/>
知者凱旋捷奏拜表稱賀赫然耳目之觀耳至於逺方<lb/>
之民肝腦屠於白刅筋骨絶於餽餉流離破産鬻賣男<lb/>
女薫眼折臂自經之狀陛下必不得而見也慈父孝子<lb/>
孤臣寡婦之哭聲陛下必不得而聞也譬猶屠殺牛羊<lb/>
刳臠魚鼈以為膳羞食者甚美死者甚苦使陛下見其<lb/>
<pb n="KR4h0044_WYG_025-13a"/>
號呼於梃刅之下宛轉於刀几之間雖八珍之美必將<lb/>
投筯而不忍食而况用人之命以為耳目之觀乎且使<lb/>
陛下將卒精强府庫充實如秦漢隋唐之君既勝之後<lb/>
禍亂方興尚不可救而况所在將吏罷軟凡庸較之古<lb/>
人萬萬不逮而數年以來公私窘乏内府累世之積掃<lb/>
地無餘州縣征稅之儲上供殆盡百官俸廪僅而能繼<lb/>
南郊賞給乆而未辦以此舉動雖有智者無以善其後<lb/>
矣且饑疫之後所在盗賊蠭起京東河北尤不可言若<lb/>
<pb n="KR4h0044_WYG_025-13b"/>
軍事一興横歛隨作民窮而無告其勢不為大盗無以<lb/>
自全邊事方深内患復起則勝廣之形將在於此此老<lb/>
臣所以終夜不寐臨食而歎至於慟哭而不能自止也<lb/>
且臣聞之凡舉大亊必順天心天之所向以之舉事必<lb/>
成天之所背以之舉事必敗蓋天心向背之迹見於災<lb/>
祥豐歉之間今自近嵗日蝕星變地震山崩水旱癘疫<lb/>
連年不解民死將半天心之向背可以見矣而陛下方<lb/>
且斷然不顧興事不已譬如人子得過於父母唯有恭<lb/>
<pb n="KR4h0044_WYG_025-14a"/>
順靜思引咎自責庶幾可解今乃紛然詰責奴婢恣行<lb/>
箠楚以此事親未有見赦於父母者故臣願陛下逺覽<lb/>
前世興亡之迹深察天心向背之理絶意兵革之事保<lb/>
疆睦鄰安靜無為固社稷長乆之計上以安二宫朝夕<lb/>
之養下以濟四方億兆之命則臣雖老死溝壑瞑目於<lb/>
地下矣昔漢祖破滅羣雄遂有天下光武百戰百勝祀<lb/>
漢配天然至白豋被圍則講和親之議西域請吏則出<lb/>
謝絶之言此二帝者非不知兵也蓋經變既多則慮患<lb/>
<pb n="KR4h0044_WYG_025-14b"/>
深逺今陛下深居九重而輕議討伐老臣庸懦私竊以<lb/>
為過矣然人臣納説於君因其既厭而止之則易為力<lb/>
迎其方鋭而折之則難為㓛凡有血氣之倫皆有好勝<lb/>
之意方其氣之盛也雖布衣賤士有不可奪自非智識<lb/>
特逹度量過人未有能勇於奮發之中舍己從人惟義<lb/>
是聼者也今陛下盛氣於用武勢不可回臣非不知而<lb/>
獻言不已者誠見陛下聖德寛大聴納不疑故不敢以<lb/>
衆人好勝之常心望於陛下且意陛下他日親見用兵<lb/>
<pb n="KR4h0044_WYG_025-15a"/>
之害必將哀痛悔恨而追咎左右大臣未嘗一言臣亦<lb/>
將老且死見先帝於地下亦有以藉口矣惟陛下哀而<lb/>
察之<lb/>
　　　倡勇敢　　　　　　　　　　蘇　軾<lb/>
　　　　回斡精神變態百出首尾相救曲盡人情物<lb/>
　　　　理看東坡文字湏學他無中生有<lb/>
臣聞戰以勇為主以氣為決天子無皆勇之將而將軍<lb/>
無皆勇之士是故致勇有術致勇莫先乎倡倡莫善乎<lb/>
<pb n="KR4h0044_WYG_025-15b"/>
私此二者兵之微權英雄豪傑之士所以隂用而不言<lb/>
於人而人亦莫之識也臣請得以備言之夫倡者何也<lb/>
氣之先也有人人之勇怯有三軍之勇怯人人而較之<lb/>
則勇怯之相去若梃與楹至於三軍之勇怯則一也出<lb/>
於反覆之間而差於毫釐之際故其權在將與君人固<lb/>
有暴猛虎而不操兵出入於白刅之中而色不變者有<lb/>
見虺蜴而却走聞鐘鼓之聲而戰慄者是勇怯之不齊<lb/>
至於如此然閭閻之小民爭鬬戯笑卒然之間而或至<lb/>
<pb n="KR4h0044_WYG_025-16a"/>
於殺人當其發也其心飜然其色勃然若不可以已者<lb/>
雖天下之勇夫無以過之及其退而思其身顧其妻子<lb/>
未始不惻然悔也此非必勇者也氣之所乘則奪其性<lb/>
而忘其故故古之善用兵者用其飜然勃然於未悔之<lb/>
間而其不善者沮其飜然勃然之心而開其自悔之意<lb/>
則是不戰而先自敗也故曰致勇有術致勇莫先乎倡<lb/>
均是人也皆食其食皆任其事天下有急而有一人焉<lb/>
奮而爭先而致其死則飜然者衆矣弓矢相及劒楯相<lb/>
<pb n="KR4h0044_WYG_025-16b"/>
交勝負之勢未有所決而三軍之士屬目於一夫之先<lb/>
登則勃然者相繼矣天下之大可以名刼也三軍之衆<lb/>
可以氣使也諺曰一人善射百夫決拾苟有以發之及<lb/>
其飜然勃然之間而用其鋒是之謂倡倡莫善乎私天<lb/>
下之人怯者居其百勇者居其一是勇者難得也捐其<lb/>
妻子棄其身以蹈白刅是勇者難能也以難得之人行<lb/>
難能之事此必有難報之恩者矣天子必有所私之將<lb/>
將軍必有所私之士視其勇者而隂厚之人之有異材<lb/>
<pb n="KR4h0044_WYG_025-17a"/>
者雖未有功而其心莫不自異自異而上不異之則緩<lb/>
急不可以望其為倡故凡緩急而肯為倡者必其上之<lb/>
所異也昔漢武帝欲觀兵于四夷以逞其無厭之求不<lb/>
愛通侯之賞以招勇士風告天下以求奮擊之人然卒<lb/>
無有應者於是嚴刑峻法致之死地而聼其以深入贖<lb/>
罪使勉强不得已之人馳驟於死亡之地是故其將降<lb/>
而兵破敗而天下幾至於不測何者先無所異之人而<lb/>
望其為倡不已難乎私者天下之所惡也然而為己而<lb/>
<pb n="KR4h0044_WYG_025-17b"/>
私之則私不可用為其賢於人而私之則非私無以濟<lb/>
蓋有無功而可賞有罪而可赦者凡所以愧其心而責<lb/>
其為倡也天下之禍莫大於上作而下不應上作而下<lb/>
不應則上亦將窮而自止方西戎之叛也天子非不欲<lb/>
赫然誅之而將帥之臣謹守封略外視内顧莫有一人<lb/>
先奮而致命而士卒亦循循焉莫肯盡力不得已而出<lb/>
爭先而歸故西戎得以肆其猖狂而吾無以應則其勢<lb/>
不得不重賂而求和其患起於天子無同憂患之臣而<lb/>
<pb n="KR4h0044_WYG_025-18a"/>
將軍無腹心之士西師之休十有餘年矣用法益宻而<lb/>
進人益難賢者不見異勇者不見私天下務為奉法循<lb/>
令要以如式而止臣不知緩急將誰為之倡哉<lb/>
　　　大悲閣記　　　　　　　　　蘇　軾<lb/>
　　　　看拈起甚麽一種話頭便被他對副了觀此<lb/>
　　　　文如生蛇活龍不惟義理通徹亦是佛書精<lb/>
　　　　熟之故所謂信手拈來物物真者<lb/>
大悲者觀世音之變也觀世音由聞而覺始於聞而能<lb/>
<pb n="KR4h0044_WYG_025-18b"/>
無所聞始於無所聞而能無所不聞能無所聞雖無身<lb/>
可也能無所不聞雖千萬億身可也而况於手與目乎<lb/>
雖然非無身無以舉千萬億之衆非千萬億身無以示<lb/>
無身之至故散而為千萬億身聚而為八萬四千母陀<lb/>
羅臂八萬四千清淨寳目其道一耳昔吾嘗觀於此吾<lb/>
頭髮不可勝數而身毛孔亦不可勝數舉一髪而頭為<lb/>
之動㧞一毛而身為之變然則髪皆吾頭而毛孔皆<lb/>
吾身也彼皆吾頭而不能為頭之用彼皆吾身而不能<lb/>
<pb n="KR4h0044_WYG_025-19a"/>
具身之智則物有以亂之吾將使世人左手運斤而右<lb/>
手執削目數飛鴈而耳節鳴鼓首肯旁人而足識梯級<lb/>
雖有智者有所不暇矣而况千手異執而千目各視乎<lb/>
吾㷼坐寂然心念凝黙湛然如大明鏡人鬼鳥獸雜陳<lb/>
乎吾前色聲香味交通乎吾體心雖不起而物無不接<lb/>
接必有道即千手之出千目之運雖未可得見而理則具<lb/>
矣彼佛菩薩亦然雖身不成二佛而一佛能徧河沙諸<lb/>
國非有他也觸而不亂至而能應理有必至而何獨疑<lb/>
<pb n="KR4h0044_WYG_025-19b"/>
於大悲乎成都西南大都㑹也佛氏最盛而大悲之像<lb/>
未睹其傑有法師敏行者能讀内外教博通其義欲以<lb/>
如幻三昧為一方首乃以大<graphic n="KR0999" url="https://raw.githubusercontent.com/kanripo/KR-Gaiji/master/images/KR0999.png" mimeType="image/png"/>檀作菩薩像端嚴妙麗<lb/>
具慈愍性手臂錯出開合捧執指彈摩拊千態具備手<lb/>
各有執目無妄舉者復作大閣以覆菩薩雄偉壯峙工<lb/>
與像稱都人作禮因敬生悟余游於四方二十餘年矣<lb/>
雖未得歸而想見其處敏行使其徒法震乞文為道其<lb/>
所以然者且頌之曰<lb/>
<pb n="KR4h0044_WYG_025-20a"/>
　吾觀世間人兩目兩手臂物至不能應狂惑失所措<lb/>
　其有欲應者顛倒作思慮思慮非真實無異無手目<lb/>
　菩薩千手目與一手目同物至心亦至曾不作思慮<lb/>
　隨其所當應無不得其當引弓挾白羽劒盾諸械器<lb/>
　經巻及香華盂水青楊枝珊瑚大寳炬白拂諸藤杖<lb/>
　所遇無不執所執無有疑縁何得無疑以我無心故<lb/>
　若猶有心者千手當千心一人而千心内自相攫攘<lb/>
　何暇能應物千手無一心手手得其處稽首大悲尊<lb/>
<pb n="KR4h0044_WYG_025-20b"/>
　願度一切衆皆證無心法皆具千手目<lb/>
　　　除吕公著守司空制　　　　　蘓　軾<lb/>
　　　　此篇識體而加以俊邁四六文字難得有血<lb/>
　　　　脉以舊宰相平章軍國此是求舊元老大臣<lb/>
　　　　人望所歸此是用衆故以求舊用衆為主張<lb/>
　　　　公著是夷簡之子解相印而仍舊平章故中<lb/>
　　　　間至末後叙述如此<lb/>
門下仁莫大於求舊智莫良於用衆既得天下之大老<lb/>
<pb n="KR4h0044_WYG_025-21a"/>
彼將安歸以至國人皆曰賢夫然後用今朕一舉仁智<lb/>
在焉宜告治朝以孚大號具官某謨謀經逺精識造微<lb/>
非堯舜不談昔聞其語以社稷為悦今見其心三年有<lb/>
成百揆時敘維乃烈考相于昭陵蓋清淨以寧民亦勞<lb/>
謙而得士凡我儀刑之老多其賔客之餘在武丁時雖<lb/>
莫追於前烈作召公考固無易於象賢而乃屢貢封章<lb/>
力求退避朕重失此三益之友而閔勞以萬幾之煩是<lb/>
用遷平土之司釋文昌之任毋廢議論時遊廟堂於戯<lb/>
<pb n="KR4h0044_WYG_025-21b"/>
大事雖咨於房喬非如晦莫能果斷重徳無逾於郭令<lb/>
而裴度亦寄安危㒺俾斯人專美唐世可特授守司空<lb/>
同平章軍國事餘如故仍一月三赴經筵二日一朝因<lb/>
至都堂議軍國事仍令所司擇日備禮册命<lb/>
　<lb/>
　<lb/>
　<lb/>
　崇古文訣巻二十五<lb/>
</p>
<p>
</p>
  </div>
<div>
                <head>崇古文訣巻二十六</head>
    <p>
<pb n="KR4h0044_WYG_026-1a"/>
欽定四庫全書<lb/>
　崇古文訣巻二十六　　　　宋　樓昉　編<lb/>
　　宋文<lb/>
　　　齊州閔子祠堂記　　　　　　蘓　轍<lb/>
　　　　文字有闗鎖首尾相綰發明理致<lb/>
歴城之東五里有丘焉曰閔子之墓墳而不廟秩祀不<lb/>
至邦人不寧守土之吏有將舉焉而不克者熈寧七年<lb/>
天章閣待制右諫議大夫濮陽李公來守濟南越明年<lb/>
<pb n="KR4h0044_WYG_026-1b"/>
政修事治邦之耋老相與來告曰此邦之舊有如閔子<lb/>
而不廟食豈不大闕公唯不知苟知之其有不飭公曰<lb/>
噫信其不可以緩於是庀工為祠堂且使春秋修其常<lb/>
事堂成具三獻焉籩豆有列儐相有位百年之廢一日<lb/>
而舉學士大夫觀禮祠下咨嗟涕洟有言者曰惟夫子<lb/>
生於亂世周流齊魯宋衛之間無所不仕其弟子之髙<lb/>
第亦咸仕於諸國宰我仕齊子貢冉有子游仕魯季路<lb/>
仕衛子夏仕魏弟子之仕者亦衆矣然其稱德行者四<lb/>
<pb n="KR4h0044_WYG_026-2a"/>
人獨仲弓嘗為季氏宰其上三人皆未嘗仕季氏嘗欲<lb/>
以閔子為費宰閔子辭曰如有復我者則吾必在汶上<lb/>
矣且以夫子之賢猶不以仕為汚也而三子之不仕獨<lb/>
何歟言未卒有應者曰子獨不見夫適東海者乎望之<lb/>
茫洋不知其邊即之汗漫不測其深其舟如蔽天之山<lb/>
其帆如浮空之雲然後履風濤而不僨觸蛟龍而不讋<lb/>
若夫以江河之舟楫而跨東海之灘則亦十里而返百<lb/>
里而溺不足以經萬里之害矣方周之衰禮樂崩弛天<lb/>
<pb n="KR4h0044_WYG_026-2b"/>
下大壊而有欲救之譬如渉海有甚焉者今夫夫子之<lb/>
不顧而仕則其舟楫之足恃也諸子之汲汲而忘返蓋<lb/>
亦有陋舟而將試焉則亦隨其力之所及而已矣若夫<lb/>
三子願為夫子而未能下顧諸子而以為不足道也是<lb/>
以止而有待夫子嘗曰世之學柳下惠者未有若魯獨<lb/>
居之男子吾於三子亦云衆曰然退而書之遂刻於石<lb/>
　　　臣事三　　　　　　　　　　蘓　轍<lb/>
　　　　精華果鋭神氣之説前此直是未有人説及<lb/>
<pb n="KR4h0044_WYG_026-3a"/>
　　　　此推明模寫之工與邦直相似邦直文差刻<lb/>
　　　　畫太過<lb/>
天下有無窮之才不叩則不鳴不觸則不發是以古之<lb/>
聖人迎其好善之端而作其勉强之氣洗濯磨淬日夜<lb/>
不息凡此將以求盡天下之無窮也夫天下譬如大器<lb/>
焉有器不用而寘諸牗下乆則蟲生其中故善用器者<lb/>
提擕不去時濯而溉之使之日親於人而獲盡其力以<lb/>
無速敗有小丈夫徒知愛其器而不知所以為愛也知<lb/>
<pb n="KR4h0044_WYG_026-3b"/>
措諸地之安而不知不釋吾手之為不壊也是以事不<lb/>
得成而其器速朽且夫天下之物人則皆用其形而不<lb/>
求其神也神者何也物之精華果鋭之氣也精華果鋭<lb/>
之氣在物也曄然而有光確然而能堅是氣也亡則皆<lb/>
枵然無所用之夫是氣也時叩而存之則日長而不衰<lb/>
置而不知求則脱去而不居是氣也物莫不有也而人<lb/>
為甚孟子有言曰人之日夜之所息與平旦之氣旦晝<lb/>
之所為有以梏亡之矣梏之反覆則其夜氣不足以存<lb/>
<pb n="KR4h0044_WYG_026-4a"/>
夫夜氣者所謂精華果鋭之氣也天下亂則君子有以<lb/>
自養而全之而天下治則天子養之以求其用今夫朝<lb/>
廷之精明戰陣之勇力獄訟之所以能盡其情而錢榖<lb/>
之所以能治其要處天下之紛紜而物莫能亂者皆是<lb/>
氣之所為也蓋古者英雄之君唯能叩天下之才而存<lb/>
之是以所求而必從所欲而必得漢武帝唐太宗國富<lb/>
而兵彊所欲如意而天下之才用之不見其盡當其季<lb/>
年元臣宿將死者太半而新進之士亦自足以辦天下<lb/>
<pb n="KR4h0044_WYG_026-4b"/>
由此觀之則天下固有無窮之才而獨患乎上之不叩<lb/>
不觸而使其神弛放而不張也臣竊觀當今之人治文<lb/>
章習議論明㑹計聽獄訟所以為治者其類莫不備具<lb/>
而天下所少者獨將帥武力之臣往者天下既安先世<lb/>
老將已死而西冦作難當此之時天子茫然反顧思得<lb/>
竒才良將以屬之兵而終莫可得其後數年邊鄙日蹙<lb/>
兵勢日急士大夫始漸習兵而西夏臣服以至于今又<lb/>
將十有餘年而曩之所謂西邊之良將者亦已略盡矣<lb/>
<pb n="KR4h0044_WYG_026-5a"/>
而天下之人未知誰可任以為將此甚可慮也夫天下<lb/>
之事莫難於用兵而今世之所畏莫甚於為將責之以<lb/>
難事强之以所甚畏而不作其氣是以將帥之士若此<lb/>
不可得也蓋嘗聞之善用兵者雖匹夫之賤亦莫不養<lb/>
其氣而後求其用方其未戰也使之投石超距以致其<lb/>
勇故其後遇敵而不懼見難而效死何者氣盛故也今<lb/>
天下有大弊二以天下之治安而薄天下之武臣以天<lb/>
下之冗官而廢天下之武舉彼其見天下之安然則摧<lb/>
<pb n="KR4h0044_WYG_026-5b"/>
沮退縮而無自喜之意今之武臣其子孫之家往往轉<lb/>
而從進士矣故臣欲復武舉重武臣而天子時亦親試<lb/>
之以騎射以觀其能否而為之賞罰如唐貞觀之故事<lb/>
雖未足以盡天下之竒才要以使之知上意之所悦有<lb/>
以自重而爭盡其力則夫將帥之士可以漸見矣<lb/>
　　　上樞宻韓太尉書　　　　　　蘓　轍<lb/>
　　　　胷臆之談筆勢䂓摹從司馬子長自敘中來<lb/>
　　　　從歐陽公轉韓太尉身上可謂竒險子由時<lb/>
<pb n="KR4h0044_WYG_026-6a"/>
　　　　方十九嵗或云老泉代作<lb/>
太尉執事轍生好為文思之至深以為文者氣之所形<lb/>
然文不可以學而能氣可以養而致孟子曰我善養吾<lb/>
浩然之氣今觀其文章寛厚宏博充乎天地之間稱其<lb/>
氣之小大大史公行天下周覽四海名山大川與㷼趙<lb/>
間豪俊交遊故其文疎蕩頗有竒氣此二子者豈嘗執<lb/>
筆學為如此之文哉其氣充乎其中而溢乎其貌動乎<lb/>
其言而見乎其文而不自知也轍生十有九年矣其居<lb/>
<pb n="KR4h0044_WYG_026-6b"/>
家所與遊者不過其鄰里鄉黨之人所見不過數百里<lb/>
之間無髙山大野可登覽以自廣百氏之書雖無所不<lb/>
讀然皆古人之陳迹不足以激發其志氣恐遂汨没故<lb/>
決然舎去求天下竒聞壯觀以知天地之廣大過秦漢<lb/>
之故都恣觀終南嵩華之髙北顧黄河之奔流慨然想<lb/>
古之豪傑至京師仰觀天子宫闕之壯與倉廪府庫城<lb/>
池苑囿之富且大也而後知天下之巨麗見翰林歐陽<lb/>
公聽其議論之宏辯觀其容貌之秀偉與其門人賢士<lb/>
<pb n="KR4h0044_WYG_026-7a"/>
大夫遊而後知天下之文章聚乎此也太尉以才略冠<lb/>
天下天下之所恃以無憂四夷之所憚以不敢發入則<lb/>
周公召公出則方叔召虎而轍也未之見焉且夫人之<lb/>
學也不志其大雖多而何為轍之來也於山見終南嵩<lb/>
華之髙於水見黄河之大且深於人見歐陽公而猶以<lb/>
為未見太尉也故願得觀賢人之光輝聞一言以自壯<lb/>
然後可以盡天下之大觀而無憾者矣轍年少未能通<lb/>
習吏事鄉之來非有取於升斗之祿偶然得之非其所<lb/>
<pb n="KR4h0044_WYG_026-7b"/>
樂然幸得賜歸待選使得優㳺數年之間將以益治其<lb/>
文且學為政太尉苟以為可教而辱教之又幸矣<lb/>
　　　臣事一　　　　　　　　　　蘓　轍<lb/>
　　　　權臣重臣最難分别觀此論則瞭然矣此等<lb/>
　　　　議論有益於人主<lb/>
臣聞天下有權臣有重臣二者其迹相近而難明天下<lb/>
之人知惡夫權臣之專而世之重臣亦遂不容於其間<lb/>
夫權臣者天下不可一日而有而重臣者天下不可一<lb/>
<pb n="KR4h0044_WYG_026-8a"/>
日而無也天下徒見其外而不察其中見其皆侵天子<lb/>
之權而不察其所為之不類是以舉皆嫉之而無所喜<lb/>
此亦已太過也今夫權臣之所為者重臣之所切齒而<lb/>
重臣之所取者權臣之所不顧也將為權臣邪必將内<lb/>
悦其君之心委曲聽順而無所違戾外竊其生殺予奪<lb/>
之柄黜陟天下以見已之權而没其君之威惠内能使<lb/>
其君歡愛悦懌無所不順而安為之上外能使其公卿<lb/>
大夫百官庶吏無所不歸命而爭為之腹心上愛下順<lb/>
<pb n="KR4h0044_WYG_026-8b"/>
合而為一然後權臣之勢遂成而不可㧞至於重臣則<lb/>
不然君有所為不可則必爭爭之不能而其事有所必<lb/>
不可聽則專行而不顧待其成敗之迹著則上之心將<lb/>
釋然而自解其在朝廷之中天子為之踧然而有所畏<lb/>
士大夫不敢安肆怠惰於其側爵禄慶賞已得以議其<lb/>
可否而不求以為己之私惠刀鋸斧鉞已得以參其輕<lb/>
重而不求以為己之私勢要以使天子有所不可必為<lb/>
而羣下有震懼而已不與其利何者為重臣者不待天<lb/>
<pb n="KR4h0044_WYG_026-9a"/>
下之歸已而為權臣者亦無所事天下之畏已也故各<lb/>
因其行事而觀其意之所在則天下誰可欺者臣故曰<lb/>
為天下安可一日無重臣也且今使天下而無重臣則<lb/>
朝廷之事惟天子之所為而無所可否雖天子有納諫<lb/>
之明而百官畏懼戰慄無平昔尊重之勢誰肯觸忌諱<lb/>
冐罪戾而為天下言者惟其小小得失之際乃敢上章<lb/>
讙譁而無所憚至於國之大事安危存亡之所係則將<lb/>
巻舌而去誰敢發而受其禍此人主之所大患也悲夫<lb/>
<pb n="KR4h0044_WYG_026-9b"/>
後世之君徒見天下之權臣出入唯唯以為有禮而不<lb/>
知此乃所以潛潰其國徒見天下之重臣剛毅果敢喜<lb/>
逆其意則以為不遜而不知其有社稷之慮二者淆亂<lb/>
於心而不能辨其邪正是以䘮亂相仍而不悟何足傷<lb/>
也昔者衛太子聚兵以誅江充武帝震怒發兵而攻之<lb/>
京師至使丞相太子相與交戰不勝而走又使天下極<lb/>
其所往而剪滅其迹當此之時苟有重臣出身而當之<lb/>
擁護太子以待上意之少解徐發其所蔽而開其所怒<lb/>
<pb n="KR4h0044_WYG_026-10a"/>
則其父子之際尚可得而全也惟無重臣故天下皆知<lb/>
之而不敢言臣愚以為凡為天下宜有以養其重臣之<lb/>
威使天下百官有所畏忌而緩急之間能有所堅忍持<lb/>
重而不可奪者竊觀方今四海無變非常之事宜其息<lb/>
而不作然及今日而慮之則可以無異日之患不然者<lb/>
誰能知其果無有也而不為之計哉抑臣聞之今世之<lb/>
弊在於法禁太宻一舉足不如律令法吏且以為言而<lb/>
不問其意之所屬是以雖天子之大臣亦安敢有所為<lb/>
<pb n="KR4h0044_WYG_026-10b"/>
於法律之外以安天下之大事故為天子之計莫若少<lb/>
寛其法使大臣得有所守而不為法之所奪昔申屠嘉<lb/>
為丞相至召天子之倖臣鄧通立之堂下而詰責其過<lb/>
是時通幾至於死而不救天子知之亦不以為怪而申<lb/>
屠嘉亦卒非漢之權臣由此觀之重臣何損於天下哉<lb/>
　　　論經筵第一劄子　　　　　　程　頥<lb/>
　　　　此等議論闗渉大自伊訓説命無逸立政之<lb/>
　　　　後方見此等文字<lb/>
<pb n="KR4h0044_WYG_026-11a"/>
自古人君守成而致盛治者莫如周成王成王之所以<lb/>
成德由周公之輔養昔者周公傅成王㓜而習之所見<lb/>
必正事所聞必正言左右前後皆正人故習與智長化<lb/>
與心成今士大夫家善教子弟者亦必延名德端方之<lb/>
士與之居處使之薫染成性故曰少成若天性習慣如<lb/>
自然伏以皇帝陛下春秋之富雖睿聖之資得於天禀<lb/>
而輔養之道不可不至所謂輔養之道非謂告詔以言<lb/>
過而後誎也在涵養薫陶而已大率一日之中接賢士<lb/>
<pb n="KR4h0044_WYG_026-11b"/>
大夫之時多親寺人宫女之時少則自然氣質變化德<lb/>
器成就臣欲乞朝廷慎選賢徳之士以侍勸講講讀既<lb/>
罷常留二人直日夜則一人直宿以備訪問皇帝讀習<lb/>
之暇游息之間時於内殿召見從容宴語不獨漸磨道<lb/>
義至於人情物態稼穡艱難積乆自然通逹比之常在<lb/>
深宫之中為益豈不甚大切聞間日一開經筵講讀數<lb/>
行羣官列侍儼然而退情意略不相接如此而責輔養<lb/>
之功不亦難乎今主上冲㓜太皇太后慈愛亦未敢便<lb/>
<pb n="KR4h0044_WYG_026-12a"/>
乞頻出但時見講官乆則自然接熟大抵與近習處乆<lb/>
熟則生䙝慢與賢士大夫處乆熟則生愛敬此所以養<lb/>
成聖德為宗社生靈之福天下之事無急於此<lb/>
　　　論經筵第二劄子　　　　　　程　頤<lb/>
　　　　探本之論後世以為迂緩古人以為急切<lb/>
三代之時人君必有師傅保之官師道之教訓傅傅其<lb/>
德義保保其身體後世作事無本知求治而不知正君<lb/>
知䂓過而不知養德傅德義之道固已疎矣保身體之<lb/>
<pb n="KR4h0044_WYG_026-12b"/>
法無復聞焉伏惟太皇太后陛下聦明睿哲超越前古<lb/>
皇帝陛下春秋之富輔養之道當法先王臣以為輔德<lb/>
義者在乎防見聞之非節嗜好之過保身體者在乎適<lb/>
起居之宜存畏慎之心臣欲乞皇帝左右扶持祗應宫<lb/>
人内臣並選年四十五已上厚重小心之人服用器玩<lb/>
皆湏質朴一應華巧奢麗之物不得至於上前要在侈<lb/>
麗之物不接於目淺俗之言不入於耳及乞擇内臣十<lb/>
人充經筵祗應以伺候皇帝起居凡動息必使經筵官<lb/>
<pb n="KR4h0044_WYG_026-13a"/>
知之有剪桐之戯則隨事箴䂓違持養之方則應時諫<lb/>
止調護聖躬莫過於此<lb/>
　　　春秋傳序　　　　　　　　　程　頤<lb/>
　　　　自有春秋以來惟孟子説得最好後來太史<lb/>
　　　　公聞之董生數語好自伊川之學行而後春<lb/>
　　　　秋之用顯<lb/>
天之生民必有出類之才起而君長之治之而爭奪息<lb/>
導之而生養遂教之而倫理明然後人道立天道成地<lb/>
<pb n="KR4h0044_WYG_026-13b"/>
道平二帝而上聖賢世出隨時有作順乎風氣之宜不<lb/>
先天以治人各因時而立政暨乎三王迭興三重既備<lb/>
子丑寅之建正忠質文之更尚人道備矣天運周矣聖<lb/>
人既不復作有天下者雖欲倣古之跡亦私意妄為而<lb/>
已事之謬秦至以建亥為正道之悖漢專以智力持世<lb/>
豈復知先王之道哉夫子當周之末以聖人不復作也<lb/>
順天應時之治不復有也於是作春秋為百王不易之<lb/>
大法所謂考諸三王而不謬建諸天地而不悖質諸鬼<lb/>
<pb n="KR4h0044_WYG_026-14a"/>
神而無疑百世以俟聖人而不惑者也先儒之傳曰游<lb/>
夏不能賛一辭辭不待賛也言不能與於斯耳斯道也<lb/>
惟顔子嘗聞之矣行夏之時乘殷之輅服周之冕樂則<lb/>
韶舞此其準的也後世以史視春秋謂褒善貶惡而已<lb/>
至於經世之大法則不知也春秋大義數十其義雖大<lb/>
炳如日星乃易見也惟其微辭隠義時措從宜者為難<lb/>
知也或抑或縱或與或奪或進或退或微或顯而得乎<lb/>
義理之安文質之中寛猛之宜是非之公乃制事之權<lb/>
<pb n="KR4h0044_WYG_026-14b"/>
衡揆道之模範也夫觀百物而後識化工之神聚衆材<lb/>
而後知作室之用於一事一義而欲窺聖人之用非上<lb/>
智不能也故學春秋者必優游涵泳黙識心通然後能<lb/>
造其微也後王知春秋之義則雖徳非禹湯尚可以法<lb/>
三代之治自秦而下其學不傳予悼夫聖人之志不眀<lb/>
於後世也故作傳以明之俾後人通其文而求其義得<lb/>
其意而法其用則三代可復也是傳也雖未能極聖人<lb/>
之藴奥庶幾學者得其門而入矣<lb/>
<pb n="KR4h0044_WYG_026-15a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_026-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻二十六<lb/>
</p>
<p>
</p>
  </div>
<div>
                <head>崇古文訣巻二十七</head>
    <p>
<pb n="KR4h0044_WYG_027-1a"/>
欽定四庫全書<lb/>
　崇古文訣巻二十七　　　　宋　樓昉　編<lb/>
　　宋文<lb/>
　　　相國寺維摩院聽琴序　　　　曽　鞏<lb/>
　　　　法度之文妙於開闔可以觀世變自歐曽以<lb/>
　　　　前有此等議論至二程則粹矣<lb/>
古者學士之於六藝射能弧矢之事矣又當善其揖遜<lb/>
之節御能車馬之事矣又當善其驅馳之節書非能肆<lb/>
<pb n="KR4h0044_WYG_027-1b"/>
筆而已又當辨其體而能通其意數非能布策而已又<lb/>
當知其用而各盡其法而五禮之威儀至於三千六樂<lb/>
之節文可謂微且多矣噫何煩且勞如是然古之學者<lb/>
必能此亦可謂難矣然習其射御於禮習其干戈於樂<lb/>
則少於學長於朝其於武備固修矣其於家有塾於黨<lb/>
有庠於鄉有序於國有學於教有師於視聴言動有其<lb/>
容於衣冠飲食有其度几杖有銘盤杅有戒在輿有鸞<lb/>
和之聲行歩有佩玉之音㷼處有雅頌之樂而非其故<lb/>
<pb n="KR4h0044_WYG_027-2a"/>
琴瑟未嘗去於前也蓋其出入進退俯仰左右接於耳<lb/>
目動於四體逹於其心者所以養之至如此其詳且宻<lb/>
也雖然此尚為有待於外者爾若夫三才萬物之理性<lb/>
命之際力學以求之深思以索之使知其要識其微而<lb/>
齋戒以守之以盡其材成其德至合於天地而後已者<lb/>
又當得之於心夫豈非難哉噫古之學者其役之於内<lb/>
外持其心養其性者至於如此此君子所以愛日而自<lb/>
彊不息以求至於極也然其習之有素閑之有具如此<lb/>
<pb n="KR4h0044_WYG_027-2b"/>
則求其放心伐其邪氣而成文武之材就道德之實者<lb/>
可謂易矣孔子曰興於詩立於禮成於樂蓋樂者所以<lb/>
感人心而使之化故曰成於樂昔舜命䕫典樂教冑子<lb/>
曰直而温寛而栗剛而無虐簡而無傲則樂者非獨去<lb/>
邪又所以救其性之偏而納之中也故和鸞佩玉雅頌<lb/>
琴瑟之音非其故不去於前豈虗也哉今學士大夫之<lb/>
於持其心養其性凡有待於外者皆不能具得之於内<lb/>
者又亦皆略其事可謂簡且易矣然所以求其放心伐<lb/>
<pb n="KR4h0044_WYG_027-3a"/>
其邪氣而成文武之材就道德之實者豈不難哉此予<lb/>
所以懼不至於君子而入於小人也夫有待於外者余<lb/>
既力不足而於琴竊有志焉乆矣然患其莫余授也治<lb/>
平三年夏得洪君於京師始合同舍之士聴其琴於相<lb/>
國寺之維摩院洪君之於琴非特能其音乂能其意者<lb/>
也予將就學焉故道予之所以慕於古者庶乎其有以<lb/>
自發也<lb/>
　　　擬峴臺記　　　　　　　　　曽　鞏<lb/>
<pb n="KR4h0044_WYG_027-3b"/>
　　　　狀物之妙非常人可及自有撫州即有此風<lb/>
　　　　景隠於前日而顯於今者以今日有臺而前<lb/>
　　　　日無臺也臺成而景現則此臺之勝不言可<lb/>
　　　　知<lb/>
尚書司門貟外郎晉國裴君治撫州之二年因城之東<lb/>
隅作臺以遊而命之曰擬峴臺謂其山谿之形擬乎峴<lb/>
山也數與其屬與州之寄客者遊而間獨求記於予初<lb/>
州之東其城因大丘其隍因大谿其隅因客土以出谿<lb/>
<pb n="KR4h0044_WYG_027-4a"/>
上其外連山髙陵野林荒墟逺近髙下壯大閎廓恠竒<lb/>
可喜之觀環撫之東南者可坐而見也然而雨隳潦毁<lb/>
蓋藏棄委於榛藂茀草之間未有即而愛之者也君得<lb/>
之而喜増甓與土易其破缺去榛與草發其亢爽繚以<lb/>
横檻覆以髙甍因而為臺以脱埃氛絶煩囂出雲氣而<lb/>
臨風雨然後谿之平沙漫流微風逺響與夫浪波洶湧<lb/>
破山㧞木之奔放至於髙桅勁艣沙禽水獸下上而浮<lb/>
沉者皆出乎履舄之下山之蒼顏秀壁巔崖拔出挾光<lb/>
<pb n="KR4h0044_WYG_027-4b"/>
景而薄星辰至於平岡長陸虎豹踞而龍蛇走與夫荒<lb/>
蹊藂落樹隂晻曖遊人行旅隠見而繼續者皆出乎袵<lb/>
席之内若夫雲煙開歛日光出没四時朝莫雨暘明晦<lb/>
變化之不同則雖覽之不厭而雖有智者亦不能窮其<lb/>
狀也或飲者淋漓歌者激烈或靚觀微歩旁皇徙倚則<lb/>
得於耳目與得之於心者雖所寓之樂有殊而亦各適<lb/>
其適也撫非通道故貴人富賈之遊不至多良田故水<lb/>
旱螟<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>之菑少其民樂於耕桑以自足故牛馬之牧於<lb/>
<pb n="KR4h0044_WYG_027-5a"/>
山谷者不收五榖之積於郊野者不垣而晏然不知枹<lb/>
鼓之警發召之役也君既因其土俗而治以簡靜故得<lb/>
以休其暇日而寓其樂於此州人士女樂其安且治而<lb/>
又得遊觀之美亦將同其樂也故予為之記其成也<lb/>
　　　撫州顏魯公祠堂記　　　　　曽　鞏<lb/>
　　　　議論正筆力髙簡而有法質而不俚<lb/>
贈司徒魯郡顏公諱真卿事唐為太子太師與其從父<lb/>
兄杲卿皆有大節以死至今雖小夫婦人皆知公之為<lb/>
<pb n="KR4h0044_WYG_027-5b"/>
烈也初公以忤楊國忠斥為平原太守策安祿山必反<lb/>
為之備祿山既舉兵公與常山太守杲卿伐其後賊之<lb/>
不能直闚潼闗以公與杲卿撓其勢也在肅宗時數正<lb/>
言宰相不悦斥去之又為御史唐旻所搆連輙斥李輔<lb/>
國遷太上皇居西宫公首率百官請問起居又輙斥代<lb/>
宗時與元載爭論是非載欲有所壅蔽公極論之又輙<lb/>
斥楊炎盧杞既相德宗益惡公所為連斥之猶不滿意<lb/>
李希烈䧟汝州杞即以公使希烈希烈初慙其言後卒<lb/>
<pb n="KR4h0044_WYG_027-6a"/>
縊公以死是時公年七十有七矣天寳之際乆不見兵<lb/>
祿山既反天下莫不震動公獨以區區平原遂折其鋒<lb/>
四方聞之爭奮而起唐卒以振者公為之倡也當公之<lb/>
開土門同日歸公者十七郡得兵二十餘萬繇此觀之<lb/>
苟順且誠天下從之矣自此至公殁垂三十年小人繼<lb/>
續任政天下日入於敝大盗繼起天子輙出避之唐之<lb/>
在朝臣多畏怯觀望能居其間一忤於世失所而不自<lb/>
悔者寡矣至於再三忤於世失所而不自悔者蓋未有也<lb/>
<pb n="KR4h0044_WYG_027-6b"/>
若至於起且仆以至於七八遂死而不自悔者則天下<lb/>
一人而已若公是也公之學問文章往往雜於神仙浮<lb/>
圖之説不皆合於理及其奮然自立能至於此者盖天<lb/>
性然也故公之能處其死不足以觀公之大何則及至<lb/>
於勢窮義有不得不死雖中人可勉焉况公之自信也<lb/>
歟惟歴忤大姦顛跌撼頓至於七八而始終不以死生<lb/>
禍福為秋毫顧慮非篤於道者不能如此此足以觀公<lb/>
之大也夫世之治亂不同而士之去就亦異若伯夷之<lb/>
<pb n="KR4h0044_WYG_027-7a"/>
清伊尹之任孔子之時彼各有義夫既自比於古之任<lb/>
者矣乃欲睠顧回隠以市於世其可乎故孔子惡鄙夫<lb/>
不可以事君而多殺身以成仁者若公非孔子所謂仁<lb/>
者歟今天子嘉祐元年尚書都官郎中知撫州聶君某<lb/>
尚書屯田貟外郎通判撫州林君某相與慕公之烈以<lb/>
公之嘗為此邦也遂為堂而祠之既成二君過予之家<lb/>
而告之曰願有述夫公之赫赫不可盖者固不繫於祠<lb/>
之有無盖人之嚮往之不足者非祠則無以致其志也<lb/>
<pb n="KR4h0044_WYG_027-7b"/>
聞其烈足以感人况拜其祠為親炙之者歟今州縣之<lb/>
政非法令所及者世不復議二君獨能追公之節尊而<lb/>
事之以風示當世為法令之所不及是可謂有志者也<lb/>
　　　戰國策目録序　　　　　　　曽　鞏<lb/>
　　　　議論正闗鍵宻質而不俚太史公之流亞也<lb/>
　　　　咀嚼愈有味<lb/>
向敘此書言周之先明教化修法度所以大治及其後<lb/>
謀詐用而仁義之路塞所以大亂其説既美矣卒以謂<lb/>
<pb n="KR4h0044_WYG_027-8a"/>
此書戰國之謀士度時君之所能行不得不然則可謂<lb/>
惑於流俗而不篤於自信者也夫孔孟之時去周之初<lb/>
已數百嵗其舊法已亡舊俗已熄乆矣二子乃獨明先<lb/>
王之道以謂不可改者豈將强天下之主以後世之所<lb/>
不可為哉亦將因其所遇之時所遭之變而為當世之<lb/>
法使不失乎先王之意而已也二帝三王之治其變固<lb/>
殊其法固異而其為國家天下之意本末先後未嘗不<lb/>
同也二子之道如是而已盖法者所以適變也不必盡<lb/>
<pb n="KR4h0044_WYG_027-8b"/>
同道者所以立本也不可不一此理之不易者也故二<lb/>
子者守此豈好為異論哉能勿苟而已矣可謂不惑乎<lb/>
流俗而篤於自信者也戰國之游士則不然不知道之<lb/>
可信而樂於説之易合其設心注意偷為一切之計而<lb/>
已故論詐之便而諱其敗言戰之善而蔽其患其相率<lb/>
而為之者莫不有利焉而不勝其害也有得焉而不勝<lb/>
其失也卒至蘇秦商鞅孫臏呉起李斯之徒以亡其身<lb/>
而諸侯及秦用之者亦滅其國其為世之大禍明矣而<lb/>
<pb n="KR4h0044_WYG_027-9a"/>
俗猶莫之寤也惟先王之道因時適變為法不同而考<lb/>
之無疵用之無弊故古之聖賢未有以此而易彼也或<lb/>
曰邪説之害正也宜放而絶之則此書之不泯其可乎<lb/>
對曰君子之禁邪説也固將明其説於天下使當世之<lb/>
人皆知其説之不可從然後以禁則齊使後世之人皆<lb/>
知其説之不可為然後以戒則明豈必滅其籍哉放而<lb/>
絶之莫善於是是以孟子之書有為神農之言者有為<lb/>
墨子之言者皆著而非之至於此書之作則上繼春秋<lb/>
<pb n="KR4h0044_WYG_027-9b"/>
下至楚漢之起二百四<hi>一有五字</hi>十年之間載其行事固不<lb/>
得而廢也<lb/>
　　　移滄州過闕上殿奏疏　　　　曽　鞏<lb/>
　　　　看他布置開闔文勢次求其敘事措詞之法<lb/>
　　　　而一篇大意所以詳於歸美迺所以切於警<lb/>
　　　　戒不可專以歸美觀<lb/>
臣聞基厚者勢崇力大者任重故功德之殊垂光錫祚<lb/>
舄奕繁衍乆而彌昌者盖天人之理必至之符然生民<lb/>
<pb n="KR4h0044_WYG_027-10a"/>
以來能躋豋兹者未有如大宋之隆也夫禹之績大矣<lb/>
而其孫太康乃墜厥緒湯之烈盛矣而其孫太甲既立<lb/>
不明周自后稷十有五世至于文王而大綂未集武王<lb/>
成王始收太平之功而康王之子昭王難於南狩昭王<lb/>
之子穆王殆於荒服暨于幽厲陵夷盡矣及秦以累世<lb/>
之智并天下然二世而亡漢定其亂而諸吕七國之禍<lb/>
相尋以起建武中興然冲質以後世故多矣魏之患天<lb/>
下為三晉宋之患天下為南北隋文始一海内然傳子<lb/>
<pb n="KR4h0044_WYG_027-10b"/>
而失唐之治在於貞觀開元之際而女禍世出天寳以<lb/>
還綱紀㣲矣至于五代盖五十有六年而更八姓十有<lb/>
四君其廢興之故甚矣宋興太祖皇帝為民去大殘致<lb/>
更生兵不再試而粤蜀呉楚五國之君生致闕下九州<lb/>
來同復禹之迹内輯師旅而齊以節制外卑藩服而納<lb/>
以繩墨所以安百姓禦四夷綱理萬事之具雖創始經<lb/>
營而彌綸已悉莫貴於為天子莫富於有天下而舍子<lb/>
傳弟為萬世䇿造邦受命之勤為帝太袓功未有髙焉<lb/>
<pb n="KR4h0044_WYG_027-11a"/>
者也太宗皇帝遹求厥寧既定晉疆錢俶自歸作則垂<lb/>
憲克紹克類保世靖民丕丕之烈為帝太宗徳未有髙<lb/>
焉者也真宗皇帝繼綂遵業以涵煦生養蕃息齊民以<lb/>
并容徧覆擾服異類盖自天寳之末宇内板蕩及真人<lb/>
出天下平而西北之虜猶間入闚邊至於景德二百五<lb/>
十餘年契丹始講和好德明亦受約束而天下銷鋒灌<lb/>
燧無雞鳴犬吠之警以迄于今故於是時遂封泰山禪<lb/>
社首薦告功德以明示萬世不祧之廟所以為帝真宗<lb/>
<pb n="KR4h0044_WYG_027-11b"/>
仁宗皇帝寛仁慈恕虗心納諫慎注措謹規矩早朝晏<lb/>
退無一日之懈在位日乆明於羣臣之賢不肖忠邪選<lb/>
用政事之臣委任責成然公聽並觀以周知其情偽其<lb/>
用舎之際一稽於衆故任事者亦皆警懼否輙罷免世<lb/>
以謂得馭臣之體春秋未髙援立有德付畀惟允故傳<lb/>
天下之日不陳一兵不宿一士以戒非常而上下晏然<lb/>
殆古所未有其豈弟之行足以附衆者非家施而人悦<lb/>
之也積之以誠心民皆有父之尊有母之親故棄羣臣<lb/>
<pb n="KR4h0044_WYG_027-12a"/>
之日天下聞之路祭巷哭人人感動<graphic n="KR1187" url="https://raw.githubusercontent.com/kanripo/KR-Gaiji/master/images/KR1187.png" mimeType="image/png"/>欷其得人之深<lb/>
未有知其所繇然者故皇祖之廟為帝仁宗英宗皇帝<lb/>
聰明睿智言動以禮上帝眷相大命所集而稱疾遜避<lb/>
至于累月自踐東朝淵黙恭慎無所言議施為而天下<lb/>
傳頌稱説德號彰聞及正南靣勤勞庶政每延見三事<lb/>
省決萬機必咨詢舊章考求古義聞者惕然皆知其志<lb/>
在有為雖早遺天下成功盛烈未及宣究而明識大略<lb/>
足以克配前人之休故皇考之廟為帝英宗陛下神聖<lb/>
<pb n="KR4h0044_WYG_027-12b"/>
文武可謂有不世出之姿仁孝恭儉可謂有君人之大<lb/>
德憫自晚周秦漢以來世主不能獨見於衆人之表其<lb/>
政治所出大抵踵襲卑近因於世俗而已於是慨然以<lb/>
上追唐虞三代荒絶之跡脩列先王法度之政為其任<lb/>
在已可謂有出於數千載之大志變易因循號令必信<lb/>
使海内觀聽莫不奮起羣下遵職以後為羞可謂有能<lb/>
行之效今斟酌損益革弊興壊制作法度之事日以大<lb/>
備非因陋就寡拘牽常見之世所能及也繼一祖四宗<lb/>
<pb n="KR4h0044_WYG_027-13a"/>
之緒推而大之可謂至矣盖前世或不能附其民者刑<lb/>
與賦役之政暴也宋興以來所用者鞭朴之刑然猶詳<lb/>
審反復至於緩故縱之誅重誤入之辟盖未嘗用一暴<lb/>
刑也田或二十而税一然猶嵗時省察數議寛减之宜<lb/>
下蠲除之令盖未嘗加一暴賦也民或老死不知力役<lb/>
然猶憂憐惻怛常謹復除之科急擅興之禁盖未嘗興<lb/>
一暴役也所以拊民者如此前世或失其操柄者天下<lb/>
之權或在於外戚或在於近習或在於大臣宋興以來<lb/>
<pb n="KR4h0044_WYG_027-13b"/>
戚里宦臣曰將曰相未嘗得以擅事也所以謹其操柄<lb/>
者如此而况輯師旅於内天下不得私尺兵一卒之用<lb/>
卑藩服於外天下不得專尺土一民之力其自處之勢<lb/>
如此至於畏天事神仁民愛物之際未嘗有須㬰懈也<lb/>
其憂勞者又如此盖不能拊其民而至於失其操柄又<lb/>
怠而忽此前古之所以危且亂也民附於下操柄謹於<lb/>
上處勢甚便而加之以憂勞此今之所以治且安也故<lb/>
人主之尊意諭色授而六服震動言傳號渙而萬里奔<lb/>
<pb n="KR4h0044_WYG_027-14a"/>
走山巖窟穴之氓不待期會而時輸嵗送以供其職者<lb/>
惟恐在後航浮索引之國非有發召而籝齎槖負以致<lb/>
其贄者惟恐不及西北之戎投弓縱馬相與被服而戲<lb/>
豫東南之夷正冠束袵相與挾册而吟誦至於六府順<lb/>
叙百嘉鬯遂凡在天地之内含氣之屬皆裕如也盖逺<lb/>
莫懿於三代近莫盛於漢唐然或四三年或一二世而<lb/>
天下之變不可勝道也豈有若今五世六聖百有二十<lb/>
餘年自通邑大都至於荒陬海聚無變容動色之慮萌<lb/>
<pb n="KR4h0044_WYG_027-14b"/>
於其心無援枹擊柝之戒接於其目臣故曰生民以來<lb/>
未有如大宋之隆也竊觀於詩其在風雅陳太王王季<lb/>
文王致王迹之所由與武王之所以繼代而成王之興<lb/>
則美有假樂鳬鷖戒有公劉泂酌其所言者盖農夫女<lb/>
工築室治田師旅祭祀飲户受福委囬之常務至於兎<lb/>
罝之武夫行修於隠牛羊之牧人愛及㣲物無不稱紀<lb/>
所以論功德者由小以及大其詳如此後嗣所以昭先<lb/>
人之功當世之臣子所以歸美其上非徒薦告鬼神覺<lb/>
<pb n="KR4h0044_WYG_027-15a"/>
寤黎庶而已也書稱勸之以九歌俾勿壊盖歌其善者<lb/>
所以啓其嚮慕興起之意防其怠廢難乆之情養之於<lb/>
聽而成之於心其於勸帝者之功美昭法戒於將來聖<lb/>
人之所以列之於經垂為世教也今大宋祖宗興造功<lb/>
業猶太王王季文王陛下承之以徳猶武王成王而羣<lb/>
臣之於考次論撰列之簡册被之金石以通神明昭法<lb/>
式者闕而不圖此學士大夫之過也盖周之德盛於文<lb/>
武而雅頌之作皆在成王之世今以時考之則祖宗神<lb/>
<pb n="KR4h0044_WYG_027-15b"/>
靈固有待於陛下臣誠不自揆輙冐言其大體至於尋<lb/>
類取稱本隠以之顯使莫不究悉則今文學之臣克於<lb/>
列位惟陛下之所使至若周之積仁累德至成王周公<lb/>
為最盛之時而泂酌言皇天親有德饗有道所以為成<lb/>
王之戒盖履極盛之勢而動之以戒懼者明之至知之<lb/>
盡也如此者非周獨然唐虞至治之極也其君臣相勑<lb/>
曰兢兢業業一日二日萬幾則處至治之極而保之以<lb/>
祇懼唐虞之所同也今陛下履祖宗之基廣太平之祚<lb/>
<pb n="KR4h0044_WYG_027-16a"/>
而世世治安三代所不及則宋興以來全盛之時實在<lb/>
今日陛下仰探皇天所以親有德饗有道之意而奉之<lb/>
以寅畏俯念一日二日萬幾之不可以不察而處之以<lb/>
兢兢使休光美實日新嵗益閎逺崇侈循之無窮至於<lb/>
萬世永有法則此陛下之素所蓄積臣愚區區愛君之<lb/>
心誠不自揆欲以庶幾詩人之意也惟陛下之所擇<lb/>
　　　書魏鄭公傳後　　　　　　　曽　鞏<lb/>
　　　　專是論後世削藁之失反覆攻擊宛轉發明<lb/>
<pb n="KR4h0044_WYG_027-16b"/>
　　　　後靣三轉論難毎轉愈佳此等議論有益於<lb/>
　　　　世足以破千載之惑<lb/>
予觀太宗嘗屈已以從羣臣之議而魏鄭公之徒喜遭<lb/>
其時感知己之遇事之大小無不諫諍雖其忠誠自至<lb/>
亦得君以然也則思唐之所以治太宗之所以稱賢主<lb/>
而前世之君不及者其淵源皆出於此也能知其有此<lb/>
者以其書存也及觀鄭公以諫靜事付史官而太宗怒<lb/>
之薄其恩禮失始終之義則未嘗不反覆嗟惜恨其不<lb/>
<pb n="KR4h0044_WYG_027-17a"/>
思而益知鄭公之賢焉夫君之使臣與臣之事君者何<lb/>
大公至正之道而已矣大公至正之道非滅人言以揜<lb/>
已過取小亮以私其君此其不可者也又有甚不可者<lb/>
夫以諫諍為當揜是以誎諍為非美也則後世誰復當<lb/>
諫諍乎况前代之君有納諫之美而後世不見則非惟<lb/>
失一時之公又將使後世之君謂前代無諫諍之事是<lb/>
啓其怠且忌矣太宗末年羣下既知此意而不言漸不<lb/>
知天下之得失至於遼東之敗而始恨鄭公之不在世<lb/>
<pb n="KR4h0044_WYG_027-17b"/>
未嘗知其悔之萌芽出於此也夫伊尹周公何如人也<lb/>
伊尹周公之諫切其君者其言至深而其諫之之言也<lb/>
存之於書未嘗揜焉至今稱太甲成王以為賢君而伊<lb/>
尹周公為良相者以其書可見也令當時削而棄之成<lb/>
區區之小讓則後世何所據依而諫又何以知其賢且<lb/>
良歟桀紂幽厲始皇之亡則其臣之諫諍無見焉非其<lb/>
史之遺乃天下不敢言而然也則諫諍之無傳此乃數<lb/>
君之所以益暴其惡於後世而已矣或曰春秋之法為<lb/>
<pb n="KR4h0044_WYG_027-18a"/>
尊親賢者諱與此戾矣夫春秋之所諱者惡也納諫諍<lb/>
豈惡乎然則焚藁者非歟曰焚藁者誰歟非伊尹周公<lb/>
為之也近世取區區之小亮者為之耳其事又未見也<lb/>
何則以焚其藁為掩君之過而使後世傳之則是使後<lb/>
世不見藁之是非而必其過常在於君美常在於已也<lb/>
豈愛其君之謂歟孔光之去其藁之所言其在正邪未<lb/>
可知也其焚之而惑後世庸詎知非謀已之姦計乎或<lb/>
曰造辟而言詭辭而出異乎此曰此非聖人之所曽言<lb/>
<pb n="KR4h0044_WYG_027-18b"/>
也今萬一有是理亦謂君臣之間議論之際不欲漏其<lb/>
言於一時之人耳豈杜其告萬世也噫以誠信待已而<lb/>
事其君而不欺乎萬世者鄭公也益知其賢云豈非然<lb/>
哉豈非然哉<lb/>
　<lb/>
　<lb/>
　<lb/>
　崇古文訣巻二十七<lb/>
</p>
<p>
</p>
  </div>
<div>
                <head>崇古文訣巻二十八</head>
    <p>
<pb n="KR4h0044_WYG_028-1a"/>
欽定四庫全書<lb/>
　崇古文訣巻二十八　　　　宋　樓昉　編<lb/>
　　宋文<lb/>
　　　法原　　　　　　　　　　　李清臣<lb/>
　　　　以警䇿語易陳言以傑特句發新意所謂化<lb/>
　　　　臭腐為神竒者<lb/>
法者何也聖人所以齊天下之動至公大定之制也其<lb/>
原出於道徳禮義而其用散於號令賞罰凡有天下之<lb/>
<pb n="KR4h0044_WYG_028-1b"/>
君未嘗有無法而乆者也昏世嘗有無法之君矣柰何<lb/>
乎人之多欲而趨亂也如歸市人之多欲而無法以齊<lb/>
之故有臂者攘有足者馳勇者苦怯者而奪其資智者<lb/>
紿愚者而兼其聲色耳目之奉紛紛籍籍其去禽獸者<lb/>
間不容一毫故聖人為之法使天下强弱小大貴賤逺<lb/>
近莫敢不一於法焉由法者安不由法者危由法者得<lb/>
其所欲而生不由法者失其所欲而死如是故法立法<lb/>
立而天下之心定天下之心定而治道畢矣法為貴君<lb/>
<pb n="KR4h0044_WYG_028-2a"/>
位次之法壊則民亡民亡則君如之何其尊且安也故<lb/>
人主尊法懼法之不立也故以身先之懼天下之慢法<lb/>
而法壊也故一舉事而不敢忘法賞罰以法號令以法<lb/>
取予以法廢置以法殺生以法動靜以法視法如神物<lb/>
而不敢侮如天墜地設不敢輙破壊改易也不以一事<lb/>
小害而損法不以一時苟利而増法使天下無有不由<lb/>
法而自為者故智者不得越法而謀辯者不得越法而<lb/>
議士不得背法而有名臣不得背法而有功我喜可抑<lb/>
<pb n="KR4h0044_WYG_028-2b"/>
我忿可窒而法不可離骨肉可刑親愛可滅而法不可<lb/>
屈也故雖成王之叔不得流言而亂政髙祖之父不得<lb/>
屈君臣之儀文帝元帝之子不得越王門絶馳道光武<lb/>
之姊不得保臧獲奸使吏民愛若孝王嬖若韓鄧功若<lb/>
陳湯馮奉世義若郭解不免於有司之議而天下不敢<lb/>
私恐其開亂法之原而後爭以為比也故明王之法左<lb/>
者不為右右者不為左上不奪下職下不侵上事為廷<lb/>
尉者不以才有餘而道禮樂為太常者不以官優寡事<lb/>
<pb n="KR4h0044_WYG_028-3a"/>
而言刑法士者不為工商賈人不為士也今夫大匠之<lb/>
起巨室彈畫一定木之曲直小大長短必皆就吾繩墨<lb/>
規矩焉其參差不齊齟齬不合則斤削燎括而已矣若<lb/>
毁吾彈畫而從木之情則工勞而事拙紛擾而不可理<lb/>
矣故聖主立法賢主守法立法者使法必出於道徳禮<lb/>
義而後布之天下以為法守法者使賞罰號令必出於<lb/>
法而後以為賞罰號令法不出於道徳禮義者弊法也<lb/>
弊法者非法非法者未乆而還賞罰號令不出於法者<lb/>
<pb n="KR4h0044_WYG_028-3b"/>
弊政也弊政者非政非政者法壊而天下不從故法一<lb/>
則威法二則疑法固則君尊法揺則君削法行則要而<lb/>
治多法不行則煩漫而無功今夫一人之寡居深戸之<lb/>
中傳盈尺之紙而風駈霆行殺生廢置人於千里之外<lb/>
提癯夫羸老僅勝衣冠之人付之寸印而坐諸帷幄進<lb/>
退萬夫若羊彘然童子據奥室羣湖海之珍恠處女嬰<lb/>
珠玊而立乎衢塗烏獲戾目而不敢動以法在也故天<lb/>
下視法如藩籬守法如疆界强者以攣縮弱者以安全<lb/>
<pb n="KR4h0044_WYG_028-4a"/>
至哉法乎人君之衛天下所恃而生也闇主則不然不<lb/>
能以法制勝私欲不知己亦待法而後安故從欲而慢<lb/>
法其意若曰法者我之所自出也何有於法哉暱乎所<lb/>
愛則無勞而封爵有罪而不誅或利害僅如毛芥而輙<lb/>
變大法名分不立百戰相侵日革月易人不知所循下<lb/>
皆知法之易撓而可踰也則險庸譎詭者舞其私意以<lb/>
動法倖諛便僻者倚上之恩以貨法悍暴傑健者奮其<lb/>
亂力以干法如是故法亡法亡而民亡民亡而國亡矣<lb/>
<pb n="KR4h0044_WYG_028-4b"/>
如藩籬然臧獲者超履穿宂而主人弗禁安能使盗之<lb/>
不窺而保其室中之所有也如封界障隧然其羊童牛<lb/>
牧已嘗有蹊之徑之之迹矣安能制衆人之不來而全<lb/>
其果蔬稼穡也或曰法之説無乃膠固滯事而失於圓<lb/>
通徇物之道歟曰不然法者天下之公也千世之守也<lb/>
大道也通者人臣之私也一時之偷便也短術也法同<lb/>
而治異者吏不能舉法也吏之罪也法不可輕立亦不<lb/>
可屢變也立法之主必若禹湯文武漢祖唐宗者也議<lb/>
<pb n="KR4h0044_WYG_028-5a"/>
法之臣必若臯陶伊尹周召蕭張房杜者也晁錯且尚<lb/>
弗克况庸人乎臣切觀今之世朝廷或弛祖宗之法羣<lb/>
下或慢朝廷之法大臣或率胷臆而輕法庸士或作衆<lb/>
辯而侮法為牧伯者或擊斷於法外以為能臣恐綱紀<lb/>
制度縁是亂法縁是而亡故作法原<lb/>
　　　勢原　　　　　　　　　　　李清臣<lb/>
　　　　能道他人説不出底意思文字傷於刻削太<lb/>
　　　　深些子<lb/>
<pb n="KR4h0044_WYG_028-5b"/>
君之所以安危國之所以存亡治亂令之所以行不行<lb/>
勢也不善知勢不能為創業之君不知勢之可畏而失<lb/>
其所以審度將順不可以為持成之君經治之臣故善<lb/>
用國者勢而已矣理勢循則行忤則變動則險止則平<lb/>
輕能重緩能速故物有至小而力不可勝既事有至易<lb/>
而功不可勝原發如毫芒針端而巨若丘阜本在拱把<lb/>
而逺際窮髮者勢也如戸之運也如車之馳也如弓之<lb/>
圓也如矢之激也如衡以一權而舉數倍之重也水之<lb/>
<pb n="KR4h0044_WYG_028-6a"/>
注於卑澤也原火之燎於風中也勢也兵奮寡可以走衆<lb/>
人乘高可以制下亦勢也豈惟萬物為然今夫一人而<lb/>
勝天下之大制天下之衆兼聼天下之廣沛焉有餘非<lb/>
勢而何如也故明者用勢闇者用於勢明者提至要之<lb/>
處持其闗紐制其樞機動靜在我開闔在我弛張在我<lb/>
一教一令一賞一罰必輔之以形勢故教之而行者易<lb/>
令之而從者速賞一而千萬人勸罰一而千萬人懼仁<lb/>
少而悦者多義近而服者逺無他理勢為之也教令賞<lb/>
<pb n="KR4h0044_WYG_028-6b"/>
罰仁義而無形勢之輔必且人人而治之矣人人而治<lb/>
之教之行也必艱令之出也必煩天下之善有餘而賞<lb/>
不足天下之惡有餘而罰不足天下之民無窮而仁義<lb/>
不足無他理勢不先也夫千世之君可僂指而數之矣<lb/>
或善或惡或仁或義其間差不能銖寸而功名輙相倍<lb/>
蓰禍福輙相百萬者無他形勢之異使然也成湯祝獸<lb/>
網而歸者三十六國文王葬枯骨而天下三分有其二<lb/>
千世之君徳有大於此者矣而湯文用此收天下之助<lb/>
<pb n="KR4h0044_WYG_028-7a"/>
其從民情而集天下之勢也方形勢之在桀紂夏臺之<lb/>
囚羑里之獄如拘匹夫及善惡之暴也形勢之變而遷<lb/>
也如林之師而莫敢射車中之木主故天下之勢安則<lb/>
動難動則安難當其安也垂紳端委深拱於堂奥戸牗<lb/>
之内而髙論治古之上尊明如天日閎隱如震霆煦煦<lb/>
如雨露肅肅如風霜指顧叱咤而天下莫不趨走<lb/>
雖有劉項之魁雄曹馬之姦桀必且老死民籍而<lb/>
不敢唱及乎昏懦為之也席先王之位傳先王之<lb/>
<pb n="KR4h0044_WYG_028-7b"/>
民朝有遺臣故老事有綱目軌度先王之澤未涸<lb/>
天下之勢未運自視其安也以為無有危事也任<lb/>
一喜怒從一嗜慾矣而患未切已也以為可為而無<lb/>
傷也習知天下之尊服已也以為人終莫蹙路馬之芻<lb/>
觸囿兎之毛也簸頓關紐嬉弄樞機動靜不以時開<lb/>
闔不以法張弛不以節淫樂在宫中而怨毒滿天下略<lb/>
易在一朝而禍患遺千日民心之他屬也君柄之旁落<lb/>
也勢之翻然而離也雖欲安之不可能也竊譬之山之<lb/>
<pb n="KR4h0044_WYG_028-8a"/>
髙厚也萬夫之不能墮壤也朽壤生乎中巋石震乎上<lb/>
及其傾也人力不能枝柱而維持也非天事也勢也故<lb/>
前聖創業起今之利變昔之害所以治天下之具甚備<lb/>
憂天下之慮甚深綴民心而乆天下之勢堅完固宻為<lb/>
不可㧞及其乆未嘗無罅缺敗漏也然而其剥也亦有<lb/>
漸矣在後聖時節其勢而繕之耳汰則約之危則平之<lb/>
擾則靜之㣲則養之弱則扶之急則縱之緩則持之塞<lb/>
則導之使萬事之理百物之節皆不至於窮極而大變<lb/>
<pb n="KR4h0044_WYG_028-8b"/>
則勢乆而長無危亡之形矣故勢之在我也我蓄積之<lb/>
固執之審則發弗便則居故勢為我使而天下莫能逆<lb/>
也若一失其要則横肆奔悍於外不可復之雖有天下<lb/>
一旦驅擠排壓而仆矣臣故曰如戸之運也如車之馳<lb/>
也如弓之圓也如矢之激也如一權而舉數倍之重也<lb/>
如水之注於卑澤也如原火之燎於風中也如兵之奮<lb/>
寡而走衆也如人之乘髙而制下也其動不可不謹也<lb/>
人主知勢則處治如將亂處存如將亡處安如將危而<lb/>
<pb n="KR4h0044_WYG_028-9a"/>
亂與危亡亦且不至臣故作勢原<lb/>
　　　議兵䇿上　　　　　　　　　李清臣<lb/>
　　　　文勢縱横變態百出可喜可愕深於兵書者<lb/>
　　　　也<lb/>
天下之事莫難於兵天下之才莫難於將今夫奉法令<lb/>
蓄士民雖提頓矯暴之其逆順禍福非待嵗月之乆理<lb/>
勢之極動之有非是虗徐而議彷徉而止利可以緩從<lb/>
患可以中避若夫羣數十萬之衆扃熊羆之氣聚貙虎<lb/>
<pb n="KR4h0044_WYG_028-9b"/>
之力制之非其道則若奔馬之轡不可收厲吾人人而<lb/>
敵人與抗時我小瞢聣我小跌一有形罅若弩羽之來<lb/>
不可障故朝為勝兵暮為野骴朝為强國暮為丘墟其<lb/>
存亡死生之速如是故曰天下之事莫難於兵生者人<lb/>
之所甚樂死亡人之所甚惡將使人觸白刅冐流矢赴<lb/>
死如赴生安逸人之所至願勞苦人之所最病將使之<lb/>
草食水飲介冑而騎角逐出入於死生之塲趨勞如趨<lb/>
逸耳目之衆也將使之莫敢不一心志之異也將使之<lb/>
<pb n="KR4h0044_WYG_028-10a"/>
莫敢不同我之迹將使之不可窺彼之情將使之不可<lb/>
隱故曰天下之才莫難於將一治十十治百百治千千<lb/>
治萬萬一者將也百萬者兵也以一人動靜進退而百<lb/>
萬之命繫焉故國之命在師師之命在將國輕用將將<lb/>
輕用師危亡之本也非仁不能以懐物非威不能以戢<lb/>
士非勇不能以震敵非智不能以應變非信不能以固<lb/>
結專於仁則慢而不為用專於威則怨而不為用專於<lb/>
勇則力折而機誤專於智則聲敝而實窮專於信則事<lb/>
<pb n="KR4h0044_WYG_028-10b"/>
滯而利失備者多勝專者多敗故將之材得則兵未戰<lb/>
而先勝將之材失則兵未戰而先不勝有不可用之將<lb/>
無不可用之兵將勝則兵少以為多兵弱以為强將不<lb/>
勝則兵多而亂易兵强而䧟速知兵必勝之將其大略<lb/>
盖出於智謀仁義而仁義施之陽智謀藏之隂陽明而<lb/>
無不知隂潛而下不可見至哉知此者其知所謂將乎<lb/>
故良將之材未易有也有之而未易知也知之而未易<lb/>
用也用之而未易終也非至君不能用將非至將不能<lb/>
<pb n="KR4h0044_WYG_028-11a"/>
用兵非至兵不能破敵兵事將材之難如此太祖皇帝<lb/>
角材智合冦讐而任之即位之四年慕容延釗入荆南<lb/>
髙繼冲獻其地五年王全斌伐蜀六年降孟㫤平三川<lb/>
十一年潘美之兵趨廣南數月而縶劉鋹十五年一曹<lb/>
彬橋長江過師於采石十六年㧞金陵俘李煜將明卒<lb/>
鋭勢如決江河聲若走風霰素定之䇿印圈鑰勘不失<lb/>
寸尺算日數刻以俟捷奏積世之珍入于王府數路之<lb/>
籍登于版圖以此之將將此之兵故兵用而武功成將<lb/>
<pb n="KR4h0044_WYG_028-11b"/>
出而敵國破長摹逺據以授後聖太平之業百年餘矣<lb/>
廟堂之上習於安娯轅門之中恬於豢養兵不知律將<lb/>
不知兵國不知將觀今之所謂將其在内者徒車騎容<lb/>
冶日奉朝謁利厚禄以肥子弟苟聲色美田宅而已其<lb/>
在外者資公養之費約結要人酣歌玉食希冠盖之譽<lb/>
庇占惰卒便豆觴庖廐織絍繡盡針韗鳬鍛伎巧玩好<lb/>
之事而已其於訓練之精粗賞罰之後先士氣之强怯<lb/>
地形之迂直鵝鸛之疎宻敵情之誠偽謾焉不知百一<lb/>
<pb n="KR4h0044_WYG_028-12a"/>
以此之將將此之兵是故治安閒暇之日名繁數稠髙<lb/>
位大俸索上農夫十戸之賦不足以給一兵悉闗市之<lb/>
征不足以奉一將闊視哆言尚各不滿一旦走檄傳警<lb/>
投之敵前而用之小出必小挫大舉必大北血丹原野<lb/>
膚鈍鋒刅四夷以為大噱非天之災非地之變非時之<lb/>
不幸國不知將將不知兵兵不知律之禍也韓非曰所<lb/>
用非所養所養非所用故臣願陛下於優安寡事之時<lb/>
留神於兵垂意於將當塗以收之當術以驗之委之以<lb/>
<pb n="KR4h0044_WYG_028-12b"/>
難而觀其決付之以事而觀其應問之以疑而觀其慮<lb/>
嘗之以政而觀其材愒之以險而觀其忠較之以氣而<lb/>
觀其勇則將斯得矣詩曰迨天之未隂雨徹彼桑土綢<lb/>
繆牗戶今此下民或敢侮予孟子曰為此詩者其知道<lb/>
乎能治其國家誰敢侮之北有松陘之强隣西有赫連<lb/>
之遺種南有盤瓠雜獠丁黎餘民陛下蓄十餘將練數<lb/>
萬人守則守戰則戰四邊必睥睨而不敢動備慮之有<lb/>
素誰敢恐懼中國而侮之者陛下垂拱於太平之上澹<lb/>
<pb n="KR4h0044_WYG_028-13a"/>
不早圖嵗苟一嵗日苟一日養不可用之將蓄未嘗戰<lb/>
之兵猝有風塵從疆塞而起擾吾赤子掠吾土毛然後<lb/>
駭而為之則亦暮已<lb/>
　　　議兵䇿中　　　　　　　　　李清臣<lb/>
　　　　文字如長江大河一㵼千里略無間斷考究<lb/>
　　　　精詳而序事實融化用字精神皆當學<lb/>
用兵取將之術臣㮣舉而奏之前篇矣請為陛下言其<lb/>
詳兵在内則内重兵在外則外重内重則强外重則弱<lb/>
<pb n="KR4h0044_WYG_028-13b"/>
兵在勲臣則勲臣重兵在近戚則近戚重兵在宦官則<lb/>
宦官重上重則安下重則亂唐太宗定天下増隋之舊<lb/>
開折衝果毅府以綂兵籍設十六衛以宿將臣或蠻夷<lb/>
侵邊强臣不朝則取兵于府以事剪伐取將于衛以典<lb/>
師律事平功成則將歸于朝以奉宿衛兵散于野以力<lb/>
耕鋤兵雖有籍而府實空將雖有名而權實去兵將在<lb/>
内而京師實重夫兵雖有籍而府實空是故無飼養之<lb/>
費無姑息之勞無一旦之變將雖有名而權實去是故<lb/>
<pb n="KR4h0044_WYG_028-14a"/>
無震主之忌無難制之勢無擅威之姦兵將在内而京<lb/>
師實重是故無尾大之憂無外侮之虞無割據之漸自<lb/>
古制兵之術莫善於唐太宗者兵農混一僅如宗周故<lb/>
王業最治至唐中年府兵廢而太宗之遺業勝事大壊<lb/>
兵重於外而不歸故藩鎮强大而叛兵重於内而不制<lb/>
故宦官得柄而逆傳十餘君焦思勞精卒不能復以亡<lb/>
唐室流熾五代肉爛魚餒在外者分裂方土虓闞内視<lb/>
在内者收把威柄暴悖上陵五十四年傳六姓十四君<lb/>
<pb n="KR4h0044_WYG_028-14b"/>
而天下生靈百不存一矣太祖皇帝神武聖謀洗削禍<lb/>
亂收天下之柄歸之於已籠絡悍夫易以文吏藩鎮諸<lb/>
帥名號尚存祿賜尚豐而兵衆土地悉屬於上矣逆膓<lb/>
叛膽消縮順嚮莫敢不臣舉天下之卒凡可以被甲荷<lb/>
㦸者名之曰禁兵則皆天子之衛非人臣所得而有也<lb/>
聚之于京師以固内重之勢而威天下非蠻蜑戎狄守<lb/>
備控扼之地川塗闗嶺險害走集之所未嘗遣戍而宿<lb/>
重兵屯戍之師三嵗而代妻子廬墓皆在京師補一小<lb/>
<pb n="KR4h0044_WYG_028-15a"/>
校汰一羸老必奏籍于中而俟上命以消殺四方之異<lb/>
志故天下兵柄外不在藩鎮内不在彊臣不委宦官不<lb/>
倚近戚利權重器在天子拱把之中雖有侍衛三帥非<lb/>
有可專之威徒主符籍而呼趨指導於陛前耳天子或<lb/>
御廣殿或獵近郊節以鉦鼓習以騎射角拳勇之材激<lb/>
忠順之氣或幸壁壘視其紀律而省其私隊長以上日<lb/>
預朝請而抃拜時預讌禮而犒飫嵗預衣裘繒絮之賜<lb/>
而華暖慶賞刑威撫馭揀練禁制控約無不自天子為<lb/>
<pb n="KR4h0044_WYG_028-15b"/>
之者故百萬之衆目無旁視情無他歸讋憚親愛皆在<lb/>
一人不在臣下如足戴身如指隨臂如子弟翼父兄如<lb/>
魚鳥從龍鳯至哉雖未能混一兵農實威服四海聖神<lb/>
乆大之略也老子曰利器不可以示人梅生曰秦倒持<lb/>
太阿授楚其柄誠能勿失其柄天下雖有不順莫敢觸<lb/>
其鋒夫太阿之柄不可以倒持而利器之守不可以不<lb/>
固也陛下席三聖之烈撫萬世之圖富與地侔尊與天<lb/>
並恃隆平之極當無為之時游神運化於冲漠之塲棲<lb/>
<pb n="KR4h0044_WYG_028-16a"/>
遲含光於髙古之上堯舜不足稱為仁夀周武不足稱<lb/>
為逸樂夫亂生於治也危生於安也患生於不足慮也<lb/>
祖宗之事著於史牘傳於世臣故老之口粲若日月遺<lb/>
䇿具在按節而舉之朝祭之餘禮樂教化之暇一御廣<lb/>
殿一帳近郊一幸軍壁旄頭前驅黄屋徐動從以横吹<lb/>
烈響穿雲奮揚國靈聳動士衆斬牲禡野補卒蒐器而<lb/>
閱練訓誓之誅一庸慢甄一忠武以起士卒乆安沉墮<lb/>
之氣以改易天下之視聽夫六馬在馭不提振其轡䇿<lb/>
<pb n="KR4h0044_WYG_028-16b"/>
收其覊勒而大酣小寢於其上猝有駭異不蹶則奔祖<lb/>
宗既已聚天下之兵於京師以為内重之勢而威天下<lb/>
付之於後世矣非可以無為為之者也惟陛下留神<lb/>
　　　禮論　　　　　　　　　　　李清臣<lb/>
　　　　禮者先天地亘古今以長存出於自然非聖<lb/>
　　　　人率意而創為之所以人不可一日而無禮<lb/>
　　　　也<lb/>
嘗讀戴記其言禮樂詳矣髙出於太古深入於無間窮<lb/>
<pb n="KR4h0044_WYG_028-17a"/>
乎天地之際汪洋彌漫殆不可知而後及於用學者觀<lb/>
之或疑其張大禮樂而為之教求其所以然莫非必然<lb/>
之義也學者之言曰禮樂者非天地之所出非人之所<lb/>
樂為聖人憂亂而矯為之不得已而人從焉者也人之<lb/>
所樂從所不學而能者情欲也聖人拂人之欲以就乎<lb/>
善抑抗詭刼天下之衆以入乎禮是聖人之術也若是<lb/>
則戕夫天理賊乎道本而後以為聖人矣豈戕賊天理<lb/>
道本而為聖人邪大莫大於天下長莫長於萬世天所<lb/>
<pb n="KR4h0044_WYG_028-17b"/>
無者雖聖人不能强之使乆立天所有者雖多力不能<lb/>
强之使必亡今夫禮者先天地而不見其始窮今古而<lb/>
不見其終傑者不得而逃暴者不得而滅惟其與人俱<lb/>
生原於自然而後能也故聖人知禮樂之出乎天地性<lb/>
情之所有故因其理而導之探其本而文之不行則已<lb/>
行之斯成不言則已言之斯立大可以被天下乆可以<lb/>
傳萬世桀紂率天下之人而赴情欲欲以絶禮禮不絶<lb/>
而桀紂亡秦焚聖人之書而樹已意欲以絶禮禮不絶<lb/>
<pb n="KR4h0044_WYG_028-18a"/>
而秦亡莊列之虗無楊墨之僻邪申商之殘刻秦儀之<lb/>
詭偽王樂之浮曠簧鼓其説馳騁於禮之外欲以破禮<lb/>
禮終不可破而數子者後世不可宗禮非出於自然而<lb/>
何也晉有阮籍者知禮之足以為治而不知禮之原其<lb/>
言曰禮豈為我軰設哉抑亦妄矣彼亦無他以已之厭<lb/>
禮法而謂君子皆然觀薄俗之溺夫欲而謂聖人之事<lb/>
不足樂特為侈論以髙天下也虗無之説勝而晉亡斯<lb/>
籍軰為之耳故禮者生於古始成於聖人小人復情以<lb/>
<pb n="KR4h0044_WYG_028-18b"/>
歸禮君子循性以安禮智者待禮而後尊愚者待禮而<lb/>
後存人之生於禮之中宕佚而出於禮者亡鱗介之生<lb/>
於河海之中躍而離於河海者死此禮樂所以為天下<lb/>
命也故曰禮必本於太一又曰必本於天又曰天尊地<lb/>
卑君臣定矣卑髙以陳貴賤位矣動靜有常小大殊矣<lb/>
方以類聚物以羣分則性命不同矣在天成象在地成<lb/>
形如此則禮者天地之别也知此者其通於誠明之學<lb/>
乎<lb/>
<pb n="KR4h0044_WYG_028-19a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_028-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻二十八<lb/>
</p>
<p>
</p>
  </div>
<div>
                <head>崇古文訣巻二十九</head>
    <p>
<pb n="KR4h0044_WYG_029-1a"/>
欽定四庫全書<lb/>
　崇古文訣巻二十九　　　　宋　樓昉　編<lb/>
　　宋文<lb/>
　　　書五代郭崇韜巻後　　　　　張　耒<lb/>
　　　　説盡古今固位吝權者之情狀思深計工反<lb/>
　　　　成淺拙此論極有理意味深長儘可索玩<lb/>
自古大臣權勢已隆極富貴已亢滿前無所希則退為<lb/>
身慮自非大奸雄包異志與夫甚庸駑昬闒茸鮮有不<lb/>
<pb n="KR4h0044_WYG_029-1b"/>
然者其為慮也實難不憂思之不深計之不工然異日<lb/>
釁之所起往往自夫至深至工是故莫若以正夫正者<lb/>
撡術簡而周智者為緒多而拙夫正者無所事計也行<lb/>
所當然雖怨仇不敢議之况繼之者賢乎郭崇韜於五<lb/>
代亦聦明權智之士也佐莊宗決䇿滅梁遂一天下自<lb/>
見功髙權重奸人議已而莊宗之昬不足賴也乃為自<lb/>
安之計時劉氏有寵而莊宗嬖之因請立為后而中莊<lb/>
宗之欲又結劉氏之援此於劉氏為莫大之恩而莊宗<lb/>
<pb n="KR4h0044_WYG_029-2a"/>
日以昬湎内聽其婦言其為計宜莫如是之良者然卒<lb/>
之殺崇韜者劉氏也使崇韜繆計不過劉氏不能有所<lb/>
助而已豈知身死其手哉好謀之士敗於謀好辯之士<lb/>
敗於辯惟道徳之士為無所窮而禍福之變豈思慮能<lb/>
究之哉<lb/>
　　　送秦少章敘　　　　　　　　張　耒<lb/>
　　　　此皆老於世故之後方有此等議論凡學文<lb/>
　　　　當知此理深味然後有進益<lb/>
<pb n="KR4h0044_WYG_029-2b"/>
詩不云乎蒹葭蒼蒼白露為霜夫物不受變則才不成<lb/>
人不渉難則智不明季秋之月天地始肅寒氣欲至方<lb/>
是時天地之間凡植物出於春夏雨露之餘華澤充溢<lb/>
支節美茂及繁霜夜零旦起而視之如戰敗之軍巻旗<lb/>
棄鼔裹瘡而馳吏士無人色豈特如是而已於是天地<lb/>
閉塞而成冬則摧敗拉毁之者過半其為變亦酷矣然<lb/>
自是弱者堅虗者實津者燥皆歛其英華於腹心而各<lb/>
效其成深山之木上撓青雲下庇千人者莫不病焉况<lb/>
<pb n="KR4h0044_WYG_029-3a"/>
所謂蒹葭者乎然匠石操斧以遊於林一舉而盡之以<lb/>
充棟梁桷栰輪輿輹輻巨細强弱無一不勝其任者此<lb/>
之謂損之而益敗之而成虐之而樂者是也吾黨有秦<lb/>
少章者自予為太學官時以其文章示予愀然告予曰<lb/>
惟家貧奉命大人而勉為科舉之文也異時率其意為<lb/>
詩章古文往往清麗竒偉工於舉業百倍元祐六年及<lb/>
第調臨安主簿舉子中第可少樂矣而秦子毎見予輙<lb/>
不樂予問其故秦子曰予世之介士也性所不樂不能<lb/>
<pb n="KR4h0044_WYG_029-3b"/>
為言所不合不能交飲食起居動靜百為不能勉以隨<lb/>
人今一為吏皆失已而惟物之應少自偃蹇悔禍響至<lb/>
異時一身資養於父母今則婦子仰食於我欲不為吏<lb/>
亦不可得自今以往如沐漆而求解矣予解之曰子之<lb/>
前日春夏之草木也今日之病子者蒹葭之霜也凡人<lb/>
性惟安之求夫安者天下之大患也能遷之為貴重耳<lb/>
不十九年於外則歸不能霸子胥不奔則不能入郢二<lb/>
子者方其覊窮憂患之時隂益其所短而進其所不能<lb/>
<pb n="KR4h0044_WYG_029-4a"/>
者非如學於口耳者之淺淺也自今吾子思前之所為<lb/>
其可悔者衆矣其所知益加多矣反身而安之則行於<lb/>
天下無可憚者矣能推食與人者常饑者也賜之車馬<lb/>
而辭者不畏徒歩者也苟畏饑而惡歩則將有苟得之<lb/>
心焉為害不既多乎故隕霜不殺者物之災也逸樂終<lb/>
身者非人之福也<lb/>
　　　答李推官書　　　　　　　　張　耒<lb/>
　　　　曲盡作文之妙<lb/>
<pb n="KR4h0044_WYG_029-4b"/>
南來多事乆廢讀書昨送簡人還忽辱惠及所作病暑<lb/>
賦及雜詩誦詠愛嘆既有以起其竭涸之思而又喜世<lb/>
之學者比來稍稍追求古人之文章述作體製往往已<lb/>
有所到也耒不才少時喜為文詞與人游又喜論文字<lb/>
謂之嗜好則可以為能文則世自有人決不在我足下<lb/>
與耒平居飲食笑語忘去屑屑而忽持大軸細書題官<lb/>
位姓名如卑賤之見尊貴此何為者豈妄以耒為知文<lb/>
謬為恭敬若請教者乎欲持納而貪於愛玩勢不可得<lb/>
<pb n="KR4h0044_WYG_029-5a"/>
捨雖怛然不以自寧而既辱勤厚而不敢隠其所知於<lb/>
左右也足下之文可謂竒矣捐去文字常體力為瓌竒<lb/>
險恠務欲使人讀之如見數千嵗前科斗鳥跡所記弦<lb/>
匏之歌鍾鼎之文也足下之所嗜者如此固無不善者<lb/>
抑耒之所聞所謂能文者豈謂其能竒哉能文者固不<lb/>
能以竒為主也夫文何為而設也知理者不能言世之<lb/>
能言者多矣而文者獨傳豈獨傳哉因其能文也而言<lb/>
益工因其言工也而理益明是以聖人貴之自六經下<lb/>
<pb n="KR4h0044_WYG_029-5b"/>
至於諸子百氏騷人辯士論述大抵皆將以為寓理之<lb/>
具也是故理勝者文不期工而工理愧者巧為粉澤而<lb/>
隙間百出此猶兩人持牒而訟直者操筆不待累累讀<lb/>
之如破竹横斜反覆自中節目曲者雖使假詞於子貢<lb/>
問字於揚雄如列五味而不能調和食之於口無一可<lb/>
愜何况使人玩味之乎故學文之端急於明理夫不知<lb/>
為文者無所復道如知文而不務理求文之工世未嘗<lb/>
有是也夫決水於江河淮海也水順道而行滔滔汨汨<lb/>
<pb n="KR4h0044_WYG_029-6a"/>
日夜不止衝砥柱絶吕梁放於江湖而納之海其舒為<lb/>
淪漣鼔為濤波激之為風飈怒之為雷霆蛟龍魚鱉噴<lb/>
薄出没是水之竒變也而水初豈如此哉順道而決之<lb/>
因其所遇而變生焉溝瀆東決而西竭下滿而上虗日<lb/>
夜激之欲見其竒彼其所至者蛙蛭之玩耳江淮河海<lb/>
之水理逹之文也不求竒而竒至矣激溝瀆而求水之<lb/>
竒此無見於理而欲以言語句讀為竒之文也六經之<lb/>
文莫竒於易莫簡於春秋夫豈以竒與簡為務哉勢自<lb/>
<pb n="KR4h0044_WYG_029-6b"/>
然耳傳曰吉人之辭寡彼豈惡繁而好簡哉雖欲為繁<lb/>
而不可得也自唐以來至今文人好竒者不一甚者或<lb/>
為缺句斷章使脉理不屬又取古人訓詁希於見聞者<lb/>
衣被而説合之或得其字不得其句或得其句不知其<lb/>
章反覆咀嚼卒亦無有此最文之陋也足下之文雖不<lb/>
若此然其意靡靡似主於竒矣故預為足下陳之願無<lb/>
以僕之言質俚而不省也<lb/>
　　　書韓退之傳後　　　　　　　張　耒<lb/>
<pb n="KR4h0044_WYG_029-7a"/>
　　　　議論新亦有所感之言又批云人心不是畏<lb/>
　　　　慕賞與罰之勢畏慕賞與罰之理而已衰世<lb/>
　　　　亡國何嘗無賞罰無其理徒有其勢所以做<lb/>
　　　　不行耳此實天下之至論非但為退之發也<lb/>
或曰操賞罰榮辱以勢臨下者莫不欲天下勸沮於其<lb/>
賞罰取舍於其榮辱而其勢常有所不行盖有益勸而<lb/>
人益羞愈沮而人愈慕若韓退之之於唐殆若此矣退<lb/>
之所自負與世之所推者於徳莫如好直於藝莫如文<lb/>
<pb n="KR4h0044_WYG_029-7b"/>
章然以直取禍則逐山陽貶揭陽以文章招累則其文<lb/>
詞一世莫尚試於有司屢試而屢黜平生所述國家大<lb/>
事獨有平淮西碑耳然刋者未畢而磨者至矣是宜沮<lb/>
䘮堙滅與時俱亡泯然無所見於世矣然每斥而名益<lb/>
彰每沮而事益顯抑者之力不勝譽者之舌雖退之亦<lb/>
自謂動而得謗名亦隨之是誠何説也予曰是何足恠<lb/>
也昔者先王之賞罰榮辱所以天下奔走而從之者惟<lb/>
其取天下之所欲勸者而賞且榮之取天下之所欲沮<lb/>
<pb n="KR4h0044_WYG_029-8a"/>
者而罰且辱之故賞一人而人勉惟恐其不若也罰一<lb/>
人而人懼惟恐其似之也且先王安能以已之好惡而<lb/>
力驅天下以從我哉直取天下之榮辱而制天下之向<lb/>
背耳彼唐之汚政其昏惑瞀亂無所取𠂻制好惡可否<lb/>
於一已之私智而濟以蔽欺之姦何恠夫所沮者人慕<lb/>
所進者人恥歟且彼惟不可抑也是以愈抑而聲愈震<lb/>
<hi>一本作振</hi>子獨不見夫千仞之水決而注之川乎大木梗之<lb/>
大石捍之排以巨峽迫以髙麓而後怒號哮吼聲震<hi>一本</hi>
<pb n="KR4h0044_WYG_029-8b"/>
<hi>作振</hi>百里抗<hi>一作抑</hi>之者愈大則其聲也愈暴故小遏之則<lb/>
小鳴大塞之則大震何則彼其勢惟不可止故也何恠<lb/>
夫身益困而名亦聞邪<lb/>
　　　文帝論　　　　　　　　　　張　耒<lb/>
　　　　議論精確節奏雍容意新而語工<lb/>
昔者絳侯既平吕氏親握國壐授之孝文當是時劉氏<lb/>
之後惟大臣所立文帝為諸王特以其賢而取之其初<lb/>
未可以必得也絳侯以天下與不可必得之人恩德至<lb/>
<pb n="KR4h0044_WYG_029-9a"/>
厚也文帝之報絳侯者宜何如哉雖分國以王之天下<lb/>
未以為過也然内難既定君臣之分既明爵賞禄賜所<lb/>
以慰荅昔日之功者未聞有卓然過於當時何其不旋<lb/>
踵而逐去之之速也予嘗觀漢之大臣多禍少全武帝<lb/>
以來不啻如殺囚𨽻獨文帝時公卿被誅者無幾人然<lb/>
則文帝之待大臣亦有恩矣當是時大臣之有恩者宜<lb/>
無有過絳侯然匹夫一言罪辜未明廷尉折簡以召之<lb/>
如取孤囚侵辱困苦僅免於死文帝非昏蔽無知之君<lb/>
<pb n="KR4h0044_WYG_029-9b"/>
何獨於勃少恩若是哉盖嘗深思其故而得其説夫髙<lb/>
祖之將有大功者至文帝時幾盡矣非以逆誅則以疑<lb/>
死彼皆心有所恃矜其功能日邀其上不得所欲則狼<lb/>
顧而起絳侯吹簫之覊民也用兵十餘年習見天下之<lb/>
勢喜事而尚武其驍雄之習豈能帖然無毫釐於心哉<lb/>
以英雄之資挾立君之威臨視其上無異於保姆之提<lb/>
嬰孩如是而能不驕者伊尹周公之所難也驕則縱縱<lb/>
則亂因以生文帝豈無愛勃之心哉視前日之誅死族<lb/>
<pb n="KR4h0044_WYG_029-10a"/>
滅者皆恃功邀君驕蹇放縱之所至而絳侯之迹異於<lb/>
韓彭者無幾耳吾亦畏其有所恃而驕驕而不已則亂<lb/>
亂而不誅則廢法從而誅之則傷恩甚矣嗚呼理至於<lb/>
是曾不如抑逺困辱使之慊然内顧而無所恃鋤其驕<lb/>
慢之心全其生保其家使其子孫長有國土之為愈也<lb/>
然則文帝之恩亦深矣且能尊霍光者莫如孝宣委天<lb/>
下之政與之而不敢爭光死又立其子兄弟聯兵女充<lb/>
後宫賞賜寵錫不以數計天下翕然以謂孝宣無負於<lb/>
<pb n="KR4h0044_WYG_029-10b"/>
霍光矣然光死未幾妻子為戮以天下與人而身死之<lb/>
後弱子單孫之祭曽不得享天下之人聞之誰不為霍<lb/>
光痛心者嗚呼使宣帝既正君臣之分則遂攬天下之<lb/>
政光既死視子孫賢愚而授之官與之財而收其權取<lb/>
其尤無良者而屏逺之霍氏雖欲為亂不可得也然則<lb/>
霍光無後者非宣帝誰為之乎天下之事要其終而後<lb/>
知君子之用心絳侯無禍於身則知文帝之所以裁之<lb/>
者乃所以深報之也霍光無後於漢則知宣帝之所以<lb/>
<pb n="KR4h0044_WYG_029-11a"/>
寵之者乃所以深害之也語曰嬰兒常病傷於飽貴臣<lb/>
常禍傷於寵然則文宣之報功其得失可考矣<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_029-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻二十九<lb/>
</p>
<p>
</p>
  </div>
<div>
                <head>崇古文訣巻三十</head>
    <p>
<pb n="KR4h0044_WYG_030-1a"/>
欽定四庫全書<lb/>
　崇古文訣巻三十　　　　　宋　樓昉　編<lb/>
　　宋文<lb/>
　　　法制論　　　　　　　　　　張　耒<lb/>
　　　　便是任人不任法之説只是不説破示天下<lb/>
　　　　以意一句便含任人意了<lb/>
昔者聖人之立法告天下以其意而已故常立其大防<lb/>
而其節目委曲所以施於事者聽夫人之自為而不求<lb/>
<pb n="KR4h0044_WYG_030-1b"/>
其一切先立於我是故法立而意行意行而利至盖天<lb/>
下之事繁細瑣屑其情狀萬變不可以一致以吾一人<lb/>
區區之聰明而先為之區畫於此而使一從於我則事<lb/>
將有格而不得成者矣夫其勢不可以有成而必求行<lb/>
焉則物有受其弊者矣天下之法常壊於此而世之惑<lb/>
者未之或知也今夫世之敢戰者其為行列什伍亦不<lb/>
過數者而已矣彼豈不欲盡歟勢有所不可也何則敵<lb/>
人之智百出而不可測而我安能委曲而預測之邪必<lb/>
<pb n="KR4h0044_WYG_030-2a"/>
曰如是而後勝如是而後敗一切先為之所使無顧於<lb/>
敵者之何如而惟我之為聴夫如此則必敗而已矣善<lb/>
教人者曉之以其道而不示以其事故告天下使無違<lb/>
吾意則其委曲瑣屑雖有小不盡而吾之意猶在也嗚<lb/>
呼三代之聖人其聰明聖智足以深見天下之賾然其<lb/>
制法也亦何以異於此欲均天下之田而為之井田欲<lb/>
分其地而為之諸侯九夫為井人得百畝而耕之使夫<lb/>
大不得以兼小强不得以并弱而後又為溝洫之制自<lb/>
<pb n="KR4h0044_WYG_030-2b"/>
一夫而積之至於萬夫公之地方五百里而男之地方<lb/>
百里使之大小有序而又别為九服之遠近分田建國<lb/>
之法如是而已矣夫天下之地髙卑之不齊廣狹之不<lb/>
一水泉甽畝之差殊與夫名山大川汙池藪澤之地常<lb/>
居十五則亦安能較然如畫於一枰之上哉彼聖人之<lb/>
法不為之纎悉瑣屑以盡之而特設其大端而已何也<lb/>
盖聖人之告天下者特其意而已盖當是時公卿大夫<lb/>
凡當其職者皆得出其智以盡天下之變因規而為之<lb/>
<pb n="KR4h0044_WYG_030-3a"/>
規因矩而為之矩使之各稱其宜而不亂是以天子拱<lb/>
已優游於上而所以均齊天下之理亦莫不如意而天<lb/>
下亦安享其利人人皆得措手足於其中初若莫可據<lb/>
法而吾之法卒立於天下此先王之所以有所動作而<lb/>
天下樂之雖天下之大事而為之無難者也不善為法<lb/>
者則不然窮析天下之理於一身之聰明持區區目前<lb/>
之智而斷萬里未來之勢故其法不患於不詳而天下<lb/>
卒不能行而不知其患乃出於好詳是故善用法者有<lb/>
<pb n="KR4h0044_WYG_030-3b"/>
遺法無遺意不善用法者有遺意無遺法法可遺也意<lb/>
不可遺也夫天下之情常樂於有所為而困於齟齬而<lb/>
不得放夫使人人足以自致而其終不失我之所欲則<lb/>
亦足矣何必區區乎使之從我而後可也<lb/>
　　　論法上　　　　　　　　　　張　耒<lb/>
　　　　反本之論亦頗叅之以莊周之説<lb/>
古之善為天下者不患法不立而患不能為法不患法<lb/>
不足而患法宻而不勝然則天下治亂不繫法之存亡<lb/>
<pb n="KR4h0044_WYG_030-4a"/>
歟夫亦推本而後知其至也夫法之所生不生於無事<lb/>
事起而不可理則法從而經之事日益多法日益用事<lb/>
日益新法日益工並起而相制則不勝者受其患故法<lb/>
不勝事則天下之亂紛然而起故治天下者非無法之<lb/>
為尚也為其無事之可貴也非法備之可削也為其事<lb/>
變之可慮也昔者三代之治不若堯舜商周之治不如<lb/>
夏后孔子曰後世有作者虞舜弗可及已又曰虞夏之<lb/>
道寡怨於民商周之道不勝其弊夫舜之禮比於夏后<lb/>
<pb n="KR4h0044_WYG_030-4b"/>
之時則略矣商周之禮比於夏后之時則備矣夫四代<lb/>
之治否豈禮不具之罪哉制度日多淳粹日衰故也天下<lb/>
之勢譬如人之一身夫世之人有不畏寒暑不治藥石<lb/>
恣口之所食肆體之所安夫如是則問其年必壯者也<lb/>
深居奥處愛養備至藥石百物毒烈並進而灸艾鍼砭<lb/>
遍膚而無遺問其年則必老者也夫虞夏之道壯者也<lb/>
其不治可為也其不足可補也壯者疾易治也其成質<lb/>
未虧而可以有為也商周之道老者也其不治難為也<lb/>
<pb n="KR4h0044_WYG_030-5a"/>
以其嘗治之而不信故也其不足難補也以其嘗補之<lb/>
而不滿故也彼之疾方來而吾之術已窮彼之變未休<lb/>
而待之道已盡如此則死繼之矣嗟夫天下之所不願<lb/>
取辦於法也如此而世之君子因事制變而尤法之不<lb/>
足豈不悲哉夫法度之弊起於徳不足而求勝其民而<lb/>
敗於啓民之邪心而多怨夏之繼舜也豈不知舜之為<lb/>
不可及也商周之繼夏也豈不知弊之將不勝也然而<lb/>
明見其弊而為之不已何也豈其世變日繁而徳有所<lb/>
<pb n="KR4h0044_WYG_030-5b"/>
不足故邪徳不足以還民之初熟視其亂而莫之禁則<lb/>
將以智加之故曰法起於徳不足而求勝其民夫上以<lb/>
智勝其下則下亦以智勝其上不絡馬首則毁衘竊轡<lb/>
馬終身而不知不立門墻則穿窬竊發之盜終身而不為<lb/>
法之於民常制其一而開其一制之者易見而開之者<lb/>
難防上下以智相勝而姦邪詭偽不可勝究故天下之<lb/>
人始忘其歡欣戴君之心而有怨怒忌上之仇故曰敗<lb/>
於啓民之邪心而多怨嗚呼夏之後為商商之後為周<lb/>
<pb n="KR4h0044_WYG_030-6a"/>
三代之治未甚相變也其治亂之迹未甚相逺也周亡<lb/>
而為秦天下大亂先王之治掃滅而無餘治世之迹卒<lb/>
不能復先王之絲毫而三代之俗遂以不見於後世何<lb/>
也夫法未極則俗之變未足夏商之法嘗若極矣然民<lb/>
未大厭也民有未厭之心則其淳氣美質猶有存者周<lb/>
之法詳矣不可以復加其俗之變已窮而民之姦心邪<lb/>
態靡不畢出其知備其質盡其惡甚其美殫故周之亡<lb/>
而不可復為矣此聖人之所以深悲之而曰周人未瀆<lb/>
<pb n="KR4h0044_WYG_030-6b"/>
神而爵賞刑罰窮矣此後所以必為秦也歟<lb/>
　　　論法下　　　　　　　　　　張　耒<lb/>
　　　　議論好文勢委蛇曲折用字尤工<lb/>
古之有天下者必得於紛爭敗亂之後夫人之情出於<lb/>
亂亡之後則其情苦而思安夫惟其情苦而思安故其<lb/>
事簡而易教天下有易教之俗則上無難立之法故有<lb/>
國家者其初下常綏静而易治安平之日乆而民之侈<lb/>
心生嗜欲之動無窮而罪過繁故居其上者乃始日夜<lb/>
<pb n="KR4h0044_WYG_030-7a"/>
補完其缺敗而調伏其崛强曲為之防多為之制法度<lb/>
繁興刑政畢舉文勝而質不足名美而實不稱大抵有<lb/>
國者中世以後天下之事常多而國家之觀益美生民<lb/>
之過日滋而有司之文加備而世之惑者以謂能究上<lb/>
世之不足而務求前人之所未成以為成功而不知其<lb/>
不若使上世之質未散而前人之樸常在也天下之物<lb/>
其勢相激而後變生焉觀美者實之所由亡文備者偽<lb/>
之所自起盖嘗以漢之事考之髙祖取天下於秦民出<lb/>
<pb n="KR4h0044_WYG_030-7b"/>
於百戰傷夷之餘父子兄弟僅相保聚以安其生故其<lb/>
氣帖然靜愿而少事而髙祖文景得以畫一之法覊縻<lb/>
而安輯之歴數世而天下安妥海内有大亂而豪傑不<lb/>
作此民淳而法簡之效也至於武宣天下之勢乆習於<lb/>
無事民意日縱豪俠盗賊稍起於田閭而二帝乃修明<lb/>
制度收納天下之才講政備物以與天下戰於才智之<lb/>
中才者奮而奸者隨之强者勝而亂者因之紛紛籍籍<lb/>
以傳於不肖之子孫而漢以大壊此則事衆而法備之<lb/>
<pb n="KR4h0044_WYG_030-8a"/>
弊也故天下之難治不在於創始鹵莽之初而常在於<lb/>
積安大備之後是故君子必觀其兆而審其宜解其甚<lb/>
而不激其變使其勢不為周人之已甚而務使後世可<lb/>
以有加嗚呼其本果何在哉盖天下之弊好極治者必<lb/>
召天下之大亂務窮利者必受天下之大害夫汙樽而<lb/>
抔飲蕢桴而土鼓天下之人苟未厭其為禮樂也則吾<lb/>
之禮樂雖足以備天下之聲容藏而勿陳可也橧巢營<lb/>
窟之居衣薪不封之葬天下之人苟不失其為生死之<lb/>
<pb n="KR4h0044_WYG_030-8b"/>
所安也則吾之制度雖足以建九筵之堂五稱之衣棄<lb/>
而勿用可也不亂則已不必邀其敬不欺則已不必盡<lb/>
其忠是謂不求備於民夫可乆之道起於不求備而效<lb/>
於人不厭譬之萬金之家責之千金其力亦足以供我<lb/>
之求然吾日取一金焉於是有不得已而取之百金彼<lb/>
猶樂輸而不怨何則彼惟所有者未竭而不厭故也禮<lb/>
樂刑政之設於下使民有未厭之意則後世有作者得<lb/>
以復加焉故其弊也可以有救而不至於術窮智竭而<lb/>
<pb n="KR4h0044_WYG_030-9a"/>
無繼嗚呼或者徒見法度宻而民不化文理具而功不<lb/>
立日夜從而加之嗚呼亦失其本矣天下之勢不可以<lb/>
激而民之智不可窮激之以所欲者必得其所不欲窮<lb/>
之以所能者必報之以其所不能徐導其欲激之勢而<lb/>
扶其未用之智則天下可以乆安而無虞然則周人其<lb/>
未足以知此歟彼或者遭其㑹而有不得已焉故也<lb/>
　　　陳湯論　　　　　　　　　　張　耒<lb/>
　　　　千餘年論議不決之事自出意見為之折𠂻<lb/>
<pb n="KR4h0044_WYG_030-9b"/>
　　　　區處如身預其間而目擊其事者非特文字<lb/>
　　　　之妙也<lb/>
余觀漢公卿論陳湯矯制斬郅支賞其守常不通者則<lb/>
曰是不當賞且開後奉使者乘危徼幸生事蠻夷而竒<lb/>
其功憤其為庸臣所詘者則稱譽贊説大功不録小過<lb/>
大美不疵細瑕宜尊寵以勸有功此余得以論之也夫<lb/>
奮不顧身決計出竒以孤軍取單于之頭梟之藁街自<lb/>
漢擊匈奴以來未有能如此者而以一切矯制生事謂<lb/>
<pb n="KR4h0044_WYG_030-10a"/>
之有罪而赦之不使有尺寸之賞此天下皆知其不近<lb/>
人情而人不服也然湯之還使朝廷遂厚賞之一不問<lb/>
其矯制如受命討伐而有功者則亦不可使人臣不待<lb/>
命而有功恃其功以要我則亦為國者之病也劉向之<lb/>
論善矣而未盡也元帝遂從而賞之愈於不賞可也所<lb/>
以為説則終亦未有以服惡矯制者之論惜夫未有以<lb/>
余説告之者矣所惡夫賞矯制而開後患者謂其功可<lb/>
以相踵而比肩者也隂山之北凡幾單于自漢擊匈奴<lb/>
<pb n="KR4h0044_WYG_030-10b"/>
以來得單于者幾人終漢之世獨一陳湯得單于耳匈<lb/>
奴之衰乃五分其國而其常則未有二單于也其不可<lb/>
常徼幸而立功者又寡少如此則既裂地而封湯乃著<lb/>
之令曰有能矯制斬單于如陳湯者無罪而封侯吾意<lb/>
漢雖欲再賞一人焉雖數十年未有繼也惟其為説不<lb/>
明若擅興而有功皆可以求賞相繼是故沮功之説所<lb/>
自而起使必如陳湯者乃侯五單于而至是侯者五人<lb/>
而止何遽有要功生事之憂哉上足以尊明陳湯之有<lb/>
<pb n="KR4h0044_WYG_030-11a"/>
功顯褒而不疑而下不畏未來生事要功之論天下之<lb/>
善計者也古之善為政者行法而不失人情當夫事實<lb/>
而不使之不可繼凡若此而已昔者魏國患河其邊之<lb/>
臣起徙而決之趙魏王大喜賞其臣以十縣其相諫曰<lb/>
守邊而徙河犯官也從而賞之王之臣無守職者矣魏<lb/>
王笑曰子憂過矣是賞陳湯之論也有功於魏者有大<lb/>
徙河者乎魏無二河則徙河之賞無再也<lb/>
　　　逺慮策　　　　　　　　　　張　耒<lb/>
<pb n="KR4h0044_WYG_030-11b"/>
　　　　筆力俊偉議論不凡盖東坡父子在嘉祐間<lb/>
　　　　亦有此等説話當時契丹盛强故如此然專<lb/>
　　　　取武帝以為非窮兵勞民之主不可以為訓<lb/>
　　　　學他文字可也<lb/>
將享天下之大利者其初必渉天下之危害將受天下<lb/>
之至安者其初必履天下之至勞夫大利至安豈可以<lb/>
苟且安坐無事而得之哉是以聖人雖履危害而不畏<lb/>
當至勞而不厭堅忍强力痛自策勵必為而為之夫然<lb/>
<pb n="KR4h0044_WYG_030-12a"/>
後天下之大功立矣昔者漢武帝承文景積安之餘天<lb/>
下富實倉廪有餘人力盛强於是大舉以伐匈奴盖<lb/>
深討窮追者二十餘年通西域闢朔方驅良馬勁卒精<lb/>
兵堅甲北面以爭窮荒之地費財傷民甘心而不悔大<lb/>
勝不滿其意而小挫未嘗不復夫武帝之心豈其止於<lb/>
好大樂夸而力犯天下之憂勞樂驅其士民而殺傷之<lb/>
哉盖其心以為匈奴之强非四夷之敵異日之患或在<lb/>
於此吾之所遭偶中國富强盛衍可以有為之時夫將<lb/>
<pb n="KR4h0044_WYG_030-12b"/>
摧萬里之强國以遺後世安樂無事之福豈可安坐拱<lb/>
手不傷一民不棄一鏃而得之也夫使異日之所積才<lb/>
足以償今日之費異日之安全足以補今日之損失猶<lb/>
將為之而况費寸而得尺損尺而得尋哉盖自武帝力<lb/>
征以來至宣帝之際匈奴之勢浸以消弱單于稱藩稽<lb/>
首來朝以平日抗禮之强敵而北靣跪拜樂為臣妾而<lb/>
不辭盖臣嘗讀西漢志見呼韓邪單于始朝宣帝于渭<lb/>
上未嘗不臨巻竊嘆武帝之英才逺略過絶天下而使<lb/>
<pb n="KR4h0044_WYG_030-13a"/>
其國家享安榮之福而漢之强敵獨在匈奴單于入朝<lb/>
而稱臣則漢之威德旁暢逺達於是盡天下而無不為<lb/>
之臣矣嗚呼亦可謂盛矣觀今日之所獲而追計前日<lb/>
之亡費損失者才幾何故無勞於心不動乎身則百姓<lb/>
無富家無事於民無勤於敵則天下無强國嗚呼淺夫<lb/>
末議猶以武帝為好大樂夸之主傷財害民而不遵文<lb/>
景之節儉其亦不思甚矣今日之契丹與漢之匈奴其<lb/>
何以異邪非獨其强盛之勢僅同而已臣則以為過之<lb/>
<pb n="KR4h0044_WYG_030-13b"/>
何則漢之匈奴其盛未乆方秦之亡楚漢角馳於中原<lb/>
内患起而外禦敵貪求目前而無暇逺略是以匈奴休<lb/>
養生息得成其强至武帝之時其盛乆矣且方是時匈<lb/>
奴之所安匈奴之俗也而無慕於中國今日之契丹豈<lb/>
特積嵗之甚哉自五代之衰盖嘗陵躒上國而澶淵之<lb/>
役長驅中原至勞萬乘之重與之親為之敵而却之而<lb/>
今北方之所以衣冠居處官名郡邑大抵皆有愛樂中<lb/>
原之心其為盛强極矣而其為患又豈特如武帝時也<lb/>
<pb n="KR4h0044_WYG_030-14a"/>
夫端然安居熟視不動而邊境之上不敢輕犯者非不<lb/>
欲也提兵而戰勝負未可知終年而戰所獲能幾何孰<lb/>
與安坐不失而終年之獲皆良金精幣何啻百戰之積<lb/>
以為重賂而果得其歡心者臣不知其説也夫武帝之<lb/>
時匈奴止於侵邊境殺吏民而已今也空内府之藏損<lb/>
中國之力而不免於傷威重賂結歡而未能保其無患<lb/>
則其為患比之武帝之時有加矣夫匈奴之盛加於武<lb/>
帝之時而武帝之患則未如今日之切武帝猶憂勞勤<lb/>
<pb n="KR4h0044_WYG_030-14b"/>
苦積累嵗月費財力而為之則今日之計尚安得深畏<lb/>
目前之勤而欲以苟且無事處之而望至安大利之獲<lb/>
也太祖皇帝嘗積縑於内庫曰吾將以一縑購一敵人<lb/>
首而天錫陛下以勇智神武英特果斷是天之所畀實<lb/>
在陛下<lb/>
　　　楚議　　　　　　　　　　　張　耒<lb/>
　　　　秦滅六國楚最無罪懐王不復楚人皆憐之<lb/>
　　　　如親戚諸侯由是不直秦數世之後秦卒以<lb/>
<pb n="KR4h0044_WYG_030-15a"/>
　　　　楚亡天理人心從可見矣<lb/>
楚雖三戸亡秦必楚楚人之志也而言卒驗者何也曰<lb/>
殺人者必見殺虐人者還自虐自有覆載以來未有能<lb/>
免者何則天道也秦滅六國秦雖滅乎楚楚怨秦最深<lb/>
怨深者復之必力人事也此理之必至又何怪焉<lb/>
　<lb/>
　<lb/>
　<lb/>
<pb n="KR4h0044_WYG_030-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻三十<lb/>
</p>
<p>
</p>
  </div>
<div>
                <head>崇古文訣巻三十一</head>
    <p>
<pb n="KR4h0044_WYG_031-1a"/>
欽定四庫全書<lb/>
　崇古文訣巻三十一　　　　宋　楼昉　編<lb/>
　　宋文<lb/>
　　　書王知載朐山雜詠後　　　　黄庭堅<lb/>
　　　　深於詩人之㫖<lb/>
詩者人之情性也非强諫諍於庭怨忿詬於道怒鄰罵<lb/>
坐之為也其人忠信篤敬抱道而居與時乖逢遇物悲<lb/>
喜同牀而不察並世而不聞情之所不能堪因發於呻<lb/>
<pb n="KR4h0044_WYG_031-1b"/>
吟調笑之聲胷次釋然而聞者亦有所勸勉比律吕而<lb/>
可歌列干羽而可舞是詩之美也其發為訕謗侵陵引<lb/>
頸以承戈披襟而受矢以快一朝之忿者人皆以為詩<lb/>
之禍是失詩之㫖非詩之過也故世相後或千嵗地相<lb/>
去或萬里誦其詩而想見其人所居所養如旦暮與之<lb/>
期鄰里與之游也營丘王知載仕宦在予前予在江湖<lb/>
浮沉而知載已没於河外不及相識也而得其人於其<lb/>
詩仕不遇而不怒人不知而獨樂博物多聞之君子有<lb/>
<pb n="KR4h0044_WYG_031-2a"/>
文正公家風者邪惜乎不幸短命不得發於事業使予<lb/>
言信於流俗也雖然不期於流俗此所以為君子者邪<lb/>
　　　苦筍賦　　　　　　　　　　黄庭堅<lb/>
　　　　文字簡嚴微有譏諷<lb/>
僰道苦筍冠冕兩川甘脆愜當小苦而反成味温潤縝<lb/>
宻多啖而不疾人盖苦而有味如忠諫之可以活國多<lb/>
而不害如舉士而皆得賢是其鍾江山之秀氣故能深<lb/>
雨露而飽風煙食肴以之啓道酒客為之流涎彼桂班<lb/>
<pb n="KR4h0044_WYG_031-2b"/>
之與夢求又安得與之同年蜀人曰苦筍不可食食之<lb/>
動痼疾令人萎而瘠予亦未嘗與之言盖上士不談而<lb/>
喻中士進則若信退若眩焉下士信耳不信目其頑不<lb/>
可鐫李太白曰但得酒中趣勿為酲者傳<lb/>
　　　晁錯論　　　　　　　　　　秦　觀<lb/>
　　　　措詞雅健議論不蹈常習故<lb/>
臣聞世之論者皆以為漢用袁盎之謀斬晁錯以謝天<lb/>
下為非是以臣觀之漢斬錯七國之兵所以破也何則<lb/>
<pb n="KR4h0044_WYG_031-3a"/>
勝敗之機繫於理之曲直理直則師壯師壯勝之機也<lb/>
理曲則師老師老敗之機也故善戰者戰理昔晉欲報<lb/>
楚之惠退師三舎軍吏以為師老子犯曰師直為壯曲<lb/>
為老豈在乆乎若子犯可為善戰理矣盖不退師則背<lb/>
惠食言而曲在晉師退而楚不還則曲在楚我直彼曲<lb/>
所以勝也漢斬晁錯之事何以異此夫漢之諸侯連城<lb/>
數十地方千里雖號强大然皆高帝之封也一旦用<lb/>
錯計擿其罪過而削奪之則天下忿然皆有不直漢之<lb/>
<pb n="KR4h0044_WYG_031-3b"/>
心當此之時諸侯直而漢曲故呉王得以藉口反也然<lb/>
呉王即山鑄錢煑海為鹽以其子故招致天下亡命欲<lb/>
為反者三十餘年其稱兵也發憤削地以誅錯為名耳<lb/>
漢斬錯而兵不罷則逆節暴露天下亦忿然有不直七<lb/>
國之心當此之時諸侯曲而漢直故太尉得以破其兵<lb/>
也雖然漢之斬錯也其謀發於袁盎盎與錯有隙故世<lb/>
之論者以錯死為寃此正樓緩所謂以母言之則為是<lb/>
以妻言之則為妬夫言之者異而其言同也就使盎與<lb/>
<pb n="KR4h0044_WYG_031-4a"/>
錯素無眦睚之嫌其為漢計亦當出此然則漢不斬錯<lb/>
奈何即七國之兵未易破也何以知之以唐安禄山之<lb/>
事可知也方明皇之時姦臣楊國忠用事天下皆切齒<lb/>
不平故禄山以誅國忠為名而反是時唐若斬國忠以<lb/>
謝天下則禄山安得而至長安乎惜其不知此至賊入<lb/>
潼闗人神共怒然後為陳元禮之所殺也由是觀之漢<lb/>
不斬錯則七國之兵豈易破哉或曰王思禮之徒嘗以<lb/>
此勸哥舒翰用其計留卒三萬守闗悉精鋭渡滻水以<lb/>
<pb n="KR4h0044_WYG_031-4b"/>
誅君側禄山可遂破乎曰不然漢斬晁錯事出景帝袁<lb/>
盎發其端而已故足以激忠義之氣而折姦雄之心使<lb/>
翰雖斬國忠事不出人主亦不能感動天下秪足以危<lb/>
身矣尚能為禄山之成敗哉故斬國忠以破禄山事非<lb/>
明皇不可為也<lb/>
　　　上林秀州書　　　　　　　　陳師道<lb/>
　　　　必是讀儀禮熟故其區别精非特議論好讀<lb/>
　　　　其文氣正詞嚴凛然有自重難進不可回撓<lb/>
<pb n="KR4h0044_WYG_031-5a"/>
　　　　之勢此后山所以為后山而曽子固諸公欲<lb/>
　　　　羅致而不可得也<lb/>
宗周之制士見于大夫卿公介以厚其别詞以正其名<lb/>
贄以効其情儀以致其敬四者備矣謂之禮成士之相<lb/>
見如女之從人有願見之心而無自行之義必有紹介<lb/>
為之前焉所以别嫌而慎微也故曰介以厚其别名以<lb/>
舉事詞以導名名者先王所以定民分也名正則詞不<lb/>
悖分定則民不犯故曰詞以正其名言不足以盡意名<lb/>
<pb n="KR4h0044_WYG_031-5b"/>
不可以過情又為之贄以成其終故授受焉介以通名<lb/>
儐以將命勤亦至矣然因人而後逹也禮莫重於自盡<lb/>
故祭主於盥婚主於迎賔主於贄故曰贄以效其情誠<lb/>
發于心而諭于身逹于容色故又有儀焉詞以三請贄<lb/>
以三獻三揖而升三拜而出禮煩則泰簡則野三者禮<lb/>
之中也故曰儀以致其敬是以貴不陵賤下不援上謹<lb/>
其分守順于時命志不屈而身不辱以成其善當是之<lb/>
世豈特士之自賢盖亦有禮為之節也夫周之制禮其<lb/>
<pb n="KR4h0044_WYG_031-6a"/>
所為防至矣及其晚世禮存而俗變猶自市而失身况<lb/>
於禮之亡乎自周之禮亡士知免者寡矣世無君子明<lb/>
禮以正之即相循以為常而史官失載其事故其弊習<lb/>
而不自知也師道鄙人也然有聞於南豐先生不敢不<lb/>
勉也先生謂師道曰子見林秀州乎曰未也先生曰行<lb/>
矣師道承命以來謹因先生而請焉<lb/>
　　　王平甫文集後序　　　　　　陳師道<lb/>
　　　　此篇豈特文字之妙其發明平甫生平所以<lb/>
<pb n="KR4h0044_WYG_031-6b"/>
　　　　自守與其所以可傳者可以勵後之人后山<lb/>
　　　　亦因以自見也<lb/>
歐陽永叔謂梅聖俞曰世謂詩能窮人非詩之窮窮則<lb/>
工也聖俞以詩名家仕不前人年不後人可謂窮矣其<lb/>
同時有王平甫臨川人也年過四十始名薦書羣下仕<lb/>
歴年未幾復解章綬歸田里其窮甚矣而文義蔚然又<lb/>
能於詩惟其窮愈甚故其得愈多信所謂窮而後工<lb/>
也雖然天之命物用之不全實者不華淵者不陸物之<lb/>
<pb n="KR4h0044_WYG_031-7a"/>
不全物之理也盡天下之美則於貴富不得兼而有也<lb/>
詩之窮人又可信矣方平甫之時其志抑而不伸其才<lb/>
積而不發其號位勢力不足動人而人聞其聲家有其<lb/>
書旁行於一時而下逹於千世雖其怨敵不敢議也則<lb/>
詩能逹人矣未見其窮也夫士之行世窮逹不足論論<lb/>
其所傳而已平甫孝弟於家信於友勇於義而好仁不<lb/>
特文之可傳也向使平甫用力於世薦聲詩於郊廟施<lb/>
典䇿於朝廷而事負其言後戾其前則并其可傳而棄<lb/>
<pb n="KR4h0044_WYG_031-7b"/>
之平生之學可謂勤矣天下之譽可謂盛矣一朝而失<lb/>
之豈不哀哉南豐先生既叙其文以詔學者先生之役<lb/>
彭城陳師道因而伸之以通於世誠愚不敏其能使人<lb/>
後其所利而隆其所棄者邪因先生之言以致其志又<lb/>
以自勵云爾<lb/>
　　　秦少游叙　　　　　　　　　陳師道<lb/>
　　　　有意氣而不越繩尺守䂓矩而不失窘步可<lb/>
　　　　謂兼之矣<lb/>
<pb n="KR4h0044_WYG_031-8a"/>
熈寧元豐之間眉蘇公之守徐予以民事太守間見如<lb/>
客及秦子過焉置醴備樂如師弟子其時予病臥里中<lb/>
聞其行道雍容逆者旋目論説偉辯坐者屬耳世以此<lb/>
竒之而亦以此疑之惟公以為傑士是後數嵗從呉歸<lb/>
見於廣陵逆旅之家夜半語未卒别去予亦以謂當建<lb/>
侯萬里外也元豐之末予客東都秦子從東來别數嵗<lb/>
矣其容充然其口隠然予驚焉以問秦子曰往吾少時<lb/>
如杜牧之强志盛氣好大而見竒讀兵家書乃與意合<lb/>
<pb n="KR4h0044_WYG_031-8b"/>
謂功譽可力致而天下無難事顧今二邊有可勝之勢<lb/>
願効至計以行天誅回幽夏之故墟弔唐晉之遺人流<lb/>
聲無窮為計不朽豈不偉哉於是字以太虚以導吾志<lb/>
今吾年至而慮易不待蹈險而悔及之願還四方之事<lb/>
歸老邑里如馬少游於是字以少游以識吾過嘗試以<lb/>
語公又以為可於子何如予以謂取善於人以成其身<lb/>
君子偉之且夫二子或進以經世或退以存身可與為<lb/>
仁矣然行者難工處者易持牧之之智得不若少游之<lb/>
<pb n="KR4h0044_WYG_031-9a"/>
拙失也子以倍人之材學益明矣猶屈意於少游豈過<lb/>
直以矯曲邪子年益髙徳益大予將屢驚焉不一再而<lb/>
已也雖然以子之才雖不効於世世不子棄予意子終<lb/>
有萬里行也如余之愚莫宜於世乃當守丘墓保田里<lb/>
力農以奉公上謹身以訓閭巷生稱善人死表於道曰<lb/>
處士陳君之墓或者天祚以年見子功遂名成奉身以<lb/>
還王侯將相髙車大馬祖行帳飲於是乘庳御駑候子<lb/>
上東門外舉酒相屬成公知人之名以為子賀盖自此<lb/>
<pb n="KR4h0044_WYG_031-9b"/>
始<lb/>
　　　思亭記　　　　　　　　　　陳師道<lb/>
　　　　節奏相生血脉相續無窮之意見於言外<lb/>
甄故徐富家至甄君始以明經教授鄉稱善人而家益<lb/>
貧更數十嵗不克葬乞貸邑里葬其父母昆弟凡幾䘮<lb/>
邑人憐之多助之者既葬益樹以木作室其旁而問名<lb/>
於余余以自謂目之所視而思從之視干戈則思鬬視<lb/>
刀鋸則思懼視廟社則思敬視第家則思安夫人存好<lb/>
<pb n="KR4h0044_WYG_031-10a"/>
惡喜懼之心物至而思固其理也今夫升髙以望松梓<lb/>
下丘隴而行墟墓之間棘荆莽然狐兎之跡交道其有<lb/>
不思其親者乎請名之曰思亭親者人所不忘也而君<lb/>
子慎之故為墓於郊而封溝之為廟於家而嘗禘之為<lb/>
衰為忌而悲哀之所以存其思也其可忘乎雖然自親<lb/>
而下至于服盡服盡則情盡情盡則忘之矣夫自吾之<lb/>
親而至于忘之者逺故也此亭之所以作也凡君之子<lb/>
孫豋斯亭者其有忘乎因其親以廣其思其有不興乎<lb/>
<pb n="KR4h0044_WYG_031-10b"/>
君曰博哉子之言也吾其庶乎曰未也賢不肖異思後<lb/>
豈不有望其木思以為材視其榛棘思以為薪登其丘<lb/>
墓思發其所藏者乎於是遽然流涕以泣曰未也吾為<lb/>
子記之使君之子孫誦斯文者視其美以為勸視其惡<lb/>
以為戒其可免乎君攬涕而謝曰免矣遂為之記<lb/>
　　　送參寥序　　　　　　　　　陳師道<lb/>
　　　　僧道潛自號參寥子與東坡游最宻此文首<lb/>
　　　　尾僅二百餘字而抑揚開闔變態不一最可<lb/>
<pb n="KR4h0044_WYG_031-11a"/>
　　　　貴也<lb/>
妙總師參寥大覺老之嗣眉山公之客而少游氏之友<lb/>
也釋門之表士林之秀而詩苑之英也游卿大夫之間<lb/>
名于四海三十年餘矣其議古今張弛情貌肖否言之<lb/>
從違詩之精粗若水赴壑阪走丸倒囊出物鷙鳥舉而<lb/>
風迫之也若升髙視下<graphic n="KR1057" url="https://raw.githubusercontent.com/kanripo/KR-Gaiji/master/images/KR1057.png" mimeType="image/png"/>痒而鑑貌也元符之冬去魯<lb/>
還呉道徐而來見余與之别餘二十年復見于此愛其<lb/>
詩讀不捨手屬其談挽不聴去夜相語及唐詩僧參寥<lb/>
<pb n="KR4h0044_WYG_031-11b"/>
子曰貫休齊已世薄其語然以曠蕩逸羣之氣髙世之<lb/>
志天下之譽王侯將相之奉而為石霜老師之役終其<lb/>
身不去此豈用意於詩者工拙不足病也由是而知余<lb/>
之所貴乃其棄餘所謂淺之為丈夫者乎於其行敘以<lb/>
謝之<lb/>
　　　與秦少游書　　　　　　　　陳師道<lb/>
　　　　委曲而不失正嚴厲而不傷和深得不惡而<lb/>
　　　　嚴之道可謂善處矣<lb/>
<pb n="KR4h0044_WYG_031-12a"/>
辱書喻以章公降屈年徳以禮見招不佞何以得此豈<lb/>
侯嘗欺之邪公卿不下士尚矣乃特見於今而親於其<lb/>
身幸孰大焉愚雖不足以齒士猶當從侯之後順下風<lb/>
以成公之名然先王之制士不傳贄為臣則不見於王<lb/>
公夫相見所以成禮而其弊必至於自鬻故先王謹其<lb/>
始以為之防而為士者世守焉師道於公前有貴賤之<lb/>
嫌後無平生之舊公雖可見禮可去乎且公之見招公<lb/>
豈以能守區區之禮乎若昧冐法義聞命走門則失其<lb/>
<pb n="KR4h0044_WYG_031-12b"/>
所以見招公又何取焉雖然有一於此幸公之他日成<lb/>
功謝事幅巾東歸師道當御欵段乘下澤候公於上東<lb/>
門外尚未晚也拳拳之懐願侯以聞焉<lb/>
　　　上蘇公書　　　　　　　　　陳師道<lb/>
　　　　讀此書則知前輩師友間相切磋正救如此<lb/>
　　　　自是一等忠厚氣象<lb/>
師道奉親如昨惟方託庇賴復爾違闊不能不動念耳<lb/>
盖士方相從時莫知其樂及相别亦不為難至其離居<lb/>
<pb n="KR4h0044_WYG_031-13a"/>
窮獨黙黙自守然後知相從之樂相别之難也士方少<lb/>
時未來之日長視天下事意頗輕之亦易為别至其晚<lb/>
莫數更離合又以為難此盖志與年衰顧影惜日畏死<lb/>
而然耳謝太傳常謂中年以來一與親友别數日作惡<lb/>
謝公江海之士違世絶俗乃其常耳顧以别為難者豈<lb/>
酣於富貴而習於違順也邪由是觀之以别為難皆非<lb/>
士之正也士亦安能免此當以老為戒以富貴為畏耳<lb/>
承諭人須乆而後知誠如來示知人固未易未易之中<lb/>
<pb n="KR4h0044_WYG_031-13b"/>
又有甚難范文正謂王荆公長於知君子短於知小人<lb/>
由今觀之豈特所短正以反置之耳古之所謂腹心之<lb/>
臣者以其同徳也故武王曰余有亂臣十人同心同徳<lb/>
而荆公以巧智之士為腹心故王氏之得禍大也聞狙<lb/>
詐咸作使矣未聞託之腹心也夫君子無棄人巧智之<lb/>
士亦非可棄以為手足可也耳目且不可况腹心乎盖<lb/>
勢在則欺之以為功勢同則奪之以為利勢去則背之<lb/>
以違害使之且難况同之乎無徳而智以智營身而不<lb/>
<pb n="KR4h0044_WYG_031-14a"/>
及事智之所後不得不欺以衛身也天下之事又豈巧<lb/>
者之所能乎士終始不相負非由義則畏義耳勢在而<lb/>
不負豈真不負邪末疾偏廢不害為生膏肓之潰弔之<lb/>
可也常切悲之故謂知士當如范公用士當以王公為<lb/>
戒也不審閣下以為何如近見趙承議説得閣下書欲<lb/>
復伸理前所舉剥文廣獄事聞之未以為然切謂閣下<lb/>
必不出此而愚慮所及亦不能忍也君子之於事以位<lb/>
為限居位不言則不可去位而言則又不可其言之者<lb/>
<pb n="KR4h0044_WYG_031-14b"/>
義也其不言者亦義也閣下前為頴州言之可也今為<lb/>
掦守而與頴事其亦可乎豈以昔嘗言之而不置邪此<lb/>
取勝之道也近嵗士大夫類皆如此以為成言而非閣<lb/>
下之所當為也苟不公言而私請之又不如已也天下<lb/>
之事行之不中理使人不平者豈此一事閣下豈能盡<lb/>
爭之邪爭之豈能盡如人意邪徒使呫呫者以為多事<lb/>
耳嘗謂士大夫視天下不平之事不當懐不平之意平<lb/>
居憤憤切齒扼腕誠非為巳一旦當事而發之如決江<lb/>
<pb n="KR4h0044_WYG_031-15a"/>
河其可禦邪必有過甚覆溺之憂前日王荆公司馬温<lb/>
公是也夫言之以行義耳豈如馮婦攘臂下車取衆人<lb/>
之一快邪竊謂閣下必不出此而寧一陳之以効其愚<lb/>
耳<lb/>
　　　袁州學記　　　　　　　　　李　覯<lb/>
　　　　議論闗渉筆力老健<lb/>
皇帝二十有三年制詔州縣立學惟時守令有哲有愚<lb/>
有屈力殫慮祇順徳音有假宫僣師苟具文書或連數<lb/>
<pb n="KR4h0044_WYG_031-15b"/>
城亡誦弦聲倡而不和教尼不行三十有二年范陽祖<lb/>
君無擇知袁州始至進諸生知學宮闕狀大懼人材放<lb/>
失儒效闊疎無以稱上意㫖通判潁州陳君侁聞而是<lb/>
之議以克合相舊夫子廟陿隘不足改為乃營治之東<lb/>
北隅厥土燥剛厥位面陽厥材孔良瓦甓黝堊丹漆舉<lb/>
以法故殿堂室房廡門各得其度生徒有舎庖廪有次<lb/>
百爾器備並手偕作工善吏勤晨夜展力越明年成舎<lb/>
菜且有日旴江李觀諗于衆曰惟四代之學攷諸經可<lb/>
<pb n="KR4h0044_WYG_031-16a"/>
見已秦以山西鏖六國欲帝萬世劉氏一呼而闗門不<lb/>
守武夫健將賣降恐後何邪詩書之道廢人唯見利而<lb/>
不聞義焉耳孝武乘豐富世祖出戎行皆孳孳學術俗<lb/>
化之厚延于靈獻草茅危言者折首而不悔功烈震主<lb/>
者聞命而釋兵羣雄相視不敢去臣位尚數十年教道<lb/>
之結人心如此今代遭聖神爾袁得賢君俾爾由庠序<lb/>
踐古人之迹天下治則譚禮樂以陶吾民一有不幸猶<lb/>
當仗大節為臣死忠為子死孝使人有所賴且有所法<lb/>
<pb n="KR4h0044_WYG_031-16b"/>
是惟朝家教學之意若其弄筆以徼利逹而已豈徒二<lb/>
三子之羞抑為國者之憂<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻三十一<lb/>
</p>
<p>
</p>
  </div>
<div>
                <head>崇古文訣巻三十二</head>
    <p>
<pb n="KR4h0044_WYG_032-1a"/>
欽定四庫全書<lb/>
　崇古文訣巻三十二　　　　　宋　樓昉　編<lb/>
　　宋文<lb/>
　　　吕公著制　　　　　　　　　鄧潤甫<lb/>
　　　　縝宻温潤有制誥體元祐詞臣東坡之外便<lb/>
　　　　當還他清望之深全在結尾數語<lb/>
國莫難於置相君莫重於知人堯舜之隆盖以疇咨而<lb/>
熈載商周之盛至於夢卜而求賢天降割于我家予未<lb/>
<pb n="KR4h0044_WYG_032-1b"/>
堪於多難思用耆徳交秉政鈞其敷寵章以詔羣辟具<lb/>
官某行應儀表學通本原忠義得於天資功名自其世<lb/>
羙被遇先帝嘗入贊於樞廷暨予冲人遂同寅於政路<lb/>
傅經義以謀國體推上澤以紓民心叙収雋贒補苴法<lb/>
度方重不倚雅有大臣之風調娯適中遂通當世之務<lb/>
是用陞之右揆委以繁機申衍爰田陪敦真賦爾則代<lb/>
天而理物予則羞耇以為君嗚呼丞相之位未嘗無其<lb/>
人儒者之效乆不白於世孟軻言無有者數百歳揚雄<lb/>
<pb n="KR4h0044_WYG_032-2a"/>
稱自得者二三臣盖迪遠業者其功難循近迹者其力<lb/>
易勉行所學以底丕平<lb/>
　　　文彥博平章軍國重事制　　　鄧潤甫<lb/>
　　　　尊重簡嚴<lb/>
師傅道之教訓先王所以迪厥官老成重於典刑天下<lb/>
所以資其智廼眷舊徳時謂元勲謀合祖宗之心名載<lb/>
鼎彞之器申攽贊策播告外朝具官某敦大而清明方<lb/>
嚴而信厚出則秉乎旄鉞入則緫我鈞衡文武兼備其<lb/>
<pb n="KR4h0044_WYG_032-2b"/>
才夷險能致其力畢公之弼四世三紀于茲傳説之緫<lb/>
百官萬邦其乂爵隆無富溢之累名遂有身退之榮神<lb/>
明相其壽康人心想其風采是用還之論道倚以經邦<lb/>
以帝者之師臣謀議廟堂之上以天下之大老制馭夷<lb/>
狄之情庶幾有為底于極治陪敦多并申衍真封於戯<lb/>
呂望推賢起佐文王之治周公已老留為孺子之師矧<lb/>
我耆英無愧前哲往宣一徳用格多盤<lb/>
　　　義田記　　　　　　　　　　錢公輔<lb/>
<pb n="KR4h0044_WYG_032-3a"/>
　　　　規模布置好如累九層之臺一級高一級用<lb/>
　　　　字親切<lb/>
范文正公蘇人也平生好施與擇其親而貧踈而贒者<lb/>
咸施之方貴顯時置附郭常稔之田千畝號曰義田以<lb/>
養濟羣族之人日有食歲有衣嫁娶凶𦵏皆有贍擇族<lb/>
之長而贒者主其計而時其出納焉日食人米一升歲衣<lb/>
人一縑嫁女者錢五十千再嫁者三十千娶婦者三十千<lb/>
再娶者十五千葬者如再嫁之數葬㓜者十千族之聚<lb/>
<pb n="KR4h0044_WYG_032-3b"/>
者九十口歲入粳稻八百斛以其所入給其所聚沛然<lb/>
有餘而無窮仕而家居俟代者與焉仕而居官者罷其<lb/>
給此其大較也初公之未貴顯也嘗有志於是矣而力<lb/>
未逮者二十年旣而為西帥及參大政於是始有禄賜<lb/>
之入而終其志公旣没後世子孫至今修其業承其志<lb/>
如公之存也公雖位充䘵厚而貧終其身没之時身無<lb/>
以為歛子無以為䘮惟以施貧活族之義遺其子而已<lb/>
昔晏平仲敝車羸馬桓子曰是隱君之賜也晏子曰自<lb/>
<pb n="KR4h0044_WYG_032-4a"/>
臣之貴父之族無不乘車者母之族無不足以衣食者<lb/>
妻之族無凍餒者齊國之士待臣而舉火者三百餘人<lb/>
如此為隱君之賜乎彰君之賜乎於是齊侯以晏子之<lb/>
觴而觴桓子予常愛晏子好仁齊侯知贒而桓子服義<lb/>
也又愛晏子之仁有等級而言有次第也先父族次母<lb/>
族次妻族而後及其踈逺之贒孟子曰親親而仁民仁<lb/>
民而愛物晏子為近之今觀文正公之義田宜與晏子<lb/>
比肩矣然晏子仁止生前而文正公之義垂於身後其<lb/>
<pb n="KR4h0044_WYG_032-4b"/>
規摹遠舉又疑過之嗚呼世之都三公位享萬鍾禄其<lb/>
邸第之雄車輿之餙聲色之多妻孥之富止乎一巳而<lb/>
巳而族之人不得其門而入者豈少也哉况於施贒乎<lb/>
其下為卿為大夫廪稍之充奉養之厚止乎一已而已<lb/>
而族之人操壷瓢為溝中瘠者又豈少哉况於他人乎<lb/>
是皆公之罪人也公之忠義滿朝廷事業滿邊隅功名<lb/>
滿天下後必有史官書之者予可略也獨高其義因以<lb/>
遺於世云<lb/>
<pb n="KR4h0044_WYG_032-5a"/>
　　　南豐集序　　　　　　　　　王　震<lb/>
　　　　自少至壯自壯至老凡三節曲盡南豐平生<lb/>
　　　　涉厯既可以見朝廷之用不用又可以見文<lb/>
　　　　之老壯學之進退結尾一節歎息其用之不<lb/>
　　　　盡尤有餘味<lb/>
南豐先生以文章名天下乆矣異時齒髪壯志氣鋭其<lb/>
文章之慓鷙奔放雄渾壞偉若三軍之朝氣猛獸之抉<lb/>
怒江湖之波濤煙雲之姿狀一何竒也方是時先生自<lb/>
<pb n="KR4h0044_WYG_032-5b"/>
負要似劉向不知韓愈為何如爾中間久外徙世頗謂<lb/>
偃蹇不偶一時後生軰鋒出先生泊如也晚還朝廷天<lb/>
下望用其學而屬新官制遂掌書命於是更置百官舊<lb/>
舍人無在者已試即入院方除目填委占紙肆書初若<lb/>
不經意午漏盡授草院吏上馬去凡除郎御史數十人<lb/>
所以本法意原職守而為之訓勑者人人不同咸有新<lb/>
趣而衍裕雅重自成一家始余為尚書郎掌待制吏部<lb/>
一日得盡觀始知先王之學雖老不衰而大手筆自有<lb/>
<pb n="KR4h0044_WYG_032-6a"/>
人也嗚呼先生用未極其學已矣要之名與天壤相弊<lb/>
不可誣也<lb/>
　　　送湖南某使君序　　　　　　劉　敞<lb/>
　　　　湖南多蠻冦即三苗氏之族<lb/>
苖民之頑不率帝命盖自古記之矣以堯為君以舜為<lb/>
相而有三危之誅以舜為君以禹為相而有羣后之師<lb/>
此非其徳不至力不足也不得已也然聖朝獨得已之<lb/>
乎夫苗蠻異類者也其暴虎也其貪狼也其㨗猱猫也<lb/>
<pb n="KR4h0044_WYG_032-6b"/>
山林之與居鳥獸之與羣其險阻幽絶非人境也然而<lb/>
驅中國之士衣三注之甲負弩荷戈加糧糗其上夜則<lb/>
冐霧露晝則負赤日日夜不休與之馳逐是以難也然<lb/>
則雖欲急成功安可得哉今者上策莫若修堯舜之義<lb/>
明布其徳而物將自服其次嚴兵以守之絶其抄略之<lb/>
路而勿為深入之師其次誘而教之使去其穴則固可<lb/>
取也若夫恥不能追而探其巢不為致人而致於人釁<lb/>
於勇而嗇於禍可進而不可退是以師僥倖也非國家<lb/>
<pb n="KR4h0044_WYG_032-7a"/>
之利也願使君不為昔者三苗之事益贊于禹故其功<lb/>
烈垂於後世而莫得過焉世不可誣安知後來者之非<lb/>
益也將在使君所以逹之而已何畏乎有苖<lb/>
　　　存舊論　　　　　　　　　　唐　庚<lb/>
　　　　議論好切時便今通俗而不失正與世之好<lb/>
　　　　為高談闊論者不同為國家者不可不知存<lb/>
　　　　舊兩字已自好了<lb/>
漢時儀注大抵率意制造不應古誼者十至八九其文<lb/>
<pb n="KR4h0044_WYG_032-7b"/>
采法度略矣然而天下之人見即喜不見即悲中更王<lb/>
氏之亂廢弃不用者十餘年光武入洛東都之民始見<lb/>
司𨽻僚屬歡喜踊躍父老或至垂泣曰不圖今日復見<lb/>
漢官威儀自是天下翕然歸之相與出力鋤去禍難以<lb/>
成中興之業而復其宗廟社稷盖又二百餘年雖漢之<lb/>
所以復興者不專在是然亦不可謂無助也且漢官威<lb/>
儀非若三代之盛叔孫所為非有周公之學蕭何智識<lb/>
又雜以秦制非復聖人之法也而遺民見之如盲者復<lb/>
<pb n="KR4h0044_WYG_032-8a"/>
視廢者復起如流浪積歲而返其故鄉見其父子兄弟<lb/>
感㮣之極至於咨嗟流涕其得民心如此此何理邪方<lb/>
是之時以三代車服示之吾知其民不復泣矣何者漢<lb/>
之為漢十世於此矣民知有劉氏而已夫救天下於戰<lb/>
國秦項水火之中而措之於安全逸樂之地不數十年<lb/>
海内無事斯民得以養生得以送死得以事其父母而<lb/>
長育其子孫者漢之力也三代遠矣何有於我哉由是<lb/>
觀之古者帝王之興其正朔服色自為一王法而不慕<lb/>
<pb n="KR4h0044_WYG_032-8b"/>
前朝異姓已陳之迹其用意深矣由是觀之國家舊物<lb/>
宜使斯民常見而熟識之以習其耳目而繫其心自非<lb/>
不得巳者不宜輕有改易變置以自絶於民也亦灼然<lb/>
矣嚮使今日變其一明日廢其二祖宗餘澤日益就盡<lb/>
不在目前不幸而姦人撼之則人心搖而天下去古者<lb/>
公卿大夫猶知守其家法至數十世不易其衣冠閥閱<lb/>
豈無隆替而國人信服終莫之敢抗謂之名家舊族而<lb/>
况數百年為天下國家者哉<lb/>
<pb n="KR4h0044_WYG_032-9a"/>
　　　名治論　　　　　　　　　　唐　庚<lb/>
　　　　議論考究切中事情文字平淡有精神是他<lb/>
　　　　親見熙寧崇觀間一等紛更誇大之弊故其<lb/>
　　　　説如此與存舊論相出入○議論切實漢宣<lb/>
　　　　帝説漢家自有制度亦是此意<lb/>
古者一代之興則有一代之治故曰夏后氏尚忠商人<lb/>
尚質周人尚文雖聖人之道不可以名言而施之政事<lb/>
必有稱號可指非但王者如此而一國之治亦然故曰<lb/>
<pb n="KR4h0044_WYG_032-9b"/>
周公治魯尚齒而親親太公治齊尚贒而尊尊自是以<lb/>
來漢唐之臣議論之士亦未有不明當世之治體而識<lb/>
其面目者故漢世每以雜伯自名而晉人亦云以道勝<lb/>
寛和為本今宋之為政久矣其所尚者何也士之通經<lb/>
術知古誼者不為不衆日夜講究治道以遊於世者亦<lb/>
不為不熟其所稱引動以宗周為言而問以當代治體<lb/>
則茫然不知所以名之惟其無得於此是以有慕於彼<lb/>
愚誠不自揆盖嘗妄論之矣屨不必同要之適足治不<lb/>
<pb n="KR4h0044_WYG_032-10a"/>
必同要之適時故成周之治任人而國朝之治任法任<lb/>
人者非不用法也以人為本而輔之以法任法者非不<lb/>
用人也以法為本而行之以人自古法無全是亦無全<lb/>
非而人之忠佞智愚賢不肖至為遼絶故任法之世無<lb/>
甚利亦無甚害而任人之世非大治則大亂矣周時<lb/>
公卿不過數族周召毛原執政至數百載不絶今之<lb/>
大臣更出迭入遠者十餘年極矣近者朞月而已雖<lb/>
無累世輔弼之利亦無妨賢專恣之害矣周之諸侯<lb/>
<pb n="KR4h0044_WYG_032-10b"/>
既錫以土宇則刑賞生殺之柄悉舉以委之今郡縣之<lb/>
權不過鞭朴爾過此以往則相顧而議法矣雖無藩屏<lb/>
形勢之利亦無戰爭侵奪之害矣周時任官必考論人<lb/>
物謂之量才度徳今不然矣以資歴為高下以注籍為<lb/>
先後揭闕於道應法者得之雖無為官擇人之利亦無<lb/>
好惡狥私之害矣周時取士使之自推擇謂之鄉舉里<lb/>
選今又異於此矣盖自國初以來三易取士之法然要<lb/>
之不離文字糊名易書暗考而明取之雖無出長入治<lb/>
<pb n="KR4h0044_WYG_032-11a"/>
之利亦無毁譽比周之害矣其大略如此故周之極熾<lb/>
者刑措不用四十餘年典章文物之盛信有以絶人而<lb/>
晚節禍敗亦足以稱此國家受命百五六十年間海内<lb/>
晏然如一日者此任人任法之效也昔者李勣為將無<lb/>
大勝亦無大敗薛萬徹非大勝即大敗而近世論將未<lb/>
嘗不以英衛為先然則今之所得多於成周亦明矣而<lb/>
士方歉然不足争説人主以成康之隆而不知國朝規<lb/>
摹處置所以成就天下之勢者固已如此非獨不知國<lb/>
<pb n="KR4h0044_WYG_032-11b"/>
朝亦復不知成周矣何則人有情而法無心情之所在<lb/>
恩怨以之其無心者漠然而已今日欲成康乎則必脱<lb/>
略文法而一切任人夫以天下之大利而索之於繩墨<lb/>
之内是猶以李勣之節制而求萬徹之竒勝終不可兾<lb/>
然與其蹈萬徹之險孰若李勣之持重足任也哉<lb/>
　　　家藏古硯銘　　　　　　　　唐　庚<lb/>
　　　　文見於此而寄興在彼盖不特為硯銘作中<lb/>
　　　　含譏諷<lb/>
<pb n="KR4h0044_WYG_032-12a"/>
硯與筆墨盖氣類也出處相近也任用寵遇相近也獨<lb/>
壽夭不相近也筆之壽以日計墨之壽以月計硯之壽<lb/>
以世計其故何也其為體也筆最銳墨次之硯鈍者也<lb/>
豈非鈍者壽而鋭者夭乎其為用也筆最動墨次之硯<lb/>
静者也豈非靜者壽而動者夭乎吾於是而得養生焉<lb/>
以鈍為體以靜為用或曰壽夭數也非鈍銳動靜所制<lb/>
借令筆不鋭不動吾知其不能與硯久遠也雖然寧為<lb/>
此勿為彼也銘曰不能鋭因以鈍為體不能動因以靜<lb/>
<pb n="KR4h0044_WYG_032-12b"/>
為用惟其然是以能永年<lb/>
　　　議賞論　　　　　　　　　　唐　庚<lb/>
　　　　議論精確文詞雅健意有含蓄能發明他人<lb/>
　　　　所不能到不可以淺近求宜深味之<lb/>
刑賞為用尚矣自堯舜時已有是説今夏書有之商書<lb/>
亦有之至周禮為最詳而孔子孟子無取焉以為上意所<lb/>
嚮天下靡然而從惟患其過不患其不及故為人主者<lb/>
示以好惡榮辱足矣何至用刑賞哉天下無事民各安<lb/>
<pb n="KR4h0044_WYG_032-13a"/>
其性命之情非有夏啟伐國之舉盤庚渉河之役而重<lb/>
賞以募善痛劾以懼惡此駭民亂俗之本王者之所深<lb/>
惡也揚子曰民可使覿徳不可使覿刑覿徳則純覿刑<lb/>
則亂以吾觀之寧獨刑哉刑賞皆不可覿而賞為甚秦<lb/>
法斬一首賜爵一級而秦人賜爵者十室而九方是之<lb/>
時宗室非此者不得附屬籍而民非此者不得有芬華<lb/>
故閭閻以公乘侮其鄉人郎中以上爵傲其父兄世知<lb/>
覿刑之弊至於亡秦而不知秦俗之敗正由覿賞爾高<lb/>
<pb n="KR4h0044_WYG_032-13b"/>
祖以金錢爵邑収天下豪俊此可與創業矣而不可與<lb/>
守成可與立事矣而不可與善俗何則利者君子之所<lb/>
諱也宋牼一言及之孟子恐懼變色以為不可訓而况<lb/>
以利誘天下得乎漢道之雜盖始於此是術也施之衆<lb/>
庻猶若有理焉施之士大夫則過矣古之誓師必以賞<lb/>
戮為言至告羣臣則曰用罪罰厥死用徳彰厥善謂之<lb/>
徳者盖有恩禮存焉不止謂賞而已不言戮者以士可<lb/>
殺不可辱故也徳近義所以待君子賞近利所以待小<lb/>
<pb n="KR4h0044_WYG_032-14a"/>
人古之所以待君子小人故有間矣世稱伯夷叔齊適<lb/>
周使叔旦徃見之曰加富二等就官一列血牲而盟之<lb/>
二子相視而笑此固虗語也武王周公豈至是哉使誠<lb/>
有此則其見笑也固宜何則貪夫狥利烈士狥名不察<lb/>
其所狥為何如而一切以利㗖之豈其志哉是術也施<lb/>
之士大夫猶有理施之大臣則又過矣昔平原君用魏<lb/>
無忌兵解邯鄲之圍虞卿為之請封公孫龍曰不可王<lb/>
舉君相趙封君東城非以有功也以親戚故也君受相<lb/>
<pb n="KR4h0044_WYG_032-14b"/>
印不辭割地不言無功亦自以親戚故也今有功而求<lb/>
益封是以親戚受城而以國人計功也而可乎世以龍<lb/>
為知言吾聞留侯晚節决䇿都關中出竒策取馬邑皆<lb/>
不復益封其所以自待者重矣而朝廷所以處之者亦<lb/>
復有體漢世君臣唯此為近古哉<lb/>
　　　上席侍郎書　　　　　　　　唐　庚<lb/>
　　　　古人未嘗鑿事以為功故有功不為誇無功<lb/>
　　　　不為慊若耻於無功則不安於無事矣發明<lb/>
<pb n="KR4h0044_WYG_032-15a"/>
　　　　甚佳此是規諷宣政間紛紜制作之弊何丞<lb/>
　　　　相則何㮚也<hi>一作何執中</hi>
某備員學校三載於此在軰流中年齒最為老大詞氣<lb/>
學術最為淺陋教養訓導之方最為踈拙所以未即遂<lb/>
去正賴主人以為重今閣下還朝曉夕大用為執政為<lb/>
宰相為公為師此誠門下小子之所願聞然孤宦小官<lb/>
遽奪所依此其胸中不能無介然者日夜思慮求所以<lb/>
補報萬一而書生門户無有他技因効其所得於古人<lb/>
<pb n="KR4h0044_WYG_032-15b"/>
者惟閣下裁擇某初讀書時未習時事意謂古之聖贒<lb/>
例須建功立名其後涉世益深更事益多考論前代經<lb/>
史益見首尾乃知古人之心本不如此舟遇險則有功<lb/>
燭遇夜則有功藥遇病則有功桔橰遇旱則有功戈弩<lb/>
劍㦸臨衝兠鍪遇戰鬬則有功凡物有功悉非得已龍<lb/>
虵雜處而禹有功草木障塞而益有功民不粒食而稷<lb/>
有功天理人倫顚倒失次而卨有功夷蠻賊冦干紀亂<lb/>
治而咎繇有功自此以降不可勝舉然皆因時立功非<lb/>
<pb n="KR4h0044_WYG_032-16a"/>
聖賢本意伊陟臣扈巫咸相太戊無他竒功以格上帝<lb/>
乂王家為功巫賢甘盤傅説相祖乙武丁不聞有功以<lb/>
保乂有商為功君陳相成王畢公相康王不自立功以<lb/>
循周公之業為功後世知有功之為功而不知無功之<lb/>
為功其去道已逺至謂聖賢有心於功名其探聖賢亦<lb/>
淺矣天下承平日久綱紀文章纖悉備具無有毫髪未<lb/>
盡未便一部周禮舉行略遍但不姓姬爾竊謂今日正<lb/>
當持循法度不宜復有増廣建置歌呼於吏舍者勿問<lb/>
<pb n="KR4h0044_WYG_032-16b"/>
醉吐於車茵者勿逐客至欲有所開説者飲以醇酒勿<lb/>
聽擇士唯取通大體知古誼者用之雖不立功功在其<lb/>
中矣某之所得於古人者如此不知其當否也閣下儻<lb/>
以為然歸見何丞相其亦以此説告之<lb/>
　　　書洛陽名園記後　　　　　　李格非<lb/>
　　　　園囿何關於世道輕重所以然者興廢可以<lb/>
　　　　占盛衰可以占治亂盛衰不過洛陽而治亂<lb/>
　　　　關於天下斯文之作為洛陽非為園囿為天<lb/>
<pb n="KR4h0044_WYG_032-17a"/>
　　　　下非為洛陽也文字不過二百字而其中該<lb/>
　　　　括無限盛衰治亂之變意有含蓄亊存鑒戒<lb/>
　　　　讀之令人感歎<lb/>
洛陽處天下之中挾殽黽之阻當秦隴之襟喉而趙魏<lb/>
之走集蓋四方必爭之地也天下當無亊則已有事則<lb/>
洛陽必先受兵余故甞曰洛陽之盛衰者天下治亂之<lb/>
候也方唐貞觀開元之間公卿貴戚開舘列第於東都<lb/>
者號千有餘邸及其亂離繼以五季之酷其池塘竹樹<lb/>
<pb n="KR4h0044_WYG_032-17b"/>
兵車蹂蹴廢而為丘墟高亭大榭煙火焚燎化而為灰<lb/>
燼與唐共滅而俱亡無餘處矣余故甞曰園囿之興廢<lb/>
洛陽盛衰之候也且天下之治亂候於洛陽之盛衰而<lb/>
知洛陽之盛衰候於園囿之興廢而得則名園記之作<lb/>
余豈徒然哉嗚呼公卿大夫方進於朝放乎以一已之<lb/>
私自為而忘天下之治忽欲退享此得乎唐之末路是<lb/>
已<lb/>
　　　光武論　　　　　　　　　　何去非<lb/>
<pb n="KR4h0044_WYG_032-18a"/>
　　　　見得親切故斷得分明説用兵情態好<lb/>
師不必衆也而効命者克士無皆勇也而致死者勝古<lb/>
之人有以多而敗有以少而勝者王尋王邑以百萬而<lb/>
敗於三千之光武曹公以八十萬而敗於三萬之周瑜<lb/>
符堅以百萬而敗於八千之謝𤣥是也夫率師百萬以<lb/>
臨數千之軍者必勝之道也然有時而至於敗者驕吾<lb/>
足以勝之而以輕敵敗也提卒數千以當百萬之衆者<lb/>
必敗之道也然有時而至於勝者奮吾所以必敗而以<lb/>
<pb n="KR4h0044_WYG_032-18b"/>
致死勝也夫兵多在敵者智將之所貪而愚將之所懼<lb/>
也兵寡在我者愚將之所危而智將之所安也多固可<lb/>
懼而我貪之恃吾有以覆其驕也少固可危而我安之<lb/>
恃吾有以激其奮也提數千之兵以抗大敵使之人人<lb/>
自致其死而忘其為數千之弱者易能也連百萬之衆以<lb/>
臨小敵使之人人各効其命而忘其為百萬之強者難能<lb/>
也何者弱則思奮而強則易懈故也弱而奮則奮者其<lb/>
氣也强而懈則懈者其情也於氣則易乘於情則難率<lb/>
<pb n="KR4h0044_WYG_032-19a"/>
因易乘之氣而激之故有以寡而勝者矣就難率之情<lb/>
而驅之故有以多而敗者矣是以古之善論將者必知<lb/>
其所以勝任之多寡苟唯非所勝任雖多而累矣韓信<lb/>
以高祖才之所勝將者十萬耳而其自謂則雖多而益<lb/>
辦也是以古之善將者其用百萬如役一夫分數既定<lb/>
形名既飭節制素明威賞素著有術以用其鋒故也趙<lb/>
括一用趙人四十萬束手而就長平之坑者敗於衆也<lb/>
王翦必用秦軍六十萬然後取勝於荆者辦於多也漢<lb/>
<pb n="KR4h0044_WYG_032-19b"/>
高祖甞一大用其軍矣刼五諸侯之兵合六十萬以攻<lb/>
楚也而項羽逡廵以三萬之鋭起而覆之濉水為之不<lb/>
流此將踰其分而韓信之所憂也曹公之於兵也巧譎<lb/>
奇變離合出沒其應無窮白首於兵未甞不以少敗衆<lb/>
也卒䘮赤壁之師而成劉備周瑜之名者驕荆州之勝<lb/>
恃水陸之衆而敗於懈也以曹公之能而敗於衆勝之<lb/>
驕未為曹公者盖可知矣方尋邑百萬之衆以壓昆陽<lb/>
其視孤城之内外者几上肉也然而光武合數千之卒<lb/>
<pb n="KR4h0044_WYG_032-20a"/>
申之以必死之誓激之以求生之奮身先而摶之則其<lb/>
反視尋邑之衆者乃几上肉也是以勝之雖然是役也<lb/>
人見其為光武之能事而莫知其所以為能事也唯諸<lb/>
將覩其生平見小敵怯今見大敵勇也嘗竊怪之而不<lb/>
知光武之為是勇怯者乃所謂能事而皆以求勝也夫<lb/>
怯於小敵者其真情也勇於大敵者其權術也盖敵小<lb/>
而怯怯而戒戒而勵勝之道也敵大而勇勇而决决而<lb/>
奮亦勝之道也於敵之小而示其真情是以不易勝之<lb/>
<pb n="KR4h0044_WYG_032-20b"/>
也於敵之大而用其權術是以不畏勝之也唯不易故<lb/>
能勝小唯不畏故能勝大光武非特能以少敗衆也固<lb/>
又至於多而益辦也嗚呼光武之於取天下者亦何獨<lb/>
不出於真情之與權術歟顧人莫之測耳始伯升之結<lb/>
客喜士規以誅莽以復劉氏而世祖乃獨事田業勤稼<lb/>
穡而已故伯升比之髙祖兄仲而人亦以謹厚目之不<lb/>
意其有他也及其部勒賔客絳衣大冠而起於宛則勇<lb/>
决之氣又有過於伯升者焉夫光武意之所以在莽者<lb/>
<pb n="KR4h0044_WYG_032-21a"/>
豈一日之間邪然於莽之世而為伯升之所為者固亦<lb/>
危矣是以光武之獨事田業為謹厚者其權術也卒然<lb/>
而起絳衣大冠者其真情也故伯升首事而光武收之<lb/>
嗚呼英雄若世祖者為難及矣<lb/>
　<lb/>
　<lb/>
　<lb/>
　<lb/>
<pb n="KR4h0044_WYG_032-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻三十二<lb/>
</p>
<p>
</p>
  </div>
<div>
                <head>崇古文訣巻三十三</head>
    <p>
<pb n="KR4h0044_WYG_033-1a"/>
欽定四庫全書<lb/>
　崇古文訣巻三十三　　　　宋　樓昉　編<lb/>
　　宋文<lb/>
　　　上皇帝萬言書　　　　　　　胡　寅<lb/>
　　　　貫穿百代之興亡曉暢當今之事勢氣完力<lb/>
　　　　壯論正詞確當為中興以來奏䟽第一<lb/>
臣聞孔子曰成事不說遂事不諌旣徃不咎今臣所陳<lb/>
不免追咎既徃者盖謂建炎已來有舉措大失人心之<lb/>
<pb n="KR4h0044_WYG_033-1b"/>
事今欲復収人心而圖存則既徃之失不可不追不可<lb/>
不改故也昨陛下以親王介弟受淵聖皇帝之命出師<lb/>
河北二帝既遷則當紏合義師北向迎請而遽膺翊戴<lb/>
亟居尊位遙上徽號建立太子不復歸覲宮闕展省陵<lb/>
寢斬戮直臣以杜言路南廵淮海偷安歲月敵兵深入<lb/>
陜右遠破京西漫不治軍略無扞禦盗賊横潰莫之誰<lb/>
何無辜元元百萬塗地怨氣上格日昏無光飛蝗蔽天<lb/>
動以旬月方且製造文物糜費不貲猥於城中講行郊<lb/>
<pb n="KR4h0044_WYG_033-2a"/>
報朝廷動色相謂中興敵騎乘虛直擣行在匹馬南渡<lb/>
狼狽不堪淮甸之間又復流血逮及反正寶位移蹕建<lb/>
康不為久圖百度頽弛淮南宣撫卒不遣行自畫大江<lb/>
輕失形勢一向畏縮惟務遠廵軍民怨咨如出一口存<lb/>
亡之決近在目前凡此節次十餘條皆所謂舉措失人<lb/>
心之大者也自古衰亡固不足道以中興者言之夏少<lb/>
康周宣王燕昭王越勾踐漢光武莫不任賢使能修政<lb/>
事治軍旅而其奮發刻厲期於必成者則又本於憤恥<lb/>
<pb n="KR4h0044_WYG_033-2b"/>
恨怒之意不能報怨終不苟已所以光復舊物各稱賢<lb/>
君未有乘衰㣲缺絶之後竊竊焉因陋以為榮施施焉<lb/>
苟且以為安而能久長無禍者也為陛下計當如何而<lb/>
黄潛善與汪伯彦方以乳嫗䕶赤子之術待陛下曰<lb/>
上皇之子殆將三十人今所存惟聖體不可不自重愛<lb/>
也曾不知太祖勤勞取天下列聖兢業嗣守不敢墜失<lb/>
今也宗廟為草莽堙之陵闕為畚鍤驚之堂堂中華戎<lb/>
馬生之赫赫帝圖盗賊營之然則潛善伯彦所以誤陛<lb/>
<pb n="KR4h0044_WYG_033-3a"/>
下䧟陵廟蹙土宇䘮生靈者又豈燕昭越踐漢光武之<lb/>
比乎本初嗣服既不為迎二帝之策因循遠狩又不為<lb/>
守中國之謀以至于今徳義不孚而號令不行刑罰不威<lb/>
而爵賞不勸廵幸所至民以淮甸為戒駐蹕所在人以<lb/>
敵至為憂東南之州郡幾何翠華之省方無已若不更<lb/>
轍以救垂亡則陛下永負孝弟之愆常有父兄之責人<lb/>
心已去天命難恃雖欲覉棲山海跋履﨑嶇臣恐非所<lb/>
以為自全之計也為今之䇿願陛下一切反前失而已<lb/>
<pb n="KR4h0044_WYG_033-3b"/>
則必下詔曰繼紹大綂出於臣庶之謟而不悟其非廵<lb/>
守東南出於僥倖之心而不虞其禍經渉變故僅免危<lb/>
亡盖上天警戒於眇躬俾大宋不失於舊物金人扶立<lb/>
僣偽朕義不戴天志思雪耻父兄旅泊陵廟荒殘罪乃<lb/>
在予無所逃責以此號召四海聳動人心不敢愛身決<lb/>
意講武然後選將訓兵戎衣臨陣按行淮甸上及荆襄<lb/>
収其豪英誓以戰伐天下忠義之士必雲合而景從天<lb/>
下武勇之夫必響應而飈起國用不足於此不患無財<lb/>
<pb n="KR4h0044_WYG_033-4a"/>
甲馬不强於此不患無備有道多助孰不順之秦隴雖遥<lb/>
壯士驍騎即可坐致齊魯雖失饒財厚貨必自竭輸陛<lb/>
下凡所欲為孰不如志其為利害豈與退保呉越日就<lb/>
滅亡同年而語哉臣不自量輙為陛下畫中興之策莫<lb/>
大於罷和議盖和之所以可講者兩地用兵勢力相敵<lb/>
利害相當故也非强弱盛衰不相侔所能成也而其議<lb/>
則出於耿南仲何也淵聖皇帝在東宮當宣和季年王<lb/>
黼欲揺動者屢矣南仲為東宮官計無所出則歸依右<lb/>
<pb n="KR4h0044_WYG_033-4b"/>
丞李邦彦邦彦其時方被寵眷又隂為他日之計每因<lb/>
王黼讒譛頗曾解紛亦縁上皇仁慈本無移易太子之<lb/>
意也既而淵聖嗣極逓遷前朝大臣而邦彦為次相金<lb/>
人遽至城下遂獻和議而南仲以宮傅之重方奉椒房<lb/>
出奔聞六飛堅守至陳留而返自愧其失因附邦彦而<lb/>
沮种師道擊賊之謀於是覆邦之患滋蔓而起分朋植<lb/>
黨必欲自勝主戰伐者李綱种師道兩人而已機㑹一<lb/>
去國論紛然中制河東之師必使䧟沒以伸和議之必<lb/>
<pb n="KR4h0044_WYG_033-5a"/>
信二帝遠去宗族盡徙中原塗炭至今益甚者本縁南<lb/>
仲主持邦彦以報私恩不為國慮之所致其朋徒附合<lb/>
根枝膠結寧誤趙氏不負耿門之所為也自古中國盛<lb/>
强如漢武帝唐太宗其得志四夷必并吞掃滅以示廣<lb/>
大侮亡取亂極其兵力而後已中國禮義所自出也恃<lb/>
強陵弱猶且如此今若以為强弱之勢絶不相侔縱使<lb/>
向前萬不能抗則自古徒歩奮臂無尺寸之地而爭帝<lb/>
王之圖者彼何人哉伏望陛下明照利害之原罷絶和<lb/>
<pb n="KR4h0044_WYG_033-5b"/>
議刻意講武以使命之幣為養兵之費此乃晉惠公征<lb/>
繕立圉之策漢高迎太公呂后之謀斷而行之堅確不<lb/>
變庶幾敵人知我有含怒必鬬之志沙漠之駕或有還<lb/>
期不然則今僻處東南萬亊不競納賂則孰富於京室<lb/>
納質則孰重於二帝飾子女則孰多於中原之佳麗遣<lb/>
大臣則孰加於異意之宰輔深思遠慮反復計之所謂<lb/>
乞和必無可成之理昔契丹至澶州王欽若陳堯佐請<lb/>
幸呉蜀惟冦凖勸親征及成功之後欽若等羞恨無以<lb/>
<pb n="KR4h0044_WYG_033-6a"/>
藉口則撼真宗曰當是時冦凖亦豈有好計但是熱血<lb/>
相沃譬如愽錢以陛下為孤注耳使人君不明則欽若<lb/>
之言為愛君而冦凖之功為幸勝今之議和者其情狀<lb/>
一一出於此苟能息絶其議陛下不藉之以塞民望大<lb/>
臣不藉之以寛巳責則必為善後之圖矣夫事有緩急<lb/>
治有後先既定議講武則其餘庶事有日力不暇給者<lb/>
當置行臺以區處之今典章文物一切掃地百司庻府<lb/>
殆為虗設其必不可闕者惟吏部户部為急誠使江淮<lb/>
<pb n="KR4h0044_WYG_033-6b"/>
兩浙湖北並依八路法慎擇監司而付之則吏部銓事<lb/>
亦復減省不過置侍郎一員郎官兩員胥吏三十人則<lb/>
所謂磨勘封叙奏薦常程之事可按而舉矣戸部所以<lb/>
治天下財賦也今四方供貢久不入于王府徃徃為州<lb/>
郡以軍興便宜截用經常一壞未易復理竊觀行在支<lb/>
費每月無慮八十萬惟以𣙜貨鹽利為無窮之源耳故<lb/>
臣謂宜置行臺或建康或南昌或金陵審擇一處以安<lb/>
太后六宫百司以耆哲諳練大臣緫臺諫守成法從事<lb/>
<pb n="KR4h0044_WYG_033-7a"/>
郎吏而下不輕移易量留兵將以為營衛命戸部計費<lb/>
調度以給之陛下奉廟社之主提兵按行廣治軍旅周<lb/>
旋彼此不為定居惟是侍從臣僚帥臣監司要害守牧<lb/>
則當加意以時進退其贒不肖功罪之著明者而餽餉<lb/>
之權自宜專責宰相而選委發運以佐行於下如漢委<lb/>
蕭何以關中唐委劉晏以東南經制得人加以歲月量<lb/>
入為出何患無財所謂宰相之任代天理物扶顛持危<lb/>
其責甚重非特早朝晚見坐政事堂敝敝然於文具無<lb/>
<pb n="KR4h0044_WYG_033-7b"/>
益之末移那闕次以處親舊濟其私欲而巳也夫大亂<lb/>
之後風俗靡然躬率而丕變之者則在陛下務實效去<lb/>
虗文夫治兵必精命將必贒政事必修誓戡大憝不為<lb/>
退計者乃孝弟之實也遣使乞和廣捐金幣不耻卑辱<lb/>
冀幸萬一者為孝弟之虗文也屈已致誠以來天下之<lb/>
士博訪策略信而用之以期成功者乃求贒之實也未<lb/>
見贒若不克見既見則不能由之或因苟賤求進之人<lb/>
遂乃例輕天下之士姑為禮貌外示美名者為求贒之<lb/>
<pb n="KR4h0044_WYG_033-8a"/>
虗文也聽受忠鯁不憚拂逆非止面從必將心改苟利<lb/>
於國即日行之者乃納諌之實也和顔稱善泛受其説<lb/>
合意則喜之不合則置之官爵所加人不以勸或内惡<lb/>
其切直而用他事遷徙其人者為納諫之虗文也將帥<lb/>
之材智必能謀勇必能戰仁必能守忠必不欺得是人<lb/>
而任之然後待以恩御以威結以誠信有功必賞有罪<lb/>
必刑者乃任將之實也庸奴下材本無智勇見敵輙潰<lb/>
無異於賊與之親厚等威不立賜予過度官職逾涯將<lb/>
<pb n="KR4h0044_WYG_033-8b"/>
以収其心適足致其慢聽其妄誕張大之語望其朴實<lb/>
用命之功者為任將之虗文也簡汰其疲老病弱升擇<lb/>
其壯健驍勇分屯在所置營房以安其家室聚粟帛以<lb/>
足其衣食選衆所畏信者以董其部伍申明階級之制<lb/>
以變其驕恣悍悖之習大抵如周顯徳年中世宗命我<lb/>
太祖之意然後被之以精甲付之以利器進戰獲首級<lb/>
則厚賞死則恤其妻孥退潰則誅其身降敵則戮其族<lb/>
令在必行分毫不貸者乃治軍之實也無所别擇一切<lb/>
<pb n="KR4h0044_WYG_033-9a"/>
安養姑息之惟恐一夫變色不悅幸無事則曰大幸矣<lb/>
教習擊刺有如聚戯金皷之節旗幟隊伍皆習敵人之<lb/>
所為紀律蕩然雖其將帥不敢自保者為治軍之虗文<lb/>
也慎選部刺史二千石必求明恵忠智之人使久於其官<lb/>
懲革弊政痛刈奸贓以除民害雖軍旅騷動盜賊未平<lb/>
必使寛䘏之政實被於民固結百姓將離之心勿致潰<lb/>
叛乃愛民之實也詔音出於上虐吏沮於下誑以出力<lb/>
自保則調發其丁夫誘以犒設贍軍則厚裒其錢榖弓<lb/>
<pb n="KR4h0044_WYG_033-9b"/>
材弩料竹箭皮革凡干渉軍湏之具日日征求物物取<lb/>
辦因縁奸弊民巳不堪乃復蠲其稅租載之赦令實不<lb/>
能免苟以欺之者為愛民之虗文也若夫保宗廟保陵<lb/>
寢保土地保人民以此六實者行乎其間則為天子之<lb/>
實也陵廟荒圮土宇日蹙衣冠黔首為肉為血以此六<lb/>
虗者行乎其間陛下戴黄屋建幄殿質明輦出房雉尾<lb/>
金爐夾侍兩陛仗馬衛兵儼分儀式賛者引百官以次<lb/>
入奉起居既退宰相大臣卑卑而前搢笏出奏司辰唱<lb/>
<pb n="KR4h0044_WYG_033-10a"/>
辰正則駕入而仗出矣以此度日而國勢益卑彼尼堪<lb/>
者晝夜厲兵跨河越岱電掃中土遂有吞吸江湖蹂躪<lb/>
衡霍之意吾方挾持虗器茫茫然未知所之此則為天<lb/>
子之虗文也今宿衛單弱國威銷挫臣甞言乞於兩浙<lb/>
福建江東西湖南北四川二廣抽㨂禁軍貢發充御營<lb/>
正兵増厚其月廪精加訓閲陛下自將之天子之軍既<lb/>
强則中國之變自弭昔漢高祖甞大敗於成臯矣與數<lb/>
騎渡河入張耳韓信軍奪其印易置諸將軍遂復振此<lb/>
<pb n="KR4h0044_WYG_033-10b"/>
得御將之大權雖知如韓信且莫能測宜其取秦滅項<lb/>
甚易陛下今欲於劉韓張岳四人之兵有所移易廢置<lb/>
臣知其不能矣權既偏重柄既倒持彼必謂陛下不能<lb/>
一日而舍之夷踞桀驁日以滋起陛下以孤立之身寄<lb/>
於其上安能使此四人者常無怨怒相激而不為變乎<lb/>
苖劉之亂率爾而作者坐此故也莫若先集天下勁兵<lb/>
以强御營之勢然後可以彈壓悍將驕兵悍將驕兵既<lb/>
不敢妄動皆就紀律則四方橫潰之軍及羣起不逞之<lb/>
<pb n="KR4h0044_WYG_033-11a"/>
盗必自帖息猶有披猖不軌者遣偏師以鋭卒徃擒滅<lb/>
之遂罷招安之策况陛下以雪耻復讐為己任仗大義<lb/>
而行天下頑兇不義之徒固將歛袵倒戈而聽驅使之<lb/>
命矣漢光武為銅馬帝者用此道也陛下試使執政大<lb/>
臣委棄簿書細故勿設他説以相論駮日夜圖囘擇人<lb/>
而為之必見績狀於是時而兵不强敵不畏盗不息然<lb/>
後可以歸之天命無所復為矣不然是自棄也陛下苟<lb/>
有自棄之心而欲於目前三四庸將數萬潰卒中求為<lb/>
<pb n="KR4h0044_WYG_033-11b"/>
乆安三尺童子亦知其不能矣自古圖王覇之業者必<lb/>
定根本之地而固守之而非建都之謂也陛下家世都<lb/>
汴舎汴何都焉今欲用關中而制山東則力未能至按<lb/>
南渡六朝之遺迹則舍建康不可雖然欲謀進取則非<lb/>
堅坐不動之所能必觀進取形勢之便用之而圖成臣<lb/>
竊謂惟荆襄為勝春秋之世楚甞以是抗衡上國窺周<lb/>
問鼎三國割據曹操聞孫權以荆州假劉備則失箸而<lb/>
駭六朝建立雖南北之形已判亦必増重上流庾亮欲<lb/>
<pb n="KR4h0044_WYG_033-12a"/>
經略中原則先分戍漢沔宋太祖欲伐魏則先廣襄陽<lb/>
資力故晉何充謂荆楚國之西門地帶趙蜀得人則中<lb/>
原可定失人則社稷可憂今湖北接京西雖無大險然<lb/>
方城為城漢水為池管仲之所不敢輕葢地近中州上<lb/>
下不過千里要害易守非如淮泗汘漫平原披衍四通<lb/>
五達易入而難備也曹操用兵彷彿孫呉而赤壁敗亡<lb/>
幾於不救則難易之勢可見矣誠能屯唐鄧襄漢之田<lb/>
以養新兵出廣西武陵峒丁并施黔獠軍築堅壘列守<lb/>
<pb n="KR4h0044_WYG_033-12b"/>
漢上阻以水軍經以正軍緯以弓手民軍牽制江黃呼<lb/>
吸廬壽則進取之基立然後陜西聲氣血脉通逹而騎<lb/>
卒可至川廣之富皆猶外府易以拱挹其比於漂泊大<lb/>
江之南栖伏東海之濵險易利害相去遠矣建康固是<lb/>
六朝舊都甘守偏隅遷延國祚亦何不可臣獨以為不<lb/>
可者盖為陛下之責與晉元帝不同故也西晉為劉聦<lb/>
吞併無復能立懷愍兩君皆以弑殞故元帝自琅邪王<lb/>
又憑王敦專制淮南十年之威起而纉祚然傳世十帝<lb/>
<pb n="KR4h0044_WYG_033-13a"/>
享國百年彊臣内叛羣雄外迫其得僅存猶綴旒耳當<lb/>
時非無謀臣猛將提重兵出入終不能復取中原者非<lb/>
獨天運亦勢使然也今陛下之父兄在敵中固無恙穹<lb/>
廬蠻帳臭惡雜聚其衣服飲食居處動静豈得比中國<lb/>
民庶中人之奉哉其聞陛下嗣登寳位也必日夕南望<lb/>
曰吾有子弟為中國帝王吾之歸庻有日乎痛惟愁荒<lb/>
屈辱之中發此念為此言于今三年日迫日切而獻謀<lb/>
者方欲導陛下南狩日遠日忘遂無復國之心别求建<lb/>
<pb n="KR4h0044_WYG_033-13b"/>
都之所此臣所深不喻也今河北河東之民知朝廷不<lb/>
復顧思山東京西淮甸之民猶冀陛下未忍遽棄若更<lb/>
遲延歳月無以及之則怨恨陛下而為敵國者所至皆<lb/>
然亦何必尼堪邪於此時而欲建都非特不可亦必不<lb/>
能矣故臣願陛下先命呂頥浩杜充分部諸將過江廣<lb/>
斥候治盗賊自以精兵二三萬為輿衛於穩宻州郡速<lb/>
置營屋以安存其所謂老小者陛下提此兵渡江而北<lb/>
緩轡而上遣使廵問父老撫綏挺刃之餘民至于荆襄<lb/>
<pb n="KR4h0044_WYG_033-14a"/>
規模措置為根本之地猶漢高之於關中光武之於河<lb/>
内雖廵歴往來征伐四出而所固守必爭而勿失者以<lb/>
荆襄為重陛下方富於春秋非如昔人白首舉事覬萬<lb/>
一之成者誠能堅忍聳厲卧薪嘗膽悠久為之而不能<lb/>
濟則書傳所載周宣王漢光武之事皆為妄言以欺後<lb/>
世無足信矣陛下聰明洞照必不謂然也上世帝王為<lb/>
治之道惇睦宗族强本弱枝所以鞏固皇圖紹延佑命<lb/>
原其用心盖以天下為公而不以為私初非如後世以<lb/>
<pb n="KR4h0044_WYG_033-14b"/>
智力把持之褊心多忌雖骨肉懿親盻盻然不借以尺<lb/>
寸之權而恐其伺便軋已亡秦是也漢以為鑒遂大封<lb/>
同姓非劉氏不王及其久也光武劉備皆以宗室倡義<lb/>
而起於滅絶之後夫漢髙固欲為久遠無窮之計非為<lb/>
其一身也以為不如是不足以大庇子孫萬世血食然<lb/>
則封建宗室者乃固守天下之要術也今陛下之族北<lb/>
去者衆矣所幸免亦㡬何而黄潛善鄭㲄謂陛下以支<lb/>
子入繼又不縁傳付之命國歩未夷恐肺腑之間不無<lb/>
<pb n="KR4h0044_WYG_033-15a"/>
非望之冀恫疑虛喝以恐動宸心故自南都以至維揚<lb/>
誅竄之刑疑忌之意相尋繼見雖其罪戾或自貽戚然<lb/>
亦恐未必盡出於治親齊家之美意今宜於同姓中不<lb/>
間親疎選擇賢才而布之内外廣加任使其望實傑然<lb/>
出衆者陛下宜留之宿衛夾輔王室其有克敵戡難之<lb/>
功者宜漸為茅土之制星羅而棊列以慰祖宗在天之<lb/>
靈以續國家如綫之緒使敵人知趙氏之居中國者尚<lb/>
如此其衆既失而得復者非獨陛下一人而已則其撲<lb/>
<pb n="KR4h0044_WYG_033-15b"/>
炎火之横心立異姓之逆謀庶其少息乎夫創業垂統<lb/>
之君必有綱紀以遺子孫繼世承序之君必守綱紀以<lb/>
法祖宗綱紀存則存綱紀亡則亡所繫如此夫一君子<lb/>
進衆小人未必退一小人進則衆君子必退矣勢不兩<lb/>
立而於君子為難盖其道固如此仁宗皇帝在位最乆<lb/>
得君子最多小人亦時見用然罪著則斥之君子亦或<lb/>
見廢然忠顯則收之故其成當世之功貽後人之輔皆<lb/>
君子也至王安石則不然斥絶君子一去而不還崇信<lb/>
<pb n="KR4h0044_WYG_033-16a"/>
小人一任而不改故其敗當時之政為後世之害者皆<lb/>
小人也仁宗皇帝所養之君子既久且遠日以消亡安<lb/>
石所教之小人方新而近其蕃息未艾也所以誤國破<lb/>
家至毒至烈不知巳時然則陛下欲求君子而用之而<lb/>
不愛爵禄以待其人豈非甚不易得者乎君子未得而<lb/>
已試無堪敗事顯著之小人稍稍類聚其未至則召之<lb/>
惟恐其不來其既至則用之惟恐其不速混然雜進其<lb/>
黨必集所謂悔過用賢之意與陛下反正之初絶不侔<lb/>
<pb n="KR4h0044_WYG_033-16b"/>
矣陛下土地金帛能有㡬何豈堪此軰大言輕捨盡輸<lb/>
之敵國邪將以汲引豪傑延致英雄而標的如此是猶<lb/>
却行而求前北轅而適越爾夫以賢治不肖此治平以<lb/>
前陛下之家法以不肖治賢此熈寧以後陛下之家戒<lb/>
矧當今日否塞之氣充牣於中原隂長之滋勃興於敵<lb/>
國非得希世異才上下内外迭任交用泰何由復而否<lb/>
何由傾乎此綱紀國家之一事也右文左武者有國不<lb/>
易之道漢髙祖用韓信彭越不以加於蕭曹光武用賈<lb/>
<pb n="KR4h0044_WYG_033-17a"/>
復耿弇不以加於鄧禹唐太宗用李靖李勣不以加於<lb/>
房杜蜀先主用關羽張飛不以加於諸葛孔明非獨其<lb/>
禮文等降不同其誠心所以待遇之亦異今儒學衰息<lb/>
未有國賢碩徳屹乎朝廷以收運籌指縱之功陛下所<lb/>
深恃以為心膂爪牙者惟三四庸將耳夫此數人者以<lb/>
近時論之曾不足以當种師道之厮役况望古昔名將<lb/>
乎而偃蹇厖然當負重寄使平冦盗尚或未能豈敢冀<lb/>
其向敵人發一矢也自愧無以塞責則大言詭論以上<lb/>
<pb n="KR4h0044_WYG_033-17b"/>
欺睿聽慢辭倨禮以下視朝士謂今日禍亂皆文臣所<lb/>
致爾敵人方强不可以爭鋒必退避自保乘時而動又<lb/>
不鉗勒其衆動則潰潰則盗盗則招招則官反復循環<lb/>
無有窮已則為國家之害豈文臣所敢望哉竊聞陛下<lb/>
推心撫之失於太厚出入内禁不以時節小人不知義<lb/>
理習於所熟以謂君臣上下猶朋軰然恃慿威靈無有<lb/>
紀極寵而不驕驕而能降降而不憾憾而能眕者鮮矣<lb/>
臣願陛下委大臣以腹心待近臣以禮貎常使南衙朝<lb/>
<pb n="KR4h0044_WYG_033-18a"/>
士氣勢重於此徒天下抱才自愛之人必願立於左右<lb/>
緩急之際必有能為陛下竭忠盡節不愧古人者矣臣<lb/>
叅奉内朝班綴之後欲求近臣如汲黯之流氣折淮南<lb/>
尚未多得羸驅弊輿惴惴然於長㦸大馬之中卒伍賤<lb/>
人皆得以惡聲誰何之不敢正色忤視少拂其勢從臣<lb/>
如此况其下者乎唐制監察御史秩七品衣緑至卑也<lb/>
然衘命出使則節度使具櫜鞬郊迎本朝沿此意郎官<lb/>
出使則序位在轉運使之上凡此盖欲尊重天朝習民<lb/>
<pb n="KR4h0044_WYG_033-18b"/>
於上下之分也故事宰相坐待漏院三衙管軍於簾外<lb/>
倒杖聲喏而過吕夷簡為相日有管軍忽遇於殿廊年<lb/>
老皇遽不及降階而揖非有悖戾之罪也夷簡上疏求<lb/>
去以為輕及朝廷其人以此廢斥葢分守之嚴如此今<lb/>
見其分庭抗禮矣推此類非一日長不已陛下不為之<lb/>
别異表著是自削堂陛無復等威亦將何所不至哉此<lb/>
綱紀國家之二事也治天下者必取篤實躬行之士而<lb/>
舍浮華之人所以美教化善風俗本朝自熈寧以前皆<lb/>
<pb n="KR4h0044_WYG_033-19a"/>
守此道至王安石以佛老之似亂周孔之實絶滅史學<lb/>
倡説虛無以同天下之習其習既同于今五十年士以<lb/>
空言相髙而不適於實用以行事為麤跡曰不足道也<lb/>
其或蹈規矩守亷隅稍異於衆則羣嘲而族笑之以為<lb/>
異類紛紛肆行以致敗國二帝屈辱羿莽擅朝以謂是<lb/>
適然爾伏節死難者不過一二人此浮華輕薄之為害<lb/>
也夫欲變風移俗惟係主所好惡韓琦富弼在朝文武<lb/>
兩班升朝官以上即不許自陳磨勘皆聼檢舉所以養<lb/>
<pb n="KR4h0044_WYG_033-19b"/>
勸亷恥恢張四維故當時人知自重風俗忠厚至今乃<lb/>
有身為從臣而自陳磨勘乞覃恩轉官不以為耻者矣<lb/>
推而上之見利必忘義貪得必患失遺其親後其君背<lb/>
叛簒奪便可馴致此明君之所甚畏而深戒者也今萬<lb/>
化之原本於陛下苟力行孝弟則天下忠順者來矣好<lb/>
賢遠佞則天下名節者出矣賞清白則貪汙者屏矣崇<lb/>
行義則奔競者息矣旌能實則謬誕者懲矣貴忠厚則<lb/>
殘刻者逺矣至於文辭之麗言語之工倒置是非移易<lb/>
<pb n="KR4h0044_WYG_033-20a"/>
黑白誠不宜任用以為浮薄之勸也靖康二年著作郎<lb/>
顔博文諛佞張邦昌則曰非湯武之干戈同堯舜之禪<lb/>
讓及為邦昌作請罪表則曰仲尼從佛肸之召本為興<lb/>
周紀信乘漢王之車固將誑楚愽文近世所謂能文之<lb/>
士也其操術反覆如此故亷恥道消四維大壞則社稷<lb/>
随之陛下何利焉此綱紀國家之三事也法度者所以<lb/>
治天下之具號令者所以行法度之㡬而信義者所以<lb/>
行號令之實也孔子曰自古皆有死民無信不立聖人<lb/>
<pb n="KR4h0044_WYG_033-20b"/>
重信至於易死疑若太過鄙夫陋儒以智詐譎詭為術<lb/>
者必忽此言然真宗澶淵與契丹結盟契丹守之百有<lb/>
二十年不敢先動宣和宰相王黼一旦敗盟舉兵結逺<lb/>
夷伐與國取景徳誓書還之天章閣天地鬼神所臨重<lb/>
誓自我背之遂使遠人得以藉口夫金人何憾於我哉<lb/>
皆契丹惎之假手借兵報滅國之怨耳失信之禍乃至<lb/>
於此孔子之言良不為過而近日以來朝廷失信於民<lb/>
尤甚臣不能徧舉其目但如所謂前降指揮更不施行<lb/>
<pb n="KR4h0044_WYG_033-21a"/>
如所謂已差下人别與差遣此等奏語必日聞於冕旒<lb/>
之側矣陛下何惜不勅大臣俾審思熟慮而直為此反<lb/>
汗之失以欺駭四方之聽乎今外州郡專制不禀朝命<lb/>
者漸多有之所恃以指麾役使惟在號令出之不當則<lb/>
輕守之不固則疑輕而且疑則制命之權不在陛下矣<lb/>
承受既數奉行實難不曰略與應破指揮則謂不晚必<lb/>
又更改近在朝廷尚有此風逺而四海從可知矣陛下<lb/>
縱有真賢實能付之民社仁政惠澤播之黔黎以是之<lb/>
<pb n="KR4h0044_WYG_033-21b"/>
故何繇責其功效百姓雖愚然習於知見必謂朝廷之<lb/>
令率皆誑我是心一萌姦雄得以誘之矣此綱紀國家<lb/>
之四事也郡守縣令者親民之官監司者統臨州縣之<lb/>
長天下之治起於一縣縣治則州治州無不治則天下<lb/>
治矣明主必慎擇居此之人必久任之以考功罪之實<lb/>
而施賞罰焉近日以來朝廷移易郡守監司無月無之<lb/>
殆不可勝紀東南路分不過十數何為紛紛如此陛下<lb/>
宜察其故矣謂其不才而罷之邪則曷若考慎於未命<lb/>
<pb n="KR4h0044_WYG_033-22a"/>
之前也顧恐未必然特出於用事者之私意耳民力已<lb/>
困財用已竭潰兵劇賊彷徉乎其間戎務軍須交制乎<lb/>
其上朝廷憂勞嘆息而未能救尚忍不為擇忠信之長<lb/>
慈惠之師以撫綏之乎此綱紀國家之五事也日月逝<lb/>
矣歳不我與以為今日難於前日安知後日不又難於<lb/>
今日乎往者雖不可復追不當謂無可為者而遂已也<lb/>
天定勝人大福不再深可憂懼今年之春震雷大雪白<lb/>
虹貫日中有黑子錢塘之變實先垂象恭以上天之仁<lb/>
<pb n="KR4h0044_WYG_033-22b"/>
眷顧陛下懇懇至厚所以申命用休者不啻再矣陛下<lb/>
出於屯難側身怨艾親近書史引對多士減徹玩好躬<lb/>
親庶政亦非復維揚之比臣民共知不可誣也然任至<lb/>
重者力必强責至大者憂必深天下萬姓以二帝之故<lb/>
所望於陛下者非止如是而已廼閏月金犯大火芒怒<lb/>
赫然九月朔旦日有食之車駕復有思患預防之行明<lb/>
堂遂虛陽徳大弱錢塘受辱之地豈可再枉六飛縣名<lb/>
柏人漢祖不宿若趍㑹稽幸三衢則地形窮僻扈衛益<lb/>
<pb n="KR4h0044_WYG_033-23a"/>
勞貢賦不通財用益窘道路艱阻朝覲益稀郵置迂深<lb/>
命令益隔人知陛下無興復之志威權日削無可瞻望<lb/>
投戈四逸孰能止之惟有臣區區之言理明事順思迎<lb/>
父兄誓報讐恥奮志强厲有進無退庶足以感發軍情<lb/>
率先將佐於危絶之中求生存之道此非怯懦畏避之<lb/>
所能濟也不然而姑恃天命之不庸釋是猶不耕於田<lb/>
枵腹以待嘉榖之旅生不績於麻露肌以待野蠶之成<lb/>
繭事理之必無者矣又惟斯民戴宋無二者徒以祖宗<lb/>
<pb n="KR4h0044_WYG_033-23b"/>
徳澤深厚人未忍忘雖甚塗炭猶未瓦解雖甚怨怒猶<lb/>
未反叛然以比來廵行所過觀之傍道里縣之民一切<lb/>
空盡以避兵卒其甚者田疇荒萊室廬破毁生聚不保<lb/>
滿目蕭條殊非來蘇望幸之美傳示四方何以彰徳敵<lb/>
人屯駐山東聞有數路並入之謀陛下不深委將相早<lb/>
為防遏但欲深尋幽遠則回顧州郡復為虛邑必曰君<lb/>
王尚且畏避何以責我守城民心覩此安能久忍而無<lb/>
變亂若不望風拜跪以事敵國必將推賢擇能以自保<lb/>
<pb n="KR4h0044_WYG_033-24a"/>
治陳勝呉廣因民不忍而劉項乘之秦遂滅亡者盖本<lb/>
於此古人稱中興之治者曰撥亂世反之正秦不正而<lb/>
甚亂漢髙祖反之正而興焉王莽不正而甚亂光武反<lb/>
之正而興焉隋不正而甚亂唐太宗反之正而興焉唐<lb/>
末五代不正而甚亂我太祖皇帝反之正而興焉反之<lb/>
正者反易其道究其敗亡之由盡更而去之猶反覆手<lb/>
之易也今之亂亦云甚矣其反正而興之在陛下其遂<lb/>
陵遲不振亦在陛下敵人雖暴强其亡可待特恐中國<lb/>
<pb n="KR4h0044_WYG_033-24b"/>
豪傑因之而起反吾之亂興彼之治則陛下之大事去<lb/>
矣天下記之野史書之善惡榮辱垂之方來後人觀之<lb/>
亦猶今之視昔夫湯以七十里而有天下楚以七千里<lb/>
而為讐人役今粘罕之强未如秦其得罪於中國無人<lb/>
不怨則有甚於始皇之於六國也東南形勢控帶江山<lb/>
兼有呉楚之地坤維嶺海提封自如非如湯以七十里<lb/>
而起也而乞憐偷生之勢乃甚於楚之為秦役此臣所<lb/>
以日夜憤懣為陛下痛惜而傷大臣之過計也昔宗澤<lb/>
<pb n="KR4h0044_WYG_033-25a"/>
留守京師一老從官耳猶能致誠鼓動羣賊北連懷衞<lb/>
之民誓與同迎二帝皆相聽許尅期宻應者無慮數十<lb/>
萬人不幸為黄潛善所惡百方沮抑憤悒而死其志不<lb/>
就羣臣亦無敢以澤所謀達於宸聽者以此知人心未<lb/>
厭二帝之徳何况陛下身為子弟責孰加焉誠欲北向<lb/>
而有為臣將見鋤耰慘於長鎩奮臂威於甲兵舉四海<lb/>
惟陛下之用決不為失策惟在陛下斷與不斷為與不<lb/>
為耳<lb/>
<pb n="KR4h0044_WYG_033-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻三十三<lb/>
</p>
<p>
</p>
  </div>
<div>
                <head>崇古文訣巻三十四</head>
    <p>
<pb n="KR4h0044_WYG_034-1a"/>
欽定四庫全書<lb/>
　崇古文訣巻三十四　　　　宋　樓昉　編<lb/>
　　宋文<lb/>
　　　論遣使劄子　　　　　　　　胡　寅<lb/>
　　　　根本經誼曉暢事情毅然有不可奪之色<lb/>
臣竊聞遣使臣入雲中已有定議臣愚陋䝉陛下擢寘<lb/>
從班職在獻納雖小事失當猶合上聞况遣使體大縱<lb/>
使初不預議苟心有所未安豈敢緘黙輙形論奏伏望<lb/>
<pb n="KR4h0044_WYG_034-1b"/>
陛下留神省察昔孔子作春秋以示萬世人君南靣之<lb/>
術無不備載而其大要則在父子君臣之義而已魯桓<lb/>
公為齊所殺魯之臣子於齊有不共戴天之讐而莊公<lb/>
者乃桓公之子也非特不能為父雪恥反與齊通好元<lb/>
年為齊主王姬四年及齊狩於禚五年㑹齊同伐衛八<lb/>
年及齊同圍郕九年及齊盟於蔇是年為齊納子紏仲<lb/>
尼惡之備書於䇿以著其釋怨通和之罪魯莊惟忘父<lb/>
子君臣之義也魯之臣子則而象之故公子牙弑械成<lb/>
<pb n="KR4h0044_WYG_034-2a"/>
於前慶父無君動於後卜齮圉人犖之刅交發於黨氏<lb/>
武闈之間魯之宗祀不絶如綫此釋怨通和之效也豈<lb/>
非為後世之永鑒乎女真者驚動陵寢戕毁宗廟刼質<lb/>
二帝塗炭祖宗之民乃陛下之讐也頃者誤國之臣自<lb/>
知其才術不足以戡定禍亂而又貪慕富貴是故譸張<lb/>
為幻遣使求和以苟嵗月九年於此其效如何彼之一<lb/>
身叨竊爵位而去曽何足道而於陛下聖徳國家大計<lb/>
則虧䘮多矣所幸陛下勇智日躋灼然獨見於邪言乆<lb/>
<pb n="KR4h0044_WYG_034-2b"/>
惑之後奉將天討罪狀豫賊再安國歩漸圖恢復天下<lb/>
忠臣義士聞風興起各思自効以佐丕烈譬如人行萬<lb/>
里登車出門又如支梧厦屋初正基柱存亡治亂實係<lb/>
此時今乃無故蹈庸臣之轍踐阽國之址犯孔子之戒<lb/>
循魯莊之事忘復讐之義陳自辱之辭臣切為陛下不<lb/>
取也或謂不若是少有貶屈其如二帝何臣應之曰自<lb/>
建炎丁未以至甲寅所為卑辭厚禮以問安迎請為名<lb/>
而遣使者不知幾人矣知二帝所在者誰歟見二帝之<lb/>
<pb n="KR4h0044_WYG_034-3a"/>
面者誰歟聞二帝之言者誰歟得女真之要領者誰歟<lb/>
因講和而能息兵者誰歟臣但見丙午而後通和之使<lb/>
歸未息肩而黄河長淮大江相次失險矣臣但聞去年<lb/>
冬使者還言酋豪帖服國勢奠安形於奏章傳播逺近<lb/>
曽未數月而劉豫稱兵犯順矣女真者知中國所重在<lb/>
二帝知中國所恨在刼質知中國所畏在用兵則常示<lb/>
欲和之端増吾所重平吾所恨匿吾所畏而中國坐受<lb/>
此餌既乆而後悟也天下其謂自是改圖必矣何為復<lb/>
<pb n="KR4h0044_WYG_034-3b"/>
出此謬計邪苟曰姑為是爾則豈有修書稱臣厚費金<lb/>
幣而成就一姑息之事也苟曰以二帝之故不得不然<lb/>
則前效可考矣况嵗月益乆敵情益閟必無可通之理<lb/>
也臣嘗思之陛下與女真絶則臣下無所得而人主為<lb/>
義舉若通和則利歸臣下而人主受其惡故凡願奉使<lb/>
通和者皆身謀非國計也陛下何不據孔子之論而决<lb/>
此䇿乎自王安石廢黜春秋天下學士不知尊尚一旦<lb/>
亂臣賊子接迹乎四海幸遇陛下尊信此書孔子之志<lb/>
<pb n="KR4h0044_WYG_034-4a"/>
將伸於今日便當攷筆削之意斷當今之事只行一二<lb/>
大者陛下美名輝映千古矣當今之事莫大於敵國之<lb/>
怨也欲紓此怨必殄此讐則用復讐之議而不用講和之<lb/>
臣行復讐之政而不修講和之事使士大夫三軍百姓皆<lb/>
知女真為不共戴天之讐人人有致死於女真之志百<lb/>
無一還之心然後二聖之怨有可平之日陛下為人子<lb/>
之職舉臣等駑下伸眉吐氣食息世間亦預榮矣苟為<lb/>
不然以中國萬乘之君而稱臣於讐敵則宰相而下皆<lb/>
<pb n="KR4h0044_WYG_034-4b"/>
其陪臣也借使女真欣然講解以一將軍將數萬衆駐<lb/>
兵泗水之上願與陛下面相結約㰱盟而退不知陛下<lb/>
何以待之則又欲變置吾之大臣分部吾之兵將割我<lb/>
之地土而取其租賦有一於此其能從之乎從之則無<lb/>
以立國不從則隳敗和好將何據而可臣實戇昧思之<lb/>
不通是以略具古義凂凟聰聽惟陛下試加采擇或合<lb/>
聖意即以世讐當復無可通和之義明降指揮寢罷奉<lb/>
使之命刻印銷印俄頃之間初無害日月之明適足以<lb/>
<pb n="KR4h0044_WYG_034-5a"/>
彰陛下好謀能聽之美免累聖徳誤國大計<lb/>
　　　再論遣使劄子　　　　　　　　胡　寅<lb/>
　　　　説利害明切却是就理上見得如此<lb/>
臣竊聞宰相張浚有論使事為兵家機權與臣所論事理<lb/>
不同今何蘚遂行不可救止臣待罪侍從初有所陳已荷<lb/>
聖知今浚以輔國謀臣陛下之所改顔而禮貌之者也勢<lb/>
難以臣故以沮其議臣不當力論取勝徒成紛紛然臣再<lb/>
三思慮終未曉浚之説須至剖析聞於聰聽望陛下留神<lb/>
<pb n="KR4h0044_WYG_034-5b"/>
省覽姑且志之聖懐俟他日驗臣所計與浚孰中孰否則使<lb/>
事之利害决矣今則未敢求直也尼堪總師二十餘年破大<lb/>
遼弱我宋雖無逺略亦精於用兵其所行事不可測也今我<lb/>
之虚實彼豈不知尚須卑辭執謙然後足以驕其心示弱屈<lb/>
服然後足以平其怒乎此遣使之無益一也庚戍後不遣使<lb/>
兵亦不来及癸丑遣使則鈎引敵使入國熟視而去曽不旋<lb/>
踵而淮南之警奏至矣此遣使之無益二也前我所遣四輩<lb/>
皆朝廷之選侍從之臣聞其入境晝夜驅遞略無禮節及見<lb/>
<pb n="KR4h0044_WYG_034-6a"/>
尼堪坐受欺紿匆匆而歸未嘗得其要領也而况何蘚<lb/>
一使臣其何能任覘國之事乎此遣使之無益三也昔<lb/>
富弼之使也以一言息南北百萬之兵可謂偉矣使歸<lb/>
行賞遷進官職弼方以中國未能用兵徒賴使人口舌<lb/>
下敵為莫大之耻終不屑受其識度如此乃可辦國事<lb/>
今奉使者首先論其私事祈求㤙澤一二足意而後行<lb/>
所慮卑近與市井之人無異尚能明目張膽不辱君命<lb/>
乎此遣使之無益四也萬一臨以兵威肆其恐脅使人<lb/>
<pb n="KR4h0044_WYG_034-6b"/>
必不能就死則反以我之情告之是自敗也死生之際<lb/>
唯烈士不懼曽謂何蘚而能之乎此遣使之無益五也<lb/>
敵人之所大欲者誰不知之既有無厭之心正欲劉豫<lb/>
明日就亡今日亦必赴救而况豫賊祈哀乞援秋髙草<lb/>
熟來㓂何疑此不待窺覘自可坐照於一堂之上也此<lb/>
遣使之無益六也今淮以北劉豫自以為其封疆矣河<lb/>
之北尼堪自以為其土宇矣使者之行豈能乘雲馭風<lb/>
徑至北庭哉必渡清河之阻經濁河之限然後能至也<lb/>
<pb n="KR4h0044_WYG_034-7a"/>
去冬下詔罪狀劉豫明其為賊今豫肯賔吾使人逹之<lb/>
於敵哉臣恐戎伐凡伯則有之矣此遣使之無益七也<lb/>
今我與敵之勢如两家有沒世之怨一弱一强强者侵<lb/>
陵不休弱者亦固其門墉嚴其戒備待時而動庻能有<lb/>
濟乃欲命一僕夫㗖以酒肉悦以金帛適足以重吾之<lb/>
弱増彼之强而已此遣使之無益八也自古兵强馬衆<lb/>
玩武不戢而無自焚之變者此五代英傑勒曜垂珪之<lb/>
所難也尼堪之為人非即有保國永世兼并天下之術<lb/>
<pb n="KR4h0044_WYG_034-7b"/>
也度其勁兵壯者老老者死其馬之齒日已長矣其謀<lb/>
臣志滿意得沉酣乎子女玉帛之間不越數年必有禍<lb/>
敗此易見也萬一今冬黨助豫賊昧於一來陛下申嚴<lb/>
將士據大江之險以禦之彼再而衰三而竭必矣小小<lb/>
勝負兵家之常今未有兵交之形而遽自納侮以示畏<lb/>
恐情見力屈當反為所乘非兵家形格勢禁之法此遣<lb/>
使之無益九也夫和人之心迎合尼堪之意為身謀而<lb/>
已陛下寤寐賢才日昃不倦菲衣莭食卑宫室陋噐用<lb/>
<pb n="KR4h0044_WYG_034-8a"/>
以養戰士固將父兄攄覆載不同之憤雪滄溟不滌之<lb/>
耻也若堅用和策則謀臣解體義士䘮氣將帥偷安而<lb/>
卒伍泮散以為無復有輸忠効智建立功名之日使和<lb/>
人自謂其説可用如此必有進為之漸以國與人取悦<lb/>
尼堪大事去矣此遣使之無益十也獨有一説使陛下<lb/>
難處者以二帝為言耳然自建炎改元以來使命屢遣<lb/>
無一人能知兩宫起居之狀謦欬之音者况今嵗月已<lb/>
乆敵必重閟惟懼我知之今以彼為父兄之讐絶不復<lb/>
<pb n="KR4h0044_WYG_034-8b"/>
通則名正而事順他日或有異聞在我理直易為處置<lb/>
若通而不絶則彼握重柄歸曲於我名實俱䘮非陛下<lb/>
之利也使或有知二帝所在一見慈顔宣逹陛下孝思<lb/>
之念雖嵗一遣使竭天下之力以將之亦何不可之有<lb/>
其如艱梗悠邈必無可逹之理乎以此揆之則以二帝<lb/>
為言者理不難處也臣聞善為國者必有一定不可易<lb/>
之計正其大義不僥倖以為之漢髙祖出關得董公之<lb/>
謀以弑君討項羽後雖屢敗然項羽負不義之罪雖强<lb/>
<pb n="KR4h0044_WYG_034-9a"/>
必弱漢守其策不變終有天下然張良嶢關之舉養虎<lb/>
之喻君子猶羞道之及劉先主諸葛武侯志在復漢目<lb/>
操為賊亦能三分鼎立魏延出竒欲速孔明不求近功<lb/>
君子以為真以天下自任者古之英雄規模注措大抵<lb/>
如此三國崛起曹氏先據利勢蜀最後立豈以㣲弱之<lb/>
故卑下於操以苟存邪孟子曰君如彼何哉强為善而<lb/>
已今日大計只合明復讐之義用贒才修政事息民訓<lb/>
兵以俟北向更無他策儻或未可惟是堅守若夫二三<lb/>
<pb n="KR4h0044_WYG_034-9b"/>
其徳無一定之論必恐不能有為至於何蘚之行非特<lb/>
無效决須取辱臣所見如此豈得以張浚有言而自抑<lb/>
也<lb/>
　　　灃州譙門記　　　　　　　　胡　寅<lb/>
　　　　詞嚴誼正可謂雄偉不弱者矣<lb/>
經世安民之道除其憂而後同其樂既其實而後修其<lb/>
文盖心志不怡則鏘洋窈𣺌莫娱於聼聞氣血憊瘁則<lb/>
甘毳芳珍莫適於口體饑寒毒痛交切並至而有彼樂<lb/>
<pb n="KR4h0044_WYG_034-10a"/>
之思則封疆之界不足以域山溪之險不足以固而况<lb/>
於墉乎况於閈閎而扄關乎仁人君子推已及物必有<lb/>
本末先後之序矣古之為城也非曰必可恃也其為門<lb/>
也非曰必可揵也盖亦立制度焉爾苟得民心雖畫地<lb/>
而守植表而限效死者莫肯去冐死者不能入不然崇<lb/>
城到天嚴扉重閉金錮而銅鐶鐡扇而石樞無以固結<lb/>
民心至於内携而外叛曽不若折柳之樊吾圃也故曰<lb/>
國之有城城之有門盖亦立制度焉耳灃陽舊苦衆溪<lb/>
<pb n="KR4h0044_WYG_034-10b"/>
羡溢嵗築隄防然後郊與市咸得奠厥居嵗在己酉北<lb/>
盗南騖有守者闕隄召水以自保賊既引去城亦隨䧟<lb/>
他日立郡於荆榛瓦礫中遺黎百一喘焉苟活蓬户且<lb/>
未安而何暇議隄之復大水時至沈竈産鼃稚耋病之<lb/>
逾一紀矣太守羅侯下車訪民疾苦莫先斯亊即帥百<lb/>
姓脩壊補缺鄉者呻吟今者謳歌予嘗過其境呼田夫<lb/>
逆旅而問焉徃徃他邦負耒耜願受一㕓而至者也侯<lb/>
之得此盖有道矣乃作譙門狥民之欲閾内外謹闔開<lb/>
<pb n="KR4h0044_WYG_034-11a"/>
置壺箭以授時棲角鼓以警軍匠則庸工役則鳩兵材<lb/>
則斬浮屠氏之山泛㳂以來未幾告成而民不與焉侯<lb/>
嘗為髙郵曹掾不拜僣臣偽赦莭義上聞即被襃擢及<lb/>
守是邦惠養凋瘵去其害惜其力不惑異端斸其間材<lb/>
歸夷物於公家舉墜典於蕃宣盖忠君必愛其民根諸<lb/>
良心必形諸仁術也春秋一門之廢興謹書于䇿謂夫<lb/>
不當為而為之今侯作門而予乃記焉則見其識本末<lb/>
知先後遵制奉度非時絀而舉贏異乎屈宜臼之譏者<lb/>
<pb n="KR4h0044_WYG_034-11b"/>
是可傳已侯名薦可字養䝉南劔州沙縣人云<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻三十四<lb/>
</p>
<p>
</p>
  </div>
<div>
                <head>崇古文訣巻三十五</head>
    <p>
<pb n="KR4h0044_WYG_035-1a"/>
欽定四庫全書<lb/>
　崇古文訣巻三十五　　　　宋　樓昉　編<lb/>
　　宋文<lb/>
　　　上髙宗封事　　　　　　　　胡　銓<lb/>
　　　　論正詞嚴誼形於色晦翁謂可與日月争光<lb/>
　　　　信哉<lb/>
謹按王倫本一狎邪小人市井無賴頃縁宰相無識遂<lb/>
舉以使敵專務詐誕欺罔天聼驟得美官天下之人切<lb/>
<pb n="KR4h0044_WYG_035-1b"/>
齒唾罵今者無故誘致敵使以詔諭江南為名是欲臣<lb/>
妾我也是欲劉豫我也劉豫臣事敵國南面稱王自以<lb/>
為子孫帝王萬世不㧞之業一旦敵人改慮捽而縛之<lb/>
父子為執商鑒不逺而倫又欲陛下效之夫天下者祖<lb/>
宗之天下也陛下所居之位祖宗之位也奈何以祖宗<lb/>
天下為敵人之天下以祖宗之位為敵人藩臣之位陛<lb/>
下一屈膝則祖宗廟社之靈盡汙敵國朝廷宰執盡為<lb/>
陪臣異時無厭之求安知不加我以無禮如劉豫者哉<lb/>
<pb n="KR4h0044_WYG_035-2a"/>
倫之議乃曰我一屈膝則梓宫可還太后可復淵聖可<lb/>
歸中原可得嗚呼自變故以來主和議者誰不以此説<lb/>
啗陛下哉而卒無一驗是彼之情偽已可知矣陛下尚<lb/>
不覺悟竭民膏血而不恤忘國大讐而不報含垢忍耻<lb/>
舉天下而臣之甘心焉就令敵决可和盡如倫議天下<lb/>
後世謂陛下何如主况敵人變詐百出而倫又以姦邪<lb/>
濟之梓宫决不可還太后决不可復淵聖决不可歸中<lb/>
原决不可得而此膝一屈不可復伸國勢陵夷不可復<lb/>
<pb n="KR4h0044_WYG_035-2b"/>
振可為痛哭流涕長太息者矣向者陛下間關海道危<lb/>
如累卵當時尚不肯北面臣敵况今國勢稍張諸將盡<lb/>
鋭士卒思奮只如頃者固嘗敗之於襄陽敗之於淮上<lb/>
敗之於渦口敗之於淮陽較之前日蹈海之危已萬萬<lb/>
矣儻不得已而遂至於用兵則我豈遽出敵人下哉今<lb/>
無故而反臣之欲屈萬乘之尊下穹廬之拜三軍之士<lb/>
不戰而氣已索此魯仲連所以義不帝秦非惜夫帝秦<lb/>
之虗名惜夫天下大勢有所不可也今内而百官外而<lb/>
<pb n="KR4h0044_WYG_035-3a"/>
軍民萬口一談皆欲食倫之肉謗議洶洶陛下不聞正<lb/>
恐一旦變作禍且不測臣竊謂不斬王倫國之存亡未<lb/>
可知也雖然倫不足道也秦檜以腹心大臣而亦為之<lb/>
陛下有堯舜之資檜不能致陛下如唐虞而欲導陛下<lb/>
如石晉近者禮部侍郎曽開等引古誼以折之檜乃厲<lb/>
聲責曰侍郎知故事我獨不知則檜之遂非狠愎已自<lb/>
可見而乃建白令臺諌從臣僉議可否是乃畏天下議<lb/>
已而令臺諫從臣共分謗耳有識之士皆以為朝廷無<lb/>
<pb n="KR4h0044_WYG_035-3b"/>
人吁可惜哉孔子曰㣲管仲吾其被髪左袵矣夫管仲<lb/>
覇者之佐耳尚能變左袵之區為衣冠之㑹秦檜大國<lb/>
之相也反驅衣冠之俗歸左袵之鄉則檜也不唯陛下<lb/>
之罪人實管仲之罪人矣孫近附㑹檜議遂得叅知政<lb/>
事天下望治有如饑渇而近伴食中書漫不可否事檜<lb/>
曰敵可講和近亦曰可和檜曰天子當拜近亦曰當拜<lb/>
臣嘗至政事堂三發問而近不答但曰已令臺諌侍從<lb/>
議矣嗚呼叅賛大政徒取充位如此有如敵騎長驅尚<lb/>
<pb n="KR4h0044_WYG_035-4a"/>
能折衝禦侮邪臣竊謂秦檜孫近亦可斬也臣備員樞<lb/>
屬義不與檜等共戴天區區之心願斷三人頭竿之藁<lb/>
街然後覊留敵使責以無禮徐興問罪之師則三軍之<lb/>
士不戰而氣自倍不然臣有赴東海而死耳寧能處小<lb/>
朝廷求活邪<lb/>
　　　假陸賈對　　　　　　　　　胡　宏<lb/>
　　　　議論正大規摹開闊不可獨以文字觀而抑<lb/>
　　　　揚起伏假設髙帝陸賈問對之辭尤可玩味<lb/>
<pb n="KR4h0044_WYG_035-4b"/>
陸賈為漢髙帝太中大夫時前説稱引詩書帝罵之曰<lb/>
乃公居馬上得之安事詩書賈再拜對曰臣竊以為陛<lb/>
下馬上之功不如項王也上曰何謂不如對曰天下初<lb/>
發難時秦軍常乘勝逐北項王獨破秦軍虜王離懾服<lb/>
諸侯將降章邯及欣翳西攻破函谷東係死田榮蹙漢<lb/>
軍於榖泗困陛下於滎陽成臯七十餘戰未嘗敗北陛<lb/>
下失太公於彭城亡衆於滎陽跳身於玉門中伏弩於<lb/>
廣武勇不振於鴻溝既及羽於固陵必待信越而後敢<lb/>
<pb n="KR4h0044_WYG_035-5a"/>
戰此臣所謂不如也上曰是則然矣而我得天下項王<lb/>
失天下者何也賈對曰項王失信弑君意忌聼䜛行姑<lb/>
息樂殺人殖貨利犯聖王之法此其所以失天下也陛<lb/>
下本以寛大長者受懐王入關之命為天下除殘賊所<lb/>
過亡鹵掠赦秦降王子嬰財物無所取婦女無所幸約<lb/>
法三章父老唯恐陛下不為秦王此三代得天下之仁<lb/>
也項王負約王陛下於蜀漢陛下忍而就國用蕭何為<lb/>
丞相養其民以致贒人収用巴蜀還定三秦項羽賊殺<lb/>
<pb n="KR4h0044_WYG_035-5b"/>
義帝陛下舉軍縞素告諸侯而伐之此三代取天下之<lb/>
義也不齷齪自用多大略得英雄心師張良任陳平將<lb/>
韓信此堯舜禹湯文武知人之明也以野戰略地之功<lb/>
譬狗以文墨議論之功為人此堯舜禹湯文武尚徳不<lb/>
尚戰之心也鎮撫百姓下令軍士不幸死者吏為衣衾<lb/>
棺歛轉送其家此堯舜禹湯文武哀鰥寡恤孤獨之政<lb/>
也此五者陛下所以得天下成大漢盤石之基非歟馬<lb/>
上一時之功乃河漢之波瀾起伏耳上忻然而笑曰生<lb/>
<pb n="KR4h0044_WYG_035-6a"/>
言起吾意殊非腐儒之論吾欲治天下法先聖何若而<lb/>
可賈再拜對曰陛下及此言天下之福也天下法制自<lb/>
周幽厲掃蕩幾盡平莊之後浸㣲浸滅五覇假托仁義<lb/>
以自封其志不在於斯民至於七雄益以戰争强大為<lb/>
務秦據形勝以利誘民鬪取一時之勝而不知其勝為<lb/>
僥倖也遂安而行之居十有三嵗天下争起而亡之矣<lb/>
願陛下退叔孫通聘魯二生使與張良四皓及如臣者<lb/>
共論所以承三代之宜定一代大典以幸天下以詔子<lb/>
<pb n="KR4h0044_WYG_035-6b"/>
孫以傳萬世上曰善然吾老矣不能用也明年丙午夏<lb/>
四月甲辰帝崩於長樂宫寥寥千餘嵗未有能明漢家<lb/>
承三代之宜者也又可論承漢家之宜乎大宋癸酉嵗<lb/>
有士嘆曰鳴呼天乎使陸生有是對而漢祖用其言則<lb/>
必六宫有制適庻有辨教養子弟有法后夫人嬪婦各<lb/>
得其所矣又安有戚夫人為人彘張美人以恨死趙王<lb/>
如意以酖死淮陽王友以餓死梁王恢以殺死燕王建<lb/>
絶嗣山朝武彊不疑幾於亂姓之事哉又安有審食其<lb/>
<pb n="KR4h0044_WYG_035-7a"/>
入於死誅不赦之罪而吕氏至於族滅後世世有外戚<lb/>
之禍哉則必制國有法荆王賈楚王交代王喜齊王肥<lb/>
不封數十縣而伏羲神農黄帝堯舜禹湯文武及臯陶<lb/>
伊傅周吕之裔得血食矣則必體貌大臣韓信彭越之<lb/>
夷三族可悔齊相國不繫獄黥布陳豨盧綰韓王信不<lb/>
背叛矣則必不襲秦故尊君抑臣而朝廷之上制禮以<lb/>
道謙尊而光乾剛不亢臣道上行致天地於交泰而大<lb/>
臣可以託天下委六尺之孤矣則必封建諸侯藩垣屏<lb/>
<pb n="KR4h0044_WYG_035-7b"/>
翰根深蔕固難於崩陷可以正中國四夷之分不至畏<lb/>
匃奴與之和親而首足倒置矣則必復井田之制不致<lb/>
後世三十税一近於貊道富者田連阡陌僣擬公侯而<lb/>
貧民寃苦失職矣則必用虞制五刑使好生之徳洽於<lb/>
黎民不下三大赦以啓後世恵姦宄賊良民之原矣則<lb/>
必侍御僕從罔匪正人有疾病不枕宦者臥臨棄天下<lb/>
公卿大夫受顧命婦寺不得與而大正其終矣則必兼<lb/>
用仲尼立嫡與贒之法嗣天子繼離之明行乾之健不<lb/>
<pb n="KR4h0044_WYG_035-8a"/>
受制於母后遂飲為滛樂不聼政矣嗚呼天道徃而必<lb/>
返三代之盛其有不復者乎<lb/>
　　　治安劄子　　　　　　　　　趙　霈<lb/>
　　　　愛君憂國詞氣凛凜真有古諍臣之風<lb/>
臣嘗聞安不忘危治不忘亂治亂之機相為倚伏安者<lb/>
危之對居安而不戒則危有時而至治者亂之反恃治<lb/>
而不修則亂有時而生惟安而思危乃能常安治而思<lb/>
亂乃能常治兹自然之理聖人之所不忽也仰惟陛下<lb/>
<pb n="KR4h0044_WYG_035-8b"/>
出承列聖之丕基適丁陽九之厄運中原俶擾黎民塗<lb/>
炭九年於兹矣秣馬勵兵而士氣始振興衰撥亂而武<lb/>
志方申天時既至人事已極比者皇威奮張㓂戎逺遁<lb/>
已肇中興之業坐收不戰之功天其或者殆將悔禍使<lb/>
之至於治安乎兹者鑾輿言還天人和悦逺邇乂寧所<lb/>
謂安危治亂之機正不可一日而忘也臣敢以漢唐論<lb/>
之光武時王室初定因馮異自長安入朝詔曰倉卒蕪<lb/>
蔞亭豆粥滹沱河麥飯厚意乆不報異稽首謝曰臣聞<lb/>
<pb n="KR4h0044_WYG_035-9a"/>
管仲謂小白曰願君無忘射鉤臣無忘檻車齊國賴之<lb/>
臣今亦願國家無忘河北之難小臣不敢忘巾車之㤙<lb/>
然則光武所以能保帝業其由馮異之言乎唐太宗時<lb/>
髙昌既平魏徴曰昔齊小白與管仲鮑叔牙甯戚四人<lb/>
者飲叔牙奉觴而起曰願公無忘在莒時使管仲無忘<lb/>
束縛於魯時使甯戚無忘飯牛車下時小白曰寡人與<lb/>
大夫能無忘夫子之言則社稷不危矣帝曰朕不敢忘<lb/>
布衣時公等無得忘叔牙之為人也然則太宗所以能<lb/>
<pb n="KR4h0044_WYG_035-9b"/>
保其業其由魏徴之言乎夫以後漢初定天下唐既平<lb/>
髙昌宜若無所憂矣馮異魏徴乃引小白管仲鮑叔牙<lb/>
之語以為戒此無他欲其思所以危則安思所以亂則<lb/>
治故也馮異願光武無忘河北之難太宗自謂不敢忘<lb/>
布衣時臣亦願陛下無忘親征時臣亦無忘扈從時則<lb/>
治安可期矣伏望益軫聖念載恢逺圖知燕安不可懐<lb/>
則前日䟦履之勞不可忘也知喜樂不可極則前日宵<lb/>
旰之憂不可忘也知前日倉猝之警則凡所謂備禦之<lb/>
<pb n="KR4h0044_WYG_035-10a"/>
䇿其可忘乎知前日餽餉之艱則凢所謂理財之道其<lb/>
可忘乎臣今於此當念扈蹕之際務殫報國之誠指陳<lb/>
得失獻替可否庻幾君臣上下共享治安之美如漢光<lb/>
武唐太宗時無愧馮異魏徴之所陳矣區區狂瞽不勝<lb/>
至願<lb/>
　<lb/>
　<lb/>
　<lb/>
<pb n="KR4h0044_WYG_035-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　崇古文訣巻三十五<lb/>
</p>
<p>
</p>
  </div>
<div> <lb/>
    <p>
<pb n="KR4h0044_WYG_036-1a"/>
崇古文訣後叙<lb/>
迂齋先生深於古文嘗掇取菁華以惠四明學者迨分<lb/>
教金華横經璧水傳授浸廣天下始知所宗師森曩偕<lb/>
先生季弟為館下生就得繕本玩味不釋恨未鋟梓適<lb/>
先生守莆幸備冷官因間叩請盡得所藏自先秦迄<lb/>
於我宋上下千餘年間其頴出者網羅無遺軼竊謂古<lb/>
今文章浩無津涯學者窮日之力不啻河伯之望海若<lb/>
此編鈎𤣥而提要抉幽而洩庾波詭濤譎星囬漢翻眩<lb/>
<pb n="KR4h0044_WYG_036-1b"/>
晃萬状一經指摘關鍵瞭然其幸後學𢎞矣子曰人莫<lb/>
不飲食也鮮能知味也先生之於文其知味也歟陳森<lb/>
䟦<lb/>
</p>
<p>
</p>
  </div></body>
</text>\m</TEI>