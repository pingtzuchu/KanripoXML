<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>竹澗集卷一</head> <lb/>
    <p>
<pb n="KR4e0161_WYG_001-1a"/>
欽定四庫全書<lb/>
　竹澗集卷一<lb/>
　　　　　　　　　　　　明　潘希曾　撰<lb/>
　　古今詩一百十六首<lb/>
　　　池上即事<lb/>
避石斜開徑臨池小作堂竹隂隨杖履荷氣襲衣裳逈<lb/>
覺紅塵隔寜知白日忙一觴還一詠此樂詎能忘<lb/>
　　　送劉掌教中和山西校文<lb/>
<pb n="KR4e0161_WYG_001-1b"/>
月窟秋香近山程暑雨踈諸生瞻使節内府待賢書鍳<lb/>
出驪黄外心傳衣鉢餘晉陽稱自古多士近何如<lb/>
　　　病中偶述<lb/>
閉戸東風又一春竹隂庭院静無塵花枝開好能撩我<lb/>
燕子來頻不避人與酒絶交偏寂寞作詩為計有吟呻<lb/>
病餘筋力難為禮拄杖人前自亦嗔<lb/>
　　　早春聞鳥<lb/>
庭樹朝來好鳥鳴似聞相喚不知名神機妙處應須玩<lb/>
<pb n="KR4e0161_WYG_001-2a"/>
昨夜春雷送一聲<lb/>
　　　喜雨<lb/>
亢陽當午天欲赤霹靂墮地坤隅坼樓頭颯然風雨來<lb/>
席捲萬瓦飛黄埃初如絲紛忽如注河翻海立蛟龍怒<lb/>
一洗燀熱清八極頓令枯槁回顔色東園青可菹南畝<lb/>
足我糈蟲鳥相和鳴花竹秀以舒吁嗟物我將無同炎<lb/>
凉燥濕苦樂之感相流通向來困憊一時起渴心灌溉<lb/>
生歡喜乃知茫茫大造非小兒隂陽推奪故應爾雨餘<lb/>
<pb n="KR4e0161_WYG_001-2b"/>
更愛暮天碧月華滿院凉於水<lb/>
　　　題仲兄書齋<lb/>
先生志在當世者蔵脩暫結青山社芳園半畝屋數椽<lb/>
月戸風簷共瀟灑閉門却掃門更深抱膝時作南陽吟<lb/>
緗帙堆忩自披覧古琴掛壁誰知音愛花不與花爭地<lb/>
紅白盈堦鬬明媚拂天脩竹起秋聲捲露芭蕉滴晴翠<lb/>
坐我終日忘我疲况是兄弟相怡怡清談小笑恣幽賞<lb/>
不數對牀風雨時笑談未了林月出欲去還留興逾逸<lb/>
<pb n="KR4e0161_WYG_001-3a"/>
及此清光夜未央題詩素壁傳他日<lb/>
　　　樗林散人為嚴處士賦<lb/>
散木豈無用散人何可覊樹來廣莫野看到逍遙時朝<lb/>
市甘抛棄煙霞足䕶持高風千載上誰嗣考槃詩<lb/>
　　　甲子除夜<lb/>
嵗除那可守聊坐小堂寒椒酒春先到梅花興未闌三<lb/>
旬明忽滿幾刻夜將殘泰運囘天地清愁謾自寛<lb/>
　　　遊虎丘寺<lb/>
<pb n="KR4e0161_WYG_001-3b"/>
紅塵乆礙登山屐緑水今來載酒船塔頂風凄催客飲<lb/>
佛前燈暗照僧禪烟霞滿目聊延佇名姓逢人莫浪傳<lb/>
寺石不湏重試劔倚天千尺在吟邉<lb/>
　　　曉舟漫興<lb/>
溽暑逾三伏新凉生五更卧便衾布薄起覺㡌紗輕樹<lb/>
擁孤村秀霞横極浦明官舟兩月路今日渴心清<lb/>
　　　訪王主政秉衡不值仍小候<lb/>
下馬欵門門正關主人辰出酉未還三年見我兒童喜<lb/>
<pb n="KR4e0161_WYG_001-4a"/>
一鳥啼春院落閒竹所徑來元不俗剡溪乘興未容慳<lb/>
斜陽滿地看輝盡更待花稍月一彎<lb/>
　　　送董内翰文玉歸娶<lb/>
鄉闈識我同升日翰苑逢君及第時青鏡朱顔年獨妙<lb/>
蟾宫仙侣喜相期班衣著錦光生國玊樹臨風潤照楣<lb/>
此去西湖梅正發好慿征客寄南枝<lb/>
　　　湘東曾生隨兄山海闗俄歸省親贈此<lb/>
闗海連宵雨湘江萬里雲離情與歸思春絮正紛紛<lb/>
<pb n="KR4e0161_WYG_001-4b"/>
　　　經筵侍班<lb/>
便殿春和闢講筵叨陪法從五雲邉迎風縹緲爐煙細<lb/>
映日徘徊寳扇圎鷄舌含香承㫖近雉膏推食荷恩偏<lb/>
緝熈聖學㣲臣願供奉朝朝力未愆<lb/>
　　　小齋遣興<lb/>
窓畔然香枕畔書小齋無事日長初冥心似欲迷莊蝶<lb/>
刮目猶堪校魯魚役役浮生聊自遣悠悠終古竟何如<lb/>
重門在告經旬閉一任傍人笑索居<lb/>
<pb n="KR4e0161_WYG_001-5a"/>
　　　送魯内翰振之使安南<lb/>
妙選出瀛洲乾坤此勝遊節辭金殿曉詔下珥江秋日<lb/>
月開王政文章炳帝猷過門江漢路戲綵一停舟<lb/>
　　　賦秋海棠次馬中舍文明韻<lb/>
自是東風第一流不隨桃李弄春柔駐顔誰與傳丹訣<lb/>
傾國天留艶素秋清極傅霜肌不粟睡來侵月影還幽<lb/>
沉香亭畔如曾見莫道楊妃得與儔<lb/>
　　　送陳經府廷盛之河間<lb/>
<pb n="KR4e0161_WYG_001-5b"/>
少年文采動時髦老去功名信所遭千里不須嗟驥櫪<lb/>
一官聊復試牛刀行經易水秋風冷吟對瀛臺海月高<lb/>
兩地相望俱是客緬思鄉社共松醪<lb/>
　　　丁卯春苦雪次陶掌科世和韻<lb/>
頑隂春不退急雪日爭飛竟夕明通牖乘風暗入幃不<lb/>
成宜麥瑞空假却蝗威漫擁袁安戸偏沾東郭衣燮調<lb/>
吾道拙斟唱此心違挾纊何當喜重裘幸免譏耽詩應<lb/>
益瘦多病故難肥擬訂梅花約山隂訪釣磯<lb/>
<pb n="KR4e0161_WYG_001-6a"/>
　　　書懐次李内翰宗易韻<lb/>
兩月東風凍未除手皴非乏豹為祛江鄉舊社思浮蟻<lb/>
賔館流年愧食魚夢逐盧生成底事方抄陸氏有新書<lb/>
瀛洲仙侣勞相念幾度詩來伏枕餘<lb/>
　　　岸栁二首<lb/>
岸栁緑絲絲春風不斷吹昨來誰此别留得折殘枝<lb/>
湖上緑烟絲迎風不自持别離無意管解鬬好腰肢<lb/>
　　　安山閘與薛掌科子純陳侍御廷禄酌栁下<lb/>
<pb n="KR4e0161_WYG_001-6b"/>
栁岸追凉偶共來一罇分坐緑隂隈歌聲欲徹雲中去<lb/>
望眼真從天際回客路光隂三日阻詩家花鳥二公裁<lb/>
安山此集成佳㑹莫訝河枯閘未開<lb/>
　　　南旺夜酌呈薛掌科<lb/>
月色波光滿畫船一罇相對且留連與君萬里歸來日<lb/>
却憶今宵作去年<lb/>
　　　夜抵沛縣懐沽頭章水部以道<lb/>
孤舟盡日栁邉撑尚隔煙波十里程篷底一燈聴雨落<lb/>
<pb n="KR4e0161_WYG_001-7a"/>
枕邉三鼓盼天明笑談可待還當别身世無慿忽自驚<lb/>
欲假詩筒報消息曲江幽夢恐先成<lb/>
　　　曉發清河<lb/>
破曉發孤艇春和風不驚推篷煙樹濕盪漿浪花明野<lb/>
色入淮逈河流帶濟清江湖萬里去獨抱古人情<lb/>
　　　京口即事<lb/>
行盡東風愛日長京江風日似錢塘望知酒斾心先醉<lb/>
吟對花枝句亦香浪裏金山妨短屐雲邉鐡瓮倚危檣<lb/>
<pb n="KR4e0161_WYG_001-7b"/>
長安到此三千里更擬揚舲過楚湘<lb/>
　　　過玉山書懐<lb/>
一别長安路五千幾囘雲裏望青天山從絶頂朝驅馬<lb/>
水向高源夜放船蒲艾漸香臨午日風霜飽厯任流年<lb/>
本來帶得煙霞疾歌入滄浪意惘然<lb/>
　　　湖上叟<lb/>
夕陽湖上叟短褐意悠哉放犢㸔兒戲打魚携婦來茅<lb/>
簷和土覆竹牖傍雲開萬里懐鄉客行歌首重回<lb/>
<pb n="KR4e0161_WYG_001-8a"/>
　　　南昌道中<lb/>
客子去何適鳩聲斷復啼隂晴五月半天地大江西水<lb/>
遠湘流合山重嶺嶠迷向來弧矢意不敢憚航梯<lb/>
　　　客夜獨酌<lb/>
為客有長夜出門無故人多情千里月送此一杯春大<lb/>
夢難醒世虚舟不定身頽然倚篷底猶自憶垂綸<lb/>
　　　夏夜<lb/>
夏夜苦暄濁散步青山岡顧瞻閴無人明月流清光繫<lb/>
<pb n="KR4e0161_WYG_001-8b"/>
舟楊栁根移牀松桂傍黙黙坐復起仰天夜未央咄此<lb/>
萬里身顧影徒彷徨水蛙聒靡厭草蟲鳴暗傷蛙蟲詎<lb/>
足恠蛇虺未可量銀河淡欲没露下凉沾裳且復歸我<lb/>
舟濯足臨滄浪<lb/>
　　　題袁州分司壁<lb/>
槐隂栢影几屏間倒映池盆石假山深院無塵人罕到<lb/>
蒼苔有跡鳥初還薫風幸解吾民愠客子聊乘此日閒<lb/>
向晩詩成誰和者粉墻題處墨斑斑<lb/>
<pb n="KR4e0161_WYG_001-9a"/>
　　　萍鄉馬上<lb/>
山衘斜日澹餘暉匹馬迢遙厯翠㣲雨過不知三伏在<lb/>
風來那得一塵飛舂殘水碓香粳熟灌足溪田老芋肥<lb/>
物色滿前吟未己又逢横笛牧童歸<lb/>
　　　泊湘東<lb/>
殘暑侵陵困未蘇短篷閒倚欲長吁不聞更漏憐村僻<lb/>
漸轉星河見夜徂萬里瀟湘梧葉落百年天地野航孤<lb/>
思蓴賸有秋風興未卜歸途是坦途<hi>時虞逆瑾見害</hi>
<pb n="KR4e0161_WYG_001-9b"/>
　　　湘潭慶霞寺<lb/>
野寺捫蘿入荒凉嵗月深偶尋逃暑䖏一洗入禪心共<lb/>
坐僧閒語眠聽鳥細吟出門仍理棹落日半川隂<lb/>
　　　長沙秋日<lb/>
六月長沙早見秋涼風吹雨暮䬒䬒不憂卑濕能為患<lb/>
稍喜炎蒸欲解讎賈傅廟荒侵薜荔屈原沙冷呌鈎輈<lb/>
南來未覺江湖逺對此令人動别愁<lb/>
　　　長沙分司竹桂橘三植皆南州高品感而有作<lb/>
<pb n="KR4e0161_WYG_001-10a"/>
　　三首<lb/>
兩竿蒼玊何年植瀟洒當軒伴寂寥終日㸔來吟不足<lb/>
有時倚處醉㣲銷影垂月下湘君佩聲咽風前秦女簫<lb/>
彷彿故園池上見不知身在五湖遙<lb/>
搖落方同楚客傷崢嶸一樹好秋光誰從月窟移仙種<lb/>
獨把天香殿衆芳玉露濯枝叢淺碧金丹㸃蕋破輕黄<lb/>
廣寒記得曾攀折屈指于今己十霜<lb/>
青青江橘映秋堂浥露含風亦自香行處尋常供獨玩<lb/>
<pb n="KR4e0161_WYG_001-10b"/>
霜前三百莫輕嘗風流雅稱離騷頌品味珍収本草方<lb/>
寄語湘靈須愛謢待充包貢入明光<lb/>
　　　山行柬劉侍御克温<lb/>
兩日山行罷詠詩不知詩句賸相隨曉鴻摩月悲鳴處<lb/>
秋葉吟風欲墮時萬里羊腸諳客况百年犬齒敢吾私<lb/>
聮鑣幸有劉公幹倡和時時妙色絲<lb/>
　　　龍陽道中<lb/>
山城百里道多半在岧嶤岫濕含雲氣崖香長藥苗野<lb/>
<pb n="KR4e0161_WYG_001-11a"/>
田荒作路古木仆為橋日暮西風急吟蟬抱葉飄<lb/>
　　　早行<lb/>
早行乗月晩乗風殘暑無煩苦若翁萬里邉闗羸馬底<lb/>
一秋光景亂蟬中長安北望雲何極衡岳南來鴈不通<lb/>
獨有寸心堪百鍊乾坤隨處是帡幪<lb/>
　　　澧州次李僉憲士脩韻二首<lb/>
下馬西風鬂有沙偶同尊酒話通家春風二十一回夢<lb/>
幾見錦官城外花<hi>李蜀人予幼隨宦其地</hi>
<pb n="KR4e0161_WYG_001-11b"/>
每嗟雲樹隔江天目斷西山舊雪巔忽漫相逄又成别<lb/>
秋燈挑盡雨連綿<lb/>
　　　登澧州喜晴柬劉侍御<lb/>
十日秋隂乍放晴又隨騘馬出孤城林霏滴翠時沾濕<lb/>
花氣浮香遠送迎輭陌正宜聮轡語好山都作覔詩行<lb/>
村田處處逄収秫不用衘盃意己傾<lb/>
　　　石門道中<lb/>
烟霧冥濛匝四山紫騮䭾我畫圖間不妨終嵗長為客<lb/>
<pb n="KR4e0161_WYG_001-12a"/>
纔到吟詩便屬閒沉海魚書無夢想穿雲鳥道有躋攀<lb/>
折衝久佩宣尼訓敢訝行邉漸入蠻<lb/>
　　　石門縣<lb/>
路盡石為門門中緑樹村山巒當城郭風俗自乾坤水<lb/>
接桃源𣲖人通洞獠言晩厨供石鯽為倒菊花樽<lb/>
　　　慈利縣<hi>古崇山地</hi>
百里慈陽地巉巖半不毛天垂南裔盡山揷北辰高種<lb/>
粟惟便火耕崖秪慣刀驩兠墓猶在掩鼻過秋蒿<lb/>
<pb n="KR4e0161_WYG_001-12b"/>
　　　九谿道中二首<lb/>
秋思正凄迷千山入九谿路危頻下馬午過不聞雞秃<lb/>
樹疑人立荒禽作恠啼孤烟生遠壘隱隱動昏鼙<lb/>
　　　又<lb/>
青雲萬疊山山下水潺潺詰屈路難出崔嵬星可攀勞<lb/>
哉千里驥入此九谿蠻坦坦中原地長驅何日還<lb/>
　　　茅花嶺<lb/>
羣山絶頂茅花嶺俯瞰蠻谿勢轉嚴下馬幾經難冐險<lb/>
<pb n="KR4e0161_WYG_001-13a"/>
排雲直上最高尖茫茫白眼空人世靄靄青天作㡌簷<lb/>
安得畫歸摩詰句滿囊携去未傷廉<lb/>
　　　野牛闗<lb/>
窮闗過野牛舉目使人愁挂樹猿通臂傷人蛇兩頭青<lb/>
天一線影翠壁四時秋決決寒泉洞遥通江漢流<lb/>
　　　宿九谿安福所<lb/>
青山官舍雨踈踈掃地焚香客到初秋意蕭條一年暮<lb/>
土風荒陋九夷居扶持病骨多將藥愛惜清宵祗讀書<lb/>
<pb n="KR4e0161_WYG_001-13b"/>
忽憶故園兄弟樂不知茰菊近何如<lb/>
　　　大庸山中大霧<lb/>
霏微山霧不成雨蔽翳朝陽如許隂初似半空横一練<lb/>
恠來俄頃失千林逢人莫辨惟聞語飲酒雖多豈易禁<lb/>
身在瘴鄉須自遣未能開口祗沉吟<lb/>
　　　永定乗小艇東下<lb/>
小艇下狂瀾征途暫解鞍清秋一夜雨亂石百重灘山<lb/>
向船頭合天如井底觀寒猿自啼伴羇思苦相干<lb/>
<pb n="KR4e0161_WYG_001-14a"/>
　　　登荆州城<lb/>
城頭突兀仲宣樓城下長江日夜流呉蜀東西如指掌<lb/>
闗河百二此襟喉從來用武英雄地不盡悲歌客子秋<lb/>
獨倚危欄還罷去龍山風日晩悠悠<lb/>
　　　熈春書屋為長垣王賦<hi>書屋在羅含熈春園</hi>
江漢千年地風流一代豪身居王者貴心慕古人高畫<lb/>
棟充蝌蚪瓊忩秃兎毫真知為善樂不厭讀書勞種藥<lb/>
生朱草栽花吐碧桃春風動和煦秋意破蕭騷往事難<lb/>
<pb n="KR4e0161_WYG_001-14b"/>
同調兹園固有遭倚闌時嘯咏與客共㳺翺聖瑞歌麟<lb/>
趾詞華覩鳯毛作詩傳盛事安得思如陶<lb/>
　　　幽蘭<lb/>
幽蘭在空谷值此秋氣悲風霜不知惜蕭艾爭相欺空<lb/>
然藴國香蕪没弗見知所性良獨靜黙黙含貞姿客從<lb/>
遠方來塵眼驚見之欲佩不忍紉三臭徒嗟咨<lb/>
　　　百里荒<hi>在夷陵西</hi>
荒山百里程險惡不堪行向使夢曾到應令䰟亦驚有<lb/>
<pb n="KR4e0161_WYG_001-15a"/>
蹊皆虎跡無樹不猿聲草與人肩並雲隨馬足生千尋<lb/>
排壁暗一㸃遠空明不雨泥常濘多年木自傾履危時<lb/>
側足望遠獨含情安得吳剛斧崎嶇豁爾平<lb/>
　　　山行即事<lb/>
山深少行跡猿鶴自為羣老樹封蒼蘚長藤挂白雲人<lb/>
烟寒不起日色午難分跋涉雖艱苦翛然遠世紛<lb/>
　　　巴夷<lb/>
巴夷依洞險茶漆足營生不解通名字粗知聽使令狼<lb/>
<pb n="KR4e0161_WYG_001-15b"/>
心終叵測鳥語自相驚未暇圖王㑹編詩記遠行<lb/>
　　　入施州雜咏六首<lb/>
匹馬空山日易移裹糧篝火傍崖炊誰言野食無供帳<lb/>
鳥作笙簫樹作帷<lb/>
好峯如削透林端面面生雲翠作團安得池盆寛十畝<lb/>
貯來庭院倚欄干<lb/>
如烟如霧暗空林濕不沾衣冷沁襟忽見斜陽一回望<lb/>
始知身下白雲岑<lb/>
<pb n="KR4e0161_WYG_001-16a"/>
山頭日出山腰雨不到山頭不見晴上下青山一千里<lb/>
隂晴見慣未須驚<lb/>
一𣲖清泠數曲來青蒲白石淺瀾洄風光不落流觴手<lb/>
捧得芙蓉露幾杯<lb/>
李白風流在夜郎涪翁繼至有輝光皇華忝我來今日<lb/>
漫把新詩和宋唐<lb/>
　　　曉發大田<lb/>
曉色滿征衣行人在翠㣲不緣幽徑引眞被亂山圍露<lb/>
<pb n="KR4e0161_WYG_001-16b"/>
重林稍滴雲輕水靣飛天涯知近遠但望夜郎歸<lb/>
　　　施州通天洞<lb/>
洞門閒倚白雲開洞裏殘碑半緑苔竒絶自然超識界<lb/>
𣺌茫何處有蓬萊竅通天表窺何極泉去人間挽不回<lb/>
萬里停驂一迴醉試題青壁記曾來<lb/>
　　　晨霜<lb/>
晨霜忽被野萬木含凍姿暉暉日初映策策風長吹昨<lb/>
來三日霧消㪚今何之雖云厯瘴鄉不復疑斯時𤣥冥<lb/>
<pb n="KR4e0161_WYG_001-17a"/>
主冬令青女出以期百物庶有遂吾亦慰吾私隂陽異<lb/>
所用天心貴推移氷霜結春夏適足為癘疵至理諒斯<lb/>
在天人豈殊岐<lb/>
　　　巫峽<lb/>
下峽初驚灔澦過壓船巫岫鬱嵯峨荒唐事往餘雲雨<lb/>
欵乃聲高出漩渦三蜀規模諸葛在百年感慨杜陵多<lb/>
酒醒日暮長安遠愁聽漁翁作楚歌<lb/>
　　　泊夷陵<lb/>
<pb n="KR4e0161_WYG_001-17b"/>
岸頭烟色暗寒蕪東下夷陵水似鋪出峽江聲城畔急<lb/>
傍巖漁火雨中孤秦灰未冷還興楚漢鼎難安可恨吴<lb/>
惆悵千年如昨日夜深閒坐攬吟鬚<lb/>
　　　聞戚世英發解<lb/>
桂花消息月中傳遠客初聞喜欲顚鳴世文章真不忝<lb/>
横秋鵰鶚任高騫朱陳况是曾同學韋杜從來不乏賢<lb/>
昨夜金門早朝夢分明聮佩五雲邉<lb/>
　　　過熊羆嶺<lb/>
<pb n="KR4e0161_WYG_001-18a"/>
衡陽又過熊羆嶺冀北誰傳鴻鴈書廊廟闗心趨走地<lb/>
年華回首别離初梅横野市春寒淺竹映沙村夕照虚<lb/>
十里浯溪天漸暝磨崖碑畔暫躊躇<lb/>
　　　永州道中<lb/>
南岳南來五嶺連黃茅望斷瘴雲邉未知遊子歸何日<lb/>
又見梅花送一年行路雨晴多負笠居人冬晩不衣綿<lb/>
異蛇見説無人捕官政于今可勝前<lb/>
　　　次韻陳憲副歸田<lb/>
<pb n="KR4e0161_WYG_001-18b"/>
人間宦海幾桑田穩泛滄浪舊釣船冠挂神羊餘正直<lb/>
身將仙鶴去聮翩季鷹感慨秋來早元亮歸休醉欲眠<lb/>
最是閒中多日月相逢不敢問流年<lb/>
　　　贈陳千戸致仕<lb/>
少年投筆偉功成頓悟邯鄲夢裏榮何似伏波誇矍鑠<lb/>
却教薏苡誤平生<lb/>
　　　武岡道中<lb/>
山翠重重踏不開馬疲慵著短鞭催侵尋卒嵗詩全少<lb/>
<pb n="KR4e0161_WYG_001-19a"/>
邂逅逢梅首重回邉徼未妨持節去笑談曾擬折衝來<lb/>
每懐宦牒無優暇慚負芸忩舊巻堆<lb/>
　　　臘月二十五日立春途中作<lb/>
涉世艱闗懶著鞭催人節物苦推遷冬歸不待一年盡<lb/>
春到仍爭五日先綵仗土牛何處擊青絲纎手若為傳<lb/>
隂崖窮谷還生意惟願東風攬化權<lb/>
　　　靖州守歲<lb/>
今嵗今宵更幾何梅花爆竹兩蹉跎百千萬事與時去<lb/>
<pb n="KR4e0161_WYG_001-19b"/>
三十二年從此過公館無人燈燼落邉城達曙鼓聲多<lb/>
紛紛怕逐春來夢細瀹香茶遣睡魔<lb/>
　　　戊辰元日靖州作<lb/>
旅食南陲忽自驚光隂抛擲又新正五更初下瞻天拜<lb/>
三殿還思導駕行簫鼔人家春似海桃符門戸日初晴<lb/>
天時人事應同泰蹇拙何因答聖明<lb/>
　　　春日馬上口占<lb/>
輕隂閣雨不成晴寒暖相持意未平馬上逢春難把玩<lb/>
<pb n="KR4e0161_WYG_001-20a"/>
花邉著眼自分明爭教歸去能如鴈不覺蹉跎到聽鶯<lb/>
愧爾野人生計好緩鞭黄犢傍門耕<lb/>
　　　偏橋<lb/>
匹馬偏橋路悠悠向夕曛水清窺底石山宻踏層雲險<lb/>
地苗居半封疆楚已分數聲花畔鳥猶似故園聞<lb/>
　　　鎮遠道中<lb/>
春愁無處避啼䳌風雨冥冥極漏天石齒齧人行不得<lb/>
馬蹄施鐡踏將穿遺苗出没谿山險戌卒艱虞堡寨連<lb/>
<pb n="KR4e0161_WYG_001-20b"/>
誰是于今趙充國可同樽俎説安邉<lb/>
　　　辰溪與劉侍御夜酌<lb/>
萬里辰溪夕春杯且共揮蕨拳初摘嫰木耳旋烹肥月<lb/>
射丹沙窟風迴白石磯如何不取醉明日杏花飛<lb/>
　　　竹裏<lb/>
竹裏桃花間杏花青山深處野人家名場利路都無夢<lb/>
閒與東風領物華<lb/>
　　　漁父<lb/>
<pb n="KR4e0161_WYG_001-21a"/>
漠漠春江細雨來江頭漁父唱歌回青林穿去無蹤迹<lb/>
生怕逢人肉眼猜<lb/>
　　　益陽羅大叅追餞留詩為别<lb/>
馬蹄芳草不生塵十里橋亭一笑親稍稍落花春欲老<lb/>
悠悠浮世事還新樽前有酒仍髙興林下如公羨吉人<lb/>
日暮野舧歸渡穩小孫扶上杖藜身<lb/>
　　　湘東即事<lb/>
湘江春雨不曾晴江上農人作隊耕羸馬蕭蕭何事者<lb/>
<pb n="KR4e0161_WYG_001-21b"/>
却來聽盡鷓鴣聲<lb/>
　　　湖上漫興<lb/>
水際光風動林間積雨収湖平天共𣺌洲淺樹全浮世<lb/>
態妨青眼春愁妬黑頭偶然佳景㑹不恨未歸舟<lb/>
　　　詔獄聽李獻吉言夢<lb/>
聽子清秋夢醒予久病懐逍遙何日是恍忽有天開背<lb/>
壁燈明滅巡簷柝往來浮生元可笑此際不須猜<lb/>
　　　詔獄聞蟬<lb/>
<pb n="KR4e0161_WYG_001-22a"/>
積雨圜扉晝不明忽驚蟬響閙新晴無求似汝已難及<lb/>
多事為誰鳴不平風露一枝何處好乾坤餘暑幾時清<lb/>
故園心事秋來劇空愧浮名累此生<lb/>
　　　詔獄次韻李獻吉覩雲生寫懐<lb/>
澹澹長空雲晝生白衣蒼狗忽縱横當窻伏枕不成睡<lb/>
仰古俯今何限情嚴瀨幾時吾浪迹華山有地子逃名<lb/>
潞河秋水藍於畫㑹約仙舟早晩行<lb/>
　　　詔獄和李獻吉題扇<lb/>
<pb n="KR4e0161_WYG_001-22b"/>
山青不改色水流不改聲吁嗟寂寞鄉有此悠遠情蚊<lb/>
蚋萬起滅今古同薨薨何如林居子超然了平生<lb/>
　　　述懐五首<lb/>
聖主寛恩放諫官路岐從此向平安迂踈自合山林老<lb/>
犬馬從知補報難千古有懐成孟浪一家堪慶是團欒<lb/>
北窻髙卧吾生足懶問人間日幾竿<lb/>
遭逢何以效㳙埃直道終然與禍媒萬死形骸非我有<lb/>
再生日月是天開山中事業還書卷掌上經綸付酒杯<lb/>
<pb n="KR4e0161_WYG_001-23a"/>
身在水雲心在國尚隨漁釣詠康哉<lb/>
秋雨不斷天冥冥逐臣卧病幾時醒空慚去燕猶知社<lb/>
浪説刳龜為有靈生白久虚莊叟室草𤣥何意子雲亭<lb/>
雙溪風月平生地凖擬相逢眼更青<lb/>
萬古相尋一夢間掉頭林下了無闗情懐舊雨同今雨<lb/>
蹤跡南山又北山簮紱已投誰束縳芰荷初製更寛閒<lb/>
赤松丹井依然在欲覔仙人問九還<lb/>
久歎踈慵與世違扁舟今日是東歸烟霞合我私花栁<lb/>
<pb n="KR4e0161_WYG_001-23b"/>
天地從人公是非萬事何心當象局一塵無路到漁磯<lb/>
山中故有蔵脩地前輩風流敢庶幾<lb/>
　　　雲津書院為劉掌教中和賦<lb/>
大江西匯古龍洲洲上雲津何處求抱膝幾人曾偃蹇<lb/>
遺書萬巻足風流邦家霖雨尋常事嘉定文章三百秋<lb/>
<hi>宋嘉定間進士曾厯作記</hi>珍重雲礽肯堂構藜光夜夜燭天浮<lb/>
　　　舟行<lb/>
野曠晩風徐孤帆信所如賈生流涕後屈子卜居初天<lb/>
<pb n="KR4e0161_WYG_001-24a"/>
地身差健詩書計未踈蕭然嵗將暮松竹憶吾廬<lb/>
　　　河西阻風<lb/>
河西一望時疊浪白差差野艇因風阻孤臣去國遲貧<lb/>
憐書巻在病想藥方竒兀坐篷窻月蕭條蘆鴈移<lb/>
　　　舟中戲述<lb/>
高枕懶推篷暉暉隙日紅未分天早晏那辨岸西東風<lb/>
浪何為者乾坤阿堵中漁歌催我起擘蟹送郫筒<lb/>
　　　晩泊<lb/>
<pb n="KR4e0161_WYG_001-24b"/>
長河凍鱗起斷岸晩舟維静愛鴉棲定閒嗔月上遲固<lb/>
窮終省事多病始知醫短笛誰家子多情過我吹<lb/>
　　　枕上作<lb/>
忽忽夢初覺沉沉夜未央孤砧晴搗月殘角冷吹霜酒<lb/>
醒相如渴詩成杜甫狂帝城驚漸遠所喜近江鄉<lb/>
　　　日暮<lb/>
日暮北風狂捲沙乾坤落落泛吾槎猶餘習氣傾湖海<lb/>
未覺頭顱逼嵗華腸到九回空自斷肱雖三折不須嗟<lb/>
<pb n="KR4e0161_WYG_001-25a"/>
一簞粗糲終朝飽賸有青門百畝𤓰<lb/>
　　　歸途得家兄書<lb/>
千里書來日三江嵗晏時開緘知别恨渴見數歸期不<lb/>
盡原鴒意虚煩塞馬疑水雲耕釣處從此得追隨<lb/>
　　　揚子江晩眺<lb/>
問津到揚子眼界亦奇哉海月潮推上江天浪拍開山<lb/>
浮兩螺髻舟泛一蝦杯十載頻南北閒吟有此回<lb/>
　　　歸意<lb/>
<pb n="KR4e0161_WYG_001-25b"/>
雲冷日光薄冬殘歸意忙過江隨釣艇見竹認山房鴈<lb/>
足書曾寄羊腸險亦嘗未須樓獨倚隨遇是行藏<lb/>
　　　即事<lb/>
木落青山冷江空白日斜孤舟方去國萬里更携家宿<lb/>
火時温酒敲氷自煮茶夏畦吾久病小笑索梅花<lb/>
　　　毘陵道中<lb/>
澤國風光别殘冬天氣柔水平鳴槳滑山近捲簾幽得<lb/>
句呼兒冩開尊與婦酬青林挂紅日留我一停舟<lb/>
<pb n="KR4e0161_WYG_001-26a"/>
　　　江上漫興<lb/>
江上寒梅香己浮梅邉蒼竹意仍幽獨將書畫米家物<lb/>
來泛湖天范蠡舟半世風波渾昨夢明時出處豈私憂<lb/>
故園兄弟新醅熟擬及春盤共勸酬<lb/>
　　　奉寄戚憲副先生<lb/>
八十將登鬂未華近來强健更堪誇春遊不拄鳩頭杖<lb/>
夜坐猶烹蟹眼茶林下相從知有日客邉聞説喜無涯<lb/>
郎君巳解傳簮笏㸔到曾𤣥事不賖<lb/>
<pb n="KR4e0161_WYG_001-26b"/>
　　　戊辰冬至丹陽作<lb/>
乾坤佳節客中臨感慨雖多喜亦深曉日己回南至景<lb/>
凍雲應散朔方隂五湖風月一杯酒雙闕烟霄萬里心<lb/>
添線光隂長幾許漫教閒裏課清吟<lb/>
　　　至後一日枕上作<lb/>
冬至初交夜正長短篷岑寂此何鄉不眠苦被詩魔攪<lb/>
多病翻嫌酒思狂獨犬寥寥村隔水驚鴻𣺌𣺌月如霜<lb/>
經年不作趨朝夢擁被猶憐馬上忙<lb/>
<pb n="KR4e0161_WYG_001-27a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0161_WYG_001-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　竹澗集卷一<lb/>
</p>
<p>
</p>
  </div>
<div>
<head>竹澗集卷二</head> <lb/>
    <p>
<pb n="KR4e0161_WYG_002-1a"/>
欽定四庫全書<lb/>
　竹澗集卷二<lb/>
　　　　　　　　　　　　明　潘希曾　撰<lb/>
　　古今詩一百十六首<lb/>
　　　次韻寄項司訓聘之<lb/>
故人過我竹間廬襟抱重開十載餘親老共榮毛義檄<lb/>
官清仍載鄴侯書瀟湘景好何妨遠鄒魯風回定不虚<lb/>
去矣一氊堪卧起等閒塵土莫驅車<lb/>
<pb n="KR4e0161_WYG_002-1b"/>
　　　送萬太守季崇致仕<lb/>
秋色南來鴈影隨使君歸興浩難追離情且盡當筵酒<lb/>
世事徐看罷局棊召伯甘棠終戀戀竇家仙桂更竒竒<lb/>
清風千古西江水濯取長纓趣自知<lb/>
　　　同年章道充過訪奉贈<lb/>
深山何意故人來石徑苔荒掃不開正憶看花曾竝轡<lb/>
休辭對菊且銜杯江湖未有忘憂地廊廟惟應濟世才<lb/>
一笑出門仍遠别暮雲翹首重徘徊<lb/>
<pb n="KR4e0161_WYG_002-2a"/>
　　　滌齋為陳掌教賦<lb/>
千年心學託盤銘醉夢紛紛獨喚醒直與聖賢相啟沃<lb/>
了無塵土翳虚靈河濵洗耳風斯下澤畔彈冠事不經<lb/>
猶愧煩襟消未盡願因一滌試清泠<lb/>
　　　春日即事<lb/>
林下光隂味轉長春來物我兩相忘烟波戲藻魚知暖<lb/>
花徑銜泥燕竊香白日一壺陶令醉青山雙屐阮孚狂<lb/>
荷鋤隣叟歸來晩見説農桑事漸忙<lb/>
<pb n="KR4e0161_WYG_002-2b"/>
　　　杖藜<lb/>
夢破餘酲在杖藜臨曉風闗心春圃緑掃迹市塵紅聽<lb/>
鳥勝絲竹栽花亦事功未須論管樂祗合卧隆中<lb/>
　　　抱拙<lb/>
抱拙從人笑投閒得自由學仙時叩齒延客誤科頭竹<lb/>
院藜牀晩芸窻茗椀秋濟時無上策聊共麴生謀<lb/>
　　　山窻<lb/>
日色滿花枝山窻睡起遲髮經秋易脱身未老先衰可<lb/>
<pb n="KR4e0161_WYG_002-3a"/>
是陶潜醉惟應鮑叔知閒中亦多事客至與圍棋<lb/>
　　　送郭大叅于漢致仕<lb/>
江上秋風作曉寒扁舟款乃下重灘一千里外蓴鱸興<lb/>
三十年來岳牧官去國尚嫌名太潔到家應喜夢初安<lb/>
論文未卜重逢日極目浮雲正渺漫<lb/>
　　　送趙太守叔鳴入覲<lb/>
傾盖無何又别筵行塵望斷似登仙九重日月三陽近<lb/>
萬里朝宗五馬先有喜天顔瞻咫尺無聊民瘼賴旬宣<lb/>
<pb n="KR4e0161_WYG_002-3b"/>
江湖放浪仍迂拙擊壤遥陪祝萬年<lb/>
　　　山中六言二首<lb/>
山日欲落未落梅花一枝兩枝悵望幽人不見碧溪流<lb/>
去多時<lb/>
敗葉漫山不掃孤雲在岫方閒采藥仙人何處黄昏獨<lb/>
鶴飛還<lb/>
　　　次韻温内翰民懐夜坐見寄<lb/>
靜院隔塵境㣲凉生暮天冩懐詩俊逸投我意勤拳鶴<lb/>
<pb n="KR4e0161_WYG_002-4a"/>
夢風驚覺花神月與傳想應箕踞處清極不成眠<lb/>
　　　再次前韻荅温内翰<lb/>
相逢話相别三載卧江天水果珍菱角山殽飽蕨拳字<lb/>
從携酒問詩懶向人傳長樂鐘初聽終宵欠穩眠<lb/>
　　　送陳生益之<lb/>
京國相逢地秋風話别天携書冨蝌蚪仗劒寳龍泉名<lb/>
久賢闗著身初故里還慚吾一日長望子九霄騫海岱<lb/>
增竒氣風雲入壯年此行休草草得處勝師傅<lb/>
<pb n="KR4e0161_WYG_002-4b"/>
　　　陳節婦輓詞<hi>同年應元忠母</hi>
芳名留死後苦節在生前不負共姜誓仍齊孟母賢人<lb/>
憐同穴計天與未亡年旌詔慇勤意綱常萬古傳<lb/>
　　　送鍾太守邦臣之廣州<lb/>
十年粉署足清譽作郡初分海上墟風土最便鄉國近<lb/>
循良端使漢廷書荔支日暖熊車穩椰子風清燕寢虗<lb/>
庾嶺梅花春更早一枝消息定何如<lb/>
　　　送張都憲總制陜西<lb/>
<pb n="KR4e0161_WYG_002-5a"/>
出入三朝位望崇又歌文武發元戎西師共仰韓招討<lb/>
回紇遙驚郭令公祖餞衣冠明曉日先驅旗纛起秋風<lb/>
九重宵旰蒼生意應賴全収不殺功<lb/>
　　　寒夜不寐<lb/>
朔風無賴攪清眠敗壁殘燈共客邉雪色在窻天易曙<lb/>
更聲到枕夜如年重依鳯闕慚尸位乍别鱸鄉憶釣船<lb/>
幽夢不成魂欲斷無慿身世轉茫然<lb/>
　　　喜仲實兄轉龍溪教諭<lb/>
<pb n="KR4e0161_WYG_002-5b"/>
十年江海廣文寒忽報龍溪漫轉官絳帳已專新講席<lb/>
青氈不改舊吟壇夢回好句慿誰寄别久幽懐稍自寛<lb/>
却幸星槎假良便一尊非晩話團圞<hi>時予奉使将取道龍溪故先及之</hi>
　　　送潘僉憲玉卿之山東<lb/>
峨冠著豸帶生花攬轡都門意氣賖十載瓊林曾共宴<lb/>
兩州喬木本同家官聮烏府名方重路出牛山景更嘉<lb/>
見説潢池多竊弄洗塵甘雨喜隨車<lb/>
　　　次韻簡趙李二内翰<lb/>
<pb n="KR4e0161_WYG_002-6a"/>
三年不入未央宫侍從誰期此日同仙島往還無弱水<lb/>
鵬程搏擊有剛風子昻筆陣千人廢太白騷壇一世雄<lb/>
閒掃藥欄須枉顧酒錢三百掛青銅<lb/>
　　　同館㑹分韻<lb/>
相見釋褐初交情何歡洽論文玉堂夜聮鑣試春祫參<lb/>
商十載來餘韻不可押人生本無期世路多險狹詎意<lb/>
今日㑹盤羞間蔬甲秋菊馥當筵把玩笑相狎努力及<lb/>
良辰斗酒同一呷花枝枯復榮頭白堪再揷<lb/>
<pb n="KR4e0161_WYG_002-6b"/>
良㑹今何夕秋風洒客衣翻疑别是夢不覺醉忘歸露<lb/>
下黄花瘦樽前紫蟹肥髙歌無别調列炬有餘輝霄漢<lb/>
諸公在風波徃事非亦知吾道拙敢與世情違嵗月驚<lb/>
虚擲歡娱幸未稀金蘭存道義四海永相依<lb/>
　　　次李序菴退朝韻<lb/>
天上樓䑓五鳯攅回頭咫尺俯長安太平宇宙難為象<lb/>
嵗晏冰霜苦不寒日過午門初放杖雲連甲第盡峨冠<lb/>
空談仁義何禆補慚愧重來舊諫官<lb/>
<pb n="KR4e0161_WYG_002-7a"/>
　　　次韻趙太史爾錫喜燈花見寄<lb/>
蕭條空齋夜燈燼花蘃燦故人忽詩來尺素寫强半取<lb/>
詩就燈窺讀之百憂散鏘然球玉鳴爛若盤珠轉緬懐<lb/>
瓊瑶報面目良有靦想當孤詠時焚香坐清宴深憂渺<lb/>
江湖信斷衡陽鴈兵戈久未息疇與當一面空抱濟世<lb/>
竒迴腸不成斷嘯歌自發舒託寓復冲淡㫖哉非浪言<lb/>
三復吾不厭起舞唾壺缺顧影巾紗岸空囊獲至寳富<lb/>
貴俄可辦燈花信有徵錢財奚足願<lb/>
<pb n="KR4e0161_WYG_002-7b"/>
　　　除夕次李序菴韻<lb/>
過眼流年又涉虗了知天地等籧廬後來世事三春夢<lb/>
前此閒愁一夕除未靜風塵羞肉食忽驚梅栁憶山居<lb/>
燈前强和陽春曲醉拂雲箋任草書<lb/>
　　　遣悶<lb/>
三十六年吾已過一百五日春又來栁稍烟雨綠於染<lb/>
馬首塵埃紅作堆上表未攄諸葛憤校書寜有子雲才<lb/>
悠悠如此亦何益空礙東風笑口開<lb/>
<pb n="KR4e0161_WYG_002-8a"/>
　　　次韻詠王侍御彦聲行臺松<lb/>
蒼松帶老色偃蹇繁華天落日欹翠盖踈風㵼清泉逈<lb/>
無塵俗累杳與雲氣連嵗寒千載意魯論有遺編君家<lb/>
舊槐庭此樹宜光前<lb/>
　　　梁家莊阻風次韻荅湛内翰元明<lb/>
小兒造化雖靡常隂晴變幻略相當順風千里忽一阻<lb/>
達觀不用回愁腸美人竢我河南渚青眼柰此黄塵妨<lb/>
須臾風定塵亦息凌雲萬里同翺翔<lb/>
<pb n="KR4e0161_WYG_002-8b"/>
　　　慶壽圖為郭處士賦<lb/>
竹有高節梅有香嵗寒之松鬱蒼蒼先生比德梅與竹<lb/>
先生致壽松俱長春風吹筵酒波綠畫圖輝映人如玉<lb/>
醉來飽嚼千年苓索笑梅花閑杖竹<lb/>
　　　福州控海樓尚市舶宴上作<lb/>
萬里登臨一繫舟八閩形勝此危樓水通溟渤來重譯<lb/>
山入雲霄壯上游題句只疑南斗避倚欄還為夕陽留<lb/>
主人興劇誰能盡舉白頻勞向客浮<lb/>
<pb n="KR4e0161_WYG_002-9a"/>
　　　題鍾太守邦臣誥勑謄黄卷<lb/>
家學一經在天香雙桂榮<hi>父兄皆仕</hi>誥鸞凡幾軸符虎又專<lb/>
城炎海晴無瘴陽春政有成漢家循吏傳黄霸早馳名<lb/>
　　　廣州海珠寺<lb/>
鉅海環山寺叢筠䕶石提混涵天上下升墜日東西到<lb/>
恨浮槎晩歸疑去路迷萍蹤久漂泊愧爾定僧栖<lb/>
　　　廣州小金山<lb/>
樂山何必髙山高徒峻嶒樂水何必深水深或崩騰嶺<lb/>
<pb n="KR4e0161_WYG_002-9b"/>
南小金山一水碧洄縈香火何代寺空階蝕潮痕地絶<lb/>
往來少林幽鳥弄音登眺凌虗空恍在揚子心還疑清<lb/>
淺流盈盈到蓬瀛<lb/>
　　　三洲巖<lb/>
客遊過端溪心目曠烟水忽覩三洲巖巋然俯清泚艤<lb/>
舟往從之天風送高舉巖深洞口暗既入殊可喜玲瓏<lb/>
若神剜虚明自天啓石門陳廣樂雲液凝鍾乳安知神<lb/>
仙流羽化不自此𤣥鶴夕未歸落日空徙倚<lb/>
<pb n="KR4e0161_WYG_002-10a"/>
　　　梧州吕仙亭次韻酬薛僉憲子純<lb/>
鬰鬰蒼梧山高高吕仙臺山川故無恙仙人去不回空<lb/>
餘千嵗松根深茯苓埋當時鶴不見白雲晝成堆故人<lb/>
拉我遊一笑萬里來兹辰屬嵗暮瞻望徒徘徊宇宙難<lb/>
可窮人生亦勞哉謝君斗酒意臨風渺予懐<lb/>
　　　夜泊藤縣次韻酬湛内翰<lb/>
泛舟蒼梧來又泊藤江口去國萬餘里遥夜瞻北斗冉<lb/>
冉嵗月逝厥柄忽臨丑銀河注清淺經緯爛星宿低頭<lb/>
<pb n="KR4e0161_WYG_002-10b"/>
閴無人圖書陳左右殘燈耿明滅爐烟細當牖正爾不<lb/>
能寐憂來欲皓首迢迢江湖心匪為行役久望眼不可<lb/>
極雲山互纒糾中道欲何依頼兹同心友珠玉時見投<lb/>
繆戾亦予咎駑馬逐驊騮竭力常恐後<lb/>
　　　潯州東津驛書感<lb/>
沿回左江湄至止東津驛游子懐往事惻愴淚沾臆昔<lb/>
在景泰中蠻獠禍孔棘我祖憲府英提兵此駐節疆塲<lb/>
賴敉寜蛇狶就俘馘王事誠辛勤營星隕中夕去今六<lb/>
<pb n="KR4e0161_WYG_002-11a"/>
十載相傳猶仰德嗟予小弱孫寡昧何所識王命使南<lb/>
交幸兹弔遺迹天涯嵗云暮寒風吹獨立<lb/>
　　　横州道中見日光識喜<lb/>
蒼梧南來一千里扁舟牽挽窮山水蠻烟瘴雨動浹旬<lb/>
長晝㝠㝠無午已僕夫泥塗簑作衣青蕉裹飯不療飢<lb/>
蕭條行李潤生醭寂寞炊竈寒無輝愁予兀坐篷窻下<lb/>
忽覩陽光射雲罅千林生色嵐霧開須臾變幻疑昏夜<lb/>
人言此方風土乖冬雨苦久晴頗佳乍晴不堪還乍熱<lb/>
<pb n="KR4e0161_WYG_002-11b"/>
鬱蒸癘氣生隂厓我望青天再下拜太陽高照元無外<lb/>
蕞爾遐荒特可憐覆盆何礙乾坤大<lb/>
　　　横州馬伏波祠<lb/>
烏蠻灘上伏波祠萬里南來酹一巵薏苡不妨成貝錦<lb/>
功名終許勒宗彛雲連草樹疑精爽地雜華夷仰䕶持<lb/>
屈指雲臺舊時將幾人廟食尚天涯<lb/>
　　　獨卧<lb/>
獨卧篷窻晩滄浪聞嘯歌窮年行路遠歸夢入春多緑<lb/>
<pb n="KR4e0161_WYG_002-12a"/>
樹蠻村合紅霞瘴雨過相忘祗鷗鳥汎汎共烟波<lb/>
　　　除日永淳道中得風<lb/>
扁舟江上久沿洄十幅蒲帆頃刻開除日并將孤悶去<lb/>
好風先向隔年來分香夜泊梅花岸帶暖時傾栢葉杯<lb/>
早晩咨諏王事畢五雲回首即蓬萊<lb/>
　　　癸酉元日<lb/>
自涉名途十二年年年元日不同天九重日馭三回侍<lb/>
萬里星軺兩度旋哀苦嘗勞烏借力艱危僅脱虎垂涎<lb/>
<pb n="KR4e0161_WYG_002-12b"/>
<hi>逆瑾之害</hi>悠悠往事成春夢謾把今春付醉眠<lb/>
　　　新年作<lb/>
嵗事屬更始東風扇㣲和郊原萋動色桃李艶已花游<lb/>
子行萬里睠之感慨多感慨故有懐簡書可柰何尺素<lb/>
託雙鯉淪没愁長波肅肅隨陽鴈遲予同爾徂<lb/>
　　　凌山驛次湛内翰韻四首<lb/>
隂雨忽開霽江雲散曉霞日升林影動一徑見山家<lb/>
嘉樹晴光艶澄江春水深漁翁坐曬網顧婦作蠻音<lb/>
<pb n="KR4e0161_WYG_002-13a"/>
風日春來好江村藹衆芳簷暄嬉婦子隴夕下牛羊<lb/>
南裔行將盡荒村僅自存蕭條村裏驛日午不開門<lb/>
　　　人日<lb/>
新嵗易為感遐荒獨自行雨晴人日好天逺使星明望<lb/>
闕輕隂轉思鄉芳草生無情江上鴈肅肅背予征<lb/>
　　　病中遣懐<lb/>
經旬抱㣲瘵悶悶向天涯夜雨長汀草春風開野花無<lb/>
功終屏藥有夢只還家漫學長生術朝來嚥日華<lb/>
<pb n="KR4e0161_WYG_002-13b"/>
　　　南寜太平之間巖石竒絶累日玩之不厭<lb/>
兩涯迴石壁悦玩竟忘疲混沌何人鑿玲瓏一世竒纍<lb/>
纍鼎象物隱隱畫蔵詩絶頂雲昏處惟應仙鶴知<lb/>
　　　龍州仙巖次湛内翰韻<lb/>
烟霞靄平野孤巖敞幽扉仙人此脱屣千載鶴不歸而<lb/>
我萬里來矯首空遐思東風散㣲雨古木泛斜暉賔主<lb/>
聊盡歡一尊本無期<lb/>
　　　宿布村<lb/>
<pb n="KR4e0161_WYG_002-14a"/>
泥塗日已夕草閣雨猶寒美睡方知倦羈栖自鮮歡泉<lb/>
聲迴澗底花氣藹林端往路還何許沉沉夜欲䦨<lb/>
　　　出鎮南闗<hi>闗外即安南境</hi>
崔嵬分茅嶺鎮南扼雄闗持節始入交山路何鬱盤喬<lb/>
林映前旌鳴騶歴層巒綸命自天下恩光回日南道路<lb/>
盡膜拜冠帶爭駿奔語言雖假譯文物亦可觀藐兹溟<lb/>
海壖聲教古所漸<lb/>
　　　次安南坡壘驛<lb/>
<pb n="KR4e0161_WYG_002-14b"/>
萬里安南第一程停驂此日快新晴喧林鼔吹晨分隊<lb/>
耀野旌旗夜宿兵土俗衣冠猶自異春風草木有餘榮<lb/>
乾坤覆載何遐邇正北紅雲是玉京<lb/>
　　　北峨歌<lb/>
北峨驛前江水流百折直到蒼梧州蒼梧去海幾千里<lb/>
江水朝宗勢未已桃花昨夜飄小紅大海浮去春風同<lb/>
　　　不慱驛曉枕<lb/>
鳥啼山館曙睡思共春濃香裊沉檀細花明錦繡重簡<lb/>
<pb n="KR4e0161_WYG_002-15a"/>
書仍往路嵗月只孤蹤稍稍荒烟外﨑嶇又幾峰<lb/>
　　　卜隣驛<hi>交地褊小往往迂其路以示險</hi>
卜隣之驛誰與隣荒山四面徒嶙峋白雲當簷來往頻<lb/>
長藤古木相依因蕭條谿谷少人民時有翠鳥啼青春<lb/>
我嘗御風遍八垠徒步北斗趨紫宸回頭一瞬隘九真<lb/>
蹊徑詰曲難具陳華風漸染何時淳<lb/>
　　　僕山道中次湛内翰韻四首<lb/>
看花難得早春同花好休教盡意紅我欲回時重見靣<lb/>
<pb n="KR4e0161_WYG_002-15b"/>
恐因爛漫易隨風<lb/>
不知春色幾多深是處青山鳥弄音我亦有懷難了了<lb/>
天涯相伴作㣲吟<lb/>
空谷來鳴何處騶前驅旗鼓逝如流盤旋盡日無村郭<lb/>
一笑真成汗漫遊<lb/>
綠楊沿路綵旗垂春日悠悠何所之忽覩好山雲外起<lb/>
欲淩絶頂自題詩<lb/>
　　　丕禮道中<lb/>
<pb n="KR4e0161_WYG_002-16a"/>
我行丕禮墟交路將過半田疇稍連絡山勢亦平緩竹<lb/>
樹交逺村鷄鳴烟火晏士女作隊遊語笑不可辨維時<lb/>
王正月桃李已零亂好風自東來流鶯道邉囀天地信<lb/>
廣大兹遊未知倦人間多桃源亦復不常見<lb/>
　　　壽昌河<lb/>
初辭壽昌驛復渡壽昌河岸靜連蒼竹潮平漫緑波墟<lb/>
人喧鳥語海舶起漁歌行盡天涯路春風亦自和<lb/>
　　　發市橋驛<lb/>
<pb n="KR4e0161_WYG_002-16b"/>
細雨青林暗市橋五更燈火促星軺紫泥擎出天恩重<lb/>
赤土分來海國遥正朔不殊堯日致封疆何用漢時標<lb/>
午風披拂輕隂散春色還同喜氣饒<lb/>
　　　發吕瑰驛至王國<lb/>
山郭自為國江春不作寒百蠻奔海嶠雙鳯下雲端封<lb/>
建昭周禮威儀盛漢官停驂聊信宿歸計又長安<lb/>
　　　次韻荅安南國王兼辭其贐<lb/>
皇家聲教古無前此日春風動海天龍節逺輝南斗外<lb/>
<pb n="KR4e0161_WYG_002-17a"/>
鳥星長拱北辰邉藩垣義在思分土獻納才踈愧濟川<lb/>
臨别何須重金幣贈言餘意憶他年<lb/>
　　　回渡富良江二首<hi>江本不閣而操舟者循岸沿洄以示險</hi>
富良江頭風日晴王子乘春送客行一棹中流歌未畢<lb/>
隔江花栁已相迎<lb/>
江北江南從此辭江波㶑灔似來時春風送客無南北<lb/>
帶得鶯聲過水涯<lb/>
　　　回至吕瑰再次王韻辭其贐<lb/>
<pb n="KR4e0161_WYG_002-17b"/>
久依香案玉皇前手捧綸音下九天不用槖金酬使越<lb/>
須知封土在安邉周爰歸去風生䄂長揖分離思滿川<lb/>
從此相望無逺邇謳歌同荅太平年<lb/>
　　　次韻酬安南國王餞别之作<lb/>
萬里觀風百越春瘴烟消盡物華新車書不異成周制<lb/>
飛躍元同大造仁稍自滄溟輸海錯永依朱鳥奠炎神<lb/>
畏天事大無窮意裁入新詩寄我頻<lb/>
　　　即事二首<lb/>
<pb n="KR4e0161_WYG_002-18a"/>
平疇水漫緑成行正月交人已揷秧記得中原舊遊處<lb/>
雪消晴隴麥初長<lb/>
無雪元知麥不宜家家餅餌秫為之前村日暮菜花發<lb/>
錯望黄雲傍短籬<lb/>
　　　回次坡壘示伴送陪臣<lb/>
朅來辭交州忽復至坡壘咫尺見南闗春色不類始香<lb/>
風老松花繁隂變桃李不問舊路迷所嗟嵗月駛歸鴻<lb/>
雖北徂萬里方自此依依南枝鳥為爾憐毛羽<lb/>
<pb n="KR4e0161_WYG_002-18b"/>
　　　南交紀事<lb/>
往返南交道東風浹二旬諏詢雖未廣風土亦堪陳漢<lb/>
將標銅地堯官致日辰鄙夷甘異習凋謝盡遺民<hi>百年來中</hi>
<hi>原遺黎盡矣</hi>祝髪無男女加冠别縉紳<hi>髪稍覆額被頸惟使中國者乃長髪</hi>黒<lb/>
牙喧鳥雀<hi>多啖梹榔齒黒如墨惟孩提不爾</hi>赤脚走荆榛<hi>男女皆跣惟有官者有履</hi>
席地多盤膝操舟悉祼身野栖茅覆屋露積竹為囷斷<lb/>
雪無牟麥分秧及早春梹榔生咀嚼橘柚雜芳辛蕉實<lb/>
黄初熟椰漿白頗醇珍竒難得象躔度易占鶉沉水來<lb/>
<pb n="KR4e0161_WYG_002-19a"/>
猶逺生金出豈頻盛陳兵肅肅絶少馬駪駪蛇虺當筵<lb/>
舞螺蝦入鼎珍稍依瀕海利難與大方倫文亦同王制<lb/>
圭仍析帝臣方言時假譯職貢嵗常親自適飛潜性相<lb/>
忘覆載仁我歌聊誌異何日盡還淳<lb/>
　　　次韻荅張東所廷實<lb/>
出塵心迹了無纓三十年來四海名詩酒對時聊爾爾<lb/>
行藏於世只平平春風偶下賢人榻南國空慚使者旌<lb/>
牡蠣門牆菊花徑白雲深鎖不勝情<lb/>
<pb n="KR4e0161_WYG_002-19b"/>
　　　讀宋茂名尹潘公家傳<hi>公名惟賢宋亡不屈而死長子斗輔死焉少子</hi>
　　　　<hi>梅窻潜遁以存祀</hi>
元運方興宋祚危正是桑田滄海時從容一死酬君父<lb/>
辛苦餘生為本支殷室有仁堪並駕史家無傳合題詩<lb/>
等閒成敗都陳迹惟有芳名百世垂<lb/>
　　　送高掌教之贛州<lb/>
幾年吾婺賴儀刑化雨平分贛水汀毛義宦情勞捧檄<lb/>
韋賢家學慣傳經故山榕葉歸時見官舎灘聲靜裏聽<lb/>
<pb n="KR4e0161_WYG_002-20a"/>
君路漸南予漸北飛鴻消息愈𡨕𡨕<lb/>
　　　送高掌科潁之冊封便道焚黄<lb/>
五月官河雨乍通星槎東下更乘風周家典禮藩封盛<lb/>
漢國河山帶礪同衣錦㑹看過故里焚黄仍得報先公<lb/>
秋來好是旌歸日青瑣封題待納忠<lb/>
　　　送令尹施天瑞之南靖<lb/>
栁陌塵銷暑雨殘故人騎馬出長安三塲舊識凌雲氣<lb/>
百里今為應宿官丹荔黄柑知地勝天涯民力賴君寛<lb/>
<pb n="KR4e0161_WYG_002-20b"/>
元方若見慿傳語侍從年來愧素䬸<hi>時家兄亦官閩中</hi>
　　　即席次徐正郎庭實韻<lb/>
思君咄咄困愁城笑語重逢僕欲更嵗月有痕惟短鬂<lb/>
乾坤無用是虗名故園水竹三生夢上國煙花萬里情<lb/>
自是同心堪細酌坐沉槐月聽鴉鳴<lb/>
　　　送丁司訓器之赴建平<lb/>
幾年塲屋擅才名教鐸初持向建平燕市濁醪談舊雨<lb/>
潞河文鷁泛新晴通家有分垂三世遊宦無端隔兩京<lb/>
<pb n="KR4e0161_WYG_002-21a"/>
珍重青氈携去好講壇髙擁六經横<lb/>
　　　八月十四夜西涯閣老園亭看月奉次限韻二<lb/>
　　　　首<lb/>
此月難同恨往年樹頭今夕喜將圓風流不是尋常地<lb/>
露坐分明尺五天共愛蟾光浮酒斚還教鶴影舞花筵<lb/>
夜䦨更覺明宵近秋色催人醉㡌偏<lb/>
此回情景勝常年樹杪清光望欲圓風掠暮雲沉碧海<lb/>
露含凉氣洗青天共求妙句傳他日還許高歌徹四筵<lb/>
<pb n="KR4e0161_WYG_002-21b"/>
夜漏未央狂未己秋來幽事我能偏<lb/>
　　　十五夜戲效八音體疊前韻二首<lb/>
金氣行秋年復年石亭秋半月還圓絲傳律吕風迴壑<lb/>
竹逗清寒露滿天匏爵不辭歌既醉土殽隨意秩初筵<lb/>
革更叵柰光隂速木影中宵幸不偏<lb/>
金波洗眼送流年石假山頭鏡影圓絲鬢暗驚行樂地<lb/>
竹簾高捲未雲天匏成濩落堪豪飲土不塵埃合肆筵<lb/>
革皷鼕鼕宫漏杳木犀花底興方偏<lb/>
<pb n="KR4e0161_WYG_002-22a"/>
　　　送呉御醫晦叔致仕<lb/>
一入都門三十年秋風歸興忽翻然久供尚藥回天睠<lb/>
賸有良方與世傳白髪光隂閒後好青山杖屨醉來便<lb/>
門前瀫水深如許流澤應同橘井泉<lb/>
　　　林節婦輓詞<hi>員外文纉母</hi>
天地無窮恨何年返藁砧箕裘遺腹事鐡石到頭心持<lb/>
此堪生死留名亘古今表門貞節字愧殺白頭吟<lb/>
　　　送胡司訓之河澗<lb/>
<pb n="KR4e0161_WYG_002-22b"/>
故家文獻素相聞上國秋風喜見君捧檄忽驚千里去<lb/>
傳經不負一生勤祖筵漫對黄花雨離思遥牽碧樹雲<lb/>
莫厭寒氈淹嵗月棟梁榱桷是竒勲<lb/>
　　　大興隆寺齋居次韻簡何中舍仲黙<lb/>
古寺來春夕溶溶月滿亭忽聞歌白雪獨坐歎晨星蠟<lb/>
炬生花赤沉烟作縷青故人妨促席腸斷暮雲停<lb/>
　　　宿神樂觀次前韻<lb/>
不到仙家久清虗尚此亭十年渾昨日一宿又明星醒<lb/>
<pb n="KR4e0161_WYG_002-23a"/>
眼當誰白寒松比舊青出門塵境别勒馬幾回停<lb/>
　　　早春次韻荅李内翰序菴<lb/>
吹面東風漸可迎春來天氣快新晴欣欣栁色如相得<lb/>
脉脉河流亦有情登眺我猶妨阮屐校讎君不讓韓檠<lb/>
久同禁署非淪滯嵗月令人重友生<lb/>
　　　次韻李宫允夢弼二首<lb/>
春色今年稍較遲賞心猶自託深期緑情紅意無消息<lb/>
漫和陽春一闋詞<lb/>
<pb n="KR4e0161_WYG_002-23b"/>
两日東風作意吹栁稍黄淺緑回遲踈慵頗怯紅塵陌<lb/>
羸馬探春獨不疲<lb/>
　　　追輓王正郎先生<lb/>
洛下風流憶昔賢投簮當路正青年賢勞舊著司徒績<lb/>
退隱新登太史編化去迹陳猿鶴怨讀殘書在子孫傳<lb/>
千年嵩嶽收靈氣洒淚徒勞弔九泉<lb/>
　　　追輓王憲副先生<lb/>
擬賦招魂欲斷腸曾於髫丱挹威光乘驄尚憶同先子<lb/>
<pb n="KR4e0161_WYG_002-24a"/>
附驥偏憐得季方<hi>其弟拱之予同年進士</hi>翰苑才名元獨步栢臺<lb/>
風度更流芳高墳宿草年華去悵望空慚一瓣香<lb/>
　　　次韻詠徐秋官㕔事槐栢二首<lb/>
西曹清景屬槐堂酒興詩情取次償細蘂綴黄臨短檻<lb/>
新梢抽緑過東牆午隂謾喜先秋桂春色何妨後野棠<lb/>
日永風清官事了羡君揮塵據胡床<lb/>
夭喬滿目孰媸妍偃蹇寒姿特可憐空谷移根天自别<lb/>
古堂分影地逾偏終於晩節知君子不向春風競少年<lb/>
<pb n="KR4e0161_WYG_002-24b"/>
賸與詩家添好興四時蒼翠鎖雲烟<lb/>
　　　贈陳司訓潔之浦江<lb/>
人物從來説浦陽斯文未䘮有書香年來後學多狂簡<lb/>
事在先生為主張寳婺夜晴風月好龍門春靜薜蘿長<lb/>
絶憐官舍隣予舍千里因君話故鄉<lb/>
　　　盆荷次韻李宫允二首<lb/>
坐困炎蒸百事慵對花猶覺野情濃亭亭不盡淩波意<lb/>
淡淡初回暈酒容眼底西湖非幻景尊前泰華有竒峯<lb/>
<pb n="KR4e0161_WYG_002-25a"/>
緑漪清淺香風細愛䕶仍愁急雨舂<lb/>
賞心吟事病來慵尚愛荷香一味濃翠盖偶傾如故好<lb/>
紅粧㣲笑為誰容出塵已絶三千界過雨空疑十二峯<lb/>
更謝主人能好客留連不覺醉高舂<lb/>
　　　壽司空陜西李公<lb/>
闗西自昔盛賢豪晩節如公一世高八座勲名垂竹帛<lb/>
七旬風月老林臯眠雲華嶽仙為侣屑玉藍田露作膏<lb/>
笑看斑斕環膝下年年介壽進春醪<lb/>
<pb n="KR4e0161_WYG_002-25b"/>
　　　次韻李宫允賞蓮四首<lb/>
騷壇意氣許同袍百戰如公一世豪花畔相攜容易醉<lb/>
又知公瑾本醇醪<lb/>
納凉深院憐荷靜共折荷筒當酒杯十二䦨干明月轉<lb/>
酒酣花睡兩忘猜<lb/>
酒傍芰荷香自别肉兼絲竹調還高晩來暑退堪行樂<lb/>
坐待銀河洗髪毛<lb/>
碧荷凝露夜凉新命酒催詩第幾巡痛飲狂歌花事了<lb/>
<pb n="KR4e0161_WYG_002-26a"/>
我猶忘我豈知人<lb/>
　　　望雲圖為張掌科季升題<lb/>
東華塵土紅作堆生綃咫尺青山開山頭秋氣洗天碧<lb/>
惟有白雲閒往來臨風引領者誰子思親梁公無乃似<lb/>
諫議平生忠孝心依稀寫出丹青裏<lb/>
　　　送張主政用載之南京<lb/>
秋風送新凉垂楊䕃官道載酒城東門話别何草草嗟<lb/>
君璠璵資特逹知名早觀光上國春奏賦長楊曉俄承<lb/>
<pb n="KR4e0161_WYG_002-26b"/>
公府檄獨理金陵棹周官重空土經濟攄逺抱燕山何<lb/>
迢遥江流殊浩渺南北不可期使我懐憂悄願言崇令<lb/>
德永以慰交好<lb/>
　　　贈王處士<lb/>
幽人家住西湖曲曉集芙蓉夕䬸菊湖光山色怡心神<lb/>
七十康强面如玉一朝乘興汗漫逰遍厯齊魯窮燕幽<lb/>
素衣不慣緇塵涴片帆歸去天風秋<lb/>
　　　寄贈鍾處士<lb/>
<pb n="KR4e0161_WYG_002-27a"/>
富川雲水草堂深想見先生抱膝吟獻玉未明和氏泣<lb/>
絶絃誰識伯牙心漁舟小泛沿荷浦書巻閒開傍竹隂<lb/>
搔首日高猶散髪更無魂夢到朝簮<lb/>
　　　送童貳守栗卿之姑蘇<lb/>
十年萍梗事堪嗟猶喜相逢鬢未華州縣豈宜清廟器<lb/>
詩書元自大方家黄花暫醉離亭晩鴻鴈同征去路賖<lb/>
回首呉江楓落夜詩成須向故人誇<lb/>
　　　送杜司訓世良之豐縣<lb/>
<pb n="KR4e0161_WYG_002-27b"/>
豐沛英雄入彀來春風桃李待栽培千金久負屠龍藝<lb/>
一笑重經戲馬臺雲暗楚天鴻鴈杳酒酣燕市菊花開<lb/>
分攜話及鄉邦事二十年前首重回<lb/>
　　　次韻張亞卿寓懷見寄<lb/>
抱瘵秋欲暮閒居寡朋儔當軒理朱絃聊以寫我憂明<lb/>
月忽在袂好風如相求神交有形外曲終不待酬輪蹄<lb/>
紛九逵役役無時休誰能謝來往頗厭紅塵浮藹藹籬<lb/>
下菊氣味何芳柔采之遺所思庶為遐齡謀<lb/>
<pb n="KR4e0161_WYG_002-28a"/>
　　　次韻荅李序菴<lb/>
搔首流年萬事新交㳺贏得故情真未論車馬來今雨<lb/>
直許金蘭到古人邀月酒杯頻入夜傍花棋局不沾塵<lb/>
多君滿腹琅玕在閶闔終須次第陳<lb/>
　　　閣老石淙楊公司空鶴山李公都憲東臯王公<lb/>
　　　　為同年之㑹予以年家子與席奉次石淙公<lb/>
　　　　韻二首<lb/>
台星瑞世累朝來鼎立春風壽域開宿德已為天下老<lb/>
<pb n="KR4e0161_WYG_002-28b"/>
流芳還擬嵗寒梅題名三百元同榜入㑹兒孫幾舉杯<lb/>
樂事也知須盡興踈簾遲日任西頽<lb/>
四海通家有自來登堂今日綺筵開試看當鼎調和手<lb/>
都是先春馥郁梅盛世喜成嘉㑹禮後生叨進旅酬杯<lb/>
三山並峙真堪範竟日酣歌玉不頽<lb/>
　<lb/>
　<lb/>
　竹澗集卷二<lb/>
</p>
<p>
</p>
  </div>
<div>
<head>竹澗集卷三</head> <lb/>
    <p>
<pb n="KR4e0161_WYG_003-1a"/>
欽定四庫全書<lb/>
　竹澗集卷三<lb/>
　　　　　　　　　　　　明　潘希曾　撰<lb/>
　　古今詩一百十三首<lb/>
　　　郊祀分獻四瀆壇二首<hi>丙子嵗</hi>
列炬薰天蔟紫壇露華星彩溢虗寒五雲望切威嚴地<lb/>
四瀆名叨奠獻官禮樂雍容三代盛精誠感格百神歡<lb/>
遭逢未有涓埃報擬賦甘泉寓責難<lb/>
<pb n="KR4e0161_WYG_003-1b"/>
寰區潤澤荷神功登祀郊壇禮數崇篚帛敬將從水色<lb/>
<hi>四帛俱黒</hi>篝燈髙照切雲紅石龕幽䆳香烟表碧殿玲瓏樹<lb/>
影中對越再三分獻罷格天一德仰宸衷<lb/>
　　　半隱王先生輓詞<hi>以子純都御史受封</hi>
半隱先生本席珍懶從三聘試經綸此身已逐忘機鳥<lb/>
有子還為瑞世麟命服再膺榮晝錦林泉終老遂天真<lb/>
斜陽宰木今如許賸有高風激後人<lb/>
　　　壽蒲菴王封君八十<hi>子雲為嚴州守</hi>
<pb n="KR4e0161_WYG_003-2a"/>
白髪烏紗陸地仙逍遥心跡寄林泉蟠桃有待三千嵗<lb/>
甲子重過二十年閲世方曈超色界長生靈藥在丹田<lb/>
老萊膝下能兒戲更向黄堂啟壽筵<lb/>
　　　藍都憲生祠<lb/>
仗鉞収秦隴成功歸廟廊金湯恩不淺爼豆報何長古<lb/>
栢隆中廟甘棠召伯鄉封侯一時貴未許望宫牆<lb/>
　　　藍都憲凱旋巻<lb/>
笳皷動歡雷王師出塞回鷹揚元帥勇䑕竄衆兇摧露<lb/>
<pb n="KR4e0161_WYG_003-2b"/>
布三秦曉風清萬里埃等閒尊爼地真有折衝才<lb/>
　　　送藍都憲陞南京刑侍<lb/>
分陜勞開府留都詔促裝蘇公終式敬召伯孰能忘西<lb/>
峙秦山重東流漢水長更懸天下望調鼎在巖廊<lb/>
　　　初遊醉翁亭次韓太卿庭方韻<lb/>
久憶環滁勝登臨忽此亭席分溪石潤酒帶釀泉馨院<lb/>
靜禽時語松深露晝零古人那可作聊誦壁間銘<lb/>
　　　遊琅琊寺不果次韻荅曹少卿汝學<lb/>
<pb n="KR4e0161_WYG_003-3a"/>
名山聞説好亭臺千里懷遊未果來空羨暮雲歸老衲<lb/>
竟留中路憇蒼苔泉迷庶子清難濯嶺望磨施翠不開<lb/>
<hi>寺有庶子泉磨施嶺</hi>明日追陪了心賞輸君先我已三回<lb/>
　　　雪曉次韻<lb/>
朝來寒氣透重衣雪壓茅簷半掩扉院落光生花滿樹<lb/>
池塘清絶玉為磯舟横西澗無人渡簾捲豐山斷鳥飛<lb/>
竟日擁爐官事簡詩成高興轉崔巍<lb/>
　　　丙子冬至次韓信山韻<lb/>
<pb n="KR4e0161_WYG_003-3b"/>
天地陽回又此辰履長餘慶仰皇宸年華滚滚波同逝<lb/>
官寺寥寥山作隣凍合硯池從閣筆暖生茶竈任添薪<lb/>
滁陽細酒堪消日拭眼梅花對早春<lb/>
　　　立冬日有懷京師諸友<lb/>
東皇消息到江梅鼔吹郊迎曉色開五日新正渾醉裏<lb/>
百年殘夢又春來他鄉綵燕隨縁看何處雲鴻寄劄回<lb/>
料得故人多健在尋芳聮轡滿金䑓<lb/>
　　　人日雪<lb/>
<pb n="KR4e0161_WYG_003-4a"/>
入春二日逢人日占嵗宜晴苦不晴凍雨作花還六出<lb/>
終風吹冷竟三更羊羔薦酒渾多事蟹眼烹茶漸有聲<lb/>
訪戴未能餘興在朗吟空對夕窻明<lb/>
　　　廨舎梅久不開戯述<lb/>
山城春到一旬强牆角官梅尚未香索笑幾回虗杜老<lb/>
驚時今已負何郎空憐凍蕚凝紅蠟安得南枝出靚粧<lb/>
商鼎有須應忌早故含元氣混羣芳<lb/>
　　　數日梅猶未開疊前韻<lb/>
<pb n="KR4e0161_WYG_003-4b"/>
經冬相對意差强半月東風未放香逺信不堪傳驛使<lb/>
幽期如待探花郎日斜籬落貪春睡月冷黄昏怯晩粧<lb/>
為爾興懐懐作惱强裁詩句荅年芳<lb/>
　　　次韻曹霜厓梅開見寄<lb/>
霜葩初見隔牆枝尚及新正未是遲寒氣襲人朝夢破<lb/>
暗香牽興晩吟宜情多怕弄風前笛病起思傾月下巵<lb/>
我屋一株仍冷蘂却疑春色與君私<lb/>
　　　梅始開疊前韻<lb/>
<pb n="KR4e0161_WYG_003-5a"/>
梅花照眼忽枝枝冠絶中園不論遲香逺自縁冰雪助<lb/>
格髙偏與水雲宜臨芳合有金聲賦送酒何慚玉液巵<lb/>
湖上孤山應更好偏舟終擬遂吾私<lb/>
　　　雨中梅花盛開<lb/>
雪中留滯雨中開二月相逢是晩梅横水一枝仍韻在<lb/>
閉門終日忽春來眼憐冷艶移時立心醉幽香命酒陪<lb/>
正恐隂雲妨月色不教踈影到亭臺<lb/>
　　　次日仍雨疊前韻<lb/>
<pb n="KR4e0161_WYG_003-5b"/>
懐抱經春不自開曉窻風雨正愁梅香魂避濕應歸盡<lb/>
粉艶驚吹易落來鐡石廣平心故在湖山和靖興難陪<lb/>
隂晴等爾吾遊倦為汝須登月下臺<lb/>
　　　次韻曹霜厓園梅為風所苦<lb/>
寄語逋翁莫漫悲風狂未損好花枝芳宜送酒何愁落<lb/>
香欲沾衣不憚吹乍㸃宫粧慿小試漸成鼎味待深知<lb/>
繁華擺落尤竒絶月夕來看豫作期<lb/>
　　　遊琅琊<lb/>
<pb n="KR4e0161_WYG_003-6a"/>
十里琅琊氣鬰葱峯回路轉興難窮禪房駕壑臨清泚<lb/>
石磴梯雲到碧空鍾阜一巻烟靄外長江疋練渺茫中<lb/>
千年帝子留竒觀多少遊人感慨同<lb/>
　　　疊前韻荅曹霜厓<lb/>
華裾幾度望青葱咫尺西隣眼欲窮拄杖竟妨春雨濕<lb/>
談棋誰伴草堂空青山半落閒愁裏白日都消斷簡中<lb/>
薄暮詩來天漸霽尚期歌詠一樽同<lb/>
　　　曹霜厓以詩謝茗并致佳酒次韻<lb/>
<pb n="KR4e0161_WYG_003-6b"/>
春睡昏昏頗泥人叩門詩到日加辰愧無瓊玖償投李<lb/>
頼有交游託飲醇餽茗敢誇陽羡勝分醅真出釀泉新<lb/>
枯腸醉裏還堪潤月夕風晨此興均<lb/>
　　　即事<lb/>
滁上烟巒翠繞城悠然相對轉愁生花枝幾樹初經眼<lb/>
風雨連宵太薄情上國交游書久絶故園心事夢難成<lb/>
等閒病起春過半曵履池邉看晩晴<lb/>
　　　春風<lb/>
<pb n="KR4e0161_WYG_003-7a"/>
底事春風喜叫呶乍聞南陌忽東郊重茅捲去隨羊角<lb/>
古木摧殘墮鵲巢料峭不禁輕酒力飄零餘恨付花梢<lb/>
尋常少出愁吹倒多半韶光睡裏抛<lb/>
　　　即事四首<lb/>
江北江南一望中便將遲早判春風江南二月桃開盡<lb/>
江北梅花正作叢<lb/>
梅花狼藉杏花開粧㸃山窻送酒杯數日留連成底事<lb/>
不知春色暗相催<lb/>
<pb n="KR4e0161_WYG_003-7b"/>
每恨逢花易别離不因雨打即風吹亦知後㑹明年事<lb/>
南北東西未可期<lb/>
故人見夢話平生醒後依稀不自明高閣日斜消息斷<lb/>
垂楊一樹語流鶯<lb/>
　　　南郭<lb/>
南郭青山映草堂兩年春夢落滁陽空慚伯問新恩命<lb/>
誤入歐公舊醉鄉憂極江湖天渺渺興䦨花鳥雨茫茫<lb/>
日長人靜惟危坐消盡幽軒幾炷香<lb/>
<pb n="KR4e0161_WYG_003-8a"/>
　　　寄贈朱良矩改令丹陽<lb/>
暫別仙班綰縣章泌陽朞月又丹陽恢恢餘地牛刀底<lb/>
籍籍才名豸繡塲夜雨十年空夢寐暮雲千里益凄涼<lb/>
江頭香草堪紉佩已覺流芳自此長<lb/>
　　　題太僕廨舎<lb/>
官寺東頭數畝宫兩年棲息足帡幪白雲戸牖羣山合<lb/>
緑水池塘曲徑通花木不殊吾土好茅茨猶有古人風<lb/>
天涯吏隱惟迂拙滿壁題詩不務工<lb/>
<pb n="KR4e0161_WYG_003-8b"/>
　　　攜酒過曹霜厓即席次韻<lb/>
經旬隂雨妨乘興此日壺觴徑欵門萬里風烟行處樂<lb/>
幾年離合夢中論閒將象局消長晝漫逐鶯聲過小園<lb/>
醉倒竹根應不惡明朝重到看生孫<lb/>
　　　次韻荅韓信山<lb/>
短鬢逢春不稱搔衙回聊免簿書勞詩償我債千篇少<lb/>
樓羡君家百尺髙敢謂杜陵渾漫興亦知王粲未為豪<lb/>
來朝作意同登眺栁外花邉任所遭<lb/>
<pb n="KR4e0161_WYG_003-9a"/>
　　　遣興<lb/>
好詩莫苦吟好棋莫貪著苦吟徒勞嘔出心爛柯祗為<lb/>
貪棋錯詩以寫我情棋以撥我悶意匠心兵不自持斵<lb/>
喪真淳起爭論君不見三千風月醉一生十九岐路誰<lb/>
能明何如虗室坐終日一洗煩惱令神清孔刪羲畫不<lb/>
啻足超然且與吾心盟<lb/>
　　　花栁吟<lb/>
飛花滿路春風香栁條弄日鵝兒黄如此風日亦可喜<lb/>
<pb n="KR4e0161_WYG_003-9b"/>
趂逐兒女如顛狂花香欲與蘭爭馥栁黄漸似栢枝緑<lb/>
為佩為梁自有真往往風流託空谷琅琊山椒一杯酒<lb/>
坐我深春亦何負吁嗟此意空寂寥眼底紛紛醉花栁<lb/>
　　　曹亞卿第賞梨花<lb/>
梨花盈盈雪一樹照日不消半含露香氣氤氲百和餘<lb/>
隔牆暗逐東風度桃夭杏艶多名園春深狼藉空愁煩<lb/>
醒心忽到池塘路疑是江梅初返魂休將一枝看帶雨<lb/>
長門掩泣誰為主莫待溶溶月滿庭素娥心事尤孤苦<lb/>
<pb n="KR4e0161_WYG_003-10a"/>
快哉君家今日晴釀泉之酒花邉傾更饒齒頰有張谷<lb/>
夢回猶足消餘酲<lb/>
　　　次韻信山太卿重葺竹所<lb/>
竹窻零落蒼苔合無復瀟湘風雨枝階下錦綳纔幾箇<lb/>
慿君長養看猗猗<lb/>
　　　次韻韓太卿春晝見寄<lb/>
一官閒散共天涯忽忽春風已落花不為緑苔憐踏破<lb/>
杖藜終日話君家<lb/>
<pb n="KR4e0161_WYG_003-10b"/>
　　　春深二首<lb/>
落紅無數委東流狂盡楊花風亦休春色老來堪愛處<lb/>
緑隂門巷似清秋<lb/>
喚歇鳩聲雨㸃踈春隂漠漠日長初曉衙放罷都無事<lb/>
多讀山窻幾巻書<lb/>
　　　次韻曹霜厓清明見寄<lb/>
一春多夢竟難明流水飛花傷客情脩禊亭荒觴未泛<lb/>
登樓地僻賦初成狂風暴雨過寒食野蔌山殽入夜烹<lb/>
<pb n="KR4e0161_WYG_003-11a"/>
珍重詩筒相慰藉此心惟合向君傾<lb/>
　　　與客嘗玉面貍次韻<lb/>
敢誇野味少人知詩客曾題牛尾貍紅玉飣盤爭放筯<lb/>
青錢沽酒共傳巵攜來江北春深日獵得山中雪霽時<lb/>
正自思鄉縁爾劇未能歸去是誰為<lb/>
　　　栢子潭次霜厓韻<lb/>
栢子成林俯碧潭天光澄徹鏡中涵千年勝地來遊晩<lb/>
萬里塵容欲照慚雷雨震驚龍或躍江山題品我猶堪<lb/>
<pb n="KR4e0161_WYG_003-11b"/>
高皇注矢甘霖應長與滁人作美談<lb/>
　　　野景<lb/>
野景向黄昏歸輿山復村鐘聲白雲寺酒斾綠楊門澗<lb/>
遠流花片橋危合蘚痕窅然迷處所回首憶桃源<lb/>
　　　示兒徽<lb/>
望汝成人汝勉之汝家門地要支持箕裘不廢真吾子<lb/>
學問仍須自得師早致青雲䋲祖武莫將白日付兒嬉<lb/>
終身有益惟謙約好為書紳慎勿遺<lb/>
<pb n="KR4e0161_WYG_003-12a"/>
　　　寄程甥文德<hi>後嘉靖己丑進士及第兒徽同登</hi>
不多年紀好文章珍重吾家坦腹郎志篤尚須開萬卷<lb/>
學成何止擅三塲功名世濟方為孝冰玉人看亦有光<lb/>
別後自嗟心力倦猶能刮目日相望<lb/>
　　　寄從子燧絅輩<lb/>
千里題詩寄阿咸喜看蘭玉在階前力行孝弟光門閥<lb/>
多讀詩書繼祖傳叔父龍鍾何足法爾曹豹變各爭先<lb/>
相攜亦有東山興留滯天涯又兩年<lb/>
<pb n="KR4e0161_WYG_003-12b"/>
　　　逰花山<lb/>
花山秀滁陽不在琅琊下空谷封白雲自昔逰者寡東<lb/>
風三月時牡丹映山赭我來屬春去殘枝緑瀟洒品色<lb/>
驗根荄采之忽盈把慇勤愧良朋行厨勸杯斚一笑各<lb/>
盡歡顧景不能捨歸輿倚㣲醺落日淨原野<lb/>
　　　次韻酬仲仁兄見寄<lb/>
滁陽嵗暮積離憂尺素俄傳自泰州咫尺不同逰宦地<lb/>
尋常空憶讀書樓泮芹香動春初采棣蕚詩成夜自謳<lb/>
<pb n="KR4e0161_WYG_003-13a"/>
却羡故園溪上月解分清影傍䢴溝<hi>泰州水名</hi>
　　　紀夢<hi>時伯兄家食東浙仲兄分教泰州予以太僕寓滁</hi>
兩年離别書仍斷三處相思夢忽通旅食不知滁泰遠<lb/>
追歡如在浙江東秋來祗負茱萸揷嵗晩還期鴻鴈同<lb/>
自小翺翔予最後而今四十欲成翁<lb/>
　　　攜張嘉運逰醉翁亭<lb/>
雨裏登山亦自竒古亭岑寂話深巵廿年離合誰能料<lb/>
一餉隂晴未可期鳥喚白雲高木落僧歸青壁暮鍾遲<lb/>
<pb n="KR4e0161_WYG_003-13b"/>
酒䦨漫復聮鑣去明日秋風兩地思<lb/>
　　　九日孫主政莊登高<lb/>
佳節驚心值異鄉登臨聊復過山莊茱萸共卜明年健<lb/>
菊蘂猶慳此日香野外行厨溪蔌嫩雲端作戯舞衣涼<lb/>
樊籠潦倒圖南意撫掌西風醉欲狂<lb/>
　　　寄贈張主簿鋭兼柬吉大尹師召<lb/>
遥憐寳婺鸞栖久忽覩金陵鴈信來膏澤賸遺桑梓福<lb/>
轉輸仍足國家財酒醒淮浦西風冷詩到呉江落葉催<lb/>
<pb n="KR4e0161_WYG_003-14a"/>
重掃縣齋應卧治長官今有魯恭才<lb/>
　　　醉翁亭次徐駕部子正韻<lb/>
滁山偶為醉翁有終古亭臺屹不朽澗泉清淺碧玉流<lb/>
石刻盤拏老蛟走巒迴樹翳日色遲仰視卓午忽己酉<lb/>
吁嗟翁醉何時醒更上翁亭酹翁酒<lb/>
　　　晩菊<lb/>
東籬細蘂幾黄昏過却重陽開漸繁曉袂半沾和露采<lb/>
吟杯初泛帶香吞娯情不減陶潜興惜晩難同杜甫論<lb/>
<pb n="KR4e0161_WYG_003-14b"/>
短鬢經秋還耐否一枝簮罷手重捫<lb/>
　　　謝曹貳卿餽潤酒<lb/>
門掩斜暉坐寂寥清樽分我潤泉遥不多殘菊猶堪賞<lb/>
如許閒愁合得澆薄有宦情淹此日久無封事問明朝<lb/>
銜杯好事論心地却恐髙人不可招<lb/>
　　　采菊<lb/>
采采踈籬滿把香曉筐攜得萬錢黄一杯淺泛仍和露<lb/>
兩鬢斜簮半著霜隂處懸來蜂轉趂風前乾去蝶應傷<lb/>
<pb n="KR4e0161_WYG_003-15a"/>
牀頭藥籠多収貯驗取仙家却老方<lb/>
　　　秋盡次韻曹貳卿見寄<lb/>
一年草草又三秋古署風寒落木稠白鴈江南多日去<lb/>
黄花雨裏幾時留悲深宋玉仍羇旅夢逐莊生亦繆悠<lb/>
高調忽聞隣笛起倚欄賡罷自長謳<lb/>
　　　次韻曹貳卿病愈見寄<lb/>
斷送三秋一雨中林端䇿䇿夜鳴風流年不管人間世<lb/>
往事真成塞上翁病喜沈郎憐帶孔閒教杜甫憶郫筒<lb/>
<pb n="KR4e0161_WYG_003-15b"/>
東園笑語須相過未老黄花尚幾叢<lb/>
　　　聞雨<lb/>
江雨生寒夜不眠初聞浙瀝轉連綿鄉心破碎踈桐㡳<lb/>
病思凄凉斷鴈邉風急三更城逈隔<hi>官寺僻在城外</hi>草深四壁<lb/>
地逾偏酒醒燈暗還多事占得新詩第幾聨<lb/>
　　　次韻曹貳卿食蟹<lb/>
畢卓嗜蟹興莫當酒杯時自傾鵝黄金膏玉髓良足貴<lb/>
殘甲敗戈非所傷風味十分匕筯底縱横幾許沙洲傍<lb/>
<pb n="KR4e0161_WYG_003-16a"/>
城昏市遠不易覔詠爾徒和琳琅章<lb/>
　　　感事次曹霜厓韻二首<lb/>
記得仙人教下棋應酬𤣥處在先知錯教費盡紅塵力<lb/>
猶有臨終悔著時<lb/>
江干嵗晩衆芳殘閉戸經旬意鮮歡留得後園含翠栢<lb/>
往來只合共君看<lb/>
　　　枕上作<lb/>
窻涵殘月夜悠悠古木空山萬籟収身似虗舟横野渡<lb/>
<pb n="KR4e0161_WYG_003-16b"/>
夢慿欹枕到丹丘天邉鵷侣違經嵗江上魚書動一秋<lb/>
叨守閒官慚肉食擁衾無寐欲奚謀<lb/>
　　　次韻曹貳卿苦雪<lb/>
閉門風雪卧終朝偶為詩筒引興饒便欲訪朋千里去<lb/>
寜知待伴幾時消寒深玉宇愁空闊病減清樽坐寂寥<lb/>
舊隱半荒歸未得多情猶謝小山招<lb/>
　　　次韻曹貳卿長至見寄<lb/>
官閒贏得作詩忙凍墨朝來又幾行江國瞻天逢至日<lb/>
<pb n="KR4e0161_WYG_003-17a"/>
酒杯娯客共年光雪隨風㪚回晴景冰帶泉澌落野塘<lb/>
世事悠悠時序轉細推消息意何長<lb/>
　　　送陳懷本<lb/>
潤州高士説陳生遠向滁山踏雪行逰似馬遷真逸足<lb/>
交因曹植有時名<hi>同僚曹貳卿之友</hi>琅琊故事堪重醉西澗遺<lb/>
音又一鳴明日歸舟俄興盡暮雲回首大江横<lb/>
　　　雙節為簡輔進士庶母洎姊作<lb/>
蒼松産徂徠不知冰雪寒砥柱中河流障彼狂波瀾木<lb/>
<pb n="KR4e0161_WYG_003-17b"/>
石何足道所貴全其天人雖萬物靈天性疇能全卓哉<lb/>
二孀節秉志何貞堅母也矢靡他之子同辛艱煢煢弔<lb/>
形影藁砧無時旋九死乃一生育孤紹家傳天道諒有<lb/>
定未亡永餘年我歌栢舟詩千載世教宣<lb/>
　　　南莊八景為孫封君題八首<lb/>
　　　　白雲洞口<lb/>
深洞迴塵鞅閒雲鎖石扉采芝從此入愁濕薜蘿衣<lb/>
　　　　活水源頭<lb/>
<pb n="KR4e0161_WYG_003-18a"/>
地脉回滄海源頭㵼碧山滔滔長此水誰解洗塵顔<lb/>
　　　　曲水流觴<lb/>
久羡流觴事重尋曲水湄山靈應有約嵗嵗好花時<lb/>
　　　　髙峯飛翠<lb/>
不快紅塵涴髙峯獨杖藜恠來衫䄂冷空翠落袍綈<lb/>
　　　　絶頂雙泉<lb/>
山泉清可愛絶頂日淙淙一派已竒甚飛來况復雙<lb/>
　　　　小橋孤月<lb/>
<pb n="KR4e0161_WYG_003-18b"/>
小橋横斷澗扶醉往來輕日暮不歸去臨流弄月明<lb/>
　　　　野寺歸僧<lb/>
地偏隣古寺僧過偶相逢未了無生話深林咽暮鍾<lb/>
　　　　古亭留客<lb/>
千載歐翁醉遺文亦壯哉幾經亭下路留讀憇階苔<lb/>
　　　贈仲仁兄次韓曹二長官韻二首<lb/>
憶弟看雲勞讀杜識人今日喜逢韓髙歌白雪千金贈<lb/>
增重青氈十載官祖道夕陽催别斚滁南山色擁征鞍<lb/>
<pb n="KR4e0161_WYG_003-19a"/>
遥知泮水從容地幾度賡酬興未闌<lb/>
流水何如别意長送君西澗感年光偶同風雨連宵話<lb/>
竟負茱萸九日香<hi>别時已近重陽</hi>未老生涯期後樂相隨歸夢<lb/>
苦難忘醉翁亭子琅琊景他日聊誇此願償<lb/>
　　　雪後與客登豐山<lb/>
一冬垂盡日久雪乍晴時春入郊迎早光回野望竒御<lb/>
風臨絶嶠乘興引深巵四座傾肝膈環滁在睫眉謝公<lb/>
方縱屐鄭䋜亦宜詩總是他鄉客閒圍别墅棋真㳺超<lb/>
<pb n="KR4e0161_WYG_003-19b"/>
物外此意許心知玉立千章栢冰堅百尺池徑欹縁石<lb/>
磴雲冷䕶龍祠稍稍村烟動悠悠暝色欺僧扃鍾罷寺<lb/>
鴉集日斜枝歸卧山窻月虗寒尚夢思<lb/>
　　　栢堂雨露為京口曹少卿母賦<lb/>
誓將蒼栢植秋堂誰料多年雨露瀼心苦暗期冰雪㑹<lb/>
葉香髙稱鳯雛翔昭回北極來恩誥酌盡中泠是壽觴<lb/>
<hi>京口有中泠泉酒</hi>終古綱常還此母正須重詠栢舟章<lb/>
　　　畫紅菊<lb/>
<pb n="KR4e0161_WYG_003-20a"/>
幽人風致絶塵寰偃蹇蒼筠白石間醉裏不知霜露冷<lb/>
放教春色上酡顔<lb/>
　　　次韻曹霜厓催梅因憶舊廨梅花<lb/>
當簷無復故枝垂頗憶年時索笑竒花向隣家須發早<lb/>
春來此日未為遲<hi>是日立春</hi>詩筒往復寜多事羯鼓風流有<lb/>
所思水畔亭䑓煩豫掃短笻行擬覔深巵<lb/>
　　　戊寅元日二首<lb/>
旅食逢元日常朝憶舊班四旬三又至百嵗幾曾閒幸<lb/>
<pb n="KR4e0161_WYG_003-20b"/>
際唐虞盛叨陪季孟間讀書何事業翫愒厚吾顔<lb/>
拙宦依淮海流年見戊寅晴占雞日好春入蟻觴新嵗<lb/>
月輸誰手乾坤任此身官閒城市逺寮友自相親<lb/>
　　　畫馬<lb/>
龍種何人為冩神空羣意氣絶風塵略施羈靮愁難馭<lb/>
欲辨驪黄恐失真十二天閑纔有幾三千騋牝總無倫<lb/>
躡雲追電尋常事看取鳴鸞曲水濵<lb/>
　　　二月於曹霜厓第觀瓶梅次韻<lb/>
<pb n="KR4e0161_WYG_003-21a"/>
綺筵何處得江梅倒浸冰壺自可猜一種風流偏我愛<lb/>
十分春色後時開樽前莫惜歌金縷笛裏仍愁㸃翠苔<lb/>
竟日玩香兼弄影為君沉醉未能回<lb/>
　　　龍泉寺尋梅次曹霜厓韻<lb/>
古寺林深别有春梅邉風日喜同巡行經曲澗聞香遠<lb/>
興遶孤山得句新茶碗不煩供地主酒杯猶足酹花神<lb/>
明朝有約臨東閣未厭隂何倡和頻<lb/>
　　　何寺丞第賞梅疊前催梅韻<lb/>
<pb n="KR4e0161_WYG_003-21b"/>
牆頭細蘂隔年垂開向春深亦自竒桃李行卑聊爾爾<lb/>
冰霜性耐故遲遲花晨暫覔閒中樂月夕應添别後思<lb/>
笑折一枝同浸酒賞心分付暗香巵<lb/>
　　　紀夢絶句二首<lb/>
客邸春風吹夢長怱忽京闕又江鄉浮生盡道如春夢<lb/>
却笑浮生無此忙<lb/>
推枕晴窻一欠伸杏梢開到幾分春天涯嵗月成離索<lb/>
翻媿追歡夢裏身<lb/>
<pb n="KR4e0161_WYG_003-22a"/>
　　　弔陽信馬貳守<hi>同僚韓卿外舅</hi>
宿草驚心嵗月忙人生不死是流芳頻年宦轍甘棠在<lb/>
一脉書香燕翼長罇酒幾人思北海門楣有客坦東床<lb/>
全歸况復稀年近蒿薤徒勞道路傷<lb/>
　　　再題醉翁亭<lb/>
澗水經春長緑波林巒回合鳥聲多山從公去名逾重<lb/>
亭有時荒記不磨仰止極知前輩盛視今其柰後來何<lb/>
官閒幸際升平世此地尋常載酒過<lb/>
<pb n="KR4e0161_WYG_003-22b"/>
　　　夏至後苦雨四首<lb/>
五月夏己至經旬風尚寒怨咨堪暑雨卑濕更江干小<lb/>
市慵沽酒閒居恥素餐頗聞南北路二麥總艱難<lb/>
江雨晴難得炎風鬰不宣濕蒸蔵久藥潤透讀殘編避<lb/>
漏移牀遍通明捲幔偏滁陽二年客入夏欠相便<lb/>
天漏竟何如他鄉氣候殊身常親藥餌病不貸妻孥郡<lb/>
介江淮僻城依草樹孤東華塵土夢回首渺川途<lb/>
一雨夏将徂羇懷轉鬰紆山深變寒燠霧重失朝晡羲<lb/>
<pb n="KR4e0161_WYG_003-23a"/>
御誰當挽雲師爾可誅林鳩太無賴相逐不相呼<lb/>
　　　南墩書院為宿州守徐良節題<lb/>
精廬重構傍南墩鄉里衣冠重德門四面好山流翠近<lb/>
百年喬木向春繁曾聞藜杖干星象賸貯芸香待子孫<lb/>
今日無心雲出岫甘霖千里逐朱轓<lb/>
　　　九日對菊懷諸兄<lb/>
往年九日菊未花今年九日花儘嘉霜前寒蕊重重好<lb/>
滁山不把龍山誇反扃官舎白日靜對汝悠悠兩形影<lb/>
<pb n="KR4e0161_WYG_003-23b"/>
舉杯相酹還自酬花神醉未誰能省何處登髙可披豁<lb/>
茱萸更向花前掇不柰秋風生客愁鴈行吹斷江天闊<lb/>
　　　送何寺丞汝𢎞歸養<lb/>
鄉邦文獻故通家京國過從幾歳華適意忽驚張翰去<lb/>
承恩應作老萊誇錢塘水落㠶風穩天姥雲深屐路賖<lb/>
回首莫忘移孝念鶴書行促隴頭車<lb/>
　　　聞曹霜厓南旋小詩奉迓<lb/>
故人分袂忽三秋報道南旋解我憂巳㑹風雲瞻日表<lb/>
<pb n="KR4e0161_WYG_003-24a"/>
却經桑梓繫蘭舟環滁山水仍相待恠石園亭莫久留<lb/>
<hi>曹有石假山園</hi>古栢蒼苔舊公署近添雙鶴一呦呦<hi>同僚有攜鶴鹿至者</hi>
　　　除夕<lb/>
春入殘冬梅尚遲嵗除今夕客纔知門前已見桃符換<lb/>
燈下猶堪栢酒持三載地偏成斷梗九重天遠獨傾葵<lb/>
生盆爆竹無心久漫逐兒嬉亦一竒<lb/>
　　　已卯元日次除夕韻<lb/>
頗恠屠蘇到手遲流年輸與鬢毛知江湖寄迹舟常繫<lb/>
<pb n="KR4e0161_WYG_003-24b"/>
勲業驚心鏡自持進德敢歌淇水竹憂時空愧魯園葵<lb/>
半生漫浪詩千首如此男兒未是竒<lb/>
　　　次韻留别曹霜厓二首<lb/>
幸託同官契三年一日如笑談更下榻出入每聯車吾<lb/>
道終何補公才暫可儲難逢嗟易别莫放酒杯踈<lb/>
風雨驚行色衘杯意渺如下江俄擊楫趨闕更膏車麗<lb/>
句勞相贈空囊富所儲平生久要誼不為别離踈<lb/>
　　　疊前韻留别毛太卿二首<lb/>
<pb n="KR4e0161_WYG_003-25a"/>
名德欽前輩行藏道自如共期川作楫獨喜盖傾車伯<lb/>
冏書堪續梁公藥善儲<hi>公好蓄藥</hi>分攜資誨語此意未應踈<lb/>
世事故難料兹行信所如獨憐馳驛騎遥别看花車鄙<lb/>
吝思常見才猷重夙儲滁陽好山色回首暮烟踈<lb/>
　　　宿遷道中大水<lb/>
大水來天上平原匯百川離離波下黍汎汎樹頭船野<lb/>
市迷崔鎮孤城浸宿遷流離愁此日何以禦來年<lb/>
　　　過泗亭<lb/>
<pb n="KR4e0161_WYG_003-25b"/>
濟溢河奔漫泗亭官舟逆水阻脩程南風一夕開㠶好<lb/>
卧聽船頭軋浪聲<lb/>
　　　庚辰嵗同仲實兄謁祖墓述懷<lb/>
故里同過豈偶然郊行仍及立春前鴒原舊事追當日<lb/>
馬鬛遺封望紫烟種秫有田堪客醉聚書充棟任兒傳<lb/>
廿年南北知何補歸老深期了宿縁<lb/>
　　　謝盛希道先生枉顧<lb/>
谷口髙軒來故人清燈細雨一杯親江湖戀闕三千里<lb/>
<pb n="KR4e0161_WYG_003-26a"/>
館署論文二十春乍見共驚忙裏鬢劇談如對夢中身<lb/>
玉華千仞南溟上尚憶攀躋迹已陳<hi>盛居玉華峯予嘗造焉</hi>
　　　題王亞卿荆山别號巻<lb/>
佳山堪住仍堪號名德巖巖復似之雲出㑹符霖雨望<lb/>
林深真有棟梁姿平分海岱形逾勝變幻烟霞趣亦竒<lb/>
未遂攀躋常仰止丹崖留墨定何時<lb/>
　　　沛縣黄河口南徙<hi>河入沛已十年忽又徙徐</hi>
大河衝沛日湯湯十載清流眩眼黄忽徙彭城纔幾月<lb/>
<pb n="KR4e0161_WYG_003-26b"/>
舊渠枯盡欲生桑<lb/>
　<lb/>
　<lb/>
　<lb/>
　<lb/>
　<lb/>
　<lb/>
　竹澗集卷三<lb/>
</p>
<p>
</p>
  </div>
<div>
<head>竹澗集巻四</head> <lb/>
    <p>
<pb n="KR4e0161_WYG_004-1a"/>
欽定四庫全書<lb/>
　竹澗集巻四<lb/>
　　　　　　　　　　　　明　潘希曽　撰<lb/>
　　古今詩一百十二首<lb/>
　　　元宵戴揮使第呈席間諸君暨仲實兄<lb/>
燈火今宵看故鄉栁臺梅榭競春光選来妙舞當筵乆<lb/>
翻得新腔按瑟狂朋舊漫勞青眼待弟兄私喜白眉良<lb/>
有時投紱終同社不把離愁攪醉腸<hi>時將赴南京</hi>
<pb n="KR4e0161_WYG_004-1b"/>
　　　郊行呈仲實兄次前韻<lb/>
偶尋幽事過南鄉照眼晴梅泛曉光故里不迷遊子望<lb/>
中年翻憶少時狂垂綸未遂魚空羡緩轡相隨馬更良<lb/>
義重平生堪屢别强賡常棣遣囬腸<lb/>
　　　白閣為王太守壽夫題<lb/>
秦中白閣號竒峯復有髙人此託蹤玉骨崚嶒堪比德<lb/>
雲衣變化竟從龍窻開霄漢琴書潤路出松篁杕屨重<lb/>
青壁丹崖非易造㡬囬西望興還濃<lb/>
<pb n="KR4e0161_WYG_004-2a"/>
　　　太僕舊廨<hi>辛巳歲</hi>
兩年離此忽重来門巷春深次第開覆屋重茅新易瓦<lb/>
臨池髙檻舊登臺笑談謾喜賔僚盛南北徒驚歲月催<lb/>
燕語梁間如識主更將飛舞送餘杯<lb/>
　　　寄贈毛礪菴太卿<lb/>
二年滁上漫追隨綠水青山到處詩冏命逺將官事簡<lb/>
歐亭頻過客情怡有才未許長閒散大拜真堪託保釐<lb/>
慨我重来公已去祗憑詩巻説相思<lb/>
<pb n="KR4e0161_WYG_004-2b"/>
　　　贈潘大叅伯和<lb/>
憑將直道作生涯磨涅無端玉不瑕暫黜更為人望屬<lb/>
超遷終荷帝心嘉皂囊慷慨嘗焚草金帶輝煌忽已<lb/>
花千載風雲今日事髙歌茅㧞為君誇<lb/>
　　　漫興二首<lb/>
滁上羣山紫翠環山中官府有無間吾游倦矣情誰白<lb/>
世事忙然鬢自班楊栁春風村市逈芙蓉秋水寺門閒<lb/>
遥憐六一當年意野鳥山僧共往還<lb/>
<pb n="KR4e0161_WYG_004-3a"/>
莫向秋風歎索離環滁山水古今竒六年留戀有翁醉<lb/>
萬事蹉跎無我癡霜葉細飄紅冉冉晩禾將熟綠垂垂<lb/>
明朝試候南賔鴈帶得書来未可知<lb/>
　　　江浦渡江<lb/>
百里到江仍問程<hi>是日發滁州</hi>江風初靜渡船輕乍穿蘆港<lb/>
分秋影横擲鯨波弄晩晴鍾阜日斜金碧炫石頭潮上<lb/>
水雲平千年王氣誰能鑿贏得秦淮繞帝城<lb/>
　　　贈仲仁兄赴泰州<lb/>
<pb n="KR4e0161_WYG_004-3b"/>
目斷鴒原鬢欲霜那知此㑹復滁陽鯉庭㓜學年光逝<lb/>
姜被秋同夜漏長歸夢漫隨賔鴈杳素餐聊取婢魚嘗<lb/>
明朝驛栁仍愁折烟水呉陵正渺茫<lb/>
　　　送楊太卿介福歸武陵<lb/>
翰苑論文沗後塵諫垣補衮復同寅重逢共訝憂時鬢<lb/>
一䟽堅辭報主身折柳滁亭堪此日藝蘭湘浦有餘<lb/>
春武陵亦係東山望倘見漁人莫問津<lb/>
　　　酬沈侍御子公<lb/>
<pb n="KR4e0161_WYG_004-4a"/>
斜日行臺古栢髙公餘清興獨揮毫先聲風裁聞驄馬<lb/>
出色詞華覩鳯毛株守頻年惟我拙萍逢此地㡬人豪<lb/>
嚴裝見説朝天近極目行塵首重搔<lb/>
　　　雨後寄題西廳童用中花園<lb/>
芳園數畆舍西偏雨霽春朝散步便池水欲平新綠膩<lb/>
花枝無語靚粧妍相將鶯燕還今日有待溪山更後賢<lb/>
八載游歌雙鬢改惟應青眼尚依然<lb/>
　　　同朱侍御子宜東郊餞客<lb/>
<pb n="KR4e0161_WYG_004-4b"/>
城頭曉色艶新晴十里溪橋送客行花底四筵酬勸好<lb/>
栁邊飛蓋往来輕平疇麥浪翻風綠深樹鶯簧隔水清<lb/>
歸道不勞松下喝故應驄馬避前程<lb/>
　　　病中酬朱侍御見寄頗懷東郊之興<lb/>
鶯花滿地風日晴伏枕尚憶東郊行醉裏不禁狂態劇<lb/>
病来轉覺閒愁輕經旬無聊藥褁苦何日共話茶甌清<lb/>
詩筒稠疊謝相慰賡和足課閒中程<lb/>
　　　嘗鰣魚次汪二卿天啟韻<lb/>
<pb n="KR4e0161_WYG_004-5a"/>
兼程擕至已昏黄命酒猶堪月下嘗彭老骨多非所恨<lb/>
西施乳膩恐難方綠兼筍縷烹調美紅㸃椒花七筯香<lb/>
安得江頭看起網百篇咀嚼老詩狂<lb/>
　　　次韻東峯二卿觀竹<lb/>
杖履風流到竹園不知春色去還存繁華掃地誰為主<lb/>
蒼翠臨池自長孫鶴唳時隨清籟發茶烟閒傍午陰屯<lb/>
偶然乘興皆萍跡戀此誰能詠謝墩<lb/>
　　　次韻汪東峯詠葵<lb/>
<pb n="KR4e0161_WYG_004-5b"/>
露浥園葵夏景涼綠陰深處艶紅藏足能自衛如多智<lb/>
心喜常傾祗向陽吟筆好憑丹㸃鐵舞筵休羡錦為裳<lb/>
十年獻納同青𤨏對此還應各斷腸<lb/>
　　　夏日同僚小集<lb/>
衙罷公庭一事無官聫小集自相娯槐陰落砌午無暑<lb/>
棋局當軒日易晡地散未妨甘吏隱才踈何以副時須<lb/>
流年又看端陽近角黍蒲觴不負吾<lb/>
　　　憂旱<lb/>
<pb n="KR4e0161_WYG_004-6a"/>
農人幸麥秋刈穫及未雨既刈天轉晴暫飽終恐餒盻<lb/>
盻五月来赤地極千里哀哉無辜民為此旱魃苦露禱<lb/>
良辛勤詎覩南羊舞作朝風雷發淋漓夕方止蹄涔乍<lb/>
渺漫龜坼漸泥滓麻菽僅可播分秧尚無水三日雨不<lb/>
繼秔稻知已矣豐山靈滁陽興雲恒自此下有栢潭龍<lb/>
變化莫可擬冥冥果何意為惠不終始豈無溝洫利世<lb/>
逺孰經理亦有桔橰功惰農棄不舉人謀或未臧天乎<lb/>
吾何籲素食愧官守對之空汗泚<lb/>
<pb n="KR4e0161_WYG_004-6b"/>
　　　贈陸侍御騰逺<hi>陸以㸃馬来滁</hi>
陸海才無敵滁山蓋偶傾龍蟠雲裏勅驄避道傍行<lb/>
襟抱三江迥冰霜六月清經邦資數馬求友願遷鶯弔<lb/>
古歐亭勝觀風范轡輕重聞西澗詠又動北轅情閔雨<lb/>
方今日為霖待老成咨諏勞使節獻納重臺評愠解薰<lb/>
風好行經梓里榮螭坳簪筆處翹首五雲晴<lb/>
　　　秋雨歎三首<lb/>
旱来恨見秋霖遲淋漓浹月仍苦之禾焦豆萎已無救<lb/>
<pb n="KR4e0161_WYG_004-7a"/>
壞屋決梁安用為生柴價髙陳粟貴流離載道聞歔欷<lb/>
莫怪農家賤賣牛待餔欲給晨昏費<lb/>
溪頭浩浩秋水生黑雲四冪雨未晴野蕎隨波田父泣<lb/>
河鯽䟦扈漁翁驚城中倉廩無餘積米舶初通過江客<lb/>
乘潮逆浪来不時到市千錢論一石<lb/>
雨中甘菊横踈籬憐汝曽遭旱魃欺孤根得潤稍蘇息<lb/>
嫩葉欲展仍離披汝時未来須汝待霜白秋清想風采<lb/>
餘功尚頼延衰年何日枝頭看蓓蕾<lb/>
<pb n="KR4e0161_WYG_004-7b"/>
　　　仲仁兄陞魯府教授過滁話别<lb/>
九載黌宫道自尊曵裾今日又王門官清幸覩東平<lb/>
樂祿薄聊供北海罇得句漫勞千里夢懷鄉空向此時<lb/>
論楚天秋盡生離思鴈影參差雨氣昏<lb/>
　　　長春樓為休寧楊處士賦<lb/>
休陽山水勝東南處士樓居倚蔚藍春占四時偏耐老<lb/>
雲耕千畆不嫌貪門楣喜有金章客樽酒堪供玉塵談<lb/>
好學郎君年更妙束書千里過江擔<lb/>
<pb n="KR4e0161_WYG_004-8a"/>
　　　壽邃庵楊閣老七十<lb/>
黄閣歸来近十霜稀年方進九霞觴未應宰相山中乆<lb/>
已覺神仙世外長筆底絲綸留禁署胷中兵甲在遐方<lb/>
梅花時節詩兼酒江上重開綠野堂<lb/>
　　　壽王司訓八十<hi>魯黄門外舅</hi>
八十初分度康强見㡬人瞳方仍轉碧髪短任垂銀半<lb/>
子多朝貴諸郎有席珍投来簪紱乆瀟洒出風塵<lb/>
　　　發南京<lb/>
<pb n="KR4e0161_WYG_004-8b"/>
留都兩月太常卿被召俄驚又北行一念寅清常對越<lb/>
半生疎拙寡將迎龍江風水開帆好鳯闕星辰曵履<lb/>
輕獨有月明回首夜石城鍾阜總離情<lb/>
　　　揚青道中夜泊<lb/>
小泊空村待月行無端風浪夜還生舟人繫纜頻相喚<lb/>
鈴卒巡更忽自驚天近神京偏浩蕩水通滄海却回縈<lb/>
陰晴未卜朝来事閒倚篷窻看啟明<lb/>
　　　天津值雨<hi>時南畿歳荒江南多遏糴頗仰給北粟</hi>
<pb n="KR4e0161_WYG_004-9a"/>
滿地風沙麥正苗一番甘雨忽今朝土膏頓覺三春足<lb/>
河潤誰誇九里遥南國救荒應有望㡬州遏糴轉無聊<lb/>
晩来喜劇還悲切兀坐船窻看長潮<lb/>
　　　赴召將至京二首<lb/>
春明一别老滁山素食空添兩鬢斑新命忽傳天上<lb/>
至孤蹤猶似夢中還身依日月逢更化職忝夷䕫愧押<lb/>
班便合彈冠向明發五雲深處覲龍顔<lb/>
燕山南面潞河東彩鷁歸来更得風三輔地形春日麗<lb/>
<pb n="KR4e0161_WYG_004-9b"/>
九重天色曉雲紅入城未覺琴書累趨闕行看劔佩同<lb/>
回首十年青𤨏事不孤明主有愚忠<lb/>
　　　贈栢林呉封君<hi>呉豐城人以子棋為都御史受封</hi>
豐城劔氣化為龍霧鬛霜鱗半倚空老去成林終苦節<lb/>
後来作棟亦餘功人間歲月優游地天上栽培雨露中<lb/>
見説鄉閭評月旦古来徐孺可相同<lb/>
　　　送周太常璧安陸祭告<lb/>
過雨離筵凈迎風使節輕皇華天上遣白雪郢中賡王<lb/>
<pb n="KR4e0161_WYG_004-10a"/>
國稱殷禮朝廷託老成歸鞭須早著祀事日寅清<lb/>
　　　寄樸菴章都憲以道<lb/>
二紀同年㡬故人天涯蹤跡苦參辰閒愁誤遣霜侵鬢<lb/>
渇想空疑月寫神再厯容臺慚忝竊宏開憲府仰經綸<lb/>
何時一笑重逢地酒盞詩篇取次陳<lb/>
　　　送王都憲載卿巡撫四川<lb/>
西南問俗付中丞才望如公簡帝心秋水落時川水<lb/>
穏法星明處福星臨雪山増重應逾昔玉疊題詩又到<lb/>
<pb n="KR4e0161_WYG_004-10b"/>
今萬里何時當報政聫斑舊誼擬重尋<hi>予與公常同斑</hi>
　　　復清陳先生雙挽詞<hi>先生善吟工草書長子察為御史少寰為檢討</hi>
復清先生清絶倫讀書不走緇衣塵中年化去夢幻身<lb/>
詩豪草聖全其真夫人未亡垂八旬堪與孟母為芳隣<lb/>
兩郎成立俱要津含笑不愧黄泉人栢府氷霜翰苑春<lb/>
麒麟瑞世何振振皇家䘏典来方頻松楸千載恩光新<lb/>
些歌遮莫徒傷神<lb/>
　　　次韻酬謝内翰以中仍期枉顧<lb/>
<pb n="KR4e0161_WYG_004-11a"/>
髙齋足秋雨幽興迥難親理悟床頭易香酣甕面春鄉<lb/>
評今視昔世態假疑真何夕西城月清談共可人<lb/>
　　　再次前韻酬謝内翰<lb/>
秋風驚逆旅鄉思正相親舟泛剡溪夜觴流曲水春㡬<lb/>
時尋舊約一笑道吾真大隠疑堪諉終憐紫陌人<lb/>
　　　題赤松山水圖贈雲南朱憲副子文<hi>朱嘗著永川十三志</hi>
赤松山水擅吾鄉爭勝還聞有永陽我頼畫圖償夢想<lb/>
君憑文字極揄揚烟横秋巘重重碧花㸃春流曲曲香<lb/>
<pb n="KR4e0161_WYG_004-11b"/>
携向天涯漫相贈滇雲燕月兩茫茫<lb/>
　　　壽謝母太孺人<lb/>
板輿迢遞海東仙帝里恩光照壽筵天近重陽纔二<lb/>
日人過七袠已三年菊花泛酒黄封好錦服趨庭綵戲<lb/>
便一曲南山漫相祝可酬當日栢舟篇<lb/>
　　　送葉師道分教羅源<lb/>
斯文自昔共心期豈謂先生獨後時千里馬難逢伯樂<lb/>
五車書亦負男兒漫膺一命資模範逺赴三山惜别離<lb/>
<pb n="KR4e0161_WYG_004-12a"/>
雨霽都門秋欲暮不堪擕酒暫追隨<lb/>
　　　次韻李學士夣弼㑹同年于隆禧寺四首<lb/>
遊興逐羣仙秋林梵宇鮮蒲團閑獨坐莎徑偶同穿酒<lb/>
令難辭罰詩盟敢擅權分擕各無語已悟上乘禪<lb/>
南郭赴幽期秋風動客悲半生一夣過萬事二毛知交<lb/>
乆真情見官閒野性宜菊花遲亦好簪鬢莫教辭<lb/>
僧房分半榻坐我白雲間暫脱浮生累聊娯此日閒露<lb/>
松垂砌濕霜蘚綴墻斑為謝良朋引從兹得往還<lb/>
<pb n="KR4e0161_WYG_004-12b"/>
二紀同年友相逢㡬度新鬢緣憂國改道貴任吾真飲<lb/>
量開今雨遊踪避俗塵重尋曲江約屈指不多人<lb/>
　　　送陳尚德分教東鄉<lb/>
朔風吹燕雲長空暗欲雪游子忽南旋衝寒過予别讀<lb/>
書三十年偕計來上國閶闔邃九重二載紅塵陌一朝<lb/>
領除書分教江右邑絳帳談舊經芹泮生春色平生經<lb/>
濟志樂育聊自得蕭蕭都門柳揺落不堪折渺渺官河<lb/>
舟尚及凍前發去住兩含情予亦江南客<lb/>
<pb n="KR4e0161_WYG_004-13a"/>
　　　東浦為汪太卿用之賦<lb/>
東浦風流又到君西湖自昔逺塵氛橋通屐齒尋春去<lb/>
寺報鐘聲隔水聞畫舫笙歌千頃月青山花鳥半窻雲<lb/>
題詩不盡江鄉思此樂他年肯我分<lb/>
　　　甲申冬至<lb/>
一陽初動又晨鐘朝罷楓宸日正紅閒事攪人方滚<lb/>
滚殘冬辭我太怱怱氷霜勢重陰餘㡬梅栁春遥意已<lb/>
通多病年来常止酒試開涓滴待東風<lb/>
<pb n="KR4e0161_WYG_004-13b"/>
　　　朝天宫看梅呈崔蕭二光祿劉尚寶<lb/>
見説尋梅髙興生况逢三益挈同行蓬莱乍到乾坤别<lb/>
姑射遥臨水月清信杳江南膓欲斷春回冀北眼偏明<lb/>
一尊留戀歸来晩帶得幽香兩袖盈<lb/>
　　　送陳太常庠歸雲南<lb/>
秋風髙興落邱園謝事欣承帝語温潛邸十年思舊<lb/>
學歸途三錫荷殊恩滇池釣月逢溪友玉案尋春長<lb/>
竹孫休羡漢家䟽傅去祖筵今日盛都門<lb/>
<pb n="KR4e0161_WYG_004-14a"/>
　　　送楊太僕敬之赴滁<lb/>
送君今日去憶我舊時遊山夾釀泉勝潮通西澗幽荒<lb/>
亭閒載酒野渡自横舟驥徳驪黄外行看伯冏收<lb/>
　　　贈南京秦司馬入為司徒<lb/>
中外勲名三十年亨衢仍際中興天壯猷方叔初留後<lb/>
相國蕭何復召還帆引龍江民望繫履聽鳯闕聖情<lb/>
專樗材散地知何補南北追隨似有緣<hi>時予亦自南轉北</hi>
　　　壽菊莊温少叅先生<hi>以子仁和為吏部右侍郎加封</hi>
<pb n="KR4e0161_WYG_004-14b"/>
恩命重沾八十初此身已乞廿年餘地曹舊借籌邊著<lb/>
河省曽停泣罪車錦水一竿供晩釣菊花三徑傍雲鋤<lb/>
可應老去渾忘世雛鳯逥翔在禁廬<lb/>
　　　荆溪張處士挽詞<hi>其子大輪為刑部郎中</hi>
斯文託同郡側聞長者風結屋荆溪上讀書白雲中至<lb/>
孝出天性哀感神明通折梅供靈几花發實作叢况復<lb/>
羣行懿鄉閭仰遺蹤義方篤庭訓桂子奮時庸尚憶十<lb/>
載前尊酒親徳容胡為一轉盻宿草迷堂封我歌薤露<lb/>
<pb n="KR4e0161_WYG_004-15a"/>
詞濺淚揮秋空<lb/>
　　　荅樸菴章都憲<hi>時章在濟理漕河</hi>
叩門誰遞故人書三復欣然伏枕餘河洛禹功方有頼<lb/>
東南民力竟何如時清不覺衰年及别乆那堪萬事踈<lb/>
太白樓頭聞駐節暮雲千里轉愁予<lb/>
　　　題董千里孝思巻<hi>有序</hi>
　　　　昔韓文公作董生行生祥下瑞在狗乳雞哺<lb/>
　　　　間道其實也汪太史間齋修實錄凡以馴兎<lb/>
<pb n="KR4e0161_WYG_004-15b"/>
　　　　産芝稱孝感者皆削不書獨喜蘭谿董千里<lb/>
　　　　能篤於孝為賦詩美之蓋韓公意也嗟乎董<lb/>
　　　　氏垂千年而孝子之見於歌頌者再焉豈易<lb/>
　　　　得哉特次太史氏韻以播其事云<lb/>
董生純孝有天知又見雲孫起孝思誰似昌黎書瑞應<lb/>
尋常雞犬勝靈芝<lb/>
　　　督軍南贛過草萍驛<lb/>
草萍過我已三回四壁留題半雜苔霧散曉村紅樹出<lb/>
<pb n="KR4e0161_WYG_004-16a"/>
雲歸晴岫翠屏開州連衢信雄東浙路繞岡巒接上台<lb/>
一掃塵氛天萬里清風應逐使旌来<lb/>
　　　酬髙吾陳院長宗禹<lb/>
歲暮倚髙閣山水興遐思翩翩南翔鴈尺書忽見貽美<lb/>
人湖東雲為霖方濟時書傳陽春曲三歎音有遺顧慚<lb/>
駑駘質長途浪追隨尚幸託宿契著鞭敢後期<lb/>
　　　丙戌元日贛州作<lb/>
城東晴旭入新年水秀山明壯古䖍闕下逺来初作<lb/>
<pb n="KR4e0161_WYG_004-16b"/>
鎮樓頭髙坐獨籌邊光陰太向詩書欠塵俗還兼簿領<lb/>
纒漫把椒觴酬令節春風從此動江天<lb/>
　　　元宵即事簡陳院長<lb/>
皎月放春晴元宵坐贛城管絃傳閙市燈火徹深更野<lb/>
曠狼烽熄鄉違鶴怨生不逢南浦客碧草逺含情<hi>時陳在南</hi>
<hi>浦</hi>
　　　次前韻<lb/>
佳期積雨晴燈月爛春城獨酌同民樂長吟任僕更江<lb/>
<pb n="KR4e0161_WYG_004-17a"/>
湖一念在時序二毛生莫弄梅花笛東風易薄情<lb/>
　　　南来<lb/>
南来未覺逺回首渺西江白髪生朝鏡青燈坐夜窻乾<lb/>
坤心獨苦老大氣難降何日五湖路扁舟蕩槳雙<lb/>
　　　特恩堂為陳院長賦<hi>陳湖廣武陵人</hi>
謝病當年䟽累陳豫期勿藥寵偏新暫歸五柳先生<lb/>
宅竟起東山宰相身江漢恩波元浩蕩武陵地望正嶙<lb/>
峋髙堂巨扁相輝處仰止應多善頌人<lb/>
<pb n="KR4e0161_WYG_004-17b"/>
　　　三月三日<lb/>
花枝狼藉鳥綿蠻又是春風三月天蠧簡字訛時自校<lb/>
獸爐香細午初然賞心何處臨流飲歸計無端對雨眠<lb/>
章貢合流開府地滔滔終日不知年<lb/>
　　　即事<lb/>
兩日東園不暇窺綠芽頓發老槐枝葵榴吐蘂已初夏<lb/>
蘭蕙含㽔更此時千古往来川上歎㡬人夢覺枕邊炊<lb/>
輕絺短箑方宜我且復掀髯一詠詩<lb/>
<pb n="KR4e0161_WYG_004-18a"/>
　　　贈盛程齋年兄赴南京兼簡二三同年<lb/>
信息遥聞一月前眼穿行斾嶺南天相逢不盡平生話<lb/>
後㑹仍留何處緣世路悠悠雙短鬢晨星落落㡬同年<lb/>
金陵詩友重盟社莫惜連篇向我傳<lb/>
　　　次韻酬陳院長登滕王閣見寄二首<lb/>
老我登髙欠此樓羡公乘興及清秋尚餘文字三王後<lb/>
<hi>三王謂勃緒仲舒</hi>不盡江湖萬里愁極浦風来樵笛起危城日<lb/>
落賈帆收却憐章貢遥相滙一路民風託共諏<lb/>
<pb n="KR4e0161_WYG_004-18b"/>
綠波芳草恨堪論髙閣難期共一尊何處江山如此好<lb/>
古来題刻至今存花隨流水春環砌鴈度寒雲夜呌閽<lb/>
自是好遊心尚壯不知秋鬢㸃霜痕<lb/>
　　　冬夜漫興二首<lb/>
一燈深坐不知寒分閫天涯歲又殘部曲夜閒刁斗靜<lb/>
衙門地僻簿書寛曽聞樽爼能全勝敢謂干戈可乆安<lb/>
獨苦此心誰共語每憑封事達朝端<lb/>
嶺畔冬深亦乍寒江風吹雨夜闌珊不聞鴈信来千里<lb/>
<pb n="KR4e0161_WYG_004-19a"/>
空愧麟符絆一官睡少正須茶破悶病餘那用酒為歡<lb/>
古槐衰栁方揺落時復蕭蕭打畫欄<lb/>
　　　讀書漫成<lb/>
白晝沉簿領不暇拈詩書愛兹冬夜永一編聊巻舒孤<lb/>
燈閃青熖細字迷魯魚揩眼徒自苦掩巻一長吁㓜學<lb/>
不知要涉獵事文辭去道日以逺古人安可期驅馳二<lb/>
紀来五十知昨非勤事乃吾職讀書固其餘嘗聞仕優<lb/>
學糟粕非所須不如靜中悟黙坐松窻虚<lb/>
<pb n="KR4e0161_WYG_004-19b"/>
　　　憫贛市火<lb/>
深院夜寂寥漏下已二皷遥聞市聲喧起視出庭户烟<lb/>
熖俄漲空乘風恣翔舞回祿殃我民倉卒愧為主下令<lb/>
速諸司奔走胥救䕶徹屋開火道綆缶競相助移時火<lb/>
幸熄焦爛良已苦吾聞天降災失政由官府赤子却何<lb/>
辜啼號靡寧宇恨無帡幪力為爾奠焦土<lb/>
　　　贈陳都閫汝玉<lb/>
閥閲承三世聲名重一時璽書凡㡬賜節鎮亦頻移<lb/>
<pb n="KR4e0161_WYG_004-20a"/>
志在吾儒事功收大將旗伏波終矍鑠未老莫辭衰<lb/>
　　　喜雪二首<lb/>
越雪由来罕清晨忽滿墀二年初快覩三白敢深期日<lb/>
午消還盡簷陰凍欲垂民飢方待哺翻恨麥秋遲<lb/>
昨雪已難得今朝仍亂零逺山頭再白乆客眼偏青瘴<lb/>
退梅花嶺寒疑翡翠屏還同在京日呵凍寫蘭亭<lb/>
　　　遣興<lb/>
世事竟何憑寒宵睡未能候茶聊附火抛巻懶親燈興<lb/>
<pb n="KR4e0161_WYG_004-20b"/>
共青山逺年隨白髪増班超玉門願應有尺書騰<lb/>
　　　陳院長城新縣有作輒次韻<lb/>
窮鄉荆棘已多年此日金湯更可憐澤及釡魚春水活<lb/>
功收刀犢夏畦便谿山頓改乾坤舊風氣還看楚粤連<lb/>
容易敢談疆理事吾聞定計十年前<lb/>
　　　次韻荅陳院長紀行見寄<lb/>
樓船西上路倭遲兩岸江風颭畫旗民俗正勞千里問<lb/>
年華休歎二毛知肇開山邑綏無頼半减田租慰阻飢<lb/>
<pb n="KR4e0161_WYG_004-21a"/>
老我提兵思按堵喜沾餘潤和新辭<lb/>
　　　程甥文徳詠雪見寄次韻四首<lb/>
故園今歲雪飄洒㡬昏明近得詩相報遥憐興獨清綴<lb/>
梅橫凍影墮竹起虚聲五嶺應難見千山空復情<lb/>
城上北山雪曽驚雙眼明年来鄉信杳夣見旅魂清遍<lb/>
覆元含垢潛滋不動聲無勞添髮白猿鶴乆馳情<lb/>
憶昔雙溪雪通宵似月明樓臨瓊島淨人在玉壺清渚<lb/>
鷺迷寒影江猿咽曉聲當時謝庭詠自足慰親情<lb/>
<pb n="KR4e0161_WYG_004-21b"/>
我屋蒼筠下忩涵積雪明映書寒亦好烹茗味偏清夜<lb/>
凍懸氷柱晴融滴雨聲宦遊逾二紀念此不勝情<lb/>
　　　贛州春日<lb/>
歲事崢嶸春又来東郊鼓吹踏塵迴送寒已碎黃牛土<lb/>
隨俗聊嘗綠蟻杯萬里乾坤同化日一時城市動歡雷<lb/>
流年不為人久待兩見梅花傍嶺開<lb/>
　　　退食<lb/>
退食行臺日欲晡門扄蒼栢一塵無鳯團煮茗閒吟好<lb/>
<pb n="KR4e0161_WYG_004-22a"/>
龍掛燃香夜坐孤萬巻懶開從揷架八州遥鎮自披圖<lb/>
虚縻館榖天涯晩未有涓埃翊廟謨<lb/>
　　　除夜<lb/>
空堂蠟炬輝獨坐睡何遲兩歲平分夜三更欲盡時聲<lb/>
殘爆竹火香入頌花詩好辦明朝起山呼祝聖慈<lb/>
　　　丁亥元日<lb/>
去年此日憶龍顔天上初違侍從班浪迹至今千里<lb/>
外山呼徒自五更還乾坤開泰心同壯梅栁回春鬢獨<lb/>
<pb n="KR4e0161_WYG_004-22b"/>
斑十載微痾欣頓愈著鞭隨地敢辭艱<lb/>
　　　元宵即事<lb/>
燈月交輝夜春城沸管絃栢臺深鎻鑰梅嶺接風烟不<lb/>
語坐三皷回頭来二年太平多氣象萬里仰堯天<lb/>
　　　詠蘭四首<lb/>
　　　　蘭蕙一類而蘭特少其香特勝開謝之早晩<lb/>
　　　　遲速亦異予於贛之行臺並植之<lb/>
山人遺我蘭百里到城邑采之千仭崖故土帶砂礫瓦<lb/>
<pb n="KR4e0161_WYG_004-23a"/>
盆及時栽風雨相潤色空階白日靜綠葉光嶷嶷<lb/>
猗蘭含紫㽔經冬凍不發春風㡬何時碧幹爭挺㧞一<lb/>
幹僅一花清香乃傾國貞姿頗耐乆逾月未衰落<lb/>
蕙本蘭之族氣味亦相似一幹五七花生香春夏際復<lb/>
有閩中産葉髙而稍膩誰書本草經誤以零陵視<lb/>
古人多佩蘭貴有君子德况為王者香尼父興歎息芳<lb/>
名播終古俗眼常罕識髙齋風日和相對余心懌<lb/>
　　　夏夜四首<lb/>
<pb n="KR4e0161_WYG_004-23b"/>
夜窻無暑栢陰森湘簟閒眠獨枕琴嶺畔不知天許逺<lb/>
還將北斗看升沉<lb/>
一雨猶餘㡬日凉不知三伏在炎方晩来風起秋偏早<lb/>
却為蓴鱸憶故鄉<lb/>
滿天風露夜將分花樹生香隔院聞獨坐此時無一語<lb/>
待他日出漫云云<lb/>
四壁蟲聲一院花銀河淺淡月西斜此時此景清於水<lb/>
不動薰風也自嘉<lb/>
<pb n="KR4e0161_WYG_004-24a"/>
　　　贈陽明王公督軍兩廣<hi>有序</hi>
　　　　陽明先生大節出險大功錫封天下想望<lb/>
　　　　其風采而其得之心無待於外者則雖士大<lb/>
　　　　夫或莫知之也先生家居數年詔起視師<lb/>
　　　　蒼梧道贛江幸奉顔誨以慰闊别敬贈鄙句<lb/>
一封書奏險夷輕百戰功歸帶礪盟世道更為今日起<lb/>
心傳獨得古人精稽山峻絶雲難躡贛水迢遥蓋偶傾<lb/>
早定南荒報天子太平調燮待阿衡<lb/>
<pb n="KR4e0161_WYG_004-24b"/>
　　　過濟贈仲仁兄<hi>有序</hi>
　　　　予昔督軍江右比還朝兩道濟寧予兄栢<lb/>
　　　　軒先生為滋陽王傅得兩㑹焉喜論心而<lb/>
　　　　惜分手賦此奉贈<lb/>
濟上今春喜再逢蘭舟暫繫話萍蹤君顔自保丹常渥<lb/>
我鬢偏憐雪漸濃鴻鴈去来俱漫浪塤箎唱和未從容<lb/>
清時共擬涓埃報三徑終期杖屨從<lb/>
　　　濟寧逢春二首<lb/>
<pb n="KR4e0161_WYG_004-25a"/>
忽忽浮生已向衰悠悠拙宦竟何禆碧山笑我紅塵乆<lb/>
青鏡輸誰白髪遲治水可能尋禹迹轉漕亦復託蕭規<lb/>
夢遊不覺長安逺應被春風昨夜吹<lb/>
皷樂迎春東郭東春風遥與故園通一時諸友誰常健<lb/>
三洞雙溪我欲窮官事敢云無了日古人堪慕有髙風<lb/>
泰山咫尺須乘興㑹見扶桑海日紅<lb/>
　　　北山茶<lb/>
春来遥憶北山茶青壁丹崖傍我家采露擷烟空夢寐<lb/>
<pb n="KR4e0161_WYG_004-25b"/>
沿河泝濟自年華求閒㑹了三生願知足何須七碗加<lb/>
燕語鶯啼春送盡又看光景到萱花<lb/>
　　　嘗筍<lb/>
濟上初叅玉板禪尋常罕見轉堪憐藥欄夜茁驚雷早<lb/>
茶碗晨供帶露鮮貢到氷船知㡬日賜霑金闕憶當<lb/>
年飽諳世味還何慕只有從来水竹縁<lb/>
　　　春日寫懷二首<lb/>
半世浮名夢未醒他鄉春色眼猶青自從河濟收功後<lb/>
<pb n="KR4e0161_WYG_004-26a"/>
贏得餘閒㸃内經<lb/>
衰病辭官本自宜慰留有㫖敢言私濟州官柳沿河<lb/>
綠又見春風此度吹<lb/>
　　　東園漫興<lb/>
花發東園偶獨窺山禽相對語移時天涯形影青春伴<lb/>
晩節功名白髪知何處莵裘還待老他年竹帛亦虚垂<lb/>
杖藜緩步防苔滑筋力深嗟病後衰<lb/>
　　　南司馬王公以詩留别輒次韻<hi>浚川舊同館</hi>
<pb n="KR4e0161_WYG_004-26b"/>
翰苑文章同舊價南都山水屬真仙相看轉覺雙瞳碧<lb/>
漸老難回兩鬢𤣥酒興總非方壯日花時猶是未歸年<lb/>
陽春强和憑誰寄塞鴈依稀隔暮烟<lb/>
　　　初夏即事懷友人<lb/>
客舍春歸不待余薰風相欵竟何如綿蠻到處鶯求友<lb/>
来去無時燕卜居日色漸長堪曬藥衙門多暇慣抄書<lb/>
故人千里應相憶試向河頭覔鯉魚<lb/>
　　　壽婺源補齋潘先生<hi>有序</hi>
<pb n="KR4e0161_WYG_004-27a"/>
　　　　先生前福建憲僉澹翁之子予莫逆交也懷<lb/>
　　　　玉弗售放志林壑箕裘之緒付之諸子今年<lb/>
　　　　秋既被封命仲子薦叔尋擢福建憲副典<lb/>
　　　　文教焉予惟先生得之過庭者有以遺後其<lb/>
　　　　不得行于時者乃於薦叔兄弟發之可謂賢<lb/>
　　　　且難矣賦韻語一章為先生壽<lb/>
三十年前憶盍簪郎君相見喜腰金鯉庭詩禮流風逺<lb/>
莱彩趨承愛日深紫誥逥鸞榮寵錫丹崖舞鶴伴閒<lb/>
<pb n="KR4e0161_WYG_004-27b"/>
吟秋来好飲黄花酒莫遣繁霜兩鬢侵<lb/>
　　　辛卯立春日即事<lb/>
共喜新年見立春雪花呈瑞復兹辰梅梢半著交加重<lb/>
麥隴平鋪頃刻勻吟對物華川上興飲開涓滴病餘身<lb/>
二毛錯遣侵雙鬢欲謝塵縁葆我真<lb/>
　　　濟寧聞召命寫懷<lb/>
爐中藥物箧中書未足功夫歲暗徂日月人間渾少暇<lb/>
風雲天上復相須身猶抱病慚康濟年已知非强進趨<lb/>
<pb n="KR4e0161_WYG_004-28a"/>
三載白樓嘗一過<hi>樓在濟寧南城上</hi>不堪臨别却踟蹰<lb/>
　　　得徽子書走筆荅之<lb/>
兒子書来勸我歸不堪衰病尚依違<hi>謂依違兒書</hi>幸逢明主<lb/>
真難報得謝清時㑹有㡬六月又頒南國笋三春空老<lb/>
北山薇欲知退食委蛇地禁柳垂城轉夕暉<hi>時居皇城西墻下</hi>
　<lb/>
　<lb/>
　<lb/>
<pb n="KR4e0161_WYG_004-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　竹澗集巻四<lb/>
</p>
<p>
</p>
  </div>
<div>
<head>竹澗集巻五</head> <lb/>
    <p>
<pb n="KR4e0161_WYG_005-1a"/>
欽定四庫全書<lb/>
　竹澗集巻五<lb/>
　　　　　　　　　　　　明　潘希曽　撰<lb/>
　　賦書辨記一十五首<lb/>
　　　感雪賦<lb/>
正徳十二年冬環滁大雪余縻于官為之興懷方聞鑾<lb/>
輿北幸彌増感戀作感雪賦其辭曰<lb/>
弭予節于滁陽兮歲聿暮不吾與曰强圉赤奮若兮維<lb/>
<pb n="KR4e0161_WYG_005-1b"/>
律中乎大吕顓頊嚴令兮使𤣥冥驅其先風伯憤噫兮<lb/>
雲師乗以垂天羌觱發兮逾栗烈夜浙瀝而霰先集兮<lb/>
晝忽繽紛而雨雪駕玉虬兮驂白螭騰踏銀漢兮濺氷<lb/>
屑夫何累旬月止復作兮紛委積而交加折修竹以失<lb/>
聲兮封枯楊而生花巋官寺兮山之麓接曠景兮平臯<lb/>
阻寒氣兮空谷旦余適野之莽蒼兮雪始霽而日煜千<lb/>
門凍而反閉兮萬竈淒其未烟燦瓊枝兮林立瑩氷柱<lb/>
兮簷懸僵狐兎以屏跡兮饑鷹隼而莫騫晃六合以昭<lb/>
<pb n="KR4e0161_WYG_005-2a"/>
回兮歛萬籟而寂然吾方遊乎塵垢之外兮幸昭質之<lb/>
未窳歩余馬於白水兮按余轡於瑶圃飲沆瀣兮飡玉<lb/>
英<hi>叶音央</hi>懷琬琰兮佩琳琅茍余心之皎潔兮雖逺引其<lb/>
何傷嗟滁之僻兮樂有餘逖彼北裔兮僻不可居層氷<lb/>
峨峨兮陰山崒矹豺狼侁侁兮虎豹出沒美人之遊兮<lb/>
轅不及攀良辰感我兮怛肺肝亂曰寒既冱兮歲亦殫<lb/>
幽獨處兮誰與歡宣余力兮及時難望朔雲兮天漫漫<lb/>
鳯有門兮龍有淵思美人兮不敢言<lb/>
<pb n="KR4e0161_WYG_005-2b"/>
　　　與太守劉惟馨書<lb/>
近鄉人到京傳云執事還任於僕有見愠之意謂僕於<lb/>
執事有後言也負執事也噫果有是不但負執事也負<lb/>
全蜀士夫也負吾先子也負同官也先子去蜀二十餘<lb/>
年蜀誼過厚與僕有世講之好若執事固先子所知也<lb/>
而僕嘗濫竽同官既又同患難人心天理不宜薄也君<lb/>
子居是邦猶不非其大夫矧僕於執事耶且僕之平生<lb/>
執事亦知之嘗好毁人耶嘗背毁八縣一官吏耶於他<lb/>
<pb n="KR4e0161_WYG_005-3a"/>
人未嘗毁而獨於執事毁有無可知也世有娶孤女誣<lb/>
撾婦翁者兹固不必深辯然反覆思之亦或有由矣僕<lb/>
舟之過沛河也邂逅憲副髙君則謂僕曰貴郡劉太守<lb/>
予嘗薦之吏部薦後人多議之傳聞其某事某事柰何<lb/>
僕應之曰此所傳謬爾髙曰予與渠同年也予將面告<lb/>
之倉卒分舟而别今之釁端或由於此則髙之語意未<lb/>
明而執事之過疑也執事大節為吾儕出色他日榮遷<lb/>
㑹貴鄉諸先生及同僚同年事當自明或㑹髙君以此<lb/>
<pb n="KR4e0161_WYG_005-3b"/>
柬質之亦當自明古稱賢者不相知嘗竊意其有激之<lb/>
言不意身親見之雖然未有賢而不相知者也僕之縷<lb/>
縷者贅也執事豈終不亮其心<lb/>
　　　奉大司空南坦劉公書<lb/>
某忝側僚末辱教愛多矣瀕行又承餞贐無任感荷到<lb/>
濟寧即率郎中副使輩放舟沛徐以觀被淤故道及所<lb/>
挑新河復沿黄河東岸陸行沛豐單等縣以觀大小决<lb/>
口奔衝之迹乃知漕渠廟道口以下忽淤數十里者實<lb/>
<pb n="KR4e0161_WYG_005-4a"/>
由決河西来横衝廟道口之上并掣閘河之水東入于<lb/>
昭陽湖以致閘水不復南流而沛縣飛雲橋之水時復<lb/>
北漫故沙停而淤耳沛以下即無淤者以飛雲橋之水<lb/>
南流故也計濟沛間漕渠只宜加築東隄以遏入湖之<lb/>
路更築西隄<hi>瀕黄河一帶</hi>以防黄河之衝俾其自北而南常<lb/>
由故道自無沙淤之患雖舊日之淤猶有存者量加挑<lb/>
濬亦自無虞乃若根本之論則在䟽黄河之支流而<lb/>
朝議已行之矣新河既蒙罷挑無容置喙昨盛公所上<lb/>
<pb n="KR4e0161_WYG_005-4b"/>
圖本亦槩可見生愚且拙敢不竭心力以紓廟堂之<lb/>
憂俟稍有次第别當圖上尚祈不靳指教以終雅愛不<lb/>
宣<lb/>
　　　荅豸史馬君書<lb/>
承諭築隄既長恐河專趨徐此蓋為徐方慮也然僕嘗<lb/>
慮此而究其故矣黄河自汴梁經黄陵岡至于曹縣一<lb/>
帶有隄自曹厯單豐沛三縣皆無隄今修長隄蓋緣單<lb/>
沛間黄河決口十數道横衝運河入昭陽湖以奔徐州<lb/>
<pb n="KR4e0161_WYG_005-5a"/>
致淤運道故因昔人所嘗議而未及行者議行之然止<lb/>
築林臺以下百四十里耳林臺以上曹單間七八十里<lb/>
原無缺口且去運河亦逺不須築隄萬一黄河漲入不<lb/>
過如往時漫散未為害也大抵河由溜溝與飛雲橋固<lb/>
是趨徐河衝運河與昭陽湖亦是趨徐俱為徐吕二洪<lb/>
所束不得奔放入淮故嘗為徐患惟上流趙皮寨一支<lb/>
至宿遷小河口入淮孫家渡一支至淮安清河口入淮<lb/>
可以分全河之勢而消徐沛之患但淤塞十有餘年今<lb/>
<pb n="KR4e0161_WYG_005-5b"/>
始䟽濬耳近七月九月間黄河水漲一次髙五尺一次<lb/>
髙六尺皆得趙皮寨分流故徐沛河不甚溢者亦或一<lb/>
驗也僕愚且拙輒請教于執事望加察而示之地方之<lb/>
幸漕運之幸憲節何日過濟冀得面悉也<lb/>
　　　荅都憲熊公書<lb/>
頃辱手教特惓惓河事感謝感謝偶便輒布一二今年<lb/>
南旺當大挑已摘單縣隄夫七千餘名先挑湖而後完<lb/>
隄豐沛地勢尤下其隄一面修築黄河每年有清明水<lb/>
<pb n="KR4e0161_WYG_005-6a"/>
伏水秋水為患今趙皮寨與孫家渡可備分𣲖而此隄<lb/>
復成運河庶㡬無虞但濟沛間春泉正微舊淤盡露方<lb/>
摘夫三千餘名挑濬就以所挑淤沙覆東隄外壁沙既<lb/>
可逺隄亦易培淮安清河口之淺令該府用近便夫役<lb/>
加濬此皆不可緩之役而適當歲歉雖古有修城郭使<lb/>
民就食之政然河道錢糧有限不敢多用民也復憶去<lb/>
冬見諭飛雲橋口宜闢加闊誠長慮也僕嘗沿飛雲河<lb/>
岸上下三百里間觀之飛雲橋南十餘里有謝家溝又<lb/>
<pb n="KR4e0161_WYG_005-6b"/>
南五十里有北溜溝又南二三里有南溜溝皆黄河趨<lb/>
運河出口四口並出故飛雲似不必闢且橋兩岸髙陡<lb/>
民居稠宻亦不易闢也但四口皆在徐吕二洪之上每<lb/>
水發為決所束徐沛受患欲除此患頼上流孫家渡趙<lb/>
皮寨之分𣲖耳未審髙明以為何如幸不靳終教<lb/>
　　　荅大司空劉公書<lb/>
承示近日議河事者謂趙皮寨孫家渡不足以洩黄河<lb/>
之怒而漕渠或不免復淤竊謂斯言慮患逺矣而所為<lb/>
<pb n="KR4e0161_WYG_005-7a"/>
防患者未審當何如夫黄河為中原患非一日矣智者<lb/>
不與水爭地惟順其勢而導之而其激盪變遷雖神禹<lb/>
不能使九河常如故也後世或塞其決或隄其卑或䟽<lb/>
其𣲖皆隨時救患者也國家漕渠為南北咽喉勢不<lb/>
得不與河爭地𢎞治初河決荆隆口又決黄陵岡又決<lb/>
張秋當時嘗濬孫家渡宿遷小河<hi>即趙皮寨河</hi>等處而後荆<lb/>
隆黄陵張秋等口可塞亦分洩河怒之騐也况自河南<lb/>
厯直隸至山東之曹縣恃長隄以禦河患亦既有年而<lb/>
<pb n="KR4e0161_WYG_005-7b"/>
今單豐沛為隄亦將以禦河患不使淤漕渠也蓋事理<lb/>
所可據與人力所可為者如是而已若曰神河叵測則<lb/>
固非力所及若欲别求逺圖則往者之開新河可為殷<lb/>
鑒去歲秋水時至湖波為新河兩岸所隔田廬淹没告<lb/>
訴紛紛盛公乃令閘官夏時輩決岸放水此非棄百數<lb/>
十里之田為巨浸不可以為河也初挑河至留城覺飛<lb/>
雲橋水来反髙中間平地數丈尚未挑通至是黄河決<lb/>
入二十餘里水落而淤盛公乃令主簿郭景輝輩挑去<lb/>
<pb n="KR4e0161_WYG_005-8a"/>
淤沙暫築<graphic n="KR0309" url="https://raw.githubusercontent.com/kanripo/KR-Gaiji/master/images/KR0309.png" mimeType="image/png"/>以障之夫存<graphic n="KR0309" url="https://raw.githubusercontent.com/kanripo/KR-Gaiji/master/images/KR0309.png" mimeType="image/png"/>無以通舟去<graphic n="KR0309" url="https://raw.githubusercontent.com/kanripo/KR-Gaiji/master/images/KR0309.png" mimeType="image/png"/>則黄河倒<lb/>
灌而易淤此雖棄前百數十里之田為巨浸不可以為<lb/>
河也他若三河沙水之衝滕費沂嶧山水之漲皆智巧<lb/>
所難施而勞費不與焉是可為逺圖乎且盛公嘗塞豐<lb/>
沛決口矣今因而加隄焉嘗修沛漕東隄矣今因而稍<lb/>
培焉嘗䟽趙皮寨議孫家渡矣今因而查濬焉何獨至<lb/>
于開新河不因而成事歟蓋必有難成者矣顧其事已<lb/>
中止不欲多言今恐議者不察或誤國是乃不敢不<lb/>
<pb n="KR4e0161_WYG_005-8b"/>
言誠舍此而别有逺圖固不肖所願聞也執事為國<lb/>
孜孜素厚僚誼望垂覽而見教焉幸甚<lb/>
　　　寄都憲梅國劉公書<lb/>
嚮以河事奉咨承手札垂答如領面教多感近日工部<lb/>
復以三事移咨河道漕運兩衙門㑹議施行一曰挑淤<lb/>
沙與前咨相同一曰整諸<graphic n="KR0309" url="https://raw.githubusercontent.com/kanripo/KR-Gaiji/master/images/KR0309.png" mimeType="image/png"/>可以補前咨之未備皆淮<lb/>
陰急務也一曰築長隄則事勢恐或未便蓋自新莊至<lb/>
淮城其間閘壩十數處若築塞之則鮮貢糧運等船不<lb/>
<pb n="KR4e0161_WYG_005-9a"/>
通非細故也若留閘口壩口則河漲必自口衝入非細<lb/>
故也况古黄河隄去河二十里近世汴梁至山東一帶<lb/>
隄去河亦不下十里前年築單豐沛長隄去河率五六<lb/>
里或七八里皆不敢臨岸為隄者惟恐河流掃岸岸崩<lb/>
則隄隨之今淮陰瀕河空地若去河不逺則似不敢臨<lb/>
岸為隄也此管窺過計未知是否惟髙明不靳指教則<lb/>
同舟共濟之賴多矣他如扣存脚價動支監銀截留耗<lb/>
米借用運軍起𣲖廬鳯滁和人夫皆漕撫所專想髙明<lb/>
<pb n="KR4e0161_WYG_005-9b"/>
自有處分以濟國家之急僕仰賴餘庇而已今具公<lb/>
移奉㑹未敢輒述管見如前所云者恐髙明或别有處<lb/>
也楮筆不盡總希裁處回示幸甚<lb/>
　　　大禮問辨<lb/>
或問禮官之説皇上以小宗後大宗特重大宗降其<lb/>
小宗亦既合禮經矣曷為議者未已也曰此宗子法也<lb/>
非所以定天子之大禮也曷為議者之説亦復引大<lb/>
小宗也曰兹所謂楚則失而齊亦未為得所以重紛紛<lb/>
<pb n="KR4e0161_WYG_005-10a"/>
也則其説何也曰宗法為公子卿大夫設也<hi>大傳别子為祖繼别</hi>
<hi>為宗朱子曰君適長子為世子繼先君正統自母弟以下皆不得宗其次適為别子不得禰其父又不可宗嗣</hi>
<hi>君又不可無統屬故死後立為大宗之祖其適子繼之則為大宗</hi>君不與族人為宗也<lb/>
<hi>大傳族人不得以其戚戚君陳澔集説謂君有絶宗之道</hi>為人後為繼大宗設也<hi>喪服</hi>
<hi>傳為人後者孰後後大宗也大宗不可以絶故族人以支子後大宗也</hi>君無為人後之禮<lb/>
也<hi>魏明帝詔禮王后無嗣擇建支子以繼大宗然禮無王后無嗣之文明帝乃附㑹喪服傳支子後大宗之</hi>
<hi>説耳且禮適子不得後大宗設使今上有弟亦必以適長入繼可見宗法不可行於君</hi>誠以君至<lb/>
尊也不得與臣庶同也理也亦勢也喪服自期以下諸<lb/>
<pb n="KR4e0161_WYG_005-10b"/>
侯絶<hi>見中庸章句</hi>而為人後者有大功焉小功焉<hi>見喪服傳</hi>故知<lb/>
後大宗非天子諸侯事也且古之後大宗者必屬乎<lb/>
子道者也故可以為父子<hi>兄弟之子謂之猶子是屬乎子道也</hi>仲嬰齊以<lb/>
弟後兄非禮也而公羊髙曰為人後者為之子附㑹之<lb/>
過也魯僖公以兄繼弟非世及之常也<hi>見禮運父子相傳曰世兄弟相</hi>
<hi>傳曰及</hi>而胡安國曰臣子一例以僖嘗為臣謂臣猶子也<lb/>
則可謂為之子惡乎可<hi>左氏子雖齊聖不先父食之説公羊先禰後祖之説皆以父子</hi>
<hi>喻君臣故胡氏謂臣子一例</hi>近世人主禰其所後則何如曰屬乎子<lb/>
<pb n="KR4e0161_WYG_005-11a"/>
道嘗受命為後儗諸宗法庶乎其可也<hi>若漢哀帝以猶子為成帝後宋</hi>
<hi>英宗以猶子為仁宗後之類</hi>非此類也何可比而同宗法耶<hi>若商仲壬以弟</hi>
<hi>魯僖公以兄漢宣帝以從孫光武以從祖今上以從弟皆不可曰後而為之子</hi>然則其稱號<lb/>
柰何曰天敘有典人不可汩也<hi>如父不可曰叔姪不可曰子之類</hi>其廟<lb/>
次柰何曰生為之臣死不得躋於君也<hi>如僖公繼閔公僖雖兄臣也閔</hi>
<hi>雖弟君也僖不當躋於閔上</hi>其昭穆柰何曰父昭子穆未之有改也<lb/>
或世次不相當不以親親害尊尊可也<hi>如兄弟或從父祖嗣位昭仍為</hi>
<hi>昭穆仍為穆但當明其君臣之義臣不得位於君上</hi>信斯言也大禮其定諸曰然<lb/>
<pb n="KR4e0161_WYG_005-11b"/>
明乎宗法之原而不以其所同强齊其所不同則千載<lb/>
不明之案可判而今日紛紛之論不崇朝可决也<hi>如哀帝英</hi>
<hi>宗之事可同宗法者也故當降其小宗而師丹司馬光程頥朱熹之説為是然司馬公引魏詔不得顧私親之</hi>
<hi>語則將視所生為路人又不若程子推所生至恩明尊崇正禮之説如宣武光武之事不可同宗法者也故光</hi>
<hi>武當祖髙祖帝四親而張純朱浮之説為非宣帝得稱父為皇考而范鎮以小宗合大宗之譏為非然程子亦</hi>
<hi>以宣帝稱所生皇考為失禮但宣帝於昭帝為姪孫叔祖不可為考所生又不稱考是竟無父矣此亦拘於為</hi>
<hi>後為子之例或因一事一時而發未必其定論世且尊信程子莫如朱子而其作本義定家禮不能盡從程説</hi>
<hi>亦惟其是而已</hi>仰惟我皇上之即位承武宗遺詔遵祖訓兄終<lb/>
<pb n="KR4e0161_WYG_005-12a"/>
弟及之文揆諸春秋之義克正其始矣其繼武宗之統<lb/>
以主宗廟之祀非若宗法必為之後而後得奉其祀者<lb/>
故以倫則武宗兄也孝宗伯考也以位則皆君也皇上<lb/>
以弟代兄以臣道事先君其為繼武宗也名正而言順<lb/>
矣<hi>假如興獻帝在以叔代姪亦以臣道事先君而繼其統</hi>武宗而有繼也則孝宗<lb/>
固未嘗絶也何得舍武宗而不繼何必考孝宗而後為<lb/>
繼耶<hi>或以宗廟無稱為疑然事有常變漢宣時亦無禰廟况孝廟在禰廟之班乎</hi>由此言之<lb/>
興獻帝聖考也興國太后聖母也名正而言順矣若夫<lb/>
<pb n="KR4e0161_WYG_005-12b"/>
尊崇之典則亦有可言者宋英宗既後仁宗程頤尚謂<lb/>
其父濮王當别立殊稱矧我皇上聖父母乎如曰子無<lb/>
爵父之義周不有追王之禮乎<hi>或疑此非尊無二上之義殊不知興獻帝本處</hi>
<hi>臣道又諡號視列聖少殺又不敢稱宗何嫌於二上設宗藩入繼欲并崇其祖却難葢繼統與創業不同創業</hi>
<hi>之君功德自已立故得追崇四世以報本繼統之君功德本乎創業之祖故止可及父母而不得及祖壓於創</hi>
<hi>業之祖故也又疑如此父祖似乎有間據先王制禮父服三年祖期曾祖三月亦自有差等</hi>若夫廟<lb/>
祀之典則又有可言者天子為百神之主尚當祭其國<lb/>
之無主後者<hi>見王制</hi>顧不得祭其父乎别建寢廟不敢干<lb/>
<pb n="KR4e0161_WYG_005-13a"/>
宗廟之紀不亦可乎然則子之説無亦勦議者之説歟<lb/>
曰議之是者天理人心之同也議之非是者予不得而<lb/>
同也子盍亦上聞歟曰皇上至孝之心既已燭夫兩端<lb/>
之説矣大禮其次第舉矣予竊重夫禮官之固執而惜<lb/>
其弗加察也又慮夫紛紛之論真成聚訟而或貽患也<lb/>
故為是答問者將以解學士大夫之惑而明我皇上至<lb/>
孝之心於天下也<lb/>
　　　章氏重建御書堂記<lb/>
<pb n="KR4e0161_WYG_005-13b"/>
御書堂藏御書而作也吾婺先正大方伯章公正統中<lb/>
以廣西憲使入覲詔賜五經四書五倫書凡若干巻書<lb/>
故有堂寶藏在溪南濮村且以處子弟之學者數十年<lb/>
来規法稍弛公之孫緒大懼繼述弗戡無以昭先德承<lb/>
天寵爰度地於所居之後以便視守建堂於厥地之阜<lb/>
以崇亷戺庀事於甲子之春明年冬落成面陽明以受<lb/>
風日履爽塏以殺水泉蠧不芸而辟潤不曝而乾輪奐<lb/>
有美籖軸秩秩子若孫升而游歌焉處而藏修焉起敬<lb/>
<pb n="KR4e0161_WYG_005-14a"/>
起孝固必于斯間屬予記之予作而歎曰可謂得我心<lb/>
之同然哉予大父僉憲府君與公為同門友仕之時亦<lb/>
同嘗以風憲近臣蒙賜書又同先子憲副府君異時語<lb/>
不肖孤曰吾婺章方伯與汝祖獲御賜書是誠至寶吾<lb/>
欲創樓尊閣之而未能不肖孤服膺乆矣顧力猶弗逮<lb/>
聞子兹舉能不深為之喜而重自愧哉抑是書大字楷<lb/>
寫版刻明凈予每讀建陽本魚魯可疑輒盥手啟笥莊<lb/>
誦細校聖賢精義奥語多賴以明吾知章氏子弟之學<lb/>
<pb n="KR4e0161_WYG_005-14b"/>
有頼矣夫敬君之賜謂之忠述祖之業謂之孝啟子弟<lb/>
之學而俾有所考謂之賢一舉而三善焉不可以無記<lb/>
矧先祖同其遇後世同其守不容以不記謹記之以貽<lb/>
厥後乃若垣楹門廡之詳則登堂在目而山川景物之<lb/>
獻秀於堂則不繫乎書者可畧也<lb/>
　　　項氏先瑩記<lb/>
友人項聘之衰絰過余泣拜而言曰珍先處士之𦵏幸<lb/>
獲地矣而表塋域以示乆逺敢不為之慮請吾子為記<lb/>
<pb n="KR4e0161_WYG_005-15a"/>
之地延袤二十畆在赤松鄉去縣北十有五里負南面<lb/>
北覺慈寺翼其左澄塘浸其右孤石特秀亭亭雄峙于<lb/>
前者芙蓉峯也堪輿家謂芙蓉一脉自東而南鬱盤成<lb/>
阜中岐而成穴左一支環出寺後蜿蜒為案右一支曲<lb/>
枕澄塘之上若内顧然土宜松竹植之易茂尤宜桂不<lb/>
植而産蒼然蔚然雲木團蔭望之知其為先塋也隴封<lb/>
四尺碑刻曰項處士墓塋前為亭亭側為屋圖居守便<lb/>
祭掃也珍聞養生不足以當大事惟送死可以當大事<lb/>
<pb n="KR4e0161_WYG_005-15b"/>
珍之不孝不可追於生前盡心墟墓之間猶以為吾親<lb/>
所歸也即於是無憾焉庶㡬吾親安之也夫子嘗曰丘<lb/>
也不可以弗識也子盍一言俾項氏子若孫永有識哉<lb/>
余聞伊川論𦵏必土色光潤草木茂盛五患不及水泉<lb/>
不侵而晦菴之言曰以子孫而藏祖考則必致其謹重<lb/>
誠敬之心以為安固乆逺之計吾聘之可謂達於此而<lb/>
能用其孝矣凡民致死其親窀穸茍且否則泥風水拘<lb/>
忌諱𦵏不以禮不可謂孝矣則孝如聘之詎非風俗轉<lb/>
<pb n="KR4e0161_WYG_005-16a"/>
移之機哉聘之積學謹行嚮用于時所為揚名行道以<lb/>
終其孝者余方拭目焉庸次其説以記之<lb/>
　　　張氏順則堂記<lb/>
義烏處士之廬有堂曰順則者張君彦成所築也其地<lb/>
在龍陂里西去縣三十里許臨谷向巒山縈水紆為堂<lb/>
三間堂之後為室傍為樓前為正門凡若干楹朴素堅<lb/>
完脱去綺靡經始於𢎞治辛酉越五年而落成於是起<lb/>
臺植花以遊以觀引泉為池可濯可湘葢隠而善居室<lb/>
<pb n="KR4e0161_WYG_005-16b"/>
者也昔陶唐之世有謡於康衢者曰不識不知順帝之<lb/>
則處士之名堂葢取諸此夫謂之順者天下何思何慮<lb/>
坦然由之無適不順也謂之則者天生烝民有物有則<lb/>
帝之則我固有之也人惟逞私智以戕天理顛倒拂戾<lb/>
喪其物則是雖中君叔世難乎免矣而况於帝則乎而<lb/>
况於順乎處士質直少文尚義而好施言動衣冠循循<lb/>
以禮鄉人化之而不爭令尹嘉之而知敬子弟依循之<lb/>
而有所成然而名弗烜于時迹弗詭于人葆光任真涵<lb/>
<pb n="KR4e0161_WYG_005-17a"/>
濡聖仁其不識不知而順帝之則者歟昔五柳先生自<lb/>
謂無懷氏之民葛天氏之民處士其陶唐氏之民歟處<lb/>
士仲子儒從予受經篤學謹行克振家聲予以是知處<lb/>
士而喜其堂之不虚名也用申其義以記之<lb/>
　　　太湖分趣記<lb/>
太僕少卿霜厓曹公作假山于甕城南隅號太湖分趣<lb/>
謂予曰始僕以御史在告自適于是别去六七載湖山<lb/>
情景無日不往来于懷願記其事勒諸石庶㡬他日歸<lb/>
<pb n="KR4e0161_WYG_005-17b"/>
隠誦斯文而惬吾心焉且俾後之人知僕所樂嗜也山<lb/>
累太湖石為之崛起平地峯巒削出虚其中以為洞容<lb/>
三數人兩傍由石門以升小橋曲徑逹于絶嶺山畔有<lb/>
四景亭刻東坡四景帖有賢已亭設愽奕具結栢亭二<lb/>
一置琴磚石几一豎峭石刻小飛来三𨽻字結黄白木<lb/>
香亭各一桂竹屏各一栢坊一左右掩映參錯于花草<lb/>
竹樹間面山為書屋若干楹壁間䧟置古今諸賢石刻<lb/>
游息宴集于斯萃止凡園之景以山勝山之景以太湖<lb/>
<pb n="KR4e0161_WYG_005-18a"/>
之石勝故命之曰太湖分趣予惟人之情不能無所好<lb/>
也彼以聲色勢利取敗者固好之累而無知無欲如老<lb/>
氏之説則亦好髙而不情古稱知樂水仁樂山其適情<lb/>
而無累者歟公其達仁知之理者歟或曰甕城扼萬里<lb/>
長江東瞰大海公生長其間眼界不小頃將使命持憲<lb/>
節厯敭中外以極天下之大觀其胷中之太湖不啻呑<lb/>
若八九矣奚以分趣為哉予曰此公之所以賢於人者<lb/>
而人固莫測也夫舉巻石可以知山㪺勺水可以語海<lb/>
<pb n="KR4e0161_WYG_005-18b"/>
取諸近小以自託者易足之道也公以清才贍學荐厯<lb/>
卿列崇階顯秩駸駸未已乃能不以富貴移易其山林<lb/>
之念是又以知足為持盈者也不賢而能之乎顧予泉<lb/>
石膏肓聞風感興恨未能艤舟京江以少分公之趣漫<lb/>
為公記之公名倣字汝學以乙丑進士起家霜厓其别<lb/>
號云<lb/>
　　　雙溪潘氏宗譜記<lb/>
潘氏之先出於畢公髙畢公髙本姬姓子季孫者食菜<lb/>
<pb n="KR4e0161_WYG_005-19a"/>
于潘因以為氏焉潘氏子孫蔓延于天下宋南渡初金<lb/>
華稱三潘焉待制曰清潘駙馬曰貴潘半州君曰富潘<lb/>
更元之亂分散微弱而吾一門至今號儒籍焉蓋元别<lb/>
儒於編户若今匠竈籍然入國朝吾髙祖興二府君以<lb/>
人才徵曾祖昌三府君卒贈監察御史而吾祖吾父諸<lb/>
父昆弟皆以儒起家接迹仕路蓋自洪武以来百五十<lb/>
餘年于兹矣自吾髙祖居城下雙溪之涯其後或居城<lb/>
或居鄉或居武義而城下故廬子孫猶有居者然彼此<lb/>
<pb n="KR4e0161_WYG_005-19b"/>
散處而隆替不齊矣予㓜而孤不得備聞遺徳思所以<lb/>
尊祖而睦族莫如為譜乃以舊藏先世位牌訪于族人<lb/>
由今而上得五世由五世而上得三世又遡而上譜殘<lb/>
系闕雖知其出於三潘而不知其孰為當祖則斷自所<lb/>
知萬八府君者為始祖嗣萬而宗而徳皆當時列行之<lb/>
稱而其名與字已不可考其稱宣教若朝奉又皆已不<lb/>
可曉矣於是為之圖以表其世系為之傳以紀其事蹟<lb/>
名亡則書其字字亡則書其行而宣教朝奉各仍其稱<lb/>
<pb n="KR4e0161_WYG_005-20a"/>
又掲凡例以示法守而譜可覩矣古者大宗小宗之法<lb/>
廢而人不知本人不知本而骨肉之恩薄仁孝之道衰<lb/>
其猶不失宗法之意者譜系之説也而譜復廢焉雖賢<lb/>
者無以自考此吾所深懼也夫吾父之視吾兄弟猶吾<lb/>
於子也吾祖之視吾從兄弟猶吾於孫也自兄弟達于<lb/>
族人固一本也兄弟族人而至於相虐猶一身而四肢<lb/>
自相戕也非背本歟鳴呼觀於吾譜而可以知本矣其<lb/>
孝弟之心可以油然生矣<lb/>
<pb n="KR4e0161_WYG_005-20b"/>
　　　滁州龍泉庵興修記<lb/>
我太祖髙皇帝定天下設太僕寺于滁總攝馬政尋建<lb/>
廟祀馬神俾龍泉庵僧視守洪武二十三年歸併寺院<lb/>
勅太僕臣朱守仁等仍留兩僧自是庵為名刹且為太<lb/>
僕諸臣習儀祝聖壽之所庵在豐山西北麓南距栢子<lb/>
龍潭百武而近其名龍泉者葢以此厯年滋乆日就頽<lb/>
圮失今不圖後費益鉅侍御陽曲劉公按部至滁有司<lb/>
白其故㑹侍御武昌朱公以清戎至謂興滯補弊不可<lb/>
<pb n="KR4e0161_WYG_005-21a"/>
已公乃下令計財用出公帑屬經厯伍朝用吏目劉寶<lb/>
董其役已而歲旱公閔雨州守陳君則清諗衆曰古者<lb/>
修城郭使民就食兹役亦旱備也衆驩趨之經始於嘉<lb/>
靖癸未秋七月凡三越月而落成正殿以間計者三後<lb/>
堂中門間如之東西序各九間敞以外門繚以周垣惟<lb/>
正殿後堂撤而新之餘皆補葺以還舊觀於是伍經厯<lb/>
等請記其事刻諸石予惟春秋用民力雖時且義必書<lb/>
兹役也不可以不書也祀與戎有國大事庵為馬神廟<lb/>
<pb n="KR4e0161_WYG_005-21b"/>
設戎祀所係且國家舊典一宜書費出于公不厲民飭<lb/>
舊為新俾已成勿壞二宜書因饑募力民利其食官享<lb/>
其成得乘時之道三宜書予承乏太僕於是舉有頼焉<lb/>
謹書之以告来者劉公名欒字汝喬朱公名衣字子宜<lb/>
皆以進士起家有聲于時云<lb/>
　　　境山河記<lb/>
黄河至沛縣與運河合東南百有餘里至于境山又四<lb/>
十里為徐州洪又六十里為吕梁洪南引江淮北達大<lb/>
<pb n="KR4e0161_WYG_005-22a"/>
通境山實扼其吭巳丑秋八月河溢境山西徙三百步<lb/>
東南流二里合故河下口以其在故河外稱曰外河去<lb/>
山稍逺奔流直遂視故河加闊然舟楫初無患也厥後<lb/>
水落湍急挽舟者患焉水益落湍益急放舟者亦患焉<lb/>
十月以来亂石絶河湍下射髙數仞雖虚舟不得上有<lb/>
冐險而下者十覆三四焉於是逺近駭愕大懼春漕弗<lb/>
利曰盍闢諸則嚴寒墮指疇能穴氷鑿石曰盍濬諸則<lb/>
故河成陸復非外河徑直疇能以兩月之力迴彼瀾倒<lb/>
<pb n="KR4e0161_WYG_005-22b"/>
期迫事急予不得已檄都水主事于思睿徐州判官項<lb/>
情召官夫陳畚鍤峙樁草十二月六日興工穿故河以<lb/>
俟行水長七百五十步廣十步深丈有七尺截外河而<lb/>
逼之東兩涯下埽使漸相屬明年正月下旬中流埽未<lb/>
合洪濤激盪不可施功則決之故河奔放衝刷沙隨水<lb/>
流一夕河廣一倍三數日盡復其舊廣凡百步二月中<lb/>
旬截河埽成廣凡百四十步葢假埽逼水以衝故道又<lb/>
乘水洩以合埽未㡬沙洄外河而亂石盡没焉經流滔<lb/>
<pb n="KR4e0161_WYG_005-23a"/>
滔舟行如故過而覽者不復知前日為患之處矣是役<lb/>
也使夫三千給銀一千八百九十兩有竒用物樁以根<lb/>
計榖藁柳梢蒲葦以束計共十四萬七千五百凡七十<lb/>
日而工畢埽法見元史兹不復詳嗟夫滄桑陵谷信有<lb/>
之矣境山此河患我未之前聞也一旦為患天也不乆<lb/>
而患息國家之福諸君之力也予也實幸焉記其事以<lb/>
告来者<lb/>
　<lb/>
<pb n="KR4e0161_WYG_005-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　竹澗集巻五<lb/>
</p>
<p>
</p>
  </div>
<div>
<head>竹澗集巻六</head> <lb/>
    <p>
<pb n="KR4e0161_WYG_006-1a"/>
欽定四庫全書<lb/>
　竹澗集巻六<lb/>
　　　　　　　　　　　　明　潘希曽　撰<lb/>
　　序二十六首<lb/>
　　　秋日寫懷詩序<lb/>
詩三百篇尚矣而非必始諸此也歌非必始諸虞謡非<lb/>
必始諸堯之時則詩也者古今人心之形也謂詩始諸<lb/>
心可也是故觀乎其詩可以知其人矣古人發泄性情<lb/>
<pb n="KR4e0161_WYG_006-1b"/>
矢口而成抑揚短長恊而成聲皆不得已而鳴非如後<lb/>
世規規為之者自楚騷一變為漢魏古詩再變以極于<lb/>
唐律若蘇子卿陶靖節少陵昌黎諸君子名節志義鬱<lb/>
中發外卓然名家矣學之者或不得其心其有至焉者<lb/>
鮮矣草窻童廷瑞先生以秋官大夫請老一日過余出<lb/>
其使蜀時秋日寫懷詩若干首屬引數語余三復而歎<lb/>
曰是雖託于唐音何其善鳴性情也抑將有鬱于中如<lb/>
昔之君子乎何以至是也先生讀書三十年逾四十筮<lb/>
<pb n="KR4e0161_WYG_006-2a"/>
仕未六十即角巾林下將必有鬱焉者乎詩始諸心請<lb/>
質之先生<lb/>
　　　閒庵詩序<lb/>
閒庵潘翁徽之隠君子也其居在婺源山谷間有田園<lb/>
之饒泉石之美竹樹蔭翳魚鳥上下翁樂之可以忘老<lb/>
日惟携琴杖藜命酒賦詩或課子弟讀古人書優游卒<lb/>
歲他無復事事因自號閒庵云𢎞治壬戌子珍玉卿舉<lb/>
進士大夫士與游者胥為賦之既成帙屬序於予迺有<lb/>
<pb n="KR4e0161_WYG_006-2b"/>
感焉余郡貳守玉汝先生者翁從子也其心亷而靜其<lb/>
政平而裕余昔從游也乆迺今與玉卿為同年復見其<lb/>
有兄之風豈文獻舊邦士之生乎其間者類多賢耶抑<lb/>
家傳爾耶世之擾擾匆匆以没齒者何限翁獨自處於<lb/>
閒賢於人逺矣其子若姪克世其徳以效于用顧豈無<lb/>
以哉余聞作徳心逸見大心泰逸且泰而後天下之物<lb/>
不足以撓吾斯閒矣是雖居官致理可也獨隠居也哉<lb/>
昔老莊以虚無為閒禍天下者也巢由以離遁為閒遺<lb/>
<pb n="KR4e0161_WYG_006-3a"/>
天下者也翁之閒適乎理趣要非異端者流而佳子姪<lb/>
又推之以恊贊皇化視彼一於遺世者孰優耶余方慶<lb/>
世之太平無事而翁之庵之得以終於閒也是亦諸賦<lb/>
詩者意也<lb/>
　　　三覲圖稿序<lb/>
貳守婺源潘先生往者以名進士令湖之蘄水循例凡<lb/>
三入覲朝廷凡三錫勅諭先生祗若休命既終厥功間<lb/>
嘗謄黄成帙仍繪見賀辭三圖于首而以當時諸紀行<lb/>
<pb n="KR4e0161_WYG_006-3b"/>
詩附焉總題曰三覲圖稿闕廷想像于丹青綸綍昭回<lb/>
乎簡册而大篇之舂容短章之寂寥具見其感時撫事<lb/>
之實近以示某俾序之予見近世為縣令有能稱者一<lb/>
再入覲率被徵書取顯官去之惟恐弗亟迺若乆任而<lb/>
後遷既遷而不忘其初在行役無獨賢之歎慕君而終<lb/>
身焉者不其尤難哉先生清節惠政茂著蘄陽直以情<lb/>
性冲淡亷於取名故三載一覲覲且至于三而當路未<lb/>
之甚異也乆之序遷今官或將熱中焉先生方懼弗稱<lb/>
<pb n="KR4e0161_WYG_006-4a"/>
手錄勅文朝夕披閲蓋將推其作縣者以倅郡大其惠<lb/>
蘄者以惠吾婺也其冠以圖者所以繫其戀闕之忱而<lb/>
附之詩者又以歌詠其勤苦焉若先生者可謂篤於忠<lb/>
愛矣抑詩言志凡誦子美詩者必憐其忠也先生諸詩<lb/>
發乎心聲之自然是以詞氣蕭散興寄悠逺有感慨而<lb/>
無怨尤焉要當與知杜者論然後信余言之非誇而先<lb/>
生之平生庶乎可識矣<lb/>
　　　送武義令劉引之入覲序<lb/>
<pb n="KR4e0161_WYG_006-4b"/>
今天下司府州縣之長率三載一入覲朝廷察其治行<lb/>
而勸懲加焉其事與古之述職試功一也縣親民而屬<lb/>
府𨽻司司府之令必由縣以下於民簿書叢委催科不<lb/>
息聽斷無虚日而送迎疲道路猾胥奸民窺伺舞弄而<lb/>
上之人又從而掣其肘令之職蓋其難矣吾婺為江南<lb/>
劇郡凡領縣八其間號難治莫如武義彭城劉引之令<lb/>
武義之三年當入覲其僚屬請余言贈之初君受命闕<lb/>
下余獲傾蓋焉觀其器宇宏深言論慷慨真有豐沛豪<lb/>
<pb n="KR4e0161_WYG_006-5a"/>
傑之氣非若拘拘章句儒者固已知君之才不患其難<lb/>
矣自下車来果能沛然處之刑簡政清徭均賦足强者<lb/>
服慝者革聲實流布而上下安之余然後歎縣無難易<lb/>
視令為難易令無難易視人品為難易抑又自信管窺<lb/>
之無謬也君行涉赤墀覲天顔吏部考績與天下循良<lb/>
吏當無多讓朝廷三考陟明具有成憲亦且還君以終<lb/>
惠其民矣二三君子奚用悵兹别哉於其請姑道余之<lb/>
嘗知君者以觀其成<lb/>
<pb n="KR4e0161_WYG_006-5b"/>
　　　贈潘守固授陰陽正術序<lb/>
金華潘守固拜郡之陰陽正術正術亦流官也而行縣<lb/>
視事不出鄉郡人皆華之士君子與游者且喜其學見<lb/>
用也友人陳正之屬予贈言惟聖人開物成務莫大乎<lb/>
陰陽理與數非二物也後世泥於術數而吾儒燮理之<lb/>
用漫不之省司馬遷父子論六家之指遂以儒與陰陽<lb/>
並列則世儒之不道陰陽陰陽家者之不得自附於儒<lb/>
非一日矣堯命羲和主厯象而庶績熈舜命重黎司地<lb/>
<pb n="KR4e0161_WYG_006-6a"/>
天而人心正周以太史正歲年卜日馮相氏掌歲月辰<lb/>
日二十有八星之位保章氏辨吉凶觀妖祥降豐荒之<lb/>
祲象而六典始備是皆具乎吾儒之書而陰陽之為説<lb/>
卒莫能外焉迺若忌諱之拘畏妖誕之降格祿命風角<lb/>
之禍福泯泯棼棼偏泥乖隔彼陰陽者豈端使然哉今<lb/>
京師欽天有監諸郡邑陰陽有學小大執事皆務得人<lb/>
以稱國家稽古若天之意守固推於鄉舉於有司受秩<lb/>
於銓曹以歸其知厥職矣乎律有瀆神明事邪術妄言<lb/>
<pb n="KR4e0161_WYG_006-6b"/>
禍福之條非獨法吏之所當知也守固其嘗考之乎夫<lb/>
職茍思稱則雖抱闗擊柝不可輕道茍可以行則固不<lb/>
必發䇿决科横金紆紫而後為快守固通儻喜文儒其<lb/>
知所從講乆矣其能本之經參之律以效厥官也審矣<lb/>
儒者燮理之用雖未可輕語而明夫人以息邪慝於一<lb/>
方亦深有望焉余既重陳請又嘉守固不徒幸鄉人之<lb/>
華而將無負乎士君子之喜也乃為之言<lb/>
　　　贈福建僉憲婺源潘公序<lb/>
<pb n="KR4e0161_WYG_006-7a"/>
今天子嗣大厯服萬邦奔走稱賀吾金華則婺源潘公<lb/>
以别駕至公未至旬日天子特簡命為閩憲僉事方兹<lb/>
拜表成禮將奉勅之新任凡吾鄉之仕于朝者喜其来<lb/>
而榮其行胥圖所以贈或曰公讀書起家進士厯郡縣<lb/>
凡㡬書最有文學有政事賢勞二十餘年所至不挈家<lb/>
尤有清苦之節是以不近名而名自隨不狥人而人自<lb/>
知聖王御宇首膺顯陟縉紳士罔不竦聽改觀蓋公之<lb/>
被遇於斯為盛而其所樹立亦至此而有徵是則可慶<lb/>
<pb n="KR4e0161_WYG_006-7b"/>
也已余曰以是慶公非公所慶也士君子生天地間要<lb/>
自有所樹立而遇不遇所性弗存焉惟夫生于其鄉而<lb/>
風流習染之有自仕于其邦而興起持循之有地則固<lb/>
其所深願而不可得兼者婺源朱子闕里也其山川清<lb/>
淑之氣磅礴而無窮故家遺俗文獻可考公毓秀其間<lb/>
沾溉膏馥不啻孟軻氏近聖人之居而私淑焉者矧今<lb/>
往按全閩又親履其講學過化之地當時武夷諸精舍<lb/>
與考亭諸書院而今尚無恙否其為政規模布在同安<lb/>
<pb n="KR4e0161_WYG_006-8a"/>
其施諸臨漳者尤詳不識甘棠猶蔽芾否其所料簡諸<lb/>
書在經史閣所刋四經四子在漳郡視今世所行書亦<lb/>
有可參互否公於是重有感焉則所謂生於其鄉而風<lb/>
流習染之有自仕于其邦而興起持循之有地兼得之<lb/>
矣仕優而學則古今考驗皆有定見而體者益明學優<lb/>
而仕則施為依據皆有成法而用者益大昔朱子不遇<lb/>
於時未究其用公其將遇於今而益𢎞厥施矣乎夫如<lb/>
是亦不足慶乎或曰誠哉子之言第有一焉公之佐吾<lb/>
<pb n="KR4e0161_WYG_006-8b"/>
郡于兹八年吾民之徳公亦與日積一旦奪公以去而<lb/>
吾黨顧為是言如吾鄉吾民何於是相顧憮然若有不<lb/>
能不介于懷者請書以為公慶而并以識吾私<lb/>
　　　贈進士陳君正之授瀏陽令序<lb/>
有地百里而為之長今之令尹猶古之子男爾古者民<lb/>
淳事簡諸侯各君其國各子其民所為達於天子不過<lb/>
六年一述職十二年一巡狩而已故其勢易後世民偽<lb/>
日滋文移旁午農桑學校賦役獄訟盗賊之務去古奚<lb/>
<pb n="KR4e0161_WYG_006-9a"/>
啻什百而縣領於郡𨽻於監司風㫖意向稍有異同即<lb/>
不能以自達故其勢難故事大縣非名進士不輕任及<lb/>
任而著政績有旌異有徵取尋進而職部臺髙官膴仕<lb/>
自此升矣士由進士宰百里膺簡任而負期待有子男<lb/>
之國而處其所不易此其官豈不貴而道豈不可行哉<lb/>
進士陳君正之令湖之瀏陽或曰龎士元非百里才蔣<lb/>
琬為廣都衆事不治蓋才大難為用而清廟之器或非<lb/>
窮鄉下邑所宜以正之宰瀏陽交游私惜之余謂不然<lb/>
<pb n="KR4e0161_WYG_006-9b"/>
古之君子體具用周而無所擇於官後之君子學力弗<lb/>
逮而資禀用事故有能有不能矧一邑者天下之式經<lb/>
濟之士固宜究心者也彼卑之而不屑為易之而不思<lb/>
所以為者皆非也正之碩學逺抱有通敏才蓋知令之<lb/>
不可易而盡心厥職者他日湖南稱循吏第一必吾正<lb/>
之也臺端拜監察御史有入自湖南者必吾正之也正<lb/>
之先大父憲使公文學政事有名于時先君憲副公實<lb/>
同朝焉而余於正之學同業仕同時契好厚矣於其别<lb/>
<pb n="KR4e0161_WYG_006-10a"/>
宜不能無惜若其被命出宰蓋將為朝家得人慶為一<lb/>
方得父母慶而奚以惜也正之明年當述職再逾年當<lb/>
被徵書官内臺所為相過從相砥礪以恊贊太平吾黨<lb/>
可翹足待則其别又奚以惜也於是崇酒載肉相與祖<lb/>
餞之且以斯言諗之正之以為何如<lb/>
　　　送蔣廷元遊南雍序<lb/>
丹陽蔣廷元應貢至京既廷試將卒業南雍同官湯君<lb/>
仁甫謂余曰廷元吾友也吾宦游諸鄉人圖贈之言以<lb/>
<pb n="KR4e0161_WYG_006-10b"/>
壯其行以朂其有成子知我者雖未知廷元願為我一<lb/>
言廷元世儒家兼邃軒岐之術或以醫顯或以儒仕凡<lb/>
十三四傳而姓益著廷元又蔣氏佳子弟也種學績文<lb/>
有志當世雖場屋數竒而不怨不怠今方游南雍友天<lb/>
下士以博其所見聞而要其所成立其所存可知已今<lb/>
世士如廷元子茍知之雖弗吾以猶將喜稱焉而顧獨<lb/>
吾靳哉余惟范文正公有言大丈夫不作宰相當作明<lb/>
醫以活天下則醫與儒非二道也儒之用調燮元化整<lb/>
<pb n="KR4e0161_WYG_006-11a"/>
齊庶政而民得其所醫之用䕶植元氣攻刼衆疾而身<lb/>
得其安顧其事有大小功有廣狹而所為利于物者豈<lb/>
有二乎哉古之人急於利物故不得為宰相寧願為明<lb/>
醫彼為宰相而不足以濟世固不若為明醫而足以濟<lb/>
人之為愈也廷元之於醫余不知其得於家廷者何如<lb/>
而獨種學績文有志當世蓋亦舍其小者狹者以就其<lb/>
大者廣者至於場屋數竒不為世用謂宜反求諸醫以<lb/>
姑酬其利物之心可矣乃確有定守而得失利鈍不一<lb/>
<pb n="KR4e0161_WYG_006-11b"/>
動其中輕數千里来貢京師又輕數千里往游南雍觀<lb/>
其志若將必得其願欲而後已者余聞貧賤憂戚天所<lb/>
以玉其成而古人當大任往往出於勞苦拂鬱之境他<lb/>
日收晩成之功以𢎞醫國之用者安知不在廷元耶傳<lb/>
曰三折肱知為良醫又於廷元之行卜之<lb/>
　　　送進士徐君朝儀序<lb/>
皇上勅禮部采輯中外事蹟修先朝實錄禮部請簡有<lb/>
學行進士分遣天下於是永康徐朝儀使池廬諸郡大<lb/>
<pb n="KR4e0161_WYG_006-12a"/>
夫士知朝儀者咸榮之瀕行徵余言贈之余惟君子處<lb/>
世必有出乎人之所難而後能擅夫人之所榮斯其可<lb/>
榮者在我而外物之烜赫不與焉夫自成周賔興之法<lb/>
易後世得人莫盛於進士一科士由庠序舉於鄉升於<lb/>
春官而後進於天子之廷率千百之什一其選既精則<lb/>
其才愈難而進士於是乎榮於人人孔子謂誦詩三百<lb/>
不能專對雖多亦奚以為而先王遣使臣必曰每懷靡<lb/>
及曰周爰咨諏蓋宣德達情非有用之學鮮不辱君命<lb/>
<pb n="KR4e0161_WYG_006-12b"/>
者其事既難則其遣不輕而使命於是乎榮於人人若<lb/>
夫史氏之學世又孰不榮之亦孰不難之昔司馬遷以<lb/>
不覊之才足跡殆徧天下網羅放失考論行事卓然成<lb/>
一家言而後之君子猶或病之然而卒無以及之者史<lb/>
固豈易哉朝儀學舉進士才堪史命而是行也訪求采<lb/>
摭實與史氏之責焉所謂必有出乎人之所難而後能<lb/>
擅夫人之所榮者朝儀有焉雖然難事之在人無窮而<lb/>
榮名之加已未可以遽足故以自强不息為徳業不尤<lb/>
<pb n="KR4e0161_WYG_006-13a"/>
難歟以令聞廣譽為文繡不尤榮歟是固吾儒所為無<lb/>
待於外者而朝儀所自勉也彼恒情之所榮而衆人之<lb/>
所難抑又其餘也朝儀余益友鄉舉同年故因大夫士<lb/>
之榮其行也為之申其説而復以其至者望之<lb/>
　　　贈平原令李仲實序<lb/>
遷安李仲實以鄉進士分教忻州既考最擢山東平原<lb/>
令同官王君汝温一日告余而屬為贈言余未嘗傾葢<lb/>
仲實而知王君實深君端人也取友必端故弗辭為之<lb/>
<pb n="KR4e0161_WYG_006-13b"/>
言竊惟循吏之頼于民闗于治理不為輕矣始傳班史<lb/>
者龔黄諸守相而已再傳范史而後荀陳諸令長有聞<lb/>
焉豈古之時為吏者多循故難指名而先漢之時為令<lb/>
者猶多循故未可一二舉耶夫親民者莫如守而於民<lb/>
最親者莫如令守與令未有能輕重之也顧為守者崇<lb/>
以專而為令者卑以詳惟卑也則張弛舉措恒見掣肘<lb/>
惟詳也則詳者覽者荅者判者智揣者心計者又往往<lb/>
不暇給守令之難易於是乎有間哉平原古齊郡地夫<lb/>
<pb n="KR4e0161_WYG_006-14a"/>
子謂其一變至魯再變乃能至道蓋自太公之教壞於<lb/>
管仲而夸詐餘習至漢猶不變今欲變而之道其難易<lb/>
未知視昔何如夫令不易稱也平原不易治也畀以不<lb/>
易稱之職而委之不易治之地朝廷待仲實者甚不易<lb/>
也仲實其易之耶其將沮於其不易耶昔者劉寵令平<lb/>
陵民懷其仁韓韶為嬴長賊相戒不入境嬴與平陵皆<lb/>
咫尺平原而二子者固登名循吏者也今仲實職似地<lb/>
隣古今人豈必不相及也雖然二子未聞道也未及乎<lb/>
<pb n="KR4e0161_WYG_006-14b"/>
儒也儒之用不但如循吏而已也余聞仲實儒者其聞<lb/>
道乆矣往教忻州士多化之今推以治平原也民獨不<lb/>
然乎余方慶齊之俗將變而之道也他日史氏傳之與<lb/>
漢之循吏並俾天下後世知循吏足以安民息冦而聞<lb/>
道者化民成俗也不其盛哉仲實其毋迂吾言<lb/>
　　　壽封君王翁序<lb/>
天地乆長之氣得之則壽故物有松栢龜鶴而人有耆<lb/>
老耄耋然物無知而人有欲物茍壽焉斯已矣人幸而<lb/>
<pb n="KR4e0161_WYG_006-15a"/>
壽則非富不養非貴不榮非逸不樂必兼得而無遺焉<lb/>
然後能足其願欲故天之於物也易為功而於人也難<lb/>
為力昔者楚邱垂老不免於貧賤季子位髙金多而不<lb/>
終帝堯憂壽多辱憂富多事周大夫有位而歎賢勞豈<lb/>
非造物無全功而事固不能盡如意耶故人之願欲壽<lb/>
考而享富貴逸樂而無所係累者古人不可得而兼矣<lb/>
世之君子於古人之不可得兼者而或得焉獨非所值<lb/>
之至幸者乎吾婺封刑部主事王翁壽躋六十子銓秉<lb/>
<pb n="KR4e0161_WYG_006-15b"/>
衡以繫官京師未遂歸寧乃屬余言將寓歸為壽余違<lb/>
鄉未乆念翁往時矍鑠喜徒步目瞳漸方色若孺子雅<lb/>
歌投壺終日對賔客弗倦有以知翁之壽葢未艾也翁<lb/>
諸子賢而克家秉衡以清才粹學致身天朝用是家累<lb/>
千金而竒贏㑹計之務一無所與跬步未始出鄉井而<lb/>
封官如其子所謂壽考而享富貴逸樂而無所係累余<lb/>
方為翁喜幸羡慕之不暇亦復何言雖然天不可必而<lb/>
在人者可必聖賢或不得其常而君子惟語其常翁天<lb/>
<pb n="KR4e0161_WYG_006-16a"/>
性孝友與物無忤讀書樂善以義方成諸子古所謂鄉<lb/>
先生者翁其人也則夫得全於天而足其所願欲葢有<lb/>
德集福之驗也他日逍遥上壽而子之榮養益致其極<lb/>
皆理之可卜者請以是壽翁并為翁祝且用告鄉之人<lb/>
俾登堂觴翁者不徒幸其得於天而深慕其有諸已焉<lb/>
亦或錫類之一助也<lb/>
　　　贈湖州太守何侯序<lb/>
古者天子所與分國而治者有諸侯焉後世罷侯置守<lb/>
<pb n="KR4e0161_WYG_006-16b"/>
而良二千石實與天子共理世稱郡守古侯伯信矣然<lb/>
周之時大國不過百里其次七十或五六十今天下百<lb/>
里之制皆縣也郡之制其為縣凡㡬也此小大之勢也<lb/>
聖人乆於其道而天下化成而今之從官者易地而治<lb/>
計日而遷視彼世守其國以服習其民者果孰難易耶<lb/>
夫以郡守之貴與諸侯等且勢大而時難君子之立乎<lb/>
其位茍非志定而才副者孰能不奪於富貴而使徳澤<lb/>
加於民聲實流於人哉湖守何侯奏績京師同官陳聲<lb/>
<pb n="KR4e0161_WYG_006-17a"/>
伯謂余曰侯閩人舉進士歴官兩京守吾湖且三載其<lb/>
度廓然以宏其德温然以厚其政平易而規法不廢故<lb/>
民樂而安之臺臣嘗薦于朝天官卿兹復書最蓋不惟<lb/>
湖人德之而當路亦知之舉朝皆信之乃今旋斾吾湖<lb/>
吾幸湖之人獲終惠也余聞而歎曰是所謂志定而才<lb/>
副者非耶何其德澤如此聲實如此不奪於富貴如此<lb/>
士方窮時以勲名自期慷慨發憤真若可致洎其得志<lb/>
往往汩沒於聲利而卒無以表見於世或者有立而弗<lb/>
<pb n="KR4e0161_WYG_006-17b"/>
逮不能用大而濟斯則志才不足之過也以侯之所樹<lb/>
立卓卓若此其志與才過人逺矣即使由郡國而推之<lb/>
藩服由藩服而推之天下又惡有弗勝者哉古之諸侯<lb/>
入為王朝公卿漢三公擢自守相是亦今日朝廷用人<lb/>
之典也聲伯忻然應聲曰吾固以是望侯矣願屬筆為<lb/>
侯贈<lb/>
　　　王氏家譜序<lb/>
嗟乎世之人孰不愛其身惟目前之圖而不重其本輕<lb/>
<pb n="KR4e0161_WYG_006-18a"/>
其身者也抑孰不愛其子孫規規身後之利而無以維<lb/>
繫其心棄其子孫者也枝榦崢嶸必植其根而後千花<lb/>
萬葉於焉以榮天下未有本撥而末茂者獨木乎哉是<lb/>
故祖父吾本也兄弟其枝榦子孫其花葉也吾父之視<lb/>
吾兄弟猶吾於子也吾祖之視吾從兄弟猶吾於孫也<lb/>
自鼻祖至於耳孫愈逺愈分而氣脉所貫固一本而無<lb/>
二世之人惟不知本也是以骨肉之親至同途人喜無<lb/>
慶而戚無弔也平居不相得而患難不相拯也貴且陵<lb/>
<pb n="KR4e0161_WYG_006-18b"/>
賤也貧且忮富也將其身之不保而欲以及其子孫不<lb/>
可得也家之有譜所以重本始而維繫乎族屬君子之<lb/>
善愛其身與其子孫舍是無所用心矣古者因生賜姓<lb/>
胙土命氏使民有别而不混又立大宗小宗之法使民<lb/>
有所統而不離後世宗法廢而襲冒興益以淆亂其猶<lb/>
可見先王之遺意者惟譜焉耳隋唐間譜掌於官五季<lb/>
以来其法復廢士大夫之家間能為之而或旁援貴顯<lb/>
以為榮駕空於不可考之世以自詭則又愈失古之意<lb/>
<pb n="KR4e0161_WYG_006-19a"/>
而亦奚用譜為哉余友王秉衡自其祖壽四翁居婺之<lb/>
北闗子姓繁衍蔚為吾鄉望族秉衡懼其族大而難合<lb/>
也則謀為之譜王在晉宋間江東最盛浙之諸王多其<lb/>
苖裔秉衡皆不敢取信斷自所知壽四翁以下凡七世<lb/>
圖其宗系䟽其字名生卒之詳為譜昭穆秩然可考嗚<lb/>
呼是殆有識而合於古者乎秉衡名銓舉進士歴官刑<lb/>
部員外蓋亢宗者也而用心若此其賢於人逺矣夫為<lb/>
人後而能使先世之祀有所藉以延於無窮者孝也使<lb/>
<pb n="KR4e0161_WYG_006-19b"/>
夫人皆興於孝天下不㡬於治乎余竊有意於斯觀秉<lb/>
衡之為而重感焉故樂為序之<lb/>
　　　送陳教授先生序<lb/>
滌齋陳先生以選部推擇教授于金華九載當奏績上<lb/>
京士大夫華其行而重其去也則思以言贈顧謂予曰<lb/>
先生自此升矣吾黨之小子誰與造就風俗誰與陶成<lb/>
吾儕里居奚所㳺從而咨訪於其别不可無言予惟儒<lb/>
者學古通經砥礪名節固將有益於斯世斯人非徒善<lb/>
<pb n="KR4e0161_WYG_006-20a"/>
其身而已故用之朝廷足以尊庇用之郡邑足以承宣<lb/>
或者不為世用亦必傳道授業以淑諸人人是故孔聖<lb/>
思裁狂簡孟氏樂育英才而説者謂教澤所及顧有大<lb/>
於守一官效一職者皇家化民成俗設國學以教於上<lb/>
設郡縣學以教于下師有官弟子有廩非如昔之聖賢<lb/>
不用於世而自相授受者也其任不亦重乎其遇不亦<lb/>
幸乎先生以明經舉京闈兩典郡邑教事老成學行為<lb/>
時推重循資而升必得太學右職所謂作人才而勵風<lb/>
<pb n="KR4e0161_WYG_006-20b"/>
化者當為天下慶不當為一邦惜也若夫游從咨訪之<lb/>
私固人情也予亦奚以釋諸君<lb/>
　　　南封録序<lb/>
正德七年春希曾以刑科右給事中奉天子命偕翰林<lb/>
編修湛君若水持節往封安南國王人賜上公服一襲<lb/>
榮使逺也明年正月入其國授封行禮信宿而返蓋自<lb/>
京師至廣西之憑祥水陸萬里然後達于安南而安南<lb/>
之往返僅二十日耳又明年復命上錫宴于光祿勞行<lb/>
<pb n="KR4e0161_WYG_006-21a"/>
役也仰惟皇明統一海宇九夷八蠻重譯獻琛西南海<lb/>
嶠諸國惟安南尤秉禮我國家待之特厚若其嗣世襲<lb/>
封則寵以詔勅齎以冠服而將命之使必簡侍從文學<lb/>
之臣充焉皇上之所以誕敷文德惠綏逺外者何其盛<lb/>
哉希曾空疎蹇拙謬膺是行仰仗王靈不煩專對從容<lb/>
指授而使事畢矣重惟遭際明時目覩盛事歴萬里絶<lb/>
域幸不辱命不宜泯焉無所紀述乃取在安南所賦詩<lb/>
歌二十二首回京奏䟽一通手録為巻又以安南國王<lb/>
<pb n="KR4e0161_WYG_006-21b"/>
詩二首書二通陪臣詩五首綴之巻末題曰南封録序<lb/>
而藏之凡山川之迂險風土之竒詭與夫往来交際之<lb/>
始末一覽可見古者太師陳詩以觀民風采之里巷歌<lb/>
謡春秋以狄視秦而車鄰駟驖諸詩三百篇取焉是録<lb/>
也予不得以淺俚自嫌且俾外國之什得附見者固不<lb/>
以夷而棄之也擇焉不精覽者庶無我疵<lb/>
　　　東園看月詩序<lb/>
正德甲戌中秋前一日閣老西崖先生李公即所居之<lb/>
<pb n="KR4e0161_WYG_006-22a"/>
東園開樽肆筵召其門人司業魯振之少卿張汝吉太<lb/>
史趙爾錫李宗易通政李守正王時芳宫允李夢弼洎<lb/>
希曽為看月之㑹于時乆雨新霽殘暑已退夕陽落陰<lb/>
凉風時至公坐諸生于左右或論文或誦詩或觀古書<lb/>
名畫時一命酒以待明月之出少選栖鳥漸集暝色四<lb/>
合獨鶴唳空氷輪皎然於林薄之上公仰視乆之忽顧<lb/>
謂曰嫦娥差瘦一分秋仲魯尚記憶否此蓋希曽十三<lb/>
年前從公閣試八月十六夜賞月句也於是諸生起為<lb/>
<pb n="KR4e0161_WYG_006-22b"/>
公壽因自相勸酬振之雅故善飲獨舉公去嵗中秋詩<lb/>
作楚調歌之歌畢請用韻紀興公顧坐客八人俾各占<lb/>
一字為句首濡筆引紙就月下書一律命屬和焉酒罷<lb/>
漏下三鼔矣後希曽謁謝公又請得連夕所作乃并公<lb/>
招飲手柬装為一巻而以諸屬和詩附焉庶用備他日<lb/>
故事惟公文章勲業固已被今垂後學士大夫莫不尊<lb/>
信而師資焉顧當謝政引年之日於門下士猶且不忘<lb/>
汲引至於片言可采歴十餘年之乆尚挂齒頬是固公<lb/>
<pb n="KR4e0161_WYG_006-23a"/>
之盛德而其所為誘掖奬進者不識當何以副也詩曰<lb/>
采葑采菲無以下體公之録善也又曰肆成人有徳小<lb/>
子有造公之樂育也希曽謬託龍門無所底就特序其<lb/>
事以自識<lb/>
　　　贈御醫呉先生還鄉序<lb/>
御醫呉晦叔先生謝事南還於是年七十矣而聰明矍<lb/>
鑠若後生且戒行吾鄉里之仕京師者飲餞于其邸酒<lb/>
半客執爵而歎曰賢哉先生去就若先生亦誠賢矣乃<lb/>
<pb n="KR4e0161_WYG_006-23b"/>
顧謂余曰贈言之誼以屬子余惟賢者處世身為先用<lb/>
次之身必有以立用必有以及物故學術以立身也宦<lb/>
業以及物也其或所遇不齊所就雖異二者無歉焉可<lb/>
也是故太上則周孔之事其次以職其次以藝賈誼稱<lb/>
古之聖人不居朝廷必在卜醫范希文謂大丈夫不作<lb/>
宰相當作明醫活人其理同也正直平蕩之道塞世途<lb/>
多艱賢者益難為全為其大而莫之全孰愈為其小而<lb/>
終始之全也先生故業儒尤精於醫成化間被檄供太<lb/>
<pb n="KR4e0161_WYG_006-24a"/>
醫院事尋擢本院吏目進今官首尾凡三十年所活都<lb/>
人士不可勝計朝廷眷遇方隆而先生懇辭以老其亦<lb/>
知退而全身者耶其亦小試而畢其及物之志者耶夫<lb/>
賢者心事未易測識漢二䟽之去使人歎息稱道於千<lb/>
載之下亷頑立懦有遺風焉則史氏之言為之張本也<lb/>
先生歸矣他日知先生者或有徵於余言<lb/>
　　　贈長沙府推官項君序<lb/>
余鄉項君瑞周以太學生試天官頴出儕輩拜湖廣長<lb/>
<pb n="KR4e0161_WYG_006-24b"/>
沙府推官余暨陳大理馮進士則君之執友且聫姻若<lb/>
周侍御應職方亦君瓜葛若徐秋官陸武庫唐侍御胡<lb/>
江夏朱邵二進士皆與君有場屋舊若陳李二上舍又<lb/>
同君偕計者于時咸在京師初君未至時吾黨思鄉里<lb/>
之彦必曰瑞周思士之篤學清修出可守官而處可敦<lb/>
俗者必曰瑞周悵悵焉惟恨其至之晩比至則倒屣迎<lb/>
之下榻舘之恐後每公退醼集秉燭夜闌相與道故舊<lb/>
商古今靡不心醉形忘不啻疇昔之處鄉曲也君承檄<lb/>
<pb n="KR4e0161_WYG_006-25a"/>
當之官吾黨屬余贈言余惟長沙為湖南大郡領州縣<lb/>
十有二山深土曠江右川洛之民多流其間里族雜而<lb/>
獄訟繁視舊志所謂民朴而淳者有間矣國家設推官<lb/>
以聽一郡之訟其任甚重君治長沙實重且難雖然余<lb/>
聞諸子思在下位不獲乎上民不可得而治矣獲乎上<lb/>
有道不信乎朋友不獲乎上矣君信乎友若是其於獲<lb/>
上治民何難哉易稱君子以明慎用刑書稱惟刑之恤<lb/>
又君素所誦習者舉而措之吾知長沙無寃民矣請拭<lb/>
<pb n="KR4e0161_WYG_006-25b"/>
目以觀其成<lb/>
　　　滁陽贈言序<lb/>
滁介江淮之間阻山抱澗舟車罕通唐以前未顯也宋<lb/>
歐陽子作守文章節義竦動一世游觀品題形勝㧞出<lb/>
自是名人韻士往往聞風願遊而天下知滁矣迨我皇<lb/>
明實登畿輔尋建太僕寺總攝馬政則以其地為桃林<lb/>
華陽而天閑之往来冠蓋之南北日交乎滁之陽矣蓋<lb/>
滁之遭莫盛於今而歐陽子之遺迹過而訪者益多於<lb/>
<pb n="KR4e0161_WYG_006-26a"/>
昔山川顯晦固自有時哉正德丙子希曽由諫司来貳<lb/>
太僕吾兄栢軒先生適分教于泰滁泰相去僅三百里<lb/>
而各縻于官猝難㑹晤或託音書或形夢寐不勝陟岡<lb/>
之感迺丁丑秋吾兄便道過滁數年悒鬱一旦傾瀉爰<lb/>
命軟輿從以殽酒相與登豐山入琅琊追醉翁之風流<lb/>
潄玻瓈之潔清于時秋髙木落風日清朗樵歌鳥哢如<lb/>
倡如和遊興所極不知日之既暮於是環滁之景盡在<lb/>
心目而友于之情亦少慰其一二獨非幸哉已而吾兄<lb/>
<pb n="KR4e0161_WYG_006-26b"/>
將還泰同寮諸先生咸贈以詩更倡迭和積成巨巻題<lb/>
曰滁陽贈言惟諸先生之作鏗鏘振發金舂玉應所以<lb/>
侈山川之竒觀嘉天倫之樂事揄揚借譽蔑以加矣獨<lb/>
念予兄弟自㓜侍先君宦四方未嘗一日相舍既長筮<lb/>
仕各自為途離合可勝歎哉昔蘇子由與其兄子瞻相<lb/>
約早退為閒居之樂子瞻亦謂宦遊相别之日淺而退<lb/>
休相從之日長顧予與兄今雖未敢言私幸齒髮未艾<lb/>
後樂有日則兹别也安知不為終老之聚晤而兹遊也<lb/>
<pb n="KR4e0161_WYG_006-27a"/>
安知不為故園之美談耶予既屬和巻末復序此以竢<lb/>
　　　五山先生吟稿序<lb/>
五山先生宫保大司馬何公吟稿凡六巻其子南京太<lb/>
僕寺丞汝𢎞所輯也將鍥梓俾希曾序諸簡端公少有<lb/>
異質博涉經籍其為詩矢口信筆多不屬稿即屬稿亦<lb/>
漫不置意或至焚棄其中之所存蓋有大焉而於詩若<lb/>
未暇數數然者故汝𢎞所輯止此公起家進士厯事三<lb/>
朝垂五十年守令之民庸風紀之賢勞藩服之楨幹卿<lb/>
<pb n="KR4e0161_WYG_006-27b"/>
列之股肱經綸匡濟思日孜孜洎叅留務典本兵值時<lb/>
多故尤極勞瘁故其發之乎詩率皆隨事應酬一時興<lb/>
寄之作固不暇歲鍜月鍊句拾而章綴之也卒之澤生<lb/>
民功社稷名竹帛而其稿之僅存而可見者又皆和平<lb/>
暢達有非苦吟雕蟲之士所能及焉嗚呼古之所謂大<lb/>
臣者類如此士果貴於多言乎哉公吾浙人先大夫辱<lb/>
交焉希曽頃居諫司獲侍論議兹又與汝𢎞為同寮仰<lb/>
先達之風烈且嘉汝𢎞能傳業也乃不辭<graphic n="KR2451" url="https://raw.githubusercontent.com/kanripo/KR-Gaiji/master/images/KR2451.png" mimeType="image/png"/>薄而序之<lb/>
<pb n="KR4e0161_WYG_006-28a"/>
云爾公居新昌之五山學者稱為五山先生因以名稿<lb/>
云<lb/>
　　　潘氏家乘序<lb/>
乘所以載也家乘者家之所載凡以論譔其先世傳之<lb/>
後人者也古者諸侯世國卿大夫世家有家之事國史<lb/>
載焉國史亦有謂之乘者焉後世世祿廢而譜狀猶掌<lb/>
於官五季以来其法復廢世之君子乃家自為乘乃天<lb/>
理人倫之不容已者而可以義起也惟我潘氏世居浙<lb/>
<pb n="KR4e0161_WYG_006-28b"/>
東遺文往事乆而散漫於是竊不自揆編家乘八巻首<lb/>
以累朝誥勅之典次以吾宗世系之譜而凡銘狀表傳<lb/>
祭挽贈送之作亦附焉顧子寡陋無似採掇未備其事<lb/>
雖核而文不能無闕矣為之歎曰嗚呼此一家之書也<lb/>
而闗繫之大不獨于一家而已也是故覩綸綍之昭回<lb/>
則思篤忠貞審宗系之聫絡則思崇孝弟誦文辭之紀<lb/>
述則思濟世美如是而孝不可興忠不可移俗不可化<lb/>
者吾弗信也語有之求忠臣于孝子之門又曰人人親<lb/>
<pb n="KR4e0161_WYG_006-29a"/>
其親長其長而天下平夫然則兹乘豈徒為一家之書<lb/>
哉潘氏之子孫尚念之哉<lb/>
　　　送思州太守俞君序<lb/>
俞君一中由後軍都督府經歴擢守貴之思州且戒行<lb/>
㑹廷臣伏闕爭大禮皇上震怒大臣罰俸者二十餘人<lb/>
百執事逮杖者二百餘人中外凛凛相視莫敢發一言<lb/>
君獨抗疏請恤已故宥垂亡則威福並行凡懷忠者無<lb/>
復以言為諱皇上霽威答之於是言路復通聖人不忍<lb/>
<pb n="KR4e0161_WYG_006-29b"/>
人之心益明我國家無疆之休端在於此而君之忠誠<lb/>
激切首批逆鱗不亦戞戞乎其難哉先是幕府蔣君某<lb/>
輩謂予與君同里閈雅相友善以贈言見屬予時方自<lb/>
訟且為君危之未遑也幸君之言足以悟主大夫士靡<lb/>
不深嘉而樂道之予其可終無言乎嗟乎君子之於天<lb/>
下也誠未易也才氣弗充則弱學識弗到則闇諳練弗<lb/>
熟則妄弱則見義而懾闇則迷先㡬而不知妄則舉動<lb/>
輕率而顛踣隨之如是而欲有為於天下誠未易也君<lb/>
<pb n="KR4e0161_WYG_006-30a"/>
視予十年以長嘗同為黌舍生直言勁氣素為儕輩敬<lb/>
服歴艱苦浩然不撓其才氣何如也自少喜吟詠涉獵<lb/>
羣籍上下古今數千百載如指諸掌以周易累舉不第<lb/>
復以蔡氏書取㨗非經生專門者比其學識何如也由<lb/>
進士拜冬官郎左遷倅蘄尋倅惠州延平二郡乃叅戎<lb/>
幕二十年間掣肘挽心者㡬紛錯震撼者㡬其諳練何<lb/>
如也今日一鳴而國體増重士類胥賴夫豈偶然者哉<lb/>
推是道也於一郡何有哉抑思州去京師八千里地僻<lb/>
<pb n="KR4e0161_WYG_006-30b"/>
而小蠻夷雜處君守思或者弗滿焉予謂行乎蠻貊尤<lb/>
未易也君誠不鄙夷其民而惠綏之威鎮之文化之治<lb/>
之以不治焉則昔之諳練而未及者在斯行也他日大<lb/>
用以有為於天下斯行又一助也<lb/>
　　　賀封禮科給事中章翁序<lb/>
吾金華之蘭溪處士章翁子處仁任禮科給事中今年<lb/>
夏四月朝廷以尊崇禮成推恩凡京官父母存者先封<lb/>
之翁乃被封如子官配某封孺人於是孺人壽躋六十<lb/>
<pb n="KR4e0161_WYG_006-31a"/>
而翁逾年亦六十矣是歲秋九月處仁奉命册封某府<lb/>
往返瀫水之上得稱觴為父母壽宦遊諸鄉人羡翁偕<lb/>
老而遭異數享樂事屬予序之因處仁寓歸以賀予之<lb/>
再来京師也朋舊落落如晨星得處仁與遊甚歡也處<lb/>
仁才氣英邁問學博洽直言宏論有聲諫垣予蓋嘗稱<lb/>
願曰幸哉有子如此比聞翁志慤行端周于孝義讀書<lb/>
論古今事有卓見居鄉不刓方為圜而閭里多求直焉<lb/>
誨子弟惟禮惟義乃知處仁得於過庭者非偶然也揚<lb/>
<pb n="KR4e0161_WYG_006-31b"/>
子雲嘗稱無是父無是子翁之謂也又稱無是子無是<lb/>
父處仁不得辭也抑先王勞使臣恒閔其不遑將父今<lb/>
處仁奉使而獲寧親蓋良便也聖天子之恩至渥也則<lb/>
其衣錦承歡能不思聖天子之恩乎詩云式遄其歸翁<lb/>
尚為子誦之而保王躬補衮職尤處仁顯親之大也請<lb/>
因賀而申其説<lb/>
　　　贈錢以時授大名節推序<lb/>
進士錢君以時授大名節推或曰大名外郡也節推刑<lb/>
<pb n="KR4e0161_WYG_006-32a"/>
官也重内輕外其来非一日而簿書獄訟殆非君子所<lb/>
貴之道也夫士之釋褐進士也或游藝詞林或攄忠臺<lb/>
諫或分職部屬近天子之清光樂職事之優暇蓋其所<lb/>
也以時以正德庚辰舉南宫越四年而奉廷對又逾年<lb/>
而就選視諸同年士不謂不乆也其學充其行飭其與<lb/>
人信其應務達槩諸同年士不得多讓也而官之于外<lb/>
勞之于刑不猶棲鳯凰於灌木策騏驥於羊腸也乎予<lb/>
則曰君子之仕也將以行道也茍將以行道也則内外<lb/>
<pb n="KR4e0161_WYG_006-32b"/>
一爾輕重奚計精粗一爾勞適奚計易曰山上有火旅<lb/>
君子以明慎用刑而不留獄謂刑乃君子之所慎也書<lb/>
云刑期于無刑民恊于中謂刑罰之精華與禮樂教化<lb/>
同歸也果孰精孰粗耶矧國家任人歴試諸難内除者<lb/>
或外遷外選者或内補今台鼎股肱之臣大率皆更歴<lb/>
中外之士也果孰輕孰重耶使以時才器之美盡心審<lb/>
克以成明允之功不三數年且膺召命進京秩矣又由<lb/>
是加勉焉崇功廣業髙衘膴仕不難到矣不猶鳯凰起<lb/>
<pb n="KR4e0161_WYG_006-33a"/>
灌木而迴翔千仞之上騏驥歴羊腸而馳騁於康莊也<lb/>
乎以時先翁為順慶貳守文學政事有名以時蓋能世<lb/>
其業而又大之者也予與以時同里閈聫姻婭不敢謂<lb/>
非相知而凡與以時游者莫不韙予言之非阿且足以<lb/>
相朂也因請為以時贈<lb/>
　　　壽榮録序<lb/>
福莫先乎壽壽莫貴乎榮壽且榮夫人樂之而人子之<lb/>
樂其親不啻于其身然獲焉者亦罕矣獲焉而思所以<lb/>
<pb n="KR4e0161_WYG_006-33b"/>
永之此壽榮録所為作也太常寺卿汪君用之之母太<lb/>
夫人唐氏故禮部右侍郎兼翰林學士贈禮部尚書寅<lb/>
軒公之配以用之兄弟繼武登仕累封至太夫人歲壬<lb/>
午行年八十在廷公卿游用之父子間者喜太夫人壽<lb/>
且榮也相與賦詩為文以頌以祝所謂章毋德而侈家<lb/>
慶者渢渢乎其盛矣用之承歡之餘鍥梓以傳蓋將永<lb/>
其所樂乎親者于無窮詩曰孝子不匱永錫爾類其用<lb/>
之之謂乎用之歴事三朝勲名茂著仰世德而作求迓<lb/>
<pb n="KR4e0161_WYG_006-34a"/>
天休之滋至今兹樂事夫豈倖致而亦詎有涯哉夫孝<lb/>
所以事君也忠所以顯親也太夫人有孝子我國家有<lb/>
忠臣也希曽忝用之同年辱以序見屬不敢以不敏辭<lb/>
而樂為天下道也<lb/>
　　　送鳯陽令何世卿序<lb/>
武義何世卿嘗從予受經玉温金純磬折其恭其學博<lb/>
而知要其文清麗而達其才無施不宜而不敢肆少游<lb/>
鄉校累舉于有司弗售比壯應貢卒業南雍近謁選来<lb/>
<pb n="KR4e0161_WYG_006-34b"/>
京師朝夕過從甚勤蓋别予者既乆而其所自得者益<lb/>
深矣無何天官試優等奏授鳯陽縣令同鄉諸士夫屬<lb/>
予贈言予於世卿固將有以贈也夫今之學者非孔氏<lb/>
之書弗讀士賢而聖孰不嘐嘐自許也而考其設施求<lb/>
如漢世循良吏不可多得豈嚮之學者不足用耶抑措<lb/>
之用者非所學耶吾謂世卿兹行亦自信而已矣亦無<lb/>
舍所學而已矣昔者子游為武城宰而弦歌之聲聞教<lb/>
人以道也成人有其兄死而不為衰者聞子臯將為成<lb/>
<pb n="KR4e0161_WYG_006-35a"/>
宰遂為衰誠能動物也子賤治單父得賢於已者五人<lb/>
而事之故衆悦巫馬期戴星出入以身親之而單父亦<lb/>
治一尚賢一勤民也夫子教子貢之宰信陽也曰治官<lb/>
莫若平臨財莫如亷善子路之治蒲也曰恭敬以信矣<lb/>
忠信而寛矣明察以斷矣凡此賢令之事具載孔氏之<lb/>
書而世卿所素學也篤信力行在世卿而已雖然今之<lb/>
為令者視古蓋難矣矧鳯陽我國家所基兵民雜處宗<lb/>
室羣居驛使南北無虚日加以饑饉荐臻冦盗竊發呻<lb/>
<pb n="KR4e0161_WYG_006-35b"/>
吟之民生理未復視他縣蓋尤難矣世卿審時與勢因<lb/>
人情土俗為之張弛而無失孔氏之家法焉庶㡬講習<lb/>
之素不托諸空言而循良之績卓越乎常流矣昔人有<lb/>
云不遇盤根錯節無以别利器予於世卿兹行見之<lb/>
　<lb/>
　<lb/>
　<lb/>
　竹澗集巻六<lb/>
</p>
<p>
</p>
  </div>
<div>
<head>竹澗集卷七</head> <lb/>
    <p>
<pb n="KR4e0161_WYG_007-1a"/>
欽定四庫全書<lb/>
　竹澗集卷七<lb/>
　　　　　　　　　　　　明　潘希曾　撰<lb/>
　　墓銘狀碑祭文二十三首<lb/>
　　　東溪居士陳君墓碣銘<lb/>
浙之義烏有曰東溪居士者葬邑西楊村其子勤以墓<lb/>
文請予與居士同郡而勤嘗從予游故聞居士之風舊<lb/>
矣雖不敏弗容於辭居士姓陳氏諱俊字彦秀號曰東<lb/>
<pb n="KR4e0161_WYG_007-1b"/>
溪世居邑之倍磊為聞家其先有曰垠者任松楊教諭<lb/>
垠傳錝徐州知州錝三傳為啟聰甫樂善好施夀而且<lb/>
康即居士父也居士質性剛毅不事表襮讀書了大義<lb/>
自少孑立無兄弟事父盡歡喪母哀而有禮處宗族無<lb/>
間言賙鄰黨不靳嘗建居室以抑畏為扁衆目之曰此<lb/>
謹愿人也嵗饑應募輸粟有司榮以冠帶辭弗受又目<lb/>
之曰此古朴人也里閈之求直者率恂恂片言解紛以<lb/>
去又目之曰此忠直人也夫孝事其親仁睦其族而行<lb/>
<pb n="KR4e0161_WYG_007-2a"/>
義重於鄉之人一命弗沾一善莫名居士之於為人果<lb/>
何如也世有所謂隠君子者其殆斯人歟其殆斯人歟<lb/>
卒正徳二年三月二十七日享年五十有五配朱氏有<lb/>
賢行子三人曰惟正曰勤曰惟榮皆克家勤尤性敏嗜<lb/>
學駸駸嚮用居士隠徳将藉以顯矣銘曰倍磊陳氏太<lb/>
丘之裔雲仍多賢徳星恒麗湜湜東溪居士樂只源深<lb/>
流長比徳之美仁不必夀維名之垂才不必用維後之<lb/>
貽楊村之原穹碑在焉百世而下可誦以傳<lb/>
<pb n="KR4e0161_WYG_007-2b"/>
　　　處士義翁潘先生墓碣銘<lb/>
婺源處士義翁潘先生既卒葬邑北之硤石源其配胡<lb/>
孺人附焉正徳辛未子錡舉進士奉先生從弟玉卿僉<lb/>
憲所為事狀請銘於碣錡嘗從余游而玉卿與余同年<lb/>
進士以是稔聞先生之風按狀先生諱瑛字玉英義翁<lb/>
其别號世居邑之桃溪其先閩之三山人唐末逢辰者<lb/>
避亂於此因家焉髙祖諱侑隠居行善當洪武初法禁<lb/>
嚴切獨以謹厚全門户曾祖諱虎克世其業祖諱勤成<lb/>
<pb n="KR4e0161_WYG_007-3a"/>
年二十早世父諱烱資幼孤長克自立以子貴贈文林<lb/>
郎蘄水縣知縣母齊氏贈孺人繼母胡氏封太孺人先<lb/>
生兄弟四人行第二其季曰珏官至福建僉憲先以治<lb/>
縣有績獲贈封父母云先生天性孝友肯堂肯構嘗作<lb/>
棣萼聯輝樓以怡兄弟學士篁墩程先生記其事平心<lb/>
率物不吝施予好詢人所行失得勇於克已宗族鄉黨<lb/>
咸愛且敬强者愧屈罔肆弱者得藉賴自立一日見餓<lb/>
夫墮溝中衆委之去獨起而飲食之得不死人稱之曰<lb/>
<pb n="KR4e0161_WYG_007-3b"/>
義翁先生聞而笑曰斯名詎取當顧名思義可也自是<lb/>
居常器用悉書義字蓋取盤銘之意性敏善記憶凡學<lb/>
庸語孟典謨訓誥皆能黙誦雅好觀史客至與論古人<lb/>
成敗歴歴指掌喜奨進後輩族黨賴以成者甚衆教子<lb/>
弟尤勤故僉憲君輩先後登庸為時名臣錡方接武仕<lb/>
途潘氏之所以益昌大者不偶然也孺人雲峯先生八<lb/>
世孫崇陽尹濬之姊勤儉孝敬協徳於夫每誦雲峯言<lb/>
曰一日茍存願存一日好心願為一日好人旦必焚香<lb/>
<pb n="KR4e0161_WYG_007-4a"/>
祝天務積隂徳以貽後嗣比先生歿矢心教子脱簪珥<lb/>
為費要於其成而後已克婦克母先生生正統辛酉以<lb/>
成化丙午卒春秋四十有七孺人生正統己未後先生<lb/>
十六年卒春秋六十有二長子銓次鏡次即錡長女適<lb/>
髙安程鳳次適富春吳深孫男五人天潤天活天清天<lb/>
潮天漢孫女四人銘曰賢哉義翁不愧其稱人則稱我<lb/>
我斯服膺貿貿斯世惟利是趨不詭以隨由我坦途宜<lb/>
其家人義形于内宜兄宜弟義著于愛子孫多賢維以<lb/>
<pb n="KR4e0161_WYG_007-4b"/>
義方鄉閭化之義聞孔彰孰利不害孰義不利賢哉義<lb/>
翁以克永世<lb/>
　　　漁隠先生潘公墓誌銘<lb/>
𢎞治乙丑七月二十一日我伯父漁隠先生卒其子海<lb/>
門司訓榮之官舍扶柩歸葬寓書京師俾希曾銘其墓<lb/>
希曾時居諫司會多故未果越十三年乃克造銘勒石<lb/>
追瘞壙前嗚呼痛哉先生諱瑋字用夫姓潘氏世為金<lb/>
華儒籍曾祖諱彦亨洪武中徵取人才祖諱文華贈監<lb/>
<pb n="KR4e0161_WYG_007-5a"/>
察御史父諱洪官至廣西按察僉事贈奉政大夫修正<lb/>
庶尹母吳氏封孺人贈宜人兄弟六人長諱璁官至無<lb/>
為州節判次即先生次諱瑄次諱璋官至陜西按察副<lb/>
使贈中憲大夫希曾先府君也次諱璛次諱環先生自<lb/>
幼隨宦京邸佩服庭訓兄弟自相師友諸經子史多涉<lb/>
獵攻詩善屬文後從少司冦滁陽劉公游造詣益深景<lb/>
泰甲戌僉事府君卒於官時長兄不在側先生奉母攜<lb/>
弟妹歸喪萬里以禮襄事既免喪慨然歎曰老母在堂<lb/>
<pb n="KR4e0161_WYG_007-5b"/>
吾兄既縻於官吾不能復離膝下求仕進也諸弟勉之<lb/>
於是一意孝養愉婉承順務得親之歡心甘㫖饋祀門<lb/>
户一不以累其兄若弟如是者二十年母宜人以夀終<lb/>
節判府君遷轉三州先府君亦已成進士官朝行矣天<lb/>
順中郡縣薦先生才徳辭不就後屢以鄉飲請皆辭不<lb/>
赴成化乙巳訪先府君於蜀縱覽山水而歸𢎞治庚申<lb/>
就海門之養優游五載尋卒先生天性醇樸篤於孝友<lb/>
父母在不忍一日去左右處兄弟怡怡無間言教子姪<lb/>
<pb n="KR4e0161_WYG_007-6a"/>
講授不倦與人交謙恭以和生長宦族而能甘淡薄樂<lb/>
隠逸人尤難之自棄舉子業古文益髙詩極清婉書得<lb/>
歐虞筆意妙自成家晩年放情觴詠與星齋錢先生諸<lb/>
耆碩為北山詩社士大夫求文者交於門因家雙溪之<lb/>
涯自號漁隠鄉人稱為漁隠先生而論君子者必曰漁<lb/>
隠漁隠所著有應酬稿湖蜀紀行録若干巻先生生宣<lb/>
徳己酉正月十八日享年七十有七以卒之明年某月<lb/>
某日合窆於朱氏安人墓在武義縣柘塢先塋之側安<lb/>
<pb n="KR4e0161_WYG_007-6b"/>
人邑名族南京刑部員外郎璲之女年二十一歸先生<lb/>
甚宜於家姑年髙得末疾安人晝夜扶持經嵗無倦容<lb/>
尤注意教子家政内助居多成化癸夘五月三十日先<lb/>
卒其生在宣徳庚戌十一月四日享年五十有四男子<lb/>
二人長即榮今陞龍溪教諭次植側室楊氏出女子一<lb/>
人適永康王玻孫男四人燧焯焲燿孫女二人銘曰惟<lb/>
潘氏居婺儒籍有聞詩書簪組是貽是承嗟我伯父其<lb/>
生振振禄弗自取惟以成弟昆學不必用世其家以文<lb/>
<pb n="KR4e0161_WYG_007-7a"/>
孝友自靖儒素終身評髙於鄉報在其子孫<lb/>
　　　福建按察司僉事進階中順大夫潘公墓誌銘<lb/>
公諱珏字玉汝姓潘氏其先閩之三山人唐末逢辰者<lb/>
上書闕下不報避亂於歙徙婺源之桃溪遂家焉厥後<lb/>
世有聞人譜牒具存曾祖諱虎祖諱勤成父諱烱資贈<lb/>
文林郎蘄水縣知縣母齊氏贈孺人繼母胡氏封太孺<lb/>
人公賦性醇篤自幼劬書十嵗作詩有驚人語十有二<lb/>
嵗從鄉先生張文輝受尚書歴五寒暑學成會户當逺<lb/>
<pb n="KR4e0161_WYG_007-7b"/>
役而母病兄弟皆弱時署府事閻經歴以御史左遷公<lb/>
持詩文謁訴閻才之遣補邑庠生免其役天順甲申也<lb/>
是年冬齊孺人卒戊子蘄水卒蘄水初得疾為公兄弟<lb/>
析産以水田若干畝佐讀書既終喪公請於諸兄合爨<lb/>
肆力問學作風樹圖以寄哀學士篁墩程先生守制休<lb/>
寧公以所學往質之篁墩恨相見之晩曰君名進士也<lb/>
成化癸夘領鄉薦連登進士乙巳奉檄督賦南畿明年<lb/>
授湖廣蘄水令公至縣閱倉粟得六百斛駭曰令為民<lb/>
<pb n="KR4e0161_WYG_007-8a"/>
父母而水旱無備奈何爰下令取贖刑及訟紙咸入粟<lb/>
縣治中門兩旁建倉貯之號阜民倉越二年大旱盡發<lb/>
倉儲以賑貧乏簡下户丁壯分𨽻上户俾得傭作自給<lb/>
多種麥為來年計復勸分助賑以濟不足是嵗饑不為<lb/>
害自是益廣儲蓄更建倉縣治之北號聚民倉前後積<lb/>
粟八萬餘石久益賴之縣之南門渡恃舟以濟水涸易<lb/>
以木梁嵗費百金不免覆溺之患公合二年費為浮橋<lb/>
經久不病又以廟學湫隘闢而新之作興士類每為講<lb/>
<pb n="KR4e0161_WYG_007-8b"/>
授成材甚衆邑故多盜公令鄉民聚居列柵啟閉盜乃<lb/>
沮義官劉洪者實黠盜其子恥與同惡洪殺之事洩亟<lb/>
遣人分捕并獲其黨十數輩既而司府将脱之公具獄<lb/>
請對卒如公按初荆府致幣於公公對使封貯官庫别<lb/>
以禮報之嘗使人諷公欲婚其子公不可既又以所作<lb/>
畫來賜公為啟事辭謝於是王知公不可干矣久之王<lb/>
以罪廢公無染焉治蘄凡十二載秩滿當去賦别思詩<lb/>
士民遮道共立去思碑李教諭復取别思詩梓傳之名<lb/>
<pb n="KR4e0161_WYG_007-9a"/>
甘棠集𢎞治戊午遷金華同知率如治蘄而職専清戎<lb/>
尤慎勾稽未嘗徇權勢為取舍有蘭溪民誣姪夜毆叔<lb/>
殺其救妾縣官治姪死罪寃累年莫辨公閲成案見其<lb/>
初驗屍時不云何衣悟曰此必就寢所計殺之也豈有<lb/>
婦人裸而救鬬者耶詰之果服坐叔故殺罪而出其姪<lb/>
巡按陳君不悦曰獄屢經臺憲矣何是矛盾耶公争之<lb/>
陳不能奪三載奏績便道省太孺人於家有歸志還次<lb/>
嚴州投牒告繳部檄郡人士相率挽留而上官亦弗許<lb/>
<pb n="KR4e0161_WYG_007-9b"/>
尋就職乙丑武宗即位公入賀陞福建僉憲奉勅督理<lb/>
屯田明年正徳改元公上任考簿書革奸弊豪猾侵尅<lb/>
之徒悉寘於法屯政漸復一日監斬夜歸病不能寢食<lb/>
歎曰戮人不當其罪而力不能救何以仕為乃遣人上<lb/>
京乞骸骨時逆瑾擅權所知恐其得禍勸止之尋以鹽<lb/>
法忤中貴人中貴人隂主去公戊辰吏部書公年老致<lb/>
仕瑾猶坐以他事罰米百五十石時公六十有三得謝<lb/>
為幸云歸數月太孺人卒居喪執禮休沐十有五年足<lb/>
<pb n="KR4e0161_WYG_007-10a"/>
跡不出山惟赴鄉飲避冦兩至縣耳優游林泉文詠為<lb/>
樂夜課諸孫誦習不倦訂輯譜牒作勸善碑於道側睦<lb/>
族化鄉之意老而彌篤嘉靖改元今上皇帝以尊號覃<lb/>
恩進階中順大夫其年七月二十九日公卒生正統丙<lb/>
寅五月二十四日享年七十有七初號雪竹軒入官曰<lb/>
澹翁晩更萬巻山人人多稱澹翁先生云所著有甘棠<lb/>
集三覲稿晩遊録澹翁稿雲萍唱和展驥集桃溪族譜<lb/>
凡若干巻公質直自信好義不好名久資常調世罕知<lb/>
<pb n="KR4e0161_WYG_007-10b"/>
其為人半生仕宦攜家者僅四載清苦儉素終其身可<lb/>
謂之古君子矣配吳氏邑名家女封孺人生正統乙丑<lb/>
十一月十一日卒正徳辛未二月二十二日享年六十<lb/>
有七葬邑之齊村程家坑公平生不内顧者以孺人賢<lb/>
也男子七人鐸鎧鎮欽鎰鉛録鎮邑庠生鎧鎰鉛録早<lb/>
卒女子一人適同邑引禮舍人胡琨孫男十人濟滋潢<lb/>
河沐澍泳澥津澎濟滋皆邑庠生潢連舉解元進士為<lb/>
樂清令有聲孫女八人曾孫男一人士懋曾孫女二人<lb/>
<pb n="KR4e0161_WYG_007-11a"/>
鐸等将以卒之明年某月日奉柩合葬吳孺人墓乃狀<lb/>
公行禆鎮走千里來乞銘昔公倅金華希曾以諸生受<lb/>
知嘗遣鎮洎從子錡受學錡後登進士而公從弟玉卿<lb/>
憲長與予同年故最為知公不敢以不敏辭銘曰舉世<lb/>
脂韋以茍富貴直道事人不卑下位俗雖不合民則我<lb/>
懐令邑倅郡循良之才晩奉璽書僉被閩臬風裁獨持<lb/>
權璫見厄載歌歸來幅巾深衣古貌古心為鄉人師噩<lb/>
噩遺集不朽之器矧子若孫厥美世濟人之不遇一時<lb/>
<pb n="KR4e0161_WYG_007-11b"/>
謂何天定勝人公得孔多程坑之陽有封若斧公斯合<lb/>
葬其永千古<lb/>
　　　封孺人劉氏墓誌銘<lb/>
孺人諱祥字淑鳳姓劉氏順天府丞菱溪石公之配大<lb/>
鴻臚介菴府君之子婦父諱廷茂國子上舍母柴氏二<lb/>
族皆滁之望故上舍擇壻必求如菱溪者孺人性聰慧<lb/>
幼習姆教稍長通書數年十六歸公逮事姑王宜人姑<lb/>
悦其孝夫賴其賢及公舉進士官京師以姑年髙不忍<lb/>
<pb n="KR4e0161_WYG_007-12a"/>
離留侍於家公尋以監察御史進階孺人遂有封號已<lb/>
而公按廣東王宜人夀終孺人黽勉大事竭其哀誠初<lb/>
以不克隨宦勸公置側室視其子不異已出晩得痰疾<lb/>
甚危既蘇謂公曰吾旦夕且不保宜及吾存為二子計<lb/>
乃均分貲産無毫髮私其所出又以母柴無後迎養十<lb/>
餘年迄送終焉以勤儉居富貴以恭讓處娣姒以讀書<lb/>
守身教子孫奉賔祭必盡禮御臧獲務使得所樂善賙<lb/>
貧終其身不衰凡宗黨語内則莫不稱孺人云孺人生<lb/>
<pb n="KR4e0161_WYG_007-12b"/>
成化丁亥四月五日以嘉靖癸未五月九日卒得年五<lb/>
十有七男子二人繼芳國子生繼先庠生女子一人許<lb/>
嫁士族繼芳嫡長也孫男四人坦庠生餘幼孫女二人<lb/>
卜葬於城南龍蟠山白水村之陽将以其年之十二月<lb/>
十日襄事公乃手狀淑行丐余銘余寓滁頗久雅與公<lb/>
善聞大夫士稱孺人之行如公言乃為之銘銘曰詩詠<lb/>
葛覃以著婦則載歌螽斯式彰母徳婉婉孺人衆美在<lb/>
躬以宜其家以代有終命服光華偕貴君子徳音不磨<lb/>
<pb n="KR4e0161_WYG_007-13a"/>
貽範閭里惟兹窀穸白水之陽勒辭堅珉千載其藏<lb/>
　　　孺人李氏行狀<lb/>
孺人姓李氏金華處士王先生之配進士銓之母也父<lb/>
諱寶觀金華名族有隠徳母王氏孺人自幼端淑工女<lb/>
紅為父鍾愛嘗指謂母曰是女他日必能昌大其家及<lb/>
笄歸先生舅克厚翁一見異之曰是婦福器過人吾宗<lb/>
其賴之孺人修舉婦職協相家政王氏之産日裕以隆<lb/>
初為冢婦諸叔尚幼躬為縫浣飲膳比就外傅恒竭力<lb/>
<pb n="KR4e0161_WYG_007-13b"/>
資給叔瑁早世以其子為後至壯猶為諱䕶不令知自<lb/>
己出瑁遺一女與孺人女年相若且先後嫁孺人憫其<lb/>
失怙裝資必加厚焉姑邵嘗目之曰新婦好心地如此<lb/>
他日有好子孫是其報也先生善教子孺人一意贊之<lb/>
量諸子資性教以治生讀書各有専業𢎞治戊午銓舉<lb/>
浙江鄉試第三人明年成進士孺人每得報輒愀然曰<lb/>
吾舅姑望吾兒久矣顧弗及見奠告墓所哀若初喪其<lb/>
誠孝尤能追逺如此居常儉約至於禮賔䘏族曾不少<lb/>
<pb n="KR4e0161_WYG_007-14a"/>
靳處妯娌得其歡御婢僕得其力撫諸姪若已出故卒<lb/>
之日闔族大小痛惜之不獨其所親之哀也孺人生正<lb/>
統丁夘九月十三日卒𢎞治庚申正月二十五日得年<lb/>
五十有四男子四人長鑰次錦次即銓次鐸為叔瑁後<lb/>
女子一人適同邑周某孫男二汝謙汝嘉孫女一皆幼<lb/>
以卒年夏五月己亥葬城西畫堂光塋之側壬戌之秋<lb/>
銓詣其友人潘希曾請狀其事飲泣具道如此嗚呼婦<lb/>
徳如孺人可無稱述使就泯沒哉曩希曾在鄉校與孺<lb/>
<pb n="KR4e0161_WYG_007-14b"/>
人子銓相友善蓋嘗知孺人之為母矣銓少俊敏士人<lb/>
多樂與游孺人教以尊師取友逺無益交儕輩有為游<lb/>
戲者銓輒不敢近曰母将不悦也尤好為子聚書聞有<lb/>
典籍不吝重購一日比鄰弗戒於火延爇且迫時銓適<lb/>
他出孺人倉卒攬取羣籍一切蓋藏棄不暇顧是皆卓<lb/>
卓耳目所覩記者其可使無聞哉肆并述之以竢立言<lb/>
君子采焉<lb/>
　　　令尹吕侯去思碑<lb/>
<pb n="KR4e0161_WYG_007-15a"/>
人有久而不能忘事有無所為而不能已此徳澤之孚<lb/>
而人心之公也義烏縣令吕侯盛去邑且三載邑之耆<lb/>
民陳良積輩将刻石以繫其思乃介醫官陳節之丐予<lb/>
文予蓋嘗識侯者而節之予友也其言曰侯建平人也<lb/>
起家進士莅吾邑凡六載始至聲色不少動久之民安<lb/>
士習胥若徒咸畏以服去之日衆弗忍舍既去益思之<lb/>
至於今不已其政則農桑學校是急抑强植弱平徭息<lb/>
訟取力於隙而百廢興殖財於儉而上供備約俗於正<lb/>
<pb n="KR4e0161_WYG_007-15b"/>
而異端詘條教有式追呼不擾用是家給人足風俗淳<lb/>
美當時臺臣具薦於朝而侯不以喜暨被徵命顧眷眷<lb/>
若弗欲棄去者蓋侯之績莫可殫述而侯之心誠不忍<lb/>
吾民矣吾徒野人思之不置則圖所以繫其思而傳於<lb/>
後微吾子之文則亦無所繫而又不必信於後之人予<lb/>
聞而歎曰民不難感亦不易感也撫我則徳虐我則怨<lb/>
世蓋有疾視其上者蓋有攘臂以亡其上者况乎去而<lb/>
思思而不忘若是耶詩曰樂只君子民之父母謂能子<lb/>
<pb n="KR4e0161_WYG_007-16a"/>
其民而民父母之矣又曰永言孝思孝思維則謂人子<lb/>
於父母思慕之不忘矣然則侯之見思固可以觀徳而<lb/>
若等所為惓惓兹舉固可以驗人心之公假使上出於<lb/>
干譽下涉於獻諛則去未必思思未必久而兹舉也未<lb/>
必待今日矣夫又奚取哉昔者子産遺愛孔子稱之何<lb/>
武去思史以為美談愚敢竊附其義為若等書匪惟繫<lb/>
一邑之思抑以示勸於将來<lb/>
　　　祭外舅太守梅澗先生文<lb/>
<pb n="KR4e0161_WYG_007-16b"/>
嗚呼坦夷豁達町畦不立思公之徳其古遺直作牧名<lb/>
州甘棠勿拜思公之政其古遺愛歸休二紀文酒自娛<lb/>
官不滿能惟後之貽年髙七十太平遺老歸全造物曷<lb/>
挂懐抱我先大夫公表兄弟不才受知館甥于貳言念<lb/>
疇昔垂髫侍側撫我誨我期我成徳既長筮仕驅馳靡<lb/>
寧嵗月幾何訃音路聞棺不知殯竁弗及瘞拊膺痛心<lb/>
慚負無地始自策勵将用報公迂愚忤時速戾厥躬賦<lb/>
命自天何尤於人矢心弗渝敢墜大恩我酒既酹我殽<lb/>
<pb n="KR4e0161_WYG_007-17a"/>
亦薦陳辭敘哀神其來鑒<lb/>
　　　祭湛母太孺人文<lb/>
惟靈徳嫓孟母子成鉅儒操觚翰苑黼黻帝圖惟帝乃<lb/>
嘉恩封是錫冠帔輝煌式章有徳潘輿就養萊綵承歡<lb/>
優游夀域聿終天年某託交賢子獲拜北堂瞻望弗及<lb/>
敬奠一觴尚饗<lb/>
　　　祭盧母文<lb/>
惟靈夙抱懿質長歸名門主饋貞吉竭誠藻蘋禮相夫<lb/>
<pb n="KR4e0161_WYG_007-17b"/>
君家道日熾偕老八旬為人中瑞厥有賢子克由義方<lb/>
歴敭中外端委班行禄養既娛板輿方導俄焉告終豈<lb/>
天弗弔某等鄉里後生通家末誼緘詞逺将一觴敬酹<lb/>
尚饗<lb/>
　　　祭太守徐廷實文<lb/>
惟公性敏而淳行恭以和問學夙成登名甲科仕逾一<lb/>
紀平生不渝明慎刑獄累遷大夫惟賢惟能帝心簡在<lb/>
擢守大邦藩垣攸賴一卧三冬竟以不起慶門未集弔<lb/>
<pb n="KR4e0161_WYG_007-18a"/>
途俄啟生稟之懿孰其畀之勳業之就孰令已而豈山<lb/>
川清淑之氣偶鍾人世倐散而逝雖造化亦莫知其所<lb/>
謂嗚呼生死旦夕彭殤何殊公於此理諒已不疑顧公<lb/>
之遺憾若在其身後而縉紳之流涕則悼夫仁者之不<lb/>
夀公易簀時援筆作書有姪曰杲可以後予公之繼室<lb/>
名門令徳育孤承祀矢死靡慝惟兹得所亦可以死死<lb/>
而有知目終瞑矣某等鄉里朋舊義同兄弟死喪之懐<lb/>
曷其有既方圖舉公之棺歸𦵏東峴薄奠致誠眉宇如<lb/>
<pb n="KR4e0161_WYG_007-18b"/>
見嗚呼哀哉尚饗<lb/>
　　　祭孫母文<lb/>
嗚呼修短隨化物理之常惟徳之懿可以流芳閨壼之<lb/>
行無非無儀惟子之賢厥徳可知昔者軻親侃母皆以<lb/>
其子有聞百世之下雖死猶生安人篤生賢子甲科蜚<lb/>
英清才雅識慈範具存俄一疾以溘逝亦何歉於遐齡<lb/>
某等宦遊是邦辱交令子一奠之陳情弗能已尚饗<lb/>
　　　祭憲副鶴軒戚先生文<lb/>
<pb n="KR4e0161_WYG_007-19a"/>
嗚呼古今人世惟夀匪易然夀或不足於富貴而富貴<lb/>
或不免於子孫之累豈造物無全功而人生難乎其值<lb/>
抑多福自求而本乎有徳之致先生登名甲科歴官臺<lb/>
寺早辭金紫之榮久樂林泉之味諸子競爽宦學世濟<lb/>
孫曾繩繩引之弗替是以身康心寧逍遥九十巋然人<lb/>
中之瑞矧先生儒業世承苦節自勵居鄉抗正直之風<lb/>
在公著氷蘗之譽不詭不隨惟禮惟義此先生徳之可<lb/>
見者而福夀所自也某等鄉里後生猥託姻契緬懐儀<lb/>
<pb n="KR4e0161_WYG_007-19b"/>
型悼兹長逝将微忱於薄奠庶來格之不昧尚饗<lb/>
　　　祭俞夫人文<lb/>
猗歟夫人夙嫺姆教作嬪於俞尊章是孝惟勤惟儉葛<lb/>
覃之風子孫蟄蟄螽斯其同相厥夫子歴敭仕路三紀<lb/>
勳名罔復内顧夫子之賢惟邦之楨晩荷簡注掌憲帝<lb/>
廷來自南服夫人爰及榮膺誥封入朝宫掖翟冠霞帔<lb/>
有徳之章胡弗遐夀一疾溘亡某等辱知夫子咸仰内<lb/>
則一奠之将不勝哀惻尚饗<lb/>
<pb n="KR4e0161_WYG_007-20a"/>
　　　沛縣飛雪橋祭大河文<lb/>
惟河導自積石會歸於海潤澤厚土通利舟楫功施博<lb/>
矣邇來河南支流多淤専趨沛徐遂貽運河之患兹非<lb/>
神意實任事者之責也某奉天子明命來治河事方議<lb/>
疏支河以殺上流修長隄以保運道躬率官屬閲視至<lb/>
飛雲橋敢竭誠致祭用祈神休惟神祐國祐民相予成<lb/>
功以報天子神其鑒之尚饗<lb/>
　　　單縣祭后土文<lb/>
<pb n="KR4e0161_WYG_007-20b"/>
邇年黄河横溢運道屢淤天子特命某來治其事既議<lb/>
疏支河於河南以利導之爰築長隄始於單之林臺歴<lb/>
豐以迄於沛将以防横溢而保運道也兹者卜吉興工<lb/>
敢告於神惟神鑒之佑其成功尚饗<lb/>
　　　沛縣飛雲橋再祭大河文<lb/>
去嵗之秋天子以河患未弭漕渠被淤特命某來治其<lb/>
事謹嘗告神疏支河於河南以分上流築長隄於沛豐<lb/>
單以防傍決方今春和厥工並興而裏河舊淤亦就挑<lb/>
<pb n="KR4e0161_WYG_007-21a"/>
濬庶幾運道通而河患不復作也凡此實賴神休相其<lb/>
成功惟神鑒之尚饗<lb/>
　　　單縣再祭后土文<lb/>
往年河溢漕淤頗妨國計天子特命某總理其事既疏<lb/>
支河於蘭陽滎澤以分其勢爰築長隄於單豐沛以障<lb/>
其溢今厥功告成漕渠以寧實厚徳黙相之力也敢申<lb/>
祭告以彰報謝惟神鑒之永祐皇國尚饗<lb/>
　　　滎澤縣孫家渡祭大河文<lb/>
<pb n="KR4e0161_WYG_007-21b"/>
自九河不分河患頗殷大明御宇地平天成雖間嘗決<lb/>
溢亦治以寧邇年支流堙塞單豐沛下決漕渠沙淤糧<lb/>
運阻澀惟是孫家渡故道可尋上命巡按河南御史督<lb/>
濬甚勤河伯效順忽決若傾人力因之厥功告成某叨<lb/>
總河事來視兹隅幸渡口與趙皮寨口二支並疏庶下<lb/>
流永奠而運道無虞也敬陳牲醴用報神休惟神鑒之<lb/>
翊我皇猷尚饗<lb/>
　　　山川壇祈雨文<hi>社稷城隍同</hi>
<pb n="KR4e0161_WYG_007-22a"/>
贛自六月不雨以至於今秋陽益驕晩禾日瘁民庶皇<lb/>
皇罔有攸賴匪民之辜實吏於土者不徳之致某忝鎮<lb/>
南邦良切競懼謹率羣屬惟神是籲神其早賜甘霖我<lb/>
民允濟謹禱<lb/>
　　　開平忠武王廟祈雨文<lb/>
王開國元勳遺澤兹土廟食有年民實賴止今暵旱滋<lb/>
甚百榖将死王其終惠我民大沛甘雨庶我百職咸荷<lb/>
靈祉謹禱<lb/>
<pb n="KR4e0161_WYG_007-22b"/>
　　　江東廟祈雨文<lb/>
惟神顯靈在在仰之矧是章貢為桑梓墟有災輒禱固<lb/>
民之私有禱必應亦神之宜自夏迄今旱魃猖披民則<lb/>
既病神豈罔知某恫瘝在身爾神是祈甘澤不靳三日<lb/>
為期謹禱<lb/>
　　　靈山廟祈雨文<lb/>
古者國有凶荒則索鬼神蓋人力所不及舍神無以致<lb/>
其誠某憂時之旱不能為時之霖賴爾靈山降雨出雲<lb/>
<pb n="KR4e0161_WYG_007-23a"/>
庶幾相予濟此困民謹禱<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0161_WYG_007-23b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　竹澗集巻七<lb/>
</p>
<p>
</p>
  </div>
<div>
<head>竹澗集巻八</head> <lb/>
    <p>
<pb n="KR4e0161_WYG_008-1a"/>
欽定四庫全書<lb/>
　竹澗集巻八<lb/>
　　　　　　　　　　　　明　潘希曾　撰<lb/>
　　雜説譜例家記贊引題跋四十九首<lb/>
　　　雜説二十一首<lb/>
七九皆奇數而九加多故九為老陽七為少陽而卦之<lb/>
　陽爻稱九六八皆偶數而八加多故六為老隂八<lb/>
　為少隂而卦之隂爻稱六或者不得其説以為聖人<lb/>
<pb n="KR4e0161_WYG_008-1b"/>
　扶陽而抑隂殊不知天地生成之數始於一終於十<lb/>
　自兩儀生四象觀之太陽居一而含九少隂居二而<lb/>
　含八少陽居三而含七太隂居四而含六此理數自<lb/>
　然之妙非人為也或曰何不直以一二三四為隂陽<lb/>
　老少乎曰六七八九成數也<lb/>
今周易乃費直易程子因之作傳如乾坤卦爻辭下附<lb/>
　以彖象文言猶不失四聖之序如各卦辭下附以彖<lb/>
　象各爻辭下附以小象錯亂殊甚田何易十二篇乃<lb/>
<pb n="KR4e0161_WYG_008-2a"/>
　孔氏之舊顔師古謂上下經及十翼吕伯恭定為經<lb/>
　二巻傳十巻其序上經一下經二上彖傳一下彖傳<lb/>
　二上象傳三下象傳四上繫辭傳五下繫辭傳六文<lb/>
　言傳七説卦傳八序卦傳九雜卦傳十是為古易朱<lb/>
　子所為作本義者也世儒復析本義以附程傳何也<lb/>
天下事貴思不貴疑然亦有當疑者乾之九四或躍在<lb/>
　淵无咎子曰或之者疑之也故无咎<lb/>
龍陽物也坤之上六不言隂與陽戰而曰龍戰于野聖<lb/>
<pb n="KR4e0161_WYG_008-2b"/>
　人扶陽抑隂之意也王介甫謂隂盛於陽故與陽俱<lb/>
　稱龍謬矣<lb/>
訟凶徳也不慎於始不得已而訟貴能止也不能止而<lb/>
　求終焉雖勝猶凶也子曰天與水違行訟君子以作<lb/>
　事謀始絶訟之道也<lb/>
彖傳謙尊而光卑而不可踰程子謂謙則尊光自處雖<lb/>
　卑而不可踰朱子謂謙則居尊者徳愈光居卑者人<lb/>
　亦莫能過據小象卑以自牧及繫辭謙尊而光觀之<lb/>
<pb n="KR4e0161_WYG_008-3a"/>
　程説得夫子本意<lb/>
六十四卦惟謙内三爻俱吉外三爻俱利可以崇徳可<lb/>
　以濟事可以存位故君子謙之為貴<lb/>
重坤純隂十月之卦也十月非無陽也陽甚微也故程<lb/>
　子曰十月謂之陽月恐疑其無陽也蓋陽雖剥於九<lb/>
　月實漸盡於十月之小雪雖復於十一月已自小雪<lb/>
　漸長積三十日而成一陽也邵子詩云冬至子之半<lb/>
　天心無改移一陽初動處萬物未生時陽非冬至頓<lb/>
<pb n="KR4e0161_WYG_008-3b"/>
　生也冬至而一陽之生方成也<lb/>
一陽來復於五隂之下曰復往而為臨為泰為大壯為<lb/>
　夫以五陽夬一隂夬盡為乾則陽極而隂生矣一隂<lb/>
　上遇五陽曰姤往而為遯為否為觀為剥以五隂剥<lb/>
　一陽剥盡為坤則隂極而陽生矣陽生則復矣隂生<lb/>
　則姤矣一嵗十二月往來於乾坤十二爻矣<lb/>
蒙以養正培其本然之善也童牛之牿禁其惡于未發<lb/>
　也蒙與童教所先也<lb/>
<pb n="KR4e0161_WYG_008-4a"/>
明出地上晉君子以自昭明徳大學曰自明曰明明徳<lb/>
　蓋本諸此<lb/>
明夷之為卦也内離外坤離明也坤順也晦也文王内<lb/>
　文明而外柔順箕子晦其明徳不違乎其時也是以<lb/>
　免於難也然而文王演易箕子敘疇當明夷之時而<lb/>
　開文明之運者天道也<lb/>
節之九五得中故曰甘節甘者味之中也上六過極故<lb/>
　曰苦節苦者炎上之味也<lb/>
<pb n="KR4e0161_WYG_008-4b"/>
古書疑字不宜輕改曲禮鸚鵡能言不離飛鳥猩猩能<lb/>
　言不離禽獸吳氏纂言改禽作走殊非蓋禽獸乃飛<lb/>
　走之通稱如易田有禽書外作禽荒皆通稱也周禮<lb/>
　大宗伯以禽作六摯孤執皮帛卿執羔大夫執鴈士<lb/>
　執雉庶人執鶩工商執雞則羔亦可曰禽也考工記<lb/>
　天下之大獸五脂者膏者臝者羽者鱗者則羽亦可<lb/>
　曰獸也<lb/>
仲春鷹化為鳩天地之仁心見矣其秋也鳩化為鷹天<lb/>
<pb n="KR4e0161_WYG_008-5a"/>
　地之義氣形矣先王使鳥獸魚鼈咸若仁也田獵以<lb/>
　禮義也<lb/>
見父之執不謂之進不敢進不謂之退不敢退不問不<lb/>
　敢對無與於事親也而非愛敬其親者不能也故弟<lb/>
　子知此禮其不孝者鮮矣鄰有喪舂不相非厚於州<lb/>
　相周黨相救也而哀死之情易相感也故鄰里存此<lb/>
　禮其不恤者鮮矣<lb/>
有無其禮而善處者以義起也将軍文子之喪既除喪<lb/>
<pb n="KR4e0161_WYG_008-5b"/>
　而后越人來弔主人深衣練冠待于廟垂涕洟是已<lb/>
　有有其禮而弗拘者可與權也童子汪踦能執干戈<lb/>
　以衛社稷魯人欲勿殤是已有過為之禮以譏人者<lb/>
　非足恭也公儀仲子舍適孫而立庶子其喪也檀弓<lb/>
　免焉司冦惠子廢適立庶其喪也子游牡麻絰焉是<lb/>
　已抑交游牡麻絰非禮也子游曰禮也者豈以将以<lb/>
　正禮為禮乎<lb/>
成人有其兄死而不為衰者聞子臯将為成宰遂為衰<lb/>
<pb n="KR4e0161_WYG_008-6a"/>
　楊綰拜相而郭子儀減聲樂黎幹省騶從夫有諸已<lb/>
　者其動人不難也<lb/>
月令之書可以考先王順時之政而不可泥也如春行<lb/>
　慶賜秋始行戮之類道其常耳非謂事幾當速者亦<lb/>
　必俟時也如仲冬齋戒掩身以待隂陽之所定即周<lb/>
　易先王以至日閉關也如孟春行夏令則雨水不時<lb/>
　等事亦猶洪範之敘咎徵也栁子厚謂其茍以配五<lb/>
　行而施政令離聖人之道又謂風雨變異特瞽史之<lb/>
<pb n="KR4e0161_WYG_008-6b"/>
　語何其泥哉是書雖出於吕不韋乃假手諸儒所為<lb/>
　要之未純在擇焉爾矣<lb/>
詩一發五豝朱傳云豝牡豕也據爾雅牝豝恐牡字誤<lb/>
　豕牡曰豭春秋傳盍歸吾艾豭是以豭去其勢曰豶<lb/>
　易豶豕之牙是已<lb/>
漢髙起於楚沛我朝興於金陵非自南而北耶金元之<lb/>
　承運非自北而南耶王莽李林甫輩非北人耶陸贄<lb/>
　張九齡范仲淹歐陽修輩非南人耶王子明據其本<lb/>
<pb n="KR4e0161_WYG_008-7a"/>
　朝事言且知立賢無方所言未為害理邵堯夫天津<lb/>
　聞鵑之説蓋前知一時氣數特因物而發耳愚者遂<lb/>
　執以為通論所謂癡人前不可説夢也<lb/>
　　　譜例<lb/>
姓氏之所從來逺矣時代變遷其上世多不可知吾所<lb/>
可知之世吾尊以為始祖可也譜圖界上下旁行上自<lb/>
髙祖下止𤣥孫為五世𤣥孫再提為九世又再提為十<lb/>
三世以至於無窮圖後略疏名字事蹟為傳各以其世<lb/>
<pb n="KR4e0161_WYG_008-7b"/>
列焉異姓冒嗣者不得書同姓而失其宗派者不得通<lb/>
譜凡嫡長子繼始祖者族人世宗之所謂大宗也繼禰<lb/>
者兄弟宗之繼祖者同堂兄弟宗之繼曾祖者再從兄<lb/>
弟宗之繼髙祖者三從兄弟宗之所謂小宗也大宗百<lb/>
世不遷者也小宗五世則遷者也世逺族衆其勢必分<lb/>
續圖譜者各自其所親之為𤣥孫者提焉以下繫其子<lb/>
孫亦小宗意也而皆以吾譜冠焉則大宗可互見也譜<lb/>
掌於宗子支子各藏其副每嵗必會族以讀之生子長<lb/>
<pb n="KR4e0161_WYG_008-8a"/>
孫增書之是為譜之例云<lb/>
　　　記先祖遺翰二首<lb/>
右書四通我顯祖廣西僉憲府君手蹟也嵗月具書中<lb/>
惟第三書不具嵗月考之行狀御賜五經四書五倫書<lb/>
在景泰辛未也三書皆得之表叔吳康十丈吳則我祖<lb/>
妣姪也第四書乃與長伯父無為州節判者是年顯考<lb/>
陜西憲副府君暨四伯父諱瑄者将赴鄉舉故書云爾<lb/>
其末曰清慎勤曰謙恭小心雖為節判府君一時丁寧<lb/>
<pb n="KR4e0161_WYG_008-8b"/>
之言實吾家世守以為家法者也嗚呼字心畫也言心<lb/>
聲也思吾祖而不可得見得見其心於片言隻字間則<lb/>
所以感詒謀之逺而念繩武之大者不在兹乎顧自宣<lb/>
徳至今日九十餘年希曾生而早孤得此於淪落斷爛<lb/>
之餘不啻殷彞周鼎而其為吾家舊物尤不易得謹識<lb/>
之以遺後人<lb/>
我顯祖廣西僉憲府君沒世既久其手澤幸存者鮮矣<lb/>
右奏疏洎内臺諸公氏名蓋景泰初為御史時所書希<lb/>
<pb n="KR4e0161_WYG_008-9a"/>
曾近檢諸故笥裝次為巻傳曰先祖有善而弗知不明<lb/>
也知而弗傳不仁也兹疏係立朝大節非細善比也昔<lb/>
栁子厚記其先友於墓碑之隂後之君子猶得考其卓<lb/>
然知名者二十人矧吾祖手列一時官聯氏名名公頗<lb/>
多其中如鈞州馬公後至師宰顯考憲副府君洎希曾<lb/>
又先後與之同朝世講之誼尤足徵也為後人者尚其<lb/>
知此而珍藏之<lb/>
　　　記先君奏疏後<lb/>
<pb n="KR4e0161_WYG_008-9b"/>
右先君奏疏先伯父漁隠先生手録者也疏在成化二<lb/>
十二年奏准至今為著令𢎞治二年先君以陜西憲副<lb/>
卒於官時先伯父尚康健痛先君功業未竟手録遺文<lb/>
遺事備史氏采擇距今已三十年而先伯父捐館十有<lb/>
四年矣幸此疏僅存也嗚呼觀此一疏而先君之建明<lb/>
先伯父之友愛與我憲宗皇帝用人從善式閭封墓之<lb/>
盛節皆可見矣疏已載先君集中先伯父詩文稿亦甚<lb/>
富從兄龍溪教諭榮方圖入梓希曾獨念此盈尺之楮<lb/>
<pb n="KR4e0161_WYG_008-10a"/>
具見衆美謹識其後俾潘氏子若孫永傳焉<lb/>
　　　恭記御賜先臣勅後<lb/>
右先大夫手録憲宗皇帝所賜勅也先大夫以僉憲提<lb/>
學於蜀者七載日夕兢惕恪遵聖諭一時士風丕變人<lb/>
材奮興我國家菁莪樂育之化大行𢎞治改元陟陜西<lb/>
憲副提學孝宗皇帝復賜之勅視此勅詞一同惟地方<lb/>
職銜有異耳故事臣下領勅事竣則進繳惟提學勅例<lb/>
得不繳今二勅皆寶藏臣家龍章奎翰增輝永世臣希<lb/>
<pb n="KR4e0161_WYG_008-10b"/>
曾逮事孝宗皇帝追惟兩廟上賔先臣溘逝伏覩綸音<lb/>
不勝君父罔極之感謹拜手稽首而記其後<lb/>
　　　記先君遺翰後<lb/>
右先君遺墨凡十帖略依嵗月先後為巻時一展觀永<lb/>
我罔極之思禮稱父沒而不能讀父之書手澤存焉爾<lb/>
夫書謂典籍蓋可以他求者也以父嘗讀焉而弗忍讀<lb/>
讀别本可也乃若手蹟遺訓不可以他求者也茍諉於<lb/>
弗忍讀焉而蔑棄之非所以學箕裘善繼述是惡可不<lb/>
<pb n="KR4e0161_WYG_008-11a"/>
讀也諸帖或拾之故篋或得之故所往還家視先君静<lb/>
虚集有小異者有逸不載者蓋集嘗更刪潤而此則厥<lb/>
初未定之稿與一時應酬之筆耳并識巻末以告我後<lb/>
人<lb/>
　　　記舊譜序後<lb/>
右時舉潘公譜序特詳三潘之所自來而謂富不能以<lb/>
皆富貴不能以常貴而清者之後亦不能守其業夷考<lb/>
其時尚在元初去三潘之盛未甚久也而物換星移已<lb/>
<pb n="KR4e0161_WYG_008-11b"/>
有不勝其慨者後百年為我朝兵火薦更無怪其子孫<lb/>
寖微而世次不辨也近時上虞潘孔修憲副雖不敢祖<lb/>
月林嘗輯清潘遺事一編自言得黙成月林二公御勅<lb/>
於山隂宋君翰又得宋勳臣潘公美父子行實小像於<lb/>
越城士人乃知子孫不能世守顧不若異姓之好事重<lb/>
可慨也予録時舉公序而復書此於後俾後之人庶幾<lb/>
知潘氏之故而又知所警省云<lb/>
　　　記髙侍講送行序後<lb/>
<pb n="KR4e0161_WYG_008-12a"/>
右序得諸故篋殘缺磨滅僅存首尾九十七字蓋宣徳<lb/>
中我祖僉憲府君掌教於淮安府之鹽城我曾祖贈御<lb/>
史府君嘗往遊焉此其歸而送行之作也若我髙祖徵<lb/>
士府君召問朝堂奉使江右之事獨賴此序可見惜弗<lb/>
覩全文而其事之始末不可知己故家遺文雖片楮隻<lb/>
字子孫可輕視哉<lb/>
　　　書五賢遺像巻末寄兒紹<lb/>
此五賢遺像一巻付兒紹收各像跋語乃西涯李文正<lb/>
<pb n="KR4e0161_WYG_008-12b"/>
公手跡公文章徳業推重一世作此字時行年将六十<lb/>
矣而莊重雅飭一畫不茍如此觀者不待望履舄聆謦<lb/>
欬可以想見其為人矣後生潦草宜常捧觀以自警發<lb/>
倘由是而有進則五賢地位亦吾分内彼丈夫也吾獨<lb/>
非夫也耶紹其勉之<lb/>
　　　宗伯童公贊<hi>名軒號枕肱道人</hi>
浩乎其學之博確乎其志之卓故偶聖逢辰則猷為昭<lb/>
焯而履危厯坎非利害可奪完璧而歸枕肱自樂兹其<lb/>
<pb n="KR4e0161_WYG_008-13a"/>
所以為當世名臣為後學先覺也耶<lb/>
　　　王處士遺像贊<lb/>
生彼勝國歸我皇極百五十年遺像可則氣清形癯隠<lb/>
徳之符布素恂恂漁樵為徒讀書循理一鄉善士餘慶<lb/>
所鍾視其孫子<lb/>
　　　吳處士存恭像贊<lb/>
身長而癯貌古而澤鄉稱善士年逾大耋僅僅治生端<lb/>
木氏之貨殖孜孜濟物孫叔敖之隂徳親賢而賢者與<lb/>
<pb n="KR4e0161_WYG_008-13b"/>
之混世而世俗取則吁嗟若人三代遺直<lb/>
　　　滁陽話别詩引<lb/>
予兄柏軒先生由泰州司訓擢魯府滋陽王傅将之任<lb/>
過滁話别於是兄在泰凡九載希曾以太僕寓滁亦且<lb/>
八載而兄因便過滁至是蓋三度矣念予與兄自幼同<lb/>
學未嘗一日相舍比長筮仕離合不常往往託之聲詩<lb/>
以寫其悲歡思慕之懐則友于之情不能自已者耳魯<lb/>
有周孔遺風而宗藩仁賢吾兄此行竭誠所事以無負<lb/>
<pb n="KR4e0161_WYG_008-14a"/>
朝廷簡任之意亦云慰矣第陟岡興懐弗勝繾綣爰賦<lb/>
一律為吾兄贈而凡平日悲歡思慕之作亦附書之以<lb/>
識嵗月他日同老林下歌此於山雲水月之間而相與<lb/>
賡和焉又将感慨今昔益敦壎箎之好云<lb/>
　　　赤松圖詩引<lb/>
金華號山水佳地而赤松特勝宦遊以來常往來夢寐<lb/>
間頃因良工繪圖攜以自隨每一披玩輒注目久之甲<lb/>
申秋雲南憲副朱子文先生來京以永州十三志見示<lb/>
<pb n="KR4e0161_WYG_008-14b"/>
公之永予之金華也山水之勝殆不相上下而予之弗<lb/>
文不能如公之志永以志赤松則欠事也公且行爰以<lb/>
圖贈而題其後公其念與我同者不獨山水也尚為兹<lb/>
圖文之<lb/>
　　　贈葉先生詩引<lb/>
予與葉師道先生自少同事筆硯而先生先大夫予之<lb/>
外舅也先生劬書攻文有經世志予賴其麗澤良深三<lb/>
十年來不意<graphic n="KR2451" url="https://raw.githubusercontent.com/kanripo/KR-Gaiji/master/images/KR2451.png" mimeType="image/png"/>薄者偶試而才大者難為用兹授羅源<lb/>
<pb n="KR4e0161_WYG_008-15a"/>
司訓非其好也亦安於命而已矣為賦一律識别<lb/>
　　　贈鳳山秦公詩引<lb/>
往嵗癸未希曾為南京太常適鳳山秦公以大司馬總<lb/>
留務幸獲奉顔色承謦欬以慰平生無何改官北寺方<lb/>
以去公左右為恨而公尋被召為大司徒退食之餘又<lb/>
幸獲請益也惟公文章徳業被今而垂後見乎羣公贈<lb/>
送之作者殊未艾也希曾拜觀諸作敢綴一詩於後蓋<lb/>
公為天下慶而私以自幸云<lb/>
<pb n="KR4e0161_WYG_008-15b"/>
　　　治河録引<lb/>
戊子之秋予奉命治河明年冬厥功告成都憲梅國劉<lb/>
公督漕過濟詢予所從事曰盍録諸庶将來足徵乎乃<lb/>
俾書史録其綱要若干篇有勅㫖焉有奏議焉有文移<lb/>
焉有祭告之辭焉有書若記焉勅冠諸首餘篇依月日<lb/>
序次於是始末可覩矣是役也弭河患通國賦祗若皇<lb/>
上徳意不敢不竭其愚若夫荒度利導壹是皆本其故<lb/>
而不敢以智鑿云<lb/>
<pb n="KR4e0161_WYG_008-16a"/>
　　　題章賢母傳後<lb/>
自古母氏稱賢率於其子之成立如所謂孟母蓋尤彰<lb/>
彰焉者余讀列女傳觀孟母之所為教亦誠難已其自<lb/>
謂夫死從子則稱未亡人久矣而卒成子之大賢可不<lb/>
謂難乎余嘗歎古今人未必不相及而事之難易有弗<lb/>
容槩論者及讀章賢母傳不能不重感焉母之以賢稱<lb/>
視孟母未知孰難迺若方盛年時贊夫子以廣圖厥𦙍<lb/>
中道而喪所天又能忍死以成其側室之子皆情之不<lb/>
<pb n="KR4e0161_WYG_008-16b"/>
易克也禮稱婦順備而後内和理内和理而後家可長<lb/>
久説詩者謂后妃之徳不妬忌故有樛木螽斯之福今<lb/>
章氏孝子順孫玉立蘭茁而先世之業日昌以大微母<lb/>
之賢而至是乎推母之心雖為事君者法可也獨内則<lb/>
也哉儗諸孟母之所處其難易又不同矣<lb/>
　　　題李太白畫像<lb/>
昔人以落月照屋梁猶疑見顔色為李太白傳神詩予<lb/>
每讀杜集至此未嘗不三復想見其人一日過中丞何<lb/>
<pb n="KR4e0161_WYG_008-17a"/>
君汝𢎞見壁間畫像若道家者流諦視之衣冠偉異風<lb/>
神瀟洒惜綃地剥落題識無存君曰此太白本來面目<lb/>
也會稽東山寺舊藏此像暨王逸少謝安石靈運三像<lb/>
近世為貴游摹寫易去者乃元與國初所臨其逼真者<lb/>
宋時所臨寺僧秘之世復罕見然皆非其舊也董内翰<lb/>
文玉雅與其主僧善頃偕予訪之主僧具道兹事爰出<lb/>
本來四像於木柱中以二謝授文玉以王李授宇亦以<lb/>
其最久最弊不堪顧惜耳予惟物恃形以存者雖銅狄<lb/>
<pb n="KR4e0161_WYG_008-17b"/>
石人不能久而不壊區區毫素乃垂若千年之久而可<lb/>
覩而轉相臨摹者又将蔓延於無窮則四先生所為景<lb/>
慕於人人必有不恃形而存者矣抑東山王謝桑梓其<lb/>
有遺像宜也不知何縁有太白像史稱白天寶初南入<lb/>
會稽豈當時慕而貌之耶今脱木柱之藏裝飾一新後<lb/>
之觀者尚有以驗杜詩之善於傳神云<lb/>
　　　跋林都憲察院題名記<lb/>
院署之有題名俾可考也可考則其人其政其名位所<lb/>
<pb n="KR4e0161_WYG_008-18a"/>
到勳業所就有不容以掩者而勸戒彰矣大中丞長樂<lb/>
林公家藏此刻乃廣西察院所為題名者也公在𢎞治<lb/>
中嘗以御史按廣西去之二十載遂以右都御史總督<lb/>
兩廣回視列名諸君子上下百餘年間勳名赫然無出<lb/>
其右者蓋公之盛固不待是以傳而是刻将藉公以為<lb/>
重然猶手之不置抑以自考也此古人不自滿假之心<lb/>
而公之所以過人者歟宜其位益崇功益懋勒鼎彞而<lb/>
垂竹帛不特斯名之題而已也往時公僉浙憲某在諸<lb/>
<pb n="KR4e0161_WYG_008-18b"/>
生中受知最久敢附其説以致景仰之私<lb/>
　　　跋林都憲平蠻奏凱巻<lb/>
大都憲長樂林公𢎞治中以御史按廣西决䇿運籌削<lb/>
平諸蠻一時能言之士相與歌誦之題其巻曰平蠻奏<lb/>
凱後公累遷今官奉勅巡撫兩廣遂總軍戎之務焉蓋<lb/>
公胷中甲兵素所蓄積當時歌頌之者已卜其有今日<lb/>
矣孔子嘗謂有文事必有武備又謂不出樽俎而折衝<lb/>
千里公得之矣視彼佔畢陋儒平居誦説唐虞倉卒不<lb/>
<pb n="KR4e0161_WYG_008-19a"/>
能一時退敵者豈亦吾夫子之教使之然耶三復兹巻<lb/>
不能不為之太息<lb/>
　　　跋先世遺翰三首<lb/>
我顯祖廣西僉憲府君景泰初為山東道監察御史手<lb/>
書彈章洎聖㫖移文凡二通希曾近得之從子燧拜觀<lb/>
之餘敬裝為軸歸之俾謹藏焉昔冢宰鈞陽馬公序我<lb/>
祖哀詞有云文升登景泰辛未第亦拜是官得從先生<lb/>
之後者數年先生正色立朝風采凜然凡院中陳大事<lb/>
<pb n="KR4e0161_WYG_008-19b"/>
劾大奸奏疏彈文多經先生之筆觀此則當時疏草宜<lb/>
不止是惜散逸無存俾我後之人懵於世徳可勝痛哉<lb/>
燧於我祖為曾孫實吾門繼曾之宗傳曰公侯之子孫<lb/>
必復其始燧尚懋之<lb/>
我伯父漁隠先生早承家學攻古文歌詩雅意泉石不<lb/>
求仕進故形之聲詩率皆沖淡蕭散而無枯槁迫促纎<lb/>
靡豪誇之病所著有應酬稿湖蜀紀行録其子龍溪教<lb/>
諭榮悉攜之任而其孫燧復輯逸稿四篇如右蓋手蹟<lb/>
<pb n="KR4e0161_WYG_008-20a"/>
也希曾伏讀仰思恍乎耳誨言而目儀範也敬識數語<lb/>
以泄其悲且以嘉燧之念爾祖云<lb/>
右三書我顯考陜西憲副府君手蹟也一上我祖妣諸<lb/>
父一與我從兄一上我漁隠伯父當時孝友之誠宛然<lb/>
可覩從兄之子燧乃能什襲久藏間以視希曾嗚呼吾<lb/>
親逺矣罔極之恨曷有窮已昔人有言讀孔明出師表<lb/>
而不墮淚者其人必不忠讀令伯陳情表而不墮淚者<lb/>
其人必不孝矧在其子孫耶三復之餘抆淚識此以授<lb/>
<pb n="KR4e0161_WYG_008-20b"/>
燧燧於此将感發焉不亦吾門賢孫子哉<lb/>
　　　跋宗譜記後<lb/>
予之為譜不能上遡三潘而祖其所當祖斷自所知八<lb/>
世祖者為始祖矣猶恐其無以自别而久而復混也則<lb/>
因髙祖始居雙溪定為雙溪潘氏宗譜夫萬派同一源<lb/>
也而必祖其所知必别其始居何也親吾親也親親而<lb/>
疎可推也故曰人各親其親然後不獨親其親此理一<lb/>
分殊之㫖也<lb/>
<pb n="KR4e0161_WYG_008-21a"/>
　　　跋聖教序後<lb/>
右唐太宗作聖教序髙宗作三藏聖記各有荅沙門𤣥<lb/>
奘書附其後又附𤣥奘所譯心經皆沙門懐仁集晉王<lb/>
右軍書咸亨三年刻石今在西安府學咸亨距今八百<lb/>
五十年矣此帖予家故藏相傳已百年字體遒勁不失<lb/>
右軍筆意可寶也<lb/>
　　　跋定武蘭亭帖後<lb/>
右定武蘭亭真本自唐太宗得右軍手跡命歐陽詢臨<lb/>
<pb n="KR4e0161_WYG_008-21b"/>
摹勒石久之流落定武復失於宋之南渡翻刻紛紛而<lb/>
定武本多<graphic n="KR0915" url="https://raw.githubusercontent.com/kanripo/KR-Gaiji/master/images/KR0915.png" mimeType="image/png"/>矣我朝宣徳中東陽何公士英為兩淮鹽<lb/>
運使浚井得之世復鮮知正徳戊寅淮隂胡汝愚來尹<lb/>
東陽從何氏榻數本貽予千年名刻一旦快覩其五字<lb/>
劖損仰字如針眼之類悉符諸家辨證而字畫之佳夐<lb/>
異他本則不竢辨證而可知為真定武也<lb/>
　　　跋孟英三碑後<lb/>
右宋僧孟英篆千字文乾徳三年刻石其十八體書刻<lb/>
<pb n="KR4e0161_WYG_008-22a"/>
於乾徳五年其篆偏旁字源又刻於咸平二年而書法<lb/>
之工則當時陳希夷諸人歌詩洎郭忠恕書非溢美也<lb/>
三碑皆在陜西此乃𢎞治初先君以憲副督學時所榻<lb/>
家寶也<lb/>
　<lb/>
　<lb/>
　<lb/>
　<lb/>
<pb n="KR4e0161_WYG_008-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　竹澗集巻八<lb/>
</p>
<p>
</p>
  </div>
<div>
<head>竹澗集奏議巻一</head> <lb/>
    <p>
<pb n="KR4e0161_WYG_009-1a"/>
欽定四庫全書<lb/>
　竹澗集奏議巻一<lb/>
　　　　　　　　　　　　明　潘希曾　撰<lb/>
　　諫垣六首　　卿寺四首<lb/>
　　　遵詔㫖以正夤縁疏<lb/>
題為遵詔㫖以正夤縁事近該兵部依奉詔條查奏傳<lb/>
乞冗員陛下酌量裁減初政維新又該節奉聖㫖今後<lb/>
敢有仍前夤縁傳乞的著科道并該衙門指實來説臣<lb/>
<pb n="KR4e0161_WYG_009-1b"/>
惟先帝在位蓋嘗裁冗濫禁夤縁陛下篤於繼述既播<lb/>
諸詔㫖矣邇者兵部叅奏左監丞王潤題稱已故太監<lb/>
汪直生前頗有微勞乞要查伊義男汪鈺汪璥原功量<lb/>
與官職看守故塋一節查該奉有憲宗皇帝聖㫖著革<lb/>
職為民閒住及奉有孝宗皇帝聖㫖罷難又别為議擬<lb/>
等因奉聖㫖准他汪鈺陞錦衣衛所鎮撫帶俸汪璥與<lb/>
做總旗照例食糧欽此竊惟方今錦衣衛所人員計見<lb/>
任管事外不知幾人帶俸幾人食糧再授汪鈺等職役<lb/>
<pb n="KR4e0161_WYG_009-2a"/>
豈非冗濫况彼冒功得官先朝累經革罷忽於今日乞<lb/>
陞豈非夤縁王潤此舉其欺蔽非細故也臣聞名不正<lb/>
則言不順理既屈則辭必窮彼稱汪直微勞以欺陛下<lb/>
獨不思憲廟用舍與衆為公向革汪鈺等職豈無見而<lb/>
負人功乎又稱孤墳可憫以欺陛下獨不思先帝賔天<lb/>
言猶在耳顧忍改於其道乎陛下聖心純孝通於神明<lb/>
初政嚴明堅如金石必不肯背憲廟以念汪直忘先帝<lb/>
以憫孤墳輕天下大信以徇羣小之私臣獨恨王潤等<lb/>
<pb n="KR4e0161_WYG_009-2b"/>
巧肆夤縁朦朧奏請致令命下衆共驚疑查得汪直先<lb/>
年出師得不補失而且生受蟒衣玉帶歿蒙諭祭安𦵏<lb/>
就使有功其報已為過分即今雖歿其墳未為失所不<lb/>
知汪直果何大功可以禄及義男汪鈺等如何守墳必<lb/>
須朝廷官職况世禄以及子孫鬼神不歆非類内臣本<lb/>
無後而强求世禄之恩義男本異姓而欲冒他鬼之廕<lb/>
物理人情甚是無謂其為此舉非姦則愚臣叨備言責<lb/>
誠恐夤縁得計則事體漸乖将來弊風不可救止雖知<lb/>
<pb n="KR4e0161_WYG_009-3a"/>
事干近倖不敢隠黙規避以負陛下伏乞聖明加察特<lb/>
勅法司将王潤等究治仍革汪鈺等職役則政體歸一<lb/>
而姦回之徒不敢肆其欺蔽矣<lb/>
　　　災異陳言疏<lb/>
題為災異陳言事竊惟君徳莫重於體元天道不虚以<lb/>
示戒陛下改元伊始而上天示戒非常此固天心仁愛<lb/>
欲陛下省懼也然我之省懼者或不以實則天之仁愛<lb/>
者尤不可恃安危之兆可為寒心邇者節奉聖㫖事關<lb/>
<pb n="KR4e0161_WYG_009-3b"/>
朕躬的自當體行事有當興革的各該衙門逐一開具<lb/>
來説仰惟聖慮正欲務實以應天轉危而為安也臣待<lb/>
罪言路且喜且懼謹以聖躬所當體行者言之若隆大<lb/>
孝勤聖學節遊樂逺佞倖是已以時事所當興革者言<lb/>
之若振因循懲玩法備勍冦勵士節是已夫天地者陛<lb/>
下受命之父母先帝與皇太后陛下生身之父母故事<lb/>
天之道不外於事親得親之心斯可以得天矣伏望陛<lb/>
下勤詣靈几躬禮宗廟近思先帝教育之恩逺念祖宗<lb/>
<pb n="KR4e0161_WYG_009-4a"/>
積累之徳又常朝於太皇太后皇太后之宫曲盡母子<lb/>
之情樂聞訓告之益使愛敬之念日夕在心乃所以隆<lb/>
大孝也至於講學一事尤帝王圖治之本可以開聰明<lb/>
可以養心志從容便殿之中講論片時之會其事與視<lb/>
朝御膳等爾於聖體未勞也頃以暑月停止經筵日講<lb/>
顧乃専事游樂不避炎日陛下奈何舍有益而不肯為<lb/>
作無益而不憚勞也臣恐不忠之人有以先朝輟講為<lb/>
言殊不知先帝徳性已成逸游素少陛下年方英妙豈<lb/>
<pb n="KR4e0161_WYG_009-4b"/>
可借此以損至徳伏望仍開經筵依舊日講使日新之<lb/>
功有加無已乃所以勤聖學也他如射獵游戲往往使<lb/>
人心意荒惑形神勞頓甚非所以保養萬夀自求多福<lb/>
也千金之子猶坐不垂堂陛下以宗廟社稷之身豈不<lb/>
自愛哉良由左右前後不得正人希寵導非迷君誤國<lb/>
此游樂固不可不節而佞倖尤不可不逺伏望明詔中<lb/>
外放鷹犬絶玩戲仍簡選内臣求其端謹者以充侍從<lb/>
斥其姦巧者以為懲戒務俾游樂有節而佞倖不得近<lb/>
<pb n="KR4e0161_WYG_009-5a"/>
凡此皆聖躬所當體行之大者也天下之患莫甚於因<lb/>
循因循不振則國政日弊近該户部奏准欲行吏兵二<lb/>
部查革冗食及行光禄寺查勘内外濫費足國裕民莫<lb/>
急於此而乃累旬浹月不即奉㫖舉行部寺猶然諸司<lb/>
何責京師如此藩郡可知伏乞降㫖切責各令逐一查<lb/>
奏從宜裁省斷在必行庶幾人心知警而因循可振也<lb/>
朝廷之患莫大於玩法玩法不懲則主權下移近該户<lb/>
部奏准查勘草場以補國用兩次差官奉有成命太監<lb/>
<pb n="KR4e0161_WYG_009-5b"/>
甯瑾乃敢無故奏沮若謂不宜更改待各官勘回取自<lb/>
上裁未晩也若謂永樂以來地土則國家政務隨時損<lb/>
益者孰非永樂以來事哉此其徇私罔上情罪顯然伏<lb/>
乞特勅法司究治庶幾威權不失而玩法可懲也方今<lb/>
北敵窺伺於三邊逺夷竊發於雲廣蘇松近地海冦嘯<lb/>
聚江西四川時各有警皆由處置失宜以致猖獗至此<lb/>
夫用力攻戰固在将官而運籌調度多在憲職往時巡<lb/>
撫起自陞用者率與邊警處所及其頗積年勞漸轉内<lb/>
<pb n="KR4e0161_WYG_009-6a"/>
地旋擢在京此但為人擇官非為地方任人也今西北<lb/>
邊設立總制最為得計各處巡撫亦既有人合無今後<lb/>
察其不堪邊寄者取回别用果有文武長才者特加久<lb/>
任秩滿則加其官有功則録其嗣僨事則治其罪除遇<lb/>
丁憂致仕方許推補仍勅廷臣秉公議處使得展布以<lb/>
圖功不致茍且以避事如此而敵冦不靖臣弗信也臣<lb/>
又聞禮義㢘恥是謂四維四維不張何以立國蓋國家<lb/>
必養㢘恥之士而後能得忠義之臣伏覩大明律及欽<lb/>
<pb n="KR4e0161_WYG_009-6b"/>
定條例文武官犯公罪並許收贖守衛上直軍校犯笞<lb/>
杖罪俱令納鈔婦人應決杖者非姦罪不去衣此我祖<lb/>
宗仁至義盡扶持四維也且廷臣密邇清光不啻軍校<lb/>
賢者守身不異貞女近見小有過犯多受刑辱臣竊傷<lb/>
之乞勅法司叅詳律例通行三法司鎮撫司凡常朝官<lb/>
員過犯非係贓惡無得去衣加辱庶幾全君臣之大體<lb/>
興禮教於無窮其於國家非小補也凡此皆時務所當<lb/>
興革之不可緩者也臣仰荷聖明叨備耳目遭時多事<lb/>
<pb n="KR4e0161_WYG_009-7a"/>
深切憂惶用是昩死瀝誠仰禆萬一惟陛下垂聴而實<lb/>
行之以荅天意以慰人心宗社幸甚愚臣幸甚臣無任<lb/>
悚懼激切之至<lb/>
　　　求封疏<lb/>
題為求封事先該安南國故國王黎灝孫黎晭及國人<lb/>
奉表奏請求封該禮部題准差臣等充正副使於正徳<lb/>
七年二月初六日領節及奉詔書勅諭并欽賜皮弁冠<lb/>
服一副常服一套前往本國封黎晭為安南國王臣等<lb/>
<pb n="KR4e0161_WYG_009-7b"/>
行至廣西南寧府地方移文憑祥州令其馳報本國以<lb/>
正徳八年正月十七日入其國黎晭差頭目黎徳富等<lb/>
四員幷通事人等至界首關迎接臣等授以儀注令馳<lb/>
付所司遵行二十三日黎晭差頭目黎儀等四員來迎<lb/>
又差頭目阮時雍等三員呈送儀注中間有疎繆處臣<lb/>
等因指示曉諭之令其改正二十五日黎晭率其官屬<lb/>
軍伍人等至吕瑰站迎候詔勅入站行禮畢退與臣等<lb/>
行禮而返二十六日黎晭至富良江邊迎候詔勅至其<lb/>
<pb n="KR4e0161_WYG_009-8a"/>
府中開讀行禮畢臣等以詔書付所司頒行國王黎晭<lb/>
退與臣等行禮具茶酒相勞送臣等出就館當日國王<lb/>
至館來訪仍率其頭目懇留詔書以為鎮國之寶臣等<lb/>
遵題奉欽依事理聴其請留二十七日請宴後殿宴畢<lb/>
臣等遂辭以明日早行當日國王遣頭目黎廣度等二<lb/>
十員齎書具贐禮送正使金四十兩銀六十兩副使金<lb/>
三十五兩銀五十兩生金各二十兩相金犀帶各一條<lb/>
相銀香帶各一條牙笏各二件沉香各五斤線香各五<lb/>
<pb n="KR4e0161_WYG_009-8b"/>
百枝生絹各一十疋牙梳各五副竹扇各五十把家<lb/>
人銀各五兩生絹各一疋臣等俱辭不受二十八日國<lb/>
王至富良江邊具茶酒相餞送臣等登舟仍遣頭目黎<lb/>
悆等五員䕶送另具書遣頭目黎鼐等二員将前項贐<lb/>
禮齎送至吕瑰站臣等固辭之二十九日復遣追送前<lb/>
贐至市橋站臣等終辭之乃已二月初八日頭目黎悆<lb/>
等送至關而回臣等看得安南國地方僻小風俗鄙陋<lb/>
雖習尚詭譎而其敬事天朝以及使臣之禮則靡所不<lb/>
<pb n="KR4e0161_WYG_009-9a"/>
至如各站遣人迎接每日三次館待所過地方刋木修<lb/>
路臨回逺送不敢或替此皆皇上徳威逺布之所致也<lb/>
臣等除将原領詔書筒并節照例另繳外謹具題知<lb/>
　　　劾違例朦朧奏聞疏<lb/>
題為違例朦朧奏聞事照得南京工部龍江瓦屑壩二<lb/>
抽分竹木局每年各季分收放過竹木等項數目例該<lb/>
造冊具本批差吏典齎赴本科本科官於御前引奏送<lb/>
科查理我國家成法具載大明會典所以防欺蔽稽出<lb/>
<pb n="KR4e0161_WYG_009-9b"/>
納者百數十年於兹矣正徳十年三月十三日該通政<lb/>
使司左通政劉達等送到龍江瓦屑壩二局各奏二本<lb/>
俱奉聖㫖工部知道臣等看得前項本冊不由本科引<lb/>
奏事違法例情涉朦朧所據該局大使童輝鄧崇及原<lb/>
差攢典曾必虎王仕乾俱合有罪及照左通政劉達等<lb/>
一槩奏送亦難辭責乞勅法司究治庶幾欺蔽知警而<lb/>
出納可稽矣<lb/>
　　　公糾劾以嚴考察疏<lb/>
<pb n="KR4e0161_WYG_009-10a"/>
題為公糾劾以嚴考察事竊惟朝廷考察以儆庶僚必<lb/>
藉糾劾以明公論是以去留允當臣工罔私此我祖宗<lb/>
良法美意所以制治而保邦者也舊例六年一考京職<lb/>
凡五品以下令吏部會官考察其堂上官令自陳以須<lb/>
上裁至於小臣茍容大官倖位又許科道劾奏國家重<lb/>
典行之有年近該吏部會考諸司沙汰不職然漏網之<lb/>
魁間亦有之大臣自陳取應故事陛下恩禮優容淑慝<lb/>
未别夫魁惡不除何以勸善大臣不簡何以表衆臣等<lb/>
<pb n="KR4e0161_WYG_009-10b"/>
叨任耳目不敢緘黙謹舉不才之尤衆議共醜者為陛<lb/>
下數之某某云云此皆考察所不及清議所不容臣等<lb/>
秉公推恕求其可留而不得始敢具實以上聞也伏望<lb/>
皇上俯垂離照特賜乾斷将甯杲等照例罷黜庶幾奸<lb/>
邪不得以妨賢臣庶可期於稱職矣<lb/>
　　　慎興作以隆治功疏<lb/>
題為慎興作以隆治功事竊惟聖王之圖成功者不作<lb/>
無益害有益其不得已而取諸民也則用其一緩其二<lb/>
<pb n="KR4e0161_WYG_009-11a"/>
是以民不告勞功克就緒天休為之滋至國祚綿於無<lb/>
疆我祖宗列聖之創守與皇上之繼述率是道爾頃者<lb/>
營建乾清坤寧二宫所以復祖宗之規正宸極之位垂<lb/>
燕翼之休誠不得已之舉非若離宫别殿無益而可已<lb/>
者也陛下猶且重於用民命廷臣集議至再此即大禹<lb/>
卑宫室文王戒勿亟之心也天下臣民孰不感激願効<lb/>
其勞哉近該内官監奏行工部修蓋太素殿天鵝房船<lb/>
塢等處錢糧動經巨萬軍匠不下數千臣等聞知不勝<lb/>
<pb n="KR4e0161_WYG_009-11b"/>
駭懼續該本部執奏欽奉聖㫖這工程還著該衙門查<lb/>
理緩急來説臣等又有以見陛下慎重之心甚惓惓也<lb/>
請以今日之事理論之兹役之興有四不可夫天下之<lb/>
財力有限二宫之營建方始寛一分則得一分之濟早<lb/>
一日則享一日之安各處見興之役尚須促完以趨大<lb/>
工諸凡不急之務豈宜併作以妨大計此不可者一也<lb/>
况邊陲之軍儲告匱内外之冗食益繁山東河南近經<lb/>
兵燹江西四川未復瘡痍即今大木採及於逺方工料<lb/>
<pb n="KR4e0161_WYG_009-12a"/>
派遍於天下若復别興土木誠恐民不堪命此不可者<lb/>
二也近來京師風俗過奢物價騰貴豪右逞其僭踰小<lb/>
民艱於生理兼之舊冬少雪初夏大雹收成觖望盜賊<lb/>
生發或白晝驅馳或閙巷劫掠民窮盜起可為寒心節<lb/>
用愛人正在斯際此不可者三也古昔帝王非無臺池<lb/>
以供遊觀然其作以時其遊有節故民樂其樂天眷其<lb/>
徳考之月令當夏毋起土功母發大衆今時既不宜矣<lb/>
况大内遊玩之處頻年營造不少必欲繼作尤非樽節<lb/>
<pb n="KR4e0161_WYG_009-12b"/>
之道此不可者四也臣等職叨耳目事當論諫茍有見<lb/>
聞不敢緘黙伏望聖明察納愚忠俯從衆議特降勅㫖<lb/>
将太素殿等處免其改作一切不急工程俱令停止仍<lb/>
令各該衙門查處前項時弊於奢僭則申明禁之於盜<lb/>
賊則設法捕之於冗食則斟酌裁之於軍儲則措置給<lb/>
之将見人心悦而天意順不惟宫室之大工易成而國<lb/>
家之治安可長保矣<hi>此疏留中</hi>
　　　備用馬匹疏<lb/>
<pb n="KR4e0161_WYG_009-13a"/>
奏為備用馬匹事據直𨽻和州申<hi>云云</hi>及據直𨽻滁州<lb/>
申<hi>云云</hi>案查前事本寺遵奉兵部劄付已經通派去後<lb/>
今據前因臣等照得滁和二州災傷委的不減廬鳳淮<lb/>
揚等處其土産馬匹矮小委的不堪交俵多致揀退荷<lb/>
蒙皇上軫念地方痛恤民隠特從該部議擬将今年廬<lb/>
鳳等府江浦等縣馬匹改徵折色文移所至萬口稱便<lb/>
惟滁和馬匹仍存本色是以小民懐同仁之望伸無盡<lb/>
之情竊計二州應納馬匹自朝廷視之為數不多自二<lb/>
<pb n="KR4e0161_WYG_009-13b"/>
州饑饉之民視之其徵買解俵掛欠追賠之累所係甚<lb/>
重伏望皇上俯矜下情特勅該部議處合無将滁和二<lb/>
州本色馬匹比照廬鳳等處事例暫改折色不惟官得<lb/>
實用抑且民免貽累實為便益萬萬矣<lb/>
　　　自陳乞休疏<hi>下</hi>
奏為自陳乞休事臣以菲材叨登𢎞治十五年進士改<lb/>
翰林院庶吉士尋丁母憂𢎞治十八年授兵科給事中<lb/>
正徳三年逮杖於午門前黜為編民正徳五年劉瑾敗<lb/>
<pb n="KR4e0161_WYG_009-14a"/>
戮仍蒙朝廷起用歴陞工科都給事中正徳十一年陞<lb/>
南京太僕寺少卿萬死餘生再登仕籍論諫無益於當<lb/>
時尸素尚叨於今職入仕垂二十年行年四十有六俛<lb/>
思履歴奚補涓埃恭遇聖明紹統政化一新率土臣民<lb/>
歡欣願治若臣者亦宜勉䇿駑駘仰圖報稱奈何空疎<lb/>
蹇拙力不逮心况遭患難以來血氣衰耗每遇隂雨兩<lb/>
腿隠痛艱於動履若復昧於知止罪益大矣兹奉明詔<lb/>
許臣等自陳乃敢吐露肺腸陳乞骸骨伏望聖明垂察<lb/>
<pb n="KR4e0161_WYG_009-14b"/>
賜之休致使臣得與田夫野叟謳歌太平以終餘年莫<lb/>
大之恩莫大之幸也臣干冒天威不勝戰懼為此具本<lb/>
専差義男潘亮親齎謹具奏聞伏候勅㫖<lb/>
　　　均恩例以蘇民困疏<lb/>
奏為均恩例以蘇民困事伏覩詔書内一欵浙江等處<lb/>
十三布政司并南北直𨽻嘉靖元年分内除漕運糧斛<lb/>
四百萬石照舊徵兌起運其餘夏秋税糧馬草農桑人<lb/>
丁絲絹布匹絲綿花絨屯田皇莊莊田子粒牧馬草場<lb/>
<pb n="KR4e0161_WYG_009-15a"/>
子粒租銀及甲丁二庫蠟茶銅漆銀硃等料不分存留<lb/>
起運以十分為率俱免五分以蘇民困欽此竊照各處<lb/>
牧養種馬或論田地或論人丁每年派取備用馬匹各<lb/>
照丁田朋納是田地以納馬為税糧而人丁以納馬為<lb/>
徭役較之他處丁糧名異而實同也今嘉靖元年税糧<lb/>
人丁等項俱免五分逺近聞知懽呼感戴獨備用馬匹<lb/>
係該臨期奏派小民未知蠲免分數不無觖望伏望皇<lb/>
上一視同仁特勅該部計議合無将嘉靖元年備用馬<lb/>
<pb n="KR4e0161_WYG_009-15b"/>
匹查照常年額數減半派取惟復分作二年減派亦免<lb/>
五分之數則恩例無不均而窮民無不獲矣臣等又思<lb/>
漕運糧斛照舊徵兑乃取足於五分既免之外此項馬<lb/>
匹若不減免是取足於十分全徵之内故明詔止除漕<lb/>
糧其餘俱免五分為恩至渥為慮至悉也仰惟聖明御<lb/>
宇聿興虞周之治凡百貨財悉歸公帑萬姓悦服四夷<lb/>
嚮風誠千載一時也為今之計寧使馬欠取辦於公帑<lb/>
無使恩推不均於小民况邇來邊軍交兑漸少官馬寄<lb/>
<pb n="KR4e0161_WYG_009-16a"/>
養頗多總計一年減免五分不過一萬二千餘匹皇上<lb/>
富有四海豈獨靳此而不期副大賚之初心哉臣等猥<lb/>
係職司不敢不豫言之惟陛下矜察天下幸甚縁係均<lb/>
恩例以蘇民困事理未敢擅便為此具本順差典吏劉<lb/>
堂親齎謹具奏聞伏候勅㫖<lb/>
　　　照例暫處掛欠以稍減重併疏<lb/>
奏為乞憐災傷照例暫處掛欠以稍減重併事准本寺<lb/>
寺丞吳天挺牒據直𨽻滁州申為照本州里少民貧差<lb/>
<pb n="KR4e0161_WYG_009-16b"/>
繁賦重兼以災傷頻仍民困已極縁本處不係産馬地<lb/>
方遞年備用大馬徵銀召販收買起俵到京每至揀退<lb/>
回還一馬不堪換買三四次者有之一年解俵併徵三<lb/>
四年未完者有之今查正徳十一年仍掛欠馬一十匹<lb/>
正徳十二年欠馬一十二匹正徳十五年欠馬五匹正<lb/>
徳十六年欠馬一十九匹俱經數次買換節遭揀退經<lb/>
該官員累年住俸槩州百姓盡至破家今當災傷之年<lb/>
縱使忍心追併買馬到京未必全中不免仍有揀退之<lb/>
<pb n="KR4e0161_WYG_009-17a"/>
苦巻查正徳十一年間為暫處掛欠以稍減重併事該<lb/>
蒙南京太僕寺牛寺丞奏兵部覆題内開正徳十年以<lb/>
前其揀退不堪馬匹選委㢘幹官員變賣價銀差人解<lb/>
部轉發太僕寺收貯買馬支用今本州與屬縣正徳十<lb/>
六年以前掛欠之數補俵不完伏乞憫念地方凶災百<lb/>
姓疲困轉為具奏合無照正徳十一年奏行事例變賣<lb/>
銀兩解京庶公事得完巻宗杜絶民困少蘇等因到職<lb/>
據此查得前項掛籌馬匹非獨滁州一州為然其餘淮<lb/>
<pb n="KR4e0161_WYG_009-17b"/>
安等府和州等州縣亦有掛欠節經解俵退回追補未<lb/>
完若不移牒煩為查處具奏照例改徵折色解補則節<lb/>
年拖欠未免重併等因到寺臣等照得各屬掛籌馬匹<lb/>
數雖不多然重復買解再三退換之累民實不堪况聴<lb/>
民折價則積年之欠易完而收銀在官則北産之馬易<lb/>
買伏望皇上俯矜下情特勅該部議處合無将前項馬<lb/>
匹查照先年事例變賣價銀解部惟復照依折色每匹<lb/>
納銀一十八兩領取原批則官民兩便矣<lb/>
<pb n="KR4e0161_WYG_009-18a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0161_WYG_009-18b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　竹澗集奏議巻一<lb/>
</p>
<p>
</p>
  </div>
<div>
<head>竹澗集奏議巻二</head> <lb/>
    <p>
<pb n="KR4e0161_WYG_010-1a"/>
欽定四庫全書<lb/>
　竹澗集奏議巻二<lb/>
　　　　　　　　　　　　明　潘希曾　撰<lb/>
　　都臺九首<lb/>
　　　災異疏<lb/>
題為災異事據廣東韶州府申稱嘉靖四年十二月二<lb/>
十四日夜四更時分忽有電光閃爍自東南來雷震有<lb/>
聲凡四次後雨下如注雷聲乃止為照雷電發於春轟<lb/>
<pb n="KR4e0161_WYG_010-1b"/>
於夏蟄於秋收於冬乃今季冬之月雷電異常上天垂<lb/>
戒不為無意又據江西贛州府申稱嘉靖四年十月以<lb/>
來一向多雨至閏十二月二十二日大雨微霽本日起<lb/>
至二十四日每酉時分滿天赤雲照映牆壁俱見紅色<lb/>
二十七二十八日酉時赤氣仍前看係災異合就申稟<lb/>
各報到臣據此看得變不虚生天實示戒除臣痛自修<lb/>
省及行各省并該道府衛所縣等衙門一體修省以弭<lb/>
災變外縁係災異事理為此具本専差千戸楊忠親齎<lb/>
<pb n="KR4e0161_WYG_010-2a"/>
謹具題知<lb/>
　　　遵勅諭陳利弊以消天變疏<lb/>
題為遵勅諭陳利弊以消天變事查得接管巻内准户<lb/>
部咨該廣東按察司副使徐文溥奏内開疏鹽法查得<lb/>
先因兩廣軍餉不足奏准廣鹽於南雄府抽分許行南<lb/>
贛發賣繼因南贛軍餉不足奏准廣鹽於贛州府抽分<lb/>
許行袁臨吉發賣官民便之正徳十三年三月内該本<lb/>
部題准廣鹽止許南贛發賣其袁臨吉三府不許擅便<lb/>
<pb n="KR4e0161_WYG_010-2b"/>
行賣違者照例問罪司國計者必有深見但淮鹽逆流<lb/>
而上三十餘程脚價反重鹽價反輕商船經年不來而<lb/>
廣鹽止越一程順流而下其勢甚便袁臨吉人民欲仰<lb/>
給淮鹽不食廣鹽其可得乎夫淮鹽廣鹽皆國家利也<lb/>
民隨時變易可行於南贛則亦可行於袁臨吉矣臣又<lb/>
訪得廣鹽自南安過嶺下貢水者多係拆賣有引官鹽<lb/>
稱為大路自石城過山下章水者係肩挑無引私鹽稱<lb/>
為小路一入贛江則官私莫辯又有畏懼南雄府太平<lb/>
<pb n="KR4e0161_WYG_010-3a"/>
橋查盤俱從小路越信豐縣横田江九渡水徑裝袁臨<lb/>
吉地方貨賣即欲禁革人民缺鹽嗟嘆何堪又况販鹽<lb/>
之徒豈肯棄其世業重法誅之亦難禁止贛州雖設橋<lb/>
船防禁秋冬水落則賂通把守賣放權貴囑託公差夾<lb/>
帶弊且百出春夏水漲衝散橋船則聚衆連艘執持器<lb/>
械乗勢徑度巡邏防守勢不能支於是乃有抽分之議<lb/>
以為不抽分則利歸姦雄之手官失自然之利然既係<lb/>
私販則法當禁捕乃從而征之是取之於盜賊也可乎<lb/>
<pb n="KR4e0161_WYG_010-3b"/>
頃因廣東軍餉缺乏鹽課虚耗特勅専官管理法固善<lb/>
矣然不濬其源而徒塞其流耳臣愚以為法既不可禁<lb/>
不若因其勢而利道之如蒙乞勅户部計議查照題准<lb/>
舊例行令廣鹽照例南雄府納税許行袁臨吉三府發<lb/>
賣經過贛州量行抽分以備軍餉該府年終将用過餘<lb/>
銀解部支用如此則廣鹽得以疏通私販以之自息民<lb/>
獲利濟而國用日裕矣前件查得先該欽差提督南贛<lb/>
汀漳等處軍務都察院右副都御史聶某題為地方事<lb/>
<pb n="KR4e0161_WYG_010-4a"/>
據江西按察司整飭兵備帶管分巡嶺北道副使王度<lb/>
呈前事照得江西一十三府先年俱係行淮鹽地方後<lb/>
因廣東用兵軍餉無資議抽鹽税将廣鹽奏准行南贛<lb/>
二府後又因南贛用兵軍餉無資議抽鹽税又将廣鹽<lb/>
奏准行袁臨吉三府今廣東之抽分仍舊南贛之抽分<lb/>
停止則廣鹽止當行於南贛而不當行於袁臨吉本道<lb/>
已經呈奉提督南贛汀漳等處軍務都察院右副都御<lb/>
史聶明文存留橋關禁止廣鹽不許越境販賣但行之<lb/>
<pb n="KR4e0161_WYG_010-4b"/>
已久今奉停止則商人有本折之苦地方有鹽騰之害<lb/>
兼且把關人役姦弊紛紜巡邏官員詰捕旁午本道日<lb/>
益多事伊欲稍從假貸任其下流則無藉鹽徒乗其厚<lb/>
利興販前鹽散入南直𨽻蘇松等處沮壊淮鹽本道亦<lb/>
難辭責為今之計合無於贛州龜角尾照舊開厰止抽<lb/>
廣鹽一件許行袁臨吉三府發賣其餘貨物不必再抽<lb/>
庶乎商民得販鹽之利窮民得食鹽之利江西之軍餉<lb/>
有資廣東之官鹽無滯似於地方有益等因到臣巻查<lb/>
<pb n="KR4e0161_WYG_010-5a"/>
前項抽分該前都御史王遵奉詔書停止外今據前因<lb/>
切照袁臨吉等府原非行廣鹽地方先年南贛二府賊<lb/>
盜生發錢糧無措奏准下流各府發賣抽分税銀以充<lb/>
軍餉因此十餘年來彼處居民以食廣鹽為便各處商<lb/>
人以販廣鹽為利今一旦遏止委的民興無鹽之嘆商<lb/>
失經營之利衆口嗷嗷羣聚告擾且南贛地方界連三<lb/>
省盜賊淵藪今雖頗寧不測之患難保必無軍餉之用<lb/>
不可不備况江西各府節遭荒旱衛所官軍月糧屢年<lb/>
<pb n="KR4e0161_WYG_010-5b"/>
不得關支甚切匱乏之憂如蒙皇上憫念地方俯順商<lb/>
民之情乞勅該部議處准令将廣鹽照舊疏通於袁臨<lb/>
吉三府發賣每季行委隔别府分㢘能佐貳官一員管<lb/>
理抽收税銀貯贛州府庫聴候軍餉支用有餘助給官<lb/>
軍月糧等項之乏其餘貨物俱免抽分聴臣嚴督守巡<lb/>
等官查革姦弊年終造冊繳部查考等因奏奉聖㫖該<lb/>
衙門知道欽此查行間今副使徐文溥又奏前因看係<lb/>
一事况所見相同揆之民情土俗似亦便順但於例未<lb/>
<pb n="KR4e0161_WYG_010-6a"/>
宜及事在彼中遽難定奪合行撫按衙門再行議處停<lb/>
當徑自奏請施行等因又查得先准本院咨為順人情<lb/>
宜土俗以通鹽法以充國賦事該巡按兩廣監察御史<lb/>
曹軒嘗奏言之續准本院咨為承詔敷陳軍民利病以<lb/>
恢𢎞聖治事該巡按江西監察御史黎貫亦奏言之又<lb/>
該前都御史聶會同廣東清軍監察御史楊銓議照袁<lb/>
臨吉三府雖係行淮鹽地方水逆灘險鹽船不到自奏<lb/>
准開抽通廣鹽以來彼處軍民惟食廣鹽商人得利興<lb/>
<pb n="KR4e0161_WYG_010-6b"/>
販日衆近奉例禁革民缺鹽商失利情甚不堪揆之理<lb/>
勢誠不可以不疏通等因咨院及據江西布按二司守<lb/>
巡嶺北道左參政王大用兵備副使林大輅呈稱訪諸<lb/>
鹽商自南雄太平橋搉税般至信豐縣九渡水下船徑<lb/>
抵贛河商樂其便而南安則惟章水一支河道紆淺兼<lb/>
以折梅亭換夫頗費脚力商人就此者少又瑞金石城<lb/>
小路之鹽自福建汀州而來俱舟入貢水亦為違禁若<lb/>
在南安抽分則信豐各縣所過之鹽俱得不税合無查<lb/>
<pb n="KR4e0161_WYG_010-7a"/>
照舊規准将廣鹽許行袁臨吉地方發賣於贛州龜角<lb/>
尾官厰照例抽税於東西浮橋如法啟閉每季於隔别<lb/>
府分坐委佐貳官員前去管理驗有廣東南雄府票照<lb/>
曾經太平橋税過每鹽十引抽一引半其餘無票者每<lb/>
鹽十引抽二引折收價銀送贛州府貯庫以備軍餉支<lb/>
用及南贛各衛所官軍月糧并各縣隄備官軍口糧缺<lb/>
少湊支每季贛州府将抽過銀兩數目備申合干上司<lb/>
衙門查考臣惟御史曹軒等奏議率與咨内事理相同<lb/>
<pb n="KR4e0161_WYG_010-7b"/>
參政王大用等所呈亦似議處停當利民裕國足為良<lb/>
法况廣鹽先年通行於袁臨吉未聞鹽法有礙近年止<lb/>
行於南贛未聞淮鹽有來若不仍照先年疏通徒使私<lb/>
販益衆官捕益勞利歸漏網之夫而鹽食愈艱禍起拒<lb/>
捕之輩而事勢可慮抑且軍儲無資緩急無措非計之<lb/>
得也伏望皇上軫念下情俯從輿論特勅户部計議施<lb/>
行地方幸甚縁係遵勅諭陳利弊以消天變事理未敢<lb/>
擅便為此具本順差千户楊忠親齎謹題請㫖<lb/>
<pb n="KR4e0161_WYG_010-8a"/>
　　　請捄京營積弊以備不虞疏<lb/>
題為請捄京營積弊以備不虞事准兵部咨該吏科給<lb/>
事中楊秉義題該本部議題奉聖㫖是都准議行欽此<lb/>
欽遵内開一慎将令切惟為政以用人為先御軍以擇<lb/>
将為急見今淮揚等處地方災傷重大民窮盜起勢所<lb/>
必至陜西咸寧甘肅等處又各有大勢敵兵出沒侵犯<lb/>
選将練兵用戒不虞誠為目前急務合無本部查照先<lb/>
今事理通行兩京五府各部都察院通政司大理寺各<lb/>
<pb n="KR4e0161_WYG_010-8b"/>
堂上官并掌科掌道及在外巡撫巡按布按二司等官<lb/>
文書到日限一箇月以裏各從公保舉謀勇㢘能軍職<lb/>
官員不拘邊方腹裏寒微世胄開具履歴實跡徑自具<lb/>
奏本部遇有領軍及坐營等項相應員缺斟酌推舉上<lb/>
請簡用不許推托避嫌及濫保不實有負朝廷訪求将<lb/>
材至意備咨到臣除軍職才績未著及詢察未真外訪<lb/>
得福建總督備倭都指揮僉事王翺弓馬素習而文事<lb/>
兼通督備効勞而海冦遯迹湖廣守備郴桂等處地方<lb/>
<pb n="KR4e0161_WYG_010-9a"/>
署都指揮僉事沈鸞先經征進而擒斬有功久任邊方<lb/>
而軍威克振江西贛州衛見奉查勘功陞都指揮僉事<lb/>
吳山年力方壯而累建軍功志操可觀而亦善騎射見<lb/>
奉查勘功陞都指揮僉事明徳屢征冦盜而獲功已多<lb/>
素有勇謀而居閒頗久以上各官職雖不同才皆堪用<lb/>
乞勅兵部再加查訪果如臣所言将各官量才授任則<lb/>
将領不致缺人而軍職亦知所勵矣縁係請捄京營積<lb/>
弊以備不虞事理未敢擅便為此具本専差舍人謝珂<lb/>
<pb n="KR4e0161_WYG_010-9b"/>
親齎謹題請㫖<lb/>
　　　擒斬反招黠賊功次疏<lb/>
題為擒斬反招黠賊功次事據廣東按察司整飭兵備<lb/>
兼分巡嶺東道僉事施儒呈為乞早發兵剪除反賊以<lb/>
安地方良民事據守備惠潮等處地方以都指揮體統<lb/>
行事廣州左衛指揮僉事程鑒并領哨惠州等衛指揮<lb/>
等官髙瑛等稟稱有名賊首賴貴張廷山張廷貴并甲<lb/>
從賊人劉廷珠等俱已擒斬将盡雖有敗遁一二一時<lb/>
<pb n="KR4e0161_WYG_010-10a"/>
難以搜扒乞行留兵戍守仍乞呈請掣兵等因據此案<lb/>
查先據惠州府歸善縣寛得都鄉老總甲被害民鍾明<lb/>
廣陳尚能等各狀訴稱桃子園首從强賊賴貴等反招<lb/>
聚衆劫殺人財擄姦婦女占奪田土等情已經會議備<lb/>
由通行呈稟及調集原借留操調達官火明伍宣等并<lb/>
指揮吳樹哨官軍與原顧募打手及附近龍川興寧海<lb/>
豐程鄉揭陽河源等縣地方慣戰鄉夫行委管操惠州<lb/>
衛指揮髙瑛惠潮二府推官周楫李喬木龍川等所縣<lb/>
<pb n="KR4e0161_WYG_010-10b"/>
千户吕員朱鼎吏目吳增等官分領哨道尅期進𠞰又<lb/>
因前賊遁入深險山峒仍催督原奉軍門督發截捕别<lb/>
起流賊指揮雷潤哨官軍并達官亦卜刺因等併勢夾<lb/>
攻隨奉軍門會批據本道會呈前事奉批議仰本道依<lb/>
擬嚴督上𦂳𠞰捕務在事機縝密計慮周詳獲功解報<lb/>
以靖地方重加奨賞毋容輕率怠誤貽害若究及奉提<lb/>
督南贛汀漳等處軍務都察院右副都御史潘批仰嚴<lb/>
督官兵追𠞰事平将獲過功次用過錢糧開報又蒙巡<lb/>
<pb n="KR4e0161_WYG_010-11a"/>
按廣東監察御史涂相批看得殘賊賴貴等背招肆惡<lb/>
為患地方亟宜𠞰滅動調官兵事宜悉依擬行務使賊<lb/>
黨悉除獲功解報仍須戒諭督兵等官程鑒等毋得濫<lb/>
及良民斯為善舉其合用錢糧徑自酌處事完之日造<lb/>
冊繳報查考依蒙督據各哨官兵擒斬首從反賊賴貴<lb/>
等一百七十六名顆俘獲賊屬婦女大小八十三口并<lb/>
器仗馬匹前來會審閲實賊人賊級轉解賊屬權宜變<lb/>
賣價銀添湊賞功器械馬匹給與兵壯領用餧養騎征<lb/>
<pb n="KR4e0161_WYG_010-11b"/>
外又經催督各哨将搜山續獲賊人張廷貴宋亞黄等<lb/>
六十五名顆呈報在案今據前因看得前項惡賊賴貴<lb/>
等已擒斬二百四十一名顆雖尚有散遁餘黨數亦不<lb/>
多但山峒險逺林木障翳易於藏躱一時委難搜扒盡<lb/>
絶必須留兵防守庶免殘黨嘯聚之患合無将本道顧<lb/>
募打手五百名并留指揮雷潤哨官軍四百三十員名<lb/>
仍在桃子園柏埔地方屯劄緝捕殘黨䕶民耕種其餘<lb/>
官軍打手鄉夫民壯悉行掣散呈乞照詳等因到臣案<lb/>
<pb n="KR4e0161_WYG_010-12a"/>
查先據守備惠潮等處地方以都指揮體統行事廣州<lb/>
左衛指揮僉事程鑒呈為被强賊劫掠打騙銀兩搶檢<lb/>
家財焚燒房屋等事據長樂守禦千户所中該蒙分巡<lb/>
僉事施儒案驗内開據潮州府呈據饒平縣<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>洲都致<lb/>
仕知州饒金家人饒二具狀訴嘉靖四年八月内有家<lb/>
主前往本都安樂渡村收租本月二十九日早忽被强<lb/>
賊一宗二百餘徒突來本村劫掠将家主綑縛搶剥租<lb/>
銀七十餘兩家財衣服劫空仍劫大河壹水至三河巡<lb/>
<pb n="KR4e0161_WYG_010-12b"/>
檢司前隔河地名東門埔白日放火焚燒民屋三十餘<lb/>
家殺死民人杜大曾二仔二命仍将家主綁到竹頭坑<lb/>
屯劄逼銀一百兩方纔釋放各賊於大麻村登岸去訖<lb/>
告乞轉達施行等因據此又據海陽縣地方總甲劉廷<lb/>
陽呈稱前賊在於饒平<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>洲都擄船過河突來到都擄<lb/>
劫鄉民陳文祐林大等家九月初七日至土名深村廷<lb/>
陽家住夜次日早将林大并經紀人賴大公殺死二命<lb/>
等因又據三河巡檢司申據饒金家人饒才告同前情<lb/>
<pb n="KR4e0161_WYG_010-13a"/>
及據民鄧文譽吳瀚等告稱前賊打劫饒知州又劫東<lb/>
門埔曹永瑄等人財放火燒屋殺人流劫大麻一路人<lb/>
財殺死鄉民錢大仍擄男婦二十餘名口本司督兵追<lb/>
捕前賊擁入崑崙銅鼔嶂去訖等因到府轉呈到道看<lb/>
得前賊聚集二百餘徒流劫鄉村殺人燒屋勢頗猖獗<lb/>
若不疾早撲滅未免釀成大患除行委該府推官李喬<lb/>
木等督兵追捕外今訪探得前賊越往海豐縣地方流<lb/>
劫縁照該縣捕盜缺官兵力寡弱恐難支持該府捕盜<lb/>
<pb n="KR4e0161_WYG_010-13b"/>
通判陶天祐年力衰憊亦難専責應合權宜暫委推官<lb/>
周楫督捕案仰本所速行守備指揮程鑒統領惠州碣<lb/>
石各衛所見在巡捕官軍并起取附近屯堡精壯軍餘<lb/>
各備鋒利器械督同推官周楫兵壯打手人等黏蹤追<lb/>
捕獲功解報施行依蒙備申到職切照惠潮二府地方<lb/>
每遇秋冬流賊往往聚衆劫掠今據報稱賊勢猖獗若<lb/>
仍於衛所起調巡捕并屯堡兵夫前去截遏尤恐兵力<lb/>
寡弱不無誤事必須呈調經戰精勇官兵督發相機跟<lb/>
<pb n="KR4e0161_WYG_010-14a"/>
捕方克有濟如蒙軫念乞發廣城下班休息達官二十<lb/>
名殺手三二百名及歇班惠州衛指揮雷潤碣石衛指<lb/>
揮房錦二哨旗軍協同附近地方兵夫分發併勢尋蹤<lb/>
擒捕其合用馬匹錢糧乞行守巡道議處備用等因具<lb/>
呈前來續據分巡嶺東道僉事施儒呈為走報𦂳急賊<lb/>
情事據潮陽縣申稱本年九月十七日被流賊江文生<lb/>
等打劫貴山等都人財姦汙婦女燒燬房屋捉擄吉安<lb/>
巡檢司巡檢施淵等因到道看係捉擄職官重情除嚴<lb/>
<pb n="KR4e0161_WYG_010-14b"/>
督原委推官李喬木周楫并督發管操指揮髙瑛統領<lb/>
見在達官千長總小甲打手共一千員名前去追捕并<lb/>
關福建分巡漳南道督兵把截各賊歸路及懸重賞示<lb/>
諭兵夫用命舉事等因前來又續據僉事施儒呈為地<lb/>
方𦂳急賊情事據領哨惠州衛指揮使髙瑛呈前事蒙<lb/>
本道紙牌備仰本職統領副巡檢練廷爵并達官千長<lb/>
打手兼程前去隨賊向往黏蹤追捕務将前賊全夥擒<lb/>
捕盡絶奪回被擄官員獲功解報依蒙統領副巡檢練<lb/>
<pb n="KR4e0161_WYG_010-15a"/>
廷爵并達官千長打手共一千餘名到於地方梅子坑<lb/>
據緝事打手走報流賊約有一百餘徒越來下莂雙頭<lb/>
畔田等村打劫民人張宗廣等家等因隨即統兵跟蹤<lb/>
追捕前賊聞知驚懼先将原擄去吉安巡檢司巡檢施<lb/>
淵脱放遁往地名梅林河埠擄船駕到黄牛渡隘上登<lb/>
岸放火燒燬本隘突入十二都巡檢司屯劄本職探得<lb/>
濮溪都地名葵潭係是衝要水陸要路督兵到彼截遏<lb/>
設法出奇分兵河埠四岸裝伏前賊駕船七隻開裝旗<lb/>
<pb n="KR4e0161_WYG_010-15b"/>
號灣船執旗上岸迎敵彼職督兵交鋒對敵當有千長<lb/>
曾元魁等衝鋒破陣被賊戳傷衆兵奮勇向前當陣擒<lb/>
斬打旗賊甲并賊都總江文生黄環等及戳傷數多各<lb/>
賊敗走兵夫追逼俱投葵潭河中淹沉難以斬取首級<lb/>
共擒斬獲賊人首從六十九名顆俘獲賊馬三匹奪回<lb/>
被擄船大小七隻省令舊役老人賴伯夀并鄉民李昭<lb/>
收候聴取等因又據揭陽縣千長蕭璋呈解賊級一顆<lb/>
長樂縣地方排年李元美等呈解生擒賊徒陳元達等<lb/>
<pb n="KR4e0161_WYG_010-16a"/>
六名賊級一顆各到道審閲明白今将擒斬首從賊人<lb/>
賊級七十七名顆呈解審閲施行等因及該軍門批發<lb/>
蒼梧道巡守官查審閲驗續據巡守嶺東道僉事等官<lb/>
施儒等呈為乞早發兵剪除反賊以安地方良民事據<lb/>
惠州府歸善縣寛得都鄉老鍾明廣總甲官佐民人石<lb/>
記全陳尚能謝本明各具狀訴稱被桃子園殘賊賴貴<lb/>
蕭廣朱曰廷張廷山等糾合三百餘徒反招聚衆開張<lb/>
黑旗鳴鑼放銃劫殺人財荼毒地方本年七月内将良<lb/>
<pb n="KR4e0161_WYG_010-16b"/>
民張文興等一家并朱亞狗殺滅八月十九日捉擄陳<lb/>
尚能妻朱氏陳細娘逼銀贖命九月二十九日殺死陳<lb/>
尚成譚氏等命捉擄陳尚雄石原深等入巢打逼不知<lb/>
生死姦占闕氏并女二口為妻日逐大肆去劫抄掠鄉<lb/>
村人財良善抛棄産業逃命山林况今冬熟不能收割<lb/>
妻兒失食告乞急救倒懸發兵𠞰捕以靖地方民賴安<lb/>
生等情據此查得先因桃子園賊首李文積等反招聚<lb/>
衆劫殺人財占奪田地已該分巡僉事施儒會同前帶<lb/>
<pb n="KR4e0161_WYG_010-17a"/>
管分守左參議徐度勘議明白備由通行呈奉三府并<lb/>
提督南贛軍門及蒙巡按察院等衙門批行動調漢達<lb/>
官軍兵壯行委守備指揮程鑒統督領哨同知莫相指<lb/>
揮等官劉璟等管領尅期𢷬巢𠞰擒渠魁黨從李文積<lb/>
等一千七百六十餘功解報審驗處决外續奉撫按衙<lb/>
門案驗批呈依奉将各哨官兵掣散仍行緝捕餘黨及<lb/>
借留領哨惠州衛指揮僉事吳樹哨官軍哨守地方彼<lb/>
因殘賊賴貴等狡黠遯匿深山搜扒不獲師還復出始<lb/>
<pb n="KR4e0161_WYG_010-17b"/>
及一百六十餘徒隨據甲頭賴貴王廷珠等具狀赴道<lb/>
告乞招撫時值春耕暫行俯順牌仰巡檢楊漢押帶賴<lb/>
貴等各還原居本分耕種仍處給口食牛種安插停當<lb/>
造冊回報在案今告前因叅照殘賊賴貴等與李文積<lb/>
等同夥為盜征𠞰漏刃既經撫處安插即當改過自新<lb/>
乃敢復肆兇頑糾集醜類劫殺人財擄姦婦女逐散良<lb/>
善占據田産遂致告訴紛然警報日聞若不疾早撲滅<lb/>
未免釀成大患又該各職督同守備指揮程鑒議照前<lb/>
<pb n="KR4e0161_WYG_010-18a"/>
賊積年狡黠巢穴星散若只一路進兵未免東追西竄<lb/>
隨會案将見在召募及借留長樂團操達官打手并添<lb/>
調附近歸善長樂程鄉興寧等縣慣能殺賊敢勇鄉夫<lb/>
共四千餘員名行委惠州衛指揮髙瑛楊昂惠潮二府<lb/>
推官周楫李喬木龍川千户所副千户吕員吏目吳增<lb/>
程鄉縣主簿陳政等官分領哨道仍行守備指揮程鑒<lb/>
統督尅期並進夾攻𠞰捕欲候呈請至日方行舉事縁<lb/>
程途逺涉往返日久恐機事預泄則賊得為備功難速<lb/>
<pb n="KR4e0161_WYG_010-18b"/>
成除一面督發各該官兵追𠞰前賊獲功之日另行解<lb/>
報外今将縁由具呈照詳等因前來已經批仰嚴督官<lb/>
兵追𠞰去後續據巡守嶺東道僉事等官施儒等呈為<lb/>
擒斬反招黠賊功次事内開據指揮髙瑛哨生擒賊首<lb/>
賴貴賴富賊徒謝徳勝等共三十四名斬獲賊級四十<lb/>
三顆俘獲賊屬劉氏等大小共七十七口奪獲賊馬三<lb/>
匹推官周楫哨生擒甲從賊人王大等四十五名斬獲<lb/>
賊級四顆俘獲賊屬張氏等四口推官李喬木哨生擒<lb/>
<pb n="KR4e0161_WYG_010-19a"/>
賊首張廷山賊徒廖亞伯楊阿琳等共三十六名斬獲<lb/>
賊級十顆奪獲賊仗腰刀二把槍一根馬一匹禽書一<lb/>
本黑紬旗一面千戸吕員吏目吳增哨生擒賊徒張廷<lb/>
興等五名斬獲賊級三顆千户朱鼎哨擒獲賊人伍世<lb/>
寛等四名斬獲賊級三顆把截要路巡檢楊漢擒獲賊<lb/>
徒鄒叔仔謝鸞等二十三名俘獲賊屬二口巡檢楊通<lb/>
擒獲賊人二名唐從貴沈亞二驛丞鄭文秩擒獲賊犯<lb/>
一名塗明主簿謝鏜擒獲賊徒江大等五名各前來審<lb/>
<pb n="KR4e0161_WYG_010-19b"/>
得賊首賴貴賴富等甲從賊人劉廷珠等六十六名并<lb/>
審究因傷中途身死首從賊人張廷山等四十七名及<lb/>
就近斬獲賊人劉禽總等首級六十三顆共一百七十<lb/>
六名顆各委的先投在李文積等手下為盜大征脱捕<lb/>
後隨同賴貴等聴撫反招劫殺張文興等家人財占奪<lb/>
田産等情是實取具口詞在案賊級委千户魏騰髙等<lb/>
閲驗真的及審得解來賊人數内朱亞長等四十二名<lb/>
各執詞有稱係近投入在彼耕田者有稱在彼附近居<lb/>
<pb n="KR4e0161_WYG_010-20a"/>
住者俱不曾為盜等情及數内朱亞長等三十名俱有<lb/>
該圖里老見在證審果係良善當即釋放其劉廷聚劉<lb/>
廷器黄明何木旺廖舉李元真李亞長鍾彪葉四九名<lb/>
止係一面之詞劉湯旺梁金保陳學仔三名跡涉疑詞<lb/>
俱係事干强盜重情遽難輕信發回該管河源等縣速<lb/>
拘里排親鄰審勘并将器仗馬匹給與見操兵壯領用<lb/>
餧養騎征賊屬權宜酌處就彼變賣價銀入官添湊賞<lb/>
功及再嚴督各哨官兵搜扒敗遯餘黨盡絶另行解報<lb/>
<pb n="KR4e0161_WYG_010-20b"/>
今将首從賊人賊級共一百七十六名顆呈解審驗施<lb/>
行等因及該軍門批仰蒼梧道分守官會審閲驗去後<lb/>
今據前因臣會同提督兩廣軍務兼理巡撫都察院右<lb/>
都御史姚鏌總鎮兩廣等處地方内官監太監鄭潤鎮<lb/>
守兩廣地方總兵官征蠻将軍撫寧侯朱麒巡按廣東<lb/>
監察御史涂相議查得别巻一宗為陳言地方利弊事<lb/>
節該兵部看得巡按御史髙公韶奏稱廣東之盜宜於<lb/>
撲捕而不宜於大征備言撲捕之有益與大征之有害<lb/>
<pb n="KR4e0161_WYG_010-21a"/>
切縁廣東之新寧清逺白水後山恩平陽江緑水羅傍<lb/>
河源龍川等處委的盜賊淵藪常年竊發不能斷絶撲<lb/>
捕於始發則用力易而為費少俟其猖獗而後調兵征<lb/>
之則用力難而為費多合無今後地方但有盜賊竊發<lb/>
即便督行守巡兵備等官設法撲捕不許遷延怠忽釀<lb/>
成大患其有功績顯著者亦與具實奏聞以憑議擬陞<lb/>
賞不許勢要子弟揑名插報若果賊勢重大相應大征<lb/>
亦須指定地方賊首姓名不許含糊延蔓惟圖報功莫<lb/>
<pb n="KR4e0161_WYG_010-21b"/>
辨玉石其有相應撲捕而不行早處必欲養亂自利者<lb/>
許巡按御史指實劾奏等因題奉欽依備行前來通行<lb/>
欽遵外臣等為照廣東惠潮二府饒平長樂等縣接連<lb/>
福建江西地方三省交界萬山盤礴谿徑聨絡多歧延<lb/>
袤數千餘里自昔流逋嘯聚動成大患今流賊江文生<lb/>
等敢以烏合之黨類流劫良善之鄉村殺擄人財而肆<lb/>
無忌憚姦汙婦女而白晝横行拒敵官兵捉擄職官驚<lb/>
駭郡邑兇惡特甚若非早為殄滅必将流禍於四方反<lb/>
<pb n="KR4e0161_WYG_010-22a"/>
賊賴貴等本該桃子園之殘黨復踵李文積之故智據<lb/>
舊巢而兇殘大肆眇官司而劫掠盛行殺人放火無所<lb/>
不為占産奪婦特其餘事若非急謀蕩掃亦必貽釁於<lb/>
他日今分巡僉事施儒乃能運謀設䇿籌畫有方於流<lb/>
賊江文生等既已剪其萌芽賊黨為之逺遯於叛賊賴<lb/>
貴等亦復𢷬其巢穴賊壘為之漸清俘馘已踰四百之<lb/>
衆靖冦用安兩郡之民且不多煩兵力亦無浪費錢糧<lb/>
其功實為可嘉分守右參議汪思亦能同心督率協力<lb/>
<pb n="KR4e0161_WYG_010-22b"/>
贊成計畫無遺進攻有備其功亦宜所録再照守備以<lb/>
都指揮體統行事指揮僉事程鑒承委𠞰賊克効勤勞<lb/>
亦合優奨但恩典出自朝廷非臣下所敢擅擬伏乞聖<lb/>
裁除行該道守巡守備官将原調征有功官軍人等查<lb/>
照規格犒賞以勵人心及量留官軍打手在於𠞰過地<lb/>
方屯劄往來緝捕殘黨䕶民耕種其餘盡行掣散放回<lb/>
休息外縁係擒斬反招黠賊功次及節該兵部題奉欽<lb/>
依備行但有盜賊竊發即便督行守巡兵備等官設法<lb/>
<pb n="KR4e0161_WYG_010-23a"/>
撲捕其有功績顯著者亦與具實奏聞議擬陞賞事理<lb/>
未敢擅便為此具本専差舍人劉髙親齎謹題請㫖<lb/>
　　　議處守備官員疏<lb/>
題為議處守備官員事臣惟南贛乃多事之地守備為<lb/>
禦侮之官安攘之計擇将為急訪得守備江西南贛二<lb/>
府地方都指揮僉事康英年力衰憊動履艱辛徒取素<lb/>
餐之譏難責奮武之效且聞本官亦嘗奏稱有疾乞回<lb/>
調治此其自知之明不可一日安乎其位者也又訪得<lb/>
<pb n="KR4e0161_WYG_010-23b"/>
江西贛州衛指揮使陞都指揮僉事吳山明徳之二臣<lb/>
者並當壯年而累建軍功俱有謀勇而習知土俗但因<lb/>
奉查功次在閒日久若以見陞職銜用之功次聴查或<lb/>
以原任職銜用之以都指揮體統行事則皆可備将領<lb/>
者也伏望皇上加察勅兵部計議合無将康英放回原<lb/>
衛以遂其私将吳山明徳量用一員就近交代惟復别<lb/>
選将材速令赴任庶幾守備得人而地方有賴矣縁係<lb/>
議處守備官員事理未敢擅便為此具本順差舍人來<lb/>
<pb n="KR4e0161_WYG_010-24a"/>
儀親齎謹題請㫖<lb/>
　　　謝恩疏<lb/>
奏為謝恩事嘉靖五年七月十二日准兵部咨為擒斬<lb/>
反招黠賊功次事内開該本部具題奉聖㫖是各官既<lb/>
能擒斬劇賊巢穴盡空其功可嘉鄭潤姚鏌朱麒潘希<lb/>
曾涂相各賞銀二十兩紵絲二表裏施儒汪思程鑒各<lb/>
賞銀十五兩紵絲一表裏欽此欽遵移咨到臣本月十<lb/>
七日贛州衛舍人來儀於禮部順領花銀二十兩大紅<lb/>
<pb n="KR4e0161_WYG_010-24b"/>
織金獬豸紵絲一表裏素紵絲一表裏齎送到臣除欽<lb/>
遵望闕叩頭領受外伏念草竊就殄邊陲稍安藉兵力<lb/>
以有成仗天威於無外雖嘗指示實匪賢勞乃蒙温㫖<lb/>
褒嘉槩與賞功恩典白金頒内藏之寶拜捧生輝文綺<lb/>
重華衮之榮被服思稱極逾涯分莫報涓埃尚當省厥<lb/>
躬推之揚清激濁庶以修内治期於本固邦寧臣不勝<lb/>
感戴天恩之至為此具本専差千户李環親齎謝恩謹<lb/>
具奏聞<lb/>
<pb n="KR4e0161_WYG_010-25a"/>
　　　守備缺官疏<lb/>
題為守備缺官事照得福建守備汀漳地方以都指揮<lb/>
體統行事指揮僉事賈能因嘉靖二年五月内流賊劫<lb/>
掠長泰縣珪塘等地方該巡按衙門叅奏嘉靖四年十<lb/>
一月内提問隨該鎮巡衙門會委鎮海衛指揮同知徐<lb/>
麒暫管守備汀漳查得賈能縁事一年之上尚未回任<lb/>
就使問結而庸懦誤事亦難倚賴况多事地方茍非任<lb/>
用得人正其體統何以奮武弭盜訪得見委徐麒克効<lb/>
<pb n="KR4e0161_WYG_010-25b"/>
勤勞福建三司守巡官考語類多稱其練達而可當一<lb/>
面江西贛州衛功陞都指揮僉事見奉查功吳山先嘗<lb/>
經臣保舉江西三司守巡官考語類多稱其勤能而武<lb/>
藝優長此皆可備推選者也伏望皇上俯察臣言勅兵<lb/>
部計議合無将賈能放回原衛以戒不職将徐麒吳山<lb/>
量用一員就近接管惟復别選才能速令赴任則官不<lb/>
久缺而事可責成地方亦得保障矣縁係守備缺官事<lb/>
理未敢擅便為此具本専差舍人李環親齎謹題請㫖<lb/>
<pb n="KR4e0161_WYG_010-26a"/>
　　　議處兵備官員疏<lb/>
題為議處兵備官員事照得湖廣整飭郴桂衡永等處<lb/>
兵備自副使滕謐考察去任迨今一年新除副使尚未<lb/>
到任該省撫按衙門始委分守上下湖南道右參政留<lb/>
志淑帶管尋委分巡下湖南道僉事鄭光琬又委分巡<lb/>
上湖南道僉事汪溱相繼帶管雖地方多故勢非得已<lb/>
然往來不常交代無緒虚文遥攝顧彼失此且承委官<lb/>
員未免遷延避難姑俟兵備之至而遂諉之也况郴桂<lb/>
<pb n="KR4e0161_WYG_010-26b"/>
等處乃湖南極邊與江西廣東接連𨽻臣管内縁無専<lb/>
管任事難以責成盜賊之行捕屢督未獲貪殘之發問<lb/>
屢催未結雖臣亦日俟兵備之至而卒未至也地方廢<lb/>
事深為可虞伏望皇上加察勅吏部計議合無将久除<lb/>
不到副使作缺别處另擇㢘能官員推補速令前來管<lb/>
事地方幸甚縁係議處兵備官員事理未敢擅便為此<lb/>
具本専差舍人來儀親齎謹題請㫖<lb/>
　　　申明地方事宜疏<lb/>
<pb n="KR4e0161_WYG_010-27a"/>
題為申明地方事宜事竊照南贛汀漳與惠潮南韶郴<lb/>
桂等處當江西福建廣東湖廣各邊之交萬山中峙而<lb/>
蠻寨雜居大海外薄而蕃舶時至盜賊之出沒無常招<lb/>
撫之叛服靡定雖地割四省而延袤數千里間賊情略<lb/>
相等也臣到鎮以來嚴督各該守巡兵備守備等官練<lb/>
兵備盜綏善禁姦雖䑕竊狗偷時就撲滅而恃險稔惡<lb/>
難保無虞使非先事豫防何以圖難於易查得兩廣鎮<lb/>
巡衙門與臣會本内開别巻一宗為陳言地方利弊事<lb/>
<pb n="KR4e0161_WYG_010-27b"/>
節該兵部看得巡按御史髙公韶奏稱廣東之盜宜於<lb/>
撲捕而不宜於大征備言撲捕之有益與大征之有害<lb/>
切縁廣東之新寧清逺白水後山恩平陽江緑水羅傍<lb/>
河源龍川等處委的盜賊淵藪常年竊發不能斷絶撲<lb/>
捕於始發則用力易而為費少俟其猖獗而後調兵征<lb/>
之則用力難而為費多合無今後地方凡有盜賊竊發<lb/>
即便督行守巡兵備等官設法撲捕不許遷延怠忽釀<lb/>
成大患其有功績顯著者亦與具實奏聞以憑議擬陞<lb/>
<pb n="KR4e0161_WYG_010-28a"/>
賞不許勢要子弟揑名插報若果賊勢重大相應大征<lb/>
亦須指定地方賊首姓名不許含糊延蔓惟圖報功莫<lb/>
辨玉石其有相應撲捕而不行早處必欲養亂自利者<lb/>
許巡按御史指實劾奏題奉欽依備行欽遵一節臣惟<lb/>
先撲捕而慎大征深切廣東事宜如近𠞰惠潮叛賊賴<lb/>
貴等不甚費而易為功者正以此也但南贛汀漳郴桂<lb/>
等處皆與廣東接連事體相同前項欽依事理未蒙通<lb/>
行無以明示各該官司以作其奮武之心以懾彼姦宄<lb/>
<pb n="KR4e0161_WYG_010-28b"/>
之氣似為未便伏望皇上勅兵部計議合無查照前項<lb/>
欽依事理備行到臣督行各該官司一體欽遵庶幾事<lb/>
可早圖兵知自奮而盜将聞風消沮矣縁係申明地方<lb/>
事宜事理未敢擅便為此具本順差舍人來儀親齎謹<lb/>
題請㫖<lb/>
　<lb/>
　<lb/>
　竹澗集奏議巻二<lb/>
</p>
<p>
</p>
  </div>
<div>
<head>竹澗集奏議巻三</head> <lb/>
    <p>
<pb n="KR4e0161_WYG_011-1a"/>
欽定四庫全書<lb/>
　竹澗集奏議巻三<lb/>
　　　　　　　　　　　　明　潘希曾　撰<lb/>
　　都臺下六首<lb/>
　　　更任官員疏<lb/>
題為更任官員事據江西南安府申稱所屬南康縣地<lb/>
方衝要人民悍頑徤訟知縣彭寅賦性純篤事難分理<lb/>
况兼各項公務冗沓切照上猶縣民淳地僻知縣洗滌<lb/>
<pb n="KR4e0161_WYG_011-1b"/>
年力壯强頗堪幹濟合無將各官更任管理庶乎才識<lb/>
各冝公務畢舉等因到臣竊照南康地要事繁非强幹<lb/>
之才莫任上猶地僻事簡則純篤之性所冝况彭寅到<lb/>
任已逾三月洗滌在任又逾二年其才性行事皆已可<lb/>
見故該府申請更任無非為地方計也伏望皇上勑吏<lb/>
部計議合無俯從所請將洗滌改南康縣知縣彭寅改<lb/>
上猶縣知縣則官使隨器而民牧皆得人矣縁係更任<lb/>
官員事理未敢擅便為此具本順差千戸陳琢親齎謹<lb/>
<pb n="KR4e0161_WYG_011-2a"/>
題請㫖<lb/>
　　　自陳不職乞罷黜以弭災變疏<lb/>
奏為自陳不職乞罷黜以弭災變事近見邸報該禮部<lb/>
㑹奏脩省等因節奉聖㫖兩京四品以上官著自陳竊<lb/>
念臣猥以疎愚誤蒙任使自受命以來將及二年於地<lb/>
方軍民之寄殊無寸補雖兢惕之心靡寜而災變之來<lb/>
未己况本年二月中嶺東殘冦竊發即今用兵剿捕勞<lb/>
民傷財實臣之罪如臣者蓋尤不職者也伏望聖明將<lb/>
<pb n="KR4e0161_WYG_011-2b"/>
臣早賜罷黜委任賢能則人事克脩而天意可回矣縁<lb/>
係自陳不職乞罷黜以弭災變事理為此具本順差舎<lb/>
人劉髙親齎謹具奏聞伏候勑㫖<lb/>
　　　自陳乞休以嚴考察疏<lb/>
奏為自陳乞休以嚴考察事竊惟朝廷黜陟之典所以<lb/>
勵世人臣進退之道在於審已臣年五十有二竊禄兩<lb/>
京歴官十任雖葵藿之誠向陽不改而蒲栁之質望秋<lb/>
先零兹當一面之寄尤為百責所萃驅策不前瘝曠是<lb/>
<pb n="KR4e0161_WYG_011-3a"/>
懼揆諸今年考察之例固應罷黜者也伏望聖慈賜臣<lb/>
休致庶免重臣之罪臣無任瞻仰悚懼之至縁係自陳<lb/>
乞休以嚴考察事理為此具本專差舎人來儀親齎謹<lb/>
具奏聞伏候勅㫖<lb/>
　　　謝恩疏<lb/>
奏為謝恩事近准吏部咨該臣奏為給由事該本部覆<lb/>
題查得臣歴俸三年考滿例應給由止該引奏復職見<lb/>
奉勑提督前項地方軍務難以離任合無照例行令本<lb/>
<pb n="KR4e0161_WYG_011-3b"/>
官就彼復職管事等因具題奉聖㫖潘希曾准令就彼<lb/>
復職管事欽此欽遵備咨到臣除望闕謝恩遵依復職<lb/>
管事外伏念臣章句粗知才猷素劣謬膺風紀復詰戎<lb/>
兵連四省之邊疆徒慚坐鎮勤九重之南顧曷克少紓<lb/>
三載當考而績弗彰五十知非而分冝退乃蒙天地曲<lb/>
成不以草茅遽棄俾之復職俟其後功感懼益不自勝<lb/>
報謝莫知所措臣敢不鞠躬盡瘁期有補于明時偃武<lb/>
脩文以無負其所學為此具本專差百戸林思恩親齎<lb/>
<pb n="KR4e0161_WYG_011-4a"/>
稱謝謹具奏聞<lb/>
　　　剿平流刦叛賊疏<lb/>
題為剿平流刼叛賊事據江西按察司帶管整飭兵備<lb/>
分巡嶺北道副使林大輅呈據贛州府衛同知伍佐指<lb/>
揮使姚璽呈嘉靖六年二月二十九日抄奉欽差提督<lb/>
南贛汀漳等處軍務都察院右副都御史潘鈞牌為地<lb/>
方𦂳急賊情事先該調委江廣贛州南韶恵潮等府縣<lb/>
衛所通判等官董鳴鳳等統領官兵各赴有賊處所夾<lb/>
<pb n="KR4e0161_WYG_011-4b"/>
剿仍差官齎執令旗令牌催發并行各省該道守巡兵<lb/>
偹守偹等官嚴督進兵今照前賊勢尚猖獗行仰各職<lb/>
統領見操機打并黄鄉保葉芳等兵夫多方設法不分<lb/>
彼此界限攻圍夾剿務期搗巢搜捕盡絶有功員役從<lb/>
厚給賞其軍中事情不時差人馳報承委官員務要計<lb/>
出萬全事圖必克以憑旌奏等因及蒙江西布政司帶<lb/>
管分守嶺北道左參政方楷按察司帶管整飭兵備分<lb/>
巡嶺北道副使林大輅案驗俱奉本院鈞牌前事遵依<lb/>
<pb n="KR4e0161_WYG_011-5a"/>
統兵直抵龍南縣太平保駐劄本年三月初六日把隘<lb/>
團長李諫等於小江口拏獲强賊一名張仕鉞十四日<lb/>
伏路機兵温珊等於程坑逕拏獲强賊一名王汝言把<lb/>
截本府知事劉璣於陂頭隘擒獲强賊曹宗文等二名<lb/>
馬二匹職等隨差鄉導分投𤓰探前賊俱在廣東和平<lb/>
縣浰頭賊首盧源巢寨屯劄就於四月初五日統領安<lb/>
逺縣知縣劉信龍南縣主簿蘇珪原發失事贛州衛指<lb/>
揮劉鏜等官兵遵照軍門指授方畧直抵前巢初七日<lb/>
<pb n="KR4e0161_WYG_011-5b"/>
各賊恃險迎敵我兵奮勇自夘至午連戰數合賊腹背<lb/>
受敵大敗擒斬首從賊人賊級鬼吹角譚天秀李聰即<lb/>
李鳳等一百七名顆奪獲黄旗一面腰刀長槍二百三<lb/>
十五件馬五十五匹將巢燒燬餘賊奔潰隨督各哨官<lb/>
兵於初八日追至九連山下攻圍曲潭石柘二巢斬獲<lb/>
賊級八顆奪獲槍刀四十六件當用火箭縱燒賊壘房<lb/>
屋三百餘間燒死賊徒男婦數多因火焚化不得割取<lb/>
首級餘賊漫散遯入九連山等處又奉本院鈞牌務將<lb/>
<pb n="KR4e0161_WYG_011-6a"/>
殘賊搜捕盡絶遵依督發龍南縣隂陽等官廖思欽等<lb/>
官兵追至地名秋湖槽碓坑等處生擒甲從賊林危等<lb/>
二十四名又該原發失事贛州府捕盜通判董鳴鳳帶<lb/>
領家人董福等追至地名梅花寨等處生擒從賊劉汝<lb/>
觀等一十名主簿蘇珪在地名兩頭塘五花障嶺等處<lb/>
擒斬賊人賊級楊崇堅等二十六名顆俘獲賊屬何氏<lb/>
等一十八名口奪回被擄男婦劉奎謝氏等一十二名<lb/>
口信豐千戸所百戸雷雄擒獲從賊一名李大頭南康<lb/>
<pb n="KR4e0161_WYG_011-6b"/>
縣主簿張仕擒獲從賊一名華浩龍南縣典史沈璇上<lb/>
猶縣哨官尹志爵等擒獲從賊黄思紹等二名報効吏<lb/>
鍾文等敵殺賊級一顆及督據龍南縣知縣臧志觀搜<lb/>
捕賊人張孟猶等二十名前後奪獲刀槍二十三件除<lb/>
將馬匹軍前給賞獲功人役器械給兵領用賊人賊級<lb/>
男婦旗號傎解提督軍門發審外即今賊巢已空殘黨<lb/>
俱盡地方寜謐前項軍兵遵照明文掣放訖并准守備<lb/>
福建汀漳都指揮僉事呉山開報督率哨下官兵擒斬<lb/>
<pb n="KR4e0161_WYG_011-7a"/>
賊人賊級二十名顆俘獲賊屬男婦七名口守備江西<lb/>
南贛都指揮僉事明徳開解賊犯劉經等五名及贛州<lb/>
衛百戸俞洪盤獲賊犯一名羅二等因各到道㑹同分<lb/>
守左叅政方楷案查節奉本院鈞牌備仰本道親詣各<lb/>
該地方嚴督原調各官兵人等分投截殺隨賊嚮往追<lb/>
趕合兵夾剿務期盡絶有功官兵本院從厚旌賞敢有<lb/>
違誤定以軍法議處事完通將驗過功次用過錢糧造<lb/>
冊繳報查考等因依奉嚴督各哨官兵人等夾剿及紀<lb/>
<pb n="KR4e0161_WYG_011-7b"/>
驗造報續奉軍門批發各哨官兵擒斬首從賊人賊級<lb/>
并賊屬男婦贓仗仰道審報依奉將首級驗明梟示生<lb/>
擒賊犯審係情真無詞者解赴軍門審决其有詞及情<lb/>
有可疑者俱行查勘明白呈允釋放俘獲賊屬男婦審<lb/>
發贛縣變賣被擄及原不知情男婦給親認領贓銀九<lb/>
兩五錢七分贓物一封黄旗一面并解到器械二十三<lb/>
件俱發府貯庫解到牛馬一十一頭匹行令賣價入官<lb/>
等因并據廣東按察司分巡嶺南道僉事劉喬呈為地<lb/>
<pb n="KR4e0161_WYG_011-8a"/>
方緊急賊情事據韶州府呈先據翁源縣申報被和平<lb/>
浰頭强賊盧源等突來包圍巖寨等情已經依奉鈞牌<lb/>
行本府捕盜通判符錫領率千戸等官袁鏜等選集軍<lb/>
壯鄉兵前去約㑹恵潮龍南官兵前進九連大山夾剿<lb/>
續准本官陸續牒解擒斬賊首從李英等一百六十六<lb/>
名顆到府已將見在黄政季清等九十四名并病故賊<lb/>
首李英首級一顆俱經差人解赴南贛提督軍門斬獲<lb/>
首級一十三顆與解出中途病故及監故共五十八名<lb/>
<pb n="KR4e0161_WYG_011-8b"/>
俱斬取首級發翁源縣梟示賊屬五十五名口查得數<lb/>
内黄氏等七名口并章竒解審外其湯氏等四十七名<lb/>
口變賣價銀五十兩九錢馬四匹内一匹倒死三匹賣<lb/>
銀四兩五錢縀絹綿葛布疋衣服共一百一十件賣銀<lb/>
八兩零八分五釐牛一十七頭賣銀三十三兩其奪獲<lb/>
器仗二十件隨給兵壯殺賊連將翁源縣變賣賊屬黎<lb/>
氏等一十八名口價銀三十七兩五錢并追出贓銀解<lb/>
送到府俱貯庫及查本官先准守偹南韶都指揮僉事<lb/>
<pb n="KR4e0161_WYG_011-9a"/>
孫瑛手本奉明文將原調官兵於本年六月初<hi>闕</hi>日通<lb/>
行掣放等因又據南雄府呈稱行准委官推官趙珩牒<lb/>
稱奉委親詣各縣督率縣丞等官杜洞等起集打手鄉<lb/>
兵民快旗軍分布於各通賊要路把截及前往和平麻<lb/>
陂等處協剿縁無賊迹窩巢盡空隨將各哨兵夫查照<lb/>
掣放等因各到道案照先節奉欽差提督南贛汀漳等<lb/>
處軍務都察院右副都御史潘鈞牌并奉欽差提督兩<lb/>
廣軍務兼理巡撫都察院右都御史姚某㑹同欽差總<lb/>
<pb n="KR4e0161_WYG_011-9b"/>
鎮兩廣等處地方内官監太監鄭某欽差鎮守兩廣地<lb/>
方總兵官征蠻將軍撫寜侯朱某及蒙巡案廣東監察<lb/>
御史蘇恩鈞牌案驗俱同前事依奉該本職㑹同分守<lb/>
嶺南道左叅政胡璉及守偹都指揮孫瑛親詣南韶地<lb/>
方嚴督原委通判符錫推官趙珩等各查照約㑹江西<lb/>
龍南本省嶺東等處官兵併力夾剿續奉南贛提督軍<lb/>
門鈞牌備行本道將各官兵斬獲首級徑自紀驗贓仗<lb/>
婦口從宜區處生擒首從賊犯解來軍門依奉該本道<lb/>
<pb n="KR4e0161_WYG_011-10a"/>
看得見在翁源等縣督兵又備行南韶二府各掌印官<lb/>
查照閲驗區處轉解續准守偹都指揮孫瑛手本奉南<lb/>
贛提督軍門批查得九連山遯賊今已無多已經専責<lb/>
嶺東道官兵捕絶守偹孫瑛既呈各兵搜扒無蹤仰將<lb/>
各官軍兵夫通行掣放依奉等因又據廣東按察司等<lb/>
衙門巡守嶺東道僉事謝汝儀左叅議周震呈為地方<lb/>
緊急賊情事據守偹恵潮以都指揮體統行事廣州左<lb/>
衛指揮僉事程鑑呈據惠潮府衛等衙門推官李喬木<lb/>
<pb n="KR4e0161_WYG_011-10b"/>
周楫指揮王廷璋髙瑛典史副巡檢等官林璧陳華練<lb/>
廷爵等各呈繳部下千百長胡王龍并新民鄭志臯等<lb/>
結狀前來案查先為前事已經遵奉統督各哨漢達官<lb/>
軍打手兵夫協同江西官兵攻剿及陸續扒捕解報連<lb/>
將結狀呈繳到道案照先奉南贛提督軍門兩廣三府<lb/>
軍門巡按廣東監察御史各案牌批行申呈動調漢達<lb/>
官軍兵壯打手鄉夫新民人等行委守偹指揮程鑑恵<lb/>
潮府衛推官周楫李喬木指揮髙瑛等分作三哨前進<lb/>
<pb n="KR4e0161_WYG_011-11a"/>
尅期搗巢夾攻剿捕尤恐異同又行程鑑總統續據守<lb/>
偹等官程鑑等并和平等縣陸續呈禀申稱統督官兵<lb/>
攻破賊巢新民李鑑等殺死賊首曾蛇仔即曾惟徳等<lb/>
及奪出被擄贛州府通判董鳴鳳和平縣主簿汪清男<lb/>
汪權各哨官兵新民人等陸續擒斬首從强賊陳文竒<lb/>
號名鬼吹角譚崇尚陳細面即陳積貴盧玩即盧源等<lb/>
四百七十名顆俘獲賊屬男婦一百六十一名口奪獲<lb/>
紅旗一面并贓仗牛馬解報前來俱經審驗明白通行<lb/>
<pb n="KR4e0161_WYG_011-11b"/>
解報節奉欽差提督南贛汀漳等處軍務都察院右副<lb/>
都御史潘鈞牌仰道嚴督官兵日下搜捕盡絶取具各<lb/>
官不致隱漏結狀備由回報以憑將兵掣放又准總司<lb/>
關奉欽差提督兩廣軍務兼理巡撫都察院右都御史<lb/>
姚某批據守備指揮程鑒呈奉批兩廣之賊往往以招<lb/>
之太早殺之不盡以致兵馬方回賊黨復出每一再舉<lb/>
兵費十倍前事有監所冝痛懲仰守巡官即如程鑑所<lb/>
議措畫粮餉多方運謀坐委程鑑督兵搜捕必以賊盡<lb/>
<pb n="KR4e0161_WYG_011-12a"/>
為期方得呈請班師如是力難偏致本省各道并江西<lb/>
該道官各須督率領兵官員併心協力求靖地方亦未<lb/>
得專取辦一人以坐誤事機等因及蒙巡按廣東監察<lb/>
御史蘇恩批據程鑒呈蒙批守巡兵備道㑹議通行呈<lb/>
奪依蒙通呈量將老弱兵夫先行揀放及節差人督責<lb/>
各哨官兵搜扒盡絶結報去後今據前因合無將各哨<lb/>
兵夫原係團操者掣回長樂與一時加調顧募之兵通<lb/>
行掣放等因隨據守偹指揮程鑒禀報據恵州府衛推<lb/>
<pb n="KR4e0161_WYG_011-12b"/>
官指揮等官李喬木雷潤等各督該哨千百長總小甲<lb/>
陳仕旦等生擒賊首吳宙黄尚竒二名并前後奪獲沙<lb/>
水牛七十八頭馬三匹奪回被擄男婦四十九名口俱<lb/>
解分巡嶺東道審問轉報等因各報到臣據此查得先<lb/>
據江西分守嶺北道左參政等官方楷等廣東守偹南<lb/>
韶都指揮僉事孫瑛各呈各該地方搜捕盡絶縁由已<lb/>
於本年六月内將二道官兵先行掣放續於八月内將<lb/>
嶺東道官兵併行掣放訖巻查先據江西贛州府龍南<lb/>
<pb n="KR4e0161_WYG_011-13a"/>
縣揭帖禀稱嘉靖六年二月初五日據新興保鄉團保<lb/>
長李大𢎞等飛報本月初四日五更時分有廣東强賊<lb/>
一大陣突來本保地名秋湖李海輦等家殺人放火劫<lb/>
掠家財捉拿人口未知退往何方隨行准典史沈璇呈<lb/>
報果有廣東河源等處强賊約有五六百人大肆猖獗<lb/>
屯劄未散該臣看得所屬地方招撫殘賊甚衆一夫竊<lb/>
發則羣醜煽動必湏速為撲滅庶免滋蔓就經委調贛<lb/>
州府衛通判董鳴鳳指揮劉鏜等統兵剿捕間又據廣<lb/>
<pb n="KR4e0161_WYG_011-13b"/>
東南雄府揭帖禀據始興縣申據朔源周所保長黄秀<lb/>
茂等呈稱嘉靖六年二月初六日有賊一宗約六七百<lb/>
人在龍南縣地方羅坊等處攻劫義民李純寨與本縣<lb/>
連界相離八十餘里四方人民驚走等因前來又經行<lb/>
仰鄰界廣東和平等縣差委官兵併力截捕及行南雄<lb/>
府推官趙珩率領始興等縣官兵策應一面通行各該<lb/>
守巡兵偹守偹等官分督各兵計辦錢糧就仰各道偹<lb/>
呈兩廣提督總鎮總兵巡按衙門施行及江西鎮守撫<lb/>
<pb n="KR4e0161_WYG_011-14a"/>
按官知㑹及具本題知再照前賊哨聚日衆又經委調<lb/>
廣東恵潮府衛所縣推官指揮等官周楫李喬木等各<lb/>
統所屬慣戰官兵并行守偹恵潮指揮程鑒親統見在<lb/>
募操打手并借留及原調各該官軍兵快併力夾剿又<lb/>
經照得南贛汀漳南韶恵潮郴桂等府州縣專𨽻本院<lb/>
撫屬正為四省交界但有盜賊主發即該調兵夾剿不<lb/>
許互分彼此致誤軍機各賊見今遯回廣東地界在和<lb/>
平河源翁源始興龍南各縣之間牌行江廣該道守巡<lb/>
<pb n="KR4e0161_WYG_011-14b"/>
兵偹等官嚴督各該官兵人等分投前進不分彼此界<lb/>
限直抵有賊處所㑹合夾剿隨賊嚮往追殺務要搗其<lb/>
巢穴及搜捕盡絶有功重賞敢有延違定以軍法處治<lb/>
不貸續據江西贛州府衛同知等官伍佐等禀嘉靖六<lb/>
年三月十五日卯時原調和平縣鄉兵李鑑等在於龍<lb/>
南縣太平保東水村與賊交鋒殺死賊首曾蛇仔飛天<lb/>
鳳鑚山虎三名賊從五十餘徒并據廣東韶州府領兵<lb/>
通判符錫禀三月初二等日在於翁源縣地名馬子口<lb/>
<pb n="KR4e0161_WYG_011-15a"/>
等處與賊對敵賊衆敗走生擒賊人李思隆等二十五<lb/>
名前來查得先據江西分守嶺北道左叅政方楷禀該<lb/>
龍南縣捕盜主簿蘇珪報稱二月二十五日前賊從横<lb/>
岡益徑往太平保將官兵殺敗捉擄董通判在陣又據<lb/>
贛州府申三月初二日據徤歩廖允瓉齎執被虜通判<lb/>
董鳴鳳牒稱據和平縣曾惟徳陳積貴黄尚琦等各備<lb/>
情詞願聽招撫縁由各報到臣隨經通行各該守巡兵<lb/>
偹守偹等官督發府衛所縣官兵鄉夫人等約㑹夾剿<lb/>
<pb n="KR4e0161_WYG_011-15b"/>
及照各賊嘯聚一千餘徒擄官告招仍肆刧掠無非詭<lb/>
計以緩我師又經嚴督官兵追剿及將誤事指揮劉鏜<lb/>
責發軍前殺賊具本題知又據廣東守偹恵潮指揮程<lb/>
鑒禀稱四月初九日據千百長李鑑等走報追賊至九<lb/>
連山奪回原擄冮西贛州府通判董鳴鳳并和平縣主<lb/>
簿汪清男汪權及擒斬賊徒三十二名顆俘獲賊屬六<lb/>
名口牛馬九頭匹等因并先據江西贛州府衛同知伍<lb/>
佐指揮姚璽禀稱本月初七日在地名中浰擒斬賊首<lb/>
<pb n="KR4e0161_WYG_011-16a"/>
鬼吹角等一百七名顆奪獲黄旗一面初八日又追至<lb/>
曲潭擒斬賊人賊級八名顆各報前來查得先為催督<lb/>
剿賊及關防詐偽事牌行各該道府衛所縣領兵等官<lb/>
隨賊嚮往不分縣界務將流賊剿殺盡絶儻或賊生詭<lb/>
計逼令擄去通判掜冩告招票帖及假稱軍門招撫榜<lb/>
文以緩我兵决不許聽信如賊夥中有將通判送出陣<lb/>
前棄戈投生者方許收候呈請定奪去後今據前因就<lb/>
將董鳴鳳責發軍前殺賊仍具本題知又據廣東等處<lb/>
<pb n="KR4e0161_WYG_011-16b"/>
提刑按察司呈奉欽差提督兩廣軍務兼理巡撫都察<lb/>
院右都御史姚某案驗據守偹恵潮指揮程鑑呈據恵<lb/>
州府和平縣知縣劉琰哨守龍川千戸所千戸吳徳潤<lb/>
各禀報本年二月三十日據緝事軍夫項春等走報有<lb/>
贛州府統兵通判董鳴鳳哨兵夫二千名在江西龍南<lb/>
縣地方太平保銀山廟前屯劄本月二十五日未時被<lb/>
賊偷營計算將董通判拏獲去營等情到院㑹同欽差<lb/>
總鎮兩廣等處地方内官監太監鄭潤欽差鎮守兩廣<lb/>
<pb n="KR4e0161_WYG_011-17a"/>
地方總兵官征蠻將軍撫寜候朱麒議照江西官兵追<lb/>
剿流賊曾蛇仔等致被前賊將通判董鳴鳳捉擄入營<lb/>
移文約㑹督兵夾剿若不差官督催前進未免有失機<lb/>
宜除差官齎執令旗令牌前去督催外仰抄案回司轉<lb/>
行各道守巡兵偹等官各作速親詣前項地方督行守<lb/>
偹官員嚴督各該漢達官軍兵壯打手鄉夫人等約㑹<lb/>
江西官兵運謀設策先將通判董鳴鳳取出就將前賊<lb/>
或分兵撲剿或併力夾攻務要謀慮周悉計出萬全因<lb/>
<pb n="KR4e0161_WYG_011-17b"/>
事制宜隨機應變大收全勝之功盡消兩省之患有功<lb/>
重加旌賞奏請褒嘉决不相負若偏執違拗坐失事機<lb/>
自分彼此致誤大事則國典具存罪難輕貸軍兵人等<lb/>
敢有懐姦退縮不肯用命及妄殺良善重貽民害者輕<lb/>
則聽各官從宜責治重則照本院欽奉勑諭内事理處<lb/>
斬其指揮千百戸通判等官有犯拏解軍門議斬合用<lb/>
錢糧徑行所在官司支用事完通將用過數目及擒斬<lb/>
過功次縁由通行呈報仍呈提督南贛汀漳軍門及行<lb/>
<pb n="KR4e0161_WYG_011-18a"/>
巡按廣東監察御史各知㑹等因呈報在巻本年六月<lb/>
初六日准兵部咨該臣題該本部議照前項地方素有<lb/>
盜賊今乃生發聚衆殺人放火刼掠人財比於徃時聲<lb/>
勢頗大若不嚴行督捕誠恐為患益深合無本部行文<lb/>
提督南贛汀漳都御史潘某㑹行各該鎮巡官員嚴督<lb/>
該道守巡兵偹等官整搠官兵尋襲風路隨賊嚮往務<lb/>
要運謀設法日下剿捕盡絶以靖地方事寜之日公同<lb/>
巡按御史將有功効勞并誤事人員逐一分明白開奏<lb/>
<pb n="KR4e0161_WYG_011-18b"/>
施行等因題奉聖㫖是這地方盜賊竊發便行文都御<lb/>
史潘希曾㑹行各該鎮巡官嚴督該道守巡兵偹等官<lb/>
整率官兵上𦂳設法剿捕務在日下盡絶以靖地方勿<lb/>
致滋蔓罪有所歸欽此除欽遵通行知㑹外續准兵部<lb/>
咨為地方𦂳急賊情事該巡撫江西右副都御史陳洪<lb/>
謨㑹同太監黎鑑巡按御史徐岱題内開稱欲即發兵<lb/>
追捕但㑹城到彼窵逺難以遥度且提督軍務都御史<lb/>
潘某駐劄在彼責任尤專况已調發同知等官伍佐等<lb/>
<pb n="KR4e0161_WYG_011-19a"/>
前去剿捕除再嚴行該道帶管分守左叅政方楷帶管<lb/>
分巡兵偹副使林大輅俱親赴軍前相機撲捕等因題<lb/>
奉聖㫖兵部知道欽此欽遵查得先為前事該提督南<lb/>
贛汀漳等處軍務都御史潘某題該本部覆題偹奉前<lb/>
項欽依事理移咨欽遵又節准兵部咨為奪獲被擄官<lb/>
員并地方緊急賊情事俱經查照外今據前因看得廣<lb/>
東嶺東道生擒賊首鬼吹角是的其江西嶺北道先報<lb/>
斬獲首級係是賊從已行改正查得江廣各道前後擒<lb/>
<pb n="KR4e0161_WYG_011-19b"/>
斬首從賊人賊級共八百六十八名顆俘獲賊屬男婦<lb/>
共二百五十九名口奪回被擄男婦共六十一名口奪<lb/>
回牛馬共一百五十九頭匹贓銀九兩五錢七分叚絹<lb/>
綿葛布衣服一百一十件器械共三百二十四件紅黄<lb/>
旗二面已經行將賊屬贓物與賞剰牛馬各變賣價銀<lb/>
同贓銀及給剰器械俱貯庫被擄人口審明給親斬獲<lb/>
賊級紀驗梟示其生擒賊犯俱發江西守巡嶺北道審<lb/>
決内有情詞可疑者各行勘處外今照前因臣㑹同總<lb/>
<pb n="KR4e0161_WYG_011-20a"/>
鎮兩廣等處地方内官監太監鄭潤提督兩廣軍務兼<lb/>
理巡撫都察院右都御史姚鏌鎮守兩廣地方總兵官<lb/>
征蠻將軍撫寜侯朱麒巡案廣東監察御史蘇恩議照<lb/>
賊首曾蛇仔鬼吹角盧源黄尚琦等本以浰頭餘黨乃<lb/>
敢反招倡亂糾合强徒開張旗號流刼鄉村而殺人放<lb/>
火極其兇殘襲捉職官而擄掠姦汙特其餘事茶毒一<lb/>
方動揺二省仰仗皇上德威廟堂至計數月之間渠魁<lb/>
授首兇黨悉平巢穴蕩空地方寜靖及照江西嶺北道<lb/>
<pb n="KR4e0161_WYG_011-20b"/>
分守左叅政方楷分巡副使林大輅廣東嶺東道分守<lb/>
左叅議周震分巡兵偹僉事謝汝儀守偹恵潮以都指<lb/>
揮體統行事指揮僉事程鑒嶺南道分守左叅政胡璉<lb/>
分巡僉事劉喬守偹南韶都指揮僉事孫瑛督率惟嚴<lb/>
而分布應援之有方謀力畢效而調度攻圍之得策協<lb/>
心用命克收全功江西贛州府同知伍佐贛州衛指揮<lb/>
使姚璽安逺縣知縣劉信大破賊陣連搗三巢而搜獲<lb/>
有加廣東潮州府推官李喬木恵州府推官周楫恵州<lb/>
<pb n="KR4e0161_WYG_011-21a"/>
衛指揮使髙瑛指揮僉事雷潤王廷璋奪回擄官多獲<lb/>
首惡而掃蕩無遺韶州府通判符錫夾剿窮搜亦多俘<lb/>
馘福建守偹汀漳都指揮僉事吳山江西守偹南贛都<lb/>
指揮僉事明德廣東南雄府推官趙珩分把要害致無<lb/>
奔突以上各官似宜量錄以明勸功贛州府捕盜通判<lb/>
董鳴鳳贛州衛指揮同知劉鏜始雖均於失事終則皆<lb/>
能獲功此二臣者似宜許贖以明使過但陞賞予奪出<lb/>
自朝廷非臣下所敢議也除催取擒斬功次并誤事人<lb/>
<pb n="KR4e0161_WYG_011-21b"/>
員文冊公同各該巡按御史查明另奏外縁係剿平流<lb/>
刼叛賊及節奉欽依便行文都御史潘希曾㑹行各該<lb/>
鎮巡官嚴督該道守巡兵偹等官整率官兵上緊設法<lb/>
剿捕事理未敢擅便為此具本專差千戸楊忠親齎謹<lb/>
題請㫖<lb/>
　　　旌舉方面官員疏<lb/>
題為旌舉方面官員事臣奉命提督南贛汀漳等處軍<lb/>
務一應軍馬錢糧弭盜安民事宜督行江西福建廣東<lb/>
<pb n="KR4e0161_WYG_011-22a"/>
湖廣各布按二司掌印守巡兵偹等官共濟厥事中間<lb/>
賢能官員相應旌舉除已經陞轉不開外訪得江西布<lb/>
政司左布政使葉相才敏達而優於剸繁志正大而足<lb/>
以任重右布政使張羽飭行謹而賢聲式著蒞事勤而<lb/>
藩政以脩左叅政方楷分守有保障之勞接管無因循<lb/>
之弊按察司副使林大輅領兵雖非所長司憲素稱執<lb/>
法副使喻漢風裁之持乆聞兵戎之備克振僉事鍾雲<lb/>
瑞言行本於敬慎姦貪憚其嚴明福建布政司左布政<lb/>
<pb n="KR4e0161_WYG_011-22b"/>
使陳錫性端雅而行脩才諳練而政舉左叅政查約政<lb/>
疏通而不遺性嚴毅而有守按察司按察使周廣斷獄<lb/>
有明决之才總憲得嚴肅之體廣東布政司左布政使<lb/>
周宣剛嚴著風紀之司和厚敷承宣之政左叅政胡璉<lb/>
政不擾而恵流才有為而名起按察司僉事謝汝儀肅<lb/>
憲足以禁姦飭兵復能靖冦湖廣布政司左布政使丁<lb/>
沂先任福建而聲績已著所守清約而終始不渝右布<lb/>
政使潘珍亷慎之行孚於人人練達之才優於事事按<lb/>
<pb n="KR4e0161_WYG_011-23a"/>
察司按察使盛儀操持慎而士行脩才識長而憲度舉<lb/>
以上賢能皆堪旌舉乞勑吏部再加察訪將各官量為<lb/>
擢用則明揚得人而臣工知勸矣縁係旌舉方面官員<lb/>
事理未敢擅便為此具本專差舎人來儀親齎謹題請<lb/>
㫖<lb/>
　　　舉劾有司官員疏<lb/>
題為舉劾有司官員事臣惟有司乃親民之職其賢不<lb/>
肖係民生之休戚見賢而不能舉非所以勸功見不肖<lb/>
<pb n="KR4e0161_WYG_011-23b"/>
而不能退非所以警衆臣訪得所屬江西原任贛州府<lb/>
今調吉安府知府張漢慎篤足以守官精勤優於治劇<lb/>
贛州府知府李顯風裁已見之内臺政聲復彰于劇郡<lb/>
南安府知府吕律謹守得奉公之宜亷平有及下之澤<lb/>
贛州府同知伍佐性介而守不渝官乆而事益練廣東<lb/>
南雄府知府伍箕剛介之操不回循良之績已著潮州<lb/>
府知府王袍律已革前官之弊愛民有良守之風恵州<lb/>
府知府顧遂才敏而政日修心公而人自服揭陽縣主<lb/>
<pb n="KR4e0161_WYG_011-24a"/>
簿季本仕學之功有加子民之政匪懈以上各官皆賢<lb/>
能昭著者也江西信豐縣知縣梁材畏謹而居官鮮失<lb/>
疎緩而幹事不前福建歸化縣知縣彭中精力勉强而<lb/>
向衰政務因循而欠舉廣東程鄉縣知縣王澤宅心寛<lb/>
平而守不失任職尋常而政多弛此皆才力不及者也<lb/>
湖廣郴州知州張觀帶鄉人以代吏書舞文虐民受賊<lb/>
賂而致訐發被提計避江西贛州府通判薛文假嚴以<lb/>
濟貪初政莫測遇事而巧取醜聲遂聞此皆貪汙不職<lb/>
<pb n="KR4e0161_WYG_011-24b"/>
者也乞勅吏部再加察訪將張漢等量為擢用梁材等<lb/>
别為更調張觀等速為罷黜則有司知所勸懲政清而<lb/>
民安矣縁係舉劾有司官員事理未敢擅便為此具本<lb/>
順差舎人來儀親齎謹題請㫖<lb/>
　<lb/>
　<lb/>
　<lb/>
　竹澗集奏議巻三<lb/>
</p>
<p>
</p>
  </div>
<div>
<head>竹澗集奏議巻四</head> <lb/>
    <p>
<pb n="KR4e0161_WYG_012-1a"/>
欽定四庫全書<lb/>
　竹澗集奏議巻四<lb/>
　　　　　　　　　　　　明　潘希曾　撰<lb/>
　　治河十九首　本兵三首<lb/>
　　　疏支河以防水患疏<lb/>
題為疏支河以防水患事臣奉命總理河道事務才薄<lb/>
而任重無任競懼然不敢不竭其愚圗濟大事竊惟近<lb/>
年沛漕沙淤旋挑旋塞蓋由秋水泛漲黄河奔衝所致<lb/>
<pb n="KR4e0161_WYG_012-1b"/>
嘗考河流故道非一其大而要者若孫家渡經長淮衛<lb/>
地方趨淮入海其一也若趙皮寨經符籬橋出宿遷小<lb/>
河入海其一也若沛縣飛雲橋經徐州趨淮入海亦其<lb/>
一也孫家渡趙皮寨乃上流之支河飛雲橋乃下流之<lb/>
支河𢎞治以前三支分流㑹于淮而入于海故徐沛不<lb/>
受其害漕渠不為所淤邇來上流二支俱就湮塞全河<lb/>
東下併歸於飛雲橋一支下束徐吕二洪上遏閘河流<lb/>
水溢為游波茫無畔岸於是决隄壅沙大為漕患今日<lb/>
<pb n="KR4e0161_WYG_012-2a"/>
之計固當挑濬舊漕以通糧運加築隄岸以防衝决然<lb/>
非疏上流之支河將來秋水復發沙雖挑而難保其不<lb/>
復淤隄雖築而難保其不復决探本之論固有在矣近<lb/>
因趙皮寨開濬未通該巡撫河南都御史潘塤等題稱<lb/>
仍將孫家渡責成河南管河副使該戸工二部議題孫<lb/>
家渡責成潘塤督行管河副使加意疏濬以殺河勢不<lb/>
許推避誤事節奉聖㫖卿等説的是欽此臣惟探本之<lb/>
論正在疏孫家渡以殺河勢此撫臣經國至計而該部<lb/>
<pb n="KR4e0161_WYG_012-2b"/>
㑹議相同蒙皇上斷然行之真明見萬里也臣私憂過<lb/>
計尤恐巡撫事繁副使力寡萬一疏濬遲悞未免貽患<lb/>
漕渠伏望皇上軫念國計下工部計議合無請勑一道<lb/>
叮嚀都御史潘塤即便嚴督管河副使調集黄河夫役<lb/>
選委相應官員上緊將孫家渡疏濬一應合用錢糧聽<lb/>
其便宜區處務令渡口深闊支河流行剋期成功臣仍<lb/>
公同本官閲實奏報庶㡬河勢可殺而漕患可免矣縁<lb/>
係疏支河以防水患事理未敢擅便謹題請㫖<lb/>
<pb n="KR4e0161_WYG_012-3a"/>
　　　治河疏<lb/>
題為治河事臣本菲才誤蒙皇上采之廷推特勅總理<lb/>
河道事務既加憲職復聽便宜無非重國計而急水患<lb/>
也臣勉圗報稱夙夜靡寜本年九月中躬率管河郎中<lb/>
李重山東副使陳文沛兖州府同知花魁大名府通判<lb/>
郭從道徐州判官林桐等自濟寜放舟沛徐以觀被淤<lb/>
故道及所挑新河復沿黄河東岸陸行沛豐單等縣以<lb/>
觀大小决口奔衝之迹詢諸父老究其縁由乃知漕渠<lb/>
<pb n="KR4e0161_WYG_012-3b"/>
廟道口以下忽淤數十里實由决河西來横衝廟道口<lb/>
之上并掣閘河之水東入於昭陽湖以致閘水不復南<lb/>
流而沛縣飛雲橋之水時復北漫故沙停而淤耳沛以<lb/>
下即無淤者以飛雲橋之水南流故也計濟沛間漕渠<lb/>
只宜加築東隄以遏入湖之路更築西隄以防黄河之<lb/>
衝俾其自北而南常由故道自無沙淤之患雖舊日之<lb/>
淤猶有存者量加挑濬亦自通行已經劄付郎中等官<lb/>
李重等并續到河南副使周忠山東左參政邊憲㑹議<lb/>
<pb n="KR4e0161_WYG_012-4a"/>
得單縣林臺集至沛縣舊城隄一百四十餘里相應脩<lb/>
築長隄則民地得免淹没運道可保無虞又經督行各<lb/>
該司府議處及轉行各處鎮巡知㑹臣思脩隄備患事<lb/>
不可緩而地方災傷民不堪役及今糧運未行河道人<lb/>
夫空閒乃㑹計工程量調附近河夫二萬餘名每名照<lb/>
依則例日給銀壹分五釐犒助今冬做工二箇月至十<lb/>
一月中暫放來春做工二箇月至三月中可完又查得<lb/>
本年七月九月間黄河水漲二次皆得趙皮寨分流但<lb/>
<pb n="KR4e0161_WYG_012-4b"/>
水落寨口㣲淤仍責河道官夫隨淤隨挑以備分殺及<lb/>
照孫家渡係彼處撫臣督濬亦就查催以慿閲視仰仗<lb/>
朝廷洪福欲俟稍見功効方敢陳奏近准工部咨該本<lb/>
部具題奉聖㫖你部裏説的是河道事情已命侍郎潘<lb/>
希曾提督整理不必再差官員還行與他著用心經畫<lb/>
區處應奏請者具奏定奪欽此欽遵臣感激聖明委任<lb/>
懼無以副宵旰憂勤之萬一謹昧死言臣既愚且拙不<lb/>
敢求新竒之功不敢為茍且之計區區報國之誠惟欲<lb/>
<pb n="KR4e0161_WYG_012-5a"/>
因舊以為功從省以濟事順水性以除患故捨新河而<lb/>
脩舊漕者圗其易也沿黄河為隄者防其傍溢使順流<lb/>
也隄去河五六里或七八里者因地勢也停槩派十數<lb/>
萬夫僅用河夫二萬餘者恐民勞也罷顧募而行犒助<lb/>
者慮錢糧難繼也以次而挑舊淤培東隄者審其時也<lb/>
查濬趙皮寨孫家渡者以皆黄河故道亦先朝所嘗濬<lb/>
也夫漕渠之淤因黄河之傍衝黄河之衝因上流之未<lb/>
疏察其事勢參諸廷議莫如脩漕隄以防衝决疏支河<lb/>
<pb n="KR4e0161_WYG_012-5b"/>
以治本源臣盡心竭力猷為止此然未敢自信也伏望<lb/>
皇上軫念河患特勑工部㑹官詳議或俯察邇言或别<lb/>
示長䇿使臣得一意行事庶於國家大計可無誤也縁<lb/>
係治河事理未敢擅便為此具本專差承差厲思智親<lb/>
齎謹題請㫖<lb/>
　　　謝恩疏<lb/>
奏為謝恩事嘉靖八年正月初六日承差劉堯臣於本<lb/>
部順領頒賜明倫大典一部到臣除望闕叩頭捧受外<lb/>
<pb n="KR4e0161_WYG_012-6a"/>
伏以惟聖盡倫不越因心之孝惟皇盡制必稽知禮之<lb/>
言大典肇脩彛倫攸敘揭中天之日月開流俗之昏迷<lb/>
盥手啟編荷恩增懼誦敷言而㑹其有極由孝道而移<lb/>
以為忠臣不勝感戴天恩之至為此具本專差承差任<lb/>
舉親齎謝恩謹具奏聞<lb/>
　　　自陳求退以彌災變疏<lb/>
奏為自陳求退以彌災變事邇者地方多災星霾迭異<lb/>
皇上宵旰靡寜克謹天戒在廷羣臣罔不省躬待罪臣<lb/>
<pb n="KR4e0161_WYG_012-6b"/>
本菲才謬膺治水重寄多方脩濬所至勞費迄今半年<lb/>
未得成績盖羣臣中宜早退者也伏望聖明將臣罷歸<lb/>
田里别任賢能則天工不曠而天意可回矣縁係自陳<lb/>
求退以彌災變事理未敢擅便為此具本專差承差劉<lb/>
堯臣親齎謹具奏聞伏候勅㫖<lb/>
　　　乞命憲臣兼管河道疏<lb/>
題為乞命憲臣兼管河道事臣惟黄河自河南泛濫歴<lb/>
千餘里分三數道趨徐淮以入海先年河溢開封大名<lb/>
<pb n="KR4e0161_WYG_012-7a"/>
曹州地方嘗脩沿河一帶長隄以保運道而在開封者<lb/>
則屬之河南管河副使在大名曹州者則屬之整飭曹<lb/>
濮兵備兼管河副使分任責成有備無患近年河溢豐<lb/>
沛徐地方兩淤沛漕一淤徐州洪又淤淮安清河口即<lb/>
今疏上流於河南以分其勢築長隄于單豐沛以禦其<lb/>
患惟單縣係曹濮兵備官該管而豐沛徐淮黄河缺憲<lb/>
臣管理事難責成看得整飭徐州淮揚兵偹副使呉昻<lb/>
常在徐州住劄前項河道堪以兼管乞勑該部計議請<lb/>
<pb n="KR4e0161_WYG_012-7b"/>
㫖令徐州兵偹官兼管豐沛徐淮黄河凡人夫工料防<lb/>
守脩濬之宜照依開封大名曹州整理以後仍載入本<lb/>
官勅内則河南山東直𨽻一帶黄河皆有憲臣分管而<lb/>
運道可保矣縁係乞命憲臣兼管河道事理未敢擅便<lb/>
為此具本專差承差張譽親齎謹題請㫖<lb/>
　　　脩長隄以保運道疏<lb/>
題為脩長隄以保運道事節據山東按察司管河兼整<lb/>
飭曹濮等處兵偹副使陳文沛呈據直𨽻大名府管河<lb/>
<pb n="KR4e0161_WYG_012-8a"/>
通判郭從道呈蒙本道案驗奉欽差總理河道事務工<lb/>
部右侍郎兼都察院左僉都御史潘希曾劄付坐委卑<lb/>
職督領本管人夫脩築豐沛長隄工程竊照前項創築<lb/>
之隄為防西水衝噬之患自沛縣淤塞運道以來無人<lb/>
不欲興築此隄者也今隄功報成足以為經乆之計矣<lb/>
合無照依直𨽻山東事例或設老人或置鄉夫時常巡<lb/>
邏看守則隄功不致損頽而運道可保無虞等因到道<lb/>
查得直𨽻山東河南三省一帶黄河北岸先年設有長<lb/>
<pb n="KR4e0161_WYG_012-8b"/>
隄月隄以防水患兩畔揷柳一以䕶隄為長乆計一備<lb/>
採稍為河患用又每三里蓋鋪一座撥夫看守仍設老<lb/>
人往來巡視合無備行單豐沛三縣將一帶新隄照依<lb/>
前項三省舊隄規矩等因到臣看得三省舊隄連接五<lb/>
百餘里外防黄河内保運道各設管河副使同知通判<lb/>
主簿等官管束河道人夫栽揷楊栁採辦樁草看守鋪<lb/>
座脩填隄岸每於夏秋水發之時併力捲埽防禦河患<lb/>
遇有淤淺亦就挑濬近年河決單豐沛地方沙淤沛漕<lb/>
<pb n="KR4e0161_WYG_012-9a"/>
該臣議築三縣長隄一百四十里續據單縣官民申呈<lb/>
增築長隄至本縣戴富家後共一百五十里蓋造隄鋪<lb/>
凡五十座所以防黄河而保運道與三省舊隄事體一<lb/>
同今單縣河道係山東管河副使該管豐沛河道已經<lb/>
題准係徐州兵偹副使兼管惟州縣管河官員及守隄<lb/>
人夫尚未議處謹將應設官夫查照舊隄事例參酌地<lb/>
方事宜開欵于後伏望皇上垂察特勑該部計議施行<lb/>
則長堤可垂永久而運道無虞矣縁係脩長隄以保運道事<lb/>
<pb n="KR4e0161_WYG_012-9b"/>
理未敢擅便為此開坐具本專差承差張譽親齎謹題<lb/>
請㫖<lb/>
　計開<lb/>
　　一兖州府單縣河道官夫查得本府城武縣近年<lb/>
　　河患已逺管河主簿郭景輝在任事簡乞將本官<lb/>
　　改注單縣管河就將單縣均徭河夫二百二十九<lb/>
　　名隣近金鄉縣均徭河夫一百六十八名令其管<lb/>
　　領守隄每三鋪設一老人巡視平時脩隄揷栁採<lb/>
<pb n="KR4e0161_WYG_012-10a"/>
　　辦椿草夏秋水發之時聽本府管河同知調度於<lb/>
　　𦂳要處所併力捲埽以防河患其城武縣河夫仍<lb/>
　　聽同知總管則官免增設夫免加僉而事亦有備<lb/>
　　矣<lb/>
　　一徐州豐沛二縣河道官夫查得本州管河判官<lb/>
　　例該沛縣住劄宜令兼管豐沛黄河沛縣管河主<lb/>
　　簿宜令兼管本縣黄河豐縣欠管河官乞照例設<lb/>
　　主簿一員令近隄住劄就將蕭縣近年僉復閘溜<lb/>
<pb n="KR4e0161_WYG_012-10b"/>
　　淺夫并原存淺夫共六百二十七名碭山縣近年<lb/>
　　僉復閘溜淺夫并原存淺夫共三百八十二名分<lb/>
　　撥豐沛二縣主簿各管領守隄每三鋪設一老人<lb/>
　　巡視平時脩隄揷栁採辦樁草夏秋水發之時聽<lb/>
　　本州管河判官調度如或不敷量調徐沛運河人<lb/>
　　夫於𦂳要處所併力捲埽以防河患則官不缺人<lb/>
　　役不擾民而事亦有備矣<lb/>
　　一查得徐州洪閘官夏時先經總理河道侍郎章<lb/>
<pb n="KR4e0161_WYG_012-11a"/>
　　拯薦其警敏知事令同沛縣主簿寗時智往來脩<lb/>
　　濬該本部覆題各官果能盡心職務河患平息聽<lb/>
　　總理河道官奏請量擢自去年冬臣委本官於豐<lb/>
　　沛地方捲埽脩隄尤能效勞成事且熟知河患可<lb/>
　　使防守如蒙准設豐縣管河主簿乞將夏時陞補<lb/>
　　則河道亦有頼矣<lb/>
　　　異常大水幸保運道疏<lb/>
題為異常大水幸保運道事節據河南按察司管河副<lb/>
<pb n="KR4e0161_WYG_012-11b"/>
使周忠呈據開封府同知閻祺潘國臣呈嘉靖八年六<lb/>
月初五日據管工義官孟雷報稱本日子時黄河泛漲<lb/>
將孫家渡口衝决灌入新開河内隨帶本官親詣孫家<lb/>
渡相看河水委實洪大奔趨本口順流滿漕而下其深<lb/>
大約丈餘隨有木客郭愷郭亨等木筏三十餘座亦隨<lb/>
水而下通流無阻又據開封府蘭陽縣申本年六月初<lb/>
五日黄河泛漲水發一丈本日亥時將新挑趙皮寨河<lb/>
衝開見今通流又據直𨽻徐州沛縣申本年六月初七<lb/>
<pb n="KR4e0161_WYG_012-12a"/>
日夘時水勢陡漲出岸衝入街市午時水至縣門夜三<lb/>
皷將察院倉庫監獄六房各官宅舎渰倒巻案般救不<lb/>
及儒學文廟西廡欞星門諸生號房教官宅舎亦被淹<lb/>
倒黄水平有三尺又據委官城武縣主簿郭景輝禀報<lb/>
沛豐長隄本月初七日辰時黄水溢出岸上流至隄下<lb/>
深者五六尺淺者三四尺瀰漫洶湧掃衝隄埽乞行相<lb/>
度防䕶庶保無虞等因各到臣竊照今年五月以來兖<lb/>
濟地方雨水大發近日黄河泛漲尤甚决孫家渡灌趙<lb/>
<pb n="KR4e0161_WYG_012-12b"/>
皮寨渰沛縣漫長隄三日之間千里并至除沛縣拯恤<lb/>
事宜係撫按衙門施行外看得長隄初成而黄河驟漲<lb/>
頼脩築頗堅不被衝决隄裏田廬免于渰沒而濟沛一<lb/>
帶漕河由其故道黄沙無自來淤塞不復作即今糧運<lb/>
通行水勢漸平且孫家渡既淤下流受害連年挑濬工<lb/>
未及半一旦自决而通夫豈人力皆由我皇上憂勤一<lb/>
念仰格天心故天相成功渡口乆塞而忽通長隄甚危<lb/>
而獲安也臣仍行河南管河官俟黄河落後查勘孫家<lb/>
<pb n="KR4e0161_WYG_012-13a"/>
渡趙皮寨二河如有淤淺之處量加挑濬以偹分疏及<lb/>
行山東直𨽻管河官將單豐沛長隄再加脩培以垂乆<lb/>
逺庶運道自此無虞矣縁係異常大水幸保運道事理<lb/>
為此具本專差承差任舉親齎謹具題知<lb/>
　　　議處河道官員疏<lb/>
題為議處河道官員事據河南按察司管河副使周忠<lb/>
呈稱孫家渡開自𢎞治六年迄今脩濬不知凡㡬但既<lb/>
濬之後水或暫通而不復為偹沙旋淤塞賀村以下今<lb/>
<pb n="KR4e0161_WYG_012-13b"/>
改須水流入則浮淤自可蕩滌惟渡口二千五百歩水<lb/>
落泥積宜時常脩濬合於鄭州添設判官一員責令渡<lb/>
口住劄就將該州并所屬四縣河夫共九百七十六名<lb/>
分作兩班每年量調一班自二月初興工三月終止如<lb/>
或積泥頗重用夫數多將該州并屬縣年例堡夫二百<lb/>
名調撥協濟庶民不久役而水可常行矣又稱儀封縣<lb/>
先年因黄陵岡衝决添設主簿一員專管河事近年河<lb/>
患已徙於紙房杜勝等處係𨽻東明縣地方見今員缺<lb/>
<pb n="KR4e0161_WYG_012-14a"/>
似應裁革等因到臣看得孫家渡既已挑通必須專官<lb/>
管理庶免復淤其儀封縣管河官委的事簡可省及查<lb/>
得虞城縣縣丞李希蕙年資久而守不渝脩濬勤而績<lb/>
已著用之管河足以稱職乞勅該部計議合無將儀封<lb/>
縣管河主簿裁革於鄭州添設管河判官在孫家渡住<lb/>
劄管束該州并屬縣河夫以時脩濬仍查訪縣丞李希<lb/>
蕙如果相應就以本官陞補鄭州判官則河道有備而<lb/>
官使亦得人矣縁係議處河道官員事理未敢擅便為<lb/>
<pb n="KR4e0161_WYG_012-14b"/>
此具本專差承差任舉親齎謹題請㫖<lb/>
　　　及時疏河以防水患疏<lb/>
題為及時疏河以防水患事據河南按察司管河副使<lb/>
周忠呈報挑濬過榮澤縣孫家渡自本渡口起至鄭州<lb/>
地方姚店止長三十三里一百四十三歩於本年六月<lb/>
三十日工完又自渡口西北挑濬舊河形長二千二百<lb/>
歩於本年十月初二日工完河水通流船筏往來等因<lb/>
到臣查得先為疏支河以防水患事該臣具題奉聖㫖<lb/>
<pb n="KR4e0161_WYG_012-15a"/>
是潘希曾所奏漕河壅塞原委明白甚為有益足見用<lb/>
心便冩勑與都御史潘塤着嚴督管河副使調集夫役<lb/>
選委相應官員將孫家渡上𦂳疏濬務在深濶以殺河<lb/>
勢功成之日還著潘希曾閱實具奏工部知道欽此嘉<lb/>
靖八年四月二十六日准工部咨為應詔陳言以彌災<lb/>
異事該本部題議得治河通運國計重大夏秋水漲正<lb/>
在春暮用工不宜停罷如果人民災困支給在官夫價<lb/>
多方逺糴救其饑餒督其工力務使河工不誤而民命<lb/>
<pb n="KR4e0161_WYG_012-15b"/>
兩全奉聖㫖是這工程事干運河着巡撫官㑹同督理<lb/>
河道侍郎潘希曾公同計議從實具奏定奪欽此本月<lb/>
二十八日隨准工部咨為及時疏河以防水患事該本<lb/>
部題近查巡撫河南都御史潘塤奉有欽依致仕遺下<lb/>
前項脩河工程無官督理况今四月將終正在𦂳急用<lb/>
工之際合無降勑一道星夜差人齎付彼處巡按御史<lb/>
胡效才將都御史潘塤遺下一應治河事務通行嚴督<lb/>
整理仍一面行文本部右侍郎兼都察院左僉都御史<lb/>
<pb n="KR4e0161_WYG_012-16a"/>
潘希曾亦要不妨運河往來總督整理不得因而推託<lb/>
誤事其巡按御史奉勑以後河功懋著比之潘塤事有<lb/>
成效聽侍郎潘希曾具奏上聞奉聖㫖是治河工程依<lb/>
擬寫勑與巡按御史胡效才嚴督管河等官趂時整理<lb/>
通行侍郎潘希曾往來公同督視勿得推託誤事待巡<lb/>
撫官員到日另行具奏定奪欽此臣欽遵節行管河副<lb/>
使周忠嚴督官夫如法挑濬及親詣孫家渡閲視外看<lb/>
得去任都御史潘塤督過工程僅及三分之一御史胡<lb/>
<pb n="KR4e0161_WYG_012-16b"/>
效才奉命接管乃能究河道之始末念工力之繁難議處<lb/>
錢糧人夫選委官屬督同副使周忠及時經理又於河<lb/>
漲口决之後察其水落沙淺之形加力挑通為國逺計<lb/>
使河流分於上而運道安於下且頻年難成之功四越<lb/>
月而告成厥功懋矣乞勑該部議處合無將御史胡效<lb/>
才副使周忠量為陞賞庶以勵賢勞也除巡按衙門徑<lb/>
自造冊奏繳外縁係及時疏河以防水患及節奉聖㫖<lb/>
功成之日還着潘希曾閲實具奏并節奉欽依巡按御<lb/>
<pb n="KR4e0161_WYG_012-17a"/>
史奉勑以後河功懋著聽侍郎潘希曾具奏上聞事理<lb/>
未敢擅便為此具本專差承差劉世臣親齎謹題請㫖<lb/>
　　　河功告成疏<lb/>
奏為河功告成事據委官管河郎中丁洪李重管閘主<lb/>
事李邦直山東管河兼漕濮兵偹副使陳文沛兖州府<lb/>
同知陳約徐州判官温文標等各冊報築過黄河北岸<lb/>
長隄自沛縣舊土城起歴豐縣至單縣戴富家後止共<lb/>
長一百五十里一百二十二歩下埽二千三百九埽嘉<lb/>
<pb n="KR4e0161_WYG_012-17b"/>
靖八年四月十七日工完造過隄鋪五十所每所瓦房<lb/>
三間共一百五十間本年六月二十一日工完濬過沛<lb/>
縣至濟寜運河淤淺九十二處共長三千八百丈五尺<lb/>
培過隄岸缺口七十二處共長一千九百五十丈三尺<lb/>
脩過橋壩共一十三處本年七月初六日工完幫過長<lb/>
隄一百一里二百二十四歩加埽二千四百三十一埽<lb/>
本年十一月初四日工完委役過官并吏老等役二百<lb/>
八十四員名人夫二萬九千二名匠役一百一十九名<lb/>
<pb n="KR4e0161_WYG_012-18a"/>
船戸四百八十三名動支過原脩河并河道銀共二萬<lb/>
六千九百一兩五錢一分七釐一毫五絲原脩河米豆<lb/>
共一萬四千五百七十八石四升五合二勺樁木杉條<lb/>
共一萬五千二百四十四根草葦栁稍雜柴共一百一<lb/>
十一萬六千六百二十一束檾繩草繩共一十三萬二<lb/>
百一十五條檾麻廢纜舊鐵器共一萬六千六百九十<lb/>
二斤甎瓦共一十二萬一千八百箇石灰五百䂖又據<lb/>
河南管河副使周忠呈報濬過趙皮寨口本年六月二<lb/>
<pb n="KR4e0161_WYG_012-18b"/>
十六日工完濬過孫家渡三十三里二千三百四十三<lb/>
歩本年十月初二日工完各到臣節該欽奉勑近年沛<lb/>
縣迤北漕河屢被黄河水漲衝開隄岸河流淤塞朝廷<lb/>
恐阻滯糧運節命侍郎章拯都御史盛應期等㑹同督<lb/>
理未見成功該廷臣㑹推爾素有才望特加憲職命爾前<lb/>
去督理該本部覆爾所奏以孫家渡為上流支河必先<lb/>
疏濬以殺河勢然後可以施功誠為有見已勑都御史<lb/>
潘塤嚴督管河副使等官用功疏濬爾可作急前去公<lb/>
<pb n="KR4e0161_WYG_012-19a"/>
同淮揚鎮巡及山東河南北直𨽻撫按官督同各該三<lb/>
司掌印及管河守巡等官親詣沛縣等處相度河勢斟<lb/>
酌計處待孫家渡疏濬成功之日然後以次隨冝舉行<lb/>
或挑濬舊漕以通運道或脩築隄岸以防衝决凡事千<lb/>
河道勑内該載不盡者悉聽爾便宜處置事體重大者<lb/>
具奏定奪爾為大臣受兹委任尤須竭忠盡力多方咨<lb/>
訪悉心區處務在日下成功欽此欽遵臣議得沛漕之<lb/>
淤塞因黄河之傍衝黄河之傍衝因上流之未疏今冝<lb/>
<pb n="KR4e0161_WYG_012-19b"/>
疏支河以殺其勢築長隄以防其衝然後挑通沛漕自<lb/>
無復淤之患乃先請勑河南撫臣督濬孫家渡續行河<lb/>
南管河官加濬趙皮寨口一面督行各該司府議處及<lb/>
轉行各該鎮巡知㑹分委郎中丁洪李重副使陳文沛<lb/>
周忠等查調河道官夫支放合用錢糧起築長隄于沛<lb/>
豐單三縣蓋造守隄舖舎候過暑雨仍加幫培又委主<lb/>
事李邦直管濬沛縣迤北漕河培補隄岸脩置橋壩仰<lb/>
頼皇上洪福一年之間各工次第報完支流疏於上而<lb/>
<pb n="KR4e0161_WYG_012-20a"/>
黄河之勢以分長隄障於下而黄河之沙不入沛漕挑<lb/>
通糧運徑過雖六月八月兩經大水無復淤塞之患矣<lb/>
除趙皮寨係本處河夫如常挑撈孫家渡係接管御史<lb/>
胡效才造冊奏繳外今將報到長隄并沛漕工程縁由<lb/>
查算相同除備造文冊畫圗貼説外縁係河功告成事<lb/>
理為此具本專差承差張譽親齎謹具奏㫖<lb/>
　計開繳<lb/>
　　河功文冊一本<lb/>
<pb n="KR4e0161_WYG_012-20b"/>
　　畫圗貼説一本<lb/>
　　　旌舉賢勞官員疏<lb/>
題為旌舉賢勞官員事先准工部咨内開本部右侍郎<lb/>
潘希曾奉命總理河道重務其河南山東直𨽻都布按<lb/>
三司并府州縣衛所等官有諳曉河事者從其選委事<lb/>
有成效聽本官從公舉薦等因具題奉聖㫖是欽此欽<lb/>
遵該臣議得沛漕之淤塞因黄河之傍衝黄河之傍衝<lb/>
因上流之未疏今宜疏支河以殺其勢築長隄以防其<lb/>
<pb n="KR4e0161_WYG_012-21a"/>
衝然後挑通沛漕自無復淤之患乃請勑河南撫臣督<lb/>
濬孫家渡及行河南管河官加濬趙皮寨口分委郎中<lb/>
主事副使同知等官一面起築長隄于單豐沛三縣一<lb/>
面挑濬沛縣迤北一帶漕河一年之間各工次第報完<lb/>
支流疏於上而黄河之勢以分長隄障於下而黄河之<lb/>
沙不入沛漕挑通糧運徑過兩經大水不復淤塞此雖<lb/>
資官府之財藉人夫之力以有成亦由各官盡心分理<lb/>
竭力趨事之所致也如調任虞衡司郎中丁洪處事周<lb/>
<pb n="KR4e0161_WYG_012-21b"/>
詳為人耿介都水司主事李邦直設施有序才行俱優<lb/>
調任霸州兵偹副使陳文沛剛敏有為操持克慎河南<lb/>
管河副使周忠蒞政精勤飭躬端謹皆分董大工共致<lb/>
成效者也如兖州府同知李仁陳約通判張儒大名府<lb/>
通判郭從道開封府同知閻祺潘國臣任府佐而各稱<lb/>
厥職如濟寜州判官楊時中徐州判官温文摽項情邳<lb/>
州判官楊政單縣主簿郭景輝貳州縣而各有所長皆<lb/>
分管工程效勞脩濬者也乞勑吏工二部查議如果臣<lb/>
<pb n="KR4e0161_WYG_012-22a"/>
言不謬將前項各官甄録量為陞擢則賢勞有勸矣縁<lb/>
係旌舉賢勞官員及奉欽依事理未敢擅便為此具本<lb/>
順差承差張譽親齎謹題請㫖<lb/>
　　　多病乞休薦賢自代疏<lb/>
奏為多病乞休薦賢自代事臣自去年七月奉命治河<lb/>
夙夜兢惕勞心宣力今年六月以來半身頭面麻木手<lb/>
足痿痛服藥炙火醫治㒺效於時以河功未上不敢自<lb/>
陳勉强力疾狼狽至今加以腸風舉發失血日甚勢不<lb/>
<pb n="KR4e0161_WYG_012-22b"/>
得不自陳也竊思往年沛漕沙淤旋挑旋塞以黄河一<lb/>
溢則一淤也今既請濬孫家渡加撈趙皮寨以分其勢<lb/>
起築長隄于單豐沛三縣以防其溢挑濬沛漕通利糧<lb/>
運兩經大水不復淤塞又請勑除用兵偹副使兼管豐<lb/>
沛徐淮黄河則河南山東直𨽻一帶皆有憲臣管黄河<lb/>
矣又議處孫家渡趙皮寨撈淺官夫則支河可常通矣<lb/>
又議處單豐沛三縣守隄官夫則長隄可永固矣運河<lb/>
又有郎中主事等官如常管理矣使臣不患疾病不知<lb/>
<pb n="KR4e0161_WYG_012-23a"/>
止足亦不過坐靡廩禄無他猷為此臣今日所以得自<lb/>
陳也臣又思大臣有以人事君之議雖得謝不忘為國<lb/>
之誠查得先年督理河道嘗以都御史通政等官今訪<lb/>
得河南右布政使陶諧忠鯁著名老成行事副使周忠<lb/>
蒞政精勤飭躬端謹霸州兵偹副使陳文沛剛敏有為<lb/>
操持克慎且皆嘗任管河號稱諳練者也伏望聖慈賜<lb/>
臣休致以便調理仍勑吏工二部議請將陶諧等量陞<lb/>
一員代臣其過臣必逺矣縁係多病乞休薦賢自代事<lb/>
<pb n="KR4e0161_WYG_012-23b"/>
理未敢擅便為此具本順差承差郭喬親齎謹具奏聞<lb/>
伏候勑㫖<lb/>
　　　薦舉河道方面官員疏<lb/>
題為薦舉河道方面官員事臣奉命治河一應河道事<lb/>
務督同各該三司掌印及管河守巡等官從宜議處頼<lb/>
以集事中間賢能官員臣不敢蔽除河南右布政使陶<lb/>
諧管河副使周忠霸州兵偹副使陳文沛素諳河事臣<lb/>
具薦自代外訪得山東右布政使邵錫歴官秉忠直之<lb/>
<pb n="KR4e0161_WYG_012-24a"/>
節敷政得承宣之體按察使顧應祥風裁表乎僚屬歴<lb/>
練優于政務左參政邊憲文學足以飭政端厚慎於行<lb/>
已張宏氣剛正而不撓事敏達而無滯天津兵偹副使<lb/>
姚文清司憲而肅紀綱詰兵而清河路僉事沈圻執法<lb/>
出自内臺秉公施於有政河南右參政伍全勤慎協于<lb/>
官箴老成堪總藩政副使樊繼祖署總司而憲度明正<lb/>
一已而屬吏服僉事祁鶴勤巡歴而政舉崇儉素而守<lb/>
嚴王洙能其風憲之官勵于清脩之行以上各官皆河<lb/>
<pb n="KR4e0161_WYG_012-24b"/>
道有千賢能堪薦者也乞勑吏部查訪如果臣言不謬<lb/>
將各官甄録量為陞擢則賢能有勸矣縁係薦舉河道<lb/>
方面官員事理未敢擅便為此具本專差承差郭喬親<lb/>
齎謹題請㫖<lb/>
　　　薦舉河道郡縣官員疏<lb/>
題為薦舉河道郡縣官員事臣奉命治河一應河道事<lb/>
務督行山東河南直𨽻各該府州縣官從宜區處頼以<lb/>
集事中間賢能官員臣不敢蔽除管工同知等官李仁<lb/>
<pb n="KR4e0161_WYG_012-25a"/>
等另具旌舉外訪得兖州府知府劉夢詩愷悌得民牧<lb/>
之體明敏堪繁劇之任東昌府知府王杲用財省而宜<lb/>
于民守已嚴而達于政開封府知府劉漳政平易而近<lb/>
民性明達而有守淮安府知府葛木刑清而政兼舉守<lb/>
慎而民相安揚州府知府陶儼居官不携家累恤民尤<lb/>
重夫差大名府知府樂頀歴練而政疏通公平而民懐<lb/>
服皆作郡之賢能者也滋陽縣知縣谷鸞寛嚴之政適<lb/>
宜勤慎之行不茍山陽縣知縣姜潤身秉清節而民甚<lb/>
<pb n="KR4e0161_WYG_012-25b"/>
宜更劇邑而才始展江都縣知縣劉良卿器偉而操履<lb/>
端才長而廢墜舉長垣縣知縣王懋風紀素著賢聲遷<lb/>
調益諳政體沛縣知縣平世祥理疲弊之邑得張弛之<lb/>
宜豐縣知縣髙禄撫墊溺之民脩平易之政皆作縣之<lb/>
賢能者也以上各官俱堪薦舉乞勑吏部查訪如果臣<lb/>
言不謬將各官甄録量為陞擢則賢能有勸矣縁係薦<lb/>
舉河道郡縣官員事理未敢擅便為此具本順差承差<lb/>
郭喬親齎謹題請㫖<lb/>
<pb n="KR4e0161_WYG_012-26a"/>
　　　謝恩疏<lb/>
奏為謝恩事嘉靖九年六月初三日准吏部咨為及時<lb/>
疏河以防水患事内開該本部具題嘉靖九年五月二<lb/>
十一日奉聖㫖潘希曾准加尚書俸級着照舊用心總<lb/>
理河道欽此臣欽遵望闕叩頭外伏念河流自昔靡常<lb/>
運道於今為重禀綸音以從事職分當然頼國福而幸<lb/>
成胼胝奚有乃蒙天恩㒺極日照不遺采吏工兩部之<lb/>
言錫俸級二品之盛福逾涯分惟深覆餗之虞報乏涓<lb/>
<pb n="KR4e0161_WYG_012-26b"/>
埃徒切傾葵之愫臣不勝感戴天恩之至為此具本專<lb/>
差承差張譽親齎謝恩謹具奏聞<lb/>
　　　河道疏<lb/>
題為河道事據管河郎中黄行可呈蒙欽差總理河道<lb/>
事務工部右侍郎兼都察院左僉都御史潘批據直𨽻<lb/>
淮安府申前事批仰本職作速勘處通行回報備行淮<lb/>
安府轉行本府並淮大二衛掌印管河官員㑹同勘議<lb/>
停當呈來覆勘去後續據該府經歴司呈承准本府照<lb/>
<pb n="KR4e0161_WYG_012-27a"/>
㑹准通判李重牒稱㑹同本府掌印知府葛木并淮大<lb/>
二衛掌印管河指揮蔣繼爵等親詣信字方家二壩議<lb/>
勘得新莊閘口縁在淮河上流故其水勢常髙裏河數<lb/>
尺清江浦月河縁下新莊口二十餘里故水視彼已低<lb/>
二尺方家信字二壩又下月河二十餘里故水視月河<lb/>
又低二尺若於其旁開口置閘則裏水可以順出後或<lb/>
淮水涸落之甚而懼裏水走洩則閉閘而開月河又甚<lb/>
則閉月河而開新莊閘若或外河漲盛則三口俱閉而<lb/>
<pb n="KR4e0161_WYG_012-27b"/>
暫車壩隨宜開閉庻工力不致太費而運道可以無虞<lb/>
柰建閘地基在信字壩尚有不便蓋必由通津橋而東<lb/>
行二百餘歩轉折而北又須拆民居房室數家方可建<lb/>
置其方家壩則壩西觀音堂前已有空便基地且觀音<lb/>
堂係尼僧創建應合拆毁先作石閘一座仍將裏口新<lb/>
建板橋再加樁木築打中畱閘門立木枋挨牌啓閉節<lb/>
水可以祛水患通運道除已脩完方家信字二壩省令<lb/>
一應船隻俱由車盤外等因牒府備呈本職又經親詣<lb/>
<pb n="KR4e0161_WYG_012-28a"/>
閲視得清江浦月河與方家信字二壩地形水勢委漸<lb/>
低下除信字壩工費浩大難並建閘外合先於方家壩<lb/>
旁次及原議清江浦月河口各建石閘一座裏水可以<lb/>
順出酌量淮水消長隨宜開閉車盤若水落之甚仍開<lb/>
新莊故道經行糧運庻免妨阻之患實經久可圗之計<lb/>
也其通判李重欲以石閘之裏又造木閘似為重併無<lb/>
益又經公同知府葛木等覆議相同等因具呈到臣據<lb/>
此㑹同總督漕運兼巡撫鳳陽等處地方都察院右副<lb/>
<pb n="KR4e0161_WYG_012-28b"/>
都御史劉節議照淮黄合流自西而東初經新莊閘又<lb/>
東二十餘里經清江浦月河又東二十餘里經方家壩<lb/>
水勢趨東愈下故岸形迤東漸髙每年夏秋河漲湏閉<lb/>
新莊閘以防沙水内灌船由月河往來漲甚又湏閉月<lb/>
河口以防沙水内灌惟方家壩岸形稍髙可以開口行<lb/>
船且洩裏水之溢故郎中黄行可知府葛木等議要先<lb/>
於方家壩旁次及原議清江浦月河口各建石閘一座<lb/>
與新莊閘座隨宜開閉若或河漲大甚則三閘俱閉船<lb/>
<pb n="KR4e0161_WYG_012-29a"/>
由信方等壩車盤盖因時救患通漕之計也及照該府<lb/>
原申内開各屬淺夫原額雖有一千二百名除逃亡事<lb/>
故外實在工僅有一千餘名且各處築濬恐不敷用合<lb/>
仍顧覔人夫三百名相兼淺夫匠作併力掘砌其作閘<lb/>
物料聽管河郎中查取貯有河道錢糧去處動支買辦<lb/>
夫匠工食合量動漕運無礙官銀查照舊規日給銀三<lb/>
分淺夫亦宜日給米二升或銀一分計其勞費亦不甚<lb/>
多伏望皇上軫念地方水患及漕運急務特勑工部計<lb/>
<pb n="KR4e0161_WYG_012-29b"/>
議合無俯從所請於前項地方開設石閘二座合用人<lb/>
夫錢糧臣㑹同都御史劉節從宜區處府衛管工委官<lb/>
俱屬管河郎中黄行可提調督理事完造冊奏繳庻運<lb/>
道有備而水患亦稍除矣縁係河道事理未敢擅便為<lb/>
此具本專差承差王鼎親齎謹題請㫖<lb/>
　　　黄河復由故道疏<lb/>
題為黄河復由故道事嘉靖九年十月初八日據河南<lb/>
管河副使周忠呈查勘得虞城縣原有小股河本年六<lb/>
<pb n="KR4e0161_WYG_012-30a"/>
月以來自上源衝開由歸德州丁家道口直至本縣地<lb/>
方横流往夏邑并直𨽻碭山縣去訖本月二十四日據<lb/>
兖州府單縣管河主簿郭景輝呈勘得黄河至曹縣地<lb/>
方胡村寺東衝開一道濶三里有餘東南至本縣賈家<lb/>
壩入古蹟黄河由歸德州丁家道口至徐州小浮橋入<lb/>
運河胡村寺東北衝開一道濶一里有餘又分為二支<lb/>
東南一支經虞城縣至碭山縣合古蹟黄河出徐州東<lb/>
北一支經單縣長隄盡頭至魚臺縣漫為坡水傍谷亭<lb/>
<pb n="KR4e0161_WYG_012-30b"/>
入運河其單豐沛三縣黄河賴長隄障迴即今沙淤平<lb/>
滿民多耕作不復為沛漕之患等因各到臣巻查節據<lb/>
兖州府管河同知陳約呈本年六月初二日黄河溢出<lb/>
河岸流至單縣長隄脚下深五六尺瀰漫東流徐州碭<lb/>
山縣申本年六月二十四日黄河泛漲自上源虞城單<lb/>
縣二處衝流入境開封府歸德州申本年六月二十六<lb/>
日黄河水大漲將上源梁靖口等處衝開漫入虞城縣<lb/>
境内已經臣督令各該管河官於河患處所加謹脩防<lb/>
<pb n="KR4e0161_WYG_012-31a"/>
候汎濫稍退流派可辯仍將河道變遷縁由勘報去後<lb/>
今據呈報前來查得黄河由歸德州至徐州入漕河者<lb/>
故道也永樂年間濬開封支河達魚臺縣入漕河者以<lb/>
濟淺也自𢎞治年來黄河改由單豐出沛之飛雲橋而<lb/>
歸德故道始塞魚臺支河亦塞然以其出於沛橋亦可<lb/>
資以濟淺以其逼近沛漕又恒有衝決沙淤之患朝廷<lb/>
連年脩濬勞頓甫息一旦全河復其故道則患害已逺<lb/>
支流達於魚臺則淺涸無虞矣雖河性靡常不可逆覩<lb/>
<pb n="KR4e0161_WYG_012-31b"/>
由今觀之實漕運之利而國家之福也縁係黄河復由<lb/>
故道事理為此具本專差承差王鼎親齎謹具題知<lb/>
　　　薦舉河道方面官員疏<lb/>
題為薦舉河道方面官員事查得山東布按二司右布<lb/>
政使等官邊寭等河南布按二司右參政等官伍全等<lb/>
先嘗經臣薦舉者不復枚舉外訪得山東左布政使李<lb/>
緋承宣優大藩之任精練敏庻政之脩右參議何璦敷<lb/>
政宜於地方持身得於勤慎曹濮兵備副使嚴時泰飭<lb/>
<pb n="KR4e0161_WYG_012-32a"/>
武備而河防脩贍文詞而操守慎徐州兵備副使何鰲<lb/>
執法而汚吏有懲詰兵而河務兼舉僉事史臣巡歴勤<lb/>
而所守嚴刑獄慎而法事習河南按察使今陞右布政<lb/>
使林大輅總憲司而綱紀克嚴布藩政而蕃宣允稱以<lb/>
上各官或掌印或守巡或兼管河皆有禆河道賢能堪<lb/>
薦者也乞勑吏部查訪如果臣言不謬將各官甄録量<lb/>
為陞擢則賢能有勸矣縁係薦舉河道方面官員事理<lb/>
未敢擅便為此具本順差典吏髙志仁親齎謹題請㫖<lb/>
<pb n="KR4e0161_WYG_012-32b"/>
　　　薦舉河道有司官員疏<lb/>
題為薦舉河道有司官員事查得山東兖州府知府劉<lb/>
夢詩直𨽻淮安府知府葛木大名府知府樂頀河南開<lb/>
封府同知潘國臣山東兖州府同知李仁等先嘗經臣<lb/>
薦舉外訪得直𨽻河間府知府徐景嵩公忠秉給諫之<lb/>
舊政理有循良之風滄州知州呉成禮性淳而守不失<lb/>
才敏而政益脩揚州府同知郝守正為人負宏深之器<lb/>
署印彰練達之才通判白鎰行已亷而輿論歸供事勤<lb/>
<pb n="KR4e0161_WYG_012-33a"/>
而厥職舉髙郵州知州曹曙才優而薦更劇州行謹而<lb/>
復諳河事淮安府通判李重佐郡素長幹理督工尤效<lb/>
勤勞山東東平州知州胡松年妙而學識優政勤而操<lb/>
持慎以上各官或掌印或管河皆賢能堪薦者也乞勑<lb/>
吏部查訪如果臣言不謬將各官甄録量為陞擢則賢<lb/>
能有勸矣縁係薦舉河道有司官員事理未敢擅便為<lb/>
此具本順差典吏髙志仁親齎謹題請㫖<lb/>
　　　自陳乞罷以彌天變疏<lb/>
<pb n="KR4e0161_WYG_012-33b"/>
奏為自陳乞罷以彌天變事近日午門西樓雷震垂眷<lb/>
皇上過自貶抑諭羣臣同加脩省盖克謹天戒以奉迓<lb/>
天休即古帝王洚水自儆大旱自責之心也顧臣僚託<lb/>
體股肱不能為陛下代天之工而致天之譴罪復奚迯<lb/>
臣才識素劣衰病交侵叨貳本兵曾無寸補固冝罷黜<lb/>
者也伏乞聖恩賜臣退休簡賢能以充任使庻㡬天工<lb/>
不曠而天意可回矣縁係自陳乞罷以彌天變事理為<lb/>
此具本親齎謹具奏聞伏候勑㫖<lb/>
<pb n="KR4e0161_WYG_012-34a"/>
　　　計處大政以圗治安疏<lb/>
題為計處大政以圗治安事職方清吏司案呈本部送<lb/>
吏科抄出廣東道監察御史郭希愈<hi>云云</hi>奉聖㫖該部<lb/>
看了來説欽此欽遵抄出送司案呈到部看得廣東道<lb/>
監察御史郭希愈題稱推陞兵部左右侍郎要於素在<lb/>
邊方曾經督兵及才識膽畧謀猷為衆所推服者註實<lb/>
請用内分一員専一講求邊方軍務一員専一講求腹<lb/>
裏軍務又各自選有智計屬官一二員為之贊畫遇有<lb/>
<pb n="KR4e0161_WYG_012-34b"/>
警報各照地方即與尚書言之以調度若聲勢重大亦<lb/>
各照地方即與贊畫屬官前去提督以决勝等因除准<lb/>
吏部咨稱議推兵部侍郎一節本部查覆外查得諸司<lb/>
職掌兵部尚書侍郎之職掌天下武官選授及天下地<lb/>
圗城隍鎮戌烽堠與夫傳驛廐牧戎器等政則凡邊腹<lb/>
軍務皆侍郎職分之所當理與尚書共濟者也似難分<lb/>
限以致乖隔其屬有四曰武選職方車駕武庫則凡邊<lb/>
腹軍務乃各該郎中員外郎主事分任而習理者也似<lb/>
<pb n="KR4e0161_WYG_012-35a"/>
難又專委一二人贊畫及照我國家百六十年來如遣<lb/>
將總兵率以公侯伯都督等官遣文臣總制或提督率<lb/>
以尚書侍郎都御史等官然皆臨時命文武多官㑹推<lb/>
堪任大臣二三員上請簡用事平則將歸於班行兵散<lb/>
於營衛故將無乆擅之權兵無不戢之患兹欲以兩侍<lb/>
郎分領邊腹軍務似未悉我祖宗臨事遣將之深意况<lb/>
預定左右侍郎將兵之任則各處撫鎮等官皆將觀望<lb/>
諉避不免誤事或所擬侍郎一有事故該地方用兵又<lb/>
<pb n="KR4e0161_WYG_012-35b"/>
將誰屬豈諸大臣中遂無一人可屬此亦似非通論臣<lb/>
等俱不敢擅擬其本官所陳武備事冝則皆切於時務<lb/>
合候命下移咨總制提督巡撫等官申明脩飭仍將某<lb/>
邊與某邊相隣某省要害與某省相接地里相距若干<lb/>
彼此可否策應山川形勢之險夷鎮戍城堡之脩廢軍<lb/>
民兵馬之精壯衰耗糧料有無足給器械有無堅利地<lb/>
方有無應合增脩事務及戰守機宜將領賢否等項各<lb/>
開欵備造小冊一本及畫圗貼説付公差人役附齎繳<lb/>
<pb n="KR4e0161_WYG_012-36a"/>
部以慿參考施行惟復别有定奪均乞聖裁縁係計處<lb/>
大政以圗治安及奉欽依該部看了來説事理未敢擅<lb/>
便謹題請㫖<lb/>
　　　比例乞恩請給書籍疏<lb/>
奏為比例乞恩請給書籍事臣聞之禮曰天子聽外治<lb/>
后聽内職外内和順國家理治此之謂盛德三代而下<lb/>
此道㣲矣㳟惟皇上德隆神聖治務本原以大學衍義<lb/>
實治國之規三后傳訓實理家之要乃命工翻刻序之<lb/>
<pb n="KR4e0161_WYG_012-36b"/>
宸翰而以衍義進講於經筵傳訓示法於宫壼隨復頒<lb/>
賜臣工傳播遐邇此誠欲内外各正其位臣民咸式其<lb/>
言以成中興和順之治而上比於三代之隆甚盛舉也<lb/>
臣彼時以工部右侍郎奉命總理河道在外未預頒賜<lb/>
之列聞兹曠典實切欣慕久欲上請懼凟聖聰查得近<lb/>
該御史李美等奏請前書已蒙准給臣輒敢冐昧以聞<lb/>
伏望皇上一體頒給俾臣得日夕覽誦近以為脩身之<lb/>
模而什襲珍藏逺以為傳家之寳感荷恩私世世無極<lb/>
<pb n="KR4e0161_WYG_012-37a"/>
矣臣不勝願望之至縁係比例乞恩請給書籍事理為<lb/>
此具本親齎謹具奏聞伏候勑㫖<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0161_WYG_012-37b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　竹澗集奏議卷四<lb/>
</p>
<p>
</p>
  </div>
<div>
<head>竹澗集附録</head> <lb/>
    <p>
<pb n="KR4e0161_WYG_013-1a"/>
欽定四庫全書<lb/>
　竹澗集附録<lb/>
　　明故正議大夫資治尹兵部左侍郎贈兵部尚書<lb/>
　　竹澗潘公墓誌銘<lb/>
於乎竹澗而遽而化耶化者之寂滅孰樂耶生者之哀<lb/>
孰妄耶抑理固有常而非常而謂樂與哀皆妄耶未可<lb/>
知也於乎昔在壬癸之嵗偕公奉節誥封于安南歴齊<lb/>
魯徐揚之墟亂于江淮達于呉越惟予與公偕惟時公<lb/>
<pb n="KR4e0161_WYG_013-1b"/>
則先趨而歸予獨登越王臺觀㑹稽窺禹穴訪陽明之<lb/>
洞然後返錢塘過嚴瀬以㑹公於金華撫赤松觀皇初<lb/>
平化羊石然後浩然偕南泝潯横之江以出慿祥兩涯<lb/>
之山夾江揷天竒恠百出目眩心悸笑歌相答忘乎其<lb/>
為行旅矣凡相與嵗月之間無有㡬㣲相逆于心者然<lb/>
後知公之為盛德人也反還朝無何予以憂去繼以病<lb/>
不起離索者八九年及今上改元予奉召至京見公無<lb/>
㡬而予為祭酒以南及予方北公亦治水還朝歴貳夏<lb/>
<pb n="KR4e0161_WYG_013-2a"/>
官卿未及三年而公一日勿病而化於乎人生離合無<lb/>
常死生亦無常予安得不動今昔之悲乎其子徽以其<lb/>
子壻文德之狀來請誌銘予攬涕勉為誌而銘之誌曰<lb/>
竹澗公潘其姓希曾其名仲魯其字竹澗其號金華其<lb/>
里彦亨其髙祖文華其曾祖洪其祖璋其考彦亨應洪<lb/>
武賢良聘使江右有專對之才未官而卒文華以洪貴<lb/>
贈山東道御史洪以御史累官廣西按察僉事又以璋<lb/>
貴贈奉政大夫璋由水部郎司𣙜荆湘有聲為僉事督<lb/>
<pb n="KR4e0161_WYG_013-2b"/>
學於蜀有聲官至陜西副使督學卒食爼豆于蜀之名<lb/>
臣婺之鄉賢祠後洪璋俱以公貴贈中大夫南京太僕<lb/>
寺卿祖妣呉氏封孺人母姜氏封安人俱累贈淑人其<lb/>
世德之積累也公生七年能詩文十有四年喪憲副公<lb/>
於陜奉淑人以喪歸塟讀禮如成人弱冠補郡弟子員<lb/>
經學逈異督學者必器重焉𢎞治辛酉舉鄉試壬戌登<lb/>
進士皆居上第選翰林院庻吉士秋迎母淑人以疾終<lb/>
則扶柩還塟如喪憲副公服除授兵科給事中武廟登<lb/>
<pb n="KR4e0161_WYG_013-3a"/>
極恩詔贈憲副公中憲大夫母㳟人兹其出身之履歴<lb/>
也天性孝友簡黙惇慤接人和夷未嘗作諧謔語有德<lb/>
於人未嘗自言人有不禮未嘗見其非口不言人過有<lb/>
言人之短者則為黙然又不樂趨時進取居三品者且<lb/>
三考至滯也人問之則笑此其德性也沉黙不露外視<lb/>
之若愚及臨大事决大疑若庖丁之理牛無不迎刃而<lb/>
解者兹其材能也正德丙寅有汪鈺者故太監汪直義<lb/>
男也乞陞錦衣衛鎮撫帶俸守塋公即首疏以為世禄<lb/>
<pb n="KR4e0161_WYG_013-3b"/>
以及子孫鬼神不歆非類内臣本無後而强求世禄之<lb/>
恩義男本異姓而欲冐他鬼之䕃疏上中官皆切齒側<lb/>
目又上疏勸上隆大孝勤聖學節遊樂逺佞倖八事逆<lb/>
瑾遂謀中傷之以發前憤乃差公湖貴二省計處邊儲<lb/>
至則有司為備千金以請曰今瑾虐熖日熾凡差者以<lb/>
賂免時也勢也公毅然卻之曰我諫官也未能為朝廷<lb/>
除惡柰何復爾乎瑾因大怒矯詔下獄拷訊欲寘之死<lb/>
杖于闕下暈不知人矣瑾快曰死矣左右負以出不知<lb/>
<pb n="KR4e0161_WYG_013-4a"/>
公之復甦也然且除為民歸則杜門深居宅旁有水水<lb/>
際有竹䕃可息間招親友觴咏悠然自得因自號竹澗<lb/>
居士庚午瑾伏誅明年詔復其官刑科右給事中壬申<lb/>
奉詔持節往使安南賜一品服以行尋由吏科右給事<lb/>
中陞禮科左入其國逺近皆來瞻仰其儀度以為從天<lb/>
而下莫不起敬且為中國重非徒不辱命而已途中述<lb/>
作有南封録反命陞工科都給事中時内官監奏請脩<lb/>
太素殿天鵞房諸役費累鉅萬公抗疏力爭之曰方今<lb/>
<pb n="KR4e0161_WYG_013-4b"/>
邊儲告匱冗食日繁山東河南近經兵燹江西四川瘡<lb/>
痍未起况營建清寜二宫大木採及於逺方工料派遍<lb/>
於天下若復别興土木誠恐民不堪命疏上不報丙子<lb/>
遷南京太僕寺少卿奏易買馬為折色寛滁和之民困<lb/>
而馬課視昔尤易完遇災沴則請蠲貸以蘇之長淮南<lb/>
北之人咸德焉今上御極遷本寺卿復遇恩詔是以有<lb/>
祖考之贈癸未遷南京太常寺卿期月改提督四夷館<lb/>
乙酉晉都察院右副都御史督南贑汀漳等處軍務先<lb/>
<pb n="KR4e0161_WYG_013-5a"/>
是招撫新民或多以詐殺之是以往往復猖獗為民害<lb/>
公鑒其弊務馭以誠信惟於自相告訐者亦聽之而其<lb/>
黨以離有功未賞者悉令賞之以示恩信恵州黠㓂頼<lb/>
貴聚衆肆虐則進兵剿之空其巢凱奏賜金幣慰勞浰<lb/>
頭餘賊曾蛇仔七巢並興流毒江廣則發諸路兵夾攻<lb/>
之賊計窮襲通判董鳴鳳以要我撫公曰不可墮其計<lb/>
中耳乃佯曰通判自僨事不足恤督兵益力戰數合賊<lb/>
大敗生擒渠魁餘黨奔竄通判卒獲全遂犂其庭籍其<lb/>
<pb n="KR4e0161_WYG_013-5b"/>
田以業貧民亷其脅從者分配内地上功多歸之人弗<lb/>
以自伐曰臣子效勞常事耳俘獲渉疑似者不以報奏<lb/>
上㑹召入為工部侍郎故論功竟弗及人益髙之及還<lb/>
朝時黄河溢淤漕渠任事者方興新河之役費且數十<lb/>
萬死者數千人人心洶洶欲為亂嵗運不繼廷議必得<lb/>
公往代乃可賜璽書兼憲職以往莅事公還甫三月也<lb/>
於是誓殫慮畢力以濟大事夙夜思惟亷知沛漕之淤<lb/>
塞因黄河之旁衝黄河之旁衝因上流之未疏今宜疏<lb/>
<pb n="KR4e0161_WYG_013-6a"/>
支河以殺其勢築長隄以防其衝然後鑿通沛漕自無<lb/>
復淤之患乃上疏謂河流故道非一其大而要者若孫<lb/>
家渡趙皮寨乃上流之支河也沛縣飛雲橋乃下流之<lb/>
支河也𢎞治以前三支分流㑹于淮而入海故徐沛不<lb/>
受其害邇來上流二支俱就湮塞全河東下併歸飛雲<lb/>
橋一支下束徐吕二洪上遏閘河流水溢為游波茫無<lb/>
畔岸於是决隄壅沙大為漕患人以為探本之論既至<lb/>
濟即達觀徐沛險阻而得其利害乃復上疏以為濟沛<lb/>
<pb n="KR4e0161_WYG_013-6b"/>
間漕渠忽淤者盖由决河西流横衝并掣閘河之水東<lb/>
入昭陽湖故閘水不復南流而飛雲橋之水時復北漫<lb/>
故沙停而淤也今宜加築東隄以遏入湖之路更築西<lb/>
隄以防黄河之衝臣愚不敢求新竒之功不敢為茍且<lb/>
之計惟欲因舊以為功從省以濟事故捨新河而脩舊<lb/>
漕者圗其易也沿黄河為隄百四十里者防其溢也停<lb/>
槩派夫十數萬僅用河夫二萬餘者恐民勞也罷雇募<lb/>
而行犒助者慮繼費也上並嘉納之不期年而功成以<lb/>
<pb n="KR4e0161_WYG_013-7a"/>
公有定策也己丒秋河溢境山西徙三百歩亂石絶流<lb/>
流下射髙數仭雖虚舟不得上有冐險而下者十覆三<lb/>
四公乃命穿故河廣十歩以通水稍截徙河逼之東仍<lb/>
於徙河兩崖下埽以漸相屬埽漸逼河流激盪因决入<lb/>
故河奔放衝滌一夕河廣一倍二三日盡復其舊人曰<lb/>
今人未見禹之行水未知於公何如耳役之初興也有<lb/>
風公終新河之緒者有風公條新河之害以聞者公一<lb/>
弗從盖公之忠不欲殉人之非以僨國之是而其厚不<lb/>
<pb n="KR4e0161_WYG_013-7b"/>
欲揚人之短以彰已之功故功卒成而人弗病於是傅<lb/>
御史烱章尚書拯各疏公費省而成速畫一而有序坐<lb/>
收累年難就之功宜加陞賞詔陞尚書俸級總理如故<lb/>
然而公自此嬰疾矣盖由鞠躬盡瘁有所不顧焉耳己<lb/>
丒冬上疏乞骸温㫖慰留辛卯春召改兵部右侍郎五<lb/>
日而部署災時堂屬多被逮上察公任淺特貸之公益<lb/>
感奮以一身當衆務之劇收拾圗籍於散毁之餘釐革<lb/>
宿弊而復之舊章則其事業也是年秋遷左尋奉勑督<lb/>
<pb n="KR4e0161_WYG_013-8a"/>
理仁夀宫工役力疾趨事壬辰三月十九日上御正殿<lb/>
傳制賜進士公朝服侍班退朝同省迎進士合主賓百<lb/>
餘人冠盖濟濟宴㑹盡歡比日昃始歸又延接賓客罷<lb/>
則如卧内少休有頃則氣㣲㣲逝矣明日訃聞於朝朝<lb/>
紳皆驚愕以為神異天子贈公兵部尚書賜祭塟所著<lb/>
有竹澗集若千巻又嘗作潘氏家乗以聨屬族人公生<lb/>
成化丙申三月十三日距卒享年五十有七娶葉氏累<lb/>
封淑人前壬辰進士知和州梅澗公睦第三女性慈孝<lb/>
<pb n="KR4e0161_WYG_013-8b"/>
事姑姜淑人得其歡心又能逮下男子三人女子一人<lb/>
長男徽登己丒進士任南京刑部主事女粹適程内翰<lb/>
文德俱淑人出庻子紹邑庠生章氏出綬葛氏出孫男<lb/>
四人長承祜以公䕃為太學生次承祥承禠俱徽子承<lb/>
禋紹子孫女三人公卒三十有三日徽來奔自南都扶<lb/>
櫬而歸將以是年十二月壬寅塟於武義縣來蘇鄉牛<lb/>
山之原銘曰嗟公行已如公行水然順而因應莫為之<lb/>
先大服于于焉朝而朝天日中遊宴以周旋晷刻不息<lb/>
<pb n="KR4e0161_WYG_013-9a"/>
而化吁其僊賜進士出身通議大夫禮部左侍郎前國<lb/>
子祭酒翰林侍讀兼脩國史經筵講官增城湛若水撰<lb/>
　　大司馬竹澗潘公傳<lb/>
公諱希曾字仲魯浙之金華人也其先畢公髙子季孫<lb/>
者食采于潘子孫因以為氏宋南渡初潘為著姓待制<lb/>
黙成先生以清節歴事三朝為世偉人里閈稱為清潘<lb/>
又節度使鄭王之後尚主隨駕南渡貴傾一時居城西<lb/>
偏人稱為貴潘其自括之竹溪來者田宅甲一郡至景<lb/>
<pb n="KR4e0161_WYG_013-9b"/>
憲父子始以科第顯人稱為富潘三潘鼎居更元之亂<lb/>
世㣲譜散公族籍以儒稱而竟莫辨其誰裔也入國朝<lb/>
洪武間有彦亨者以賢良徵至朝堂問治道仍奉使江<lb/>
右未拜官卒彦亨生文華贈文林郎山東道監察御史<lb/>
文華生洪為御史論列無所避陞廣西按察司僉事累<lb/>
贈中大夫南京太僕寺卿洪生璋即公父也登成化壬<lb/>
辰進士歴官陜西按察司提學副使累贈如僉事君嘗<lb/>
為水部司𣙜荆湘有令譽為僉事督學於蜀推其所自<lb/>
<pb n="KR4e0161_WYG_013-10a"/>
得者為教士風文體翕然丕變蜀人士仰之若山斗樂<lb/>
之如父兄於是宿州知州萬本奏稱天下提學得人若<lb/>
陳選戴珊潘璋數人云云逮擢關中教士如蜀不踰年<lb/>
而卒時諸生以大比集省下咸奔走致奠如喪所親蜀<lb/>
士聞訃亦相率㑹奠三公祠下哭之盡哀後數十年蜀<lb/>
士夫來浙皆往吊于墓蜀名宦婺鄉賢皆爼豆焉祖母<lb/>
呉氏母姜氏俱有賢行累贈淑人公兄弟三人長希奭<lb/>
散官次希顔汝王教授公最少頴異七年能詩文十有<lb/>
<pb n="KR4e0161_WYG_013-10b"/>
四年喪憲副公于陜奉淑人以喪歸讀禮如成人弱冠<lb/>
補郡弟子員慨然慕鄉先哲何王金許四君子之傳砥<lb/>
行明經逈出流軰董學諸公咸器重焉試輒首選𢎞治<lb/>
辛酉舉于鄉明年壬戌登進士皆居上第尋被選翰林<lb/>
庻吉士秋迎淑人就養京邸未㡬淑人以疾終公扶柩<lb/>
還塟除服授兵科給事中時閹豎初熾公灼見其㡬有<lb/>
汪鈺者故太監汪直義男也乞陞錦衣衛鎮撫帶俸守<lb/>
塋公即疏奪之其畧曰臣聞名不正則言不順理既屈<lb/>
<pb n="KR4e0161_WYG_013-11a"/>
則辭必窮彼稱汪直㣲勞以欺陛下獨不思憲廟用舎<lb/>
與衆為公向革汪鈺之職豈無見而負人功乎又稱孤<lb/>
墳可憫以欺陛下獨不思先帝賓天言猶在耳顧忍改<lb/>
於其道乎况世禄以及子孫鬼神不歆非類内臣本無<lb/>
後而强求世禄之恩義男本異姓而欲冐他鬼之䕃物<lb/>
理人情甚是無謂疏上中官切齒而公之禍基矣復因<lb/>
災異陳言勸上隆大孝勤聖學節遊樂逺佞倖振因循<lb/>
懲玩法備邊事勵士節八事其畧曰事天之道不外於<lb/>
<pb n="KR4e0161_WYG_013-11b"/>
事親得親之心斯可以得天伏望陛下勤詣靈几躬禮<lb/>
宗廟近思先帝教育之恩逺念祖宗累積之德又時朝<lb/>
于兩宫曲盡母子之情樂聞訓誥之益乃所以隆大孝<lb/>
也至於講學一事尤帝皇圗治之本從容便殿之中講<lb/>
論片時之㑹與視朝御膳等爾於聖體未勞也顧乃專<lb/>
事游樂不避炎日陛下柰何舎有益而不為作無益而<lb/>
不憚勞耶伏望仍開經筵日講使日新之功有加無已<lb/>
乃所以勤聖學也如射獵遊戱往往使人心意荒惑形<lb/>
<pb n="KR4e0161_WYG_013-12a"/>
神勞頓千金之子坐不垂堂陛下以宗廟社稷之身豈<lb/>
不自愛哉此皆由左右前後不得正人希寵導非迷君<lb/>
誤國伏望放鷹犬絶玩戱仍簡内臣端謹者以充侍從<lb/>
務俾游樂有節而佞倖不得近天下之患莫甚於因循<lb/>
因循不振則國政日弊近該部奏准查革冗食濫費足<lb/>
國裕民莫急於此而乃累旬浹月不即奉行部寺猶然<lb/>
諸司何責京師如此藩郡可知伏乞降㫖切責斷在必<lb/>
行庶㡬人心知警而因循可振也朝廷之患莫大於玩<lb/>
<pb n="KR4e0161_WYG_013-12b"/>
法玩法不懲則主權下移近該部奏准查看草塲以補<lb/>
國用太監寗瑾乃敢無故奏沮此其狥私㒺上情罪顯<lb/>
然乞特敕法司究治庶㡬威權不失而玩法可懲也方<lb/>
今北敵窺視南夷竊發蘇松近地海冦嘯聚江西四川<lb/>
時各有警夫用力攻戰固在將官而運籌調度多在憲<lb/>
職往時巡撫起自陞用者率與邊境及其頗積年勞漸<lb/>
轉内地此但為人擇官非為地方任人也今宜察其不<lb/>
堪邊寄者取回别用果有文武長才者特加乆任秩滿<lb/>
<pb n="KR4e0161_WYG_013-13a"/>
則加其官有功則録其嗣僨事則治其罪如此而敵㓂<lb/>
不靖臣弗信也臣又聞國家必養亷恥之士而後能得<lb/>
忠義之臣律例文武官犯公罪並許收贖守御上直軍<lb/>
校犯笞杖罪俱令納鈔婦人應决杖者非姦罪不去衣<lb/>
此我祖宗仁至義盡也且廷臣宻邇不啻軍校賢者守<lb/>
身不異貞女小有過犯多受刑辱臣竊傷之乞敕法司<lb/>
鎮撫凡常朝官員過犯非係贓惡無得去衣加辱庶㡬<lb/>
全君臣之大體興禮教於無窮其於國家非小補也他<lb/>
<pb n="KR4e0161_WYG_013-13b"/>
疏語皆凱切不便近倖由是逆瑾遂謀中傷正德丁卯<lb/>
差湖貴二省計處邊儲陞吏科右給事中時瑾虐熖方<lb/>
熾凡差者必重賂蘄免禍有司亦為公備千金公毅然<lb/>
却之曰我為諫官不能為朝廷除惡我之罪也柰何復<lb/>
助之乎瑾又風公多參劾為賄地公復不從瑾大怒矯<lb/>
命械公下詔獄考訊欲寘之死既復杖于闕下奄然而<lb/>
暈瑾快曰死矣左右負以出乆乃甦當時見瑾者雖公<lb/>
卿必屈即被謫譴亦必辭以行公既除籍為民獨不往<lb/>
<pb n="KR4e0161_WYG_013-14a"/>
還鄉里杜門不出日惟課子弟讀書宅後池旁佳竹䕃<lb/>
可息間招親友觴咏悠然自得因自號竹澗居士時蘭<lb/>
谿章楓山先生懋於人少許可獨稱公清脩苦節且貽<lb/>
書曰世上何人號最閒司諫拂衣歸華山執事此歸<lb/>
賢於二十四考中書矣庚午瑾伏誅明年詔起公刑科<lb/>
右給事中壬申偕編脩湛公若水奉使安南錫麟袍玉<lb/>
帶服以行尋陞禮科左給事中入其國先諭威德正禮<lb/>
儀然後致命返三辭其贐皆作詩諭意足以服裔夷章<lb/>
<pb n="KR4e0161_WYG_013-14b"/>
王靈非徒不辱而已紀事觀風有南封録焉反命陞工<lb/>
科都給事中時方營建乾清坤寜二宫内官監復請脩<lb/>
盖太素殿天鵞房船塢諸役費累鉅萬公抗疏爭之其<lb/>
畧曰天下之財力有限二宫之營建方興寛一分則得<lb/>
一分之濟早一日則享一日之安况邊陲之軍儲告匱<lb/>
内外之冗食益繁山東河南近經兵燹江西四川未復<lb/>
瘡痍大木採及於逺方工料派通於天下若復别興土<lb/>
木誠恐民不堪命且古昔帝王非無臺池以供遊觀然<lb/>
<pb n="KR4e0161_WYG_013-15a"/>
其作有時其遊有節故民樂其樂天眷其德考之月令<lb/>
當夏毋起土功毋發大衆今時既不宜矣况大内遊玩<lb/>
之處頻年營建不少必欲繼作尤非撙節之道疏上不<lb/>
報丙子遷南京太僕寺少卿先是滁和之民困於納馬<lb/>
公為奏更折色民大稱便而馬課視昔易完每遇災沴<lb/>
復請蠲貸長淮南北之人咸德焉丁丑環滁大雪時聞<lb/>
鑾輿北幸乃作感雪賦其辭曰弭余節于滁陽兮嵗聿<lb/>
暮不吾與曰彊圉赤奮若兮維律中乎大吕顓頊嚴令<lb/>
<pb n="KR4e0161_WYG_013-15b"/>
兮使𤣥冥驅其先風伯憤噫兮雲師乗以垂天羌觱發<lb/>
兮逾栗烈夜淅瀝而霰先集兮晝忽繽紛而雨雪駕玉<lb/>
虬兮驂白螭騰踏銀漢兮濺氷屑夫何累旬月止復作<lb/>
兮紛委積而交加折脩竹以失聲兮封枯楊而生花巋<lb/>
官寺兮山之麓接曠景兮平臯阻寒氣兮空谷旦余適<lb/>
野之莾蒼兮雪始霽而日煜千門凍而反閉兮萬竈凄<lb/>
其未烟燦瓊枝兮林立瑩氷柱兮簷懸僵狐兎以屏跡<lb/>
兮饑鷹隼而莫騫晃六合以昭回兮斂萬籟而寂然吾<lb/>
<pb n="KR4e0161_WYG_013-16a"/>
方遊乎塵垢之外兮幸昭質之未窳歩余馬於白水兮<lb/>
按余轡於瑤圃飲沆瀣兮飱玉英懐琬琰兮佩琳琅茍<lb/>
余心之皎㓗兮雖逺引其何傷嗟滁之僻兮樂有餘逖<lb/>
彼北裔兮僻不可居層氷峨峨兮隂山萃矹豺狼侁侁<lb/>
兮虎豹出沒美人之遊兮轅不及攀良辰感我兮怛肺<lb/>
肝亂曰寒既沍兮嵗亦殫幽獨處兮誰與歡宣余力兮<lb/>
及時難望朔雲兮天漫漫鳳有岡兮龍有淵思美人兮<lb/>
不敢言在滁六年不調今上御極擢本寺卿嘉靖癸未<lb/>
<pb n="KR4e0161_WYG_013-16b"/>
遷南京太常寺卿期月改北提督四夷館時大禮未定<lb/>
議者紛紛公慮其聚訟而貽患也作大禮問以解之其<lb/>
畧曰或問禮官之説皇上以小宗後大宗特重大宗降<lb/>
其小宗亦既合禮經矣曷為議者未已也曰此宗子法<lb/>
也非所以定天子之大禮也其説何也曰宗法為公子<lb/>
卿大夫設也君不與族人為宗也為人後為繼大宗設<lb/>
也君無為人後之禮也且古之後大宗者必屬乎子道<lb/>
者也故可以為父子仲嬰齊以弟後兄非禮也而公羊<lb/>
<pb n="KR4e0161_WYG_013-17a"/>
髙曰為人後者為之子附㑹之過也魯僖公以兄繼弟<lb/>
非世及之常也而胡安國曰臣子一例以僖嘗為臣夫<lb/>
謂臣猶子也則可謂為之子惡乎可近世人主禰其所<lb/>
後則何如曰屬乎子道嘗受命為後儗諸宗法庶乎其<lb/>
可也非此類也何可比而同宗法耶然則其稱號柰何<lb/>
曰天叙有典人不可汩也其廟次柰何曰生為之臣死<lb/>
不得儕於君也其昭穆柰何曰父昭子穆未之有改也<lb/>
或世次不相當不以親親害尊尊可也仰惟我皇上即<lb/>
<pb n="KR4e0161_WYG_013-17b"/>
位承武宗遺詔遵祖訓兄終弟及之文揆之春秋之義<lb/>
克正其始矣其繼武宗之統以主宗廟之祀非若宗法<lb/>
必為之後而後得奉其祀者故以倫則武宗兄也孝宗<lb/>
伯考也以位則皆君也皇上以弟代兄以臣道事先君<lb/>
其為繼武宗也名正而言順矣武宗而有繼也則孝宗<lb/>
固未嘗絶也何得舎武宗而不繼何必考孝宗而後為<lb/>
繼耶由此言之興獻帝聖考也興國太后聖母也名正<lb/>
而言順矣若夫尊崇之典則亦有可言者宋英宗既後<lb/>
<pb n="KR4e0161_WYG_013-18a"/>
仁宗程頤尚謂其父濮王當别立殊稱矧我皇上聖父<lb/>
母乎如曰子無爵父之義周不有追王之禮乎廟祀之<lb/>
典則又有可言者天子為百神之主尚當祭其國之無<lb/>
主後者而顧不得祭其父乎别建寢廟不敢干宗廟之<lb/>
紀不亦可乎公言出而羣議遂定時議禮當上意輙得<lb/>
不次擢公嫌希附卒不以聞主議者求觀亦弗予上計<lb/>
已决期日下詔上寶冊宰臣猶執舊議上甚怒禍且不<lb/>
測公往與言遂草詔大禮卒以定而臣工隂受其福公<lb/>
<pb n="KR4e0161_WYG_013-18b"/>
有調和之力焉乙酉晉都察院右副都御史提督南贛<lb/>
汀漳等處軍務賜璽書斧鉞至則明號令脩器械時簡<lb/>
教亷謀勇信賞罰先是壬癸之亂招撫新民或詐殺之<lb/>
由是各巢往往復連比為患公鑒斯弊務馭以誠信惟<lb/>
自相告訐者聽之以離其黨舊有功未賞者有司或吝<lb/>
出納公謂此何以勸且示之不信悉賞之於是惠州黠<lb/>
㓂頼貴聚衆肆虐公發兵洗其巢穴凱奏上嘉悦賜金<lb/>
幣慰勞浰頭餘黨曾蛇仔等七巢並興大肆毒痡逺近<lb/>
<pb n="KR4e0161_WYG_013-19a"/>
震恐公發諸路兵夾剿賊大懼願撫且襲通判董鳴鳳<lb/>
以要公曰此賊故智耳昔人常墮其計容復蹈乎乃下<lb/>
令曰通判自僨事不足恤有能掖之出者予弗死益督<lb/>
進兵力戰賊大敗渠魁生禽俘馘千餘牛馬器械獲甚<lb/>
衆餘黨奔竄於是犁其庭籍其田業貧民審其脅從者<lb/>
分配内地通判卒獲全公制變决機竒中折衝尊爼之<lb/>
間而親臨戰陳者咸弗及也至上功獻捷初弗張皇謂<lb/>
臣子效勞期於成事而已希賞非我志也故紀述勞勩<lb/>
<pb n="KR4e0161_WYG_013-19b"/>
多歸之人其俘獲稍渉疑似即不以報㑹掾吏白故事<lb/>
宜納賂不者功雖髙不賞公曰我寜無功耳奏上㑹召<lb/>
為工部右侍郎迨論功竟弗及焉還朝值河溢淤漕任<lb/>
事者方興新河之役費且數十萬死者數千人人心洶<lb/>
洶嵗運不繼上憂之廷議必得公代乃可賜璽書兼憲<lb/>
職往涖事公還甫三月也既受命誓殫慮畢力以濟大<lb/>
事夙夜思惟考故詢謀以沛漕之淤塞因黄河之旁衝<lb/>
黄河之旁衝因上流之未疏今宜疏支河以殺其勢築<lb/>
<pb n="KR4e0161_WYG_013-20a"/>
長隄以防其衝然後挑通沛漕自無復淤之患乃上疏<lb/>
其畧曰河流故道非一其大而要者若孫家渡趙皮寨<lb/>
乃上流之支河沛縣飛雲橋乃下流之支河𢎞治以前<lb/>
三支分流㑹于淮而入海故徐沛不受其害邇來上流<lb/>
二支俱就湮塞全河東下併歸飛雲橋一支下束徐吕<lb/>
二洪上遏閘河流水溢為游波茫無畔岸於是决隄壅<lb/>
沙大為漕患今日之計固當挑濬舊漕以通糧運加築<lb/>
隄岸以防衝决然非疏上流之支河將來秋水復發沙<lb/>
<pb n="KR4e0161_WYG_013-20b"/>
雖挑而難保其不復淤隄雖築而難保其不復决探本<lb/>
之論固有在矣上嘉納焉至濟即達觀徐沛淤漕閲新<lb/>
河險阻沿黄河出豐單以求决囓奔衝之迹洞悉利害<lb/>
而得其要機遂築長隄起單至沛几百四十餘里時建<lb/>
議者欲别遣官相度意在阻公適有㫖下公計處乃復<lb/>
上疏其畧曰漕渠廟道口下忽淤數十里者由决河西<lb/>
來横衝掣閘河水入昭陽湖以致閘水不復南流而飛<lb/>
雲橋之水時復北漫故沙停而淤也今宜加築東隄以<lb/>
<pb n="KR4e0161_WYG_013-21a"/>
遏入湖之路更築西隄以防黄河之衝俾其自北而南<lb/>
常由故道則沙不復淤矣臣愚且拙不敢求新竒之功<lb/>
不敢為茍且之計惟欲因舊以為功從省以濟事順水<lb/>
性以除患故舎新河而脩舊漕者圗其易也沿黄河為<lb/>
隄者防其溢也停槩派夫十數萬僅用河夫二萬餘者<lb/>
恐民勞也罷雇募而行犒助者慮繼費也上復納之劉<lb/>
司空麟遺公書言近日議者謂趙皮寨孫家渡不足洩<lb/>
黄河怒漕渠或不免復淤柰何公復書云黄河為中原<lb/>
<pb n="KR4e0161_WYG_013-21b"/>
患非一日矣智者不與水爭地惟順其勢而導之後世<lb/>
或塞其决或隄其卑或疏其派皆隨時救患者也國家<lb/>
漕渠為南北咽喉勢不得不與河爭地𢎞治初河决荆<lb/>
隆口又决黄陵岡又决張秋當時嘗濬孫家渡宿遷小<lb/>
河而後荆隆黄陵張秋可塞此分洩河怒之驗也况自<lb/>
河南歴直𨽻至山東之曹縣恃長隄以禦河患亦既有<lb/>
年今單豐沛為隄獨不可以捍禦乎盖事理可據與人<lb/>
力可為者如是而已若欲别求逺圗則新河之役可為<lb/>
<pb n="KR4e0161_WYG_013-22a"/>
殷鑑公遂毅然行之役夫費銀不滿二萬不期年而功<lb/>
成沛漕流通嵗運如故每河漲隄下水退沙迴民多耕<lb/>
作焉其後河徙成化間故道出徐州小浮橋合運河而<lb/>
飛雲橋道塞無復沙淤之患矣己丒秋境山河忽西徙<lb/>
三百歩亂石絶河湍射下數仭雖虛舟不得上有冐險<lb/>
而下者十覆三四逺近駭懼舟戒弗行公命穿故河廣<lb/>
十歩以通水稍截徙河逼之東兩涯下埽以漸相屬及<lb/>
兩埽逼河流激盪乃决入故河奔放衝滌一夕河廣一<lb/>
<pb n="KR4e0161_WYG_013-22b"/>
倍二三日盡復其舊人謂禹之行水弗是過也是役也<lb/>
有風公終新河之緒者有謂當條新河之害以聞者公<lb/>
一弗從盖公之忠不欲狥人之非以僨國之是而其厚<lb/>
不欲揚人之短以彰已之功故功卒成而人弗病於是<lb/>
御史傅君烱疏公費省而成速上紓九重漕河之憂下<lb/>
遺一方民田之利工部尚書章公拯疏公區畫有方督<lb/>
理有序國之峻功一旦告成宜加陞賞以勵臣工上乃<lb/>
詔加公尚書俸級仍總理之任然公積勞成疾自此始<lb/>
<pb n="KR4e0161_WYG_013-23a"/>
矣是年冬疏乞骸上温㫖慰留義不敢復辭事詳治河<lb/>
録辛卯春召改兵部右侍郎五日而部署災時堂屬多被<lb/>
逮公以一身疲衆務收燬散之圗書防夤縁之奸弊罔<lb/>
有餘力又奏罷各省鎮守太監是年秋陞本部左侍郎<lb/>
冬復奉勑督理仁夀宫役力疾趨事壬辰三月十九日<lb/>
戊辰朝服侍上御殿傳制賜進士退朝同省集迎主賓<lb/>
百餘冠裳濟濟宴㑹盡歡比日昃歸復接賓客罷如卧<lb/>
内少休有頃則氣㣲㣲逝矣明日訃聞於朝咸驚愕以<lb/>
<pb n="KR4e0161_WYG_013-23b"/>
為異旁皇赴吊天子軫哀特贈兵部尚書賜塟祭公儀<lb/>
狀秀偉言辭辨正性孝友質直簡黙惇慤平生言動未<lb/>
嘗少越法度接人和夷而不喜諧謔無亢無比無賢愚<lb/>
大小見必稱長者使人弗逆億敦然以情尤篤於故舊<lb/>
鄉里後進接引不遺有德於人終不自言人有無禮未<lb/>
嘗見其非口不言人過聞人有言者則嘿然凡職分當<lb/>
為無不學而一無所炫視之若愚及臨大事决大疑若<lb/>
庖丁理牛無不迎刄而解雅知止足不逐時進取為太<lb/>
<pb n="KR4e0161_WYG_013-24a"/>
僕八年居卿貳且三考朝列鮮有同者而公裕如也平<lb/>
生讀書精思力究發為文章雋腴古雅詩尤清婉卓然<lb/>
名家所著有竹澗集若干巻嘗慮族人久而易渙乃倣<lb/>
古宗法作潘氏家乗僉事府君有舊廬葺之以居族人<lb/>
創家廟立祭規凡尊祖睦族之為罔弗至焉公生成化<lb/>
丙申享年僅五十有七塟武義縣牛山之原娶葉氏累<lb/>
封淑人前壬辰進士知和州梅澗公睦第三女性慈孝<lb/>
事姑姜淑人深得其歡心尤能逮下所在著聞生子徽<lb/>
<pb n="KR4e0161_WYG_013-24b"/>
與永康程文德同登己丒進士任刑部主事女粹適文<lb/>
德封孺人庶子紹邑庠生章氏出綬葛氏出孫男四人<lb/>
長承祜以公䕃為太學生次承祥承禠承禋禮部侍郎<lb/>
甘泉湛公若水為之銘諸壙云史氏文德曰夫公可謂<lb/>
不近名者矣當瑾之横也公而少自為可以不禠其爵<lb/>
也官滁陽則八年矣猶曰休厥居也總師而師㨗矣治<lb/>
河而河道矣而亦既勞矣而九嵗弗遷焉近名者至是<lb/>
乎且當發言盈庭之日一言而禮取𠂻焉公孤可立致<lb/>
<pb n="KR4e0161_WYG_013-25a"/>
也公著論寜獨秘焉近名者能之乎於乎寜抑其位而<lb/>
信其德不求知于人而求知于天若公者固三代之遺<lb/>
直也耶後之論世者庶有考於斯焉翰林院編脩文林<lb/>
郎經筵官子壻程文德撰<lb/>
　　侍郎潘公祠堂記<hi>祠在境山</hi>
潘公何祠民祠之也思也德公思公圗報無地故為祠<lb/>
以尸祝之也民何德公之理河不擾民不激水漕舟通<lb/>
利國富民安飲水者思禹不能一朝忘也然則民作之<lb/>
<pb n="KR4e0161_WYG_013-25b"/>
乎民無敢作君子者聽之也君子何聽髙山仰止景行<lb/>
行止五音之於六律方員之於規矩前船後眼不能舎<lb/>
之而他適也於戯遺愛於民遺法於後公去猶不去也<lb/>
公没猶不没也大人君子其無尚於立德也已是故可<lb/>
以祠可以記公諱希曾字仲魯號竹澗浙江金華人嘉<lb/>
靖八年以工部侍郎兼都察院僉都御史奉勑總理河<lb/>
道祠成於十有六年之秋倡之者耆民郝端伊逵等聽<lb/>
之者理鹺監察御史陳公蕙洪公垣視其成者徐州整<lb/>
<pb n="KR4e0161_WYG_013-26a"/>
敕兵備山東按察司副使宋君圭徐州知州陸君時望<lb/>
記者州人馬津湖廣按察司僉事記已為歌歌曰於戱<lb/>
公之理河也民無知公之去河也民有祠河之水兮湯<lb/>
湯公之靈兮洋洋嵗時伏臘兮民曷可忘<lb/>
　<lb/>
　<lb/>
　<lb/>
　<lb/>
<pb n="KR4e0161_WYG_013-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　竹澗集附録<lb/>
</p>
<p>
</p>
  </div>
        </body>
</text>\m</TEI>