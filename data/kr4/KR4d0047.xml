<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>都官集巻一</head>
    <p>
<pb n="KR4d0047_WYG_001-1a"/>
欽定四庫全書<lb/>
　都官集巻一　　　　　　宋　陳舜俞　撰<lb/>
　　䇿<lb/>
　　　太平有為䇿<lb/>
臣恭以江湖畎畝以不忘國家之義為忠睿王哲后以<lb/>
不廢芻蕘之言為聖使上聖有日月之明下忠懐金石<lb/>
之固而能相遇於一時夐乎千載謂之難得臣嘗竊自<lb/>
賀讀書學古有知於世而生逢陛下聖神從諫弗咈得<lb/>
<pb n="KR4d0047_WYG_001-1b"/>
不勉盡草茅之愚廑道經濟之術仰輔陛下盛德鴻名<lb/>
之萬一而無失一時之遇乎臣伏以有人於此苟謂陛<lb/>
下可以垂拱奥處髙視穆清為無可為之化者此必佞<lb/>
臣妾婦苟悦於上不明王業之難也不然有欲怠陛下<lb/>
好治之心将致陛下於有過之地也以臣仰觀清光焦<lb/>
懐萬幾日旰不食委職羣下聞善若驚巍巍乎真欲治<lb/>
之主也然而撫御神化三十餘年天下之獄未聞幾措<lb/>
公私之積常若不足選賢任能或患不充其舉循名責<lb/>
<pb n="KR4d0047_WYG_001-2a"/>
實未聞休烈有人麒麟不游頌聲不作何也臣嘗究思<lb/>
之熟矣生財有大蠧耗而未除赤子有大瘡痏而未愈<lb/>
風俗有大教化而未被國家有大基本而未建朝廷有<lb/>
大制度而未立蠧耗不除而望家給人足不可得也瘡<lb/>
痏未愈而望刑清姦改不可得也教化未被而望習俗<lb/>
純美不可得也基本未建而望禮樂明備不可得也制<lb/>
度未立而望政事宣昭不可得也方今四海晏然兵革<lb/>
不作由陛下仁孝容盖不殺不辜雖然維持安寧終有<lb/>
<pb n="KR4d0047_WYG_001-2b"/>
慙德臣故知非陛下無可為之時也為今䇿者莫若謹<lb/>
利用以節蠧耗故生財可得而豐也臣謹為陛下作利<lb/>
用五篇弭掊克而息瘡痏故赤子可得而安也臣謹為<lb/>
陛下作厚生五篇敦朴質以美教化故風俗可得而厚<lb/>
也臣謹為陛下作敦化五篇崇德義以固基本故國家<lb/>
可得而長久也臣謹為陛下作崇德五篇明職業以立<lb/>
制度故朝廷可得而理也臣謹為陛下作經制五篇臣<lb/>
以謂利用豐然後民生可厚民生厚然後王化可敦此<lb/>
<pb n="KR4d0047_WYG_001-3a"/>
三者安乎下也内則固長久之業眀政事之紀此二者<lb/>
修乎上也上修則下安下安則上修太平有為如斯而<lb/>
巳臣謹總而名之曰太平有為䇿二十五篇昔漢文帝<lb/>
之時天下可謂治矣河南賈生曉達國論猶謂有可涕<lb/>
哭者三長太息者六臣愚惓惓不異於是矣<lb/>
　　　利用一<lb/>
天下利器也凡上之所以操持而制使之者必先明其<lb/>
用善用其器則久而不敝日富於内而外無敢侮屠牛<lb/>
<pb n="KR4d0047_WYG_001-3b"/>
坦一日解十二牛而芒刃如發鉶無他善用其刃也禹<lb/>
湯用天下而王桀紂用天下而亡桓文用國而霸齊襄<lb/>
晉昭用國而削國均用均而治亂存亡異者善不善之<lb/>
致也故用天下於道德仁義者王用天下於法度械數<lb/>
者霸用天下於戰勝富足者彊不善用者反此以詐偽<lb/>
文飾為道徳以姑息回容為仁義如是者削以維持苟<lb/>
且為法度以逶迤苛撓為械數如是者亂以窮兵黷武<lb/>
為戰勝以聚斂掊克為富足如是者亡夫用天下國家<lb/>
<pb n="KR4d0047_WYG_001-4a"/>
者莫不願為堯舜禹湯之隆然而不能所制之術殊也<lb/>
猶操刀者莫不願割而不若屠丁由不善其理也天下<lb/>
之仁以恩為用可以無恩恩則侈天下之禮以文為用<lb/>
可以無文文則驕天下之財以養為用可以無養養則<lb/>
費天下之刑以恕為用可以無恕恕則賊孔子曰過猶<lb/>
不及是也是故知推恩足以保天下以至小人朶頥噞<lb/>
喁而無有屬厭是用過乎恩矣知盡禮可以華邦國以<lb/>
至殫極侈靡糜金糞帛而無節是用過乎禮矣知養人<lb/>
<pb n="KR4d0047_WYG_001-4b"/>
可以為國以至蒙廩之人蜂合蟻聚者不可勝數是用<lb/>
過乎養矣知公恕可以逭罪以至幸人縱欲貪冒而無<lb/>
恥是用過乎恕矣此四者為國之大蠧天下之甚病也<lb/>
夫用天下國家而不免於蠧且病猶主器而不知愛日<lb/>
操使之以取不折則缺之道或者不為也天下之用有<lb/>
三一曰正二曰權三曰蠧正者天下之大義也禹湯文<lb/>
武其行已也儉其為禮也稱其養人也有節故其取民<lb/>
也有數而國與民皆足故曰天下之大義也權者天下<lb/>
<pb n="KR4d0047_WYG_001-5a"/>
之大變管夷吾相齊而諸侯服商鞅制秦而六國傾武<lb/>
帝廣漢而匈奴屈然而兵宿於野國不貴粟吏勤於事<lb/>
官不愛廩國家少安而民亦危矣故曰天下之大變也<lb/>
蠧者天下之大殘晉宋隋唐之君吏無所事而禄者衆<lb/>
兵不足戰而養者不可計使命交於中國而其求無厭<lb/>
天下之力日以屈而民不堪命矣故曰天下之大殘也<lb/>
非利用之道也夫為天下國家者必先利其用利用然<lb/>
後財可豐財豐然後民可富民富然後教可行教行然<lb/>
<pb n="KR4d0047_WYG_001-5b"/>
後天下可安且久故曰為天下國家必先利其用嗚呼<lb/>
敝者百世之共患也禹湯文武以知古之明為今之察<lb/>
故能善利其用而王道成後之視禹湯文武之治可知<lb/>
也求晉宋隋唐之亂亦可知也然而不能自反其亦不<lb/>
利乎用而已<lb/>
　　　利用二<lb/>
天下之養斯有天下之用一國之養斯有一國之用天<lb/>
地養萬物天子諸侯養人卿大夫養士士庶人自養凡<lb/>
<pb n="KR4d0047_WYG_001-6a"/>
所謂養者皆有分也夫分者必以衆養寡以有餘養不<lb/>
足然後恩足而義不廢用日裕而財不竭故以士庶人<lb/>
而養士則其財貧以卿大夫而養人則其禄匱以天子<lb/>
諸侯而養萬物則其功不足故為天下國家不可不知<lb/>
分苟為無分塗人之毁瓦畫墁皆可以衣食於上亂之<lb/>
道也故天子諸侯養人之道爵以褒德而不踰禄以食<lb/>
功而不浮人之所以求養於上者大德進則望大禄小<lb/>
功入則望小利翼翼然皆有屬厭自足之色也由分素<lb/>
<pb n="KR4d0047_WYG_001-6b"/>
明養素著也三代之行既滅秦漢晉宋齊魏梁隋唐之<lb/>
君其取人也雜其養人也濫胥徒卒伍百工技藝之比<lb/>
皆獲養於上而人之責上之養不求有功皆自待以義<lb/>
嗚呼宜後世作者未之有改也然嘗求古之養視今之<lb/>
人抑有甚者古者取士之法莫詳於周自七嵗入學至<lb/>
三十其論考之自比年至九年其主者自卿大夫至於<lb/>
大司徒樂正以達於天子夫士之至是亦可以賢矣然<lb/>
且任官而後爵位定而後禄豈若今旅天下之士求一<lb/>
<pb n="KR4d0047_WYG_001-7a"/>
日無用之空文任有司好惡之進退當時不復詢其材<lb/>
終身無所甄其能遂置爵糜禄分職授政而至於富貴<lb/>
哉古者大夫不世爵王旌其有勲勞然後世禄且非一<lb/>
卿大夫而羣子弟皆見世禄也豈若今一人委佩一門<lb/>
緩帶連裾踵舄躋臺入閣彬彬然其盛哉古者吏執乎<lb/>
役其獲養於國不過餼廩稱事失道之世猶責其明經<lb/>
或曠年而少進豈若今魚聨鴈序僥倖百出之有哉噫<lb/>
官之冗今也可謂甚矣由朝廷達於郡縣舉班行至於<lb/>
<pb n="KR4d0047_WYG_001-7b"/>
選部無慮二萬計天下定員自宰相至於下執事乃七<lb/>
八千數是人無所事獲養於上者嘗三之二一嵗之俸<lb/>
其率百萬加粟與帛寧五十萬而足賦民户出粟三石<lb/>
帛二匹盖十萬户之耕織斂而發之官食人者<hi>案此句當有脱</hi>
<hi>誤</hi>然後食粟而衣帛耳由是言之以天地養物猶恐不<lb/>
贍以人養人奚其用之不屈哉今夫聖賢有為必先靡<lb/>
聲律記誦之進為賢能之舉<hi>説具下篇</hi>公卿大夫之世禄必<lb/>
有功勞而後及其嫡百司之吏皆優餼廩以報勞而不<lb/>
<pb n="KR4d0047_WYG_001-8a"/>
階於仕天下之凡獲養於上者皆須有功然後上之養<lb/>
下也力有餘下之責上也亦易足利用之道莫先於此<lb/>
　　　利用三<lb/>
若曰今夫天下求養於上之兵百倍於仕惰而不以戰<lb/>
者太半而為國論先其寡而後其衆可乎臣對曰兵之<lb/>
冗甚矣然用之不節於上者無以制於下法之不始於<lb/>
内則不可動於外士節於國官材於位紀律明職業循<lb/>
夫所謂兵者猶伯樂之廐駑駘不能害吾羣匠石之木<lb/>
<pb n="KR4d0047_WYG_001-8b"/>
輪囷可以備其用奚冗之患哉今天下之兵無慮百萬<lb/>
其獲養於縣官之差千餘等嵗率五萬錢養一兵天下<lb/>
之養嵗常糜億萬可勝計哉此用之必屈財之必匱養<lb/>
人之弊亦巳甚乎古之兵自養而君教之戰秦漢之兵<lb/>
君養之而君教之今之兵既患殫天下之財養之不足<lb/>
施於戰勝固非有强勇敢死之義由無教也嘗考天下<lb/>
之兵雜然無統騎者不足馳騁徒規芻粟之利步者不<lb/>
知坐作况問戰陣之事强者必驕肆而飽於恩賞失其<lb/>
<pb n="KR4d0047_WYG_001-9a"/>
欲則多怨弱者力不足雖凍餒莩死之不能逃是以觀<lb/>
今之宜知養之不可巳不如教之教之不可巳不如材<lb/>
其官而統之統而教之則如制四體心動則臂運臂運<lb/>
則指屈如調五聲命宫則宫鳴命角則角應周官司馬<lb/>
之法不可得而復矣亦有隋唐之制焉比而離之以為<lb/>
十六衛統之以帥副之以将教之習之<hi>説具下篇</hi>然則前此<lb/>
者苦窳之兵可得而犀利也腐穿之革可得而堅完也<lb/>
恩信固巳相保也號令嘗巳相聞也由是使人人有勇<lb/>
<pb n="KR4d0047_WYG_001-9b"/>
有義可以戰可以守强國備寇之道其在此乎曰養之<lb/>
之道其不可講乎曰三代之所以自養者廬井之民是<lb/>
也漢之兵猶有自養者趙充國浩亹之田是也魏武之<lb/>
屯則在許下鄧艾之屯不逺陳蔡羊祜之富襄陽杜元<lb/>
凱之實荆州荀羨之耕石鼈隋開皇之田朔方布在方<lb/>
冊其炤可鑒况今逃徙不毛之地不為無有又朝廷加<lb/>
號名田之法<hi>説具下篇</hi>均之民而有餘則皆可使耕而自養<lb/>
也亦在得人而巳<lb/>
<pb n="KR4d0047_WYG_001-10a"/>
　　　利用四<lb/>
中國之財每患屈於嵗幣自秦漢已來未有能改也然<lb/>
天生財以奉天下之正用用之有以愛養乎天下者正<lb/>
也用之有以威强乎天下者亦正也漢武憤於用兵夷<lb/>
狄雖屈而漢巳耗生民毒以無聊用之失也五代之亂<lb/>
事之以厚幣力有時而屈而求者未有厭在乎我者固<lb/>
未有以備之不顧患而動失又甚矣是亦亡耳故善為<lb/>
用者行乎寡之用必思有時而不免乎汰行乎汰之用<lb/>
<pb n="KR4d0047_WYG_001-10b"/>
必求有時而為之寡思乎汰之用者故實倉廩治甲兵<lb/>
育材養士以待乎汰是以費未至而巳蓄害未生而有<lb/>
謀此三代之治所以春蒐夏苗秋獮冬狩皆於農隙以<lb/>
講事也求乎寡之用者亦實倉廪治甲兵育材養士以<lb/>
待乎寡是以力足而心休智至而功立太王之事獯鬻<lb/>
勾踐之事吳是也天下有三貴民為上土次之財次之<lb/>
有民斯有土矣有土斯有財矣先王無益於民未嘗貴<lb/>
土無保於土未嘗貴財斥地千里勞民以戰不謂之病<lb/>
<pb n="KR4d0047_WYG_001-11a"/>
為民故也用師十萬日費千金不謂之屈為土故也明<lb/>
王挾三貴以臨天下故民安於土土生於財財養於民<lb/>
其次亡一而得二或亡二而得一財可亡也土次之民<lb/>
不可棄也三者俱亡其國非其國也况可言用之利乎<lb/>
今夫亡幽薊之民久矣亡幽薊之土亦久矣既不能貴<lb/>
又賤吾財非利用也得其民得其土亡吾財猶難之奈<lb/>
何不得又失之且五十萬之財吾民之食且衣者也吾<lb/>
土之生且殖者也嵗取之與之亦将有時而屈求者固<lb/>
<pb n="KR4d0047_WYG_001-11b"/>
未嘗有厭復不思所以有時而寡之之道豈利用之義<lb/>
乎為國慮者亦可怪也然則奈何其亦實倉廩治甲兵<lb/>
育材養士以待乎時而巳矣<hi>説具下篇</hi>
　　　利用五<lb/>
今夫為朝廷言利用者必以摘山煑海云也夫利者以<lb/>
利言也為之而不見其利非良䇿也若曰惡是何言也<lb/>
茶之筭數嵗無慮若干鹽之泉嵗無慮若干軍國之餉<lb/>
饋仰焉謂之不利可乎曰有以知其非利也賈道也請<lb/>
<pb n="KR4d0047_WYG_001-12a"/>
以賈喻東市之賈美必求百金之利市之人不過再鬻<lb/>
之三鬻之而巳西市之賈亦美而求五十金之利故一<lb/>
國之人皆鬻焉然則利百金者利乎利五十金者利乎<lb/>
必曰五十金然而以百金而誚五十金知其為愚賈也<lb/>
凡為血氣心知之屬未有舍美賤而就貴惡也今國有<lb/>
摘山煑海之富而求為三十倍之贏具藏之府庫浸以<lb/>
朽惡乃下與小民為半倍之鬻者争之此愚者猶知其<lb/>
不可也獨恃以操鞭扑之嚴張網罟之密區區之民無<lb/>
<pb n="KR4d0047_WYG_001-12b"/>
能與我抗者奈何趨美賤而棄貴惡未易以刑戮拂其<lb/>
性乎今天下茗鹽之價官得其一民得其九何則美賤<lb/>
貴惡之理相絶也彼一者猶非其願直狃於鞭扑之下<lb/>
籠於網罟之中而莫之能免也今夫為利言者指無慮<lb/>
若干之入而謂不可弛是猶持百金而誚五十金不知<lb/>
一國之人皆為五十金之鬻也復不知天下之獄鞭笞<lb/>
黥竄髠鉗之人嵗嘗百千皆五十其利之人不然國人<lb/>
之西走者也富天下之富子天下之子而下與之争利<lb/>
<pb n="KR4d0047_WYG_001-13a"/>
且不明法數之非是為之計者可謂得乎今有欲為利<lb/>
用豐財之事者必先弛茗𣙜輕鹽價弛其𣙜而征之輕<lb/>
其價而利之則猶變百金之利為五十金之利是使天<lb/>
下之民悦其美賤而免於刑戮皆東走而歸之也奚患<lb/>
夫利之不博邪或問弛之之術曰拔其禁而投之使山<lb/>
者自鬻鬻者自賈闗市視而征之今夫漆絲布帛之利<lb/>
皆山也曽不曰𣙜如其征不亦可乎問輕之之術曰今<lb/>
夫海濵之民貪冒殊抵亦可謂艱矣然負而鬻者率取<lb/>
<pb n="KR4d0047_WYG_001-13b"/>
官市之直五之一盖亦足以贏耳如稱其民而平之民<lb/>
一而一民十而十使一國之人之於西者猶之於東也<lb/>
且有刑辟之畏則奚為不市於我邪彼下之求贏者無<lb/>
所利亦将棄負販而趨南畝矣<lb/>
</p>
<p>
</p>
  </div>
<div>
                <head>都官集巻二</head>
    <p>
<pb n="KR4d0047_WYG_002-1a"/>
欽定四庫全書<lb/>
　都官集巻二　　　　　　宋　陳舜俞　撰<lb/>
　　䇿<lb/>
　　　厚生一<lb/>
奈之何生民之窮乎千夫之鄉耕人之田者九百夫犁<lb/>
牛稼器無所不賃於人匹夫匹婦男女耦耕力不百畝<lb/>
以樂嵗之收五之田者取其二牛者取其一稼器者取<lb/>
其一而僅食其一不幸中嵗則償且不贍矣明年耕則<lb/>
<pb n="KR4d0047_WYG_002-1b"/>
稱息加焉後雖有豐獲取之無所贏而食矣率五年之<lb/>
耕必有一年之凶彼樂嵗豐年猶不免盻盻若衣食之<lb/>
不足凶年求免于寒飢難矣為民上者取寒飢之民而<lb/>
教之禮義亷恥是猶起痿者而責之走坐盲者而責之<lb/>
視不可得也古者人以里居田以井授雖有曠土號狐<lb/>
狸而植荆棘授人不過百畝先王尚然者知國有兼并<lb/>
之家則里有凍餒之民里有凍餒之民則塗有攘奪之<lb/>
暴善為政者必使强者不得而有餘弱者不至於不足<lb/>
<pb n="KR4d0047_WYG_002-2a"/>
王道之始也秦逮其禍漢人不能救乃務躬耕籍田以<lb/>
粟為賞罰所以感厲天下之道是畫餅而餉飢飲水而<lb/>
望醉無益也然當時猶能免人田租不錮山澤公私之<lb/>
積不為甚廹末年師傅張禹占田四百頃富家是以謂<lb/>
之甚鄙以古較今田之無制未有若今為可哀痛也今<lb/>
公卿大臣之占田或千頃而不知止夫大臣法而小臣<lb/>
亷古之道也故天下士大夫皇皇其田惟恐力不贍富<lb/>
家大姓孰從而制之哉今在上者獨怪其民争奪之不<lb/>
<pb n="KR4d0047_WYG_002-2b"/>
息孝弟之不篤田無不耕而耕者長饑婦無不蠶而蠶<lb/>
者長寒一嵗不穰流離滿道獨不知天下之民耕而自<lb/>
為者十無一二為人而耕者不可得而食也今夫聖賢<lb/>
有為必先限名田議者猶謂百年之敝奪之必怨隠冒<lb/>
移徙抵欺生姦恩未徧民怨必兆亂矣臣謂不然今公<lb/>
卿大臣占田為甚矣夫欲有為必先降手詔裁其中制<lb/>
使公卿大夫咸以餘田歸于縣官而畀民之無可耕者<lb/>
或使自均之宗族之貧者夫公卿大夫者固以有道徳<lb/>
<pb n="KR4d0047_WYG_002-3a"/>
忠義以信于上之人也樂與天子致天下于富足亷遜<lb/>
之人也鼎養世禄不待田而衣且食之人也夫安得以<lb/>
區區之土致怨於上哉然則公卿大夫修法於朝則天<lb/>
下之民必相與告語曰朝廷将使吾屬不得連阡陌乎<lb/>
何公卿大夫有是舉耶當是時朝廷發以徳音曉以王<lb/>
制期其年凶損有餘補不足臣謂可無罰一人使天下<lb/>
皆為有田之人因而教之勉之以厚其生王道成矣<lb/>
　　　厚生二<lb/>
<pb n="KR4d0047_WYG_002-3b"/>
若曰今天下田無不耕而耕者未嘗不貧土無不毛狐<lb/>
狸無所處而官不加賦何也曰名田之弊既巳道于前<lb/>
矣夫名田不節而望民有餘力猶奪其餉而問其飽撥<lb/>
其本而待其華不可得也若曰限田足乎曰未也農不<lb/>
勤則榖不富本不厚則用不節百畝之家雖有豐年美<lb/>
衣鮮食不幸榖一不登無餘粟以食無餘布以衣至有<lb/>
鬻妻子而償稱債况求其為土著之戀耶是以聖王之<lb/>
於民也未嘗一日而無教故語曰既庶矣又何加焉曰<lb/>
<pb n="KR4d0047_WYG_002-4a"/>
富之既富矣又何加焉曰教之詩曰晝爾于茅宵爾索<lb/>
綯亟其乘屋其始播百穀言民之纎悉無不教也古者<lb/>
鄉大夫鄉先生旦夕坐于里門而語之如此其至焉今<lb/>
夫官有勸農之名而無其實由朝廷尚名而不責實近<lb/>
民者以能嚴賦役給餉饋為材非所以厚生也今夫聖<lb/>
賢有為使流轉傭賃之人還于土著家有百畝之田為<lb/>
始然後在郡設勸農之官鄉為三老使嵗時行教田里<lb/>
周知耕者之勤怠舉力田而奨之以布帛牛酒怠惰者<lb/>
<pb n="KR4d0047_WYG_002-4b"/>
異其衣服以恥之制為加賦以罰之又教之以節用厚<lb/>
生凡曰巫覡之欺罔釋老之丐乞禁不使入于田里夫<lb/>
然後男有餘粟女有餘布養生送死而無憾禮義之化<lb/>
乃可舉也今夫人患土無不毛而官不加賦前此者黠<lb/>
姓大家質劑為姦占田絫百賦無一二貧者以苦瘠之<lb/>
畝荷數倍之輸嵗既不給卒以貿易假名稱報逃徙故<lb/>
天下逃徙之田不稱其賦者多矣吏既數易簿領縁絶<lb/>
雖有智者不可考也使今限而均之且有勸農三老周<lb/>
<pb n="KR4d0047_WYG_002-5a"/>
知之豈惟斯民安且富哉抑亦田賦相與日加闢矣<lb/>
　　　厚生三<lb/>
古之吏惟恐民不安且富今之吏安則嫉之富則仇之<lb/>
人之性古今豈異哉制使之然也古之君子以政愛民<lb/>
今之君子以政强民愛民者以養民為賢强民者能害<lb/>
民為賢古者入人之國田疇良而薿薿兮桑柘猗而閑<lb/>
閑兮室廬改而櫛櫛兮市㕓昌而融融兮其民安且易<lb/>
易兮其國令前後舒且肫肫兮君子曰政也不有養民<lb/>
<pb n="KR4d0047_WYG_002-5b"/>
之道乎今則不然有語其國曰農者力耕以事其税蠶<lb/>
者疾織以奉其賦里無改室畏其加役市無聚貨畏其<lb/>
加筭其民愿愿以服其使令前後促數而免罪君子曰<lb/>
政也不有害民之道乎嗚呼今之所善古之所謂賊夫<lb/>
人者也今之所以獲與于君子者古之所棄也然嘗求<lb/>
其源矣古者用民之力嵗不過三日使之者皆為其佚<lb/>
之道也天之財地之利民食其百君食其一取之者猶<lb/>
為不得巳之道也故上之於民也恵下之奉上也易恩<lb/>
<pb n="KR4d0047_WYG_002-6a"/>
久而愈浸附久而益堅天下國家嘗數百年而安寧者<lb/>
由其民弗叛也今用民之力無休年有司百執事之使<lb/>
令城郭溝洫之繕完宫廟游觀之興作闗征賦率之定<lb/>
筭縣官布帛百物之供給庸挽一皆用民天之産地之<lb/>
生若挈其手而使之取若掩其口而命之食吏以能用<lb/>
其民為材不能用其民為不材能斂其財為智不能斂<lb/>
其財為不智千金之産一役而瓦散者有之百金之子<lb/>
一役而憂死者有之吏之目是民者曰非我也法也法<lb/>
<pb n="KR4d0047_WYG_002-6b"/>
之狃是民者曰非義也時然也吁生民不見恩澤之浸<lb/>
如此安得久而不叛乎今夫聖賢有為必先取天下之<lb/>
甚大力役而去之且使斯民安于田里以膏以沐前此<lb/>
焉非不可也是不為也今天子一日坐法宫渙大號於<lb/>
郡縣曰吾民之有如是而役之者悉復之舟車之饋軍<lb/>
國之急一切責於公敢有故用者論如律其誰禦哉夫<lb/>
如是吏知上之所以養民也甚鋭人人行已如上之鋭<lb/>
雖有强忍亦末由也矣息民之急無尚於此<lb/>
<pb n="KR4d0047_WYG_002-7a"/>
　　　厚生四<lb/>
今夫取民之財可謂悉矣一夫之耕穫者在田而斂者<lb/>
在門匹婦之蠶織者在機而征者在屋天之所生地之<lb/>
所産苟可以衣且食者皆為犯法禁何民之不窮也古<lb/>
之君子為天下國家也下其政必有以大結夫民者是<lb/>
使其民謳歌鼔舞戴上之賜如孺子之慕父母故衰微<lb/>
之世雖有禍亂之人猶不能呼吾民潰且叛者是無他<lb/>
孺子而舍其父母安往哉故夏后五十而貢商人七十<lb/>
<pb n="KR4d0047_WYG_002-7b"/>
而助周人百畝而徹皆衣之食之之道也下至漢猶能<lb/>
弛山澤賦苑囿免其田租或三十而税一後世語養民<lb/>
者必稽焉嗚呼以古視今天下之斂甚可惴也秦之民<lb/>
屯戍力役三十倍於古田租口賦鹽鐵之利二十倍于<lb/>
古足以亡秦矣今者田租力役口賦鹽鐵之利視古如<lb/>
何哉唐之民括商户僦賃税人間架筭除陌足以亂唐<lb/>
矣今者暴征之下幾希不籍室廬封其櫃窖而取之關<lb/>
市之税孰不計其除陌而筭之哉然而天下晏然無事<lb/>
<pb n="KR4d0047_WYG_002-8a"/>
以朝廷革五代之禍亂前此者嘗有以大結其心今此<lb/>
者天子仁孝不殺不辜天亦有以扶持而全安之雖然<lb/>
民巳無聊矣不可不知也困之不巳則怨集怨而不巳<lb/>
則恩不勝前代之患常必由之可不念哉故夫聖賢有<lb/>
為必先利其用利用則豐財豐財則賦可輕禁可弛矣<lb/>
今天下之賦五曰公田曰民田曰城邑曰雜變曰丁口<lb/>
天下之禁三曰鹽曰茗曰酒生民之衣食舉此八者窮<lb/>
矣又朝廷就為科變之法一合之粟轉為釡一縷之布<lb/>
<pb n="KR4d0047_WYG_002-8b"/>
直為尺有司重之以支移法取其一吏取其二因縁為<lb/>
姦不可勝紀此民心所以益無聊也使利用之道大行<lb/>
國有餘蓄則可以閒發明詔免民年税除其科變使生<lb/>
民餘一粟食得一帛衣知出上之賜豈不謳歌鼔舞如<lb/>
孺子之慕父母哉凍餒之時苐有甚者耳<lb/>
　　　厚生五<lb/>
若曰闗市何如曰征商不征民者周道也周制有司闗<lb/>
市征㕓之人斂其布入于泉府然則周之愛民可謂備<lb/>
<pb n="KR4d0047_WYG_002-9a"/>
矣夫生財之道食之者寡生之者衆然後穀不可勝食<lb/>
先王視其民之樂流徙而惡勞辱求其敦本抑末之道<lb/>
故闗則譏市則征征之所以勸農也先王征之猶患穀<lb/>
不勝賈如弗征則南畝之民莫不相携而去矣先王之<lb/>
征有㫖哉今闗市之征戾于古矣魚薪蜃蛤匹夫匹婦<lb/>
之利皆征之富商大賈水有方舟陸有結駟千里閒行<lb/>
不由有司者多矣此所謂征民不征商也商可征也有<lb/>
司不求通流之術以來之徒窮力命筭驅使抵冒閒道<lb/>
<pb n="KR4d0047_WYG_002-9b"/>
以走其利匹夫匹婦可養也有司捃剥之不間毫髪詩<lb/>
曰魚網之設鴻則離之盖謂是乎今夫聖賢有為必一<lb/>
新甲令畧細名而存大目有若山海之饒鰥寡孤獨取<lb/>
而利之者悉號令四達使有司不得欺罔掇取其利雖<lb/>
然霡霂之潤及于草木豈不各遂其生乎苟患不足亦<lb/>
在節之而巳嗚呼百姓足君孰與不足<lb/>
　　　敦化一<lb/>
甚矣民之無教也子不知其為子者有矣弟不知其為<lb/>
<pb n="KR4d0047_WYG_002-10a"/>
弟者有矣臣不知其為臣者有矣朋友相為欺愚者有<lb/>
矣市井日以矯奪者有矣此五者非性也人生而莫不<lb/>
知愛其父長而莫不知敬其兄仕而莫不願忠于君游<lb/>
而莫不願信於朋友相生養而莫不願自足於衣食然<lb/>
而泯然失其本心者由爍于習俗陶于無教驅于不足<lb/>
久而莫之反也古之人提孩則保姆教之幼而鄉大夫<lb/>
鄉先生教之長而樂正大司徒又教之其自孩提至於<lb/>
老且死其耳聞皆孝弟忠信仁義之説也其目見皆孝<lb/>
<pb n="KR4d0047_WYG_002-10b"/>
弟忠信仁義之習也先王以六者必待衣食足力有餘<lb/>
然後弗之叛故制為廬井以居之其税十而取一又有<lb/>
山澤以利之通商旅以濟之家有餘財人有餘蓄水旱<lb/>
又從而賑之災患又從而恤之當是時也一不悦於父<lb/>
母不得于兄長不獲於君上不交于朋友不善于鄉人<lb/>
入於一國一國惡之入於一鄉一鄉棄之奚必待刑戮<lb/>
而後狃於教使耶故曰成康不式四十餘年盖天下常<lb/>
無一人之獄矣嗚呼盛哉今之人自孩提至於老死者<lb/>
<pb n="KR4d0047_WYG_002-11a"/>
上不為教朂之語以告之其生而知盡養其父母盡力<lb/>
於其兄曄然出于鄉人上且不為禮以異之浮屠老子<lb/>
既從而招之不惟上之人無有禁之者又為之興其能<lb/>
為浮屠老子之説去父母兄弟之道命之食其食服其<lb/>
衣又從而文色之位號之命父母兄弟以拜之命郡邑<lb/>
長官以復之是欲人不復為孝悌忠信之道耳其餘未<lb/>
及自棄于畎畝市井樂父母兄弟而歸者上必有道以<lb/>
苦之蠶則賦其帛耕則征其租纔有以安居則强之以<lb/>
<pb n="KR4d0047_WYG_002-11b"/>
力役僅足以相生養則必從而調發之樂嵗豐年盻盻<lb/>
焉固未嘗自裕凶年宜不免於流亡也嗚呼孝弟忠信<lb/>
之行亦幾乎息矣昔之君子之導民也雖不為近古猶<lb/>
恐民之皆棄於孝弟忠信也故閉閤思過者有之上書<lb/>
自劾者有之不曰三綱五常教之重乎今也三綱不舉<lb/>
五常不修民相與終身而去之或傲狠殘忍有梟亂之<lb/>
道焉語曰雖有粟吾得而食諸盖謂是也可不戒哉今<lb/>
夫聖賢有為必立學官擇賢師而使人生而幼有所受<lb/>
<pb n="KR4d0047_WYG_002-12a"/>
教鄉取道徳行誼之人為三老使主風化嵗考孝弟優<lb/>
異之人以爵之其次月與之粟嵗與之帛以奨厲之刺<lb/>
史縣令四時為鄉飲養老之禮以明之制為浮屠老子<lb/>
之力役奪其衣服之文位號之貴反其家使必拜其父<lb/>
母然後人人知在天地之間未出乎中國不得忘人倫<lb/>
絶孝弟庶乎其可也<lb/>
　　　敦化二<lb/>
善為天下者不患乎無政患所以化不患民不從求為<lb/>
<pb n="KR4d0047_WYG_002-12b"/>
可從也導民之路莫美于徳義俗莫美于使君子知道<lb/>
小人不犯非禮上無徳義之化而求天下之俗美猶撓<lb/>
其源而釃其波植曲表而望端景不可得也上好械數<lb/>
則民知械數可欺而詐出於器外上好刑名則民知刑<lb/>
名可逃而姦生於法之所不能及故械數刑名者非治<lb/>
民之道是率天下相與為偽也古者君子治小人小人<lb/>
受命于君子由上好徳義以陶民君子者徳義之府也<lb/>
後世君子小人交相治由上好刑名械數以範民刑名<lb/>
<pb n="KR4d0047_WYG_002-13a"/>
械數者天下之公君子小人之所得而共也人各有所<lb/>
能以君子為稼穡則不若農夫以君子為斤斧則不若<lb/>
匠氏以君子審音聲則不若矇瞽以君子為械數刑名<lb/>
則不若小人能者制人不能者制於人嗚呼化莫甚惡<lb/>
於使小人而制君子也夫為法之敝始于敝小人而終<lb/>
於敝君子敝之始也小人無所措其手足敝之終也君<lb/>
子不能容乎一身噫君子者國之基也為國而無其基<lb/>
國其存乎詩曰我生之初尚無庸我生之後逢此百凶<lb/>
<pb n="KR4d0047_WYG_002-13b"/>
言世亂則法密而君子不樂其生也君子小人之分猶<lb/>
冠冕之於屨絇几杖之於牀笫也以屨絇而加冠冕以<lb/>
几杖而藉牀第倒置莫甚矣易曰城復于隍此之謂也<lb/>
今刑名械數之立日不巳罟獲陷穽滿于天下使民日<lb/>
相矛盾愚者日闇巧者日晦君子小人相與日入于穿<lb/>
窬之盜吁可嗟也今有悼天下之治者不明本末之異<lb/>
而患持循之未備又從而制之是繩繁而縛愈急絃危<lb/>
而柱益促未見手足之便琴瑟之和也奈之何将痺且<lb/>
<pb n="KR4d0047_WYG_002-14a"/>
絶矣秦之民也叛漢之民也附秦之法也如秋霜漢之<lb/>
法也網漏吞舟之魚理勢可知也今夫聖賢有為必解<lb/>
其嬈示之以徳義使智者無所逞賢者有以自裕天下<lb/>
為和平之俗而後王道可致也<lb/>
　　　敦化三<lb/>
人若奔走而赴之者亦不以上有召號之道乎天下無<lb/>
事巖穴草茅之人相呼而起曰盍來仕乎雖然承平日<lb/>
久則願仕之人衆上固有以召號之則仕皆後義而先<lb/>
<pb n="KR4d0047_WYG_002-14b"/>
利輕進而重退嗚呼今則甚矣大臣日進於朝朝取其<lb/>
一暮冀其二以千牟萬嘗若不足由上之所以召號之<lb/>
者富而無憂貴而無責其進也榮其退也幸小人日進<lb/>
于官躁于為上不安于為下蔽于貴人不明其卑已由<lb/>
上之召號之者舉則得進不舉則不得進不肖者幸得<lb/>
於人智者恐其害已也士三嵗一進於有司相摩以肩<lb/>
相踏以踵以百争一不克自養由上所以召號之者擇<lb/>
之不考其行爵禄之不問其素或遽富貴之不待其有<lb/>
<pb n="KR4d0047_WYG_002-15a"/>
功也風訛俗靡勢侔則争力敵則奪怡於巧進恥於拙<lb/>
退可謂甚矣丘園無潔白之輝巖谷不聞玲瓏之音苟<lb/>
有之鄉人指之為愚朝廷不謂之髙奈何欲其不奔走<lb/>
而來哉夫其舍約者其取大有所不為然後可以有為<lb/>
詩曰皎皎白駒在彼空谷生芻一束其人如玉言賢人<lb/>
君子必有優游髙逺不為世俗之事者也今夫聖賢有<lb/>
為必使朝廷之上辭貴不辭賤表宁之内先事而後祿<lb/>
天下之士以進為退曰何修而至是邪曰天子以廉恥<lb/>
<pb n="KR4d0047_WYG_002-15b"/>
總覈大臣使富而知止貴而憂不任其責故曰立法必<lb/>
始貴者六曹以節義訪羣吏静守者有殊薦特起不沈<lb/>
於下僚若所謂間詔侍從大臣薦一人風節術學而屈<lb/>
於下位者在先擇其所受詔不必以品秩為率也郡國<lb/>
諸侯以孝亷縻多士使絶俗有時而進清風知其所激<lb/>
若所謂嵗貢一人道徳孝弟不屈仕進者朝廷姑寘之<lb/>
位而稍養以禄以觀其用借曰不賢方之吏而登仕賦<lb/>
而入官未為多也是使人人知自貴節義亷恥以待上<lb/>
<pb n="KR4d0047_WYG_002-16a"/>
之求且養然後風俗爛然可觀耳<lb/>
　　　敦化四<lb/>
國家之患莫甚於上下交征利人皆有好利之心不矯<lb/>
奪豪并之不厭猶水之不可無隄防木之不可無櫽括<lb/>
也示之以亷恥則民知好惡先之以辭遜而民知止守<lb/>
之以儉約而民有節著之以法制則民不犯此四者隄<lb/>
防櫽括之謂也古者天子曰天下者家也百姓者子也<lb/>
積之乎其彼者猶藏之在乎此也凡天之所生地之所<lb/>
<pb n="KR4d0047_WYG_002-16b"/>
養者莫不與共之故材木養而不愛魚鹽弛而不禁公<lb/>
卿大夫曰天之生材也未有得兼者吾既禄食矣豈可<lb/>
為負販小人之事耶豈可為農夫紅女之利耶故服絲<lb/>
之家無織帛之妾受粟之室無望嵗之子弟庶民曰天<lb/>
子予君公卿大夫予上田疇予耕山澤予取彼不耕不<lb/>
取者非勢不予贍也彼分與上之道然也彼所以自奉<lb/>
養者固有節也上之愛予亦至矣予寧以賤而復自求<lb/>
贏乎故斧無求操澤無數罟當是時也君君臣臣工工<lb/>
<pb n="KR4d0047_WYG_002-17a"/>
民民農農士士而争者息由亷恥素著辭讓素行儉約<lb/>
素具法禁素明古之有為之者三代是也夫天子步公<lb/>
卿大夫騖庶人走故曰上好是物下必有甚者己所欲<lb/>
而禁民不得為者非人情也故天子障山澤則諸侯封<lb/>
府庫諸侯封府庫則大夫連阡陌大夫連阡陌則庶人<lb/>
為盜攘夫有是數者亷恥辭讓先亡矣儉約法禁先亂<lb/>
矣為天下将刑而求其止其可得乎夫亷恥辭讓之化<lb/>
行止足儉約之風著在上者雖詔人為争奪為兼并而<lb/>
<pb n="KR4d0047_WYG_002-17b"/>
人畏道義而無為者故朝廷有辭禄之臣田野有遜畔<lb/>
之民今夫山澤土田毫毛之饒有司錮而征之其民雖<lb/>
曰抵冒窮困而不知有怨者是其久而不知所以錮之<lb/>
者本其利也然而公卿大夫相誨以侈相奪以利其在<lb/>
朝廷辭貧而不辭富其在郡邑不知自異于小人之為<lb/>
其所以生財取贏之道惟恐不逮奈何民之不兼并而<lb/>
能各安其分與哉奈何民之不奪争而知自貴于㢘遜<lb/>
哉天子之公卿大夫則可為在天子之民則不得為又<lb/>
<pb n="KR4d0047_WYG_002-18a"/>
非公恕之道也今夫聖賢有為亷恥之義必自公卿大<lb/>
臣始其要曰不為聚斂以教民不貪不連阡陌以教民<lb/>
不奪朝廷之上辭貴而不辭賤以教民不争受事不受<lb/>
禄以教民盡力厚於退而薄於進以教天下知止一人<lb/>
好讓一國興讓一人好仁一國興仁莫之能禦也曰前<lb/>
此者公卿大臣之進未嘗無讓而民不化曰民從其所<lb/>
行不從其所言是以可言也不可行君子弗言也今夫<lb/>
不得其進則争既得其進而讓且謂争之者信乎讓之<lb/>
<pb n="KR4d0047_WYG_002-18b"/>
者信乎既曰不信民不從宜矣<lb/>
　　　敦化五<lb/>
先王教民為敦儉節用之道何耶王愛金玉而不器乎<lb/>
山澤出之矣王愛綺紈而不服乎女工作之矣王愛牛<lb/>
羊而不食乎芻豢畜之矣然則奚為而必節之耶苟為<lb/>
不節不奪不厭故王非齋不玉食公卿大夫非祭服不<lb/>
絺繡庶人無故不食珍其防曲其法明其美有素非若<lb/>
今詔民極其琱鏤文章非若今導民入于竒技淫巧也<lb/>
<pb n="KR4d0047_WYG_002-19a"/>
今夫塗金刻玉始於六宫出于京師流于天下不曰詔<lb/>
乎僕賃衣絲罽卒夫服璣組長裾髙幘自天子至徒胥<lb/>
一其制不曰詔乎土木被文繡佛老宫閣侈于王居不<lb/>
曰導乎古者八口之家日食斗粟庖有餘畜嵗衣束帛<lb/>
篋有餘布今也琱鏤不足於器綺紈不足于體肥甘不<lb/>
足於口聲樂不足於耳便嬖不足於左右前後奈何無<lb/>
争奪嗜欲之心乎今夫庶民必取法于公卿大夫所謂<lb/>
公卿大夫則何如謂盤盂不足於用歟黄金為華白玉<lb/>
<pb n="KR4d0047_WYG_002-19b"/>
為質謂羅綺不足于輕煖歟明珠為璫翡翠為珥謂牛<lb/>
羊不足於味歟陸海羞其珍屠丁易牙為之調謂五音<lb/>
不足于樂歟羣童而歌列肆以舞謂便嬖不足于使令<lb/>
歟南舉吳越之姝北置燕趙之色今夫諸夏必取法于<lb/>
京師所謂京師則何如百竒之淵衆偽之府異服竒器<lb/>
朝新于宫庭暮倣於市井不幾月而滿天下卒歸業雕<lb/>
幾<hi>案卒歸二字當有脱誤</hi>鬻組繡贏利于市者皆市之所謂詔之<lb/>
導之於天下亦可謂至矣詩曰匪面命之言提其耳此<lb/>
<pb n="KR4d0047_WYG_002-20a"/>
之謂也昔孔子欲為司寇沈猶氏且不敢朝飲其羊公<lb/>
慎氏出其妻慎潰氏越疆而徙楊綰相唐御史徹其臺<lb/>
觀京兆之騶不留邠州行營為之損樂夫上有清净儉<lb/>
約之道以示之民奚為侈哉今夫聖賢有為斵其文反<lb/>
其朴必始于宫庭公卿大夫服不五色器不瓦木皆委<lb/>
而燔諸四達歌童教之田舞女便嬖教之蠶天下奚其<lb/>
不化哉<lb/>
</p>
<p>
</p>
  </div>
<div>
                <head>都官集巻三</head>
    <p>
<pb n="KR4d0047_WYG_003-1a"/>
欽定四庫全書<lb/>
　都官集巻三　　　　　　宋　陳舜俞　撰<lb/>
　　䇿<lb/>
　　　崇徳一<lb/>
凡為天下國家而能長久安寧格乎數百年而未亡者<lb/>
由得賢養士之有素也天下未有無賢而能興國未有<lb/>
無士而能治舍舟檝而絶江河棄輿馬而致千里者鮮<lb/>
矣故願治不如求賢求賢不如養士不養士而求賢猶<lb/>
<pb n="KR4d0047_WYG_003-1b"/>
不植木而求隂不織錦而求文采不可得也詩曰芃芃<lb/>
棫樸薪之槱之言文王能養士而官人也賈之為賈也<lb/>
始未嘗不致貨而後鬻農之為農也始未嘗不致粟而<lb/>
後食鬻而不貿則不得而為賈矣食而不耕則不得而<lb/>
為農矣豈唯農賈之不得為亦有凍餒繼焉故天下國<lb/>
家者未嘗不用賢也用而不養則材有時而匱亦不得<lb/>
而為治矣豈唯不得而為治亦有覆亡繼焉故詩曰人<lb/>
之云亡邦國殄瘁言無賢也然君知養士而求賢不得<lb/>
<pb n="KR4d0047_WYG_003-2a"/>
其養則終以無賢猶不為良飼以養馬則終以無驥故<lb/>
御之良者善養驥君之仁者善養士詩曰菁菁者莪在<lb/>
彼中阿又曰飲之食之教之誨之言養之如此其詳也<lb/>
伯樂之馬不可勝御周公之士不可勝使昔周公之養<lb/>
士也家有塾黨有庠遂有序國有學人生而不見其鄙<lb/>
暴詐偽之習長而聞聖知仁義之道由比年至於三年<lb/>
三年至於九年鄉先生興之司徒禮之樂正崇四術立<lb/>
四教以成之大樂正甄其秀以升之司馬司馬第其賢<lb/>
<pb n="KR4d0047_WYG_003-2b"/>
以告于王而論之論定然後官之任官然後爵之位定<lb/>
然後禄之是周之士其材不可勝用者非一日之養也<lb/>
周之後天下未嘗無學而教使之非周道也猶廐而無<lb/>
良水草且非伯樂之御人見其無驥也不求良御以治<lb/>
之美芻粟以飼之獨謂廐無益于馬惑之甚矣今天下<lb/>
賜田詔學徧於列郡弦歌鼓篋行三十年天下之士不<lb/>
為不素厲矣宜其達於為政材不勝用然而郡縣之官<lb/>
猶嗟稱職之鮮臺省之選常勤於舉人而患不足以應<lb/>
<pb n="KR4d0047_WYG_003-3a"/>
令将求之不得其方歟養之未盡其道歟臣嘗思之天<lb/>
下之學頗戾於古今朝廷抱闗擊柝百金之利佛老之<lb/>
宫塔為之置吏又從而殿最之不亦重乎先王之宫教<lb/>
育之地則不重猶廐而無御非養也適使蹄齧蠧傷之<lb/>
斷識其無良馬也天下之士習溺聲律之末非有知聖<lb/>
忠義之道一旦取而加之人上猶銜轡之不習驂乘之<lb/>
不用斷識其不能致千里也今夫聖賢有為必先詔葺<lb/>
學館選命侍臣薦天下之有道徳術學之士而立為師<lb/>
<pb n="KR4d0047_WYG_003-3b"/>
苟難其人在朝廷厚其禄而薄其進禄厚則賢可養進<lb/>
薄則澆冒者不至又為之制士非率教於學不得為士<lb/>
是使人人矜尚節義習為賢能未見土地之美芻秣之<lb/>
良服習之久而無良馬也<lb/>
　　　崇徳二<lb/>
人生不可以無養養而不可以無教生而無養者畜也<lb/>
養而不教者豢也天之生萬物也春夏以養之秋冬以<lb/>
殺之霜雪風露無非教也人之為異於萬物也提孩母<lb/>
<pb n="KR4d0047_WYG_003-4a"/>
教之童子父教之語而教之説食而教之茹行而教之<lb/>
趨視而教之端聴而教之審能而教之技工教之為斤<lb/>
斧焉商教之為貨焉農教之為稼穡焉士教之為詩書<lb/>
焉此數者非偽也性之所以必然也故天子諸侯卿大<lb/>
夫必教子弟以治天下國家猶工之必工商之必商農<lb/>
之必農士之必士亦各稱其分也周公封國七十一周<lb/>
家之子弟五十三人焉皆為天子顯諸侯由能教也秦<lb/>
之亡也以胡亥胡亥之亡也以趙髙孔子曰性相近也<lb/>
<pb n="KR4d0047_WYG_003-4b"/>
習相逺也可不戒哉後世天子之子弟生而不知庠序<lb/>
師友之嚴習而不見智聖仁義之道提孩則命之爵長<lb/>
而賦之國氣驕而易顛志滿而易覆此愛之所以禍之<lb/>
也夫愛而不教失之矣抑有愚之而不教者焉愛之而<lb/>
不教謂之不智愚之而不教謂之不仁不智猶可知也<lb/>
不仁者不思之甚也詩曰緜緜葛藟在河之滸言葛藟<lb/>
猶能庇其本根也今國家諸王之子弟不賦之田土不<lb/>
錫之山川富之以禄不及以政恩義洽矣然使長於宫<lb/>
<pb n="KR4d0047_WYG_003-5a"/>
庭之深溺於妾婦之安上而不知禮義之訓下而不知<lb/>
稼穡之難雖有峩冠大帶之華鞍金蓋碧之異方於錮<lb/>
之無以異也然朝廷固巳設官典教訓奈何授之而不<lb/>
擇其賢責之而不以誨諭居其官者不過訂市人之貿<lb/>
易忝樂工之操縵非知教也古者王世子王之諸子必<lb/>
入學與國人齒故記曰行一物而三善皆得者世子入<lb/>
學之謂也詩不云乎懐徳惟寧宗子維城故為天下者<lb/>
必强其形勢强之不以仁義亦末矣今夫聖賢有為必<lb/>
<pb n="KR4d0047_WYG_003-5b"/>
詔諸王之子弟聴入太學與國人齒使習知師友之嚴<lb/>
日聞智聖仁義之學嵗遣大臣考問課試參第能否而<lb/>
旌其尤異厚之禄秩自然人人向風知自貴於學本根<lb/>
百世豈勝道哉<lb/>
　　　崇徳三<lb/>
甚矣今之士靡而無實也凡上之所以招之者非其道<lb/>
下之就利而動者日至其至均一術也蒙上之待且有<lb/>
欿然大過於人上者故天下之士陷於其利而幸於或<lb/>
<pb n="KR4d0047_WYG_003-6a"/>
然靡靡焉莫之能禦也為之制者不閑其利之招而厭<lb/>
其人之歸是命之市而恥其囂飲之酒而惡其醉也今<lb/>
夫必以聲律之藝以待天下之士議者曰舉古之里選<lb/>
責今之郡縣賢不肖不可究而奔競出猶以市人而問<lb/>
其田徒紛稂莠而害稼故不若責士之難能而有司之<lb/>
易白者為愈也臣對曰非然未之思耳夫所謂聲律者<lb/>
賢者難之童子易之明有司白之不然亦不白也且謂<lb/>
待而得者将盡賢乎将賢不肖雜處乎使今人人觀本<lb/>
<pb n="KR4d0047_WYG_003-6b"/>
行於鄉黨責嵗舉於郡縣借不免乎賢不肖雜進亦使<lb/>
士之不肖而覬是舉者偽為君子矣設若今不㢘其隅<lb/>
不角其圭棄屠刀而操冊書解犢鼻而襲褒衣有司可<lb/>
得而制乎爵禄重器也生齒重蓄也今夫信一日之空<lb/>
文而不求其素率然委而加之非所謂重也議者又曰<lb/>
數取而慎擇之其庶乎曰不然順風揚砂風急力窮而<lb/>
嘉穀益駛不如沐之清瀾則瓦礫可得而擇也且如明<lb/>
經之舉環數千里或無一人應令者非無經術之士也<lb/>
<pb n="KR4d0047_WYG_003-7a"/>
是徒有待之之意而路不廣也今夫聖賢有為必先養<lb/>
士於學觀行於鄉黨縣大夫考其人之賢升之郡太守<lb/>
禮其賢升之禮部而告於天子禮部䇿以當世之務先<lb/>
聖之術而觀其能以告於天子而定其論論定然後官<lb/>
任定然後爵位定然後禄郡國所貢賢者有賞不肖者<lb/>
有罰陳湯有罪而繆侯奪爵徐淑失辭而陳蕃免官此<lb/>
二漢之所以比盛三代也議者又曰士之習久矣自大<lb/>
業以來未能改也士失其業而無攸歸反身率徳則未<lb/>
<pb n="KR4d0047_WYG_003-7b"/>
至不有訕上亡賴之患乎曰不然天下之事未有一舉<lb/>
而無遺䇿隋舉進士而不廢志行修謹清亷幹濟之科<lb/>
唐舉進士而有明經秀才之選使今嵗詔郡國貢賢一<lb/>
人朝廷異其科以待之間嵗勿停舊選而加損太半之<lb/>
進且制宏詞拔萃之目使以布衣充選以甄其材而後<lb/>
禄如此士之挾聲律記誦而進者益難上之待賢能之<lb/>
禮加異行之數嵗自然靡道息而儒術興入官皆修潔<lb/>
之材出類有魁壘之器賢材不可勝用天下奚其不治<lb/>
<pb n="KR4d0047_WYG_003-8a"/>
乎<lb/>
　　　崇徳四<lb/>
古之君子為徳刑之論多矣孰不先教而後殺勸始而<lb/>
沮終乎故曰道之以政齊之以刑民免而無恥又曰道<lb/>
之以徳齊之以禮有恥且格古之人君殺一有罪終日<lb/>
不舉樂塗有刑人下車而泣亦曰萬方有罪在於一人<lb/>
嗚呼刑人其重哉夫然故制廬井以居之設庠序以教<lb/>
之為文章以明之謹好惡以示之然且不為刑辟議事<lb/>
<pb n="KR4d0047_WYG_003-8b"/>
以制懼民之有争心也今天下民之生自提孩訖于老<lb/>
且死或不聞仁義教朂之語長民者相與為奪争夸靡<lb/>
刻薄之道以誨之居又勞其肌膚利其衣食天財地産<lb/>
水游陸馳一皆有禁民一舉足則蹈罪地一出言則發<lb/>
禍機千室之邑萬口之民求為完膚計無十數雖有明<lb/>
哲之長暫為徳義教戒之令服緼袍者不辭負擔履敝<lb/>
屣者不避塗潦頑鈍之俗其能聴乎因是政仍是禁襲<lb/>
是刑治是俗而望天下不忒囹圄空虚猶登山而走下<lb/>
<pb n="KR4d0047_WYG_003-9a"/>
縁木而求魚不可得也陛下視民如傷不殺不辜奈何<lb/>
天下之禁甚密衣食之源閉之已悉長民之官不思有<lb/>
以解弛之義以斷割有罪為能以髙下其手為材宜吾<lb/>
民無所措其手足相與窮盜而巳鷹犬之搏是有伏兔<lb/>
法禁之繁是有姦宄非性也驅逐之使然也今夫聖賢<lb/>
有為必先大解繁密之網一開衣食之塗慎擇慈恵之<lb/>
師明哲之長陳之以徳義先之以恭讓導之以禮樂示<lb/>
之以好惡庶幾其可也至於三嵗一赦比年一宥非措<lb/>
<pb n="KR4d0047_WYG_003-9b"/>
刑導俗之要猶救脛而引其足而巳<lb/>
　　　崇徳五<lb/>
古者文王養民可謂至矣文王之民五畝之宅樹之以<lb/>
桑匹婦蠶之五十者可以衣帛矣五母雞二母彘無失<lb/>
其時七十者可以食肉矣百畝之田匹夫耕之八口之<lb/>
家可以無饑矣老而無婦謂之鰥老而無夫謂之寡少<lb/>
而無父謂之孤老而無子謂之獨此四者天民之窮而<lb/>
無告者也文王發政施仁必先斯四者文王之仁至矣<lb/>
<pb n="KR4d0047_WYG_003-10a"/>
故書曰文王不侮鰥寡不虐無告不廢困窮當是時也<lb/>
太公伯夷興于海濵曰盍歸乎來吾聞西伯善養老由<lb/>
是觀之恤窮養老可以優于天下矣文王之後漢嘗養<lb/>
之匹賜之帛斛賜之酒不如文王之法也且謂養老可<lb/>
以優于天下乎夫老吾老以及人之老故老人之老者<lb/>
人亦老其老幼吾幼以及人之幼故幼人之幼者人亦<lb/>
幼其幼是仁術也周興封國七十一周之子孫獨居五<lb/>
十三人焉苟不狂惑者皆為天下顯諸侯恤窮養老之<lb/>
<pb n="KR4d0047_WYG_003-10b"/>
效也嗚呼法之戾于古者多矣記曰八十者一子不從<lb/>
政九十者其家不從政今夫七十復其身未可謂養也<lb/>
播棄于道路不衣不褐長民者未嘗有不足之色由貴<lb/>
老之教不行也法有甚者老而無子不得子人之子少<lb/>
而無父不得父人之父若曰豈無百金之産幸其死且<lb/>
不嗣縣官可得而籍也其為不仁亦甚矣人生而莫不<lb/>
願有家死而莫不願有所祀今夫三尺之孤棄而<graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>
                    <graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>
于道路必貧而父母不能保者也不然惡且恥而不願<lb/>
<pb n="KR4d0047_WYG_003-11a"/>
育者也詩云相彼投兔尚或先之雖然人誰育哉唯未<lb/>
嘗有子憂死而無所嗣者養之今其既巳相生養矣既<lb/>
巳相父子矣及其死也長民者利其有百金之産卒奪<lb/>
而没之生者逐之塗而無所養死者絶為餒鬼而無所<lb/>
祀是亦法然也吁不仁又甚矣豈唯恤孤養老之賜殆<lb/>
哉抑存亡繼絶之仁息矣今夫十室之邑或有若人者<lb/>
焉千室之邑無慮一二環視天下疑不可計聖賢在上<lb/>
如文王之所以養之猶反掌耳如漢之所以賙之亦猶<lb/>
<pb n="KR4d0047_WYG_003-11b"/>
反掌耳姑使相生養而勿絶之固亦反掌耳老人之老<lb/>
人亦老其老幼人之幼人亦幼其幼豈惟人将報之亦<lb/>
有天地之靈而巳也<lb/>
　　　經制一<lb/>
天不言三辰效其明四時致其化極者不移經者不亂<lb/>
緯者不息然後生育可得而久也故天子者不可不知<lb/>
天三公獻其徳六卿奏其功百執事致其力議者不命<lb/>
言者不治行不敢愛其力然後教化可得而久也周公<lb/>
<pb n="KR4d0047_WYG_003-12a"/>
其知之矣六典存焉後之君子有觀周道必觀六典天<lb/>
之道也是故三公坐而論道所謂議而不命者也六卿<lb/>
嵗終以百官之成質于天子所謂言而不治者也百官<lb/>
有治屬有教屬有禮屬有政屬有刑屬有事屬所謂行<lb/>
而不敢愛其力者也周公之道盖久矣必不得巳則有<lb/>
隋唐之制焉武徳貞觀之際於斯為盛後之君子有觀<lb/>
武徳貞觀之治必觀臺省九寺五監十六衛是周公之<lb/>
布六典之幾也嗚呼不以六典治天下終苟道也不以<lb/>
<pb n="KR4d0047_WYG_003-12b"/>
臺省九寺五監十六衛治天下終危邦也今夫天子與<lb/>
二三大臣日聴天下之治百司之事莫不親之是三公<lb/>
無府尚書無省六卿無職二十四司無責九寺五監十<lb/>
六衛錯然亡其分也久矣兵之籍入于樞密天下之㑹<lb/>
計至于米鹽絲髪竹毫木末一勞于三司古者樞密無<lb/>
官三司無使特昭僖之末制耳朝廷不御樞密所以幸<lb/>
官人也天下用兵租庸所以急兵調也古者有治古有<lb/>
亂古為天下而稽古者不師其治而師其亂亦惑矣今<lb/>
<pb n="KR4d0047_WYG_003-13a"/>
之樞密特古之兵曹今之三司特古之羣有司也語曰<lb/>
夫有從其大體有從其小體從其大體所以為大人從<lb/>
其小體所以為小人今夫公不公卿不卿而為羣有司<lb/>
之事大小之體紊矣是使號令日數財賦日匱天下之<lb/>
事日苟簡生民之病日篤非不幸也術數之使然也今<lb/>
夫聖賢有為必始六曹取天下之吏而歸之吏部取天<lb/>
下之民而歸之户部取天下之禮而歸之禮部取天下<lb/>
之兵而歸之兵部取天下之刑而歸之刑部取天下之<lb/>
<pb n="KR4d0047_WYG_003-13b"/>
工而歸之工部統之以令揆之以二僕轄之以二丞十<lb/>
有二司位于左十有二司位于右則天下之事若網之<lb/>
有條若珠之有貫尚書總之侍郎佐之郎中員外行之<lb/>
下至于有司小吏如身之使臂臂之使指内則中書攬<lb/>
機務門下司傳納官有餘則置副不足則兼領三公嵗<lb/>
終以六曹之成質于天子而殿最之能而稱職者褒之<lb/>
否則免之故曰是天子一嵗一聴天下之治王心無為<lb/>
君立于無過之地也矣<lb/>
<pb n="KR4d0047_WYG_003-14a"/>
　　　經制二<lb/>
或問寺曰古寺寺也今名也或問監曰古監監也今名<lb/>
也古之寺者九今之亡者六古之監者五今之亡者四<lb/>
然古之所以貴者實也百王之所以務者要也不實不<lb/>
要固未足紛紛是古而非今也周天下六卿各率其屬<lb/>
以倡九牧而治道辨矣後世尚書者六人是也又置寺<lb/>
監若既户部而有太府則司徒之職判矣若既禮部而<lb/>
有太常則宗伯之職分矣若既刑部而有大理則司寇<lb/>
<pb n="KR4d0047_WYG_003-14b"/>
之職離矣若既工部而有将作則司空之職别矣杜佑<lb/>
亦曰昔臯陶作士正五刑今刑部有尚書而大理有卿<lb/>
是二臯陶也垂作共工利器用今工部有尚書将作有<lb/>
監是二垂也契為司徒敷五教今有司徒而有户部是<lb/>
二契也伯夷作秩宗典邦禮今禮部有尚書禮儀有使<lb/>
是二伯夷也伯益作虞掌山澤今有虞部有水部是二<lb/>
伯益也伯冏作太僕正掌車馬今太僕駕部尚輦閑廐<lb/>
是二伯冏也嗚呼佑亦可謂之知政矣今之亂固甚矣<lb/>
<pb n="KR4d0047_WYG_003-15a"/>
寺監之職散為有司猶四體之不得使于身五指之不<lb/>
得制于手足也徒有主者之殿最朝廷之誅賞不過煦<lb/>
嫗姑息稔小人之幸攘竊巧詆為有司之常出内不能<lb/>
程其巧拙簿領莫能計其盈虚日刓月蠧不可勝紀豈<lb/>
足遽與古較其是非耶且若今有曰樂曰醫曰卜奚若<lb/>
統之太常為愈耶有曰厨膳曰酒醢奚若付之光禄為<lb/>
愈耶有曰内械曰外器奚若付之衛尉為愈耶有曰騏<lb/>
驥曰牛羊駞象奚若付之太僕為愈耶有曰審刑奚若<lb/>
<pb n="KR4d0047_WYG_003-15b"/>
付之大理為愈耶有曰林曰苑奚若付之司農為愈耶<lb/>
有曰織曰染曰裁造奚若付之少府為愈耶有曰東西<lb/>
作坊曰内外物料曰竹木曰退材者不可勝紀奚若付<lb/>
之将作為愈耶有司之事可以省則省可以寺則寺可<lb/>
以監則監區以别矣統之以卿貳之以丞稽之以主簿<lb/>
十狐之裘必挈其領萬目之網必提其綱奚為不治巳<lb/>
乎猶反掌耳<lb/>
　　　經制三<lb/>
<pb n="KR4d0047_WYG_003-16a"/>
或問十二衛曰今亡也久矣兵之無統也若曰殿前若<lb/>
曰馬軍若曰步軍若曰軍頭寒則索衣饑則命餉之人<lb/>
千餘等等各為卒卒各為長長各為領領之者非知有<lb/>
忠義征伐之将也特嵗月久老渉級之人耳長之者非<lb/>
知有節制教令之士也特强獷有力過人之人耳名存<lb/>
于四司而領其官者不得知其籍是以卒不知教将不<lb/>
知義驕惰暴慢涵煦衣食轉而為㳺手習而為末作者<lb/>
皆是夫何暇識坐作進退之為哉安得問敢死致命之<lb/>
<pb n="KR4d0047_WYG_003-16b"/>
義哉幸朝廷無事老且死而不用不幸羽書報于一方<lb/>
天子推轂遣将于内則是夫也不免烏合于旗鼓之前<lb/>
後聲音未嘗相識也恩威未嘗相及也無以異于驅虎<lb/>
兕而搏虎兕誰能用命且恐未免于搏人又非所謂驅<lb/>
市人而戰之也不可念哉古之天下兵莫為大故制天<lb/>
下者必先制兵古者大司馬率其屬春蒐夏苗秋獮冬<lb/>
狩皆于農隙以講事三年治兵出則振旅入則奏凱其<lb/>
坐作進退常相習也其旌旂金鼔常相視也其擊刺射<lb/>
<pb n="KR4d0047_WYG_003-17a"/>
御常相親也其勇敢死義常相許也嗚呼廬井廢而斯<lb/>
道亡矣猶有魏周隋唐之制焉有曰十二大将軍者矣<lb/>
有曰十二衛者矣有曰十二軍者矣軍有将将有副皆<lb/>
為一時威名之選不曰重務乎其後有十六衛曰衛曰<lb/>
驍曰武曰威曰領曰金吾曰監門曰千牛皆有左右大<lb/>
將軍衛一人將軍三人羽林龍武神武皆有左右凡<lb/>
六軍大将軍一人将軍各三人皆有衛署開元之際于<lb/>
斯為盛由知教也今夫聖賢有為必稽焉去千等之多<lb/>
<pb n="KR4d0047_WYG_003-17b"/>
名而涖之十六衛大将軍制其命将軍副之日教之月<lb/>
試之時簡之嵗閱之其居也如枝之附幹其動也如影<lb/>
之答形一日天子討有罪不赦制戰于廟堂猶調笙簧<lb/>
之五音命宫則宫應命角則角奏可以師不踰國将不<lb/>
命轡而見逺方重譯而為臣矣<lb/>
　　　經制四<lb/>
或問侍衞曰文武之道也今亡矣王道莫盛于文武文武<lb/>
之際雖侍御僕從之臣必求乎吉士命其人則曰僕臣<lb/>
<pb n="KR4d0047_WYG_003-18a"/>
正厥后克正僕臣諛厥后自聖授之職則曰繩愆糾<lb/>
繆格其非心俾克紹先烈以文武之聖而有周召之輔<lb/>
佐宜無待于侍御僕從之臣也然且慎重如是者誠以<lb/>
朝夕起居常與俱出入言動相與接其事不可不重也<lb/>
是以文武之君無結襪之人其所以侍其君者無非道<lb/>
也穆王起而周道衰猶能慎簡乃僚以官侍衛故其怵<lb/>
惕之心見於書孔子有取焉言人君總天下之勢居九<lb/>
重之中其侍衛近習之人當先正也故賈誼曰習與正<lb/>
<pb n="KR4d0047_WYG_003-18b"/>
人居不能無正習與不正人居不能無不正是可謂知<lb/>
治體矣今夫侍衛之名或存焉侍郎給事諫議起居司<lb/>
諌正言之職常不減五六十人然朝夕未嘗承侍也起<lb/>
居未嘗與俱也出入言動未嘗相接其所以為之侍衛<lb/>
者不過宫尹掃除之𨽻厮養之材非有道徳仁義之藴<lb/>
事君事父之大義一旦取而列于九重之中青蒲之上<lb/>
甚可懼也匹夫匹士之取友猶求賢能知道徳者而親<lb/>
之必求頗僻不智不仁之人而逺之今夫萬乘之重朝<lb/>
<pb n="KR4d0047_WYG_003-19a"/>
夕侍衛燕閒起居相與出入言動之所承接以士人君<lb/>
子則弗信厮養小人則信之亦惑矣以漢唐之治不至<lb/>
於文武而侍衛之選未嘗替漢法大臣嵗貢賢能以給<lb/>
宿衛居其選者皆天下魁壘之材特起之士東方朔揚<lb/>
雄是也唐制千牛進馬之官常擇三品子孫為之今夫<lb/>
聖賢有為必先正其近近莫近于侍衛姑以方正博達<lb/>
文雅宥密之臣分侍宫禁然後命大臣舉賢參列貂蟬<lb/>
依日月之光朝廷優其選以待之巳而忠臣孝子得盡<lb/>
<pb n="KR4d0047_WYG_003-19b"/>
其心自然掃除之役厮養之賤各安其名分優柔便辟<lb/>
之説無自入聖人之徳日興國家之體日重跨漢唐而<lb/>
比文武奚為艱哉<lb/>
　　　經制五<lb/>
或問郡縣曰政教易而民窮矣唐虞不為聖則考績不<lb/>
待九年可也三代不為治則官有世族者過也兩漢不<lb/>
為太平則循吏不必至于七八年或十餘年而後稱治<lb/>
也今夫郡縣之臣率二嵗而易甚者數月或僅煖席而<lb/>
<pb n="KR4d0047_WYG_003-20a"/>
去雖愚婦猶知其不可也将遂棄斯民而不愛則巳矣<lb/>
如愛之奈何無定政而使之治無定教而使之化無定<lb/>
民而使之安去者未嘗賢來者未必智其為害不可勝<lb/>
言也今斯民有舉手蹙頞而言曰山澤不我予租税不<lb/>
我復力役不我弛奪我衣食不恤我窮困不直我寃枉<lb/>
夫何使我至是極哉嗚呼是恩澤不下流而民心不結<lb/>
矣甚可懼也今夫聖賢有為必先結民心求結民心必<lb/>
先賢守宰而久其官政之大本也欲得其人而久之前<lb/>
<pb n="KR4d0047_WYG_003-20b"/>
所謂六曹九寺五監其本也六曹九寺五監正其人賢<lb/>
不肖昭然若日星之在天丹青之在素不可罔也不賢<lb/>
者廻翔于寺于監上有長官皆有道大臣以命令之以<lb/>
總轄之以紀綱之雖其不才不患近民是亦有以處也<lb/>
其人賢長官尚書薦之小則出宰百里大則出守千里<lb/>
天下有使以領之朝廷且遣使以詢察之不賢者即免<lb/>
之賢者久之増秩以褒之賜金刻璽以旌之或五年或<lb/>
十年而後入為公卿此所以固勢長世之治也<lb/>
</p>
<p>
</p>
  </div>
<div>
                <head>都官集巻四</head>
    <p>
<pb n="KR4d0047_WYG_004-1a"/>
欽定四庫全書<lb/>
　都官集巻四　　　　　　宋　陳舜俞　撰<lb/>
　　書<lb/>
　　　上言災異書<lb/>
具官臣陳某謹昧死上書皇帝陛下臣伏見去嵗江淮<lb/>
之間水潦涌溢頼陛下遣使收撫發粟貸濟尚圖今嵗<lb/>
幸致豐穰而自冬徂春愆失雨雪麥禾槁死榖土未耕<lb/>
萬室憂嗟以謂無復嵗望且聞内自京師外至朔方陕<lb/>
<pb n="KR4d0047_WYG_004-1b"/>
右江浙湖廣幅貟數千里旱暵之患十有八九陛下精<lb/>
𠂻格天焦慮憂民羣臣侍從奉詔齋祈四望山川莫不<lb/>
伸禱然而嘉應未云獲者何也臣聞古之明王哲后消<lb/>
復變異之時言必過乎憂畏使天下莫不聳聴而感悦<lb/>
行必過乎恭儉使天下莫不改觀而嗟咨如此則民動<lb/>
于下天應于上未有災眚不弭休祥不臻者矣臣不敢<lb/>
逺引古事嘗恭聞太宗皇帝端拱淳化之際先已䧏詔<lb/>
仲秋饗太廟俄有彗出東井自七月至于十二月不雨<lb/>
<pb n="KR4d0047_WYG_004-2a"/>
太宗皇帝首下罪已之詔暫停親饗之禮復自盡貶尊<lb/>
號命四方上書只稱皇帝當時中外震駭封章五請始<lb/>
尊法天崇道之號未㡬果獲嘉雪而致豐年如前所謂<lb/>
過乎憂畏恭儉之責可以感動天人者也著于國史炳<lb/>
炳焉真聖人側身修行消禍興福之意雖成湯六事周<lb/>
室雲漢之詩無以加矣伏惟陛下聞善若驚稽古甚鋭<lb/>
况先帝之美奚憚修講伏願陛下深懼災孽斷自宸𠂻<lb/>
䧏詔責躬盡損徽號如端拱之故事兩府大臣既見陛<lb/>
<pb n="KR4d0047_WYG_004-2b"/>
下先身貶損必以兩漢水旱三公䇿免為請陛下慰諭<lb/>
嘉納量奪其官而復其位使修文武之闕政然後布告<lb/>
天下守臣長吏所在有旱者必有知道博學之臣閉閤<lb/>
引咎愧無漢臣鄭巨君隨車致雨之政亦不敢不體上<lb/>
之意勤身政事疏理寃訟罷厨饋之餙廢不急之務以<lb/>
召和氣以致膏澤况今卜郊之年亦可如端拱親饗暫<lb/>
議停罷申告天下以待時雨應洽秋田收成則行躬謝<lb/>
天地宗廟之禮如不幸終旱自可不待躬謝肆眚天下<lb/>
<pb n="KR4d0047_WYG_004-3a"/>
問民疾苦慶賜六軍以厭羣望則陛下享懼災罪已之<lb/>
鴻名國家順時適變之大義不其美歟然臣又聞京房<lb/>
易傳曰欲徳不用兹謂張厥災荒懐聖人之大政皆以<lb/>
議天下之大政皆欲徳之謂也人君徒張用之意而不<lb/>
果其災為旱况陛下仁孝神聖丕冒上下所宜隂陽和<lb/>
風雨時然而未能者臣竊計之朝廷有大廢置當行而<lb/>
未行天下有大根本當立而未立陛下張聖意于深宫<lb/>
而斷之不果大臣持祿取容避而不言此上天所以垂<lb/>
<pb n="KR4d0047_WYG_004-3b"/>
戒而致荒旱之變也亦惟陛下畱神而思之<lb/>
　　　上英宗皇帝書<lb/>
具官臣陳某謹惶恐昧死上書皇帝陛下臣嘗聞古者<lb/>
天子即位上卿進曰如之何憂之長也能除患則為福<lb/>
不能除患則為賊授天子一策中卿進曰配天而有下<lb/>
土者先事慮事先患慮患先事慮事謂之捷捷則事優<lb/>
成先患慮患謂之豫豫則禍不生事至而後慮者謂之<lb/>
後後則事不舉患至而後慮者謂之困困則禍不可禦<lb/>
<pb n="KR4d0047_WYG_004-4a"/>
授天子二策下卿進曰恭戒無怠慶者在堂弔者在閭<lb/>
禍與福鄰莫知其門豫哉豫哉萬民望之授天子三策<lb/>
夫寳位至貴也天下至大也四海至富也臣妾至衆也<lb/>
是何古之聖賢不以為樂而以為憂君臣相戒慮患求<lb/>
福之意如此其早耶然天子者上為天之所子下為天<lb/>
下之父母父愛其子有不扶持而安全之者乎子孝其<lb/>
親有不奉養而嚴尊之者乎要在側身于寅畏之際履<lb/>
道於淵氷之外上所以承乎天之心者著見而明白下<lb/>
<pb n="KR4d0047_WYG_004-4b"/>
所以得乎人之心者漸漬而洋溢則可以銷禍於未萌<lb/>
享福於無窮耳臣不逺言方冊之陳迹竊嘗伏觀先皇<lb/>
帝始於冲妙享有神器涵育天下四十餘年自三代以<lb/>
還千有餘年之君夐乎無有安樂長乆偕於此者何耶<lb/>
由先皇帝聖性至孝帝心至仁天徳至容服御至儉禮<lb/>
容至恭而天人之助昭格旁逹之騐也臣請得别白而<lb/>
言之昔者先皇帝悼痛章懿皇太后不及享四海之養<lb/>
言念毎至涕泗隨之其後奉冊升祔入廟奠享未嘗不<lb/>
<pb n="KR4d0047_WYG_004-5a"/>
感哀動容然所事章獻眀肅皇太后甚謹兩宫制政不<lb/>
失子道陛下謂先皇帝孝徳如此天人有不助乎基祚<lb/>
有不長乆乎先皇帝深惡惨酷之吏吏部考課雖有罪<lb/>
笞撻猶恐為痕累故自臨御四十餘年未嘗輕殺一夫<lb/>
獄疑奏書囚悉緩死陛下謂先皇帝仁徳如此天人有<lb/>
不祚乎基祚有不長乆乎先皇帝時有誣大臣將廢立<lb/>
者然則宜如何哉大則宜族死其次誅其人也先皇帝<lb/>
雖信於始猶不加以法次疑於中未嘗少其任使卒辨<lb/>
<pb n="KR4d0047_WYG_004-5b"/>
於終親信而大用之然則誣罔者又宜如何哉先皇帝<lb/>
猶弗窮治而保全之書曰與其殺不辜寜失不經正謂<lb/>
此也陛下謂先皇帝容徳如此天人有不助乎基祚有<lb/>
不長乆乎先皇帝不好逰畋池臺苑籞無所増葺皇祐<lb/>
中違豫宰相近臣因入見宫寢帷幄施青碧黄褥素裏<lb/>
木器無文當時嘆頌之聲羣口一舌且知愧奢而變約<lb/>
矣陛下謂先皇帝儉徳如此天人有不助乎基祚有不<lb/>
長乆乎先皇帝薦享郊廟齋宿拜立雖禮文極煩不以<lb/>
<pb n="KR4d0047_WYG_004-6a"/>
為勞而恭益加入浮屠老子之宇皆盡容禮宴遇臣下<lb/>
無有大小天顔玉色威嚴若神四十餘年不聞有所狎<lb/>
侮陛下謂先皇帝恭徳如此天人有不助乎基祚有不<lb/>
有不長乆乎匹夫庶士誠於一徳人與令名神與祥報<lb/>
况夫履髙眀而撫廣大一躬而衆徳安行以乆之不懈<lb/>
以終之如此其至者乎恭惟皇帝陛下天資睿聖雷聲<lb/>
淵黙龍潜宫闈克享眷命日麗宸極赫然大明謂非天<lb/>
所啟耶則臣見乾坤清夷象緯照爛瑞物薦至風雷弗<lb/>
<pb n="KR4d0047_WYG_004-6b"/>
迷矣謂非人所歸耶則臣見宫禁無譁冠劔皷舞邉鄙<lb/>
弗聳梯航馳走矣陛下之道徳可謂羙矣陛下之得天<lb/>
人之符可謂久矣然天無常親答之以善則吉不善則㓙人<lb/>
無常心應之以徳則治不徳則亂臣伏見陛下既善其<lb/>
始必善其成以位為憂不以為樂上則念祖宗創業之<lb/>
艱難次則體先帝之所以享國長乆思其所奉慎其所<lb/>
行臣又聞夫孝者善繼人之志善述人之事故父作子<lb/>
述記美文王無憂盡循堯道史以虞舜為聖伏願陛下<lb/>
<pb n="KR4d0047_WYG_004-7a"/>
體先帝之至孝以奉先帝之法度以執長樂之子道則<lb/>
純心逹乎宗廟矣體先帝之至仁以赦過宥罪欽刑慎<lb/>
罰則㤙澤洽乎萬物矣體先帝之至容以信遇勲賢包<lb/>
納臣庶則朝廷無閒言矣體先帝之至儉以損節服御<lb/>
矩法萬事則可以化天下淳樸矣體先帝之至恭以祗<lb/>
事鬼神宴見臣下則福祥日來忠力樂盡矣况今生財<lb/>
匱而國用不足兵力屈而戎夷内侮陛下先事慮事先<lb/>
患慮患天下之計無大於此伏惟陛下奉安陵廟之後<lb/>
<pb n="KR4d0047_WYG_004-7b"/>
聽覽萬㡬之餘延問左右大臣文武舊徳以何術流衍<lb/>
財賦而國有九年之藴以何策教養兵力而天威暢於<lb/>
四夷斷用施行之宜不為苟簡之習如此則中國日尊<lb/>
奠枕而治為善繼於四聖不慙徳於百王太平之祚無<lb/>
疆㣲眇之禍不作矣臣再惟陛下含光蓄徳天下傾心<lb/>
臨朝踐阼不聞失徳至於法先帝所以保天下之羙講<lb/>
古人所以憂天下之心必皆陛下之所能左右勲賢之<lb/>
所可道而微臣身在踈賤言發狂妄盖欲以廣陛下納<lb/>
<pb n="KR4d0047_WYG_004-8a"/>
諫之聖為陛下啓天下之言若陛下赦而不誅收采一<lb/>
二臣將見草茅有致國之論布韋陳經世之䇿不絶於<lb/>
上前陛下不出户牖以收天人之助以成帝王之功豈<lb/>
不羙歟如以臣言狂惑賜之斧鉞臣亦既報國死無所<lb/>
恨惟陛下念之臣謹頓首頓首<lb/>
　　　上英宗皇帝書二<lb/>
具官臣陳某謹昧死上書皇帝陛下臣聞欲治之主千<lb/>
載然後一遇愚者之言千慮亦有一得以千載一遇之<lb/>
<pb n="KR4d0047_WYG_004-8b"/>
時忠臣義士莫不願竭力而盡心以千慮一得之言聖<lb/>
王哲后所以不厭留神而垂聴臣誠愚闇今遇其時恭<lb/>
惟陛下聖智發乎天縱恭儉本乎生資潜徳宫闈儲精<lb/>
墳典不邇聲色不好㳺畋孝徳日躋仁厚淵黙此百王<lb/>
之所不能備者而陛下兼之故自陛下受遺寳命繼體<lb/>
宸極臣民鼔舞不聞問言天地清明無有災癘此固前<lb/>
世之所不易得者而陛下享之今陛下履天下之正位<lb/>
安天下之廣居上則有祖宗之威靈中則有忠賢之腹<lb/>
<pb n="KR4d0047_WYG_004-9a"/>
心下則有億兆之臣妾洗耳以聴陛下之命拭目以觀<lb/>
陛下之致太平昔仲舒有言曰居得致之位操可致之<lb/>
勢又有能致之資真陛下之謂也又曰尊其所聞則髙<lb/>
明矣行其所知則光大矣今陛下欲為二帝則可以侔<lb/>
徳於勛華求為三代則無慙徳於啟誦豈區區漢唐之<lb/>
君文景開元之盛足為儗倫哉顧陛下加之意如何耳<lb/>
而臣聞天下之政有大體有小體大體者人主之務也<lb/>
小體者諸臣羣有司之事也何謂大體審國勢之强弱<lb/>
<pb n="KR4d0047_WYG_004-9b"/>
操主柄之與奪辨左右之忠邪察謗譽之是非是所謂<lb/>
大者也何謂小體進賢退不肖治軍旅通貨財覈刑名<lb/>
謹簿領是所謂小者也人主得大體以齊庶政使王道<lb/>
燦然可觀天下無有逺邇洪纎皆服從而治定則又有<lb/>
三徳一曰容以蓄徳二曰宻以蔵用三曰神以行權臣<lb/>
誠不佞請得為陛下别白而重言之何謂審國勢之强<lb/>
弱夫天下之勢無常也前世之法規摹宏逺可以子孫<lb/>
長乆矣後世守而勿失則日以强或可以持循而失之<lb/>
<pb n="KR4d0047_WYG_004-10a"/>
或不可持循而不新之則浸以弱强弱者興亡之所繫<lb/>
人主者不可不審也天下雖無事未可謂强也度吾天<lb/>
下萬一不幸有大變故有大甲兵有數千里水旱螽螟<lb/>
之憂吾力足以支吾民不廹而至於死亡則可謂强也<lb/>
四夷雖無兵革之患未可謂强也度吾命令足以服其<lb/>
心威武足以加其不臣則可謂强也四方雖無强跋之<lb/>
臣未可謂强也度為吾守則為金城湯池為吾戰則為<lb/>
堅革利兵則可為强也不然者皆弱也今天下之勢正<lb/>
<pb n="KR4d0047_WYG_004-10b"/>
居兩端前世之法亦有得失陛下守其所可守革其所<lb/>
可革則强日至守其所可革革其所可守則其弱日<lb/>
成臣故曰審國勢之强弱以此何謂操主柄之與奪夫<lb/>
人主之柄曰刑賞善用其柄者操諸已非有司諸臣之<lb/>
所敢窺也以爵祿慶賞加有功人主必從而稱譽之以<lb/>
刑戮黜責寘有罪人主或從而愧恥之故雖以薄賞賞<lb/>
大功而士加勸以重罰罰輕罪下服從而不敢怨是何<lb/>
也人知與奪生殺者人主之所以加我而非諸臣之力<lb/>
<pb n="KR4d0047_WYG_004-11a"/>
也不善用其柄者不然爵賞刑殺不復操諸已一切為有<lb/>
司之法故人知與奪生殺出於有司不出於人主視人<lb/>
主之勢反輕於有司是以爵祿日費而君子不加多刑<lb/>
戮日煩而小人無所畏也今有司治賞罰於外而天子<lb/>
主諾於上為日乆矣有司賢歟則以法令資格為常不<lb/>
敢為大沮勸以求免天下之謗而止耳然有賞罰而無<lb/>
沮勸不可言治有司不賢歟則擅威福而厚其私威福<lb/>
擅於外則主勢奪而亂益至甚可畏也臣故曰操主柄<lb/>
<pb n="KR4d0047_WYG_004-11b"/>
之與奪以此何謂辨左右之忠邪夫人主之左右峩冠<lb/>
委佩搢紳簪筆非一二人而足其人未必皆賢也謟言<lb/>
佞色有似乎愛君丹誠赤心或類乎犯上有以訐直而<lb/>
為佞有以退避而餙貪有謀國而盖利其身有進人而<lb/>
實䧟以禍故漢武帝以汲黯之直為妄發而不知平津<lb/>
侯之詐唐徳宗以蕭復為輕已而不明盧杞之姦邪夫<lb/>
忠賢得君則善人進善人進則治以興姦邪見信則正<lb/>
士消正士消則亂以亡人主者不可不早辨也臣故曰<lb/>
<pb n="KR4d0047_WYG_004-12a"/>
辨左右之忠邪以此何謂察謗譽之是非夫君子小人<lb/>
皆有黨也君子見惡如讎小人醜正亦若疾癘故孔子<lb/>
曰鄉人皆好之未可也鄉人皆惡之未可也不如鄉人<lb/>
之善者好之其不善者惡之故士有蹈亷履正而被求<lb/>
全之毁矯情餙貌而獲一時之譽故齊王能察左右之<lb/>
詐而終賢即墨魯侯一惑嬖人之譖而不禮孟軻有國<lb/>
家者不可不戒也方今毁譽不真利害淆亂小人稔為<lb/>
無根之謗以誣善良以亂國政君子亦畏多言之難辨<lb/>
<pb n="KR4d0047_WYG_004-12b"/>
務習苟簡以為身謀薄俗浸長公道由廢此當今之大<lb/>
患也臣故曰察謗譽之是非以此至於進賢退不肖則有<lb/>
宰相治軍旅則有將帥通貨財則有三司覈刑名則有<lb/>
審刑大理謹簿領則有羣有司臣故曰小體者諸臣羣<lb/>
有司之事也陛下躬攬其大則小者徧舉一提其綱則<lb/>
萬目必張古之哲王賢君皆任賢能中心無為晏安昇<lb/>
平無有禍亂奸於其間者本於斯術也然臣前所謂又<lb/>
有三徳一曰容以蓄徳者何也夫徧覆包含之謂容周<lb/>
<pb n="KR4d0047_WYG_004-13a"/>
書曰有容徳乃大中庸曰寛裕温柔足以有容也傳曰<lb/>
川澤納汙山藪蔵疾國君含垢皆謂容也夫用明至於<lb/>
秋毫則視有時而窮求疵至於吹毛則人無所措手足<lb/>
是以古者天子前旒蔽明黈纊充耳以養其徳刑足以<lb/>
去天下之姦而有所赦網足以籠天下之蔽而有所寛<lb/>
謀足以奪人而守之以愚强足以服人而濟之以怯此<lb/>
帝王之為盛徳也與夫漢魏之君捽責大臣詰辱細累<lb/>
以苛為察以刻為明豈同科而語哉臣故曰容以蓄徳<lb/>
<pb n="KR4d0047_WYG_004-13b"/>
以此臣前所謂宻以蔵用者何也夫沉静淵黙之謂宻<lb/>
易曰不出户庭无咎孔子曰亂之所生則言語以為階<lb/>
君不宻則失臣臣不宻則失身㡬事不宻則害成是以<lb/>
君子慎宻而不出也是以先王無大誅賞喜怒之氣不<lb/>
作於顔色無大進退好惡之志不見於語言何則言之<lb/>
為可行也苟欲行之何俟乎言且好惡者固人主之至<lb/>
慎事也上好之則下有寵榮之望非所望而望者亂之<lb/>
所由生上惡之則下有死亡之畏非所畏而畏者禍之<lb/>
<pb n="KR4d0047_WYG_004-14a"/>
所自起故孔子曰惟女子小人為難養也近之則不遜<lb/>
逺之則怨此好惡之深戒也臣故曰宻以蔵用以此臣<lb/>
前所謂神以行權者何也夫神者帝王之獨見天下莫<lb/>
之敢知也易曰神而化之使民宜之伏惟陛下以至容<lb/>
為聖人之量則天下親之不忍欺以至宻韜聖人之用<lb/>
則天下測之不可見非大利害我未嘗斷義然後斷則<lb/>
其斷神矣非大謀猷我未嘗言時然後言則其言神矣<lb/>
天下之進退雖付之宰相陛下特攬其大而親决於内<lb/>
<pb n="KR4d0047_WYG_004-14b"/>
天下之誅賞雖責之有司陛下忽舉其要害而治於中<lb/>
如此則大臣循法而不敢専小臣盡力而無有懈天下<lb/>
畏而不我踈愛而不我侮其智不勞而易眀其務至簡<lb/>
而易功臣故曰神以行權以此恭惟陛下享祖宗甚重<lb/>
之基繼先帝至仁之後無安寳位惟危無易善世惟艱<lb/>
慎終宫闈之舊徳以固人之心無忘前日之素藴以致<lb/>
萬事之治攬前所謂大體者而畧細務用所謂三徳者<lb/>
以全盛美則可以憑几以養神奠枕以致平歌頌美無<lb/>
<pb n="KR4d0047_WYG_004-15a"/>
前之功社稷永不拔之基惟陛下擇焉臣雖卑賤淺陋<lb/>
幸嘗以直言奉先帝大問愛君納説死且不悔况逢聖<lb/>
明必赦其罪此臣所以夙夜拳拳為陛下披極肝膈無<lb/>
有諱避於此不宣臣某昧死再拜<lb/>
　　　上英宗皇帝書三<lb/>
具官臣陳某謹昧死上書皇帝陛下臣雖愚闇先皇嘗<lb/>
以賢良方正科擢臣為第一幸逢陛下大明繼照萬事<lb/>
更始早有聖徳天下屬望臣懐忠憤少知治體忍不為<lb/>
<pb n="KR4d0047_WYG_004-15b"/>
陛下於此時言之乎十一月二十八日謹詣閤門上書<lb/>
其畧曰審國勢之强弱操主柄之與奪辨左右之忠邪<lb/>
察謗譽之是非其次曰容以蓄徳宻以蔵用神以行權<lb/>
冀陛下察焉臣退思學識至淺辭繁而理不白其左右<lb/>
之人蔽匿而不即誅乎然臣不知諱忌終願竭盡愚慮<lb/>
上以廣陛下納諫之聖次以補朝廷威御萬分之一<lb/>
臣出入朝行中日聞臣士大夫稱誦陛下臨朝恭黙尊<lb/>
嚴若神朝廷議論刑賞與奪陛下未嘗親所可否惟二<lb/>
<pb n="KR4d0047_WYG_004-16a"/>
三大臣是任此誠盛徳雖古之賢王諒隂不言何以加<lb/>
此而臣竊惑者古之天子諒隂不言百官總已以聴冡<lb/>
宰三年當是時也朝廷之䘮未聞以日易月也君臣之<lb/>
服不以冠冕代衰絰也四海之人遏宻而不樂也於是<lb/>
天子斬焉在衰絰之中不自任天下責彼其所謂冢宰<lb/>
者固非具臣備位天下之人知其可以代天子為政而<lb/>
其自任以責亦斷然不疑故人無間言國無廢事三代<lb/>
之後秦漢以來不復如此乆矣繼體守成之君要在躬<lb/>
<pb n="KR4d0047_WYG_004-16b"/>
親政事收攬威柄以厭服天下惟恐人心之不早得也<lb/>
如機之張審括而發勢不得乆甚可懼今陛下即位以<lb/>
來奉承先帝遺制以日易月變服從吉山陵既備升祔<lb/>
成禮四海之人拭目而望洗耳而聴以謂陛下將大有<lb/>
為親用威柄興舉庶政以强王道今乃退託淵黙委政<lb/>
大臣小不聞興滯補敝之論大無進賢退不肖之議天<lb/>
下萬事無有大小皆宰相羣有司是非廢置於下而陛<lb/>
下不過主諾而已以謂天子諒隂之義適當然無乃泥<lb/>
<pb n="KR4d0047_WYG_004-17a"/>
古而不切於今習小而遺大豈所以厭塞天下想聞之<lb/>
意乎古者周官八柄之法曰爵禄廢置與奪生殺冢宰<lb/>
所以告諸王而馭羣臣豈大臣之所得為而天子特主<lb/>
諾之事耶夫天子者非以位號冨貴可為尊嚴為其得<lb/>
操是數柄大臣有所不與知天下莫之敢窺故也不操<lb/>
此柄徒恃位號不足長乆此臣夙夜為陛下凛然寒心<lb/>
也伏惟陛下恭黙思道行欲逾年改元布政必稽典禮<lb/>
伏願陛下早攬權綱親制威柄謹用馭臣之術發明求<lb/>
<pb n="KR4d0047_WYG_004-17b"/>
治之心於其進人材也問其進之所以然陛下亦曰可<lb/>
進則進之不可則勿進不必資格為拘也於其罰有罪<lb/>
也問其罪之所由致陛下亦曰可罰則罰之不可則勿<lb/>
罰不必文法為用也是亦可謂馭臣之術矣至於宴見<lb/>
大臣願陛下親降聖問且以今天下為治時耶為未治<lb/>
時耶大臣以為治耶則問其欲致陛下侔徳於何王以<lb/>
為未治時耶則問其天下萬事孰先為本務如此則陛<lb/>
下願治之心丕冐於萬物馭臣之聲震慴於區宇威權<lb/>
<pb n="KR4d0047_WYG_004-18a"/>
歸於掌握法制不出於臣下天下蒼生矯首翹足將見<lb/>
太平之政矣臣位踈言親忠義所激誅死無恨惟陛下<lb/>
擇焉不宣臣謹昧死再拜<lb/>
　　　上神宗皇帝言天變書<lb/>
具官臣陳某謹昧死上書皇帝陛下臣聞天之於人君<lb/>
猶父之與子今夫家有嚴君盛色厲訓毅然不可犯夫<lb/>
豈致惡於其子歟庸非念家道付與之重欲以大義日<lb/>
成就其賢耳善為子者戰戰慄慄畏親之威求為克家<lb/>
<pb n="KR4d0047_WYG_004-18b"/>
之道則不失為賢子也故夫上天之出灾異變怪以告<lb/>
人君者正如嚴父之盛色厲訓以誨其子非將有以致<lb/>
禍敗於當世将以天下負荷之難欲以感動夙夜不皇<lb/>
康寜以成就其安樂長乆善為天子者要在兢兢業業<lb/>
畏天之怒求為保安天下之道則不失為賢君恭惟陛<lb/>
下聖哲英睿天縱神賛緝熈光明經文緯武伏自纉臨<lb/>
寳御親擇俊髦講新治道天下之人拭目洗耳望皇極<lb/>
之丕光聴太平之休聲日夜于兹顧何有政之繆盭徳<lb/>
<pb n="KR4d0047_WYG_004-19a"/>
之愆失可以致譴於天邇者地震京師河北郡縣甚者<lb/>
覆城櫓壊廬舍殺人不可勝數流離滿道愁嗟籲天陛<lb/>
下上當威變凛如朽馭故復調遣執法侍從以便宜出<lb/>
行收撫凋瘵恩澤甚厚然臣聞遇災而懼側身修行周<lb/>
宣王之所以中興也唐太宗将有封禪之事星孛太㣲<lb/>
納禇遂良之諌車駕至洛而罷此貞觀之太平所以比<lb/>
隆於三代也臣比者伏讀七月御札将以仲冬迎至之<lb/>
日躬享南郊夫郊吉禮也陛下稽古總攬留神威柄勉<lb/>
<pb n="KR4d0047_WYG_004-19b"/>
節孺慕躬親萬機然猶在先帝諒隂之中盖禮官博士<lb/>
引漢唐駁雜之議苟為傅㑹非二帝三王之禮也夫三<lb/>
載四海遏宻八音記于堯典䘮事未畢魯禘荘公譏於<lb/>
春秋此聖人之法所可用者陛下何近慕于漢唐哉且<lb/>
陛下以是月甲戌誕降丕號欲有事于就陽越十日甲<lb/>
申而太隂為變似天意有所未合惟陛下昭然逺寤引<lb/>
咎自厚降恐懼之詔停親享之禮申命有司如嵗四郊<lb/>
褒加節文以大臣攝行終事陛下又或挹損徽稱止四<lb/>
<pb n="KR4d0047_WYG_004-20a"/>
方駿奔之豆籩賜諸侯貢賀之玉帛以給朔方支調營<lb/>
繕然則天監陛下奉承威靈不為進見之安民知陛下<lb/>
哀憐困苦未尸盛徳之事後世仰陛下甄正失禮逺遵<lb/>
經典一舉而三美合又豈止道延休嘉消去灾眚而已<lb/>
乎且臣又聞隂之為物也為甲兵為隂謀為彊臣為夷<lb/>
狄為宦官宫妾或者天以其類大為動揺以告陛下亦<lb/>
惟陛下深思逺慮憂患而豫防之鑾輿雷動宫禁夜寂<lb/>
廟垣郊畤列㦸施焉非有九重之嚴金湯之固苟陛下<lb/>
<pb n="KR4d0047_WYG_004-20b"/>
觀變自重以愛社稷亦不得自比於和平之時也臣誠<lb/>
私憂過計輙凛凛於此不知忌諱觸冒萬死惟陛下察<lb/>
焉誠惶誠恐頓首頓首<lb/>
</p>
<p>
</p>
  </div>
<div>
                <head>都官集巻五</head>
    <p>
<pb n="KR4d0047_WYG_005-1a"/>
欽定四庫全書<lb/>
　都官集巻五　　　　　　宋　陳舜俞　撰<lb/>
　　奏狀<lb/>
　　　奉行青苗新法自劾奏狀<lb/>
熙寧三年五月具位臣陳某凖州牒前後録降勑命及<lb/>
轉運司牒提舉常平廣恵倉司牒榜等近准勑條將常<lb/>
平廣恵倉錢斛依陜西青苗錢例毎於夏秋以前約逐<lb/>
處收成時酬價立定額支每斗價例曉示召人情願請<lb/>
<pb n="KR4d0047_WYG_005-1b"/>
領隨税送納斛㪷或納時價貴願納見錢者並許從便<lb/>
雖時價極貴比之元數取利不過二分即不得障遏民<lb/>
戶不令請領及有不願請者亦不得一例抑配者臣伏<lb/>
見民間出舉財物其以信好相結之人月所取息不過<lb/>
一分半至二分其間亦有乘人危急以邀一時之幸雖<lb/>
取息至重然猶不過一倍比及收斂或齎持饋餉務為<lb/>
歡悦詣門負載不責輸送或始約緡錢而償榖粟始約<lb/>
梁稻而償布縷斂者以得為幸償者不一而足至有改<lb/>
<pb n="KR4d0047_WYG_005-2a"/>
為後期變取庸賃下雖魚鹽薪蔌耰鋤錡釡之類皆以<lb/>
其價取之盖苟不務此貧疾逃亡空有質劑官不為理<lb/>
此天下出舉之常也今朝廷所置官局募民以青苗貸<lb/>
取錢斛以為寛農賑乏之恵故所設法槪以周密出舉<lb/>
給納皆從民便然要之人情以米粟出納不若用錢之<lb/>
簡便也今使有司必約中熟為價貸民以錢度吾民非<lb/>
嵗大稔米榖至賤亦必償緡錢而出所謂二分之息耳<lb/>
然所謂二分之息者今約為六月而以算數求之在民<lb/>
<pb n="KR4d0047_WYG_005-2b"/>
間一倍取之於民猶足為補助盖不思責辦州縣期㑹<lb/>
輸送卒無逋負之理欲如私家雜償他物勢亦無由倉<lb/>
庫給納人情乞取如影隨形雖臯陶設法而身行之亦<lb/>
不能盡比之民間取與相安而無督責威刑之懼臣以<lb/>
謂雖曰官所取之息尚輕固巳不減民間一倍之重矣<lb/>
勑意又慮州縣不能曉知新法之意而以錢斛抑配百<lb/>
姓故復申飭講解著為條約然臣體問方今小民匱乏<lb/>
十室八九應募之人不召而至何可勝計為國論者反<lb/>
<pb n="KR4d0047_WYG_005-3a"/>
憂抑配斯過計矣盖譬如孺子見飴蜜必染指爭食然<lb/>
父母疾止之恐其積甘足以生疾今為民官長止其窮<lb/>
濫不使受貸輕費終蹈督責之困愛之惜之不為無意<lb/>
臣又比見民間挾豪勢欲為傾奪人之計者必先多以<lb/>
金帛陽為好言以相假借又包藏微意謂之書契不收<lb/>
其利乃使愚夫騃子不思後悔恬然坐費以及期㑹因<lb/>
躡其無所償之時痛為廹逐始既未嘗論利則訴於州<lb/>
縣州縣不得不受公私交廹禁錮鞭箠日以危急故能<lb/>
<pb n="KR4d0047_WYG_005-3b"/>
賣其田宅傭其妻孥如此者多矣故世之有識耆老誡<lb/>
其鄉黨賢父兄誨其子弟未有不以貸貰逋負為生事<lb/>
之不善也昔者祖宗著令諸以財物相出舉任從書契<lb/>
官不為理保全元元之意盖深逺矣今乃官自出舉設<lb/>
為賞罰奬勸惡吏誘之以便利督之以威刑方之舊法<lb/>
亦已異矣且臣再讀詔書以謂振民乏絶抑兼并法無<lb/>
出此及見有司申明科條又使十戶為甲甲中須有上<lb/>
三等一人充保浮浪無抵當之人不得一例俵散夫謂<lb/>
<pb n="KR4d0047_WYG_005-4a"/>
之浮浪鄉人之所不保止是乏絶至甚濱於轉徙溝壑<lb/>
之人今固不䝉其恵矣復欲藉此以抑兼并臣恐法終<lb/>
行特為天下兼并之地耳何以言之天下之有常平倉<lb/>
非能人人計口而受餉也盖市井田里常有榖價踴貴<lb/>
之時官以常平之粟減價賤糶則積榖者自然不得復<lb/>
珍市深藏以邀貴價於是生民隂受其賜矣且如越州<lb/>
去年民田未嘗有水旱螽螟之災只因隣州不稔米商<lb/>
罕至榖價日增本州以常平倉米自正月出糶至五月<lb/>
<pb n="KR4d0047_WYG_005-4b"/>
凡四萬五千餘石乃僅能裁止貴糶民免艱食以一州<lb/>
而言天下理勢畧同今朝廷以新法散常平為青苗唯<lb/>
恐不盡使倉庫既空饑饉薦至則兼并之民必乘此時<lb/>
有閉糴而貴糶者未知州縣將何法以制之斗粟萬錢<lb/>
未可知也此豈不為兼并之利哉臣又竊謂兼并者之計<lb/>
今官既放無庸爭利但可藏鏹坐待隣里之人逋負青<lb/>
苗惡吏嚴督之時賤買人之田宅和質人之妻孥而已<lb/>
臣故曰此特為兼并之利也詔意又恐州縣避事不務<lb/>
<pb n="KR4d0047_WYG_005-5a"/>
推行新法抑遏人戶不肯俵散是尤不然臣嘗私為州<lb/>
縣主者之計今必使奉行新法姑縱之貸亦不患斂之<lb/>
之難也盖朝廷設法已分為夏秋二料五月放秋料正<lb/>
月放夏料所斂秋料正在正月間所斂夏料正在五月<lb/>
間不過給秋料使以納正月所舉者給夏料使以納五月<lb/>
所舉者則其出民力者但計所當息錢益所給為所納<lb/>
耳若然則是使吾民一取青苗錢終身以及世世一嵗<lb/>
常兩輸息錢無有窮己萬一如此則是别為一賦以敝<lb/>
<pb n="KR4d0047_WYG_005-5b"/>
生民非朝廷王道之舉也臣雖愚闇嘗深世務官於縣<lb/>
道職在愛民今不敢苟免按問雷同官吏誘䧟小民日<lb/>
入困敝在犬馬之心亦深惜輕誤聖朝别生此賦所有<lb/>
青苗新法難以奉行謹具狀自劾以聞伏候勑㫖<lb/>
　　制<lb/>
　　　江西路轉運副使呉潛除太常少卿制<lb/>
勑具官某禮樂根於心著於日用達於天地之化百物<lb/>
之産隆古聖人重之故分命夷䕫以治其精後世文勝<lb/>
<pb n="KR4d0047_WYG_005-6a"/>
實衰一奉常掌其粗足矣矧卿不常命惟貳之置爾以<lb/>
掄魁之望發名父之傳事親從兄仁義充於一性而禮<lb/>
以節之樂以樂之無非實理出揚濡轡之光華入總容<lb/>
臺之制作孰非實用哉世教之防範不立人心之情偽<lb/>
益滋借鉏取帚拔劒擊柱綱常幾少隳矣爾其思辨上<lb/>
下和神人之道以暢所學可<lb/>
　　論<lb/>
　　　救治論<lb/>
<pb n="KR4d0047_WYG_005-6b"/>
世莫不思治而治未必至者盖措非其道而復怠之也<lb/>
古之善為治者必思有以教之不教其民而欲治之至<lb/>
古之時無有也必思有以富之不富而欲教之至古之<lb/>
時無有也既富而教行而又勤思力為不變其乆而遲<lb/>
其誠後之治不然不測其端而惟其末之求或從而忽<lb/>
之而博其所以治甚者淫邪酷暴之政無所不到此治<lb/>
之世所以常少而不治之世常多古之時富之有原教<lb/>
之有端井農之地使其業不浮中民之富使其求易足<lb/>
<pb n="KR4d0047_WYG_005-7a"/>
無煩横之費以蠧民之貨無兼并之俗以奪民之財與<lb/>
夫山澤百物之税無一至于民故饑不困乎食寒不困<lb/>
乎衣然後先之以教之意親我所愛也而恩達乎天下<lb/>
矣幼吾所恤也而恵達乎天下矣愛吾愛以及人之愛<lb/>
天下相勉于仁矣利吾利以及人之利天下相從于義<lb/>
矣既又慮其未也有庠有序儒而業師而教俾其誠意<lb/>
相固信讓相篤怡然有文以相接懽然有禮以相交而<lb/>
又賓其賢者能者而長之治其所未至治之而不帥則<lb/>
<pb n="KR4d0047_WYG_005-7b"/>
屏之兾其思而遷善也又其不可則刑之非私也天下<lb/>
共之也故恩之浹于民也周而被之者廣教之及于物<lb/>
也洽而感之者深然後與之安而居則和而可保與之<lb/>
危而守則確而不怠此古之時富之必求所以富之之<lb/>
術教之必求所以教之之原如古之無是則民之不胥<lb/>
而為盗也蔑矣古之能舉者唐虞三代而已故其民與<lb/>
其昆蟲草木無一不䝉其澤者易曰信及豚魚詩曰敦<lb/>
彼行葦牛羊勿踐履牛羊之賤不忍不仁豚魚之微誠<lb/>
<pb n="KR4d0047_WYG_005-8a"/>
足以及之况其他者乎此其深根固蔕長生粹治之極<lb/>
也三代而下治之盛者莫過於漢唐漢有天下更二十<lb/>
四君四百餘年其治獨言于文帝唐有天下傳世二十<lb/>
而可稱者僅一太宗焉文帝太宗有治天下之才而又<lb/>
有治天下之心然而不得與三王同者盖其禮樂制度<lb/>
不能盡憲三王而為也夫以孝文之德太宗之明當時<lb/>
之輔佐既賢且能而又不至况又不為孝文太宗者乎<lb/>
故漢之亡也非衰敝而亡迹孝武而亡也唐之亂也非<lb/>
<pb n="KR4d0047_WYG_005-8b"/>
削弱而亂迹明皇而亂也是豈不乘强盛之勢有治天<lb/>
下之資而亂且亡者盖措非其道而怠之也果二帝能<lb/>
純先王之道而孝武明皇復繼之以不怠則奚所而不<lb/>
至耳方今天子仁聖富有四海之廣萬物之稅皆竭于<lb/>
上比之三王之資不為不富也賢能佐職中外之臣舉<lb/>
數千員而又嵗詔四方之較于有司者幾萬比之三王<lb/>
之士不為不多也然而財不足給于用能不足充于官<lb/>
而治未臻乎極致者何也得非民之財雖竭于上而費<lb/>
<pb n="KR4d0047_WYG_005-9a"/>
之不節地之力雖盡於下而民之豪且兼儲雖運而兵<lb/>
之食或浮官雖進而使之源不澄士取或非其術而濫<lb/>
者進令下不堅其守而民之揺上之操者日益勞下之<lb/>
供者日益艱其政日離其民日危夫有四海而又有多<lb/>
士之資復遇天子之仁聖財不足用于上而民既困能<lb/>
不足備于官而教且惰禮義不足道于人而不已驕制<lb/>
度風俗皆未至于古之治者將非為今之計姑欲其速<lb/>
利而未嘗志于其民也為治而不志其民烏乎而治也<lb/>
<pb n="KR4d0047_WYG_005-9b"/>
幸而有志于此則曰能富之不求所以富之之術能教<lb/>
之不求所以教之之原舉是而為治幾何而不至于弊<lb/>
然則將有為之則若何曰立其制限其土省天下之浮<lb/>
費而明先王所以富之教之之術而以導之使忠信孝<lb/>
悌充塞于四方上下民奚㳂而不治哉詩曰迨天之未<lb/>
隂雨徹彼桑土綢繆牖戶此其可也<lb/>
　　　臣難論<lb/>
臣非難於必治而難其所以治臣之於君也可導而莫<lb/>
<pb n="KR4d0047_WYG_005-10a"/>
為導之而又啟其非則世之所以為能臣而古之所以<lb/>
為盗其君也古之善臣其君者舉其君日聞正言見正<lb/>
道左右前後百執事之賤舉皆擇正人而為之助宜其<lb/>
日入於善而紀綱正道德洽深根固蔕浸明浸昌而不<lb/>
㧞者也不善是者反此姑一時之安曰吾能致其君國<lb/>
富兵强寧且安而已奚暇紀綱道德之為哉有從而詆<lb/>
之則曰彼道迂濶非切於務抑吾君未必能也甚者或<lb/>
從而陷之於姦邪淫僻無所而不至噫人臣之大患莫<lb/>
<pb n="KR4d0047_WYG_005-10b"/>
大期君於不能為當其未事而莫之導已事而聽其為<lb/>
此古人所謂赤子將不及乳於其母也夫源之深者流<lb/>
必長根之厚者葉必茂三代之時其興也皆二三百年<lb/>
生民舉見聖人之治而不及於亂及其衰也雖庸君暗<lb/>
主亦二三百年而後已興與衰奚其乆而延也周公之<lb/>
聖伊吕之賢輔翼其間其致君功德不以非聖之道啟<lb/>
其君故其道正其根堅且牢雖其衰也猶有先王之化<lb/>
漸漬之深其乆不絶宜矣三代而下强而起者不數十<lb/>
<pb n="KR4d0047_WYG_005-11a"/>
年及其衰也亦不數十年而國統絶滅者何其速而易<lb/>
也管仲之權商鞅之術為之贊佐汩先聖之法以罔其<lb/>
君故其道不正其根易揺雖其寧也紀綱已内壞况其<lb/>
衰也烏能乆而不絶哉伐深根者難為功摧枯朽者易<lb/>
為力夫以三代而上豈盡聖且明太甲昏周成弱三代<lb/>
而下豈盡昏且亂齊桓之畧秦孝之勇非有伊周之道<lb/>
以正之則太甲周成未必至于聖而管商之徒不以非<lb/>
道啟之而一束以先王之法齊秦幾何其不治且明哉<lb/>
<pb n="KR4d0047_WYG_005-11b"/>
但為伊周者其心常恐其不正管商之心奚為不正哉<lb/>
民焉富而已矣國焉强而已矣奚為而不帝乎曰帝不<lb/>
可也奚為而不王乎曰王不可也槌提仁義絶滅禮法<lb/>
以愚民志以啟民亂誣惑其君以至於霸則管商之心<lb/>
其不仁已乎噫周公不世出伊吕不時生有焉不幸而<lb/>
出於齊秦之世而為管商之術以啟其君則帝不帝王<lb/>
不王治奚從而至哉抑其所負何如爾今之臣其君者<lb/>
欲致其君一臻於三代宜乎取斯以為鑒爾<lb/>
</p>
<p>
</p>
  </div>
<div>
                <head>都官集巻六</head>
    <p>
<pb n="KR4d0047_WYG_006-1a"/>
欽定四庫全書<lb/>
　都官集巻六　　　　　　宋　陳舜俞　撰<lb/>
　　說<lb/>
　　　進治說序<lb/>
臣竊謂前世君人或因天地之變乃下不諱之詔以收<lb/>
羣䇿以承天意未有若陛下盛徳日新區宇晏然而憂<lb/>
勤補察招納忠讜於太平無事之時故間嵗徳音一下<lb/>
若士類若臣屬靡然應書以起巍巍乎帝王之髙致百<lb/>
<pb n="KR4d0047_WYG_006-1b"/>
世無有及也巳惟是承問之臣牽拘時文習溺進取未<lb/>
有能為陛下極興治補弊之要建持盈守成之䇿以副<lb/>
虛懷臣實恥焉況今天下雖安王道之决生民之病豈<lb/>
特一二而已安而必思危治而必思亂故能消禍於未<lb/>
萌垂世于大定耳臣嘗為陛下思之思之不能黙已嘗<lb/>
竊有述焉摠五十首離其篇為上下上篇言皇王之軌<lb/>
法兼眀當世所未至下篇指國家之蠧敝要以施行之<lb/>
便宜臣雖鄙陋盖得其略矣合而名之曰治說言執是<lb/>
<pb n="KR4d0047_WYG_006-2a"/>
以徃天下可得而治也至有權倖之所避忌安危之所<lb/>
深繫朝廷之所宜憂臣既以言責充選無復回隱以取<lb/>
容悦惟陛下察焉<lb/>
　　　說御<lb/>
說曰王良善御雖奔踶之馬泛駕之轡無不服習由銜<lb/>
勒之持者在己而制使之得其理也有天下國家者不<lb/>
可不知也内而朝廷百官外而九州萬國其所持者莫<lb/>
不在天子而制使之者皆吾法與命可謂善御矣夫爵<lb/>
<pb n="KR4d0047_WYG_006-2b"/>
以御徳天下貴貴而尚賢故詩曰樂只君子天子命之<lb/>
賞以御功天下事事而尚力故詩曰君子至止福祿如<lb/>
茨刑以御姦天下惡惡而尚恥故詩曰豈不懷歸畏此<lb/>
簡書職以御百官官人以位而奉常責故詩曰靖共爾<lb/>
位好是正直朝貢以御諸侯中國持籍而莫敢廢故詩<lb/>
曰率土之濵莫非王臣地著以御萬民則四方不易業<lb/>
以事上故詩曰雨我公田遂及我私征伐以御不庭則<lb/>
風誥所可及者莫不面内而服從故詩曰戎狄是膺荆<lb/>
<pb n="KR4d0047_WYG_006-3a"/>
舒是懲君人持是數者以立於四海之内故謂之不失<lb/>
其御在易之乾曰乾元用九天下治也言君者臣之御<lb/>
也坤曰履霜堅冰至言陽者隂之御也䝉曰擊䝉利用<lb/>
禦㓂言朝廷者四方之御也剥曰貫魚以宫人寵言君<lb/>
子者小人之御也師曰王三錫命懷萬邦也言賞者徳<lb/>
之御也噬嗑曰屨校滅趾无咎言刑者惡之御也嗚呼<lb/>
春秋之時天下可謂無御矣弑君三十六君臣失其御<lb/>
矣滅國五十二諸侯失其御矣戎諸侯相盟伐吳楚越<lb/>
<pb n="KR4d0047_WYG_006-3b"/>
之君日交於干戈四方失其御矣水旱螽螟大饑告糴<lb/>
山崩地震萬民失其御矣齊有田常魯有三桓晉有六<lb/>
卿其為竊盜逃奔不可勝紀盖天下刑賞蕩然無御矣<lb/>
當是時也龜鼎不足以重世位號不足以存天下然而<lb/>
或維持而未亡者恃諸侯不以位號為美而不欲為如<lb/>
欲之其勢振槁耳御之不可失也如是非一朝一夕之<lb/>
故其所由來者漸矣夏之亡非桀之罪也太康失其御<lb/>
十五世矣商之亡非紂之罪也帝甲武乙失其御九世<lb/>
<pb n="KR4d0047_WYG_006-4a"/>
矣周之亡非赧之罪也平王失其御二十二世矣秦二<lb/>
世而亡由知御不知徳知君不知民漢王功臣不制九<lb/>
國文景雖治而其御先亡其後東都中興或者天未厭<lb/>
亂彊臣大豎提三尺之孤號命天下十世之御不道也<lb/>
唐初武徳貞觀之御可謂美矣然永徽之後顛而復扶<lb/>
危而復持天下之御無常或入扵强臣哲婦或在於宦<lb/>
官宫妾君子謂天祐之亡由亂始於永徽而天下不可<lb/>
復御矣噫御者天下之要勢禍福之機也其勢具其機<lb/>
<pb n="KR4d0047_WYG_006-4b"/>
存髙臺廣榭天下不為害繁聲麗色天下不為蠧金玉<lb/>
冠佩天下不為費狗馬馳騁天下不為耗其勢移其機<lb/>
失茅茨土階不足以制强梗宵衣旰食不足以威禍亂<lb/>
堅甲利兵盜賊之用也髙城深池諸侯之利也然則為<lb/>
天下者將不失其御如之何曰為君慎名器明法以治<lb/>
臣下名器者御之力也名器一失猶轡而不銜韁而不<lb/>
持其為蹄齧馳躍之患不可復駕必矣法不明猶孺子<lb/>
攬六轡而致千里中道竊發將何以御之故傳曰名器<lb/>
<pb n="KR4d0047_WYG_006-5a"/>
不可以假人易曰開國承家小人勿用皆御之謂也臣<lb/>
愚不佞故為御説<lb/>
　　　說用<lb/>
說曰六經之㫖不同而其道同歸於用天下國家所以<lb/>
道其道而民由之用其用而民從之非以華言單辭殊<lb/>
指奥義為無益之學也故易有吉凶吉凶者得失之用<lb/>
也書有典誥典誥者治亂之用也詩有美刺美刺者善<lb/>
惡之用也春秋有褒貶褒貶者賞罰之用也禮有質文<lb/>
<pb n="KR4d0047_WYG_006-5b"/>
質文者損益之用也樂有雅鄭雅鄭者性情之用也故<lb/>
深於易者長於變深於書者長於治深於詩者長於風<lb/>
深於春秋者長於斷深扵禮者長於制深於樂者長於<lb/>
性學者有六失教者必知之玩爻象而不明乎得失事<lb/>
辭命而不濟於治亂考風雅而不適於善惡探筆削而<lb/>
不行於賞罰明制度而不通於損益知聲音而不及乎<lb/>
性情此學者之蔽天下國家之大患也君子研乎動静<lb/>
之幾而不失其正明乎進退之時而無有悔吝則深於<lb/>
<pb n="KR4d0047_WYG_006-6a"/>
易者也裁制天下而畫一號令於臣民之上而民聴以<lb/>
服則深於書者也始於家人終於國俗樂而不淫正而<lb/>
不雜則深於詩者也進賢退不肖懲惡而勸善則深於<lb/>
春秋者也殊文章異器械經制立而分不亂則深於禮<lb/>
者也其民安以樂鼓之舞之而不知所以然則深於樂<lb/>
者也伏羲神農黄帝通其變而民不倦易之用也堯舜<lb/>
禹湯揖讓征誅而天下信書之用也太王王季文武之<lb/>
化夫婦以正朝廷以治詩之用也三代之治君尊臣卑<lb/>
<pb n="KR4d0047_WYG_006-6b"/>
君令臣行强而不幷弱衆而不暴寡禮之用也倉廩實<lb/>
衣食足養生送死而無憾樂之用也漢之中興循名責<lb/>
實信賞必罰以繩臣下春秋之用也是以君得其用為<lb/>
經術之君臣得其用為經術之臣舟航具而不能渡江<lb/>
河弓矢調而不能射正鵠非舟航弓矢之惡人之不為<lb/>
用然也君子所貴乎道者以其濟於用也嗚呼聖人沒<lb/>
燔於秦專門於漢下至晉宋齊梁魏隋唐之間人知訓<lb/>
詁而不知經斷析其言而不顧理散而為章句竊而為<lb/>
<pb n="KR4d0047_WYG_006-7a"/>
進取之術君子不以為成徳小人假以文姦言甚哉生<lb/>
民不見六經之用久矣天下國家安治乎朝廷文明格<lb/>
天禮義成俗邊塞無荷戈戴胄之叟閭里有絃歌羽籥<lb/>
之童而自建學養士師儒明以經術學者靡然嚮風矣<lb/>
陛下垂精稽古退朝昃晏博延儒臣分講經藝吁自漢<lb/>
唐以來斯文之盛未見其比也然臣尚有疑焉陛下尊<lb/>
經勸學三十餘年矣謂嘗為易矣當世之事庸有當變<lb/>
而未變者乎謂嘗為書矣朝廷之號令庸有出而不為<lb/>
<pb n="KR4d0047_WYG_006-7b"/>
斯民之所鼓舞者乎謂嘗為詩矣庸有人倫風俗不惇<lb/>
睦於禮義者乎謂嘗為春秋矣庸有姦人㡬幸賢者退<lb/>
而窮處者乎謂嘗為禮矣庸有經制未具而縱侈不節<lb/>
者乎謂嘗為樂矣庸有疾苦愁嘆和樂斯缺者乎今天<lb/>
下雖治不能無數者之弊由庠序雖設不官師儒經術<lb/>
雖進未能忘章句學者探訓詁而不求聖人之心士資<lb/>
為進取而不知為天下之用雖陛下虛懐高議側席異<lb/>
聞而承學之臣固未有懷經濟之謨探帝王之術傅㑹<lb/>
<pb n="KR4d0047_WYG_006-8a"/>
六藝以奉清問不過離析文義揚㩁同異是未副陛下<lb/>
問道求治之勤也人亦有言勛華無講觧之辭啟誦不<lb/>
為章句之學皆能躋民仁壽垂世治定不以能蹈道適<lb/>
用而已乎臣愚不佞故為用說<lb/>
　　　說復<hi>原闕</hi>
　　　說變<lb/>
說曰易曰窮則變變則通通則久極天下之事業者不<lb/>
過斯言也物生必有窮窮而不變是絶物也上古之治<lb/>
<pb n="KR4d0047_WYG_006-8b"/>
嘗以為法窮而不能無亂故聖人為之作耒耜以耕稼<lb/>
為之作網罟以佃漁為之作棟宇以居處為之作舟楫<lb/>
以濟不通為之服牛乗馬以致逺為之立書契以信為<lb/>
之日中為市以易有無為之裁棺槨以葬為之為弧矢<lb/>
以禦為之垂衣裳以治天下伏羲傳之神農神農傳之<lb/>
黄帝黄帝傳之堯堯傳之舜所傳者道所相易者變然<lb/>
天下之能事畢矣夏之衰而商變之商之衰而周變之<lb/>
其言曰三王之道若循環然忠質文相救之謂變為是<lb/>
<pb n="KR4d0047_WYG_006-9a"/>
說者其賊道矣道不質不文三王本人情而皆有敝不<lb/>
可易者道而所可變者敝也奚文質之拘而不為人情<lb/>
者乎周之敝極矣為秦者宜變之而代之以亂政故其<lb/>
民魚爛不可復治漢變秦之苛而不變秦非先王之法<lb/>
故其治不及三代下至乎晉宋齊魏梁隋之相代猶抱<lb/>
薪止燎推波障瀾君子未見其能愈也隋之亂固甚矣<lb/>
而唐變之而房杜數子者卒有愧於禮樂君子知其變<lb/>
而不至於治也國家剗五季之亂纘百王之緒垂萬世<lb/>
<pb n="KR4d0047_WYG_006-9b"/>
之業而斯民出於塗炭沐於清瀾脱於罔罟縱之寥廓<lb/>
外無强臣跋扈之患内無刀鋸慘酷之刑盛哉哲王之<lb/>
變百世所不可及也然鹽酤茗筭者五季之禁也朝廷<lb/>
利而不知革一土十税者五季之征也朝廷斂而不能<lb/>
弛張頥待餉者五季之兵也朝廷姑息之而不知教侮<lb/>
中國求貨利者五季之外域也朝廷恃而不知備禦者<lb/>
今其敝可謂至矣天下以禁犯法而人無完膚以税入<lb/>
官而室無餘粟此二者恩澤不流而衣食不足上無以<lb/>
<pb n="KR4d0047_WYG_006-10a"/>
固其下而民思為盜矣天下以十户養一兵而兵不足<lb/>
以戰金帛以供誅求者無窮而中國之生則有限此二<lb/>
者窮下之利匱上之財非長久之策嗚呼其亦不變而<lb/>
已乎古人有言曰治國猶琴瑟琴瑟不調甚者必解絃<lb/>
而更張之乃可理也為國不調不如更化臣愚不佞故<lb/>
為變說<lb/>
　　　說應<lb/>
說曰天有五行五行相為氣而順沴之感一也人有五<lb/>
<pb n="KR4d0047_WYG_006-10b"/>
事五事相為體而善惡之致一也君人者應五氣兼五<lb/>
體猶水之有源木之有本源渾而流獨清未有能也昔<lb/>
箕子為武王言之詳矣若曰人君恭五事則五行得其<lb/>
性而庶應常休人君慢五事則五行失其性而庶應常<lb/>
咎一事之飭四事之備也一氣之順四氣之協也一應<lb/>
之美庶應之至也故肅而無不乂乂而無不哲哲而無<lb/>
不謀謀而無不聖是善惡之致一也雨若則暘若暘若<lb/>
則燠若燠若則寒若寒若則風若是順沴之氣一也堯<lb/>
<pb n="KR4d0047_WYG_006-11a"/>
舜行徳五事有不備者乎五行有不協者乎庶應有不<lb/>
至者乎桀紂行惡五事復備乎五行復協乎庶應復至<lb/>
乎宜箕子合而言之也説書者不以文害義然後天人<lb/>
之理盡矣京房歆向何人哉古之亂常人也其説曰五<lb/>
行五事不同而各有應天以一氣報一事是離而言之<lb/>
也信斯言天地之功亦息矣仲尼作春秋日食地震山<lb/>
崩大水旱災螽螟蜚<graphic n="KR0558" url="https://raw.githubusercontent.com/kanripo/KR-Gaiji/master/images/KR0558.png" mimeType="image/png"/>霜雹雨雪之不時皆書之是天<lb/>
子諸侯無有五事三徳天寧諄諄以五行為周為魯為<lb/>
<pb n="KR4d0047_WYG_006-11b"/>
列國之屬哉後之言災異者多矣天地變動日星失行<lb/>
陽愆陰伏草木人物禽獸之怪異君臣相與言曰政事<lb/>
不脩乎號令不信乎女謁昌而苞苴行乎佞讒進而正<lb/>
直退乎民貧而財不足乎然則其君聖其臣賢其國長<lb/>
久其天下大治故詩曰敬之敬之天維顯思命不易哉<lb/>
天地變動日星失行陽愆而陰伏草木人物禽獸之怪<lb/>
異屢至然而臣諫則君怨君憂則臣辱政事廢號令不<lb/>
一廢興出於女謁許諾成於苞苴讒佞以進正直以退<lb/>
<pb n="KR4d0047_WYG_006-12a"/>
民貧而無告財匱而不節然則其君䝉其臣墨其國蹙<lb/>
其天下禍敗故詩曰天方薦瘥喪亂𢎞多民言無嘉憯<lb/>
莫懲嗟噫天之愛人君亦至矣甚治之世災眚變異猶<lb/>
至若曰治而毋泰安而毋驕有其治者亂恃其安者亡<lb/>
堯之水湯之旱太戊之桑穀髙宗之雉成王之禾是也<lb/>
天下治亂相勝其災眚變異屢至若曰不悔不治不革<lb/>
不安危而猶可持也顛而猶可扶也齊之景公西都之<lb/>
武宣東京之章和晉之太始隋之仁壽唐之天寳日星<lb/>
<pb n="KR4d0047_WYG_006-12b"/>
水旱雨雹風震之變怪嘗不可勝紀也天下大亂怪異<lb/>
大至若曰無可為也不如啟後之人而有鳯凰麒麟出<lb/>
焉春秋之定哀漢之桓靈晉之隆和隋之大業唐之僖<lb/>
昭君子不復道也由是言之天人相與之應甚可懼也<lb/>
故善為天下者欲觀災祥必觀其國其君明薄蝕不能<lb/>
使之昏其臣忠義地震不能使之叛逆宫闈正社稷固<lb/>
山崩川竭不能使之潰亂政教明備號令齊信雨雹霜<lb/>
雪之不時不能使之廢忽民知禮讓倉廩實衣帛食肉水<lb/>
<pb n="KR4d0047_WYG_006-13a"/>
旱螽螟不能使之饑寒明王濬哲雖觀其國如是且不敢<lb/>
康寧而忘戒懼也詩曰畏天之威于時保之又曰敬天之<lb/>
怒無敢戲豫此之謂也明王明徳以恭己至誠而側身然<lb/>
後變應之咎消而平和之美格矣君人者損一服減一膳<lb/>
避一正殿下一赦宥非消復之道也臣愚不佞故為應説<lb/>
　　　説柄<hi>案永樂大典此篇原闕惟重字韻内載都官集説柄云君子之責已也重故人之責</hi>
　　　<hi>賢者備陳壽之才郄詵之孝猶所不免清議之重其可逃乎計三十四字謹附錄原題之下</hi>
　　　說㡬<hi>原闕</hi>
<pb n="KR4d0047_WYG_006-13b"/>
　　　説權<hi>原闕</hi>
　　　説上<hi>原闕</hi>
　　　説學<hi>原闕</hi>
　　　說教<lb/>
說曰先王治天下何嘗不以教為首務乎天生民知其<lb/>
無知而樹之君以教之不教之殆不知天矣乎夫教者<lb/>
非由天地生非取諸外而付於民先王因民有是性而<lb/>
著是教故詩曰民之秉彛好是懿徳民生而知愛其父<lb/>
<pb n="KR4d0047_WYG_006-14a"/>
母故教之孝知畏其長者故教之悌知敦其相親睦之<lb/>
端而教之仁即其羞惡之心而教之義是以先王之教<lb/>
不肅而成其化不言而致故詩曰爾之教矣民胥效矣<lb/>
古之民也提孩有教少識禮義長而如自然三代之民<lb/>
是也發焉而後禁亂焉而後治幼而不遜悌長而知服<lb/>
禮義之化後王之民是也目不見善習耳不聞善訓生<lb/>
相與為偽死而無所知亂世之民是也三代之民其為<lb/>
善也固後王之民幸以免亂世之民不幸甚矣非性然<lb/>
<pb n="KR4d0047_WYG_006-14b"/>
也古者家有塾里有序鄉大夫鄉先生朝夕坐於其中<lb/>
而告其人曰孝而父母順而長勤而衣食子固視其父<lb/>
之孝以事其父弟固視其兄之悌以事其兄其所以為<lb/>
衣食之道皆習見於人人之所為教之者既如是相與<lb/>
日見之者又如是夫安有非僻詐偽奸其間哉然猶未<lb/>
也又為之冠婚以教其别為之養老以教其孝為之鄉<lb/>
飲酒以教其順為之食饗以教其和樂為之宗廟以教<lb/>
其報本古之於其民若是其親且厚勤且至也故詩曰<lb/>
<pb n="KR4d0047_WYG_006-15a"/>
愷弟君子民之父母又曰飲之食之教之誨之命彼後<lb/>
車謂之載之嗚呼今之民其亦不幸于古也甚矣世非<lb/>
有古之學也人非有古之鄉大夫鄉先生也其為孝弟<lb/>
仁義衣食之道既非有上之人諄諄教使之老者曰從<lb/>
我者神背我者物必棄而孝弟仁義衣食之道故其民<lb/>
悦而從之四而五佛者又曰從我者天背我者地必棄<lb/>
而孝弟仁義衣食之道其民悦而從之四而六古之人<lb/>
人自養也今之人出乎孝弟仁義衣食之外則人養之<lb/>
<pb n="KR4d0047_WYG_006-15b"/>
其為安且利如是故不待教詔而趨也古者異端之入<lb/>
於中國則驅之執左道亂政則殺之今也為之華館宇<lb/>
以居之為之制衣服以文之為之設表著以尊之為之<lb/>
立師長以主之為之復賦役以安之其所以詔其民而<lb/>
趨之固諄諄矣柰何天下不胥而佛老也然而猶有父<lb/>
子君臣兄弟夫婦之道存焉者性之善本然也抑先王<lb/>
之教與天地相為久而未之易亡也然千室之邑㳺惰<lb/>
不翅數百家六親不和子悖其父弟犯其兄天下之獄<lb/>
<pb n="KR4d0047_WYG_006-16a"/>
嘗居其一二俗恬不怪甚者長吏惡而不之詰又不可<lb/>
勝紀况奸狡詐偽之出皆百倍于古而莫之能勝也莫<lb/>
重乎父莫愛乎母而民猶有犯者非其性也是生而不<lb/>
聞教朂之語長而凶狡無攸知上焉者遂從而殺之是<lb/>
㒺民也非天之所以樹吾君為民之意也然則如之何<lb/>
曰在教之彼孝弟仁義民皆有之火而燃之泉而達之<lb/>
莫之能禦也今夫抱關置吏百金之利置吏老佛之宫<lb/>
塔置吏又從而殿最勸阻之至於教民之官則不然不<lb/>
<pb n="KR4d0047_WYG_006-16b"/>
可謂教也然則又如之何曰在尚之彼老佛者非獨能<lb/>
呼吾民而歸之由上之所以尚之者至也今夫老佛之<lb/>
徒則復之孝弟力田士民則不復也不可謂尚也吾君<lb/>
教之果如此吾朝廷尚之又如此其民之性又如此則<lb/>
老佛者不能吾奪也亦㡬乎息矣臣愚不佞故為教説<lb/>
　　　說化<hi>原闕</hi>
　　　說政<lb/>
説曰五帝之後不可以言化三王之後不可以言教有<lb/>
<pb n="KR4d0047_WYG_006-17a"/>
天下國家者亦有政而已魯哀公問政於孔子孔子曰<lb/>
政者正也君為政百姓莫敢不正然則人君之所為者<lb/>
莫非政也禮者政之序樂者政之和賞者政之勸刑者<lb/>
政之威法令者政之文此五者百王之所同也天下之<lb/>
政無過於此得人以存失人以亡盧醫不視人之肥瘠<lb/>
而察其脈君子不觀天下之盛衰而觀其政故詩曰惟<lb/>
其有之是以似之夫觀政之術有四不可不知也有保<lb/>
民之政有强國之政有救敝之政有維持之政保民者<lb/>
<pb n="KR4d0047_WYG_006-17b"/>
王强國者霸救敝者治維持者亡不可不知也先義而<lb/>
後利先賞而後罰先民而後國此保民之政也以利濟<lb/>
義以罰助勸尊其國而服其民此强國之政也不考其<lb/>
故不泥於義動之而後安變之而後信小徳大賞而不<lb/>
為僭小罪大刑而不為虐此救敝之政也所循者敝事<lb/>
所守者敝法利不勝害義不勝恩號令具而不信典刑<lb/>
存而不舉此維持之政也維持雖安其勢先亡矣論者<lb/>
以保民為迂濶强國為苛撓救敝為不循法維持為無<lb/>
<pb n="KR4d0047_WYG_006-18a"/>
所事悲夫俗儒不達為政之義甚矣夫五政具備有禮<lb/>
之序有樂之和有賞之勸有刑之威有法令之文美哉<lb/>
教化之助也權衡者輕重之器權衡常存而輕重有所<lb/>
不眀繩墨者曲直之器繩墨未嘗亡而曲直有所不白<lb/>
何哉用與不用之異也威儀等級不足以為禮禮者天<lb/>
下之分分定則政定聲音羽旄不足以為樂樂者天下<lb/>
之和樂備則政備不愛軒冕不貴爵祿不足以為賞賞<lb/>
不在大亦不在小加有功不及惡徳則政有勸嚴鈇鉞<lb/>
<pb n="KR4d0047_WYG_006-18b"/>
治囹圄天下之吏日奏殺人不足以為刑刑不在酷亦<lb/>
不在宥正有罪不殺不辜則政有威典章備具不足以<lb/>
為法文告迭下不足以為令具而不舉者虛法也下而<lb/>
不信者徒令也今夫禮樂一不備賞罰一不當法令一<lb/>
不行君子謂之敝敝而救之則治矣一不救者百之始<lb/>
小所忽者大之基起於苟且而成於壞爛習於維持而<lb/>
終於覆亡此前世之所鑒也惟陛下慎之臣愚不佞故<lb/>
為政説<lb/>
<pb n="KR4d0047_WYG_006-19a"/>
　　　説刑<hi>原闕</hi>
　　　説仁<hi>原闕</hi>
　　　説義<lb/>
説曰今夫天下所以晏然長久而無凌暴侵削之患者<lb/>
豈人力也哉是以有義然也苟無義則君不得而有其<lb/>
臣父不得而保其子况尊親者乎是故仁以義為紀禮<lb/>
以義為數智以義為分信以義為辨堯舜之仁不徧愛<lb/>
故親乎九族百姓而及乎萬邦黎民夏商之禮不徧祭<lb/>
<pb n="KR4d0047_WYG_006-19b"/>
故先乎宗廟社稷而後乎山川鬼神孔墨之智不徧學<lb/>
故賢乎仁義忠信而愚乎射御書數桓文之信不徧守<lb/>
故正乎號令刑賞而譎乎制勝强國是皆義然也方義<lb/>
之行也廣任萬物而不為侈狹制一毫而不為約其進<lb/>
者雖犧㹠孺子不為之後其却者雖天地聖人不為之<lb/>
先義之勝人可謂至哉是萬世之所奉百王之所同也<lb/>
然視三代之下義不足道也漢除秦苛法而一切寛簡<lb/>
遂除肉刑是謂愛而不知義文景躬自菲約而天下縱<lb/>
<pb n="KR4d0047_WYG_006-20a"/>
侈由不著經制是謂儉而不知義光武親於求治而責<lb/>
任臣下終以刻急是謂明而不知義隋文皇親决萬務<lb/>
而日昃傳飱是謂勤而不知義唐太宗好賢受諫天下<lb/>
大定而不及禮樂是謂治而不知義其所可易也裁布<lb/>
帛制酒醴使仰足以事六親俯足以容乎一身而已矣<lb/>
天子者宰制天下使内而朝廷百官外而九州萬國下<lb/>
而草木禽獸無一不由其道其所以為義事也其所以<lb/>
布義法也其所以守義志也而後可謂義備矣制民者<lb/>
<pb n="KR4d0047_WYG_006-20b"/>
使富者日削奪貧者日窮蹙鰥寡孤獨流徙而無養由<lb/>
名田無節而賦不均是養民之義失矣官人者使賢不<lb/>
肖貿亂小材至乎大任大賢有以窮處由科條不精而<lb/>
仕進不勸是任賢之義失矣主政教者使令數下而詐<lb/>
屢起法素具而刑日煩免之無恥而惡不禁急之嘗有<lb/>
無辜而死者由民不素教而俗不美是教刑之義失矣<lb/>
治財賦者使山澤不與民同利野田日匱而府庫猶不<lb/>
足由取之不以道而用之無度是財賦之義失矣治甲<lb/>
<pb n="KR4d0047_WYG_006-21a"/>
兵者使卒驕於姑息將竊於利祿敵國内侮而無所禦<lb/>
由苟而忘戰不慮患而無備是甲兵之義失矣明王建<lb/>
當世之策致無窮之福必先脩五義救五失然後羣生<lb/>
昌遂而天下長久惟陛下思之臣愚不佞故為義說<lb/>
　　　說禮<lb/>
說曰天地之始一氣之孕也清轉而上濁運而下故有<lb/>
天地之别别者禮之始也人禽獸命扵兩間群然而行<lb/>
頎然而立而人不知為貴於禽獸其間聖人作始教之<lb/>
<pb n="KR4d0047_WYG_006-21b"/>
巢窟為宫室羽毛為麻絲飲血茹腥為稼穡烹飪虎兕<lb/>
驅於山龍蛇放於海馬乗牛服而人知自異於獸蹄鳥<lb/>
迹而不知所以為貴於禽獸者禮之别也聖人又教之<lb/>
為朝廷君臣焉為閨門父子焉為男女婚姻焉生有養<lb/>
而飾其愛也死有喪而文其哀也降至後世聖人者欲<lb/>
為天下大治國之長久故事為之節文而謹其章别士<lb/>
摩于學農耜于野工器于府商貨于市而不相雜車服<lb/>
器械五色五章雖至纎至悉而無不治其禮大備矣此<lb/>
<pb n="KR4d0047_WYG_006-22a"/>
禮之大原也易曰上天下澤履君子以辨上下定民志<lb/>
分義定則上下辨而民志定矣夫禮有五皆所以安天<lb/>
下之分眀天下之義也故朝聘之禮所以明君臣也喪<lb/>
祭之禮所以眀神人也冠昏之禮所以眀男女也射鄉<lb/>
之禮所以眀尊卑也軍旅之禮所以眀中國夷狄也分<lb/>
義不失苟無禮君子謂之野無分無義禮雖存君子知<lb/>
其將亡也故周旋裼襲禮之文也童子習之籩豆簠簋<lb/>
禮之器也有司掌之天下雖亂周旋裼襲人皆知之國<lb/>
<pb n="KR4d0047_WYG_006-22b"/>
家雖亡籩豆簠簋猶有存者是以君子不貴也孔子曰<lb/>
商因扵夏禮所損益可知也周因於商禮所損益可知<lb/>
也其或繼周者雖百世可知也所可損益者文質器械<lb/>
禮之末也其不可得而損益者分與義也分義者百王<lb/>
之所同也甚哉無分義之禍其大乎詩曰人而無禮胡<lb/>
不遄死無禮有六人禽獸交於中國謂之亂君弱臣强<lb/>
謂之叛父不慈子不孝謂之逆男不正乎外女不位乎<lb/>
内謂之乖四民易處謂之奪車服器械無節謂之蕩是<lb/>
<pb n="KR4d0047_WYG_006-23a"/>
不曰速禍之道乎故觀天下者觀禮觀禮必本六者此<lb/>
眀王所以慎固其正為防禍於㣲眇之術也俗儒不達<lb/>
六禮與天地同别而諄諄講文質辯名數以為天下之<lb/>
禮信乎邈其不可及也臣愚不佞故為禮説<lb/>
　　　說樂<lb/>
說曰乾覆坤載陰陽亭毒雨膏雷動草拆木茂蟄蟲昭<lb/>
蘇禽魚跳舞而樂行於天地之間矣人之為貴於草木<lb/>
禽獸而立於天地之中則又有心知血氣嬉歌聲吟感<lb/>
<pb n="KR4d0047_WYG_006-23b"/>
物而動樂之道形矣夫物之感人不同而人之應於物<lb/>
有喜怒哀樂之變故其聲喜者發以散其聲怒者奮以<lb/>
厲其聲哀者悲以殺其聲樂者諧以緩其聲愛者柔以<lb/>
易其聲惡者憤以起其聲欲者蕩以亂此七者非中庸<lb/>
也先王知物之感人無窮而人之聲不能無變故涵之<lb/>
以仁教之以義節之以禮一之以信使富不期侈貧不<lb/>
至約强不幷弱衆不暴寡天下無不足疾痛淫泆之過<lb/>
故其聲法於中和而無有一物暴戾邪僻干於其間者<lb/>
<pb n="KR4d0047_WYG_006-24a"/>
矣夫樂者五常之正性而中聲之所止先王因其聲故<lb/>
作為金石絲竹匏土革木以發之干戚羽旄綴兆疾徐<lb/>
以文之故曰功成作樂治定制禮斯禮樂之極致也黄<lb/>
帝之咸池少昊之大淵顓頊之六莖帝嚳之英堯之大<lb/>
章舜之韶禹之夏商之濩周之武其名則帝王之殊其<lb/>
聲則天下中和之聲一也桀紂為君日奏夏濩禹湯之<lb/>
道卒不可見政非禹湯之政民非禹湯之民故周衰而<lb/>
韶之音猶存而舜不可見故仲尼曰不圖為樂而至於<lb/>
<pb n="KR4d0047_WYG_006-24b"/>
斯桑間濮上之音作而鄭衛亡鄭衛之民亡非桑間濮<lb/>
上之音能亡鄭衛也孟軻曰今之樂猶古之樂王者如<lb/>
好樂與百姓同之於王何有故君子曰孟軻可謂知樂<lb/>
樂有三一曰實二曰文三曰器所謂天下樂誼民皆中<lb/>
聲樂之實也所謂干戚羽旄綴兆疾徐樂之文也所謂<lb/>
金石絲竹匏土革木樂之器也天下居其實王者雖未<lb/>
作樂乃用先王之樂宜於世者實不存雖有臣如䕫曠<lb/>
有舞如韶濩君子謂聲存而樂亡矣臣伏謂國家徳澤<lb/>
<pb n="KR4d0047_WYG_006-25a"/>
滲漉百年矣民思五代之塗炭而被朝廷之膏澤此韶<lb/>
濩之實也然今天下承平寖久十税不弛而民貧四禁<lb/>
日苛而刑不措和樂之實缺矣以一祖二宗之文武合<lb/>
為干戚之舞是謂文不足雖夫詔儒臣訪遺逸較律吕<lb/>
之長短辨鐘磬之清濁而且雜是非之異論參禍福之<lb/>
拘忌臣不知其為樂也然則如之何曰先之以實中之<lb/>
以文終之以器則樂之道幸矣臣愚不佞故為樂説<lb/>
　　　説智<lb/>
<pb n="KR4d0047_WYG_006-25b"/>
説曰人孰不智孺子生而呱呱哺則止而張頤智之始<lb/>
也長而惡其裸裎知蕃飾之以衣冠羞其惷愚知節之<lb/>
以辭讓智之端也及其學也服牛馬秉耒耜少者芸于<lb/>
畝老者饁於疇農夫之智也運斧斤謹繩墨大而為室<lb/>
堂小而為桮棬百工之智也走舟車稱衡權轉徙乎關<lb/>
市交易乎有無賈者之智也環佩於鄉絃歌於堂言稱<lb/>
聖人行法先王士者之智也男子又有射御書數之藝<lb/>
女子則有織絍組紃之事無非智也任有大小智有勞<lb/>
<pb n="KR4d0047_WYG_006-26a"/>
逸有匹夫匹婦之智有一國之智有天下之智天下有<lb/>
道大智任小智役大智常逸小智常勞天下無道大智<lb/>
巧小智愚大智常勤小智常惰是故奉辭令治軍旅官<lb/>
無廢職使無辱命者大夫之智也朝不失時貢不失賦<lb/>
甲兵强則冦盜息隣國和則疆場安者諸侯之智也賢<lb/>
賢而器士材百官以託萬事不出户庭而知天下者天<lb/>
子之智也材足以守列國不可以治天下謀足以富巨<lb/>
室不可以為諸侯况為天下國家者將以斷斷之智哉<lb/>
<pb n="KR4d0047_WYG_006-26b"/>
詩曰我躬不閲遑恤我後此之謂也夫不求賢以輔佐<lb/>
則徳日蔽而士不厲不度徳而任使則官不稱而百工<lb/>
隳雖衡書累石衢室四聴神役而益困智勤而益塞猶<lb/>
舉網不以綱治絲而棼之孰見其理哉師曠之耳洞乎<lb/>
五音不可任天下之聴離婁之目千里而見秋毫不可<lb/>
委天下之視羿之射力足以引十鈞造父之御材足以<lb/>
致千里不足以當天下之勇天下之聴民無寃言士無<lb/>
遺賢然後謂之聰天下之視爵不踰賞不僭刑不濫然<lb/>
<pb n="KR4d0047_WYG_006-27a"/>
後謂之眀天下之力兵革不試夷狄不侮然後謂之勇<lb/>
故以堯審五音不如師曠以舜别五采不如離婁以湯<lb/>
武治射御不如羿造父詩曰舞則選兮射則貫兮是非<lb/>
言威儀技藝者非君人之智歟周公曰不若旦多材多<lb/>
藝孔子曰吾能鄙事嗚呼周公孔子可謂兼之也不智<lb/>
其大而智其小不智其約而智其詳有天下國家之大<lb/>
患也臣愚不佞故為智説<lb/>
　　　説信<lb/>
<pb n="KR4d0047_WYG_006-27b"/>
説曰大哉信之不可已也故聖人貴之曰大車無輗小<lb/>
車無軏其何以行之哉兵者天下所仰以安食者民之<lb/>
所賴而生較其愈而欲去之猶曰民無信不立或曰然<lb/>
矣其愈不亦甚矣曰五里之城十里之郭被甲而守荷<lb/>
戈而戰雖有强敵卒為安國國君失信三軍面外觧甲<lb/>
以徃倒戈以攻雖有武庫偶人不可以制使是吾寕去<lb/>
兵不可去信也匹夫行信毁瓦畫墁塗人餉之兼儲之<lb/>
家鄉隣惡之一日乏匱賙給不繼是吾寧去食不可去<lb/>
<pb n="KR4d0047_WYG_006-28a"/>
信也故匹夫信於鄉黨卿大夫信於朝廷國君信於隣<lb/>
國天子信扵九州萬國言之以其可復也行之以其可<lb/>
繼也言行者信之符也鄉黨之信薄而有質劑朝廷之<lb/>
信薄而有期㑹鄰國之信薄而有詛盟中國四夷之信<lb/>
薄而有誥誓古之民淳其言不約以孚其政不告戒而<lb/>
諭行斯不可得而見之矣故質劑具匹夫欲不信不可<lb/>
得否則刑期㑹明卿大夫欲不信不可得否則辱詛盟<lb/>
交國君欲失信不可得否則侵伐隨之誥誓行天子欲<lb/>
<pb n="KR4d0047_WYG_006-28b"/>
失信不可得否則諸侯不臣戎狄叛雖有命令天下不<lb/>
以重取而順受是天下雖安而本實先亡矣商君相秦<lb/>
置三丈之木於南門而下令曰有能置之北門者賞五<lb/>
十金既而移者果賞之晉文公伐原命三日之糧不降<lb/>
去之曰得原失信吾不為也夫秦晉之君地勢不過百<lb/>
里諸侯隣國非所素保而樂受教也然能雄視其徒衡<lb/>
歩扵一時由民信其令而易制使智力贍而無敢抗焉<lb/>
况挾天下之勢臣妾内望而順聴其命用信之效宜如<lb/>
<pb n="KR4d0047_WYG_006-29a"/>
何哉野人之信足以馴鳥獸况智者乎家人之詐不足<lb/>
以保妻子况重器乎今質劑之後争奪不可勝紀天下<lb/>
之刑率百人詐妄者常三之一期㑹之下人臣或受而<lb/>
不集大祭享大朝㑹假告紛沓主者恬弗之怪詰是由<lb/>
上不貴信而下風不競天下營營相與而為偽也久矣<lb/>
甚者誥命一下其繫利害動民耳目亦至著矣百人是<lb/>
之一人非之則改而止及其復下民相與指謂不久亦<lb/>
改已而果然是朝廷之命不詳於謀始而慢於固守自<lb/>
<pb n="KR4d0047_WYG_006-29b"/>
取輕於天下也天下之患民違君令其禍小民輕君令<lb/>
其禍大民違君令刑罰猶服從也民輕君令雖從而不<lb/>
畏矣命令者天下之命令也輕其令是輕天下也然則<lb/>
柰何臣固曰言之以其可復也行之以其可繼也言而<lb/>
弗可復君子弗言也行而不可繼君子弗行也曰又何<lb/>
加焉曰詳其始固其終則天下服從諄諄如四時矣臣<lb/>
愚不佞故為信說<lb/>
　　　説體<lb/>
<pb n="KR4d0047_WYG_006-30a"/>
説曰自天地至於萬物皆有體與生俱生與死俱亡有<lb/>
國家者不可不知也天以髙為體失其髙三光不著陰<lb/>
陽風雨霜雪不神則不得為天地以厚為體失其厚山<lb/>
川不持百榖草木不植則不得為地君以尊為體失其<lb/>
尊百事不治政令賞罰無所動扵天下則君道亦㡬乎<lb/>
息矣天不以巍巍為高不云不為四時相迭如受命故<lb/>
人信其能高地不以溥博為厚不斷不刻萬物生死不<lb/>
知有宰者故人信其能厚君不以位號為尊王公至于<lb/>
<pb n="KR4d0047_WYG_006-30b"/>
百執事皆以職奉法于内外而能收神於無為則中國<lb/>
四夷仰之如天地畏之如神明矣百金之子為室堂坐<lb/>
扵奥處出帛與金類材命工則其任也操墨縱繩號令<lb/>
短長不持斧斤則匠石之任也棟梁榱桷甍臬椳楔不<lb/>
責之衆工則般輸之巧不能構環堵之屋天下之治猶<lb/>
治室堂君則百金之子也三公則匠石之任也古者天<lb/>
子日出視朝命三公坐而論道至扵經邦國調陰陽三<lb/>
公者猶曰有臣在非吾君責也天官冡宰率其屬掌邦<lb/>
<pb n="KR4d0047_WYG_006-31a"/>
治地官司徒率其屬掌邦教春官宗伯率其屬掌邦禮<lb/>
夏官司馬率其屬掌邦政秋官司冦率其屬掌邦刑冬<lb/>
官司空率其屬掌邦事嵗終六卿各以百官之成質於<lb/>
天子是天子一嵗一聽天下之計耳故君常逸臣常勞<lb/>
君常立無過之地臣常有不任責之憂此所謂君得治<lb/>
天下之體得其體雖中材庸人維持拱揖垂世歴年雖<lb/>
有不治而不患乎亂矣為周三十世而七百年是也失<lb/>
其體雖雄材大略焦身勞思號令四海患至而不可救<lb/>
<pb n="KR4d0047_WYG_006-31b"/>
禍轉而不可復為秦者夜視天下之書程以衡石自謂<lb/>
威過萬古而不及二世是也典刑之亡天下不綱六卿<lb/>
之職合為一今天子者是也古者有司之事總稽知名<lb/>
數與奪命扵官長今三公六卿是也刑一有罪主法者<lb/>
奉法斯可矣如决扵天子則刑法之體亡矣治一財賦<lb/>
主計者奉㑹計斯可矣卒治於天子則財賦之體亡矣<lb/>
天下之事分於百司百司之事一主於天子故君常勞<lb/>
臣常逸君常専受天下之責臣常逃一司之不任職此<lb/>
<pb n="KR4d0047_WYG_006-32a"/>
所謂失其體雖君堯舜臣䕫龍求天下無事且大定不<lb/>
可得也臣嘗聞崇政之一對延和之數刻百卒之長萬<lb/>
户之佐皆徹于天聴命於徳音垂精治平忘身憂勤然<lb/>
則美矣若視古所以治天下者之體豈不少異傳曰尊<lb/>
不尸小事卑不専大名為是說者可謂知體臣愚不佞<lb/>
故為體説<lb/>
　　　説制<hi>原闕</hi>
　　　説實<lb/>
<pb n="KR4d0047_WYG_006-32b"/>
説曰實者天下之先務也實為成徳名為虛位有名而<lb/>
不實者有矣未有不循名而能致其實者也孔子曰名<lb/>
不正則言不順言不順則事不成事者實之謂也仁者<lb/>
博愛之名也潤澤亭育仁之實也義者得宜之名也裁<lb/>
制畫一義之實也禮者恭肅之名也中正無邪禮之實<lb/>
也樂者和樂之名也天下無怨樂之實也日詔寛大而<lb/>
市有不辜是堯名而桀實也居臯䕫之位而不以臯䕫<lb/>
之道事其君是臣名而盜實也古之君惟堯舜知其實<lb/>
<pb n="KR4d0047_WYG_006-33a"/>
命禹作司空曰汝平水土命棄作后稷曰汝播百穀命<lb/>
契作司徒曰汝敷五教命臯陶作士曰汝明五刑命垂<lb/>
作共工曰汝若予工命益作虞曰汝若予上下草木命<lb/>
伯夷作秩宗曰汝典朕三禮命䕫典樂曰汝教胄子命<lb/>
龍作納言曰汝出納朕命所謂司空后稷司徒士共工<lb/>
虞秩宗典樂納言者名也都吁俞咨又從而戒飭之責<lb/>
之者實也故唐虞官皆百而後世稱治者卒不可及知<lb/>
實之效也不求其實雖命官百千相觀維持習為苟簡<lb/>
<pb n="KR4d0047_WYG_006-33b"/>
官有亡職職有廢事而望治定猶却走而追前也一扄<lb/>
之鼎烏獲不舉而童子挈之烏獲不用力而童子用心<lb/>
實也漢宣可謂知之矣故其説曰庶民所以安於田里<lb/>
而無愁嘆者政平訟理也與我共此者其惟良二千石<lb/>
乎故自丞相至於刺史守相莫不考名實而致賞罰是<lb/>
以王成黄霸龔遂信臣之屬一出其當世此責實之效<lb/>
也今則異於是且如太常禮官也大理法官也將作工<lb/>
官也國子學官也今徒有位號之具而雜然貿亂下至<lb/>
<pb n="KR4d0047_WYG_006-34a"/>
於領管庫奉簿書此所謂名不正孔子不欲為然猶未<lb/>
病也賢者退而窮處不肖者躡足以進宰相不之愧疆<lb/>
場重壘卒驕力墮而不能教將軍不之恥田野不闢民<lb/>
窮而逃亡郡守縣令不任責吏侵侮暴横為姦贓獄訟<lb/>
寃枉下無所措手足轉運提刑安樂之是天下名虛而<lb/>
實亡矣昔者王良與嬖奚乗終日而不獲一禽曰我不貫<lb/>
與小人乗他日復徃不終朝而獲十禽此以為善御盖<lb/>
智者有所不為矣弈秋通國之善弈也専心致思則得<lb/>
<pb n="KR4d0047_WYG_006-34b"/>
之出見鴻鵠而遷持繒繳而徃則不得之是無他顧加<lb/>
意如何耳臣竊以朝廷清明典刑照爛材智雜遝分羅<lb/>
臣工名實之治視古未及是弗加之意而已欲加之意<lb/>
柰何在責實責之則致國如唐虞稱治如漢宣孰禦哉<lb/>
臣愚不佞故為實説<lb/>
　　　說聽<lb/>
説曰人孰無聽有蔽而不聰者矣有聽而不眀者矣有<lb/>
不審其始而惑乎其終者矣夫如是奚愈乎無聽兩豆<lb/>
<pb n="KR4d0047_WYG_006-35a"/>
塞耳不聞雷霆之聲非病也人知去塞而求聞聽斯聰<lb/>
矣姦聲奏則不願雅頌之音諛言入則不受諫諍之忠<lb/>
且人不知其為病是以君子慎之故曰有蔽而不聰者<lb/>
矣詩曰我即爾謀聴我囂囂此之謂也君子知一已不<lb/>
足極天下之智必勤於兼聴悦於多聞然而不善善而<lb/>
受不惡惡以辭或以妄動為直或以膚愬為忠而樂告<lb/>
善道者亦怠矣故曰有聴而不明者矣詩曰謀臧則違<lb/>
不臧覆用此之謂也君子之聴必審其所從斷而不眩<lb/>
<pb n="KR4d0047_WYG_006-35b"/>
其用故能智裕而善博徳明而功成有兼聴之心而無<lb/>
兼聴之材願好問之譽而無好問之實一人告之則推<lb/>
而徃一人沮之則柅而止此聴者之大患也故曰有不<lb/>
審其始而惑乎其終者矣詩曰如彼築室于道謀是用<lb/>
不潰于成此之謂也是以君子知其然内有明哲之師<lb/>
恭肅之佐以謀猷弼諧論思之臣諫諍之官以補察獻<lb/>
替外則有慈恵之長亷刺之吏以敷納其治下至于百<lb/>
執事各以其職無不聴也而猶患其未也朝有敢諫之<lb/>
<pb n="KR4d0047_WYG_006-36a"/>
鼓途有進善之旌士議於學農歌於野工託以藝商致<lb/>
以貨下至乎矇瞽癃殘之人或諷或誦無不聴也古之<lb/>
人既聴之又審之卒庸之又終之故人君立於無過之<lb/>
地而天下無壅蔽暴亂之政善聴之道備矣必亡之世<lb/>
其聴先亡必亂之國其聴先亂周景王監謗猶嬰兒之<lb/>
啼惡而掩其口非保子之道也秦亡於偶語之禁漢興<lb/>
不用誹謗之律是已然之效也可不慎與天下之治有<lb/>
善言無善聴有善聴無善言其禍一也言善聴善無善<lb/>
<pb n="KR4d0047_WYG_006-36b"/>
行其禍亦一也善言不必善士故詩曰先民有言詢于<lb/>
芻蕘孔子亦曰不以人廢言天下之士常多取於言者<lb/>
又不間乎狂夫側陋是以天下之事不患無善言常患<lb/>
無善聴既患無善聴又患無善行天下有不患者一而<lb/>
可患者二故致治常少致亂常多噫其可忽乎今夫發<lb/>
言盈庭不簡之言滿天下故天下之事未嘗有不聽言<lb/>
之蔽而常有聴言之失姑息之言入而稔姑息之恩苟<lb/>
簡之言入而安苟簡之政夸誕之言入而隆夸誕之尚<lb/>
<pb n="KR4d0047_WYG_006-37a"/>
非朝廷聴察之得也近言不可以謀逺疑言不可以慮<lb/>
斷鄙言不可以商恩屢言不可以謀約哲王留神於萬<lb/>
事而歸補於一聴不可不知也知聴不如知言知言不<lb/>
如知治明主知治而天下治其聴無有失矣臣愚不佞<lb/>
故為聴說<lb/>
　　　説斷<lb/>
説曰天下之達徳三曰知仁勇知以慮之仁以處之勇<lb/>
以行之明王智燭萬物去枉而就正則濟之以仁知而<lb/>
<pb n="KR4d0047_WYG_006-37b"/>
不仁其失也詐仁足以及萬物必勇以行之仁而不勇<lb/>
其失也惑故極深研㡬智之妙也兼愛徧覆仁之粹也<lb/>
英斷力行勇之神也天下之事譬猶一車智為斵仁為<lb/>
載勇為御作車者功取於善駕謀事者成功於善斷故<lb/>
求治不如善斷善斷之治不失其御御失則天下之權<lb/>
失雖有小心不可善救且大治矣明察不如善斷善斷<lb/>
之察不失其機機失則天下之務失雖日用其明白小<lb/>
善而闇大理矣兼聴不如善斷善斷之聴不失其約約<lb/>
<pb n="KR4d0047_WYG_006-38a"/>
失則天下之言失雖日勞四聰逐繁文而亡實理矣善<lb/>
賞不如善斷善斷之賞不失其徳徳失而豐爵重廩不<lb/>
足以進善矣善刑不如善斷善斷之刑不失其情情失<lb/>
而嚴刑峻罰不足以懲姦矣天下之計始於謀惟終於<lb/>
裁决天下之功敗於猶豫而成於果敢故鉛刀不用而<lb/>
鏌鎁為佩貴其能割也鸒斯為禽而鷹隼得飼貴其能<lb/>
擊也造父之遲疑不如牛車之必徃孟賁之不忍不如<lb/>
童子之必殺萬物且爾况為天下國家者哉古者有善<lb/>
<pb n="KR4d0047_WYG_006-38b"/>
斷之君求治如援溺坐而為擬議起而為功業革弊如<lb/>
逐冦朝為耗蠧暮為治定用賢如磐石則羣譖不能易<lb/>
其一信從諫如轉圜則衆佞不能反其獨察善必賞視富<lb/>
貴如棄鴻羽惡必懲雖用五刑如刈草菅當是時也朝<lb/>
無竊弄之臣下無覬幸之吏天下無優柔不決之病故<lb/>
天下至貴也堯舜斷而必讓水大患也禹斷而必治君<lb/>
臣大義也湯武斷而必伐兄弟大順也周公斷而必誅<lb/>
傅説刑人也髙宗斷而必用少正卯貴卿也孔子斷而<lb/>
<pb n="KR4d0047_WYG_006-39a"/>
必戮非天下之聖賢孰能與於是乎臣伏以陛下有日<lb/>
月之明燭理四海有天地之仁涵育品物而常念一日<lb/>
萬㡬之繁有千慮一失之憂差若毫釐謬於千里故常<lb/>
兢兢然不以専制為勇諄諄然不以獨聴為聰大哉格<lb/>
王之存心乎柰何陛下之臣佐前不及臯䕫後不及管<lb/>
晏是以聴廣而滋惑慮周而益疑以毁譽亂知人之明<lb/>
以成敗眩經世之智忠臣義士實為陛下惜之昔漢文<lb/>
帝知賈誼之材而不能用卒有長沙之恨唐憲宗明裴<lb/>
<pb n="KR4d0047_WYG_006-39b"/>
度之忠而决於必使終立淮西之勲此斷不斷之效也<lb/>
古之人亦有輕斷而致亂者秦始漢武是也其由天資<lb/>
彊忍習為自用而不之悟與夫淵聖仁惻好善樂道之<lb/>
君豈同日而語哉傳有之寛者濟之以猛猛者濟之以<lb/>
寛水濟水誰能食之夫知所以仁之而思所以濟之則<lb/>
非發獨見之權决神武之斷天下惡乎極治哉臣愚不<lb/>
佞故為斷説<lb/>
</p>
<p>
</p>
  </div>
<div>
                <head>都官集巻七</head>
    <p>
<pb n="KR4d0047_WYG_007-1a"/>
欽定四庫全書<lb/>
　都官集巻七　　　　　　宋　陳舜俞　撰<lb/>
　　説<lb/>
　　　説祭<lb/>
説曰鷹獺猶知祭可以人而不知祭乎然祭之不以禮<lb/>
鷹獺之道也先王之制天子祭天地諸侯祭社稷然後<lb/>
天下莫敢不事上天子事七世諸侯事五世而民無有<lb/>
遺其親故記曰明乎郊社之禮禘嘗之義治國其如示<lb/>
<pb n="KR4d0047_WYG_007-1b"/>
諸掌乎祀享之禮人皆有之聖人為能享帝孝子為能<lb/>
享親孔子曰我祭則受福蓋得其道矣斯之謂也昔者<lb/>
周公郊祀后稷以配天宗祀文王於明堂以配上帝記<lb/>
曰周公其達孝矣乎是周公之郊禘未有非禮也周衰<lb/>
天子諸侯壊法紀不郊用致夫人逆祀天下之禮盖紛<lb/>
然矣秦亡漢因俗儒不明先王之法九天八神羣畤之<lb/>
屬歲率四百餘祭天子之廟滿天下月游更衣園陵殿<lb/>
寢嘗以百數其文豈足道耶後世卒不可復甚而有妃<lb/>
<pb n="KR4d0047_WYG_007-2a"/>
后之獻齋娘之奠為褻瀆天地之道嗚呼神其享乎由<lb/>
是觀之郊禘之禮雜然無復治𨗳民識上下之别<hi>案雜然以</hi>
<hi>下十二字文義不明當有脱訛無别本可校姑仍其舊</hi>此陛下正千載之失禮全<lb/>
一代之恭孝前王無以比其隆而後世守其法矣臣愚<lb/>
不佞故為祭説<lb/>
　　　説財<hi>原闕</hi>
　　　説兵<lb/>
説曰兵者國之利器文徳之輔助也治亂安危繫焉黄<lb/>
<pb n="KR4d0047_WYG_007-2b"/>
帝以來未有能改也五帝之兵師而不陣三王之兵陣<lb/>
而不戰五覇之兵戰而不敗六國之兵敗而不亡五帝<lb/>
之民循法令而化徳義雖有刑辟盖有畫衣冠而不犯<lb/>
者矣故曰師而不陣三王之民簞食壺漿以迎王師東<lb/>
征則西怨南征則北怨故曰陣而不戰五覇之民勤諸<lb/>
侯以伐諸侯小事大弱事强伐必服攻必取故曰戰而<lb/>
不敗六國之民合從連横争城殺人盈城争地殺人滿<lb/>
野朝囚而暮王朝遁而夕返其勢無常故曰敗而不亡<lb/>
<pb n="KR4d0047_WYG_007-3a"/>
噫兵之亡乆矣古之兵自為今之兵為人古之兵自養<lb/>
今之兵人養之自為者必盡其勇則多勝不幸而死其<lb/>
民無怨為人者驅則進不驅則退法令不明而人未服<lb/>
盖有不出其力者不幸而死將軍曰在予一人奈何欲<lb/>
其能戰也自養者易蓄而兵農不易業兵雖日繁田日<lb/>
加闢而粟日贍養於人者難厭飢則求餉寒則索衣能<lb/>
益一兵而亡一民兵日繁而民日困財日益不足矣奈<lb/>
何欲其不亡也秦之兵土崩魚爛而不可用不足道也<lb/>
<pb n="KR4d0047_WYG_007-3b"/>
兩漢之兵盖不及六國兵皆命於中然一養於京師出<lb/>
而勝負繫於人晉宋隋唐之兵不及兩漢兵養於上而<lb/>
不得制人知為帥而不知為天子賞賜且不給矣君子<lb/>
視六國以來所謂兵者皆取亡之道也後世冗而不能<lb/>
去飽食煖衣而無所用為之計者以為無可奈何嗚呼<lb/>
兵其可得見乎今天下田無不耕而耕者長飢桑無不<lb/>
蠶而蠶者長寒山海林澤之利無一不障蔽而民冒刀<lb/>
鋸鞭扑以一竊衣食於其間闗市者不厭錙銖毫毛之<lb/>
<pb n="KR4d0047_WYG_007-4a"/>
征以補公利商旅以命令持粟與糧轉而輸於邊者還<lb/>
握虛劑以待縣官而有積歳不能給總是數者天下之<lb/>
財日匱而國家日不足天下之獄日煩而民日困皆兵<lb/>
之由臣竊計天下之兵無慮百萬其受衣食於縣官無<lb/>
慮千等斷長補短一人之受歳五十千則天下之費歳<lb/>
五千萬天下之户纔千餘萬以十户養一兵天下之賦<lb/>
歲入未能以億數而兵受其大半矣奈何天下不窮且<lb/>
盜也夫匹夫蓄牛馬以為引重致逺之器者則日糜芻<lb/>
<pb n="KR4d0047_WYG_007-4b"/>
豢而無所辭故用之以負萬鈞以致千里力不足則鞭<lb/>
䇿加焉牧牛馬者為不任責矣此兩漢以來養兵之道<lb/>
也今夫衡朱轡玉丹廐粉皁不獨有甘芻美草之費及<lb/>
加一輿薪而就夷路且日不百里動有蹄齧泛放敗壊<lb/>
之憂主人有隣國之車則日出帛與金求傭保厮養之<lb/>
力然後勉其不逮積歳如是牧牛馬者不為愧主人不<lb/>
為改轅易御之道嗚呼蓄牛馬之愚者未聞若是况其<lb/>
蓄治亂安危之繫乎此臣之所以寒心也臣愚不佞故<lb/>
<pb n="KR4d0047_WYG_007-5a"/>
為兵說<lb/>
　　　說戰<hi>原闕</hi>
　　　說河<lb/>
說曰萬物之性不同順之則治逆之則亂是以孟子曰<lb/>
禹之行水也行於地中智者行其所無事所惡於智者<lb/>
為其鑿也孔子作禹之法常存孟氏出禹之法益明嗚<lb/>
呼不以禹之法而治者皆拂其性也古之於水也導而<lb/>
深之後世塞而障之禹導河積石至于大陸播為九河<lb/>
<pb n="KR4d0047_WYG_007-5b"/>
入于海導而深之也後世搴長茭隤林竹揵石菑塞而<lb/>
障之也後世以民避河今也以河避民戰國之時堤之<lb/>
去河嘗二十五里而逺漢之築或百步或數里而近桑<lb/>
麻耕稼不在焉今世澶魏之民其居古堤之間矣水之<lb/>
欲至於是則壞我耕稼桑麻矣為民計者不遷其土田<lb/>
不徙其城郭而求寛閑之地以避之徒日抱土石薪竹<lb/>
與河争區區之力而求其避信不可得也今夫以五㪷<lb/>
之罇為五㪷之受則滿而不溢復加之一勺則傾覆傷<lb/>
<pb n="KR4d0047_WYG_007-6a"/>
敗乃至理勢之常也今以一河之量而為九河之受且<lb/>
非行於地奈何欲其無決溢之患乎不決於此必決於<lb/>
彼不災於春必災於夏横壠塞則商胡危矣商胡塞則<lb/>
大韓危矣亦理勢之常也今其計者恃生民無告之力<lb/>
憑縣官不給之費所求一切幸以邀一時之賞非有經<lb/>
逺持乆之識愛民勤國之節也在上者從而任之惑矣<lb/>
今夫薪藁之糜歲且數十萬而朽敗攘竊者三之一兵<lb/>
民之力歲亦數十萬而逋逃墊溺者三之一竭民之財<lb/>
<pb n="KR4d0047_WYG_007-6b"/>
耗上之賦泥塗吾民之命非河之禍也計者之不善也<lb/>
夫適天下之宜者興天下之利通天下之權者除天下<lb/>
之害以今視禹不知幾千百年其迹不可復而河之虞<lb/>
自漢酸棗以來未有能免也以今望漢亦不知幾千百<lb/>
年而其敝無常語曰善為川者决之使道此後世之權<lb/>
宜也若夫絶邀功興利之人惜生民塗墊之命紓縣官<lb/>
億萬之費則徙民寛閑而縱其流當世之善計也六塔<lb/>
之役不曰計之不熟矣商胡益其危而金堤之憂不紓<lb/>
<pb n="KR4d0047_WYG_007-7a"/>
然濵棣徳博之民巳蕭然矣此其效也臣愚不佞故為<lb/>
河説<lb/>
　　　説豫立太子<hi>原闕</hi>
　　　説倖<hi>原闕</hi>
　　　説節<hi>原闕</hi>
　　　説勢<lb/>
說曰夫君人者以一人獨立於兆人之上不出户牖之<lb/>
間而能號令四海又垂之子孫或數百載危而復持顛<lb/>
<pb n="KR4d0047_WYG_007-7b"/>
而復扶是豈獨恃名器位號之力哉由天子之勢自有<lb/>
興衰之繫也後之言勢者推本前世興廢之迹一出於<lb/>
勢之彊弱謂不封建不親親賢賢王道不備為是語者<lb/>
未足以適道矣天下之勢不以諸侯存不以郡縣亡勢<lb/>
之存諸侯有諸侯之勢郡縣有郡縣之勢天下之治一<lb/>
也勢之亡也諸侯者彊郡縣者弱彊弱之勢不同而天下<lb/>
之亡亦一也秦懲六國之合從割天下為三十六郡而<lb/>
亡秦者耕夫戍卒漢鑒秦之孤而分王功臣子弟而亡<lb/>
<pb n="KR4d0047_WYG_007-8a"/>
漢者外戚大家光武戒功臣之彊封邑不過三四而亡<lb/>
東京者彊臣豎妾晉魏之君或耗於王侯或剥於郡邑<lb/>
其興廢無常唐初魏李數君子其議前世之廢興亦熟<lb/>
矣而卒簒唐者藩臣孽帥由是而言天下之勢不在封<lb/>
建之與郡縣明矣然今之郡縣古之諸侯地也古之親<lb/>
親賢賢今之郡縣守宰也顧制使之道如何耳制使之<lb/>
道必因其治亂審其彊弱雖王侯而不驕雖郡縣而不<lb/>
削制之而不彊天下有維城磐石之固使之而不弱天<lb/>
<pb n="KR4d0047_WYG_007-8b"/>
下無土崩瓦解之憂如是謂之善得天下之勢奕秋天<lb/>
下之善奕也其為必勝之道亦先審其勢使彊而不驕<lb/>
弱而能守奕者尚爾况天下乎詩曰懐徳惟寧宗子維<lb/>
城今天子之諸子弟是也不胙之土不居之邑不專之<lb/>
刑政猶未病也使生於宫庭溺而妾婦内而不見禮義<lb/>
之習外而不知稼穡之重非有師傅之嚴學校之美以<lb/>
養之至於制而不任其賢抑而不考其材雖有峩冠大<lb/>
帶之美髙車列駟之盛其特禁錮之而巳天下之材則<lb/>
<pb n="KR4d0047_WYG_007-9a"/>
養之親親之材則不養天下之賢則用之親親之賢則<lb/>
不用語曰不愛其親而愛他人者謂之悖徳豈所謂彊<lb/>
其勢者乎詩曰四國于蕃四方于宣今天下之郡邑是<lb/>
也今不賦其土田不錫其山澤不武其厮養不假其生<lb/>
殺固制之善矣然假守之臣間歲一易民不識其容色<lb/>
士不聞其命令庫無利兵邑無完壘一夫攘臂羨卒不<lb/>
可以當關千夫揭竿市人誰為之赴死書曰儆戒無虞<lb/>
傳曰有備無患軍之善政也彊其勢者果若是乎圃人<lb/>
<pb n="KR4d0047_WYG_007-9b"/>
知愛其桐梓歲一斬其蘖而枝不繁所以固其幹也使<lb/>
昧于所養而甚於所去卒然使至於無枝而本根無所<lb/>
庇非育材之道也圃人知愛其桐梓為天下者不愛天<lb/>
下乎臣愚不佞故為勢説<lb/>
　　　説官<hi>原缺</hi>
　　　説任<lb/>
説曰天下之任無有大小惟其人之賢不肖患乎不擇<lb/>
既擇之欲盡其才患乎不乆雖有騏驥駕不終日不能<lb/>
<pb n="KR4d0047_WYG_007-10a"/>
致千里雖有聖人仁不一世王道不備頌聲不作夫成<lb/>
天下之亹亹盡天下之事業其乆之謂乎奚由知其然<lb/>
也天地乆以生日月乆以明山川乆以髙水泉乆而達<lb/>
石火乆而燃金砂乆而鏤玉蘭槐之根滌之而為芷吳<lb/>
越之人傅之而齊言乆其可巳乎記曰凡學官先事士<lb/>
先志古之官人者皆有天下之事業凡三公至于百執<lb/>
事之人推其所負見其所施者皆若固有之居之又且<lb/>
乆是以治道日至而天下和平今之官人者其業非素<lb/>
<pb n="KR4d0047_WYG_007-10b"/>
具至于職事皆暴集於時而驟取其術其間雖有聰明<lb/>
敏博之性臨事而達復不至于三年而一易甚者數月<lb/>
或不待暖席也天之於萬物也春生之夏長之秋冬以成<lb/>
之必厯四時而後生育之功就星辰之經日月之緯陰<lb/>
陽之交晝夜之代必至三年而小備五年而後大備嗚<lb/>
呼以天生物其乆若是以人治人而有不暖席之化耶<lb/>
是以治道日戾於古生民無所聊生其當天下之責者<lb/>
晏然不思亦惑矣夫事修於誠乆而敝起於間隙中人<lb/>
<pb n="KR4d0047_WYG_007-11a"/>
勉於總覈而懈於無所歸責今吏既數易事無以責其<lb/>
實人人習為苟簡之道以取容悦其人心不同則非有<lb/>
繼繼續續之政前之所興則後之所置去者之好則來<lb/>
者之惡是以刑姦未必改冀於復幸進善未必勸有以<lb/>
復廢簿書縁絶吏生姦饕迎送相仍民用紛擾此前世<lb/>
論之舊矣惜乎聖朝之未能改也縣令者有百里之任<lb/>
二年而去民不能識其容色况知疾苦乎况不三年者<lb/>
乎二千石者有數百里之任三年而去民不能聞其聲<lb/>
<pb n="KR4d0047_WYG_007-11b"/>
音况美風俗乎况不三年者乎其敝由官冗而進不擇<lb/>
郡縣之職不精於補吏有司幸遷徙之速而不復知有<lb/>
吾民休戚之政也今按舉者有千里之任三年而去行<lb/>
不能徧况知賢不肖乎省府者視邦國之事朝更南司<lb/>
暮入北署手操一柄目佇一權何補敝興利之暇乎其<lb/>
敝由搃覈之理䘮官人不考其績大官大柄以履渉為<lb/>
階而不復知有朝廷治忽之任也至於宰相者材百官<lb/>
平賞罰以治天下也夫人主不為金石之信大臣有不<lb/>
<pb n="KR4d0047_WYG_007-12a"/>
自安之心雖䕫龍周召不足成天下之事業况中材稠<lb/>
人乎今求名而進唯恐天下之勢不加於己完己而退<lb/>
復不顧未嘗有以塞天下之責由朝廷待之之禮重責<lb/>
之之實輕故人臣輕為進退之分不復知有朝廷安危<lb/>
之繫也總是數者官人之失可謂極矣其當天下之責<lb/>
者又從而不思生民無所賴而治道卒不可見矣古者<lb/>
以官為氏吏有子孫復於當今宜未為易若漢之得人<lb/>
盖有總覈名實增秩賜金之事矣顧不為耳臣愚不佞<lb/>
<pb n="KR4d0047_WYG_007-12b"/>
故為任説<lb/>
　　　説使<lb/>
説曰使人之道上世使賢中世使智下世使力使賢者<lb/>
王使智者覇使力者强使人之力不盡其勇使人之智<lb/>
不窮其變使人之賢不竭其徳徳不竭天下望之變不<lb/>
窮四方神之勇不盡敵國畏之天下不望不王四方不<lb/>
神不覇敵國不畏不强此古今之通義有天下國家者<lb/>
之利器也是謂使人之善術也無術者不然以小徳職<lb/>
<pb n="KR4d0047_WYG_007-13a"/>
大化猶决畎澮而益江河江河不益而畎澮之深可窺<lb/>
矣以邇變而臨廣用猶捧一杯之水而救輿薪之火燔<lb/>
者不滅而汲者無所繼矣以匹夫之勇而制三軍猶以<lb/>
一枝之木而榰九厦之壊棟梁卒仆而枝摧無完矣理<lb/>
勢然也故善使人者得其功勞則利格乎一世不善使<lb/>
人者豈惟不任責功利無所獲功成而敗利至而害随<lb/>
又從而禍之者多矣賢者難使而易保者也智力者易<lb/>
使而難保者也賢者不屑就不利禄不逢君豈易使哉<lb/>
<pb n="KR4d0047_WYG_007-13b"/>
然名踰而實不至位過而才不足則有之矣有可奪之<lb/>
禄無可奪之節有可忘之生無可忘之義豈難保哉智<lb/>
者敏於用謀力者果於自試是易使也智者動動則無<lb/>
守心力者塞塞則無顧義是起禍之源也此天下國家<lb/>
之至慎也易曰大君有命開國承家小人勿用慎使之<lb/>
謂也漢之使人也蕭何投馬箠而位公相黥彭逃鑕斧<lb/>
而為功臣至於朝為王侯暮為戮辱生為節旄死汚鋒<lb/>
鍔是不善慎其終也唯建武可謂善使之主乎咳唾金<lb/>
<pb n="KR4d0047_WYG_007-14a"/>
帛必以萬數賜與之人結轍於道然分土不踰十邑封<lb/>
爵不過特進一世之人皆終於福禄而死於功勲是非<lb/>
人人之賢如是使之之術然也臣竊謂今非無魁壘之<lb/>
材比肩於太平勲烈之佐接武於本朝要在使之以器<lb/>
而不竭其量保之以道而不侈其心則君不疑於臣臣<lb/>
不負於君人人皆可用之材世世無凌奪之憂矣臣愚<lb/>
不佞故為使説<lb/>
　　　説進<lb/>
<pb n="KR4d0047_WYG_007-14b"/>
説曰天下之患患在人樂髙位而進樂髙位而進利禄<lb/>
之心也抱道而往者雖進不樂也故堯以不得舜為己<lb/>
憂舜亦以不得禹為己憂然則舜禹又果樂乎竊負而<lb/>
逃卒得天下不如海濱之樂也孔子曰富與貴是人之<lb/>
所欲不以其道得之不處也貧與賤是人之所惡不以<lb/>
其道得之不去也道者富貴之保也有道去貧賤易行<lb/>
道保富貴難無道而富金玉者賈禍之幟也無徳而貴<lb/>
軒冕者暴惡之器也今夫人力足以舉百鈞加一鴻羽<lb/>
<pb n="KR4d0047_WYG_007-15a"/>
則訴而不受是謂之匹夫量力善使其力者以三十鈞<lb/>
任百鈞則人有餘力致逺而不困以匹夫任匹夫知不<lb/>
過其力為天下國家者以豐禄重爵而加之不量力之<lb/>
士惑矣孟公綽為趙魏老則優不可為滕薛大夫魯申<lb/>
公處經義則長問天下治亂則否黄覇入為三公則聲<lb/>
名減於治郡李文博善語政道而短於治國經濟皆力<lb/>
不足也明足以視百里而秋毫不遺千里之外拱把之<lb/>
木有所不見者矣百里之智加之千里之任則民不厭<lb/>
<pb n="KR4d0047_WYG_007-15b"/>
望又加之數千里之事則枉橈紛委而民棄矣况愛一<lb/>
室之智取之以制天下之術是棄天下也不量力之患<lb/>
由使之不度徳受之不任責退而無所歸其罪由是天<lb/>
下有不量力之進有不量力之進未有不利禄者也有<lb/>
利禄之進未有能愛君者也髙山之下必有不測之淵<lb/>
髙明之家必有不可逭之禍故古者有天地大變三公<lb/>
䇿免不勝任布衣歩出府為庶人有他過棧車牝馬放<lb/>
之田里甚者牛酒在道間以不起昔者責實之世責實<lb/>
<pb n="KR4d0047_WYG_007-16a"/>
之君嘗行之是以君子居其時也命至而涕泣不敢受<lb/>
榮劇則傴僂而益恭防患於未萌保身於未危豈悻悻<lb/>
而樂進耶樂進之世人不省己力不足以敵匹雛而氣<lb/>
凌三軍材不足以奉刀筆而志慕公相總覈之理䘮而<lb/>
朋黨之事起修潔之方不自顧而惟占術是問天下之<lb/>
患莫不始此臣竊謂國家之法以卑官減小刑以髙官<lb/>
贖殊罪此條目之常非馭臣責實之大柄今州縣疲懦<lb/>
不任職免官奪禄數歲而後復丞相不任職不失加節<lb/>
<pb n="KR4d0047_WYG_007-16b"/>
旄雄視方靣州縣貪墨犯法終身不齒甚者黥錮之夷<lb/>
島丞相犯法不失進華職偃息屛輔雖陛下進退大臣<lb/>
之禮適當然奈亷恥之風不競人人思得此高位為不<lb/>
危不辱之地哉今天下之治莫先乎使仕者量力而進<lb/>
指髙位而人不敢為則立法宜自丞相始然後大臣法<lb/>
而小臣亷治道亦幾乎立矣臣愚不佞故為進説<lb/>
　　　説黨<hi>原闕</hi>
　　　説副<lb/>
<pb n="KR4d0047_WYG_007-17a"/>
説曰一目之視跬歩不知背影一耳之聽席間不聞附<lb/>
語聖人鍳其然以獨見不足盡情偽也以專聽不足察<lb/>
隱逺也天下之任斯置天下之副一國之任斯置一國<lb/>
之副一邑之任斯置一邑之副天子者有公侯伯子男<lb/>
丞相至于百執事而後發號出令立于兆人之上公侯<lb/>
伯子男者有卿大夫士而後奉職貢以保社稷以和人<lb/>
民自丞相至於百執事者府有丞屬司有胥吏而後奉<lb/>
法度備官責夫張官置吏者非位號而表著居之也非<lb/>
<pb n="KR4d0047_WYG_007-17b"/>
使令而左右先後取之也愛人任其仁慮事任其智臨<lb/>
難任其勇仁羣則愛博矣智集則慮至矣勇衆則力果<lb/>
矣聖人恐己不足而待副善推其所以為聖人賢人恐<lb/>
已不足而求副善得其所以為賢人衆人是已而背副<lb/>
仁鄙而智墨材日益不贍矣舉天下而言唯挈缾之任<lb/>
雖孺子可以獨受匹夫扛鼎則有失跌者矣况九鼎能<lb/>
以一手足負哉天下之勢何翅九鼎雖堯君舜臣不敢<lb/>
獨任後世之人視堯舜孰愈也堯之時天下簡易比屋<lb/>
<pb n="KR4d0047_WYG_007-18a"/>
仁夀舜居百揆亦有十六族後世天下嵬𤨏比屋鄙夫<lb/>
萬幾之事唯丞相一二人是問猶匹夫而負九鼎其不<lb/>
勝必矣武徳正觀之治尚書省舍人六員天下之利害<lb/>
朝廷之與奪抗庭而闗決分席而與議是當天下之任<lb/>
嘗不下七八人開元之後亡矣姚崇雖有治今之功而<lb/>
有變古之罪趙誨之禍所縁而起也以今視姚崇又孰<lb/>
愈耶六房者吏而巳是謂使令而左右前後取之耳非<lb/>
副也百畆之田一夫治之可也千畆之田必十夫治之<lb/>
<pb n="KR4d0047_WYG_007-18b"/>
萬畆之田必百夫治之此耕者之智力不足田不耕雖<lb/>
有豐年稂莠生焉今百里之宰副以丞副以主簿副以<lb/>
尉為愛百里千里之長副以倅貳副以幕府副以掾<lb/>
屬為愛千里天下之相無所副特副之吏而巳愛天下<lb/>
乎臣愚不佞故為副説<lb/>
　　　説士<lb/>
説曰古之士其學也為己其仕也為道為己者在我其<lb/>
為善也無所不勉為道者在命故貧而樂賤而自分定<lb/>
<pb n="KR4d0047_WYG_007-19a"/>
其於世未嘗有求而求之者人也今之士其學也為人<lb/>
其仕也為利為人者在人故其為善也無常心為利者<lb/>
不知命其於得失也皆蔽皇皇然常恐求之不逮也貧<lb/>
者必求自富賤者必求自貴晦者必求自白窮者必求<lb/>
自達天下如是行誼無復立亷恥無復自貴是以明王<lb/>
之治天下使學者莫不為己而仕者皆為道然後天下<lb/>
可得而治也天下之器或量乎大或量乎小以五斗之<lb/>
受較天下之器則受鈞石者棄而不用天下之木或分<lb/>
<pb n="KR4d0047_WYG_007-19b"/>
乎長或分乎短以十尋之度度天下之木則千尺者無<lb/>
所材夫天下之士有不齊之器有不可一較之材而求<lb/>
者持一人之度量去取之其曠職而失士也必矣故詩<lb/>
曰缾之<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>矣維罍之恥言取小而遺大也故明王用人<lb/>
之仁不求其勇用人之智不考其信用人之言不較其<lb/>
徳故詩曰采葑采菲無以下體言明王收士如此之博<lb/>
也明王之士賓於鄉齒於學材於官廪於位皆不待其<lb/>
求而人求之又其博如此故士得習為無求其進無苟<lb/>
<pb n="KR4d0047_WYG_007-20a"/>
道官必稱事必舉而民用賴今夫不採其長不用其實<lb/>
較天下之士以言語為度量古之言也經其賦也史猶<lb/>
可以通天下之事業猶足以得方聞博達之類今之言<lb/>
唯是聲病工拙有司持以為度量以待天下之士天下<lb/>
之士不求則不聞不自進則不達不合於有司則又棄<lb/>
之盖有英雄魁壘之人寧自貧賤不詘於俯就而自試<lb/>
者矣若是人者上固無科以求之故士習為自求其進<lb/>
未必賢不材其官不事其事而民不被其澤矣古之人<lb/>
<pb n="KR4d0047_WYG_007-20b"/>
未必皆賢今之人未必皆不賢古之進未必皆恬今之<lb/>
進未必皆不恬由上不為愧厲之道天下相習而成風<lb/>
也古之人上既求之言不聽諌不從遇之不以禮則悠<lb/>
然而逝豈若今俛首求信於有司耶夫士不待其求而<lb/>
進故衆以濫計者不探其源而止其流仕以歲月為資<lb/>
而每進又責之保任然後得一命加一級夫保任者非<lb/>
問賢否徒以上舉下大官薦小官其人未必盡賢其自<lb/>
致於為上也未嘗無求而視人之於己乃謂不能無爾<lb/>
<pb n="KR4d0047_WYG_007-21a"/>
非有脅肩順指之人交親貴勢之階貨利力役之奉不<lb/>
惟不得其舉將恐逭罪戾之不暇嗚呼保任者茲所以<lb/>
毆天下之士相與為利也其蹈道自信韜光不耀之人<lb/>
宜不在其選矣鵷鶵非竹實不食非醴泉不飲况肯下<lb/>
儕鴟鳶而爭腐䑕乎以今科條歲增舉路日廣然進士<lb/>
不脱乎聲病科目猶規于名數經術必貴乎訓詁此數<lb/>
者皆徒能待中材之人望於利禄者奈何將有非常之<lb/>
材不試之業耕莘釣渭之賢漆園柱下之吏不為世俗<lb/>
<pb n="KR4d0047_WYG_007-21b"/>
之事朝廷且不為殊科以求之夫安得不遺斯人之徒<lb/>
乎故詩曰皎皎白駒在彼空谷言賢者有以隱處也士<lb/>
者天下所以繫而治亂王覇之路也今徒得中材習俗<lb/>
之人而用之豈朝廷之利也誠能科試之外間發明詔<lb/>
並訪遺逸待以不次使天下之士髙材獨行嘗有不求<lb/>
聞達而朝廷求之者則庶乎行義立而士厲矣臣愚不<lb/>
佞故為士説<lb/>
　　　説農<lb/>
<pb n="KR4d0047_WYG_007-22a"/>
説曰嗚呼生民之困無甚於農也古之農一夫受田百<lb/>
畆今之農十夫無百畆之田古之耕皆為己今之耕皆<lb/>
為人古者時使薄斂以安之力田以尊之今者力役厚<lb/>
租以困之上不為科以勵之古之民四而農居其一今<lb/>
之民士工商老佛兵游手合為八而農居其一古者士<lb/>
則不稼大夫不為園夫紅女之利今者公卿大夫兼幷<lb/>
連阡陌古者工商與農相生養皆有度今者工商之取<lb/>
於農詐偽無厭古之老佛入於中國則驅之今者老佛<lb/>
<pb n="KR4d0047_WYG_007-22b"/>
詔民以養之古者養生送死皆有常費今者婚嫁䘮𦵏<lb/>
淫祀皆無節古者山澤陂湖之利與民共其水旱皆利<lb/>
之今者障筦而皆有禁槁而不得救潦而無所泄古者<lb/>
教蓄積又有倉廪以發其匱今者不制不蓄凶年無所<lb/>
賴不免為流亡古之天下即今之天下而異於古者十奈<lb/>
何農之不困也古之農常重其君臣相與講謀必先及<lb/>
之今之農常輕為吏者聞有勸農之事則相與非笑之<lb/>
此古之農雖勞然悦其利而趨之故常多而愈富今之<lb/>
<pb n="KR4d0047_WYG_007-23a"/>
農既勞又無利以悦之故常少而愈困以今天下之口<lb/>
無慮二千萬躋漢軼唐可謂盛矣然籍而為兵戎者常數<lb/>
百萬遁而為老佛者又數萬琱琢之工游靡之商府史<lb/>
胥徒之類醫巫卜祝聲樂之伎合而言之無慮數百萬<lb/>
此其略也由是觀之天下之民百人而一農農之人一<lb/>
而食穀之人百古以一農飬三民猶患其不足故命冡<lb/>
宰制國用視年之上下一有水旱則命鄉師賙之均人<lb/>
恤之今以一而養百其至於窮且盜也宜矣嗚呼農之<lb/>
<pb n="KR4d0047_WYG_007-23b"/>
困未有甚於今也以漢文之時天下富庻衣食蕃滋尚<lb/>
能賜田租寵强力賈誼晁錯或勸上敦本以杜游末然<lb/>
為漢文者不求文王之法治之乃躬耕籍田以粟賞罰<lb/>
其為勸勵之道亦末矣所謂文王之法何也五畆之宅<lb/>
植之以桑五十者可以衣帛矣雞豚狗彘無失其時七<lb/>
十者可以食肉矣百畆之田無失其時八口之家可以<lb/>
無飢矣昔孟軻為齊宣言之詳矣宅不毛者有里布田<lb/>
不耕者出屋粟民無職事者出夫家之征載師紀之舊<lb/>
<pb n="KR4d0047_WYG_007-24a"/>
矣或曰今可為乎曰未也十室之夫耕人之田食人之<lb/>
食者九而欲為勸勵之道猶無車而教之載無弓矢而<lb/>
教之射惑矣今天下之法必始於名田而終於勸農名<lb/>
田之法必始於公卿大夫而終於黎庻勸農之法必始<lb/>
於法孟子而終於如載師聖君賢相講求太平之䇿無<lb/>
先乎此矣志不云乎王法本於農臣愚不佞故為農説<lb/>
　　　説工<lb/>
説曰工者天下之末作也不為其末不可以養本不制<lb/>
<pb n="KR4d0047_WYG_007-24b"/>
其末本亦從而害矣古者百工之屬有六曰陶旊之工<lb/>
曰築冶之工曰玉石之工曰車梓之工曰韋革之工曰<lb/>
萑葦之工工雖多不過是六者天下之用蔑不濟矣先<lb/>
王知後世不能無亂故分之以不易業制之以不雜處<lb/>
禁之以不作滛巧故記曰異服竒技滛巧以疑衆者殺<lb/>
無赦然猶患其未也不美宫室不侈黻冕車不雕幾器<lb/>
不刻鏤當是時也百工之人持度量繩墨以事其上無<lb/>
一不在於禮其為衣食之道皆才足以自贍三代之所<lb/>
<pb n="KR4d0047_WYG_007-25a"/>
以務農重穀者由斯道也然三代衰世之君皆不顧先<lb/>
王之法窮天下之侈麗以奉一時之欲末作者從而利<lb/>
之浸以無巳以至秦漢之君池䑓塗金碧之飾衣冠增<lb/>
文繡之美皿器施珠玉之華君好於上民好於下君為<lb/>
其一民為其二天下紛然盖不可禁巳嗚呼民之不幸<lb/>
其亦甚矣乎三代之時其君義而有制其民儉而有禮<lb/>
其末作僅足以相生養後世其君侈而無度其民縱而<lb/>
無節其末作顧巳如何矣然而浮屠老子者何居而來<lb/>
<pb n="KR4d0047_WYG_007-25b"/>
也其為衣食棟宇之費皆非取諸己是以用而不㑹窮<lb/>
奢極靡而無所厭古之工居民之一今之工居民之百<lb/>
古之財君取其一民食其九今之財君取之浮屠老子<lb/>
者又取之轉以衣食於百工是以百工日富而農日貧<lb/>
噫先王務農重穀之道亡矣今山林斧斤無有休日天<lb/>
下之財聚於宫塔而生民之居有暴露者文繡纂組有<lb/>
被於土木而生民之衣有藍縷者金玉雕靡施於服器<lb/>
而生民之食有蒲葦者今之所市古之所禁也今之所<lb/>
<pb n="KR4d0047_WYG_007-26a"/>
以獲養於上者古之所殺也木不得蕃於林珠不得藏<lb/>
於淵金玉不得抵於山其餘翡翠玳瑁象貝之屬皆不<lb/>
得遂其生今之所忽古之所重也故曰唯天下至誠為<lb/>
能盡物之性夫百工要利而日偽上焉者不設經制又<lb/>
從而好之求盡其性不可得也臣伏以陛下恭儉之徳<lb/>
雖漢之孝文未能及也惟是承平以來經國之人不著<lb/>
法度以杜機巧浮屠老子又從而招之所以末游盛而<lb/>
風俗靡今其可謂甚矣不可不止也朝廷以純素之化<lb/>
<pb n="KR4d0047_WYG_007-26b"/>
先之於六宫次之於大臣後之於天下天下以畫一之<lb/>
制始之於浮屠次之於郡縣後之於生民使人人以約<lb/>
易侈以質易文百工之巧無所為自然民富而農勸王<lb/>
道之本立矣臣愚不佞故為工説<lb/>
　　　説商<hi>原闕</hi>
　　　説田<lb/>
説曰古之聖王在上而下無不足之患者非能並耕而<lb/>
食之也為其田之有制也民不可一日而無食田不可<lb/>
<pb n="KR4d0047_WYG_007-27a"/>
一日而無制是以聖人起必先制田三代井牧之法是<lb/>
也計口而授之凡人之力能勝耕者莫不有田以耕故<lb/>
民足於自養而無貧富强弱之差也井田一廢富者連<lb/>
阡陌貧者無立錐黎民窮困逃秦而歸漢然而漢不為<lb/>
之制方輕田租躬籍田劭農夫寵强力故民莫知勸且<lb/>
不勝流冗矣由無制也此仲舒師丹荀恱為時君言之<lb/>
詳矣方今之事不惟無制又從而亡之者多矣中國承<lb/>
平生齒蕃衍宜無讓於漢而天下之田其數纔二百五<lb/>
<pb n="KR4d0047_WYG_007-27b"/>
十萬頃而廢者又嘗二十萬校之元始纔三之一是制<lb/>
既不立寖入於兼幷不唯吾農無所耕朝廷之賦亦從<lb/>
而亡矣景徳中增田三十餘萬而歲賦反減七十餘萬<lb/>
此其驗也夫天下有兼幷之民專利之公卿大夫不耕<lb/>
之釋老漫衍之陂澤而望天下之田日廣天下之稅日<lb/>
增不可得也古之兼幷兼民利也今之兼幷又幷公稅<lb/>
也其歸十夫之田者或不受三夫之税卒以其餘稱報<lb/>
亡徙而誠無有一二由經界不明吏縁為姦不可制也<lb/>
<pb n="KR4d0047_WYG_007-28a"/>
古者公卿大夫専利四百頃為甚多張禹是也今之公<lb/>
卿大夫動以千數而不厭由名田無法亷恥不立而風<lb/>
俗不競不可不制也今之釋老古之南畆之民也一入<lb/>
游惰坐而無事不唯民養之公家又以田飬之将見民<lb/>
皆棄勞辱而歸游惰矣不可不制也古者陂澤之利皆<lb/>
有水官以治之今水部徒有位號非有常職亷刺守長<lb/>
其名勸農而未嘗知責魯有大野晉有大陸秦有陽陓<lb/>
宋有孟諸楚有雲夢吳越有具區齊有海隅鄭有圃田<lb/>
<pb n="KR4d0047_WYG_007-28b"/>
周有焦穫盖有汪洋演迆不可得而耕植者矣不可不<lb/>
知也鳴呼詩不云乎普天之下莫非王土田之敝如是<lb/>
而不為制理之道主者得無愧乎稅租可均也兼幷可<lb/>
限也游惰可止也陂澤可治也在朝廷謹於經制責於<lb/>
官人而立法必始貴者天下之田日闢天下之稅日起<lb/>
生民之利可勝言哉臣愚不佞故為田說<lb/>
　　　説諫<lb/>
説曰昔者天子之臣諫者七人雖有傲僻無政而不亂<lb/>
<pb n="KR4d0047_WYG_007-29a"/>
諸侯之臣諫者五人雖有謾讕不法而不亡卿大夫之<lb/>
臣諫者三人雖有孱肆失職而不辱士庻人有諫友雖<lb/>
有嵬𤨏棄業而不刑君不知君之難而昩於求諫謂之<lb/>
獨開招納之名而乖虚受之實謂之愎有順聽之美而<lb/>
亡力行之義謂之弱知斯三者聞善而樂聞義而徙聞<lb/>
過而悔聞惡而止而巳耳臣不知任責之重而昩於為<lb/>
諫謂之墨好直言而闇大理謂之愚屈禍患而回勢利<lb/>
謂之賊知斯三者能强國能愛君能興治補救能進賢<lb/>
<pb n="KR4d0047_WYG_007-29b"/>
退不肖能不疚富貴能不畏刑戮而巳其君如是國則<lb/>
為治國家則為治家其臣如是大臣不泄邇臣不私逺<lb/>
臣不苟吁其可謂盛矣前此者其君未嘗不受諫而天<lb/>
下未嘗治其臣未嘗不諫而名譽未嘗賢故君子不以<lb/>
納諫為難而以知言為難不以進善為難而以蹈道為<lb/>
難何謂知言有逢君之諫有要君之諫有一曲之諫有<lb/>
醜善之諫逢君之言辯而似智要君之言訐而似直一<lb/>
曲之言迂而似法醜善之言蔽而似信是以君子不可<lb/>
<pb n="KR4d0047_WYG_007-30a"/>
不察也故詩曰哀哉不能言匪舌是出惟躬是瘁哿矣<lb/>
能言巧言如流俾躬處休何謂蹈道好古之諫昩於適<lb/>
時之變好仁之諫昩於臨事之斷好動之諫昩於静謐<lb/>
之理好法之諫昩於忠恕之厚是以君子不可不察也<lb/>
故詩曰匪先民是程匪大猷是經唯邇言是聽唯邇言<lb/>
是争五帝之世其臣不及其都吁謀謨有戒而無諫而<lb/>
天下治三王臣主俱賢誨之以治亂通之以諷諭而王<lb/>
道成後世其君不及其臣不諫不治不諍不從而君臣<lb/>
<pb n="KR4d0047_WYG_007-30b"/>
之道無常矣故龍逄比干畏責以死諫伯夷叔齊畏道<lb/>
以遁諫周公君陳畏治以詩書諫宫之竒百里奚畏亂<lb/>
以辱諫鬻拳洩冶昩其無可為而以刑禍諫嗚呼君子<lb/>
愛其君之心亦至矣奈何幸不幸之異也君子知言與<lb/>
道之難而知其美惡猶有二蔽焉事小善而亡大患勤<lb/>
於謀始而怠於樂成此天下之大患也晉武帝可謂有<lb/>
容徳矣大臣劉毅比之桓靈而不愠其訐及山濤陳經<lb/>
武之備而不用和嶠納儲貳之憂而不從孔恂語元海<lb/>
<pb n="KR4d0047_WYG_007-31a"/>
之奸而不除此事小善而忘大患也唐太宗可謂能好<lb/>
善矣房魏數人者犯顔則悦逆耳則順張元素䟽乾陽<lb/>
之役以同亂於桀紂且能聽而止一有翠微玉華之侈<lb/>
貞觀之風殆矣此勤於謀始怠於樂成也善用諫者無<lb/>
他知其難與蔽之説而存之治道其庻乎臣愚不佞故<lb/>
為諫説<lb/>
　　　説恩<hi>原闕</hi>
　　　説宥<lb/>
<pb n="KR4d0047_WYG_007-31b"/>
説曰古者有宥而無赦故曰宥過無大又曰殺無赦宥<lb/>
者刑之仁也今者有赦而無宥故比年一降三年一赦<lb/>
赦者宥之失而刑之賊也易之解曰君子以赦過宥罪<lb/>
盖曰過則赦而宥其罪非有罪而赦之也穆王道衰吕<lb/>
侯作刑而刑罰之疑有赦穆吕之刑非舜臯陶之刑也<lb/>
舜為君臯陶為士師天下宜無刑猶曰罪疑惟輕立法<lb/>
以教後世也輕者忠厚之道非赦之謂也春秋肆大眚<lb/>
仲尼譏之非是之也漢儒不探其意詐古以㒺今或謂<lb/>
<pb n="KR4d0047_WYG_007-32a"/>
國君過市則赦是國君所至詔人以殺人亂莫甚焉故<lb/>
詩曰彼宜有罪女覆説之昔者天子一受命禍亂一息<lb/>
新舊染定民志君子猶曰王道之薄也舜受命誅殛放<lb/>
流者四人而天下服未聞赦也管子曰赦也者先易而<lb/>
後難乆而不勝其禍惜乎論之小也非之而猶以為利<lb/>
苟於暫恩而不知必去此桓公所以覇也漢為甚矣論<lb/>
者數人焉唐不盡革也或止之或推之亦數人焉然未<lb/>
有比年一降三年一赦若今之甚者也夫天豈不愛<lb/>
<pb n="KR4d0047_WYG_007-32b"/>
斯民而能為之五日一風十日一雨使田不耕而植乎<lb/>
不耘而獲乎風雨不時豐年不常則民日仰首雲霓之<lb/>
下竊幸一豐樂亦曰天之賜也勞耕而植力耘而獲其<lb/>
有粱稻則知自貴而不費此天之所以不為也今天下<lb/>
大澤計日而知則下非有雲霓之望小人屢罪屢脱則<lb/>
不若一幸豐年而知自貴此赦而又失者也上世無赦<lb/>
其刑平其次有赦而賊刑今夫屢下而賊恩賊刑者殺<lb/>
人不死傷人不刑然小人猶以幸而獲免日誦天子之<lb/>
<pb n="KR4d0047_WYG_007-33a"/>
徳而不復蹈其姦賊恩者天下亡命屈指俟報不知朝<lb/>
廷之仁而謂之典刑適爾釋而未必改謂後之日復當<lb/>
赦天下由赦而偽者多矣是方於前世不獨有惠姦失<lb/>
惡之嘆用恩之敝一至於此可不念哉臣伏謂事有挾<lb/>
山超海不可為者折枝則非難也以今君相聖明使天<lb/>
下刑措其勢猶折枝况不數赦而巳乎唐太宗何人哉<lb/>
顧不為耳臣愚不佞故為宥説<lb/>
　　　説禁<lb/>
<pb n="KR4d0047_WYG_007-33b"/>
説曰獸之走壙鳥之飛林民之趨利皆性也先王因民<lb/>
之利而利之故國不以利為利以義為利海不愛魚鹽<lb/>
山不愛金鐵天之所生地之所養苟可以衣且食民皆<lb/>
共之為先王之民其亦幸矣後世酒有𣙜鹽茗有禁金<lb/>
鐵有賦闗市有筭天之所生地之所養苟可以衣且食<lb/>
者國皆障而取之然而民固困矣國家猶有補焉是以<lb/>
後王不能改也今則異於是山海之利奪於民而筦於<lb/>
官有司不為權宜通流之術而取贏焉徒設刑辟以制<lb/>
<pb n="KR4d0047_WYG_007-34a"/>
天下使民怫口腹心知之欲違賤美而就貴惡以求十<lb/>
倍之利是以官刑日煩公利日耗國用日不足禁之敝<lb/>
未有是也朝廷徒有專利之名而不見為利之益生民<lb/>
徒有抵冒之苦不能怫飲食之樂今千室之鹽茗市於<lb/>
官者不百十彜酒就𣙜者無五六由朝廷之法見利於<lb/>
近不見利於逺取贏於貴不取贏於賤有司徒有畢收<lb/>
之意天下常有百分之民未嘗為公利郡縣之刑僅制<lb/>
其一而天下之獄嵗巳萬計將盡制之天下怨潰不可<lb/>
<pb n="KR4d0047_WYG_007-34b"/>
勝矣楚人載貨貝而之齊一求二稱之息踰月而後返<lb/>
一求五稱之息踰時而後返其取寡者能以一時而三<lb/>
之齊是其取五者五而其取二者六矣今天下之禁正<lb/>
類於此主者徒見取多之數而不知速返之益故未嘗<lb/>
通其法又從而增益其筭爭一時尺寸之利是無異救<lb/>
人之跌而引其足不惟無益且徒速其死耳今天下以<lb/>
禁入泉歲纔能二三百萬使通而求贏無慮十倍此利<lb/>
害較然陛下之臣皆能知之而不為由有司不責其實<lb/>
<pb n="KR4d0047_WYG_007-35a"/>
徒苟且踐厯以自富貴遂使日蠧月壊將無可為也昔<lb/>
孟軻見齊宣王語以王政王曰寡人好貨軻曰王如好<lb/>
貨與百姓同之於王何有今天下之禁非陛下所欲為<lb/>
漢武以來未有能改也誠能通法輕利寡取而求贏刑<lb/>
得以清財得以博民力得以充國用得以足然則陛下<lb/>
雖用禁王道何損哉臣愚不佞故為禁説<lb/>
　　　説戒<lb/>
説曰或問大禹戒舜信乎曰書有之曰毋若丹朱傲唯<lb/>
<pb n="KR4d0047_WYG_007-35b"/>
慢遊是好㒺晝夜頟頟朋淫於家用殄厥世若是語中<lb/>
人不足道况聖人全徳巳乎曰古者養由基善射挾六<lb/>
鈞之弓百步以射楊葉百發而百中有過而笑者曰是<lb/>
未足以語射也夫善射者百發而百中今日百發謂之<lb/>
有功明日復射弓撥矢鈎一發不中前功並棄以聖人<lb/>
而治天下萬慮萬得謂之善治一慮不得萬慮之缺是<lb/>
以不可不戒也曰以丹朱戒舜不巳甚乎曰戒者不可<lb/>
不甚也甚者所以固其終也故詩曰靡不有初鮮克有<lb/>
<pb n="KR4d0047_WYG_007-36a"/>
終美哉大禹之徳也使後世下得以戒上臣得以戒君<lb/>
必自大禹始故成王之為君也周公告之書曰無逸曰<lb/>
立政召公遺之詩曰公劉曰泂酌曰巻阿是三者不同<lb/>
謨愛君愛天下之志一也王者治天下之始何嘗不退<lb/>
託不明畏神器之重念天命之大而皆博訪忠諫以補<lb/>
察不逮深求民隱以順協羣附若是時也觀天下之治<lb/>
易若反掌及其志磨於歲月身恬於安逸耳目悦於聲<lb/>
色起居樂於臺觀馳騁快於犬馬玩好美於金玉朝燕<lb/>
<pb n="KR4d0047_WYG_007-36b"/>
廢朝夕飲廢夕有善始之名而無善終之美先為天下<lb/>
之治而後為天下之亂是無他由戒其始而不戒其終<lb/>
也故傳曰有始有卒者其惟聖人乎宣王中興之君也<lb/>
君子觀鴻雁之美庭燎之箴沔水之規鶴鳴之誨祈父<lb/>
白駒黄鳥之刺斯干無羊之作知宣王之無終周道不<lb/>
復興矣使六月之北伐采芑之南征不為斯干無羊之<lb/>
占夢文武之治斯燦然矣文皇善治之主也君子觀世<lb/>
南文本之諫玉華翠微之役知文皇之無終不為純王<lb/>
<pb n="KR4d0047_WYG_007-37a"/>
矣使貞觀之勤不替老而納善如得魏公之時聖人之<lb/>
治豈如是而巳哉語曰為山九仭功虧一簣是以君子<lb/>
惡乎畫也人皆有欲善之志而乆之難君皆有欲治之<lb/>
心而終之難故易曰受以未濟終焉臣伏謂陛下明徳<lb/>
謹始虚心求治埀美一世前無百王巍巍乎聖人之道<lb/>
不可及矣伏惟知所以始之則念所以終之成所以為<lb/>
之則求所以戒之然則聖人乆於其道而天下化成陛<lb/>
下之道逺足以繼舜陛下之臣不慙徳於大禹豈區區<lb/>
<pb n="KR4d0047_WYG_007-37b"/>
周宣唐宗足比隆哉臣愚不佞故為戒説<lb/>
</p>
<p>
</p>
  </div>
<div>
                <head>都官集巻八</head>
    <p>
<pb n="KR4d0047_WYG_008-1a"/>
欽定四庫全書<lb/>
　都官集巻八　　　　　　宋　陳舜俞　撰<lb/>
　　記<lb/>
　　　海恵院經蔵記<lb/>
秀州檇李之奥壤華亭縣唳鶴之名邑白牛村在其西<lb/>
有人煙之富海恵院於其間為蘭若之勝先是賜紫僧<lb/>
奉英智力膚敏傑為主者乃募人書所傳之經其函八<lb/>
百其巻五千四十有八而居人吳氏子仁義施號為長<lb/>
<pb n="KR4d0047_WYG_008-1b"/>
者為之募財僝工作轉輪而蔵之其屋若干楹載礱載<lb/>
琢飾以金碧以某年某日落其成也白牛居士陳舜俞<lb/>
叙其義而贊之曰天下之險東有泰華南有衡岷西有<lb/>
崑崙龍門北有大行羊腸此天所以限方域也然而寳<lb/>
貨出焉而負重者至草木禽獸生焉而樵蘓弋獵者往<lb/>
馮焉蹶而傷下者踣而死又生生之大患也聖人為之<lb/>
觀轉蓬而作車以載之嵯峨决而蹊通崪屼碎而塵飛<lb/>
視千仞以為夷化顛踣以為安則車之為利盖逺矣無<lb/>
<pb n="KR4d0047_WYG_008-2a"/>
明之山慳貪之阻嗔恚之岡癡暗之崔嵬詐妄之叢棘<lb/>
深林滛亂之坑谷谿澗而衆生莫之能免也於是教之<lb/>
以法為車以布施為輈以禅定為軫以忍辱為轂以持<lb/>
戒為轄以勇猛精進為輻以般若為輪度脫諸險不堕<lb/>
生死始於自載終於載人故此經之輪不為無意也况<lb/>
夫我為法輪致逺由已有相雖外發心必内心轉輪駛<lb/>
心止輪柅舉真如之性海一指而徧盡塵沙之法門有<lb/>
念斯足湏彌納於芥子滄海入於毛端具體道之樞機<lb/>
<pb n="KR4d0047_WYG_008-2b"/>
利物之關鍵作之可謂妙用施之者不為無窮之利乎<lb/>
若夫山澗同平夷險一致馳騁乎無傲之駕遨逰乎無<lb/>
方之機非作非止孰溺孰載吾非斯人之徒其誰與逰<lb/>
然殊塗同歸何逺之有<lb/>
　　　秀州資聖禪院轉輪經蔵記<lb/>
天輪左旋四時不令而行地輪右旋萬物不言而生蔵<lb/>
輪北旋諸法不諭而明輪之義大矣哉四時推互萬物<lb/>
流布諸法無住其道一也然如來出世唯以一大事因<lb/>
<pb n="KR4d0047_WYG_008-3a"/>
縁示悟一切縁諸根異有二三説非意本然也迷塵末<lb/>
路流蕩㤀返善門百啟無一入者朝講暮誦人其難乎<lb/>
大智創物嚴一屋處以衆經聚號大法輪一轉萬徧能<lb/>
令衆生於一念頃含受諸化是所以速其歸也愚者曰<lb/>
善哉轉輪植我徳本於未來際獲無上道智者曰大哉<lb/>
轉輪即我自性於當念處悟無上道推是而議院之有<lb/>
斯作也悲䕶饒益可勝言哉以至和元年三月丁亥營<lb/>
基十月辛卯落成贊曰琅函星環赤軸金晃墨寳珍聚<lb/>
<pb n="KR4d0047_WYG_008-3b"/>
香題金牓是謂經蔵是非經蔵是名經蔵轂運環循電<lb/>
走雷振鐘幢前引歌唄後陳是為轉輪是非轉輪是名<lb/>
轉輪名即是實實即是名空華之果叩寂之聲為大饒<lb/>
益法界含生<lb/>
　　　明州鄞縣鎮國禪院記<lb/>
世傳五土九宫之書嵬瑣不經其義殆不可得而詰之<lb/>
矣凡其說者以乾坎震離同凶坤艮巽兊同吉持而考<lb/>
諸天下千夫之州百室之邑陵園廟塔之負據靣勢往<lb/>
<pb n="KR4d0047_WYG_008-4a"/>
往得其所由廢興者故上至朝廷為立官局置署丞長<lb/>
以日相講肄人著其説為篇下至公卿大夫士雖好古<lb/>
信道之人猶或畏以信甚則雜以耕夫野老之言張福<lb/>
禍之騐如影響以動蚩蚩之民使生者不得保其安宅<lb/>
死者火燔水溺而無以塟痛哉賊道禍俗而莫之能救<lb/>
也予十五年間再官於天台四明之二州此古所謂天<lb/>
下竒山復即其雄偉險怪古今有稱於山者而逰焉求<lb/>
其所以凡得不墜者不獨物象之特出而不可蔽塞亦<lb/>
<pb n="KR4d0047_WYG_008-4b"/>
必世有材力之人主而起之一日鎮亭山鎮國院之僧<lb/>
某乙持其所居之形勝及興作之歴年詣予請文為記<lb/>
且其僧有殿其法有堂其居有室其廪有厨鍾臺浴屋<lb/>
崇扉修廡煥乎無一不備而又盛矣其門之闢則曰丁<lb/>
其路之行則曰丙其山水之㑹則曰巽考其然則曰是<lb/>
本於五土九宫之書所同吉者嘻将有是耶將適然耶<lb/>
及問其初則曰唐貞元六年其徒曰慈雲居而基焉㑹<lb/>
昌中悉廢大中九年曰靈持乃復興葺中和五年始得<lb/>
<pb n="KR4d0047_WYG_008-5a"/>
今號皇朝天禧二年曰普光慶成又廣基構景徳三年<lb/>
曰寳寜主之及今傳襲不絶故大成推而言廢興圯完<lb/>
果繫乎時及其人之能不能而不在乎吉凶之說者矣<lb/>
不然何一吉而中廢垂二百七十三年而始備詩曰維<lb/>
其有之是以似之因書而授焉且告惑者嘉祐庚子十<lb/>
月癸未記<lb/>
　　　秀州華亭縣布金院新建轉輪經蔵記<lb/>
布金院去邑七十里居有上人曰清巳其行淳白善䕶<lb/>
<pb n="KR4d0047_WYG_008-5b"/>
其法所謂慈忍精進者嵗既乆閭里莫不嚮焉邑人曰<lb/>
顔覇乃首施錢二百萬書其凡所蔵經又相與謀營大<lb/>
屋為輪而環積之其後工未就於是無逺近爭投以財<lb/>
若堂而構越二年而告成函以文木襲以綈錦載以華<lb/>
輪瞰以藻閣繚以珠貝負以虯龍覆以隆厦周以廣廡<lb/>
方琢圓磨明怪幽巧塗金間碧嚴飾雜繪總用錢千萬<lb/>
前後施者畧數百人煥乎盛哉夫西方之書生滅之極<lb/>
談也生滅者周流而無窮周流之謂迹無窮之謂性迹<lb/>
<pb n="KR4d0047_WYG_008-6a"/>
有去住性無前後寓物見義莫妙乎輪輪之名有二一<lb/>
曰法輪諸佛之所乘也智慧解脱以動之戒定悲忍以<lb/>
行之小而入乎微塵而有餘大而御乎太虚而不能容<lb/>
擬諸形容而莫之能名法輪也其二曰苦輪衆生之所<lb/>
乘也動之以煩惱貪著行之以冥亂罪罟上騁乎天中<lb/>
騁乎人下轉乎地散而入乎鬼神之都禽獸之鄉而莫<lb/>
知其歸擬諸形容而亦莫之能名苦輪也噫在佛為法<lb/>
在衆生為苦有衆生乃有佛非佛不能度衆生然佛之<lb/>
<pb n="KR4d0047_WYG_008-6b"/>
度衆生也未嘗脫吾輪而載之葢即其所乘而指其所<lb/>
向故能方軌同轍而出乎無窮之域焉耳然則凢所謂<lb/>
輪者皆可以推止諸苦令法流轉亦幾於佛矣輪之成<lb/>
也上人以予能善解其義其文可以申贊嘆見屬者不<lb/>
逺千里云時嘉祐辛丑嵗十二月壬辰也<lb/>
　　　湖州安吉縣靈峰殿記<lb/>
障南古邑靈峯在西南水石甚美負山為宇始五代開<lb/>
平丁卯嵗髙僧義璘號明義大師作也當吳越王重佛<lb/>
<pb n="KR4d0047_WYG_008-7a"/>
尚施因用褒賜且名靈峯長興癸已嵗始作佛殿以待<lb/>
有像宗室太傅之夫人劉氏粤通夕夢喜發檀信乃損<lb/>
奩金選工奏技香塗嚴飾尊侍列席盖已大備越一百<lb/>
五十有九年實皇朝治平元年甲辰追用嘉祐壬寅明<lb/>
堂詔書改賜今額雖承平天覆林泉有光而風雨嵗乆<lb/>
土木壊矣院之七世法嗣仲賢曰為上首㳺方受道多<lb/>
所眀逹賢首法門持擅師講行力既餘博善兼術於是<lb/>
徒尊於堂人嚮其方歎此傾圯慨慕興作俄有邑民施<lb/>
<pb n="KR4d0047_WYG_008-7b"/>
則安則寅則寛彦邦及嘉禾沈承禮唐簡逺近十餘姓<lb/>
人方企重師學亦樂植福果乃聚錢三百萬共起弊舊<lb/>
以治平丙午十二月十九日已亥經始明年春大落成<lb/>
金椎奠礎文木繩直若植其楹如飛其甍丹漆内外紺<lb/>
碧上下視古有褒扵邑為勝大哉薄伽梵之道也以無<lb/>
我為已故萬物莫能踰以無盡為仁故羣生莫不被其<lb/>
力以無邉為量故大至於虚空而不容以無受為得故<lb/>
施等於大地而不為極顧一微塵之財施一毛髪之棟<lb/>
<pb n="KR4d0047_WYG_008-8a"/>
宇烏所以報稱者然智者之至於斯也修作之體空而<lb/>
成壊等慳施之性一而受捨忘中立於無相之域而大<lb/>
寓於有為之時豈復一事而非道者使衆人之至於斯<lb/>
也香火以薦歌唄以樂登降旋拜一合掌一俛首類如<lb/>
是者皆生乎無心而致其心遂即其心而識乎無心則<lb/>
其報於佛多矣其利於人逺矣可不記諸時治平四年<lb/>
八月初一日丁未記<lb/>
　　　秀州華亭縣天台教院記<lb/>
<pb n="KR4d0047_WYG_008-8b"/>
善哉天台氏之建化也以觀心為法以念佛為宗觀心<lb/>
者觀有心以至於無心念佛者念彼佛以證乎我佛或升<lb/>
階納陛同踐堂奥或順風乗航横絶苦海真可謂大乗之<lb/>
淵源導師之方便者矣原夫清净本然無有空假因緣<lb/>
忽生萬法以起河沙妙門一念而足所以體同寂照神<lb/>
㝠樂域丘陵坑坎悉見嚴浄衆鳥行樹皆出法音用之<lb/>
則然何逺乎爾佛隴肇基神化周浹諸方向風縁應如<lb/>
響則夫來四方之珍聚肄六時之白業棟宇具而神人<lb/>
<pb n="KR4d0047_WYG_008-9a"/>
安鍾梵作而齋戒修又可闕乎秀州華亭縣某寺天台<lb/>
教院者真鶴唳之奥園實龍像之精舍先是界相東南<lb/>
地隙草茂時和年豐民有餘施師徒日演廣厦斯作講<lb/>
誦未聞人莫知嚮法師元湛台嶺之宗實為苖裔言厭<lb/>
逰方聿來胥宇既以知見提撕其新學亦用方便誘掖<lb/>
於里俗於是檀供旁午䂓模備具復即浄室作西方彌<lb/>
陀之像其髙十有六尺巋然垂臂若將援溺以應經量<lb/>
邦人延宥善施樂義乃為之購金以極塗飾然後居者<lb/>
<pb n="KR4d0047_WYG_008-9b"/>
有以系曕誦之慤㳺者以之起師仰之願揭像運之觀<lb/>
瞻畢空門之能事矣嗟乎誰謂布施為住於相衆生不<lb/>
愛頂踵慳貪無厭暗覆真覺集為苦本流轉生滅莫之<lb/>
攸止故無信舍相則執着亡空寂見則佛性具矣誰謂<lb/>
聲色不足以見如來今夫金山之聚不輟乎吾目和雅<lb/>
之音不息乎吾耳塵法雖外其心則我苟離見聞則無<lb/>
有佛故夫樂苦空而㫁因果厭諸相而求解脫未足與<lb/>
語道者也院既大成嚴像且畢以僕夙體斯道見囑随<lb/>
<pb n="KR4d0047_WYG_008-10a"/>
喜云<lb/>
　　　海鹽李宰遺愛碑記<lb/>
秀州海鹽縣有賢宰太常博士李君愛飬其民而為之<lb/>
興利又教其敦本節用既去其民思之有吳承潤潘彦<lb/>
昌者與衆紀君自始至及去爛然見於成績蔵於羣心<lb/>
稱於衆口之事詣余求為文詞以信當世云瀕海之民<lb/>
其生不勤有川不瀦有田不耕若嵗屢雨四野為瀾而<lb/>
注於海旋時微暘則無所溉坐視赤地擕手流徙者衆<lb/>
<pb n="KR4d0047_WYG_008-10b"/>
矣故十年之耕稔無一二君初即事人方頻饑轉入山<lb/>
海持茗與鹽以給衣食而君皆權宜弗禁乗春可耕而<lb/>
室無稻粱之種君曰天有其時而民無其力咎將誰執<lb/>
㑹運使元公綘行郡君持告身勑文數通乞置郡帑假<lb/>
官錢三百萬貨民糴種及糧元公嘉許之嵗終民賴以<lb/>
稔先是唐有賢令李鍔通邑鑿涇凡三百有一嵗乆以<lb/>
塞君曰溝川不浚而望嵗猶氣血之竭求為無病不可<lb/>
得也於是作勸書一篇二百餘言布告於民始命之積<lb/>
<pb n="KR4d0047_WYG_008-11a"/>
貯慎嗇以飬生送死卒詔其具畚鍤随所占田人自浚<lb/>
治因土為塍以禦水旱提憲張公師中察其能即以上<lb/>
聞求賜奬書以勸能吏乆之不報君曰浚涇利之畧耳<lb/>
我功未完宜其朝廷之不與也已而嵗亦小歉君乃大<lb/>
勸民為横塘堰旁植木為閘長水永泰開濟鄉以下皆<lb/>
為鄉底堰幾三十所以訖一時之利凡前後興作命令<lb/>
一下民知以佚道用其力未甞不老幼相告語勸從之<lb/>
惟恐後不戒不扑而告備戊戌仲冬吳中雨迄於已亥<lb/>
<pb n="KR4d0047_WYG_008-11b"/>
之仲夏而後已旁州接軫幅員千里皆被水患獨君之<lb/>
邑有堤防流決之備而君則去矣以是民之思君也尤<lb/>
甚噫古者劭民務農而為之開地利以當天時於政為<lb/>
最先是以周有司勲掌六鄉賞地之法而民功為庸在<lb/>
漢若杜詩召信臣之屬始能當之以君視古奚其愧哉<lb/>
君之政大畧其刑以寛其令以簡其分爭辯訟皇皇焉<lb/>
惟恐不得盡其情其視一夫不獲靦然愧於靣目宜其<lb/>
居則勸以至治去則乆而益思也巳予嘗陪君為别頭<lb/>
<pb n="KR4d0047_WYG_008-12a"/>
主試官知君有文行嘉興之親舊又能為余道之實悉<lb/>
如來告者之言故不愧為之辭以俟史氏之捃摭君名<lb/>
維幾字景純嘉祐元年四月受署四年四月代還其年<lb/>
六月乙亥嘉興陳某記<lb/>
　　　杭州知府沈公生祠堂徳政記<lb/>
仁宗之四十一年起居舍人知制誥吳興沈公方帥越<lb/>
治行聞於京師詔遷為揚州守既而曰襟帯江海杭為<lb/>
大州乃以易公仍進官某曹郎中公方過杭其書適至<lb/>
<pb n="KR4d0047_WYG_008-12b"/>
衆相與喜曰此公家州也山有宰木巷有葭莩俗之良<lb/>
窳民之宜疾皆已夙講治可跂而待也公受命明日入<lb/>
府領事十邑之長奔走來奉圖璽者一概勞見人人為<lb/>
數其貪亷勤怠之状於是莫不相視以愕畏公素辨也<lb/>
公之庭事吏案上下日數百剸剖立解無有凝刃居無<lb/>
何吏有受金者夜告其婦曰使君方嚴我幸得金五千<lb/>
婦問其處猶弗告也明日吏暴集公責於庭曰孰為受<lb/>
某人金若干以語婦而不道所以置某處耶吏股慄請<lb/>
<pb n="KR4d0047_WYG_008-13a"/>
罪然後人益以公為神逺近内外無敢欺紿其始嚴譏<lb/>
盗攘清止博奕下輒或抵冒公曰以付法外者正為是<lb/>
也乃獨過示區處以聳羣聼有夫横猾挾左道以持公<lb/>
私前弗能去公捽置之法自是人知公不可犯也塗無酗<lb/>
言道不拾遺奠枕萬家户不夜閉獄訟日衰狴牢屢空<lb/>
公益傅律令雜下條教命毋異權量毋屠牛狗毋飲雞<lb/>
豚毋以倡優蓄良人市有惡錢衢置大缿而投之不浹<lb/>
日積以千計子父異處著為期使自悔還者奔北幾數<lb/>
<pb n="KR4d0047_WYG_008-13b"/>
百室浮屠氏雜市賈為抱貿婦女游其居而恬弗怪一<lb/>
切止之西湖不漁古制也日浸以弛申飾其禁魚跳於<lb/>
防兒童不敢下視葢公之所以令其民者或躬自蹈而<lb/>
誠率之不然本其民之安且樂也故其文一下郛郭田<lb/>
野爭相傳誦老㓜更迭告語無敢不聼以信如是公為<lb/>
政之明年仁宗上僊公奉詔攀號痛慕殆絶行服薦享<lb/>
東諸侯以為儀乃罷游觀不置觴豆召賔客帑有羨錢<lb/>
以訪良家之貧無以適者用為婦者數百人矣於是時<lb/>
<pb n="KR4d0047_WYG_008-14a"/>
也杭雖舊州其俗惟新家有良人親有順子藍縷短褐<lb/>
閨箔織組無有小人愚夫愚婦久而彌知戴公恩且愧<lb/>
其風之不競也上即位之二年冬十一月公之政亦二<lb/>
年矣詔還公於是民知公去是而用将致於大自嗟其<lb/>
逄之不可再也乃相與於山之巔作為室堂物色儀象<lb/>
以揭示曕仰日頌公壽已而衣冠緇黄耆舊秀艾之人<lb/>
以嘉興陳某退居田間為其隣里公之風績耳目所接<lb/>
能為文辭以慰其心來有是請僕既不獲執筆之讓且<lb/>
<pb n="KR4d0047_WYG_008-14b"/>
以公春秋三十七恭儉簡易師長其民不出堂奥洞<lb/>
見比屋遂能法姦仁及庶類其老而聲明王家利澤四<lb/>
海也必果矣雖古名臣何以加諸得不引考條列傳信<lb/>
其後以待史氏之攟摭耶時治平元年十月日記<lb/>
　　　秀州崇徳縣新三橋記<lb/>
縣當漕渠𣲖通七鄉民屋於兩瀕三橋實徃來者嵗既<lb/>
久土薨木朽民将病渉衛君子淵自臨安簿有材能上<lb/>
官薦為令又用捕盗功得便官進補是縣崔君聖猷佐<lb/>
<pb n="KR4d0047_WYG_008-15a"/>
之聰明惠和法姦仁民人神晏安百榖阜昌民雖有賦<lb/>
役若孝子弟奉父母朝夕望顔色惟恐命令不下無敢<lb/>
背者一日感三橋之壊徘佪有改作意民知之隣傳里<lb/>
報相從來堂下願輸金匠石一新之縣官為指畫髙廣<lb/>
皆褒大舊作於中橋作亭以游居者休行者未甞勞一<lb/>
叱呵指呼踰月而三橋成學春秋者請書曰秋七月某<lb/>
日民新三橋何以書善之也何善爾利往完久之道也<lb/>
何言乎新作有舊也縣官教民作之不言縣成民志也<lb/>
<pb n="KR4d0047_WYG_008-15b"/>
三橋之石非一日而具何以日言民之樂工之來若不<lb/>
日成者也噫天下之政方束手於三尺律又嵗未久而<lb/>
易豈遑與風俗扶頺革朽一一如古人二君政未久下<lb/>
民比比有歌詠又能徹故興利垂數十世材亦罕矣朝<lb/>
廷自三公至百執事縣為最下二君去是其揚能厯級<lb/>
豈一二而已又将發見事業如邑如民橋予不識後之<lb/>
來者冝如何書<lb/>
　　　明教大師行業記<lb/>
<pb n="KR4d0047_WYG_008-16a"/>
宋熙寜五年六月初四日有大沙門明教大師示化於<lb/>
杭州之靈隠寺世壽六十有六僧臘五十有三是月八<lb/>
日以其法茶毘歛其骨淂六根之不壊者三頂骨出舍<lb/>
利紅白晶潔状若大菽者三及常所持木數珠亦不壊<lb/>
於是邦人僧士更相傳告駭歎頂禮越月四日合諸不<lb/>
壊者塟於故居永安院之左其存也甞與其交居士陳<lb/>
舜俞極談死生之際而已屬其後事兹用不能無述也<lb/>
師諱契嵩字仲靈自號潛子藤州鐔津人姓李母鍾氏<lb/>
<pb n="KR4d0047_WYG_008-16b"/>
七嵗而出家十三得度落髪明年受具戒十九而逰方<lb/>
下江湘陟衡廬首常帶觀音之像而誦其號日十萬聲<lb/>
於是世間經書章句不學而能得法於筠州洞山之聰公<lb/>
慶厯間入吳中至錢塘樂其湖山始稅駕焉當是時天<lb/>
下之士學為古文慕韓退之排佛而尊孔子東南有章<lb/>
表民黄聱隅李㤗伯尤為雄傑學者宗之仲靈獨居作<lb/>
原教孝論十餘篇明儒釋之道一貫以抗其說諸君讀<lb/>
之既愛其文又畏其理之勝而莫之能奪也因與之逰<lb/>
<pb n="KR4d0047_WYG_008-17a"/>
遇士大夫之惡佛者仲靈無不懇懇為言之由是排者<lb/>
浸止而後有好之甚者仲靈倡之也所居一室蕭然無<lb/>
長物與人清談亹亹至於終日客非修潔行誼之士不<lb/>
可造也時貳卿郎公引年謝歸最為物外之友嘗欲同<lb/>
遊徑山有行色矣公亦風邑豪預焉冀其見仲靈而有<lb/>
以尊飬之仲靈知之不肯行使人謝公曰從吾所好何<lb/>
必求富而執鞭哉凡其潔清類如此皇祐間去居越之<lb/>
南衡山未幾罷歸復著禪宗定祖圖傳法正宗記仲靈<lb/>
<pb n="KR4d0047_WYG_008-17b"/>
之作是書也慨然憫禪門之陵遲因大考經典以佛後<lb/>
摩訶迦葉獨得大法眼蔵為初祖推而下之至於逹磨<lb/>
為二十八租皆宻相付囑不立文字謂之教外别傳者<lb/>
居無何觀察李公謹得其書且飲其髙名奏錫紫方袍<lb/>
仲靈復念幸生天子大臣䕶道逹法之年乃抱其書以<lb/>
游京師府尹龍圖王仲儀果奏上之仁宗覽之詔付傳<lb/>
法院編次以示襃寵仍賜明教之號仲靈再表辭不許<lb/>
朝中自韓丞相而下莫不延見而尊重之留居憫賢寺<lb/>
<pb n="KR4d0047_WYG_008-18a"/>
不受請還東南已而浮圖之講解者惡其有别傳之語<lb/>
而恥其所宗不在所謂二十八人者乃相與造說以非<lb/>
之仲靈聞之攘袂切齒又益著書博引聖賢經論古人<lb/>
集錄為證幾至數萬言士有賢而好佛者往往詣而訴<lb/>
其寃久之雖平生厚於仲靈者猶恨其不能與衆人相<lb/>
㤀於是非之間及其亡也三寸之舌所以論議是是非<lb/>
非者卒與數物不壊以明之嗚呼使其與奪之不公辯<lb/>
說之不契乎道則何以臻此哉雖然仲靈之所以自得<lb/>
<pb n="KR4d0047_WYG_008-18b"/>
而樂諸已者葢不預於此豈可為淺見寡聞者道耶仲<lb/>
靈在東南最後宻學蔡君謨之帥杭也延置佛日山禮<lb/>
甚厚居數年然言髙而行卓不少假學者人莫之能從<lb/>
也有弟子曰慈愈洞清洞光所著書自定祖圖而下謂<lb/>
之嘉祐集又有治平集凡百餘巻總六十有餘萬言其<lb/>
甥沙門法澄克奉蔵之以信後世云熙寜八年十二月<lb/>
五日記<lb/>
</p>
<p>
</p>
  </div>
<div>
                <head>都官集巻九</head>
    <p>
<pb n="KR4d0047_WYG_009-1a"/>
欽定四庫全書<lb/>
　都官集巻九　　　　　　宋　陳舜俞　撰<lb/>
　　書<lb/>
　　　上韓相書<lb/>
集賢相公閣下某居東海之濵一日獲邸吏之報曰天<lb/>
子命閣下為丞相不以閣下與富丞相者並有天下之<lb/>
望其懐天下之業若合符節康天下之心如和塤箎已<lb/>
乎不以朝廷百年之願治付廟堂一日之更化求其民<lb/>
<pb n="KR4d0047_WYG_009-1b"/>
為富壽之民吾君為無為之君已乎某聞之不知神王<lb/>
氣至發而手足舞且蹈號呼童僕傳告賔客仰首天日<lb/>
疑已清明亦不以天下之賢過閣下二人而無所聞生<lb/>
民太平舎今日一致而不可得已乎豈惟獨然盖有縉<lb/>
紳先生巖穴隠處相與慶嘆萬口一辭羙哉皇乎吾君<lb/>
求治登庸賢輔如此之至也某伏念昔為相州之下客<lb/>
一䝉國士之遇伏自閣下詔還宰司歸柄樞極心則喜<lb/>
快然曾無一言進賀謁者始則以踈賤不敢自比於門<lb/>
<pb n="KR4d0047_WYG_009-2a"/>
生故吏又謂閣下經綸之材方屑機務未足為天下大<lb/>
慶也某嘗論天下之治是何致之難而失之易耶君臣<lb/>
之相遇是何倡和之少而聱牙之多耶仲尼歴聘而世<lb/>
不用房杜得君而材不足此所以盛治之世垂千百年<lb/>
不可一見也伏惟閣下前既柄用出居於外十年不復<lb/>
閣下必自謂有致治之術而無其時天下亦為閣下惜<lb/>
之富丞相大任先復居今三年而未嘗發所藴見洪業<lb/>
必自謂無出閣下百發之中也是以古者使人之賢不<lb/>
<pb n="KR4d0047_WYG_009-2b"/>
竭其用使人之力不極其勇用竭則天下無所望勇極<lb/>
則事至而無以繼帝王操術盖為此也昔者范文正公<lb/>
富丞相與閣下齊名今天子皆用之亦不竭矣昔有百<lb/>
中之名今求百發之效一發不中中國之望不足道也<lb/>
且如夷狄之人何此閣下今日之舉不可不重之甚也<lb/>
某至愚不惟嘗辱門下之愛今當閣下之進用不敢為<lb/>
俗人之謟賀固其心惓惓實為天下之重不能黙已若<lb/>
夫正社稷之根本定朝廷之紀綱覈臣下之名實休生<lb/>
<pb n="KR4d0047_WYG_009-3a"/>
民之耗蠧羙風教之凋敝收禮樂之極功此皆閣下固<lb/>
有之學前定之業施之自有先後取之而無津涯可不<lb/>
待涓埃之言而有所補也惟閣下無失其時力行而已<lb/>
矣天下幸甚天下幸甚不宣再拜<lb/>
　　　上時相書<lb/>
十二月十日具位陳某謹齋沐裁書再拜獻於集賢相<lb/>
公閣下某竊謂三月不雨膚寸之雲油然而起不特有<lb/>
一成之田槁而未芸者仰而望之一國之人皆是也及<lb/>
<pb n="KR4d0047_WYG_009-3b"/>
其未雨鬰然在上人皆祝之亦不獨有待者始有言盖<lb/>
能為天下膏澤者人人願見之天下膏澤人人願值遇<lb/>
沾沐之此所以自古到今英雄眀哲之人可以深坐廊<lb/>
廟收取天下之士天下之士懐抱志䇿惜不能致身其<lb/>
人為一時所並用也伏惟閣下天資材業發見富貴天<lb/>
下之人望為膏澤雖漢之平勃唐之姚宋未有能若閣<lb/>
下收天下之望於未用之前者也自閣下發䇿登大科<lb/>
當時有識君子已深器閣下為公輔邊陲乆安兵惰財<lb/>
<pb n="KR4d0047_WYG_009-4a"/>
匱胡馬南牧朝廷震驚閣下出疆講和張皇國威議者<lb/>
以閣下不獨使蕃漢之民重見太平於朝廷有定鼎之<lb/>
功天子乃用公議擢閣下預機宻閣下自信與上金石<lb/>
亟欲建明大事圖天下長乆計未㡬以大謗中起免居<lb/>
方面垂今十年朝廷之事日不治閣下之望日益隆天<lb/>
下之人指閣下語者謂朝廷有太平在一方適未取而<lb/>
施之廟堂之上取而施之如反掌耳某吳人也今年秋<lb/>
居吳中聞天子復命閣下歸政府某不得見天下之人<lb/>
<pb n="KR4d0047_WYG_009-4b"/>
如何耶以吳中而言天下縉紳先生庠序學校至於巖<lb/>
穴逸處皆奔走慶賀謂國家太平一旦復興拭目而視<lb/>
洗耳而聽不復有所疑慮者天下皆是也某當是時與<lb/>
二三草茅之士更語更念閣下當天下如此重望負天<lb/>
下如此重責又天子刷去前日不可破之謗灑然用之<lb/>
如此天下之事甚大乆安之敝皆是使閣下以何者為<lb/>
持操以何者為急先而能一舉動塞天下責答天子之<lb/>
明且信哉此古人所以位為憂不以位為樂也又伏謂<lb/>
<pb n="KR4d0047_WYG_009-5a"/>
朱研益丹矢激愈逺以閣下天資之事業濟之以十年<lb/>
有待之思宜資之甚深取之左右逢其源也因感昔唐<lb/>
明皇講武新豐驛始姚崇以呼犬放鷹稱合上意明皇<lb/>
命崇為兵部尚書同門下崇在馬上不奉詔又遷紫㣲<lb/>
令崇馬亦不進至獵罷崇奏曰行天下之利革天下之<lb/>
敝恐陛下不用臣言臣故不敢受命因對上條數十事<lb/>
皆中宗末年社稷之禍及天下宜急先之務甚深切明<lb/>
皇為之感發涕流應崇曰天下之利朕能行之天下之<lb/>
<pb n="KR4d0047_WYG_009-5b"/>
敝朕能除之朕能用卿之言崇曰陛下如此天下幸甚<lb/>
臣敢不備位論崇之進初若不正然卒為賢宰相後世<lb/>
稱十事者謂之昇平之源豈非得君之節不苟致治垂<lb/>
世之䇿素定也又竊聞般輸之巧天下所至未嘗無材<lb/>
何哉以其以搆厦自任不待求木而後任責也上料閣<lb/>
下受命之始宜有入幕端士嘗出其門之人夙夜為閣<lb/>
下講論措置使無毫釐之差令如近世姚崇之盛事譬<lb/>
如夫子入太廟每事問夫子豈不識禮之末者哉盖奉<lb/>
<pb n="KR4d0047_WYG_009-6a"/>
祭祀事鬼神不容有失禮而不可復反者也孟子曰鄉<lb/>
隣有鬪者被髪纓冠而徃救之則惑也雖閉户可也故<lb/>
位踈而言親者謂之僭責近而憂逺者謂之妄人孰不<lb/>
欲自裕自非甚愚烏肯好為僭妄哉然古者畎畆有不<lb/>
忘君之人負薪能為廊廟之語伊尹之未遇莘之耕人<lb/>
也曰一夫不獲如已推而納之溝中是仁人義士不待<lb/>
有位而後有憂天下心此某今日所以起於踈且逺之<lb/>
中而冐僭與妄之罪來為閣下言之某之至京師踰月<lb/>
<pb n="KR4d0047_WYG_009-6b"/>
矣始來也即竊求閣下謀猷設施於稠人廣衆中有曰<lb/>
未也有曰循常用例未嘗主事殆失天下之望為自安<lb/>
之計耳某之言輕不足求勝於人私議論者如此亦暴<lb/>
矣夫療乆疾之人用强藥悍劑而求不日之效非良醫<lb/>
師也况自安之計本庸人所當為非所望天下賢者然<lb/>
居漸乆聞論者日不已又頗見政府立新法斷天下小<lb/>
事至於進用人物亦或不為論者取幡然而疑曰得非<lb/>
有盖世之名而未為驚世之事耶何人之責之多耶豈<lb/>
<pb n="KR4d0047_WYG_009-7a"/>
懲艾前日之去而慎重今日之舉耶不然乃富貴名位<lb/>
果能動大賢者之顧惜耶請為閣下條陳之天下郡縣<lb/>
不治乆矣守宰不可一日而周擇之其要在擇按察之<lb/>
官重其權而師帥其人此最為當今急務閣下在外十<lb/>
年又負此康濟之志乆矣有以知某人轉運不才某人<lb/>
堪為轉運今天下貪墨暗弛者未免去又未嘗擢一人<lb/>
於不次或資與才堪任是官者而聞暗為三年一替之<lb/>
例不識謂天下任是官盡才耶或不才耶如一不才一<lb/>
<pb n="KR4d0047_WYG_009-7b"/>
方之民寃枉無所訴賢不肖無所别白為黠吏貨賣暴<lb/>
歛横求以富兼并一日已苦何待三年此論者不取一<lb/>
也磨勘改官之法近嵗已宻加之銓曺苛㽞孤寒之人<lb/>
實苦之葢要家奏署皆是京秩自不入銓選今覩新制<lb/>
内官非省府判官以上外官非轉運提刑以上者有私<lb/>
罪杖舉官不理為舉主夫長吏刺舉下僚所以重其權<lb/>
上為朝廷舉賢下以驅䇿中材之人也今天下犯私罪<lb/>
杖而居長吏者十有五六雖絶其舉才亦必受其按罪<lb/>
<pb n="KR4d0047_WYG_009-8a"/>
謂之可以知人不才而不可以知人才豈立法之當乎<lb/>
又今省府判官轉運提刑果盡賢乎知州通判果皆不<lb/>
賢乎不賢不足以知人使之長民又可乎若曰澄改官<lb/>
之冗當别為方法此徒阨寒畯惰中人耳此論者不取<lb/>
二也自來朝廷罕肯不由監司體量而進退外官此因<lb/>
循之敝近者有長吏奏强盗殺人為疑獄是天下之妄<lb/>
人也朝廷原情謫官不復按舉若此舉也天下所共韙<lb/>
今聞其人恃已謫官枝引監司佐官為有罪以釋宿憾<lb/>
<pb n="KR4d0047_WYG_009-8b"/>
朝廷亦為劾之夫小人無賴以已重罪扳善人得輕罪<lb/>
亦以逞志此郡縣常常長吏能專决不受而令朝廷受<lb/>
之可乎朝廷既知其妄而免之矣况彼指摘者借曰不<lb/>
誣非甚有罪緣朝廷廢之而害善人不如不廢此論者<lb/>
不取三也國學者飬賢首善地也向者朝廷以學官為<lb/>
資級不責教誨近嵗限年而舉之非常也韓吏部不曰<lb/>
無長無少道之所存師之所存也是不䆒其本而抑其<lb/>
末也近聞舉一直講天下端人也始者士人之望以閣<lb/>
<pb n="KR4d0047_WYG_009-9a"/>
下執政必不用限年法今無乃遷延以俟其年若齒與<lb/>
舉於例皆合乃得補署雖庸人為相亦可行也此論者<lb/>
不取四也昨閣下居方靣盛欲搜羅天下之士各以長<lb/>
而薦之真宰相器人之宜然也然閣下執政之始當首<lb/>
取天下大完之人引而置之朝塞天下望而甞䝉被薦<lb/>
舉之人遷延闕下亟望進用是不謂閣下進退人之始<lb/>
其繫天下甚大不能先自引避為閣下裨補耳閣下丁<lb/>
是時也所宜延見私第開陳誠意而恒遣之而反循黙<lb/>
<pb n="KR4d0047_WYG_009-9b"/>
取决他宰執者以動士人之疑望此論者不取五也天<lb/>
下之事大於是者何翅百千内則繫社稷之安危外則<lb/>
干生靈之戚休雖執政者不可一旦忽而不思誠未易<lb/>
責閣下以一已之力求為數月之效此論者謂之未可<lb/>
也若近事數者利害較然易明所繫事體亦以閣下所<lb/>
可廢置與奪於一出口之間孟子曰挾太山以超北海<lb/>
語人曰不能是不能也為長者折枝語人曰不能非不<lb/>
能是不為也是宜論者為閣下不取而有循常用例顧<lb/>
<pb n="KR4d0047_WYG_009-10a"/>
惜之謗也至如所謂未嘗主事亦前此執政之舊弊其<lb/>
意本有數端或以寡言忍事為持重或不通知利害不<lb/>
敢自信獨斷或恐倡言為衆指執專受敗事之責或恐<lb/>
言不見用旁有齟齬之人此常人無天下之事業不為<lb/>
天下信嚮者有此閣下一旦受人主傾心刷謗之顧託<lb/>
當天下洗耳拭目之觀聽故始者同列避譲無敢前者<lb/>
如主天下事沛然如江河其誰禦哉不識閣下何憚而<lb/>
不主之夫何顧惜而使至然也語曰雖有智慧不如乗<lb/>
<pb n="KR4d0047_WYG_009-10b"/>
勢雖有鎡基不如待時竊謂閣下之勢可謂盛矣閣下<lb/>
之時可謂遇矣夫渇者甘薄飲飢者羙疏食惟恐閣下<lb/>
不行公政耳行姚宋之事則得蕭曹之望舉蕭曹之業<lb/>
則享伊吕之功時勢然也今乃都人之議喧動如此詩<lb/>
曰哆兮侈兮成是南箕不知天下説者又如何耶閣下<lb/>
無乃辜天下洗耳拭目之人替傾心刷謗付託之君而<lb/>
自失可為天下行事之勢乎竊為閣下惜之今天下國<lb/>
家甚大之事誠未可舉也若閣下必欲動天下之聽聳<lb/>
<pb n="KR4d0047_WYG_009-11a"/>
天下之觀釋天下之疑除天下之誚復天下之望猶可<lb/>
為也今天下有積德力行之完士或棲遲閭巷或遺逸<lb/>
草野天下所共知者閣下未廢而去之豈非閣下自信<lb/>
有所未嘗主此等事示天下沮勸之眀白反謂速治無<lb/>
益恐失天下之望取天下之誚殊不知失天下望取天<lb/>
下誚似不為此也若閣下之進人公進也退人公退也<lb/>
雖一時小人不能無憎且妬天下不肖者雖多賢者固<lb/>
不少自有公議為閣下助夫何慮哉又如两府唯以休<lb/>
<pb n="KR4d0047_WYG_009-11b"/>
暇見客固匪徃制亦近嵗傲然自足厭苦天下之士者<lb/>
為之今閣下何恬然仍舊不為改易天下之士固有抱<lb/>
王佐之畧為生靈之福者固有通知當世之利害願為<lb/>
陛下禆補者周公聖人也不敢安一沐一飯拒天下之<lb/>
士而保叔父之貴裴晉公命世之材也亦上言改去唐<lb/>
制私第不見賔客卒建淮西之勲閣下將致身與二聖<lb/>
賢比何憚而不為之廣都之路舉歩有數里之逺其能<lb/>
乗肥馬御健僕伺閣下十日中一見者必面柔便辟取<lb/>
<pb n="KR4d0047_WYG_009-12a"/>
閣下歡欣以為進取之人天下之士其能至乎閣下豈<lb/>
宜謂天下之士不足求乎某竊謂閣下大聲廣譽毁於<lb/>
今而减於前者得非以暴絶天下之士而門無端人與<lb/>
閣下講論為少補助者也至於中丞御史天子所擇至<lb/>
端至直可與議天下政事者某竊聞之舊制或於中書<lb/>
分聽咨議時事近制唯見於聚聽時亦所以間絶之也<lb/>
夫法不天生也不地出也閣下可以雍容上前開陳其<lb/>
端請得與中丞御史丞自可親相風告䋲愆糾繆不必<lb/>
<pb n="KR4d0047_WYG_009-12b"/>
一一雜然上聞如此則天聽清曠朝政脩舉垂世之羙<lb/>
利也噫齒髪一改而不再功名難得而易失舜之徒鷄<lb/>
鳴而起禹不敢輕寸隂周公坐以待旦皆為此也閣下<lb/>
可不勉之某從逺方來以慕閣下德業積有嵗年昔在<lb/>
方靣嘗欲請謁今當閣下大用時卒然聞士人非詆之<lb/>
論與之應和實所不忍然且材不足為閣下用資不足<lb/>
為閣下振舉故無嫌通傳士人之言而盡布之借不能<lb/>
少禆聰眀萬之毫分亦愈於合倡詆毁於朝野之人某<lb/>
<pb n="KR4d0047_WYG_009-13a"/>
尚計閣下宻建長策入有大論皆衆人之所不知衆人<lb/>
知而言之或不得其真某從而言之亦惟寛其罪戾以<lb/>
來天下之言收天下之計塞天下之責不遂失天下之<lb/>
望保有天下之功區區之心如是而已干冒台嚴無任<lb/>
惶恐之至不宣某載拜<lb/>
　　　上時相書<lb/>
三月三十日具官陳某謹齋沐裁書載拜獻於集賢相<lb/>
公閣下某以不佞而賤故惟日恐恐無毫髪樹立卒泯<lb/>
<pb n="KR4d0047_WYG_009-13b"/>
没於天下愚不肖中乃不知量瞻望當世道德文章發<lb/>
見於天下之人必欲奔走而見之亦非有心附㑹希覬<lb/>
自為聲光苟且博見廣聞人人沾沐熏炙之已耳為是<lb/>
心於閣下亦十年矣數月前既來阨居勇欲果就其志<lb/>
不復顧計有位勢之限又竊以閣下德業聲名充塞洋<lb/>
溢愚夫稚子皆知稱誦者百口一語而自閣下當國大<lb/>
用為天下行事衆責羣望有所疑慮請謁之始寧若進<lb/>
説且謂士傳言其職也乃不忌諱採摭一時之事條布<lb/>
<pb n="KR4d0047_WYG_009-14a"/>
稠人之論具於書以獻於門下伏䝉閣下不間鄙賤延<lb/>
置堂上一席之地假借顔色賜之餘論然至愚安足識<lb/>
大賢者之心乎姑譬之入武庫見戈矛劍㦸旗旄胄甲<lb/>
森森然知其可以雄三軍威四夷櫜包戢束皆利而未<lb/>
試者也既而喜出而語人曰閣下之心古君子之心也<lb/>
雖其功未就其膏澤未及於天下已為天下生靈賀矣<lb/>
自是以還無一名字聞閣下之左右無一足跡及閣下<lb/>
之門豈自棄耶是恐見比於皇皇汲汲請造進取之人<lb/>
<pb n="KR4d0047_WYG_009-14b"/>
為識者羞辱今已就祿一官有千里之阻逺猶有餘説<lb/>
願獲陳畢而後去亦惟閣下察之夫宰相天下之宰相<lb/>
也非一人之宰相也亦賢不肖雜處之位也賢者未必<lb/>
常得居不肖者未必常不得居功葢宇宙名白日月有<lb/>
時而位去故世嘗有挾占術者說於人曰某命當得丞<lb/>
相某命當免不為已而果有騐者由是知富貴得䘮則<lb/>
天也非人力也閣下前此居方靣十餘年雖天下之望<lb/>
日愈重而深識善計之人未有敢料閣下必得亟為宰<lb/>
<pb n="KR4d0047_WYG_009-15a"/>
相者况閣下能逆知而自信乎既得之終身居之不可<lb/>
知也旋踵而不居亦不可知也所為不可知者則天也<lb/>
若其建立施設天下之事早晩則在閣下勇斷而力行<lb/>
之非天也借未及然宜使心跡獨信於天下無乆替人<lb/>
望亦在閣下非天也從古到今魁梧明哲之人以天下<lb/>
自任者必欲致君堯舜納民仁壽豈一二哉心志之就<lb/>
不就功名之成不成亦天也亦天下生靈之幸不幸也<lb/>
今日之事唯恐閣下不為之苟為之成敗得䘮則由天<lb/>
<pb n="KR4d0047_WYG_009-15b"/>
幸不幸則繫天下生靈閣下之憂何預哉某惟恐萬一<lb/>
不幸閣下之心跡不及見於天下盛時一去不可復得<lb/>
為四海悔嘆不勝區區某歸官江湖之外位卑事簡既<lb/>
得斗升之祿歡欣偏親以卒嵗月猶能延脰側耳聽閣<lb/>
下致君之業澤民之功發為賦頌塞儒者優㳺太平之<lb/>
責干冒台重無任惶悚之至<lb/>
　　　上歐陽内翰書<lb/>
具官某謹齋沐裁書頓首載拜有聞於群牧内翰先生<lb/>
<pb n="KR4d0047_WYG_009-16a"/>
坐下某雖不肖從事於學盖有得古人一言竊藏於心<lb/>
日思所以行言之道而未能者矣某自少小時誦禮記<lb/>
至曽子曰夫所謂孝者國人稱願焉曰幸哉有子如此<lb/>
可謂孝矣是使其親為君子也未嘗不撫巻三復又追<lb/>
考古人之所以著見功業顯榮其親必先有志於斯言<lb/>
耶自是居就師友出逰塲屋未嘗不恐恐自重於言語<lb/>
去就之際懼有以辱乎親者慶厯中天幸及第為天台<lb/>
從事嵗未滿而罪罰遽至先人不幸卒於官舎既而由<lb/>
<pb n="KR4d0047_WYG_009-16b"/>
深山窮谷中負全柩獲返於家輙自號訴於宗族鄉里<lb/>
之人曰某罪逆深矣顧隕身草土不足贖而適重之請<lb/>
得變禮行菆塗之事使某夙夜勉強固所樹立萬一有<lb/>
聞於當世而吾先人教子之勤見紀述於天下取重之<lb/>
人且能䝉取朝廷一命及於漏泉而後葬聞者曰唯然<lb/>
而聲名不章道徳不進聱牙連蹇於簿領文墨心日負<lb/>
而事日違至於今十有三年前此者嘗求天下賢士大<lb/>
夫而歸之至於不愧而置身門下自比於門生故吏是<lb/>
<pb n="KR4d0047_WYG_009-17a"/>
亦大懼日沉沒於小人俗吏之中使先人之德不足以<lb/>
有聞也某今也天重其幸由科選改官屈指日月其覬<lb/>
贈典以酬其言者所不逺三年耳若其獲以先人之羙<lb/>
見於紀述以取重於當世而垂信於後人則未知果能<lb/>
也然念某始以頑賤奉教誨於坐下徃來墻宇之間亦<lb/>
於今十年矣提其心誠而欲以先人之事見紀述於一<lb/>
言則又在其前也卒以今日果於不避棄絶而布之者<lb/>
非敢即謂有可稱願蓋某拳拳之心以為勉强行道至<lb/>
<pb n="KR4d0047_WYG_009-17b"/>
於樹立稱家有無以事窀窆過此以徃亦將有日求金<lb/>
玉之賜為論撰之羙不在今日言之旋踵先生入宰天<lb/>
下大政方提其筆進退天下之賢不肖位日隆而不可<lb/>
聞而某求償其心則無時矣謹錄友人姚闢所狀涕泣<lb/>
俯伏門下以俟裁擇不宣某頓首載拜<lb/>
　　　上歐陽參政侍郎書<lb/>
十二月日門人具官陳某謹頓首百拜有聞於參政先<lb/>
生坐下伏以朝廷二府所以攬文武賞罰之大柄代天<lb/>
<pb n="KR4d0047_WYG_009-18a"/>
理物而天下治亂休戚之所繫者先生旬月之間出侍<lb/>
從中歩武歴二府如登嚴君之堂而入室家之奥豈非<lb/>
内有以鎮壓天下君子之望者不言而喻外所以稱誦<lb/>
於天下者有以鉗塞小人横議之口乆矣某辱為門人<lb/>
始其聞命踴躍慶快非稠人比又身之去門下行三歳<lb/>
瞻望左右固巳勤勞然獨不為賀至今者蓋謂有道之<lb/>
士富貴皆固有且欲以功名逺過於臯䕫稷契故不以<lb/>
位為樂而以為憂也數日前得同科錢藻書以某雖自<lb/>
<pb n="KR4d0047_WYG_009-18b"/>
踈棄於外其姓名猶得不忘於門生故吏之中某且幸<lb/>
且喜即欲奉奏記并道前日之所當賀者又竊謂世俗<lb/>
之禮如俳優樂府者為之言焉足以稱盛德而伸至誠<lb/>
哉夫古之大臣者嘗寤寐善士渇求人材得而舉之以<lb/>
事其君彼材士者豈患無聞知且徃告於人而求自得<lb/>
耶人不求則不得非廣覧兼聽則失之孔子曰舉爾所<lb/>
知爾所不知人其舎諸是不獨天子之任大臣以此至<lb/>
於弟子之相告語之道亦皆然也某雖不肖敢上採陛<lb/>
<pb n="KR4d0047_WYG_009-19a"/>
下之所以待先生之意而下誦所聞以圖盡所以事先<lb/>
生之禮兖州錄事參軍姜潜學可以為人師智足以謀<lb/>
王體淵沉可以厚薄俗志勇可以持大義用之以器無<lb/>
所不宜虞部員外郎前知撫州黄瑊體廉蹈正其材過<lb/>
人喜立功名克當大事今以失舉廢官棄其所長揚州<lb/>
簽判虞部員外郎李直躬外和以粹内剛而眀風教設<lb/>
施可視古之循吏大理寺丞知蘄春縣俞尚慱學有文<lb/>
兼備衆德依乎中庸以餙政事前眀州推官林琪楚州<lb/>
<pb n="KR4d0047_WYG_009-19b"/>
判官侯叔獻守道不回智足以燭幽眀材足以治劇任<lb/>
重杭州進士施耕甘貧樂道傳經誨人不詭不激有顔<lb/>
閔之懿是七人者行之以正道守之以不苟得故或沉<lb/>
於下僚或混於儔人世未有以知之未有以舉而用之<lb/>
者也伏惟先生懐澄清天下之素當建立功業之時必<lb/>
求天下英俊豪傑之士夫此數人者在乎胷中德行見<lb/>
聞器能材識聲眀朝廷而空乏巖谷此某所不能知然<lb/>
區區之心特自誦所知且以稱人之賢在師弟子之義<lb/>
<pb n="KR4d0047_WYG_009-20a"/>
爲無嫌亦所以自異於世俗賀者之言伏惟少加察焉<lb/>
不宣某載拜<lb/>
　　　上歐陽參政侍郎書<lb/>
十二月日門人具位陳某謹載拜有聞於參政先生坐<lb/>
下良農善知氛祲之羙惡而逆水旱之至故耕無不獲<lb/>
之歳良賈善原貨財之有無以權貴賤故其藏嘗取十<lb/>
百倍之息彼小人者知自利其業尚如此故君子之道<lb/>
沉慮先物處知之至幾而待之以豫則功無不成物無<lb/>
<pb n="KR4d0047_WYG_009-20b"/>
不應某寔不肖乃其計慮或一有所得獲不媿於農賈<lb/>
小人者天之幸也前年身出坐下持先人行狀一通泣<lb/>
而言曰某罪逆十有五年而不克葬盖以先人教子之<lb/>
勤自恨其身碌碌未有所立以報嘗願先生一言之銘<lb/>
相與藏之取重當世而信於萬世且必待朝廷之一命<lb/>
以贈諸幽壌持其誠心亦十有五年矣後此者朝廷之<lb/>
命可計以日而恐先生之文章不日提其筆以宰制天<lb/>
下化為生民之膏澤進賢退不肖之功業則不可得矣<lb/>
<pb n="KR4d0047_WYG_009-21a"/>
某是以豫以告而願先生豫以許也先生哀其誠而報<lb/>
曰可聽言至今猶在其耳目前日聞先生入賛大政某<lb/>
始為天下蒼生賀次為天下賢人君子賀終為報親之<lb/>
心獲不嫌於農賈小人自賀夫與之一諾萬金不為重<lb/>
古今聖賢皆然也或曰先生之文眀乎與日月白永乎<lb/>
與天地乆豈止視萬金為錙銖矣知必報其諾雖然先<lb/>
生棄而拒之乎其雖連山為墳銷金為槨執紼千人備<lb/>
物百甕不足謂之葬愧乎人間而無以報於地下終亦<lb/>
<pb n="KR4d0047_WYG_009-21b"/>
不苟葬耳先生其卒與之乎某獲負土壠上使先人之<lb/>
善永於陵谷小子無愧於鄉人贖十五年不葬之罪生<lb/>
死肉骨論報無有已也先生其拒之乎與之乎不宣某<lb/>
載拜<lb/>
</p>
<p>
</p>
  </div>
<div>
                <head>都官集巻十</head>
    <p>
<pb n="KR4d0047_WYG_010-1a"/>
欽定四庫全書<lb/>
　都官集巻十　　　　　　宋　陳舜俞　撰<lb/>
　　書<lb/>
　　　上時相書<lb/>
具官某謹齋沐裁書東望載拜授之門人有聞於集賢<lb/>
相公閣下某嘗學古今竊惑治亂之迹是何致治之難<lb/>
而亂之多耶桀紂之亂非堯舜之道亡亡堯舜之道者<lb/>
非堯舜之人也然天之生材無窮天不以臯䕫元凱私<lb/>
<pb n="KR4d0047_WYG_010-1b"/>
於堯舜堯舜兢兢以不得臯䕫元凱為已憂臯䕫元凱<lb/>
皇皇以不得堯舜為已憂故文命敷於四海勲華塞乎<lb/>
天地嗚呼生民不見太平之治乆矣士之生也罔其相<lb/>
與日見也偽其先王之道未嘗人人傳傳而出於鄉人<lb/>
者其君未嘗憂不得而臣之臣而入於利祿者未嘗行<lb/>
其道而用其言是非臯䕫元凱獨不見於後世後世長<lb/>
飬之進取之之術異也然則士之出於世而求為無愧<lb/>
於進之道者奈何君不以失士為憂則不進憂而求之<lb/>
<pb n="KR4d0047_WYG_010-2a"/>
不以失禮為憂則不進取之以禮不以不行其言為憂<lb/>
則不進用其言不以不終其道為憂則不進人皆有欲<lb/>
進之心而進為甚難故常有願治之望而不易得烏有<lb/>
仁人在上使人人自足其本心相與日見於治士之懐<lb/>
是道而逢是時疇欲與鳥獸草木為羣而能忘貧賤之<lb/>
憂乎某不肖潜心讀書恥文章之陳迹髙古人之忠義<lb/>
亦有日矣前此者言必遜進必縮固未嘗便便汲汲之<lb/>
若是噫不以自進之難而盛時之不可再耶至於鍳前<lb/>
<pb n="KR4d0047_WYG_010-2b"/>
王之廢興明来事之成敗究生民之利病論天下之安<lb/>
危雖智小而謀大責近而憂逺今或以其書為可採用<lb/>
舉科目又念古者相君皆開閤以飬天下之士收羣䇿<lb/>
以釐萬務閣下好賢取士出乎古人而某舊得從事賔<lb/>
客曵裾閣下之門雖閣下盛徳大業無待於人然狂夫<lb/>
之言聖人擇焉今某之進求所以自足乎望則鈞播之<lb/>
賜未可知也苟就其書如䝉一言之採有補於今則某<lb/>
之心固巳為得矣謹以所進治說五十篇十巻繕寫塵<lb/>
<pb n="KR4d0047_WYG_010-3a"/>
獻伏帷調爕之暇俯賜鈞鍳不宣某頓首拜<lb/>
　　　上時相書<lb/>
某居東海之濵一日獲邸吏之報伏審執事進位元輔<lb/>
其比肩並命者又皆為天下所望之人某方食匕落不<lb/>
知起舞於坐吁嗟聖天子求治如此之至登用賢輔如<lb/>
此之當盖自漢唐以來命相之盛未見今日比也某且<lb/>
思天下搢紳先生巖穴逸處洗耳更化拭目以觀太平<lb/>
又豈一二其人而已哉惟是區區孤生念昔旅食京師<lb/>
<pb n="KR4d0047_WYG_010-3b"/>
日聞都人卿士風議執事柄用以來施設之畧有若未<lb/>
能厭足人望者嘗不識忌諱謄寫衆說置之主謁伏䝉<lb/>
執事逺取聖人吐握之義不間狂夫側陋之言接以上<lb/>
客之禮賜之更僕之論開陳虛懐親指時事則某知執<lb/>
事育徳待時興天下之利除天下之害自有先後與夫<lb/>
進鋭退速輕為去就者不同日而語矣從是以還引領<lb/>
一方日待徳教之下則有若裁任子之令革貢舉之法<lb/>
燁然亦足以動天下之望矣而某又竊憂者治世不易<lb/>
<pb n="KR4d0047_WYG_010-4a"/>
得君臣之相遇甚難恐執事有待之之心而時不偶懐<lb/>
切磨之術而功不就萬一及此當世之人猶或不見執<lb/>
事有為之迹誰復能信執事願治之心哉不謂執事知<lb/>
天降大任之心將至期其道有時而果一效於今日<lb/>
矣然某聞秦人苦冘豫之疾者凡二十年瞽醫庸術日<lb/>
踵其門不惟無愈而又害之者多矣鄉隣之人有過而<lb/>
告者曰是必用盧醫扁鵲而後愈也然而秦人未嘗信<lb/>
日瘠月痼而無所愈卒命夫二人者鄉隣皆喜而秦人<lb/>
<pb n="KR4d0047_WYG_010-4b"/>
憂之曰秦國之技止此耳從是而治吾之病其革矣噫<lb/>
今日之事無異於是天下之病豈獨冘豫而巳耶其與<lb/>
執事比肩並用之人則若醫之有盧扁也天下之賢固<lb/>
不過執事二人者是以天下雖喜識者以為憂何則夫<lb/>
療乆疾之人不能為勿藥之喜必有針砭之神攻灼之<lb/>
毒瞑眩之苦然後固一元之氣瀹五臟之煩生六府之<lb/>
和强筋力而豊膚革爾今有百年之敝豈能為循迹之<lb/>
治必有非常之事業不次之進退大有為之更張然後<lb/>
<pb n="KR4d0047_WYG_010-5a"/>
立天下之本銷當世之冗下生民之休暢威靈而躋富<lb/>
庶爾今執事出素藴見鴻業取百年之敝圖一世之救<lb/>
則朝廷躋三代之康强生民享二帝之壽考在此舉也<lb/>
使執事復為循迹之治襲蹈前人之爲不過維持而居<lb/>
保完以退天下之望過執事而無所屬天子之信後今<lb/>
日而不可再然則視四海之瘡潰成一世之膏肓亦此<lb/>
舉也某又視漢唐以來當天下之憂責者未有若執事<lb/>
之重也古人不以位為樂而以位為憂不謂是乎某所<lb/>
<pb n="KR4d0047_WYG_010-5b"/>
謂針砭之神者何也伏以執事道貫聖賢學該古今知<lb/>
天下之責不可逃待天下之任必將至夫豈止懐庸庸<lb/>
之謀持斷斷之技而已乎是必有經濟之雅施之小大<lb/>
而有宜謀猷之深取之左右而不竭伏惟執事斷之以<lb/>
必行發之以至神此所謂非常之事業猶秦醫之有針<lb/>
砭也某所謂攻灼之毒者何也竊以方今綜覈之理廢<lb/>
賢不肖混淆大官大職渉級而至未嘗待勲勞徒食虛<lb/>
廪紛然無所為求而使之又患材不足此天下之至敝<lb/>
<pb n="KR4d0047_WYG_010-6a"/>
也伏惟執事知人之賢雖草茒塵泥必噐於華顯察人<lb/>
之不善雖黻冕朱紫必廢於冗散然則士多嚮善官有<lb/>
稱職此所謂不次之進退猶秦醫之有攻灼也某所謂<lb/>
瞑眩之苦何也竊以衆人難與謀始易與樂成鄭子産<lb/>
古之賢大夫也為政一年輿人欲殺之三年而民詠歌<lb/>
之夫君子之幸小人之辜善人之利不善人之害此謗<lb/>
之所由起也况今與上金石時則機㑹伏惟執事奮不<lb/>
顧之節無可奪之義苟利於國不知為身未信於人先<lb/>
<pb n="KR4d0047_WYG_010-6b"/>
信於天然則何利之不興何弊之不革此所謂大有為<lb/>
之更張猶秦醫之有瞑眩也某所謂固一元之氣何也<lb/>
竊以人非元氣不生國無本不固昔賈誼可謂知國體<lb/>
者其言曰太子者天下之本本正則天下正故古者天<lb/>
子國君即位政教未脩禮樂未講君臣相與為建立之<lb/>
議嘗如此之早也至於教習其善猶恐不豫烏有垂䇿<lb/>
一世而不之及大臣畏避而無所陳為國逺慮凛然寒<lb/>
心也且天下者太祖太宗之天下相與揖遜而得也伏<lb/>
<pb n="KR4d0047_WYG_010-7a"/>
惟執事傳納讜議推明天心以重宗廟消禍於未然垂<lb/>
裕於萬世此所謂立天下之本猶秦醫之為疾必固一<lb/>
元之氣也某所謂瀹五臟之煩何也竊以方今蚍蜉之<lb/>
卒無慮百萬衆其仰食於縣官嵗率五千萬犬馬之臣<lb/>
無慮三萬人其受祿於縣官歳率亦百五十萬天下之<lb/>
財取之毛髪而積之丘山歳之入未能過億也而官兵<lb/>
之冗食其大半其餘郊宫之奉嵗幣之奉尚未足以支<lb/>
也古者三年耕必餘一年之蓄國無三年之蓄曰不足<lb/>
<pb n="KR4d0047_WYG_010-7b"/>
今也以嵗飬嵗猶或不給故太倉之粟不支比年都内<lb/>
之錢未聞億數不幸重之以師旅因之以饑饉為國計<lb/>
者甚可懼也伏惟執事嚴教習以汰無用之兵釐仕進<lb/>
以澄不職之吏使通收三歳之冗食而餘一年之經費<lb/>
行之九年國家其庻乎有備矣此所謂銷當世之冗猶<lb/>
秦醫之為疾必瀹五臟之煩也某所謂生六腑之和何<lb/>
也竊以方今土田之賦関市山海之利取於民悉矣朝<lb/>
廷進剥刻之吏以羡餘為有功郡縣校征科之勞以殘<lb/>
<pb n="KR4d0047_WYG_010-8a"/>
忍為稱職天下有禁外之禁小人犯法無有完膚天下<lb/>
有賦外之賦生民饑寒不能僅免吁可謂窮矣伏惟執事<lb/>
名田以寛大半之賦節用以通天下之禁藉使未及絶<lb/>
禁外之私條使其手足有所措斷賦外之竊歛遺之衣<lb/>
食之毫毛此所謂下生民之休猶秦醫之為疾必生六<lb/>
腑之和也某所謂强筋力而豐膚革何也竊以朝廷以<lb/>
兵强戰勝為筋力以家給人足為膚革方今敵國外侮<lb/>
取厭於賄可謂强乎生民盗窮流轉而死可謂豐乎伏<lb/>
<pb n="KR4d0047_WYG_010-8b"/>
惟執事勉其所未至革其所欲革更其所當更自然中<lb/>
國日强敵國畏我如天地生民日阜禮樂備而廉遜興<lb/>
此所謂暢威靈而躋富庶也猶秦醫之為疾强筋力而<lb/>
豐膚革也此數者葢天地之大務興復之急先執事得<lb/>
君得時得共政舉而施之如饑之命餉渇之索飲猶恐<lb/>
為晚也若夫補完萬事之缺更易一世之故至纎至悉<lb/>
豈可勝紀伏惟執事開閤以待天下之士下朝不宴博<lb/>
收羣䇿夜思日行太平之功乃可致也嗚呼古者治世<lb/>
<pb n="KR4d0047_WYG_010-9a"/>
常少亂世常多不以聖賢之人材與時不相偶乎古者<lb/>
有其材無其時仲尼是也有其時無其材房杜是也天<lb/>
生執事以輔吾宋天啟吾君以賢執事得聖人不得之<lb/>
時至房杜不至之學可謂盛矣執事勿謂天未厭亂天<lb/>
之與此時足以信矣勿謂上未腹心上之付是任可謂<lb/>
堅矣今執事極所以爲之則不違天竭所以報之則不<lb/>
負吾君執事忘其身則身安不顧其家則家榮時乎時<lb/>
乎不再來惟執事圖之某愚賤無所能天下之事以嘗<lb/>
<pb n="KR4d0047_WYG_010-9b"/>
求而知之雖然不知其可行耶今當職事之大任以嘗<lb/>
進瞽說於前而不得黙已於後敢盡布之惟執事擇焉<lb/>
使言而無補尚知其心之拳拳萬一有所得執事不以<lb/>
人廢之乃所幸不為狂言誠無望於自利也干冐台重<lb/>
鈇鑕之戮亦惟哀矜不宣某載拜<lb/>
　　　上昭文相公書<lb/>
具官某謹拂蓍揆日齋慮裁書頓首再拜惶恐有聞於<lb/>
昭文相公閣下某嘗伏謂君子之蹈道行乎天下甚哉<lb/>
<pb n="KR4d0047_WYG_010-10a"/>
求適乎用舎去就之難也人生孰不慕富貴而惡貧賤<lb/>
孰不美膏粱而厭藜藿孰不恱文繡而禠藍縷孰不快<lb/>
使令便嬖而憫勞苦其膚體孰不樂志澤日加於天下<lb/>
而嗟窮拂其所為孰不好聲名白於日月而恥湮沒無<lb/>
聞又顧天下非無有餘之勢而不足稱已之養伸巳之<lb/>
願然而君子之蹈道行乎天下者遇不遇得不得人人<lb/>
未嘗齊也是何也或曰時也君子不謂時也且周公相<lb/>
天下朝諸侯如運之掌為得時乎則生周公之時者伯<lb/>
<pb n="KR4d0047_WYG_010-10b"/>
夷叔齊而餓死孔子為旅人走四海死無置錐之地為<lb/>
不得時乎則生孔子之時者管夷吾晏平仲嘗以其君<lb/>
霸是以君子不謂時也或曰命也語曰不知命無以為<lb/>
君子也周公固達矣逺則四國流言近則成王不知周<lb/>
公愓然懼不獲光眀文武之道而大墜輔佐之業乃作<lb/>
詩以遺王名之曰鴟鴞仲尼固窮矣失魯司㓂將之荆<lb/>
既先之以子夏又申之以冉有其適諸侯也未嘗不皇皇<lb/>
然使周公謂命也則不聞流言而懼孔子謂命也則不<lb/>
<pb n="KR4d0047_WYG_010-11a"/>
適諸侯是以君子不謂命也然則其餘用舎去就之間<lb/>
亦可謂難矣周公管夷吾晏平仲得其所就就之不為<lb/>
謟孔子伯夷叔齊得其所去去之不為固後之就者不<lb/>
有周公管夷吾晏平仲之道而仕者皆苟仕也後之去<lb/>
者不有孔子伯夷叔齊之義而隠者皆妄隠也故曰富<lb/>
與貴是人之所欲也不以其道得之不處也貧與賤是<lb/>
人之所惡也不以其道得之不去也君子之於人也審<lb/>
已之所以去就求不失其正為不難處人之所以用舎<lb/>
<pb n="KR4d0047_WYG_010-11b"/>
於已使不失其義為甚難苟能審已又能處人故不以<lb/>
人之將舎已者就於人不以將用已者去於人就其所<lb/>
舎雖得之君子曰曾不若黔敖之餓夫也去其所用雖<lb/>
得之君子曰是視天下而路也古之人其難於用舎去<lb/>
就之分常如此今之人奚獨不然非慕富貴美膏粱恱<lb/>
文繡快使令便嬖樂志澤加於天下好聲名白於日月<lb/>
之甚也非惡貧賤厭藜藿褫藍縷憫勞苦嗟窮拂恥湮<lb/>
没之愈也非周公孔子管晏夷齊之道亡也是何也時<lb/>
<pb n="KR4d0047_WYG_010-12a"/>
然也古之所以就於世者道德成於國人則鄉大夫鄉<lb/>
先生禮而賔之矣辨説合於卿大夫則公執禮而見之<lb/>
矣志䇿聞於國則國君束帛而求之矣非若今以言語<lb/>
之度量揭於有司羣羣而来合則得之不合則棄之如<lb/>
此之薄也古之所去於世者去於魯則之衛去於衛則<lb/>
之齊之晉之宋之秦或之於四夷非若今不合於有司<lb/>
則為匹夫矣或窮且死而已矣不合於朝廷則為黜臣<lb/>
或錮且卒而已矣是以今之君子常不及古人有磊落<lb/>
<pb n="KR4d0047_WYG_010-12b"/>
去就出入之節而上之人無恐恐失一士之悔雖然謂<lb/>
古之所以用舎人之道未能遽復之可也謂古之所以<lb/>
用舎之道不足復不可也謂今之所以去就人之道雖<lb/>
失士而不可出於中國可也謂今之所以去就人之道<lb/>
無失士在中國不可也苟有人焉好古之道持古之所<lb/>
以用舎去就之義而不出乎天下其將以古之道與古<lb/>
所以用舎去就之義望於吾君吾相而已乎將不以古<lb/>
之道與古之所以用舎去就之義望於吾君吾相而已<lb/>
<pb n="KR4d0047_WYG_010-13a"/>
乎孟軻曰我非堯舜之道不敢陳於王前夫豈不美仁<lb/>
義之道哉其心曰是惡足與言仁義也故齊人無如我<lb/>
敬王也今其來也如不以古之道與古之用舎去就之<lb/>
義望吾相不恭莫大焉古者旌以招士皮冠以招虞人<lb/>
虞人野之鄙人也不得其招則不徃况國士耶今之天<lb/>
子以招天下之士者有若六博之道耳或偶以勝或<lb/>
竒以不勝不勝者不得怨勝者曰幸不幸偶然也所謂<lb/>
六科以䇿天下之士者則又甚矣乃若射寠數之術也<lb/>
<pb n="KR4d0047_WYG_010-13b"/>
然六題者必命羣籍隠奥嵬𤨏之言而加之參互離絶<lb/>
以求為難知之勢幸則知之為中選不幸則不知不知<lb/>
為不中選然而天下之士負經世王佐之畧如漢之董<lb/>
仲舒有直言敢諫之心如唐之劉蕡褎然出於是科者<lb/>
不可謂得其招而来也謂今之天下應選之士雖有古<lb/>
人之道而無古人之節故不得其招而徃亦不可也盖<lb/>
以朝廷承平熈洽巷歌里誦文章聲眀際天接地斂材<lb/>
日繁得士亦衆臣工如棫樸之富巖谷無考槃之樂士<lb/>
<pb n="KR4d0047_WYG_010-14a"/>
之生是時也名不齒於當路則不免為鄉人養不及於<lb/>
禄食則卒困於畎畆求而不得者有之未有不求而自<lb/>
得之故皇皇汲汲而来也古之任士也任其所長不任<lb/>
其所短是以材有餘治道日不足今之於士也求其所<lb/>
不知而問之知就其所不能而責之能雖得之葢亦不<lb/>
贍矣故比嵗詔舉所得不過一人甚者天下無一足以<lb/>
充其選非士亡也任其所短而不任其所長而然也以<lb/>
若所舉為吾君吾相者不可為之動心而已乎古之於<lb/>
<pb n="KR4d0047_WYG_010-14b"/>
士也不惟舉而用之其所以禮之遇之固有道也有若<lb/>
周公焉為文王之子為武王之弟為成王之叔父其於<lb/>
天下不賤矣然而布衣之士所執贄而師見者十人還<lb/>
贄而見十二人窮巷白屋所見者四十九人進善者百<lb/>
人教者千人朝者萬人是古人之於士者亦多術也或<lb/>
爵之或祿之或尊之長之或教養之非若今挾甚重之資<lb/>
持不可合之勢與者窮日力大榮之否則悻悻而拒之<lb/>
訑訑如也近世之名制舉者亦可考矣有若唐武德之<lb/>
<pb n="KR4d0047_WYG_010-15a"/>
舉不有常制皆標其目而搜揚之文策髙授以美官其<lb/>
次不過得一出身耳豈若今揭殊中之選名非常之舉<lb/>
得之則不旋踵取富貴否則棄而去之碌碌如也某嘗<lb/>
逺觀周公相成王之世及唐武德之時禮脩樂備刑清<lb/>
訟簡家富人足頌聲休烈煥乎甚盛畢召虞虢衆聖相<lb/>
與輔佐其次房杜魏李衆賢相與謀理然且進善之意<lb/>
如此之勤取人之法如此之當以彼較今不為無事是<lb/>
宜吾君吾相方孳孳於天下之士大約古之制少釐今<lb/>
<pb n="KR4d0047_WYG_010-15b"/>
之為求必得士而後已也閣下道德功業不獨於今一<lb/>
人於數百年中特一人耳豈止能致吾君武德之君而<lb/>
已自比於周公不為過也某不肖無古今術學徒慕古<lb/>
人之莭義竊幸閣下講道致治之期留神收士之日不<lb/>
自虞度起於海濵求致身於閣下爵祿長養之中前此<lb/>
者故持所撰治説五十篇委置門下如䝉閣下察其言<lb/>
信其所存其為永合於世之道粗曰不苟矣然而復陳<lb/>
區區如是者今䝉朝廷收採俾從事於有司有司必將<lb/>
<pb n="KR4d0047_WYG_010-16a"/>
發難知之題舉一人二人之目幸而得之未可知也不<lb/>
幸記誦之不及科指之不眀遂為碌碌者俛首而去則<lb/>
終年不能望閣下之門墻而無路盡其愚忠矣故盡布<lb/>
之永無愧於古人<lb/>
　　　上呂參政書<lb/>
某惶恐頓首再拜有聞於參政閣下某伏以二帝三王<lb/>
之君臣其去世已逺非有流風遺澤可至於今然而人<lb/>
莫不以為聖且賢盖有仁義禮樂賞罰號令之迹方䇿<lb/>
<pb n="KR4d0047_WYG_010-16b"/>
存焉耳孔子顔回子思孟軻生為匹夫未嘗得百里之<lb/>
民而君長之髙談而死然而後世之人懐其風烈猶曰<lb/>
二帝三王之君臣不若也是雖無仁義禮樂賞罰號令<lb/>
之迹而有治世康天下之心為後世所信故也盖道在<lb/>
於迹雖並天地而髙厚有所極其藏於心淵淵浩浩而<lb/>
莫知其疆此所以後世論仲尼賢於堯舜逺矣伏惟閣<lb/>
下學孔子顔回子思孟軻之道而履二帝三王臣佐之<lb/>
貴聲名事業為四海望可謂盛矣至於仁義禮樂賞罰<lb/>
<pb n="KR4d0047_WYG_010-17a"/>
號令之迹其著於已久其澤加於民固已逺而天下士<lb/>
大夫相與言曰夫子所以治世康天下之心固未之見<lb/>
也指前日之迹且善則曰可以知夫子之心以是歎天<lb/>
下之士所望而待者豈淺也哉某棄而窮且乆矣然徘<lb/>
徊徬徨愛其餘生猶庶乎見閣下盡心迹之化與昆蟲<lb/>
草木沐浴之惟公察焉不宣某再拜<lb/>
</p>
<p>
</p>
  </div>
<div>
                <head>都官集巻十一</head>
    <p>
<pb n="KR4d0047_WYG_011-1a"/>
欽定四庫全書<lb/>
　都官集巻十一　　　　　宋　陳舜俞　撰<lb/>
　　啟<lb/>
　　　賀文相公啟<lb/>
某伏審樞宻太尉相公光奉制凾進司樞席髙賢當柄<lb/>
率土同懽恭惟太尉相公道燦三英材兼九徳風雲際<lb/>
㑹出乎聖人之時虹霓光輝爛然天下之望勲勞中外<lb/>
清白邦家斷國論之安危多所取重裨化鈞之舒慘無<lb/>
<pb n="KR4d0047_WYG_011-1b"/>
有間言上方經武巖廊仰成宻勿眷惟付任美矣知臣<lb/>
帷幄前籌調五兵於不戰璣衡賦政均百度以參和某<lb/>
幸出門闌尤深鼓舞<lb/>
　　　賀富相公啟<lb/>
某啟伏審相公登庸天下幸甚伏惟相公臯䕫之偶伊<lb/>
吕弗加挺生於韓實輔吾宋忠義一節凛如氷霜功名<lb/>
三朝光於竹帛固已身屬天下之大事又常力行衆人<lb/>
所不能作萬世之金城為九廟之磐石天付大任士無<lb/>
<pb n="KR4d0047_WYG_011-2a"/>
間言方且厭百度之圮隳咸一徳而脩舉治條講三代<lb/>
之盛天聲憺八荒之區嘉謨有為而前之所居者未乆<lb/>
休徳旁施而下之所䝉者未終茲還元台實就鴻烈衆<lb/>
賢以彚竭蹷而同歸羣生在鈞鼓舞之如昨某根荄至<lb/>
賤生育有初際㑹於斯歡幸無極流落窮逺瞻望勤勞<lb/>
下情不任䖍切惶懼之至謹奉啟事陳賀伏惟鈞慈俯<lb/>
賜鍳念謹啟<lb/>
　　　賀張參政啟<lb/>
<pb n="KR4d0047_WYG_011-2b"/>
某啟伏審叅政侍郎光奉制書榮叅國政洪鈞之下起<lb/>
舞皆同伏惟叅政侍郎金玉清規蓍龜令智一言寤主<lb/>
斷大論以持危四海想風起懦夫而増氣勲績交輔於<lb/>
中外謙恭多助於天人爰自表正樞庭坐叅基命籌帷<lb/>
多勝雖柄託之不虚台鼎未調在輿言之未厭果茲易<lb/>
地聖矣知臣百度叅和羣生䝉福舟航濟物奮庸已副<lb/>
於巖廊竹帛圖勲正席竚光於公衮<lb/>
　　　賀叅政給事啟<lb/>
<pb n="KR4d0047_WYG_011-3a"/>
某近覩邸報伏審光膺帝命入賛公台凢屬陶鎔不任<lb/>
忭慰恭以叅政給事才推王佐望重國華蓄諒直之嘉<lb/>
猷富經綸之茂業夙蘊大臣之量自膺明主之知入賛<lb/>
機衡正朝廷之大事出居牧伯宣屛翰之元勲薦更中<lb/>
外之司允著丞疑之望僉諧伏屬上意所知果由三接<lb/>
之恩再副貳公之化仰以正人君之闕下以裨輔國<lb/>
之宜謨社稷之永圖恢廟堂之竒算經邦論道資啟沃<lb/>
於天心偃革為軒賛成平於帝業即正保衡之任以昭<lb/>
<pb n="KR4d0047_WYG_011-3b"/>
垂拱之風庸副具瞻永宣一徳<lb/>
　　　賀樞宻太尉啟<lb/>
某近覩邸報伏審樞宻太尉光奉制書自登左府伏増<lb/>
懽慶竊以亞承弼之位參帷幄之司宻勿王猷正天下<lb/>
之機事統和師律制閫外之權謀必資俊傑之才用副<lb/>
股肱之任恭以樞宻太尉氣含元一徳禀中和明社稷<lb/>
之逺圖蘊廟堂之良具夙遘千齡之旦仰膺萬乗之知<lb/>
出鎮鉅藩入貳樞政上心隆於倚注百辟仰於儀型式<lb/>
<pb n="KR4d0047_WYG_011-4a"/>
允僉諧爰正近宻矧以兵車方偃戎醜悉平以成文武<lb/>
之大功式頼蕭張之竒䇿茂邦家之福祉慶天地之成<lb/>
平丕冒鴻圖永清四海即兼輔相式副民瞻<lb/>
　　　賀樞宻侍郎啟<lb/>
某啟伏審某官榮膺綈誥入輔樞庭勲業所鍾華夷同<lb/>
慶恭惟某官秀含辰緯學粹師閎身為儒宗早提衡於<lb/>
鴻筆自結明主徐歩武於青雲素風常激於士倫大誼<lb/>
交禆於國論玉堂制作雅追二典之淳金鼎調和乆著<lb/>
<pb n="KR4d0047_WYG_011-4b"/>
羣生之望聊分宥宻以究經綸黜陟有聲可陋魏相之<lb/>
在漢將明賦政未推山甫之興周即正師瞻以如輿議<lb/>
某素叨長育竊慶亨嘉惟是歡悰實殊彛等更祈上符<lb/>
眷託順講聖經謹奉啟起居陳賀伏惟䑓慈俯賜覧念<lb/>
　　　賀歐陽樞宻啟<lb/>
某啟伏審樞宻侍郎先生拜命禁垣開榮樞府朝廷有<lb/>
道聖主知臣不以賢愚皆同鼓舞恭惟樞宻侍郎先生<lb/>
勲業居髙於天下文章度越於古人帝書百篇鴻筆追<lb/>
<pb n="KR4d0047_WYG_011-5a"/>
風於二典師墻九仭諸生就列於四科表則邦家勤勞<lb/>
内外當世獨出羣公無前所不厭乎輿言以未付之大<lb/>
任是用延登宥宻之地厯試將明之才帷幄英謀近可<lb/>
以紀綱一世廟堂勝算大可以臣妾百蠻將見真儒之<lb/>
所施以慶蒼生之䝉福<lb/>
　　　賀陳樞宻啟<lb/>
某啟伏審樞宻諫議被恩宸綍進秩樞庭凡在陶鎔不<lb/>
任慶忭伏惟某官大猷經逺碩徳鎮浮讜議嘉謀雅稽<lb/>
<pb n="KR4d0047_WYG_011-5b"/>
參於王體英聲茂績嘗度越於臣隣簡在上心蔚為時<lb/>
棟爰自報政三輔提綱百司終需大鈞始厭清議果開<lb/>
宥宻之地以賦將明之才<lb/>
　　　賀龎樞宻啟<lb/>
某伏審光被制函入賛機務凡在鈞播舉集歡誠竊以<lb/>
朝廷宥宻之司𨗳宣於明命帷幄訏謨之地經理於大<lb/>
猷矧練核以攸難盖倚毗之是重恭以樞宻禀徳淳至<lb/>
抱器閎深立朝敦宻静之風鎮俗樹良明之化間以醜<lb/>
<pb n="KR4d0047_WYG_011-6a"/>
羌犯境鋭師留屯將以儒臣總斯戎律眷求扞禦之略<lb/>
分沮桀黠之威且頗牧之材乆輟從於中禁而伊吕之<lb/>
佐宜登進於明庭爰紀殊庸式霈徽典裁成百揆方入<lb/>
秉於國鈞仰正三階佇陞臨於鼎席某瞻望軒墉卑情<lb/>
無任欣忭激切之至<lb/>
　　　賀吳樞宻啟<lb/>
恭以樞宻某官志抱忠概業暢文經體方重以立朝審<lb/>
籌謀而居國掖垣清切早敷述於訓辭内相尊嚴亦參<lb/>
<pb n="KR4d0047_WYG_011-6b"/>
决於庻政益厚聖宸之眷入登樞近之榮百度咸熈式<lb/>
分於邦輔萬方是式佇正於巖瞻<lb/>
　　　答同年交代啟<lb/>
某解褐榮途嘗竊同年之幸下車庇邑欽聞既乆之思<lb/>
方仰奉於成規乃逺貽於休問伏審頒條甚暇養浩彌<lb/>
沖大慰傾風何勝永好伏惟某官道謀王體政實吏師<lb/>
出守中和茂宣儒者之素入朝功狀妙膺天子之知豈<lb/>
兹一麾可掩大用行聞節召慎䕶春旗<lb/>
<pb n="KR4d0047_WYG_011-7a"/>
　　　上唐州知郡髙大卿啟<hi>時宰南陽</hi>
某伏念筮仕入朝早想聞於龍坂字人為邑幸宻邇於<lb/>
侯藩屢窺隣燭之光彌著髙山之仰屬簡書之多畏奉<lb/>
竿牘以後時既愆事大之儀尤積藏中之愧恭惟某官<lb/>
直方種徳渾厚深仁簮組有輝赫赫本朝之望旌麾所<lb/>
至優優循良之師眷乃名城昔安善化千里變樂耕之<lb/>
野九重分共治之憂璽書賜金巳講漢廷之故事緇衣<lb/>
入覲逺追衛武之英風畏暑方隆珍調宜備<lb/>
<pb n="KR4d0047_WYG_011-7b"/>
　　　賀運使啟<lb/>
某伏審運使駕部光膺睿選出攬使權凡屬提封同歡<lb/>
聽命恭惟某官挺生慶緒練識彛倫素風不墜於家聲<lb/>
大誼必斷於經術逢辰早達所至皆賢天府浩穰申畫<lb/>
方喧於倚辦外䑓刺舉觀風無切於澄清乃眷才猷特<lb/>
分憂寄百城坐照豈湏攬轡之多三接寵酬竚對追鋒<lb/>
之召<lb/>
　　　謝改官答賀書啟<lb/>
<pb n="KR4d0047_WYG_011-8a"/>
某叨被朝恩序遷官著退惟僥冒交積兢營斯盖某官<lb/>
盛徳兼容餘光逺照致茲冗散亦被寵升敢冀勞謙重<lb/>
貽慶牘慙荷之素敷述奚殚<lb/>
　　　謝秀才投䞇見訪啟<lb/>
某啟伏䝉秀才即先軰枉珍駕以及門貺雄文而滿帙<lb/>
承顔愧受足認推先拭目鋪觀有開固陋恭惟秀才即<lb/>
先軰枌榆擢秀蘭芷翹芳涵肆羣言必見聖賢之蘊根<lb/>
柢衆羙率歸仁義之純發為文辭粹得體要足以擅一<lb/>
<pb n="KR4d0047_WYG_011-8b"/>
時之羙價於茲掩多士以先登辱朝廷遴柬以降書乃<lb/>
郡國奉行而論秀需亨有素晉取其時麟角呈祥顧珍<lb/>
羣而莫掩鵬圖得志信逺到以難量如某樗質匪材茅<lb/>
心自塞荷風猷之特厚示禮等而不遺錦繡甚華被墻<lb/>
非稱莖韶間發忘味可知測畔岸以未能但珍藏而永<lb/>
好過此以往未知所裁<lb/>
　　　回舉人謝解啟<lb/>
某啟伏承秀才即先軰出應新書榮居茂選以某繆嘗<lb/>
<pb n="KR4d0047_WYG_011-9a"/>
奉檄來預程文覯雅俗之盛儀副長牋而枉謝猶之蘊<lb/>
玉既幸榮觀復此摛華何勝被服禮意交至感愧相并<lb/>
竚聽茅征終符柏悦<lb/>
　　　與錢塘知縣殿丞啟<lb/>
某雖乖際㑹乆仰風徽恭惟製錦之餘克固練神之福<lb/>
伏惟某官鍾英慶緒擢秀清時結綬黄畿綽有甚髙之<lb/>
望投刃餘地浸喧所至之聲惟此吳疆猶淹晉用伊朝<lb/>
嚴召不次褒升順履清和倍祈頤養<lb/>
<pb n="KR4d0047_WYG_011-9b"/>
　　　謝越州知府大卿啟<lb/>
某瞻仰髙山積有歲月參差末路不遇門闌欲通尺簡<lb/>
之儀愧無丈席之雅而昨瘝官於邑播謫而歸命彼載<lb/>
之䝉惠厚甚感慙并具嚮往增勞恭惟樂偃息於名城<lb/>
邃和倪於神宇伏惟知府大卿髙議出乎今古懿行著<lb/>
於家邦多聞博識世以為師清談雅言聞者成誦謀議<lb/>
屢裨於國論中和常至於吏循幸兹奥州徯我舊徳謳<lb/>
謡衆口惟憂留借之難巖穴公言又恨咨詢之晚蕞然<lb/>
<pb n="KR4d0047_WYG_011-10a"/>
蹇徃藐矣遐征未知與進之年但有無疆之頌<lb/>
　　　賀南康知軍郎中啟<lb/>
某伏審知軍郎中榮膺宸檢來領軍麾獲與下風咸增<lb/>
忭慰伏惟知軍郎中奎文照爛淵度汪涵韋相一經早<lb/>
欽世學漢臣萬石逺紹家聲暫分簡在之才屑治湖濱<lb/>
之壘更冀上符眷託倍䕶珍羞<lb/>
</p>
<p>
</p>
  </div>
<div>
                <head>都官集巻十二</head>
    <p>
<pb n="KR4d0047_WYG_012-1a"/>
欽定四庫全書<lb/>
　都官集巻十二　　　　　宋　陳舜俞　撰<lb/>
　　詩<lb/>
　　　遇便風<lb/>
舳艫泝隋堤積潦涵楚甸大帆挂長檣薰飊借良便氣<lb/>
張中軍旗勢疾强弩箭浪頭噴飛雪波心落流電或如<lb/>
春雷振又若疾雨濺天空文鷁歸珠媚淵龍戰乆來去<lb/>
意切幸此行色變舟子嘯引項挽夫喜盈靣揭篙無施<lb/>
<pb n="KR4d0047_WYG_012-1b"/>
勞躍馬莫我先行吁思景附坐指交勇羨日陰未頃刻<lb/>
道里厯㝢縣津亭倐渡淮官堠俄入汴盛夏草木齊逺<lb/>
水蘋藻遍晚景稍可愛少瞬不再見我非欲速者疾目<lb/>
憎轉眩衣袂聊虚凉心焉獨安宴向夕風少休遲留樂<lb/>
幽睠<lb/>
　　　失題<lb/>
昔見淮水清今見淮水渾問之何因爾淮吏謂予言此<lb/>
淮出桐柏彼汴來崑崙年年相合流東望滄溟奔汴入<lb/>
<pb n="KR4d0047_WYG_012-2a"/>
淮而清有若淮水尊風休一色静古鑑磨無痕今年淮<lb/>
水小僅能庇龜黿黄河從春來桃花注龍門滔滔朝宗<lb/>
勢巨浪日夕煩小清納大濁勢不得自存崩騰一波走<lb/>
磅礴泥沙噴我聞吏之言冥黙竊自論君子潔履操小<lb/>
人為詐謾姦豪爍危行烈火燎于原譁言汚正論青蠅<lb/>
止于樊中人可移性鮮克終始惇夙夜念淮水清心大<lb/>
吾源<lb/>
　　　中秋翫月宴友<lb/>
<pb n="KR4d0047_WYG_012-2b"/>
秋氣清且勁夜色澄無譁月當澄清間百倍常光華金<lb/>
盤挂滉瀁水鑑磨痕瑕未離碧海乆漸到黄道斜常娥<lb/>
瓊肌滑羞死吳宫娃蟾蜍銀窟寒不穴死水蟇依稀聞<lb/>
兎擣髣像見桂花豈止數千里已照萬人家都人尤侈<lb/>
盛時莭惜芳佳樓臺延皓魄簾幕去周遮交錯宴子女<lb/>
嘈雜鳴簫笳清影落酒盞爽氣侵巾紗當明復置燭擲<lb/>
果如散沙而我旅其間甚貧亦可嗟遂召朋友云可飲<lb/>
文字耶客來俄滿堂風稜森鏌鎁主人出對客衰病植<lb/>
<pb n="KR4d0047_WYG_012-3a"/>
蒹葭所共天上景能如富者奢汙樽薦醅蟻獠羞錯魚<lb/>
蝦釋焉㡌與帶果止柰與𤓰髙言抗峥嶸冲靈坦凹窊<lb/>
情親弗委曲論極成紛挐寒稜入吟骨歡意自天涯不<lb/>
因斗柄轉豈信漏刻賖無端雞三號漸引皷五撾良㑹<lb/>
誠惜已同心又何加殘輝促坐席曉意生微霞眀發作<lb/>
此詩遺我異時誇<lb/>
　　　種梅<lb/>
始我窺山中早與梅花期低回遂四十種樹計已遲樵<lb/>
<pb n="KR4d0047_WYG_012-3b"/>
夫致逺枿園官送新枝故土謹包裹深根屢培滋連宵<lb/>
霡霂雨迨此初陽時繞徑一百樹撫視如嬰兒古來横<lb/>
斜影老去乃崛竒嗟爾生也晩笑我行且衰世人非金<lb/>
石或作千年資轉眼共零落較此不更癡有情且寓賞<lb/>
勿著喜與悲青赤粲㸃白一笑唱吾詩百年霜雪過好<lb/>
者知為誰<lb/>
　　　公署井詩<lb/>
老屋廕大井置綆百尺修疏鑿不知年人其古諸侯源<lb/>
<pb n="KR4d0047_WYG_012-4a"/>
從卞山來涓涓無時休旱地千里赤淵泉獨清浮六月<lb/>
如熖火寒冽氷雪侔萬家濱雙溪卓此名一州纍纍挈<lb/>
瓶人踵門日見投賓至遽欲起命酌輙復留豈不敵醍<lb/>
醐渴疾飲以瘳庠序闕講問闇淺誰予求自反對井德<lb/>
飲水良可羞<lb/>
　　　桃花塢<lb/>
路轉青山曲地暖留青春昔聞千樹桃香艶紅氤氲遊<lb/>
子想神仙花下啼鳥馴于今空蔓草况復種桃人唯應<lb/>
<pb n="KR4d0047_WYG_012-4b"/>
塢中月清光無故新<lb/>
　　　餞張郎中<lb/>
莫愛卞山色莫羨苕水清山髙天早寒水深潜浪生維<lb/>
此賢丈人宇韻和且平冷清窅無威妍辭吐春英衆人<lb/>
翫其華君子挹中情愷悌神所勞假樂眉夀幷安車省<lb/>
家園華艾立児甥邦君示尊禮宴衎既豐盈言還湖上<lb/>
居載酒餞東城賓醉可復訴貴老事非輕<lb/>
　　　送詩僧惠師<lb/>
<pb n="KR4d0047_WYG_012-5a"/>
蕭然林下人病骨霜松槁若為詩家流力壓古人倒琢<lb/>
句如琢玉得之若得寳有時到極摯直可補元造平生<lb/>
樂此樂白頭不知老數年吳楚游詠遍泉石好却懐中<lb/>
山隠鄉思滿春草橐中何以歸篇篇有留藁<lb/>
　　　采芑詩<lb/>
采采原上芑盈襜不知多惜共藜藿稱命與羮糝和值<lb/>
此行役間遺餘雜蓁莪京洛誇肥甘掇擷繄誰何休官<lb/>
業巳定不待此首皤年年春物繁期爾山之阿<lb/>
<pb n="KR4d0047_WYG_012-5b"/>
　　　野燒<lb/>
急燒山上草莫顧山下木燒草得地美欲種來歲粟乗<lb/>
風縱巨燎烈烈遍嵓谷既不問玉石何暇愛麛鹿寄謝<lb/>
種粟翁乗時擇嘉穀無俾粮莠俱還見故草綠棟材已<lb/>
灰燼着意規飽腹<lb/>
　　　亷溪<lb/>
豈無城中居髙牆圍大屋愛此原野間山静溪水緑人<lb/>
家買良田嵗取十千穀我耕山下土所獲亦以足藜羮<lb/>
<pb n="KR4d0047_WYG_012-6a"/>
佐淵魚晨炊買樵木客來好風日濁酒醉籬菊主人去<lb/>
微官歸意常欲速畫圖随行李林囿日在目公卿為之<lb/>
賦佳句滿瑶軸年來請便郡旦暮戒僮僕乗霜歸荒徑<lb/>
趂雨添新斸應恨公未歸公貧猶待禄<lb/>
　　　寄揚州知府錢舍人<lb/>
歲月倐巳逝流光浩無涯新陽達厚地草木漸萌芽禽<lb/>
鳥知時節聲哢日夕嘉人生獨何為不與物同華齒髪<lb/>
但揺落唯有老大加緬懐西垣客事業紛天葩三年辭<lb/>
<pb n="KR4d0047_WYG_012-6b"/>
帝右士夫嘆聱牙道大益不容眇小固何嗟聞有難老<lb/>
藥沆瀣和丹砂但願夀百嵗未能定龍蛇<lb/>
　　　靈祐觀<lb/>
緬彼幽虚天曾是衆仙囿宫祠宅來儀紺瓦覆蒼甃忩<lb/>
扉秘環珮几席被文繡傳聞祀禱神祠宫燦如晝樵蘇<lb/>
避山村草木長踈秀祥符聖天子慕道比軒后縣官典<lb/>
修完錫名掲靈祐星璫捧金龍沉以玉簡副邇來三十<lb/>
年寂寞事非舊黄冠守蕭堂香火雜薪槱神州祠太乙<lb/>
<pb n="KR4d0047_WYG_012-7a"/>
司農治華構休祥祚邦國巖穴甘僻陋游人獨何求豐<lb/>
碑讀古籀<lb/>
　　　保聖院<lb/>
門深鎻蒼苔地靈育嘉樹寂然烟雲宅不接市朝路苟<lb/>
能灰心居即是古樂處<lb/>
　　　贈孔經甫賢良兼簡許少張狀元<lb/>
晩泊姑孰浦忽逢瀟湘人口稱丹丘客靣帶湘江雲此<lb/>
客骨不凡九天之麒麟新上紫烟頂以頭觸天門赤龍<lb/>
<pb n="KR4d0047_WYG_012-7b"/>
怒當路天矯驚百神麒麟顧何力牙爪勇踞蹲既欲掎<lb/>
其角又或批其鱗此身甘萬死韲粉不逡廵帝曰汝無<lb/>
罪濯濯良不羣輟吾黄金鋪縱之赤城塵收頭縮下土<lb/>
别待風雷春龍怒逐之去四海波濤翻顧我天一涯遺<lb/>
下顔色温昔為游天夢嘗受一日恩老來因對客念往<lb/>
驚心魂寄謝剡溪子入朝可無言<lb/>
　　　寄䖍州東禅惠長老<lb/>
山僧未識靣逺想何瀟洒客從贑上來肯可必儒雅學<lb/>
<pb n="KR4d0047_WYG_012-8a"/>
詩擬柴桑陳編長在把㝠捜得佳句沖淡相上下由來<lb/>
淵源逺知解妙空假史君固好善公餘枉車馬𤣥談間<lb/>
清吟至樂匪尊斚借問嵗早晚重脩逺公社<lb/>
　　　次韻酬郟郎中<lb/>
直道焉不黜士生常苦貧此語聞則舊今見賢文人三<lb/>
十取科第初走州縣塵清不受一毫義或重萬鈞四十<lb/>
雖宦達五十巳邅屯有如車脱輻挽之又埋輪南棲窮<lb/>
山中茅屋無比鄰瘦田兩三稜過半生荆榛年豐苦不<lb/>
<pb n="KR4d0047_WYG_012-8b"/>
飽况復水旱頻予常訪其居㑹合歡無垠念此太幽獨欲<lb/>
去彌傷神勸君胡不歸清霅多交親旋聞理艅艎送之彭<lb/>
蠡濱今來復相過三見汀洲春雖云故鄉樂還似枯池鱗<lb/>
僧坊避風雨所賴太守仁隨衣度伏臘計俸紓晡晨無妻<lb/>
眠抱影失子淚沾巾穹蒼杳難知善人獨不振公懷自曠<lb/>
達陶然樂天均作詩擬淵明委形任屈伸所喜樽有酒且<lb/>
樂圃有筠我思得髙義列鼎鋪重茵館之華堂上嵗與禾<lb/>
百囷使無寒飢顧便可謝簮紳世俗念已薄此邦非等倫<lb/>
<pb n="KR4d0047_WYG_012-9a"/>
　　　東臺<hi>有序</hi>
　　　　太博劉公嘗自賦所居之東臺詩云兹臺乃<lb/>
　　　　主人吾身同過客可謂達生之至言也客有<lb/>
　　　　託為臺答公頗稱公道徳然未盡其所以相<lb/>
　　　　為賓主之意於是為賦詩一篇<lb/>
築臺俯園木亦既覆華宇主翁達生者作詩牓門户謂<lb/>
臺乃主人吾身同逆旅臺還謂公言無易浪稱與天地<lb/>
猶大塊况此一抔土我昔未為髙蟻垤動欲雨翁欲事<lb/>
<pb n="KR4d0047_WYG_012-9b"/>
畚築金鎚莫論堵軒陛因冠帶松筠漸儔侣萬物固何<lb/>
常今日乃前古髙岸化深谷白波起桑圃短長雖有間<lb/>
相去能幾許翁閒賓客至只此薦芳醑翁仁妻孥樂且<lb/>
以饌肥羜髙明照圖史啟塞順寒暑鄙夫不能此蟋蟀<lb/>
賦其除臺公黙相忘勿復問賓主<lb/>
　　　贈劉道原<lb/>
三年江湖上得友唯道原少小負英特誦書日萬言長<lb/>
好史氏學執筆以專門廢興數千載抵掌洪河翻潔身<lb/>
<pb n="KR4d0047_WYG_012-10a"/>
比夷齊見義勇育賁唯不善𤣥解惡佛如仇寃我雖異<lb/>
於此知有學行尊就之同霧露貴之如瑶琨共為廬山<lb/>
游移宿窮林園水石最好處盡日流清尊所願聞髙談<lb/>
美若嘗熊蹯夫子之故人公台既調元聞初學問時幽<lb/>
蘭並芳蓀及今議論乖良弓對驚猿雲泥成睽離治亂<lb/>
空自論古來用才者如梓匠輪轅短長無棄遺同異非<lb/>
讐恩何不付國史置子西掖垣我語雖鄙賤幾欲呌天<lb/>
閽<hi>此一篇今於江州圖經内編入</hi>
<pb n="KR4d0047_WYG_012-10b"/>
　　　湖州李使君聞予遊寄書云為我一謝清絶<lb/>
道微本一致喧静偶殊轍眷言朝廷士何必山水悦李<lb/>
侯禀靈氣家園隣大别廬峯五千仭曾上捫日月一随<lb/>
青雲友乆仕金馬闕兹為東南守雙溪對寒潔因將洞<lb/>
庭客寄使謝清絶想君惜不往搔首厭符節澤民固重事<lb/>
逸興聊可輟巳告林屋天金庭錫期耋<lb/>
　　　初入太湖<lb/>
東南有具區三萬六千頃百川之雄偉咸池借溟涬玉<lb/>
<pb n="KR4d0047_WYG_012-11a"/>
堂在其下莫知日月永鴟夷昔不返肯顧市朝請素懐<lb/>
邈已勞孤泛此方逞刺沙出林荒度淺動蘋荇漸盡行<lb/>
漸逺灣轉勢彌逈疑非地可載直與天作境青空四垂<lb/>
幕亂山不能屛淼茫白鳥行浩漾好雲影邏呼十槳急<lb/>
罛横九㠶並<hi>一船横立九㠶乗風網魚罛</hi>霽中波有光風後浪猶猛<lb/>
澎湃聞乍愜抛磕内還省我量覺蹄涔此身實萍梗淵<lb/>
神慄寒肌浸氣飄素領觀瀾念往術濯纓悼前眚未能<lb/>
追髙謝且以卒流景吟非誇獨清濟乃仗中静寄謝洞<lb/>
<pb n="KR4d0047_WYG_012-11b"/>
庭君終來老魚艇<lb/>
　　　霅溪<lb/>
吳王城下溪䟽鑿自開闢潭潭無涯岸但見浸垂碧氣<lb/>
增宇宙寛勢吞江湖窄樓䑓照清影汀洲多嘉植紅鱗<lb/>
生霞朝金鑑沉月夕恍如神仙國逺與塵土隔恠説稔<lb/>
傳聞真源探圖籍天目據西南兩地㵼峻極其傍數百<lb/>
壑奔走為附益及茲淵渟處深不可計尺稻粱活萬家<lb/>
世無原田瘠魚鰕孕千名日是網罟獲隂隂風雨夜多<lb/>
<pb n="KR4d0047_WYG_012-12a"/>
為蛟龍宅少遊溪上學長作幕下客觀瀾撫前志平世<lb/>
恥吟澤度量方潢汙臨流重慚惜<lb/>
　　　林屋洞<lb/>
洞天三十六第九曰林屋神仙固難名瓌怪存記錄曠<lb/>
歲懐尋賞兹辰幸臨矚馳神在真游豈復惴深谷解韈<lb/>
納芒履燃松命光燭初行巳傴僂漸入但匍匐顧瞻避<lb/>
衝磕濘淖沒手足如此百餘歩始可立寓目或垂若鐘<lb/>
簴或植若旌纛有如案而平有類几而曲鐫刻非人工<lb/>
<pb n="KR4d0047_WYG_012-12b"/>
晶瑩粲黄玉遥知竅穴外定有金庭籙凡肌不可往叩<lb/>
擊安敢黷鸞鳯無消息但見白蝙蝠却還望微明既出<lb/>
猶喘促沾衣憐石髓孰悔泥塗辱庻幾達微慕養生相<lb/>
吾福<lb/>
　　　毛公壇<lb/>
古壇疊亂石草木何參差黄衣宇其傍陳蹟刋豐碑曰<lb/>
初劉真人齒髪不可訾但見紺緑毛被體鬖鬖垂雲輧<lb/>
一日去空山留庭壝弟子散巖谷荆榛蔽荒基晩有周<lb/>
<pb n="KR4d0047_WYG_012-13a"/>
息元探訪親斬披白鹿忽跪前靈符見葳蕤地勝人既<lb/>
偶凝嚴起寶祠束帛下幽聘良馬維素絲前朝揖髙風<lb/>
有美皮陸詩迨今三百年事去物亦隳喬松委樵蘇野<lb/>
蔓號狐狸惟有鍊丹井甘冽無等夷一酌匪消渴欽慕<lb/>
尚神禧<lb/>
　　　松梢詩<lb/>
朽屋延暗暝鑿明快吾魄西墉偶面勢開牖遂生白兹焉<lb/>
玩圖史亦以置牀簀豈能來清風猶苦對殘赫炎天適暵<lb/>
<pb n="KR4d0047_WYG_012-13b"/>
旱永暮坐燔炙賓客何可處兒女哀不獲咨諏或獻計葢<lb/>
覆乃其策架木凑簷瓦鋪竹施葦席聊且紓暴酷未足為<lb/>
佳適北山多喬松倚天不知尺綢繆星日暗轇轕鬼神宅<lb/>
棟梁尚匪材枝葉固何益敢告持利斧斬伐遵指畫束<lb/>
縛如見遺無使曲傅直此身得餘庇隂徳佩無斁<lb/>
　　　楓橋詩<lb/>
二十送上鄉老書白髮堂上懽愉愉岐亭酒罷不忍别<lb/>
二百餘里來姑蘇楓橋古岸冬十月霜風切骨草木枯<lb/>
<pb n="KR4d0047_WYG_012-14a"/>
拜起欲去更付囑擕手泫然雙淚珠明年偶中崇政第<lb/>
赤城山下欣迎扶穹蒼不與奪榮養星霜未周罹明誅<lb/>
顔色不見巳三嵗肝血泣盡留形軀隱淪無業養慈老<lb/>
骩骳又作卑官圖還道楓橋舊别地依依風物春陽敷<lb/>
人烟山色一如昨齒髪獨改親則無萬杵入心交落涕<lb/>
水邊且欲留行艫平生一天已無戴縱得寸禄何為娛<lb/>
時乎窮達又未决行矣願報生前劬<lb/>
　　　貧女曲<lb/>
<pb n="KR4d0047_WYG_012-14b"/>
貧女四十無人問不傳鉛華水梳鬢非闗顔色不如人<lb/>
不肯出門羞失身零落床頭舊機杼池水漚麻還織布<lb/>
布成不賣市中兒金刀翦雪自裁衣<lb/>
　　　太湖一首和姚子張<lb/>
太湖可漁山可樵漁樵隱者非一朝醉拍溟渤摩穹霄<lb/>
歌詠周孔追松喬故磯人歸今寂寥秋空浪穩蘭為橈<lb/>
何為不去走市朝况無一策陳虞堯嗟哉生事垂簞瓢<lb/>
母齒豁豁羣兒齠啼寒悲飢如䲭鴞古人以此嘗折腰<lb/>
<pb n="KR4d0047_WYG_012-15a"/>
敢不歡喜禄下僚滄浪有景真不遼西風起時心揺揺<lb/>
異日掉臂君可招<lb/>
　　　三峽橋<lb/>
銀河源源天上流新秋織女望牽牛洪波欲渡渡不得<lb/>
以鵲為橋誠拙謀胡不見廬山三峽水此源亦接明河<lb/>
底擘崖裂嶂何其雄崩雷泄雲勢披靡飛鳥難過虎豹<lb/>
愁四時白雪吹不收燭龍此地無行迹六月逰子披貂<lb/>
裘誰將巨斧鑿大石突兀長橋跨蒼壁行車走馬安如<lb/>
<pb n="KR4d0047_WYG_012-15b"/>
山下視龍門任淙激寄言牛女勿相疑地下神工猶更<lb/>
竒喚取河邊作橋棟一年不必一佳期<lb/>
　　　騎牛歌<lb/>
　　　　舜俞謫官廬山之下常陪大博劉公乗黄犢<lb/>
　　　　往來山中因作歌以記之<hi>案此下三詩永樂大典編入三劉文</hi>
　　　　<hi>集原註云舜俞熈寧五年為山陰令以不行青苗自劾謫監南康酒税又載南康舊志云</hi>
　　　　<hi>舜俞與凝之乗黄犢嘗以六十日盡南北山水之勝有廬山記五巻李伯時畵為圖</hi>
我騎牛君莫笑人間萬事從吾好千金市骨駿馬來乗<lb/>
<pb n="KR4d0047_WYG_012-16a"/>
肥大躍湏年少蒲為韉草為轡瀑布山前松徑裏看山<lb/>
聽水要行遲駐䇿緩驅塵不起布袍葛帶烏接䍦山家<lb/>
裝束不時宜匏樽注酒就背飲縹囊貯書當角垂吟或<lb/>
狂醉欲倒同醉同吟白雲老此老不可天下人一住廬<lb/>
山三十春聲如鐘目如電七十神光射人靣上牛下牛<lb/>
不要扶合與山中作畫圖汴州馬上竟如何春泥沒腹<lb/>
雨濺帽夜半歸來人已痡天真䘮盡百憂集衣食毛髪<lb/>
歸妻孥争如來騎牛水光山色同悠悠<lb/>
<pb n="KR4d0047_WYG_012-16b"/>
　　　和部使者騎牛歌<lb/>
君平山前白雲老五十休官何大早咄哉官卑莫行道<lb/>
鸞鳯豈肯争粱稻愛山愛水去無時漸老更買黄牛騎<lb/>
長髯老奴挈榼隨白紵皎皎山人衣因憐湖邊有逐客<lb/>
也解忘形樂泉石不使執轡從翁逰翁自出錢為買牛<lb/>
山中酒美數醑我醉裏詩成要我和市兒指㸃應不識<lb/>
底不輕裘走快馬毛夫子真國士出問風謡宣直指瀟<lb/>
洒本是神仙人功名强為蒼生起聞説騎牛不詆訶手<lb/>
<pb n="KR4d0047_WYG_012-17a"/>
擘紅箋為作歌英辭百卉鋪錦繡雄辯三峽傾銀河我<lb/>
牛入山路漸熟好歌吟聲易成曲明年恩亦當放還直<lb/>
入深雲無管束欠却劉家買牛黄金錢又得毛公騎牛<lb/>
碧玉篇<lb/>
　　　和劉道原騎牛歌<lb/>
陳子無能乆棄廢騎牛入山學遁世劉子有道憂天下<lb/>
欲取相印乗駟馬二子相逢湖水頭進退兩忘俱未酬<lb/>
長歌對市人聞者應揶揄君不見蔡澤不相終躍馬寗<lb/>
<pb n="KR4d0047_WYG_012-17b"/>
戚未遇先飯牛腰懸六黄印廪食萬户侯人生顧何常<lb/>
古來海水生柔桑少華一峯巳為谷白日西出明朝陽<lb/>
男兒葢棺事乃了目睫榮悴空悲凉水之曲山之傍歲<lb/>
窮且飲酒富貴無相忘<lb/>
　附錄劉渙騎牛歌後序吳順義中史虚白先生北海<lb/>
　避地於星子常乗牛往來山水間今民間尚存史先<lb/>
　生騎牛圖余退居廬山出入逰覽往往徒歩者葢患<lb/>
　其以人為輿雖慕先生所為而猶未暇嘉禾陳令舉<lb/>
<pb n="KR4d0047_WYG_012-18a"/>
　嘉祐間中賢良科逡廵十餘年方涖邑事復以詆青<lb/>
　苗利病忤執政名重天下謫東市征欣然就局余山<lb/>
　林獨往得以親偩何樂如之時同泉石之趣因豢雙<lb/>
　犢以遂其志而又得詠歌之美敢礱石以永其傳嵗<lb/>
　癸丑熈寜六年正月五日江西劉渙叙於篇末<lb/>
　　　送南康劉道純秀才起應新詔<lb/>
太平天子厭弊舊盡解綱條重結紐一朝進士各名經<lb/>
五百年來病聲偶弟子增員嵓穴空博士獻書車馬走<lb/>
<pb n="KR4d0047_WYG_012-18b"/>
鴻薄青㝠昔在籠魚憶滄浪今脱笱乗時得志君其人<lb/>
平生好學氣撞斗詆訶毛鄭為低眉辯説儀秦不容口<lb/>
本需束帛賁圭衡勉應新書辭畎畆時髦往往出江南<lb/>
解褐湏期居帝右藏珍韜櫝元待價搦矢撫弦湏應手<lb/>
勿學迂踈魯兩生是古非今空白首<lb/>
　　　贈通慧大師净務<lb/>
鄱陽江頭逢道人昔我先子遊從親口誦先子詩别來<lb/>
三十春我悲不忍聽泫然淚沾巾道人見我少小日嗟<lb/>
<pb n="KR4d0047_WYG_012-19a"/>
我老大空埃塵我謂道人言姑願有所陳公孫希世董<lb/>
生逐子貢結駟原憲貧伯夷采薇避周粟許由洗耳為<lb/>
堯民道雖有用舍天實為屈伸子誠空門士胡為甘隱<lb/>
淪邇爾㧞士到屠販圈牢往往生麒麟延英賜對不膜<lb/>
拜下視羅什來姚秦方袍騎馬使絶域賀蘭山前無縉<lb/>
紳如子固不羈何不自化青雲身今我迂踈不知返悠<lb/>
悠如海空迷津無錢買山廬峯下行欲東來長水濱子<lb/>
如厭世欲巳矣來寄瓶錫為吾鄰<lb/>
<pb n="KR4d0047_WYG_012-19b"/>
　　　贈湖州使君李公擇<lb/>
李侯車騎匆匆出前騶不鳴随者急不遊臺沼不尋山<lb/>
獨向城隅小蓬蓽城隅蓬蓽謂誰家太學先生賢巳卒<lb/>
老妻猶在八十餘侯來為問夫人疾當時弟子猶五六<lb/>
連袂追隨眘倉卒手調湯藥進盂盤勞問有無極纎<lb/>
悉巷人來觀相嘆喜門外墻頭聞唧唧我思康定慶厯<lb/>
間天下文章極蕭瑟讀書不復問義理破碎么麽入聲<lb/>
律先生始出治庠序輔養學者尊經術自茲道義及生<lb/>
<pb n="KR4d0047_WYG_012-20a"/>
民晚見纁黄起遺逸先生今來骨為土名儒大義非前<lb/>
日朝登龍坂暮髙官舊學前功付幽黜往往昔遊苕霅<lb/>
人詆諱不敢對以實李侯自是江南士不預吾徒舊堂<lb/>
室尊德樂道乃精誠念老嗟貧固其秩魏文伏軾過西<lb/>
河鄭公名鄉論髙宻古來如君顧無幾於今走利尤非<lb/>
匹人言侯政如此多試聽風謡百之一<lb/>
　　　雙溪行<hi>有序</hi>
　　　　熈寧七年九月予逰吳興遇致政張郎中子<lb/>
<pb n="KR4d0047_WYG_012-20b"/>
　　　　野日有文酒之樂時學士李公擇為使君幕<lb/>
　　　　客陳殿丞正臣皆予故人一日正臣語予云<lb/>
　　　　昨日張子野過我吾家有侍婢何氏故范恪<lb/>
　　　　太尉之家妓也窺子野於牖識子野嘗陪范<lb/>
　　　　宴㑹因感舊泣數行下予聞之惻然交語公<lb/>
　　　　擇公擇益為之悽愴即乃載酒選客陪子野<lb/>
　　　　訪之酒行正臣不肯出何氏侑諸客飲獨使<lb/>
　　　　在屛障中歌及作笛與胡琴數弄而罷其聲<lb/>
<pb n="KR4d0047_WYG_012-21a"/>
　　　　調無不清妙唯子野以舊恩得附屛障間問<lb/>
　　　　范之廢興及所由來子野曰此范當年最所<lb/>
　　　　愛者於是諸客人人憐之又嘉其藝之精而<lb/>
　　　　恨其不得見也予因作雙溪行雙溪吳興之<lb/>
　　　　水苕霅云也<lb/>
星郎休官兩鬢白慣作五侯堂上客<hi>原本缺第三句</hi>半入人家<lb/>
鎖深宅偶來花幕雙溪頭聞有侍兒舊相識五馬情多<lb/>
載酒過主人猶湏屛障隔黄昏移燭背重簾初度清歌<lb/>
<pb n="KR4d0047_WYG_012-21b"/>
響疎拍宛轉别是京洛聲中有離愁千萬尺曲中復作<lb/>
孤吹笛玉龍一吟羣籟寂金罍不酌四座聽淡月朦朧<lb/>
挂空碧更將餘意寫琵琶手抹鳯槽鳴厯厯梁州欲徹<lb/>
么絃斷應恐外人知怨抑主人不許傅青翼獨聽星郎<lb/>
語近壁小聲嗚咽話當年公子樽前最憐惜朱門出後<lb/>
身轉輕往事消沉無處覔星郎自有流落恨回向玳筵<lb/>
雙淚滴勸君收淚聽我歌聚散有命可奈何君不見隴<lb/>
頭水入海不知幾千里又不見風中花吹向千家復萬<lb/>
<pb n="KR4d0047_WYG_012-22a"/>
家人生莫作等閒别事去老大空咨嗟<lb/>
　　　示諸弟<lb/>
吾家崛起蓬蒿間先君為學良苦艱典衣買書教我讀<lb/>
平生貧窶不此慳嵗晚纔霑寸禄養天禍無何頽泰山<lb/>
况時汝輩各少小不及見汝學燕閒逮今孤露歴嵗月<lb/>
漸覺長大成疎頑詩書堆積有素業文章體要亦易攀<lb/>
固須仁義力造詣慎擇朋友少往還偏親堂上待甘㫖<lb/>
况巳齒齓雙鬢斑更可踟蹰忽榮養不如烏鳥鳴闗闗<lb/>
<pb n="KR4d0047_WYG_012-22b"/>
官家公道禄寒畯勉旃進取歡慈顔<lb/>
　　　淮陰阻風讒風伯<lb/>
滔滔淮水溢楚之疆原田其瀦城郭為防浸以廣兮不<lb/>
可涉浩乎險兮不可航粤有行者欲泝其央編莞為㠶<lb/>
植木為檣幸飄風以憑乘遂吾歸而徜徉爾風謂何不<lb/>
自西北阻我攸往維伯是職悠悠水濱奚獨予留有百<lb/>
其役若千其艘粟麥兮中都之餉饋布帛兮赤縣之衣<lb/>
裘府臣引領以僂指挽夫坐糧而寢餱伯復不知天子<lb/>
<pb n="KR4d0047_WYG_012-23a"/>
聖神以民為憂聞此方國常墊横流分筆舌於嚴署咨<lb/>
瘡痏於諸侯有淑使者仁豐義脩體上所囑同辭合謀<lb/>
今此欲往㑹于道周倡和出話下民以休風之不遂非<lb/>
伯誰尤上帝可訴讒言孔庶將伯是怒不如風兮命之<lb/>
去<lb/>
　　　明日北風尤甚不可行再讒<lb/>
我行楚濱洪波是涵飄風不惠停舳相銜我實有辭將<lb/>
伯是讒越明日作若怒弗咸大吹振蕩厥聲唬喊龍憑<lb/>
<pb n="KR4d0047_WYG_012-23b"/>
虎借播谷揺巖止莫能維行不可㠶誰令其然維伯所<lb/>
監我名有讒實意以禱終使不往寧弗之報泛泛行者<lb/>
有游有漕㒺不衣食或俱幼老出其孔艱仁者攸好吹<lb/>
而順之毋忽予告<lb/>
　　　謝風伯<lb/>
晨風飄兮弗疾弗暴我舟汎兮以安且蹈云誰之賜神<lb/>
伯予報莫阻乎淮如彼行奡莫逺乎泗曾不日到我讒<lb/>
不淑我辭靡好伯其憐汝其還夀考伯實神聖善人是<lb/>
<pb n="KR4d0047_WYG_012-24a"/>
悼鼓動萬物永輔有昊我歌我詩以薦行潦<lb/>
　　　題婁億墓<lb/>
彼何人之門兮鴈行馬車老夫懷金兮童子紆朱其取<lb/>
萬鍾兮不差毫銖庖有粱肉兮腹無圖書天之生此兮<lb/>
何罪何辜句讀其話言兮節文其步趨抱筆而宵吟兮<lb/>
鋪楮而晝塗天子招其以仕兮鄉人勉呼衆肩相煦摩<lb/>
兮疾駕爭馳驅有司五上吾名兮禮部曾不一如退將<lb/>
羸其角兮進且跋其胡行年幾六十兮僅免為白徒一<lb/>
<pb n="KR4d0047_WYG_012-24b"/>
秩不能勝兮朝强而暮殂考妣其謂我何兮遑悼妻與<lb/>
孥髙者我難諏兮厚者行難語諸百恨寂黙兮秋草之<lb/>
墟<lb/>
</p>
<p>
</p>
  </div>
<div>
                <head>都官集巻十三</head>
    <p>
<pb n="KR4d0047_WYG_013-1a"/>
欽定四庫全書<lb/>
　都官集巻十三　　　　　宋　陳舜俞　撰<lb/>
　　詩<lb/>
　　　宿靈源院<lb/>
山家皆種橘古寺獨栽松林静時棲鶴泉靈合有龍何<lb/>
年人捨宅今日我擕笻寓所留僧話未眠聞打鐘<lb/>
　　　閲目堂僧橘<lb/>
閲目堂前橘山僧手自移為迎林下客旋拄路邊枝結<lb/>
<pb n="KR4d0047_WYG_013-1b"/>
實曾防蟻盈箱不禁兒他年應計得蠟屐過門時<lb/>
　　　落葉<lb/>
風露入林阿紛紛奈落何滿庭添景野開户覺明多未<lb/>
逐滄浪逺堪憐腐草和無由遮醉眼歸思滿烟波<lb/>
　　　中夜<lb/>
强寢夜何永通宵夢不成曉燈寒有暈跳蚤静聞聲宦<lb/>
拙宜身退家貧長道情自憐前計失半世慕虚名<lb/>
　　　客意五首<lb/>
<pb n="KR4d0047_WYG_013-2a"/>
客意乆不適攬衣臨暮舂烟長藏野闊雲斷漏天空酒<lb/>
置千愁裏詩成一望中黄花無限好底事憶江東<lb/>
　　　二<lb/>
行役意匆匆淹留計巳窮夢歸無奈曉病覺不禁風憶<lb/>
橘園垂枳沉魚夜聽鴻悲秋成白髪賴未作衰翁<lb/>
　　　三<lb/>
髙岸聳如陵秋光著處清遥山照眼碧黄葉逐人行莫<lb/>
怪新烟火曾經古戰争深林茅屋小氣象亦豪英<lb/>
<pb n="KR4d0047_WYG_013-2b"/>
　　　四<lb/>
水濁不見面安能照膽明還因送流梗所得計歸程日<lb/>
落西風急秋深積潦并清江前約在賴未濯吾纓<lb/>
　　　五<lb/>
况復淹旅泊情多秋亦悲寒雲欲垂野疎葉不藏梨斷<lb/>
梗逐流水歸禽投好枝徘徊古原上應有夕陽知<lb/>
　　　阻風還泊舊浦<lb/>
已作淹留計行艫豈恨遲却投前浦宿還似始來時寥<lb/>
<pb n="KR4d0047_WYG_013-3a"/>
泬鱸鄉逺飄零鶴髪悲猶欣有隠者度景覆殘碁<hi>時有姜隠</hi>
<hi>和附予舟</hi>
　　　題秋浦亭<lb/>
牢落真秋浦江山滯客舟身同鴈南去心似水東流鷗<lb/>
鳥荒煙裏漁人古渡頭只因山色好來上九華樓<lb/>
　　　彭澤縣<lb/>
古來彭澤縣應有折腰人百里昔猶重先生豈不貧菊<lb/>
花還在否柳色為誰新白髪南遷客凄凉問水濱<lb/>
<pb n="KR4d0047_WYG_013-3b"/>
　　　題東林寺<lb/>
净社清談盡髙名野史傳空山留舊寺老檜識當年殿<lb/>
古應藏壁僧閑學種蓮徘徊二林月猶照虎溪泉<lb/>
　　　以橘贈湖州李公擇<lb/>
去著登山屐夢歸清霅門親嘗霜後橘思侑府中樽為<lb/>
問林間路曾過水畔村人言封境近往往被公恩<lb/>
　　　送可則上人還京師開講<lb/>
善作空王子能探佛隴心浮雲無定住流水度光陰糲<lb/>
<pb n="KR4d0047_WYG_013-4a"/>
食開盂慣飛塵壊衲禁國城傳法後倚錫舊山林<lb/>
　　　過下方祗園入上方看經院遇八十老僧<lb/>
因過下方院更指上方登偃盖杉松路包金橘柚層清<lb/>
灣從古好孤榜復誰曾八十年前事凄凉欲問僧<lb/>
　　　次韻吳少卿致政自詠<lb/>
掛冠歸故里尋壑具巾車蘭蕙庭階茂交遊世路疎一<lb/>
壺新漏箭<hi>吳公自作漏箭</hi>千姓舊囊書<hi>吳公作千姓編以自遣</hi>寄問從公<lb/>
客家金有幾餘<lb/>
<pb n="KR4d0047_WYG_013-4b"/>
　　　奉酬長文舍人出城見示之句<lb/>
春分臘雪未全消凛冽春寒氣尚驕攝事初忻迎社燕<lb/>
尋芳因得過溪橋清浮酒蟻醅初撥暖入鶯篁舌漸調<lb/>
興味愛君年尚少莫嫌齋禁<hi>一作齋館</hi>暫無憀<lb/>
　　　贈徐道士游京師<lb/>
有客人形善鑑觀過門聊肯駐征鞍知予謾失江湖約<lb/>
笑我甘為簿領官卜隱日邊龍闕近去程霜裏鶴衣寒<lb/>
京師車馬飛騰速别把金波洗眼看<lb/>
<pb n="KR4d0047_WYG_013-5a"/>
　　　將至嘉禾先寄諸兄弟<lb/>
半年西走若飛蓬得禄無多計屢窮驥足寒孤甘伏皁<lb/>
鴈羣驚迸苦傷弓家貧不易新堂構天幸猶能遇歲豐<lb/>
且待歸來都講論一篙烟水趂霜風<lb/>
　　　送劉吏部得請三茅崇禧觀<lb/>
老臣連上皁囊封去訪三茅駕鶴翁曾為蒼生論敝事<lb/>
因從紫府得仙風收身物外光陰好回首人間寵辱空<lb/>
果滿丹成家法在應擕雞犬入雲中<lb/>
<pb n="KR4d0047_WYG_013-5b"/>
　　　和王介甫寄安豐知縣修芍陂<lb/>
雩婁陂水舊風烟可喜斯民得繼傳萬頃稻粱追漢日<lb/>
五門䟽鑿似齊年<hi>齊髙帝時桓崇祖嘗修</hi>才髙欲獻營田䇿公暇<lb/>
還來泛酒船稱與淮南誇好事耕歌漁唱巳相連<lb/>
　　　和知郡王職方韻同前<lb/>
邑陂增築更淵沉所喜詩筒賞嘆深楚國老臣千古意<lb/>
廬江賢守一家心<hi>漢章建初中王景為廬江太守嘗修是陂今太守與介甫皆其宗姓</hi>淮<lb/>
邊野史添新事壠上春犁誦好音興利勸農真政術可<lb/>
<pb n="KR4d0047_WYG_013-6a"/>
知為吏得喉襟<lb/>
　　　南陽春日十首<lb/>
城頭古木未知春官柳柔條日日新門巷旋開沽酒市<lb/>
郊原便有踏青人風烟乍煖禽初好網罟猶多雉肯馴<lb/>
擬為芳時對樽斚愧無心事樂天均<lb/>
倦懐春晩脱征驂官况喧卑昔未諳敲扑豈甘忘素業<lb/>
琴樽猶可助清談忩燈耿耿書開巻衙鼔鼕鼕吏放參<lb/>
唯有登樓心不愜亂雲堆霧鎖東南<lb/>
<pb n="KR4d0047_WYG_013-6b"/>
山川隨處有芳菲老大情懐與舊非巳恨鶯聲驚曉夢<lb/>
豈堪花氣着人衣家蔬未省添新斸宰木應曾長舊圍<lb/>
終向畏塗無所得好風佳月不如歸<lb/>
花前惆悵轉難平屈指光陰巳半生猶把此身嘗患難<lb/>
不知何日得功名未安去住千絲亂已去悲歡一夢驚<lb/>
擬入醉鄉銷此恨快風無故析春酲<lb/>
壯懐摧折復何言齒髪今年老去年念逺片心飛鳥外<lb/>
感時雙淚落花前琴逢遏宻生難理詩擬離騷怨不傳<lb/>
<pb n="KR4d0047_WYG_013-7a"/>
家在五湖明月裏夢隨春水宿漁船<lb/>
客宦逢春病眼開紫荆花下也徘徊謾勞人力書千巻<lb/>
聊寄天真酒一杯明代本期無棄物孤臣何敢自論才<lb/>
且欣腐䑕同烏喙不怕丹山有鳯猜<lb/>
簿書堆裏得天真謾為浮名役此身門柳偶同陶靖節<lb/>
君羮空羨潁封人沙鷗舊許為吾侣巢鷰何曾厭我貧<lb/>
巳共東風有歸約且從桃李笑今春<lb/>
故園春物有誰同地盡天垂杳靄中杏火柳煙燒白晝<lb/>
<pb n="KR4d0047_WYG_013-7b"/>
茶槍筍槊戰東風橋横酒市青帘出門對漁磯小艇通<lb/>
誰信南陽樓上客翩翩歸羽欲飛空<lb/>
澤國生涯有釣舟此身隨分狎羣鷗非闗利禄成覊縶<lb/>
為學文章作贅疣病眼看花空濺淚客顔臨鏡復包羞<lb/>
江東父老應相憶燕子來時語不休<lb/>
半生名宦是塗顔菽水當年尚可歡鍾鼎未能光祖妣<lb/>
牛羊雖美愧盃盤五千强誦誰云補四十無聞得自安<lb/>
不覺尋春上臺榭東風吹淚落闌干<lb/>
<pb n="KR4d0047_WYG_013-8a"/>
　　　和開祖丹陽别子瞻後寄<lb/>
仙舟繫柳野橋東㑹合情多勞謫翁相對一尊浮蟻酒<lb/>
輕寒二月小桃風覉懐散誕謳歌裏世事縱横醉笑中<lb/>
莫恨明朝又離索人生何處不悤悤<lb/>
　　　和章子厚聞子瞻買田陽羨却寄<lb/>
罨畫春流藻荇長吴門菰米鱖鱸鄉謀田問舍拙者事<lb/>
尋壑買山君底忙出處兩忘同旅寓濁清一種付滄浪<lb/>
故人詩酒如驅使<hi>白公詩云詩酒尚堪驅使在</hi>别有甘泉綠野堂<lb/>
<pb n="KR4d0047_WYG_013-8b"/>
　　　次韻酬余彦翔<lb/>
我慙希世就窮儒甚矣謀身子更迂不共梟狐倚城社<lb/>
合隨魚鳥樂江湖古來只有風猷重事去情知氣味殊<lb/>
髀肉縱消吾舌在任從兒女暗揶揄<lb/>
　　　次韻酬白天覺<lb/>
人生自致真非策歳晚無成可復論鈍駕謾思追驥躍<lb/>
病巢何敢慕鴻鶱傲如中散仍多疾辯付南華盡不言<lb/>
聊謝髙情白夫子為攄騷興慰王孫<lb/>
<pb n="KR4d0047_WYG_013-9a"/>
　　　謝楊都官見惠金雞<lb/>
珍禽流品可褒題天與文章五色齊羽翮巳堪攀鳯翼<lb/>
稻粱争合在雞栖應思舊侣雌雄舞恥學凡羣且暮啼<lb/>
好向彩衣堂下養名郎從此樂持齎<lb/>
　　　送李户曹官滿還江寧<lb/>
去程牢落且徘徊聽我髙吟侑一盃皦日心胷無愧恥<lb/>
青衫顔色任塵埃秦淮形勝多人物晋室風流入草萊<lb/>
歸到江山聊洗眼下僚應不乆沉才<lb/>
<pb n="KR4d0047_WYG_013-9b"/>
　　　鳯凰臺<lb/>
鳯去臺存碧草濃遊人來此問遺蹤故巢風月巳千載<lb/>
好景闌干空數重府坐循良黄太守乗輿仁聖漢髙宗<lb/>
竹花生子梧桐老底事丹山信未逢<lb/>
　　　十八賢臺<lb/>
臺下衣冠巳化塵臺前顔色尚如新林泉合是脩行社<lb/>
巖穴誰非避世人好鳥豈知當日事幽花何似昔時春<lb/>
老僧不解論今古應笑徘徊問隠淪<lb/>
<pb n="KR4d0047_WYG_013-10a"/>
　　　淵明醉石<lb/>
聒聒飛泉清遶石悠悠天幕翠鋪空是非分付千鍾裏<lb/>
日月消磨一醉中柳絮任飄荒徑畔菊花仍在舊籬東<lb/>
水聲山色年年好堪使遊人恥素風<lb/>
　　　東庵<lb/>
巳憐門巷林中出况復軒窻水畔開冷淡山光明枕簟<lb/>
動揺波影上樽罍坐看天際孤舟失慣見桑陰五馬來<lb/>
長恨夕陽吟不足欄干留共月徘徊<lb/>
<pb n="KR4d0047_WYG_013-10b"/>
　　　太平觀<lb/>
繞繞峯巒玉案圍重重樓殿紫烟飛青藤素簡天門近<lb/>
絳節霓旌夜半歸鶴使每傳三島信鳯書頻送九霞衣<lb/>
放臣於世慙無補金蕚樓前拜不祈<lb/>
　　　東林寺<lb/>
白髪老僧安住處青山司馬愛閑來松嫌天近株株短<lb/>
花待春歸欵欵開堪信壺中藏日月誰知雲外有樓臺<lb/>
官卑合是尋山客不見芳菲意懶囘<lb/>
<pb n="KR4d0047_WYG_013-11a"/>
　　　西林寺<lb/>
東林移宿過西林風靄蕭蕭結瞑隂隨處水聲喧屐齒<lb/>
傍人山色上衣襟道於塵土知無用樂在雲泉亦損心<lb/>
擬付離騷與猿鳥樵蘇應怪久登臨<lb/>
　　　棲賢寺<lb/>
辟地行者應開寺拭眼髙僧尚有墳龍帶雨歸三峡水<lb/>
鳥啣花出五峯雲樓臺屹屹天宫近鐘磬疎疎俗界聞<lb/>
遊客不嫌車騎逺巖扄無計長苔紋<lb/>
<pb n="KR4d0047_WYG_013-11b"/>
　　　萬杉院<hi>仁宗御書寺額</hi>
銀鉤金榜佛家園屐齒初来骨髮寒天上星辰留翰墨<lb/>
人間陵寢閟衣冠虬龍擁䕶神如在雲霧遮藏色未乾<lb/>
四十二年䝉雨露草茅猶解泣汍瀾<lb/>
　　　開先寺<lb/>
山門屹屹横青嶂巖屋霏霏帶紫烟千尺老松當大道<lb/>
一條飛瀑落中天重来覽物應相識此地尋僧似有縁<lb/>
自謂讀書非俗吏謫官猶得近林泉<lb/>
<pb n="KR4d0047_WYG_013-12a"/>
　　　新羅巖<lb/>
萬疊青山與世違一巖雲物倚天危僧開峭石難行路<lb/>
猿呌枯松最上枝藥鼎施人寒種火菜畦行虎宿無籬<lb/>
此中别有忘年事擾擾紅塵死不知<lb/>
　　　竹雲洞<lb/>
長干龍老長龍孫竹裏陰陰鎖晝雲莫問何年初入洞<lb/>
由来一日可無君清圍欄檻喧難入翠滴衣裾静欲聞<lb/>
㑹待嵗寒看苦節慿誰吟對雪繽紛<lb/>
<pb n="KR4d0047_WYG_013-12b"/>
　　　峯頂院<lb/>
自憐隨分有仙蹤曾宿金庭第九重誰謂謫官真俗吏<lb/>
還登廬阜最髙峰坐頭平揖千巖月枕底微聞二寺鐘<lb/>
歸去林泉縁更熟定應春夢却過從<lb/>
　　　雪<lb/>
老来惟有看山癖踏雪来尋洞府春以愛匡廬無俗吏<lb/>
更逢姑射露天真參差玉樹千巖裡髙下藍田一水濱<lb/>
乗興去留人莫怪風流元是剡中人<lb/>
<pb n="KR4d0047_WYG_013-13a"/>
　　　靈溪觀<lb/>
靈溪流水碧潺湲溪上清輝弟子園白叟荷鋤春採藥<lb/>
黄冠敲磬夜朝元山中松葉堪為酒路口桃花似有源<lb/>
自是遊人無道骨長生何必五千言<lb/>
　　　落星寺<lb/>
何年翠麓浮彭蠡云是寒星落斗牛逺水拍天圍浄界<lb/>
野僧依石起朱樓欄干白日風吹鴈簾幕黄昏月近鷗<lb/>
安住自成難老藥不須乘海覔蓬丘<lb/>
<pb n="KR4d0047_WYG_013-13b"/>
　　　承天院<lb/>
建昌門外小禅居竹檻松牕静有餘全近江湖添悵望<lb/>
乍離城市易清虚人思求友聽啼鳥僧愛忘筌看得魚<lb/>
不為山南多勝處便堪從此駐巾車<lb/>
　　　寄星子令柯季立<lb/>
慣見江湖賤逐臣去尋嵒穴或相親不知金馬曾為客<lb/>
猶得銅章肯借人夜夜水聲隨枕簟時時林色上衣巾<lb/>
題詩半在山南寺請戒嵒僧掃隙塵<lb/>
<pb n="KR4d0047_WYG_013-14a"/>
　　　寄郟景仁郎中<lb/>
早嵗交情淡已親相逢覉旅白頭新雖慙管鮑論髙誼<lb/>
欲慕陳雷卜近隣客舍每羅門外雀歸來還滿甑中塵<lb/>
明年相逐東隣去未必鱸魚駐得人<lb/>
　　　中秋佳月獨游垂虹亭有懷胡完夫蘇子瞻錢<lb/>
　　　　安道<lb/>
五湖人住覺天寛有月清秋似廣寒玉鑑光中數毛髪<lb/>
長虹背上倚欄干棲鵶誤曉啼還住白露沾衣濕又乾<lb/>
<pb n="KR4d0047_WYG_013-14b"/>
借問姑蘇胡别駕簿書燈火共誰看<hi>胡完夫</hi>
月光清極向中秋千古松陵此夜遊寥泬更無雲礙眼<lb/>
滄浪合是我維舟浮生未有明年約淺酌聊資到曉留<lb/>
辜負金波三萬頃詩豪草聖在杭州<hi>蘇子瞻</hi>
玉兔光中繫小桅長虹影裏倒罇罍一年此夜清秋半<lb/>
萬里無雲霽色開月女婵娟如有舊波神安稳亦憐才<lb/>
合須豪飲酬佳賞不共烏臺御史來<hi>錢安道</hi>
　　　留槎閣<lb/>
<pb n="KR4d0047_WYG_013-15a"/>
聞説歐川似沃洲一溪分作兩溪流長橋跨岸虹垂地<lb/>
髙閣凌空蜃吐樓浩蕩乾坤供醉眼凄凉風雨送行舟<lb/>
慿誰為問乗槎客未必無人犯斗牛<lb/>
　　　禹穴<lb/>
百尺蒼堅穴翠嵐天痕非擘亦非鑱先王圖史誰分掌<lb/>
後世疎慵不復探定有龍虬蟠寂寂如何苔蘚亂鬖鬖<lb/>
老師更説神靈事只讀髙碑去未甘<lb/>
　　　谷簾泉<lb/>
<pb n="KR4d0047_WYG_013-15b"/>
玉簾鋪水半天垂行客尋山到此稀陸羽品題真黼黻<lb/>
黄州吟咏盡珠璣重來一酌非無分未挈吾缾可忍歸<lb/>
終欲窮源登絶頂帯雲和月弄清暉<lb/>
　　　若耶溪<lb/>
十里澄溪溪上山溪光無際照山顔天嫌俗眼尋常見<lb/>
地惜羣峯左右闗蓬島也應非海外瓊臺争合貯人間<lb/>
維舟正欲踟蹰飲坐見蒼烟罩翠灣<lb/>
　　　天池院<hi>張景詩云若以山形比人骨此池應合似泥洹</hi>
<pb n="KR4d0047_WYG_013-16a"/>
此峯巉絶與霄干峯頂泓澄旱不乾天下定應添沆瀣<lb/>
山頭信亦有泥洹等閑雲出千巖雨取次龍歸六月寒<lb/>
一勺自堪留萬古何須低處羡波瀾<lb/>
　　　題翠峯院<lb/>
借問鴟夷與季鷹五湖珍賞復誰曽慣看銷夏灣頭月<lb/>
唯有莫釐山上僧晩渡浪痕沾壊衲上方雲液灑枯籐<lb/>
㳺人欲趁沙鷗去更伴禅公上翠層<lb/>
　　　青龍江醉眠亭<lb/>
<pb n="KR4d0047_WYG_013-16b"/>
酒擔長輕六印腰醉中一枕敵千朝興亡藐比榮枯栁<lb/>
聚散看同旦暮潮清興本應塵外得香魂徒向水邊招<lb/>
已聞佳士過從約不為東風返畫橈<lb/>
　　　水月院<lb/>
興隨白鳥汀洲立歩入青林臺殿出湖脈來通方士泉<lb/>
山顔分入幽人室自苦扁舟每訪尋何世空谷無遺逸<lb/>
一夜霜風穿客衣二十六房皆採橘<lb/>
　　　題碧蘚亭<lb/>
<pb n="KR4d0047_WYG_013-17a"/>
瀟灑闌干碧玉叢頻來遊賞似兒童縈廻脩竹撩清影<lb/>
刻畫新詩繞翠筒十載雪霜林色改幾畨風月酒尊空<lb/>
子猷老去心長在終擬為隣作醉翁<lb/>
　　　送喜長老遊四明<lb/>
釣竿無竹不空船事去朱涇不記年一句弗由他物得<lb/>
此心知與麽人傳無鬚王老長垂地掉臂胡僧仰託天<lb/>
去問玲瓏岩上石个中誰是我師禅<lb/>
　　　寄姑蘇智肱錢塘文㨗二上人<lb/>
<pb n="KR4d0047_WYG_013-17b"/>
釋子紛紛奈汝何傳聞右繞益乖訛南山述作那堪毁<lb/>
西竺師徒果有魔羣蟻固應隨轉石一杯焉可障頺波<lb/>
青銅瓦礫皆稱鑑乞與光明嵗月磨<lb/>
　　　傳神悦躬上人<lb/>
倦轡曽投林下宿短篷重見越江邊人歸河岳儀型在<lb/>
事隔桑溟物色傳弟子共談庭際柏公卿多識社中蓮<lb/>
髙風自出空王侣馳譽丹青是可憐<lb/>
　　　山中寄姑蘇守倅<lb/>
<pb n="KR4d0047_WYG_013-18a"/>
莫釐山頭萬家橘震澤閑人一葉舟林裊金丸出籬落<lb/>
浪噴雪陣上汀洲雲生縹緲吟魂逺日入穹窿醉望收<lb/>
不禁五湖容小隱為傳篇什謝蘇州<lb/>
　　　過平望驛有懐湖州李使君二首<lb/>
栁色隂隂平望橋春流西受霅溪潮玉樓有月清光逺<lb/>
蘋渚生風麗思飄寧使簿書堆几案已聞歌詠滿漁樵<lb/>
酒船欲訪烏程去愁費金龜返畫橈<lb/>
慿熊飛隼兩溪頭人似氷壺住玉樓事逐歡謡入漁釣<lb/>
<pb n="KR4d0047_WYG_013-18b"/>
詩隨秋思滿汀洲茶収顧渚旗猶巻酒貰烏家蟻半浮<lb/>
去路無多平望驛客魂秋雨宿扁舟<lb/>
　　　晚秋田閒<lb/>
重到田園草木陵鬢毛蕭颯白綸巾謾誇孺子能分肉<lb/>
堪笑書生尚負薪静與禽魚何物我嬾因雞黍記晡晨<lb/>
東籬已有黄金蘂只欠麻衣送酒人<lb/>
　　　挽邵夫人詞<lb/>
丹陽門第三朝貴樂夀絲綸五色開有助清郎終盛譽<lb/>
<pb n="KR4d0047_WYG_013-19a"/>
得隣諸子盡髙才蘭彫北畹香猶在水向東溟逝不囬<lb/>
原上送車西數目日西風雨轉徘徊<lb/>
　　　挽劉夫人詞二首<lb/>
籍籍家聲起草萊詵詵子舍奉蘭陔翩翻三鳯皆英物<lb/>
蹭蹬雙駒亦駿才憶昔綵衣環几舄于今清血洒圈盃<lb/>
何年盛事聨簮組别有絲綸薦夜臺<lb/>
卜隣早效三遷教負米方休百里勞樂事難留同逝水<lb/>
孝思無盡入伊蒿萬家原上開新冡舊館人來奠濁醪<lb/>
<pb n="KR4d0047_WYG_013-19b"/>
况有銘詩傳不朽長城千古白雲髙<lb/>
　　　挽侍講先生王夫人詩二首<lb/>
蘭陔堂上此歸全松栢山頭有舊阡我得遐齡幾九十<lb/>
人依絳帳昔三千病時太守和湯藥没後諸生侍几筵<lb/>
善化羣材同草木先生恩徳重如天<lb/>
師牆童稚被陶鈞穴鳯仍同桂籍春豈獨慈良尊有道<lb/>
就論恩分即吾親生前未許升堂拜原上空陪執紼人<lb/>
一曲薤歌難冩恨哀榮千古付蒼珉<lb/>
</p>
<p>
</p>
  </div>
<div>
                <head>都官集巻十四</head>
    <p>
<pb n="KR4d0047_WYG_014-1a"/>
欽定四庫全書<lb/>
　都官集巻十四　　　　　宋　陳舜俞　撰<lb/>
　　詩<lb/>
　　　山中詠橘長詠<lb/>
包橘古云美揚州地所宜名從夏后貢頌見楚人辭雲<lb/>
夢分膏沃<hi>吕氏春秋云果之美者有雲夢之柚</hi>璇星散陸離<hi>春秋運斗樞云璇星散為橘</hi>
洞庭仙壤接<hi>水經云震澤包山林屋洞天與洞庭湖相通故震澤山中亦有洞庭之名</hi>震澤<lb/>
水烟披柚酢徒然早柑黄豈厭遲封君千户等老圃萬<lb/>
<pb n="KR4d0047_WYG_014-1b"/>
奴隨秀萼瑶瓊綴青隂幄幙垂朱衣霜傅采素裏露含<lb/>
滋弱榦金丸重繁條火齊纍瓜生先作瓣蠶老不成絲<lb/>
爽味鍾寒律殷姿照夕曦清香掩蘭杜真液賤楂梨揀<lb/>
選收藏日<hi>采橘日以冬至前二十日為候凡得霜後及有西北風後天色晴霽時則家家采而藏之</hi>
<hi>無過冬至前十日者過則為寒所損亦損明年樹矣</hi>辛勤種接時壤須來處美<hi>樹皆</hi>
<hi>用小舟買於蘇湖秀三州得於湖州者為上亦莫能語其由也</hi>移怕樹同知<hi>齊民要術云移樹無</hi>
<hi>時莫令樹知</hi>朱緑争珍㫖<hi>有朱橘/有緑橘</hi>荆湘辨等差<hi>橘有荆南種有湘州皮者</hi>
蹊深比桃静<hi>一無纎草爽㓗成蹊</hi>嵗晩與松期<hi>嵗寒不凋</hi>壇甃龜黿石<lb/>
<pb n="KR4d0047_WYG_014-2a"/>
<hi>種樹傅山為級以石砌之龜黿二山在太湖中</hi>園栽枳棘籬討蟲煩鑽鑿<hi>樹有蠧則</hi>
<hi>實不蕃春夏用小鑽鑿取而殺之謂之討蟲</hi>科冗付蒸炊<hi>採橘後即芟去小枝不能結實者謂</hi>
<hi>之科樹</hi>穿井防天旱<hi>橘樹夏遭旱則冬不耐寒而死人家皆鑿井於樹旁貴負荷之近也熙寧</hi>
<hi>七年大旱井泉竭山中擔湖水澆樹有一家費十萬錢雇人者</hi>禳瘟甚嵗飢<hi>橘忽有堅小而青黒</hi>
<hi>者謂之青瘟黒瘟徃徃祝祭禳祈焉</hi>向陽删宻葉<hi>橘得日則色亦深而味甘</hi>伐木樹低<lb/>
枝<hi>橘繁則樹枝為之折</hi>有義曽分客<hi>山中橘熟時見客來者無不為贈</hi>無偷不禁<lb/>
兒<hi>小兒習見厭食不復為偷</hi>㲏<hi>普髙/切</hi>嫌連雨長<hi>雨多則皮虚而大不可乆藏謂之㲏也</hi>
老要勁風吹<hi>見上注</hi>滿把留長蔕<hi>採橘必留枝蔕成一掘三指所以養橘否則易</hi>
<pb n="KR4d0047_WYG_014-2b"/>
<hi>乾</hi>盈箱藉短茨<hi>破竹為籠/藉用短茨</hi>入倉寧愧稻出汗僅同醫<hi>採橘</hi>
<hi>先制地板上堆之數日謂之入倉微覆用草使汗出然後入籠謂之出汗否則味醡</hi>雅俗傳珍<lb/>
惜深林或棄遺稍收先落子<hi>橘生花至繁初結實多落収之堪淹藏為藥橘</hi>争<lb/>
曬已殘皮<hi>山中人言東西兩山賣乾橘皮嵗不下五六千秤</hi>趂市商船急充庭<lb/>
使驛馳公筵薦魁磊内合送瑰竒<hi>貢柑有徑圍之限大者不敢以進慮不可</hi>
<hi>常也唯官府公筵負擔至京師賣之貴家最為大矣</hi>寄逺曽非選<hi>寄惠逺惟未甚熟而小者乃不</hi>
<hi>壊既黄而大者不能乆矣</hi>熏藏品最卑<hi>橘之小者謂之脚橘山中作土窖熏用烟而收之謂之熏</hi>
<hi>橘</hi>善生惟計畆<hi>種橘大姓不復計樹/若干但云有幾畆</hi>視價旋論貲<hi>毎一百斤</hi>
<pb n="KR4d0047_WYG_014-3a"/>
<hi>為一籠或得價籠一千五百錢下價或六七百不可常也</hi>薄探酬春賞精嘗侑舉巵<lb/>
他年修果譜應載野人詩<lb/>
　　　銷暑樓<lb/>
溪上樓臺似玉壺樂郊春物剰昭蘇賢侯好士簮裾集<lb/>
暇日開筵錦繡敷擘水鱠鱸堆白雪撥醅釃酒滴真珠<lb/>
香飄沉穂縈欄角歌沸梁塵落座隅約畧十洲仙界景<lb/>
依稀九老洛川圖席中蘭語薰相襲望裏蓮娃貎亦都<lb/>
狂客笑吟聊自若丈人强健不須扶送歸千騎堂前月<lb/>
<pb n="KR4d0047_WYG_014-3b"/>
猶照簾蝦一半鬚<lb/>
　　　弄水亭<lb/>
未識貴池好嘗聞弄水名白鳥鑑中立畫船天上行<lb/>
　　　壽陽僧房見橘詩<lb/>
地過長淮種橘難僧房今見鎻朱欄秋來賴有黄金實<lb/>
幾被行人作枳看<lb/>
　　　次韻六安魏明府三首<lb/>
故人芳信落江東開解愁顔與病悰自笑漫生湖海上<lb/>
<pb n="KR4d0047_WYG_014-4a"/>
畧無豪氣似元龍<lb/>
少年心志欲摩空漸老卑飛悔滿悰早悟割雞堪飽腹<lb/>
不須辛苦學屠龍<lb/>
幾慕功名逐轉蓬既無成就苦為悰不如歸聽華亭鶴<lb/>
耆舊於今憶二龍<lb/>
　　　寳慶院<lb/>
小招提在白雲層古殿深龕鎻晝燈山北逺公曽結社<lb/>
至今猶有種蓮僧<lb/>
<pb n="KR4d0047_WYG_014-4b"/>
　　　題爐峰閣<lb/>
為愛爐烟拂畫簷小欄終日捲朱簾不須更踏山前路<lb/>
可是人閒看得厭<lb/>
　　　再經太平觀訪沈道士不遇二首<lb/>
行客尋山去又回羽人依舊未歸來洞門不鎻清風入<lb/>
黄葉無言下翠苔<lb/>
不見芝巖駕鶴翁抱琴歸去悄無蹤黄花似有東籬舊<lb/>
山後山前取次逢<lb/>
<pb n="KR4d0047_WYG_014-5a"/>
　　　興福院僧房<lb/>
東西遊遍兩山村梔子黄時橘滿園惟有小軒臨小澗<lb/>
病僧欹枕聽潺湲<lb/>
　　　宿上真宫贈朱道士<hi>天同中葉道昌捨宅</hi>
棲真必是朱癡後<hi>朱癡子見續仙傳</hi>結宇元因法善孫人在地<lb/>
靈治病速山村討藥夜敲門<lb/>
　　　書通濟僧壁<lb/>
丹包赤實破蒼顔冬至都無十日閒<hi>山客採橘以冬至為候</hi>剰選<lb/>
<pb n="KR4d0047_WYG_014-5b"/>
黄柑留過客天寒誰肯更尋山<lb/>
　　　上方僧京師識面短句二首<lb/>
亂雲峯頂紫田翁二十年前輦寺逢怪我無成頭白早<lb/>
千金散盡學屠龍<lb/>
老僧曽住日邊寺慣識金鞍馬上人雲外不知人易老<lb/>
從頭相問盡埃塵<lb/>
　　　贈華嚴院玉真上人<lb/>
青蘿翠竹鎻禪闗門對松陵第一灣白髪老僧應有道<lb/>
<pb n="KR4d0047_WYG_014-6a"/>
等閒隨客過前山<lb/>
　　　上方化成院<hi>陳恭功徳院蔵仁宗御書嵗度一僧</hi>
琅函密鎻君王字石壁仍刋宰相詩無限幽光動巖谷<lb/>
山深惟有白雲知<lb/>
　　　虎溪<lb/>
紫霄道士貪雲鶴五栁先生泥酒杯不為清風與明月<lb/>
道人何事過溪來<lb/>
</p>
<p>
</p>
  </div>
<div> <lb/>
    <p>
<pb n="KR4d0047_WYG_015-1a"/>
原跋<lb/>
曽祖都官以慶厯六年賈榜登進士第嘉祐四年與錢<lb/>
公藻同中材識兼茂明於體用科實為舉首熈寧中知<lb/>
越之山隂縣㑹新法行上書極論其害遂貶監南康軍<lb/>
酒稅累年竟不仕以没杞無似馮藉先世遺烈叨躐從<lb/>
班惟知兢懼以保門户先考删定寳藏都官遺文杞頃<lb/>
為閩中常平使者嘗刻之版未成而移漕廣右委之寮<lb/>
屬尚多差舛毎以媿恨洎來此邦念都官本以明州觀<lb/>
<pb n="KR4d0047_WYG_015-1b"/>
察推官試大科欲考陳迹則相去百四十餘年不可得<lb/>
知集中自言十五年閒再官於天台四明之二州猶有<lb/>
鄞縣鎮國院記等文存焉因再加讎校而缺其不可知<lb/>
者屬郡博士郡從事刋之以廣其傳仰惟曽祖風節峻<lb/>
厲凛然如生不肖孫曽恃有公論不敢贅辭云慶元六<lb/>
年十月望日曽孫太中大夫徽猷閣待制知慶元軍府<lb/>
事兼㳂海制置使杞謹書<lb/>
</p>
<p>
</p>
  </div></body>
</text>\m</TEI>