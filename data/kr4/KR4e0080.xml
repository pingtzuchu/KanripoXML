<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>野古集巻上</head> <lb/>
    <p>
<pb n="KR4e0080_WYG_001-1a"/>
欽定四庫全書<lb/>
　野古集巻上<lb/>
　　　　　　　　　　　　　明　龔詡　撰<lb/>
　五言古詩<lb/>
　　送徐氏兄子牧之司訓青田<lb/>
凉颷動林柯零露淒以白曰予感衰暮撫景重悽惻况<lb/>
居憂病中復送逺行客惟子方妙齡精進有餘力窮經<lb/>
期致用雲海奮鵬翼安知時命竒失意主司格分教赴<lb/>
<pb n="KR4e0080_WYG_001-1b"/>
青田吳越千里隔雖云官卑冷禮數抗侯伯州縣非不<lb/>
華奔走泚訶責知子素明達榮辱判胸臆一朝别我去<lb/>
毅然無難色相見知何時雲樹杳南北願遵姬孔教麗<lb/>
澤競晨夕清風與髙節當立萬仭壁尤宜戒垂堂少慰<lb/>
二親憶栝蒼古名郡文憲富資益幸寄北飛鴻啟我久<lb/>
茅塞<lb/>
　　題賔月軒<lb/>
悠悠軒中人皎皎天上月良宵忽邂逅敬待兩無䙝素<lb/>
<pb n="KR4e0080_WYG_001-2a"/>
心期共明雅質願同潔但求保終始何暇計圓缺來亦<lb/>
不須迎去亦不須别淡交有餘情莫與世人説<lb/>
　　分金圖為廷悦賦<lb/>
古人交有道貴義不貴金悠悠千載餘猶見管鮑心洪<lb/>
水方湯湯羣生困凶歉溝壑同胞人君其幸相念<lb/>
　　田家詞<lb/>
浮雲終日行雨㸃不曽絶自從秋分來罕得見日月禾<lb/>
頭半生耳蝗囓莖梗折一愁官賦急二恐衣食缺哀哉<lb/>
<pb n="KR4e0080_WYG_001-2b"/>
田野情言之淚流血<lb/>
　　南野先生哀輓<lb/>
彭澤去千載誰念田園蕪卓哉南野翁乃是斯人徒讀<lb/>
書通大義恥逐章句儒修身事三省惠人期八厨雅性<lb/>
任真率襟懷恒豁如東皐樹嘉木西疇藝名蔬適意任<lb/>
所之殽酒隨籃輿兒孫奉賔友歡聲溢庭除每從㣲醉<lb/>
時擊節歌唐虞顧我朽腐材不異櫟與樗謬據西齋裀<lb/>
曽不鄙迂疎星霜二十周始終心不渝暌離幾寒暑雲<lb/>
<pb n="KR4e0080_WYG_001-3a"/>
樹勞嗟吁復憐身後窮棺食預為儲如此綣戀情寧與<lb/>
管鮑殊方圖去茅塞時得親髙居徳業望規箴優游共<lb/>
桑榆如何志未遂頓隔幽明途載瞻湄暘原痛切心如<lb/>
刳臨穴當兹辰忍奠一束芻淚為知巳流老眼誰云枯<lb/>
　　落葉吟<lb/>
落葉復落葉堦前漸積多雖知無反期未能忘舊柯誰<lb/>
知舊柯心己萌新葉意故情雖不同能不我遐棄作書<lb/>
報新葉且莫誇逢時西風一朝起此情當自知<lb/>
<pb n="KR4e0080_WYG_001-3b"/>
　　梅花<lb/>
風雪方嚴凝乾坤發清氣馨香逺彌佳顔色淡逾貴一<lb/>
聞鳴玉聲已醖調羮味衆芳當避路讓他出頭地<lb/>
　七言古詩<lb/>
　　鐵心行寄沈誠學<lb/>
我有胸中一塊鐵贈君鍛鍊成寳刀不殺狐狸及鼷䑕<lb/>
要斬南山白額長橋蛟視蛟如蚓虎如猫心不為功力<lb/>
不勞功成畢竟藏諸韜肯將割肉供君庖縱教埋沒不<lb/>
<pb n="KR4e0080_WYG_001-4a"/>
復用終使神光夜燭牛斗髙<lb/>
　　萊菴先生歌<hi>先生姓周字敬修芝川人隠君子也</hi>
先生雅志樂田野結屋東皐事耕稼不比當年捷徑人<lb/>
暫託終南待髙價不憂丞相嗔不遭官長罵不騎馬旁<lb/>
人門不低頭出胯下白梅翠竹繞屋栽歳晚吟觀樂清<lb/>
暇粗衣糲食飽暖休容膝茅<graphic n="KR1492" url="https://raw.githubusercontent.com/kanripo/KR-Gaiji/master/images/KR1492.png" mimeType="image/png"/>只三架窓前書巻聖賢<lb/>
心林下漁樵今古話一出一處聴自然一死一生隨造<lb/>
化從今寄語郭景純莫為顔含占易卦<lb/>
<pb n="KR4e0080_WYG_001-4b"/>
　　觀梅圖<lb/>
先生雅操如氷玉不愛繁華愛幽獨有足不踏公家門<lb/>
有口不食非義粟却來山水最竒處賸種梅花搆吟屋<lb/>
霜林雪逕常獨遊竹杖芒鞋巾一幅疎影暗香詩一聨<lb/>
千年膾炙無人續鶴骨久仙吟夢寒畫圖尚爾清人目<lb/>
君不見湧金門外西湖邊花栁富貴人争傳年年二月<lb/>
三月天士女嬉游多畫船望中一㸃青青然為識先生<lb/>
名更妍<lb/>
<pb n="KR4e0080_WYG_001-5a"/>
　　山居讀書圖<lb/>
先生好遁藏幽谷考槃自樂忘榮辱朝看黄鶴天際飛<lb/>
暮見白雲簷下宿霜後班班<graphic n="KR0964" url="https://raw.githubusercontent.com/kanripo/KR-Gaiji/master/images/KR0964.png" mimeType="image/png"/>葉紅雨過青青書帶緑<lb/>
螢窓雪案聖賢書不惜勤劬終歳讀每當心領神㑹處<lb/>
如見孔顔真面目信知名教有樂地何羨輕裘與粱肉<lb/>
　　飢䑕行<lb/>
燈火乍熄初入更飢䑕出穴啾啾鳴囓書翻盆復倒甕<lb/>
使我頻驚不成夢狸奴徒爾誇銜蟬但知飽食終夜眠<lb/>
<pb n="KR4e0080_WYG_001-5b"/>
痴兒計拙真可笑布被䝉頭學猫呌<lb/>
　　續白額行<lb/>
白額白額猛且雄居然據我林之中白日出林取人食<lb/>
饞口大開如血紅搖頭掉尾似得意流血滂滂無慘容<lb/>
遂令自古南山下大道盡日無人縱一朝忽與獵夫遇<lb/>
宻網強弓繞林樹白額計窮無所逃四足如豚縛將去<lb/>
雖然搖尾乞人憐積惡過深寧汝恕却憐三四假威狐<lb/>
遁跡潜形在何處<lb/>
<pb n="KR4e0080_WYG_001-6a"/>
　　稽山送别圖為陸則明賦<lb/>
越山青青越水白古來勝景多遺跡離人話别不勝情<lb/>
徃徃圖之贈行色陸君來此成清遊行行直上稽山頭<lb/>
若耶秦望翫未己興盡忽泛山隂舟盍簮士友逺相送<lb/>
為寫新圖託規諷惓惓忠孝逺相期此意須知愛君重<lb/>
君今快着祖生鞭明年應轉東南轅擬沽濁酒候江上<lb/>
共拚一醉春風前<lb/>
　　瘦馬圖<lb/>
<pb n="KR4e0080_WYG_001-6b"/>
有馬生來異骨骼老病多年伏槽櫪皮肉消盡精神衰<lb/>
無復長驅騁材力憶昔爾當雄壯時一食或盡粟一石<lb/>
鞍韉既被不着鞭千里脩途如咫尺安知今日乃如此<lb/>
欲比駑駘豈能得有時自悼一長鳴奴隸無知謂求食<lb/>
殘芻敗草隨意與半饑半飽度朝夕哀哉爾馬誠可憐<lb/>
伯樂無人誰汝惜生時識者既寂寥死骨豈復千金直<lb/>
　　老鶴<lb/>
骨節稜稜氷玉清羽毛翩翩霜雪明不隨神仙去紫府<lb/>
<pb n="KR4e0080_WYG_001-7a"/>
與我共結林壑盟寧甘饑渴守我分飲啄肯與羣鷄争<lb/>
竹間花外每獨步風前月底時一鳴有時向我展翼舞<lb/>
似欲和我吟詩聲君不見弋媒狥食良可耻衞國乗軒<lb/>
何足榮願言與爾共卒歳不必雲霄馳逺情<lb/>
　　雲鷗歌<lb/>
白雲閒似白鷗閒鷗在清溪雲在山道人家在溪山間<lb/>
日與雲鷗相徃還雲無期兮鷗不約自信溪山有真樂<lb/>
好爵未足攖我情俯仰雲鷗無愧怍雲耶鷗耶不可忘<lb/>
<pb n="KR4e0080_WYG_001-7b"/>
等閒為爾開壺觴醉來雲散鷗亦去一榻清風夢正長<lb/>
　　題畫竹石寄馬字昌沈養明<hi>并叙</hi>
　二生於余有從游之舊别久不能為情近陳羽伯以<lb/>
　寫竹石見遺因賦此寄之<lb/>
國風興淇竹易繇云介石我思千載人時能踐其迹武<lb/>
公之徳不可忘周公之辭何孔章乃知在意不在畫無<lb/>
鹽底須脂粉粧馬生沈生我湜籍頗知好古循規則椎<lb/>
鑿不斵太古心霜雪寧凋歳寒色别來又見秋風凉相<lb/>
<pb n="KR4e0080_WYG_001-8a"/>
思之情江水長為書古道用相勉願視竹石同羔墻<lb/>
　　自題畫像并送康友竹歸慶安<lb/>
十年不見康友竹一日客裏驚相逢江湖落魄總相似<lb/>
生意不殊心事同為施丹青造化筆寫我山林枯槁容<lb/>
鐵冠布衲草為履抱琴瘦僕行相從寒風兩鬢吹蓬鬆<lb/>
雪中古木霜中鴻風流敢託歸來翁一團清氣蟠心胸<lb/>
功名不羨褒鄂公莞爾一笑浮雲空今年五十已過二<lb/>
六十相將在眼中君今還西我歸東一聚一散真萍蓬<lb/>
<pb n="KR4e0080_WYG_001-8b"/>
他時何處可得復相遇為我添箇尋詩笻<lb/>
　　送琴士吳先生南歸<lb/>
先生犖犖真竒士瑩若氷壺貯秋水茫茫宇宙一閒身<lb/>
南北東西任行止平生知已只桐君出入與俱忘汝爾<lb/>
每逢佳境得幽趣輒發長歌奏清徴南窺禹穴抵吳宫<lb/>
洗盡少年筝笛耳先生所寳清如此凡塵不受纎毫滓<lb/>
却視營營世路人一生何殊負塗豕我從南園一見之<lb/>
笑談如在春風裏金蘭投分即弟兄交親何必生同里<lb/>
<pb n="KR4e0080_WYG_001-9a"/>
君今别我甬東去湖海後期那可擬倘因雲樹寄相思<lb/>
㑹向江頭候雙鯉<lb/>
　　題朱舎人畫南軒放鶴軒壁墨竹<lb/>
郎官歸自絲綸閣醉向髙堂寫林薄修篁挺挺石蒼蒼<lb/>
細雨濛濛烟漠漠坐令咫尺見千里信爾胸中有邱壑<lb/>
南野老人真好竒舉酒屬客要題詩座中英彦六七輩<lb/>
文彩照耀光陸離文雄畫妙兩絶作悦目洗心良可樂<lb/>
吁嗟老我駑鈍姿浪跡江湖久淪落邇來謬據西齋裀<lb/>
<pb n="KR4e0080_WYG_001-9b"/>
知己歳寒欣有託清風明月幸平分時得吟觀伴孤鶴<lb/>
　　懷東莊<lb/>
我家瀟洒同三徑車馬不聞塵土净白雲流水互濛回<lb/>
翠竹蒼松相掩映甕有新醅架有書果蔬自足供盤飣<lb/>
老妻甘與共清貧勸我不須干趙孟十年作客南野堂<lb/>
麋鹿未忘山野性惓惓雖荷故人情食粟每羞才不稱<lb/>
西風昨夜動林柯浩然忽起歸來興殷勤為我報東君<lb/>
好着梅花待吟咏<lb/>
<pb n="KR4e0080_WYG_001-10a"/>
　　謝孔昭畫山居圖為存誠賦<lb/>
大山峩峩氣凌衆小山拱揖如賔從流泉一派入溪遙<lb/>
古木千章含雨重碩人自愛考槃樂風光不减元公洞<lb/>
盤中苜蓿長闌干松葉釀成香滿甕詩書萬巻聖賢心<lb/>
一生自足供我用世間名利等韁鎻豈肯垂頭受羈鞚<lb/>
不到城中知幾年稚松尚憶移根種憐渠世路苦奔馳<lb/>
得失總成蕉鹿夢我生雖久在樊籠每向江湖羨鱗縱<lb/>
明當拂袖賦歸來風月烟霞幸分共<lb/>
<pb n="KR4e0080_WYG_001-10b"/>
　　觀泉圖<lb/>
蒼壁倚空如削鐵一帶寒泉噴飛雪只疑天上漏銀河<lb/>
萬古千秋流不竭若有人兮清且狂平生泉石存膏盲<lb/>
科頭箕踞翫不已塵慮一洗無毫芒老我飄蕭同野鶴<lb/>
税駕每懷山水樂願得相從杖履間濯纓濯足隨清濁<lb/>
　　梅花三公圖為龔紱朝美賦<lb/>
何人善寫生下筆極精妙一枝早發擅魁名三鳥安棲<lb/>
得公號㸃染雖人為活動等天造應知寓託有深意不<lb/>
<pb n="KR4e0080_WYG_001-11a"/>
作纎竒取時好之子嗜文學致澤期逺到一朝無心得<lb/>
此畫無乃開先露機兆鼎鼐調和時氷霜歳寒操願言<lb/>
有志事竟成吾輩宗盟幸輝耀<lb/>
　　詠紙被<lb/>
紙衾方幅六七尺厚軟輕温膩而白霜天雪夜最相宜<lb/>
不使寒侵獨眠客老夫得此良多年舊物寳愛同青氊<lb/>
不論素<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>出南海豈羨文錦來西川受用將圖此生過<lb/>
争柰義孫要與阿翁相伴卧阿翁夜夜苦丁寧莫學惡<lb/>
<pb n="KR4e0080_WYG_001-11b"/>
睡驕兒輕踏破<lb/>
　　織機娘詩<lb/>
織機娘織機娘豆花籬落風露凉連宵織得幾疋布一<lb/>
疋不知多少長豈知東家新婦性拙慢惟解貪眠飽餐<lb/>
飯生憎爾曹吚<graphic n="KR2374" url="https://raw.githubusercontent.com/kanripo/KR-Gaiji/master/images/KR2374.png" mimeType="image/png"/>不肯休看渠晚歳衣裳問誰辦<lb/>
　　風狗行<lb/>
風狗風狗名為猘舌吐涎流尾垂曵狂奔迅走不知歸<lb/>
惡勢横行無所忌行人萬一為渠囓失療死亡知必至<lb/>
<pb n="KR4e0080_WYG_001-12a"/>
鄉村城市一經過誰不丁寧戒迴避白日都忘戀主心<lb/>
黒夜全無防盜意必當為人擊死棄中流帷盖終無可<lb/>
埋地<lb/>
　　詠湯婆長句寄談勿菴勉之共發一笑<lb/>
歳晚江鄉雪盈尺小齋不禁寒氣逼先生獨卧不成眠<lb/>
兩脚渾如水中石今宵何幸得温温伸去縮來隨意得<lb/>
非闗被底别藏春深藉湯婆有餘力此婆生來名阿錫<lb/>
紡織無能有潜徳緘口何曽説是非謀身不解求衣食<lb/>
<pb n="KR4e0080_WYG_001-12b"/>
寂寂無聲伴到明不作驕癡取憐惜君不見此婆有妹<lb/>
名青奴骨格玲瓏如姊黙不容暑氣侵肌膚亦與先生<lb/>
舊相識只因寒暑不同時棄捨塵中倚空壁<lb/>
　<lb/>
　<lb/>
　<lb/>
　<lb/>
　野古集巻上<lb/>
</p>
<p>
</p>
  </div>
<div>
<head>野古集巻中</head> <lb/>
    <p>
<pb n="KR4e0080_WYG_002-1a"/>
欽定四庫全書<lb/>
　野古集巻中<lb/>
　　　　　　　　　　　　　明　龔詡　撰<lb/>
　七言古詩<lb/>
　　甲戌鄉中民情長句寄彦文布政<lb/>
景泰五年甲戌歳正當南畝耕耘際忽然驟水漲江湖<lb/>
汹湧浩漫良可畏更堪滂沛雨兼旬大岸小塍俱決潰<lb/>
田家男婦犇救忙力竭氣窮無術備沈竈産蛙雖古聞<lb/>
<pb n="KR4e0080_WYG_002-1b"/>
今實見之非漫記東隣西舎咫尺間無舟不得相親慰<lb/>
况逢缺食方阻饑女哭兒啼割心肺哀哉此情當告誰<lb/>
上有青天下無地悲悽喑嗚無一言兩眼相看只垂淚<lb/>
官倉儲積豈無粟有司吝出牢封記千年汲黯今無人<lb/>
誰與皇家壯元氣縣宰懼難佯風顛飽食閉門經月睡<lb/>
一朝謀定人不知半夜攜金逺逃避郡侯坐視付不知<lb/>
但挾娼優日酣醉狥私掘去抵湖堰横流自此無能制<lb/>
甫差周倅問疾苦攫去白金如土塊府公唯責舊負逋<lb/>
<pb n="KR4e0080_WYG_002-2a"/>
不問蒼生問魚膾按察徒懲小小疵曲狥鄉情舎姦弊<lb/>
便宜太保幸見臨香火滿城人鼎沸羣姦媚事靡不為<lb/>
溷浴都將布衣<graphic n="KR1455" url="https://raw.githubusercontent.com/kanripo/KR-Gaiji/master/images/KR1455.png" mimeType="image/png"/>令行雖僅免輕徭薪米從兹價増倍<lb/>
勸諭賑給浪得名偽錢糖粃成何濟雖擒妖人許道師<lb/>
多少無辜枉遭累一夫一婦皆王民鼓弄如何等兒戱<lb/>
昨來輕發激變語聞者至今猶戰悸功能人茍得專殺<lb/>
法律底須存八議萬一有失忠義心宵旰深憂豈㣲細<lb/>
乃知不學無術人隘陋終同斗筲器婁城老卒張文翔<lb/>
<pb n="KR4e0080_WYG_002-2b"/>
不忍憸邪肆欺蔽片言出口禍即隨從此無人觸奸吏<lb/>
只今所在皆凶荒未必不繇斯道致朝廷若不懲此曹<lb/>
無日可回天地意嗚呼我民今年性命已難保明年豈<lb/>
有全生計老夫殘喘不足惜横死深哀後生輩昨夜虚<lb/>
齋聴雨眠轉輾不能成一寐起來賦得民情詩惠政思<lb/>
君録相寄<lb/>
　　　右拙作奉寄彦文布政賢侄相公庶幾得審鄉<lb/>
　　　曲真情非敢招人過也此輩無活人手段但有<lb/>
<pb n="KR4e0080_WYG_002-3a"/>
　　　殺人手段是詩萬勿示人毋使老拙復作張文<lb/>
　　　翔也然老拙餓死有日恐不久於世他日歸省<lb/>
　　　之餘幸致一樽酧我於溝壑中耳是年六月望<lb/>
　　　日因人便書此以告别<lb/>
　　歸自雲間道經澱山湖與竹莊同賦<lb/>
澱山水深清到底俯視魚蝦逰鏡裏老夫偶此棹孤舟<lb/>
不是鴟夷載西子徃還不覺數日留三<graphic n="KR0873" url="https://raw.githubusercontent.com/kanripo/KR-Gaiji/master/images/KR0873.png" mimeType="image/png"/>九峰都遍遊<lb/>
船中有酒有知己不醉忍使湖山羞興闌我欲婁城還<lb/>
<pb n="KR4e0080_WYG_002-3b"/>
回首馬鞍金碧堆未知何年復到此重與湖山酬一盃<lb/>
　　山亭鼓琴圖為顧宗術賦<lb/>
嘈嘈市喧不到耳衮衮臺省那經心悠然獨坐草亭下<lb/>
一曲為鼔瑤芳琴瑤芳琴傳太古不比近來新樂府子<lb/>
期去後誰知音髙山流水元無譜<lb/>
　　丙子夏秋苦旱呈鄭明府<lb/>
北山有雲不為雨南山有雷空作聲田疇龜裂稻苗死<lb/>
農夫日夜形哀鳴前歳滔天遭大水去年疫癘人多死<lb/>
<pb n="KR4e0080_WYG_002-4a"/>
甫能今歳可圖生旱魃為灾又如此嗟哉我民何罪愆<lb/>
罹兹荼毒連三年老夫作詩問造物天乎天乎何以然<lb/>
　　題葉義士討賊鷓鴣天詞後<lb/>
為元叔季綱維絶天狗下䑛生人血草萊隨處起戈矛<lb/>
人命輕如冶中雪姑蘇城東淞水南有巍佛廬名福嚴<lb/>
中潛秃虺二三輩怒嘘毒氣光炎炎時逢毅哉葉君子<lb/>
不是世間文墨士智謀勇烈出萬夫竟取凶狂付殊死<lb/>
一從歌罷鷓鴣天民方帖席得安眠至今聞者比昨日<lb/>
<pb n="KR4e0080_WYG_002-4b"/>
毛髪如竹猶森然春去秋來百年久精爽不隨骸骨朽<lb/>
玩寇髙駢劉巨容地下相逢忸怩否繇來五世得賢孫<lb/>
善保忠孝𢎞家門人見黄河浩浩入東海誰信發源萬<lb/>
里來崑崙<hi>五世孫與中守獨石有聲</hi>
　　庚辰苦雨謡時五月至六月隂雨兼旬所在禾苗<lb/>
　　　浸沒殆盡憂民感時殊無好况不能措一辭以<lb/>
　　　寫悶六日僅得片時晴霽七日又雨為作此謡<lb/>
重重叠叠隂雲痴疾風驟雨常淋漓横流潏㶁晝夜響<lb/>
<pb n="KR4e0080_WYG_002-5a"/>
不息大塍小岸日欲傾倒無能支為問天公如何不肯<lb/>
暫時霽得非恠我噤口不作詩老夫今日作詩矣天公<lb/>
自合生歡喜早賜暘光照四方丁寧農夫作急為我車<lb/>
出田中水爛苗或有迴生理但得官租不負民不饑敢<lb/>
惜妻孥飽糠粃<lb/>
　　續賦苦雨謡<lb/>
今日雷明日雷雷聲未絶雨即隨五月初旬作雨始六<lb/>
月中旬猶未止田中水増五尺髙南風吹作如山濤更<lb/>
<pb n="KR4e0080_WYG_002-5b"/>
堪海潮挾湖水衝盡岸塍無可抵嘉禾萬頃爛根苗百<lb/>
姓寸心如火燒晝夜踏車敢辭苦不憂擂破牛皮皷天<lb/>
公倘有哀憐心太陽早賜驅羣隂不然我民必當死天<lb/>
公惻隠何安此我今粗述民間風願達仁明太守公濟<lb/>
時肯布萬全䇿我民感激情何窮<lb/>
　　王君澤以白叠扇求詩<lb/>
王郎手持白叠扇過我草堂求作歌作歌鄙俚豈足道<lb/>
巴唱吳歈争不多此扇骨格能抱節配以楮生如玉雪<lb/>
<pb n="KR4e0080_WYG_002-6a"/>
巻舒自我付等閒用舎繇人不須説冬則守寒歸篋笥<lb/>
夏則招凉解炎熱君不見齊紈出入君懷袖晚景可憐<lb/>
中道絶我歌此扇止於斯莫羨團圓似秋月諸君諸君<lb/>
聴我歌昔人解此唯東坡一朝飽喫惠州飯富貴一場<lb/>
春夢婆<lb/>
　　題山居讀書圖<lb/>
寒泉古木山之隅塵土不到幽人廬清風一榻酒㣲醒<lb/>
坦腹自讀羲皇書門逕蕭然寡輪鞅易安隠約柴桑居<lb/>
<pb n="KR4e0080_WYG_002-6b"/>
平生心迹許誰共展圖令我思歸與君不見諸公衮衮<lb/>
登雲衢車馬甲第争紛如無勞肉食已自愧進退况復<lb/>
懷次且又不見百年光景過隙駒邯鄲一夢俱成虛彼<lb/>
常不足我有餘㝠鴻髙舉誰能拘<lb/>
　　姑蘇夜泊<lb/>
闔閭城西越溪北扁舟夜泊官亭側人家燈火亂明星<lb/>
二鼓市諠猶未息衰翁轉輾不成眠厯想山川感今昔<lb/>
賢愚成敗非一人後世徒能記遺迹城頭烏啼霜氣寒<lb/>
<pb n="KR4e0080_WYG_002-7a"/>
江心水澄月色白沾衣幾許牛山情都付漁翁一聲笛<lb/>
　　追賦陸烈婦歌<lb/>
　　　烈婦沈氏琴川人夫死自盡繇其家世貧賤無<lb/>
　　　人齒録鄉人張有定為余言之故為賦此<lb/>
陸家有子賤且貧一生家住琴川濱唯能擊鼓與吹笛<lb/>
更無餘䇿堪資身其妻本是田家女目不知書心却古<lb/>
蓬頭垢面破衣裳樂與夫君共甘苦夫君卧病忽經年<lb/>
瓶無粒粟囊無錢晨昏何以給饘粥一飽十饑誠可憐<lb/>
<pb n="KR4e0080_WYG_002-7b"/>
眼中骨肉猶行路况彼鄉鄰肯相顧徬徨悽楚只天知<lb/>
嘿嘿更無人可訴一朝乞得斗升歸濟急庶以全燒眉<lb/>
不道抵家日將暮夫命已逐殘雲飛躃地號天幾絶氣<lb/>
祭畢隨將死相繼誰知村落婦人心有此堂堂真節義<lb/>
老夫聞此十餘年每嘆丈夫多不如芳名未免久湮沒<lb/>
春秋大筆何人書君不見豪兒剥民恣封殖輸榖公門<lb/>
僅千石如何反得義民名華表旌門炫金璧<hi>時入粟得名義民旌</hi>
<hi>表</hi>
<pb n="KR4e0080_WYG_002-8a"/>
　　為周徳元題陳如隠畫梅<lb/>
若人情氣蟠胸次素與梅花共心事茍托松滋與管城<lb/>
寫出孤山早春意不知前代有華光自許今人無第二<lb/>
千花萬蘂信心手妙處不縁香色泥君不見逋仙宅畔<lb/>
一枝開雪凛風寒見髙致誰知清曉角一聲已醖商家<lb/>
鼎中味<lb/>
　　題印上人所藏趙子昂楊亷夫二公墨蹟巻<lb/>
馬鞍之山殊峭拔秀麗蒼然壓吳浙暮靄朝嵐聳畫屏<lb/>
<pb n="KR4e0080_WYG_002-8b"/>
古檜長松挺髙節豈無超然出塵土託跡幽深守孤潔<lb/>
林泉賴此増光輝不負清風與明月吁嗟世變罹兵戈<lb/>
一時盛事隨消歇蒿萊滿眼鎖寒烟牛羊就牧狐狸穴<lb/>
見山有院人不知一記惟存趙松雪孟張屬和久寂寥<lb/>
膾炙幸聞仙伯鐵二公自是文場豪墨妙詞鋒總竒絶<lb/>
月潭何處得此巻寳愛深逾古環玦老夫為爾賦長歌<lb/>
待補山中名勝缺只疑二老㝠㝠中撫掌相看笑粗拙<lb/>
　　秃奴詩戲寄沈誠學<lb/>
<pb n="KR4e0080_WYG_002-9a"/>
東村二八張小姑髩髪油油如漆烏朝朝不惜五更起<lb/>
對鏡千梳并萬梳争似吾家阿奴秃落落數竿刪後竹<lb/>
一生不費膏沭資日出酣紅睡方熟君家有婢亦如此<lb/>
何幸少年猶有齒夜寒聊取代湯婆殊勝當年玉川子<lb/>
　　題阿翌寫墨梅<lb/>
翌生寫梅不寫迹不用臙脂唯用墨乃知鐵石歳寒心<lb/>
粧㸃何須事顔色君不見牝牡驪黄付等閒無鹽應笑<lb/>
西施白<lb/>
<pb n="KR4e0080_WYG_002-9b"/>
　　梅花莊詩為朱明仲賦<lb/>
先生卜築吳城曲䞉種梅花繞吟屋自期歳晚供詩料<lb/>
豈慕平泉與金谷花開時節天正寒雪花亂灑迷林巒<lb/>
杖藜引鶴飽幽翫不與梨雲同夢看歸來袖手寒窓坐<lb/>
石鼎有茶爐有火神交不覺兩忘情誰是梅花誰是我<lb/>
　　自述和沈誠學壯遊詩意<lb/>
先生卜築江之皋屋廬歳久渾無茅薄田數畝書一束<lb/>
耕耘誦讀忘疲勞旁人笑我謀生拙不道胸中藴竒絶<lb/>
<pb n="KR4e0080_WYG_002-10a"/>
幾多明月與清風一一難將向渠説年去年來春復秋<lb/>
隨宜無喜亦無憂眼中富貴等螻蟻一㸃不使靈臺留<lb/>
風雪行看歳寒至破褐從教露雙髀待得春來生意迴<lb/>
還我一身和暖氣<lb/>
　　為彦中題畫<lb/>
青山之青如佛頭白雲化作寒泉流世間塵土飛不到<lb/>
眼中景物俱清幽若人自是好静者豈非五栁先生儔<lb/>
每托琴書寫髙興脱屣樂從魚鳥遊却笑時人苦不達<lb/>
<pb n="KR4e0080_WYG_002-10b"/>
但知聲利孜孜求無異貪程夜行客漏盡鳴鐘猶未休<lb/>
君不見小虞塘西玉峰下一菴已遂吾菟裘共論心事<lb/>
肯相過斗酒當為山妻謀<lb/>
　　採桑曲<lb/>
桑柘雨晴如緑雲誰家女兒茜紅裙採桑纎纎露玉笋<lb/>
低首不肯觀使君採之採之弗容緩爭柰筐深未能滿<lb/>
只愁歸晚正蠶饑不道使君欲腸斷<lb/>
　　偶題逸老菴<lb/>
<pb n="KR4e0080_WYG_002-11a"/>
居臨流水縈紆門對青山突兀四時風月雲烟總是吾<lb/>
家舊物但知安分休休不作書空咄咄且喜盈樽有酒<lb/>
何羨滿床堆笏君不見朝來簷日暖融融笑看梅花坐<lb/>
捫虱<lb/>
　　題王樸菴隠居圖<lb/>
王君隠居臨漆浦物雅風淳真樂土杖履時來看故人<lb/>
滄浪日聴歌漁父盡力耕桑事衣食飽閲詩書驗今古<lb/>
老夫平日荷知已放棹頻過竹梅所<hi>王氏軒名</hi>琴樽動輒數<lb/>
<pb n="KR4e0080_WYG_002-11b"/>
日留忘却人間有官府憶昨别君滄浪邊東西魂夢勞<lb/>
相牽時馳歳去已堪惜物在人亡猶可憐賢郎孝友出<lb/>
天性對此遺澤號蒼天㸃隨淚落樹梢雨聲助嗚咽山<lb/>
中泉我今看畫題一篇含愁閣筆増悽然無繇得與同<lb/>
遊賞鶴歸華表知何年<hi>樸菴昔以此畫求詩留余室久矣不幸而卒聊賦此寓哀悼云</hi>
　　續鐵心行<lb/>
男兒心腸硬如鐵婦人䜛言如火烈置之壚冶鼓風搧<lb/>
須臾硬鐵柔如線長鍼持出砧砆上火星四出誰能向<lb/>
<pb n="KR4e0080_WYG_002-12a"/>
一椎重兮一椎輕聲聞逺近錚錚鳴椎後復燒燒復椎<lb/>
或鋤或钁隨手成乃知男兒有慾心易軟豈能不惑常<lb/>
保骨肉之深情我願丈夫心如金莫如鐵一迴鍛鍊一<lb/>
迴堅彼火灰寒自當滅<lb/>
　　寓意<lb/>
天上雙星有常處夫為牛郎婦為女東西相望自年年<lb/>
只隔天津一泓許耕田匪易織亦勞不得從容相慰語<lb/>
傷心一掬淚如珠灑向人間作秋雨<lb/>
<pb n="KR4e0080_WYG_002-12b"/>
　　竹枝歌<lb/>
朝見浮雲飛出山暮見浮雲飛入山浮雲自是無心物<lb/>
郎既有心胡不還<lb/>
　　題雙松圖<lb/>
豫章楩楠中梁欐未免匠石斤斧尋嶧陽桐梓作琴瑟<lb/>
塵匣空恨無知音何如君家兩松樹飽含風露垂清隂<lb/>
輪囷雖不獲世用老氣自足雄山林長空六月灑蒼雪<lb/>
清絶不受塵埃侵夜來月出東山岑影落萬丈寒潭深<lb/>
<pb n="KR4e0080_WYG_002-13a"/>
道人大醉發長嘯直疑驚起雙龍吟<lb/>
　五言律詩<lb/>
　　客中秋夜<lb/>
仲秋纔十日此夜已三更蕉葉兼梧葉風聲雜雨聲故<lb/>
園初斷夢逆旅未歸情無那庭堦下蛩音響到明<lb/>
　　寄陳存誠<lb/>
南野先翁業東皋素隠亭玉森三逕竹翠展一池萍水<lb/>
接清源活山隣古洞靈舊遊憐别久深荷眼終青<lb/>
<pb n="KR4e0080_WYG_002-13b"/>
碧蘚常封逕紅塵不到門處卑謙徳厚用拙道心存制<lb/>
作追前古窮探到本源每思燈火夜時得耳髙論<lb/>
　　民風<lb/>
潮挾兼旬雨登時水横流鯉從床下躍鷗向枕前浮措<lb/>
手知無地將何望有秋野翁如杜老日夜為民憂<lb/>
　　題西疇草堂<lb/>
閒人無俗事幽境有清娛樂與禽魚共情隨草木俱琴<lb/>
樽花外席茶筍竹間厨世路輕肥客相逢莫問渠<lb/>
<pb n="KR4e0080_WYG_002-14a"/>
　七言律詩<lb/>
　　吳淞漁隠為陸大用賦<lb/>
吏人家住吳淞上不着羊裘只着蓑紅蓼白蘋隨處泊<lb/>
清風明月任情歌鬱林有石家聲舊甫里無官野興多<lb/>
昨夜秋風吹客夢問君鱸鱠味如何<lb/>
　　新秋<lb/>
夜來絡緯知秋早一片新聲出槿籬鱸鱠夢迴無限興<lb/>
羅紈題就不勝悲思親腸斷雲飛處憶友心摧月落時<lb/>
<pb n="KR4e0080_WYG_002-14b"/>
無柰江山苦留客故園歸計尚遲遲<lb/>
　　漫興<lb/>
辛苦寒窓理舊編不知黒髪變華顛壯心日就如灰冷<lb/>
瘦骨年來似石堅詩句偶成還自和酒杯得趣與誰傳<lb/>
功名事業君休問都付青春美少年<lb/>
　　秋興二首<lb/>
井上梧飄一葉秋天邊復見火西流炎威乍熄人皆喜<lb/>
寒氣方來我獨憂及早好修江上屋趁時宜補篋中裘<lb/>
<pb n="KR4e0080_WYG_002-15a"/>
却憐兒輩疎狂甚攜酒方登賞月樓<lb/>
眼底年華次第過此身未老鬢先皤形容憔悴已如此<lb/>
事業蹉跎將柰何徳薄敢辭知已少患深轉覺一身多<lb/>
秋風忽起江東興謾託蓴鱸發浩歌<lb/>
　　和唐陸龜䝉鵁鶄詩<lb/>
自是禽中隠逸流雕籠寧似舊汀洲菰蒲夢憶雙飛曉<lb/>
雲水愁憐一望秋素質豈招今日累文章翻致此身讐<lb/>
他時倘獲山淵惠好學髙飛海上鷗<lb/>
<pb n="KR4e0080_WYG_002-15b"/>
　　訪倪道士不遇因寄以詩<lb/>
芒鞵竹杖皂綸巾來覓烟霞洞裏人何處去尋騎鶴侣<lb/>
山隂負此好鵞賔風飄桂子香逾逺雨洗苔花色轉新<lb/>
為寄短歌申後約不妨多釀甕頭春<lb/>
　　季仲怡江上閒居<lb/>
白沙翠竹凈無塵歳晚棲遲寂寞濱小艇繫門輕似葉<lb/>
鮮鱗出水白如銀兒童笑語能留客鷗鷺分飛不避人<lb/>
我亦未除山水癖載書願結米家隣<lb/>
<pb n="KR4e0080_WYG_002-16a"/>
　　漫興<lb/>
草座麻衣苜蓿盤雖貧未足害清歡堦前嫩草抽書帶<lb/>
溪上新篁長釣竿陶亮日從親舊樂龎公獨遺子孫安<lb/>
閉門著得書盈篋未許旁人得借看<lb/>
　　竹林深處為九我賦<lb/>
知君素抱歳寒心晚結茅茨向竹林書幌色侵蒼靄重<lb/>
釣船隂鎖緑雲深溪山李白三杯酒風月嵇康一曲琹<lb/>
自欲杖藜時直造囊中恨乏買隣金<lb/>
<pb n="KR4e0080_WYG_002-16b"/>
　　九我欲買山結室以贈賦詩却之<lb/>
問山屹立幾何年閲厯應從太古前巖穴晦明遲旦暮<lb/>
松蘿濃淡任雲烟昨看猿鳥迎新客今見狐狸卧舊阡<lb/>
自信命非金石固不勞重費戴符錢<lb/>
　　述懷一首<lb/>
自嘆㣲軀一羽輕去留無定似遊僧病隨春草年年長<lb/>
愁逐秋潮夜夜増定省久違思老母心胸日塞念良朋<lb/>
何時得泛歸吳棹重讀父書親夜燈<lb/>
<pb n="KR4e0080_WYG_002-17a"/>
　　丙申九月十六夜寓琴川客館夢亡徐氏女兄<lb/>
月冷霜悽夜未終偶然相見夢魂中從容尚説平生話<lb/>
清瘦還如舊日容生死固知難再㑹幽明何幸得重逢<lb/>
覺來無語空垂淚恨煞穿雲曉寺鐘<lb/>
　　張觀復先生哀輓二首<lb/>
昔年幸獲叨文㑹今日那知死别離我輩正懷瞻北斗<lb/>
先生何忽跨南箕濟人誰施囊中藥傳世空遺篋裏詩<lb/>
道路行人盡流涕况予深荷叔牙知<lb/>
<pb n="KR4e0080_WYG_002-17b"/>
先生徳業超流俗逺近咸推君子儒蜀郡未消司馬渇<lb/>
彭城已發范増疽雖無好爵書華表却有芳名照海喁<lb/>
今日九泉歸𦵏處澗聲嗚咽助欷歔<lb/>
　　寄俞處士<lb/>
湖海歸來味道腴甘心寂寞卧衡廬玉堂金馬無新夢<lb/>
竹几芸窓有舊書方寸净圓秋月似一身閒逸野鷗如<lb/>
歳寒老我思三益正恨離羣久索居<lb/>
　　寄寫竹金端石<lb/>
<pb n="KR4e0080_WYG_002-18a"/>
湖海聞名已有年欲求識面苦無縁每於筆底觀秋意<lb/>
已信胸中有渭川萬蘀起雷思老可一枝垂露想坡仙<lb/>
草堂久矣無顔色願乞飄蕭數葉烟<lb/>
　　雜興<lb/>
歳晚歸耕學老農無拘無束甚從容詩朋酒侣時時㑹<lb/>
牧䜿漁郎處處逢風月每酣清晝夢塵埃不涴緑苔封<lb/>
有時醉顧山妻笑我欲唱歌卿和儂<lb/>
　　送羅孟維歸越中兼柬陳正菴<lb/>
<pb n="KR4e0080_WYG_002-18b"/>
論心未盡又分襟唱徹離歌酒漫斟杖履數陪尋徃蹟<lb/>
鄉闗無那促歸心楓林晚映烟光薄江水秋涵鴈影深<lb/>
他日相思隔吳越便風須寄短長吟<lb/>
　　夜宿淮雲寺二首似用上人<lb/>
朝來玉阜向芝川暮轉婁城百里懸僮識我心寧悼苦<lb/>
馬知人意不須鞭青青隴麥迷殘照靄靄江村鎖夕烟<lb/>
甫到淮雲星月爛扣門驚破老僧禪<lb/>
偶來借榻淮雲寺愛爾禪房事事清烟穗繞屏香漸爇<lb/>
<pb n="KR4e0080_WYG_002-19a"/>
雪花浮鼎茗新烹蘿窓有月還生白簷鐸無風或自鳴<lb/>
他日逺尋蓮社約也須沽酒慰淵明<lb/>
　　秋日苦雨<lb/>
九日江皋秋向深農家刈穫苦多隂誰知此日祈晴意<lb/>
即是前時得雨心野鳥正呼泥滑滑途人方嘆水涔涔<lb/>
何當盡掃頑雲翳獨使陽烏普照臨<lb/>
　　詠松<lb/>
亭亭獨立秀穹林得地何愁枳棘侵老節定經千歳久<lb/>
<pb n="KR4e0080_WYG_002-19b"/>
直根應透九原深塵埃不染憐渠貌風雪難移信此心<lb/>
却怪祖龍封爵汙不平時作怒濤音<lb/>
　　農樂軒為陸安道賦<lb/>
耕耘雖苦非為苦貧賤堪憂未足憂老婦一生甘食藿<lb/>
稚孫十歳解騎牛官租已畢知無事鄰社相邀慶有秋<lb/>
絶勝眼中金與紫施施難免乞墦羞<lb/>
　　趙氏雙桂軒<lb/>
趙公二子美無度雙桂名軒擬弟兄已信結根同得地<lb/>
<pb n="KR4e0080_WYG_002-20a"/>
更憐交葉總含清肯隨桃李争顔色要與松篁一性情<lb/>
笑煞田家紫荆樹却從憔悴復重榮<lb/>
　　寄懷袁兄<lb/>
雙丸逓走疾如梭老色駸駸可奈何白髪盡從愁裡得<lb/>
青春都向客中過壯懷久息營為嬾徃事難忘感慨多<lb/>
珍重故人知我意停雲回首付悲歌<lb/>
　　郭公輔輓詩<lb/>
古婁樽酒憶相違瞬息那知徃事非生死可憐客易别<lb/>
<pb n="KR4e0080_WYG_002-20b"/>
交遊轉覺老成稀謫仙此日騎鯨去丁令何年化鶴歸<lb/>
老眼一泓懷舊淚隨風散作雨霏霏<lb/>
　　和寓菴登山韻<lb/>
情親酒㫖復餚佳又煮䝉山石上茶黄菊賸開如有意<lb/>
青山無價似容賖狂歌感舊聲逾激醉筆題詩字半斜<lb/>
歸卧草堂成一覺已無魂夢到京華<lb/>
　　遊南園<lb/>
最愛南園風致好不妨日造兩三回漫燒玉版供茶椀<lb/>
<pb n="KR4e0080_WYG_002-21a"/>
旋網銀梭薦酒杯清興豈因春去减新詩不待雨來催<lb/>
自憐南北東西客可得長叨杖屢陪<lb/>
　　宿姑蘇半塘寺贈覺師<lb/>
平生不到半塘寺今夕方來借榻眠水緑山青塵外境<lb/>
風清月白雨餘天穹碑三復知前事廢業重興憶老禪<lb/>
珍重覺師能繼武不教松檜减雲烟<lb/>
　　和張文翔在獨石見寄<hi>文翔諱翼太倉人時為言事被謫</hi>
長思逺道正綿綿南北暌離思慘然明月照人千里共<lb/>
<pb n="KR4e0080_WYG_002-21b"/>
愁雲迷目萬山連恨孤慈母衡門倚痛念難兄白日眠<lb/>
我亦為君知所戒唯慿一嘿免招愆<lb/>
　　送張先生辭順徳館西還<lb/>
春雪初消栁尚疎行人揮涕問前途忘憂已謝霜餘草<lb/>
返哺空歸月下烏歳月無情雙鬢老乾坤有恨寸心孤<lb/>
文情付與湄溪水相送歸舟過尚湖<lb/>
　　歸自琴川春暮偶成<lb/>
一身南北勞奔走不覺眼中三月殘水流花去送春色<lb/>
<pb n="KR4e0080_WYG_002-22a"/>
風挾雨來生晚寒缺食小民方困苦憂時野老正辛酸<lb/>
聊成短述歌時事或備風謡得採觀<lb/>
　　移家小虞浦上二首<lb/>
清風明月小虞濱鶴髪蕭蕭一老身自信胸中無一事<lb/>
得居林下作閒人無錢無粟未妨樂有酒有書誰道貧<lb/>
滿野閒花并野草無非都是自家春<lb/>
歳晚移家寂寞濵茅菴一箇僅容身昔為風月舊交友<lb/>
今作溪山新主人白髪被肩渾忘老清霜到骨不知貧<lb/>
<pb n="KR4e0080_WYG_002-22b"/>
年來學得邵康節拍拍滿懷都是春<lb/>
　　陳氏印溪書堂<hi>時琴川陳公範為師甚方正博文</hi>
印溪源委逺而深溪上書堂隠竹林日究周情并孔思<lb/>
時鳴㸃瑟與回琴千之自得為師道申國能全愛子心<lb/>
舉世不知慈大小惟圖厚積滿籝金<lb/>
　　寄張文翔<lb/>
一自婁城别醉顛嫦娥不記幾回圓放舟久負青竜<hi>嘉定</hi>
<hi>地名</hi>約對鏡空悲白髪年既賀晚成揚子宅不圖先着祖<lb/>
<pb n="KR4e0080_WYG_002-23a"/>
生鞭肯來逸老菴中話當問髯狂<hi>謂誠學</hi>借酒錢<lb/>
　　夜歸東莊<lb/>
夜來覓棹返東莊遙望東莊道路長書畫滿船風與月<lb/>
蒹葭兩岸露為霜荒雞逺唱如人哭潮水東歸似客忙<lb/>
更念田家勤苦甚晨炊燈火已煌煌<lb/>
　　歸自海上<lb/>
久别故人邀酌杯趁潮遙自海濵逥風吹蘆葉響如雨<lb/>
浪打船頭聲似雷友病尚淹勞夢想詩成未穏費敲推<lb/>
<pb n="KR4e0080_WYG_002-23b"/>
候門稚子正相望極目馬鞍金碧堆<lb/>
　　甲戌民風近體寄葉給事八首<lb/>
疫癘饑荒相繼作鄉民千萬死無辜浮屍暴骨處處有<lb/>
束薪斗粟家家無只縁後政異前政<hi>時改周公法</hi>致得今吳<lb/>
非昔吳寄語長民當自責莫將天數厚相誣<lb/>
昨過任溪南北村百家能得幾家存春秋旦暮常愁餓<lb/>
父母妻孥半病瘟荇粉磨成連濁土榆皮剝盡到深根<lb/>
相逢無復人形狀兩頰何曽斷淚痕<lb/>
<pb n="KR4e0080_WYG_002-24a"/>
釜可生魚甑有塵此言今日始知真極貧只為無恒業<lb/>
大患皆因為有身顧義恥隨偷作伴惜名樂與死為隣<lb/>
西風昨夜催寒信凍殺街頭多少人<lb/>
賦得田家苦楚吟一畨歌詠一傷心妻孥命賤等黄土<lb/>
薪米價髙同白金四隅常有盜賊警百里寂無雞犬音<lb/>
相逢父老聚頭哭淚滴洪波到底深<lb/>
自憐鬚鬢白如銀不道今年遇此迍數畝薄田俱付水<lb/>
百般老病盡隨身念渠漂泊無家者與我同為失所民<lb/>
<pb n="KR4e0080_WYG_002-24b"/>
終夜憂吟聲不絶半因憂已半憂人<lb/>
一經水旱便流離風景蕭條思慘悽到處喚春空有鳥<lb/>
連村報曉寂無鷄頽垣廢井荒蕪宅垢面蓬頭瘦損妻<lb/>
更有社公同寂寞年來不復享豚蹄<lb/>
驟雨狂風日夕并海濤奔湧勢如城一朝稻付深淵沒<lb/>
不復人從大道行官府乏儲難畫策田家無計可求生<lb/>
老夫亦是溝中瘠莫怪歌聲似哭聲<lb/>
田疇不見見江湖烟火人家大半無薄熟豈能周晚歳<lb/>
<pb n="KR4e0080_WYG_002-25a"/>
實徴安得副官租豸冠素解矜民瘼奏牘終能達帝都<lb/>
昨日喜聞停免政不憂鞭撻爛皮膚<lb/>
　　千墩夜泊上鄭明府<lb/>
扁舟夜泊千墩浦耳内都無鷄犬聲到處試從村老問<lb/>
無人不頌宰官清一年秋賦相將畢兩月春田次第畊<lb/>
惻隠願加時賑給莫勞安撫問民情<lb/>
　　陳安止孟東輓詩<lb/>
幸接芳隣竝早孤如魚同隊長東吳余豈逺作逋逃客<lb/>
<pb n="KR4e0080_WYG_002-25b"/>
公已髙登貴顯途故里菊松三逕在歸舟囊槖一錢無<lb/>
澄思七十年前舊淚眼何曽為老枯<lb/>
　　送郁老友歸芝塘<lb/>
細雨弄晴三月天故人辭我歸芝川墻頭燕子語留客<lb/>
溪上栁花飛撲船小姬拍案調新曲野老揮毫書大篇<lb/>
<hi>沈誠學有序</hi>最是落紅如惜别隨風㸃㸃墮樽前<lb/>
　　春江别意圖送友人<lb/>
江上春風拂栁絲畫船撾鼓送君時壯行賴有詩盈軸<lb/>
<pb n="KR4e0080_WYG_002-26a"/>
拚醉何辭酒滿巵風月自今勞逺夢溪山從此起遐思<lb/>
交情别意知多少惟有青山䞉得知<lb/>
　　過虞家宅<lb/>
廿載流光快擲梭虞卿宅畔重經過白頭野老都成鬼<lb/>
紅粉村娃總作婆官賦孰如今日重人家不似舊時多<lb/>
夕陽野草花橋路不覺徘徊發浩歌<lb/>
　　送王公亮之桂林<lb/>
春雨初晴春日暄行人話别水西軒一壺易盡辭吳酒<lb/>
<pb n="KR4e0080_WYG_002-26b"/>
萬里難留適越轅壯志豈愁南海障寸心惟念北堂萱<lb/>
客中情緒多傷感莫向瀟湘夜聴猿<lb/>
　　寄淮安杜可久可平兄弟<lb/>
顧我容顔今老大憶君兄弟更辛酸别來十載又廿載<lb/>
厯盡千難與萬難舟檝幾遭風浪險竹松多受雪霜寒<lb/>
武陵橋上今宵月千里相思不忍看<lb/>
　　題東峰菴為王庭美賦<lb/>
東峰境界無塵土華扁未寒前日盟茶話偶來留坐久<lb/>
<pb n="KR4e0080_WYG_002-27a"/>
功名頓覺等閒輕春風秋月<hi>馬鞍山東西二亭名</hi>副吟賞夜鶴曉<lb/>
猿無怨聲主人焚香讀經罷多少青蓮南海情<lb/>
　　自况<lb/>
短髪被肩霜雪如怡然自樂易安居不圖時譽貧辭富<lb/>
豈謂來生老讀書<hi>嘗見一老人年九十手不釋巻人問之曰讀來生書耳</hi>無愧自<lb/>
然成快活多財未必見贏餘眼中役役蝸蠅輩過眼浮<lb/>
華總是虛<lb/>
　　送陳説菴先生歸尚湖舊隠<lb/>
<pb n="KR4e0080_WYG_002-27b"/>
攜取舊書歸舊隠匆匆惜别意如何自憐野老愚䝉甚<lb/>
每荷先生啟益多客夢逺懸親塜樹鄉心長憶尚湖波<lb/>
自今良㑹知何日翹首虞山付短歌<lb/>
　　過任陽有感<lb/>
任水灣灣南北流人家多住竹林幽舊堤不見尋梅舫<lb/>
遺趾空聞夢鶴樓漠漠草萊將薄暮離離禾黍已深秋<lb/>
可憐當日歡娛地不道今成滿目愁<lb/>
　　前此承與中約同諸士友登玉峰弔祭宋先賢衞<lb/>
<pb n="KR4e0080_WYG_002-28a"/>
　　　文節公祠有感<lb/>
衞公名徳久傳芳祠宇荒凉付夕陽地絶掃除多積蘚<lb/>
逕通樵牧半無牆不縁著績薫穹壤安得懷賢奠酒漿<lb/>
流俗但能知諂媚強將夫婦塑城隍<lb/>
　　寄淮安陸仲孚<lb/>
康王宅畔舊比隣樽酒相違二十春俗態已翻千百様<lb/>
故交今失幾多人一般有累丹心苦聞是無兒白髪新<lb/>
若遇便風如見憶鯉書無惜寄歸頻<lb/>
<pb n="KR4e0080_WYG_002-28b"/>
　　送陸徳深歸河陽<lb/>
江上一壺新熟酒擔頭數巻聖賢書也知無計留歸棹<lb/>
未卜何時過草廬子弟匆匆方惜别烟波𣺌𣺌正愁予<lb/>
到家暇日遙相憶尚為先生候鯉魚<lb/>
　　别沈克懋<lb/>
十載西齋瞬息過不堪雙鬢已成皤每驚春鴈添歸興<lb/>
常見秋風發棹歌久客何君知我厚暫違憐我望君多<lb/>
匆匆莫訝輕分手争柰婁雲入夢何<lb/>
<pb n="KR4e0080_WYG_002-29a"/>
　　别俞景明<lb/>
多君積學富才賢文采風流屬少年拙句每成勞屬和<lb/>
苦心無訴賴相憐離樽忍醉江頭酒别鶴愁聞月下絃<lb/>
歳晚有情如見憶雪中當泛子猷船<lb/>
　　和屈季恒寫懷韻因以餞之<lb/>
　　　季恒詩云青雲望斷哭途窮白首從戎碧海東<lb/>
　　　詩酒盟寒嗟㑹少田廬業廢嘆囊空虛名徒爾<lb/>
　　　為身累徃事真成與夢同後夜相思在何處海<lb/>
<pb n="KR4e0080_WYG_002-29b"/>
　　　天明月照孤篷其兄孟東和云念汝親情豈有<lb/>
　　　窮那堪遙隔海西東致身雲路知無分寄迹窠<lb/>
　　　巢嘆一空花蕚庭前徒自好琴樽客裡與誰同<lb/>
　　　愁來不覺垂雙淚長向鴒原望轉篷友人袁宗<lb/>
　　　魯和云丈夫雖困豈終窮天使丁寛載易東義<lb/>
　　　重念遺鄉國逺理明心豁海天空琴書此日分<lb/>
　　　攜去詩酒何年復與同他日老予思誨益烟波<lb/>
　　　𣺌𣺌望歸篷<lb/>
<pb n="KR4e0080_WYG_002-30a"/>
四十餘年吾道窮一身南北又西東家山杳杳徒勞夢<lb/>
事業茫茫總付空自謂此情唯吾有豈知今日與君同<lb/>
題詩不盡相思意目送悠悠泛海篷<lb/>
　　和安止歸田<lb/>
相逢莫嘆二毛侵共喜羈禽返故林因與對床談徃事<lb/>
不知擊節起長吟簮纓已果平生願桑梓今全夙昔心<lb/>
好約明春真率㑹看花酌酒更彈琴<lb/>
　　吳塘夜泊懷屈季恒<lb/>
<pb n="KR4e0080_WYG_002-30b"/>
孤舟夜泊吳塘渡兩岸秋風響荻花寧海驛潮開畫舫<lb/>
古婁城戍咽悲笳雨聲一夜不離枕客慮萬條都在家<lb/>
甫睡又成懷友夢逺隨征鴈過南沙<lb/>
　　晚自崑城歸北郊别墅<lb/>
獨步出城光景暮村居處處起炊烟團圓未見月離海<lb/>
厯落已看星在天别墅牛羊歸逐逐逺汀鳬鴈下翩翩<lb/>
茅茨一㸃青燈在知是老妻猶未眠<lb/>
　　和安止秋日見尋<lb/>
<pb n="KR4e0080_WYG_002-31a"/>
匆匆歳月去如流又見凉風起荻洲眼底故人年未暮<lb/>
就中唯我鬢先秋壺觴漫託耆英㑹山水寧辭爛漫遊<lb/>
聞道北莊饒勝槩宦情得似野情否<lb/>
　　送袁兄宗魯入京<lb/>
少小論交至老成悲歡離合幾闗情桑榆正擬同幽賞<lb/>
書劔那知復此行膝下苦違頭白母囊中况乏孔方兄<lb/>
孤鸞别鶴愁無限謾託瑤琴訴月明<lb/>
　　苦旱<lb/>
<pb n="KR4e0080_WYG_002-31b"/>
狂風日烈迷塵道不奈為災旱魃何病草渇心思化雨<lb/>
涸鱗翹首望恩波湫潭靈物空為禱田野農夫彊作歌<lb/>
若箇解伸探月手煩君為我挽銀河<lb/>
　　題金耑居為陳羽伯畫竹居圖次張觀復先生韻<lb/>
明月清風境界寛不栽凡卉只琅玕庭除䞉有三湘意<lb/>
枕簟能無六月寒時見啄苔來縞鶴每驚拂石舞青鸞<lb/>
故人詩畫俱清絶可得頻過一借看<lb/>
　　閒居即事<lb/>
<pb n="KR4e0080_WYG_002-32a"/>
幽居景物自清妍入眼經心事事便暑氣漸消秋近候<lb/>
凉風欲動雨餘天庭除千葉舒紅槿盆盎雙頭吐白蓮<lb/>
更有芭蕉尤可愛最宜濡墨寫長篇<lb/>
　　與袁葛二兄泛舟至婁東<lb/>
風滿孤篷雨灑窓故人同載下婁江緑疇南北連千畝<lb/>
白鳥髙低去一雙濁酒任斟那計數野歌隨意不論腔<lb/>
紀行豈是無新作正愧曹鄫淺陋邦<lb/>
　　漫成<lb/>
<pb n="KR4e0080_WYG_002-32b"/>
逺慕淵明自把鋤從渠兒輩笑迂夫生憐花鳥如兒女<lb/>
酷愛溪山似畫圖不飲幸然無酒債好吟長自負詩逋<lb/>
年來尚覺疎狂在折簡應知未易呼<lb/>
侯門深鎖曳長裾相府尤慚進謁書破甕有虀聊當肉<lb/>
直鈎無餌豈圖魚清風皓月終歸我紫綬金章總付渠<lb/>
謾喜工師求大木不曽回顧道旁樗<lb/>
自愛閒居雅趣多不容塵土涴松蘿幽深彷彿元公洞<lb/>
安樂依稀邵子窩或武或文燒藥火非商非徴採樵歌<lb/>
<pb n="KR4e0080_WYG_002-33a"/>
年來久息趣炎夢冷笑飄飄赴燭蛾<lb/>
　　田家苦楚吟<hi>己未秋作</hi>
極目滔滔水横流不分髙壟及低疇徃來客子嗟無路<lb/>
刈穫農夫恨乏舟爨下鯉魚聞撥刺枕邊鷗鷺見沈浮<lb/>
官家不信民風苦方擬騰書賀有秋<lb/>
　<lb/>
　<lb/>
　<lb/>
<pb n="KR4e0080_WYG_002-33b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　野古集巻中<lb/>
</p>
<p>
</p>
  </div>
<div>
<head>野古集卷下</head> <lb/>
    <p>
<pb n="KR4e0080_WYG_003-1a"/>
欽定四庫全書<lb/>
　野古集卷下<lb/>
　　　　　　　　　　　　　明　龔詡　撰<lb/>
　七言律詩<lb/>
　　寧親堂為闕是賦<lb/>
事親常欲使親安羨子能行世所難既失形聲求視聽<lb/>
更於服食謹暄寒設令貽辱牲牢養爭似無憂菽水歡<lb/>
棠棣有詩昭古訓更須同氣好相看<lb/>
<pb n="KR4e0080_WYG_003-1b"/>
　　哭金縣丞<hi>名華蕭山人</hi>
患難歸來僅兩春少聞官長愛斯民適逢被水連三嵗<lb/>
始見憂時只一人正是羣黎交頌徳如何二䜿遽亡身<lb/>
老夫雖未沾私惠公論難忘淚滿巾<lb/>
　　並漁圖<lb/>
方舟何處兩漁翁滿眼溪山樂趣同得失總歸談笑裡<lb/>
功名都付等閒中鬢毛不是縁愁白面色常因醉酒紅<lb/>
去住問渠誰得似行雲流水任西東<lb/>
<pb n="KR4e0080_WYG_003-2a"/>
　　溪行<lb/>
一溪沓沓通潮汐兩岸蕭蕭響荻蘆水鳥傍人來復去<lb/>
山嵐入座有還無夷猶魯望烟波棹黯淡元暉水墨圖<lb/>
對此不勝懷感慨便宜拂袖老江湖<lb/>
　　和屈寓菴冩愁韻<lb/>
　　　寓菴詩云荒凉舊業嘆無成憂患其如百感并<lb/>
　　　滄海十年羈遠戍薄田三月廢春耕荷衣舊製<lb/>
　　　秋雲薄蓬鬢新添曉雪明正是愁懷消不得更<lb/>
<pb n="KR4e0080_WYG_003-2b"/>
　　　堪牀下亂蛩聲<lb/>
底事中宵夢不成一身無那萬愁并飄零蹤跡隨蓬轉<lb/>
澹泊生涯費舌耕短蠟燒殘寒漏永慈烏啼斷月華明<lb/>
年來多少傷心恨都付梅花曉角聲<lb/>
　　過顧玉山舊宅二首<lb/>
阿瑛舊宅綽山前父老猶能話昔年樓閣儼如真洞府<lb/>
主賓渾似小神仙花時不絶笙歌宴門栁常維書畫船<lb/>
肯信只今無片瓦平蕪漠漠鎖寒烟<lb/>
<pb n="KR4e0080_WYG_003-3a"/>
當時富貴號無前屈指繇來未百年好事主人金粟老<lb/>
能文館客鐵龍仙歌兒舞女花間席茶竈筆牀湖上船<lb/>
今日我來都不見數家田舍起炊烟<lb/>
　　屈季恒輓詩<lb/>
東吳南越乆暌離凶聞傳來尚可疑一死果符沈海夢<lb/>
<hi>季恒當除南海丞日前一夕夢沈海中</hi>此生無復到家時季方忽動元方<lb/>
哭管仲空憐鮑叔知最是數行題壁字一畨吟咏一傷<lb/>
悲<lb/>
<pb n="KR4e0080_WYG_003-3b"/>
　　舟中有作<lb/>
楊城湖口暫經過沽酒無錢可奈何白水煮魚嫌味淡<lb/>
濕薪炊飯苦煙多落帆且入三乂港脫險方離萬頃波<lb/>
東望小橋烟栁外喜聞漁父一聲歌<lb/>
　　寄沈誠學<lb/>
黄童白叟真吾徒田園荒蕪身自鋤不知黑髮變華髮<lb/>
誰問今吾非故吾時逢知已話半日每對好山傾一壺<lb/>
世間萬事不足道醉鄉即是神仙都<lb/>
<pb n="KR4e0080_WYG_003-4a"/>
　　登虞山寄朱孟祺<lb/>
此日虞山試一登四觀佳致翠層層近城市店多沽酒<lb/>
傍水人家半下罾紅葉幾村秋老樹白頭何處晚歸僧<lb/>
分明一段江南意借問王維畫未曽<hi>孟祺善畫山水有名</hi>
　　亡内女兄徐氏哀輓<lb/>
一從夫死誓終天甘守貧寒八十年名姓自期書太史<lb/>
風聲未肯讓前賢苦心只有孤燈識清夢惟慿獨鶴憐<lb/>
如此正宜為世表不䝉旌異為無錢<lb/>
<pb n="KR4e0080_WYG_003-4b"/>
　　芝塘道中即事<lb/>
北望寶芝三十里村墟六月雨餘天一灣流水一灣竹<lb/>
兩岸埀楊兩岸蟬謝老乆荒先世宅平章猶記古時田<lb/>
浮生始悟真如夢一度經過一愴然<lb/>
　　王氏玉立亭詩<lb/>
愛君玉立亭子好三世傳來今百年挺挺尚存先氣槩<lb/>
依依不改舊雲烟並當恭敬三槐樹<hi>王氏有三槐堂</hi>獨任文章<lb/>
老鐵仙<hi>元楊廉夫先生有玉立亭詩</hi>今日我來重醉酒不勝瞻仰嘆<lb/>
<pb n="KR4e0080_WYG_003-5a"/>
前賢<lb/>
　　送馮翼夫廣文先生分題得魯橋瞻岱<lb/>
一肩行李惟書劍北上神州道路長迤邐渡沂遵魯望<lb/>
迢遙仰嶽辨齊疆濛濛欲雨春雲重鬱鬱凌霄晚岱蒼<lb/>
便好舉身登絶頂曉看紅日浴扶桑<lb/>
　　馬鞍山下陳氏故園<lb/>
主翁乆作黄泉客後事無聞繼者誰竒石總為他有物<lb/>
翠萍空涸舊存池埜花蜂蝶春遊處荒草牛羊曉牧時<lb/>
<pb n="KR4e0080_WYG_003-5b"/>
念昔經營良不易山靈應笑世人痴<lb/>
　　歸自婁東寄張文翔<lb/>
憶昨訪君婁水曲輕風寒食小桃開形容客况慿詩句<lb/>
消遣春愁藉酒盃白髮千莖雖似雪丹心一寸未成灰<lb/>
交遊獨有君知我都付無言一笑迴<lb/>
　　寒家况味詩三首<lb/>
迷途役役可哀憐誰悟膏明取自煎花為可簮遭屈折<lb/>
草因無用得新鮮分無求外時時樂物不貪竒種種便<lb/>
<pb n="KR4e0080_WYG_003-6a"/>
從此閉門甘寂寞一囊羞澀任無錢<lb/>
人道先生貧可憐先生自幸省憂煎詩無俗氣篇篇好<lb/>
菊有清香朶朶鮮尚友古人誠我志折腰兒輩豈吾便<lb/>
老妻莫管瓶無粟自有韓康賣藥錢<lb/>
辛勤種植本堪憐齒為辛勤易惱煎瓜瓠及時肥更好<lb/>
芥菘得雨嫩而鮮傳家枯淡一生樂隨分羮蔬四季便<lb/>
說與兒孫休羨肉阿翁囊裡素無錢<lb/>
　五言排律<lb/>
<pb n="KR4e0080_WYG_003-6b"/>
　　種園有感<lb/>
憶昔經營始年華已覺衰衆人皆笑晚獨我不嫌遲橘<lb/>
記移根處梅思種核時竹松培得所桃李值隨宜夏恐<lb/>
蒿萊没冬憂霜霰欺備乾深積水防踐宻編籬不憚揮<lb/>
鋤倦寧知抱甕疲願為經乆計恥作茍安期已見花盈<lb/>
樹行看子滿枝乃知功既至自有效相隨助也徒為害<lb/>
忘之亦可悲<lb/>
　六言絶句<lb/>
<pb n="KR4e0080_WYG_003-7a"/>
　　歸自琴川哀義孫<lb/>
誰信八旬之老反哀十嵗之孫最苦歸來元亮稚子無<lb/>
人候門<lb/>
　　題畫<lb/>
千尺虯形矯矯四時翠色蒼蒼但見氣雄林壑不知飽<lb/>
閲風霜<lb/>
　五言絶句<lb/>
　　田家詞<hi>選六</hi>
<pb n="KR4e0080_WYG_003-7b"/>
積絲方滿寸累尺漸成端持入公門裏何人著眼看<lb/>
有女年方長其如家食貧鬻為豪右妾不得嫁比隣<lb/>
烈日曬皮膚皮膚似漆烏郎君矜白面應笑種田夫<lb/>
種田良不易盡力費耕鋤入囷方為有在田猶是無<lb/>
縣吏打門急聞聲心膽寒受荆因脫袴露出去年瘢<lb/>
舉網秋江上鮮鱗尺許長丁寧莫輕食留薦里胥觴<lb/>
　　傷田家<hi>選二</hi>
布穀催春種南村又北村可憐逃竄盡能得幾家存<lb/>
<pb n="KR4e0080_WYG_003-8a"/>
布榖催春種千聲復萬聲一身無託處安敢話歸耕<lb/>
　　南園十詠為南野先生賦<hi>選二</hi>
　　　紅藥翻階<lb/>
嬌態殿餘春芳名艶花譜樽酒暖風前僛僛為君舞<lb/>
　　　碧梧夜月<lb/>
清暉流玉宇繁陰覆金井露警鶴鳴餘先生酒初醒<lb/>
　　陳䝉允徳東莊八景<hi>選三</hi>
　　　悠然處<lb/>
<pb n="KR4e0080_WYG_003-8b"/>
採菊見南山佳興與心會淵明千載餘高情付吾輩<lb/>
　　　秋水亭<lb/>
碧水涵秋空幽花映竒樹茅亭四面開是儂釣遊處<lb/>
　　　清風逕<lb/>
自别東莊來嵗月易成乆披圖懷此君清風想依舊<lb/>
　　偶成<lb/>
故人久不來意趣未能愜但見空庭中紛紛走風葉<lb/>
寂寞嵗云暮古樹嚴風號自知非范叔何敢望綈袍<lb/>
<pb n="KR4e0080_WYG_003-9a"/>
　　題宋鄭清之畫雙鳥為顧宗術賦<lb/>
紫翠湖山傍枝頭閙雙鳥長憶夢中聞西谿竹牕曉<hi>宗術</hi>
<hi>别號西谿</hi>
　　丙子暮春偶成咏落花<lb/>
雨後殘霞褪風前碎錦飛自知春已去敢恨蝶來稀<lb/>
　　為𤣥明村楊俊齋題周徳𤣥畫<lb/>
玉笛吹殘夜聲聲太古情美人何處覔霜月正凄清<lb/>
　　題小畫二首<lb/>
<pb n="KR4e0080_WYG_003-9b"/>
我本林下人城市少蹤蹟有癖愛看山時來坐磐石<lb/>
山中無俗事林下有閒人我亦無媒者歸來願卜隣<lb/>
　　題畫竹<lb/>
渴虬迸石出下飲清冷湍想當揮灑處逸興滿毫端<lb/>
　　題畫梅月寄淮陰陸仲孚兼柬杜可平<lb/>
江夜月微明梅花瘦影横念君千里外多少嵗寒情<lb/>
　　題雙鵲圖<lb/>
道人心已靜得失久忘情寄語枝頭鵲無勞送喜聲<lb/>
<pb n="KR4e0080_WYG_003-10a"/>
　　題畫小景<lb/>
古木晝陰陰山高流水深翠苔磐石上誰識坐來心<lb/>
　七言絶句<lb/>
　　客中思親<hi>三首</hi>
才看黄落梧間葉又見青歸栁上枝慈母髩毛紛似雪<lb/>
小兒方寸亂如絲<lb/>
江山不阻還家夢筆札難窮感舊愁回首北堂心最切<lb/>
可憐無計買歸舟<lb/>
<pb n="KR4e0080_WYG_003-10b"/>
烏母含飢守故巢烏兒折翅墮林皋相呼相應空相憶<lb/>
夜冷霜清月正高<lb/>
　　題畫<lb/>
竹樹<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>
                    <graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>過雨青沈烟一穗繞雲屏道人無復封侯夢<lb/>
自讀浮丘相鶴經<lb/>
　　閒居四景<lb/>
吾家烟樹水南村盡日觀書靜掩門地僻喜無車馬過<lb/>
春風正滿緑苔痕<lb/>
<pb n="KR4e0080_WYG_003-11a"/>
門巷蕭然午睡餘紛紛鳥雀噪堦除明牕凈几無閒事<lb/>
自錄農桑務本書<lb/>
偶栽佳菊傍幽泉嵗晚泉清菊更妍掬飲掇餐聊適意<lb/>
不圖却疾制頽年<lb/>
林下漁樵平日侶雪中梅竹嵗寒交幽居賸得春風力<lb/>
不放紅塵過小橋<lb/>
　　題冩竹贈陳九我<lb/>
記得淇園帶雨移春風又見長孫枝夜來月映南州榻<lb/>
<pb n="KR4e0080_WYG_003-11b"/>
一段高情孰許知<lb/>
邂逅相逢酒一樽清風明月滿柴門長安道上塵如海<lb/>
不到江南水竹村<lb/>
　　題畫<lb/>
生綃一幅冩烟蘿燕尾蜂腰曲折多最愛小橋楊栁外<lb/>
可能容我著漁蓑<lb/>
　　題畫竹贈袁宗魯<lb/>
落花飛絮自紛紛嵗晚相看獨此君却憶西齋明月夜<lb/>
<pb n="KR4e0080_WYG_003-12a"/>
滿牕清影共論文<lb/>
　　鸚鵡<lb/>
身繫雕籠翠羽摧故山千里夢中迴如何性識誇靈慧<lb/>
不悟能言是禍媒<lb/>
　　燕<lb/>
春風茅舍兩烏衣花徑芹塘任意飛自與主人相識舊<lb/>
不唯鷗鳥解忘機<lb/>
　　鷺<lb/>
<pb n="KR4e0080_WYG_003-12b"/>
愛爾翩翩白雪衣水雲深處伴鷗飛不應既出風塵表<lb/>
猶有窺魚一㸃機<lb/>
　　畫鳥<lb/>
曉來微雨濕花梢何處飛來拂羽毛正好安棲莫輕舉<lb/>
野人張網在林皋<lb/>
　　梅花<lb/>
好處非關竹外斜自縁能向雪中華若隨桃李爭春色<lb/>
縱有清香未足誇<lb/>
<pb n="KR4e0080_WYG_003-13a"/>
氷雪姿容鐵石腸毅然孤立拒風霜高情却怕行人折<lb/>
不放横枝易出牆<lb/>
　　梅實<lb/>
慣經巖下朔風寒青子纔成已帶酸正味不諧時俗口<lb/>
未經沾舌已眉攅<lb/>
　　趙松雪竹石<lb/>
舊宋王孫元學士草堂心事玉堂身筆端冩出江南意<lb/>
落日西風為愴神<lb/>
<pb n="KR4e0080_WYG_003-13b"/>
　　雜詠<lb/>
狂瀾萬仞湧銀山坐見傾危瞬息間舟子慣施僥倖術<lb/>
滿張風幔意如閒<lb/>
　　白髮二首<lb/>
斗星初轉建寅標已見春風在栁條堪嘆髩邊新白髮<lb/>
不隨牆下雪俱消<lb/>
鏡裏容顔奈老何流光瞬息易蹉跎却嫌白髮無公道<lb/>
偏使愁人分外多<lb/>
<pb n="KR4e0080_WYG_003-14a"/>
　　墨竹贈陳存誠<lb/>
雨梢風葉夜颼颼長憶溪堂下榻留清氣逼人眠不得<lb/>
吟詩直過五更頭<lb/>
一别知心幾許時每因風月寄相思定知詩骨秋來瘦<lb/>
應似霜餘翠竹枝<lb/>
　　畱侯<lb/>
已聞赤帝收秦鹿又見烏江刎楚猴一㸃報韓心已遂<lb/>
重輕宜不較封留<lb/>
<pb n="KR4e0080_WYG_003-14b"/>
　　題畫竹石二首<lb/>
憶移蘭棹過茗溪溪上天寒日欲西歌罷竹枝風正急<lb/>
亂雲生處鷓鴣啼<lb/>
霜清木落九秋天十里寒江罩晚烟記得故人舟泊處<lb/>
釣竿生在石崖邊<lb/>
　　歸婁江<lb/>
昔年曽住婁江上看到園林幾樹春今日歸來風景異<lb/>
梅花獨識舊時人<lb/>
<pb n="KR4e0080_WYG_003-15a"/>
　　懷季友梅<hi>并序</hi>
　　　時有司以仲怡博識敦請預修大典訪採物産<lb/>
　　　地名韓墩有棃風味極美誠異種也仲怡謂收<lb/>
　　　入郡志則常嵗當貢獻不無貽患百姓遂削而<lb/>
　　　不書甚愜士論予故於卒章及之<lb/>
知已堪憐㑹面難久無魚鳥問平安遙知風雪虛齋裡<lb/>
人與梅花共嵗寒<lb/>
舉世唯知婦寺忠茘枝興嘆只坡翁羨君識鑒追前哲<lb/>
<pb n="KR4e0080_WYG_003-15b"/>
敢不低頭拜孟東<lb/>
　　雙竹圖為陳止菴賦時余歸玉峯是夕寓其館<lb/>
難弟難兄一樣清襟懷同抱嵗寒情夜來醉倚南州榻<lb/>
愛聽風前珮玉聲<lb/>
　　田園雜興<hi>選六</hi>
十載飄零東復西故園花木總成谿歸來但覺清貧好<lb/>
有舌何曽肻示妻<lb/>
風吹鶴髮短蕭蕭數首新詩酒一瓢愛看前村風色好<lb/>
<pb n="KR4e0080_WYG_003-16a"/>
不知行過竹西橋<lb/>
稚子囊書僕抱琴梅花香裡獨清吟人言恰是西湖景<lb/>
只是先生不姓林<lb/>
厚味何如淡味長充庖不羨大官羊老妻昨夜挑新菜<lb/>
釀得黄虀滿甕香<lb/>
草菴新結傍清溪種得梅花與屋齊結實未圖調鼎鼐<lb/>
嵗寒聊取作詩題<lb/>
布被稜稜似鐵寒一宵詩夢屢更端覺來愛煞窗前月<lb/>
<pb n="KR4e0080_WYG_003-16b"/>
送我梅花瘦影看<lb/>
　　題畫<lb/>
不向東華踏軟紅却來江上汎孤篷水光山色知多少<lb/>
都入先生笑詠中<lb/>
　　閨怨<lb/>
枝頭花落減春光遊子歸期正𣺌茫啼鳥數聲驚夢斷<lb/>
一庭芳草又斜陽<lb/>
春來日日望郎歸轉覺天涯信字稀回首又驚三月暮<lb/>
<pb n="KR4e0080_WYG_003-17a"/>
東風門巷栁花飛<lb/>
玉容花貌日摧頽夫婿他鄉未卜歸一㸃妾心何所似<lb/>
精金百鍊不成灰<lb/>
　　陶子巽惠扇以詩酬之<lb/>
昨荷緘書問起居清風一箑意何如報瓊只有言相贈<lb/>
燈火新凉好讀書<lb/>
　　夏暑<lb/>
一寒一暑自循環無伐天和付等閒却笑世人因苦熱<lb/>
<pb n="KR4e0080_WYG_003-17b"/>
就凉爭欲倚氷山<lb/>
　　題畫<lb/>
每憶家山樂事多小橋烟栁蘸晴波只今已辦歸休計<lb/>
問字誰當載酒過<lb/>
　　秋况<lb/>
嵗晚天寒木葉稀敝廬無恙尚堪依如何苦戀魚羮飯<lb/>
孤負黄花待客歸<lb/>
　　秋日寄袁宗魯<lb/>
<pb n="KR4e0080_WYG_003-18a"/>
此身憔悴如秋葉每見凉風只欲飛想得故人新酒熟<lb/>
應培黄菊待儂歸<lb/>
　　詠菊<lb/>
曽見陶公拂袖歸晚香佳色傲霜威過時只抱枝頭老<lb/>
不學狂花到處飛<lb/>
　　林和靖觀梅圖<lb/>
頽然醉貌古衣冠酷愛梅花冒雪看疎影暗香吟已就<lb/>
但知詩好不知寒<lb/>
<pb n="KR4e0080_WYG_003-18b"/>
　　暮春有感<lb/>
客邊情緒苦多違光景那堪過眼非不覺此身忙裏老<lb/>
忍看春色雨中歸<lb/>
　　歸莊圖為俞景明賦<lb/>
青山緑樹映波光有客歸來趂野航柔櫓數聲歌一闋<lb/>
知君應是和滄浪<lb/>
　　永思亭為宗善賦<lb/>
源發岷峨可濫觴滔滔東注接扶桑最憐之子思親念<lb/>
<pb n="KR4e0080_WYG_003-19a"/>
箇樣淵深箇様長<lb/>
　　周廷悅以畫梅二幅求題將勉其義子馬綱<lb/>
玉妃曽服丹霞釀氷雪雖寒暈自紅不似陌頭桃與杏<lb/>
强誇顔色媚春風<lb/>
　　題周豫怡園<hi>選二</hi>
　　　栁堤鶯韻<lb/>
搖曳春風綠萬絲笙簧朝暮語鶯兒誰知孝子傷心處<lb/>
不見停盃側耳時<lb/>
<pb n="KR4e0080_WYG_003-19b"/>
　　　竹塢棋聲<lb/>
對客圍棋萬玉中子聲剝啄度春風仙翁久出巴山橘<lb/>
遺蹟難忘手澤工<lb/>
　　題時苗留犢圖<lb/>
去官留犢記當年爭道沽廉未足賢自已不能嫌勝已<lb/>
幾人歸去汎空船<lb/>
　　陳允徳湄溪新詠<hi>選二</hi>
　　　栁塘春水<lb/>
<pb n="KR4e0080_WYG_003-20a"/>
湄溪新水碧如苔溪上埀楊夾岸栽詩酒畫船來住慣<lb/>
眼明鷗鷺不相猜<lb/>
　　　綠蔭黄鸝<lb/>
過雨溪山古木齊亭臺清閟綠陰迷黄鶯亦似憐佳境<lb/>
飛去飛來不惜啼<lb/>
　　風浪漁舟圖為族孫以行賦<lb/>
巨浪打翻高岸石狂風吹折古松枝漁郎要整絲綸釣<lb/>
好待風恬浪息時<lb/>
<pb n="KR4e0080_WYG_003-20b"/>
　　記會稽周士翔先生遺語二絶句<hi>并序</hi>
　　　余憶十載前假館常熟南野陳氏頻年與㑹稽<lb/>
　　　周士翔先生徃來聨榻士翔嘗語余記其先翁<lb/>
　　　有言當元末閩中某城遭陳友定之亂兵圍久<lb/>
　　　之有城主忘其姓名固守不下城陷被執友定<lb/>
　　　謂曰汝不知有天數耶其人曰我但知為臣死<lb/>
　　　忠為子死孝固不知天命為何等物也遂被害<lb/>
　　　又有一人亦忘其姓字殺父讐於既赦之後憲<lb/>
<pb n="KR4e0080_WYG_003-21a"/>
　　　司執之問曰汝不知國家有赦耶答曰殺人賊<lb/>
　　　國家之法有赦人子之心不赦也竟致於理嗚<lb/>
　　　呼士翔當日之言歴歴在耳今士翔仙去久矣<lb/>
　　　昨夜忽夢見之既覺因憶舊言為賦此以紀之<lb/>
　　　非惟先哲之忠且孝得以不冺抑亦足以為名<lb/>
　　　教之一助云峕甲戌二月七日也<lb/>
不知天數為何物忠孝唯求死即休只此一言才出口<lb/>
遂令亂賊永含羞<lb/>
<pb n="KR4e0080_WYG_003-21b"/>
父讐不報活何為樂府曽聞太白詞<hi>李太白瀆漉篇</hi>人子不從<lb/>
天子赦片言千載有餘師<lb/>
　　民風絶句寄葉給事<hi>選五</hi>
昨見城闉未死人青蠅千萬已周身憐渠父母初生日<lb/>
憂暑憂寒幾許仁<lb/>
塗松市上漆溪濱多少嗸嗸丐乞人不道孤舟風雪裡<lb/>
老夫亦是一饑民<lb/>
鍋無粒粟竈無薪只有松楸可濟貧半賣半燒俱伐盡<lb/>
<pb n="KR4e0080_WYG_003-22a"/>
可憐流毒到亡人<lb/>
年年村鼓響鼕鼕知是田家樂社公不道今年逢社日<lb/>
但聞人哭水聲中<lb/>
鄉村疫癘肆流行死者如麻實可驚天獨憖遺應有意<lb/>
要令操筆冩民情<lb/>
　　重到湄溪廷悅求詩爰題二絶<lb/>
勝境森森古木齊孤禽曽借一枝棲重來何處尋知己<lb/>
不是湄溪即印溪<lb/>
<pb n="KR4e0080_WYG_003-22b"/>
怡園不到已三年鬱鬱常勞夢寐牽今日重來因話舊<lb/>
不知清淚墮樽前<lb/>
　　秋江待渡圖琴川朱孟祺過余逸老菴為作此畫<lb/>
　　　見遺後八年天順己夘吾姻友邵師舜先生築<lb/>
　　　春水堂於馬溪之上適成見而愛之余因舉以<lb/>
　　　為贈并賦一絶句<lb/>
愛爾草堂清可憐常因溪隔造無縁如今略彴通舟道<lb/>
不用高聲喚渡船<lb/>
<pb n="KR4e0080_WYG_003-23a"/>
　　濯足圖<lb/>
買得如梭一葉舟水雲深處伴閒鷗從今洗却雙塵足<lb/>
不向京華謁貴遊<lb/>
　　詠蚊<lb/>
嘴利體輕乘夜出羣鳴音響似雷同不知血飽身肥後<lb/>
性命懸人掌握中<lb/>
　　過芝塘將謁馬字昌斷岡道中二首<lb/>
狂風急似離弦矢白雪輕如過眼花北望故人猶數里<lb/>
<pb n="KR4e0080_WYG_003-23b"/>
禦寒沽酒向誰家<lb/>
雪隨風力亂飛揚道上行人凍欲僵却笑老奴如便了<lb/>
鼻隨清涕尺餘長<lb/>
　　題謝孔昭畫山水和邵師聖韻<lb/>
懶逐諸公入省臺分甘無用老岩隈慿君說向清風道<lb/>
莫放紅塵到此來<lb/>
　　夏木埀隂圖<lb/>
愛爾幽亭俯碧溪扶踈古木與雲齊凉隂滿地日停午<lb/>
<pb n="KR4e0080_WYG_003-24a"/>
掩巻無言聽鳥啼<lb/>
　　題凌貞婦巻<hi>時㓋水横流官府督民堤築過季英處義方追貞婦貞婦曰我為婦人豈</hi>
　　　<hi>可與郷男同事耶遂自縊死</hi>
貞魂一㸃鎮常存肯逐飛揚嶺上雲惟有嫦娥最知己<lb/>
清光不惜照孤墳<lb/>
　　有感<lb/>
惟將富貴耀家門風節廉隅總不論世上幾多貪父母<lb/>
忍將銛刃剚兒孫<lb/>
<pb n="KR4e0080_WYG_003-24b"/>
　　屈原圖<lb/>
愛君惟欲悟君心歌罷離騷抱石沈忠義一心如許切<lb/>
汨羅千丈不知深<lb/>
　　歸自北莊<lb/>
離却南沙已夕暉隨潮小艇快如飛多情最是波心月<lb/>
一路相隨伴我歸<lb/>
　　早梅<lb/>
雪牕忽見兩三花便覺詩情漸有涯應是東君念窮獨<lb/>
<pb n="KR4e0080_WYG_003-25a"/>
春風先遣到儂家<lb/>
　　柏子庭畫蒼蒲<lb/>
愛爾青青石上蒲寒泉清浸一塵無世人不識無鹽女<lb/>
姣媚惟知羨子都<lb/>
　　癸未清明同八九友伴之𤣥明村為宋侍御樂菴<lb/>
　　　先生掃墓<lb/>
道窮千載樂菴翁埋没孤墳草莽中今日我曹來拜掃<lb/>
紙錢搖曳舞春風<lb/>
<pb n="KR4e0080_WYG_003-25b"/>
　　題聽泉圖<lb/>
萬竹林中一草亭亭前潄石水泠泠道人不是箏笆耳<lb/>
靜倚闌干自在聽<lb/>
　　負薪圖<lb/>
會稽愚婦厭夫貧辭去何曽愧失身富貴自期年五十<lb/>
買臣亦是一常人<lb/>
　　有感<lb/>
羣峰叠叠水滔滔跋涉都忘舊日勞唯有不平常記得<lb/>
<pb n="KR4e0080_WYG_003-26a"/>
每因感觸便長號<lb/>
　　晚菊<lb/>
寧憂失所困風霜自信生平晚節香一任寂寥無客賞<lb/>
看花原不為重陽<lb/>
　　觀梅<lb/>
梅花與我最相知看了南枝又北枝如此冷風如此雪<lb/>
無人不笑老翁痴<lb/>
　　歸自城中遇雪<lb/>
<pb n="KR4e0080_WYG_003-26b"/>
雪景詩情兩得宜枝藜何惜晚歸遲因過野老溪橋畔<lb/>
又為梅花立少時<lb/>
　　偕周季宏遊東皋亭<lb/>
琅玕萬箇繞庭栽無數青陰覆綠苔漫煮鳳團燒玊版<lb/>
不妨日日與君來<lb/>
　　遊西疇竹林<lb/>
森森萬玉俯清溪徑入蒼雲杳欲迷珍重主人勞載酒<lb/>
琅玕節下為留題<lb/>
<pb n="KR4e0080_WYG_003-27a"/>
　　枯荷<lb/>
紅衣落盡翠盤傾浣我清波一鑑明說與兒童須摘盡<lb/>
莫留餘葉引秋聲<lb/>
　　庭松<lb/>
嵗寒羣木總凋零愛爾亭亭色愈青誰信道人心似鐵<lb/>
小窻相對澹忘形<lb/>
　　謝南埜先生作棺見贈<lb/>
大患應知為有身鳶烏螻蟻豈踈親只緣未達莊生意<lb/>
<pb n="KR4e0080_WYG_003-27b"/>
尚以遺骸累故人<lb/>
　　和孫格軒為余題泛舟圖<lb/>
不慕瀛洲十八仙青雲無意事攀援只憐南國溪山好<lb/>
風月琴樽共一船<lb/>
　　道中見弋人有感而賦<lb/>
負弩蹲軀隱薜蘿鶴媒前導舞婆娑鳬鷖只合髙飛去<lb/>
同類應知誤汝多<lb/>
　　和金耑居為陳羽伯頻冩竹韻<lb/>
<pb n="KR4e0080_WYG_003-28a"/>
　　　耑居詩云海虞山下久盤桓最愛西隣竹萬竿<lb/>
　　　欲造可憐無路入半梢惟許隔牆看<lb/>
旅館西風九月寒脩篁搖翠兩三竿最憐明發歸舟裏<lb/>
可得推篷帶雨看<lb/>
　　題西谿書舍贈顧宗術<lb/>
西谿高隱有餘清最愜閒中野老情秋夜幾迴來借榻<lb/>
竹聲清比讀書聲<lb/>
　　癸亥民情<lb/>
<pb n="KR4e0080_WYG_003-28b"/>
太守安居花錦城眼前兒女沸歡聲豈知田野通宵雨<lb/>
救水渾如救火情<lb/>
驟雨狂風日夕并農夫淚眼幾時晴中秋賞客南樓上<lb/>
唯恨頑雲蔽月明<lb/>
　　乙丑冬大雪時邑宰以雪作戲故賦之<lb/>
衣破那禁透骨風雪花如掌暗長空憂民太守方沈醉<lb/>
熟睡紅爐煖閣中<lb/>
臘雪連朝冷氣嚴喜聞宜麥更宜蠶老夫正為蒼生幸<lb/>
<pb n="KR4e0080_WYG_003-29a"/>
凍死窮廬分亦甘<lb/>
　　丁卯初夏<lb/>
水旱農家兩不禁旱憂枯槁水憂沈可憐昔日求晴意<lb/>
即是今朝望雨心<lb/>
　　夜歸<lb/>
短棹孤篷一葉槎南周村裏訪俞華還家已及黄昏後<lb/>
細雨斜風兩岸蛙<lb/>
　　任溪道中<lb/>
<pb n="KR4e0080_WYG_003-29b"/>
縈迂曲徑隨溪轉吚軋肩輿傍栁行忽聽竹林茅屋下<lb/>
琅琅一派讀書聲<lb/>
南望玉山三十里從容時坐復時行不獨少寛輿從力<lb/>
看花兼得聽啼鶯<lb/>
　　偶題<lb/>
性耽閒澹拙趨奔一任旁人笑我村自負踈狂抱竒氣<lb/>
平生不欲受人恩<lb/>
　　過芝塘東虞宅廢園<lb/>
<pb n="KR4e0080_WYG_003-30a"/>
棃花雪白海棠紅詩酒笙歌嵗嵗同不道世移人事改<lb/>
野花無數領春風<lb/>
　　題畫<lb/>
翼然亭子面江開亭下危磯鎖碧苔日日老翁來此釣<lb/>
見潮西去見潮迴<lb/>
　　自述衰謝一首<lb/>
自憐百技一能無兩眼昏花四體枯不解禦凶兼嵗去<lb/>
此身真是舊桃符<lb/>
<pb n="KR4e0080_WYG_003-30b"/>
　　自題晚歸圖<hi>并序</hi>
　　　友人史君實為余作此畫適余歸自彦中氏遂<lb/>
　　　題以詩君實和云日短天寒易落暉渡頭風起<lb/>
　　　浪花飛濟川有興無人識好逐漁郎作伴歸<lb/>
紅樹離離映夕暉水天空濶雁高飛扁舟一箇輕如葉<lb/>
常載先生半醉歸<lb/>
　　移居二首<lb/>
飽翫青山性所耽晚從平遠寄茅庵年來苦被前村隔<lb/>
<pb n="KR4e0080_WYG_003-31a"/>
又擬移家更向南<lb/>
小虞塘上屋三間雖道無錢且得閒更喜望中無隱蔽<lb/>
東西全體是青山<lb/>
　　與王忠孟登玉峰共飲春風亭<lb/>
山水千重復萬重少年相别老相逢春風亭下一盃酒<lb/>
山色不如人意濃<lb/>
　　西疇二首<lb/>
　　　金橘圃<lb/>
<pb n="KR4e0080_WYG_003-31b"/>
滿樹霜丸萬顆埀年來惠我侑芳巵常因剖食憐佳味<lb/>
憶得牕前種核時<lb/>
　　　梅花隴<lb/>
壟上梅花開百株嵗寒詩酒足清娛不知風雪溪橋路<lb/>
近有何人跨蹇驢<lb/>
　　題宗善所藏漁父圖<lb/>
清溪清似鏡新磨照見先生白髮多自幸素無官爵累<lb/>
得從漁父老烟波<lb/>
<pb n="KR4e0080_WYG_003-32a"/>
　　畫題詩士女<lb/>
過雨湖山紫翠旁桂花香透藕絲裳不知綵筆蠻箋上<lb/>
和到闗雎第幾章<lb/>
　　夢覺偶成<lb/>
夢裏千山復萬山家鄉迢遰苦思還覺來却在家鄉住<lb/>
又恐家鄉亦夢間<lb/>
　　賀程侯喜得子<lb/>
久慕君家積徳多晚生英物喜如何老夫更著數年活<lb/>
<pb n="KR4e0080_WYG_003-32b"/>
當賦徐卿二子歌<lb/>
　　夜過沈時用宅<lb/>
扁舟夜過溪橋下譙鼓遙聞第二撾不敢扣門縁底事<lb/>
恐妨驚起樹頭鴉<hi>以人好烏亦好也</hi>
　　漫興<lb/>
盡說先生甑有塵先生自道未為貧請看嵗晚東籬下<lb/>
無數黄金與白銀<lb/>
　　五松圖<hi>并序</hi>
<pb n="KR4e0080_WYG_003-33a"/>
　　　古人有題松詩末句云一事頗為清節累秦時<lb/>
　　　曽受大夫官余甚不然故賦此以伸五松不平<lb/>
　　　之氣云爾<lb/>
羣居抗節徳非孤肯為狂秦作大夫試想當年風雨裏<lb/>
此身曽屈祖龍無<lb/>
　<lb/>
　<lb/>
　<lb/>
<pb n="KR4e0080_WYG_003-33b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　野古集巻下<lb/>
</p>
<p>
</p>
  </div>
<div>
<head>野古集附録</head> <lb/>
    <p>
<pb n="KR4e0080_WYG_004-1a"/>
欽定四庫全書<lb/>
　野古集附録<lb/>
　　上周文襄公書<lb/>
直𨽻蘇州府崑邑老生龔詡上言欽差巡撫大人執事前詡<lb/>
竊聞古人有言千人之諾諾不如一士之諤諤又曰物不得<lb/>
其平則鳴蓋諾諾者本無忠敬之心惟徇已私所以事上者<lb/>
惟務阿順曲從上人樂其言之甘如飲醇醪不覺自醉遂至<lb/>
日積月深養成大患如昔人始順王安石之㫖而卒發其所<lb/>
<pb n="KR4e0080_WYG_004-1b"/>
短者吕惠卿也若夫諤諤之士心無憸邪志秉忠直其所以<lb/>
尊上者無非至誠故論事無所回隠不無迫切過激之語上<lb/>
人驟聞之逆耳静思利行如飲藥餌雖不適口其病獲痊如<lb/>
古人始而目魏文侯為不仁而卒成仁君之名者任座也是<lb/>
皆往事之明驗理勢必然以此推之凡當大任行大事者諾<lb/>
諾之人不可一日有諤諤之士豈可一日無哉今執事以豪<lb/>
傑之才經濟之學特膺聖天子寵命巡撫東南自下車首以<lb/>
風俗民瘼為事誠所謂不世之賢而能體聖天子愛恤軍民<lb/>
<pb n="KR4e0080_WYG_004-2a"/>
之盛心者也然詡竊見在下之人諾諾者常多諤諤者常少<lb/>
又有等恃執事寛仁厚徳而敢為悖理傷道之事以虐民壊<lb/>
俗者有之軍民苦楚之情壅於上聞不能自訴詡區區管見<lb/>
恐不能不為執事髙明盛徳累是以鬱鬱心懐不恤衆怨而<lb/>
敢於執事前一一痛陳之也儻不以人廢言或有補於萬分<lb/>
之一伏願矜其愚不録其罪而施善處之道焉幸甚幸甚<lb/>
　一輔道聖躬必法堯舜詡竊謂聖不自聖乃所以為<lb/>
　聖賢不自賢乃所以為賢譬之忠臣孝子茍自以為<lb/>
<pb n="KR4e0080_WYG_004-2b"/>
　忠孝則不足以為忠孝矣洪惟今上皇帝以聰明仁<lb/>
　聖之資守盈成太平之業春秋鼎盛萬嵗方來正聖<lb/>
　躬修已兢業之時而臣子盡心輔道之日古之君子<lb/>
　愛其君者必曰責難陳善必曰我非堯舜之道不敢<lb/>
　以陳奈何後代臣子其於人主前稱頌徳美之文常<lb/>
　多箴戒過失之辭常少如此者恐非愛敬君父之道<lb/>
　聖朝家法容受直言未必有此今執事位居列卿職<lb/>
　膺重任身雖處江湖之遠而心不離乎朝廷若詡草<lb/>
<pb n="KR4e0080_WYG_004-3a"/>
　莽微末未報涓埃亦切葵心如䝉俯納愚言願達聖<lb/>
　聰乞勅經筵前後左右内外百司之臣凡有輔道聖<lb/>
　躬者自非聖祖仁宗家法所守堯舜禹湯文武之道<lb/>
　周公孔子之書不得有所引喻講說其他如虗談空<lb/>
　諦之言功利詞章之習粉飾文具之語足以惑聖聽<lb/>
　累聖徳而無益於聖治者一切屏絶仍乞皇帝陛下<lb/>
　敬謹一心不罪忌諱俯而聽仰而思尊徳樂道不自<lb/>
　以為堯舜而必求至於堯舜如此則三王可四而五<lb/>
<pb n="KR4e0080_WYG_004-3b"/>
　帝可六矣<lb/>
　一民風不古可為深憂詡竊惟古人以禮義廉恥為<lb/>
　國之四維蓋國猶舟也茍不資其維繫之力則隨波<lb/>
　逐流而不知所止矣詡愚以為四者之道使其常植<lb/>
　立於天地之間則尊卑有序貴賤有等親疎位定取<lb/>
　舍分明忠臣孝子有所據守而得勉進於善亂臣賊<lb/>
　子有所畏懼而不敢肆恣其惡然則此四者有繫於<lb/>
　國家之大體如此豈可輕視而不為之深憂哉今執<lb/>
<pb n="KR4e0080_WYG_004-4a"/>
　事職居巡撫風俗民瘼最為急務如䝉廣詢道徳儒<lb/>
　碩講明此道深原其所以致之之由詳討其所以變<lb/>
　之之術凡有當為勿事茍安姑息粉飾文具必須端<lb/>
　本澄源深懲痛改以圖久長使天下之居巡撫任者<lb/>
　咸取則焉則措國家磐石之安致民俗為唐虞之厚<lb/>
　自執事始也國家天下千萬世幸甚幸甚<lb/>
　一鄉飲酒禮殊乖本意詡竊惟古人有言禮與食孰<lb/>
　重曰禮重蓋食所以養生禮所以節慾茍惟生之是<lb/>
<pb n="KR4e0080_WYG_004-4b"/>
　徇而不知節文則與禽獸又何以異是以古君子有<lb/>
　寧餓死而不食非義者不以此乎欽惟聖朝創立天<lb/>
　下鄉飲酒禮其本意蓋欲納民於善使之知長幼之<lb/>
　序識賢愚之分接目而警心得以激勵興起耳有司<lb/>
　宣上徳意宜嚴敬其事而舉行之不在殽酒之豐盈<lb/>
　惟在禮意之勤篤賢賢老老期在得人進退揖讓必<lb/>
　於中節斯可矣竊見近年有司嵗時舉行且如殽核<lb/>
　多寡宜有常數其所費自當一出於官不以煩民今<lb/>
<pb n="KR4e0080_WYG_004-5a"/>
　乃一牲一牢一飲一食無非科取於鄉里少有不愜<lb/>
　則怒形於色而加箠楚又若延致賢老自宜盡賓主<lb/>
　之禮來則迎歸則送不敢怠䙝今乃命一𨽻卒持一<lb/>
　紙票既無起居之談又無慰藉之語書名草草如召<lb/>
　僕夫况其所被召之人類多無恥之徒不知自重聞<lb/>
　命奔走汲汲不暇至於即席之餘起止無常語言無<lb/>
　度殊不足以為斯民觀感興起之地遂使有識之人<lb/>
　旁觀竊笑以為餔餟之務若然則於聖朝創立斯禮<lb/>
<pb n="KR4e0080_WYG_004-5b"/>
　本意安在哉執事如䝉俯聽愚言轉達朝廷通行天<lb/>
　下一以明禮食之輕重二以務賢賢老老而得人三<lb/>
　以重延致之儀四以嚴科取之禁如此乃可不失本<lb/>
　意而風俗可淳於古聖賢勸懲教化之道或有合矣<lb/>
　一養濟旌善名實不副詡竊惟天下之事蓋有似緩<lb/>
　而實急者如文王發政施仁必汲汲於無告尼父之<lb/>
　論兵食必先乎信之辭自非聖人仁知兼盡豈能知<lb/>
　此為政之先務哉欽惟聖朝制度首以天下鰥寡孤<lb/>
<pb n="KR4e0080_WYG_004-6a"/>
　獨篤廢殘疾與夫義夫節婦孝子順孫最為急務必<lb/>
　立養濟之院使顛連者得以全生必立旌善之亭使<lb/>
　為善者得以志行此先聖後聖揆之同道者也奈何<lb/>
　比者天下有司多不能上體聖心祗順徳意於斯二<lb/>
　者往往徒事虚文備故事且如崑山一邑養濟院所<lb/>
　收養之人不過十數輩而已詡嘗見道路之間有等<lb/>
　足不能行手不能舉口不能言目無所見耳無所聞<lb/>
　隆冬盛寒踝跣而號乞者不可勝數夫聖朝一視同<lb/>
<pb n="KR4e0080_WYG_004-6b"/>
　仁遐邇無間一夫失所曰予之辜豈以一邑之大所<lb/>
　宜欽恤者止此數輩而已乎蓋由有司吝於出納而<lb/>
　下屈於勢力不能自訴耳又若旌善亭各處州縣莫<lb/>
　不有之然詡亦嘗造其地而閱之不過空空一亭而<lb/>
　已夫以十室之邑必有忠信豈有堂堂大邑其間孝<lb/>
　義之人遂無一二可書哉以是言之則養濟也旌善<lb/>
　也名與實可得相副乎今執事仁義之事勇於必行<lb/>
　如䝉轉達朝廷通行天下凡遇軍民有鰥寡孤獨廢<lb/>
<pb n="KR4e0080_WYG_004-7a"/>
　疾失所者得以自言記名官籍將各處倉庫積餘布<lb/>
　粟每月隨宜施予勿責其償仍禁豪武之人有所侵<lb/>
　虐凡有義夫節婦孝子順孫足勸薄俗者人人得以<lb/>
　上陳考察其實大書詳述揭於旌善亭内依例存恤<lb/>
　給復其家仍觀有司能否以為殿最如此則見聖朝<lb/>
　仁厚之政不異文王時而執事平日所藴推於政事<lb/>
　間者亦不失聖門之深意矣<lb/>
　一學校師生不遵法令詡竊惟法立而不守則為非<lb/>
<pb n="KR4e0080_WYG_004-7b"/>
　法令出而不行則為虛文欽惟聖朝建立學校一欲<lb/>
　造就人材以待國家任使二欲尊尚名教以為風俗<lb/>
　依歸所以舊制畫為條教刻立卧碑諄諄懇懇誠萬<lb/>
　世學校師生之範模也使其一一遵行何憂人材之<lb/>
　不就風俗之不厚哉奈何居師位者惟知趨附勢利<lb/>
　不思盡職或因祭祀而増價直以賣猪羊或托興作<lb/>
　而侵隣地以栽菽麥或縱放畜産以踐食田禾或生<lb/>
　放私債以倍取計息或出入州縣囑托公事或箝制<lb/>
<pb n="KR4e0080_WYG_004-8a"/>
　官吏恣肆已威積習成風其來久矣以致生徒無所<lb/>
　畏懼放肆靡所不為或戲侮於大成殿之前或謔笑<lb/>
　於明倫堂之上至有䙝服夜遊於街里薄行明播於<lb/>
　鄉閭問其詩書漫不可否質其疑難莫知如何其視<lb/>
　卧碑諄懇之訓置之壁下同於頑石良由師教不嚴<lb/>
　無足取法故也詡愚以為禮義由賢者出今反自學<lb/>
　校壞之諸生習見如此使其幸中科甲而得美官愚<lb/>
　不知將何者以為事君治民厚俗敦化之本哉今執<lb/>
<pb n="KR4e0080_WYG_004-8b"/>
　事職居巡撫聲教本原之地尤所當謹如䝉轉達朝<lb/>
　廷申明卧碑事例令天下學校奉卧碑築亭立於明<lb/>
　倫堂前每月朔朢令提調官率師生行禮碑下講讀<lb/>
　一過如遇監察御史入學責令師生黙誦如不能記<lb/>
　憶者宜即時罷黜如此則法立而人得有所遵守令<lb/>
　行而不至為空文矣<lb/>
　一牧民之任當嚴按察詡竊惟天生斯民立之司牧<lb/>
　蓋司者治之牧者養之斯民為天之赤子天能生之<lb/>
<pb n="KR4e0080_WYG_004-9a"/>
　而不自治自養故舉而付於君是以君斯民者惟以<lb/>
　生民苦樂稼穡艱難為事一民飢甚於已飢一民寒<lb/>
　甚於已寒見惡必去以其害民也見善必用以其濟<lb/>
　民也一食必念農耕之勤一衣必憐婦織之苦奢侈<lb/>
　不萌乎心暴殄不及乎物懼防農時不敢輕有逸遊<lb/>
　恐耗民財不忍易有興作必施寛厚之政以盡養民<lb/>
　之方必選忠厚之人以授牧民之任可不慎哉奈何<lb/>
　天下牧民之官多不上體天心惟徇已私其視斯民<lb/>
<pb n="KR4e0080_WYG_004-9b"/>
　疾苦非特如越人視秦人肥瘠抑又從而害之以致<lb/>
　乖氣作而嵗時歉民不聊生甚非聖天子惟恐失民<lb/>
　心違天命之意今執事下臨民情休戚尤宜究心如<lb/>
　䝉出巡到處若遇有司果有善政及果為民害者隨<lb/>
　其輕重信賞必罰勿徇虚詞浮譽以受其欺必須旁<lb/>
　詢密察以期得其實更乞轉達朝廷凡授民牧之任<lb/>
　必須慎選其人凡經犯貪汚刻薄之徒不得復有濫<lb/>
　受如此則民心悅而四海無虞天意得而萬福駢集<lb/>
<pb n="KR4e0080_WYG_004-10a"/>
　矣<lb/>
　一風憲出按宜禁私謁詡竊惟古人有言有守者可<lb/>
　以執憲無私者可以閑邪盖所以先自治而後治人<lb/>
　未有已不正而能正人者也聖朝稽古建官創立内<lb/>
　外風憲之職以託耳目之寄維持綱紀甄别善惡震<lb/>
　肅百僚自非守正無私者豈能當此重任哉其居内<lb/>
　也必蹇蹇諤諤正色立朝如風霜之嚴厲如鵰鶚之<lb/>
　無偶雖王公大人之貴不敢有所屈俾咸知懼以屏<lb/>
<pb n="KR4e0080_WYG_004-10b"/>
　息其邪心其在外也威名所及必使豪横望風攝伏<lb/>
　姦宄聞聲逃遁雖遐陬遠域千里之外莫不知有國<lb/>
　家法度之不可犯如是乃為不忝風憲之任矣詡竊<lb/>
　怪比年嘗任京官丁憂省親及承差遣便道還鄉者<lb/>
　每遇風憲官出按所在必三五成羣干求謁見其風<lb/>
　憲官不知自重往往與之笑談飲啜移時方退次日<lb/>
　則躬造各家以答禮意甚至有甘為屈膝以拜其婦<lb/>
　人其京官因有所恃或縱不肖子弟肆横於鄉里小<lb/>
<pb n="KR4e0080_WYG_004-11a"/>
　民畏其勢焰吞聲飲恨順受其害亦有等姦黠豪右<lb/>
　之人身犯刑憲自知不免聞知某京官與某風憲交<lb/>
　往情熟不惜貨財以託請求遂至顛倒是非撓亂典<lb/>
　則亦有風憲官本不知情被人假形託跡因而脇取<lb/>
　犯者財賄以汚名節雖無慊於本心亦何可不致謹<lb/>
　於疑似今執事禁革奸弊在所必為如䝉轉達朝廷<lb/>
　申明憲綱事例使内外之居斯任者有所持循深體<lb/>
　實行則法度正而朝廷尊姦慝屏而寃滯申矣<lb/>
<pb n="KR4e0080_WYG_004-11b"/>
　一東南水旱必須預防詡竊惟天時水旱何代無之<lb/>
　人事隄防從古而有凡事豫則立不豫則廢聖朝自<lb/>
　洪武年間東南田地高下不一雨多憂澇晴多懼旱<lb/>
　頻年河港湮塞岸塍摧圮無所資其灌溉注洩遂至<lb/>
　永樂三年大水十四年大旱人民流離餓殍盈路稅<lb/>
　糧逋負鹽賊横生朝廷憂之特遣大臣專督東南水<lb/>
　利是以連年田地頗得成熟人民頗得聊生近來漸<lb/>
　覺疎慢各州縣雖設治農之官而無治農之實一切<lb/>
<pb n="KR4e0080_WYG_004-12a"/>
　文具茍且反生擾害倘一旦或有水旱恐不能無永<lb/>
　樂三年十四年之患執事如䝉聽納愚言審處專一<lb/>
　經畧水利勿事虛文務求實效則灾未至而有以備<lb/>
　之而流離盜賊之患不足憂矣<lb/>
　一澄汰冗卒以養精兵詡竊惟兵貴精而不貴多此<lb/>
　先達之至論也人生年自四十以上精力盛强志氣<lb/>
　剛銳立功建事惟在此時至年五十則肢體憔悴形<lb/>
　神衰憊迨乎六十則耳聾目瞶疾病交攻其事將理<lb/>
<pb n="KR4e0080_WYG_004-12b"/>
　之不暇况望其用哉今天下之兵精冗率相半使省<lb/>
　冗者之食以資精者之用使無父母妻子凍餒之憂<lb/>
　而一意練習以圖事功則兵為有用而食亦有餘若<lb/>
　一概視之精冗不分甚非經常之道執事如䝉轉達<lb/>
　乞命知兵會同百司商𣙜此道合無將天下軍分為<lb/>
　三等其精壯軍士為一等别委能事官一員專一習<lb/>
　練周嵗月糧得以全支仍令天下清軍御史往來程<lb/>
　試能否如有不稱罪坐職掌其年二十以下五十以<lb/>
<pb n="KR4e0080_WYG_004-13a"/>
　上者為一等除巡營唱號把闗守門及一應優輕雜<lb/>
　作外俱撥附近多餘田地量力强弱與田肥瘠給與<lb/>
　屯種收其子粒上倉以備精兵糧餉仍禁管屯監收<lb/>
　官員不得妄有科擾或遇凶年得照民間事例處置<lb/>
　其年六十以上并疾病無用者為一等有丁則取以<lb/>
　備伍無丁則放之為民聽其依親住活仍將所請糧<lb/>
　餉加給精兵器械衣裝費用如是不惟軍食常足而<lb/>
　兵為有用抑且存恤老稚使各得所亦庶幾夫九經<lb/>
<pb n="KR4e0080_WYG_004-13b"/>
　稱事之意矣<lb/>
　一官軍運糧費用苦楚詡竊惟善為政者欲盡人力<lb/>
　之用當念人情之艱本朝洪武年間官軍海運糧儲<lb/>
　涉歴風濤性命不保却懽忻鼓舞而不以為難者蓋<lb/>
　為官為造船不吝賞賜家支廩餼行有裹糧既無父<lb/>
　母妻子凍餒之憂又無一應麻油木鐵需索之苦及<lb/>
　至回船之日又有已資貿易隨路土産得以贍家所<lb/>
　以雖蹈不測之淵死而無悔近年裏河運糧去危就<lb/>
<pb n="KR4e0080_WYG_004-14a"/>
　安本以便益然軍士反加愁苦不若海運之懽忻者<lb/>
　蓋由官無賞賜糧不全支加以造船所需費用百出<lb/>
　盤洪過閘剥淺遭風日夜勞苦不得少息比及抵倉<lb/>
　之日監收官員人等又復刁蹬取索停留曠日或遇<lb/>
　風雨在倉覆蓋狼籍耗折又責陪補所得行糧計其<lb/>
　口實費用十不及一所以不免假貸倍償計息經年<lb/>
　累月力不得紓甚有夫朝出門妻子暮即求乞者又<lb/>
　有計無所出甘於自經以就死者比之海運十倍其<lb/>
<pb n="KR4e0080_WYG_004-14b"/>
　難運軍苦楚如此執事於軍民痛癢舉若切身如䝉<lb/>
　轉達朝廷得照民間運糧事例將各處州縣義役倉<lb/>
　場并積出餘米省節浮費每嵗量船大小給與價值<lb/>
　常令有餘責令官軍自行打船修整及運糧官員軍<lb/>
　士加給按月俸糧勿以折色得以全支仍禁各倉監<lb/>
　收官員人等如遇糧舡抵倉隨到即收毋得刁蹬取<lb/>
　索停留曠日違者治罪如此則軍力得以少紓而執<lb/>
　事所以愛䘏軍民之意益昭昭矣<lb/>
<pb n="KR4e0080_WYG_004-15a"/>
　一官軍屯田子粒繁重詡竊惟聖朝創立官軍屯田<lb/>
　一以藉其子粒二以自給月糧誠為兩便然其中艱<lb/>
　難苦楚有不可勝言者蓋常例每軍種肥田則十二<lb/>
　畝瘠田則十五畝俱科子粒六石上倉餘者抵給本<lb/>
　身週嵗月糧每月八斗計米九石六斗其給與之田<lb/>
　或遠在百里外或七八十里外跋涉往來動輒經日<lb/>
　况其田高低不一水旱不時較之中嵗僅可得米八<lb/>
　石之數除工費本力外抵還官數常恐不及已身週<lb/>
<pb n="KR4e0080_WYG_004-15b"/>
　嵗月糧夫復何望及至上倉之日搬運損折所費不<lb/>
　少忽遇歉收之年尤更狼狽是以不免迫於凍餒强<lb/>
　者敢於觸法為非弱者甘為溝瘠以死如是之情誠<lb/>
　可憐憫愚以為軍民一體比者朝廷既念天下農作<lb/>
　之難得減糧額十之二三而屯田之卒比之農夫又<lb/>
　何異哉特上人慮未之及爾今執事軍民利病無不<lb/>
　軫念如蒙轉達朝廷乞為量加優䘏或官給與本力<lb/>
　或増與田畝或輕減其子粒隨宜處置則上不嫌於<lb/>
<pb n="KR4e0080_WYG_004-16a"/>
　取盈下不憂乎受害而聖朝一視同仁之政無所偏<lb/>
　矣<lb/>
　一官軍俸祿不足養贍詡竊惟常人之情食不足則<lb/>
　力不齊恩不浹則心不固今天下管軍官員不事耕<lb/>
　織惟仰衣食於俸祿近年以來例不全支加以獲罪<lb/>
　住給人口數多日用不周父母妻子啼飢號寒之聲<lb/>
　不絶於耳自非鐵心鮮不為動是以不顧廉恥不䘏<lb/>
　法度或詐取人財或刻減軍餉甚至有公服冠帶甘<lb/>
<pb n="KR4e0080_WYG_004-16b"/>
　為卑辭下氣倚人門牆以乞升斗之粟把握之薪者<lb/>
　設有緩急差遣置之死地將何所固其心而盡其力<lb/>
　哉今執事於一夫失所尚形惨慼况乎此輩所繫尤<lb/>
　重者乎如蒙轉達朝廷乞為念其至情審其大體按<lb/>
　月俸糧得以全支必使衣食飽煖生死無憾然後責<lb/>
　之以禮義威之以法度作奸犯科者不使僥倖獲免<lb/>
　如此則不失國家報功之意而徳威兼舉心可固而<lb/>
　力可盡矣<lb/>
<pb n="KR4e0080_WYG_004-17a"/>
　一各處有司擅興土木詡竊惟節用而愛人使民以<lb/>
　時此先聖之格言為政之要務也近年有司往往擅<lb/>
　興土木營不急之務科率役使動經旬月費用不貲<lb/>
　疲力損財莫甚於此愚以為此財此力非出於官員<lb/>
　之已有實出於小民之身家若使移於稼穡耕作之<lb/>
　間則其補益豈小今執事除蠧救民如蒙轉達朝廷<lb/>
　通行禁治凡天下官府有所興造自非申奉朝廷區<lb/>
　處一毫一釐不得妄科一軍一民不得妄使敢有違<lb/>
<pb n="KR4e0080_WYG_004-17b"/>
　者必罰無赦如此則小民得安其業而遂其生矣<lb/>
　一差出官員酷用刑罰詡竊惟聖朝制律五刑之外<lb/>
　別無他施笞杖之刑必較大小蓋所以重民命戢姦<lb/>
　暴也近者差出官員往往不循禮法喜怒由已肆逞<lb/>
　刑威將無罪之人纂夾耳鼻剪拔鬚髮創為三湯兩<lb/>
　割七八不閑之號遂至箠楚之極使人痛不能禁糞<lb/>
　溺俱出逼令食之無餘或有盡燒其裳衣使之裸形<lb/>
　而奔走使人神魂飛越莫知所措酷暴如此何罪不<lb/>
<pb n="KR4e0080_WYG_004-18a"/>
　承遠近轉相倣效以至鄉里豪奪之人亦設此具以<lb/>
　虐良善且如男女帷簿不謹在上之人厚宜自責由<lb/>
　我教化不明即不得已自宜遵正科條斷豈可畫其<lb/>
　眉目裸其形體簮其花朶昭示通衢使市井小人千<lb/>
　百成羣聚觀喧笑非戒淫也實誨淫也此何理哉又<lb/>
　如正法婦女有罪坐其夫男此朝廷令典忠厚之至<lb/>
　所以曲全廉恥今乃男子被撻或得隔其裳衣婦女<lb/>
　受笞必使露其肌肉觀其舉措如此則其淫忍可知<lb/>
<pb n="KR4e0080_WYG_004-18b"/>
　又如犯法宜明正其罪豈可罰使出銀出粟以資妄<lb/>
　費而使得幸免若然是以朝廷之法為吾易銀易粟<lb/>
　之具也有孤聖朝欽恤之意抑且斵䘮元元之心執<lb/>
　事如蒙轉達朝廷乞為申明洪武年間非法用刑舊<lb/>
　制通行禁治凡差出官員本分之外不得干預有司<lb/>
　雜事違者罪之庶幾民無横憂官無酷政而朝廷仁<lb/>
　厚之澤流行於天下矣<lb/>
　一官員饋<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>科索損民詡竊惟小民生理惟事農業<lb/>
<pb n="KR4e0080_WYG_004-19a"/>
　終嵗勤勞所得有限且如秋成之際一以輸納官租<lb/>
　二以補償私債加以婚喪弔慶户役疾病費用之外<lb/>
　所餘者能幾甚至嚴霜凛雪無袴無履而忍凍一冬<lb/>
　者又有寒冷之極呻吟至晚而不得一寐者又有暑<lb/>
　月無帷終夜達旦苦膏血以飫蚊䖟之腹者又有官<lb/>
　府逼迫計無所出而甘鬻妻孥者奈何為民父母一<lb/>
　不之問但見有等官員或因榦辦公事經過謁見或<lb/>
　因丁憂秩滿貢舉起程往來干覔却乃厚加饋<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>原<lb/>
<pb n="KR4e0080_WYG_004-19b"/>
　其心不過欲得其歡心以為他日倘居要路或可得<lb/>
　其稱譽薦拔脫罪解紛之助而已問其所饋<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>之物<lb/>
　既非出於官員兒耕女織之所致無非刻薄小民脂<lb/>
　膏科索而得之愚以為尊貴之人地位清高豈知蒼<lb/>
　生之苦哉執事視民如子惟恐傷之如蒙轉達朝廷<lb/>
　通行禁治不惟小民得以免横斂之害而朝廷亦得<lb/>
　以杜其交結蒙蔽之私矣<lb/>
　一官吏犯法不當贖罪詡竊謂無知而犯法者情或<lb/>
<pb n="KR4e0080_WYG_004-20a"/>
　可恕明知故犯者罪不可容書不云乎眚災肆赦怙<lb/>
　終賊刑欽惟聖朝創立運糧贖罪之條本以哀矜小<lb/>
　民無知誤觸刑憲而設非故欲自弛其法而利其財<lb/>
　也近者不才官吏往往慿藉仁恩明知故犯敢於為<lb/>
　惡及至事覺亦得隨例贖罪其所費者原非已出多<lb/>
　係倚勢奸民出財營救既贖之後益知財能救死貪<lb/>
　汚愈甚繼以奸民倚其營救之徳違法暴横凌虐小<lb/>
　户其官吏因而受其箝制拱手聽順莫敢如何蒼生<lb/>
<pb n="KR4e0080_WYG_004-20b"/>
　何罪受其荼毒今執事洞察人情宜轉達朝廷通行<lb/>
　天下掌刑衙門但有官吏犯法不得隨例贖罪一以<lb/>
　科論如律罷降職任不使靦然無恥復居民上則奸<lb/>
　吏知懼而小民獲安可以激勵將來矣<lb/>
　一清理田糧未愜公道竊惟天下之事欲求久而無<lb/>
　弊惟在公而無偏必順人情乃可愜公道譬猶權衡<lb/>
　之稱物一毫一釐有所低昂欲人無議其後不可得<lb/>
　也以此言之為政者豈可徒矯一時之見而忽後日<lb/>
<pb n="KR4e0080_WYG_004-21a"/>
　之患哉竊見洪武年間蘇州府有同知宋信取勘崑<lb/>
　山縣荒閒田野足民衣食而已初無害人之意蓋由<lb/>
　本官但知其一不知其二既受之後奈何田段散遠<lb/>
　高下不同甚至有額無田虛包糧稅民力不勝往往<lb/>
　流離轉徙禍及隣里四十餘年反為民害怨聲載路<lb/>
　莫不曰宋信不重民命惟務聚斂使吾民忘家失業<lb/>
　流毒至此哉幸䝉執事洞知民瘼欲革前弊特賜清<lb/>
　理若老若小罔不歡感以為回病勢於將死之時續<lb/>
<pb n="KR4e0080_WYG_004-21b"/>
　縷息於欲絶之際奈何任事之人昧於大體務於小<lb/>
　察不深體執事惓惓體國憂民之意人情不能無疑<lb/>
　且如兩家之田連坵接畝一盈一虧既曰清理則當<lb/>
　剖彼之盈補此之虧今乃以虧者則謂之舊因而積<lb/>
　年賠納之數不得議減盈者則謂之積出而新立科<lb/>
　取之額甚至將原量一定之數再三改易翻謄斯門<lb/>
　一開奸弊百出若曰於心無愧則其舊日封圻藁籍<lb/>
　自宜存之於官以備㕘考何乃悉付諸火以滅其蹤<lb/>
<pb n="KR4e0080_WYG_004-22a"/>
　遂使豪右得計貧弱受害物議喧騰若當時誠得一<lb/>
　二公平正大廉謹忠厚之人治之有條理壓服衆心<lb/>
　不惟執事立法之初意可暴白於斯民而高明盛徳<lb/>
　不至為其所累矣况又聞之道路云官府欲將恩例<lb/>
　入額役田槩増科額民心皇皇甚不能安愚以為一<lb/>
　之為甚其可再乎且斯民者乃國家之所以為國家<lb/>
　者也究其衣食之艱惟患輸納之重朝廷深知如此<lb/>
　比年天下糧額得減十之二三民感皇恩淪浹骨髓<lb/>
<pb n="KR4e0080_WYG_004-22b"/>
　今之此舉若不深惟其後而遂必為之政恐年深弊<lb/>
　積後人之怨今人者亦猶今人之怨昔人也如蒙俯<lb/>
　納愚言乞慮厥始終勿徇常見而施其善處之道焉<lb/>
　則執事不徒為蒼生之口碑於萬斯年而㝠㝠陰徳<lb/>
　之報亦有歸矣<lb/>
　一鹽法禁令未能兩全詡竊惟古人有言禁人之所<lb/>
　必犯法必不行又聞仁人之御下猶慈父母之於子<lb/>
　女其愛惟均衣服飲食必須兼濟一有不愜向隅而<lb/>
<pb n="KR4e0080_WYG_004-23a"/>
　泣為父母者其心得安耶詡竊見近者執事欽承上<lb/>
　命深懲積年鹽法不通之弊重勞宏慮立法禁止且<lb/>
　責州縣能否以為殿最詡愚以為鹽法之所以不通<lb/>
　其弊非一蓋由官鹽多雜灰土牛糞等類穢汚之物<lb/>
　色惡味劣鄉人樂於私鹽之瑩淨且負擔往往到門<lb/>
　求售隨物貿易可或容賖非特銖兩饒足抑無往返<lb/>
　之勞此鹽法之所以不通者一也數年以來官府計<lb/>
　口責納鹽鈔笞楚逼迫甚於星火鄉人無由得鈔不<lb/>
<pb n="KR4e0080_WYG_004-23b"/>
　免將産畜布帛薪粟麻麥加賤貿鬻以救一時之急<lb/>
　既納之後徒為主收吏胥刻落肥家之利而已官鹽<lb/>
　何嘗有銖兩之給還哉此鹽法之所以不通者二也<lb/>
　又若天下鹽商引目苦費本力忘其父母妻子經寒<lb/>
　歴暑忍飢受凍遠從千里邊塞營中而得奈何各處<lb/>
　鹽場拘於先後恣意阻滯至有二三十年守待不得<lb/>
　支而甘於自棄者此鹽法之所以不通者三也洪武<lb/>
　年間四品以上官員之家不得中鹽以侵商賈之利<lb/>
<pb n="KR4e0080_WYG_004-24a"/>
　近年往往見有鹽商多稱官下舍人原其關支之際<lb/>
　不無凌壓侵越以致阻滯此鹽法之所以不通者四<lb/>
　也以此言之固不可獨責之於下矣抑詡自童幼時<lb/>
　聞長老言鹽丁灶户類多窮苦終嵗勤動父母妻子<lb/>
　不得煖飽惟仗餘鹽以活性命古人有詩曰生女嫁<lb/>
　盤瓠誓莫近嫁宋家亭則其苦情久矣又若沿海衛<lb/>
　所近年軍士糧餉例不全支運糧造船耗折賠補費<lb/>
　用百出每月所得八斗之糧不充一索之費飢寒切<lb/>
<pb n="KR4e0080_WYG_004-24b"/>
　身哀音滿耳是以忘其法禁敢於負賣私鹽一日奔<lb/>
　走動經七八十里所得微利不過四五十文一家長<lb/>
　幼待此為命今執事必求令行禁止則是絶其衣食<lb/>
　之源而使之就死地愚以為此輩本非素知禮義之<lb/>
　人孰肯就道而死萬一困極禍出意外弱者散而之<lb/>
　四方强者聚而為盜賊放肆猖獗以思快其所忿而<lb/>
　致居民不得安枕帖席所得者小所失者大不無動<lb/>
　勞執事措置規畫之廑也且夫州縣之職在乎分憂<lb/>
<pb n="KR4e0080_WYG_004-25a"/>
　固不當以細務而責其優劣如古之撫字心勞催科<lb/>
　政拙者豈可以為不肖而黜之乎况今各處有司聞<lb/>
　斯令之出於是黨結牙儈益加夾襍又將挑販小民<lb/>
　預勒見錢以為鹽本因而得以為肥家之利其他生<lb/>
　事科擾非止一端以致苦楚之極舉家哀號無所控<lb/>
　訴則是法未及行而民先受害詡雖愚昧未見其可<lb/>
　也聖天子愛恤軍民一夫失所形於咨嗟所以特令<lb/>
　執事下臨巡撫務在敉寜如鹺務細末固非所急乞<lb/>
<pb n="KR4e0080_WYG_004-25b"/>
　為深惟大體痛念至情務求兩全勿徇一見合無令<lb/>
　各處出鹽所在煎煑務從精潔其鹽丁竈户除該納<lb/>
　常額外或有餘鹽請得官為設務專委公直廉謹衆<lb/>
　所信服者一士人主之將各處倉庫官糧并積出餘<lb/>
　米一照民間價值勿恃官勢兩平收買堆積遇有鹽<lb/>
　商來支勿拘先後無使經年守支阻滯隨到即給如<lb/>
　該場或有不敷即將所關堆積餘鹽給與彼此相資<lb/>
　誠為兩便仍乞申明洪武祖制食祿之家不得中鹽<lb/>
<pb n="KR4e0080_WYG_004-26a"/>
　事例以禁侵越其沿海軍士月給糧餉例得全支或<lb/>
　遇凶年得照民例概施賑濟仍將近年小民納過鹽<lb/>
　鈔之鹽一一如數給還勿吝出内無使失信如此則<lb/>
　商賈流通人得所養民有餘鹽私無所售法不待立<lb/>
　而自行禁不待嚴而自止矣<lb/>
　　墓銘　　　　　　　　　　　　沈　魯<lb/>
先生龔姓諱詡字大章别號鈍菴世居蘇之崑山婁縣<lb/>
村高祖諱榮祖曽祖諱應春祖諱徳新父諱詧字叔言<lb/>
<pb n="KR4e0080_WYG_004-26b"/>
洪武戊午應文學科授岳州儒學正妣王氏宋參知政<lb/>
事綯之後洪武壬戌十月十一日生先生於岳州叔言<lb/>
擢兵科都給事中以事謫戍五開時戍者不許偕親屬<lb/>
行先生甫三嵗隨母夫人歸依外氏而叔言訃音尋至<lb/>
夫人守節不貳紡績給衣食課子讀書先生性通敏過<lb/>
目輒成誦雖罹多故於窮愁無聊中亦能自奮勵但尫<lb/>
羸孱弱不任繼先人戍遠乃斂膝授徒於鄉三十年母<lb/>
子更相為命時軍政督急促補缺伍縣受文牒至四百<lb/>
<pb n="KR4e0080_WYG_004-27a"/>
七十母夫人日夜刻勵用財以自衛而堂兄瑀為之周<lb/>
旋維䕶得緩行宣徳間因清理俾戍附近𨽻鎮海衛籍<lb/>
總督武公惟徳雅敬愛先生嘗令其子餽問安否周文<lb/>
襄公恂如巡撫東南先生挾䇿言二十餘事切中時病<lb/>
舉衛學教授不就繼後巡撫者亦皆有書論世務所言<lb/>
不售乃自賦云胸中有長劍一日幾迴磨先生剛腸嫉<lb/>
惡而言必以忠信孝友重惜名檢於子弟尤諄誨親切<lb/>
為文抑揚反復曲折詳盡讀之愈繁而愈宻尤長於詩<lb/>
<pb n="KR4e0080_WYG_004-27b"/>
詩多闗風教道民情好惡而惻怛忠厚有少陵憂恤之<lb/>
心焉晚築室於小虞浦藝卉木蔬果題為逸老庵日以<lb/>
吟咏耕稼自娛而聲利紛華泊如也年雖高而耳目聰<lb/>
明矍鑠徤步出入未嘗乗輿馬勞物力一旦小有不安<lb/>
顧左右謂曰吾將逝矣早跋涉艱危勞苦萬狀瀕九死<lb/>
幸獲全遺骸於今日復何憾成化己丑正月癸未卒於<lb/>
正寢享年八十有八所著書若干巻野古集若干巻以<lb/>
老兵乏嗣得免繼補軍伍配胡氏有懿行再娶皆周氏<lb/>
<pb n="KR4e0080_WYG_004-28a"/>
亦先卒養女三人壻周智周常倪允而智壻劉偉常二<lb/>
子雍陸與允二壻邵祖及雍子周文傳皆能繼其醫業<lb/>
是年閏二月壬申塟鹿城先塋之兆武公與宗人隂陽<lb/>
訓術彦中為經理襄事而邵祖之父曽生狀行請銘余<lb/>
先君與先生中表兄弟夙相契合講道誼終日談不厭<lb/>
余嘗聞其緒餘迄今猶能記憶敢忘其陋而輒為議諡<lb/>
復銘其墓曰蚤罹世故多危疑中更困伏幾不支雖有<lb/>
利器將安施詩書之樂慰我飢文章節義慰我悲年垂<lb/>
<pb n="KR4e0080_WYG_004-28b"/>
九十志不移嗚呼先生後進師<lb/>
　　諡議<lb/>
有明成化五年正月癸未鈍庵龔先生大章以疾卒於<lb/>
家享年八十有八無子其宗人以敬暨隂陽訓術彦中<lb/>
為營喪塟塟於崑峰之南鹿城之下而門生弟子相與<lb/>
議諡以易其所以為名者謀及余且屬以諡議余謂士<lb/>
君子之行義顯而易見為可名則人皆能言之矣隱而<lb/>
難知者無以紀其志必資有識發潛啟宻使後人得以<lb/>
<pb n="KR4e0080_WYG_004-29a"/>
向慕庶幾其有不忘者存焉先生自少出入行陣冒死<lb/>
盡瘁而不忘所自犬馬識其故主言之未嘗不哽咽流<lb/>
涕然於窮途涸轍中能自奮勵務為有用之學匡濟之<lb/>
才屢見其所長以干時用卒亦知其莫能售也乃斂鋒<lb/>
鍔居恬易以鈍自處讀軒岐醫藥農圃樹藝之書為利<lb/>
人徇已之道尚名檢厚風化忠信孝義之談日不虛口<lb/>
世方以利名得喪為榮瘁先生語後進子弟曰女宜盡<lb/>
心於其親勿欺罔以窺祿貧賤憂戚命也處之有道在<lb/>
<pb n="KR4e0080_WYG_004-29b"/>
乎其人焉無他為也委順而已此其行誼於諡法寛容<lb/>
和平曰安好廉自克曰節夫虛中受益從容宴如和其<lb/>
氣不迫於事非安而何衣疏食糲苦學甘貧紛其身不<lb/>
逾其志非節而何於是崑山逸老沈魯題其窀穸之所<lb/>
曰鈍庵安節龔先生之墓僉曰宜哉遂議諡俾彦中子<lb/>
姪紱綬縉用刻於石托外孫周雍守之成化五年歲在<lb/>
己丑閏二月望日立<lb/>
　　傳　　　　　　　　　　　　　王執禮<lb/>
<pb n="KR4e0080_WYG_004-30a"/>
龔詡字大章號鈍庵洪武十五年生於岳州兵科公謫<lb/>
時纔三嵗母王氏盡瘁育之抵於成人年十七詣闕陳<lb/>
乞就伍時北兵日近因留京師守金川門建文四年六<lb/>
月十三日谷王開門迎降守者崩潰時詡年二十一嵗<lb/>
投戈慟哭回顧宫中火起傳言乘輿巽去詡即亡命出<lb/>
城徬徨郊外莫知所之乃變姓名稱王大章遯歸鄉里<lb/>
伺後興復已而知府姚善被執乃轉匿任陽大姓陳馬<lb/>
二家常言畜狗尚戀舊主况於人乎道及先朝事即悲<lb/>
<pb n="KR4e0080_WYG_004-30b"/>
不自勝時召捕補伍者甚急崑山四百七十人詡在其<lb/>
中義不欲往族人瑀隂為賂脫晦處二十餘年賣藥授<lb/>
徒以給朝夕人知王大章即所捕龔詧子也然憐其志<lb/>
尚無訐之者宣徳七年䝉恩例移附近鎮海衛終不就<lb/>
籍後周文襄公巡撫江南屈已下士咨詢民瘼因條上<lb/>
所宜興革二十餘事文襄以為賢屢薦署淞江太鎮衛<lb/>
學教授皆堅辭不去文襄躬親往勸始吐實謝却猶迫<lb/>
之不已乃曰某固非食祿之臣仕亦無害但今從明公<lb/>
<pb n="KR4e0080_WYG_004-31a"/>
辟舉則負往日城門一慟耳因泣下沾裳文襄感服嘆<lb/>
息而去無子不立繼嗣惟養兩女贅壻為倚至成化三<lb/>
年正月二十八日癸未壽終整衣端坐口誦大學首章<lb/>
而逝有白氣起屋極上衝霄漢自號鈍庵逸老詩名野<lb/>
古集生平忠憤時或不掩其鐵心行云我有胸中一塊<lb/>
鐵贈君鍛鍊成寶刀總然埋没不復用終使神光夜燭<lb/>
星斗高其話舊云誰知痛定還思痛毛骨於今尚悚然<lb/>
其有感云六十年來不平事至今提起便長號可以窺<lb/>
<pb n="KR4e0080_WYG_004-31b"/>
其藴矣吳文恪公訥深敬之門人私諡為安節先生是<lb/>
年閏二月壬申宗人紱縉為經理襄事塟儒學西先塋<lb/>
之昭𢎞治初年知縣楊子器立祠於富春橋下比嵗久<lb/>
湮没十一年祀之鄉賢隆慶六年詔書褒顯革除時忠<lb/>
臣義士劄下所在撫臣建祠表墓恤錄苗裔乃復立祠<lb/>
學宮之西近其母子塟處<lb/>
　　又　　　　　　　　　　　　　張大復<lb/>
龔詡字大章父詧官黄門以諌易儲事戍五開詡方三<lb/>
<pb n="KR4e0080_WYG_004-32a"/>
嵗時法嚴戍者不得以親屬行先逮公母子四人既就<lb/>
道多病亡而公最幼獨免會赦東歸遇黄門西楚道中<lb/>
匆匆泣别未久黄門死五開公從母依外家居春和里<lb/>
而勾伍之籍旁午於道積移至四百餘紙責縣官甚急<lb/>
頼宗人清惠公保持之母又多賣金自衛征發稍緩年<lb/>
十四白母詣闕候補得遼陽踰年建文君閔公直諫子<lb/>
又穉小不堪遠戍調守金川門公即金川門守戍時乃<lb/>
志在王室凜凜多匡衛之算靖難師起從軍淮隂㑹綂<lb/>
<pb n="KR4e0080_WYG_004-32b"/>
兵敗績力收餘衆復守金川壬午六月十三日靖難兵<lb/>
逼金川門谷王穗以門降守者奔潰公奮戈擿之不中<lb/>
低回走郊外冀得一當以安社禝俄宫中火起乘輿遜<lb/>
避始大慟遁去匿江隂常熟間然時聞竊竊追討聲夜<lb/>
走任陽寄馬陳二家二家故多藏書頗修朱家郭解之<lb/>
義乃匿公大囤中公即讀書其間上討皇古下漁百氏<lb/>
几榻盡穿多所纂述而又時時乘夜渡婁省母旁皇舊<lb/>
遊家冷吟孤嘯嘗有童汪非怯當年事為有慈親在故<lb/>
<pb n="KR4e0080_WYG_004-33a"/>
園之句讀者傷之仁宗即位詔寛軍伍公始仍侍母崑<lb/>
山而是時周文襄忱籍田江南具禮相就公為條上便<lb/>
宜二十事次序行之東南以安居無幾有詔調公鎮海<lb/>
軍而母王夫人卒公班白毁瘠孺慕終身自惟髫穉之<lb/>
年見比閭子皆有怙恃我獨何人春露秋霜感思深至<lb/>
觸事悲號幾回病絶母子甫合何辜至此既久之文襄<lb/>
欲處公師儒之任已定議蘇松間公不可文襄躬辟之<lb/>
公泫然曰即詡非食祿之臣仕亦無害但恐負徃日城<lb/>
<pb n="KR4e0080_WYG_004-33b"/>
門一慟耳遂去不復見築逸老庵虞浦上讀書鼓琴其<lb/>
中著野古集若干巻大都忠憤之氣光芒陸離不可磨<lb/>
滅云公身歴八朝年幾九<graphic n="KR1030" url="https://raw.githubusercontent.com/kanripo/KR-Gaiji/master/images/KR1030.png" mimeType="image/png"/>没齒沈淪綱常攸頼前際<lb/>
後際才有摠萃者焉<lb/>
　論曰揚子雲言君子在治若鳳在亂若鳳豈其為安<lb/>
　節先生言之也吾觀先生蓋經世之雄不遇蒙難既<lb/>
　明且哲以保其身要以還矢黄門不負天道而世之<lb/>
　論者逡巡觸諱不欲正明其當日投戈歸田之槩編<lb/>
<pb n="KR4e0080_WYG_004-34a"/>
　籍隱遯不知就所著書已見行事非獨埀空文以自<lb/>
　雄者也文襄百世之澤藉有先生亦少槩見矣穆廟<lb/>
　神聖首詔䘏錄壬午諸臣故先生得在廟食之列當<lb/>
　時撫臣張佳𦙍抗疏請祠張黄門棟始得盡傳其事<lb/>
　無所避諱此所謂景星鳳凰爭先睹之為快者耶嗟<lb/>
　乎五開百年之目至是可瞑而建文皇帝故不乏王<lb/>
　宮守衛士矣天道神明焉可誣哉當撫臣題祠時江<lb/>
　右龍宗武實署先生事其詞曰龔詡至性天植篤忠<lb/>
<pb n="KR4e0080_WYG_004-34b"/>
　義於童穉之年高標代希挺耿介於阨窮之日身非<lb/>
　官守痛國難而悲慟無窮運屬天移矢臣綱而堅持<lb/>
　罔變至於藏名易姓竄伏江鄉辟聘數臨力辭不起<lb/>
　方之周武應天順人而夷齊獨恥食其粟真可謂千<lb/>
　古同節者也及攷伊父以直諫死遠戍伊母以氷節<lb/>
　撫孤童孝義忠貞一門並萃豈非蘭生幽谷無人自<lb/>
　芳者耶其視死事諸臣雖得禍不如其慘而抗志各<lb/>
　極其崇慷慨殺身從容就義故難以優劣論矣於是<lb/>
<pb n="KR4e0080_WYG_004-35a"/>
　撫臣是其議請於朝制曰可<lb/>
　　畫像贊　　　　　　　　　　　吳　瑞<lb/>
不絶其名而絶其嗣與林和靖同而先生則三娶乎妻<lb/>
不昌其身而昌其詩與孟貞曜同而先生則不忘乎時<lb/>
其容之和藹乎陽春三尺之童可與俱其介之峻巍乎<lb/>
華嶽萬夫之勇不可移此其所以生稱逸老没諡安節<lb/>
而可為百世之師者也<lb/>
　　又　　　　　　　　　　　　　王曰敏<lb/>
<pb n="KR4e0080_WYG_004-35b"/>
幼罹父難克遵母教長從正學力任師道儒言儒行深<lb/>
衣幅巾逍遥鄉里儀表縉紳其糓不辰美玉韞匵行稱<lb/>
乎諡壽享乎福嗚呼先生世冑黄門雖曰乏後身死名<lb/>
存<lb/>
　<lb/>
　<lb/>
　<lb/>
　野古集附録<lb/>
</p>
<p>
</p>
  </div></body>
</text>\m</TEI>