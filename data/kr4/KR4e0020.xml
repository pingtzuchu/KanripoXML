<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>白雲稿巻一</head>
    <p>
<pb n="KR4e0020_WYG_001-1a"/>
欽定四庫全書<lb/>
　白雲稿巻一　　　　　　　明　朱右　撰<lb/>
　　騷賦<lb/>
　　　廣琴操十首<hi>并序</hi>
　操者操也君子操守有常雖窮阨猶不失其操也其<lb/>
　音節固古詩騷辭之體然詩以興騷以怨操以操作<lb/>
　廣琴操廣云者題義因韓子之舊也<lb/>
　　將歸操孔子之趙聞殺鳴犢作<lb/>
<pb n="KR4e0020_WYG_001-1b"/>
河之深兮誰將厲之河之淺兮誰將掲之河洋洋兮不<lb/>
我濟之竭澤以漁兮蛟龍辟之覆巢殀胎兮鳯凰去之<lb/>
夫人有知兮予實類之九州博大兮將予遂之<lb/>
　　猗蘭操孔子傷不逢時作<lb/>
習習谷風以隂以雨巖穴幽阻誰其晤語猗蘭之芳煜<lb/>
煜其光不我珮服昊天孔明子如好修維我之求子如<lb/>
不好於我何郵<lb/>
　　龜山操孔子以季桓子受女樂諫不從望龜山而<lb/>
<pb n="KR4e0020_WYG_001-2a"/>
　　　作<lb/>
維龜有山造初鴻濛自龜之東淮夷來從膏澤既施草<lb/>
木實多周公上天奈龜山何<lb/>
　　越裳操周公作<lb/>
天之聰兮瞶瞶其音天之明兮窅窅其深天之仁兮實<lb/>
臨下民文王在上兮於穆不已浩浩其天兮時暘時雨<lb/>
越裳來臣兮萬物斯覩<lb/>
　　拘幽操文王羑里作<lb/>
<pb n="KR4e0020_WYG_001-2b"/>
羑之隂兮罘罘羑之室兮幽幽嗟室之人兮為死為囚<lb/>
匪維伊愆兮實我之郵日月有明兮容光勿留<lb/>
　　岐山操周公為太王作<lb/>
自邰有家於夏之先克承勿怠𤓰瓞綿綿開我邠宇衍<lb/>
我宗禋嗟狄之人敢乘以奸彼岨矣岐將遂於遷既有<lb/>
我土勿戕我民<lb/>
　　履霜操尹伯竒無罪為後母譖而見逐自傷作<lb/>
驅車驅車車行無遲兒在中野父寧不悲驅車驅車車<lb/>
<pb n="KR4e0020_WYG_001-3a"/>
行無違兒當有母孰使兒饑天生衆民罔不同仁風雨<lb/>
霜露實活我人民生有知以順天賦<lb/>
　　雉朝飛操牧犢子七十無妻見雉䨇飛感之而作<lb/>
雉于飛山之陲孤雄啄羣雌隨雉于飛音下上隂陽和<lb/>
鳴聲暢胡我人朝出薪入無家徂嵗年<lb/>
　　别鵠操商陵穆子娶妻五年無子父母欲其改娶<lb/>
　　　其妻聞之中夜悲嘯穆子感之而作<lb/>
黄鵠䨇飛朝隨莫歸山川悠邈不女乖離今當乖違且<lb/>
<pb n="KR4e0020_WYG_001-3b"/>
復徘徊女啄女飲毋使女悲<lb/>
　　殘形操曾子夢見一狸不見其首作<lb/>
狸維獸不見其首我夢之形吉凶曷究式協于占載觀<lb/>
其繇曰修爾躬自天之佑<lb/>
　古琴操十有二韓子去其二而取蔡中郎琴操事跡<lb/>
　作十操予嘗讀而悲之見韓子有志周孔而惜夫時<lb/>
　不值也特著其辭以自表見觀其托意命言實邁徃<lb/>
　代比讀朱君伯賢廣琴操其所見又出人意表非徒<lb/>
<pb n="KR4e0020_WYG_001-4a"/>
　擬而作也將歸操曰九州博大兮將予遂之聖人待<lb/>
　天下之心也猗蘭操曰子如好修維我之求道在躬<lb/>
　也子如不好於我何郵安於命也用行舎藏誠在人<lb/>
　而不在已矣龜山操曰周公上天奈龜山何則國家<lb/>
　之治否實存乎其人拘幽操曰日月有明容光弗留<lb/>
　輔相之蔽也岐山操曰既有我土毋戕我民太王之<lb/>
　志也履霜操曰民生有知以順天賦天下之為父子<lb/>
　者定矣殘形操曰曰修爾躬自天之佑君子唯自修<lb/>
<pb n="KR4e0020_WYG_001-4b"/>
　而已爾吁兹非有以廣韓子之意與先民有言文章<lb/>
　不關世教不作可也伯賢讀書力行垂三十載著述<lb/>
　甚盛若廣琴操作於韓子之後立言尤難其宜與古<lb/>
　人並傳哉自予嗜學好修每恨不得友天下善士况<lb/>
　上論世而友之乎然予亦悲其志之不達也操成嘗<lb/>
　過予歌之嗚嗚感慨不能禁而辭則止乎義命者也<lb/>
　因志末簡俾來者有考焉汾陽郭公葵識<lb/>
　　讀廣琴操　　　　　　天台劉仁本羽庭<lb/>
<pb n="KR4e0020_WYG_001-5a"/>
朝陽有異士曾造重華庭一鼓南風曲萬物為和平東<lb/>
姬及漢晉秦楚無餘聲彼或怨以怒又或淫而傾素絃<lb/>
不為理千載懷幽貞美哉昌黎伯掇拾風雅英頎然作<lb/>
十操擬托周孔名辭情或微隠古意誰能徴抱琴適東<lb/>
海乃遇鄒陽生廣操一紬繹援琴為我聼三嘆有遺音<lb/>
始足擴其情天地既寥廓日月行清明夜忽夢聖哲吾<lb/>
衰感精靈起謝抱琴士伐木何丁丁長揖出門去幽思<lb/>
秋冥冥<lb/>
<pb n="KR4e0020_WYG_001-5b"/>
　　九規<lb/>
　九規者鄒陽生朱右之所述也生居貧學道篤志力<lb/>
　行雖窶乏不以動於心每披閲圖籍即研精覃思不<lb/>
　得不饜日有腴味則接物寓言必於爾發之自謂樂<lb/>
　之終身何自信之深也嘗擬離騷九篇以規已誨友<lb/>
　教盖未敢與知道者言抑祇以規警云爾其辭曰<lb/>
惜逝日之無因兮悵發憤而抒情帝賦予其不薄兮曰<lb/>
降𠂻之至靈何人生之長勤兮不保神明之所居走一<lb/>
<pb n="KR4e0020_WYG_001-6a"/>
市而三丫兮甘蕪穢而弗治下喬木入幽谷兮紛雜揉<lb/>
乎薰蕕不自知其為黄鵠兮廼與鷄鶩而沉浮殷太甲<lb/>
之不悟兮宗社將就於顚危秦穆拂諌出師兮終噬臍<lb/>
以害追春秋儵儵逓序兮忽朝曦之向夕往者余弗及<lb/>
兮庻㡬乎來者之可復願蘧瑗之寡過兮覺今是而昨<lb/>
非也顏氏子之克已兮惟日進乎善㡬也軼埃風以邁<lb/>
流俗兮庶幾修吾之初服絶斧斤滋萌<graphic n="KR2305" url="https://raw.githubusercontent.com/kanripo/KR-Gaiji/master/images/KR2305.png" mimeType="image/png"/>兮願依往聖<lb/>
之遺則<lb/>
<pb n="KR4e0020_WYG_001-6b"/>
　　右惜逝<lb/>
鼂秣車於崑崙之墟兮余將造乎南華厯沅湘登九疑<lb/>
兮竊怪夫楚平之不化精誠悃悃竭以忠兮何君父之<lb/>
不予聼江渾浩以無極兮山崚嶒而晦冥蒼松夭矯以<lb/>
冬楙兮上㧞直而参天置梁柱而雧萊蒿兮謂厦屋之<lb/>
已安菉葹薋以盈要兮棄椒蘭而不服膏沭為誰施兮<lb/>
恬羣醜之碌碌白日昭昭西南馳兮豈容光之不及繄<lb/>
予生其何惜兮危余行之岌岌小丈夫其何知兮竟悻<lb/>
<pb n="KR4e0020_WYG_001-7a"/>
悻而弗顧託巽言以怨慕兮兾君心之一悟也誠反予<lb/>
於皇度兮抑宗禩之永固也子胥忠以䜛黜兮關逢正<lb/>
而葅醢比干直以㤀身兮終然剖心而弗悔余豈不察<lb/>
以駭俗兮帝詔予其敢違也茍予行之一迷兮雖九死<lb/>
亦奚爲也終欝悒而不伸兮廼怊怳而逺逰保天地之<lb/>
清真兮與造化以為儔弔曰夫子之生兮日月為光不<lb/>
容其奚傷夫子之死兮江海為東不化其曷從夫子之<lb/>
去兮㡬年於兹頹波靡靡兮日以滋吾將起子兮以為<lb/>
<pb n="KR4e0020_WYG_001-7b"/>
之師<lb/>
　　右弔郢<lb/>
倚櫂歌兮丹丘隔塵凡於下土上寥廓兮無聞下嵺栗<lb/>
兮無語朱衣絳節兮金莖清路漫漫兮夜氣平羣動息<lb/>
兮神生六鑿天游兮百體以寧埜閴寂兮無人山蕭條<lb/>
兮無獸載霛魄而遐舉兮魂熒熒以宿留丹丘人兮告<lb/>
予無晝夜兮常自虚出兊入坎兮升明都嘉炎徳兮烹<lb/>
飪以時精氣入兮麤穢除質銷鑠兮神胡居超天駟兮<lb/>
<pb n="KR4e0020_WYG_001-8a"/>
河之渚濯七香兮縣圃辛夷丹兮桂户抱白玉兮拊天<lb/>
鼓洎帝鄊兮達君父充塞天地兮爰得我所<lb/>
　　右倚櫂<lb/>
騎箕尾兮乘𤣥雲援北斗兮扣天門九重邃兮不可㠯<lb/>
達厯析木兮問津河西兮帝子河東兮天孫進退五緯<lb/>
兮扶兩輪搜𤣥抉微兮擘混淪導予共躡天地根靈衣<lb/>
兮被被皇剡剡兮陸離挾天風兮邁往高駝翔兮安驅<lb/>
東方杓携兮蒼龍開明堂兮與天通䇿右驂兮抵閣道<lb/>
<pb n="KR4e0020_WYG_001-8b"/>
祝融勾芒兮景從文昌兮致予敬令謁者兮為予傳命<lb/>
紫宫卿輔兮迎予龍旂央央兮十二乘天威兮咫尺拜<lb/>
玉墀兮道予臆皇風敭兮達下國躋斯民兮惟皇之極<lb/>
　　右騎箕<lb/>
予嘗探至幽以自見兮莫惟此之著也藐至賾而無聞<lb/>
兮亦惟顯之故也予不知其理之𤣥逺兮問大微之所<lb/>
自也帝昭昭其弗祕兮遂告予以類也曰鬼神可見而<lb/>
不可名兮無微不入無幽不明兮予善體物究其精兮<lb/>
<pb n="KR4e0020_WYG_001-9a"/>
日監在兹用其誠兮直養爾神勿自欺兮焄蒿悽愴自<lb/>
不可以遺之兮亂曰春溶溶兮浩蕩秋蕭蕭兮寥廓陽<lb/>
煦兮花開風動兮木落百里兮震驚九臯兮鳴鶴無往<lb/>
兮不存又無幽兮不灼嗚呼神之格思兮不可以度<lb/>
　　右探幽<lb/>
襲祖徳之義方兮言至近而弗欺仰先哲之𤣥訓兮道<lb/>
彌高而弗遺處仁里之安宅兮敢顚沛於湏臾灊服膺<lb/>
於不忘兮廼較計其錙銖得行藏於用舍兮羗焉與乎<lb/>
<pb n="KR4e0020_WYG_001-9b"/>
已為莘摯畊於大漠之野兮樂堯舜以自資五就湯五<lb/>
就桀兮匪𤣥聖其誰能起天乙湯而放太甲兮又何損<lb/>
益乎後來傳説之托辰星兮將胥靡以終老託幽夢之<lb/>
斯須兮又中興乎帝造山有木兮木有枝樂有瞽兮瞽<lb/>
有相天民寄兮君師微斯人兮奚所尚太公望之鼓刀<lb/>
兮遭周文而遂舉殷宗豈無賢箕兮忍囚奴而棄予顧<lb/>
用舍之在人兮於吾道兮何與生民兮無辜塗炭兮水<lb/>
火仁者兮疚心欲援之兮不可徒皇皇欲何之兮抑天<lb/>
<pb n="KR4e0020_WYG_001-10a"/>
命之有在退自修以立言兮廼垂範乎萬載誶曰君子<lb/>
出則咎䕫兮入則簟瓢以自安縱小試而遽舍兮吾將<lb/>
擬乎顔淵<lb/>
　　右擬淵<lb/>
天之何為建杓携而行秋兮司令於清商木揺揺兮變<lb/>
衰風嫋嫋兮飛揚試登山而臨水將歸問兮西皇魂一去<lb/>
兮欲神心忡忡兮倍思君倚秋櫂而濯滄海懷三湘之<lb/>
故人感余心之縹緲兮與秋氣而溶與念佳期兮莫由<lb/>
<pb n="KR4e0020_WYG_001-10b"/>
思無限兮凝竚鳥何萃於林中魚何逰兮水澨哀人生<lb/>
之須臾廼無知而逺逝龍蟄霛兮江潭水流寒兮歸海<lb/>
何逆旅之不聞廼委心而不改日慘澹兮愁人雲横秋<lb/>
兮迎予問王子於江臯弔帝妃於湘渚悲宋玉之髙唐<lb/>
抒衛情乎淇水燕翩翩兮高辭蟬寂寞兮無語曷申旦而<lb/>
不寐與蟋蟀兮為伍春不留兮時不停暑既徂矣夏氣<lb/>
平秋不歸兮可奈何馳波東逝兮何時盈獨不悟而自<lb/>
憐兮羈旅廓落無友生思故鄊之君父增悵怳以懐憂<lb/>
<pb n="KR4e0020_WYG_001-11a"/>
歸去來兮世路不可以久託些行當攬清秋採藥於丹<lb/>
丘<lb/>
　　右歸來<lb/>
青陽開闢萬物遂只根荄畢達濡雨露只發榮敷華盡<lb/>
純粹只神無離舍生邪惡只神兮歸來神無東東夷東<lb/>
頭海作市魚龍覆舟不可止只盛夏楙豫靡所傷只就<lb/>
實登成百靈饗只離宫赫奕神無行只神兮徠歸神無<lb/>
南南方朱鳥赤潑血腥風炎熾不可歇只西顥沆碭秋<lb/>
<pb n="KR4e0020_WYG_001-11b"/>
氣愴只隂凝冰堅漸不可長只閉門息旅絶行幸只神<lb/>
無出舍遇象罔只神兮徠歸神無西西谷流沙水又弱<lb/>
豺虎咬人馬得却只凌隂盖藏天地萌只草木盡脱仁<lb/>
心生只幽都寒龜多黨與只神兮歸來入室處只白日<lb/>
西馳旦將暮只神兮徠歸毋使謬迷失故路只東方大<lb/>
星將啓明只牛羊盡斃逺在旁只清氣漫漫帝與語只<lb/>
神兮無出遇斧斤只中夜中夜神毋行只神既歸來守<lb/>
玉房只反吾㤗初復其常只敬直無害五性光只虚明<lb/>
<pb n="KR4e0020_WYG_001-12a"/>
洞達徳乃臧只神兮歸來坐明堂只日飲沆瀣餐正陽<lb/>
只赫輝五采爛天章只聲律身度尺寸良只部伍卒徒<lb/>
大以剛只何適非路恬無方只本乎自然道乃昌只千<lb/>
秋萬嵗天下王只<lb/>
　　右小招<lb/>
逑道統本庖犧滎馬示象天所基聖人以畫如指諸掌<lb/>
何熈熈迨有熊道乃公舟車利器民肇通衣裳棟宇律<lb/>
厯度數垂無窮放勲立民皥皥上朞周運釐人道鴻水<lb/>
<pb n="KR4e0020_WYG_001-12b"/>
墊害鯀功弗就殛羽堡堯授姚舉衆賢禹咎在廷信任<lb/>
專萬民乃粒九韶來鳯三苗陖舜禅禹啓續似繼志傳<lb/>
業保孫子帝降王天下之勢日趨下桀不軌敺民去愚<lb/>
闇愚闇棄爾祖天乙相時應天順人有慙懼阿衡輔帝<lb/>
太甲敗度縱禮聼藐藐未逺亟反改過處仁斯道廓聖<lb/>
賢作武丁興胥靡出相治化成一時㑹遇誥命以正聖<lb/>
學明世之灾棄賢父姜夷逺辟西伯圉武王赫怒八百<lb/>
軍師㑹牧野世之塞往而復大易重明闌皇極姬旦繼<lb/>
<pb n="KR4e0020_WYG_001-13a"/>
之制禮作樂民懐德述道統而已矣已而不墜在下士<lb/>
鳯鳥不至洛不出書麟乃死麟既死假魯史春秋茟削<lb/>
視天子尊王黜覇命徳討罪亂賊弭刪書詩繫十翼窮<lb/>
而在下道逾直儀範百王教化萬世流罔極顏氏夭軻<lb/>
不時立言軌物綱常持君子由之百姓日用而不知千<lb/>
載下六經明君子有作百姓寧眀徳慎罰國家大治四<lb/>
海平<lb/>
　　右述統<lb/>
<pb n="KR4e0020_WYG_001-13b"/>
　　弔賈生賦<lb/>
　賈生遇而復毁卒不見用有大志不得盡施於時竟<lb/>
　憂懣哭泣以殁為文弔之<lb/>
恭承間氣兮大賢天縱明王不作兮怠棄三統文章經<lb/>
國兮痛哭規諷獨倡寡和兮不能從衆材大無偶兮世<lb/>
莫為用嗚呼夫子兮何獨使余之悲慟世溷濁而不分<lb/>
兮螭龍蝘蜓御濮便姢兮九韶博衍鸞鳯髙逝兮鷃雀<lb/>
堂壇羣愚滿庭兮賢良日逺大儒逆斥兮嗇夫佼善謂<lb/>
<pb n="KR4e0020_WYG_001-14a"/>
䕫無能兮微蚿婉娩卞薛無知兮懷塊自衒於乎夫子<lb/>
兮竟罹此變嗚呼哀哉行或尼沮兮何為亡故用而毁<lb/>
兮天馬振迅渥洼之渚兮鯤鵬搏揺瀚海風雨兮驪龍<lb/>
遺珠照耀天下兮神龜負文九疇攸叙兮嗟若夫子三<lb/>
代該輔兮摯旦上天世莫與伍兮於乎哀哉杞梓連抱<lb/>
兮執斧䄂手良璞萬鎰兮玉人卻走騏驥逸羣兮轡御<lb/>
徒後巨舟乘風兮楫者坐受命世大材兮履昌是就夏<lb/>
殷忽沒兮時非吾有吁嗟蹭蹬兮孰為此醜有大志而<lb/>
<pb n="KR4e0020_WYG_001-14b"/>
不伸兮千載誰偶誶曰已矣世其莫吾知兮子獨欝悒<lb/>
其誰尤時之不吾遇兮志之不盡施用行舍藏兮嗟憂<lb/>
泣其欲奚為獨不見夫黄鵠之高舉兮遭矰繳而羅之<lb/>
麒麟之不羈兮鉏商獲以糜之謂仁者之必信兮世無<lb/>
伯夷賢正之必容兮孔孟以治傅説列星兮巖築胥靡<lb/>
寗越疾歌兮牛下單衣吕望之鼓刀兮非熊非羆將老<lb/>
死於渭磻兮殷民曷懐箕子之忠諌兮終於囚累洪範<lb/>
之不陳兮吾將曷歸嗚呼噫<graphic n="KR1077" url="https://raw.githubusercontent.com/kanripo/KR-Gaiji/master/images/KR1077.png" mimeType="image/png"/>物固各有遇兮遇固各<lb/>
<pb n="KR4e0020_WYG_001-15a"/>
有時吾道之在人兮俟天定而弗違出則棄咎兮入而<lb/>
莘野之夫楚萊之廬達固大行兮窮獨離居樂天知命<lb/>
兮顏氏庶㡬吁嗟夫子兮曷獨為爾之憂悲彼尋常之<lb/>
詭遇兮孰為之範我馳驅也循狗茍而未遑兮夫何抑<lb/>
爾之逺思也生民之不幸兮堯舜遠而遂使夫子兮汨<lb/>
没逢灾匪皇天之憗遺兮實人事之弗基若夫人之有<lb/>
知兮吾將指三代以為期<lb/>
　　豫齋賦<lb/>
<pb n="KR4e0020_WYG_001-15b"/>
　上虞王先生萬石闢室白馬湖上扁曰豫齋日寄傲<lb/>
　其中端介自守和易近人深有得處豫之道鄒陽生<lb/>
　過而賦之其詞曰<lb/>
繄予生之有涯兮恒和懌而豫如言誾誾其彌章兮行<lb/>
抑抑乎容儀構清齋以啟處兮澹怡神而自得匪雕榱<lb/>
而藻棁兮匪翬飛而鳥革楹不踰於尋尺兮高不加於<lb/>
簾登睇噲噲其虚明兮庶君子之攸寧時方春之熈煦<lb/>
兮萬類繽其並毓木欣欣以滋榮兮禽鳥喈喈於林麓<lb/>
<pb n="KR4e0020_WYG_001-16a"/>
風與日之妍媚兮上浩渺其無際妙中和之同流兮激<lb/>
予𠂻而夙契顏氏子之克已兮樂簞瓢而不改曾㸃舞<lb/>
雩而詠歸兮志亦於焉而有在嵗儵儵其逓序兮老冉<lb/>
冉而將至何人生之長勤兮終幽憂而煩瘁卬羲文之<lb/>
𤣥淵兮發矇瞶而先覺垂豫象之昭昭兮玩卦辭以求<lb/>
索維六二之貞吉兮介如石而不昧初以鳴而窮㐫兮<lb/>
三以盱而遲悔守志節之中正兮豈矜肆之敢持也逸<lb/>
則怠而行虧兮徒猶豫而狐疑也明得失於動静兮將<lb/>
<pb n="KR4e0020_WYG_001-16b"/>
居易而俟命内兢兢而自省兮日愉怡乎性情或曵杖<lb/>
於南山之陲兮或息耕於西疇松栢蔚其葰楙兮秔稌<lb/>
芃芃而有秋等富貴於鴻毛兮視外物猶敝屣也聲色<lb/>
不蠱於吾中兮貨利毋累吾志也既上交而不諂兮又<lb/>
下交而不凟庶先㡬之明决兮願依往哲之遺則誶曰<lb/>
鼂釣於湖兮維鬵有魚莫采於山兮維肴有𬞞左圖與<lb/>
書兮右琴與壺悦親朋之攸叙聊卒嵗而戲娛容與兮<lb/>
徜羊幸人世兮夀而康安吾分之有定隨所遇而行藏<lb/>
<pb n="KR4e0020_WYG_001-17a"/>
　　震澤賦<lb/>
　按禹貢震澤底定在揚州之域説者謂太湖也國語<lb/>
　太湖韋昭注即五湖也書謂之震澤爾雅謂之具區<lb/>
　周官職方揚州藪曰具區浸曰五湖又似與之不同<lb/>
　吳越春秋又名笠澤吳地記云五湖者菱湖游湖莫<lb/>
　湖貢湖置湖漢貨殖傳吳有三江五湖之利太史公<lb/>
　自序亦云登姑蘇望五湖愚意震澤以其震蕩不定<lb/>
　而名具區以其既定而草木藪聚為義而五湖者又<lb/>
<pb n="KR4e0020_WYG_001-17b"/>
　太湖東岸五灣瀦水之别溆今已連属已春秋時以<lb/>
　為笠澤漢傳吳志指為五湖皆即今之太湖是也于<lb/>
　是推本作震澤賦以極庻類之繁衍明禹德於不㤀<lb/>
　其辭曰<lb/>
客有鄒陽生號逺逰公子俶儻玫瑰超竒㧞偉依白雲<lb/>
之翩翩峩危冠之韡韡神怳怳以欲逸風飄飄而凝佇<lb/>
於是上㑹稽探禹穴訪遺踪超洞壑軺車前驅輜重紛<lb/>
錯王子進之以笙鶴江令贈之以芍藥遂乃揚颿錢塘<lb/>
<pb n="KR4e0020_WYG_001-18a"/>
鼓檝中吳將欲窮覧山川壯逰江湖造松陵主人而驩<lb/>
然從予主人曰子號厯覧亦嘗聞澤薮之大有三萬六<lb/>
千頃者乎生曰未也可得而聞與主人曰唯唯夏后震<lb/>
澤周曰具區下属三江實為五湖右接天目宣領出谿<lb/>
之原左通松婁中江入海之洳衆流之委羣利之儲苕<lb/>
谿出其南溧水經其西五灣瀦其東埀虹界其隄流甘<lb/>
泉之清液隠雪灘於北隈洞庭中起林屋天開渺彭蠡<lb/>
吞雲夢駕雷夏軼孟豬杳不知其㡬千里之為逺疇能<lb/>
<pb n="KR4e0020_WYG_001-18b"/>
計之三萬頃而有餘其澤則汪洋灝汗洶湧奫潾瀰漫<lb/>
涬溟渙渙沄沄流飇吹波結絡龍鱗日光玉潔澄泫氤<lb/>
氲清瀾凝漪錦花成文浪濤噴濆澎湃汯𥻘出雷騰蛟<lb/>
蒸雨生雲呼吸隂陽吞吐乾坤如潮汐之不測或蚤莫<lb/>
而異觀飛揚蕩薄迅澓汨淪千態萬狀不可殫論其薮<lb/>
則碧沙曼衍黄石平鋪萑葦蒹葭白蘋青蒲荇芹蕰藻<lb/>
茭菰荻蘆蔓菁杜若江蘺蘼蕪芡實鷄頭草長龍須芰<lb/>
荷翠沃蓮藕芬敷衆物居之何可勝圗其土埂則塗泥<lb/>
<pb n="KR4e0020_WYG_001-19a"/>
微露埤濕就乾葴菥藨蒿茝芷蘅蘭昌蒲馬千荃蓀射<lb/>
干堤楊絮白水桞葉丹蘋蓼早緑榆楓菓殷朱橘火齊<lb/>
黄甘金丸連枝並秀駢集乎其間爾乃周流梗㮣溥覧<lb/>
斕斑兩兩相峙欝乎崇山其山則層巒崐崘叠嶂嶙峋<lb/>
岑嶔叅差如陵如墳崔嵬<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>崒陂陁紏紛上㧞仞岡下<lb/>
臨湄濆控地軸以磅礴逐水曲而折旋馬跡屹立以嶷<lb/>
嶷翠峰峻㧞以盤桓戞浮雲之流景俯蛟龍之深淵空<lb/>
谷谽谺以無底磴道宛蜒而相連其中乃有奉真之祠<lb/>
<pb n="KR4e0020_WYG_001-19b"/>
供佛之堂琳宫道館梵宇禪房煙雲緲繞金碧焜煌黄<lb/>
冠緇衣往來而徜徉談𤣥讚空學幻言哤或高堂以演<lb/>
𤣥或擊鮮而稱觴駕白魚之飛艎泝重洑之流光水產<lb/>
則粘蠔旋螺土蛤石花<graphic n="KR1515" url="https://raw.githubusercontent.com/kanripo/KR-Gaiji/master/images/KR1515.png" mimeType="image/png"/>鱧鯽鯉鱖鱮鱨鯋縮項之鯿<lb/>
頳尾之魴細鱗之鱸紫甲之蝦稲蟹盈尺巨黿專車長<lb/>
鮫潛䲔穹龜靈鼉周游涵泳其樂無涯羽禽則晨鵠莊<lb/>
雞鶄鸛鳧鷖鵁鶼鴇鶂鸂䳵鶬鷀羣鴻來賓陽鳥攸居<lb/>
鴐鵞逺舉鷗鷺忘機王雎並騖屬玉交飛振翮刷羽以<lb/>
<pb n="KR4e0020_WYG_001-20a"/>
敖以嬉來如雲集去如煙晞若乃絶岸之濱漸水之石<lb/>
或伏或倚或卧或立或方如珪或圓如璧或矗如峰巒<lb/>
或平如几席或滑若胠肪或亷若劒㦸或赭而赤或蒼<lb/>
而碧或縞如玉或黝如漆為中流之砥柱若逆河之碣<lb/>
石怪怪竒竒熒熒礫礫斯又天造之神工而出於兹水<lb/>
之蕩激也思昔夫差競覇圗勲鏖戰於此勝負未分旌<lb/>
旗蔽空舴艋如雲始魚鼈以為樂終麋鹿而成羣廼若<lb/>
歸釣之徒著書之士去國鴟夷汎舟西子亦復渺渺滄<lb/>
<pb n="KR4e0020_WYG_001-20b"/>
波茫茫白水主人之辭未終鄒陽生肅乎改容喟然嘆<lb/>
曰甚矣世道逾下而人心之不古也吾子好學頗識典<lb/>
䇿不求職方之經邦而盛稱兹澤之庶殖不思禹蹟之<lb/>
胼胝而徒嘆英賢于戰國皆非所以極遊覧之願望而<lb/>
擴夫五性之至德也遐思往古擊節太息請即主人所<lb/>
聞而陳予所得嗚呼噫嘻浩蕩方盛懐襄未平九域混<lb/>
而莫辨百潦壅而不行支祁崛强於淮甸天吳披猖於海<lb/>
滇時維兹水震蕩靡寧浡浡洶洶砉砉轟轟疑撼天而<lb/>
<pb n="KR4e0020_WYG_001-21a"/>
動地猶駕雷而鞭霆類不周觸而天柱折若巨鼇抃而<lb/>
洲島傾斯震之澤所以錫名也迨夫九載既南庻土交<lb/>
正波神受職川后奉令應龍畫地以效功庚辰持㦸而<lb/>
制命導吳淞以安流别淮海而表境於時澤安其所水<lb/>
順其性鳴者自停動者自静斯震之澤所以底定也千<lb/>
載而下美哉禹功昏墊之害既逺灌輸之利無窮故漁<lb/>
人舟子之出入豪商薄宦之經從擊檝鼓浪引㠶隨風<lb/>
莫不連檣接舳往來乎其中斯又具區之藪以萬民惟<lb/>
<pb n="KR4e0020_WYG_001-21b"/>
上之供也方今海㝢清明朝廷寧謐内宣教化外修貢<lb/>
職農安其耕女效其織工業其習商估其直士守遺經<lb/>
民食餘力風不揚波水不濫泆方鎮以寧土地墾辟開<lb/>
禹之疆廣禹之績是以九州之外咸仰聖育沾濡乎仁<lb/>
義涵泳乎道徳浹洽恩波沐浴膏澤漸摩浸潤流衍洋<lb/>
溢天無亢燥之灾人樂沃土之俗試言其故則辟雝湯<lb/>
湯聖化行矣靈沼洋洋聖澤汪矣御溝溶溶生意茫矣<lb/>
溥徳川流達要荒矣下視一隅寧不隘杯水於㘭堂矣<lb/>
<pb n="KR4e0020_WYG_001-22a"/>
主人於是聳乎樂聞憮然自失仰神功之長存慨餘子<lb/>
其何益相與鼓枻乎滄浪曽不蒂芥於胸臆乃起為詩<lb/>
歌以頌徳詩曰<lb/>
　於赫禹功配天比隆生我遺氓宅我土中原隰畇畇<lb/>
　江漢為東萬世永賴維禹功是崇於皇禹徳立我民<lb/>
　極手胼足胝救焚拯溺鑿井而飲耕田而食靡謝天<lb/>
　功焉知帝力於昭太上示民以應眷佑我皇與民立<lb/>
　命開禹疆土繼禹作聖其混合四大維民之正於穆<lb/>
<pb n="KR4e0020_WYG_001-22b"/>
　聖皇維上帝不常敬哉有土亹亹弗敢康五嶽四凟<lb/>
　七澤九岡罔不修其職來享來王來享來王受天之<lb/>
　祐於萬斯年睠我有土有土有民有子有孫有引勿<lb/>
　替以頌兹文<lb/>
　　麒麟閣賦<lb/>
　大漢甘露二年海宇静謐國家無事邊鄙四裔罔不<lb/>
　賓服臣順於朝上乃思股肱之美贊翊惟勤詔繪一<lb/>
　十一臣於麒麟閣仍署官爵姓名曰大司馬大將軍<lb/>
<pb n="KR4e0020_WYG_001-23a"/>
　博陸侯霍氏大司馬衛將軍富平侯張安世車騎將<lb/>
　軍顔頟侯韓增後將軍營平侯趙充國丞相高平侯<lb/>
　魏相博陽侯丙吉御史大夫趙平侯杜延年宗正陽<lb/>
　城侯劉徳少府梁丘賀太子太傅蕭望之典屬國蘇<lb/>
　武用旌忠良昭乃勲烈俾垂型世世臣幸際昌期仰<lb/>
　瞻盛舉抃躍之餘謹拜手稽首而獻賦曰<lb/>
客有鄒陽生覧四極放東瀛道出褒斜憇於西亰造司<lb/>
馬大夫而問曰盖聞聖王之統御也道徳以為澤禮義<lb/>
<pb n="KR4e0020_WYG_001-23b"/>
以為輿動不謀身侈靡是規土木不作丹堊弗施今年<lb/>
命左馮翊右扶風即麒麟而繪像而粉餙乎儀容擾庶<lb/>
役鳩衆工務美麗壯觀而為是不急之功恐非所以示<lb/>
外夷宣皇風䝉竊惑焉大夫莞而笑盱衡而言曰何客<lb/>
惑之滋甚耶客不逺千里觀光上國覧宏規之博大而<lb/>
終莫之所得將君臣以自私而不知報功以崇徳敢述<lb/>
一二請留更僕主曰唯唯大夫曰在昔季世生民無主<lb/>
暴秦吞噬土殖封豕窫窳其人民桎梏其疆宇鼎沸四<lb/>
<pb n="KR4e0020_WYG_001-24a"/>
海磔裂同氣元元為之不起於是下民哀籲以呌號上<lb/>
天降監而眷顧致命於我高祖高祖乃順天威奉帝勅<lb/>
叱咤生風揮霍斗極雷動電發機觸焱疾提劒而大呼<lb/>
民用以息遂度𢎞基恢帝業尊中國埀累葉鄼侯址基<lb/>
而經營奉春夾輔以贊協廼披廣路建宫闕倣太微之<lb/>
紫垣象隂陽以開闔乃詔考工遴瓌材畫堵成制天漢<lb/>
昭囬楩楠豫章水陸而並徠廼植砥柱搆桷榱樹梗桴<lb/>
之高驤軼風雨於飛埃抗驪龍之雄吻凌雲烟於紫霓<lb/>
<pb n="KR4e0020_WYG_001-24b"/>
架虹梁於天半殷九堫而出雷逼星辰而欲近目炫轉<lb/>
而意迷繚以周圍之崇墉承以墄平之三堦石渠通其<lb/>
傍金馬峙其西天禄接其右白虎縁其隈環列乎未央<lb/>
之宫隠映乎昆明之沱聫属乎建章嶻嶪乎崇臺接宣<lb/>
温俯清涼睇金華控玉堂儼神明之所居覲咫尺之天<lb/>
光世宗孝武重熈累洽錫嘉名之孔彰昭靈瑞之既獲<lb/>
斯閣之剏於國初而麒麟之名實元狩而有作維我皇<lb/>
上聰明天啓𠂻斷如神思廣漢道以昌後人於時腹心<lb/>
<pb n="KR4e0020_WYG_001-25a"/>
千城股肱臣隣殫謀竭慮效忠致身顯功名於當世咸<lb/>
際㑹於風雲有如博陸侯仗義秉節定萬世䇿豐功盛<lb/>
烈宜尊之而不名俾冠羣列張以忠勤韓以有守充國<lb/>
之制敵振威魏丙之亷貞忠厚同心輔治埀裕不朽劉<lb/>
杜之材智梁蕭之經術蘇武之節不辱炳炳乎嘉績其<lb/>
命繢事乃審厥像著其爵秩具爾瞻仰示之以勸功因<lb/>
之以昭賞率爾後昆表表相尚誠曠古之未舉而漢世<lb/>
之人望也猗歟盛哉且以形旁求良弼是賚太常之紀崇<lb/>
<pb n="KR4e0020_WYG_001-25b"/>
勲惟勵大享先王功宗厥配使黄河如帯㤗山如礪金<lb/>
匱石室之藏昭貽後裔孰若儀刑赫赫照人耳目凛凛<lb/>
英風炤爛若燭殊渥寵榮莫維此之極也豈鯫生俗士<lb/>
所能測識哉客乃樂乎有聞如得而嘻撫手扼腕願起<lb/>
而頌之頌曰<lb/>
　維天恵民篤生聖神承之以良弼統臨萬民爾公爾<lb/>
　侯維大夫庶士罔俾不順媚於天子明明天子民之<lb/>
　父母以君以師以教以撫廼資爾弼以長育其下總<lb/>
<pb n="KR4e0020_WYG_001-26a"/>
　總爾氓莫知所依彼饑欲食彼寒欲衣奸邪罔聞知<lb/>
　以毒害殘糜維天降康廼致命於聖皇克生明良定<lb/>
　爾下土方左右先後奔走帝傍帝業是將維漢室載<lb/>
　昌帝思臣節不顯忠烈匪私有其功用臧羣哲有閣<lb/>
　斯傑載岌載嶪麒麟效靈繢事孔列高風以不㓕<lb/>
　<lb/>
　<lb/>
　<lb/>
<pb n="KR4e0020_WYG_001-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　白雲稿巻一<lb/>
</p>
<p>
</p>
  </div>
<div>
                <head>白雲稿巻二</head>
    <p>
<pb n="KR4e0020_WYG_002-1a"/>
欽定四庫全書<lb/>
　白雲稿巻二　　　　　　　明　朱右　撰<lb/>
　　襍著<lb/>
　　　孫孝子傳<lb/>
孫孝子名德性其先順寧人自其父厚齋君遊宦江南<lb/>
往來吳楚間徳性嘗侍其父母適武昌之嘉魚依其内<lb/>
姐以居至正十一年正月紅巾陥武昌三月䧟嘉魚徳<lb/>
性甫十有三嵗倉卒出逃辟相失父所獨依其母趙乘<lb/>
<pb n="KR4e0020_WYG_002-1b"/>
船遁去不三十里將至赤壁山石頭口趙度追者及廼<lb/>
即利<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>舟人獲抵岸走依山谷草莾間匿其身不見搜<lb/>
者至趙䝉頭垢面為痿腓人垂死徳性號泣其傍甚悲<lb/>
賊憫之退不犯絶粒者浹旬徳性上山麓間拾樹子下<lb/>
則采水實以食母賊去掠他縣徳性出行村落稍近人<lb/>
遇羅仲玉者其父之故人也識之留子母其家人之知<lb/>
徳性者咸來饋之徳性躬執㸑為食以奉母早夜不少<lb/>
離其側凡三厯寒暑如一日已而王師克武昌徳性訪<lb/>
<pb n="KR4e0020_WYG_002-2a"/>
知父還浙間遂謀於母曰天幸有以全吾母不幸不得<lb/>
以見吾父茍活奚為十四年五月與母俱往武昌九月<lb/>
得從官軍自武昌下十二月至浙復見父錢塘遂與父<lb/>
子如初人皆以為徳性孝感所致云<lb/>
　人有言國有忠臣國之至不幸也苐觀孫孝子亦家<lb/>
　之至不幸歟昔赤眉入關蔡順取葚供母賊感其孝<lb/>
　新莾之亂江次翁負母逃難備經險阻天下稱其賢<lb/>
　孫徳性以年少能行之其天性然與<lb/>
<pb n="KR4e0020_WYG_002-2b"/>
　　釋交<lb/>
或問交有道乎釋之者曰有禮與情而已矣其接也以<lb/>
禮其親也以情古今不易也古者君臣守覲諸侯聘㑹<lb/>
大夫盟好士相見莫不有禮亦莫不有情焉禮則能敬<lb/>
情則能親敬則乆而不衰親則附而益信交之道不貴<lb/>
乎易曰天地交而萬物通上下交而其志同又曰君子<lb/>
上交不諂下交不凟交之道不既尊乎朋友居人倫之<lb/>
一實貫乎四者之中交之道不亦重乎然則交友之道<lb/>
<pb n="KR4e0020_WYG_002-3a"/>
詎不以禮與情而行與或曰淮隂與沛公為金石交卒<lb/>
為漢擒張耳陳餘為刎頸交終復搆怨則交可恃乎釋<lb/>
之者曰是棄夫禮與情者也尚奚以言交與今有人焉<lb/>
不面識而深相得者是謂神交不數見而實相孚者是<lb/>
謂心交慕聲威以附從者是謂勢交旦暮同游見利即<lb/>
棄者是謂市交寧舍生而不忘信義者是謂死交神交<lb/>
者合心交者親死交者全市交者離勢交者敗子将為<lb/>
神交者乎將為心交而至死不渝者乎將為市交與附<lb/>
<pb n="KR4e0020_WYG_002-3b"/>
勢者乎其必有以自命矣或曰何謂神交曰商宗形夢<lb/>
於胥靡箕子授範於周武尚父兆祥於渭獵齊寗漫歌<lb/>
於通衢非神交者乎何謂死交曰史鰌尸諫於衛主延<lb/>
陵掛劒於徐君豫譲弗臣而吞炭非死交者乎何謂心<lb/>
交曰鬷明之於叔向伍舉之於聲子重耳之於舅犯昭<lb/>
烈之於孔明管氏之於鮑叔雷義之於陳重非心交者<lb/>
乎若齊之田文魏之無忌趙之平原楚之春申勢交之<lb/>
尤者也商鞅强秦主死即殉李斯覇國身隨以亡穰侯<lb/>
<pb n="KR4e0020_WYG_002-4a"/>
操威范睢以代則勢交之不能久者他如韓非設難以<lb/>
徼君不韋行詐以賈國酈寄沽名以賣友則市交之尤<lb/>
者尚可勝數哉或曰交道既聞命矣然貴賤殊勢少長<lb/>
異宜得無等夷乎釋之者曰嘻哉衛融爾汝陸張忘年<lb/>
夫庸計其生之先後位之崇卑也與雖然世衰道微習<lb/>
移易化伐木之廢久矣人固有居同里族戚聫姻婭學<lb/>
共術業出處同厯憂患同事者至臨小利害即忌嫉以<lb/>
相加訿毁以相牴牾甚者設阱以擠之瀕死亡而不顧<lb/>
<pb n="KR4e0020_WYG_002-4b"/>
獨何心哉是不知禮與情之貴且重也夫禮本乎天情<lb/>
因乎人天人之道也子奚惑焉問者唯唯而退有周君<lb/>
宗姓者與予同登孟氏之門别既久旅遇越之上虞予<lb/>
適遭先母䘮變周君昆弟匍匐供事不啻懿親盖有禮<lb/>
而有情者予固不能㤀於心也居嵗餘將去予歸因叙<lb/>
或人問答之語作釋交且以敦久要之誼<lb/>
　　豢龍觧<lb/>
龍非可豢也可豢非龍也夫龍淵潛而天飛能小大致<lb/>
<pb n="KR4e0020_WYG_002-5a"/>
雲雷澤下土神變莫測豢養何加焉豢養得加之則非<lb/>
龍矣畨舟入貢由南海入廣有物蜿蜒長七尺魚身牛<lb/>
首繭角鱗甲爪牙鬚鬛具如龍舟人以木穽窊其中置<lb/>
海水以豢養之將獻京師且曰初為漁網得之若黿鼉<lb/>
魚鼈然吾固知其為非龍也天下大獸五鱗之長為龍<lb/>
而龍有神不神不可以長物也臝之長為人而人有聖<lb/>
不聖不足以長人也或以人為人非也聖斯全人矣以<lb/>
龍為龍非也神斯全龍矣人將不以聲利惑則龍不可<lb/>
<pb n="KR4e0020_WYG_002-5b"/>
以豢養得故曰人無慾猶龍然作豢龍觧<lb/>
　　柯遂卿叙論<lb/>
或問於予曰富人有日散千金於市可以謂之惠乎曰<lb/>
未也大夫有弊車馬於朝可以謂之儉乎曰未也士有<lb/>
活百人於有司可以謂之仁乎曰未也夫天下之事皆<lb/>
吾分内顧有所為而為之而以徳色於人夫乃不可乎<lb/>
天台隠君子柯遂卿居耕以自食慕聖賢之道學之不<lb/>
厭未始求知於人一日行市上見械繫三人將送有司<lb/>
<pb n="KR4e0020_WYG_002-6a"/>
君察識其一為張萬也詰知萬三人同負米販城郭得<lb/>
錢若干緡出城一舍逺惡少年追及之利其所有且執<lb/>
誣為賊富人遇諸塗更賂少年掩為已獲以要官賞嗚<lb/>
呼彼獨何心哉柯君聞之毅然為陳其狀於府上官得<lb/>
其情三人免於死嗚呼若柯君其仁矣乎當是時冦竊<lb/>
發海上著令有能擒獲五名以上爵賞有差富豪子弟<lb/>
往往誣執平民致取官爵上官不以察公論不以聞嗚<lb/>
呼民獨何辜哉今柯君行義事聞鄊里賢士大夫又著<lb/>
<pb n="KR4e0020_WYG_002-6b"/>
為文章若詩歌以稱道之柯君固賢矣亦何容心於其<lb/>
間耶予聞聖賢論陳仲子之不食不為亷微生之諒不<lb/>
為直孝已之守不為信子産之濟人不為惠晏平仲之<lb/>
敝裘不為儉以其求知於世而為之也柯君情發於中<lb/>
義形於言行信於鄊黨夫豈有所為而為之者哉諸君<lb/>
道揚稱述與人為善又豈特為柯君發耶將以使長民<lb/>
者知所以戒故為之論著以系諸君末簡云<lb/>
　　尚德説<lb/>
<pb n="KR4e0020_WYG_002-7a"/>
宗陽祝釐之宫杜氏之真舘在焉杜氏傳其子而及其<lb/>
孫曾有胡君常楙者名其居曰尚德問説於予予曰嘻<lb/>
哉而惡夫尚力而為暴者抑亦行古之道也昔者南宫<lb/>
敬叔舍權力而尚徳孔子予之不容以弗論也譬之薫<lb/>
蕕焉不可以同噐騶虞豺狼焉不可以同羣爾誠愛夫<lb/>
仁而不成其生義而不戾於衆清静而不争於天下與<lb/>
殘暴凌厲而尚力者奚其同故君子之於其身也道義<lb/>
則尊之孝弟則服之過之者抑而就之拂戾者不譏焉<lb/>
<pb n="KR4e0020_WYG_002-7b"/>
朝於斯夕於斯君子之尚徳也庸有一日息於已乎吾<lb/>
聞諸子思子思聞諸夫子曰尊德性而道問學子識之<lb/>
不忘其庶幾乎知所以尚矣或曰今之人曷慕夫高勢<lb/>
近利也曰畏之而弗親凛乎其敬也愛之而弗舍確乎<lb/>
其順也二者之間吾從其順者<lb/>
　　復氏説<lb/>
上虞馬初之復氏也鄊人惑焉趨而就鄒陽子右而問<lb/>
曰馬初舍其父而從其祖姓古有之乎鄒陽曰馬初亦<lb/>
<pb n="KR4e0020_WYG_002-8a"/>
猶行古之道也往者因生賜姓錫土而命氏子孫因之<lb/>
不易也不易則不復易之而復猶古也成周盛時凡冠<lb/>
昏䘮饋饗禮必本於其宗重宗所以尊祖也叙族所以<lb/>
親同姓也尊尊親親示民有生矣况敢易其氏姓乎吾<lb/>
聞之范公仲淹少孤依其母鞠於朱長而氏朱迨筮仕<lb/>
以其故鳴有司而復之范君子以為知禮馬生其亦有<lb/>
故與則無惑乎其復之為非古也世降道汚民彛物則<lb/>
棼棼冺冺則人之惑之也固宜人心之天不遂以熄則<lb/>
<pb n="KR4e0020_WYG_002-8b"/>
復之也又豈必有所授而然耶雖然慎終追逺民徳歸<lb/>
厚殆見聞風而起則世教之助豈復小補哉詩云夙興<lb/>
夜寐無忝爾所生馬初之謂乎<lb/>
　　梓宇説<lb/>
材莫良於梓用莫廣於梓梓果足為世用與吾觀之深<lb/>
山大壑多梓材大者圍數尋高袤靡測匠石睨弗視也<lb/>
萬牛挽弗出也或枯翳自斃委草莾間人争趨之斵度<lb/>
斤鋸雕刻剔鏤為筍簴為杯棬為登為勺為觶為觚為<lb/>
<pb n="KR4e0020_WYG_002-9a"/>
侯為琴瑟底為轅軾為木偶像樂者食者飲者射者行<lb/>
者致逺者莫不資之為用則非復全材已惜哉苐觀平<lb/>
陸梓僅圍咫高倍尋丈叩之斵之盡其材未周也匠石<lb/>
顧之勿舍也十夫舉之易致也則以之為梁為棟為柱<lb/>
為栱棁為桷榱而圜者直者方者高者大者小者或不<lb/>
勝任荷人且鄙材夫豈其情哉凡度材欲大而實欲長<lb/>
而直欲勁而理欲結而澤大而實則用裕長而直則力<lb/>
足勁而理則撓不屈結而澤則潤而宻斯全材與吾友<lb/>
<pb n="KR4e0020_WYG_002-9b"/>
張君梓宇蓄材既良深藏而不市長大既堅矣處井里<lb/>
守道而不變撓既不屈矣有良梓人肯終置之吾知其<lb/>
用大為説以貽之<lb/>
　　守拙辯<lb/>
鄒陽子過守拙先生燕坐清齋客有長揖而進顧鄒陽<lb/>
子而問曰先生富於春秋道誼日修智勇莫敵手握兵<lb/>
符分督重鎮顧乃謙抑自持樸拙是守無乃不取夫巧<lb/>
遟而務拙速者乎鄒陽曰是非先生之志也大樸既散<lb/>
<pb n="KR4e0020_WYG_002-10a"/>
人偽滋興結䋲莫施世道寖下惟機械巧詐之是務媮<lb/>
薄矯餙之相師政網愈宻而民弗親刑法日加而下益<lb/>
倍豈為拙者之過與甚至作聰明以亂舊章以側言而<lb/>
改厥度豈為拙者之過與是故世方煌煌吾將韜其光<lb/>
世方營營吾將守其誠世方溷溷吾寧悃悃世方役役<lb/>
吾寧黙黙故曰大圭不琢大羮不和先生所守豈子之<lb/>
所知乎客曰陶靖節守拙歸田園不戚戚於貧賤不汲<lb/>
汲於富貴亦明哲保身者先生殆有取於是也夫鄒陽<lb/>
<pb n="KR4e0020_WYG_002-10b"/>
子曰子非知道者獨不見夫大鈞之播物乎物物賦形<lb/>
巧孰大焉而所以造化發育者妙於無形而已又不見<lb/>
夫聖人之齊民乎酬酢萬變智莫甚焉而所以致㤗和<lb/>
雍熈者埀拱無為而已孟軻氏曰所惡於智者為其鑿<lb/>
也又曰行其所無事則先生守拙之義明矣問者唯唯<lb/>
而退遂書於編<lb/>
　　深衣刋誤<lb/>
惟昔邃古之初天造草昧肇有民人穴處而臝居間者<lb/>
<pb n="KR4e0020_WYG_002-11a"/>
衣鳥獸之皮以自蔽上衣下裳之制未聞也軒轅氏作<lb/>
取諸乾坤制衣裳以示象公侯有數等威以明虞夏因<lb/>
之人文自是彬彬矣自成康没而王澤熄上亂下僣人<lb/>
偽滋起古制不存吾其左袵孔子㡬於不免况後世乎<lb/>
嬴劉迭興四代禮樂旋復廢壞曲臺講禮僅存深衣一<lb/>
篇鄭氏箋註且誤謬若此安在其能存什一於千百也<lb/>
耶嗚呼惜哉同郡牟君仲裴以文獻之裔習聞詩禮講<lb/>
貫精宻著為深衣刋誤且欲與縫掖之士共之其間尺<lb/>
<pb n="KR4e0020_WYG_002-11b"/>
寸裳幅之誤裁制之謬一皆刋正無遺至於名義之𢎞<lb/>
著圖之精短長廣狹規矩䋲衡之度如視諸掌殆有擴<lb/>
涑水紫陽二先生之所未發而足為後世法程牟君之<lb/>
篤志於古也亦勤矣好事者將鋟梓以廣其傳端無媿<lb/>
也古道其復興乎似此而往必合訂正者尚多有焉何<lb/>
日得與君圖之<lb/>
　　物初論<lb/>
或問天地果有初乎曰有人物果有初乎曰有然則有<lb/>
<pb n="KR4e0020_WYG_002-12a"/>
初必有終曰惡乎無方噫氣之大息也混混沌沌冲漠<lb/>
無始一氣既復隂陽遂判清濁以分高下以形非天地<lb/>
之初乎於時萬象森羅已具有初而迹未形也天地一<lb/>
隂陽而已人物固囿於隂陽以生者也陽生有六是謂<lb/>
之乾隂生有六是謂之坤陽生子中極於午中乾道立<lb/>
矣隂生午中極於子中坤道成矣乾坤者萬物之父母<lb/>
也當一陽初復二陽既臨陽在地中草木生焉故草木<lb/>
之本皆居下而末反居上陽在下也三陽既交四陽漸<lb/>
<pb n="KR4e0020_WYG_002-12b"/>
壯鱗介羣生羽蟲次之故魚鼈横身飛鳥兩足而昻首<lb/>
陽未足也五陽徤而决膏脂生焉故獸形近人至於六<lb/>
陽既全乾道始偹人斯立矣故人首居上足固在下得<lb/>
天地之全氣以生者也陽以生之隂以成之自午至子為<lb/>
六隂成物之氣故能全乾坤之徳者為聖人聖人得天<lb/>
地之全氣而盡性踐形者也詎非人物之初乎然則曷<lb/>
而終曰生長歛藏一嵗之終滋育消㓕一物之終非吾<lb/>
所謂終也若夫生物屏息天地無有斯有終矣曰終當<lb/>
<pb n="KR4e0020_WYG_002-13a"/>
奈何曰有終必有初作物初論<lb/>
　　雷説<lb/>
或問雷鳴曰氣使之然曰有神乎曰有曰然則氣為之<lb/>
神惡乎在神尸之氣惡乎乘二者必居一於是矣曰二<lb/>
氣之良能也行乎亭毒之表茫然無朕窅爾神運其端<lb/>
倪若不可測審也方天氣下降地氣上騰造化萬物山<lb/>
川出雲蒸潤為澤隂氛凝搆陽氣轉旋故摶擊轟騰馳<lb/>
驟下上氣之所聚形儵成焉故神物恍惚與之偕行此<lb/>
<pb n="KR4e0020_WYG_002-13b"/>
理之常何足怪者曰然則世傳雷澤有神鼓腹則鳴果<lb/>
有之乎曰無之也方氣之至也神則有之氣之消也神<lb/>
與俱亡且人之生受胎父母滋為形骸血肉既成形於<lb/>
有迹故不能自化神之著也得氣隂陽妙而成始陽氣<lb/>
聚散來去無迹亦其理之常爾子奚惑焉問者躍然以<lb/>
喜曰子昭然發矇矣請書以告來者<lb/>
　　九州説<lb/>
或問黄帝分九州夏書序九貢虞舜肇十有二州封十<lb/>
<pb n="KR4e0020_WYG_002-14a"/>
有二山至商周又止列於九果何時而復合與曰亦因<lb/>
地勢之使然非有意於其間也地理志云昔黄帝畫壄<lb/>
分州堯遭洪水天下分絶為十二州使禹治之水土既<lb/>
平更制九州列五服左傳宣公三年亦云夏之方有德<lb/>
也貢金九牧愚謂九州之别天文地理區域各定風氣<lb/>
不通民生異俗固有截然而不可易者禹治水作貢錫<lb/>
𤣥圭而告成功舜安得無所自而遽分之乎恐唐虞時<lb/>
洪水為患道里隔絶有不通者舜初即位始分冀東恒<lb/>
<pb n="KR4e0020_WYG_002-14b"/>
山之地為并州其東北醫無閭之地為幽州又分青之<lb/>
東北遼東等處為營州亦因其地勢然爾禹功既成復<lb/>
仍舊制舜貴無為故終虞世而十二牧固自若也夏有<lb/>
天下以禹貢為一代大典孔子定為夏書首得無意乎<lb/>
殷因於夏有曰帝命式于九圍曰以有九有之師即九<lb/>
州也周克殷監二代而損益之改禹徐梁合之雍青分<lb/>
兾地以為幽并而無徐梁營爾雅又有幽營而無青梁<lb/>
皆一時少損益之而亦止列於九也盖地里有古今或<lb/>
<pb n="KR4e0020_WYG_002-15a"/>
廣狹不齊亦因其勢而為之耳雖然又烏知禹别九州<lb/>
不在肇有十有二州之後乎因取左氏漢志之言為之<lb/>
説<lb/>
　　讀禹貢<lb/>
愚讀禹貢而知聖人之書法謹而有辨也其載九州山<lb/>
川地理曲折及貢賦封域之事言簡義密詞嚴意周一<lb/>
字之間含蓄無盡如書山川廣平曰原下濕曰隰山南<lb/>
曰陽水北曰汭地髙曰丘再成曰陶髙平曰陸瀦水曰<lb/>
<pb n="KR4e0020_WYG_002-15b"/>
澤其土色無塊曰壤土黏曰埴脉起曰墳青黒曰黎𤣥<lb/>
而䟽曰壚其草木少長曰夭上竦曰喬繇言其茂條言<lb/>
其長叢生而稹曰包其水道因水入水曰達循行水涯曰<lb/>
沿舟行水上曰浮絶水而渡曰逾曰亂大水合小水謂<lb/>
之過小水合大水謂之入二水勢均相入謂之㑹㑹而<lb/>
合於一謂之同其治功除木曰刋祭山曰旅致功曰績<lb/>
可種曰藝可治曰乂順其道曰從得其正曰殷經始治<lb/>
之謂之載已盡平治謂之既其賦法最薄曰貞襍出曰<lb/>
<pb n="KR4e0020_WYG_002-16a"/>
錯其貢法常獻曰貢器盛曰篚包裹曰包待命曰錫非<lb/>
一物曰錯凡例不過四十而千萬世之豐功盛徳盡在<lb/>
是矣因銓次之以便覧者<lb/>
　　讀洪範<lb/>
洪範一篇聖人傳道之書所以治天下之大經大法也<lb/>
昔禹治水功成洛龜呈瑞世傳戴九履一左三右七二<lb/>
四為肩六八為足洛書之數也禹則洛書法而陳之洪<lb/>
範是也周武王十有三祀訪箕子以天道箕子以洪範<lb/>
<pb n="KR4e0020_WYG_002-16b"/>
陳之自初一曰五行至威用六極九疇之綱自一五行<lb/>
至五曰土九疇之目禹則洛書之經也自水曰潤下至<lb/>
稼穡作甘則箕子衍疇之傳義爾其餘八疇莫不皆然<lb/>
綱目有緒詳略相因昭昭可見自今讀之不無舛闕盖<lb/>
自伏生口授時已然固有不敢妄議者宋横渠張子已<lb/>
嘗疑之而不及正至蘓東坡張無垢葉石林洪容齋黄<lb/>
東發皆以王省惟嵗至則以風雨為五紀傳文傅子駿<lb/>
王文憲以無偏無黨至歸其有極為皇極經文當上接<lb/>
<pb n="KR4e0020_WYG_002-17a"/>
皇建其有極之下金仁山始以歛時五福而下為五福<lb/>
傳惟辟作福而下為福極總傳嘗正錯誤見於表註先<lb/>
正許魯齋又衍福極一疇著為圖説然後文從字順上<lb/>
下明白有不待講解而洪範之義昭然於簡䇿矣惜乎<lb/>
三八政一疇於八曰師之下不無闕文當有一脱簡今<lb/>
叅考定讀如此以俟後之君子<lb/>
　　圗書經緯説<lb/>
圖書之數出於河洛圖書之理本乎天地而氣行乎萬<lb/>
<pb n="KR4e0020_WYG_002-17b"/>
物也何謂數一二三四六七八九之竒耦也何謂氣隂<lb/>
陽升降闔闢也何謂理太極之本體也伏羲則圖以畫<lb/>
卦萬象偹焉神禹則書以衍疇萬法立焉初若未嘗相<lb/>
與也殊不知天下之理一而無二變動不居周流六虚<lb/>
而聖人闡眀發揮體用相資豈有二乎哉故先儒有言<lb/>
河圖洛書相為經緯八卦九章相為表裏其有見也夫<lb/>
予試申其説曰河圖一始於北洛書亦始於北子之中<lb/>
天之心動之端也河圖以生統成洛書以竒統耦竒天<lb/>
<pb n="KR4e0020_WYG_002-18a"/>
之數耦地之數天道左旋地道右轉河圖一左旋東升<lb/>
而生三三轉西而生九九左旋南升而生二十七為七<lb/>
二右轉西降而生四四復東而生八八右轉北降而生<lb/>
十六為六洛書一左旋於東而生三再旋於南而生九<lb/>
再旋於西而生七七生二十一而復為一二右轉東南<lb/>
而生四四再轉東北而生八八再轉西北而生六六生<lb/>
十二而復為二自氣言之河圖左旋以五行相生為序<lb/>
洛書右轉以五行相克為序水木同宫而金火易位生<lb/>
<pb n="KR4e0020_WYG_002-18b"/>
者為體而克者為用竒耦之乘升降闔闢之機不窮也<lb/>
圖書虚中用函太極之體河圖具十洛書合十同具太<lb/>
極之用而天地之至理存焉曰理曰氣曰數固未始相<lb/>
離而氣數與理亦一而二二而一者也以圖為書之經<lb/>
則書為圗之緯以書為圗之經則圗為書之緯盖殊塗<lb/>
而同歸也若夫圗以畫卦書以衍疇則易與範昭然兹<lb/>
不必論<lb/>
　　後天圗説<lb/>
<pb n="KR4e0020_WYG_002-19a"/>
世傳先天畫於伏羲後天定於文王先天體也後天用<lb/>
也體莫大於天地故乾坤居正中焉用莫切於水火故<lb/>
離坎居正中焉大傳所謂天地定位山澤通氣雷風相<lb/>
薄水火不相射先天之學也帝出乎震齊乎巽相見乎<lb/>
離致役乎坤説言乎兊戰乎乾勞乎坎成言乎艮後天<lb/>
之學也殊不知八卦未畫先天已具先天既運後天已<lb/>
位造化變動自然而然文王盖知之非能位之也自今<lb/>
觀之乾道下交陽入於坤而為坎於北坤道上交隂入<lb/>
<pb n="KR4e0020_WYG_002-19b"/>
於乾而為離於南坎就下一陽流於其根而成兑於西<lb/>
離炎上一隂浮於其表而成震於東艮陽上得位則變<lb/>
下二隂而為乾於西北巽隂下得位則化上二陽而為<lb/>
坤於西南兑以一隂居二陽之上而隂難為上則反旋<lb/>
於下而成巽於東南震以一陽居重隂之下而陽難為<lb/>
下則反旋於上而成艮於東北變動不居周流六虚上<lb/>
下無常剛柔相易而消長盈虚進退存亡動静行藏天<lb/>
下之理偹於是矣因推其説以俟君子<lb/>
<pb n="KR4e0020_WYG_002-20a"/>
　　五宗説<lb/>
或問宗法曰别子為祖繼别為宗繼禰為小宗别子者<lb/>
公侯之庶子别為後世為始祖也繼别之所自出族人<lb/>
尊之謂之大宗此百世不遷之宗也如周公為周宗國<lb/>
而伯禽庶子為魯大宗其餘庶子之子又各為禰為宗<lb/>
謂之小宗小宗有四或繼髙或繼曾或繼祖或繼禰其<lb/>
初則皆自繼禰始此五世則遷之宗也大宗者尊之統<lb/>
收族者也小宗者統兄弟者也故宗有五自夫宗法不<lb/>
<pb n="KR4e0020_WYG_002-20b"/>
講昭穆混淆仁孝既乖族義愈缺報本追逺之意漫不<lb/>
加省而尊尊親親之道不明甚至以異姓為後使祖宗<lb/>
不為若敖之鬼幾希矣因著其説以俟守禮君子焉<lb/>
　　王秘丞畫像贊<lb/>
故秘書監丞𢎞毅先生王君中夫為國子師凡十年出<lb/>
提舉江浙儒學文行道術沾丐後人既歿之六載其子<lb/>
同安出示畵像前軰典型氣象如在式瞻企歎同寓仰<lb/>
止乃為之贊曰<lb/>
<pb n="KR4e0020_WYG_002-21a"/>
儒而迂冠而冔綦絇而婁于于而趍文之樞道之腴維<lb/>
後進之模生而寓殁而愉以眎夫故吾<lb/>
　　河清頌<lb/>
皇元至正二十一年辛丑冬十有二月戊辰黄河清七<lb/>
日自平陸三門磧下至孟津凡五百餘里朝廷遣秘書<lb/>
少監程徐致祭刻石志祥自古嘉瑞靈應未有若此之<lb/>
盛也臣右謹按易乾鑿度曰天降嘉應河水先清亰房<lb/>
傳曰河水清天下平王子年拾遺記黄河一千年一清<lb/>
<pb n="KR4e0020_WYG_002-21b"/>
皆至聖之君以為大瑞春秋二百四十年凡異屡書未<lb/>
聞河清之紀秦漢以降白麟赤雁芝房寳鼎歌於郊廟<lb/>
神雀五鳯甘露黄龍表為年紀未聞河清之瑞也宋元<lb/>
嘉中河清濟北齊武成以大寧二年改河清唐肅宗中<lb/>
興河清四日至三十里亦未嘗有七日之久五百里之<lb/>
逺也惟我國朝太宗皇帝丙子之嵗黄河清距今一百<lb/>
四十六年河水載清廼至七日帝皇受命符瑞未有若<lb/>
此之著者也夫天一生水為數之元氣鍾於子居方為<lb/>
<pb n="KR4e0020_WYG_002-22a"/>
北皇朝啟運建國號元得天一之數肇造朔方符水德<lb/>
之瑞今天子聖神文武皇太子睿知仁孝河之呈祥實<lb/>
應於此矧水之為物清乃本性河濁而清又返本還元<lb/>
之徴也臣右跧伏草野竊聞盛事曠古所無不勝抃躍<lb/>
之至謹拜手稽首而獻頌曰<lb/>
維河降靈發源崑崙下合葱嶺度越龍門㴞㴞萬里沸<lb/>
騰駿奔介江達海嶽配川尊經雍冀兖爰奠中原流衝<lb/>
湍激汨汨其渾既渾何清既激何温温潤而清千載罕<lb/>
<pb n="KR4e0020_WYG_002-22b"/>
聞聖神御極握乾闡坤河伯呈祥神后效珍肇自平陸<lb/>
至於孟津亘五百里七日弗淪其澄如淵其氣如餴日<lb/>
光玉潔風瀾澱沄龍鱗結絡虹彩繽紛洌比甘醴瑞同<lb/>
景雲動由地脉原本天根上符水德載昭帝閽帝嘉瑞<lb/>
應錫之璠璵沈璧藉繅祼酒炙膰率土胥慶詞臣致言<lb/>
㤗運中興民阜物蕃車書文軌登虞邁軒於萬千嵗永<lb/>
祚皇元<lb/>
　　進河清頌表<lb/>
<pb n="KR4e0020_WYG_002-23a"/>
右伏聞至正二十一年十二月戊辰黄河清七日自平<lb/>
陸三門磧下至孟津五百餘里實聖朝希世之瑞臣右<lb/>
謹撰河清頌一通并序上表進呈者伏以河流萬里帯<lb/>
神州而為淵清以千年符昌期而效瑞光騰七日聲動<lb/>
八方恭惟陛下握榮圖之靈建用皇極乘水徳之運處<lb/>
於𤣥宫濬哲文明善鍳萬類沉潛睿知克清四維纘列<lb/>
聖之丕基沛如天之洪澤人心願治㤗運中興虞廷弗<lb/>
遏於苗征夏后用修於扈伐出師命將快覩義旗之雲<lb/>
<pb n="KR4e0020_WYG_002-23b"/>
從罰罪賞功大震天兵之雷動一麾而齊魯克定再討<lb/>
而晉綘底平信乎川嶽之昭融宜爾乾坤之訢合導崑<lb/>
崘積石厯中原入東海已非一日之渾自平陸三門過<lb/>
垣曲至孟津凡見五百餘里汪然光蒼然色雖黿鼉蛟<lb/>
龍魚鼈之無不形黯然隂炳然陽實水火雷霆霹靂之<lb/>
所由出涇渭既别汾濟同流酌元化於樞機昭回光於<lb/>
雲漢龍門久拓於禹蹟山奠川殷葱嶺逺越於堯封星<lb/>
馳土貢克符嘉應爰睹休徴然清明不忘槃水之箴而<lb/>
<pb n="KR4e0020_WYG_002-24a"/>
黄流尚傳旱麓之詠宫官染翰上接三古之寳文柱史<lb/>
操觚下陋雙川之彤管臣右草茅賤士田野鯫生感帝<lb/>
力涵育之恩年逾五十被聖朝沐浴之化報無一分謹<lb/>
撰頌言用申愚悃涓埃何補敢稱黼黻於皇猷海嶽有容<lb/>
少修贊敭之謬體干冐天威不勝戰栗之至謹奉表以<lb/>
聞<lb/>
　　原塟<lb/>
塟者藏也上古之俗厚衣之以薪不封不樹中古聖人<lb/>
<pb n="KR4e0020_WYG_002-24b"/>
易之以棺槨地理之説未聞也公劉遷豳相隂陽觀流<lb/>
泉周公宅洛卜澗水東瀍水西則擇地以處生人矣公<lb/>
孫文子曰樂哉斯丘也死則我欲塟焉孔子曰卜其宅<lb/>
兆而安厝之則亦擇地以處喪者矣初未始以吉凶休<lb/>
咎論也後世隂陽家乃曰順之者昌逆之者不死則亡於<lb/>
是世之人類以吉凶休咎禍福為從違拘而多忌其泥<lb/>
也滋甚今之言隂陽地理者宗郭氏予嘗考郭氏書曰<lb/>
塟者乘生氣也又曰氣乘風則散界水則止至哉言乎<lb/>
<pb n="KR4e0020_WYG_002-25a"/>
夫太極既判二五妙合在天成象在地成形何莫非生<lb/>
氣之融聚也乘其生氣則神靈安子孫盛辟猶培壅其<lb/>
根而枝葉茂理固然也故其為術也塟其所㑹乘其所<lb/>
來擇其所相避其所害外藏八風内閟五行聚之使不<lb/>
散行之使有止如斯而已矣郭氏既沒學者罕得其㫖<lb/>
隋僧令遷傳其術於華山行有左騐唐太宗收其圖經<lb/>
入鎮内庫禁天下不得傳及黄巢破長安國師楊筠松<lb/>
竊奔江西江西術遂宗楊氏楊授弟子三人曰曾智曰<lb/>
<pb n="KR4e0020_WYG_002-25b"/>
鍾可期曰僧文通曾授廖禹與其甥賴文進廖授胡矮<lb/>
仙胡授劉七椀王六道上牢劉子先得之於王世守其<lb/>
業至唐卿者而學始昌丹山蕭才清與王敬叔又得之<lb/>
劉唐卿焉自是江以南之業地理者得其學為真傳其<lb/>
不得者妄焉耳予嘗聞其略曰生氣所㑹地脉所歸察<lb/>
其來脉審其隂陽辨其逆順䆒其分合别其明暗得其<lb/>
淺深為之饒减正折為剥花如接木不前不後不左不<lb/>
右高而不抗低而不窪急而不傷緩而不脱止其所止<lb/>
<pb n="KR4e0020_WYG_002-26a"/>
是謂至善如不由此舛錯繆戾盖有不得其安者矣故<lb/>
曰差之毫釐失之千里可不慎歟臨海毛徳齋氏世為<lb/>
龍奥大家代以儒顯徳齋聰慧有識讀書燭理嘗侍其<lb/>
尊平逺翁遊湖海間得地理秘傳其龍穴圖經與郭氏<lb/>
之説若持左劵而合符節視他術者不啻相什伯千萬<lb/>
矣暇日過予寓地相與劇論所得指畫口授亹亹弗輟<lb/>
信源委之有自也於其别序其説作原塟以贈之世固<lb/>
有知音者矣<lb/>
<pb n="KR4e0020_WYG_002-26b"/>
　　瑞芝頌<lb/>
南行臺御史中丞月公之官之明年政肅徳孚時和民<lb/>
輯廼八月初度芝產於庭者二連葉如雲勁質䨇植咸<lb/>
睹嘉瑞謂公徳馨發聞感召所致此𤣥氣之精厚祗之<lb/>
靈而世徳之禎也御史大夫普公首紀述其事縉紳逢<lb/>
掖之士詩歌以極盛徳之形容天台朱右為之頌曰<lb/>
濯濯神芝煜煜靈華九苞輪囷五采芬敷金莖䨇立華<lb/>
盖齊驅產由坤媪德應貞符神芝奕奕朱柯煌煌瞻彼<lb/>
<pb n="KR4e0020_WYG_002-27a"/>
庭陛絢乎有光指佞並榮執法争芒不觧於位發此禎<lb/>
祥繄德之符世不常有邦家之光譽埀不朽丹桂聨芳<lb/>
玉樹同久列於階庭以介眉夀矧公徳馨維人之瑞振<lb/>
肅百司維國重器南服輯寧君子攸塈爰考休徴蕃殖<lb/>
庶類昔漢黄覇治最潁川鳯凰神爵式彰自天唐有九<lb/>
齡亦顯醴泉俱相天子以徴臣賢洵美明公世有勲徳<lb/>
盟府是藏百僚是式濬發其祥入相王國左右天子民<lb/>
靡有忒睠兹嘉瑞應自天地傳紀無窮世世罔墜康衢<lb/>
<pb n="KR4e0020_WYG_002-27b"/>
有言太史有署右作頌詞以永終譽<lb/>
　　古樵隠者傳<lb/>
古者賢人志士辟名山澤隠約於耕樵漁釣之間是耶<lb/>
非耶若伊摯耕莘吕望釣渭錢若水樵於華山將終身<lb/>
焉及其興殷周佐宋功業赫赫垂譽無窮是耶非耶余<lb/>
登委羽山得古樵隠者其庶㡬乎因傳其事隠者系出<lb/>
髙辛有娀氏子姓有娀生卨為虞司徒教天下以五品<lb/>
十二世至湯履為夏諸侯修徳行義考之於天以有九<lb/>
<pb n="KR4e0020_WYG_002-28a"/>
有傳世二十有八更六百五十祀子孫臣服於周頗有<lb/>
分地周亡散落秦漢以商為氏代以儒顯至飛卿者為<lb/>
宋侍郎隠者七世祖也侍郎居台功業具見國史三傳<lb/>
至夢弼知寧海縣文行益著更化以來俱有隠德姑未<lb/>
暇論隠者生有夙質少頴悟不凡敦尚志節積學纘言<lb/>
孳孳亡倦見縉紳長者委身師事之延致懽與樂善不<lb/>
厭遭天下多故奉二親挈妻子隠居委羽之陽鶡冠鶉<lb/>
衣采樵以給樹藝以食朝夕候親左右無違教弟子以<lb/>
<pb n="KR4e0020_WYG_002-28b"/>
孝悌或勸之仕則曰物各有適吾因天乘地日取其材<lb/>
而受其實又何慕焉性曠達不覊燭事明决與人論不<lb/>
多譲商略古今上下事後當成敗靡不中其言慮風晨<lb/>
月夕率子弟走林麓間藉地而坐長嘯而歌歌曰上山<lb/>
采樵木丁丁兮求我友生鳥嚶嚶兮出薪入爨食飲有<lb/>
常兮不忮不求何用不臧兮兹非泊然世慮晲傲物表<lb/>
者乎其耽愛榮名溺嗜聲利唯恐或失之視隠者則有<lb/>
媿矣鄒陽氏曰嘗聞王質樵於深山至爛柯不歸盖神<lb/>
<pb n="KR4e0020_WYG_002-29a"/>
仙寓説荒誕甚矣若朱翁子董邵南之事天下共賢之<lb/>
亦士君子隠於下位所宜然耳其古樵隠者之謂乎隠<lb/>
者名復古樵其自號云<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0020_WYG_002-29b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　　白雲稿巻二<lb/>
</p>
<p>
</p>
  </div>
<div>
                <head>白雲稿卷三</head>
    <p>
<pb n="KR4e0020_WYG_003-1a"/>
欽定四庫全書<lb/>
　白雲稿卷三　　　　　　　明　朱右　撰<lb/>
　　雜著<lb/>
　　　文統<lb/>
文與三才並貫三才而一之者文也日月星漢天文也<lb/>
川嶽草木地文也民彛典章人文也顯三才之道文莫<lb/>
大焉羲軒之文見諸圖畫唐虞稽諸典謨三代具諸書<lb/>
詩禮春秋遭秦燔㓕其幸存者猶章章可睹故易以闡<lb/>
<pb n="KR4e0020_WYG_003-1b"/>
象其文奥書道政事其文雅詩發性情其文婉禮辨等<lb/>
威其文理春秋斷以義其文嚴然皆言近而指逺辭約<lb/>
而義周固千萬世之常經不可尚已孔思得其宗言醇<lb/>
以至孟軻識其大言正以辯若左氏多誇莊周多誕荀卿<lb/>
多襍屈宋多怨其文猶近古世稱作者漢興賈誼董仲<lb/>
舒劉向窺見圖經兾闡其道相如揚雄大昌厥辭然皆<lb/>
有志於斯文者獨司馬遷父子頗采經傳國史集羣哲<lb/>
之大成紬一家言載諸簡編為史氏宗其文雄深多竒<lb/>
<pb n="KR4e0020_WYG_003-2a"/>
班固繼作頗就雅馴以倡來學二氏之文遂足為後世<lb/>
之凖程也魏晉日流委靡唐韓愈上窺姚姒馳騁馬班<lb/>
本經参史制為文章追配古作宋歐陽修又起而繼之<lb/>
文統於是乎有在其間桞宗元王安石曾鞏蘇軾亦皆<lb/>
逺追秦漢羽翼韓歐然未免互有優劣嗚呼文豈易言<lb/>
哉餘姚景徳輝氏明經稽史有志於斯嘗與予劇論文<lb/>
章家體裁及諸子造詣淺深且欲求其宗緒作文統以<lb/>
復之當有知言者正焉<lb/>
<pb n="KR4e0020_WYG_003-2b"/>
　　　史槩<lb/>
古者伏犧氏作造書契制文字軒轅之世倉頡主書史<lb/>
唐虞置史官三墳五典八索九丘即古史也夏終古商<lb/>
髙勢皆太史也周官有大史小史内史皆掌志事至於<lb/>
列國亦然如晉之乘楚之檮杌魯之春秋是也吾夫子<lb/>
因魯史修春秋二百四十二年行事始加筆削垂鍳將<lb/>
來漢司馬遷父子頗紬金匱石室之藏兼采書詩國語<lb/>
世本戰國䇿楚漢春秋作史記自五帝訖漢武為本紀<lb/>
<pb n="KR4e0020_WYG_003-3a"/>
十二表十書八世家三十傳七十共一百三十篇成一<lb/>
家言其文雄深多竒卓然為史氏宗百代史官不能易<lb/>
其法後漢班固續父彪作西漢書起髙帝終孝平凡二<lb/>
百一十年為本紀十二表八志十列傳七十無世家而<lb/>
有外戚傳自武帝以前頗本於遷其文雅馴後人亦以<lb/>
為法宋范曄作後漢書起光武凡九紀别為皇后紀二<lb/>
傳則增立黨錮宦者文苑獨行方術逸民列女等篇但<lb/>
文氣萎下紀述膚陋不免識者之議東晉陳夀集三國<lb/>
<pb n="KR4e0020_WYG_003-3b"/>
舊史撰三國志以魏接漢統蜀吳為偏安大失春秋㫖<lb/>
矣習鑿齒嘗著晉漢春秋起光武至晉文平蜀乃為漢<lb/>
亡惜其書今不傳也唐貞觀中太宗以晉史何法盛等<lb/>
一十八家制作未善乃勅史官房𤣥齡禇遂良許敬宗<lb/>
更加纂修為紀十志二十列傳七十載紀三十又命李<lb/>
淳風敬播等十三人分掌著述類例多出敬播天文律<lb/>
厯則淳風為之當時作者有江左遺風文多駢儷非作<lb/>
史之體故太宗親撰四贊以息浮議齊沈約撰宋書梁<lb/>
<pb n="KR4e0020_WYG_003-4a"/>
蕭子顯撰齊書貞觀姚思亷受詔續父察撰梁陳書魏<lb/>
徴裁其總論北齊魏收撰北魏書唐李百藥撰北齊書<lb/>
唐初令狐徳棻岑文本撰北周書顏師古孔頴達魏徴<lb/>
撰隋書房𤣥齡總之六朝以來天下參隔互相抵牾唐<lb/>
李延夀續父業論撰南史起宋盡陳又撰北史起魏盡<lb/>
隋共一百八十篇今行於世司馬文正公謂延夀書亦<lb/>
近世佳史陳夀之後可以亞之五代晋劉昫嘗撰唐史<lb/>
今謂之舊唐書宋仁宗詔歐陽修宋祁刪修紀志表歐<lb/>
<pb n="KR4e0020_WYG_003-4b"/>
陽主之列傳宋祁主之凡十有七年始成天文律厯五<lb/>
行志則劉羲叟方鎮百官則梅堯臣禮儀兵志則王景<lb/>
羲故其成書不無差異古之修史多出一家司馬遷班<lb/>
固姚思亷李延夀皆父子相繼論撰積數十年然後成<lb/>
書是以通知本末事實貫穿不相抵牾其他則未能兔<lb/>
也唯五代史宋仁宗以盧多遜所修失實命歐陽修復<lb/>
加刪述為本紀五改后妃為家人傳五臣傳五又别立<lb/>
死節死事一行義兒伶官宦者雜傳七考三世家十一<lb/>
<pb n="KR4e0020_WYG_003-5a"/>
四夷附録三其立例皆寓褒貶為法甚精書减舊史之<lb/>
半而事蹟稍增議者以為功不下馬遷而筆力馳騁反<lb/>
無駁襍之病紀例精宻則不及耳公亦自謂伶官傳豈<lb/>
下於滑稽哉誠無憾矣宋鄭樵博雅多聞留心史學謂<lb/>
班固不能繼述父志以續馬遷斷漢為書無復因承古<lb/>
人損益㑹通之道自此失矣於是總十七史作通志刪<lb/>
其繁文去其重複存華取實自成一家學者便之此史<lb/>
家之大略也若宋司馬光通鑑朱熹綱目則又資治道<lb/>
<pb n="KR4e0020_WYG_003-5b"/>
存鍳戒之書然紀載事實則全史不可廢也予嘗纂輯<lb/>
馬班歐陽論贊為三史鈎𤣥若干巻學者傳之又頗欲<lb/>
知諸史大要姑稽所聞作史概<lb/>
　　　原習<lb/>
舜孝文仁性也氣不得以乘之也武仲知季路勇氣也<lb/>
卒不能以反性也成湯周武變氣反性者也若燕之慷<lb/>
慨趙之冶容越之勾猝胡之騎射鄭之音齊之歌杞華<lb/>
之哭習也受變於流俗者也農之子恒為農商之子恒<lb/>
<pb n="KR4e0020_WYG_003-6a"/>
為南工之子恒為工習也受變於父兄者也於乎習之<lb/>
移人也久矣今有人焉生同時居同里業同事一或作<lb/>
曰是非吾事也非吾職也吾戴天履地具五性居五倫<lb/>
盡性吾事也明倫吾職也約情以知義擴仁以充道人<lb/>
將曰是天下善士非一鄊一國人也又將曰是古之哲<lb/>
人非今常人也其不累於習不疚於氣者也有願學予<lb/>
告之曰爾毋為習移毋為氣拘思變而反之可也作原<lb/>
習<lb/>
<pb n="KR4e0020_WYG_003-6b"/>
　　　原志<lb/>
志也者心之主氣之帥萬事之樞機也非志心不自立<lb/>
氣不自行事不自成是志者又主乎心而造就萬事之<lb/>
柄也故君子莫先於立志志壹則心不貳志定則氣以<lb/>
從志堅則事乃濟志其可不尚乎伊尹志在致君卒肇<lb/>
商祀張良志在報韓卒成漢業鄧禹志垂竹帛卒興南<lb/>
陽狄仁傑志復唐室卒摧僭周之數子者志立於事為<lb/>
之先志遂乎功成之後非志前定其孰能成盖天之功<lb/>
<pb n="KR4e0020_WYG_003-7a"/>
以信天下後世乎予聞志仁義者其徳著志功名者其<lb/>
業崇志富貴者其勢廣唯視夫所志何如爾志驕侈則<lb/>
心肆志吝嗇則心鄙志盤佚則心馳志昏惰則心弛亦<lb/>
視夫所志何如爾志趨一定物莫能動道莫得入唐虞<lb/>
之譲弗易也晋楚之富弗移也賁育之勇弗奪也甚矣<lb/>
哉志之繫於人也大矣故古君子之觀人先視其志之<lb/>
所存則其所就小大逺近斷可識矣作原志<lb/>
　　　讀周頌<lb/>
<pb n="KR4e0020_WYG_003-7b"/>
頌者郊廟祭祀之樂歌所以美盛徳告成功也周頌三<lb/>
十二篇朱子為之集傳一洗千古之惑學者宗之中間<lb/>
如思文臣工噫嘻訪落小毖敬之載芟良耜般九篇未<lb/>
有所定姑觧其辭而不詳所用愚嘗因而考之思文明<lb/>
言后稷功徳當是配稷於郊獻享之樂無疑臣工噫嘻<lb/>
敬之是祀成王之詩追述成王戒農官及求助羣臣之<lb/>
意於以形容其顯徳成功也若曰專戒農官與受羣臣<lb/>
戒則受釐陳戒之辭安得為頌載芟良耜亦報賽田事<lb/>
<pb n="KR4e0020_WYG_003-8a"/>
之詩與豐年同小序亦以為春秋祈報社稷也盖周家<lb/>
以農事開國重穀務本初周公以成王未知稼穡艱難<lb/>
厯陳無逸之戒豳土之俗至成王開悟孜孜不怠在位<lb/>
之日每形勸戒卒以成功及其没也盛徳不忘見諸歌<lb/>
頌亦舉其盛而言爾故曰樂以成象此之謂也至於訪<lb/>
落小毖當與閔予小子同時同義皆成王多難之後免<lb/>
䘮朝廟之詩且訪落云紹庭上下陟降厥家是言武王<lb/>
陟降也閔予言文王陟降敬之言天之陟降而此乃言<lb/>
<pb n="KR4e0020_WYG_003-8b"/>
武王爾如大雅文王篇曰一陟一降在帝左右語意皆<lb/>
同家猶庭也國也言家則益親矣成王遭家多難兾休<lb/>
明之皇考陟降上下以保明其身若曰成王陟降則與<lb/>
諸詩意不相類般雖未詳當與時邁皆巡守祭告之詩<lb/>
也姑記所聞以俟正焉<lb/>
　　　讀中庸<lb/>
予幼讀中庸朱子章句至首章人之所以為人及則為<lb/>
外物而非道竊嘗惑其辭之未純也後数年得觀今定<lb/>
<pb n="KR4e0020_WYG_003-9a"/>
本云云始犁然有當於心比讀二十章曰有弗學學之<lb/>
弗能弗措也又有惑焉竊意子思子盖曰人有弗學者<lb/>
學之弗問者問之盖必其學之問之也弗得弗措則為<lb/>
必要其成五者皆朱子以學字為句章句且曰弗為<lb/>
則已則人有弗學弗問者矣與下文人一已百人十已<lb/>
千雖愚必明雖柔必强恐不相貫姑著之以俟君子<lb/>
　　　識畫<lb/>
宋李公麟畫葛洪仙翁移居圖人物四十有五主僕從侍<lb/>
<pb n="KR4e0020_WYG_003-9b"/>
男女三十五貌人人殊鹿牛驢騾犬豕十態物物異乘<lb/>
者有五一人頎而美髯戴芙蓉冠朱衣皂履騎黄鹿僊<lb/>
翁也一嫗白頭緑衣騎狰獰一翁傴僂騎騾僊翁之父<lb/>
母也一女婦騎牛一女婦騎驢抱嬰孩僊翁之嬪媵也<lb/>
一人冠而步行一人舉函一人執羽扇並導鹿前二人<lb/>
從而後仰聆僊翁顧語其侍弟子也手執持或荷或負<lb/>
二十二人巾而履者十有八丱而跣者四一人杖而前<lb/>
指二人持擔擔末有巻索一童引以馳一人挑包而顧<lb/>
<pb n="KR4e0020_WYG_003-10a"/>
一人力挽猙獰上溪岸一人扶老嫗傍驢以渡一人挑<lb/>
竹篚遂而後一人荷礱磨一人背負冠而履者一人背<lb/>
負少年紅衣者一人挑小缶又囬盼負者一人左杖右<lb/>
指皆行水中一童牽老翁乘下溪滸一人㚄驢尾一人<lb/>
杕而䋲驅二豕黄犬追之一人執杈杈末挂藥瓢一童<lb/>
持抓草具右手提酒壺一人荷纔鍤一人荷籃籃實雜<lb/>
什器一童肩楷具右牽驢駞木箱亦實雜什器按葛洪<lb/>
在晉為勾漏令勾漏𨽻交州去亰師數千百里或者奉<lb/>
<pb n="KR4e0020_WYG_003-10b"/>
親携孥以行日用器具牲畜悉偹長塗修岨古木蕭踈<lb/>
渡溪上坂登頓驅馳而僊翁丰采翛然顧盼自若飄飄<lb/>
神僊中人也好事者繪而為圖其有以夫龍眠生後翁<lb/>
七百載模冩其衣冠意態執持什具行視盼睞如親睹<lb/>
當時事何巧思妙筆若是真名畫也胡尚徳氏珍閟既<lb/>
久出俾題之於是乎作識畫<lb/>
　　　静淵祝辭<lb/>
會稽錢濬冠見陳叔子叔子曰予爾師也冠必有字字<lb/>
<pb n="KR4e0020_WYG_003-11a"/>
爾静淵茍用力於學以深其量名斯稱矣見汪侯璟侯<lb/>
璟曰動静交養以反諸身善哉見徐参軍觀叅軍曰澄<lb/>
深之體具流行之用著子其朂諸見宇文公諒宇文曰<lb/>
涓涓不息延而成川止而為淵深不可測有本之謂乎<lb/>
濬退進徳不倦無惰容無驕志交友稱賢已而見鄒陽<lb/>
子右鄒陽子起為祝規曰其本也静其涵也淵有養弗<lb/>
餒内直以專資之既深取必逢原濬濬不已廼全其天<lb/>
辭既濬曰子言約而至將終身受誨焉<lb/>
<pb n="KR4e0020_WYG_003-11b"/>
　　　題脈緒<lb/>
昔人有論脈曰天地之元人得氣之始也盖以二五妙<lb/>
合凝而為精神定而為魂魄積而為形骸融而為血髓<lb/>
布而為經絡滋而為毛髪乃至動静噓吸行止作息必<lb/>
有得氣之始者尸之也迨夫七情之搶攘六氣之鼓擊<lb/>
又必自其得氣之始者窺闖之是可謂知探本矣比觀<lb/>
吕先生元膺脈緒一篇則其本原端緒灼見切實尤非<lb/>
汎論誠醫之指南也試因考之十二經皆有動脈取喉<lb/>
<pb n="KR4e0020_WYG_003-12a"/>
傍五會為人迎魚際太淵為氣口人迎氣口胥應比協<lb/>
則無關格之偏此古人定隂陽於喉手法也後世人趨<lb/>
簡便古法廢而弗傳逓相循襲而今手足六部五藏所<lb/>
屬與夫尺寸所關亦未能㑹歸於一烏可與論天地之<lb/>
元人得氣之始者哉吕先生之言曰以三部之隂陽言<lb/>
之則尺寸處夫兩端而關為之界以一部之隂陽言之<lb/>
則浮沉别其表裏而胃氣存乎其中合三材而三之則<lb/>
九候也九候之法其得切脈之緒矣辟之詩然風雅頌<lb/>
<pb n="KR4e0020_WYG_003-12b"/>
各一其體必賦興比行乎其中而詩始作辟之樂然八<lb/>
音獨奏自為始終必金玉相宣兼統條貫而樂始成其<lb/>
切脈之喻乎是故不知天地之元不足以論脈之本不<lb/>
知隂陽之㑹不足以識脈之緒善學者必合而觀之斯<lb/>
為得矣因誌末簡以俟君子<lb/>
　　　戒子箴<lb/>
求而必得舍之自失是求我有仁義道徳求之有道得<lb/>
失由命矧求在外曷勝天定日用常行飲食男女有正<lb/>
<pb n="KR4e0020_WYG_003-13a"/>
有邪審幾精取夙興夜寐入孝出恭動静作息靡不有<lb/>
中情欲利害民日浸滛戕仁賊義淪胥獸禽於乎小子<lb/>
物莫人貴知性知天不䙝不棄改過遷善懲忿窒慾先<lb/>
哲有言是用凟告<lb/>
　　　杜南谷真人傳<lb/>
杜道堅字處逸號南谷子太平當塗人生而神異性頴<lb/>
敏年十四得異書於異人即嗜老氏學十七寄跡郡之<lb/>
天慶觀師䝉庵葛師中宋淳祐為御前道士䝉庵師虛<lb/>
<pb n="KR4e0020_WYG_003-13b"/>
白陳元實是為陸静修裔孫道堅繼入茅山閲道藏宗<lb/>
師蔣玉海見而噐之授大洞經法侍郎趙與訔漕金陵<lb/>
延致賓館知遇最厚復來錢塘楊和武恭王孫頴祖延<lb/>
主吳興計籌山昇元報徳觀興𤣥學飭軌範舉廢墜觀<lb/>
之東北山頂多白石越大夫計然子嘗隠其上漢葛洪<lb/>
丹井在焉道堅剷蓁穢修除道建披雲庵將逸老焉至<lb/>
元十三年元兵南渡所至震懾道堅慨然冐矢而出叩<lb/>
軍門謁太傅淮安王巴延曰宋祚當終厯數有在王誠<lb/>
<pb n="KR4e0020_WYG_003-14a"/>
不殺則民歸有賴王悦其言禁將士下未附者毋刼掠<lb/>
江南既平有詔命太傅選用人才明年太傅朝上都偕<lb/>
道堅入覲道堅首陳當世之務大要有三曰求賢曰養<lb/>
賢曰用賢䟽上帝嘉納之屢召對便殿敷奏詳明議論<lb/>
宏逹舉將相之才莫不稱㫖後皆為名臣時帝欲委道<lb/>
堅以執政力辭不拜詔乘傳江南求有道之士竣事還<lb/>
京奉璽書提㸃道教領宗陽宫仍兼昇元觀大德七年<lb/>
授杭州道録教門髙士復有㫖改披雲庵為通𤣥觀聼<lb/>
<pb n="KR4e0020_WYG_003-14b"/>
其徒甲乙主之皇慶元年授隆道冲真崇正真人其徒<lb/>
以次領昇元事上卿張留孫疏請主四聖延祥觀所至<lb/>
創立制度修飭宫宇咸為改觀又即昇元宗陽兩山築<lb/>
二真舘儲書數萬巻嵗時往來其間晚著道徳經原㫖<lb/>
數萬言其書益原老子之意諄諄以皇道帝徳為當世<lb/>
告者正以王覇襍出功力相尚慮其所終民罔攸措故<lb/>
欲挽破碎於渾全囬澆漓於淳樸縱不能使是民為九<lb/>
皇之民獨不得少窺唐虞雍熈之化乎故曰為無為又<lb/>
<pb n="KR4e0020_WYG_003-15a"/>
曰無為而無不為誠以人君無為於上人臣有為於下<lb/>
君臣有恒分則民有恒業太古天下一道羲黄四海一<lb/>
徳無為之為其大有為於天下者乎尊聖人所以尊時<lb/>
君世主夀斯道所以夀斯世也如曰伸而不屈動而愈<lb/>
出多言數窮不如守中其堯舜允執厥中之要也曰居<lb/>
善地心善淵政善治事善能動善時夫惟不爭故無尤<lb/>
其大禹不矜不伐而天下莫與争也又曰自勝者强知足<lb/>
者富强行者有志不失其守者乆其文王之至徳也後<lb/>
<pb n="KR4e0020_WYG_003-15b"/>
人不䆒其㫖著述雖多各隨所尚故言清虚無為者有<lb/>
之言吐納導引者有之言性命禍福兵刑權術者有之<lb/>
紛紜多歧家自為法曾不知道徳本㫖内聖外王之為<lb/>
要盖漢文曹参開漢室隆平之治是善用老子之道者<lb/>
此原㫖所由作也書成又以老子之㫖不惟有極以來<lb/>
已然之世代可徴而無極以前未然之朕兆庸可推矣<lb/>
復准皇極經世嵗年著原㫖發揮一十二章以證之又<lb/>
以關令尹喜辛釰文子所著述頗得師㫖故復著關令<lb/>
<pb n="KR4e0020_WYG_003-16a"/>
闡𤣥三巷文子纘義十二巻朝廷嘗以其書頒行於世<lb/>
平生詩文若干巻藏於白石山中卒年八十二度弟子<lb/>
四十餘人姚志恭趙嗣祺袁徳逵皆有道行又奉㫖授<lb/>
真人主領教事道堅器識𢎞逺有道淑人且篤於孝友<lb/>
達官貴卿多執弟子禮趙孟頫有言曰真人際遇世皇<lb/>
乘風雲之㑹日月之光於以輔世興邦立言設教知進<lb/>
退存亡而不失其正者其若人之儔歟張翥亦曰真人<lb/>
以邁古之才經世之略身雖游於方外其志之所存犖<lb/>
<pb n="KR4e0020_WYG_003-16b"/>
犖古之人安期生黄石公徐鴻客或見或隠髙風逺致<lb/>
使人企仰於千載之下世以為知言<lb/>
贊曰三代而下以功力相雄尚道德罕聞已老聃氏著<lb/>
書尊皇道帝徳賤功利黜權力有㫖哉漢文曹参盖善<lb/>
用其道者後人特指兵刑謀術抑逺矣若杜道堅原㫖<lb/>
之作亦有志於斯世者與<lb/>
　　　唐李泌傳贊<lb/>
贊曰予觀唐人材出處從容有三代王佐器唯李泌陸<lb/>
<pb n="KR4e0020_WYG_003-17a"/>
贄而已泌自贊復兩亰功成身去代宗再徴權臣間忌<lb/>
浮湛外任徳宗以春宫之知委心聼用泌亦竭智盡忠<lb/>
展布政體謀慮計畫洞燭物情故治效聿著迹其安馬<lb/>
燧取懷光相李勉保韓滉單騎以來抱暉設伏以擒叛<lb/>
卒開三門運路屯關中荒田國用日充邉鎮懾服其績<lb/>
章章可紀至於辯太子寃則曰天子以四海為家宰相<lb/>
當豫帝贈白起則曰國將興聼於人帝言有命則曰君<lb/>
相造命不可言命其言又足徴者唐傳迺謂其隨時俯<lb/>
<pb n="KR4e0020_WYG_003-17b"/>
仰無足可稱取媚以求相位豈信史哉因采舊聞参諸<lb/>
記録别著泌傳以表見之使善不没實為後世鑑若趣<lb/>
尚太清未免惑於隠怪亦其質之未純者與<lb/>
　　　隠石生喻<lb/>
珠湛於淵金藏於鑛梓產於林玉隠於石類也賢人之<lb/>
處世亦類也方其襍稠衆之中長蓬蒿之里退自沈晦<lb/>
不矜長不眩能猶淵之珠鑛之金石之玉也人奚羡焉<lb/>
一遇知已則出類㧞萃人皆知其為良材器斯隠石生<lb/>
<pb n="KR4e0020_WYG_003-18a"/>
之喻與生媯姓出自有虞為胡公滿之胄世為臨海大<lb/>
族幼有異質性警悟不羣讀書蓄德有年已值時多艱<lb/>
隠於銅谷之陽肥遯辟地甘自晦藏於閭閻下里人之<lb/>
知生者咸以玉之隠石期之故自號曰隠石生予進而<lb/>
喻之曰物生兩間孕清淑之氣鍾純粹之德質之美者<lb/>
莫如玉器之貴者莫如玉其蒼者白者黄者赤者矩而<lb/>
為圭規而為璧肉之為羡判之為璋藉鏁以享天地登<lb/>
廟以盛黍稷其用靡不周也使追琢之未工鑚磨之未<lb/>
<pb n="KR4e0020_WYG_003-18b"/>
至則抱璞而已爾具體而已爾尚奚羡其為有用之器<lb/>
也哉温潤而滋腴縝栗而堅確受於天者厚矣有其具<lb/>
而抱其璞矣將未受於人與受之於人器斯成矣茍徒<lb/>
羡其隠於石者不思其出於石者是棄天也思不出其<lb/>
石而獨隠於石者是不受人也棄天不義不受人不祥<lb/>
子將為受人者乎將終棄其天乎則吾不能知也作隠<lb/>
石生喻生名栢字能正陳其氏云<lb/>
　　　楊孝婦傳<lb/>
<pb n="KR4e0020_WYG_003-19a"/>
楊孝婦黄丑字集義台之黄巖人其先宋工部尚書懋<lb/>
名著國史代以儒顯至其父荀龍登咸淳進士第調廸<lb/>
功郎安慶府宿松縣尉國事既非遂隠弗耀孝婦生警<lb/>
悟性端重八嵗閑於女紅諸昆弟皆習業家塾廸功俾<lb/>
授内則孝經論語不期月終巻皆成誦且語兄姊曰孝<lb/>
天之經也地之義也民之行也徳孰有大於此於是在<lb/>
父母側先意承順服勤不怠迪功頗鍾愛之既笄慎擇<lb/>
所配時奉化知縣楊中甫有子曰載至居同里閈頴慧<lb/>
<pb n="KR4e0020_WYG_003-19b"/>
過人遂聘丑為知縣冡婦比大歸舅姑已即世惟知縣<lb/>
之父朝奉君在以大耋之年馭下嚴肅孝婦事之益謹<lb/>
晨昏定省無違躬親炊㸑調烹飪饋飴瀡日奉上堂羮<lb/>
胾脯羞隨所需以進食已乃退或思異味則雖百十里<lb/>
必為致之夏葛冬裘中外衣服預為縫綴十載如一日<lb/>
朝奉或有愠色必怡聲善辭俟復常而後去朝奉君曰<lb/>
吾家新婦行淑性顓能善事我真孝婦也由是鄊里皆<lb/>
稱為孝婦云朝奉以天年終孝婦佐其夫治䘮塟皆盡<lb/>
<pb n="KR4e0020_WYG_003-20a"/>
禮嘗曰吾不幸不逮事舅姑惟嵗時修祀稍可致力為<lb/>
酒醴豢牲牢祀物必精專豐腯雖賓客至不易用也載<lb/>
至以才諝薦為衢州清獻書院山長中嵗宦游惟經紀<lb/>
大務至於理田園建堂第延師教子一切皆孝婦力也<lb/>
值山長捐舘舍居䘮哀毁率子女茹蔬素者三年節序<lb/>
忌日追慕悲泣人為之不堪導諸子理家事内外整整<lb/>
處族序睦以和貧無資者賑䘏之無徳色親戚死無所<lb/>
歸為具棺殮嵗歉發所積賤糶以濟之孝婦之推仁䘏<lb/>
<pb n="KR4e0020_WYG_003-20b"/>
衆率類此子六人文昌文治文賢文言文㑹文淑皆有<lb/>
學行惟文㑹以校官起身且與予有姻㜕好嘗獲升堂<lb/>
拜孝婦而徳容康夀動止可度時孫男女三十餘人森<lb/>
森侍側宛然瓊瑰玉樹有足起人敬慕誠德人也享年<lb/>
七十有九嗟乎女婦人之行不出閨門惟主中饋事舅<lb/>
姑而已孝婦始終一致愈久彌篤有非恒人所可企及<lb/>
使一州一鄊有若人必能率徳勵行以移風俗王教盖<lb/>
有賴焉因著之<lb/>
<pb n="KR4e0020_WYG_003-21a"/>
贊曰漢陳孝婦善養其姑志不少貳無違夫子之教卒<lb/>
垂令名若楊孝婦之事大舅尤人之所難固其天性淳<lb/>
篤而經訓之力不為無助也至於子孫昌大終其身逮<lb/>
見之善人之報顧不厚歟天經地義誠不可冺孝婦至<lb/>
行若是宜與陳孝婦並傳無媿也<lb/>
　<lb/>
　<lb/>
　<lb/>
<pb n="KR4e0020_WYG_003-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　白雲稿巻三<lb/>
</p>
<p>
</p>
  </div>
<div>
                <head>白雲稿巻四</head>
    <p>
<pb n="KR4e0020_WYG_004-1a"/>
欽定四庫全書<lb/>
　白雲稿巻四　　　　　　　明　朱右　撰<lb/>
　　序<lb/>
　　　忠孝事實序<lb/>
古君子之生斯世也居則積其學以著於言出則推夫<lb/>
學以行其道言以載道行以徴其言夫豈有二乎哉禹<lb/>
稷咎䕫得行其道而不必見諸言者也間見之亦道之<lb/>
寓也孔氏孟軻左丘明賈誼班固之流不得行其道而<lb/>
<pb n="KR4e0020_WYG_004-1b"/>
見諸言者也間行之亦其言之徴也然則立事立功豈<lb/>
不尤愈於立言者乎盖有不得已焉者耳青田留君若<lb/>
愚讀書纘言積學知道嘗客遊吳楚間蓄其才將充其<lb/>
用人固不能知之而若愚亦不求知於人守其道而不<lb/>
變值時多艱講授於越之上求凡古今人之忠孝友義<lb/>
者而叙述之積而成編為若干巻將以傳於人其用心<lb/>
亦勤矣夫忠與孝性也人所宜服行者也其何關於務<lb/>
名哉世降道汚民彛泯泯茍不表紀其能行者為不能<lb/>
<pb n="KR4e0020_WYG_004-2a"/>
行者之戒㡬何其不淪於禽獸之歸矣乎此忠孝事實<lb/>
之所以作也雖然述其孝為有親者之勸叙其忠為得<lb/>
君者之箴一善之不遺一行之必録留君所以隂相天<lb/>
常扶助世教者豈小補哉其為用心亦仁矣帝王建極<lb/>
凡所以扶樹綱紀匡維世道者此也舍是書何以哉或<lb/>
曰今之執史筆與國家載興亡紀賢否職也留君無乃<lb/>
非其職與是殆不然古人立言至公無私所以傳後世<lb/>
而能久也不患不職患不公耳茍公無私猶職也昔左<lb/>
<pb n="KR4e0020_WYG_004-2b"/>
丘眀班固之徒何嘗職史館署官曹而為如是之言顧<lb/>
其言足徴何如耳况忠孝之人世固不少其間隠顯亦<lb/>
各不同必待史官書之其没人善而無聞者或多矣設<lb/>
因是編得不沒人善使隠顯皆有聞則留君之惠大矣<lb/>
編成留君属予序予知其言與道不悖行與事不違有<lb/>
志而嗇於用盖亦不得已焉者故書以歸之<lb/>
　　　羽庭稿序<lb/>
古詩三百篇以風雅頌為三經賦比興為三緯其音節<lb/>
<pb n="KR4e0020_WYG_004-3a"/>
體製概可考也後之作者固蔑以復加而後之作者舍<lb/>
是亦無以為法自夫王澤下衰雅頌不繼王官失職廵<lb/>
狩不陳而詩樂之教不行於天下尚矣東周以還郢騷<lb/>
之怨慕楊馬之浸衍晉宋之蕩靡古意彌失而音節體<lb/>
製亦與時下烏在其能復古乎唐興以詩文鳴者千餘<lb/>
家其間足以名後世而表見者惟李白杜甫韓愈而已<lb/>
詩其可易言哉何則李近於風杜近於雅韓雖以文顯<lb/>
而其詩正大從容亦彷彿古頌之遺意以故傳誦後世<lb/>
<pb n="KR4e0020_WYG_004-3b"/>
而人宗師之予為是説久矣顧材氣不足充其見聞學<lb/>
問不足闡其微藴不敢以聞諸世人今年來獲觀劉君<lb/>
徳𤣥所著羽庭稿若干巻讀之而有感焉其性情所發<lb/>
指意所歸皆有唐人法律長詩宗韓短律師杜樂府歌<lb/>
曲有李風度而四言詩又當不在魏晉下等而上之則<lb/>
三百篇風雅頌之遺音將無所失其有不傳也哉劉君<lb/>
世以儒顯少習經術嘗以進士業中乙科憲府舉其材<lb/>
試吏於閩所至佐上官有政蹟今為浙江省左右司郎<lb/>
<pb n="KR4e0020_WYG_004-4a"/>
中公退之暇手不釋巻旁及諸史百氏隂陽卜技名法<lb/>
靡不研通而尤工於詩歌積而成編其徒將鋟梓以傳<lb/>
以予知最久囑弁其篇端因次第其説為序引<lb/>
　　　檜亭後集序<lb/>
至元重紀戊寅之嵗予如金陵游從縉紳名人間考徳<lb/>
而問業時丁先生仲容父以同里閈徃還既數情好益<lb/>
深故予與先生所著詩歌及他所見必手鈔而心識之<lb/>
積若干巻藏之篋笥將俟知者以傳不朽後十四年當<lb/>
<pb n="KR4e0020_WYG_004-4b"/>
至正辛邜客有携檜亭稿來示予於錢塘始知御史張<lb/>
公維逺命刋昇學廼李君謹之所編視饒君介之舊本<lb/>
為增多矣予喜而不寐讀盡日夜惜其間如瓊花瑞竹<lb/>
送常憲史題長江萬里圖等作皆膾炙人口而不能盡<lb/>
傳因類摭未刋之詩以補續其所未偹得一百四十七<lb/>
首名曰後集又十年予以憂制守墓上虞一日王君克<lb/>
惠自閩海憲府赴行御史臺事集南還過予山中抵掌<lb/>
劇談感今念昔慨然興懷遂盡取予所藏先生遺稿將<lb/>
<pb n="KR4e0020_WYG_004-5a"/>
鋟梓以傳予二十年之耿耿渙然釋矣尚敢自愛乎哉<lb/>
嘗記在昔先生有言曰學患不成不患不逹業患不精<lb/>
不患不傳茍精而成達與傳不計也淵乎斯言其正誼<lb/>
明道之奥乎今先生往矣時值多難經生學子無依歸<lb/>
而克惠猶能起斯文於未墜思以淑人而傳後則先生<lb/>
之言信有騐矣因書以歸之<lb/>
　　　送浩遵道序<lb/>
國朝混一區宇立經陳紀内外百職罔不祗承以相統<lb/>
<pb n="KR4e0020_WYG_004-5b"/>
属故中書總治於内而斷事官為治事之法曹若理問<lb/>
所者殆行中書治事之法曹與江浙為東南巨藩治吳<lb/>
粤閩地方數千里丞相而下務存大體以貳𢎞化寅亮<lb/>
之功於細故則不親親之亦不得甚察悉属之理問官<lb/>
而聼其用違而已大梁浩君遵道敦厚雅重少習吏事<lb/>
文法通籍省署有年已兹始獲食禄與丞相掾相可否<lb/>
事於幕下上考轉理問所令史其禄視昔有加錢塘大<lb/>
夫士朋遊者咸詩以張之俾予序其編予知浩君寛簡<lb/>
<pb n="KR4e0020_WYG_004-6a"/>
人也固有大而可以揆細者而予試言之在漢時丙少<lb/>
卿為御史大夫事無不察至為相智明於大史傳稱之<lb/>
其政豈先後異耶其所處宜然爾遵道向從丞相掾事<lb/>
上官知識治體不煩不迂唯寛簡宜也理問官上承丞<lb/>
相命以任法為事以詰姦慝察邪枉則不徒寛簡為稱<lb/>
職也已故予嘗論天下士其柔順戇直寛簡深察類出<lb/>
乎氣質之蔽必其能各適於可而不相病者周於徳而<lb/>
氣不得以乘之也是以君子務勉徳焉遵道尚事其事<lb/>
<pb n="KR4e0020_WYG_004-6b"/>
以修其職而有成則予將謂君進於徳矣其孰不宜哉<lb/>
　　　送趙教諭序<lb/>
至正十年秋九月永嘉趙君某為新昌縣文學既受代<lb/>
諸生遮留不可則謁予而言曰趙先生為文學六年矣<lb/>
其始至時宫墻頹圮弗治生徒弗居廪食朝夕弗給齋<lb/>
廡絃誦弗作逢掖旦望集往往去弗問先生曰是非吾<lb/>
志也非吾職也召耆艾與計事議所以興舉之籍學之<lb/>
田㑹其嵗之入白於縣盡徴民之不輸者以充其用延<lb/>
<pb n="KR4e0020_WYG_004-7a"/>
有學之師以貳教其間選材幹之士使任其役於是治<lb/>
者以完居者以廣給者以繼而作者以聞向之弗問者<lb/>
亦皆徘徊顧瞻嘆服而不已焉吾黨徳其恵未艾也而<lb/>
以代去卒不得留願求一言以系吾思予曰甚矣久於<lb/>
事者之有成也學校王教之先先王所以明天道正彛<lb/>
倫致至治之成法在焉趙君久於其事以行其志盡其<lb/>
職而有以得人之懽心可尚也已昔陽城為國子司業<lb/>
當調官諸生挽留至伏闕下上書願得卒業於今之世<lb/>
<pb n="KR4e0020_WYG_004-7b"/>
去古道逺甚而猶或一見之使予不得不為之興懐焉<lb/>
彼居官理民者賢否混殽唯事超遷以度越日月未能<lb/>
周知其民情與其所宜行則思以調他職是烏能知乆<lb/>
於職者之有成也耶諸君盍亦請諸聞人道敭趙君之<lb/>
能而詩歌之書予言於首簡叙焉<lb/>
　　　贈醫者序<lb/>
至正十二年某月括蒼葉仲剛氏居台郡為府史且二<lb/>
嵗一日病肢體不隨衆醫皆以為迵風謂風洞徹四肢<lb/>
<pb n="KR4e0020_WYG_004-8a"/>
也療之不瘉請於施君敬仲敬仲至胗其脈曰病積於<lb/>
身有日已為火齊飲之不旬日遂瘉人咸神異其故<lb/>
敬仲曰某所以知仲剛病者切其脈大而來徐是積熱<lb/>
盤欝於内乆不得發卒與風遇其病當作吾以脈法治<lb/>
之而瘉何神異為葉君具以告且徴言為贈予聞之上<lb/>
古醫則通神盡見五藏癥結中古以還切脈望色聼聲<lb/>
冩形其著效亦章章矣近代之業是學者往往不知病<lb/>
之所在而投之齊甚非所以為養生助也嗟乎通神者<lb/>
<pb n="KR4e0020_WYG_004-8b"/>
吾不得而見若切脈究源庸非世人之所尚乎脈者天<lb/>
地之元人得氣之始也自夫二五之精妙合而凝滋而<lb/>
為精神定而為魂魄積而為形骸融而為血髓布而為<lb/>
經絡竅而為毛髪至呼吸運動行止作息榮顇者盖必<lb/>
有得氣之始者為之也至夫七情之中傷六氣之交感<lb/>
又各有所受焉治之者原其始求其本要其端則病可<lb/>
理矣病理則氣充氣充則體固古聖人為醫藥以濟人<lb/>
夭死夫豈無其道耶是以善醫人猶善治國知國本之<lb/>
<pb n="KR4e0020_WYG_004-9a"/>
所在則所以提挈綱維而振作之者有在矣予觀敬仲<lb/>
之業醫誠本諸脈法者歟本脈法以治人病其應如桴<lb/>
鼓影響斯可與論天地之元人所以得氣之始者矣予<lb/>
故推葉君之意以叙之且以識别庸妄之不知本者<lb/>
　　　送因禪師序<lb/>
物有類同而氣不合者矣均之衆草也薰蕕不可以同<lb/>
器均之百獸也騶虞豺狼不可以同羣亦有類不同而<lb/>
氣合者矣磁之於針膠之於漆琥珀之於芥物惟固然<lb/>
<pb n="KR4e0020_WYG_004-9b"/>
而况於人乎傳曰人受天地之中以生是以有動作禮<lb/>
義威儀之則自夫大道之衰聖賢不作衆學滋起儒墨<lb/>
異塗小大之人各相範就使天與我相類者遂釐而二<lb/>
之嗚呼是豈人之情也哉今之為浮屠老氏者往往皆<lb/>
是能不拘其法總其異而大同之亦幾何人善因友石<lb/>
禪師與予結交方外且十年自師之入浮屠氏既二十<lb/>
年已予知其聰明積學仁義之懿釋然於胷臆間是以<lb/>
承上接下出恭入友禮儀之則莫不有度而施得其宜<lb/>
<pb n="KR4e0020_WYG_004-10a"/>
雖拘於法限於勢而其心悠然無有物我之累至正十<lb/>
二年秋臨海龍華寺闕主席寺之耆老多有能名顧難<lb/>
其選一日請於有司致書幣自精進延師補之台之士<lb/>
友及嘗所徃來咸置酒為别又摭少陵題已上人詩分<lb/>
韻相率為詩以道其離思人情之交好氣味之忻合莫<lb/>
過於此者夫豈偽為也哉詩既成属予序其編予不得<lb/>
辭乃為之言曰友道之廢久矣世之人有居同里學同<lb/>
術業同門猶或相訾毁以自髙相牴牾以求異何但類不<lb/>
<pb n="KR4e0020_WYG_004-10b"/>
同氣不合者耶甚可為世道惜也萇𢎞老𥅆師㐮沮溺<lb/>
楚狂之徒豈復有賢於孔子者而孔子猶惓惓然不相<lb/>
遺棄豈無其故與友石知識造詣動則有文而獲乎朋<lb/>
友者若此豈特浮屠氏之不易得者哉嗟夫世衰道微<lb/>
賢否易處苟得吾同類而氣味忻合如友石師者其能<lb/>
自已於言乎故樂推物性之説以為贈<lb/>
　　　贈崔元初序<hi>原闕</hi>
<pb n="KR4e0020_WYG_004-11a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0020_WYG_004-11b"/>
　<lb/>
　<lb/>
　<lb/>
　　　　　　　　之所存何如耳元初非為異於時<lb/>
也求合乎道者也茍合乎道天下將不可載况後世乎<lb/>
用書以為贈<lb/>
　　　西齋和陶詩序<lb/>
詩者發乎情也情則無偽故莫不適於正焉古詩三百<lb/>
<pb n="KR4e0020_WYG_004-12a"/>
篇其間邪正憂喜隠顯雖不同而温柔敦厚之教無惑<lb/>
乎後人聖人删正之且曰雅頌各得其所豈欺我哉自<lb/>
夫王澤既息大雅不作郢騷之怨慕長門之幽思李陵<lb/>
蘇子卿之離别曹劉鮑謝之風諭亦足以傳誦者各適<lb/>
其情而已爾陶淵明當晉祚將衰欲仕則出一不獲志<lb/>
則幡然隠去夫豈有患得失之意與故其發於言也清<lb/>
而不肆澹而不枯後之人雖竭力倣效而不可得趣不<lb/>
同也蘇子瞻方得志為政固未始尚友淵明逮其失意<lb/>
<pb n="KR4e0020_WYG_004-12b"/>
廼有和陶之作豈其情也耶予嘗竊有憾焉比客海昌<lb/>
得琦禪師詩一編曰西齋和陶集讀盡數日愛其命意<lb/>
措言妥而不危雋而不膚若弗經思慮得者有陶之風<lb/>
哉盖師少從名人績學知道凡四主大刹未嘗容心於<lb/>
出十年以來恬退自處居海鹽天寧寺之西齋日討索<lb/>
佛書聖典每有得必忻愉竟夕道益精詣不以榮辱得<lb/>
䘮撓其天其為可尚也已為其徒將鋟梓以傳予因論<lb/>
次其説為之序禪師名琦梵字楚石<lb/>
<pb n="KR4e0020_WYG_004-13a"/>
　　　韓侯覈田事實序<lb/>
或問為政何先曰莫先於正經界經界既正分田制禄<lb/>
可坐而定其有關於王政也尚矣成周盛時體國經野<lb/>
以為民極至孟子時已不得聞其詳則諸侯惡其害已<lb/>
而去籍者有之矧阡陌之法變兼并之患滋先王田制<lb/>
固不可得而稽矣漢魏唐宋隨時制宜不過計田定賦<lb/>
以馭民尚何望其能復古也哉傳曰制而用之謂之法<lb/>
神而明之存乎人先王良法美意豈終不可復舉耶此<lb/>
<pb n="KR4e0020_WYG_004-13b"/>
韓侯所以用心而卒底於有成矣上虞為縣並湖濱海<lb/>
賦歛倍於他州國朝至元以來雖累行理田之令而迄<lb/>
無成式者非法之過不得人以任法者之過也比年鄰<lb/>
境騷繹民力益殚天台韓侯自行來為令深為此懼乃<lb/>
議履畆以計田定賦而差役思以均齊其民其法每田<lb/>
一區畆至百十隨其廣哀高下形勢標其號若干畫為<lb/>
之圖曰魚鱗以魚鱗條號第載簡册曰流水每號署圖<lb/>
一紙具四至業佃姓名俾執為劵曰烏由集各號所載<lb/>
<pb n="KR4e0020_WYG_004-14a"/>
得畆若干曰保總集各保所積得畆若干曰都總又自<lb/>
各都流水攢類戸第計其實管田數曰鼠尾小大相承<lb/>
多寡分合有條而不紊其為法可謂宻矣乃選鄊之大<lb/>
姓有文行足為人表者司一都之事曰監踏統一縣之<lb/>
事曰總覈又分掌簿書計算曰執事賢智竭慮材力効<lb/>
能各輸乃心以禆侯之政亦可謂得人矣侯則躬為指<lb/>
授訓其用違稽章程以作勤怠官出廩膳筆札以給日<lb/>
費及朞而事始完上成牘於省府吁斯亦難能也已由<lb/>
<pb n="KR4e0020_WYG_004-14b"/>
是積弊以革民瘼以甦貧富適均徴差有則民輸惟期<lb/>
嵗入用足而一縣之民室家相慶咸戴侯恵無已既刻<lb/>
諸貞石以紀侯徳復以其播告訓言行事次第執事名<lb/>
氏繕緝成編名曰覈田事實將鋟梓以傳請予為序予<lb/>
嘉侯設施有法信任得人深識古者為政之要以能有<lb/>
成功遂書首簡以慰民父兄之繫思侯名諫字自行宋<lb/>
魏國忠獻王琦十世孫前翰林待制陳某甥家學有自<lb/>
故為政知所本云<lb/>
<pb n="KR4e0020_WYG_004-15a"/>
　　　送戸部主事李宗道還京序<lb/>
今之六部官分掌天下凡治教禮樂刑政以佐中書為<lb/>
大子六曹若有虞九官成周六典漢之九卿皆其職也<lb/>
國朝稽古建官仍置六部分列尚書以贊朝政為生民<lb/>
計至深至偹百有餘年文恬武嬉内外無事一或儆戒<lb/>
不至則治道日弛諸凡漕運鹽𣙜楮幣之法窒而不通<lb/>
民用告病聖天子慮仁澤之不溥宵旰求賢以務博濟<lb/>
廼命戸部尚書二員輔以主事官分治江浙僚属史胥<lb/>
<pb n="KR4e0020_WYG_004-15b"/>
聼其慎簡先務流通楮法於時李侯希顏自翰林編修<lb/>
為部主事承命以行沙海東下奉職惟勤間關險阻偹<lb/>
厯嘗之比至浙尚書則以他事弗來如期侯惴惴小心<lb/>
夙夜不遑寧處俟命於外者兹三年矣朝廷尚念逺役<lb/>
復召以還侯即日持其簡書印章將乘大舶浮洪濤遵<lb/>
海而北以旋京師江浙行中書省丞相以便宜有㫖謂<lb/>
侯涉厯之艱虚左司員外職請固留之侯乃謝曰受命<lb/>
來南實某聼詔既弗能敬敭休命而又留以為已圗若<lb/>
<pb n="KR4e0020_WYG_004-16a"/>
之何其可也昔孫叔敖如京師未畢事而之莒春秋譏<lb/>
之况君命而不復安敢與王人齒願終辭以還君子謂<lb/>
李侯之舉有三善焉見禄而不茍取義也奉使而必復<lb/>
命禮也三年有役拳拳不忘乎君忠也忠以盡已義以<lb/>
制宜禮以事上於為國乎何有嗟乎大道既隠先王之政<lb/>
下移民生日蹙亷恥道䘮居官守職者莫知國體之攸<lb/>
繫而靦然為私便之是圗外以欺其人内以欺其心雖<lb/>
九錫之榮萬鍾之富於我何加焉李侯毅然為人所難<lb/>
<pb n="KR4e0020_WYG_004-16b"/>
不憚風濤之險復為萬里之行下以盡諸已上以副吾<lb/>
君豈不真知輕重大丈夫哉傳曰富貴不能移其若人<lb/>
之謂乎且侯以明經之胄學嘗居翰林詞章政事講之<lb/>
有素入而立朝嘉與諸賢力扶未墜以助元氣則中興<lb/>
可期是予之望也蒼生之願也侯其行矣遂書以餞之<lb/>
　　　送上虞胡總督詩序<lb/>
行樞宻院架閣胡君師徳以省檄督戍上虞之三年及<lb/>
代當還諸將帥士卒民耄倪與吏胥之在官者争挽留<lb/>
<pb n="KR4e0020_WYG_004-17a"/>
不忍舍去勢不可得則傾城相送供帳祖道東門外至<lb/>
三十里遮拜執爵各以言進為將帥者曰自吾奉檄聼<lb/>
總督節制凡得以承令藩省扞患庇民者總督之教也<lb/>
又有進者曰<graphic n="KR1600" url="https://raw.githubusercontent.com/kanripo/KR-Gaiji/master/images/KR1600.png" mimeType="image/png"/>我甲胄修我弓戈維總督之庸率先我<lb/>
將校訓練我士卒維總督之律為軍旅者曰我饑食我<lb/>
我寒衣我我食我衣維侯之需侯其去矣我將奚依民<lb/>
父老曰我耕我織侯不我役冦來侯攻冦去侯䘏士則<lb/>
操戈農則服穡弗奪我力維侯之徳儒士大夫曰既治<lb/>
<pb n="KR4e0020_WYG_004-17b"/>
乃武復修乃文衣冠繽繽禮讓敦敦旅賁詵詵維縫掖<lb/>
是尊方外交者曰衛我宗教安我山林力則我助疚則<lb/>
我鍼病我者去利我者任朝唄愔愔以報侯心為有司<lb/>
者曰錢穀甲兵供億日糜簿書支離侯其我除期㑹之<lb/>
逋侯其我紓民樂其趨官程弗逾侯今去矣吾告其誰<lb/>
侯各為飲卒爵而復曰聖明天子監兹下土奠我東南<lb/>
大藩有府桓桓省臣節鉞威武奉命唯謹承宣弗怠維大<lb/>
夫士民其相予不侮走也何修獲致於此遂相視泣下<lb/>
<pb n="KR4e0020_WYG_004-18a"/>
以别予乃喟然而嘆曰嗟乎甚矣久於其事者之有成<lb/>
也今之督戍畨更受代率月一易未能周知人情而思<lb/>
還其職雖有惠利曷由以施顧欲人得其心也難矣胡<lb/>
君領事日久及兹兩朞凡將帥之勇怯旅卒之强弱官<lb/>
吏之勤怠人材之賢否賦役之重輕民庶之勞佚悉能<lb/>
知之周而處之當故人之從已也皆心悦而誠服矣得<lb/>
其心有道亦不過所欲與聚所惡勿施而已爾尚何有<lb/>
古今之異耶胡君非求異於今也得其心焉耳處之久<lb/>
<pb n="KR4e0020_WYG_004-18b"/>
而得其心則成效章章若是豈不為居官長民者之勸<lb/>
哉時之朋從名能文者又分韻歌詩為餞予因序人人<lb/>
之言而論之<lb/>
　　　白沙餞别詩序<lb/>
至正十九年戸部尚書貢公師㤗奉㫖督漕閩廣是年<lb/>
十月度錢塘將浮東鄞遵海而南道過上虞時朱右洎<lb/>
王霖叔雨各出所著文辭累數十篇讀盡日夜更僕不<lb/>
饜公曰予承命逺役得與子傾倒喜幸過望惜不及待<lb/>
<pb n="KR4e0020_WYG_004-19a"/>
陳白雲徐季章爾舟次餘姚白雲季章繼見而季章偕<lb/>
叔兩自行同送鄞城候潮汎白沙島上且越旬朔臨别<lb/>
又與鄭䝉泉舒汝臨僧貴朽石十餘人款餞舟中殽核<lb/>
維旅酒行無算情好益洽公醉而卧諸君相與聫句皆<lb/>
戀戀不忍舍明日始别去公顧季章謂曰人生聚散無<lb/>
常事每不偶辱諸君愛厚兹遂盍簮之樂獨不得與伯<lb/>
賢同行為憾他日諸君遲我東海之上把酒臨風庶吾<lb/>
黨交義非世俗所能知也季章歸致公言於予且録諸<lb/>
<pb n="KR4e0020_WYG_004-19b"/>
聫句及公留别詩以示予嘅然嘆曰詩不云乎寧適不<lb/>
來微我弗顧人情豈相逺哉伐木廢而朋友缺矣古道<lb/>
之復乃於公見之公以詩書世胄敭厯中外文行卓然<lb/>
經生學子瞻企弗及思見容儀有如景星鳯凰咸以争<lb/>
先得覩為快况及親炙以依歸者乎况既别而致思以<lb/>
齒記乎顧予駑鈍下材而公猶拳拳不相遺棄接引來<lb/>
學之盛心詎易量也耶比年國家多難碩儒鉅公淪謝<lb/>
殆盡斯文不絶如錢寧不重有感於公焉序以識之<lb/>
<pb n="KR4e0020_WYG_004-20a"/>
　　　交山文集序<lb/>
或問立言曰言以理帥以氣行不由此者妄也氣與理<lb/>
相㑹渾渾乎發乎聲文深於言者也故曰言之無文行<lb/>
而不逺言其可易忽哉言者心之著非言無以知其中<lb/>
之存者言者事之樞非言無以知其政之尚言其可誣<lb/>
哉是故言正以懇知其忠見於政也義而固言祥以和<lb/>
知其孝見於政也仁而洽言清以要知其静於政也無<lb/>
為而不争言大以醇知其聖於政也王而治言深以確<lb/>
<pb n="KR4e0020_WYG_004-20b"/>
知其疆於政也覇而不久言勤而不怨知其基於政也<lb/>
興言思而不懼知其離於政也降此古昔先民之所以<lb/>
垂教盖殊途而同歸也立言不既難乎一日括蒼王君<lb/>
熈陽出示其所著交山文稿相與論立言之㫖予三復<lb/>
之觀其序君臣之等明彛倫之懿闡性命道術之藴考<lb/>
家國起廢之故古今得失之幾引物連喻道揚規諷貫<lb/>
穿經史百氏之言一本諸至理而氣以行之故其發於<lb/>
中也誠充於言也廣要其至也近而指逺該而不汎語<lb/>
<pb n="KR4e0020_WYG_004-21a"/>
人子以孝語人弟以順語人臣以義約情以和其志比<lb/>
類以振其行匡直輔翼俾各歸其分而知所鄊方以造<lb/>
成其徳業藹然仁義之言也可謂得立言之遺意歟王<lb/>
君動則有禮敏而好修夙慕聖賢之道學之不厭未見<lb/>
施用退與其徒著言纂辭積而成集其徒鋟梓傳以淑<lb/>
人為利漙矣抑予嘗聞古有納言觀風之職於今之世<lb/>
去古未逺將見采而納之承而庸之知其政之成也用<lb/>
休矣傳曰我欲託之空言不如載諸行事之深切著明<lb/>
<pb n="KR4e0020_WYG_004-21b"/>
也予志此久矣尚與君楙明之<lb/>
　　　送戸部尚書劉公督漕還京詩序<lb/>
士君子道徳積於躬功業著於世廣博深厚有足以濟<lb/>
時而裕逺自非持正不阿𢎞毅有守者弗能也余觀於<lb/>
戸部尚書劉公師魯而有徴焉公自胄學以文藝擢高<lb/>
科敭厯臺省所至皆有卓政曩由端本堂司經拜西臺<lb/>
監察御史糾劾不避忤時貴左遷公處之㤗如夷險一<lb/>
致至今天下謂公此舉國家元氣繋之出入政府正色<lb/>
<pb n="KR4e0020_WYG_004-22a"/>
立朝中外属望廼至正二十三年朝廷命公以東南漕<lb/>
事浮海而出至則敷廣徳心驅馳上下開誠布公大慰<lb/>
人望職貢既修舟師戒具四明大夫士以公有斯文契<lb/>
供帳祖道賦詩執爵追餞鄞江之滸推右序之洪維我<lb/>
朝廣輪之大自古所無天覆地載仁涵義育承平日乆<lb/>
玩忽或生致使荆襄俶擾淮海繹騷上貽宵旰之憂思<lb/>
得賢才汲汲圗治如轉漕一事昔為甚易今則動煩重<lb/>
臣曲折調䕶僅廼得之十無一二有志之士寧不重為<lb/>
<pb n="KR4e0020_WYG_004-22b"/>
扼腕而憤嘅也尚書藴𢎞大之學攄經綸之志轉危疑<lb/>
為坦途化姦䜛為忠藎君命不辱常賦逺輸俾海隅蒼<lb/>
生之民咸知所以尊君親上而皇極之福有永弗替則<lb/>
公之助豈小補哉雖然此其一爾使公歸廟堂執朝政<lb/>
擇正大剛明之士文武經濟之才布百司執事之烈嘉<lb/>
與諸賢力扶元氣則宗社深有頼焉昔郭子儀李光弼<lb/>
忠武有為足佐中興之業陸贄文辭感切李泌識量過<lb/>
人足延晉陽之祚百十年間唐室不遂隳棄今寰宇未<lb/>
<pb n="KR4e0020_WYG_004-23a"/>
寧必有如郭李贄泌等軰出以著事功以濟時艱此予<lb/>
惓惓有望於明公也詩既成因書為序引<lb/>
　　　送河南都事張君之官序<lb/>
皇帝改至正之十一年䇿天下士於廷真定張守正以<lb/>
忠登上第賜進士出身授越之諸暨州同知豈弟近民<lb/>
公勤獲上朞年而政成郡復檄攝他縣治蹟益張秩滿<lb/>
上考中書属時多艱奔走避地時藩垣大臣便宜有㫖<lb/>
束帛屡加羅致旁午張君毅然弗就或勸之出則曰物<lb/>
<pb n="KR4e0020_WYG_004-23b"/>
各有適唯其所能蘧除不可使俛戚施不可使仰僮昏<lb/>
不可使謀矇<graphic n="KR1363" url="https://raw.githubusercontent.com/kanripo/KR-Gaiji/master/images/KR1363.png" mimeType="image/png"/>不可使視矯性不可使正直道不可使<lb/>
枉吾待命於朝而茍焉竊禄豈人情哉遂退遯句章山<lb/>
水間益終舊業講授子弟員以給衣食守志不囬自分<lb/>
澹泊者十餘年處之如一日當路知君者莫不歆羡而<lb/>
敬遇焉既而朝廷有河南行省都事之命君幡然即起<lb/>
問舟東鄞告行於嘗所來往鄒陽生執爵而言曰善哉<lb/>
張君之出處為有道也夫志固有素定而善逹者矣事<lb/>
<pb n="KR4e0020_WYG_004-24a"/>
固有約操於廣施者矣定志以撡約大要有三時行者<lb/>
與天因利者與地致力者與人有行吾志言聼計從賢<lb/>
智協能扶樹元氣民社熈熈以復中統至元之盛此與<lb/>
天也有盡吾心竭忠所事禄不茍得事不倖成誾誾侃<lb/>
侃以贊廟堂之治此與地也不行吾志不得吾心守道<lb/>
不阿弗事容悦食力計功遯世無悔此與人也與天者<lb/>
順與地者通與人者常順者以昌通者以濟常者以臧<lb/>
張君志素定而知之習擇斯三者以是而出以是而處<lb/>
<pb n="KR4e0020_WYG_004-24b"/>
進退從容其道不失庶幾乎古之君子歟生交君也久<lb/>
知君為深於其行寧無一言乎遂書以識别<lb/>
　　　春秋傳類編序<lb/>
愚讀春秋三傳國語愛其文煥然有倫理該而事核秦<lb/>
漢以下無加焉因采摭其尤粹者得若干巻題曰春秋<lb/>
類編而為之序曰圖書出而人文宣光嶽分而人材降<lb/>
是人材者人文之所寄也孔子曰天之未喪斯文也匡<lb/>
人其如予何其亦謂是也夫自周轍既東聖賢道否孔<lb/>
<pb n="KR4e0020_WYG_004-25a"/>
孟之教不行於天下春秋戰國之際功利日興權謀是<lb/>
尚固不足以上窺天人之奥而布其致君澤民之心矣<lb/>
幸而天理不冺斯文未墜經生學士器識卓絶不無人<lb/>
焉求其能輔翼聖經埀型世範者愚於左氏公羊穀梁<lb/>
而深有望也雖然三傳國語之文不能無辨左氏則無<lb/>
間然矣國語之書前輩亦未定為何人詳其詞氣要非<lb/>
左氏之筆盖亦倣左氏而自為一家者世以為春秋外<lb/>
傳得無意乎公羊穀梁為經而作典禮詳實詞㫖簡嚴<lb/>
<pb n="KR4e0020_WYG_004-25b"/>
有非他能言之士可及也愚試評之譬之良工之繪水<lb/>
與木也藝有專精則所就有深淺然自心巧發之則各<lb/>
得其一端之妙左氏之文煥然有章小大成紋猶水之<lb/>
波瀾也蘖蘤敷腴英華暢發猶木之滋榮也公穀之文<lb/>
源委有自派脈分明猶水之淵泉也根據得實柯條森<lb/>
挺猶木之枝幹也要之繪者雖意匠所得不同然其心<lb/>
術之微神巧之妙變化無窮皆工之良而無迹之可指<lb/>
也若國語則未免有迹矣既未足以翼春秋之經不過<lb/>
<pb n="KR4e0020_WYG_004-26a"/>
戰國間能言之士太史公頗采其説因附於編俾學者<lb/>
知作文立言之有法也語云文勝質則史是編也亦史<lb/>
氏之宗匠文章家之筌蹄歟<lb/>
　　　送彭思貫憲史北上序<lb/>
吉安彭氏世以儒顯思貫少有大志敦尚氣節讀書纘<lb/>
言起校官廣東部使者亷其賢轉憲府史佐上官有道<lb/>
每大事輙咨之多倚以辨思貫無徳色至正二十二年<lb/>
壬寅冬贛州冦熊侵韶及英徳廣東震懾憲司委思貫<lb/>
<pb n="KR4e0020_WYG_004-26b"/>
持檄徃行招諭賊勢猖獗弗聼强思貫降思貫大罵曰<lb/>
蠢爾無知誤觸刑憲罪在不宥憲使大臣念國家一視<lb/>
同仁皆吾臣子俾開諭爾氓復安爾生理爾反拘執我<lb/>
寧死不為爾屈賊怒移赴韶州賊酋長時王師義兵討<lb/>
山東國威大振賊舍不殺留滯二年思貫數以大義導<lb/>
賊二十四年甲辰冬賊酋長熊率衆來降閩省思貫始<lb/>
獲免以歸平章燕公義之慰賚甚至明年乙已春正月<lb/>
還廣五月赴南行臺計事而秩滿已臺臣舉於廷思貫<lb/>
<pb n="KR4e0020_WYG_004-27a"/>
將自山東入亰師以平日藴蓄之富抱負之素言於朝<lb/>
省以靖難安民其志可謂大矣兹問舟鄞海大夫士共<lb/>
嘉之争賦詩為餞復請予言予曰嘻哉彭君之志將以<lb/>
有言也然不得其人徒言也今之為朝廷倚注係天下<lb/>
安危者左丞相李河南其人也丞相向事先王忠襄統<lb/>
領中原師一舉而平山東逆賊授首再舉而安京闕亂<lb/>
臣伏誅皇太子入朝侍膳如初天人欣戴其功不為不<lb/>
大矣入相中書出總兵柄加爵王封吾聖天子待遇不<lb/>
<pb n="KR4e0020_WYG_004-27b"/>
為不隆矣逺方下士瞻望威光如睹星鳯竊以今之丞<lb/>
相總兵非昔日之可比昔者選士練卒命偏禆復疆土<lb/>
特一事耳今之丞相四方萬國賴以為安百官庻府視<lb/>
以進退為吾丞相當以天下為心蚤夜以思曰郡縣守<lb/>
令未盡選舉翰林館閣未盡儲材省臺未盡得人宫掖<lb/>
侍從未盡慎簡皆丞相所宜究心者誠非復昔日總兵<lb/>
之事矣夫任之重者負必力功之大者心愈勞吾知丞<lb/>
相之力之勞不輕且重也昔大禹不矜不伐天下莫與<lb/>
<pb n="KR4e0020_WYG_004-28a"/>
之争功况今之百司執事未盡如虞廷者乎此丞相念<lb/>
慮之不可以少暇逸也故在知人在安民君相功業無<lb/>
以加此彭君往矣舍是而不言是徒為萬里行也君言<lb/>
之吾知丞相之必用其言也言用而身不用猶用也彭<lb/>
君勉乎哉予將彈冠而為子慶矣坐客有景德輝者與<lb/>
彭君友善聞予言躍以喜曰微子不足以發思貫之志<lb/>
請書以冠諸詩之首<lb/>
　<lb/>
<pb n="KR4e0020_WYG_004-28b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　白雲稿巻四<lb/>
</p>
<p>
</p>
  </div>
<div>
                <head>白雲稿巷五</head>
    <p>
<pb n="KR4e0020_WYG_005-1a"/>
欽定四庫全書<lb/>
　白雲稿巷五　　　　　　　明　朱右　撰<lb/>
　　序<lb/>
　　　書集傳發揮序<lb/>
愚讀孔子所刪述易書詩春秋而深嘆夫聖人之道不<lb/>
行及觀漢唐儒傳䟽又以痛聖人之道不能明也道不<lb/>
行猶得以明其理義布諸方䇿以淑夫後之人道之不<lb/>
眀天下貿貿焉棄本而遂末趨偽而厭真幾何不為異<lb/>
<pb n="KR4e0020_WYG_005-1b"/>
端功利之歸矣乎竊以君臣父子之道尊尊親親之懿<lb/>
莫詳於書自成康王澤一熄五百年而吾夫子者出雖<lb/>
不得司其典禮命討之權猶能修其典禮命討之具奈<lb/>
何遭焚㓕之禍千數百年大義泯絶至宋程朱諸儒始<lb/>
能因遺經以闡其教其功固不在漢唐下也天相元徳<lb/>
崇信五經詔取士科書以朱子訂傳為主經生學士尤<lb/>
知嚮方則孔氏刪定之書將行於今矣噫世固有明經<lb/>
而不得以行道者未有經不明而能行道者也固有通<lb/>
<pb n="KR4e0020_WYG_005-2a"/>
其辭而不得其心者未有不察其辭而能知其心者也<lb/>
然則道之行當自明經始經之通當自逹辭始達其辭<lb/>
以知其心即其心以行夫道奚可以二觀哉右生也晚<lb/>
於道未聞信習是經積有年矣集傳之作非後學所敢<lb/>
妄議嘗参諸當代名儒質以所聞父師之教則不無所<lb/>
相發明者於是謹述集傳發揮六巻綱領始末一巻指<lb/>
掌圖一巻通證二巻凡一十巻藏之於家以詒子孫盖<lb/>
以世有古今時有先後人心之所同然一爾心之所同<lb/>
<pb n="KR4e0020_WYG_005-2b"/>
然者何也謂理也義也聖人先得我心之所同然爾茍<lb/>
得其所同然雖越天地亘古今猶一日也嗟夫君心之<lb/>
要王政之綱具在是經安敢以覬其萬一初學之士尋<lb/>
繹之繁或庶免於紛紜眩惑之病云<lb/>
　　　三史鈎𤣥序<lb/>
史倉作而文字始虞夏興而紀載明左氏傳春秋䇿語<lb/>
叙列國史學之來逺矣司馬遷父子集羣哲之大成紬<lb/>
一家言雄深雅健為太史氏宗彪固繼出以足漢紀典<lb/>
<pb n="KR4e0020_WYG_005-3a"/>
贍優洽采摭無遺於是先秦西亰之文章炳炳焉與三<lb/>
代同風信可謂萬世法則也自後漢荀悦服䖍應劭伏<lb/>
儼劉徳魏之鄧展文頴張晏如淳吳之韋昭晉之徐廣<lb/>
臣瓚郭璞蔡謨宋之裴駰後魏崔浩南齊鄒誕生皆留<lb/>
心史漢為之音解唐司馬貞又為史記索隠述贊顏師<lb/>
古為漢書集註叙例而折𠂻諸家學者於班馬二書固<lb/>
瞭然於心目矣而簡䇿浩繁紀事詳偹盖有不能周覧<lb/>
而習識也予㸔讀之餘愛其辭簡而意至因取叙贊論<lb/>
<pb n="KR4e0020_WYG_005-3b"/>
説緝而成帙復以歐陽修五代史附焉總若干巻題曰<lb/>
三史鈎𤣥俾子弟日習而記憶之庶為文學之助客或<lb/>
難之曰諸史凡十八代何獨取於三史耶予曰馬班誠<lb/>
不可尚也至范曄陳夀以來考索不足文氣愈下君子<lb/>
既嘗病之歐陽公當一代文章宗匠而尤著意於筆削<lb/>
庻幾乎馬班之亞歟傳曰文勝質則史是編也殆為作<lb/>
文者設爾若夫紀述始末治道鑑戒則固學者所當偹<lb/>
覧而不遺也客唯而退遂書為序<lb/>
<pb n="KR4e0020_WYG_005-4a"/>
　　　杜氏族譜序<lb/>
氏族之來尚矣三代以前姓氏分為二若姜姬已祁為<lb/>
姓有熊髙辛為氏是也姓以别婚姻氏以明貴賤三代<lb/>
以後姓氏合為一而族與譜行焉子孫或以號諡爵國<lb/>
官宇居職為氏者有矣傳曰天子建徳因生以賜姓胙<lb/>
之土而命之氏諸侯以字為謚因以為族周人有功徳<lb/>
宜世享祀則賜之族按杜族出於堯後厯夏商為列國<lb/>
諸侯周成王封弟叔虞於唐而故唐子孫徙封杜為唐杜<lb/>
<pb n="KR4e0020_WYG_005-4b"/>
氏後有杜洩者適魯為大夫避季平子之難出奔楚生大<lb/>
夫綽綽生叚叚生赫佐秦并天下為大將軍食邑南陽<lb/>
衍邑稱大衍三世至周為漢御史大夫徙茂陵周少子<lb/>
延年為霍光定册封建平侯陪𦵏杜陵子孫復居京兆<lb/>
杜縣九世至當陽侯預為征南將軍顯於晉又四世至<lb/>
池陽侯標為魏中書侍郎子安平公顒為侍中贈太尉<lb/>
安平子思寧公景秀為渭州刺史思寧之孫甘棠公懿<lb/>
三司禮部侍郎則唐修文館學士審言之曾祖也甘棠<lb/>
<pb n="KR4e0020_WYG_005-5a"/>
少子行敏荆益大都督長史封南陽公南陽子崇慤尚<lb/>
書左司員外郎生希望西河隴西節度使節度生岐國<lb/>
公佑司徒門下平章事顯於唐又六世至鴻臚卿叔詹<lb/>
追封吳國公吳國生尚書度支員外郎遂良封韓國公<lb/>
韓國生祁公衍太子太師致仕顯於宋居越之山隂今<lb/>
子孫世為越人予始居越之上虞祁公之十一世孫肅<lb/>
修其世譜補其缺略序厯官爵諡旁考國史傳誌繕冩<lb/>
成帙自岐國以前則太子賓客信所修者信岐國之長<lb/>
<pb n="KR4e0020_WYG_005-5b"/>
兄也祁公以下九世則肅之髙曾所遺舊譜也有元更<lb/>
化以來世殊事遷或弗能襲而益之則肅為之補也肅<lb/>
出示予請題於首簡予喟然而歎曰嗟乎世禄之家鮮<lb/>
克由禮子孫不能守其先澤者衆矣杜氏自春秋諸侯<lb/>
之子孫厯秦漢千有餘年得不絶其世裔代有顯人唐<lb/>
之盛時公卿家能守家法而至於宋猶有存者亦惟杜<lb/>
氏焉况祁公之興世以孝謹亷潔稱鄊里比祁公為大<lb/>
臣忠信不欺動静有則歐陽氏以其始終大節雖古君<lb/>
<pb n="KR4e0020_WYG_005-6a"/>
子有不能及者猗歟盛哉是宜後世子孫尚能襲詩書<lb/>
守遺澤而弗替吾見其將有復興而大顯者矣詩云干<lb/>
禄百福子孫千億又曰文王孫子本支百世信有徳者<lb/>
之必有後也氏族云乎哉因書以歸之俾修諸在己者<lb/>
　　　天夀聖節慶賀詩序<lb/>
皇帝踐祚之三十一年至正癸邜四月十有七日天夀<lb/>
節前南臺監察御史臣圗烈圖河南行省都事臣守正<lb/>
浙東元帥府照磨臣昭文偕文武士祝釐於上虞雲麓<lb/>
<pb n="KR4e0020_WYG_005-6b"/>
教寺禮也國朝常典凡正旦天夀節慶賀禮内之大臣<lb/>
宰執百司行於朝外而省臺郡縣行於治所其寓公出<lb/>
使官及居家需次大夫士則於近地寺觀行之今御史<lb/>
諸君率循舊章恪恭廼事禮既成復以其心之不能已<lb/>
者播之聲詩以贊揚國家之懿其用心亦忠矣夫臣子<lb/>
之於君猶衆星之拱辰也萬水之朝宗也蜂蟻之附長<lb/>
而葵藿之傾陽也鄊慕之情曷嘗有一息之或間也耶<lb/>
其職分所在官守有常固各宜致身而盡力也然報謝<lb/>
<pb n="KR4e0020_WYG_005-7a"/>
之心無復有加唯祝君之夀考而已邇者鄰境多故邉<lb/>
鄙繹騷俗殊政異御史君當波頽風靡之餘嘗以振起<lb/>
綱常為已任兹舉也於草野畎畆之中不忘慶賀之禮<lb/>
多士雲從緇黄衆集田夫野老翕然來觀咸知所以尊<lb/>
君親上之義是亦繫人心之一機也皇極之福有永而<lb/>
弗替顧不韙歟况所賦諸作典雅清麗足以黼黻太平<lb/>
之盛或者采詩以觀民風尚於此有考焉<lb/>
　　　送郭囉洛易之赴國史編修序<lb/>
<pb n="KR4e0020_WYG_005-7b"/>
至正二十二年三月七日中書省臣上奏以處士布達<lb/>
等四人為翰林國史院編修官郭囉洛氏納新易之寔<lb/>
在第三命既下唯納新逺居大江以南僻阻淮襄越明<lb/>
年治装告行於嘗所交友天台朱右為之言曰自昔唐<lb/>
虞有史官夏商有太史成周太史則掌建邦之六典小<lb/>
史志邦國内史詔王治外史掌四方之志列國亦各掌<lb/>
記時事其職盖不輕且重也漢有太史令司馬談父子<lb/>
嘗繼為之孝宣來文書修撰領以他官而太史唯掌占<lb/>
<pb n="KR4e0020_WYG_005-8a"/>
候唐貞觀中建史官於門下省專掌國史編修四員起<lb/>
居郎二員録天子起居法度以授史官宋制監修國史<lb/>
宰相為之凡國史則藏之編修院其編修官以三館秘<lb/>
閣校理以上及京官充之非有常職國朝翰林國史院<lb/>
署編修官若干員則皆有常職矣是非賢正洽聞篤志<lb/>
守道之士曷能堪斯任以稱是職哉易之之行吾固知<lb/>
其報稱於上也已易之少小楙學强記憶與其伯氏從<lb/>
鄊儒先游伯氏既登進士第為時名賢易之泊然於進<lb/>
<pb n="KR4e0020_WYG_005-8b"/>
取退遯句章山水間壯則遊京師厯燕薊上雲代所至<lb/>
擇天下善士為之交際求天下碩儒為之師友日以詩<lb/>
歌自娛遇可喜可諤必昌於辭則有金臺集渉厯南北<lb/>
覧古今靈文秘跡必志於編則有河朔訪古記至於朝<lb/>
廷之典禮臺閣之儀章靡不習聞而精究之其游厯益<lb/>
廣聞見益充踐履益宻好尚益篤自謂樂之終身而弗<lb/>
厭斁何自信之深也平居安貧自守有道淑人雖屢空<lb/>
乏不以動於中國家多故以來處一室教子弟習禮讀<lb/>
<pb n="KR4e0020_WYG_005-9a"/>
書其家朋友有急則挺然為觧紛無徳色達官貴人咸<lb/>
信重之時劉公羽庭居行省左司知易之賢而貧也禮<lb/>
致之主東湖書院兾得升禄以為養易之既領事所入<lb/>
一不歸諸已盡以修治廟宇建先賢先師祠延有學行<lb/>
者訓導其鄊之弟子旦望聚堂上親為講肄不輟鄊邦<lb/>
嚮方而易之有逺役其父兄學徒至泣下相送企羡不<lb/>
釋古之人一介取予千駟萬鍾則可知吾固信易之稱<lb/>
職而報上也不難矣夫人幼而學於宫長而試於政推<lb/>
<pb n="KR4e0020_WYG_005-9b"/>
此以往將何施而不可也耶况乎積中之厚則發乎外<lb/>
也大用功之深則收名也逺今聖天子賢宰執方急於<lb/>
求賢以圖至治易之之用當不止於一史官而已也昔<lb/>
王陽為刺史貢禹弹冠而起亦各以類應也大山長谷<lb/>
尚當有賢於人者接踵而出矣易之往矣盡乃心以<lb/>
興儒者之效毋俾後之人諉曰朝廷用賢其效僅若是<lb/>
則樂毅之材不得顯於燕賈誼之學終不施於漢矣咎<lb/>
將誰執焉予交易之也久知易之也深故不以頌而以<lb/>
<pb n="KR4e0020_WYG_005-10a"/>
規<lb/>
　　　新編六先生文集序<lb/>
鄒陽子右編六先生文集總一十六巻唐韓昌黎文三<lb/>
巻六十一篇桞河東文二巻四十三篇宋歐陽子文二<lb/>
巻五十五篇見五代史者不與曾南豐文三巻六十四<lb/>
篇王荆公文三巻四十篇三蘇文三巻五十七篇編成<lb/>
廼為之序曰文所以載道也立言不本於道其所謂文<lb/>
者妄焉耳夫日星昭布雲霞絢麗天文也川嶽流峙草<lb/>
<pb n="KR4e0020_WYG_005-10b"/>
木華實地文也名物典章禮樂教化人文也三才之道<lb/>
備文莫大焉惟六先生之文備三才之道適萬彚之宜<lb/>
彛倫之懿鬼神之情性命之奥上下數千百年國家之<lb/>
興壞人物之臧否彰善刺惡褒是去非探賾索隠鈎𤣥<lb/>
提要或婉而章或顯而微或閎而肆或峻極而瓌竒要<lb/>
約而嚴簡高曠深逺豐贍博洽動静隠見變化出沒炳<lb/>
炳焉煥煥焉千態萬狀盖有不可殫論者矣然載道之<lb/>
文莫大於六經孔孟既沒遭秦虐燄斯文或幾乎墜矣<lb/>
<pb n="KR4e0020_WYG_005-11a"/>
漢興賈誼董仲舒劉向窺見涯涘不用於世徒載空言<lb/>
若司馬遷相如荀揚班固之文雖傑然為後學之宗猶<lb/>
未免於戾道之議自是而降三國晋宋齊梁陳隋以逮<lb/>
於唐未聞有能振起斯道而奮乎百世之下者獨韓文<lb/>
公上接孟氏之緒而又翼之以桞子厚至宋慶厯且二<lb/>
百五十年歐陽子出始表章韓氏而繼響之若曾子固<lb/>
王介甫及蘇氏父子皆一時師友淵源切偲資益其所<lb/>
成就實有出於千百世之上故唐稱韓桞宋稱歐曾王<lb/>
<pb n="KR4e0020_WYG_005-11b"/>
蘇六先生之文斷斷乎足為世凖䋲而不可尚矣予幼<lb/>
讀之未知也壯而知之未好也年將五十始知好之未<lb/>
能樂而不厭也邇以課子之餘取六先生所著全集徧<lb/>
閲而編輯之妄意去取僭踰莫逃竊惟君子立言之際<lb/>
接事措辭<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>觚命牘隨物賦形初不計大小精粗淺深<lb/>
也世人景慕日至片言隻字罔敢逸遺積集以傳靡暇<lb/>
致擇况乎篇帙浩繁未能徧讀遺珠棄玉或所不免則<lb/>
鹵莾之病生而妄作之患成矣此予所以惓惓於編次<lb/>
<pb n="KR4e0020_WYG_005-12a"/>
而不釋將以俟後之君子<lb/>
　　　元朝文頴序<lb/>
鄒陽子右既輯春秋傳類編三史鈎𤣥及唐宋六先生<lb/>
文集復摭本朝名人文章頴㧞者録之積若干巻題曰<lb/>
元朝文頴編成乃序之曰氣化流行之謂道道之顯著<lb/>
之謂文道有升降故文有盛衰而國家之氣化繫焉有<lb/>
元啟運肇造朔漠著作之家名世之士所以禆治化代<lb/>
王言垂世範者固已產於金宋未亡之前風雲類從萬<lb/>
<pb n="KR4e0020_WYG_005-12b"/>
物咸覩混一雄厚之氣見諸言辭豈偶然哉竊惟三代<lb/>
聖賢吐辭為經動舉合道名實並存傳之萬世固未亡<lb/>
也世降俗下道學無傳經生博士專門師師史氏詞官<lb/>
務相矜眩實不稱名道烏乎在天開濓洛聖道重明詞<lb/>
章體裁尚結習氣固未暇論也方南北未通江漢趙氏<lb/>
黙記朱子四書集註及各經傳身載以北許文正公私<lb/>
淑有聞以身任道大闡其秘上啟君心下饜人望天下<lb/>
後世知所嚮方無或有間興文開化之功豈小補哉此<lb/>
<pb n="KR4e0020_WYG_005-13a"/>
編自江漢而下成一家言者得六十餘人傳誦之盛有<lb/>
足以禆三代而軼漢唐詎不盛歟試嘗讀而評之文者<lb/>
英華之外見者也文采外見莫花木若也國初之文猶<lb/>
花木之蓓蘤蕤鄂未分藹然碩楙之氣殆闚見其精華<lb/>
至大延祐間則葩敷葰鬯芬芳殊妍風日滋榮猶未露<lb/>
其夭巧天厯以來春氣畢達百卉競冶竒態媚姿光燄<lb/>
發越則極其著見矣夫物生而滋滋而盛盛而極固亦<lb/>
氣化之使然尤於是可以觀世變也嗟夫人物囿形氣<lb/>
<pb n="KR4e0020_WYG_005-13b"/>
化亦豈得容心於其間耶右生也晚既不及國初之淳<lb/>
龎又不得觀休運之盛大區區呫嗶餘暇乃得厯考諸<lb/>
作徧察情文而僭輯次於其間其亦不思之已甚是編<lb/>
也各取人人之長而㧞其尤萃者非相與較是非論短<lb/>
長也有志君子嘗用心於修辭立言將不以予為妄也<lb/>
　　　諤軒詩集序<lb/>
詩以言志也志之所向言亦隨之古今不易也三百篇<lb/>
自刪定以後體裁屢變而道揚規諷猶有三代遺意俚<lb/>
<pb n="KR4e0020_WYG_005-14a"/>
喭誕謾之辭不與焉是故屈宋之貞其言也懇李蘇之<lb/>
别其言也恨揚馬多材其言也雄曹劉多思其言也麗<lb/>
六朝志靡則言蕩而去古逺矣唐人以詩名家不下千<lb/>
數其間憂喜懷思放情感興或清而婉或麗而葩或跌<lb/>
宕而瓌竒艱深而刻苦亦皆各極其志而致其辭焉姑<lb/>
未可以世之嗜好論優劣也天台郭公葵少負才氣積<lb/>
學纘言篤志不倦予弱冠時辱托交好相與刮劘切偲<lb/>
上下言論於河洛卦範之原無極性命之藴悉指授剖<lb/>
<pb n="KR4e0020_WYG_005-14b"/>
析所得為多元統乙亥同貢有司而罷舉之令適下予<lb/>
行四方求天下士而師友之君復家錢塘徃還尤宻凡<lb/>
天文秘奥疆域圖籍家國興廢之故史記傳志諸子百<lb/>
氏之言日鈔夜誦考見得失思所以措諸事業其志可<lb/>
謂勤矣暇時登臨眺嘯肆情山水吟咏陶寫以樂天真<lb/>
遇喜愕憂思題贈諷詠一發於詩自標曰諤軒集時至<lb/>
酣醉則對客長歌泠泠餘韻人争喜前聼君之詩古雅<lb/>
和婉悠揚清越一唱三嘆而有遺音誠可尚也君每抽<lb/>
<pb n="KR4e0020_WYG_005-15a"/>
思騁辭不為庸常語較之世習好尚殆相什伯故獨為<lb/>
知音者傳語云千人諾諾不如一士之諤諤豈其然歟<lb/>
翰林承㫖張公蜕闇嘗評君之文整宻高古君之詩雅<lb/>
趣絶俗有風人深致進士唐肅謂君詩清若𤣥酒雅若<lb/>
朱絃當時以為知言戊申之嵗予同以前朝故官寓臨<lb/>
濠旦暮共出處得君所為詩三百八十餘首門分戸類<lb/>
廼君之友柴季通詮次手鈔其命題往往多與予同賦<lb/>
者今予稿以兵燹不存慨然興懷俛仰四十年已君以<lb/>
<pb n="KR4e0020_WYG_005-15b"/>
疾卒濠上予毎閲其編即揮涙不忍讀而又不忍舍去<lb/>
嗟乎人莫不飲食也鮮能知味也予於詩也雖非知味<lb/>
而君之英華精粹雋永有餘尤使人咀嚼弗能釋傅之<lb/>
後人沾丐未巳予知君之志不盡施君之言尤足可法<lb/>
遂序其編云<lb/>
　　　理性本原序<lb/>
道之大原出於天而天亦氣化中一物爾然其所以為<lb/>
造化必有尸之者理而已矣故曰天生烝民有物有則<lb/>
<pb n="KR4e0020_WYG_005-16a"/>
又曰體物而不可遺則理者又天地萬物之本原也是<lb/>
故君子即物以察理未嘗有無理之物即理以觀物未<lb/>
嘗有物外之理子程子曰冲漠無朕萬象森羅已具殆<lb/>
難以迹求之也自夫河洛出圖神聖闡閟所以立萬世<lb/>
人極者固已昭然於簡䇿矣孔孟既沒道學不傳世之<lb/>
言治皆茍而已幸天未䘮斯文濓洛間出無極有圖東西<lb/>
有銘與夫定性好學之論百世不惑掲日月於中天昭<lb/>
矇瞶於既昧真來學之指南後世之衡鑑也右生也晚<lb/>
<pb n="KR4e0020_WYG_005-16b"/>
於道靡聞父師有訓敢不祗承熟讀詳味恍然有覺安<lb/>
敢自私故録其尤要而切近者輯而為編名曰理性本<lb/>
原且以河圖洛書掲之首本諸天以示乎人次序太極<lb/>
圖説定性書好學論西東二銘擴諸人以復乎天盖異<lb/>
世而同符者理性之本原至矣復以通書一巻感興詩<lb/>
一巻附於後若正䝉諸書或有未純兹不復輯學者茍<lb/>
能於是書讀之習而講之精知之明而行之力氣化之<lb/>
流行人心之妙用有不待他求而能知天人之藴奥聖<lb/>
<pb n="KR4e0020_WYG_005-17a"/>
學之淵源亦可指頋而得豈不為得其要乎至於盡心<lb/>
知性以知天存心養性以事天殀夀不貳修身以俟生<lb/>
順死安無復遺憾於出治乎何有學者其毋忽焉<lb/>
　　　厯代統紀要覧序<lb/>
自古帝王建國子民徳位並隆天命人心於是乎在禮<lb/>
樂征伐於是乎出君臣之分既定天下宗之故曰天子<lb/>
是以天子統三公三公率諸侯諸侯制卿大夫卿大夫<lb/>
治士庻人貴以臨賤賤以承貴尊卑大小之分正則君<lb/>
<pb n="KR4e0020_WYG_005-17b"/>
君臣臣父父子子之道立矣君臣父子之道立又何有<lb/>
悖上簒逆之禍耶五帝以前薦紳先生難言之學者不<lb/>
得而傳自唐堯甲辰以後統緒可考紀録有稽遷固而<lb/>
下載見典籍厯代是宗惜乎簡帙浩繁不能徧識正統<lb/>
雜紀勸懲弗彰朱子辯魏尊蜀黜周宗唐上承孔子絶<lb/>
學卓乎千萬世之凖的也右伏讀之餘叅考衆史摭其<lb/>
大略名曰厯代統紀要覧盖統以正其緒紀以載其年<lb/>
統以經之紀以緯之若戰國秦楚南北朝五代遼金不<lb/>
<pb n="KR4e0020_WYG_005-18a"/>
得正統者則間見於編悉取皇極經世甲子以表其嵗<lb/>
自堯甲辰迄元戊申凡三千七百二十五年又以諸侯<lb/>
及僣國事别為譜略一巻附之上下數千年間國家之<lb/>
離合年祚之久近世系禪繼之由成敗興亡之故瞭然<lb/>
可見識者毋誚其簡易也易曰易則易知簡則易從或<lb/>
者由易以入難自簡以盡詳則又予之望也<lb/>
　　　通鑑綱目考證序<lb/>
上虞徐昭文考朱子通鑑綱目凡例以證刋本脱誤及<lb/>
<pb n="KR4e0020_WYG_005-18b"/>
補朱子之未偹凡若干巻名曰考證有以淑後之人其<lb/>
功不細矣予乃為之序曰大道之世典禮命討皆原於<lb/>
天禮樂征伐自天子出書不作可也大道既隠禮樂征<lb/>
伐出自陪臣刑爵不咨於衆吾夫子盖不得已而托二<lb/>
百四十二年典禮命討之權此春秋之所由作也自時<lb/>
明王不興治教靡著姦臣女后擅政滋甚司馬氏述左<lb/>
氏為編年而發原於韓趙魏亦以王綱所繫典禮所存<lb/>
而天下之大經大法在焉子朱子又祖春秋以修綱目其<lb/>
<pb n="KR4e0020_WYG_005-19a"/>
嵗年之久近國統之離合政刑之得失人材之賢否大<lb/>
書以提其要分註以偹其辭誠有得於筆削遺意後世<lb/>
之鍳誡昭矣近代尹起莘發明既相依附汪克寛考異<lb/>
又多未精比以朱子凢例叅㑹今本未免致疑兹讀徐<lb/>
君考證則渙然氷釋矣其大者如莾之弑帝必加進毒<lb/>
操懿進爵必加自為劉裕朱冕稱帝必著其姓君臣之<lb/>
義凛不可犯漢昭烈章武三年分註建興晉武大康十<lb/>
一年分註永熈父子之倫有叙不紊如漢景尊太后則<lb/>
<pb n="KR4e0020_WYG_005-19b"/>
加薄氏帝禪立張后則加貴人於以别嫡庶貴賤之分<lb/>
竇憲曰舅梁冀曰后兄楊堅曰后父楊釗曰貴妃兄於<lb/>
以懲外戚僭竊之禍髙力士李輔國程元振軰皆書宦<lb/>
者於以防寺人干政之患拓䟦禄官南詔酋龍之卒皆<lb/>
以死書於以戒蕃將用事之漸李從珂必書養子又以<lb/>
明異姓絶嗣之危他如髙后廢少帝則改曰主霍光輔<lb/>
少主則改曰帝至若臨視如幸攻討誅弑莫不注意而<lb/>
備書之一字褒貶善惡靡逃然後朱子立言之㫖無毫<lb/>
<pb n="KR4e0020_WYG_005-20a"/>
髪爽其君臣賢否之實治亂盛衰之機已瞭然於心目<lb/>
間學者自是無缺略牴牾之患徐君之用心可謂公且<lb/>
勤矣使朱子復生必將有起予之嘆是書之行詎不有<lb/>
關於世教也哉其徒將鋟梓以傳遂書於首簡<lb/>
　　　秦漢文衡序<lb/>
文莫古於六經莫偹於史漢六經蔑以尚矣史漢之文<lb/>
庸非後世之凖衡也歟予既輯春秋三傳國語為之類<lb/>
編復取戰國先秦西漢之文摭其醇正者萃於三巻凡<lb/>
<pb n="KR4e0020_WYG_005-20b"/>
二十八萹標曰秦漢文衡將與同志共學之士正之乃<lb/>
為之序曰道有升降氣有盛衰而文運亦為之髙下其<lb/>
來久矣史漢之文世既近古雄深雅健典實該洽炳焉<lb/>
與三代同風為可法也馬班以後體裁屢變文氣日靡<lb/>
獨唐韓子起八代之衰運一返諸古其他作者往往與<lb/>
時上下寥寥二千年間不為世尚所移者亦幾何人若<lb/>
然史漢之文誠後世之凖衡也况又采其醇正者乎予<lb/>
嘗竊觀古人制作一發乎情情見乎辭氣與理㑹文從<lb/>
<pb n="KR4e0020_WYG_005-21a"/>
字順各職其職秦漢以上皆若此後之作者不浮則俚<lb/>
不膚則嗇甚至事與理悖辭與意違競相師師悉趨世<lb/>
尚求其可為文章家凖衡百無二三吁文章可謂難矣<lb/>
學者誠能於是編熟讀玩思流動充足心融理契正如<lb/>
持衡以較物低昻不爽輕重適當其或<graphic n="KR0757" url="https://raw.githubusercontent.com/kanripo/KR-Gaiji/master/images/KR0757.png" mimeType="image/png"/>觚命牘考文<lb/>
選言悉皆有以應之不惑於世好不堕於氣習文衡之<lb/>
枋又在我矣語云取法於上僅得其中學者取法有道<lb/>
知所嚮方則庶幾乎可與論文矣<lb/>
<pb n="KR4e0020_WYG_005-21b"/>
　　　上巳燕集補蘭亭詩序<lb/>
事有曠古今而相符者其趨同也故君子視其所遭而<lb/>
適其所趨焉爾晉王右軍當永和中以暮春修稧事於<lb/>
㑹稽山隂之蘭亭儀觀風度千載而下尚可想見獨未<lb/>
有能繼其躅而補其遺者何哉人物之殊科風習之異<lb/>
尚不可必其同也至正二十年春江浙行省郎中劉君<lb/>
德𤣥督戍餘姚暇日常以文事從容尊爼慨流光之易<lb/>
邁思往古之不可復乃三月初吉會文武士四十二人<lb/>
<pb n="KR4e0020_WYG_005-22a"/>
於秘圖湖上衣冠畢集羽觴流波殽羞惟旅談笑有容<lb/>
追王謝之風流想浴沂之咏嘆充然若有得也遂取前<lb/>
人詩考其闕四言者十有二闕五言者三而全不就者<lb/>
十有六偕坐客次第補之刻諸堅石吁顧兹多艱所遭<lb/>
若彼所適若此何其黙契有如是耶祕圖湖在州治北<lb/>
百歩舊志為禹藏圖經之地巖石坡陁其上多嘉木美<lb/>
竹下窪成坻泉水自石出盤旋廽折因芟闢修治甃為<lb/>
曲渠覆以軒亭而景益稱是舉也發神禹之秘蹤續蘭<lb/>
<pb n="KR4e0020_WYG_005-22b"/>
亭之盛集補昔人之遺典上下二三千年使故蹟不泯<lb/>
而復顯誠可紀也作後序<lb/>
　　　南堂録序<lb/>
古之尊宿道徳充乎已功業融乎時吐辭立言又能昭<lb/>
著表暴於天下後世而傳誦不衰其為道一而已予於<lb/>
了菴禪師南堂録而有徴焉師諱清欲世居台之臨海<lb/>
北嵗入徑山十六依虎巖伏得度繼往姑蘇謁古林茂<lb/>
往復聞問羣疑冰釋語黙動止無非妙用所至諸方碩<lb/>
<pb n="KR4e0020_WYG_005-23a"/>
師咸加企敬自是出世主溧水之開福嘉興之本覺平<lb/>
江之靈巖三坐道塲踰二十載四方緇素逺近依歸提<lb/>
唱激揚贈贊諷詠言近而指逺事該而理約隨意所向<lb/>
靡有留碍昭乎白日之行天容光洞燭即之者如煦春<lb/>
温膏乎時雨之潤物品彚沾被得之者如飲甘露引之<lb/>
自高則人益尊降之自卑則人益附根器鋭鈍悉得見<lb/>
觧可謂仁人之言其利溥矣往予遊嘉禾識師於本覺<lb/>
得接言論留宿方丈見師孤燈危坐了無世相予亦喜<lb/>
<pb n="KR4e0020_WYG_005-23b"/>
就坐側來學有請即援筆措辭不經思慮而温潤敷腴<lb/>
光采著見嘗喜讀之而未知其指歸之有在也自風塵<lb/>
俶擾音問益踈而師即世矣兹來金陵師之門人祖潛<lb/>
與予講里族好出斯録示予其上堂舉古贊䟽偈頌凡<lb/>
若干巻予披讀之乃媿向者之喜正非知師者潛俾予<lb/>
序予謂曰文所以載道也文為藝而道為實篤其實藝<lb/>
者書之美則愛愛則傳焉故曰言之無文行而不逺予<lb/>
觀僧家者流能傳其道以淑夫人者亦未嘗不資藉文<lb/>
<pb n="KR4e0020_WYG_005-24a"/>
章以發之也師業勤而行修道全而徳劭有徳者之言<lb/>
也其有不行逺也哉後之人即其言以入道得其道以<lb/>
傳心是又斯録之不可無也<lb/>
　　　洎川文集序<lb/>
昔人謂禪門尊宿之出世叱咤縱横去來無碍其發乎<lb/>
心聲著之言論要不可以迹求之也真嬾禪師俊公用<lb/>
章世居番易之洎川為董文靖公之從孫有慧性從浮<lb/>
屠氏習通内外典徧叅大方機語不契即弗為之下既<lb/>
<pb n="KR4e0020_WYG_005-24b"/>
而入龍翔廣智之室而有得焉故留吳最久所至名卿<lb/>
鉅儒咸與交際著為言辭踔厲前輩當時寺㙮祠墓紀<lb/>
功告成必致禮造請師下筆亹亹不靳至於贈送序記<lb/>
積而成集名以洎川示不忘所自也五坐道塲具有成<lb/>
績世之稱師者莫不以為能言之士師固豈在是哉比<lb/>
居浄慈入覲亰闕未幾示疾嗒然化去闍維燄燼舍利<lb/>
如菽塟日天雨飛花人人瞻贊則師之去來生歿顯嘿<lb/>
無方且不可測其涯涘詎可以迹求之乎要不待文章<lb/>
<pb n="KR4e0020_WYG_005-25a"/>
顯名也較然矣其徒紹智萃集遺稿將鋟諸梓介中竺<lb/>
季潭公嘱予詮次而論列之潭於師為法門兄弟而予<lb/>
與師交好殆三十年義不得辭乃復之曰師之文叙事<lb/>
似桞河東議論似曾子固立言扶教似嵩仲靈淵源緒<lb/>
餘本於其師廣智若連類引物從容譬喻又上窺王褒<lb/>
劉向之倫情思泉湧藴蓄山輝灝灝渢渢茫無畔際則<lb/>
又自成一家言矣傳之後人沾丐未艾庸不可以行後<lb/>
也耶雖然文章固禪門餘事而載道之器又未嘗不資<lb/>
<pb n="KR4e0020_WYG_005-25b"/>
之以傳也予嘗觀近代僧家者流以文鳴者固多要其<lb/>
不失軌範充然有餘在元貞則天隱至公天厯則廣智<lb/>
訢公也天隱之文雅正舒暢廣智之文雄徤超邁然皆<lb/>
無林下習氣師於廣智為大弟子宜與之並傳也用書<lb/>
於首簡<lb/>
　　　潛溪大全集序<lb/>
客有語予者曰吾性嗜山水嘗偹觀其狀矣長溪曲澗<lb/>
湍激流清波瀾澄瑩照燿日月莫不愛而玩之至江海<lb/>
<pb n="KR4e0020_WYG_005-26a"/>
之大蛟龍光怪晴雨變更則有不得以窺其涯涘矣窈<lb/>
谷幽林泉甘木楙竒勝競發風日逞妍莫不悦而即之<lb/>
至大山絶壑峻極千仞百靈閟藏則有不得以窮其形<lb/>
勢矣予信其説以觀夫世之能為文章者亦莫不然也<lb/>
金華宋先生景濓素負材氣積學纘言以文章名世往<lb/>
予承乏蕭山縣庠辱寄示所著潛溪集若干巻抽思騁<lb/>
辭循蹈規矩法度森嚴而光燄自著後數年扺武林獲<lb/>
睹其後集續集若辨諸子三十八篇燕書四十篇演連<lb/>
<pb n="KR4e0020_WYG_005-26b"/>
珠五十首問對四十二條襍傳數十至紀功表墓談𤣥<lb/>
讚空題咏贈送隨物賦形入無出有浩乎江海之淵深<lb/>
巍乎山岳之峻㧞固有非管窺蠡測可得而彷彿也今<lb/>
天子詔修元史先生實總論裁予獲與編纂日讀制作<lb/>
時接緒論知其藴乎中者富發乎外者高厚而該博其<lb/>
筆削之嚴是非之公褒貶勸懲凡前代興衰之故善惡<lb/>
之實甲兵錢榖軍馬之數天文地紀災祥豐凶之變瞭<lb/>
然簡册以垂傳將來則又若山川之出雲雨澤被萬物<lb/>
<pb n="KR4e0020_WYG_005-27a"/>
有非向者所見髙廣靡測而已是宜為當代所宗也雖<lb/>
然文章氣運與道汚隆物生而盛盛而衰衰而復盛勢<lb/>
之必至也况文章有統自古稱西漢為宗而賈董馬班<lb/>
之儔實可師法晉宋日流委靡唐韓子起八代之衰運<lb/>
一復諸古五季浸衰歐陽子又從而振之當時若曾子<lb/>
固王介甫蘇子瞻皆有所依賴濓洛以來聖學未眀文<lb/>
愈難治工辭章者或昧於理務直述者或少文致二者<lb/>
胥失之也要之辭嚴而理闡氣壯而文腴什無二三嗟<lb/>
<pb n="KR4e0020_WYG_005-27b"/>
乎文章可謂難矣先生當文運肇開褎然司文衡之枋<lb/>
盛衰之機其在先生乎是用書為潛溪大全集序<lb/>
　　　全室集序<lb/>
往予客金陵今中竺季潭禪師泐公從龍翔廣智業與<lb/>
予同里閈情誼歡合且以逺大相期待日切劘於文事<lb/>
遊從薦紳宿德間往復聞問為甚盛也師嘗厭世之為<lb/>
文辭者識性不高則見地膚陋體裁無度則鋪叙失倫<lb/>
且曰學固弗如是已也乃杜門坐一室取古人載籍矻<lb/>
<pb n="KR4e0020_WYG_005-28a"/>
矻讀之至忘寢食將求制作之體與所以立言之要其<lb/>
志可謂大矣既而師上徑山掌記室元叟端公會下復<lb/>
歸龍翔予還留吳中斆學廣業比載晤金陵而師之學<lb/>
已充然有得沛然不可禦矣自是遭時多故予避地姚<lb/>
虞間師出主宣之水西寺風塵修阻俛仰二十餘年兹<lb/>
獲遇西湖之上握手道舊因出其平日所著全室集若<lb/>
古詩樂府歌行唐律凡若干巻讀之累日不厭惟見其<lb/>
高古温厚風度悠揚煜然若翔空之孤鳯覧德來儀欲<lb/>
<pb n="KR4e0020_WYG_005-28b"/>
快睹而不可得也昻然若霜晨之老鶴聲聞九臯欲近<lb/>
之而不可即也追乎黄流之玉瓚縝栗而有章也澹乎<lb/>
清廟之朱絃一唱三嘆而有遺音也是非其識之高工<lb/>
之精而趣之妙能若是乎置之古人未易甄别詎不可<lb/>
以行後也哉固足以副予夙昔之望矣抑予嘗觀晉唐<lb/>
來高僧以詩名者概不少也若支遁之冲淡恵休之高<lb/>
明貫休齊已之清麗靈徹皎然之潔峻道標無本之超<lb/>
絶惠勤道潛之滋腴雖造詣不同要適於情性寓意深<lb/>
<pb n="KR4e0020_WYG_005-29a"/>
逺至於今傳誦不衰季潭師識地高邁調趣清古導揚<lb/>
規詠有風人托物之思得三百篇傳之將來豈居徹休<lb/>
軰下尚當有知音者矣<lb/>
　　　贈弟伯良赴隴西縣丞序<lb/>
皇上即位之六年詔六科取天下士吾弟伯良以明經<lb/>
試天官廷授鞏昌隴西縣丞自予去鄊井乆不得叙情<lb/>
話兹亦以被召至亰方喜遂㑹合即有數千里之别其<lb/>
情為何如哉雖然君命不可緩也夙志不可負也乃為<lb/>
<pb n="KR4e0020_WYG_005-29b"/>
之言曰吾朱氏世居偃師先諌議承光禄之澤傳道學<lb/>
之懿立朝治郡卓卓可紀程子謂其在邦在家臨民臨<lb/>
事造次必由至誠在吾子孫當世守弗替者也再傳至<lb/>
先樞宻扈從南徙臨海今六世矣先祖春江府君又親<lb/>
受業魯齋王文憲公先子克紹家學教養彌篤而吾兄<lb/>
弟遭世多故濩落無似深懼弗荷先徳恒疚於𠂻幸際<lb/>
昌時網羅遺佚一才一藝之士咸萃京師量材論爵固<lb/>
士大夫願用之時是行也宜思盡其職分則為丞之道<lb/>
<pb n="KR4e0020_WYG_005-30a"/>
稱矣且丞為一邑之佐貳有令焉所資以共理斯民者<lb/>
大府焉所稟命以奉公上者然貳於令則不敢擅專承<lb/>
命大府則事功或不逮澤民之志未伸而黜辱之責至<lb/>
矣守是職者寧可不亷慎而勤敏也耶夫亷慎以勤敏<lb/>
莫過乎誠未有誠而不能動者也吾弟往哉事大府如<lb/>
事父事令如事兄獲上之道得矣愛民以惠待吏以嚴<lb/>
馭下之道得矣若然則報國家而昭世徳者庸可以他<lb/>
求哉詩云夙興夜寐無忝爾所生吾弟思所以無忝則<lb/>
<pb n="KR4e0020_WYG_005-30b"/>
逺近之情不足惜也吾弟勉乎哉<lb/>
　　　西閣集序<lb/>
西閣集者四明阜法師之詩集也法師清謹博雅温厚<lb/>
有持傳天台㫖於息菴孜公兼通内外典有能詩名往<lb/>
主錢塘之廣惠予嘗訪之師坐予雪堂談論詩篇體裁<lb/>
清古詞意冲粹有風人之思心竊愛之比僑居上虞師<lb/>
移幢餘姚之明真相去一近舍時得往還聞問以相資<lb/>
倡和以相酬㫪容乎大篇幽悠乎短章唯見其温柔不<lb/>
<pb n="KR4e0020_WYG_005-31a"/>
廹流麗和平風度閒整志趣深長為可喜也未幾以行<lb/>
業高等被命入覲竟以疾終於南京人莫不為之嗟悼<lb/>
一日友生趙撝謙詮次其平日所為詩凡若干巻來嘱<lb/>
予序予惟天地間光嶽之氣融而為清淑鍾而為仁賢至<lb/>
發乎聲聞著之事業皆其秀也為釋為道往往又得其<lb/>
秀而最清者胸次悠然飄飄物外不為世尚俗累牽引<lb/>
風朝月夕吟嘯嘲咏出人意表有非經生學子所能及者<lb/>
如晉唐以來諸名僧稱譽當時傳誦來世雖所得各有<lb/>
<pb n="KR4e0020_WYG_005-31b"/>
造詣然要其適乎情性寓意幽逺則同歸也自予所見<lb/>
冲澹如支遁麗藻如湯休深粹如靈徹清婉如皎然高<lb/>
逺如貫休沉識如齊已超絶如無本思致如希晝滋腴<lb/>
如道潛槩不可企矣今法師以清粹之姿寄跡釋氏且<lb/>
閒雅温潤宜其陶冩哦諷之間追古作者其詩有不傳<lb/>
者乎予非知言重以撝謙不忘所受姑為之序法師名<lb/>
如阜字物元<lb/>
　白雲稿巻五<lb/>
</p>
<p>
</p>
  </div>
        </body>
</text>\m</TEI>