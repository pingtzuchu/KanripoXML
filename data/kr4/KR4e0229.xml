<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>願學集卷一</head> <lb/>
    <p>
<pb n="KR4e0229_WYG_001-1a"/>
欽定四庫全書<lb/>
　願學集卷一<lb/>
　　　　　　　　　　　　明　鄒元標　撰<lb/>
　　三言古<lb/>
　　　簡㑹中同志<lb/>
急開眼謹貼身乾坤内做箇人學不疑功不真疑不問<lb/>
氣不振際嘉㑹乗青春魚有水德有鄰宜黽勉莫因循<lb/>
年年㑹日日新<lb/>
<pb n="KR4e0229_WYG_001-1b"/>
　　四言古<lb/>
　　　別友<lb/>
迢迢覔道與道背馳歸而求之自有餘師朋友切切兄<lb/>
弟怡怡大心體物敬以自持實有諸已信予匪欺<lb/>
　　　仁文書院<lb/>
父母生我耳聰目明能思能索手持足行至道難聞寧<lb/>
虚此生乗時勉學敢告同盟<lb/>
　　　其二<lb/>
<pb n="KR4e0229_WYG_001-2a"/>
先立其大在識本心時時黙識海裏尋針把柄在手㸃<lb/>
鐵為金有鶴在林遺我好音<lb/>
　　　其三<lb/>
大明中天千載一時無㕘意見無涉支離卓彼先覺示<lb/>
我良規上帝臨汝心實嚴師<lb/>
　　　其四<lb/>
英賢濟濟聚首一堂商㩁疑義剖晰毫芒鳳毛麟趾規<lb/>
圓矩方日新月盛篤實輝光<lb/>
<pb n="KR4e0229_WYG_001-2b"/>
　　　客有惠予菜圖者予懸之齋頭日夕愛之書俚<lb/>
　　　　言自勗<lb/>
咬得菜根百事可成不負天子不愧蒼生<hi>其一</hi>
咬得菜根可以躬耕無忝庭訓貽親令名<hi>其二</hi>
咬得菜根進退惟輕舍我斯退用我斯行<hi>其三</hi>
咬得菜根物不能攖如霆斯震我心不驚<hi>其四</hi>
咬得菜根與世無爭所至虚舟坦坦平平<hi>其五</hi>
咬得菜根髙臥柴荆何必崇膴布衣也榮<hi>其六</hi>
<pb n="KR4e0229_WYG_001-3a"/>
咬得菜根義利嚴明為世之瑞為國之禎<hi>其七</hi>
咬得菜根萬善皆誠塞于天地心跡雙清<hi>其八</hi>
咬得菜根扶危定傾首陽人逺匪弟伊兄<hi>其九</hi>
咬得菜根順事無情味雖澹薄其中有精<hi>其十</hi>
　　　家訓<lb/>
詩詠多福易言餘慶積善之家㒺不繁盛眇予小子厠<lb/>
名士紳愧無實德裨補君民未能治國願教吾家敷誠<lb/>
布衷寂聽無譁凡我宗人無忽予言洗心滌慮培根達<lb/>
<pb n="KR4e0229_WYG_001-3b"/>
源敬奉天地孝養雙親與其濁富寧守清貧勿利貨賄<lb/>
囑託上官小民呌寃爾心何安輸賦無訟跡絶公室尊<lb/>
憲守約終鮮差失里閈姻黨情誼無涯富貴輪流轉眼<lb/>
虚花出入以度惟公惟平夜半叩門爾心不驚永言孝<lb/>
思世德作求我語諄諄我心悠悠毫釐不差神明臨汝<lb/>
良心不昧三復斯語<lb/>
　　　黙菴和尚<lb/>
莽莽譚禪誰否誰得有喙三尺横恣胸臆真學道者先<lb/>
<pb n="KR4e0229_WYG_001-4a"/>
須一黙甘苦自嘗無徒耳食<lb/>
　　　書劉生卷<lb/>
手開斯卷剖晰𤣥微芝蘭並馥珠玉聮輝愧我不學啟<lb/>
口知非㝠心㝠心尚杜德機<lb/>
聖逺言湮渾澆淳漓意真詞繁道德背馳問子痛癢子<lb/>
必自知曰孝曰弟歸有餘師<lb/>
　　　示昆弟<lb/>
告我諸弟予獵浮名憶昔負遣萬死一生聖主恩深歸<lb/>
<pb n="KR4e0229_WYG_001-4b"/>
臥溪衡蕭蕭華髮絶知屏營人間毁譽羽毛斯輕惟此<lb/>
簧鼔世比蛙鳴水田之麓可以躬耕豈無好我示我周<lb/>
行<lb/>
　　　勗從子<lb/>
勗哉諸子無汨爾真詵詵輪輪難得者身修身維何蹈<lb/>
道履淳彼佻者子自墮沈淪躭于酒色比于匪人時移<lb/>
運失受此艱辛光隂駒隙黽勉青春縱爾不思當念爾<lb/>
親<lb/>
<pb n="KR4e0229_WYG_001-5a"/>
　　五言古<lb/>
　　　題許給諫廣易通<lb/>
歸善楊少宰卓哉百世賢一從觀化後南望幾嗚咽挺<lb/>
然賴夫君研易續新編易道通三才誰能得其全明珠<lb/>
並瓦礫隨地有真詮達者須識取一勺即深泉矯揉非<lb/>
大道神聖以天然寄語㑹心人素琴本無絃<lb/>
　　　復真書院覩雪蓬舊隱處<lb/>
不見雪蓬久今見雪蓬屋圖書留四壁白駒賁空谷髙<lb/>
<pb n="KR4e0229_WYG_001-5b"/>
風人去逺遺響振林木<lb/>
　　　別曾舜徵儀部<lb/>
結髮為兄弟恩愛永不離羽翮既差池幾度長相思一<lb/>
見一回老悲喜不自持所嗟津途逺問道何多歧前驅<lb/>
日已暮策足可遲遲<lb/>
君處衡之南我處湖之西悠悠一水間遼濶淵與泥言<lb/>
笑方衎衎征馬苦長嘶一間若未達猶墮千刼迷莫年<lb/>
戒在得聖訓豈無稽<lb/>
<pb n="KR4e0229_WYG_001-6a"/>
　　　涉沅湘歌<lb/>
浩浩湘江水終朝不斷流天地有窮處水流無時休東<lb/>
沒千頃田西蕩百沙洲桑田曾幾換厯盡幾春秋青青<lb/>
紅顔子忽忽盡白頭問之何能爾光隂不蹔留試看臂<lb/>
鷹手力能取公侯一朝忽傾否白骨委荒丘俯仰天地<lb/>
間身世如蜉蝣堪憐昏昏者拘拘如楚囚所以洙泗叟<lb/>
恥為寢食謀逝者嘆如斯川上坐相求所以碧玉老一<lb/>
生陽春樓背汗雖未收木綿被重裘先哲開我䝉惟有<lb/>
<pb n="KR4e0229_WYG_001-6b"/>
濂溪儔漢唐不知此思之仍含羞學術苦未力終夜猶<lb/>
多愁萬物皆備我汲汲當猛修典籍如汗海役役如倒<lb/>
牛吐辭即為經莫把六經抽白雲滿磵户歸袂風颼颼<lb/>
順理為窮達無心羨勲猷撒手懸崖坐海岱一腔收可<lb/>
生亦可死身外復何憂<lb/>
　　　有儒生思南胡精邵堯夫數學持李同野大㕘<lb/>
　　　　書謁予贈之以詩<lb/>
聖學本無言言者即不知大道本無思有思屬外馳榮<lb/>
<pb n="KR4e0229_WYG_001-7a"/>
華尋常耳今古更共之貧賤信所遭富貴亦有時鵾鵬<lb/>
元萬里鷦鷯自一枝萬里元非逺一枝亦非卑嗟嗟寰<lb/>
中士擾擾竟何為跼蹐一生耳徒令達者嗤置身五行<lb/>
外庶不負男兒君更勿念我久矣玩庖羲<lb/>
　　　㕘知䝉山陳先生八十<lb/>
金玉為公資松栢為公質少年謁金門端笏扶天日未<lb/>
老先懸車半榻齋金栗道容穆以睟洗心藏於密忘道<lb/>
復忘名世味悉蕩潏士林瞻北斗泰山何崒嵂望雲空<lb/>
<pb n="KR4e0229_WYG_001-7b"/>
遥祝疇能入公室<lb/>
　　　示鄭天台山人<lb/>
身在三才中學超象數先有相終為幻無為本自然問<lb/>
予何所事飢餐與倦眠流雲閒出岫棲鳥倦飛還萬物<lb/>
皆如此誰能悟真詮我欲杜吾口忘言𤣥更𤣥<lb/>
　　　獨對亭書懷次王陽明先生韻<lb/>
幾從江上過危峰坐中見清秋披䝉茸始得陟崇巘諸<lb/>
賢聚一堂圖書已識面憶昔迷歧路困衡不善變博文<lb/>
<pb n="KR4e0229_WYG_001-8a"/>
并格物留情經與傳於今兩寘之深荷聖衷眷古人棄<lb/>
糟粕用為來者勸素琴本無絃了心何足辯<lb/>
　　　雪中偶吟四首<lb/>
人皆笑拙宦我獨樂有餘浮氣日以斂性天日以舒名<lb/>
者不祥器况復竊髙譽洗心力澄汰庶不負居諸<lb/>
　　　其二<lb/>
嶻嶪白雲司乃在𤣥武濱湖中有佳果四時常鮮新昔<lb/>
年産明珠灼爍光四鄰今乃伏泥滓一望常悲辛隄上<lb/>
<pb n="KR4e0229_WYG_001-8b"/>
松愈好日暮隱龍鱗<lb/>
　　　其三<lb/>
予性本剛方予度甚汪洋片言切名理服膺詎敢忘泰<lb/>
華難尺度滄溟豈斗量嗟彼夸毘子咄咄徒剛腸<lb/>
　　　其四<lb/>
我欽鄧宗伯髙齋絶輪鞅貧難供菽水潛身臥草莽一<lb/>
朝膺特命賢闗振韶響簉跡䕫龍間游心羲皇上學問<lb/>
窺天人𤣥珠得象罔念予性孤貞髙軒時來往擬臥西<lb/>
<pb n="KR4e0229_WYG_001-9a"/>
山曲疑義共欣賞予本澹蕩者一見心惝恍<lb/>
　　　雜興簡同志<lb/>
予性本跌宕投閒性所宜濟濟青衿士設禮強為師憶<lb/>
昔文中子抗顔年少時予學本蹇淺模範無足儀古有<lb/>
青藍語辭讓亦何為斆學元相長矢心共提撕<lb/>
　　　其二<lb/>
大道茫茫爾孝友是根荄利欲戕賊之正路成蒿萊濯<lb/>
足滄浪水軒舉泰山隈髙卑皆自取孺子得予懷人生<lb/>
<pb n="KR4e0229_WYG_001-9b"/>
多陷溺平旦良心開良心雖幾希達之貫三才<lb/>
　　　其三<lb/>
洙泗微言絶濂洛揚其徽我明諸大儒魯陽戈正揮世<lb/>
儒紛口耳中心昧是非泰山千仞岡予其欲振衣鳶魚<lb/>
察上下至理無顯微㝠心復㝠心誰其杜德機<lb/>
　　　其四<lb/>
大鏞列東序横擊乃有聲彼物為妖者不叩而斯鳴孔<lb/>
門稱善問竟以大儒名有疑斯有問有問斯乃成教然<lb/>
<pb n="KR4e0229_WYG_001-10a"/>
後知困予任良匪輕<lb/>
　　　其五<lb/>
昔謁廬山師一見相提攜嗜利蔽天性<hi>師告予云喜子澹泊予見好利</hi>
<hi>者如下地獄不得出頭</hi>斯言予誦之父母同天地因利失孝慈兄<lb/>
弟本同氣因利失和怡貧乃士之常顔憲有良規願言<lb/>
二三子冰霜慎自持<lb/>
　　　其六<lb/>
彼美池中魚隊隊何活潑彼美林間鹿一草相呼掇宇<lb/>
<pb n="KR4e0229_WYG_001-10b"/>
宙原同胞八荒皆我闥矧我同心人忍自相秦越迢迢<lb/>
千里道得侣斯不躠為語同心人斯道相濡沫長吟伐<lb/>
木詩慰我中情豁<lb/>
　　　其七<lb/>
澗水何瑩徹仁峰何巃嵸絃誦比鄒魯先輩多淳風處<lb/>
則躬孝友出則懋清忠史書揚其烈髙風激予衷年來<lb/>
古道喪隨俗而圓通我資稟庸愚耐可守顓䝉藩籬須<lb/>
自固一德以初終<lb/>
<pb n="KR4e0229_WYG_001-11a"/>
　　　其八<lb/>
諸生事佔畢朝夕聖賢書六經何浩瀚汗牛與充車古<lb/>
人骨已朽言語皆土苴吾能得其精經史糟粕餘斲輪<lb/>
解我意請觀無極初年華如流水勿自負居諸<lb/>
　　　其九<lb/>
文章千古事壯夫比彫蟲彫蟲雖小技斯文豈易工今<lb/>
人競詞藻古人性靈通性靈既以通源泉滋不窮六經<lb/>
文章伯無語不鴻濛筆可㕘造化誰與領春風<lb/>
<pb n="KR4e0229_WYG_001-11b"/>
　　　其十<lb/>
聖賢亦有過此心在自知但能洗心改便是得師時昔<lb/>
為屠沽子撒手證菩提昔日䝉不潔沐浴帝監兹仲由<lb/>
喜聞過卒為百世師人心良炯炯無為蹈自欺<lb/>
　　　閒居雜興<lb/>
塵途爭捧檄皇皇曰為親苟遂犬馬事而墜百年身曾<lb/>
子能養志顔生重歸仁豈無負米者揚親億萬春家有<lb/>
聖善母七十共艱辛容我衡門老朝夕共鱸蓴<lb/>
<pb n="KR4e0229_WYG_001-12a"/>
　　　其二<lb/>
萬乗原非重一芥不為輕茅茨即廣厦溝瀆亦滄溟翩<lb/>
翩復翩翩振衣我何營至理已躍如豈必證無生<lb/>
　　　其三<lb/>
逖觀塵途士黨與紛懽呼世無師曠耳亦獲珪璋譽轉<lb/>
盼骨己朽人與年俱徂廓落乾坤内萬古皆吾徒<lb/>
　　　舟中寄懷張明成學士鄧以德太史涂汝髙侍<lb/>
　　　　御三先生二首<lb/>
<pb n="KR4e0229_WYG_001-12b"/>
維舟章江上江門多故知念我成逺别朝夕數追隨雜<lb/>
佩各持贈伐木有餘悲慙余雖駑馬敢復背良規長風<lb/>
催彩鷁恨恨不能移招手成南北永夜徒相思<lb/>
　　　其二<lb/>
學士富經綸四海擬伊周太史性寂莫雅志躭𤣥修侍<lb/>
御温如玉澄清志已酬我本淡蕩者干時誠足羞我性<lb/>
非干時我志在千秋所志如未偶長揖謝王侯為語㝠<lb/>
寥士異派終同流<lb/>
<pb n="KR4e0229_WYG_001-13a"/>
　　　紀慈訓<lb/>
爾上金陵去何事淚浪浪阿郎聽吾訓朝夕慎莫忘爾<lb/>
心雖慈善爾性何太剛半生濱九死天度幸汪洋古人<lb/>
佩韋弦國手審温涼良玉比君子何事不易方㒺發他<lb/>
人隱㒺恃自己長揚善不揚惡齒頰有餘芳循循身有<lb/>
德汪汪度難量和氣蒸閨閫子嗣自繁昌勉哉崇令德<lb/>
古語戒垂堂阿兒聽我訓朝夕慎莫忘<lb/>
　　　出都門宿大覺菴遇二僧時偕曾職方徐尚寶<lb/>
<pb n="KR4e0229_WYG_001-13b"/>
我志在烟霞肝腸常皎皎言辭鵷鷺班振衣尋窈窕偶<lb/>
逢識面僧髙臥白雲杪譚宗振空谷羽翼還二妙我本<lb/>
素心人久絶塵寰擾不藉金箆力一晤能百了<lb/>
　　　贈但友孟臯<lb/>
父母生我身聖賢覺我仁毫釐如有差愛敬皆非真彼<lb/>
美名家子意氣凌蒼旻浩瀚破千卷揮毫若有神明月<lb/>
千古珍灼爍光四鄰用之彈鳥雀嘆息道旁人顔生尊<lb/>
四勿張也敬書紳美玉藉山石盤銘在日新<lb/>
<pb n="KR4e0229_WYG_001-14a"/>
　　　安節吴公之還朝也情不能已再為詩十章<lb/>
有客揚青驄銜命報君王撫枕不能寐起坐意徬徨徬<lb/>
徨意何許美人天一方<lb/>
　　　其二<lb/>
老去空山裏同心覺漸稀江河方滔滔世故日以非眽<lb/>
眽不能語淚落沾我衣<lb/>
　　　其三<lb/>
四海論交日結髮稱弟兄出處雖殊致相期良匪輕送<lb/>
<pb n="KR4e0229_WYG_001-14b"/>
君從此別歸臥掩柴荆<lb/>
　　　其四<lb/>
㑹面知何時望君崇明德明德㫖惟微不大聲以色純<lb/>
一以不已無為見天則<lb/>
　　　其五<lb/>
㑹心人已逺世儒苦支離葛藤還自縛蒼蒼以管窺不<lb/>
如兩忘之日星自昭垂<lb/>
　　　其六<lb/>
<pb n="KR4e0229_WYG_001-15a"/>
寒灰應六律萬卉自春風堪笑夸毗子人力奪天工𤣥<lb/>
珠得象㒺忘言意自融<lb/>
　　　其七<lb/>
莫謂人身小巍巍可配天廓落復廓落匠心誰與傳庭<lb/>
前有竒樹莫負此因縁<lb/>
　　　其八<lb/>
百年瞬息耳至難得者人我心非一掬我性豈識神二<lb/>
曜昭昭在各各自天真<lb/>
<pb n="KR4e0229_WYG_001-15b"/>
　　　其九<lb/>
勺水即深泉我心萬古心一唯即一貫不用苦搜尋試<lb/>
看望影者長嘯振空林<lb/>
　　　其十<lb/>
少年不省事憶昔徒奔波金屑還翳目知音豈在多休<lb/>
心復休心爾我勿虚過<lb/>
　　　楊如石孝廉計偕<lb/>
相見温如玉相交情斷金君登青雲去何處寄吾琴泰<lb/>
<pb n="KR4e0229_WYG_001-16a"/>
山千仞髙龍門百尺深髙深㑹有極莫負百年心𤣥珠<lb/>
藏草澤誰識象罔尋<lb/>
大道惟率性至人無飾説聖門貴皜皜行誼常髙潔世<lb/>
綱久淪亡邈矣媿前哲回首長安道朔風苦栗烈慇懃<lb/>
欲有贈銜杯氣已結<lb/>
　　　過楊椒山墓碑<hi>其碑為孫𤣥亭開府題曰明忠臣楊某之墓</hi>
髙碑揷穹窿瞻拜心震驚今日泰華重當年一羽輕勉<lb/>
哉巖廊士勿願有斯名<lb/>
<pb n="KR4e0229_WYG_001-16b"/>
宿墓多青草黄雲莽莽垂欲别不忍別令人有遺思毒<lb/>
死忠良士奚獨一分宜<lb/>
　　五言絶句<lb/>
　　　遊石蓮洞<lb/>
洞是何年闢尋幽我乍來撥雲餐石髓朶朶蓮花開<hi>其一</hi>
下榻萬緣空泠然欲御風真人不可作誰與論㕘同<hi>其二</hi>
束髮誦遺篇生遲五十年焚香端不媿心跡可青天<hi>其三</hi>
前輩風流在後來漸不如江河無計挽深媿彦方居<hi>其四</hi>
<pb n="KR4e0229_WYG_001-17a"/>
經宵即出洞密偈付藤蘿時有松風至為僧發浩歌<hi>其五</hi>
是誰為洞主非我亦非伊承前須直領不用轉頭思<hi>其六</hi>
豈是鬼神鑿幻出瓊花竒月照黄金屋雪留白玉枝<hi>其七</hi>
遥指巖頭桂先生親手栽蒲團趺坐稳時有暗香來<hi>其八</hi>
開士叩禪闗朗公已出山題詩巖竇裏未許落人間<hi>其九</hi>
直上懷濂閣愁深虎豹闗九重天浩蕩贏得老僧閒<hi>其十</hi>
　　　柬王夢峰<lb/>
掀飜塵見解推倒舊河山謝絶寰中擾親身見孔顔<lb/>
<pb n="KR4e0229_WYG_001-17b"/>
　　　觀瀾軒次謝虚亭韻<lb/>
消磨豪氣盡蹤跡任浮沈有地堪逃暑無人可㑹心<lb/>
芙蓉我獨宿君自恩江來為結同心友禪闗日日開<lb/>
　　　題覺今堂<lb/>
大道元無定如何説覺今須知覺了後不減原初心<lb/>
借問覺者誰未許落言思向日華堂下寒温祗自知<lb/>
　　　朋來亭<lb/>
聖賢久寂莫六籍總荒蕪夜夜庭前月相看自不孤<lb/>
<pb n="KR4e0229_WYG_001-18a"/>
　　　聞泉亭<lb/>
瀝瀝泉聲響因風雜澗篁仲尼觀逝水孺子咏滄浪<lb/>
　　　大意亭<lb/>
突兀羣峰聳憑欄多大意道人何所見心境還俱棄<lb/>
　　　舍身巖<lb/>
萬法皆應舍何論泡影身豈因禪定力久已渡迷津<lb/>
　　　贈郭生善篆圖書者<lb/>
平生無所好所好在圖書藉此傳心印千秋意不虚<lb/>
<pb n="KR4e0229_WYG_001-18b"/>
　　　偶占七首<lb/>
賦性本顓䝉﨑嶇一線通萬緣隨分了撒手大從容<lb/>
初學苦支離閒心自得師纎毫皆帝力無語付天倪<lb/>
人笑我癡愚胸藏明月珠萬方都照徹隨處得真如<lb/>
聖學失其真由人認識神識神生死本仇怨結交親<lb/>
生涯惟白業心事只青山花落雲深處牧童自往還<lb/>
少日冒虚名蹉跎百不成無成真我學倍覺去來輕<lb/>
手種千桃樹扶疎向日紅須教時雨露嵗嵗領春風<lb/>
<pb n="KR4e0229_WYG_001-19a"/>
　　　別楊如石孝廉四首<lb/>
我漱江邊石君棹渡頭船船去幾千里問君何日還<lb/>
問君何日還衷情賴汝宣極目天邊雁頻將尺素傳<lb/>
秋江有芙蓉采采贈夫君采之不盈把聊以慰停雲<lb/>
聊以慰停雲佇足聽芳聞怪殺江邊水流影照離羣<lb/>
　　　龍華寺坐<lb/>
華堂聞鳥語隔林送雞聲悟證無生理空門掉臂行<lb/>
　　　漫吟二首<lb/>
<pb n="KR4e0229_WYG_001-19b"/>
多病宜逃世浮名合斂蹤杜門安偃蹇自性本愚慵<lb/>
千句竟成閒片言如泰山欲知語與黙意在合離間<lb/>
　　　感事三首<lb/>
慷慨當官易蹉跎林下難齋心期白首敢負主恩寛<lb/>
傳家惟食力筆札當躬耕酌水潄殘齒優游度此生<lb/>
鉛華曾久謝老去能依人眽眽繩床坐情偏水石親<lb/>
　　　同賀汝定偕諸宋曾二文學登韓相嶺二首<lb/>
何年韓相嶺此日共攀躋爾我投閒意相看路不迷<lb/>
<pb n="KR4e0229_WYG_001-20a"/>
石如獅子吼山作石頭城剰有蓮花座雲深可結盟<lb/>
　　五言排律<lb/>
　　　太常王塘南先生八十<lb/>
白首盟心日祇園獨坐時鵬搏三萬里椿壽八千期海<lb/>
宇儀公望吾邦頌魯尼游神本淡漠賦性自希夷常灌<lb/>
門前李深編戸外籬春風拂客座時雨潤枯枝東海為<lb/>
仙醴廬山作壽巵獨憐多病客無路一探竒<lb/>
　　五言律詩<lb/>
<pb n="KR4e0229_WYG_001-20b"/>
　　　禾川別母<lb/>
問歸情更切駐馬復遲遲淚盡長川逝心懸寸草知乖<lb/>
離終是恨重慶豈難期㑹有金雞詔遐方酹酒時<lb/>
　　　夜坐<lb/>
跏趺聊獨坐髙枕憶王孫雨滴堦前樹雞鳴塞外村真<lb/>
空憐我獨妙用向誰論四大都零落還餘一息存<lb/>
　　　觀音寺雜興<lb/>
　　　　予僦居湫隘僅能容膝都勻觀音古刹余每<lb/>
<pb n="KR4e0229_WYG_001-21a"/>
　　　　旦同二三子往焉靜坐中偶興到不覺成咏<lb/>
　　　　題為寺中雜興云<lb/>
病骨淹旬久乏裁還爾思殘經談去逺香積到來稀黙<lb/>
識同尼叟忘言憶惠施未須嫌寂莫吾學貴心期<lb/>
　　　偶成<lb/>
家徒四壁在短鬢坐黄昏微月臨周幌清風拂杜軒閒<lb/>
來忘業障靜極見天根俯仰乾坤裏誰人知我尊<lb/>
　　　諸生天壇歌咏盈野<lb/>
<pb n="KR4e0229_WYG_001-21b"/>
撥草天壇坐翛然似習忘雨餘千嶂靜春老百花香𤣥<lb/>
論驚潭渚狂歌閙夕陽依稀童冠樂不讓舞雩鄉<lb/>
　　　寫照口占<lb/>
暫寄鏡中影誰知物外身本來無色相何處著纎塵事<lb/>
業從飄泊生涯付隱淪千秋誰隻眼彷彿見吾真<lb/>
　　　柬羅公廓給諫<lb/>
老去交情重懷君意轉深廿年青瑣客同賦白頭吟突<lb/>
兀千秋意蹉跎萬古心嚶嚶聞好鳥相喚出幽林<lb/>
<pb n="KR4e0229_WYG_001-22a"/>
　　　別朱鑑塘老師郊外口占二律<lb/>
停車郊外寺重㑹是何年數仞宫牆峻千秋情義偏聆<lb/>
音今几席判袂各風烟出處真無計回思亦愴然<hi>師惓惓教</hi>
<hi>予出處事故云</hi>
三吴雄鎮地斧鉞下青霄簡命先臣牧綸音切帝堯戈<lb/>
船雲裏集樓閣鏡中飄籌策多公暇坐看海氣消<lb/>
　　　太平山房<lb/>
鑿石臨青嶂開門俯碧流生涯聊自適世網復何求睥<lb/>
<pb n="KR4e0229_WYG_001-22b"/>
睨千峰曉藤蘿萬木秋牛羊三徑裏樵唱好賡酬<lb/>
　　　其二<lb/>
出郭才半里小構兩三間禾黍平髙下牛羊任往還穿<lb/>
林尋窈窕移步弄潺湲架上書千卷閒居取次刪<lb/>
　　　其三<lb/>
鄰曲兩三家晨昏共嵗華春來烹細笋雨後試新茶嵎<lb/>
虎成朝市林蜂散午衙居然寂寞意靜景得無譁<lb/>
　　　其四<lb/>
<pb n="KR4e0229_WYG_001-23a"/>
一榻挂樓居八牕映碧虚觀空騰野馬縱目數遊魚懶<lb/>
慢身堪寄登臨眼獨舒門前花鳥亂疑枉故人車<lb/>
　　　章衡陽省丈赴謫羅定州道文江宿小齋<lb/>
十載知名久初看是夢中坐來人似玉譚去氣成虹百<lb/>
粤風烟壯千山道路窮願言頻愛䕶朝論倚山公<lb/>
　　　其二<lb/>
英雄俱失路聚首倍堪憐把臂風塵絶停杯意氣偏驅<lb/>
車君似隱面壁我疑禪細雨分離處無言亦黯然<lb/>
<pb n="KR4e0229_WYG_001-23b"/>
　　　文昌書院東諸秀才是日校文<lb/>
運當明盛際芸館傍江開濟濟名家彦泠泠白雪才賦<lb/>
堪雲漢麗劍拂斗牛回百里賢人聚精光絢草萊<lb/>
　　　清明登先江安人隴有感<lb/>
艱危曾共爾舍我竟仙遊雲珮飄何處鸞臺黯不收乾<lb/>
坤難寄恨日月此堪愁却憶鼓盆者何心得自由<lb/>
萬里方伊始修途遽失君百年悲短髮四望莽愁雲月<lb/>
落驚鴛夢風髙急雁羣重泉應念否無語對斜曛<lb/>
<pb n="KR4e0229_WYG_001-24a"/>
　　　冬至展先母羅太安人漕坪隴有感<lb/>
違逺慈容久新冬始一過有身成病楚無淚不滂沱草<lb/>
木䝉茸濕雲山變幻多重㝠真隔世心折此烟蘿<lb/>
　　　其二<lb/>
矗矗雲山壯隂隂草木稠昔年曾瑞鶴此地見眠牛地<lb/>
勝疑天意人和豈力謀先慈多隱德佳氣正千秋<lb/>
　　　其三<lb/>
狂愚南竄地我母淚千行寸草方承日萱親竟萎霜斷<lb/>
<pb n="KR4e0229_WYG_001-24b"/>
機聲在耳尊足戒垂堂多少君花意無言倍黯傷<lb/>
　　　藍豫陽國學赴選兼柬孟我疆尚寶<lb/>
臥病衡門下愁聞一葉飛霜添征士鋏淚濕故人衣燈<lb/>
火憐吾黨交游憶帝畿除書如己下早為報庭闈<lb/>
北海孟夫子風流迥不羣經綸齊董賈著述擬河汾玉<lb/>
樹曾頻夢尺書久未聞翩翩南雁至何日慰停雲<lb/>
　　　別依仁山館<lb/>
為厭城西地郊墟別業開山光臨户牖水色浸樓臺座<lb/>
<pb n="KR4e0229_WYG_001-25a"/>
有譚經侣庭懸問字杯秋深芳桂吐帶月我重來<lb/>
　　　寧陽別孟我疆尚寶有懷<lb/>
燕市論交日空門共被時見來何太喜別去飜成悲月<lb/>
迥雲階草風迴鳥樹枝郵亭客店晚銀燭兩相思<lb/>
　　　劉調父國子應召<lb/>
幾年龍臥穩此日上征軺官以横經重名因射策饒言<lb/>
辭猿鶴侣重聽鳳凰韶吾道須公等愁聞叢桂招<lb/>
　　　與汝光太史聮舟投贈<hi>自復真抵安成</hi>
<pb n="KR4e0229_WYG_001-25b"/>
青雲附驥年形影共相憐世態烟雲變交情金石堅憂<lb/>
時頻擊楫弔古更譚天應律春長在吾家事可傳<lb/>
　　　甘子明雪中過山居<lb/>
爾我故窮交相過藉白茅慚非揚子宅聊比野人巢地<lb/>
僻天疑迥情深俗可抛濁醪長日共寂莫任君嘲<lb/>
學道共年深俄驚莫境臨青山原不厭白雪故相侵聽<lb/>
鳥便幽意看雲協素心但期肝膽在那復問知音<lb/>
　　　春日赴白鷺洲<lb/>
<pb n="KR4e0229_WYG_001-26a"/>
春水引行舟桃花夾岸流沙明羣鷺白雨過萬峰幽濁<lb/>
酒澆孤興青山笑晩愁萋萋芳草綠無語對江洲<lb/>
　　六言古風<lb/>
　　　題徐柳川樹德堂<lb/>
終嵗謀生樹穀百年之計惟德種穀時有豐歉樹德性<lb/>
無通嗇俯仰不愧不怍今古可法可則知者休心忘念<lb/>
宇宙山河一息直下仁為已任千聖俟之不惑<lb/>
　　六言絶句<lb/>
<pb n="KR4e0229_WYG_001-26b"/>
　　　偶興<lb/>
是處亭臺有月誰家院落無春直下勸君薦取東山滿<lb/>
目嶙峋<lb/>
聚衆譚來即有退後閒居説無動分有無二見斯人永<lb/>
墮迷塗<lb/>
飢餐渴飲倦牀春煖夏熱秋涼若是英雄男子平常儘<lb/>
可承當<lb/>
峩冠博帶名流舉目揚睂可羞處處人人本分兄兄弟<lb/>
<pb n="KR4e0229_WYG_001-27a"/>
弟真修<lb/>
少小浸浸譚道老來一竅難通自詫邊知半見可憐萬<lb/>
紫千紅<lb/>
嗟爾藏名隱姓休哉忘世忘年布履依然平地危冠髙<lb/>
戴青天<lb/>
問我何由杜口雙眸炯炯逼人萬刦良緣難遇千秋骨<lb/>
骼誰真<lb/>
人憐滿腹危機彼負一生入微病在膏肓難洗誰哉伯<lb/>
<pb n="KR4e0229_WYG_001-27b"/>
玉知非<lb/>
隱隱層巒鬼魅恢恢千仞鸞凰試看八窗洞達始知虚<lb/>
室生涼<lb/>
生來眉秀口横一任手持足行自笑田夫不異難逢詩<lb/>
禮先生<lb/>
百尺竿頭進步千層浪裏安身慣向虛空跳斗翻然直<lb/>
脱迷津<lb/>
不忮不求不怨何思何慮何營欲界誰人滿願翛然與<lb/>
<pb n="KR4e0229_WYG_001-28a"/>
物無爭<lb/>
　　七言古風<lb/>
　　　歸禾川酬諸同志歌<lb/>
六載之前禾川去六載之後禾川歸記得扁舟江上來<lb/>
士民相聚牽征衣長沙一去何時返相顧不禁淚自揮<lb/>
贈之驪歌飲我酒如斯髙誼古今稀恭際聖時得歸期<lb/>
故人道旁迎嬉嬉笑我不殊麋鹿性依然還怡丘壑姿<lb/>
去時正值桃花放歸來亦在初春時重指桃花固堪喜<lb/>
<pb n="KR4e0229_WYG_001-28b"/>
憶昔艱危益可悲擬共山中結嵗盟只因新命自丹墀<lb/>
篋中短劍難分贈聊寫長歌慰相知借問何以慰相知<lb/>
重此江門千古身重此堂堂千古人廊廟江湖俱有事<lb/>
神交切莫負青春<lb/>
　　　題南臯小隱處<lb/>
昔云大隱隱城市我今小隱隱招提招提半在山之曲<lb/>
水之涯識破萬事等浮漚殘生從此托一枝憶昔射策<lb/>
黄金榜英風凜凜逼斗維誓策功勲報天子笑殺管晏<lb/>
<pb n="KR4e0229_WYG_001-29a"/>
何卑卑于今老去巖壑裏日月不居雙鬢絲床頭一劍<lb/>
蒯緱盡聞雞起問夜何其壯心只今己銷磨側足空門<lb/>
有所思半榻時枉明月照短衣不禁松風吹野僧終日<lb/>
問姓字笑指白雲莽莽垂我生無姓亦無字跡遍名山<lb/>
號無為有時散髮解天弢有時放歌和天倪有時醉酌<lb/>
花間酒有時閒題壁上詩無修無證亦無持但教名姓<lb/>
不出山那管世人知不知<lb/>
　　　登九華山歌<lb/>
<pb n="KR4e0229_WYG_001-29b"/>
扁舟昨日過匡廬沐浴焚香謁五老今朝乗興上青陽<lb/>
九華蒼蒼色更好厯厯星辰皆可捫迢迢直上青天道<lb/>
青蓮居士何太竒江上看山便題詩胸蟠珠璣何磊落<lb/>
於今巖壑光陸離新建生平真好遊獻俘重來十八秋<lb/>
心印只今誰直領乾坤俯仰空悠悠空悠悠淚雙流識<lb/>
得一萬事休悟來只在刹那間山僧含笑虎溪頭石火<lb/>
光隂轉瞬過文章道德莫蹉跎古今不少竒遊者幾人<lb/>
山色共嵯峨<lb/>
<pb n="KR4e0229_WYG_001-30a"/>
　　　荆谿吴節母貞裕輓詩<lb/>
結褵自昔期偕老琴瑟懽娱百年好詎知莫莫敓所天<lb/>
稱未亡人何太早欲將此身殉夜臺誰為宗祏薦蘋藻<lb/>
矢節昌胙肩一心氷雪稜稜日杲杲簧鼓可耐帷牆口<lb/>
操刀刈髮盟穹昊季公有子猶之子煦媮鼂夕躬文葆<lb/>
機聲軋軋霜始凝烏啼慘慘天未皓百折不迴百酸嘗<lb/>
兒能搦管長虹掃鵬搏九萬程如只節母頓破憂心擣<lb/>
帝旌節義綸俞下六珈錫來恩波浩女貞樹自向冬榮<lb/>
<pb n="KR4e0229_WYG_001-30b"/>
雨露栽培真宰造真宰造福福無垠世德繩繩懷逺抱<lb/>
一門三葉式詒穀始信善慶自有種榮名不在玉為寶<lb/>
　　　其二<lb/>
堪憐黄鵠歌早寡身外榮華付土苴獨抱一片金石心<lb/>
羞彼淟涊何為者惸惸嫠室對孤燈形影相弔呼不譍<lb/>
鷇得仙兒能笑語怳壓羣音度迦陵丸熊畫荻不辭倦<lb/>
囏貞百倍誰為援天憫節烈篤世祚公侯復始真才見<lb/>
綽楔遥臨玉女潭龍綍輝煌煥斗南毋德君恩兩不朽<lb/>
<pb n="KR4e0229_WYG_001-31a"/>
節孝門第瑞氣酣君不見杞婦殉夫宗祊殄魏妻鞠子<lb/>
孫乃顯何如節母殖慶長朝陽鳴處鳳毛腆慧龍驤首<lb/>
扈宗伯忠犯逆鱗稱蹇蹇詵詵曾孫世濟美文章秀發<lb/>
一時選殘膏賸馥覆後晜千秋不媿貞裕匾<lb/>
　　　乙巳秋㑹青原有懷<lb/>
憶昔少年來問道恭逢名碩聚一堂空林歌聲裂金石<lb/>
德音孔昭奏宫商轉眼韶光三十載可堪耆舊半消亡<lb/>
巖頭只見白雲飛巍巍古道成榛荒今年天氣倍清明<lb/>
<pb n="KR4e0229_WYG_001-31b"/>
虚堂秋色來蕭爽賴有濟濟諸年少閒將疑義共欣賞<lb/>
一木豈能支大厦媿我無端成獨往但使耳根聲不斷<lb/>
不嫌孤峰獨拍掌君不見老僧鑿石寄巖阿朝朝苾蒭<lb/>
念彌陀吾儕空負纓冠志竟將嵗月苦蹉跎夜來檢㸃<lb/>
平生事俯仰先賢媿已多寄語同心齊努力莫將古洞<lb/>
挂薜蘿<lb/>
　　七言律詩<lb/>
　　　禾川別大哥<lb/>
<pb n="KR4e0229_WYG_001-32a"/>
驅馳萬里旅魂驚為別相看淚滿纓去國謾懷鄉土念<lb/>
臨歧更愴弟兄情書傳絶域秋鴻逺夢入荒山夜月明<lb/>
歸到文江春色好逢人莫説二難名<lb/>
　　　草堂雜興<lb/>
寂寂寥寥揚子居悟來那用五車書春凝池畔蓮將茂<lb/>
綠滿牕前草不除得意舉杯邀去鳥㑹心束手伴遊魚<lb/>
惺惺正屬吾家事未忍無成嵗月虚<lb/>
　　　書室初成<lb/>
<pb n="KR4e0229_WYG_001-32b"/>
不禁嵗月苦相侵細雨開窗祗樹林趺坐髙隨山石並<lb/>
投蹤潛擬海雲深魚飜萍沼傳真印鶯過楊園送好音<lb/>
謝客豈緣求靜果從兹欲了百年心<lb/>
　　　讀書<lb/>
紅塵玉案休相侵為愛名山即道林殘卷開題珠影遍<lb/>
空齋長掩白雲深眼看大易原非畫彈到朱絃別有音<lb/>
何處更尋糟粕句斲輪先已得吾心<lb/>
　　　寄大哥<lb/>
<pb n="KR4e0229_WYG_001-33a"/>
長擬求歸竟未歸幾逢佳節戀春暉爭傳荆樹庭前秀<lb/>
忍看鶺鴒江上飛季子古來遭墮落元方應不羨輕肥<lb/>
太丘曾頌難兄教好向江門娱彩衣<lb/>
禾川把袂二年期鄉報長聞歌白眉緼被幾悲同睡處<lb/>
殘經却記舊題時但觀明道識仁句勝賦惠連春草詩<lb/>
離別不須多悵望萼樓旋擬奏塤篪<lb/>
　　　奉簡朱侍御座師<hi>時巡吉安未敢躬謁</hi>
天王簡命重南巡繡斧遥臨法象新荒郡何緣重拜覩<lb/>
<pb n="KR4e0229_WYG_001-33b"/>
菲才有賴再陶甄一封慷慨憂民計十載間闗報主身<lb/>
章貢水澌流欲盡共言驄馬早行春<lb/>
聖主恩深賈誼才風流又上豫章臺峩冠掩映雲霄迥<lb/>
彩筆憑陵日月開鈴響堂空疑乍至鳥棲鶴唳喜重來<lb/>
人傳郡閣梅花瘦夜夜精光燭斗台<lb/>
曾持三尺駐江城野鳥山花識姓名白鷺應同貞節白<lb/>
青螺能及使君清蹔寛郊甸埋輪意須記郵亭臥轍情<lb/>
寂寞侯芭難載酒殷勤想見舊諸生<lb/>
<pb n="KR4e0229_WYG_001-34a"/>
北望齊東眼欲穿相傳擊壤獨歸田河山摇動搴帷色<lb/>
父老懽騰攬轡年棣棣威儀今不減稜稜丰骨尚依然<lb/>
桃花未識朝天急隔岸深深綰畫船<lb/>
　　　訪朱鑑翁座師<lb/>
不辭躡屩逺尋師廿載襟懷始一披幾向南中瞻海岱<lb/>
今從座上挹瓊芝謾言瀟灑吟風日願學屏營立雪時<lb/>
濫厠門牆成底事摳趨惟有淚雙垂<lb/>
　　　𤣥潭次羅文恭韻<lb/>
<pb n="KR4e0229_WYG_001-34b"/>
𤣥都風境尚依然陳跡回看已十年漁唱淺深來渡口<lb/>
桃花爛漫放溪邊魚龍隱見澄潭窟松栢髙㕘古殿前<lb/>
勝地清光容易得同遊切莫負良緣<lb/>
　　　𤣥潭觀<lb/>
扁舟古渡正清秋寶閣凌空翠欲流騎鶴仙人詩可在<lb/>
焚魚學士榻空留長松乍吼蒼虬動疊浪初飜白雪浮<lb/>
霜劍磨崖千古色振衣還上最髙頭<lb/>
　　　謁周元公祠<lb/>
<pb n="KR4e0229_WYG_001-35a"/>
水漫平田綠樹滋野塘孤浦敞遺祠春融砌草年年長<lb/>
雲擁圖書片片垂未拜匡廬猶仰止坐聽彭渚亦流澌<lb/>
乾坤負荷者誰子獨立庭堦有所思<lb/>
　　　𤣥潭觀次曾司空韻是日祀二劉文學<lb/>
俎豆堂開繫所思丹楓露冷正秋時昔年立雪人如在<lb/>
此日吟風客自知渺渺長川迷古渡悠悠世路共心期<lb/>
庭堦不盡遲回意千載真傳為語誰<lb/>
　　　王塘南少卿㑹講龍華<lb/>
<pb n="KR4e0229_WYG_001-35b"/>
記得髫年此舊遊重來説法使人愁天留故老傳宗教<lb/>
人向空門悟實修野鳥有情憑檻語碧雲無恙傍簷流<lb/>
諸君不用多惆悵試看青山自㸃頭<lb/>
　　　同仁書院柬諸同盟<lb/>
同仁麗館枕山隈有客翩翩暮雨來我里衣冠原不忝<lb/>
此鄉文物更多才虚窗盡裊桐雲色曲檻斜通玉澗迴<lb/>
最是傳心難寄語春風習習到江梅<lb/>
　　　次汪靜峰使君見懷韻<lb/>
<pb n="KR4e0229_WYG_001-36a"/>
獨向牕前抱膝吟春來偏覺主恩深懸崖忽墮仙人露<lb/>
碧水遥聞宓子琴斷去葛藤時杜口坐穿木榻解忘心<lb/>
青青栢樹緣非偶請聽流鶯送好音<hi>公來詩有此時欲説無生話何事良</hi>
<hi>朋空好音之句</hi>
　　　同諸友集講太雲寺<lb/>
倦鳥投林意已閒何期招我入雲山新硎自媿無全技<lb/>
寸管敢云窺一斑風送泉聲侵佛幌日將樹色擁禪闗<lb/>
詠歸儘有沂雩意春在巖前指顧間<lb/>
<pb n="KR4e0229_WYG_001-36b"/>
　　　少原余明府集通邑士縉㑹講坐上有懷<lb/>
一別禾川二十年歸來此日共譚天鹿鳴似解懷人思<lb/>
<hi>時有歌鹿鳴者</hi>鶯韻如聞出谷篇浪跡不堪追往事虚名猶自<lb/>
媿前賢春風滿座還誰領庭草交加意已傳<lb/>
　　　昔年赴戍道出禾川承龍袍溪帶湖賀㢲東修<lb/>
　　　　吾昆仲及龍生作霖髙雅感念今昔悵然有<lb/>
　　　　懷<lb/>
細雨泥塗行戌時多君髙誼共相期危樓尊酒看雄劒<lb/>
<pb n="KR4e0229_WYG_001-37a"/>
野渡扁舟聽子規仕路蹉跎羞短鬢林臯懶慢負深知<lb/>
悠悠禾水潭千尺照我肝腸有所思<lb/>
　　　陽明祠有感<lb/>
元化曾將赤手扶名賢髙牓映寰區先朝勲業誰能並<lb/>
此地宫牆半欲蕪簷際閒雲蛛挂網松梢明月鶴呼雛<lb/>
巖前空對蘋蘩色幾向庭階薦束芻<lb/>
　　　青原偶感<lb/>
少年曾此問迷津荏苒韶光及此晨大藥不教頑石變<lb/>
<pb n="KR4e0229_WYG_001-37b"/>
春風難遣鬢毛新還憑麋鹿山中性來結烟霞物外身<lb/>
丘壑盟心吾敢負翠屏千古自嶙峋<lb/>
　　　贈劉述亭郎中<lb/>
劉向傳經事已違歸來仍掩白柴扉空門似待幽人往<lb/>
蓮社飜令靜者依澹蕩久便麋鹿性疎狂新製芰荷衣<lb/>
相看不盡泠然意彼我何時杜德機<lb/>
　　　同鄧博羅登雞鳴山時汝德司成同登<lb/>
雞鳴樓閣倚層霄我輩同登未寂寥曾向羅浮專五嶺<lb/>
<pb n="KR4e0229_WYG_001-38a"/>
今從白下憶諸朝鍾山雲氣當窗裊冊府鶯聲傍柳嬌<lb/>
不禁鄉思春爛漫紫荆花下聽鳴韶<lb/>
　　　理舊稿偶成<lb/>
少年竒氣頗崢嶸中嵗蹉跎短鬢生著述漫言窺二酉<lb/>
譚𤣥空自守三庚雕蟲篆刻非吾事覆瓿藏山亦世情<lb/>
徙宅欲巢衡霍頂春來驅犢帶雲畊<lb/>
　　　謝親知見存<lb/>
詔許巢由作逺臣衡門吾亦愛吾真極知城市逢迎苦<lb/>
<pb n="KR4e0229_WYG_001-38b"/>
肯受親朋禮數嗔野鶴青霄承沆瀣㝠鴻天末逺風塵<lb/>
不妨裘仲時相顧容我山中自在身<lb/>
　　　寄陳光庭效堯夫體<lb/>
濟濟衣冠聚一堂須憐道脈類亡羊綱常萬古天難泯<lb/>
師友千秋誼不忘弱草紛紛隨逝水寒松鬱鬱自嚴霜<lb/>
振衣直上髙臺望駘蕩春風遍八荒<lb/>
　　　看月懷陳光庭<lb/>
皓魄凌霄夜睡遲科頭松下漫支頤光涵天地堪誰説<lb/>
<pb n="KR4e0229_WYG_001-39a"/>
影動魚龍祗自知露下風髙看斗轉庭空木落聽蛩悲<lb/>
㑹心人逺空陳跡千載嗒然憶惠施<lb/>
　　　別少原余眀府<lb/>
春風澹蕩送行舟花滿禾陽得勝遊闔邑桑麻沾雨露<lb/>
鄰封童叟起歌謳家傳安道源流逺政類中牟惠澤稠<lb/>
下榻不禁明發去壯心欲折大江頭<lb/>
　　　鷺洲勝㑹以病阻赴漫占二首<lb/>
懶慢山中學耦耕丁丁伐木憶同聲天開章貢千年㑹<lb/>
<pb n="KR4e0229_WYG_001-39b"/>
人臥衡廬百感生未許春風分半席獨將明月擁孤城<lb/>
從來鷺水澄澄綠好向江門共濯纓<lb/>
東風吹動萬回青夜送花香撲滿庭野鳥間闗還解語<lb/>
青山突兀對傳經少年碣石髙譚麈老去江湖是客星<lb/>
獨往獨來無一事大夫不是醉為醒<lb/>
　　　訪劉静之光禄<lb/>
怪來何事不相容久别那堪意氣慵春到鶯聲求友切<lb/>
齋懸榻影帶雲封蕭蕭華髮還同社渺渺蒼波任去蹤<lb/>
<pb n="KR4e0229_WYG_001-40a"/>
松竹嵗寒吾敢負不妨時醉酒家傭<lb/>
　　　桐江晤徐獻和廉訪使<lb/>
三十餘年老弟兄相思幾度夢魂驚忽聞青雀雲間至<lb/>
不覺幽懷座上傾世味嘗來偏磊磈人情閲處太縱横<lb/>
匡廬乞得閒身地嵗晚相期共耦耕<lb/>
　　　少白先生歸三吴<lb/>
原是清朝執㦸臣飜然孤艇度迷津乍看紫氣神偏王<lb/>
久聽𤣥譚意自真筆底青山堪寄老腰間寶劍未為貧<lb/>
<pb n="KR4e0229_WYG_001-40b"/>
懸知别後遥相憶江草江花入夢頻<lb/>
　　　寄謝李廉訪題仁文書院<lb/>
西山凝望聳岧嶤憲府中開爽氣摇厯亂鵞羣隨綵筆<lb/>
蹁躚鳳翥下青霄河濱豈合當題品院宇真看動斗杓<lb/>
千載竚瞻從此始况堪棠䕃見文饒<hi>李文饒唐代名臣有文饒集行于世</hi>
　　七言絶句<lb/>
　　　題陽明先生像六首<lb/>
登壇濟濟説良知不著絲毫更數誰抛却語言諸伎倆<lb/>
<pb n="KR4e0229_WYG_001-41a"/>
日星千古自昭垂<lb/>
羣賢列聖無他語惟一惟精只此中臘底雪消山盡處<lb/>
柴門夜夜領春風<lb/>
辛苦平生幾問津遲回歧路倍傷神于今識得先生面<lb/>
野草閒花一様春<lb/>
吾心宇宙有同然却道金谿是學禪不是先生勤指㸃<lb/>
誰令吾道日中天<lb/>
吾鄉先輩盛流傳疑信相㕘苦未堅踏破草鞋無覔處<lb/>
<pb n="KR4e0229_WYG_001-41b"/>
始知吾道有真詮<lb/>
人疑此道大圓通規矩方圓妙不窮效地法天無兩事<lb/>
圓神方智總吾宗<lb/>
　　　仁文席上有破甕者<lb/>
斯道天開萬象陳根荄枝葉總吾真諸君欲問傳心者<lb/>
請聽街前擊甕人<lb/>
　　　自警二首<lb/>
收斂精神入太虚終朝兀兀總如愚老來不識原頭路<lb/>
<pb n="KR4e0229_WYG_001-42a"/>
只恐青山也笑予<lb/>
今朝不知明朝事肯效人間壽者癡若要了時即便了<lb/>
乾坤伶俐幾男兒<lb/>
　　　送龍紫海侍御之秦二首<lb/>
秦川自古帝王州此日乗驄亦壯遊莫道匈奴今逺避<lb/>
黄沙莽莽使人愁<lb/>
三月鶯花江上行大宛萬馬自逢迎驪歌不唱陽闗曲<lb/>
鷺水悠悠萬里情<lb/>
<pb n="KR4e0229_WYG_001-42b"/>
　　　龍華寺舊譚道處也歸來不覺𢥠然輒成四絶<lb/>
　　　　情見于辭時自都勻環歸<lb/>
十年不到龍華寺歸臥山僧舊草亭笑予漂泊西南久<lb/>
消得楞嚴幾卷經<lb/>
眼前事業豈為真世上浮名幾誤人寄語芸牕年少者<lb/>
莫將章句送青春<lb/>
當年碣石譚天友白雪泠泠一代才長望青霄人去逺<lb/>
孤身獨遶法王臺<lb/>
<pb n="KR4e0229_WYG_001-43a"/>
擬向山中學耦耕歸來猶自急王程莫將猿鶴移文誚<lb/>
須鑒當年報主情<lb/>
　　　贈唐仁卿<hi>仁卿以彈王陽明先生祀事被謫</hi>
　　　　范民部持冊索别仁卿予於仁卿非燕游之<lb/>
　　　　好故其行也以規仁卿其有意乎<lb/>
知君試政數年前把臂金陵豈偶然此别應須各努力<lb/>
莫將閒語負前賢<lb/>
千聖相傳只此心夫君何事外頭尋雷風露雨無非教<lb/>
<pb n="KR4e0229_WYG_001-43b"/>
休向沙頭只漫吟<lb/>
誰道文編是學陳陳王學脈定誰真停軺如過江門里<lb/>
碧玉樓前春草新<hi>君有白沙文編故云</hi>
　　　贈謝磐谷山人<hi>山人係蒲州人年八十餘匹馬入都門講學其祖父四世受業</hi>
　　　　<hi>於諸君子</hi>
稜稜丰骨自天成老向長安覔友生座上不須彈法指<lb/>
庭前菉竹已同聲<lb/>
堪憐四世老箕裘白髪蕭蕭亦壯遊塵世相看成獨往<lb/>
<pb n="KR4e0229_WYG_001-44a"/>
幾人端不為身謀<lb/>
　　　馬上吟<lb/>
時逢閒處練元神過眼浮榮未是真雨散雲消渾不礙<lb/>
山河大地露全身<lb/>
忘思忘慮意閒閒莫道風塵老客顔獨往獨來無一事<lb/>
垂鞭馬首看西山<lb/>
　　　出都門謾吟<lb/>
蕭蕭行李去匆匆人擬前身是晦翁還少當年十二考<lb/>
<pb n="KR4e0229_WYG_001-44b"/>
氷壺秋月此心同<lb/>
平生蹤跡使人疑一片丹心祗自知雪攪長空人語少<lb/>
且攜妻子共流離<lb/>
自笑逢迎百不能人間好漢亦相憎萍踪到處曾飄泊<lb/>
遊宦恰如行脚僧<lb/>
　　　謾吟六首<lb/>
浮雲抉破青天開撒手懸崖萬丈臺悟後渾然無一事<lb/>
無修原自有修來<lb/>
<pb n="KR4e0229_WYG_001-45a"/>
廿年蹤跡遍窮途到處人間費浪呼今日猛然無可道<lb/>
不妨人笑是癡愚<lb/>
無古無今無顯微千年賢聖竟同歸庭前草色青青長<lb/>
未許人間説是非<lb/>
腰間三尺龍泉劍付與人間斬葛藤未斷葛藤終浪語<lb/>
須知斯道在人𢎞<lb/>
紛紛譚道何多歧道聽途聞也自欺縱説良知無覔處<lb/>
誰知吾道在希夷<lb/>
<pb n="KR4e0229_WYG_001-45b"/>
有意搜尋終道逺安排著意亦成魔魚龍髙臥澄潭徹<lb/>
莫以無風更起波<lb/>
　　　薛欽宇督學楚中<lb/>
翩翩文彩邁時流擁傳俄看出帝州大别山前春色滿<lb/>
還誰同眺岳陽樓<lb/>
濂溪溪上草綢繆月色巖光迥不侔寂寞河東風詠後<lb/>
沅蘭湘芷憶前修<lb/>
　　　俞定所同年赴大名道<lb/>
<pb n="KR4e0229_WYG_001-46a"/>
久别相看慰所思送君惟有淚臨歧黄沙莽莽無窮意<lb/>
不為尊前感别離<lb/>
赤水𤣥珠何處尋覺來大地悉黄金金陵紫塞迢迢道<lb/>
碧海青天夜夜心<lb/>
　　　楊如石任仁堂<lb/>
巨海浮漚浪得身還誰一竅見天真東風吹動江門樹<lb/>
一夜寒花遍地新<lb/>
蕭條陋巷可希顔今古何人解訂頑為語故人楊伯子<lb/>
<pb n="KR4e0229_WYG_001-46b"/>
工夫只在舞雩間<lb/>
　　　示宇初同年<lb/>
浮雲不礙水中天翠竹亭亭大士禪江上漁翁髙臥穩<lb/>
隨風吹去渡頭船<lb/>
　　　天池寺次陽明先生韻<lb/>
嵯峨峭壁有髙臺太乙誰將混沌開見説逺公曾説法<lb/>
空中紛墮雨花來<lb/>
問道山僧誰是主山僧指㸃空中取空中無相亦無色<lb/>
<pb n="KR4e0229_WYG_001-47a"/>
龍過山頭行暮雨<lb/>
是處青山能作主年來無住亦無取瓊漿一掬正泠泠<lb/>
翻手為雲覆手雨<lb/>
趺坐凌空並鳥宿雷聲隱隱來東麓須臾雨散銀河淨<lb/>
月滿巖頭雲滿屋<lb/>
　　　友有以居間事謁者作此示之<lb/>
四壁蕭然未是貧清齋聊寄水雲身請君試看巖前鶴<lb/>
刷羽千峰有半塵<lb/>
<pb n="KR4e0229_WYG_001-47b"/>
嶺外桃花深幾許庭前松竹自青青江頭幾遇紉蘭者<lb/>
也向漁翁詠獨醒<lb/>
　　　和周吏部海門公韻<lb/>
記得瀕行倒玉巵春風繫纜己多時别來幾度增惆悵<lb/>
只向人前説項斯<lb/>
文水瀠回遶故城幾呼漁父盞同傾醉來搔首忘機事<lb/>
獨上岡頭看月明<lb/>
壁間時挂不絃琴風度泠泠萬古心我欲一彈山水調<lb/>
<pb n="KR4e0229_WYG_001-48a"/>
卻嫌人擬太髙深<lb/>
閒眠飽食只尋常不用人間費忖量欲向虚空彈一指<lb/>
卻疑傀儡此登場<lb/>
紛紛異説總縱横春到園林萬木生簷角風傳天籟處<lb/>
有聲誰聽到無聲<lb/>
毎臨秋水情偏淡興攬千山跡不孤欲贈夫君難寄取<lb/>
臨風倍覺一言無<lb/>
江門漁父老漁磯笋蕨山中生事微莫道小臣忘報主<lb/>
<pb n="KR4e0229_WYG_001-48b"/>
春風時舞芰荷衣<lb/>
　　　丁酉元旦口占<lb/>
春色光芒映太𤣥梅花吾意共相傳年來心事渾如水<lb/>
也共兒童逐世緣<lb/>
　　　沈慎菴父母雪中赴瀧江書院投贈<lb/>
春風堂下集諸生一日能開萬古盟莫道壺漿迎父老<lb/>
千山飛雪迓行旌<hi>是日大雪</hi>
　　　文昌諸友共集投贈<lb/>
<pb n="KR4e0229_WYG_001-49a"/>
爾鄉先輩著千秋勲帛名髙第一流俎豆堂開如在日<lb/>
願將忠孝答前修<lb/>
　　　偶懷簡瀧江同社<lb/>
瀧水瀧岡天下竒翠微深處竟誰知我來欲傍漁翁宿<lb/>
鷗鷺閒隨釣艇移<lb/>
　　　題焚香圖<lb/>
先生檢㸃已多年不待焚香始告䖍却笑紛紛欺暗室<lb/>
猶將底事賴蒼天<lb/>
<pb n="KR4e0229_WYG_001-49b"/>
　　　題枯木圖<lb/>
鐵榦銅柯聳碧霄凌霜傲雪過前朝生來不是牆頭柳<lb/>
恥向東風舞細腰<lb/>
　　　偶吟<lb/>
塵埋寶鏡已多年一旦光輝徹萬千不是主人勤拂拭<lb/>
淤泥那得吐青蓮<lb/>
當年我愛薛夫子日日焚香可告天復性功深濂洛秘<lb/>
誰云書錄是言詮<lb/>
<pb n="KR4e0229_WYG_001-50a"/>
流水何曾與物爭只緣造物忌髙名閒觀世態心如水<lb/>
幾為浮名誤此生<lb/>
避世無難涉世難人情反覆幾波瀾從今卷却絲綸手<lb/>
不著羊裘不釣竿<lb/>
　　　信斯軒偈似曾文螺<lb/>
鏗然舍瑟春風裏弄月吟歸得我情千載真傳誰㑹得<lb/>
好將一唯振家聲<lb/>
　　　紫極觀夢先太安人<lb/>
<pb n="KR4e0229_WYG_001-50b"/>
夜闌紫極雲深處夢裏分明見母顔起聽簷雞催曙色<lb/>
兩行血淚對青山<lb/>
　　　偶占與廖紹松<lb/>
蹔借禪林一夜眠悠悠細雨到牕前空門即在人間世<lb/>
泥吐蓮花色更鮮<lb/>
　　　予獨宿太平山房果清上人逺顧云欲復歸宗<lb/>
　　　　寺予再三難之渠心甚堅予熟察其願力學<lb/>
　　　　力必有合也漫書三絶贈之<lb/>
<pb n="KR4e0229_WYG_001-51a"/>
踏破匡廬百萬重不知何處是歸宗堂開可結東林社<lb/>
來聽闍黎半夜鐘<lb/>
我向青山學懶慵君還古寺振髙蹤他年法雨諸天集<lb/>
驚起潭中久臥龍<lb/>
寶地久無獅子吼野狐時復出蒿萊回看佛骨青霄上<lb/>
照徹寒山萬劫灰<lb/>
　　　同虞汝薇遊太雲寺<lb/>
僧依水竹情偏寂客到空庭念亦休爾我相看無片語<lb/>
<pb n="KR4e0229_WYG_001-51b"/>
心隨明月大江流<lb/>
　　　再游靈谷寺時鄧定宇少宰孟蓮渚通㕘楊止<lb/>
　　　　菴符卿同游<lb/>
題詩曾記昔年游一别俄看已十秋松檜參天人境靜<lb/>
㑹心無語萬緣休<lb/>
寺在鍾陵最僻處千年香火誌公開無心更覔空王法<lb/>
何日吟詩此再來<lb/>
　　　題無學卷兼柬三懷上人時同寓匡廬<lb/>
<pb n="KR4e0229_WYG_001-52a"/>
見説棲霞曾住世忽聞飛錫在匡廬非生非死應須識<lb/>
莫向巖頭又著書<lb/>
持經為母到西臺五兩風輕一葦開月照蒲團猿鶴靜<lb/>
好騎白鹿再歸來<lb/>
乞歸久作青山主飽食閒眠學懶慵春來準擬巖前臥<lb/>
瀑布還當第幾峰<lb/>
　　　栁渠翁與先大夫雙崖公為儒連蹇世皆笑之<lb/>
　　　　而二老自喜今後人猶世儒業不廢誰謂儒<lb/>
<pb n="KR4e0229_WYG_001-52b"/>
　　　　可笑哉惟賢世兄過我感今追昔口占奉勗<lb/>
與君數世是通家仁厚詩書澤未涯天意茫茫那可問<lb/>
相逢且自惜年華<lb/>
　　　藍生擴之常慮予召毁故作此解之<lb/>
一入雲山百念輕蒲團坐破竟無生碧潭深處藏名好<lb/>
縱是孤寒夢亦清<lb/>
看來萬事羽毛輕氷玉泠泠出世情不逐衆生留口業<lb/>
祗將心事托神明<lb/>
<pb n="KR4e0229_WYG_001-53a"/>
怪得叔孫毁仲尼憂心悄悄亦何為死生進退渾忘却<lb/>
無恙青天祗自知<lb/>
人間毁譽尋常耳定脚江門我最真千古真人千古眼<lb/>
堯仁跖暴總纎塵<lb/>
　　　黄儀部庭翠<lb/>
江頭繫艇苦旬餘無奈前旌望竟虚春鳥嚶嚶春水綠<lb/>
與君相見更何如<lb/>
君依珠斗侍明君我傍巖頭領白雲心境纎毫原不二<lb/>
<pb n="KR4e0229_WYG_001-53b"/>
年年風月自平分<lb/>
懶慵髙臥釣臺深白鶴飛鳴遞好音無限心情難寄語<lb/>
獨將長嘯振空林<lb/>
年來白業事如何駒隙光隂荏苒過莫道心齋無箇事<lb/>
懸崖險峻誤人多<lb/>
　　　贈梁紹東畫士<lb/>
問君能不繪予心只在青天月下尋莫怪病骸還偃蹇<lb/>
試看野鶴在松林<lb/>
<pb n="KR4e0229_WYG_001-54a"/>
蓮花綽約淤泥裏肯逐東風逞豔姿外直中通元不染<lb/>
漫將彩筆寄予思<lb/>
　　　觀音巖<lb/>
觀音妙相原非相洞裏觀音不是真若向此中參得透<lb/>
觀音處處現全身<lb/>
　　文江八景<lb/>
　　　墨潭澄鏡<lb/>
潭水澄澄清且沚心源不動湛如水一波才動萬波隨<lb/>
<pb n="KR4e0229_WYG_001-54b"/>
觀象吾今悟至理<lb/>
　　　㢲峰卓筆<lb/>
峰頭有筆大如椽一掃東南半壁天縱倒銀河題不盡<lb/>
時嘘顥氣欲凌烟<lb/>
　　　仁山擁翠<lb/>
仁山萬仞插芙蓉中有髙人伴赤松我欲從之不可得<lb/>
他年結屋最髙峰<lb/>
　　　字水拖藍<lb/>
<pb n="KR4e0229_WYG_001-55a"/>
風行水上字如雲秀擷千山韻不羣豈是地靈呈象數<lb/>
故開寶篆兆人文<lb/>
　　　金灘春漲<lb/>
春來江上鵓鳩鳴夜雨蕭蕭卷浪聲無限中流頻擊楫<lb/>
和風相送片帆輕<lb/>
　　　劍石晴雲<lb/>
當年劈石自天成秀削芙蓉夾岸明雲䕶風雷時作吼<lb/>
中宵隱隱似龍鳴<lb/>
<pb n="KR4e0229_WYG_001-55b"/>
　　　白沙晩照<lb/>
水碧沙明兩岸分斜陽擁照麗江濆山頭倍有松楸慕<lb/>
風送漁歌不忍聞<lb/>
　　　桐江夜月<lb/>
桐江江上水悠悠一派青山天際浮最是無情深夜月<lb/>
相看不盡古今愁<lb/>
　　　胡瑞之廉憲過訪<lb/>
十年抱病臥柴門過我頻煩使者軒道在不須論出處<lb/>
<pb n="KR4e0229_WYG_001-56a"/>
坐穿木榻久忘言<lb/>
　　　别無念禪師<lb/>
廿年白下憶相逢爾自西兮我自東神劍元來終㑹合<lb/>
夜看斗氣貫長虹<lb/>
穩把漁竿坐釣磯嗒然不辯是和非問予消息尋常事<lb/>
且向山中飽蕨薇<lb/>
半生皮骨走紅塵回首楊朱倍愴神老去垂韁今已晚<lb/>
出門有路即通津<lb/>
<pb n="KR4e0229_WYG_001-56b"/>
歸來兀兀坐空山藕斷絲連意未閒夜半天風吹鐵瓦<lb/>
千門萬戸破重闗<lb/>
　　　客有繪無念禪師像者戲贈二絶<lb/>
誰寫雲烟枯木容觀來箇箇呼無念我知無念元無相<lb/>
想是靈光常現見<lb/>
金陵過我嘴巴巴于今老去寂無譁持珠合口街頭坐<lb/>
拍手兒童呼佛爺<lb/>
　　　勉明卿<lb/>
<pb n="KR4e0229_WYG_001-57a"/>
　　　　明卿始以孝旌既而以忌者抑不知抑所以<lb/>
　　　　旌也<lb/>
古來操行畏人知丘壑藏蹤正所宜男兒無限平生事<lb/>
炯炯良心敢自欺<lb/>
　　　遊青原翠屏<lb/>
翠屏千古自嶙峋此日來游意獨親忽聽歌聲林木起<lb/>
始知天地屬閒身<lb/>
　<lb/>
<pb n="KR4e0229_WYG_001-57b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　願學集巻一<lb/>
</p>
<p>
</p>
  </div>
<div>
<head>願學集卷二</head> <lb/>
    <p>
<pb n="KR4e0229_WYG_002-1a"/>
欽定四庫全書<lb/>
　願學集卷二<lb/>
　　　　　　　　　　　　明　鄒元標　撰<lb/>
　　書上<lb/>
　　　上朱金翁<lb/>
竊常論相天下者事業不在既拜之後而在未拜之先<lb/>
何者其道貴先自重也自重而後人重之近時不無因<lb/>
依於人而始進勢不無所因依則雖有炳煌之業其誰<lb/>
<pb n="KR4e0229_WYG_002-1b"/>
與我吾師身雖未進而得自重之道今雖不相又何憾<lb/>
焉且近時風俗愈下而議論横滋太阿倒置而機漸内<lb/>
移無論其尤者即一美事而甲可乙否以小人之心揣<lb/>
君子之腹道旁之議何事無之即一端士而朝夷暮跖<lb/>
以忌妒之心肆不根之謗萋菲之口何人無之此最今<lb/>
所當寒心者人心至此極矣握世道者譬之撑巨筏洪<lb/>
濤中赤戛戛乎難哉遲之風恬浪息利涉大川天其有<lb/>
意我師乎惟自重以待不肖又聞士君子齊三才靈萬<lb/>
<pb n="KR4e0229_WYG_002-2a"/>
物匪僅僅以爵位自表見也陳剰夫胡敬齋彼一布衣<lb/>
也而千秋不磨師以正學示我弟子則師之所貽與弟<lb/>
子之所企期者又奚論相不相也友道相知不為貌言<lb/>
矧不肖於師何如惟師督誨之<lb/>
　　　謝蕭兑隅<lb/>
大都不肖之學務在自信自得夫依人譚説非中藏之<lb/>
珍也隨人脚根非堅貞之守也元標寧甘遯世不敢附<lb/>
㑹以自欺寧守固窮不敢波流以逐世此則不肖仕與<lb/>
<pb n="KR4e0229_WYG_002-2b"/>
學者如此<lb/>
　　　啟鄧定宇<lb/>
世綱淪廢極矣匪有至人難語至學匪有至學亦難與<lb/>
至道歸根以靜太史公養邃矣至道非公凝而誰<lb/>
　　　其二<lb/>
白雲居士金帶懸腰我本無心富貴怎奈富貴催人莊<lb/>
定山老翰家棲三十年赴部補官李西崖閣老曰定山<lb/>
衙門出色人物當優之丘仲深曰我不知所謂定山也<lb/>
<pb n="KR4e0229_WYG_002-3a"/>
仍補南郎中丘又曰引天下士叛君父者此人倪文毅<lb/>
復計之先朝號稱隆盛時如此羅文恭晩年私與門人<lb/>
曰官家以國師禮處我我當一出乃嚴分宜徒每得文<lb/>
恭書把翰回環曰達夫達夫老夫不曾用得你已又曰<lb/>
名髙了嘉靖時如此章文懿數起不赴國師必赴文懿<lb/>
官雖尊然平生國學稍有施為餘不過大官中夜思量<lb/>
君父之義文懿必有怛然不自安者毛義亦是不聞道<lb/>
的人細想他色喜真是不慮而知的真性不肖先年以<lb/>
<pb n="KR4e0229_WYG_002-3b"/>
出處之義商之諸老及先生與念兄僉云當出弟亦以<lb/>
老慈年髙七十餘乘時得沾一命人子心稍慰遂無復<lb/>
留滯即播弄不悔今亦甚喜白雲菽水眎昔戍時所得<lb/>
良多太君年八十餘畫舫相將江魚竹笋進則振鐸歸<lb/>
則戲綵何所不得惟先生圖之熟計之清靜之士特優<lb/>
於躁進者若龍德正中大人則有間不加不損知性者<lb/>
出處視之一也惟有以教我是祝<lb/>
　　　柬友人<lb/>
<pb n="KR4e0229_WYG_002-4a"/>
吾鄉學問極能纒縛英豪三尺豎兒口能談陽明問其<lb/>
所以為陽明白頭不知也言及此令人厭甚吾兄直當<lb/>
擺脱諸陳言舊見直求自得苟能自得芻蕘可采矧先<lb/>
正乎未能自得孔孟且不信矧陽明乎真正大英雄決<lb/>
不隨人口吻決不隨人脚跟至於學問中一段機權詭<lb/>
譎之術先賢決無此家法弟初年墮人術中不覺近始<lb/>
識破未得其學先得其術如入千層囹圄永無卬首之<lb/>
期此古今學術所繇分也吾兄以弟言為然乎吾輩千<lb/>
<pb n="KR4e0229_WYG_002-4b"/>
態萬狀有過失不妨使人看破惟是遮䕶不可有耳<lb/>
　　　復羊嵩原侍御<lb/>
吾儕樹立乾坤全在此學學術既明如滄溟之無所不<lb/>
容不然溝澮皆盈縱有微長亦如服烏頭毒終有時發<lb/>
也丈在案牘中無非學術抛却尋春之説則似學有方<lb/>
所矣烏臺之職在振風紀邇年政尚操切民其若焦存<lb/>
寛大𢎞博之意是即所以振風紀也且丈半稜整峻一<lb/>
望已儼然可畏即恩如春育下吏罔不奉法矣<lb/>
<pb n="KR4e0229_WYG_002-5a"/>
　　　答方鳯軒民部<lb/>
近世之士卑者亡足論即髙明者亦有住著處何者未<lb/>
聞道故也足下來云肩頭要樹得起脚跟要站得定口<lb/>
頭要守得定心腸要洗得淨弟則以為只在一處作功<lb/>
吾儕頂天立地只靠得一個心心腸一淨肩頭自樹脚<lb/>
跟自定言語自定孟軻氏曰先立乎其大者則其小者<lb/>
不能奪也此之謂矣不然千派萬路應酧之所撼震亡<lb/>
窮而功夫之所料理者有限顧此失彼其將能乎此集<lb/>
<pb n="KR4e0229_WYG_002-5b"/>
義義襲之所由分惟足下教之弟入長安亦已三月在<lb/>
稠人中不善作便佞趨承之狀衆皆木石視之又其下<lb/>
仇讎視之矣弟恬不以為意時而用我必竭盡駑力以<lb/>
答清朝時不用我芒鞵蓑笠匡廬彭蠡何處不投足也<lb/>
獨弟見今時士氣太卑無論大闗係大節目閃爍萬狀<lb/>
即纎若毛髮色動神疲國家氣運全係此輩今若此殊<lb/>
可憫心<lb/>
　　　答穎泉翁<lb/>
<pb n="KR4e0229_WYG_002-6a"/>
維持正學與充塞正氣原無分别夫學而無益於世則<lb/>
𤣥虚之譚也氣而不本之學則血氣之剛也吾輩學無<lb/>
可見見之於事事無可考反之於心世豈有扶正學者<lb/>
而無正氣耶亦豈有正氣者而無正學耶太山巖巖厯<lb/>
陳仁義所如不合浩然不屈孟氏之正氣孟氏之學也<lb/>
一生厯朝不滿期年患難死生講而不輟晦翁之正氣<lb/>
晦翁之學也使當時謂孟子朱子而不足以維持正學<lb/>
則三尺童子所不信矣古人身任天下之重無一事可<lb/>
<pb n="KR4e0229_WYG_002-6b"/>
少而今人視事有躱閃者必其學之未有至也翁以為<lb/>
何如<lb/>
　　　答羅近溪<lb/>
不肖年來亦漸有路妄謂此學一得即得不得即終身<lb/>
不得夫所謂即得者非影響襲取先儒所謂用力之久<lb/>
而一旦豁然貫通之謂也吾學貫通直是與天地同流<lb/>
廓然無涯更復何物可以易此先生以為然否望裁教<lb/>
之<lb/>
<pb n="KR4e0229_WYG_002-7a"/>
　　　答李見羅<lb/>
不肖自總角時誓此心無愧天日即觸染性回首提撕<lb/>
即得本心自有志大人之學妄謂此心無愧即是當下<lb/>
聖人此心牽絆縱譚王説伯如拖泥帶水永無卬首之<lb/>
期故常於獨知處人雖不知已獨知之不謂翁一見而<lb/>
洞燭不肖之肺肝也雖然行百里者半九十所恃以夾<lb/>
持箴規恃有翁在不肖亦不敢不勉焉以無負此生以<lb/>
無負台教耳<lb/>
<pb n="KR4e0229_WYG_002-7b"/>
　　　其二<lb/>
邇來正人頗難用世然正人亦不必於盡用吾學苟明<lb/>
吾心無愧即終身泉竇吾甘也所願先生以身任斯文<lb/>
之重攻之者愈堅而執之者愈力繼往開來舍此更無<lb/>
功課<lb/>
　　　其三<lb/>
老先生眠食自愛皇仁如天必不使老勲臣抱向隅之<lb/>
泣正法眼藏正當此時尋繹出而一為千古吐氣吾道<lb/>
<pb n="KR4e0229_WYG_002-8a"/>
有遭乎萬里寄心<lb/>
　　　答文谷宗兄<lb/>
弟竊觀士君子在仕途君子有君子病小人有小人病<lb/>
小人病在卑汚或乘機而射利或與時而競進此如面<lb/>
上之瘢有目者見之君子之病病在髙明如澡躬自持<lb/>
過於刻厲則汚者忌中立不倚過於激昂則懦者慙且<lb/>
人情之遲速異宜強之以不堪則過天理之隆殺異宜<lb/>
責之以大難則甚此皆髙明之士所自以為是者猶入<lb/>
<pb n="KR4e0229_WYG_002-8b"/>
骨之瘡非有國手鮮克用瘳丈得無類君子之病歟一<lb/>
或類是今日正動心忍性之地裒多益寡之時未必非<lb/>
丈之助而弟之所深慶也聖人於知及仁守猶曰動必<lb/>
以禮則聖人經世之猷槩可識矣敢以是與丈共勗焉<lb/>
弟性資愚魯自登仕籍葢幾十年而貶而謫十居其九<lb/>
竊嘗沈潛磨勘自知病根種種前之云云者正欲揭病<lb/>
根祈丈之不病以藥我之病病也若謂屢經多難解安<lb/>
心誠愧之矣<lb/>
<pb n="KR4e0229_WYG_002-9a"/>
　　　其二<lb/>
門下抱𤣥黄之學具千古之眼往往以不可抑之氣為<lb/>
世仄目林棲數年果浩然獨存耶亦返之恬淡寂莫之<lb/>
鄉耶恬淡者道之都宅而三才之樞紐也元公提衡有<lb/>
宋無欲二字即恬淡之義願與門下共鏡之不肖在家<lb/>
别無伎倆惟從困衡中煞於此學稍有入處非復往者<lb/>
襲别藏以為已珍誇都市以為家寶可進亦可退可抑<lb/>
亦可伸而彼山鬼執伎倆以撓山僧者亦大騃矣苟此<lb/>
<pb n="KR4e0229_WYG_002-9b"/>
志之無怍誓將奉以終身<lb/>
　　　答尤鑑峯民部<lb/>
兄前柬中意大都嫉世之虛談而害道者夫虛談者世<lb/>
間儘有總之實學者鮮不足以轉移之若實學者多則<lb/>
虚者自消孔門一時仁賢彚集豈皆顔曾之徒惟在涵<lb/>
養而薫陶之故人才濟濟兄只當於自己身上整頓起<lb/>
來世之種種自欺者亦自有所觀感而興起也學問固<lb/>
以躬行為是然未可便以躬行是頭腦若以躬行為頭<lb/>
<pb n="KR4e0229_WYG_002-10a"/>
腦不知所行者何事如行孝所以行孝者何物行忠所<lb/>
以行忠者何物今人激昂慷慨外沽忠直之名而中藏<lb/>
惡垢有許多在果可謂行忠耶即此一事餘可類推孟<lb/>
子曰行不著不著處便謂之不知道不然行足矣何以<lb/>
曰不著又何以曰不知道聖賢言亦不可不玩味之也<lb/>
兄云人之求為聖賢如人之求却病延年必質之盧扁<lb/>
考之素問等書然弟意竊謂病必有根善醫者必察其<lb/>
病之所自來若不惟其根之求而惟其標之治旋治旋<lb/>
<pb n="KR4e0229_WYG_002-10b"/>
發扁鵲不為也世無良吏總之緣上無良觀察上無良<lb/>
觀察緣上無激勸人才之實兄來教真切大都風俗愈<lb/>
下滔滔江河挽之不止同志者亦畧救得一二分便是<lb/>
好手段吾兄志真才髙不可不任其責也集事以才成<lb/>
事以志志立學則為真儒治則為良吏願與兄共勉之<lb/>
　　　柬吴安節<lb/>
弟在患難中於近世譚學脚跟不能無感總之發根未<lb/>
真徒逐人譚説故不得不因世變為盛衰視宋儒精神<lb/>
<pb n="KR4e0229_WYG_002-11a"/>
萬分相逺願與兄發憤矢心寧為真小人無為偽道學<lb/>
須從隱微處鞫審無令渣滓未盡不患不到光大地步<lb/>
也<lb/>
　　　其二<lb/>
弟年來知臺下功深志篤無從請教今天幸請正有日<lb/>
待仙舟過文江時弟掃徑奉迓為萬古之盟荆川先生<lb/>
二語正此老葛藤處山中念念不放過此從念盤桓者<lb/>
居官事事不放過此從事料理者是則心事俱是非則<lb/>
<pb n="KR4e0229_WYG_002-11b"/>
心事俱非此須覿面商量迺可耳<lb/>
　　　其三<lb/>
舟中相對自與孟我疆鄧文潔相友後今日重見之海<lb/>
内於此學心心念念須臾不舍如臺下者不多得薛文<lb/>
清是樸實路頭從此學決不誤事久之灑然處則一而<lb/>
已弟年來深山寡侣常認無分别處即學日以笑譚親<lb/>
俗子為事非知此學路頭者決不開口然自省畢竟是<lb/>
討便宜心腸自與臺下别後又自有入處乃知學問無<lb/>
<pb n="KR4e0229_WYG_002-12a"/>
盡友真不可不㑹也山中去撫州數日敬持一書代候<lb/>
臨書綣切<lb/>
　　　其四<lb/>
書去數日即得手教謂神相感非耶臺下若果再照白<lb/>
鷺青原弟當負弩前驅何止掃石蓮洞片石待耶寡欲<lb/>
之説昔文潔數數勗弟至人之言不約而同佩服佩服<lb/>
雖然此義甚細若以世間行言欲則又易見矣何如今<lb/>
年新中諸君逢人感臺下德愛乃知善教得民心如是<lb/>
<pb n="KR4e0229_WYG_002-12b"/>
附聞文潔集成乞多賜數冊諸同志索之者多也此老<lb/>
學問甚渾深即文亦髙厚惟同志者知之耳<lb/>
　　　答吕新吾少司㓂<lb/>
老兄家食時弟胸中屈指海内同心至中州首必新吾<lb/>
先生恨無由一請正耳兹幸同舍覩老兄精神凝定氣<lb/>
象端嚴心服曰真有道君子也已在公㑹㕔雖促膝片<lb/>
晌然老兄意㫖總能窺其一二晩復承過我亹亹辯論<lb/>
弟言雖激自謂未嘗有過老兄安得有一過耶而自署<lb/>
<pb n="KR4e0229_WYG_002-13a"/>
三過弟不敢以為然長空皎潔自生障礙耳老兄終日<lb/>
省過弟竊謂吾儒之學有大頭腦頭腦既定譬之大將<lb/>
威望有素小小奸宄亦自滅息若終日過上盤桓是破<lb/>
屋止賊滅於東而生於西終不能禦賊枉費精神耳過<lb/>
固過也省過者又誰也識此而道思過半矣老兄恐弟<lb/>
髙明之資易於豪雄超脱之識樂於徑頓意甚良厚末<lb/>
復云明善先於誠身知止後於能得正協弟愚見夫曰<lb/>
知止止者何物曰明善明者何事必未有從事枝葉終<lb/>
<pb n="KR4e0229_WYG_002-13b"/>
日牽纒而曰知曰明也釋氏諸書弟亦未嘗泛觀然其<lb/>
語未易道陸子陽明白沙三先生弟方奉之為指南老<lb/>
兄欲弟束之髙閣是欲弟適越而北轅也不敢聞命三<lb/>
先生書商量處頗有而欲棄之弟不得其故老兄夜云<lb/>
極喜明道周濂溪先生書弟竊謂三先生直接列聖之<lb/>
統而與周程比肩者也若於三先生未信必其於周程<lb/>
未深信耳老兄思之弟自幼時不知者目之為清狂之<lb/>
士既登第後人目之為氣節之士然弟蚤夜惶愧不敢<lb/>
<pb n="KR4e0229_WYG_002-14a"/>
自以為是者誠有見於道無窮性無窮故耳往年終日<lb/>
紀過終日書學正與省心紀相類也復有南臯日程敢<lb/>
以呈覽弟雖愚鈍必不敢視此身為贅疣而慢不加檢<lb/>
顧弟所檢者與時人不相似葢不在粧㸃間著脚中間<lb/>
省惕楮札難悉也我疆兄之學弟竊謂北方之學未能<lb/>
或之先至南方之學亦莫有過之者老兄不妨細細切<lb/>
磋他日知弟言不虚也吾儕路頭不妨不同惟此志亘<lb/>
乎萬古則不容不同弟後生小子何見何聞辱老兄教<lb/>
<pb n="KR4e0229_WYG_002-14b"/>
愛不得不披肝以聞諸圖冊謹領外具記一通説一通<lb/>
請教并新刻三種仝上望老兄終教之正來草歸得無<lb/>
又謂弟紀過簿乎統希再示<lb/>
　　　其二<lb/>
寄到呻吟語畧一冊如獲面承夫學無窮盡欲書之即<lb/>
削南山之竹不足悉其藴奥惟於無可著言處煞有理<lb/>
㑹始信六經皆我註脚真所謂塵編一字無也不知門<lb/>
下能徹地信此一步否弟初擬春初乞歸不謂量移不<lb/>
<pb n="KR4e0229_WYG_002-15a"/>
允跡涉怨望優游雲司收斂恬淡實見得無可怨尤者<lb/>
在非勉而能之也何時得同門下一共淬礪念之念之<lb/>
　　　其三<lb/>
山西之書曾拜於家以南都人寄至遲亦無便使修謝<lb/>
未幾覩丈入為中執法矣弟深為社稷慶幸亡何覩邸<lb/>
報有彈射呻吟語畧弟不覺呀然大笑夫吕先生之所<lb/>
殫精繼往開來者在此而乃為廿年老友所借口昔宋<lb/>
氏諸老亦曾有此書不患不傳之古今矣既覩丈無一<lb/>
<pb n="KR4e0229_WYG_002-15b"/>
字辯駁又服吕先生之定昔日當呻吟今日不當呻吟<lb/>
此俱有天則惜乎吕先生不明告此義於朝以開其竅<lb/>
也今世士習眩惑極矣昔為鑽穴則又跳而之乎此如<lb/>
鬼如蜮不可方物由當事者一様葫蘆故士巧有所避<lb/>
後有所覬丈其知之乎人品真誠屈指可數丈須大開<lb/>
胸襟勿為世界所惑也至囑至囑<lb/>
　　　其四<lb/>
違教日久讀丈疏可泣鬼神聞誣丈事令人膽寒窮竒<lb/>
<pb n="KR4e0229_WYG_002-16a"/>
饕餮之徒不相容于朝則可迺欲駕人以家族之禍此<lb/>
等心術鬼神有知寧食其餘念之可為髮豎目裂吾輩<lb/>
所可自信者惟天理二字人力終不能勝天也丈幸自<lb/>
寛常思與丈相處丈若謂弟不善藏身以沈蓄厚德如<lb/>
丈今亦遭此此俱可付之一遇矣孟叔龍往其餘稿幸<lb/>
一收拾之鄧定宇先生辭世天地閉賢人隱今不但隱<lb/>
矣念之可為世運扼腕想丈同此懷抱也昔士不得志<lb/>
於朝則山林而已今山林何如境象惴惴然惟祖宗墳<lb/>
<pb n="KR4e0229_WYG_002-16b"/>
宅是懼所至愁蹙即髙臥得乎如弟連遭先母先妻之<lb/>
變百苦酸心兩鬢已班以心知如丈不得一把臂開顔<lb/>
每南望中州令人神往因夏邑敝同年曽兄便附布鄙<lb/>
况書不盡苦情萬一也不盡<lb/>
　　　答趙心堂中丞<lb/>
學之不明於世久矣卑者墮落聲色利達固無足瞬即<lb/>
髙者搏空捫嚮觸處成障如先生彼已無礙此非幾無<lb/>
我之學者能之乎雖然其幾始於無欲無欲則明明則<lb/>
<pb n="KR4e0229_WYG_002-17a"/>
公公則溥公溥視人猶己無復窒礙之患矣元標初擬<lb/>
先生學雖力踐然一意潛藏恐於斯世斯民痌癢不甚<lb/>
闗切今試之何如禹稷思天下饑溺猶已饑溺孔孟遑<lb/>
遑成己成物此真無礙之學不然恐流於世之所謂無<lb/>
礙者其於吾儒似稍間先生以為然否<lb/>
　　　柬周山泉總漕<lb/>
近時以情識為仁體豈但非仁體即亦非真情識如飛<lb/>
鳥依人人自憐之以丈夫作妾婦態可羞也願先生特<lb/>
<pb n="KR4e0229_WYG_002-17b"/>
行一意無使隻眼者窺我德不孤必有鄰何必混混逐<lb/>
逐而後稱仁恕也不肖近在林臯磨勘先天一步之説<lb/>
無可言説有可言説者皆後天時事若涉教門即道路<lb/>
不同然不害其為一總在發根處要皜皜潔白若根緣<lb/>
不潔白到老迄無成功習氣疑根即聖賢不能無一真<lb/>
百真一不真百不真不可不辯<lb/>
　　　其二<lb/>
少宰歸來麟岡生色黙察此衷有加損否朝堂更鼎轉<lb/>
<pb n="KR4e0229_WYG_002-18a"/>
眼滄桑人生飄萍孰為不變嗟乎孰染世味動附儒流<lb/>
此今學者之大病也我輩安敢不勉不肖竊窺神明臨<lb/>
爾真是可畏纎毫未淨無少隱匿道心濃魔軍長從古<lb/>
然矣我輩可不嚴慎<lb/>
　　　答金存菴少司㓂<lb/>
葢嘗慨道之明顯莫盛於今之世而學之不甚取信於<lb/>
人亦莫盛於今之世下焉者固無足論而髙明者憑其<lb/>
意識揣摩敷演成章無復體認深力故其入人也不深<lb/>
<pb n="KR4e0229_WYG_002-18b"/>
讀日錄種種心得井井有條昔人謂繭絲牛毛良工心<lb/>
獨苦今於老先生見之矣欽服欽服不肖總角妄意先<lb/>
哲鋭意向往初入仕途年少氣盛自干用罔謫處荒塞<lb/>
良心不死頗加磨勘孤陋無侣自謂有得及出而涉世<lb/>
故吾猶在根淺易摇頃復歸家幸初志不墜覺此學真<lb/>
如菽粟布帛甚於水火恨未能坐春風聽法誨耳<lb/>
　　　答周友山司農<lb/>
宇宙雖廣同心之士寥寥無幾奚以面不面為親疎焉<lb/>
<pb n="KR4e0229_WYG_002-19a"/>
間亦有號為同心者然發根隱微渣滓未盡千古之下<lb/>
猶可窺覿矧生同時乎若先生則固挺然南服者也長<lb/>
安傾對半朝别來不勝企想先生之學豈非所謂千萬<lb/>
人吾往者歟夫學貴直入直入千谿萬途總屬囊括而<lb/>
實無纖毫之不盡也雖然能信實難來教習氣疑根時<lb/>
相擾病良是良是先正云大疑則大進小疑則小進不<lb/>
但信為功德毋疑亦指迷之津疑亦未可少者惟是性<lb/>
氣從有生來消磨不盡孟氏之巖巖程伊川之稜角朱<lb/>
<pb n="KR4e0229_WYG_002-19b"/>
晦翁之屢為人攻總之習氣未了矧吾輩乎惟是不肖<lb/>
覺吾輩學不長進只緣精神有滲漏處非下全力終難<lb/>
廓徹不肖近一切抹煞願終身請事惟先生迪我於成<lb/>
過必告善必聞是千萬古知已不肖敢不奉以為指南<lb/>
望之望之<lb/>
　　　答陳心谷中丞<lb/>
先年曾貢蕘語請質退而自愧狂誕已而思臺下端人<lb/>
也休休者也容人盡言者也必不以我為迂為誕兹奉<lb/>
<pb n="KR4e0229_WYG_002-20a"/>
鼎翰洋洋若將誘不肖盡言而惟恐其言之不盡令人<lb/>
頌服奚勝紬繹𤣥㫖臺下已闖聖學之窔而卓然先立<lb/>
其大前所贅陳者是何異捧土而塞河也雖然臺下示<lb/>
我以聖學之鵠不肖有俗學請質諸前臺下云其功在<lb/>
勿忘勿助而喫緊在慎獨元標嘗用勿忘勿助之功矣<lb/>
勿忘勿助在持志而養氣一日忽悟曰暴氣固不是而<lb/>
持志亦未為全是夫志即心之神也神無方而易無體<lb/>
非如一物拘拘然執之為已有也故惟恐其忘者非真<lb/>
<pb n="KR4e0229_WYG_002-20b"/>
忘也若真忘則不以生而存不以死而忘雖忘而未嘗<lb/>
忘也元標亦嘗用慎獨之功矣以獨為在心從而反求<lb/>
諸心盤桓數年猶自惉懘邇年來始知獨非内也心意<lb/>
知慮固獨也而鳶飛魚躍亦獨也戒慎恐懼慎也而優<lb/>
游涵泳亦慎也兀坐一室之内慎獨也即兵戈搶攘千<lb/>
萬人吾往亦此慎獨也而庶幾孔門慎獨之㫖雖然元<lb/>
標咸其頰舌孰若臺下恂恂躬行之為愈乎然元標亦<lb/>
不敢不勉矣臺下徵色發聲察言觀色之語此自聖門<lb/>
<pb n="KR4e0229_WYG_002-21a"/>
視履考祥家法前不肖所陳者葢見今世風㑹日流忌<lb/>
嫉成風鄉評不足據而官聲不足以徵故常謂士君子<lb/>
真有掀揭宇宙之思自信自考雖一國非之不顧也天<lb/>
下非之不顧也葢若有懲於今之時而不覺其言之過<lb/>
激耳望臺下終裁之<lb/>
　　　其二<lb/>
不肖常云吾儕心腸直要建諸天地質鬼神考三王俟<lb/>
百世若必以當時口吻驗自已得失恐諧俗者多調停<lb/>
<pb n="KR4e0229_WYG_002-21b"/>
而凌特者多拂逆亦將以是為準乎望老公祖自信老<lb/>
公祖身係一方重鎮其不能無冗無溷無窘者其跡也<lb/>
而實無冗無溷無窘者其體也本體自如不動不摇未<lb/>
可便謂之蓬心若必以是為蓬心則孔孟之汲汲皇皇<lb/>
周公三吐哺三握髮其冗且溷如此可謂之蓬心乎惟<lb/>
是邇來虚文勝而實意衰議論繁而成功尠此在老公<lb/>
祖所深痛也當此頽靡之日靜以制動簡以御煩和而<lb/>
勿倡亦足以少濟望老公祖教之<lb/>
<pb n="KR4e0229_WYG_002-22a"/>
　　　上朱鑑翁師<lb/>
門生回思年華忽明年四十矣往摳趨函丈時英氣勃<lb/>
勃今伎倆已盡木落天空無能光衍師訓中夜慚惶惟<lb/>
是不染不取克遵矩矱此生誓不敢負我師也夫學道<lb/>
發志易耐久難苟能耐久精神與聖賢相為揖讓語云<lb/>
不變塞焉強哉矯有味哉言之也學誠有得用世而非<lb/>
強世愛物而無尤物古聖賢無不可處之人無不可仕<lb/>
之國有一毫憤世意在與道較逺師其以為然否<lb/>
<pb n="KR4e0229_WYG_002-22b"/>
　　　其二<lb/>
不肖竊惟人在世法門料理功夫有疎有密惟從了心<lb/>
處印證無有歇空時南中舊遊多為大貴人惟王洪陽<lb/>
道氣相為煦沫奈此君去為醉翁主人今亦甚寥莫有<lb/>
道心者有道態有世心者有俗態此不足異也承師問<lb/>
及敢以此復若不肖半生經厯功案頗有萬却陳於前<lb/>
聽之而已師與馮老先生昕夕聚首亦一時間氣願師<lb/>
徹明心體無泥經書無參意見此處得有轉身地便是<lb/>
<pb n="KR4e0229_WYG_002-23a"/>
了心時願師無二心可也<lb/>
　　　其三<lb/>
自師入都曾兩奉書一自鄧定老一自敝邑劉上舍不<lb/>
知何時先後入覽獻嵗元旦祝師萬福今年師奏最計<lb/>
在四月間良足欣悦願師收心内觀得再生世兄一二<lb/>
人此門生祝師者如此學不可執見夫子焉不學一執<lb/>
見所入便有限性海無窮經刼難明於離意誠思想處<lb/>
密密參印殊覺見之不可執也焦從吾周友山楊復所<lb/>
<pb n="KR4e0229_WYG_002-23b"/>
劉明自師與之朝夕必有心得望以教門生門生年華<lb/>
老大師恩未報惟徹明心地一事止報師門萬一不敢<lb/>
退惰師時加鞭勉茫茫宇宙真志真行至虛至謙願矢<lb/>
此答師終身世間行未足瀆師聽也<lb/>
　　　答顔沖宇侍御<lb/>
不肖於此學煞有入處不作疑不起障此不肖實得力<lb/>
處安得就正我翁世道茫茫同心者寡髙官者自眎至<lb/>
尊無對卑小者以富貴利達為事不肖誓奉此志終身<lb/>
<pb n="KR4e0229_WYG_002-24a"/>
無改有便幸督我於成先覺之責斷不容諉不肖能受<lb/>
大爐錘也<lb/>
　　　柬徐魯源太常<lb/>
學之不明久矣言孔者率本於二氏元標自綰髮來聞<lb/>
江門餘姚之㫖尊如蓍蔡近頗不能無疑焉餘姚直指<lb/>
良知其説畫一而江門之説則襍矣語錄中禪伯偈語<lb/>
時時備陳此葢由方外而超然自得者就其中以無念<lb/>
為宗與聖人老安少懷之㫖亦自懸隔何者彼所謂宗<lb/>
<pb n="KR4e0229_WYG_002-24b"/>
者猶未免有意之也聖人則無意無必無固無我曷知<lb/>
有宗而未嘗不宗也由之忘物回之忘善其所謂忘與<lb/>
今人之規規焉以聲色名勢為物以好為人師為已則<lb/>
又逺矣先生既已窺無念之路愚意曷不以孔氏之仁<lb/>
為宗斯真正孔氏家法何如雖然江門精神如僊鶴搏<lb/>
空飄飄然不可得而羈圉仰而思之吾師也焉敢緩頰<lb/>
元標學未成章而隨人口吻則吾豈敢<lb/>
　　　其二<lb/>
<pb n="KR4e0229_WYG_002-25a"/>
來教云久乏良友則意孤不假提醒則緣竟逢大勢利<lb/>
則好遁習有重墜則難反其意與文成同一懇惻敢不<lb/>
欽服雖然先生云覺惟此性無窮無染無累無伐夫覺<lb/>
矣則居斗室而不為寂應百折而不屢遷處匹夫匹婦<lb/>
而不為少處王公大人而不為貴凋三光齊萬有皆是<lb/>
物也<lb/>
　　　答宋都憲桐岡<lb/>
夫學之為世諱久矣自非獨往之士誰肯以身任之又<lb/>
<pb n="KR4e0229_WYG_002-25b"/>
誰肯以身發揮之讀佳製良工苦心真為獨得學在得<lb/>
悟得悟則忠恕即一貫也明德明此親民親此更無他<lb/>
岐不肖居鄉惟此一味功課<lb/>
　　　答鍾文陸侍御<lb/>
夫學非可以意氣承當非可以知識揣摩日推月捱自<lb/>
有光融要難以言傳也<lb/>
　　　答楊貫齋方伯<lb/>
夫學貴有要得要則一齊俱了如明道定性識仁二書<lb/>
<pb n="KR4e0229_WYG_002-26a"/>
千古様子示學者作聖階梯二程諸書似太少愚意當<lb/>
於二程語錄内增入不知髙見以為然否弟數年棲身<lb/>
閒地於此學頗有入處學須從自已磨練黙識出來乃<lb/>
為自得乃為深造一切從聞見從意想得者終是勦説<lb/>
　　　答丁勺原參知<lb/>
學在得悟終日講説還是畫餅終日躬行還是添足然<lb/>
欲入悟須從收斂退藏入語云收斂退藏乃見性情之<lb/>
實收斂退藏不是將形跡做假模様夜半而起見得此<lb/>
<pb n="KR4e0229_WYG_002-26b"/>
身種種濃釅計較滿身過惡方才有虚受境象出來此<lb/>
收斂退藏入路也人年四十譬牽屠羊者愈入愈近思<lb/>
及此少年盛氣伎倆一切批摋<lb/>
　　　答史忠嶼比部<lb/>
學問與政事原無兩事以為有兩事者自生障礙如文<lb/>
移迎送皆是實學隨事於人有濟隨各官於彼有省發<lb/>
此是真學若舍却諸事别去尋道理孔孟復生亦無能<lb/>
為丈試察之弟近在寒寂中看民生不遂只是吏治不<lb/>
<pb n="KR4e0229_WYG_002-27a"/>
精吏治不精上課吏治或以交情或以鄉曲或喜其逢<lb/>
迎一㸃虚靈遂為其所蔽而不覺故貽害於人長且逺<lb/>
丈於此等處切勿放過考人所以自考也<lb/>
　　　答李心湖儀部<lb/>
夫道無鉅細學無精麤真修真學慥慥皜皜此是終身<lb/>
依據<lb/>
　　　柬馮文所督學<lb/>
來教云任事有休任仁無休之語具審近來體認實功<lb/>
<pb n="KR4e0229_WYG_002-27b"/>
但不佞意分事與仁為二者世儒之見也夫事即仁也<lb/>
仁外無事事外無仁任事者無休任仁者則有休不休<lb/>
不足以為仁易曰休復吉此不佞年來麤入處幸出與<lb/>
柬溟丈正之<lb/>
　　　答蕭漢潁太守<lb/>
翰教云非我者不難于破而難於絶在我者不難於覺<lb/>
而難於完非實研究近裏何能為此語不肖久從先輩<lb/>
浪習無所得年來從百死一生中探究實有見於萬物<lb/>
<pb n="KR4e0229_WYG_002-28a"/>
皆我之㫖夫有見於萬物皆我本無可破可絶亦無可<lb/>
完可嫌可取願老丈細究深信無落二見幸甚移風易<lb/>
俗儒者常譚然我惟因之則可順之亦可無故取斯人<lb/>
而日忿戾之整齊之是馭馬而燒之刻之也<lb/>
　　　答王豐輿方伯<lb/>
教云須當下受用打成一片方為實證實悟夫所謂打<lb/>
成一片者非強而合之以已合彼之謂孟氏曰仁也者<lb/>
人也又曰形色天性也識得仁即是人人即為仁自本<lb/>
<pb n="KR4e0229_WYG_002-28b"/>
自根無思無為更有何事雖然理有頓悟事以漸修古<lb/>
先聖賢兢兢業業至逺不休者何哉除却此段未免以<lb/>
欲為理認賊為子奔潰衝決莫知底止弟與兄丈咸有<lb/>
世道之責可不慎與<lb/>
　　　柬李元沖司馬<lb/>
兄志甚確人甚真願力持之不變塞塞者不通之義此<lb/>
所以為強世間多少同志到仕途上以周密為功課以<lb/>
情欲為仁體一片滚滚到老何曾有成立兄勉之弟不<lb/>
<pb n="KR4e0229_WYG_002-29a"/>
槩祝也<lb/>
　　　其二<lb/>
年來講學先生在仕途人皆不信其不信之由亦當自<lb/>
反總在塵途上躁進周世狎俗夫既已冒講學之名而<lb/>
又官必美俗必諧非不佞所敢知也<lb/>
　　　柬徐匡岳督學<lb/>
世之任道者須先開眼若眼未開所任者意興氣魄久<lb/>
則弛兄以為然否近來同志入仕途八字定脚者甚少<lb/>
<pb n="KR4e0229_WYG_002-29b"/>
故於吾兄不能不懷思<lb/>
　　　其二<lb/>
得來益稿讀之服丈信道之篤任道之勇尊師之誠吾<lb/>
榜中得丈真增光九鼎吾道中得丈真豎立萬仞但覺<lb/>
丈譚道如貧子暴富成一家當丈若將辛苦所起家當<lb/>
一手打破手裏起得手裏散得作一窮漢便成真匡岳<lb/>
不知丈以弟為戲言乎亦以芻蕘為可采乎學問只到<lb/>
止則修在其中若更提修是二之止不容易匪修何能<lb/>
<pb n="KR4e0229_WYG_002-30a"/>
得止丈若真知止則仕與學無兩事出與處無兩心何<lb/>
必以潔身為髙從官為汚哉宜乘精力健朗報答明世<lb/>
為祝<lb/>
　　　柬吕叔簡中丞<lb/>
顧弟與兄所蒿目千古者不以一時升沈榮辱之跡而<lb/>
在萬世學術之的兄苦心拮据亦既有年今澄然無事<lb/>
乎日休乎未能日休譬之負土填海力盡而斃先正云<lb/>
千休千處得孟氏云行所無事明道云内外兩忘此正<lb/>
<pb n="KR4e0229_WYG_002-30b"/>
學眼藏一差毫釐迷繆千里弟自去年後豁然一醒非<lb/>
復向時吴下阿䝉敬食芹而美逺以薦兄勿入口而辣<lb/>
也何當執手相眎一笑<lb/>
　　　柬馮望山孝廉<lb/>
夫子論仁守矣必先曰知及之葢知及則所守者不錯<lb/>
孟氏論始條理為知之事葢知則入聖有基孔孟之所<lb/>
謂知即所謂悟也道丈悟耶未悟耶日捱月磨水盡山<lb/>
窮始知仁知合一之㫖良非欺我形色即天性無氣質<lb/>
<pb n="KR4e0229_WYG_002-31a"/>
之可袪萬物皆備我無物累之可融天自運川自流本<lb/>
無蔽錮亦難粉飾信此而後為達天德若徒規規較量<lb/>
名色器數先賢語言淺深正所謂貧子譚金與沈溺欲<lb/>
界者清濁何後先焉不肖年來頗有契於此一語如虚<lb/>
甘伏妄言之愆神明其鑒我心不二矣<lb/>
　　　其二<lb/>
大學一書全在知止知止則修齊治平物格誠正一以<lb/>
貫之心齋先生云斯止無止斯所無所若以為有所者<lb/>
<pb n="KR4e0229_WYG_002-31b"/>
子莫執中也木落藤枯水盡山窮門下必恍然無疑於<lb/>
此不肖受家師提直之恩生平心口不敢自負近歸來<lb/>
閉闗自省足不敢履棖闑近刻二冊并祠記一通請教<lb/>
門下索我於語畧中亦見一斑矣<lb/>
　　　答祝無功明府<lb/>
夫士患無真志真學耳真志真學愈練愈光世間行豈<lb/>
罣靈襟哉兄丈晩登一第苦心為令而上人不盡知其<lb/>
為儒下人不盡信其為難遇此足以見兄丈之真能從<lb/>
<pb n="KR4e0229_WYG_002-32a"/>
此勘得明晰屹然不變亦可少歇脚矣若彼攻作用以<lb/>
酧世者偽儒也不願同志有此<lb/>
　　　答周中岳進士<lb/>
吾輩有挺然不拔之志要有汪汪千頃之量故曰士不<lb/>
可不𢎞毅近士喜譚竒氣勁節皆是氣習之病究竟與<lb/>
委靡功名者一耳一心近裏便自平常安穩<lb/>
　　　答傅楚築方伯<lb/>
臺下今當雄藩孜孜知人安民是真悟也舍此而索之<lb/>
<pb n="KR4e0229_WYG_002-32b"/>
窈㝠昏黙是眎悟為空心與事為二矣昔象山㸃慈湖<lb/>
於訟扇時而趙清獻則於坐堂上有省此從事磨練而<lb/>
入不以思索為悟境明矣<lb/>
　　　答錢繼忠<lb/>
夫君子不必之人而所必者此心吾心真誠則凡毁譽<lb/>
計較之私方眎之為蟻鬬為蜂戲而真定自若老丈其<lb/>
確信無惑瞿塘灧澦維檝既固所向無復迷津矣<lb/>
　　　柬陸五臺<lb/>
<pb n="KR4e0229_WYG_002-33a"/>
吾輩立朝庸人有庸人病好人有好人病庸人病在好<lb/>
利好名好人病在情識夫情識不去則雖朗如秋鑑終<lb/>
是渣滓夫渣滓不能為太虚之障亦能為太虚之累常<lb/>
愛先輩因女壻求官推桌碎食器於地一事思之冷面<lb/>
寒鐵令人髮豎<lb/>
　　　柬汪登原督學<lb/>
先輩謂此官須渾身是天理孟軻氏曰反身而誠樂莫<lb/>
大焉仁者以天地萬物為一身而曲儒則認一身為身<lb/>
<pb n="KR4e0229_WYG_002-33b"/>
認檢制防閑為反身無惑乎其未能樂<lb/>
　　　柬孟雲浦文選<lb/>
人真人也官假官也吏曹假之所從出乎假者居其地<lb/>
密情縟儀送往迎來厚同鄉同年舊僚舊交預報陞除<lb/>
曲為應援此感其小惠彼稱其厚德是人亦得微名仕<lb/>
途仕途亦誤採而用之弟嘗竊觀之譬之藤蘿左纒右<lb/>
絆非大斧利刃不能割斷大丈夫寧為轅駒無為社鼠<lb/>
寧為蒼松無為藤蘿多少英雄誤入此坑塹矣若吾兄<lb/>
<pb n="KR4e0229_WYG_002-34a"/>
昂首何似易曰過涉滅頂願三復其言弟願兄無迷本<lb/>
真若曰本無真假無作真假觀則弟當三緘矣<lb/>
　　　答田竹山太守<lb/>
赤子之心無中外無遐邇盡同此心若謂大人者為赤<lb/>
子時其心獨異則亦非天命之性矣大人為赤子時此<lb/>
啼哭此乳抱凡民惡人為赤子時亦此啼哭此乳抱不<lb/>
增不減無凡無聖大人者特順此心凡人迷此心惡人<lb/>
逆此心凡人不迷而悟則大人矣惡人不逆而順亦大<lb/>
<pb n="KR4e0229_WYG_002-34b"/>
人矣人於此處看得親切真是人皆可以為堯舜直是<lb/>
超凡入聖願門下徹地信此若謂又須格物格物格其<lb/>
迷而逆者非多其聞識之謂若多其聞識適足為此心<lb/>
之障耳陽明之良知乃乾以易知之知非有對待之知<lb/>
也既曰無對即中心即性即中即道即行即天理實無<lb/>
有二義後儒之所謂良知去陽明又逺乃知識之知夫<lb/>
識非不可謂自知來而實不可認賊為子雖然陽明語<lb/>
有為上達語者亦有為下學入門語者曰其言語正當<lb/>
<pb n="KR4e0229_WYG_002-35a"/>
快意時便翕然收斂得下又曰如猫捕鼠如雞伏卵那<lb/>
有工夫説閒話管閒事此等語亦自警策舍其心性諸<lb/>
語而取其警策者亦自有受用處似不必有異同也予<lb/>
獨怪今之譚良知者以識為知不知尚有無知之知夫<lb/>
無知之知不落擬議不落情識此不肖有志未之能也<lb/>
願與門下共竟之<lb/>
　　　答江纘石中丞<lb/>
世肩天下之重任者須是明天下之學夫學非一人之<lb/>
<pb n="KR4e0229_WYG_002-35b"/>
學天下之公學也此心生生之機流盎宇宙不作見解<lb/>
不起測度便是羲皇氣象人皆可為堯舜者以此弟癡<lb/>
儒一心以報國為事為世齟齬此自有任其責者於已<lb/>
何傷移官南來良朋亦不少蕭寺名園趺坐譚心與門<lb/>
下建牙聽政其心一也感念同心之雅輒布愚悃不盡<lb/>
　　　答沈鏡宇少司空<lb/>
夫上之朝講及東宫事此雖第一義然難以口爭調和<lb/>
而黙護之可矣後進出位言者雖有亦不可病之篤恭<lb/>
<pb n="KR4e0229_WYG_002-36a"/>
不顯萬古消沈向此中惟翁與諸君子留意不肖來南<lb/>
實覺無可增減者憶昔年自貴竹茹艱履辛百死一生<lb/>
自謂於學有進既涉官省垣私覺未也幸謫南刑幕一<lb/>
年餘不肖不敢退墮一日年餘轉銓曹自謂再謫之力<lb/>
居多已自銓曹歸家五年一朝稍有所入自謂庶幾矣<lb/>
已之都下又覺未也葢以血氣為德性以知識為性體<lb/>
以鹵莽為直捷愆尤種種認賊為子幸復來南動而知<lb/>
悔始知道無窮盡功無間斷從性氣發揚日放日怠從<lb/>
<pb n="KR4e0229_WYG_002-36b"/>
性氣練磨無時無功則天所以成不肖者意良深厚不<lb/>
肖並不敢以名位為軒輊也翁再勿為念不肖不敢請<lb/>
告者見左遷者便悻悻不安其位不肖不敢躁急以逆<lb/>
君又方奉母南來遽奉之歸亦非子道不肖不敢薄親<lb/>
兩推不允遽欲辭官是遺佚而怨阨窮而閔聖賢決不<lb/>
如此不肖不敢拂造化惟聽大計後𤓰期且近或可儌<lb/>
一命報親從容而去於臣子之義不悖如是而已<lb/>
　　　答馮慕岡僉憲<lb/>
<pb n="KR4e0229_WYG_002-37a"/>
近時學術龎襍入門宜慎夫學未有不從磨練經厯而<lb/>
能有得者足下久當知之不敢多贅也<lb/>
　　　其二<lb/>
頃承寄念知道念精進憂世心切但未見示近日用何<lb/>
功得以知密修密證處方有商量倘未有實落親證雖<lb/>
日近名友相處成話柄耳世之淪廢固可憂然未有學<lb/>
不親切而能以意見用世者此不孝孤折肱而來非虛<lb/>
語也不孝孤頃覩廷推命竊為世道加額乃復不果何<lb/>
<pb n="KR4e0229_WYG_002-37b"/>
説要自有數存靜以俟之<lb/>
　　　其三<lb/>
足下入楚鄙意疑其與時不相合今果如此足下安之<lb/>
世間言語不復為足下道惟是從萬死一生中勘校多<lb/>
凶多懼千苦萬楚中間吾性安在明得性體方不負此<lb/>
畨受用若要熟須從這裏過不然縱説向道未免從世<lb/>
間語言粧㸃意氣撐持語言粧㸃終露色莊意氣撐持<lb/>
終有消歇足下勉之上聰明同堯舜好生同天地心知<lb/>
<pb n="KR4e0229_WYG_002-38a"/>
足下為國為民一㸃真心但恐吾輩負君負國不愁君<lb/>
與國負吾輩臣子勉之勉之處困而亨亨字了心之謂<lb/>
能了心始是亨通吾豈望足下以一世人哉臨書不盡<lb/>
肝腸語仰乞台照自愛自寛<lb/>
　　　答劉澹峯給諫<lb/>
不佞再入金陵無可為梓里道惟是不怨不尤近裏著<lb/>
已不敢不勉葢嘗論今之學者動喜稱竒氣勁節其流<lb/>
弊與沈溺欲海者則一夫士固自有真願與門下交鏡<lb/>
<pb n="KR4e0229_WYG_002-38b"/>
之<lb/>
　　　答馮謙川太僕<lb/>
夫道原自平坦中流出自可久可大一切少年英華剛<lb/>
鋭之氣宜剝蝕消鑠<lb/>
　　　答吴念虚太守<lb/>
吾道於忙處辱處難處能鎮靜寛裕此即入道之門<lb/>
　　　答劉淳寰廉訪<lb/>
承諭衙齋坐對烟雲魚鳥不減林臯知丈趣自别但學<lb/>
<pb n="KR4e0229_WYG_002-39a"/>
如有見簿書紛挐亦烟雲魚鳥也不然恐成玩弄隆萬<lb/>
間同志濟濟求如近溪先生能作個了事漢煞難其人<lb/>
丈取識仁篇從後閲起一次至十次他日見教吾輩生<lb/>
既知嚮學再無得作不生不死人無得作半間半界人<lb/>
無得將聰明來倩無得將意見抵無得將平生行誼算<lb/>
數將身是個一無知無能愚人得轉身路方謂首出庶<lb/>
物<lb/>
　　　答宋正吾吏部<lb/>
<pb n="KR4e0229_WYG_002-39b"/>
標伏在林臯於同心之友未嘗不睠然有懷忽承台翰<lb/>
胸中添我宋先生也何時得一奉色笑以完心願此道<lb/>
如水至淡無味輕重隨人自取足下在濃豔中獨索之<lb/>
淡然之味又加意於寛閒病夫此其趨操元標謹拜而<lb/>
藏之中心并承尊指發揮一篇付盛從以行盛從至止<lb/>
小菴三日筆澁詞不足道心中萬一養之不到故言之不<lb/>
茂負足下來意矣鄧定老有太夫人之喪恐未能執筆<lb/>
馮丈古心古行幸勗之以闇然自飭愛身所以報國也<lb/>
<pb n="KR4e0229_WYG_002-40a"/>
　　　答周海門吏部<lb/>
得扇中語知兄於斯道攛身研窮但中云欲中亦有禮<lb/>
不行中亦有非禮二句似有未瑩欲即理也不行再無<lb/>
有不行時性猶水也水豈有不流時節原憲是未識性<lb/>
將來把捉故夫子但許其難不許其仁再具答别幅請<lb/>
教<lb/>
　　　答陸時乘孝廉<lb/>
足下偉姿時入夢思大鵬宜翔寥廓猶滯丘樊此何以<lb/>
<pb n="KR4e0229_WYG_002-40b"/>
故得讀佳作多聱牙詰曲豈襲鈎棘之體忘雅馴之度<lb/>
乎夫祖莊列瞿曇氏口沬以文聖賢之精神此近世之<lb/>
陋習非大英豪不能回首足下宜無所事此夫理無得<lb/>
於心而妄為穿鑿者舛也學無徹於見而妄為附㑹者<lb/>
謬也不佞常謂今秀才家譚天説地試問渠自家性命<lb/>
何似則茫然置對何者學未有見也足下欲有見乎試<lb/>
掀畨窠臼自闢一乾坤一生受用不盡豈獨一生即夙<lb/>
世良因皆於今生植之足下勉之不佞二毛參差無補<lb/>
<pb n="KR4e0229_WYG_002-41a"/>
盛朝徒負浮名為造物忌歸來懸一榻白雲之隈時有<lb/>
知巳或以為師或以為友或在師友之間亦時有嚮往<lb/>
處不敢負光隂耳草草布謝書不寫心<lb/>
　　　答劉直州吏部<lb/>
門下歸未得走一介請益頃有僧傳門下逍遥匡阜間<lb/>
恨不得侍杖屨來往白雲窩即證千古然心嚮往矣以<lb/>
門下之才之志何堅不穿何微不入滿載由已解纜亦<lb/>
由己更不從他家托鉢惟是吾輩終身結果係於最初<lb/>
<pb n="KR4e0229_WYG_002-41b"/>
一念最初一念即是配天地並日月質鬼神稍有渣滓<lb/>
終身必現古人形著動變之語豈欺我哉門下三樂俱<lb/>
全天縱頗篤更無一毫足以芥沖抱者易之潜爻實惟<lb/>
其時如不肖多難灰心年幾老大精神非復故吾惟有<lb/>
休心以堅末路無足仰裨髙明門下不以腐物見棄竊<lb/>
願虚心有聞焉佳詩沖然大雅捧咏如披清風時值水<lb/>
寖舉足泥塗未能酬和空有愧赧惟髙明照亮不盡引<lb/>
企<lb/>
<pb n="KR4e0229_WYG_002-42a"/>
　　　答劉開卿吉卿茂才<lb/>
吾儕有志於道宜出身擔當大開田地更不沿門持鉢<lb/>
一心開荒牛具種子齊來得見大意即當發誓度人更<lb/>
不向竹籬茅舍藏身足下勉之<lb/>
　　　其二<lb/>
昨冒病走雪中百餘里上文昌書院梁歸從輿中思及<lb/>
賢昆仲葢謂吾邑如巨室必須有人撑持其所撑持必<lb/>
須有人承當此學此學豈易承當乎未開眼千古雖屬<lb/>
<pb n="KR4e0229_WYG_002-42b"/>
大儒亦名影響可不懼乎來教云僻性難除客氣易動<lb/>
近於難除時十分磨刮於易動時十分把捉愚竊謂僻<lb/>
性客氣未足為學累惟十分磨刮十分把捉則其為病<lb/>
不小賢昆仲欲寒徹骨乎毎相見時能向我終日開口<lb/>
使賢昆仲開不得一口是其徹骨時矣今尚早在他日<lb/>
必知之<lb/>
　　　答朱汝虞大理<lb/>
久不得吾兄教殊仰殊仰得來教云道理無涯究竟匪<lb/>
<pb n="KR4e0229_WYG_002-43a"/>
易誠然誠然吾輩發根處真工夫日子深舂杵竟成鍼<lb/>
未知學人却要發憤既知學人非全放下終難輳泊起<lb/>
爐作竈把捉意念自以為實得力不知去道愈逺何啻<lb/>
霄壤吾兄以為何如<lb/>
　　　答李養愚中丞<lb/>
黄友來具審道候萬福貴邑兩名儒挺出非丈一表章<lb/>
其間先正流風幾於剝落乃知地方不可無端人也感<lb/>
應之理今古不爽他日必有傳丈之學者丈真修密詣<lb/>
<pb n="KR4e0229_WYG_002-43b"/>
弟何敢贊一辭但招引初學欲其脚根穩固不東走西<lb/>
馳必以實踐為言若真正工力完密之人直當以徹性<lb/>
命為了手來教云心無停機學無止法夫無停機者造<lb/>
化生生之妙也吾輩又欲施人力其間似乎與造物爭<lb/>
衡故曰率性之謂道世儒以意念纒緜妄謂實功終無<lb/>
得力之日不知丈以為然否弟亦實無所得徒一時臆<lb/>
見然亦自師友困苦磨練出來故不覺縷縷且與丈廿<lb/>
載生死之交敢有隱情伏乞斥正<lb/>
<pb n="KR4e0229_WYG_002-44a"/>
　　　其二<lb/>
曩承重委不肖細批善山公卷覺此老儘入細微故謾<lb/>
揭其入處揚之簡譬之井蛙窺天天雖小不可謂非天<lb/>
也得來教洋洋滿紙具仞丈苦心實功孔曰習逺而在<lb/>
慎習孟曰惻隱而在擴充丈身任繼述之責握孔孟之<lb/>
印即此二語足以質往聖開來學何必一一談良知而<lb/>
後為學乎敝郡人談二字者甚多居官褆身有能如丈<lb/>
之不愧孔孟否雖然弟有請焉曰習逺不知所逺者亦<lb/>
<pb n="KR4e0229_WYG_002-44b"/>
算得性否若謂不由於性則所習者誰為習之曰四端<lb/>
在擴充不知擴充還假人力否既曰真心亦不俟擴充<lb/>
而自彌滿六合也風便幸批教來教云今主教當用一<lb/>
轉語夫道一而已矣精神不真轉語成虚吾輩惟當息<lb/>
心置辯務底自得道在天地原無病也何君歸愧無以<lb/>
發之實而來虚而歸空有赧顔<lb/>
　　　答蔡鳯池明府<lb/>
逺承台諭知門下勃然有志於道至末云修道以仁仁<lb/>
<pb n="KR4e0229_WYG_002-45a"/>
者人也道即為身身即為道門下闖斯道之奥矣雖然<lb/>
此非可以億度言非實透徹則身是身道是道邈然其<lb/>
不相涉昔楊慈湖問如何是本心象山指㸃斷扇訟是<lb/>
本心慈湖遂廓然大悟門下今猶聽訟際試一印正果<lb/>
與慈湖當下無間否若疑猜未斷身與道猶二之也不<lb/>
肖生平實從憂戚患難屈辱寂寞磨練而來不敢誑語<lb/>
門下宜辦堅定必往之志無以二三之見襍之斯道幸<lb/>
甚敬謝逺存不盡仰止<lb/>
<pb n="KR4e0229_WYG_002-45b"/>
　　　啟盛平寰主政<lb/>
不肖裁尺一謝夙愛而老丈不鄙夷我累累數百言皆<lb/>
近世末學之膏肓老丈似亦有槩於中誠哉其言也夫<lb/>
既稱為學道人矣而復落聲色貨利進取坑臼彼雖得<lb/>
一世浮名利一世進取然君子視之如見肺肝其與不<lb/>
學者卒同歸於湮滅腐朽而已此不足憂也惟是弟觀<lb/>
世之憤人之假者多棄已之真夫彼之假可嫉也我之<lb/>
真可尋也我精神若逼真直貫日月通四海流萬古矧<lb/>
<pb n="KR4e0229_WYG_002-46a"/>
今世之人不可以感動乎弟願丈且愛己之真實從子<lb/>
臣弟友忘情聲色名利豎起脊梁務達天德不負此生<lb/>
斯弟所効忠者如此貴鄉先哲如尤西川先生近世醇<lb/>
儒丈取其書而究之必有以復我臨書不任依切伏惟<lb/>
炳鑒外小刻二冊為受教地幸正之<lb/>
　　　答楊惟舉謝汝敬孝廉<lb/>
未知足下歸息時時有懷忽捧翰教次於面炙貴邑崛<lb/>
起二公人人拭目以觀豎立夫豎立科第者一時之計<lb/>
<pb n="KR4e0229_WYG_002-46b"/>
豎立道德者百千年之計足下雅志素辦願更努力葢<lb/>
人生世上如石火電光直當與人為善與人為善不在<lb/>
嘵嘵爭同異惟在獨知處密證自修衆人所欲者我能<lb/>
不欲衆人所為者我能不為久之人亦自化於善矣今<lb/>
之人不為不欲良心豈不昭揭只為欲根一萌天地為<lb/>
昏轉眼滄桑并所欲者無纎毫受用祗見不學者之愚<lb/>
也足下登髙招臂其見必逺竊聽佳譽以慰同心敬謝<lb/>
逺存諸不悉<lb/>
<pb n="KR4e0229_WYG_002-47a"/>
　　　啟曾植齋宗伯<lb/>
先年以鄙見請正辱長篇娓娓惟懼弟之落坑塹而欲<lb/>
拯之非丈衛道之篤何能有此弟心服心感予輩學最<lb/>
怕執見以為家舍弟若執止無所止以為是則亦有所止<lb/>
也丈若不執有所止以為是則亦無所止也弟所奉告<lb/>
者兩人以此密證而丈所告者則謂啟迪後學不可以<lb/>
此立教誠然然弟猶有請質焉弟讀大學常謂啟後儒<lb/>
紛紛異同之辯實此一書葢以其多落階級若中庸只<lb/>
<pb n="KR4e0229_WYG_002-47b"/>
一性字便自包括身心意知物包括國家天下陽明先<lb/>
生只提一知字以包之誠善讀大學者也我輩認得性<lb/>
字透即大學且為註脚彼儒者若何為異若何為同可<lb/>
一笑而置矣文王之止仁止敬止孝止慈止信豈如今<lb/>
人一一而求之葢文王之德之純純者純是德性也為<lb/>
君自仁為臣自敬為父自慈為子自孝與國人自信故<lb/>
誦文王曰於乎不顯若一一以求所謂孝敬仁慈信而<lb/>
止之則亦顯矣且弟所謂知止者即易所謂休復學問<lb/>
<pb n="KR4e0229_WYG_002-48a"/>
不得受用只為不得休無論陷溺利欲為不得休即終<lb/>
日兢兢天理亦為未休易曰天下何思何慮又曰易無<lb/>
思也無為也必如此謂之窮神謂之盡性至命舍此而<lb/>
學不過以意見纒縛道理而已非自得也弟愚見如此<lb/>
老兄弟不妨時相商搉宇宙内同心能幾人也謹此請<lb/>
正伏惟批教<lb/>
　　　答許敬菴中丞<lb/>
先生起家時滯跡周南方欲修訊而棨㦸遥指八閩矣<lb/>
<pb n="KR4e0229_WYG_002-48b"/>
一中丞不足為先生喜惟是紫陽後遺風凋落山川寂<lb/>
寞得潛修實儒提衡其上此足為世道喜也竊謂民生<lb/>
不遂由官紀不清小臣不廉由大臣不法此其機若轉<lb/>
圜匪言語能喻先生勉之世號為儒者口譚性命身墮<lb/>
欲界一入仕轍乗機伺便輒攘臂爭先吾輩今日惟願<lb/>
以身發揮之悟貴透徹修在慥慥諸聖復生無以易此<lb/>
門下其謂何不肖束髮嗜學苦困有年庚寅值四十初<lb/>
度日日思年華老大寂無所聞幸天靈偶有所入翻然<lb/>
<pb n="KR4e0229_WYG_002-49a"/>
出山思欲乘壯時為國家効一割而忌者黠者相鬭捷<lb/>
其中至令今上有三黜之疑實非上意先年請告未允<lb/>
今已發乞休疏葢進退禮義用行舍藏褆身要領不敢<lb/>
壞先賢軌度即以此得重譴所不辭謹因注存申謝并<lb/>
布近况如此臨楮瞻遡不任<lb/>
　　　答劉奎陽<lb/>
讀足下來教知用功良深但云覺此中時有空明境界<lb/>
此段境界儒者執之為人間洞天知學者目之為隂山<lb/>
<pb n="KR4e0229_WYG_002-49b"/>
鬼窟若不從此鬼窟度日始知真學足下欲功夫無間<lb/>
斷所以間斷欲主宰歸一所以不歸一請道不欲無間<lb/>
斷不欲無歸一作何調停此處即子不能得之親也弟<lb/>
昨日自文昌上梁冒雪而歸正思邑中無有擔當此學<lb/>
者得來教慰我心期望丈教之學志不可不成此當事<lb/>
者之責不然他日有不可知者惟丈倡之<lb/>
　　　答余鏡原中丞<lb/>
吾輩既知此學此皇極之福學無用以事為用道無體<lb/>
<pb n="KR4e0229_WYG_002-50a"/>
以事為體日間於事事物物無放過處即此便是實學<lb/>
更不必羨入山也惟是不孝覺生平麤志於此浮氣為<lb/>
祟未能入裏處事自家庭以及衆務皆從刻薄一邊此<lb/>
最害道不淺傷造化之元氣昔人稱孔子曰太和元氣<lb/>
流行近而悔之無及門下既志此道願以不孝為戒寧<lb/>
心跡不見亮于人而吾身之元氣決不可傷不孝孤折<lb/>
肱於此故首以是言即此是深造即此是自得即此是<lb/>
心傳門下以為何如劉淳寰丈真修真品服官不孝孤<lb/>
<pb n="KR4e0229_WYG_002-50b"/>
亦欲進此語世間好人蹈此二字以為家當者不少以<lb/>
是知吾輩宜學也<lb/>
　　　答沈銘縝太史<lb/>
荒牘冒干典記迺辱門下推老先生愛俯䝉優答兼辱<lb/>
賜奠髙誼泠泠寸心難冺不孝於門下未面然門下心<lb/>
事卓犖才猷宏鉅則時於老先生所悉之今有斯世斯<lb/>
道之寄者患無才將之有才者患無誠門下才誠養之<lb/>
有素將來何鉅不肩不獨通家之私願也竊嘗窺孟子<lb/>
<pb n="KR4e0229_WYG_002-51a"/>
登東山而小魯是教人開見地一著登髙一步則見大<lb/>
一步故先儒曰内重見外之輕今之重外輕内者彼無<lb/>
所見之也孟子惟開千古之見故屣萬鍾藐王侯世儒<lb/>
漫讀過只云所見既髙則其視下益小所見者果何物<lb/>
耶若只在名相義理上恐便不能輕小外物門下以為<lb/>
何如望進而教之不孝襄先慈大事外即結茅深山之<lb/>
濱與樵夫木石為侣懷我先覺此心悠悠如之何久欲<lb/>
申謝津梁阻絶敬因入賀楊使君布所請正如此臨風<lb/>
<pb n="KR4e0229_WYG_002-51b"/>
仰止<lb/>
　　　謝袁玉蟠太史<lb/>
不孝過不自揣冒干名賢乃辱不鄙夷賜之教言洞肝<lb/>
決腸兼賜奠唁更辱雄文跪而告之先靈九原有耀元<lb/>
標益信此心無内外無人我無逺近無古今纎毫不隔<lb/>
也年來海内於此學有窺者不孝方期之為仕路津梁<lb/>
乃皆垂趐而歸世遂以為詬病豈天忌其開眼而堅其<lb/>
成乎亦保任之功尚疎耶夫學猶不離保任此不得已<lb/>
<pb n="KR4e0229_WYG_002-52a"/>
為癡人面前解嘲若真正開眼保任更何復言門下亦<lb/>
以不保任為保任耶亦未離保任耶亦保任猶不害為<lb/>
不保任耶昔吾邑先正末年單提收攝保聚四字不孝<lb/>
竊疑其神識用事今拘儒猶以此為救命靈符門下將<lb/>
孰之從<lb/>
　　　柬劉雲嶠太史<lb/>
小力歸備述丈雅誼此自丈錫類之仁念不孝孤千辛<lb/>
萬苦無能報亡人萬一故必欲底于成弟何修而得此<lb/>
<pb n="KR4e0229_WYG_002-52b"/>
於大賢惟有感篆而已先慈復荷丈雄文厚奠九原生<lb/>
色感極欲涕久欲申謝緣隻身躬襄事之後積憂積苦<lb/>
積勞積病且家無可遣之童遂成稽遲丈必不謂不孝<lb/>
弟為不知德人矣兹敬專人布下忱丈歸而養髙此自<lb/>
千古定著即欲負天下之重未有不自艱難靜觀出來<lb/>
無論諸賢而嚴分宜先生黔山之養十年詩云元無蔡<lb/>
澤輕肥志不向唐生更問年此何等志氣世皆以大任<lb/>
器丈不孝弟則云大任今古無限惟真心為大人則不<lb/>
<pb n="KR4e0229_WYG_002-53a"/>
以彼易此定宇先生往矣此老我輩矜式奚以名位論<lb/>
軒輊哉西江譚學令人掩耳直證聖修不孝不能不望<lb/>
丈為前驅幸有以振之不孝孤襄事畢已結茅山中楹<lb/>
帖云居深山之中隨俗所便生聖明之世與天者游<hi>其二</hi>
野興還來羣鹿豕庸才端合老山林<hi>其三</hi>新闢山門徑<lb/>
躬耕隴上田丈肯駕雪夜之舟不孝弟當開蔣詡之徑<lb/>
無言掃周益公雪矣臨書引睇<lb/>
　　　六科公書<lb/>
<pb n="KR4e0229_WYG_002-53b"/>
不孝腐儒也握髮從諸先達游今二毛種種矣竊窺吾<lb/>
儒之學别無竒特惟親其親及人之親子其子及人之<lb/>
子如是而已故孟氏曰人人親其親長其長而天下平<lb/>
夫天下平至難事而不外親親長長非孟氏眼髙千古<lb/>
安能道此不孝自先母先室之變茹痛忍死以考滿事<lb/>
辱我門下哀逝閔生翼我於成俾不孝得跪告先亡者<lb/>
則誰之賜哉所謂親其親及人之親子其子及人之子<lb/>
於門下見之即此便是善與人同門下更無他讓不孝<lb/>
<pb n="KR4e0229_WYG_002-54a"/>
更不以世語謝矣<lb/>
　　　柬余少原<lb/>
自門下别文江後頃過禾川令人覩遺祠而興思耳聖<lb/>
㫖未下在門下必不為苦有志作人有心世道者正是<lb/>
磨礲處受苦一翻則進益一翻心細一翻始知世間不<lb/>
得意人亦有不自由處方能以已及人方能恕以待物<lb/>
方能忍人所不能忍學非從困衡中縱聰明伶俐極終<lb/>
成話柄厯觀古名賢不孝不能無疑心耳以其未困也<lb/>
<pb n="KR4e0229_WYG_002-54b"/>
門下勉之世間可語者甚少有志者甚少易之睽曰君<lb/>
子以同而異日間與人同者跡也黙黙進脩體認則同<lb/>
而異也不孝移家深山中萬不得已葢苦難言處亦自<lb/>
知得近日體貼靜後觀喜怒哀樂未發前作何氣象乃<lb/>
知宋儒亦深入此正著實用功處門下試之必不誣各<lb/>
項參來學方不錯始有歸一處日間與友朋相處還當<lb/>
敬而靜此正近日對證功課心懸懸左右附此譚心惟<lb/>
自愛<lb/>
<pb n="KR4e0229_WYG_002-55a"/>
　　　答錢啟新侍御<lb/>
吴中使便多是匆匆無從寄候知門下杜跡深山與世<lb/>
相忘嘗念世無真正為國家擔當之人有真正擔當之<lb/>
人又羣起而忌之門下是也門下何負於國哉每從友<lb/>
人熟數門下巡粤西狀過則有之不及則未也竊為斂<lb/>
衽門下近功何似吾輩學學其同于人者非學其異於<lb/>
人者與漁樵牧豎匹夫匹婦同體是真正學問千言萬<lb/>
語俱從自家身上體貼方為實學不然以為天地間一<lb/>
<pb n="KR4e0229_WYG_002-55b"/>
塲好事一塲好話無異兒戲弟所謂管先生末一條路<lb/>
者煞難言不孝知丈之一條路又微與不孝不同須聮<lb/>
榻而後知之世路嶮﨑合併良難南望令人脈脈向往<lb/>
矣不孝積憂積苦言難宣心三小刻請教丈未忘我再<lb/>
望嗣音學脈闗繫千古周父母使源源來也臨書惓惓<lb/>
　　　柬郭青螺司馬<lb/>
李見羅公脩身為本此艮背功夫此老必不言大㫖不<lb/>
越此劉雲嶠兄淨土此生死功夫李則凝神一竅劉則<lb/>
<pb n="KR4e0229_WYG_002-56a"/>
結念一䖍凝神者不欲使神外走結念者不欲使念分<lb/>
散淨土功夫閒時貨急時用也兩家道路各不相妨能<lb/>
兩兼之亦可能兩忘之更妙翁丈今日能兩兼之兩忘<lb/>
之乎愚意翁丈於生平竭力一二不朽之圖畢精竭知<lb/>
亦已盡矣日間無事宜一味休歇將去不思善不思惡<lb/>
平平坦坦熙熙穆穆自有好消息相應易曰休復吉此<lb/>
弟請正鄙意幸批教之<lb/>
　　　答前人<lb/>
<pb n="KR4e0229_WYG_002-56b"/>
足下髙明但沈涵收斂之極便自穩當久而知不肖言<lb/>
有味也起滅不易持循此處難商量欲持循即自起滅<lb/>
而又欲持循無起滅乎幸參之<lb/>
　　　答曾敦吾二守<lb/>
足下引諸賢世德為言此猶落見解足下知漁樵畊牧<lb/>
家世業即世德乎過信此一步則不敢卑今而尊古矣<lb/>
　　　答管東溟僉憲<lb/>
初丈寄七九錄劉野僊者到丁年兄者未到弟披讀之<lb/>
<pb n="KR4e0229_WYG_002-57a"/>
中間不但如前批駁且有許多可疑處動輒説夢説應<lb/>
感説道統有歸説轉輪王令人大生疑丈心夫使學者<lb/>
竭蹷而不止者誰之過歟弟年來覺無可説得丈書動<lb/>
輒萬餘言究竟必欲合三教為一即此是妄心即此是<lb/>
多事今日弟不苦口與丈説破誰復為此言者弟叨庇<lb/>
襄先慈後事已結屋深山中楹銘云居深山之中隨俗<lb/>
所便生聖明之世與天者游即此是弟一部問辨錄蘇<lb/>
老云但願生兒愚且蠢無災無難到公卿弟云但得生<lb/>
<pb n="KR4e0229_WYG_002-57b"/>
人寡且陋不僊不佛不聖人丈之病在多若無若虚是<lb/>
丈今日受用處附此謝併布欲言書不盡結萬一<lb/>
　　　柬蔡虚台選部<lb/>
頃從青原山中匆匆奉謝中間不記云何是時楮筆不<lb/>
恪計知已垂亮丈金玉君子近精進此學行且一日千<lb/>
里惟是學以培養天地元氣為主則自不差若自己身<lb/>
上做得光潔於他人身上全然不管此於世間稱好人<lb/>
而元氣亦薄矣説明德便即説親民一民失所引為巳<lb/>
<pb n="KR4e0229_WYG_002-58a"/>
責古人往往如此丈有志世道有天下國家重責者幸<lb/>
進此一步則福氣更無量以丈仁心為質於此學更有<lb/>
根基弟不望丈誰望哉弟在農間十年無開顔事近聞<lb/>
上冊立爰立二事喜極欲狂江湖小臣難道無心廊廟<lb/>
但中間機括不知上自轉乎亦有斡旋者乎幸示弟敬<lb/>
此候起居并布欲言如此臨書不盡心中萬一仰干心<lb/>
照<lb/>
　　　柬劉斗墟憲副<lb/>
<pb n="KR4e0229_WYG_002-58b"/>
信友為君子已亦君子矣信友為聖賢巳亦聖賢矣有<lb/>
一毫逆度心損巳莫甚學仙者扶持一人升仙即是一<lb/>
仙吾輩須如此乃能處末世之局促者浩浩其天也<lb/>
　　　賀李本晦進士<lb/>
羅儒士行曾匆匆布忱書行後思足下孝友置之古人<lb/>
中不過而一段慈衷至性則又天地神鬼之所鑒昭也<lb/>
居嘗謂繪神者必先以沈檀為質未聞其以溝瀆朽材<lb/>
此貴質之説也足下有其質矣從此以至性而一鄉一<lb/>
<pb n="KR4e0229_WYG_002-59a"/>
國而天下俾世覩真儒明德親民之學以吾里為鵠則<lb/>
足下之明德逺哉不佞老矣望足下以衣被吾文江者<lb/>
猶落第二義惟足下勗之萬里發軔政自今日始此學<lb/>
如入海無以望洋自沮不備<lb/>
　　　賀蕭拙脩進士<lb/>
觀人者觀其細微細者巨之徵也不佞熟足下居里細<lb/>
行至詳備今足下第是天以儀我邦人士也有不為也<lb/>
可以有為軻氏明言眉山氏發揮最詳盡足下其必大<lb/>
<pb n="KR4e0229_WYG_002-59b"/>
有為于明世若區區以一第賀不堪足下一瞬吾里先<lb/>
輩徹始徹終光明俊偉孜孜求友以故出處皆有章程<lb/>
惟是不佞老而懶亡能為他山之助然談及足下有奮<lb/>
心矣<lb/>
　　　賀郭章弢進士<lb/>
足下第為足下喜為曾舜徵喜而里中人傳有賀客凑<lb/>
集慶堂者甫翁曰此何大事與族中親友相約一茗而<lb/>
别此之清風譚之有生氣咸曰非是翁不生是子足下<lb/>
<pb n="KR4e0229_WYG_002-60a"/>
資本金玉虚已下人又加以家庭烝又培養之自臻廣<lb/>
大髙明與古人為徒竟甫翁所謂大事者予日望之且<lb/>
以鞭末後著矣<lb/>
　　　賀蕭如城進士<lb/>
君家少師之所貽者何濃郁而深厚哉宜足下之挺然<lb/>
明時也足下有今日自青衿向闇夫弟數道之此不必<lb/>
為足下賀少師舊書在秘閣中可取而讀之吾郡數年<lb/>
藜閣不入豈有待耶幸勉之仕路危道學入微始不為<lb/>
<pb n="KR4e0229_WYG_002-60b"/>
危所侵謹固維檝親正人為切砥幸毋少置念不宣<lb/>
　　　答髙景逸大行<lb/>
人有一種真精神相感通處有終日相對眉面南北者<lb/>
有一面未交萬里几席者有日坐臯皮終日譚而人不<lb/>
入者有口不譚一字人折肝相信者門下冰心玉骨入<lb/>
微造室不肖神相感孚幾三十年如一日如連衽常恨<lb/>
無由一登堂請正得奉手教宛如面承乾坤許大譚道<lb/>
頗有然非入義理則入揣摩非落意想則墮神識不肖<lb/>
<pb n="KR4e0229_WYG_002-61a"/>
束髮志道轉折葢不知其幾近老而越知其難年來覺<lb/>
種種罪過自懴自悔自以為悟矣不知隔千山萬山自<lb/>
以為脩矣不知造千魔萬障建天地質鬼神考前聖俟<lb/>
百世處尚逺中夜起坐真有皇皇不欲生者恐迷浪而<lb/>
返如之何門下其無忘我老而時督教之羽便即附八<lb/>
行也<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>見門下初問道時掉入商量卜度叢中無足以<lb/>
助發門下髙明今想看破徹此迷雲矣涇兄已往東林<lb/>
主席惟門下是任萬古在前萬古在後幸無怖苦以忍<lb/>
<pb n="KR4e0229_WYG_002-61b"/>
耐心樹鐵脊梁作東南砥柱是望<lb/>
　　　答張雞山明府<lb/>
河山異域真心千古相照况生同時乎竊常思西地諸<lb/>
君子有一人挺然而起即千聖賴之以重光門下今其<lb/>
人矣紬繹來教是不暖暖姝姝學一先生之言自足者<lb/>
葢直欲見宗廟之美百官之富故無險不穿無家不參<lb/>
宋時諸儒濂溪明道象山慈湖尚已我明學有兩派河<lb/>
東醇儒也新㑹餘姚則直拈聖學之宗矣諸家語曰靜<lb/>
<pb n="KR4e0229_WYG_002-62a"/>
中養出端倪曰致良知總是止啼法夫道一而已矣惟<lb/>
一一此惟精精此辨必了性命之志徹聞見支離之障<lb/>
頽然穆然若不識一字人如是者久忽然日開月朗先<lb/>
聖言皆我心所已言者若何為良知若何為天理若何<lb/>
為端倪可不言而喻矣學非從粧㸃聲色可成者如食<lb/>
本以求飽如衣本以禦寒如講學原以完吾明命明命<lb/>
未徹縱模擬極工隔千山萬山不肖束髮有志今老矣<lb/>
念及全歸一著汗皇欲死然路頭曾經踏破故逺承教<lb/>
<pb n="KR4e0229_WYG_002-62b"/>
愛披肝奉復門下以為然否便中望教之肅肅如對<lb/>
　　　答劉君東孝廉<lb/>
承教知道况萬福并諗近來靜中學力精進見與區侍<lb/>
御書翁丈見地的確不但吾里魯多君子醖釀之功亦<lb/>
年深證騐之力所論陽明先生生知不但陽明是生知<lb/>
人人是生知無一人不生知翁丈試觀孩提愛戀父母<lb/>
果學而知乎亦生而知乎若生而不待學則人人是生<lb/>
知矣體到此處始是人皆可為堯舜所云無善無惡心<lb/>
<pb n="KR4e0229_WYG_002-63a"/>
之體是到家語未到家者語之宗廟之美百官之富鮮<lb/>
不驚駭旴江歸善如陸子之於慈湖豈容輕測翁丈謂<lb/>
然否大都學人只一味自參自悟既到家如人飲水冷<lb/>
煖自知不必先横是非異同之心在胸中此意畧存為<lb/>
毒最烈鄙見請教幸財之賢郎相處數日知其練達老<lb/>
成令孫玉立翁全福人殊可喜舟中捉筆八行殊不盡<lb/>
鄙忱倘未當翁丈嚼武夷君數碗一澆之一笑<lb/>
　　　柬于景素儀部<lb/>
<pb n="KR4e0229_WYG_002-63b"/>
常念今之學者欲學古之人如翁兄儀刑中外信服今<lb/>
人有餘師矣約情歸性權不離經此二語誠千古正論<lb/>
諸走而之他道者是自昧其性也弟看來聞道還要愚<lb/>
人愚人得即能守顔子黙識顔子之愚又曰參也竟以<lb/>
魯得之處今日時不自託于愚魯不可得也弟與翁兄<lb/>
並錮山林亦天以成吾兩人之志作大官轉眼空花山<lb/>
林原不負人也志山脚底不知走何處佳音未到不知<lb/>
委作何文字弟於翁兄何敢辭惟所命耳顧弟今下半<lb/>
<pb n="KR4e0229_WYG_002-64a"/>
年病瘧精神未復聞翁兄精神如六十嵗人羨之敬附<lb/>
教諸不盡<lb/>
　　　柬唐凝菴太常<lb/>
久不問翁起居中間有便非翁相知故不敢託年老大<lb/>
越喜前一班朋友得講嘉靖間先輩行事安得不翁是<lb/>
思哉憲時編是大著作幸早成之宋儒謂孔子傳顔子<lb/>
者另一道是寐語若然是真有隱乎爾此道如大海能<lb/>
飲一杯者能飲一盂者各充其量各得性之所近孟子<lb/>
<pb n="KR4e0229_WYG_002-64b"/>
秋殺亦是孟子性之所近明道伊川兩兄弟便自不同<lb/>
均不害為道惟乾元統天乃為全學保合太和乃為實<lb/>
功和不本于元則流于情元不發為和則流于寂顯微<lb/>
無間體用一原翁窺其全矣弟愚庸之資固守山中無<lb/>
可請政因來教敬布所欲言此生緣豈遂再無日乎心<lb/>
時時如對也月峰公為諸少年口角此老不竟其用可<lb/>
惜可惜近聞澹生公編吏部書祝其竭力闡此老無聽<lb/>
人言也翁謂若何<lb/>
<pb n="KR4e0229_WYG_002-65a"/>
　　　答馮少墟侍御<lb/>
同聲相應同氣相求不佞于門下應求非一日矣乃今<lb/>
春偶于張鄢陵得聞其槩今得親承手教神情㑹合針<lb/>
芥相投何幸何幸捧讀大集宛侍几席聆金玉之音而<lb/>
令人醉心起舞也門下一段沖襟恢恢不以既至自足<lb/>
不以成章病人猶于楮穎外悉之門下入無涯矣拙序<lb/>
聊當請事亦以志神交萬一此生如有晤時乎則道緣<lb/>
未了刳心有日此生如竟無晤期乎則數語訂盟亦永<lb/>
<pb n="KR4e0229_WYG_002-65b"/>
千秋惟門下大加斤斧無貽同志笑也不肖年已老大<lb/>
今秋初病瘧大半年精神未復門下年甚少俟河之清<lb/>
有日兩地悠悠所恃者真性流貫不作纎毫間隔即時<lb/>
時如見也拙刻頗有道長行人隻身難攜容得當呈上<lb/>
　　　答胡趨儆侍御<lb/>
常竊疑海以内播遷幾三百人豈無申隻手闢巨眼為<lb/>
吾道一吐氣者偶從李君所得讀碑詩四首予驚而起<lb/>
曰此開眼先覺也急欲通姓名左右而李君行迫遥望<lb/>
<pb n="KR4e0229_WYG_002-66a"/>
中州一星斗懸夜望斗極心亦與俱懸門下其有以自<lb/>
重矣自重者而後能重天下萬世今日舉動後日榜様<lb/>
越嚴越微吾道倚賴是祝是望不肖生平從生生死死<lb/>
千起萬折稍通一隙舉目寥寥難相告語懷我良朋何<lb/>
日覿面相看也承台函敬此復去秋七月病瘧至今皮<lb/>
骨僅存杜門謝客伐木有懷惟深心相照是禱<lb/>
　　　答楊晉菴都諫<lb/>
不聞問者又幾二十年懷我同心豈竟無緣一把手耶<lb/>
<pb n="KR4e0229_WYG_002-66b"/>
不然是于心吾雲浦二兄有緣而于翁兄竟相左也必<lb/>
不然矣中州之學雲浦可與語上而從大集中知自得<lb/>
之深匪膚儒所能窺從此直達天德日宏日邃作千古<lb/>
正宗望之望之弟生平從百折磨練而入匪從順境中<lb/>
來安得與老兄就正一榻是此生之幸也李君來承台<lb/>
教佳集敬附謝不盡言兩地脈脈弟此時因病瘧八月<lb/>
未能霍然難以細布惟台亮<lb/>
　　　答余鳴雷鳴盛<lb/>
<pb n="KR4e0229_WYG_002-67a"/>
别後二十年來教云髯如㦸不佞老可知也為之悵然<lb/>
書中有急急承家學之意具為足下喜以僕觀甫翁居<lb/>
官禾川垂澤甚逺秦中功最髙近管大察公而恕其所<lb/>
貽者良厚足下輩當盡人事以承天之眷佑不佞學無<lb/>
他長惟望世之學者從規矩準繩澹泊立定脚跟即學<lb/>
脈不同然已先立其大不然縱聰明才華此如無根之<lb/>
花立見其瘁人家處勢盛能澹泊家範嚴肅自守未有<lb/>
不長逺光大者也尊翁居官良苦制行亦苦惟僕知之<lb/>
<pb n="KR4e0229_WYG_002-67b"/>
足下輩居官時始知之僕病自去秋瘧起至今皮骨僅<lb/>
存杜門謝客偶逢盛從至謹口授以請教楮短情長惟<lb/>
心體力行之不宣<lb/>
　　　答李用行<lb/>
足下傳經中州尊母夫人教良是學問即淺近即神化<lb/>
舍近而慕髙逺舍家庭而離親遊俱非正理足下學有<lb/>
入而性又敏但願從規矩準繩萬不失一至道之凝以<lb/>
至德敦厚之謂凝藏密之謂今人不及古正少此一著<lb/>
<pb n="KR4e0229_WYG_002-68a"/>
足下勉之得暇過我彼此一切究之是所望也<lb/>
　　　答趙乾所吏部<lb/>
承教中多奮世激烈之語世間人品不齊贋而售者多<lb/>
亦天意也吾輩學惟法天則兼容併包無不在覆幬中<lb/>
足下如璞玉望味古人切磋琢磨之義已精益精巳密<lb/>
益密自能慮以下人不見世間過於斯道方能堅凝不<lb/>
肖語折肱而來不敢以虚語事足下葢所望者長且逺<lb/>
也萬勿以為狂言得覩尊容堂堂正正陽明用事宜其<lb/>
<pb n="KR4e0229_WYG_002-68b"/>
表表偉偉妄題數語不知有當髙明否<lb/>
　　　又<lb/>
正氣之伸有日望大著心胸寛以待人嚴以自待世間<lb/>
人不必著一惡心豈但作大官者假即得美諡亦假者<lb/>
衆世間事往往如此世界原無定準本心自有定向惟<lb/>
不昧本心即是為己之學一切世間升沈毁譽得失如<lb/>
浮靄往來太虚無加損也持此直布少墟先生既相信<lb/>
望細細商量日求所未至<lb/>
<pb n="KR4e0229_WYG_002-69a"/>
　　　答徐藎夫尚璽<lb/>
賤生荷隆愛愧無以當嗣無從申謝然心中時懷仰不<lb/>
置兹復勞逺存知門下留心大業家學重光甚為助喜<lb/>
不肖自去孟秋病瘧至今皮骨如削杜門謝客久疎筆<lb/>
硯念門下孜孜為道之意兼所選者精而核令後學易<lb/>
讀曉故病餘不辭執筆謹具稿請正幸斤削為望學問<lb/>
不論脈絡只要精神逼真精神真千條萬派同歸於海<lb/>
不然縱譚王説伯何用今人動輒議晦翁去晦翁精神<lb/>
<pb n="KR4e0229_WYG_002-69b"/>
何啻天淵門下之見卓矣敬謝教<lb/>
　　　柬吴𤣥水儀部<lb/>
往承教存嗣有入都門者即裁書奉復持書者至而門<lb/>
下已捧命出國門矣常怏怏無從請教記從一遊學者<lb/>
曾道此意想亦浮沈矣心相映照世間形跡不必論也<lb/>
舍親李文源兄歸始知門下移官白下舍攘搆紛華之<lb/>
境趨恬淡寂寞之鄉此天所以堅門下道緣即此越過<lb/>
學人多矣吾輩學無别證世皆進從退處安得世皆濃<lb/>
<pb n="KR4e0229_WYG_002-70a"/>
從澹處耐得此正學之受用真為致知格物望門下以<lb/>
身發揮之<lb/>
　　　答錢肇陽明府<lb/>
昔人云顔子没聖人之學亡愚見聖人之學千古千今<lb/>
人人本有未嘗亡也在人悟不何如曾子之學猶有可<lb/>
傳者故人得而祖述顔子四空懸崖無可倚靠故曰末<lb/>
由學者未能悟循循曾氏家法亦是遊于彀中晦翁格<lb/>
物一解雖有異同然精神建天地質鬼神有功後學甚<lb/>
<pb n="KR4e0229_WYG_002-70b"/>
大不得以其註解而少之愚見如此髙明裁之<lb/>
　　　答髙景逸大行<lb/>
正病危中得手札及㑹語三小幅時不能作字命穉奴<lb/>
曰此同心之言宜謹藏之近稍甦欲附請正報翁兄而<lb/>
穉奴從故簏中搜不可得始而怒既而思曰此天以啟<lb/>
吾兩人不在文字中卜度過日子記得札中有自誠明<lb/>
二句分疏語又謂從崔後渠集有所悟格物夫後渠非<lb/>
知學者翁兄取其言虚而可知誠明兩字要活看學開<lb/>
<pb n="KR4e0229_WYG_002-71a"/>
眼即誠即明即明即誠分疏不得初未嘗内顧胸中此<lb/>
時是誠此時是明若將先儒語言較長競短再無有了<lb/>
期又記得三札内錄出㑹語恐有不妥翁兄一段沖襟<lb/>
儼然聖胚學問先立其大横説豎説正説偏説逆説順<lb/>
説俱是又不在言下説是非目前可望拈出正宗與千<lb/>
聖相印正者惟翁兄實賴至道非至德不凝以其人足<lb/>
以勝之翁兄是已久而知不肖語語血誠也滿眼風波<lb/>
正藉之為切磋砥礪之資請看風急天寒夜誰是江門<lb/>
<pb n="KR4e0229_WYG_002-71b"/>
定脚人白頭髙帽頂青天是其時矣直布知心寒暄不<lb/>
瀆<lb/>
　　　答錢梅谷侍御<lb/>
讀黽記稔老先生學問淵宏與世儒大不同語語提唱<lb/>
曰仁曰生生則其造詣可知此之謂效天法地之學從<lb/>
此路殊可以參天兩地方謂之聖胚不肖老矣學之未<lb/>
能故于同志不憚饒舌知臺下與太虚同度也<lb/>
　　　答汪登原中丞<lb/>
<pb n="KR4e0229_WYG_002-72a"/>
久不得臺教意者弟無足以受教耶常念之如在目前<lb/>
承翰示喜不可言弟即當趨教老年兄弟聚首此宇宙<lb/>
間快心事顧鄙情具復㑹衆札中夫以名德元老如翁<lb/>
兄篤實光輝一彈指羣山助響諸君豈日對岱宗而不<lb/>
知乎弟竊以為嗣㑹即以貴郡諸士縉為盟主即有餘<lb/>
師毅然行之自貴邑始燈頭有火起抱薪叩鄰家門求<lb/>
殘燼語云早知燈是火飯熟已多時願翁兄力任之敬<lb/>
此謝臺翰之辱諸不具<lb/>
<pb n="KR4e0229_WYG_002-72b"/>
　　　答新安㑹中諸友<lb/>
道鄉佳盟下招腐儒誼當竭蹶以趨遂夙慕真心顧歸<lb/>
耕二十餘年杜門一壑遂成孤性而去嵗一病元神未<lb/>
復坐失良晤豈不佞道緣之慳乎雖然以不佞未來乎<lb/>
思諸君子濟濟鏘鏘聚㑹一堂金石迭奏不佞神未嘗<lb/>
不往也常謂有一方區宇必有一方勝槩有一方勝槩<lb/>
必有一代元夫竊覩鄉有元夫傑儒而日溺于見聞者<lb/>
非忌則怠輒不知景而效之是猶家有夜光而羨人之<lb/>
<pb n="KR4e0229_WYG_002-73a"/>
抱一珠一璣以為竒也夫貴郡之黄山白岳代有名儒<lb/>
即近代諸老以予所款交或秉斧鉞或司諫諍或持憲<lb/>
紀或理民社皆烈烈大儒名賢芳猷此必有根器潛修<lb/>
未易語人者世不之深求而别有所索是道在邇而求<lb/>
諸逺也是家黄山白岳下不知其奥而别宗孤峰半岫<lb/>
以為雄也諸君子一降心揖志舉目有餘範矣諸君子<lb/>
生長紫陽里意謂紫陽學似今日稍晦不知晦翁精神<lb/>
建天地質鬼神考三王俟百世誰能淆之彼之持説稍<lb/>
<pb n="KR4e0229_WYG_002-73b"/>
異者正所以翼晦翁未墜之緒而光大之皆紫陽血脉<lb/>
異同不足計也又以二家學並馳域中乎不知道一而<lb/>
已晦翁云新安無朱元晦青田無陸子靜以二家並馳<lb/>
者是二之也通此則紛紛藉藉不足較矣惟思天之與<lb/>
我者自成自道為仁由己當仁不讓千古以前千古以<lb/>
後誰能禦之語云縱不識一字終是還我堂堂大人願<lb/>
與諸君子交勉之不佞近又理㑹晦翁釋至善云事理<lb/>
當然之極無一毫人欲之私此語直接唐虞精一真傳<lb/>
<pb n="KR4e0229_WYG_002-74a"/>
若以些小見地理欲交襍去至善天淵即起陳王二先<lb/>
生言亦卒不能越此敢以此畢請正之私莫往莫來悠<lb/>
悠我思惠而好我示我周行元某九頓日望之矣<lb/>
　　　答馮少墟侍御<lb/>
拙作聊定千古之盟而翁丈沖襟與進皇皇恐恐弟自<lb/>
先秋感瘧至今春大劇幾與天遊幸稍愈杜門謝事始<lb/>
知了死生一路此路一提不知事者硬以為佛氏之學<lb/>
不知易曰原始返終故知死生之説吾夫子先道之矣<lb/>
<pb n="KR4e0229_WYG_002-74b"/>
不然未有不流入見聞覺知生滅路去也開示後學少<lb/>
不得與之拄杖若吾輩年俱老大歸根復命是脚根下<lb/>
事謹以請政同心千古兄弟惜道路逺無由數請教明<lb/>
月在天有懷如結<lb/>
　　　答肇陽明府<lb/>
先是曾有近刻三冊托太和王父母呈上得來教似尚<lb/>
未到門下學日新月盛吾道之福來教引諸先儒具仞<lb/>
逺心但吾輩老年脚跟下事要明白一切名號俱是色<lb/>
<pb n="KR4e0229_WYG_002-75a"/>
相倘自己本命元辰受用不來即千萬世名我輩以大<lb/>
聖大賢皆是虚假的然闇然處正在於此願與門下共<lb/>
竟之太史歸來共竟大事父子師友天倫真樂他日出<lb/>
而任天下之重始知家學淵源良為同心慰不肖先秋<lb/>
病瘧至今春劇幾與天遊近杜門謝客日有鞭策不敢<lb/>
放過辱門下愛敬以謝<lb/>
　　　答錢機山太史<lb/>
聞門下以大老先生初度請歸門下以為尋常事而觀<lb/>
<pb n="KR4e0229_WYG_002-75b"/>
者羨庭闈樂事仁孝完福儒紳中僅見者昔孟氏所稱<lb/>
三樂人輒漫讀過不知所樂何事不愧不怍實有用心<lb/>
處倘非如尊公及門下夙常根究則世之父母存而育<lb/>
英才者豈少哉竊常思文貞先生一生入細微處真不<lb/>
可及故臨事種種有致門下乘時一尋先輩遺軌此分<lb/>
内事不必遜也幹大事肩大任未有不自窮廬始不肖<lb/>
老矣與世何求念同心之求故敢請政一切世間語不<lb/>
敢瀆望努力明德以光家學不宣<lb/>
<pb n="KR4e0229_WYG_002-76a"/>
　　　答蕭畏之孝廉<lb/>
足下枉教知神情凝定得來教又知於學脈尋究僕晩<lb/>
年得此良友喜幸何其諸老云云如藥方隨人用用得<lb/>
一方著久久自能開悟悟開如人飲水本地風光受享<lb/>
無疑不待人告語矣總只在發念真真一生結果無量<lb/>
足下勉之<lb/>
　　　答劉石閭中丞<lb/>
翁德學日新浙人誦清淨寧一之妙不容口今始知篤<lb/>
<pb n="KR4e0229_WYG_002-76b"/>
恭不顯之説聖賢切實語不欺我也弟年來覺惟有聞<lb/>
道一路再無别事愈收斂愈真切愈真切愈進步一切<lb/>
聲色俱屬幻泡弟嘗私念云㕑前火杖能得幾時不自<lb/>
猛省真為枉生惟翁無棄我督之成是祝山林朝市相<lb/>
對此心纎毫不二耳敬謝不宣<lb/>
　<lb/>
　<lb/>
　願學集卷二<lb/>
</p>
<p>
</p>
  </div>
<div>
<head>願學集卷三</head> <lb/>
    <p>
<pb n="KR4e0229_WYG_003-1a"/>
欽定四庫全書<lb/>
　願學集卷三<lb/>
　　　　　　　　　　　　眀　鄒元標　撰<lb/>
　　書<lb/>
　　　荅萬思黙光祿<lb/>
文潔長逝心益孤矣翹首豫章門望翁何啻太華之昂<lb/>
霄心不歸依實同浪子不肖浪子耶顧自歸鄉來西江<lb/>
使稀即有使村使不知問台宅是以疎違翁猶記存末<lb/>
<pb n="KR4e0229_WYG_003-1b"/>
學具感厚徳竊嘗言吾輩在天壤間一段真精神照映<lb/>
精神逼真千萬年不言而喻不然即終日相對二之也<lb/>
翁沉毅清邃精神在吾几席未嘗疎矣歸家十年家園<lb/>
外不敢窺左足聞翁秋到桐江幸先期我當拏舟走侍<lb/>
　　　荅錢肇陽孝亷<lb/>
春來百卉敷榮伏首田間不勝求友之想忽拜琅函美<lb/>
人之心先我同然昔人云千百世之上有聖人此心同<lb/>
此理同元標于今益信矣至讀證義首掲時習章至人<lb/>
<pb n="KR4e0229_WYG_003-2a"/>
知有意之習不知無意之習與不肖所説格致誠正之<lb/>
義相印證一時亟盡上論同處儘多門下見地已到佳<lb/>
處從此日積月累融而化之吾不知其止也門下勉之<lb/>
榮名有盡此理無窮吾置身無窮中視世之浮名一吷耳<lb/>
不肖衰颯半生髪白且老聞門下之風亦從此不敢自<lb/>
退墮<lb/>
　　　荅孫月峯總督<lb/>
朱金翁書道翁語云為相在結主心又在不失天下之<lb/>
<pb n="KR4e0229_WYG_003-2b"/>
望疑不失天下之望必不能結主心結主心又安能副<lb/>
天下之望不肖則謂此二者原不相妨此一段精神在<lb/>
茅廬中果是不失天下之望精神即結主心人不疑我<lb/>
翁謂若何翁語黙動静成象成爻猶歉然謂舉足有錯<lb/>
具仞沖度翁信聖人舉足有錯乎只宜信聖人不從錯<lb/>
處追咎從無錯源頭處理㑹此一著不錯則無之非是<lb/>
此一著錯即舉足皆是亦錯矣是集義所生者一著不<lb/>
錯之謂也義襲而取者舉足不錯之謂也慈湖是貴鄉<lb/>
<pb n="KR4e0229_WYG_003-3a"/>
具隻眼的漢子盖渠每夜披衣静坐忽然露出此一著<lb/>
精彩故有言即峻譬之即泰山絶頂者見日出只言日<lb/>
出光景再不顧世間有從山内盤旋未信世間未登絶<lb/>
頂者此濓溪誠通誠復之説為其落階級一掃無疑也<lb/>
學問大有大益小有小益生有生益死有死益不盡在<lb/>
事業上見若盡在事業上見則孔孟何嘗事業只䕶持<lb/>
堯舜禹湯文武家法俟來學足矣翁謂宋義利之辨甚<lb/>
眀故今天下雖有逆民卒無附和今之諸儒暖暖姝姝<lb/>
<pb n="KR4e0229_WYG_003-3b"/>
只是守此義利之辨待來學足矣義利之辨甚細微非<lb/>
如世儒所謂義利者必欲求事業軒轟即為出位即為<lb/>
妄想即為多事即當大任而未必有所樹立亦無損于<lb/>
此學盖此學屬性地邉事而功業則屬才情近日敝里<lb/>
王塘老云陽眀先生長于兵事亦屬才帶來即無功業<lb/>
可見亦無害翁宇宙間氣當代先覺元標謹剖愚衷請<lb/>
正翁不以為然再批教元標又當求進也<lb/>
　　　荅陸海門眀府<lb/>
<pb n="KR4e0229_WYG_003-4a"/>
得手教知吾弟服官畿輔少年入仕而又為人師非老<lb/>
成端重不能取信于人願吾弟一切從規矩凖繩中立<lb/>
脚不但居官為人亦當如此僕看來近世學問敦厚崇<lb/>
禮一步决少不得古人説知崇即説禮卑髙眀英爽多<lb/>
易脱畧禮法之場總之無大人之志大人以萬世為度<lb/>
敢薄待其身乎吾弟細心勉之他日涉世久知僕言有<lb/>
味也<lb/>
　　　荅陸鍾陽孝亷<lb/>
<pb n="KR4e0229_WYG_003-4b"/>
吾弟青年英英宜以古人為必可學願取胸中所最喜<lb/>
者上嘉下樂若只從今世人眼目過日雖容易過亦可<lb/>
謂負天之與我矣世間科名不少究竟與草木同朽吾<lb/>
弟開此眼目舉足再無了期貴地孫淮海李同野當時<lb/>
在人爭易之今為貴州人品吾弟輩有一人向此路行<lb/>
吾志遂矣自愛自立<lb/>
　　　柬文時甫眀府<lb/>
足下學見大意切須珍重盖畧見頭面恐遂流于放蕩<lb/>
<pb n="KR4e0229_WYG_003-5a"/>
還當終日乾乾白沙云終日乾乾只是收拾此而已僕<lb/>
徃庚寅年畧有所入既入都眼空脚濶幸再謫金陵與<lb/>
鄧先生相處始逐漸入于細微今覺猶未細㣲在古人<lb/>
説智崇禮卑煞有味願與足下終身共勉之<lb/>
　　　荅粤中友<lb/>
復所兄置之文苑不如兩置之以俟後來論定弟與此<lb/>
兄跡甚疎然庚寅一處于都下數日兩晤于文江知此<lb/>
兄真正不落世儒窠穴非世間眼孔所能窺也來教謂<lb/>
<pb n="KR4e0229_WYG_003-5b"/>
其宗佛老後孔孟此世間學者祖述常談象山抱此寃<lb/>
于宋白沙陽眀抱此寃于明世之學者一稍知向上便<lb/>
自以為佛老不知諸老即于佛亦苦向上鑚研故能知<lb/>
儒未知佛必不能知儒如今人未知佛之道何若一聞<lb/>
佛名便自硬排强非譬如有司聽訟只聽一邉説判斷<lb/>
恐未足服其心也來教又謂復兄寛縱此兄寛縱誠有<lb/>
之然寛縱彼意有在盖心不見世間過不墮分别想不<lb/>
落揀擇障以無削吾道元氣非如世儒兢兢尺寸從名<lb/>
<pb n="KR4e0229_WYG_003-6a"/>
根起念以結果一生之謂也即寛縱亦正其仁處君子<lb/>
過于愛過于厚觀過知仁夫子嘗有言矣又謂其受門<lb/>
生之累夫夫子不聞以聚斂之冉求短喪之宰我貶聖<lb/>
奈何門生能累我復兄門生千百人中有一人眼目眀<lb/>
延此緒不冺即為千百人受累所甘心也世間與人為<lb/>
善者少忌善者多眀善之脉絡者少不眀乎善者多復<lb/>
兄生平文事任情不攻則置之文苑生平竭蹷于道有<lb/>
聞則嚴為責備吾兄嶺南一丈夫名儒與不肖相處三<lb/>
<pb n="KR4e0229_WYG_003-6b"/>
十年知心老友猶相信此語不過更誰復有信者弟老<lb/>
婆心切故敢縷縷夫此道此學平平鋪鋪無大奇特越<lb/>
精修越渾成越不入世人眼惟吾兄信之不盡心期尚<lb/>
俟再請<lb/>
　　　柬許敬菴司馬<lb/>
間嘗聞四方友人論翁與楊少宰學不同大不相能然<lb/>
耶否耶學術不同父不能得之子師不能得之弟有學<lb/>
而得性之所近者我之所見安能必其質之千聖不惑<lb/>
<pb n="KR4e0229_WYG_003-7a"/>
耶人之所見亦安能必其無一是耶故世之論學惡異<lb/>
黨同者皆起于有我我心未除惡乎巳之是人之非耶<lb/>
此不肖愚忱翁以為然否貴里有周海門者不肖心友<lb/>
也相劘留都覿體寒舍不肖兩人似無異同見所謂九<lb/>
諦二公良工苦心矣此君貴里一隻眼人翁幸廓然其<lb/>
之昔人云新安亦無朱元晦青田亦無陸子静今浙中<lb/>
寧有許與周乎吾儕今日學術流弊為整頓法門則拈<lb/>
皮帶骨無之不可若欲躋聖域開一脈以俟千聖則神<lb/>
<pb n="KR4e0229_WYG_003-7b"/>
髓處有人理㑹者可輕置之乎謹此奉候并請正偽翁<lb/>
不拒不肖種種欲請正望翁教之<lb/>
　　　荅錢肇陽孝亷<lb/>
此道四通六闢非諸家所能盡譬之射有中于上有中<lb/>
于下有中于左右人聞其箭聲在的皆以為中然中紅<lb/>
心者自别不上不下不左不右始為妙技聖賢懸的示<lb/>
人豈一弓所能盡苟于此心未信吾直求自信信心所<lb/>
以信功令也天命之謂性命猶令也維皇降衷厥有常<lb/>
<pb n="KR4e0229_WYG_003-8a"/>
性不自尊從是為背功令今人所謂尊功令者盲引羣<lb/>
盲相率入火坑舉頭天外望者始知惟自性是尊即性<lb/>
即功令矣門下謂何門下著述既富却宜空諸所有陶<lb/>
朱能手致數萬金亦能散數萬金是真漢子門下俯鑒<lb/>
愚言<lb/>
　　　簡唐凝菴太僕<lb/>
近世譚學以為世間一美事置身其中不肖常云人有<lb/>
真精神不可掩吾輩惟求所謂真精神者即與古人相<lb/>
<pb n="KR4e0229_WYG_003-8b"/>
揖讓矣門下謂何<lb/>
　　　荅孫竢居比部<lb/>
吾輩在山中老態浸浸且至惟相期尋不與世凋殘者<lb/>
共相勉勵斯可進可退不以世間行為重輕不肖心灰<lb/>
體憊足下行且一日千里願有以振我<lb/>
　　　荅雒少隱廷評<lb/>
門下資本淳龎志追先達年來𤣥探邃詣知月異而嵗<lb/>
不同無由縮地一聆𤣥提奈何奈何先正云東西南北<lb/>
<pb n="KR4e0229_WYG_003-9a"/>
此心此理無弗同者能時時不起纎毫意念即異域比<lb/>
隣然不起處煞難非學見大意未易臻此願門下深心<lb/>
究竟道一而已無二法門也不佞學未得力目長足短<lb/>
系心同志不憚饒舌<lb/>
　　　柬馮可大僉憲詔獄<lb/>
日望足下早膺特恩竟不果帝恩有在但恐臣子辜負<lb/>
耳願足下以日為年時時惜寸隂斯為不負福堂光景<lb/>
頃編楊斛山劉晴川周都峯三先生集知三先生當時<lb/>
<pb n="KR4e0229_WYG_003-9b"/>
在獄中切劘可㡬古人今相處有如昔人風味否學問<lb/>
要著身受用意興承當終有消煞惟實見性者自不容<lb/>
己自無消歇若不知學人便自以為足望足下百尺竿<lb/>
頭更進步也<lb/>
　　　荅喻養初司理<lb/>
簿書即道惟在信得深厭與不厭總任之有心除厭又<lb/>
增一厭厭厭相尋再無了期知學者忙裏偷閒厭處即<lb/>
休臺下徹此無之非佳境矣<lb/>
<pb n="KR4e0229_WYG_003-10a"/>
　　　荅錢肇陽孝亷<lb/>
貴鄉諸君髙者沉酣文史及煙雲諸藝足下獨究儒先<lb/>
所用心處真可謂有志丈夫先儒謂千百年幾人有志<lb/>
志是志箇甚既不著跡亦不落空近世儒者髙眀悟入<lb/>
根宗于倫常鄉黨中多所脫畧不知倫常鄉黨即性即<lb/>
命篤恭不顯慥慥篤實越學越入細越渾成不見與衆<lb/>
人崖異而相悦以化不言而信者浸浸如魚之入水此<lb/>
真有得僕學之未能足下勉之晦翁學豈容輕議僕看<lb/>
<pb n="KR4e0229_WYG_003-10b"/>
來是儒者大教主如人有本錢開南北貨店任君自取<lb/>
若執寸斑而輕議不肖心未敢未盡則可謂其不是則<lb/>
不可此老晩年有獨至處定論可按也惟紬繹愚言足<lb/>
下祀田一節學行于家惟将身挫在萬物之下則學行<lb/>
于鄉志超于萬物之表則學行于天下朂哉讀證義者<lb/>
人人拭目矣若不肖曲士目長足短何足云云<lb/>
　　　柬馮可大僉憲詔獄<lb/>
昔不肖過長沙一先軰敎之云日間宜以經濟為心庶<lb/>
<pb n="KR4e0229_WYG_003-11a"/>
不冷淡不肖告云如是是猶不能割斷意今而知其言<lb/>
之有味也悔當時錯過時光主上豈忍終舍足下純臣<lb/>
願留心世道庶不寂寞學問與經濟原非兩事留心學<lb/>
問即是經濟留心經濟即是學問看得是一非二始無<lb/>
礙同事諸君子勸之乘時修悟若以為好光景便是好<lb/>
光景境無好惡皆起于心心既安樂即是福堂三忠選<lb/>
可時玩也<lb/>
　　　柬朱玉槎司封<lb/>
<pb n="KR4e0229_WYG_003-11b"/>
出而為國掄材入而戯綵此儒者榮遇且門下温然玉<lb/>
潤即之也令人鄙吝心消不言飲人以和門下之謂矣<lb/>
吾輩學從闇然處證處同寅無得崖異近學成者成一<lb/>
我相故物不能入此不肖學而未能回首無及者門下<lb/>
天賦春姿黙與道合必無此弊矣何如<lb/>
　　　柬凃鏡宇中丞<lb/>
晉中一奉敎後無從起居林臯人又僻處深山無真信<lb/>
使荷門下念我再辱瑤華昔人謂年相若道相似故聲<lb/>
<pb n="KR4e0229_WYG_003-12a"/>
應氣求不佞于門下同志年而道則敢望仙踪盖步趨<lb/>
不遑矣匪䛕匪䛕修身為本之説近從見老集中始知<lb/>
此老根宗傳曾子一派學問一向得其書即散聖門宗<lb/>
派惟顔子卓爾地步難言不如曾子學問足繼徃開來<lb/>
宜門下服膺之不忘也<lb/>
　　　柬孫月峰總督<lb/>
翁書葢今年春初乃至年暮始到通問之難如是捧翁<lb/>
書受教良深以明徳純誠大老如翁猶自省有錯欲循<lb/>
<pb n="KR4e0229_WYG_003-12b"/>
循階級即此二語百代後學典型矧下根劣士敢嘵嘵<lb/>
自取罪戾惟有黙黙虚受耳盖嘗論學有宗門有教門<lb/>
易首乾坤乾天也宗也坤地也教也自誠明謂之性自<lb/>
然是誠眀的非由人力强勉凑合而來由强勉凑合而<lb/>
來終是斷續終是造作易復之諸爻不逺復祇曰無悔<lb/>
頻復曰厲惟休復曰吉休復者休心一處千休萬休之<lb/>
謂白沙云非全放下終難凑泊欲從冊子上理㑹欲從<lb/>
聞見上撐持欲從形跡上比擬欲從識神上照應終是<lb/>
<pb n="KR4e0229_WYG_003-13a"/>
一間未逹乾之諸爻曰羣龍無首如上天之載無聲無<lb/>
臭至矣盡矣昔清獻趙公聞雷鳴書柱礎曰兀坐虚堂<lb/>
空隱几心源不動湛如水一聲霹靂頂門開喚醒從前<lb/>
自家的歸休題髙齋曰腰佩黄金已退藏箇中消息也<lb/>
尋常世人欲識髙齋老止是柯村趙四郎尋常二字却<lb/>
當玩味翁今之清獻生平理㑹此一段功課必有説倘<lb/>
見者以此段為禪而抹殺之苦矣天下無二道天下無<lb/>
二學世間真正出類抜萃人一眼照徹乾坤肯以疑情<lb/>
<pb n="KR4e0229_WYG_003-13b"/>
自生阻隔子曰中人以上可以語上矧人品上之上者<lb/>
乎天民先覺匪翁誰望一覺萬覺即心即聖矣<lb/>
　　　柬鄒孚如光祿<lb/>
兄年來學問何似著述意宜輕盖世聰眀人宜于性命<lb/>
上討分曉無為隻眼者所瞞方不負此番出世愈肯入<lb/>
入一次知世間人知學者瞞我多少兄與漪園丈時相<lb/>
過否此兄世知學者兄細心叩之知弟望兄意真弟庚<lb/>
寅年有入處心粗盤桓至去冬又覺疑情稍斷然尚未<lb/>
<pb n="KR4e0229_WYG_003-14a"/>
在此時正㕘求之切敬以請教兄惟兄留意書中惟此<lb/>
切務<lb/>
　　　柬馮慕岡僉憲詔獄<lb/>
得書慰我懸仰春初聞解網之息既而旋沮風霜雨露<lb/>
無非恩也只當順受之義詳于易易困聖人繋之曰亨<lb/>
曰有言不信尚口乃窮曰致命遂志何以曰亨亨了心<lb/>
之謂心中無死生無是非無毁譽之謂也有言不信尚<lb/>
口乃窮只一味致命遂志命字有從性地初言者有以<lb/>
<pb n="KR4e0229_WYG_003-14b"/>
氣言者初學且從凝氣入則性地一齊俱到凝氣一分<lb/>
致命一分凝氣十分致命十分收斂精神真見世間小<lb/>
而我有與天地無對者在上之恩所賜者大矣萬苦千<lb/>
苦臣子本等不為足下解足下無錯過好時光也<lb/>
　　　荅劉雲嶠太史<lb/>
世間學問不眀策身王家欲托隱為髙此其心不忍乂<lb/>
有欲在家作學問者此皆看仕與處道理作兩様出也<lb/>
無損處也無加道理平平坦坦在外朋友多夾持衆身<lb/>
<pb n="KR4e0229_WYG_003-15a"/>
子躱閃不得精神退避不得只要自家火候真耳且南<lb/>
都與家鄉一水奉太君徃江魚竹笋足供菽水如轉大<lb/>
司成及少宗伯少宰俱在南中得便太君誠妙即不然<lb/>
内轉亦奉太君徃今古聖賢在世間各有模樣不能盡<lb/>
同鄧文潔精神不能勞吾輩所知晩年一出弟實從㬰<lb/>
倘渠晩年不一出門下謂當渠老夫人後彼無追悔平<lb/>
此處真心真道理更無回互處且門下骨氣精神力量<lb/>
學問皆能擔當世道萬無墮世儒窠臼<lb/>
<pb n="KR4e0229_WYG_003-15b"/>
　　　又<lb/>
鷺洲問荅為人所逼信口説出正欲露醜請教然從今<lb/>
又愧未到處甚多幸教之䝉山先生是篤實先輩修福<lb/>
地生人天者晩年謝客安間間亦有見處是邉眀邉暗<lb/>
輩無大開眼目劉述亭見地似過之陳思岡語未然豈<lb/>
以在北都為仇耶既轉官便去如此等形跡切不可有<lb/>
亦不必形之言門下久而知此言妥當世間人成人美<lb/>
忘形跡者少即文潔先生昔時亦非必要南都當時事<lb/>
<pb n="KR4e0229_WYG_003-16a"/>
體難言只合如此門下何所罣礙南北一也思之<lb/>
　　柬俞定所觀察<lb/>
得兄教猶有規矩以為規矩世間規矩豈人為得天自<lb/>
圎地自方聖賢去後聖賢來我輩惟自成自道可也無<lb/>
作葛藤想葛藤語安老真正骨立學者但其學素肯用<lb/>
功抛舍不下觀其序近溪先生語畧曰學把捉不定不<lb/>
知以何為把捉又曰學者未能從矩先學從心不知以<lb/>
何為矩從心即矩也此二見地正有商量處昔人謂得<lb/>
<pb n="KR4e0229_WYG_003-16b"/>
力處在此受蔽處亦在此兄閲而知之得暇出此書與<lb/>
安兄商量透此二闗始知弟老婆心切弟有一記一序<lb/>
十詩贈此兄行老婆舌頭乾矣兄取而閲之有見教處<lb/>
千萬見教<lb/>
　　　荅吳安節侍御<lb/>
拙稿本無足觀以臺下心交故只得獻醜臺下欲布之<lb/>
萬萬不可弟學未成章去冬所入視前語為敝帚其不<lb/>
可傳一弟年尚未一生浮名為祟患不闇不患不章患<lb/>
<pb n="KR4e0229_WYG_003-17a"/>
不幽不患不顯無實盗名鬼神所惡人理所厭其不可<lb/>
傳二弟生平欲學藏身以恕猶不免于忌者書傳必憎<lb/>
茲口其不可傳三昔先師廬山先生集欲刻潮州其友<lb/>
王未菴力爭之是時先師年六十五猶為友所争師敎<lb/>
當尊其不可傳四千古聖賢相傳只此心心未明書集<lb/>
何有弟于心尚未透雖有㣲眀亦多管窺天假數年更<lb/>
有進步望寛以俟弟進機何似其不可傳五弟屏跡山<lb/>
間與世無營無故而勞有司公祖刻書彼口雖不言心<lb/>
<pb n="KR4e0229_WYG_003-17b"/>
鄙弟為好名小人其不可傳六望臺下愛弟以徳弟知<lb/>
亷恥人也如必以弟為可敎待臺下持斧日或賢公孫<lb/>
及賢郎儀部兄大行日圗之未晚有此一册在徳門弟<lb/>
亦增榮耀弟有可觀者多在外集也嘔心奉告神眀鑒<lb/>
之<lb/>
　　　柬顧涇陽光祿<lb/>
海内同心真修如兄不得促膝時時商量我懐如何兄<lb/>
學卓然成章要須徹地㑹見吾人精神與天地同體萬<lb/>
<pb n="KR4e0229_WYG_003-18a"/>
物同情纎毫無與愚夫愚婦異者方為真為巳方能闇<lb/>
然稍加矜飾色相荘嚴即落世儒巢穴兄謂何如弟今<lb/>
無别念但得諸兄弟聚首一畨便成好世界<lb/>
　　　柬馮慕岡僉憲詔獄<lb/>
客冬滿眼風波故持書者望國門却步此亦天理人情<lb/>
之至未敢歸咎他人也足下經濟書成此書從苦中過<lb/>
與耳食者不同容圗請教今人喫飯求飽穿衣禦寒學<lb/>
道緣何事為有甚于飢飽者在無終食之間違仁衣食<lb/>
<pb n="KR4e0229_WYG_003-18b"/>
不知道則其違禽獸不逺古人學道覺自己身上受用<lb/>
得力足下今日在死生患難中非平素志學何由得此<lb/>
但今從此得萬古不變的灑然氷釋起古人諸名賢相<lb/>
對不疑不惑始為真學得力足下勉之恐虚過此好光<lb/>
景也<lb/>
　　　荅劉宿之<lb/>
久别荷來敎甚喜首不得于心總之未知心體若知心<lb/>
體平旦與嚮晦一戒懼即不睹不聞不睹不聞即戒懼<lb/>
<pb n="KR4e0229_WYG_003-19a"/>
把持與不把持不必言矣後二不得于心愚意屬妄想<lb/>
説得眀白是周公孔子事與身子何干只脈脈㕘求何<lb/>
者是我本心心體父母未生前何似叅得謹精神向裏<lb/>
有日天光發更不向古人蹤跡處比擬跡不同其致一<lb/>
也敬復持此為後騐<lb/>
　　　柬孟連珠通政<lb/>
南都一别遂成陳迹翁𤣥修何似曾有仙仙逰者至乎<lb/>
弟亦曾細叅此終未遇其人學有修有為俱屬幻跡惟<lb/>
<pb n="KR4e0229_WYG_003-19b"/>
天之所與我者無修而無不修無為而無不為弟願學<lb/>
之未能也翁丈以為何如弟自歸林臯多難灰心母妻<lb/>
舍我長逝寄家萬山中孑然與世相忘翹首五雲念我<lb/>
心知在黄石山中與羲皇逰不能不動伐木之想敬因<lb/>
敝同年劉斗墟入賀敬裁短箋用鳴别悰書不既心<lb/>
　　　柬王洪陽中丞<lb/>
山中無别念每念及翁丈數千里如見良朋悠邈切磋<lb/>
鮮儔獨處山中竟成孤徃安得不知己是思也翁丈近<lb/>
<pb n="KR4e0229_WYG_003-20a"/>
作何功課儒者學若執一家以為家當東向望不見西<lb/>
牆南向望不見北方須是六通四闢旁通曲暢各路俱<lb/>
走一遍而後能折衷不然如人果腹即有天厨玉饌彼<lb/>
有所不受翁丈謂何再上小刻四册伏乞嚴批弟得聞<lb/>
所未聞也<lb/>
　　　柬凃鏡原廷尉<lb/>
聞丈拜廷尉為吾道喜丈有味于平之義久矣今進而<lb/>
為天下平衡平而輕重取法總之無意今天下所以不<lb/>
<pb n="KR4e0229_WYG_003-20b"/>
平者人各懐其意見以自封彼求多于此此求多于彼<lb/>
求之不得則兩相勝不相下而惟學人為尤甚彼曰吾<lb/>
學然此曰彼學不然不知道有同耶異耶一而已矣宋<lb/>
儒云青田無陸子靜新安無朱元晦此語煞有致弟敢<lb/>
以四小册請敎山農心行畧具一斑丈幸無人我相為<lb/>
批駁幸甚<lb/>
　　　荅李夢霖<lb/>
來敎以看庸言庸行與神化作兩件夫物有兩件即有<lb/>
<pb n="KR4e0229_WYG_003-21a"/>
先後庸言庸行即神化先儒云灑掃應對便是形而上<lb/>
者此語最精當去心上障翳合靈府光眀亦是兩截語<lb/>
肯信良知原不昧從他外物豈能攖又曰心性何形得<lb/>
有塵此先正真血脈語若不眀白未免墮落世儒窠臼<lb/>
知足下有志斯道一切擺脱陳見與眀眼者商之若日<lb/>
與鄉里學究㕘研再無有出頭日子真切<lb/>
　　　荅蕭崑陽比部<lb/>
祠堂建矣譜牒葺矣生平功勲榮華滋味嘗矣人生世<lb/>
<pb n="KR4e0229_WYG_003-21b"/>
間必有一大事茲能從無滋味中特地尋出自家寳藏<lb/>
來方名真正英雄翁丈直信此一段始知千聖萬賢路<lb/>
頭居嘗思崑老大江東精神射牛貫斗如之何臨老不<lb/>
作了事漢九頓致意常㕘如何了手自不容巳<lb/>
　　　荅但孟臯<lb/>
讀扇頭所書細語足仞真見閲外篇則又微有晦足下<lb/>
年方茂著述念宜且遲一味涵養沉蓄之極久之迫于<lb/>
不得已則機不可遏未晚也近來稱悟而以蕩踰繩矩<lb/>
<pb n="KR4e0229_WYG_003-22a"/>
者不少僕近嘗稱引吳康齋先生格物雖眀無補日用<lb/>
二語吾輩有悟須宜于日用事事中規中矩始算得數<lb/>
不然口譚説而已願吾弟共勉之夏邑君事此公書至<lb/>
當不敢負所托不肖廢棄林臯久所恃者無求硜硜之<lb/>
節若併此硜硜廢之所學何事年來惟有謹束再不敢<lb/>
放鬆也<lb/>
　　　柬王塘南太常<lb/>
宛陵王生時學陳光庭先生門人來禀學望翁指其迷<lb/>
<pb n="KR4e0229_WYG_003-22b"/>
教之不肖不覺老矣生平萬却數年苦心亦不敢錯過<lb/>
具拙見小刻中一向藏醜徒向無志人説法不肯有知<lb/>
人前斫頭今忽忽忘其我見一一請正翁翁幸一一批<lb/>
駁之不肖又當洗心以進求不負翁王生坐守而歸不<lb/>
肖渇中以俟<lb/>
　　　柬汪登源中丞<lb/>
兄誠完福更復何事惟有學問一事是兄一生要𦂳事<lb/>
此皇極之福未易承當兄巳闖宋儒門庭此外有聖人<lb/>
<pb n="KR4e0229_WYG_003-23a"/>
室奥在望兄一洗昔人窠臼掀天掲地真見本來面目<lb/>
始知鄒生為有情人也據前兄與周海門兄㑹時畧聞<lb/>
兄一二語則猶與舊時一様居安地步兄已到資深逢<lb/>
源地步兄自省何如生平心知舍兄無多兄愛弟不啻<lb/>
肉骨言之涕零無能報兄惟有此耳<lb/>
　　　荅徐石樓中丞<lb/>
臺下責愈重望愈衆願益毖飭小心翼翼如初仕文水<lb/>
時弟為至願一日二日有萬幾焉世儒以為人君不肖<lb/>
<pb n="KR4e0229_WYG_003-23b"/>
則謂不獨人君幾之言㣲也即一常人誰無萬幾而上<lb/>
之人至㣲而顯一不入細投之者衆願臺下歛之若虚<lb/>
若無取古名臣傳熟玩之即貴邑唐貞襄先輩其風度<lb/>
可思也貞襄開府所至肖像而尸祝之以其有恵澤利<lb/>
民故臺下之才之度何減貞襄先以是為祝賀更有進<lb/>
于是者則以俟他日弟蒿目俟之矣<lb/>
　　　柬王塘南太常<lb/>
不肖具拙見請正盖出一腔血誠翁不為塗抹豈以不<lb/>
<pb n="KR4e0229_WYG_003-24a"/>
肖無受教地耶亦或以成事不説不肖憚彈射耶不然<lb/>
矣翁來教云悟即事即理者恐成玩弄放蕩不肖則謂<lb/>
若玩弄放蕩人縱説即事即理事到手終是隔礙算不<lb/>
得數既悟即事即理未有不自困心衡慮百般磨練出<lb/>
來朱子云用力之久一旦豁然貫通之語不肖常深服<lb/>
其言以為極至未有無所用力從口嘴叅和而謂之用<lb/>
力者既以困苦而得必不以玩㺯放蕩而廢大兄創業<lb/>
之子千辛萬苦雖極富裕與庸衆同操作若世之玩㺯<lb/>
<pb n="KR4e0229_WYG_003-24b"/>
放蕩畢竟入手悟者未悟以為悟眼不眀者為其所蔽<lb/>
耳不肖一生從生死憂戚患難升沉憔悴百折中而來<lb/>
三十年前承先覺之訓服膺于心未得時不敢輕出一<lb/>
語稍見時不敢自以為是汲汲皇皇惟恐負天負師負<lb/>
先覺至自負早夜㕘求不為不潜數年始悟識神之<graphic n="KR0675" url="https://raw.githubusercontent.com/kanripo/KR-Gaiji/master/images/KR0675.png" mimeType="image/png"/>
事又越近年而有悟心性之㫖此昔面正于翁者翁來<lb/>
敎云父母未生前朝夕賴此一件不肖近于此句大有<lb/>
省發父母未生前此引人語實到家語肯安心時時是<lb/>
<pb n="KR4e0229_WYG_003-25a"/>
父母未生前越妄捜求越㕘證時時是父母既生後翁<lb/>
所謂一件者是有一物乎有一物即不中無一物即落<lb/>
空有一物無一物之間即是調停學問無調停法故曰<lb/>
大人者不失其赤子之心者也此語誣人奔走一生深<lb/>
入鬼窟猶自以為仙都天堂此學之極弊也不肖敬九<lb/>
頓以謝敎并以為受荆地嘗恨世法束人不得時侍翁<lb/>
左右得求砭剝故不覺饒舌<lb/>
　　　柬陸仰峰眀府<lb/>
<pb n="KR4e0229_WYG_003-25b"/>
得來敎知門下以學為政神情閒雅喜不可量李先生<lb/>
學自得不可知其開發提示處宛然曾氏家法即欲不<lb/>
信其可得乎夫今所可與人告語者惟此一段天何言<lb/>
哉四時行焉百物生焉此難下語能者從之吾輩勿論<lb/>
李論張論孔論曾惟日間當下體騐自己受用何若有<lb/>
不煩告語者看破此孰孔孰曾孰張孰李一笑無餘事<lb/>
矣看破煞難非實下功夫未易透透此更無葛藤語何<lb/>
如<lb/>
<pb n="KR4e0229_WYG_003-26a"/>
　　　柬李見羅中丞<lb/>
自陳繹曾歸無時不仰思翁然跡雖疎而心神嘗時時<lb/>
對越翁嘗與友語云李先生在七閩雖不必吐一字度<lb/>
一人而二十餘年囹圄及戍所規度即起宋儒與之較<lb/>
孰古孰今即此有餘師矣使人知學之不為患難楚更<lb/>
患難愈久而愈光者翁也不肖火候無當鑄人無術偷<lb/>
閒萬山中作懶漢無可就正翁者<lb/>
　　　荅文時甫眀府<lb/>
<pb n="KR4e0229_WYG_003-26b"/>
覩臨湘命竊恨西江不得借我慈父又恨僕早廢林臯<lb/>
且久仕路滿目新貴人無能為吾友道地恐眀珠不無<lb/>
按劒且将奈何既而思吾友骨氣學力有目者自能物<lb/>
色未必風塵中俱眯目人也願吾友以古道禔躬以世<lb/>
法待人褆躬貴嚴待人貴恕既恕示世間種種責備我<lb/>
者皆情所必至常見學道者遇上司及地方枘鑿不相<lb/>
入此皆起于學問未周彼此無益未可盡歸咎于人且<lb/>
近世學者先有一箇學問模様在身見世間人作惡意<lb/>
<pb n="KR4e0229_WYG_003-27a"/>
重已不能容人人亦不能容己古人盛徳容貌若愚一<lb/>
味闇然君子無衆寡無小大無敢慢愛親者不敢惡於<lb/>
人敬親者不敢慢于人不肖近為朝夕功課學問本體<lb/>
無可説只在親民上見若臨民處事上有渗漏説甚本<lb/>
體説甚功夫近世學不得力正坐此弊吾友其日間體<lb/>
此數語事上接下有多少不周貫處即此是學之切要<lb/>
也<lb/>
　　　柬余少源侍御<lb/>
<pb n="KR4e0229_WYG_003-27b"/>
不肖嘗意髙忽畧近讀一日二日有萬幾焉匹夫匹婦<lb/>
若勝予焉以為不獨人君凡為人者皆有萬幾能時時<lb/>
謹㡬人人切勝予之懼近世學者才髙意廣蕩而無制<lb/>
皆坐㡬之不慎願以此二語奉報門下一么麽小官覩<lb/>
之即勝予如是心才入細不肖無補世道只為心粗世<lb/>
故不覺言之有味又不肖昔承周山泉公敎謂人得意<lb/>
中能收斂是大福氣人望門下時時收斂無以得意中<lb/>
錯過好光景正好以作縣之心行繡衣事福氣大何如<lb/>
<pb n="KR4e0229_WYG_003-28a"/>
之敬此奉聞老婆心切耳<lb/>
　　　柬劉雲嶠司成<lb/>
門下學成行尊徳風廣被為父兄者恨不令子弟早依<lb/>
法席此豈可强致天之生物因才而篤父母愛其子不<lb/>
以愚不肖賢知異惟知一團春風和藹大以成大小以<lb/>
成小方為天地之仁弟近有味範圍天地之化曲成萬<lb/>
物不遺二語天地之化吾儕範圍之賢知者多流于過<lb/>
曲成之則罔有遺致曲之學自至誠以下即當從事然<lb/>
<pb n="KR4e0229_WYG_003-28b"/>
至誠在今日亦當致曲乃所以盡性也門下以為然否<lb/>
弟在山中十三年近深知道理無窮得少為多强迷為<lb/>
悟終不濟事如之何不負今生謹此請正<lb/>
　　　柬李見羅中丞<lb/>
先正云若要熟也須從這裏過今世儒亦云然利達者<lb/>
從一生順境中强排道理遮人眼目曰儒品如是足矣<lb/>
世亦從而儒之元標嘗以隻眼拂拭宇内無當觀者或<lb/>
以為狂為刻不知元標非狂也刻也千古大事豈脆骨<lb/>
<pb n="KR4e0229_WYG_003-29a"/>
柔顔人可承當翁徃談學劍江上從者如雲不肖未敢<lb/>
以為然未免落世間利達中儒品今翁廿年間又回首<lb/>
前劍江上何如語云非至徳至道不凝天地之于物風<lb/>
霜剝落而後萬物嚴凝儒者于道百苦備甞而後至徳<lb/>
以備翁千死千生萬死萬生熟矣凝矣昔伊川先生自<lb/>
涪州歸曰世學皆變獨楊謝二子長進今翁門楊謝為<lb/>
誰有變者有不變者愚竊謂非諸人之變諸人本相自<lb/>
在乃伊川未之涪陵眼不清耳附以賀翁亦以為盛朝<lb/>
<pb n="KR4e0229_WYG_003-29b"/>
天助吾黨賀始知昔之穽翁縶翁者皆嚴師也何時拏<lb/>
舟中道一為請正<lb/>
　　　荅周耿西中丞<lb/>
今人日從擾擾中迷惑有一人焉從冷淡處靜覷視世<lb/>
間人何啻鬭蟻儒門自少為之乎也者所迷惑既入仕<lb/>
髙者為立徳立言所迷惑稍知檢束者又為名相所迷<lb/>
惑功入細者為識神所迷惑有告之曰道有正宗有法<lb/>
眼輒曰此禪也此異端也或著書流布世尊以為正學<lb/>
<pb n="KR4e0229_WYG_003-30a"/>
有識者從而竊笑之儒門冷淡千古含寃翁直信海内<lb/>
只此一宗再無二宗更有何事雖然斯道無思無為其<lb/>
體也有思有為其用也思思此不思也為為此不為也<lb/>
翁今有思乎無思乎有為乎無為乎即思即無思即為<lb/>
即無為乎明知體本如是未能瞥然一下咎在何處不<lb/>
肖所以日夜盤桓者以此惟翁裁之來敎凈土之説近<lb/>
時從此甚衆夫談宗者撥淨土天下無不淨土之宗談<lb/>
淨土者撥宗天下無不宗之淨土真實無二在人自信<lb/>
<pb n="KR4e0229_WYG_003-30b"/>
吾儒安土敦仁之説與此大相類不肖嘗又語諸學佛<lb/>
者曰有相功徳智公止能撥梁武帝初學道者當以此<lb/>
為定脚一心心從濟人利物起念則道根穩固翁幸以<lb/>
此度世秘藏難入人口也謹布直心攄謝逺存赤心如<lb/>
對不盡歸依<lb/>
　　　荅趙儕鶴銓部<lb/>
得手敎及佳稿弟喜不置嘗恠世間聰眀男子信學不<lb/>
過知信學而又從門面荘嚴丈直從源頭理㑹此豈尋<lb/>
<pb n="KR4e0229_WYG_003-31a"/>
常小儒所列憶壬辰弟冩數詩正于丈丈即復書有許<lb/>
弟詩無修原自有修來語弟亦以丈漫言不謂真有所<lb/>
入天挺真儒豈偶然哉世之知丈信丈者未知皮毛之<lb/>
百一耳願為萬古自立自愛丈文甚卓絶近來作者逺<lb/>
拜下風與世間作者自别受敎良深弟賦性極愚庸生<lb/>
平於此道不敢退墮容竭蹷請敎人不可無年越老一<lb/>
年越進一年多少曲折多少閫奥與丈為千古之交從<lb/>
今日心心相對也<lb/>
<pb n="KR4e0229_WYG_003-31b"/>
　　　荅陸開仲司理<lb/>
居常思門下䖍州一行去百年不可拔之弊垂億萬年<lb/>
無疆之澤神天同證賦役一書澤及全省無不行之理<lb/>
未嘗無同心之人諸瑣瑣呶呶總不能齊此彀津中不<lb/>
足計也得披傳翼真從本地風光㕘來即謂斯道正脉<lb/>
亦可讀數篇巳自印心容再細詳領新得世間有大道<lb/>
有大學匪異人任仲翁曾留心此門下復世其學世不<lb/>
易得望攝心一味歸根此道此學世間諸聲色俱有銷<lb/>
<pb n="KR4e0229_WYG_003-32a"/>
歇惟從不可磨滅者實下承當此真正本分事知心愛<lb/>
不憚直布<lb/>
　　　荅錢肇陽眀府<lb/>
久未奉敎殊仰得承證義合編畧披一二真是良工苦<lb/>
心陽眀先生之學及晦翁之學從此合并門下有功斯<lb/>
道甚大門下半生矻矻殫精斯道力已竭矣末由地步<lb/>
門下謂有事耶無事耶先正云大段著力不得白沙先<lb/>
生云去耳目支離之習全虚圎不測之神煞當理㑹支<lb/>
<pb n="KR4e0229_WYG_003-32b"/>
離説得極細渣滓未化亦是支離人生天地間只是一<lb/>
副真骨頭真精神傑特三才世間有形有象盡屬作為<lb/>
夫道與學一有名相猶隔千山萬山老年人慥慥皜皜<lb/>
更復何事願與門下揮魯陽之戈為望不肖心無世外<lb/>
想門下來敎領悉<lb/>
　　　柬孫月峯司馬<lb/>
近世學者動輒辨駁性命而愈譚愈支離多增色相辨<lb/>
駁者聞翁此語亦當心服子貢雖云不可得而聞正子<lb/>
<pb n="KR4e0229_WYG_003-33a"/>
貢入室處離文章無性命離聞無不聞此子貢巧語非<lb/>
聞惡知不可得而聞但子貢一語當今人千萬語現前<lb/>
實用工夫真性命也灑掃應對即形而上搬柴運火無<lb/>
非真如舍素位更何有性命故曰君子思不出其位晦<lb/>
翁即物而窮其理甚精細粗言之每事而窮其理深言<lb/>
之人墮地來一靈物也窮其何來歸何處何以不虚生<lb/>
不虚死何以謂朝聞夕死必如是始不負晦翁此窮理<lb/>
第一步不然即每事盡善理是理事是事合并不來翁<lb/>
<pb n="KR4e0229_WYG_003-33b"/>
以為然否<lb/>
　　　荅郭青螺司馬<lb/>
承示的闇之教足仞翁學虚而嚴啻不知翁所謂闇者<lb/>
何指豈退然穆然一無事事而為闇然乎不肖自冒浮<lb/>
名常體究于此矣吾輩心如海涵春育生生不已此真<lb/>
闇也若外托静黙中涵殺機迹闇而實的也翁入仕四<lb/>
十年來所至不為不欲曾處置人窮極之地乎曾隂害<lb/>
一物乎曾果以私意殺一人乎今雖以功學懸的天下<lb/>
<pb n="KR4e0229_WYG_003-34a"/>
正翁篤實輝光處弟嘗謂無意無我心常生生即的而<lb/>
真闇陽嘘隂吸閃爍萬状即闇而實的陽眀先生宸濠<lb/>
之謗此自少不得文章家不頓挫則光燄不長可以類<lb/>
此李見羅公今日事世眼以為祻造物或以為福啻此<lb/>
老學執我相耳不肖老矣其章其亡虚舟視之願與翁<lb/>
暮年所交淬砥一段與人為善真心一有不然當呼天<lb/>
誓曰天成我如是不含𢎞光大是為負天此則不肖愚<lb/>
見惟翁裁之<lb/>
<pb n="KR4e0229_WYG_003-34b"/>
　　　荅諸景陽儀部<lb/>
門下學識其大猶孜孜汲汲反求諸儒先實功未能而<lb/>
欲勉至君子之域即此一念其造聖域何難夫聖人君<lb/>
子諸儒皆隨人品題自古至人各留一影落人間夷之<lb/>
清不能如惠之和惠之和不能如尹之任較彼度此徒<lb/>
勞卜度惟於自己真性命討得消息不被古人瞞過方<lb/>
為實受用門下以為何如弟老而髪白目長足短懐我<lb/>
同心旦夕為勞聚首談心此生不知有緣否精白此心<lb/>
<pb n="KR4e0229_WYG_003-35a"/>
願交勉之<lb/>
　　　荅友<lb/>
元標資本庸愚少日有志今忽髪白且老惟覺吾輩學<lb/>
問真切視愚夫愚婦皆吾同體一有壓倒人之心實滔<lb/>
彌天之惡彼敎家以一夫未度不成正覺仁者巳欲立<lb/>
而立人巳欲達而達人學必學此敎必教此如是期畢<lb/>
吾生焉聖人君子名色亦自後人品題夫子在周末亦<lb/>
自安人道本分未嘗以聖自命若當時知為聖豈止三<lb/>
<pb n="KR4e0229_WYG_003-35b"/>
千之徒故學以聖人自命者皆狂妄也性海無窮惟以<lb/>
無窮心當之若執定君子聖人品級未免落階梯門下<lb/>
大力量褰裳而涉何之不可敢直心為萬里之助<lb/>
　　　柬朱相公座師<lb/>
曾肅書托閩中丞使候台福未乆即聞師臺端揆之報<lb/>
此天所以相社稷也語云登髙招臂其望益逺順風而<lb/>
呼其聞必速師登髙而招順風而呼矣雖然今日事體<lb/>
招而未必師聼呼而未必師應九重邃宻師且奈之何<lb/>
<pb n="KR4e0229_WYG_003-36a"/>
哉門生所恃者以師生平之德與福徵之嘗窺凡人有<lb/>
隱行者天必隂祚之以相其成師醇德慈心必沐天監<lb/>
無疑而數十年間相臣之福有如師者否則回天轉日<lb/>
豁然使世道一解頤者寔在師矣夫志道者但辦肯心<lb/>
天必不負師肯心生平一轍不忍傷一人害一物今必<lb/>
不忍以己之私喜私怒而進退乎天下天下又安能以<lb/>
己之私喜私怒而窺吾師之倪也人心聖神且靈海内<lb/>
不知其幾萬耳萬目一日二日有萬幾焉匹夫匹婦若<lb/>
<pb n="KR4e0229_WYG_003-36b"/>
勝予焉門生敢以此語助師㡬之為言微也道心惟微<lb/>
是微未有不顯匹夫匹婦且勝予峩冠側弁而日㕘侍<lb/>
左右者何止匹夫匹婦師為千萬世救世名相乎門生<lb/>
當飲洗腸之水磨東山之石頌師功徳無紀極沗在弟<lb/>
子籍亦借世世光榮矣言不能悉鄙衷惟師垂鑒焉<lb/>
　　　荅徐魯源太常<lb/>
天将以夫子為木鐸木鐸體虚無心而感人聞之而動<lb/>
亦虚心而應顧世之滯名相者其知彌觕其學彌逺聖<lb/>
<pb n="KR4e0229_WYG_003-37a"/>
賢與愚夫愚婦千古同體聖賢即知視愚夫愚婦無加<lb/>
愚夫愚婦即不知視聖賢亦無損觀此自不容不洗心<lb/>
藏宻本分之外不加毫末即欲求異于人不可得故曰<lb/>
堯舜與人同耳此孟子實言<lb/>
　　　東東林書院諸同盟<lb/>
不肖西江腐儒半生漂泊壯而歸耕束髪有志于道從<lb/>
事諸先達長者遊今老矣屏跡水田之坳與樵牧為伍<lb/>
忽承涇兄及諸老先生委作依庸堂記不肖不知學妄<lb/>
<pb n="KR4e0229_WYG_003-37b"/>
以鄙見請正道公道也學公學也倘有未當老先生不<lb/>
妨直敎元標刳心以受文發後偶得依庸堂二楹聨其<lb/>
一云坐間談論人可賢可聖日用尋常事即性即天又<lb/>
一云光天下做箇人須循著規規矩矩落地來有場事<lb/>
要識得皜皜巍巍盖既獻其醜又不避至再至三真所<lb/>
謂面披鐵甲不知亷恥譬之唱囉連者人雖不佳其言<lb/>
可采有心者聞之亦悚然有起色乎貴地四方之表從<lb/>
此普天皆鄒魯矣吾黨皆見逐於清時者不肖嘗自體<lb/>
<pb n="KR4e0229_WYG_003-38a"/>
徳薄寡積不能見用于世即用于世亦無可用徒生釁<lb/>
端吾黨肯從青山白石良朋勝地尋繹千古真脉方幸<lb/>
錮之不早不怨不尤下學上達是吾輩今日事故凡為<lb/>
人所錮必其自錮者也<lb/>
　　　荅李復臺<lb/>
吾里言學者多真正求適道者寡一旦得來敎讀之喜<lb/>
不自勝如大哉乾元一章足下學見其大更復何説吾<lb/>
儕學不濟事只是不肯出身擔當若出身擔當即是首<lb/>
<pb n="KR4e0229_WYG_003-38b"/>
出庶物首出庶物自然大明終始大眀終始自然乘六<lb/>
龍御天合而言之首出即始也御天即終也此之謂統<lb/>
天之學諸章或涉牽合吾儕胸中要空空如不識一字<lb/>
如此得路行自然葢天盖地東西昔合似涉道理障餘<lb/>
或涉閔世嫉俗之意須要知天地間種種色色一一如<lb/>
吾輩意思不得因之亦可忘之亦可大賢能隨時一黙<lb/>
移之亦可非言語所能悉也敬此謝來敎之辱千萬珍<lb/>
愛以有餘者公之後進俾火傳無盡也<lb/>
<pb n="KR4e0229_WYG_003-39a"/>
　　　荅西國利瑪竇<lb/>
得接郭仰老已出望外又得門下手敎真不啻之海島<lb/>
而見異人也喜次于面門下二三兄弟欲以天主學行<lb/>
中國此其意良厚僕嘗窺其奥與吾國聖人語不異吾<lb/>
國聖人及諸儒發揮更詳盡無餘門下肯信其無異乎<lb/>
中微有不同者則習尚之不同耳門下取易經讀之乾<lb/>
即曰統天敝邦人未始不知天不知門下以為然否<lb/>
　　　荅宋繹田侍御<lb/>
<pb n="KR4e0229_WYG_003-39b"/>
甲申年同貴里孟尚寳我疆先生謁岱宗即門下梓里<lb/>
乃二十年間有門下巍然而起為當今第一流品業從<lb/>
士縉中心識之不謂門下為有心人而著鄒生胸中耶<lb/>
鄒生回首前緣真如漁人覔桃源情况十五年從一丘<lb/>
一壑中以供蔗境無事從一榻上悟古人精神稍窺萬<lb/>
分一具拙稿中奉上請正門下幸忘其醜而斥正之昔<lb/>
不肖與我疆先生逰岱我疆曰吾與鄒兄遊非為岱為<lb/>
證學也元標今想此老一段為不肖意真成虚負門下<lb/>
<pb n="KR4e0229_WYG_003-40a"/>
年甚青宇宙無窮事業倚賴且又博綜典墳其于古人<lb/>
用心䖏自得必深其何以振不肖三吳如入萬花谷中<lb/>
氷心人苦其有代謝者時時於無代謝處立脚今天下<lb/>
非一手一足所能斡旋如西臺諸君子在差上盡可為<lb/>
相天下根本手足康强無恙亦衛腹心之一道若腹心<lb/>
之責非言語所能轉古人經濟重實事門下其留意知<lb/>
人安民即救世之良筞也<lb/>
　　　荅吳安節侍御<lb/>
<pb n="KR4e0229_WYG_003-40b"/>
吾儕同心兄弟時時如對老丈近來何若世間人墮落<lb/>
欲海固非然落道理安排障與沉溺欲海者一也不問<lb/>
孔顔諸賢何若只要自得其得自得其得在透心體心<lb/>
體一透更有何事只是保任而已老丈入朝愚意出外<lb/>
開府在外儘可行志在内一渉言語便有人我異同之<lb/>
路且世事既如此即言之無益拜上徹如兄儀部若未<lb/>
轉不如討一差歸亦可出位無濟易曰盥而不薦是吾<lb/>
輩今日事老丈謂何彼此老冉冉至只是收拾頭顱為<lb/>
<pb n="KR4e0229_WYG_003-41a"/>
末後一著彼此共勉之玉體何似幸倍加珍愛執齋先<lb/>
生委不敢不承大都文中帶學不得不頭巾全待大作<lb/>
為前茅盖弟醜中有當損益者老丈責也仰峯公君子<lb/>
真正學者不安其位可知老丈立朝必得爭之從此人<lb/>
望劍江屏跡矣見羅公謝世此老力氣吾道賁育失此<lb/>
先輩吾道益孤知兄同此念<lb/>
　　　荅楊眀府<lb/>
台敎復臨具荷記存不肖誓藏身丘壑為待盡計一切<lb/>
<pb n="KR4e0229_WYG_003-41b"/>
世人道理語門面語俱掃盡没齒焉已矣語云道不同<lb/>
不相為謀自古然矣前來敎云今人無論月至即日至<lb/>
亦少不肖則謂夫子語要活看曰我欲仁斯仁至欲仁<lb/>
即至則此至即一日千古一息萬年何論日月若論大<lb/>
究竟處且無已仁安在我且無至又安有不至有仁便<lb/>
有不仁有至便有不至此不肖之愚見也又近來敎云<lb/>
謂廬師後學脈自先生斬此等語不肖不敢啟口先生<lb/>
不肖所師者衡齋書具在若以學脉自先生斬則乙酉<lb/>
<pb n="KR4e0229_WYG_003-42a"/>
後吉安人從夢寐中如驢挨磨不但負人且自負且負<lb/>
天地生人生物之心亦大忍矣不肖云聖人即愚夫愚<lb/>
婦愚夫愚婦即聖人惟道理自持名相自縛則自逺矣<lb/>
鳶飛魚躍先儒指㸃化工與人看惟活潑潑地而後能<lb/>
知鳶之飛魚之躍若又從鳶飛魚躍下註脚又成一話<lb/>
柄矣不肖村落腐儒無可為復極知無當大觀因二敎<lb/>
慇懃敬敢布腹心<lb/>
　　　荅李懋眀明府<lb/>
<pb n="KR4e0229_WYG_003-42b"/>
居嘗思與吾弟投分莫逆然與吾弟有未盡言者吾弟<lb/>
世道之柄日重一日吾輩所恃以擔荷者全憑此學人<lb/>
知貴里二曾宦達不知仲氏篤信此學而伯氏亦依仲<lb/>
氏與鄉里人眼孔大不同人品品萬世官品品一朝吾<lb/>
弟深夜澄思即都三事如何了得自家事自有不容己<lb/>
處思與谷平先生相映照此不佞惓惓吾弟者幸留意<lb/>
吉中前者已老後者在吾弟幸以身任之<lb/>
　　　荅新安書院諸同盟<lb/>
<pb n="KR4e0229_WYG_003-43a"/>
伏以道原有待而傳不戒以孚神自無媒而合一氣相<lb/>
求乆慕名邦夙雄列郡山岳晴空欲滴川原秀色可餐<lb/>
世毓耆儒代鍾元士邇承紫陽心印益慕濓洛宗傳大<lb/>
闢講帷人恥獨為君子髙懸絳帳言必尊乎先民道韻<lb/>
彌深門户何殊鄒魯仁聲逺播閭閻坐挽唐虞簮纓盡<lb/>
皆投誠童穉猶為頂禮真東南秉禮之國洵畿甸首善<lb/>
之宗頃以主盟濫及曲士元標握蘭有志伐木興思夙<lb/>
慕黄山白嶽之竒况承瑶函華幣之召敢不擔簦而赴<lb/>
<pb n="KR4e0229_WYG_003-43b"/>
相期滌衷以趨不有益于人必有禆于我雖難追其徃<lb/>
或可冀其來此係初心亦誠深願顧杜門乆擅一丘之<lb/>
僻而削跡曾無百里之遊自念與寡身危戢身庶㡬寡<lb/>
過亦且徳薄名浮藏名似可懲愆縱有管窺終成蠡測<lb/>
未能自度焉能度人敬望空而遥辭璧來儀以稽首伏<lb/>
願念神交千秋比席思道符萬古同堂何聖何凡直承<lb/>
即是曰性曰天起信惟艱舉頭便是青天那容㸃染開<lb/>
眼無非白日不著纎毫確行所知父子兄弟足法無替<lb/>
<pb n="KR4e0229_WYG_003-44a"/>
初念國家天下可通丕承正學髙風盡洗虚談流弊他<lb/>
年㮄様此日箕裘<lb/>
　　　荅孫月峯司馬<lb/>
翁生平篤實光輝儼然濓洛家法來敎娓娓盖有感于<lb/>
近世空談流弊今日得翁言正救世良劑周程張朱與<lb/>
陽眀白沙誠髙先正云自古聖賢各留一影落人間不<lb/>
必同不必不同象山工夫從管庫日進難道實踐力少<lb/>
但人生于中古視上古氣習不同生于末刼與中古氣<lb/>
<pb n="KR4e0229_WYG_003-44b"/>
習又不同生于上古者譬居逺村深山無文物浮華以<lb/>
撓其習亦不必費滌蕩洗除之功世間能有大帽子者<lb/>
甚少有大帽子者衣冠自然濟楚還是以竹笠為大帽<lb/>
故有躱閃此不肖愚見也翁以為何如<lb/>
　　　荅沈繼山司馬<lb/>
翁留心正宗此莫大因緣弟嘗論天下古今盖世聰明<lb/>
蘇文忠第一其碑文公曰天之與我者豈偶然哉不依<lb/>
形而立不待生而存不隨死而亡者此等語説得何等<lb/>
<pb n="KR4e0229_WYG_003-45a"/>
親切豈諸文人所能到盖緣文忠從嶺海﨑嶇跋渉眀<lb/>
珠大海諸靈攸萃故半鍾于遷客翁從靈地而來宜其<lb/>
聰眀徹此一件若弟雖從﨑嶇中過資性本頑又在多<lb/>
山中故頑皮到底然此心終不以頑皮自限近來惟發<lb/>
願以慈心處世真視世間種種皆吾師也方幸錮之不<lb/>
早敢有出位尤人之念從荒山中四面皆盗日與有道<lb/>
先生為侣一榻外無他思矣<lb/>
　　　荅余瑶圃給諫<lb/>
<pb n="KR4e0229_WYG_003-45b"/>
今有溝中之斷繪者刻以為像朝夕䖍誠肅心而禱有<lb/>
禱必應皆神感神應故門下之愛不佞類此不佞束髪<lb/>
向道今二毛森森矣屢經多難真覺學難言昔老僧云<lb/>
大悟多少小悟不記其數夫悟非懸空而悟以境而入<lb/>
悟心本無以境而有古人于境上行有不得反求諸已<lb/>
此真入悟法門不肖所行皆逆境所賴同志提撕能知<lb/>
反求今尚覺虚負在門下於此道志甚真功甚宻但願<lb/>
于境上磨練深入則入徳堅固近世妙悟之士眼界髙<lb/>
<pb n="KR4e0229_WYG_003-46a"/>
逺脚底空濶害道不少吾輩惟黙黙自身從篤實收斂<lb/>
起不患不到光輝地步曰知及必曰仁守曰知崇必曰<lb/>
禮卑始為全學<lb/>
　　　荅周海門少㕘<lb/>
聞兄長玉體平復甚慰弟今年杜闗數月覺學問道體<lb/>
提撕得眀然須是享用得若眼界髙逺脚底空濶終無<lb/>
濟事寂然不動性之體也感而遂通性之用也用即是<lb/>
體然須是發而中節若未中節畢竟是寂然不動處有<lb/>
<pb n="KR4e0229_WYG_003-46b"/>
不清楚故即浮雲即天此等處能令學者放蕩忘返兄<lb/>
當加意珍重千古學術畢竟有所持循始不差弟嘗謂<lb/>
龍溪翁若再小心翼翼更復何説兄等與同志一商之<lb/>
　　　柬方本菴<lb/>
惟翁行方學粹不佞得之耳剽者乆頃荷翰敎及佳刻<lb/>
儼然濓洛家法竊為浣服昔先輩執名象而拘器數有<lb/>
洞徹道源者一為㸃破葢閔其勞而罔功今道體既眀<lb/>
末學未嘗致力一旦以小聰明攙和冒認其賊吾道不<lb/>
<pb n="KR4e0229_WYG_003-47a"/>
淺致令人疑而沮向道之心此救世之君子有深憂焉<lb/>
宜翁之有同心也文臺兄過我相期力挽前轍寜為未<lb/>
悟又安敢以悟而引入之深坑長塹規矩凖繩之死靡<lb/>
他望翁有便敎之小刻五册請敎殊無當大觀今求所<lb/>
未能此其端矣<lb/>
　　　荅吳觀我<lb/>
眀水來荷手敎喜次于面眀水其人可敬但若早來諸<lb/>
書可無著述吾輩學惟光天化日匹夫匹婦可由不是<lb/>
<pb n="KR4e0229_WYG_003-47b"/>
鬬竒逞異今一陟竺乾家便自以為了生死吾儒如糟<lb/>
粕然不知此糟粕世藉之以生生足下謂何<lb/>
　　　荅余瑶圃給諫<lb/>
僕心不忘門下即門下不忘僕也顧僕無信使未敢奉<lb/>
托耳門下家學淵源培植已深而又惓惓浸進世道無<lb/>
量之福來敎云世有修而悟悟而修者由修而悟則其<lb/>
修不迷繆由悟肯修則其悟不虚妄前輩學問有成皆<lb/>
從澹無一毫濃釅相皆從苦無一毫富貴相皆從寂寞<lb/>
<pb n="KR4e0229_WYG_003-48a"/>
無一毫熱閙相今人多濃釅富貴熱閙中談悟能有成<lb/>
者鮮矣故今日學者肯苦修卓豎便是真正學者况今<lb/>
之譚悟而自誣者不少也龍溪先生見地若能小心翼<lb/>
翼斷世間行豈不照天照地吾輩願加意交勉之<lb/>
　　　荅周海門少㕘<lb/>
弟日望兄起家豫章廼尚遲遲豈蒼生福緣未到耶兄<lb/>
精神何似弟則兩足大不如前盖舊瘡杖傷臨老氣血<lb/>
不足始難支持吾輩相期越老越精神無得放寛弟近<lb/>
<pb n="KR4e0229_WYG_003-48b"/>
有堅晩之誓事事言言留好様與後人作模楷不可為<lb/>
模楷者切勿萌之思矧言與行乎以龍溪先生見地能<lb/>
小心翼翼不墮世間行豈不照天照地以近溪先生若<lb/>
再謹飭一下後學誰得而議之望兄與後學言褆飭修<lb/>
行一路再不可忽不然縱説得伶俐與世與身子無干<lb/>
真切真切<lb/>
　　　荅于景素儀部<lb/>
翁丈萬福讀佳刻學淳語正真近世之津梁吾儕於此<lb/>
<pb n="KR4e0229_WYG_003-49a"/>
學如衣之必煖食之必飽苟煖矣即布與綺羅一飽矣<lb/>
即脱粟與膏粱一未能煖與飽區區較同異者迂儒無<lb/>
當之見清虚之見誣人不淺實脚踏地亦自穩當願與<lb/>
翁丈交勉之世局似説破然為憂正長逺在杜門誦洗<lb/>
心藏宻之章眀進退存亡之幾是吾輩今日事弟偶得<lb/>
二句云但得青山無恙在相逢不必問彈冠并以此致<lb/>
請敎之私<lb/>
　　　荅䝉獨山土司<lb/>
<pb n="KR4e0229_WYG_003-49b"/>
僕昔在省垣曾記令尊簡問原儀曾托陳給諫璧上諒<lb/>
不浮沈兹復勞記存僕不徳何足勞賢喬梓厚情至此<lb/>
感謝公厚意當領顧僕昔在貴地於各州司不敢領一<lb/>
蔬一米僕今既叨宦數年後且筆耕力耕不至凍餒足<lb/>
矣何敢當公等惠敬用璧上幸照入僕亦有鼎不敢不<lb/>
自愛公意良不薄無以為報願公念先世承此土以待<lb/>
公等掌握亦可謂安富尊榮矣惟願公等體天地好生<lb/>
之心思人之性命如己之性命地方百姓有罪只照大<lb/>
<pb n="KR4e0229_WYG_003-50a"/>
眀律治之自妥無輕殺戮盖佛家論業報以殺為首戒<lb/>
近江南士大夫家屢世不殺一牲以為功行第一義公<lb/>
等如念及夙業因果宜發大慈善心或者以土司地方<lb/>
不殺則不威不知威不在殺處置得宜錢糧早完親賢<lb/>
守法上司稱某州司守禮恭順威莫大焉播州自作孽<lb/>
報亦只是殺機大盛故上帝不佑僕欲公之土地人民<lb/>
傳之子孫千萬世故不憚苦口幸留此言傳之子孫曰<lb/>
吉水鄒先生謫處此土惓惓敎我家者其言足采賢者<lb/>
<pb n="KR4e0229_WYG_003-50b"/>
聞之奮愚者聞之惕亦他日作一場佳話僕如受百朋<lb/>
之賜矣僕居家與人講為學不外好生二字惟公其聼<lb/>
我原儀或以之修橋布施作功徳即如不佞拜公賜也<lb/>
　　　荅汪君疇<lb/>
來敎心性公案此非元某所知世必有知者他日或知<lb/>
以告足下愚意且如今步步踏著實地一念一事将此<lb/>
心此身與天地鬼神相質對精神逼真久之心與性一<lb/>
及不一不待告語了然眀白無疑不佞即與足下言一<lb/>
<pb n="KR4e0229_WYG_003-51a"/>
與不一何益人謂性善同而心則有不同此有真消息<lb/>
者才説得此話不可以我意見抵住他留在胸中他日<lb/>
知不佞不敢負知巳勉之<lb/>
　　　荅李夢霖<lb/>
别久得來敎云除去妄想未幾妄復萌焉隨而又著力<lb/>
拔除又復萌焉此自初學本等足下志學有年矣苟志<lb/>
於仁矣無惡也足下從惡處檢㸃不在從仁處黙識若<lb/>
從仁處黙識則始知此妄念皆自作自受願足下黙黙<lb/>
<pb n="KR4e0229_WYG_003-51b"/>
識此妄從何來又從何處消則中間本無妄消息不煩<lb/>
人告語矣<lb/>
　　　柬王洪陽中丞<lb/>
弟精神便覺衰颯翁精神何似吾輩相期精白一心以<lb/>
堅末路諸世緣無足道近覺晦翁格物一説被新建一<lb/>
口推倒豈大聰明如晦翁不知萬物皆備於我而先自<lb/>
物格起遺落自性乎此弟今日㑹堂中逼出一段精神<lb/>
來敢以請正學問不可執一遺百隨處黙識貫通始知<lb/>
<pb n="KR4e0229_WYG_003-52a"/>
先輩苦心翁謂然否弟欲徃山東哭先師必期翁一晤<lb/>
然舉目觸足畏途惟有相時而動耳<lb/>
　　　柬錢肇陽眀府<lb/>
自盛從歸無從請敎惟有馳慕庶常君歸知家庭間自<lb/>
相切磋必有餘師學須從澹泊真實越穩當越光輝世<lb/>
間浮華真如爍火如電光凡種種濃艷我者皆魔君也<lb/>
門下其以不佞言為然乎<lb/>
　　　荅史緯占憲副<lb/>
<pb n="KR4e0229_WYG_003-52b"/>
來敎有鈍根習氣之説具仞實際鈍莫如不肖習氣自<lb/>
大賢皆所不免惟是一㸃真精神落地來果不昧的然<lb/>
在萬叠波濤中自能驤首吾輩所恃一生千生此真精<lb/>
神耳來敎有懼鬼神隂殛之説非真修不能為是語不<lb/>
肖常與友云二十年來只信得報應二字親切知逺知<lb/>
近之語聖賢何等苦心如是自然兢兢業業足踏實地<lb/>
説實話行實事存實心願與門下交勉白首各天永矢<lb/>
此心耳不肖老而多病世路絶無夢寐辱厚望并謝<lb/>
<pb n="KR4e0229_WYG_003-53a"/>
　　　荅賀修吾<lb/>
承敎知丈留心此學甚為欣慰初學人從一念之欲即<lb/>
當克去此初入門法既學人善念當掃此是進一步法<lb/>
若論究竟法何欲何善何克何掃非真徹性體者未易<lb/>
言矣丈老年且覺自己從何路入從生至熟從熟至化<lb/>
有非人之所得而致力者惟在精神逼真耳精神逼真<lb/>
金石為開願與丈交勉之<lb/>
　　　荅徐丕承<lb/>
<pb n="KR4e0229_WYG_003-53b"/>
吾弟欲逺行尊翁止之此父之情吾弟俛而就館此束<lb/>
身斂性之道來敎知生發有機如所云前在俗情中錯<lb/>
過大非謙語信師不篤一俗酒朋舊友難以面皮抛舍<lb/>
二俗怕人譏議三俗再不思量老來何以結局四俗如<lb/>
此脊梁只溷過光隂去到老未免空過一生僕亦有俗<lb/>
情開眼看世間人無道緣一俗因世間人意不篤遂結<lb/>
口不言二俗不汲汲皇皇求人任其自取三俗隨順衆<lb/>
生自以為道宜如是四俗恪信匪我求童䝉之道五俗<lb/>
<pb n="KR4e0229_WYG_003-54a"/>
如此俗情元標亦老去一生空過此生耳念及此淚欲<lb/>
死今年山中日子多思回首末路一著旦夕皇皇得來<lb/>
敎遂不覺忉忉第所云須樂有著實下落處足見不任<lb/>
光景公若求著實處欲僕語層山飯能令僕飽即以來<lb/>
告若公食飯自飽更不他求也前五講義欲為題數語<lb/>
後人知吾師生情可總括來敬謝敎<lb/>
　　　荅鄧敬中弟<lb/>
吾弟篤信此道無量之福世間人笑迂濶笑道學此等<lb/>
<pb n="KR4e0229_WYG_003-54b"/>
人如沙何足算數吾弟有疑説悟説修修悟是一是二<lb/>
又疑意知物是二件如何是一件心性命是三件如何<lb/>
是一處欲僕有所開發僕若言恐成話柄知者冷笑吾<lb/>
弟云每日靜坐返照此正好消息且從此二年三年又<lb/>
十年耳邉自有人來告吾弟始知不肖未嘗孤負人也<lb/>
珍重珍重<lb/>
　　　荅彭茂先弟<lb/>
茂先落地來有一至寳不與物對者久失一旦欲尋究<lb/>
<pb n="KR4e0229_WYG_003-55a"/>
此正好消息僕久欲為足下作招帖今肯鳴鑼必有報<lb/>
信者至不患至寳終失之也嘿而識之是報信引子幸<lb/>
無忽<lb/>
　　　柬祝南山二守<lb/>
簿書叢劇處是大法門無當面錯過我輩必不利于仕<lb/>
途惟當以聞道為第一義飽食終日無所用心固可惜<lb/>
而功虧一簣者其致一也兄果聞道耶亦半眀半暗耶<lb/>
半眀半暗是今日學者通弊以悠悠為功課最是害事<lb/>
<pb n="KR4e0229_WYG_003-55b"/>
同儕中一副心腸拿出與人看能得幾人兄誠有物我<lb/>
無間之胚但須深入徹底研求不徹底研求如彼良玉<lb/>
不斵削難為國寳此弟苦口吾元兄更将何以敎弟倘<lb/>
有新得不妨直示弟近歸數年覺林臯不解錯過人只<lb/>
是錯過山林何時與吾兄披襟匡廬之巔一訂千古學<lb/>
脉耶<lb/>
　　　荅祝南山二守<lb/>
閲王麟泉疏云中有不在期㑹簿書之間弟甚不喜此<lb/>
<pb n="KR4e0229_WYG_003-56a"/>
語作官期㑹簿書是實學如周茂叔吏事甚精程眀道<lb/>
筦庫必親嗣望長兄留意當以此自反弟嘗反發言太<lb/>
易思長兄發言更易今當彼此更勉此皆欠涵養沉潜<lb/>
之故徳盛者發言自中節也年華漸入佳境此件大事<lb/>
當徹底理㑹弟為一官在身歸來五年不敢一出門庭<lb/>
畢竟不是翻飛漢子伶俐漢子若是古人直當尚友四<lb/>
方那能左顧右避何時得與長兄相看一翻猶勝靜坐<lb/>
三年念之念之<lb/>
<pb n="KR4e0229_WYG_003-56b"/>
　　　荅顧涇陽光祿<lb/>
丹陽書至知丈入南都今得台函似尚未到任此是正<lb/>
當道理吾輩老矣入隊叢中為官乎為國乎為官非吾<lb/>
輩事為國不能弟嘗思念菴先生再三勸荆川公出山<lb/>
亦當任其責丈謂若何丈于此學機将露當下繹容當<lb/>
細請終少放下一著放下而後能知源頭闗頭除却當<lb/>
下更何處討源頭闗頭丈久而知老友心頭熱也季時<lb/>
兄以丈入官故不敢寄奠為世道傷正人弟豈無心附<lb/>
<pb n="KR4e0229_WYG_003-57a"/>
具見一芻惟麾頓致之莫春四詩此等題目考倒秀才<lb/>
容當具上記得元旦日已有又忽忘可知老矣敬此復<lb/>
諸不盡祠記弟當作丈不知弟世系與南都共派也此<lb/>
自後人之責幸致聲<lb/>
　　　荅錢啟新侍御<lb/>
弟云未發時善耶惡耶諸語似有意來敎云遺下未發<lb/>
之中似又添一層註脚此時欲討未發之中何處討大<lb/>
力量大聰眀如門下向諸人談書義非弟所望總在精<lb/>
<pb n="KR4e0229_WYG_003-57b"/>
神真真則萬派千流同歸于海鏡中生妍媸影子來敎<lb/>
誠然誠然吾輩在山林世路一切抹下不必問除目也<lb/>
拜意賢郎世兄一入臺省且歸向家庭靜修一畨今日<lb/>
言路有言與無言則一相機而動可也<lb/>
　　　荅王豐輿方伯<lb/>
門下來敎洞徹無礙之體吾輩既徹此體又能小心翼<lb/>
翼乃為完學盖習俗浸滛五濁交攻不免為識神所使<lb/>
今誓堅末路惟門下敎而掖之至于世路念頭弟久已<lb/>
<pb n="KR4e0229_WYG_003-58a"/>
抹殺山間亦有功課與門下出處一心即時時如面也<lb/>
　　　荅錢繼修太僕<lb/>
吾軰冉冉老矣不論在外在家各各收拾舊頭顱求不<lb/>
愧天之與我者自成自道一真百真一實百實口嘴説<lb/>
得眀筆下冩得開濟得甚事悟後以心宰事事無不妥<lb/>
未悟與半悟少不得因事求事亦致知之一道强而求<lb/>
心與事合未免凑泊仁兄諸條從體騐力行中來可救<lb/>
近世徑情空蕩之弊弟受敎多矣<lb/>
<pb n="KR4e0229_WYG_003-58b"/>
　　　寄孫月峯司馬<lb/>
劉瀘瀟敝里同志其開眼處亦畧涉彼敎入而此兄初<lb/>
生時夢龎居士入其家此兄遂生不肖一日與之坐語<lb/>
曰龎居士此轉身却折了本渠笑曰還添了些豈至折<lb/>
本又此兄最不信因果曰人去即去形聲俱無予曰君<lb/>
以春秋經發家左傳所載彭生事不一而足何言無<lb/>
輪回掉頭者再余啟之曰君中鄉試曾有夢否曰有曰<lb/>
奈何又不信輪廻不肖指諸糞語之曰去穀為食出腹<lb/>
<pb n="KR4e0229_WYG_003-59a"/>
為糞糞或于田為嘉榖于園為佳果果食于人又復為<lb/>
糞生生不已人生之修持千生之報應皆如此此學不<lb/>
透此其修地必不真此兄真心粹行今已矣敢述其言<lb/>
以告于翁翁盖不知精薫㡬千刼來生忠孝之門作清<lb/>
朝名卿豈龎居士可比再于此畧㕘一畨始知鄒生受<lb/>
翁教愛不敢負翁耳陸平湖亦豈漫漫人者子曰未知<lb/>
生焉知死又曰原始要終故知死生之説儒者多忽畧<lb/>
而不講故不覺饒舌<lb/>
<pb n="KR4e0229_WYG_003-59b"/>
　　　荅顧涇陽光祿<lb/>
弟犬馬之年杜門自省勞大篇以學相商弟不敢復教<lb/>
惟審而敎之來教云學到知天命至矣由知命而耳順<lb/>
還隔十年豈知命時尚有未順耶愚見知命者知性也<lb/>
吾輩初入門久入門于性地難道無窺處惟覺隱隱疑<lb/>
情未斷則亦有不順處至耳順則于知性處無順無逆<lb/>
耳來教云孩提之童知愛親知敬兄此不慮而知良知<lb/>
不學而能良能所謂從心不踰矩者也盖自墮地已然<lb/>
<pb n="KR4e0229_WYG_003-60a"/>
乃由耳順而從心豈耳順時尚有未從耶愚見孩提知<lb/>
愛知敬總是心發竅處此孩提之矩夫子不踰矩者親<lb/>
其親及人之親不獨親其親長其長及人之長不獨長<lb/>
其長故平天下只在絜矩孩提親長是平天下端倪聖<lb/>
人從發竅處指㸃是聖胚見人皆可聖夫子不踰矩則<lb/>
已直入聖域學至不踰矩如中秋之月大圎眀境界知<lb/>
愛知敬則初升之月耳來教云説者謂耳目口鼻以精<lb/>
氣用惟耳以神用耳順聽以神也作如是分别見然與<lb/>
<pb n="KR4e0229_WYG_003-60b"/>
否與又曰耳順無復好醜揀擇也試思好醜是同是異<lb/>
同則何庸揀擇異則何嫌揀擇作如是顢預見然與否<lb/>
與愚見此語似無可疑惟以神用則好者是好醜者是<lb/>
醜有同異無同異見有揀擇無揀擇想若以為無揀擇<lb/>
無好醜無同異則所謂神者是頑而不靈不謂之神矣<lb/>
來教云耳奚而順乎知命之果奚而結乎從心之因奚<lb/>
而起乎有漸次乎無漸次乎無漸次何以逓列而為三<lb/>
有漸次精粗難易不近倒置乎愚見結果原於發因發<lb/>
<pb n="KR4e0229_WYG_003-61a"/>
因即是結果發因地總不外一志志小善人即結小善<lb/>
人果志善士即結善士果志真在聞道則有漸次也要<lb/>
走過走過然後無漸次處自然透得穿透得穿如白沙<lb/>
先生云一齊穿紐一齊收拾者自然理㑹倒置與不倒<lb/>
置無可言説海中皓月撈者知之耳夫一息尚存此志<lb/>
不容少懈時時提醒此志志學即知命也耳順也從心<lb/>
也吾輩今日萬分苦心筭不得夫子志學處願各勉之<lb/>
昔有一鄉老年六十從劉獅泉問耳順之㫖獅泉笑曰<lb/>
<pb n="KR4e0229_WYG_003-61b"/>
今日勸爾當耳逆諸人愕然請獅泉曰你好飲酒以後<lb/>
衆人勸爾喫酒你逆勿飲你好客氣兒子勸你與人打<lb/>
官事你逆而勿動氣是即耳順諸人皆大笑吾輩今日<lb/>
于世間種種習見習聞順處一逆丢得下得力處舍得<lb/>
下然後于古先賢聖性命處摸得著即逆一下正所謂<lb/>
耳順也弟與老丈並處林臯境以逆為順論學彼此商<lb/>
㩁以順為逆逆乎順乎鞭勉末路取日虞淵願兩地同<lb/>
心焉<lb/>
<pb n="KR4e0229_WYG_003-62a"/>
　　　柬朱玉槎文選<lb/>
江閣相對大足快心覩計籍見所未有已自暢意而每<lb/>
覩啟事真令人喜而不寐昔人云時當可出寜須我今<lb/>
始見之門下功在社稷甚偉大不但桑梓之光也至于<lb/>
未竟拂衣猶仞門下濯濯無欲真脉此一段即是仁為<lb/>
已任何微不入僕老而慶斯世斯道之有人也竊嘗窺<lb/>
世間一欲字顛倒多少豪傑縱談王説霸言與聲盡以<lb/>
是心服門下之得請里中數十年間無此髙識僕有餘<lb/>
<pb n="KR4e0229_WYG_003-62b"/>
師矣九頓稱賀匪為其私惟恕不躬而麾頓之<lb/>
　　　荅凃鏡源中丞<lb/>
自奉教後覩奏凱時聞倡學塞上又定封事真真實實<lb/>
皆社稷偉代名碩經綸吾里人何負君父而以科名論<lb/>
軒輊也翁丈胸中光霽故所至表表偉偉敬服敬服弟<lb/>
以翁丈今在謙三爻矣説者曰謙者有而不居之義夫<lb/>
知其有而不居則猶有居之意未化知其功而不伐則<lb/>
猶有功之意未化謙者只見其無見其虚夫安得不謙<lb/>
<pb n="KR4e0229_WYG_003-63a"/>
翁丈膚功不有弟所深信若滿腔子知止修二字未化<lb/>
得無似之語曰為學日益為道日損損之又損此道之<lb/>
極也翁丈計日必有殊恩所云善刀之義亦當不作套<lb/>
語弟嘗與青螺翁兄云為國家不可不作官為自己計<lb/>
不當出又與郭氏諸子云有餘不敢盡此切至語敢奉<lb/>
聞見道友不作貌言遲數年再出領百官未晚造化忌<lb/>
盈思之思之及其老也血氣既衰戒之在得謂學有所<lb/>
見有所得即得也山農直布惟翁丈亮之<lb/>
<pb n="KR4e0229_WYG_003-63b"/>
　　　荅吳徹如光祿<lb/>
見上賜環足下白雲司以足下仍在家山不謂足下之<lb/>
任矣僕喜而可知僕在此處照磨厯俸一年員外厯俸<lb/>
兩年半親厯無一日空閒嘗自念不肖生平氣髙心粗<lb/>
得此以降心抑眉始知人間官不必美能降心抑眉即<lb/>
美嘗念今上吾師也吾師也吾何敢忘之僕當時有魏<lb/>
敬吾再謫有鄧文潔朱鑑師相朂勉足下今友誰氏餘<lb/>
不敢知弱侯僕畏友也足下幸信而與之切磋直諒多<lb/>
<pb n="KR4e0229_WYG_003-64a"/>
聞今人誰伍足下無錯過僕在刑曹三年半不少一日<lb/>
足下肯以此為練魔塲望耐心處之僕之能是部者亦<lb/>
有由乙酉僕轉銓曹入儀部拜汪登原覩主客題名吾<lb/>
宗文莊公尚為郎中不肖屈指文荘公辛亥生辛未鼎<lb/>
甲尚為郎官我何人斯而之比耶淚數行下故嘗有言<lb/>
曰世人之患患官小吾儒之患患官大足下勉之郎中<lb/>
非小徹如先生自大毋忽鄙言不盡<lb/>
　　　荅于景素儀部<lb/>
<pb n="KR4e0229_WYG_003-64b"/>
久未請事殊仰殊仰頃友人有傳翁居里事弟心喜可<lb/>
為末流師法吾輩立朝有立朝道理居鄉有居鄉道理<lb/>
孔子立朝侃侃居里恂恂是聖賢家法學無可見見之<lb/>
于行故曰君子以成徳為行日可見之行也翁丈見之<lb/>
行矣弟心喜者以此來教似有厭博求約之意一段冲<lb/>
襟令人可挹自以為不歸宗即歸宗矣自以心未願息<lb/>
肯息即息矣夫所謂約者非外博而求約也翁知攪絲<lb/>
者乎千脉萬絡約而之一處故經之緯之無不如意聖<lb/>
<pb n="KR4e0229_WYG_003-65a"/>
賢千言萬語只是約到自家身上來将以反説約也反<lb/>
者反到自身也修齊治平約到修身身即約也何待言<lb/>
説故曰以約失之者鮮矣君臣父子夫婦昆弟朋友節<lb/>
目何等不一只約于親義序別信親義序别信必有所<lb/>
從出之原聖賢曰心曰性曰命又提之曰知此約之至<lb/>
精至妙處而實總知止上天之載無聲無臭約且不得<lb/>
名之此學之極功也夫子教子貢曰恕終身可行恕雖<lb/>
為約然吾亦無加諸人非爾所及則恕非約之至處可<lb/>
<pb n="KR4e0229_WYG_003-65b"/>
見夫子一呼曾子一唯至此名言兩忘聲色俱泯即博<lb/>
即約即約即博夫子曰約之以禮亦可以弗畔矣畔者<lb/>
無然畔援之謂非有邉際非有一物捧而持循之謂翁<lb/>
丈尋究此向上一路必有恍然自得處白沙先生云如<lb/>
今老去無筋力獨坐江槎看水流敬以此請正若云學<lb/>
有著岸處學海無涯回頭即岸議有異同處理㑹自家<lb/>
異者自異此弟一得異見未知當否惟高眀裁之<lb/>
　　　荅薛欽宇方伯<lb/>
<pb n="KR4e0229_WYG_003-66a"/>
學問先在見性性體一物不容而近來諸公見地太髙<lb/>
是以舌見性也黙而成之不言而信願與門下交勉之<lb/>
門下今捖錢榖之司濯濯無欲弟處林臯之下兢兢自<lb/>
守此真見性也髙見謂何末路難持神眀難欺言及此<lb/>
令人懔懔<lb/>
　　　荅馬冲六貳守<lb/>
承教漸覺知放心矣足仭學力不知者謂為放達之放<lb/>
知者則謂不從神識中認心雖然放之則彌六合語體<lb/>
<pb n="KR4e0229_WYG_003-66b"/>
也卷之退藏于宻語功也門下一言一動一飲一食士<lb/>
民觀望同寅左右窺伺豈能放得兢兢業業小心翼翼<lb/>
乃真放也先正云心能大亦能小知大而不知小㑹流<lb/>
于狂路承問及敬復幸教之<lb/>
　　　荅文别駕<lb/>
學問固不在任情識然人情物理未磨練亦未可謂從<lb/>
性中流出性中有節文有條理白沙先生謂分殊處須<lb/>
理㑹正理㑹此先儒謂儱侗佛性正此意吾弟一副骨<lb/>
<pb n="KR4e0229_WYG_003-67a"/>
骼任道之器既在仕途願從人情物理處一加意所惡<lb/>
於上一節請以此致愛助之私不盡<lb/>
　　　荅劉學博<lb/>
嘗念門下服官䖍中竟不得一聞耿耿來敎具仞學問<lb/>
大進水落天根見信然觀法是學佛者初入門無奈此<lb/>
心何故敎之觀十八觀其總萃也然上根中根者亦無<lb/>
用此兄謂聖門不以觀敎人誣矣黙而識之觀入細矣<lb/>
父在觀志父没觀行觀其所由無非敎人觀法但被世<lb/>
<pb n="KR4e0229_WYG_003-67b"/>
措大錯解兄既信此一步日消月融自有時節不消言<lb/>
説也吾輩老冉冉至不大發憤非男子願各努力<lb/>
　　　荅曾先醒<lb/>
世間事故俱假然見道假亦真不見道真亦假真假無<lb/>
二若不從悟道入未免厭棄世故忽畧庸徳足下㕘之<lb/>
衆醉獨醒四字不佞不忍書此未知醉者醒乎醒者醉<lb/>
乎聖賢惟思覺天下不忍自居已于醒居天下一節雖<lb/>
孟夫子語亦不敢書中云不得志獨行其道語亦未瑩<lb/>
<pb n="KR4e0229_WYG_003-68a"/>
吾輩不得志生平何止數千萬人鄉黨夫婦父子兄弟<lb/>
朋友終日如魚在水相泳相游難道是獨行足下謂何<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0229_WYG_003-68b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　願學集巻三<lb/>
</p>
<p>
</p>
  </div>
<div>
<head>願學集巻四</head> <lb/>
    <p>
<pb n="KR4e0229_WYG_004-1a"/>
欽定四庫全書<lb/>
　願學集巻四<lb/>
　　　　　　　　　　　　眀　鄒元標　撰<lb/>
　　序<lb/>
　　　四書大全纂序<lb/>
聖人心如眀鏡學庸語孟皆從大鏡知中吐辭為經昭<lb/>
哉爍乎不可尚已厯代以來家執錐鑿人健私見聖人<lb/>
之㫖始晦子朱子憂之于諸聖賢語句尋字繹凡大儒<lb/>
<pb n="KR4e0229_WYG_004-1b"/>
有一言足抉先聖閫奥者必采以證如步天者日月星<lb/>
辰左右次舍毫釐不爽如注水經者溝港斷流源委必<lb/>
悉聖賢道昭如指掌名曰集註我成祖詔諸儒臣胡廣<lb/>
等校定賜名曰大全集註惟懼學者溺于異指令童習<lb/>
家學見之躬行厝之政事以翊戴皇圖無疆之治而近<lb/>
時學者因陋就簡至不知朱註何物且有操戈向者懐<lb/>
古陳公復憂之慮大全灝瀚繁衍學者不能徧觀盡識<lb/>
則取大全集註刪其繁冗名曰纂註約而精之可謂紫<lb/>
<pb n="KR4e0229_WYG_004-2a"/>
陽功臣矣書藏篋笥乆而公嗣侍御君思公一生沉埋<lb/>
茲道盖欲鏡今傳後豈可令之飽蠧魚來巡豫章遂鍥<lb/>
以傳盖曰前是書成皆吉州豫章諸大儒為政諸大儒<lb/>
䕶紫陽如䕶要領引人者于其素習則人之從之也常<lb/>
易入此侍御君意也以尊制則忠以闡揚家學則孝以<lb/>
承前啟後則仁一舉數善備焉陳氏眀徳逺矣侍御君<lb/>
屬元某一言綴之簡端余惟道布濩天地間如日月經<lb/>
天江河流地亡弗眀也亡弗行也有弗行弗眀者私見<lb/>
<pb n="KR4e0229_WYG_004-2b"/>
害之也以紫陽之精神光天地質鬼神豈其不能晰至<lb/>
道之精盖慮學者蠟等而進中人以上可以語上古今<lb/>
幾人故其言之切説之詳叮嚀告戒不遺餘力世偶有<lb/>
管窺者輙執公格物窮理一言為疑城物非在外格物<lb/>
非逐物紫陽豈不了了且其釋眀徳曰虚靈不昧不昧<lb/>
者何物釋時習曰眀善復初何者為善何者為初如釋<lb/>
學思曰勞心以必求不如遜志而自得如釋知性知天<lb/>
曰知性則物格之謂盡心則致知之謂此豈從逐物上<lb/>
<pb n="KR4e0229_WYG_004-3a"/>
起者有能悉心忘見始知紫陽之學必不從註腳下盤<lb/>
旋精而一之是在纂註中矣嗟乎時當凶嵗有貨東海<lb/>
之粟者輒奔而赴即有袖眀珠者光爍燭天人跳而不<lb/>
顧以無當于饑餒紫陽之註吾道菽粟也懐古之纂註<lb/>
擇稻黍稷麥以為菽粟助也膚學小生井窺蛙鳴以爝<lb/>
火槩太陽此侍御父子之所閔而欲援之也<lb/>
　　　學庸或問選序<lb/>
學庸一書本文自眀顧無奈後儒之溺其㫖也子朱子<lb/>
<pb n="KR4e0229_WYG_004-3b"/>
憂之作或問余讀其語大學曰學大小不同其道則一<lb/>
而已中庸曰庸惟其平常故可常而不可易若驚世駭<lb/>
俗事可暫而不得為常此二語足以槩學庸之閫奥千<lb/>
載而下洞若觀火啻其憂時之心太切覺世之心太重<lb/>
慮時之人不深惟聖賢所以故千言萬語勤勤懇懇不<lb/>
嫌于反覆叮嚀譬之嚴父貞母憂其子無成也大言之<lb/>
小言之深言之淺言之隨其子耳入或一有得焉可以<lb/>
為人子朱子意葢類此廼後世觀者苦其浩瀚終年白<lb/>
<pb n="KR4e0229_WYG_004-4a"/>
首竟未入目又如蕩子以父母規為瑱也者且格物一<lb/>
訓為後儒所異同新安之學遂少晦嗟乎繼徃開來慥<lb/>
慥皜皜今有新安其人乎余執鞭所欣願焉藎夫氏約<lb/>
而傳之不但有功朱子且有功斯道甚大語云多聞守<lb/>
之以約多見守之以卓藎夫之謂與昔文貞公在穆廟<lb/>
時集海宇冠裳訂學懸識仁定性二書以為士鵠眀道<lb/>
新安㫖雖不同至其精神直欲接孔顔真傳則一今欲<lb/>
上長安有佹而至者有逶迤至者遲速不同其至則一<lb/>
<pb n="KR4e0229_WYG_004-4b"/>
有志斯道精神而真何論程之與朱孰異孰同哉藎夫<lb/>
氏丕承烈祖纘緒有耀余為斯道慶敬拜而弁之首簡<lb/>
　　　孝經序<lb/>
太史貞復楊子學悟性宗一見與余論合聨榻信宿而<lb/>
别一日出所編孝經徵余序余卒業遲回者久之經曰<lb/>
身體髪膚受之父母不敢毁傷余之足已毁矣又曰愛<lb/>
親者不敢侮人敬親者不敢慢人予生平取世忌嫉不<lb/>
少必予愛敬之未至矣雖然吾有尊足者存卒不敢以<lb/>
<pb n="KR4e0229_WYG_004-5a"/>
世忌嫉弛吾愛人敬人真心敬斂袵而序之序曰大哉<lb/>
經乎千聖之道之總萃咸備於是無所容吾贅矣古今<lb/>
稱孝舜曰大孝武王曰達孝下此者即不得謂孝余請<lb/>
縱言之可乎乞人賤行也丐者行食於道得食飲即遺<lb/>
母母食且為之歌數闋盡懽而止彼不得不丐者遇也<lb/>
丐而娛親者真性也苗乃異族也有苗泣親繼以殞命<lb/>
彼淪于苗者族也不以苗忘親者真性也禽獸無知也<lb/>
而跪食而返哺禽獸未始不知有親也夫大者謂其彌<lb/>
<pb n="KR4e0229_WYG_004-5b"/>
綸六合有一物不孝者非大也達者謂其達之天下有<lb/>
一物不順者非孝也呼途之人曰來吾語汝以大道彼<lb/>
未必不四顧躊躇惟語之以孝親三尺䜿兒心動神怡<lb/>
覺世君子從人所常有者提撕之則人不沮于其難而<lb/>
吾言之入也常易此楊子惓惓于是經不忘也或曰集<lb/>
靈引證何居余曰草木微物必有以鼔動之始甲而拆<lb/>
拆而條達子輿氏曰樂則生生則惡可已此集靈引證<lb/>
意也羅子宗㫖何居余曰鵠誠設射者至之軌道誠立<lb/>
<pb n="KR4e0229_WYG_004-6a"/>
行者由之羅子宗㫖孝道之軌鵠也一切揣摩意識思<lb/>
慮懸想儀章度數盭宗㫖逺甚且斯道也吾不知其所<lb/>
自來也窮之無原執之無端用之不可既洞焉通焉廣<lb/>
大無際窮天蟠地無弗周浹以之事君以之事長無二<lb/>
道也仁曰仁宜曰義履曰禮知曰知樂曰樂所謂不敢<lb/>
毁傷不敢侮人不敢慢人者皆是物也皆人所固有羅<lb/>
子非能為人加益之也必眀乎斯而後可以言孝事父<lb/>
孝故事天明事母孝故事地察不然事父母且不知父<lb/>
<pb n="KR4e0229_WYG_004-6b"/>
母矧曰天地嗟乎安得起羅子而質之余聞陸象山氏<lb/>
曰孝經十八章夫子從曾子篤實處説出來學者必踐<lb/>
履篤實久則恍然無疑斯語晦菴年方七嵗即題其上<lb/>
曰不如是非人嗚呼思先儒格言繹羅子微㫖而後楊<lb/>
子之志不孤<lb/>
　　　聖學宗傳序<lb/>
夫道一而已矣昔者聖人仰觀俯察形容摹擬此一不<lb/>
可得于是系以一畫畫之陽者曰乾乾曰大哉乾元萬<lb/>
<pb n="KR4e0229_WYG_004-7a"/>
物資始乃統天此宗統所自來也夫子曰文不在兹子<lb/>
輿氏曰見而知之曰茲與知雖不眀言所以而萬古斯<lb/>
文之統卒不越此寥寥數千餘載唐昌黎氏云堯舜禹<lb/>
湯文武以是逓相傳授宋周子所謂太極程子曰識仁<lb/>
我眀新㑹曰自然新建曰良知皆是物也隨人所指而<lb/>
名之譬之天一也東南西北之人各隨俗而名之而仰<lb/>
觀太虚昭昭日月星辰則無不一然難言矣予友紹興<lb/>
周子早志真宗學有本原慮前聖以一脈相傳恐後之<lb/>
<pb n="KR4e0229_WYG_004-7b"/>
人不曙斯義乃遡自羲軒及我朝諸儒先有闗斯學者<lb/>
名曰聖學宗傳盖其意曰帝之與王聖之與賢隱之與<lb/>
顯微之與彰雖異位而人同人同而此心同此心同通<lb/>
之千百萬世無弗同獨奈何不求者既委至寳于草莽<lb/>
而求之者又横以意見意見穿鑿是取至寳而付之烈<lb/>
燄又不如隱于草莽之為完璞也其意良苦矣予讀是<lb/>
書因有感于昔儒曰虞夏之書渾渾爾商書顥顥爾周<lb/>
書噩噩爾今於茲書亦云讀虞夏商周之語如身逰渾<lb/>
<pb n="KR4e0229_WYG_004-8a"/>
渾顥顥噩噩之天未嘗不神逰心醉厥後源逺派分辯<lb/>
駁愈多心愈戚心愈戚視渾渾之風益逺雖然此亦諸<lb/>
儒先不得已也滔滔東注其何已時長天永日恃有此<lb/>
真性在真性不昧直息諸見揖唐虞周孔羮牆間茲傳<lb/>
也吾不知其盡也<lb/>
　　　聖學象教圖序<lb/>
夫今以註易名者葢亡慮數十家大都憔悴枯槁山林<lb/>
間發憤于世者所為可以觀世矣子曰作易者其有憂<lb/>
<pb n="KR4e0229_WYG_004-8b"/>
患乎憂者幽也跡不潜則神不幽患者幻也跡不幻則<lb/>
神不化易化書也非近心粗心淺心者能入乾初九曰<lb/>
潛龍勿用勿用乃潛潜乃化鄒子沉埋半生矣亦嘗手<lb/>
一編稿形深菁然生平醉心慈湖氏已易嘗睹諸君子<lb/>
于卦爻象變各有所主茫然自失雖有管窺徒藏之腹<lb/>
笥而已至于圗書尤不敢註一語近閲岳大夫某所註<lb/>
諸圖如木難波斯百寳雜陳光怪奪目私恨曰安得促<lb/>
席從公指㸃以畢殘生一水非遥徒自悵惘一日公以<lb/>
<pb n="KR4e0229_WYG_004-9a"/>
範圍象教圗見示欲余一弁其端余一生從老頭巾度<lb/>
日半眀半暗于易也淺公徹上徹下於易也深其何能<lb/>
復公惟是覺公恐釋與𤣥之亂吾儒欲納之範圍中其<lb/>
憂患深矣憶昔有友欲折三教者余曰虚空之中何所<lb/>
不有各自為宗虚空不可剖也又有友欲合三教者余<lb/>
曰天下之道原貞夫一一分為三三歸于一此自然之<lb/>
理太虚原自合也友唯唯否否公之意得無同友人之<lb/>
悲乎不佞與公皆在潜之初爻矣不易乎世不成乎名<lb/>
<pb n="KR4e0229_WYG_004-9b"/>
即欲易世成名其誰與我惟在確乎其不可拔釋者曰<lb/>
確如石聲堅確然余謂石聲猶有消隕堅石亦可磨磷<lb/>
學惟休心忘見則無我無我乃能遯世能遯世乃能不見是<lb/>
無悶凡人得一爻即足以畢世眀夷一卦文王得之内<lb/>
文眀而外柔順箕子得之䝉難正志文眀而曰内艱貞<lb/>
而曰晦眀潜之義可窺矣夫子于易曰終身焉爾已願<lb/>
與公共請事焉<lb/>
　　　聖學啟闗臆説序<lb/>
<pb n="KR4e0229_WYG_004-10a"/>
夫道在天下猶水在地中地無之非水人無之非道所<lb/>
恃提衡斯道者則系乎人古我先王慮民未若于訓也<lb/>
時有省方之舉察民剛柔遲速異宜立之軌則操而化<lb/>
之故曰先王以省方觀民設教而後天下服後世輿圗<lb/>
日廣人主端拱深宫以巡方付繡衣使者問其所以報<lb/>
天子曰糾吏治察民隱懲姦宄丰裁凝峻使人不敢卬<lb/>
視如是焉止觀民設教之意微矣龍侍御紫海自少志<lb/>
大人學資敏行醇筮仕金華鼔吹六先生遺緒攬轡三<lb/>
<pb n="KR4e0229_WYG_004-10b"/>
秦又續横渠先生流風而見之行事政暇偕巡茶張使<lb/>
君同過闗中書院院故有少虚馮公為里中祭酒率諸<lb/>
鄉紳子弟肅聽教指者㡬千人侍御為之剖晰疑義者<lb/>
竞日已復條欵目示諸生馮先生曰此後學津筏惡可<lb/>
弗傳君又續諸先正語錄于後總名曰聖學啟闗臆説<lb/>
余得而卒業廣大悉備大都復性足以該之雖然性未<lb/>
易復也復性必先于透性透性者悟也軻氏曰盡心由<lb/>
于知性知性斯知天夫此非落言詮非入意識非有等<lb/>
<pb n="KR4e0229_WYG_004-11a"/>
待非有加損透之可濃可淡可窮可達可生可死即剝<lb/>
即復即聖即凡何内何外何異何同何安何勉一以貫<lb/>
之無餘藴矣然透豈易言哉病寒者汗一息不流風邪<lb/>
隱隱流于腠理故神醫以汗必透體始甦侍御云諸生<lb/>
試觀一堂何嘗外却一人一人何嘗離却一刻此心運<lb/>
用此道現前即易簡即神化灑掃應對便是精義入神<lb/>
可謂傾槖抉腸有能於此直下承領不作纎毫疑情者<lb/>
于開闗啟鑰之志不孤矣世欲拒人不得入也則為之<lb/>
<pb n="KR4e0229_WYG_004-11b"/>
闗以禦之欲人之循塗而入也則為啟闗以𨗳之此需<lb/>
人為啟閉者也性吾性也堅自拒也機自闢也能識自<lb/>
闢自闔之機則不以有人而作無人而輟而又誰能禦<lb/>
之諸君勉矣世乘傳四方者何限獨侍御一舉足使闗<lb/>
中數百年道脉光大有耀歸而報命九重四方且則而<lb/>
象之所鼔暢仁風助流皇化者豈淺鮮哉予故樂而序<lb/>
之首簡<lb/>
　　　易㕘序<lb/>
<pb n="KR4e0229_WYG_004-12a"/>
從海門周公而得知養初喻公公以陪巡偶過田間譚<lb/>
學娓娓去未㡬入為諫垣以射取隼備兵嶺表人謂公<lb/>
以日月近臣拮据簿書必拂其出入補闕拾遺之心侘<lb/>
傺抑鬱又不然攀雲弄日消其磊塊亦情所必至者而<lb/>
公視内外險夷澹如也一日寄所著易㕘示余曰不佞半<lb/>
生偕諸薦紳談易苦無入幸官五羊無事垂簾焚香直<lb/>
探四聖之秘至坎維心亨一語頗有㑹心處偶筆之名<lb/>
曰易㕘子為我證之余首披乾坤二卦以元亨利貞皆<lb/>
<pb n="KR4e0229_WYG_004-12b"/>
屬乾乾陽為大為眀自始至終流行變化莫非乾道所<lb/>
統曰未有庶物先有乾元此易道之總萃也大象曰自<lb/>
者不息之真源眀曰自明道曰自道成曰自成得曰自<lb/>
得舍自别無所為天是不以易視易而以身為易也坤<lb/>
曰乾之所至坤亦至焉乾資始坤則順承其始乾主覆<lb/>
坤即載其所覆是晰乾坤合徳之源也大象曰厚徳載<lb/>
物非離物以為自成物所以成已即實其自强之學而<lb/>
已此皆直抉前聖之秘握乾坤之藴乾坤眀六子無餘<lb/>
<pb n="KR4e0229_WYG_004-13a"/>
藴矣八卦徹六十四卦無遁情矣公曰㕘者盖不知黙<lb/>
識體認者若而年真有寝不安席食不知味身依殿陛<lb/>
也不知其為華出鎮藩服也不知其為詘盖與易若将<lb/>
終身焉耳矣易繋曰㕘伍以變夫子曰立則見其参於<lb/>
前瞻之在前恍然心目曰㕘而曰㕘伍以變又不滯于<lb/>
心目間故曰知變化之道者其知神之所為乎公曰變<lb/>
者自變中有不變者存不變者天則也非人力私知能<lb/>
安排也此非真知變化實㕘實悟者未易至維心之亨<lb/>
<pb n="KR4e0229_WYG_004-13b"/>
公殆非虚語耳海門子見之嘉樂何似余故掲之首令<lb/>
讀茲書者共㕘究焉嗟乎易出于太虚太虚以前馮馮<lb/>
翼翼何象何卦何圗何書而聖人象之卦之圗之書之<lb/>
此皆不得已而有所寄其思于不寄學者復從卦象圗<lb/>
書下盤桓馮其意以穿鑿而聖人之易亡善㕘者浄乃<lb/>
心黜乃意不以易㑹易而以身㑹易始知易㕘語語從<lb/>
體騐中來可以證自心斯可以證四聖之心倘不灑濯<lb/>
乃心而屏知去意㕘何易言哉<lb/>
<pb n="KR4e0229_WYG_004-14a"/>
　　　像象管見序<lb/>
此名侍御啟新錢公撰也余自庚寅别公公時将巡粤<lb/>
衆方以公必為時鎮臣不謂公以蹇諤與予等同錮矣<lb/>
聞公杜門謝客顓顓易學余恨不得睹公大全一日公<lb/>
冡嗣侍御君巡三楚以一册貺余且屬序余拜而卒業<lb/>
公盖慮世之譚易者荒唐龎雜令學者貿貿然莫知所<lb/>
之也故極深研幾而作像象管見公學窺其大管見者<lb/>
謙辭也公之意悟聖人二畫即人之像不成像則無以<lb/>
<pb n="KR4e0229_WYG_004-14b"/>
成位其中實見得即人即像即像即理無一人無一事<lb/>
無一息不有像存定天下吉凶成天下亹亹咸此像基<lb/>
之顧象亦不一有錯象有綜象有正象有隅象象有卦<lb/>
情有卦畫有大象有中象有爻變象有占中象公皆一<lb/>
一求其指歸焉毎卦每爻本其象必求所以像求所以<lb/>
像而又歸根于象所以像不可見而公闡可見者垂之<lb/>
篇始知盈天地間皆象也皆像象也彼滯象者泥于有<lb/>
而耽于像象者淪于空是二之也公之所深閔也若以<lb/>
<pb n="KR4e0229_WYG_004-15a"/>
像為理之近似是彷彿假借之見公謂易無是也視諸<lb/>
談易家真所謂良工苦心矣昔聖有言曰作易者其有<lb/>
憂患乎夫以聰眀睿知如諸大聖是書猶必本憂患而<lb/>
來盖憂患則困心衡慮其跡幽跡幽則神潜神潜斯窮<lb/>
無窮極無極故曰聖人以此洗心退藏于宻吉凶與民<lb/>
同患其與民同患也亦自洗心藏宻始非以意識推測<lb/>
揣摩而得之也後學易者處逸樂之境加以不専之功<lb/>
欲以探聖人之閫奥此與射覆奚異公戢影巖扃茹荼<lb/>
<pb n="KR4e0229_WYG_004-15b"/>
堅忍者二十餘年才可濟埏垓斂而不試道足包九有<lb/>
秘而不用困矣幽矣潜矣天完公與公自完者其在斯<lb/>
乎公曰始于屯仍為屯終于未濟仍為未濟公虚至矣<lb/>
余謂屯者乾坤絪緼之氣所凝也未濟者乾坤生生之<lb/>
意不以既濟而遂已也倘終於屯終於未濟是剝復不<lb/>
相乘乾坤不幾於毁而何以成易哉道不終晦公以此<lb/>
學日見之行為復碩果為泰抜茅端有望于公公幸無<lb/>
容自諉三十年前公以白面書生出宰吉州批卻𨗳窽<lb/>
<pb n="KR4e0229_WYG_004-16a"/>
片時而决偕諸耆宿嘐嘐談古昔今公卓爾如是惜乎<lb/>
不令諸先生見之予夙叨愛雅猶得序公鴻撰竊為斯<lb/>
道幸安得公再臨鷺水一彈指間共窺無象之像俾鷺<lb/>
水含光螺山助響人人坐公太極中世錢氏易無涯也<lb/>
　　　宗儒語畧序<lb/>
沔彼流水朝宗于海海水之宗也予孫枝葉繁碩有大<lb/>
宗有小宗而後其統系不淆謂道有宗乎神無方易無<lb/>
體何有宗也謂道無宗乎濟濟三千獨一唯曽氏得其<lb/>
<pb n="KR4e0229_WYG_004-16b"/>
宗未始無宗也仲尼祖述堯舜憲章文武宗帝王也軻<lb/>
氏願學孔子宗孔子也葢道一而已矣一則天二則人<lb/>
天則亘萬古而攸同人則涉末流而多歧道無岐也學<lb/>
之者岐也惟多岐而百家龎雜莫知攸宗甚矣道之難<lb/>
眀也余夙荷眀師良友指㸃夾輔年來偶有隙眀于先<lb/>
聖一脉真傳似無所蔽諸儒最有契于衷者在宋則眀<lb/>
道象山慈湖在明則白沙陽眀心齋六先生于是手抄<lb/>
其語與道相發眀者名曰宗儒語畧其言淺近詳畧不<lb/>
<pb n="KR4e0229_WYG_004-17a"/>
同不謬於孔氏之傳則一而已夫名臣巨閥必有宗譜<lb/>
孝子慈孫一展卷孝思悠然而生是書雖謂儒之宗譜<lb/>
可也學者由兹直證本心頓息諸見揖唐虞周孔在斯<lb/>
須間若復辨儒釋較同異取余所編者為辨駁地是人<lb/>
也意之為害其去道也逺起諸六先生與之同堂合席<lb/>
何益乎邑愷𠂻黄侯愛是書捐俸授梓敬拜手引其端<lb/>
　　　月川錄粹序<lb/>
余體孱弱好閲方書遇名方輒手錄心注之有告予曰<lb/>
<pb n="KR4e0229_WYG_004-17b"/>
人生在神與氣神與氣隨腠理宻而康强無恙雖有禁<lb/>
方無所用之余近味其語此治未病之説也憶余十年<lb/>
前勃然師古而最慕用河津凡有憶見悉錄之以紀吾<lb/>
學若效讀書錄也者而最後又慕新建江門若以為聖<lb/>
道非從此不入口念心維然盤回十餘年來身心互持<lb/>
未有得力幸返林臯至庚寅嵗差有所入始知先儒之<lb/>
語皆言己之得非我之得也而我持其咳唾求道是不<lb/>
亦貧子拾貸册稱富翁乎故凡儒先語錄以為此特名<lb/>
<pb n="KR4e0229_WYG_004-18a"/>
醫良方而無病則方可置不甚省閲既入都門余友叔<lb/>
龍氏持月川錄粹一巻命余引其端余匆匆别叔龍叔<lb/>
龍亦未竟余之學乃數以書促余言夫以余之所未請<lb/>
事者而欲學人殫精於是是欺來學也雖然叔龍表彰<lb/>
先賢加惠來學意良殷勤余故識其首若先生篤行沉<lb/>
修巋然醇儒直遡濓洛而開我朝道統之原則固不俟<lb/>
余言也錄中云心非血氣之謂先生之見卓矣世號宿<lb/>
儒以血肉為心者豈少哉即此隻辭亦足以抉世儒之<lb/>
<pb n="KR4e0229_WYG_004-18b"/>
一膜也夫<lb/>
　　　讀書全錄序<lb/>
文清先生大儒也醇儒也讀書全錄微之而神化性命<lb/>
鉅之而修齊治平廣大悉備譬彼良醫禁方名品備載<lb/>
無遺嗚呼盛矣某髫年即知慕用先生每讀茲錄如天<lb/>
鑒在兹如神明臨汝慄慄乎神為之加悚心為之加清<lb/>
惰為之加謹間有所窺期師先生萬一然㡬成帙而散<lb/>
于火遂棄去已而泛濫於他家竟無所得譚及先生輒<lb/>
<pb n="KR4e0229_WYG_004-19a"/>
不敢措一辭今年春䖍南中丞李公刻全錄以恵後學<lb/>
命小子引其端鄒子敬拜手言曰道不在言言者麤也<lb/>
道不著見見者虚也道難卜度卜度者意也夫道雖不<lb/>
可以言言而匪言道亦無由寄雖不可以見見而匪見<lb/>
道亦無由入雖不可以意卜度而亦可以意㑹日積月<lb/>
累久之羣言亡衆見消意解氷融雖言而無言也雖見<lb/>
而無見也雖意而未嘗意也此先生之學也後儒輩出<lb/>
其趣操與先生不同盖先生學以復性為宗謂必閑邪<lb/>
<pb n="KR4e0229_WYG_004-19b"/>
而後可以存誠謂必去念而後可以入道後儒以見性<lb/>
為宗謂惟在復禮萬物皆已惟在知仁萬念皆融此其<lb/>
説誠聖學之宗傳但語云中人以上可以語上又曰深<lb/>
造以道欲其自得夫中人以上深造以道不可易得而<lb/>
遽直達天徳則千里得一士如比肩焉且世之駕言了<lb/>
悟卒至藩籬撤大防潰不忍見聞者始知先生誠上溯<lb/>
鄒魯之軌轍而繼徃開來之正鵠也善學者請事斯錄<lb/>
履繩蹈矩日融月化意言兩忘其達天徳也何有中丞<lb/>
<pb n="KR4e0229_WYG_004-20a"/>
公重新是書以貽來學其有所思也夫<lb/>
　　　康齋先生語畧序<lb/>
丁巳秋舉青原㑹少㕘吳公持新編康齋先生集畧言<lb/>
于衆曰我國朝以學倡者康齋先生先生一傳新㑹再<lb/>
傳餘干俱易名從祀吾道吐氣顧其師寥落似於報稱<lb/>
之義未當時或以先生有爭田訟不宜見知石亨為疑<lb/>
不知先生於諸弟子來從學者率之力耕而食未有田<lb/>
也而奚訟好是懿徳凡人皆有石亨知先生薦先生未<lb/>
<pb n="KR4e0229_WYG_004-20b"/>
嘗有求于世何於大儒過之深也鄒子曰公以陳胡二<lb/>
先生諡與從祀也于陳王二公有加乎而吳先生之不<lb/>
諡不祀嘖有煩言也亦有損乎曰無曰然則予等當從<lb/>
不加不損處理㑹更不必從世法上度長絜短一從世<lb/>
法論俾世之學聖者於形跡上比擬而聖人之㫖荒矣<lb/>
且余自㓜聞先生訟田也以弟鬻祭田故夫士大夫無<lb/>
故不鬻祭田禮也先生秉禮者也即訟非過而文清在<lb/>
大理一内使不薦曰南京好官惟薛卿可以是病文清<lb/>
<pb n="KR4e0229_WYG_004-21a"/>
乎夫人之精神映照百世者百世千萬世者千萬世故<lb/>
曰百世以俟聖人而不惑學如先生俟不惑者可矣二<lb/>
程從祀後舂陵繼之朱新安祀久李延平近始舉行禮<lb/>
樂必待人而舉公無為吳先生過計也<lb/>
　　　文簡先生語畧序<lb/>
文簡先生集流行域中亦既裒矣讀其書者曰大儒也<lb/>
醇儒也横渠之後先生中興顧集中有語畧數巻同志<lb/>
仲好氏擇而鍥之以傳其心葢曰世之學者凌髙厲空<lb/>
<pb n="KR4e0229_WYG_004-21b"/>
志非不逺言談斐然非不謏聞然索其實履與言頗不<lb/>
相符契為吾道蟊賊不小吾夫子掲博學審問慎思明<lb/>
辨篤行之㫖何諄摰也夫跬步未發而謾言神聖是白<lb/>
日而羽化也余弗敢信寜使學者履繩蹈矩足蹜蹜有<lb/>
循雖則沿洄實不泛駕若先生慥慥皜皜其言彰彰如<lb/>
是真吾道金湯且語中大言小言顯言微言天地鬼神<lb/>
身心性命之奥亦既備矣道在邇而求諸逺非適北而<lb/>
南轅哉此仲好氏刻以公來學欲鄒子弁一言以告邦<lb/>
<pb n="KR4e0229_WYG_004-22a"/>
人士意也憶先生與吾宗文荘公俱以文魁天下以言<lb/>
事謫州倅同為留都郎署同比屋而居顧兩人各齗齗<lb/>
自信文莊公受學新建守師説不變先生稟濓洛㫖繩<lb/>
檢自如席間辨論有差而意色自如退而各相服也今<lb/>
士林譚兩先生有不興起者乎是孰使之然哉其必有<lb/>
神孚言先者在又讀先生集者所當知也<lb/>
　　　仁孝訓全書序<lb/>
有嬰兒於此投之摶黍欣然喜或與以鴆毒長者飭而<lb/>
<pb n="KR4e0229_WYG_004-22b"/>
止之曰此殺人不可食童子擲之地有人於此情識既<lb/>
開機知横至語以大人之學則眺弗信而或其所學者<lb/>
黨同伐異飾已自便至矜一知飾一能以自荘嚴視世<lb/>
之人無與我同之人也命之曰天之戮民所謂驅而納<lb/>
諸罟擭陷穽之中者也長者復詔之此非大人之學亦<lb/>
封而不肯舍豈知不童子若耶故曰大人者不失其赤<lb/>
子之心者也旴江近溪先生赤心為道絶無他念其尊<lb/>
信新建良知白首不移顧世之談良知者或索之隱微<lb/>
<pb n="KR4e0229_WYG_004-23a"/>
杳㝠先生掲仁孝之㫖本赤子不學不慮之真即美大<lb/>
聖神之基令人易知易從可久可大事業亦不越此宜<lb/>
門人楊子并董司㓂廣而傳之而全學博某重鍥以振<lb/>
鐸于庠序也與先儒曰勿以學術殺天下後世仁孝者<lb/>
生世之嘉榖也易道首乾坤乾曰大生坤曰廣生故曰<lb/>
生生之謂易嗚呼先生之學本于易質之千聖吾知其<lb/>
不惑矣<lb/>
　　　胡敬齋先生粹言序<lb/>
<pb n="KR4e0229_WYG_004-23b"/>
敬齋先生以布衣從祀廟廷而學益光盖先生學與文<lb/>
清公皆昭代鼻祖文清業從祀㑹請祀陳王二先生而<lb/>
上以先生並陳王從祀盖上重先生篤行沉修淵懿聖<lb/>
衷匪夷所思臣元某竊以為昭代苐一盛事聞先生㪚<lb/>
步長吟鬼為唱和質鬼神無疑俟聖人不惑先生以之<lb/>
先生有語錄為西粤吳獻臣所編者恩江眀府吳覺生<lb/>
載以出入拳拳服膺欲刻此為多士鵠屬予弁其首夫<lb/>
獻臣得先生學顛沛造次未嘗少離卒諡清恵世宗朝<lb/>
<pb n="KR4e0229_WYG_004-24a"/>
名臣令君世先生學又欲以公之多士學道而後愛人<lb/>
于令君益信矣<lb/>
　　　羅一峯先生集序<lb/>
徃捫蘿東山羣峯矗矗磅礴蜿蜒亘百餘里龍蛇生焉<lb/>
羣峰中獨一峯撐雲凌霄如偉丈人端笏朝堂凛不可<lb/>
犯因悟曰士之聳壑昂霄者猶是也又常涉溪澗清沼<lb/>
眀燭鬚眉洎遵青齊觀渤海排雲凌霧莫可涯涘因嘆<lb/>
曰昔人以風行水上為文而茲猶有至文焉吾鄉先達<lb/>
<pb n="KR4e0229_WYG_004-24b"/>
羅文毅足以當之然先生進於道矣我朝理學河東餘<lb/>
干並樹標的獨陳新㑹以自然為宗先生雖與陳稱石<lb/>
交乎然學非陳之學紫陽之矩矱也巧力不同矩矱則<lb/>
一廼近儒一禀新學談及先生輒以未闖性天之窔為<lb/>
疑不知性不離倫物之常進退取與是已先生有一不<lb/>
盡道其間乎盖世儒之所謂性也者如以指標月先生<lb/>
之所謂性也者如以足履地標月者指即有象履地者<lb/>
身在忘言則先生之所韜者固也徳清吳侯自㓜庭訓<lb/>
<pb n="KR4e0229_WYG_004-25a"/>
心師先生政暇敬奉先生集刪譌增遺鍥之以恵來學<lb/>
而問序於余余惟聖門之學傳失其宗曾子以皜皜發<lb/>
眀道體迨宋周子提衡無欲一言為入聖之要先生之<lb/>
學雖不得而測其涯然皜皜無欲可建天地質鬼神考<lb/>
三王俟百世天假以年遡周曾而上之無難矣先是有<lb/>
詔廷議諸從祀名賢他唯唯否否獨先生翕口同歸不<lb/>
可徵良心之同哉此雖不能即得之今日然有待也嗚<lb/>
呼登凌霄之峯培塿為卑瞰巨海之濤㳙流為隘學者<lb/>
<pb n="KR4e0229_WYG_004-25b"/>
如有景行之思乎巍然沛然在吾心目者果何物哉悟<lb/>
茲而先生之學可窺矣苟不究其所以然而猥隨俗之<lb/>
譽言是觀山忘本觀海忘源必無以得其髙深予特著<lb/>
篇端俾願學者有所覽鏡焉<lb/>
　　　谷平先生粹言序<lb/>
谷平先生學以求仁為本以閑邪為功以直任天命流<lb/>
行無事安排為實際余㓜時聞長老述先生居常齊明<lb/>
盛服如對上帝族子及諸門人侍坐至竟日不輕發一<lb/>
<pb n="KR4e0229_WYG_004-26a"/>
語穆如也盖是時新建學興整菴羅公猶徃復辨難先<lb/>
生不復與辨惟期實有諸已文恭羅公云晚循漸次以<lb/>
知及仁守為難能未嘗襲世人弊以為髙竒此善言先<lb/>
生者也世或疑文恭為先生髙足顓顓發揮新建餘㫖<lb/>
似與先生學分道而馳不知文恭一步一趨宛然先生<lb/>
家法安在其以言尊先生也世皆知先生養邃不知先<lb/>
生丞通衢十年讀易梅亭所得于動静消長之機與造<lb/>
化俱生俱凝未易以語人者境至幽而仁至熟矣余每<lb/>
<pb n="KR4e0229_WYG_004-26b"/>
讀先生語錄謂為濓洛餼羊敬語諸先生家子弟曰夫<lb/>
先世有良田在後之人植而耘之先生言吾黨之嘉榖<lb/>
也播而殖之是在二三子諸君躍然刻以傳敬拜而引<lb/>
其首以識仰止<lb/>
　　　羅東川先生語錄序<lb/>
吾吉正嘉間有名儒東川先生者慥慥篤實君子也初<lb/>
新建從劒江聞宸濠變歸艤棹先生而得倡義之説先<lb/>
生偕新建夜叩郡門太守踉蹌出迎既百務總總先生<lb/>
<pb n="KR4e0229_WYG_004-27a"/>
至代郡守檄各道兵餉及新建屢推功先生為當路所<lb/>
忌即以先生崇望守二千石特宴享為郡國冠冕轉㕘<lb/>
知竟掛冠歸先輩出處不苟如是先生故交新建而學<lb/>
則齗齗自信後新建説盛行而先生學稍掩先生孫某<lb/>
某從予逰余語諸孫曰先公之學布帛菽粟濓洛餼羊<lb/>
宜為世津梁諸孫是余言謀而刻之予題其端如此刻<lb/>
既成鄧徴君皇明書出及吳郡侯載公三祀志俱列公<lb/>
名臣且知公學沉抑已久舄奕一朝誠不可掩如是<lb/>
<pb n="KR4e0229_WYG_004-27b"/>
　　　王門宗㫖序<lb/>
陳督學長卿謁新建公祠以正學訓諸生娓娓既思曰<lb/>
先生功在西江顯著學以西江人傳且信顧海宇于先<lb/>
生學疑情未斷則不㫖于味之過敬托少㕘周公繼元<lb/>
大司成陶公周望于先生學撮其大㫖令諸人士望的<lb/>
而趨徳意甚盛二公竭日夜力于先生片言有闗學脉<lb/>
者必録如徐曰仁王汝止汝中錢徳洪為先生髙足者<lb/>
言必載書成名曰王門宗㫖山隂令余君有志斯道走<lb/>
<pb n="KR4e0229_WYG_004-28a"/>
使屬元某一言引其端元標謹拜手言曰夫今以良知<lb/>
為出自王先生者誣也夫子及門之士如由非所稱聞<lb/>
善必行者乎呼而告之曰知之為知不知為不知曰知<lb/>
徳者鮮孟子在戰國時則曰不慮而知者良知曰見知<lb/>
聞知以知為教是自孔孟時已然最後諸大儒出曰學<lb/>
在知其所有朱考亭氏釋格物亦曰人心之靈莫不有<lb/>
知諸儒先何嘗不諄諄以知開示人哉顧當訓詁沉溺<lb/>
之後先生抉此二字以覺羣迷若謂先生獨創也者不<lb/>
<pb n="KR4e0229_WYG_004-28b"/>
知非先生臆言聖賢所已言也古有單方久塵故牒有<lb/>
佹得之持以活人者羣醫輒詫以為我輩百方試之良<lb/>
苦奈何一匕有餘有聞而喻之曰方以治病病已方可<lb/>
除識者以為名言良知者度世之一筏既度無事筏矣<lb/>
竊嘗謂先生之學直接陸子或者又謂陸子與先生學<lb/>
皆禪不知知禪者然後知先生學知先生之學斯能知<lb/>
禪倘未嘗以身研兩家情狀先以意見横入曰此禪此<lb/>
儒以自閡閡人禪與儒兩寃亦并以自寃于先生學無<lb/>
<pb n="KR4e0229_WYG_004-29a"/>
損元某生也晩猶得聞及先生門者謦欬竊竊然疑之<lb/>
廼任其僻愚自尋徑竇叨天之靈更數十餘年始知先<lb/>
生言備嘗艱阻直證天德與近世剽談者霄淵故嘗有<lb/>
言曰余初不信良知者乃所以信良知也良知即乾知<lb/>
大始之謂本自皜皜本自慥慥不以識識不以知知非<lb/>
剛健必墮于欲非篤實必二三其徳體乾之健法恒之<lb/>
久殊可與入而世以詭譎辨博圎融遷就沉溺欲海為<lb/>
家舍是良知蟊賊先生而起掩耳何疑嗟乎學無門可<lb/>
<pb n="KR4e0229_WYG_004-29b"/>
入則苦茫蕩有門可守亦屬藩籬子不云乎曰無知也<lb/>
由茲門至于六通四闢無宗而無不宗斯又善㑹王門<lb/>
之㫖而宗廟之美百官之富行且分孔氏庭何論王門<lb/>
天下萬世寜無其人乎予與前諸君子日望之矣是亦<lb/>
長卿使君傳宗㫖意也<lb/>
　　　石蓮洞全集序<lb/>
耕莘氏有先知覺後知先覺覺後覺語余嘗謂知覺寜<lb/>
有先後以先覺後似二之也久而思先知先覺者作者<lb/>
<pb n="KR4e0229_WYG_004-30a"/>
之聖也後知後覺者述者之眀也先而匪後其流不逺<lb/>
後而匪先其傳不真天不忍斯世斯民之罔覺也必先<lb/>
命世之賢以尋繹其端倪又不忍端倪之不可不衍而<lb/>
弗光也必挺間世之賢以接續其統緒此斯世斯道晦<lb/>
眀之機自古至今不容誣者當新建之説一倡海内羣<lb/>
而疑疑而攻者十之九獨吾吉諸君子起而信之諸君<lb/>
子非信新建也信自心也而所傳有通有塞有全有偏<lb/>
亦各隨其寓之所值力之所到至我文㳟羅公信而愈<lb/>
<pb n="KR4e0229_WYG_004-30b"/>
堅然於諸君子言有從有違世或有據識神以為知者<lb/>
公曰世間無現成良知新建公從龍場萬死千生得來<lb/>
譬之祖父辛勤立門户拮据茹荼不知㡬朝夕子若孫<lb/>
享膏腴不知祖父之苦辛必至蕩覆無餘卒未能世其<lb/>
家也與諸君子徃復言甚辨信者唯唯否否然公遯世<lb/>
無悶半生作苦林泉者真有寝不安枕食不下咽意故<lb/>
大節細行光昭日月海宇人言曰新建學得吉州起得<lb/>
公而尊然後知公無現成良知語乃所以深信良知也<lb/>
<pb n="KR4e0229_WYG_004-31a"/>
漆雕開有聖人依歸猶曰吾斯之未能信盖疑其所信<lb/>
而後信其所疑倘公以耳根入不復深究其㫖是漆雕<lb/>
開所難者今之人反易矣孔門之學從逰者甚衆顔曾<lb/>
而外惟孟軻氏起紹衍而光大之讀其七篇夫子之道<lb/>
昭如日星軻氏私淑孔子者而以見知自任公於新建<lb/>
亦在私淑之列一言一畫皆心傳所宗謂公為新建之<lb/>
見知可也可與世之掞藻揚芬者倫哉予又因是而備<lb/>
論之世無見成良知一語公為以情識當良知者藥也<lb/>
<pb n="KR4e0229_WYG_004-31b"/>
顧良知全體不見而章無為而成渾然各足無欠無缺<lb/>
先天地而不為始後天地而不為終時人既未窺其全<lb/>
體而復以情識當之曰此現成事物是認賊作子以狗<lb/>
尾續貂也公惡得無辨愚嘗為之説曰人之所不慮而<lb/>
知者良知也業已蔽矣惡得無慮故慮也者所以復其<lb/>
不慮之知也人之所不學而能者良能也業已失矣惡<lb/>
得無學故學也者所以復其不學之能也庶㡬世之莽<lb/>
蕩者既不敢認情識為現成必求之寂然不動之真世<lb/>
<pb n="KR4e0229_WYG_004-32a"/>
之止修者亦將由學慮大路以全本然良知之體或亦<lb/>
文恭公之意乎故因侍御公重新公集而并識之石蓮<lb/>
公舊隱地公自題曰初平一去惟留石茂叔從來只愛<lb/>
蓮系集茲名其堅介清浄之意可想見有能不淄不染<lb/>
從石罅中吐青蓮一瓣薦公者乎余且下拜心師之矣<lb/>
侍御名于庭字孟諤號中湛起家乙未進士宜興人先<lb/>
是安節吳公巡豫章刻公文要風世今復刻全集與吳<lb/>
公後先振道盛心嫓美先知先覺有作之先必有繼之<lb/>
<pb n="KR4e0229_WYG_004-32b"/>
後者魯多君子予於陽羡益信矣<lb/>
　　　羅念菴先生文要序<lb/>
善言天者孰晰于易乎資始流形形形色色可謂大通<lb/>
矣然必曰利貞貞正也固也盖惟收斂歸藏而後能亭<lb/>
毒萬有乾坤以六子為用六子受成於艮不艮則雷動<lb/>
風散雨潤日暄兑説有時窮矣故曰成言乎艮夫天道<lb/>
至紘以大無以尚矣猶節其章光愛其心神矧吾儒學<lb/>
以法天尚安能弊弊然役其精神久薫勞不息馳騁而<lb/>
<pb n="KR4e0229_WYG_004-33a"/>
不既乎故惟聖人能以此洗心退藏于宻曰洗心則蕩<lb/>
潏無餘而非有形聲可擬曰藏宻則其端無倪而非有<lb/>
聲臭可即嗟乎㣲矣元某生也晩未獲從里文㳟先生<lb/>
游然得侍從游先生者剽竊餘咳最喫𦂳語曰世無現<lb/>
成良知曰收攝保聚元某㕘究十餘年曰孩提知愛非<lb/>
不慮而知乎曰收攝收於何處曰保聚聚者何物竊不<lb/>
能無疑恨未起先生九原請質之又十餘年覩世未嘗<lb/>
憤悱冒認識影以為知體而稍窺端倪者輒蕩踰繩檢<lb/>
<pb n="KR4e0229_WYG_004-33b"/>
廼知先生言真末世津梁有所激而云然非過而諸刳<lb/>
心捐形直達天德語類頗衆門人未能盡殫其藴奥先<lb/>
生之學本于易成于艮傳之無弊也固宜人知先生宗<lb/>
依新建不知其初盖稟承邑先達李中丞公而李公黙<lb/>
受玉齋楊公於所謂澹然無欲者既已淵源楊李而又<lb/>
壁立千尋仰止金牛齊莊寛裕切磋西昌安成兩文莊<lb/>
海内有片長小善先生冲然有以自下宜其集諸儒之<lb/>
大成也彼津津新建殘唾謂道止此外有可以開覆抉<lb/>
<pb n="KR4e0229_WYG_004-34a"/>
翳投之輒縮武不敢入視先生何如也先生有集十餘<lb/>
巻先是嘗與同志曾大理于健郭中丞相奎劉光祿静<lb/>
之謂宜稍約以貽來茲而竟未就侍御安節吳公神交<lb/>
先生有年觀風螺川擷江芷薦先生祠下謂先生語末<lb/>
學正鵠託塘南王先生删訂數巻題曰文要公曰子同<lb/>
邑後進不可無言元某拜手引其端如此用志私淑敢<lb/>
謂窺先生窔奥萬一哉<lb/>
　　　歐陽文莊公年譜序<lb/>
<pb n="KR4e0229_WYG_004-34b"/>
凡名儒公卿没門人子弟譜其生平德履千百世讀者<lb/>
猶有興起焉而自善譜生平者莫踰吾夫子志學章先<lb/>
儒謂夫子自立而至不踰矩亦此志歸宿處盖終身學<lb/>
術始於一念一念根荄終身樞紐余今于文莊歐陽公<lb/>
亦云世嘗見公立朝以道佐人主三十餘年不動聲色<lb/>
所至承式不知公年方弱冠謝計偕鬻田而謁新建初<lb/>
志何壮也公學見其大好惡俱泯偏黨盡融所稱盡人<lb/>
物之性贊天地之化育惟公有焉視彼世儒顓顓學一<lb/>
<pb n="KR4e0229_WYG_004-35a"/>
先生言無當于世用者惡能得公之大全也公年譜成<lb/>
冡孫錄事君宗翰謂余里中後進有志者屬引其端敬<lb/>
為識公之大者如此<lb/>
　　　胡廬山先生全歸稿序<lb/>
先生既没之眀年同門督學郭相奎氏與令子順捜秘<lb/>
牘中得所為閉闗小錄及補過困學翊全諸錄寝室警<lb/>
語總名曰全歸稿珠璧錯陳隨地流輝順等不忍捐置<lb/>
謀鐫之以傳或問予曰先生以盡性至命為宗以存神<lb/>
<pb n="KR4e0229_WYG_004-35b"/>
過化為功學已闖聖窔矣諸錄得無贅乎余曰學以悟<lb/>
為入門以修為實際悟而不修是為虚見修而不悟是<lb/>
為罔修先生已洞然聖學之大而復與困學同功兹所<lb/>
以全而歸也曰日錄揭稿諸家報何曰灑掃應對罔非<lb/>
精義出處進退人道大端先生雖倦逰聞君命則懇辭<lb/>
中途不得請則單車赴任委曲懇惻用意忠厚其仕進<lb/>
亦何以禮也曰先生臨終也而手筆謂何曰昔曾子臨<lb/>
終啟手足以示門人庶幾無忝所生先生生平戰兢而<lb/>
<pb n="KR4e0229_WYG_004-36a"/>
終猶惓惓三極之真百聖之宗則易簀之志也披巻者<lb/>
可以興矣余嘗觀良農之畊也播之美種矣然必深畊<lb/>
易耨然後荑稗不生乃惰農復從而姗之先生銖銖而<lb/>
積寸寸而累其心良苦乃世之學者馮其荒唐揣摩之<lb/>
私漫無所用心過計先生之苦難豈不左與詩曰是穮<lb/>
是蓘必有豐年凡我同志共朂之<lb/>
　　　何善山先生文錄序<lb/>
予友中丞李公自吳歸泳游溪衡日惟眀道覺人為事<lb/>
<pb n="KR4e0229_WYG_004-36b"/>
一日致書余曰邑先哲何公善山稱新建公髙足弟子<lb/>
著述雖刻而逸予懼先哲風流綿邈近剞其副以公來<lb/>
學庶㡬邑人士有所師承乎子為我弁其端予敬受而<lb/>
卒業而知先生之學非膚儒所能測也盖良知之説余<lb/>
㓜而聞之長而不能竟其義近始覺世儒之談良知者<lb/>
謬也夫學從外入者必非家寶非家寶斯有所得有所<lb/>
得斯可得而守也先生曰心性既無形聲何從而得既<lb/>
無定體何從而守知無所得即有所悟知無定守即有<lb/>
<pb n="KR4e0229_WYG_004-37a"/>
定主彼耽耽欲捕風捉影者可醒矣世儒有窺見性無<lb/>
定體者又不免滯空先生曰本體固無聲臭然不可認<lb/>
定一認定未免為聲臭所染彼詹詹欲沉空守寂者可<lb/>
思矣先生之學予不得而測其涯焉余向聞先生言曰<lb/>
學務無情斷滅天性學務有情緣情起釁不識本心二<lb/>
者皆病之語留滯胸中二十餘年近益信先生之所謂<lb/>
識本心者即程伯子之所謂識仁識仁言有亦可言無<lb/>
亦可不識仁言有滯跡言無落空無一可者也惜生也<lb/>
<pb n="KR4e0229_WYG_004-37b"/>
晩不得侍先生以竟緒論敬推臆見先生學術崖畧與<lb/>
同志就正焉中丞公述先生有隱行没也邑人有思祠<lb/>
祀其鄉又孫勁㓜而孤其母復以節著先生之學雖没<lb/>
世遺範猶存此不可觀先生之大哉中丞公與先生家<lb/>
世姻清真雅素進退不負所學惓惓茲刻尚友可知䖍<lb/>
人士讀先生書聞中丞風可以興矣<lb/>
　　　黄洛村先生集序<lb/>
先是善山何先生集成元某序而傳矣中丞李公折簡<lb/>
<pb n="KR4e0229_WYG_004-38a"/>
余曰子奈何以己見而槩何先生學大都中丞公槩近<lb/>
世騁虚見眇實際者其言誠救世良劑然古今學術無<lb/>
二眇實際者必無真知道無二也今年夏公復以洛村<lb/>
先生集命予序余既不能闡何先生大㫖復欲序黄先<lb/>
生拜命飲氷不知所厝既乃披先生集讀之曰以意念<lb/>
之善為良者知為有意之知覺為有意之覺臭腐元氣<lb/>
同為本領鄒子戄然起曰世儒以有意知覺為良知者<lb/>
開目如是安得起先生九原而質之曰精于用力莫慈<lb/>
<pb n="KR4e0229_WYG_004-38b"/>
湖若所謂絶四不起意者其用力處也鄒子曰當時以<lb/>
學為赤幟者視慈湖如滛聲美色然著書闢之先生見<lb/>
何卓也曰良知一而已晰之離合之贅渾然天成燦然<lb/>
條理使擬議依違其間非毫釐千里乎夫當時談良知<lb/>
者而晰之而合之而擬議之者衆未有親切著眀如先<lb/>
生者惜乎見之晚也謹撮其要題之首世必有以予為<lb/>
知先生學者若復加擬議依違其間先生謂我何嗟乎<lb/>
斗大雩城名儒叠出山川雄瑰鍾靈如是余将一葦拜<lb/>
<pb n="KR4e0229_WYG_004-39a"/>
先生祠拜聆中丞公侃規焉<lb/>
　　　鄧文潔先生集序<lb/>
當正嘉朝浙有楓山先生以耆儒為海内宗盟惇尚恬<lb/>
退屢起屢上書辭免毎即家强起積官至大宗伯考其<lb/>
施為惟一見成均愚常思之必有不蘄言而言不蘄信<lb/>
而信昭天地光日月而質鬼神者在不然何永終有譽<lb/>
如是乃隆萬間吾西江又有定宇先生科名出處大畧<lb/>
與楓山先生同官國子領銓曹亦以在家强起至再至<lb/>
<pb n="KR4e0229_WYG_004-39b"/>
三乃拜海内尊之也若威鳯祥麟共目為希世之瑞韓<lb/>
子云青天白日奴𨽻知其清眀先生以之盖嘗考較二<lb/>
先生學術章則步趨濓洛言動一遵先程矩矱鄧則澄<lb/>
神内照洞徹性體當西江諸儒祖述良知後既不落其<lb/>
蹊徑而亦不遺其精詣務求自得而已元標盖辱先生<lb/>
莫逆嘗窺先生退然陋巷中純誠孺慕外即几案床榻<lb/>
塵埃滿座而容凝然而神穆然而心窅然有友問曰道<lb/>
何似曰難言再問之急曰知而言未晩絶不得窺其涯<lb/>
<pb n="KR4e0229_WYG_004-40a"/>
涘先天而天弗違先生殆其志于斯乎先生薨海宇不<lb/>
勝梁木之嗟侍御安節吳公知先生最深當先生隱約<lb/>
時嘗特薦於朝頃按郡江右愴然念九原之不可作也<lb/>
已崇其廟貌風勵後學而又欲表章其遺言余乃搜求<lb/>
諸門人私相抄錄以應命微言片語神情畢露達者自<lb/>
取要難口舌傳也謹為述其崖畧如此先生恥為纂述<lb/>
絶不作應酬文字萬不得已亦經十餘年始應與人接<lb/>
終日不輕吐單詞先生如有知乎得無曰吾欲無言爾<lb/>
<pb n="KR4e0229_WYG_004-40b"/>
瞻奈何以言求我以言求我卒不見我雖然世求見先<lb/>
生不可姑從其僅可見以窺其不可見者夫此惡足知<lb/>
先生<lb/>
　　　識仁編序<lb/>
此近溪先生論學語太史楊子彚而梓之名曰識仁編<lb/>
以傳同志者也憶丁丑嵗先生入賀至都予侍先生榻<lb/>
月餘夜半請益先生曰子騎乎余曰然登髙何居余曰<lb/>
執轡身仰而前下坂何若余曰執轡身俛而後先生大<lb/>
<pb n="KR4e0229_WYG_004-41a"/>
呌曰公他日無忘我余不省先生行乃草書呈先生曰<lb/>
學有宗㫖有功夫有入門有結果先生卒詳教我先生<lb/>
折簡曰孔門之學求仁為宗求仁莫先於恕自名乎仁<lb/>
也曰己欲立而立人己欲達而達人自名乎恕也曰己<lb/>
所不欲勿施於人老吾老以及人之老長吾長以及人<lb/>
之長㓜吾㓜以及人之㓜天下可運之掌以言其體則<lb/>
不慮而知不學而能體此於已學而不厭推此於人教<lb/>
而弗倦本體即功夫功夫即本體入門處即結果結果<lb/>
<pb n="KR4e0229_WYG_004-41b"/>
處即入門功夫宗㫖可一言而盡也余頷之遲回至今<lb/>
始知先生所以醒余者甚篤且切惜當時資愚質鈍未<lb/>
能直領無疑方欲請質先生而先生已為古人今從簡<lb/>
册中識先生亦晩矣夫仁者何即人之心也識仁者即<lb/>
識人之真心也是心也古今聖愚人人本具而必俟識<lb/>
者何葢赤子之時見父而愛見兄而敬無作惡無作好<lb/>
和之至也順之極也識萌而情動情動而欲熾逓相牽<lb/>
引而真心亡矣故先儒立教欲人識其真心盖於其潰<lb/>
<pb n="KR4e0229_WYG_004-42a"/>
敗處拯之東支西吾未免滅東生西惟直指其本有則<lb/>
一正百正領端裘理斯聖學之宗傳而昏衢之寶燭乎<lb/>
孔子曰道二仁與不仁而已入乎仁則出乎不仁悟則<lb/>
識不悟則迷未有立仁不仁之界而處乎迷悟之間者<lb/>
也雖然豈易言哉仁固仁也識亦仁也以仁識仁不幾<lb/>
執柯伐柯乎在學者證之而已羅先生汲汲一生與物<lb/>
為徒中所載諸語盖有契於大易生生之㫖故其言包<lb/>
括萬古綜統乾坤生而不益生非以意識承當之謂也<lb/>
<pb n="KR4e0229_WYG_004-42b"/>
醫書以痿痺者為不仁先儒謂其最善名状今之嗜利<lb/>
者輒曰不仁不知嗜利不仁者譬之痿痺疾在四肢可<lb/>
瘳也嗟嗟不落意識者誰乎或曰識仁矣其功何居余<lb/>
曰巨室之子㓜而播蕩於外長而有知思其祖父廬舍<lb/>
澘然出涕知者引之歸舍曰此爾祖也爾父也爾廬舍<lb/>
也彼既識祖父廬舍矣其無所解于心者天性也而由<lb/>
人乎哉軻氏曰反身而誠樂莫大焉曰反身即識仁之<lb/>
謂反身未誠猶是二物以己合彼又安能樂故人患不<lb/>
<pb n="KR4e0229_WYG_004-43a"/>
識仁矣識仁則生生則惡可已而何事之與有同志諸<lb/>
君子刻是編銓司屬予引其端余敬序之并述先生之<lb/>
所以訓我者引于首盖與是編相發明且志余負先生<lb/>
之教也<lb/>
　　　東越證學序<lb/>
東越證學周子繼元譔也或問曰學何證為鄒子曰學<lb/>
斯證證斯學周子自學自證亦欲人共學共證也證者<lb/>
眀也誠也誠明人人本有然或蔽一隅或局聲聞聲聞<lb/>
<pb n="KR4e0229_WYG_004-43b"/>
者如人譚山水之勝聞者據以為實不知陟巔窮源者<lb/>
不以談也蔽一隅者如從隙中覩日以為日體如是不<lb/>
知日之體光周九有而不滯一隅也今末學暖暖姝姝<lb/>
總不越此兩途轍至有直窺性命自然而告之又如蜀<lb/>
犬吠日茲周子證學之所由傳乎鄒子故與周子同籍<lb/>
初周子拜南部人謂其奕擅國手者久而又謂其通象<lb/>
數者更十餘年周子從謫籍起復與鄒子聚首南都旦<lb/>
夕惟以學相切劘余訝其變而之道一日大㑹中觥籌<lb/>
<pb n="KR4e0229_WYG_004-44a"/>
交錯周子復持論娓娓鄒子中以小言歸而周子與諸<lb/>
同志大并心神一旦恍然無疑既持憲東越過鄒子茅<lb/>
菴相對旬餘始知周子刳心於無窮之途不匱之源忘<lb/>
能所泯色相視彼弄影摶空者方且悲憐之無及真可<lb/>
謂大勇矣或曰新建傳習諸錄所稱存理遏欲諄諄詳<lb/>
摰天津證道初語如花欲吐尚含其萼後龍谿氏稍稍<lb/>
拈出聞者多不開悟周子復揚其波何耶鄒子曰學必<lb/>
知性體而後為真學證必徹性地而後為實證山盡水<lb/>
<pb n="KR4e0229_WYG_004-44b"/>
窮能者從之龍谿見地非不了義者所能究竟繼元後<lb/>
龍谿而出者也雙目炯炯横衝直撞所至能令人膽落<lb/>
心驚亦能使人神怡情曠東越之學從今益顯益光者<lb/>
非繼元氏乎雖然語上語下吾夫子盖並言之望鞭影<lb/>
而行者千里得一士如比肩焉繼元其謹䕶世法堅持<lb/>
末路世不自證以繼元之身為證者重且周矣<lb/>
　　　王塘南先生全集序<lb/>
憶吾吉正嘉前宗鄒魯禰濓洛家相踵也新建懸鈴耳<lb/>
<pb n="KR4e0229_WYG_004-45a"/>
目一新諸前輩齗齗自信載在困知錄猶可攷記而羅<lb/>
念菴先生起尊信其説然以潔履凝操足取信天下新<lb/>
建學得先生始信先生後有塘南王先生言必曰文㳟<lb/>
文㳟而静定幽探耆年如一新建學又得先生一衍元<lb/>
某自綰髪㕘海内諸同志總其途有二端有謂學在透<lb/>
性透性别無餘事此即程伯子識仁之㫖然于伯子所<lb/>
謂識得此體以誠敬存之之語便以為落第二義王先<lb/>
生獨不然曰未悟為悟盲引衆盲卒墮坑塹言甚辨有<lb/>
<pb n="KR4e0229_WYG_004-45b"/>
謂大德曰生孔生機在轍環易世欲易世機在轉當事<lb/>
者以易千萬人然予覩未轉法華竟為法華轉者兩者<lb/>
俱自敗之道也王先生年未艾懸一榻金牛鷺渚上口<lb/>
不掛當時事堅志熟仁不易乎世世未有不易者夫學<lb/>
有規矩惟静與無欲為正猶衣之有幅也衣而無幅即<lb/>
不衷先生泊乎無營澹乎無欲步而步趨而趨夫非吾<lb/>
道規矩正宗耶易曰立不易方先生以之回視海宇所<lb/>
稱透性易世者何如余不無遐思矣舊故有孝友堂稿<lb/>
<pb n="KR4e0229_WYG_004-46a"/>
數種傳世叅知蕭損之氏并刻金華致書鄒子引其首<lb/>
謹識先生大者簡端㕘知為先生髙足淡凝雅尚步武<lb/>
師門先生學其有托而海内因㕘知得覩先生大全又<lb/>
因先生遡吾吉鄒魯餘風㕘知功在斯道者逺哉<lb/>
　　　友慶堂稿序<lb/>
友慶堂稿侍御桐栢顧公彰教鷺渚日屬塘南王先生<lb/>
門人賀汝定氏編也侍御公曰先生一代耆儒語錄諸<lb/>
文宜精複者宜刪汝定尊命惟謹而公刻於豫章致書<lb/>
<pb n="KR4e0229_WYG_004-46b"/>
鄒子曰先生於本體未嘗不贊引而末學妄認虚譚流<lb/>
弊諄諄針砭不少假貸似今日救世良劑子一言序諸<lb/>
簡端余憶先生語錄及集序凡至再其何以復惟是公<lb/>
謂王先生痛懲妄認虚談者言為有當此真衛道盛心<lb/>
元某謂此俱無足憂者昔有私挾田父㓜子之楚者田<lb/>
父數年犇而之楚冒他人子歸面目相肖也語言相似<lb/>
也歸而情若楚越何者天親不可人為也老農果腹咏<lb/>
㳺山澗羽客向之談天饌仙厨甚具乃其腹<graphic n="KR1102" url="https://raw.githubusercontent.com/kanripo/KR-Gaiji/master/images/KR1102.png" mimeType="image/png"/>然又欲<lb/>
<pb n="KR4e0229_WYG_004-47a"/>
從農家持缽世之妄認虚譚何以異此人心至神也耳<lb/>
目至衆也三尺䜿兒晶晶瑩瑩欺人者祗以自欺無論<lb/>
虚譚與冒認者即身都講席賓賔學子纎毫疑情未徹<lb/>
後之人洞若肺肝矧此戔戔者乎使道而可假借也宋<lb/>
至今數百年何獨濓洛闗閩我眀二百餘年又何獨薛<lb/>
陳胡王諸君子以道鳴也元某謂無足憂者此也道非<lb/>
一人之道也千聖之所總萃也天地日月之所昭鑒也<lb/>
鬼神之所炳靈也考三王俟百世一以真精神為之流<lb/>
<pb n="KR4e0229_WYG_004-47b"/>
貫千古在前千古在後非人所得與子不得獻之父臣<lb/>
不得獻之君弟子不得獻之師以誠而基以静與無欲<lb/>
而入世儒非不譚生生矣不知天地大德生于春長于<lb/>
夏秘于秋冬卦至十月剝落極矣復始見天地之心乃<lb/>
以轍環濟世為夫子家法口談生生身落世間行言與<lb/>
人俱盡王先生學從誠靜與無欲入五十掛冠八十四<lb/>
而化精凝神一何深不極何機不研讀先生集者貴知<lb/>
所源本焉先生同時有衡廬胡先師及旴江羅先生文<lb/>
<pb n="KR4e0229_WYG_004-48a"/>
潔鄧先生皆側身巖穴濯濯風塵之表用能通微致大<lb/>
九原可作吾将誰依余因先生又思及諸先生求真儒<lb/>
豫章若酌水于河鑽火于燧有餘師矣敬以是畢侍御<lb/>
公澄清斯道表章前哲盛心而于王先生語終不敢下<lb/>
一註腳或者曰聖道易簡王先生語未免令末學望洋<lb/>
而返不知直下承當廓然無聖寥寥有幾王先生所謂<lb/>
風急天寒儒門定脚者也<lb/>
　　　王夢峯先生語錄序<lb/>
<pb n="KR4e0229_WYG_004-48b"/>
葢余自孝亷襆被侍王先生切砥後計偕謫亥步窮處<lb/>
叨起家碌碌南北與王先生跡稍踈然心神映照時時<lb/>
在王先生左右近歸耕先生已為古人徒得其子印所<lb/>
刻語錄讀之如聆先生謦欬讀先生言者當知先生從<lb/>
萬古磨礱一㸃真精神有卧薪甞膽之意豈聲音笑貌<lb/>
為哉或曰王先生學何如曰藉用白茅慎之至也慎斯<lb/>
術以徃無所失矣此王先生之學也<lb/>
　　　紀善新編序<lb/>
<pb n="KR4e0229_WYG_004-49a"/>
此予鄉夢峯王君所撰者初名續為善隂隲余以聖製<lb/>
未敢紹述故更茲名君為羅文㳟先生弟子先生在君<lb/>
穎敏視髙足者稍遜先生没後使人不疑于學則君是<lb/>
己君樂道人善最好道古先哲節烈孝義事隱微者彰<lb/>
之顯揚者頌述之如徒步拜六一文山之墓澹菴之閭<lb/>
又嘗廬墓三年君是編上自大聖以及諸儒碩名臣故<lb/>
閥有一善必紀見為善一脉自堯舜至今日其心一也<lb/>
嗟乎聖人之道大虚者其體也體無不善有不善者則<lb/>
<pb n="KR4e0229_WYG_004-49b"/>
意之動也善學者悟無善無不善之體致謹于善不善<lb/>
之動斯庶幾哉可以語為善矣盖善不善之幾猶之河<lb/>
堤然始之浸滛也如蟻穴其卒至於滔天懐山不可收<lb/>
拾顔子有不善未嘗不知真知也真知者真體也惟知<lb/>
則未嘗復行廼世儒誤以知先行後若兩特然而善之<lb/>
㫖不眀易曰知至至之傳曰不眀乎善不誠其身余安<lb/>
得眀善者而語之聖功哉茲余所以蒿目而思撫巻而<lb/>
懐也君孜孜一生老而手是書寄予予故捐俸刻之齋<lb/>
<pb n="KR4e0229_WYG_004-50a"/>
閣冀吾邑士人有所觀感焉君老矣覩是書成其可幸<lb/>
也夫<lb/>
　　　李同野先生先行錄序<lb/>
予昔與友譚學友箴予曰學豈在譊譊為哉躬行足矣<lb/>
曰子知適燕者乎先詗道里寥廓山川紆迴然後可以<lb/>
適燕不然其不至於摘植塞途者幾希學之不講徒曰<lb/>
躬行亦奚異於是曰先行其言而後從之者非耶曰此<lb/>
夫子告子貢問君子意也子貢墮在聞識故藥其病而<lb/>
<pb n="KR4e0229_WYG_004-50b"/>
告之且聖人與君子有辨曰聖人吾不得而見欲得見<lb/>
君子者此可以見矣他日又告之曰予一以貫之此希<lb/>
聖極功也未幾同野先生以先行錄命余弁巻端余嘆<lb/>
曰韙哉先生之心乎古之學者學之為君臣焉學之為<lb/>
父子焉學之為夫婦昆弟朋友焉言理便是實理言事<lb/>
便是實事近學者譚杳眇之論髙入青冥忽庸行之常<lb/>
真若跛蹩其為不學子訕笑而譏議者甚矣嗚呼其是<lb/>
天下今之天下即古之天下吾之人心即古之人心彼<lb/>
<pb n="KR4e0229_WYG_004-51a"/>
訕笑而譏議者亦吾躬行之未至與先生論學而以躬<lb/>
行名錄誠末世之瞑眩也友曰子今左躬行何居曰知<lb/>
行一體識得語知而行在其中語行而知在其中語先<lb/>
而後在其中先生昔嘗以母意為宗觀其言曰學貴修<lb/>
行若不知德與不修等如入暗室有目不見以手扶壁<lb/>
有足不前子可以觀矣子知先生之學則余昔之未以<lb/>
子躬行為是今以先生躬行為正盖各有攸當未可以<lb/>
膜説為也萬里聖途即之則是凡我同盟請繹斯語庶<lb/>
<pb n="KR4e0229_WYG_004-51b"/>
㡬為適燕之指南也夫<lb/>
　　　王塘南先生語錄序<lb/>
此塘南王先生語錄也或問曰先生學在是乎鄒子曰<lb/>
得道者忘言先生可以忘言其有言者先生生平潛修<lb/>
宻證之所書也入燕者身經吳越齊魯曹滕之墟道路<lb/>
險夷風俗美惡丘壑瑰竒覩宫闕宗廟百官美富輒識<lb/>
不忘老于都門視前所經者若固有耳先生自得非斯<lb/>
語所能盡先生斯語兩忘之矣且夫人有語者有所以<lb/>
<pb n="KR4e0229_WYG_004-52a"/>
語者語者人皆得襲跡也所以語者已不得隱人不得<lb/>
欺神也余侍先生三十餘年窺先生神萬一矣先生結<lb/>
髪入朝皓首為儒家數空而一介不苟詔三命而堅卧<lb/>
不移和而介幽而貞漸上九象曰其羽可用為儀吉不<lb/>
可亂也海以内惟先生以之此先生所以語也苟徒規<lb/>
規然執是語為先生學而不得先生神焉在為善學先<lb/>
生余嘗疑良知之學流而浸假圎通之説文巧宦之習<lb/>
甚至使世人以學為詬病之人也譚若瓊屑未落口響<lb/>
<pb n="KR4e0229_WYG_004-52b"/>
隨聲消先生秉氣寒凝初終若一使世知儒之必有真<lb/>
學必有的則兹語惡可弗傳耶余友郭相奎轄楚折簡<lb/>
予曰王先生吾與子嚴事者茲刻其語鏡來學子曷一<lb/>
語為前茅余謹拜書用引其端若復從先生語錄中下<lb/>
一註腳是為剩語且負先生<lb/>
　　　張陽和先生文選序<lb/>
清江令張肅之氏抱其先宫諭牘過泣曰此先大夫生<lb/>
平心神所寄簡帙煩重願更定以傳子與先大夫辱在<lb/>
<pb n="KR4e0229_WYG_004-53a"/>
心期惟無讓余思與公度星沙公先一日登嶽麓去予<lb/>
後公一日宿古寺睹公詩淋漓壁間次韻急歸慰吾母<lb/>
意謂劔合有期廼公再出元標乞歸舊隱公遂為古人<lb/>
兩人徒書牘徃來今復從故牘中擬公嗟哉元標杜門<lb/>
旬日凡公所譚學者碎語尺牘亟收之而所闡揚忠孝<lb/>
節烈事亦並收不遺公志也昔人有巨魁者曰志不在<lb/>
温飽然史不載其學術鑚研何自公自登第後所至求<lb/>
友汲汲皇皇若撃鼔求亡子聞一言當于心也拜而受<lb/>
<pb n="KR4e0229_WYG_004-53b"/>
之里民有疾痛也引為己辜不難以其身為百姓請命<lb/>
公何心哉真以斯道為己任而任道者必以明明德於<lb/>
天下為極致此公學之崖畧也盖嘗論譚學華亭時易<lb/>
譚學江陵時難華亭時右名理即以理學為窟宅朝登<lb/>
講堂夕踞華要江陵時禁錮斥逐殆盡世且為波流且<lb/>
為茅靡公亭亭孤鶱至冒江陵誚不辟易公勇矣或者<lb/>
以公未大行天下為憾不知古人不得志獨行其道道<lb/>
無窮達也昔有大臣善鑑人者覩舒文節未第時曰子<lb/>
<pb n="KR4e0229_WYG_004-54a"/>
今之文毅既文節魁天下再過之問曰止此乎曰忠孝<lb/>
状元子小之耶假令起羅舒二先生與得意者論必不<lb/>
以彼易此先生為秀才時作賦弔楊忠愍登仕未幾上<lb/>
書危言而扶掖太僕公﨑嶇羊膓鳥道萬餘里兩上書<lb/>
叩閽鳴太僕公寃心可剖血可枯命可捐以報親九泉<lb/>
即古忠孝何加焉先儒云學之為言孝也忠孝立百善<lb/>
從之先生之學其必傳也無疑徃余聞先輩論學謂夫<lb/>
子言仁子輿言義横渠言禮新建言知今當提信字此<lb/>
<pb n="KR4e0229_WYG_004-54b"/>
皆謎語也夫道猶水然溟渤汪洋不測一勺之水亦具<lb/>
全海言仁而義禮知信畢具語一德而四徳渾然天下<lb/>
寧有無仁義禮信之良知乎顧譚良知者多憑神識為<lb/>
家舍王汝中氏發揮詳眀公羽翼汝中如兩驂然神而<lb/>
眀之存乎其人汝中以之不言而信則公其人矣嗟乎<lb/>
余自立朝覩紹興多貞純不二心之儒與公輩同心同<lb/>
徳以闡繹聖真近復名儒班班輩出如公冡嗣肅之兩<lb/>
令劇邑以循良著行見新建之學浸眀浸昌夫孰謂種<lb/>
<pb n="KR4e0229_WYG_004-55a"/>
佳榖于地而弗生生也者新建之傳藉公等無涯哉<lb/>
　　　處惺堂集序<lb/>
賀汝定予嚴友也步趨王奉常不難棄一官衛奉常莫<lb/>
年此其志豈今人哉一日抱其尊先人遺稿曰處惺堂<lb/>
集過而曰先子為令與教兢兢官下而阨塞也實以學<lb/>
故從水邉林下得與諸耆宿互相切麗也則以阨塞故<lb/>
茲集故一叙何司㓂一叙劉太守沚以久漫漶遂再鍥<lb/>
于家塾令先子學世世不墜子為我一言弁之余因得<lb/>
<pb n="KR4e0229_WYG_004-55b"/>
聞先生之槩持身敬養民惠范士端稍行志即巻而懐<lb/>
之出處正矣諸譚學者惟拾人殘瀋以為家舍先生學<lb/>
以反觀為主深究宻㕘未嘗一涉人履跡其功宻矣元<lb/>
某捖髪逐隊譚踪至年四十始有所入妄撥諸先輩語<lb/>
義客有問靜後喜怒未發氣象者即拒之曰看則已發<lb/>
矣如是者更十餘年近讀易至復卦曰復亨剛反剛反<lb/>
則亨語忽悟曰人心之神屬陽陽必剛剛為果決為直<lb/>
遂不反則神不入神不入滔滔東注何日之與有于是<lb/>
<pb n="KR4e0229_WYG_004-56a"/>
始信古聖人静専静翕之語為極當不易之論反則専<lb/>
而翕専而翕則所謂不逺復休復敦復獨復者自有條<lb/>
理而宋諸大儒為後學深切著眀非末學影響所可推<lb/>
測先生反觀之㫖即復之義三復斯集命我深矣嗟乎<lb/>
元某使不叨天之靈㡬如以一葦入颶風中且至滅頂<lb/>
安望有濟此予讀先生集而深有當也先生伯子某由<lb/>
給諫官憲副奉常謂其收功一源可為全歸而汝定復<lb/>
力任斯道純粹凝定夫不知先生之學視先生子而知<lb/>
<pb n="KR4e0229_WYG_004-56b"/>
淵源之宏且逺不知先生之官視先生行于家而可知<lb/>
先生之政矣瞻彼先覺悠悠我思九原不作吾将疇依<lb/>
　　　吳安節侍御日省編序<lb/>
黙而成之不言而信存乎徳行徳行者覺也詩曰有覺<lb/>
徳行學而曰覺信在言前乾也顔子有不善未嘗不知<lb/>
知未嘗復行知真知也真知真體也問仁夫子以克己<lb/>
復禮告之宋儒以克己復禮為乾道知言哉然乾豈獨<lb/>
為乾匪坤弗運坤豈獨為坤匪乾弗宰故曰乾坤合德<lb/>
<pb n="KR4e0229_WYG_004-57a"/>
乃世以一落爻象擬議輒以為未窺乾體嗟乎二之矣<lb/>
故非後天則先天無自而見非擬議則言動無由以成<lb/>
變化兹安節先生日有省時有訟而惓惓不忘斯義也<lb/>
洗心退藏于宻先生有焉或曰心神物也何所容洗心<lb/>
無住著何宻可言鄒子曰此惟首出庶物時乘六龍御<lb/>
天之聖者能之不逺復無祇悔顔氏學其庶㡬乎學顔<lb/>
氏學沉潛黙識不顯亦臨此篇其嚆矢矣先生在豫章<lb/>
徳風廣被白鷺諸生沐先生篤教偶窺先生宻藏抄錄<lb/>
<pb n="KR4e0229_WYG_004-57b"/>
㡬于腕脱郡邑侯敬為流布其将以為甘棠以為盤銘<lb/>
也者先生語将與鷺水千秋同濯濯哉<lb/>
　　　亦定軒稿序<lb/>
昔有友呈靜功長者前曰習静危樓此心之定如水之<lb/>
澄如鏡之瑩乃稍稍應務而茫無所之若何而可長者<lb/>
曰夫是執一境為定也衆罔測其㫖余詔之曰性無動<lb/>
静危樓之定是水之流而遏之也鏡之眀而匣之也惟<lb/>
常流常鑑而不失其明且順此真定也侍御中素陳公<lb/>
<pb n="KR4e0229_WYG_004-58a"/>
奉聖天子命攬轡秦晉豫章所彈壓間匡救閭閻扶植<lb/>
綱紀最煩劇矣而公不動聲色羣吏嚮風四境晏如大<lb/>
綱小紀提挈若新至于豫章年來旱沴水災無嵗不有<lb/>
民賴公出之水火宗藩刼奪浸謀不軌賴公一䟽眀嫡<lb/>
庶之分功在宗社此又其鉅者人服公卓識偉抱不知<lb/>
其得于定力者深宜公之表表偉偉為使臣冠冕也視<lb/>
世局儒執澗沚之清返鑑索照其于定何如也聖天子<lb/>
習公復簡命東魯亦以公于秦晉西江皆頻年饑荒之<lb/>
<pb n="KR4e0229_WYG_004-58b"/>
餘而能為國撫流移恤死亡無量故東魯殘傷之後上<lb/>
以畀公公如神醫所至尫瘵得之而起三省不幸無年<lb/>
猶幸有公在今日之孑遺皆公之雲仍而望亦定軒以<lb/>
為神臯以為奥區者豈少哉公勉哉一人定國咸于巡<lb/>
方覘之矣元某耕東山下幾三十年雜樵圃久勞公以<lb/>
道情煦沫因公别讀公亦定軒集敢拜序簡端使世知<lb/>
定之㫖非墮空相斯世斯民被其休澤乃真定也<lb/>
　　　宫洗四山先生全集序<lb/>
<pb n="KR4e0229_WYG_004-59a"/>
此宗友汝光氏集也首泰交錄汝光在交㦸中覩上不<lb/>
視朝久即心膂臣無由一覲天顔乃輯泰交錄進具切<lb/>
要含諷上為留神省覽次講義汝光以學行簡為儲傅<lb/>
毎入講及陳説治要青宫霽顔次誥勅汝光以文鳴一<lb/>
代海内沐皇綸必思儌鄒先生一言為榮而汝光絶不<lb/>
蹈舊語語爾雅次職官志汝光與修國史典斯志鎔諸<lb/>
職司而括著之詞類周官經制爛焉次酬應諸作世作<lb/>
者多摹擬不則恣逞耳汝光獨匠意力追邃古然<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>
                    <graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>
<pb n="KR4e0229_WYG_004-59b"/>
抒心得揚𣙜竑義詞林得汝光一振余嘗謂吾吉館閣<lb/>
宋自歐陽子周益國我眀解大紳楊東里諸先生後汝<lb/>
光其表表者也余與汝光締石交者垂四十餘年兩人<lb/>
以千古相切劘然余鹿鹿半生文質無所底汝光乃不<lb/>
獨文事卓絶學亦深沉詣極藉汝光鏃礪而成者比比<lb/>
矣予心期汝光為世舟楫乃無端中人言歸盖汝光侍<lb/>
直久衆所尊信中者與忌者交鬭㨗而汝光一意内修<lb/>
不習世間行故卒罹媒糵耳劉徴君調甫劉太僕扶生<lb/>
<pb n="KR4e0229_WYG_004-60a"/>
羅給諌公廓嘗相向語鄒子曰汝光吾黨神龍一墜田<lb/>
間驤首何日鄒子曰夫果神龍也可潛可見奮之乎九<lb/>
天而非贏也韜之乎九淵而非詘也故曰見羣龍無首<lb/>
吉惟無首乃為天則吾黨與汝光究極乎乾元之㣲而<lb/>
燭所為無首者九淵非九天乎雖然龍不需世世不能<lb/>
不需龍後之讀茲集者必憮然而慨曰汝光盖代史才<lb/>
當為國寶而忍令抱璞自老不能不為世蒿目也<lb/>
　　　廣易通序<lb/>
<pb n="KR4e0229_WYG_004-60b"/>
徃從楊少宰賀文昌習給諫許子倡道海南心竊向之<lb/>
顧許子舟過文江者再亦急余而終以予謝客深山相<lb/>
左近致書以廣易通質余而復相左余得書惆悵者久<lb/>
之謂許子且遡洄去乃客有謂許子采藥螺鷺者余急<lb/>
買舟問許子病許子聞余至喜甚雪風栗烈持爐炙酒<lb/>
譚笑甚驩别去讀許子所謂易通者時方元旦謝客焚<lb/>
香肅衣冠而卒業許子以其所學者通數聖人之心有<lb/>
得余心同然者有得余未發者盖易之道六通四闢如<lb/>
<pb n="KR4e0229_WYG_004-61a"/>
大海水酌者自取許子邃于易矣余家世易年來有㑹<lb/>
心處輒欲勒成管窺以俟來禩終以易道廣大閣筆久<lb/>
之獨時時與友羅給諫有得即譚譚而復忘却許子自<lb/>
罷諫官而燕而齊魯而吳而揚得之帆檣煙霧中視世<lb/>
之升沉得喪無足以芥其靈襟也者夫上之賜逐臣者<lb/>
逺哉回視作賦弔湘以自廣者大相徑庭而士之不可<lb/>
不聞道聞道不可不勇也如是乎余敬校畢以付許予<lb/>
并致聲曰吾聞瓊州在大海南其山川所鍾為瑰竒者<lb/>
<pb n="KR4e0229_WYG_004-61b"/>
代有異人如丘文莊之文學海忠介之節義俱彪炳宇<lb/>
内所謂道徳有于身化文學節義而一之者必有其人<lb/>
許子勉矣夫續余友楊少宰如綫之緒也<lb/>
　　　孟我疆先生集序<lb/>
予與孟子成先生交者盖十餘年初交于都門講舍再<lb/>
晤于張秋鎮逓相詰難相勸相規則無如今更久也先<lb/>
生賦性端凝一見知為古人㓜畢志六經已從宏山公<lb/>
學宏山公盖北方學得其宗者先生始而疑中而信又<lb/>
<pb n="KR4e0229_WYG_004-62a"/>
終而恍然有得己巳膺恩選庚午辛未聨第南宫仕為<lb/>
昌黎令陞廷評徙職方主事出鎮山海闗為忌者所中<lb/>
以計事謫官先生决志言歸簞瓢陋巷敝衣緼袍泊如<lb/>
也近以言者薦起比部郎浮沉仕途盖十餘年因得以<lb/>
盡交海内同志海内同志亦人人慕用先生乃真知先<lb/>
生者寥寥焉先生學以無欲為宗纎而一介視若萬乘<lb/>
故世見先生與世澹然也輒以清節目之不知先生所<lb/>
謂無欲者乃直透性體至無而有至虚如神日躋乎聖<lb/>
<pb n="KR4e0229_WYG_004-62b"/>
域者也先生才與誠合為令直追古循良在山海闗巨<lb/>
帥掣肘譚邉事纚纚頃刻千餘言令得時而駕其功用<lb/>
與今人不可同日語廼世見先生之與時齟齬也輒以<lb/>
優于徳名之不知局儒者先生之所鄙也嘗自言曰學<lb/>
貴透性又曰學須學通儒先生之學可見矣先生有集<lb/>
數巻盖修辭立誠眀學致用具載無餘者余與同志友<lb/>
孟叔龍氏謀鐫之以公同志余掲先生之大者列之簡<lb/>
端無使今知先生者希而令先生私擅其貴也雖然學<lb/>
<pb n="KR4e0229_WYG_004-63a"/>
如孔子猶曰假我數年又曰七十而從心所欲不踰矩<lb/>
先生年方六旬其進固未見其止也憶甲申嵗扁舟訪<lb/>
先生蓬門因譚學娓娓各未有契余曰為泰山之逰可<lb/>
乎先生欣然隻身同余逰者旬日而返時有開發既别<lb/>
去始知先生所以朂余者不在登臨間也先生屬望余<lb/>
者意甚殷厚將何以報知己努力千古矢志聖津恃有<lb/>
先生前驅云<lb/>
　　　篔簹館集序<lb/>
<pb n="KR4e0229_WYG_004-63b"/>
甲戌秋于健曾公自燕市歸過余曰頃睹制藝知子才<lb/>
也今儀子知子心也未墜之緒是在子子勉之與余論<lb/>
心數日不忍别既過君别業即所謂篔簹山房者萬竹<lb/>
蕭森羅絡經史相對旬日夜半兩人披衣起坐論甚且<lb/>
余謝而歸公仍以竹兠子别予十里執手曰白駒難縶<lb/>
其将奈何時時覿面不負久要為祝既幸附驥尾公曰<lb/>
<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>相見時神孚黙契天啟之耶予出入必視君為度顧<lb/>
余初涉世僻性又好執事有不合者見之詞色公必諄<lb/>
<pb n="KR4e0229_WYG_004-64a"/>
諄開示曰吾輩豈能必一一如意者子時時冷面嚮人<lb/>
人豈能堪諸友間多從予公曰余期爾曕匪淺諸君毋<lb/>
以世交待之務予必易辭色後已世之愛我者有如公<lb/>
乎既予以狂謫公挺身赴䕶六七年間諸交不無二三<lb/>
其意鄉里小兒調笑譏謔不少公備述以告余曰子即<lb/>
死亦不死乃癸未幸與公同起家拜臺省兩人喜賦詩<lb/>
為紀未㡬公謫海州余亦謫留都公自匡廬來泊舟秦<lb/>
淮夜月相對亡何公拜職方余亦徙銓曹眀年余請急<lb/>
<pb n="KR4e0229_WYG_004-64b"/>
歸數年間余于都門無隻字徃還即君家伯氏亦然獨<lb/>
于公無間庚寅余再起家未幾調南公扼腕曰官家處<lb/>
子大不情事予曰世以無情處我我不作無情想南北<lb/>
屈伸臣子雨露亦皆學人醍醐公偕一光祿舊嘗同余<lb/>
掖垣者祖道十里許予不覺失言光祿色變公徐曰子<lb/>
厯多艱猶爾爾余謝而别不謂從此與公竟别矣嘗語<lb/>
公家子姪曰大理世父我軰傑楚片語隻字皆脉絡所<lb/>
係惡可弗傳㑹徹如吳公觀察湖西念公與其尊人安<lb/>
<pb n="KR4e0229_WYG_004-65a"/>
節公為心膂交乃捜其遺集寄余編摩余畧為校其次<lb/>
第觀察公刻而布之屬余序予憶此可見者公言也公<lb/>
初逰文恭公門勇徃無前廿年間石蓮芳規藉公猶存<lb/>
生平絶無泛交與人語諄深粹穆不輕吐單詞人不能<lb/>
窺其涯際遇同志未嘗不傾肝抉腸强年入仕始悔曩<lb/>
者露崖角分齊見一意埋光鏟采不求同世亦不求異<lb/>
世不磷不淄之守隱顯如一憂國急才自其天性每遇<lb/>
一秕政相對無好顔者竟日不得竟其用也亦以觸時<lb/>
<pb n="KR4e0229_WYG_004-65b"/>
宰故嗚呼公已矣公正氣元神所彌漫天壤間者豈與<lb/>
公俱徃不藉茲籍有無也雖然當時諸夙學暖暖姝姝<lb/>
學一先生言眯人自眯公自第後時悔曩學之滯於色<lb/>
相也欲正之予時亦封于見以公之中新學也今覩公<lb/>
之諸書大半皆非近儒所及語曰君子上達公有焉安<lb/>
得起公與吾黨並聚一堂印證千古哉此予所以反覆<lb/>
思公不能起于夢寐也亦安節公父子之同心也<lb/>
　　　荆南稿序<lb/>
<pb n="KR4e0229_WYG_004-66a"/>
夫子傳乾九三曰修辭立誠所以居業釋者曰修者修<lb/>
省之謂又曰修者飾也如是則言與誠二之矣愚謂誠<lb/>
者吾性本然之真渾渾噩噩盖不知有言可修有業可<lb/>
居言不在先誠不在後率為真言言可自傳居為大業<lb/>
業可自久此顯㣲合一之㫖也故曰誠者自成予盖于<lb/>
荆南稿而有徴焉荆南安節先生别業也先生自㓜奉<lb/>
宗伯文肅公家學長而摳趨周都峯萬履菴兩先生門<lb/>
灌溉封固所植者菀以故徃哲典型熟于耳目浹于心<lb/>
<pb n="KR4e0229_WYG_004-66b"/>
神其所厝注于民牧省方者一惟哲範是型于世所謂<lb/>
機刻巧媚之習非惟不為亦且不知以故有所譚吐皆<lb/>
惟其性所欲為欲言者絶無一毫安排纂組其間先生<lb/>
之言即先生之人先生豈好為言以傳世而不能不傳<lb/>
者先生誠所著也嘉隆年間毘陵太史以文與何李相<lb/>
旗鼔黜世間餖飣模擬之習先生于毘陵庶㡬近之矣<lb/>
門人刻荆南稿成予謹書之首簡結髪弟兄自謂貌先<lb/>
生萬一不知有當否盖嘗思先生老矣其精神志氣猶<lb/>
<pb n="KR4e0229_WYG_004-67a"/>
能為國家黙調元化今先生嘯傲荆南之側亦非盛世<lb/>
事易曰王眀並受其福王之福也必自天申之也非予<lb/>
所能必也<lb/>
　　　四書證義序<lb/>
鄒子曰性猶海然知性者猶之觀海歸而詫竒觀于家<lb/>
河者拒不信彼習見者河也又有臨河譚河事于濵江<lb/>
者拒之不信彼習見者江也夫斯語一綫匪深匪淺無<lb/>
髙無下無隱無顯不難不易能者從之耳自尼山振鐸<lb/>
<pb n="KR4e0229_WYG_004-67b"/>
後由漢及宋至今以來家持一錐人具一幟其見有偏<lb/>
有蔽有得有否吾不得而悉數獨有一二力探本原之<lb/>
士出其間世輒詆之為禪金谿先立其大與孟氏何殊<lb/>
新建發揮一本金谿時又從而禪之世所謂禪者非真<lb/>
能知儒釋異同不過隨聲附和曰吾尊朱吾不溺新學<lb/>
倘詰以天之所命何物儒釋之命脈若何彼茫無置對<lb/>
嗟乎可哀矣余讀錢肇陽孝亷諸證義盖不隨衆聲響<lb/>
直究所謂元初者與古人相為揖讓於一堂之上可謂<lb/>
<pb n="KR4e0229_WYG_004-68a"/>
深造自得矣肇陽之言曰覩仁文約中三語而有取焉<lb/>
故以名吾義盖肇陽不知予方愧悔無故拈出此三語<lb/>
亦屬影談今且忘之余願肇陽亦置之乎夫學有二妙<lb/>
悟者眇實際地證在虚必参蓍乃固篤實者未開見地<lb/>
證在實須蘇苓乃暢智崇禮卑則今日證之證也證義<lb/>
後附諸條肇陽得無有懲於此觀者無葛藤視之矣嗟<lb/>
乎以肇陽才取一第而擬之爾廼投牒禮部不遇蠖屈<lb/>
者廿年卒能光紹一綫之緒夫使肇陽第而偃仰簿書<lb/>
<pb n="KR4e0229_WYG_004-68b"/>
風塵中即黽勉不落壒埃相安能并力鑚研爾爾乃知<lb/>
天之所以與肇陽者非一世區區榮名已也謹題數語<lb/>
于首見者得無曰錢君世海濵見地宜然而子家在揚<lb/>
子奈何亦作海觀<lb/>
　　　四書五經疑問序<lb/>
昔吾夫子振鐸洙泗濟濟雲從後儒推漆雕開已見大<lb/>
意開一生學術在吾斯未能信一語曰斯雖不眀言所<lb/>
指者何似後儒釋之曰理又曰心牽合附㑹汗牛充棟<lb/>
<pb n="KR4e0229_WYG_004-69a"/>
超然自信今古無幾既不自信當求所以信欲求所以<lb/>
信必先有所疑而後能入廼世儒從少小受句讀長餖<lb/>
飣為文章取顯仕曰如是足矣此無異余獨怪業逐隊<lb/>
登壇以道自任者耳根所入軒然自以為有得于道視<lb/>
昔人所謂大疑大進小疑小進者又鮮其人此承菴先<lb/>
生所以為難也先生於四書五經皆有疑問雖以疑問<lb/>
名然其疑者廼先生之所信信愈篤則疑愈深疑愈深<lb/>
則信益徹即諸儒先復起未必不為首肯先生于斯道<lb/>
<pb n="KR4e0229_WYG_004-69b"/>
也勤矣漢儒諸註疏人一其説當時掌故並存不廢故<lb/>
得以流傳至今今守一家自鳴者無論言之破的與否<lb/>
輒以為悖詔令欲請有司絶勿進嗚呼性海無盡覺路<lb/>
難窮諸儒先在今日有一言㡬乎道必虚衷而受必以<lb/>
昔儒言足以蔽聖真則吾何敢吾安知是書不知藏之<lb/>
太史請著為功令者乎王子雍化尊人與先生莫逆請<lb/>
予序先生諸書余謹括數語附王生徃王生為我致聲<lb/>
先生曰鄒生昔頗有志于道今老矣一榻巖居寧復知<lb/>
<pb n="KR4e0229_WYG_004-70a"/>
有文字近覺學從言語文字疑者亦自言語文字而悟<lb/>
從言語文字悟者亦自言語文字而止八卦未作龍馬<lb/>
未呈時先生疑從何起倘先生翻然置諸羣疑如雨雪<lb/>
見睍當與先生歌天何言哉春風沂水之章<lb/>
　　　易原序<lb/>
鄒子曰六經文章之祖易尤六經之祖三才之撰神明<lb/>
之奥咸賅而存焉盖難言矣鄒子雖以易起家乎然不<lb/>
過拾遺唾僥一第倘先覺詰以奥㫖目瞚舌撟張而不<lb/>
<pb n="KR4e0229_WYG_004-70b"/>
能闔非不欲言繪天者難為工測海者難為度不能言<lb/>
也邇更大戚二毛漸霜勃勃疇曩之悔乃挈舊易結讀<lb/>
易窩萬松深處滴露研硃期居而觀樂而玩焉忽溆陽<lb/>
門人蕭子來鳯鳴鳯張子祖延叩我𤣥室貺易原數册<lb/>
曰此我邑侯甫翁南衡陳公所著公故名進士官儀部<lb/>
郎以忤時宰拂衣歸里著述滿家而易原其尤著者溆<lb/>
陽人士欲世陳氏易我邦願師引其端俾溆人士有所<lb/>
觸而興焉鄒子拜而卒業連旬卦爻象數或以理顯事<lb/>
<pb n="KR4e0229_WYG_004-71a"/>
或以事證理或理事雙標即一字一義咸鑿鑿有據若<lb/>
探河流者必極源委乃止思深哉公乎且釋咸九四貞<lb/>
吉曰人心本正出于天命自然順其自然則無徃不吉<lb/>
取證于繼善恒性反身而誠諸語公于聖學盖恢恢乎<lb/>
闖其窔奥非如世之托鴻撰以竊名縹囊間云也古今<lb/>
著易者星見踵出無慮百餘家鄒子得沾其餘瀝雖學<lb/>
有麤宻不同大都不遇于時退而抑鬰發憤所為盖其<lb/>
遇困故其身潜身潛故跡幽跡幽則神入㣲語曰作易<lb/>
<pb n="KR4e0229_WYG_004-71b"/>
者其有憂患乎昔夫子曰假我數年卒易可無大過夷<lb/>
考大過象曰澤滅木水而浸木木在水中亭亭孤立不<lb/>
撓何大過如之獨立不懼遯世不見知而不悔則非曙<lb/>
于大過之㫖不能也易體貞于一而用或窮或通皆隨<lb/>
所用而用之以善困者十而九即我夫子猶善用困之<lb/>
聖予獨怪天生聖賢俾之不用易以開泰裁成輔相左<lb/>
右吾民而徒使之熟儉徳避難之㫖席為藏身之資則<lb/>
世道否泰之機可鏡矣三生曰易原絜古作者孰優鄒<lb/>
<pb n="KR4e0229_WYG_004-72a"/>
子曰公不云乎有伏羲易有文王周孔易有諸儒易盖<lb/>
人各有情情不能不動動而後易生焉情境不同伏羲<lb/>
不得之文周文周不得之孔子及諸儒各以其所身至<lb/>
者為易然易亦隨其所至而即在故曰隨世變易以從<lb/>
道又曰為道屢遷倘必一一焉度長絜短彼易此非易<lb/>
彼是此非是則易亦滯而不通矣其為言人人殊一致<lb/>
未始不同乾之三曰知至至之可與㡬也又曰同歸殊<lb/>
途一致百慮天下何思何慮嗟乎通何思何慮之㫖可<lb/>
<pb n="KR4e0229_WYG_004-72b"/>
貫百家可知易原矣慨自六籍以秦燄俱蝕惟易與神<lb/>
農書並存不廢然其學皆有顓門弟子徃徃不敢悖其<lb/>
師説有詔雜問皆曰吾師所傳如此兢兢不敢失尺寸<lb/>
易學傳于家庭父子間者洛下為盛朂哉侯業在蠱之<lb/>
初爻矣有子考旡咎意承考也神眀黙識使陳氏易有<lb/>
聞世世哉三生其以予言告侯并以諗爾邦人士<lb/>
　　　師模錄序<lb/>
羅君以良輯師模錄成數過山房求序予念其年已七<lb/>
<pb n="KR4e0229_WYG_004-73a"/>
十孜孜是書何心哉蓋嘗論一事一職皆可自效惟師<lb/>
則戞戞難言哉聖人繋卦曰師譚者皆歸于用兵予竊<lb/>
謂亦寓師道焉師而容衆即有教無類之㫖師而不律<lb/>
則道不立師而或賓賔學子何為軍不丈人敗績是懼<lb/>
與學術不得宗殺天下是懼故彖曰以此毒天下末學<lb/>
被其毒者豈少哉公門桃李如羣兒拍肩入市至暮而<lb/>
散而師道亡間有以師道自任者而垣墻之外堅壁深<lb/>
壘師道又亡惟夫以心相印如顔曾氏于夫子彬彬洙<lb/>
<pb n="KR4e0229_WYG_004-73b"/>
泗之濵真有天下不與氣象外是而漢而唐而宋及我<lb/>
眀諸君子猶存餼羊詳載籍中為人師者研究有得乃<lb/>
所稱模而模矣<lb/>
　　　東逰草序<lb/>
曾舜徵端凝深造余四十年畏友也兩年過我𤣥亭班<lb/>
荆累月相視莫逆于心徂秋辭我泛舟南海予送江干<lb/>
語曰子其逰乎歸來為爾序逰草廼今嵗夏歸貺余逰<lb/>
稿一帙曰東逰記予披閲之所至㑹友切劘名理不知<lb/>
<pb n="KR4e0229_WYG_004-74a"/>
者曰舜徵為禪伯知者曰理無二致悟者自取舜徴貌<lb/>
甚樸眉目隱隱有煙霞氣海宇名勝履跡殆半余自還<lb/>
山足不越步武即此一事媿舜徴已多而况其他幸有<lb/>
兹編在時時箕踞長松下讀之足當卧遊矣<lb/>
　　　少墟馮先生集序<lb/>
余生平所藉以切砥者北地自吾師青州朱鑑塘先生<lb/>
外則有我疆孟公洪陽王公中州心吾吕公雲浦孟公<lb/>
此五君子者大儒也我疆常挾被過舍中人皆迂之孟<lb/>
<pb n="KR4e0229_WYG_004-74b"/>
先生曰余不知鄒君為吏部郎也吾師及兩孟王公俱<lb/>
為泉下人常念之澘然不禁歸而離索日久曰安得此<lb/>
師友以摩切余朝夕聞秦中少墟馮公繼五先生力肩<lb/>
正學心嘗儀之㑹友人周鶴峋觀察貺其集曰子不可<lb/>
無一言以諗同志余拜而卒業大都謂學必有宗吾儒<lb/>
學以理為宗理必操而存孳孳矻矻如寒求衣飢求食<lb/>
其誘入也如春風煦物其拒諸説不使闌入也若操戈<lb/>
禦巨冦夫使闗閩學晦而復朗者公也此世儒皆能知<lb/>
<pb n="KR4e0229_WYG_004-75a"/>
之然公之入㣲人未易知也公示曲阜諸生曰舉躅盈<lb/>
眸皆是鳶飛魚躍現前篤信聖人能無出入篤信自家<lb/>
始為不離卓乎淵矣以詹一家學名者非所以觀道也<lb/>
道非一人之道也必六通四闢始無所不入無所不受<lb/>
公學雖有宗然於新建亦極篤信曰致良知三字洩千<lb/>
載聖學之秘有功吾道甚大雖不免疑無善無惡一語<lb/>
又曰非無善無惡之説并非致良知之説者俱不是盖<lb/>
公不欲以虚無寂滅令後學步趨無據非虚而公眀而<lb/>
<pb n="KR4e0229_WYG_004-75b"/>
溥者安能之彼世儒入主出奴妄築垣塹者視公何如<lb/>
哉易之上爻潜見惕功亦宻矣四曰或躍在淵者或之<lb/>
者疑之也疑則淵之與天上下懸殊不疑則位乎天徳<lb/>
天徳不可為首惟吾夫子足以當之其餘即顔子猶一<lb/>
間未達元某束髪問學九折羊腸褰裳凡幾而隱隱疑<lb/>
情未斷夫一絲未斷對面河山敢自以為質徃詔來無<lb/>
疑公疑思錄曰吾斯之未能疑即夫子啟漆雕開亦何<lb/>
以過此夫吾儒患不能疑耳一息尚存此疑不懈九天<lb/>
<pb n="KR4e0229_WYG_004-76a"/>
九地何之不入願與公終身請事焉嗟乎華嶽崒嵂造<lb/>
天黄河澒洞無涯代有巨儒横渠之後明仲木今有仲<lb/>
好可稱鼎足可以張泰亦可以張明矣予與公天假之<lb/>
緣得一合并其所請事者有在顧余老矣莫徃莫來悠<lb/>
悠我思知公有同然也<lb/>
　　　聞湖誌序<lb/>
憶丁丑春余與沈太史茂仁陳儀部伯符同宴伯符咨<lb/>
嗟竟席茂仁黙不語予豪飲向伯符曰君最少我與茂<lb/>
<pb n="KR4e0229_WYG_004-76b"/>
仁登第亦稱早老儒鬱鬱者何限而君不足所乎伯符<lb/>
曰非也政慮年少折腰風塵為家大人憂耳余醉與二<lb/>
君别亡何茂仁選庶常第一人伯符詔歸娶予是冬竄<lb/>
夜郎二君不相見者七八年甲申余起家謫南比部遭<lb/>
茂仁濟上聨舟論心出其子數人頭角葱蒨今麟禎其<lb/>
一也茂仁謝世予時時問其家亡恙前數年有傳麟禎<lb/>
業魁北畿忽中斷去又未㡬得其著作予曰置館閣中<lb/>
視乃翁不知雌雄以浮言置之忍矣今年觀察祝公持<lb/>
<pb n="KR4e0229_WYG_004-77a"/>
生書一欲予序聞湖誌盖生念其大父石雲父受學王<lb/>
新建與予邑羅文㳟切砥莫逆剏祠祀其師亦吾邑周<lb/>
侍御佐之成更數世恐前徽冷落緝志永傳以周羅二<lb/>
公皆文水人欲余一言引其端余拜而卒業嘆曰人尊<lb/>
師非尊師也尊道也尊道所以尊生也人不有其身始<lb/>
弁髦其師弁髦其師即所以棄置其身世之人<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>
                    <graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>迷<lb/>
不悟者當新建倡道時仄目者衆惟吾吉諸君子生則<lb/>
師事沒則私淑紀載太常為百世師夫事師衆所共尊<lb/>
<pb n="KR4e0229_WYG_004-77b"/>
時易於衆所共毁時難石雲公尊信如是宜其著聲瑣<lb/>
闥為名諫議樹績薇垣為名方岳令子聞孫眀徳奕世<lb/>
永永不替此非公善于遺後者哉元某邇嘗語于人曰<lb/>
欲明此道當思畏天良知炯炯天之命也棄天褻天知<lb/>
不良矣善畏天者當法祖祖功宗德昭昭耳目棄先不<lb/>
恤身不修矣今以觀于麟禎茲舉盖于法祖畏天尊師<lb/>
之義三善備焉可以傳矣雖然曉鐘既撞長夜不醒者<lb/>
何限麟禎其思爾先大父大父太史褆身宅心者亦步<lb/>
<pb n="KR4e0229_WYG_004-78a"/>
亦趨里人必有聞風興者相聚合併其間俾曾大父之<lb/>
嘉恵無涯而新建流風與湖光相為摩盪郡人指而曰<lb/>
此沈氏世澤也麟禎之孝思逺矣嗟乎之姑胥歸者誇<lb/>
太湖之虎林歸者誇西湖勝不絶口予謂太湖一片石<lb/>
峭峍青翠置几席不過供一清玩西湖烟栁花月笙歌<lb/>
之聲竟歸消殞有能分聞湖一席繼石雲公起者是余<lb/>
所願聞也<lb/>
　　　龍泉文明㑹約序<lb/>
<pb n="KR4e0229_WYG_004-78b"/>
元某之棲跡山中于世法踽踽涼涼惟是賴二三子切<lb/>
砥焉而溆陽諸子亦時時過我其行誼卓然文藻蔚然<lb/>
如蕭生來鳯鳴鳯彭生承芳日星之麒張生延祖謝生<lb/>
亨升皆偉人也予嘗語之曰世法束人讀書人以科第<lb/>
足槩一生科第人以顯官竟一生享祖父世業以飽食<lb/>
美衣良田華屋斷送一生念之真可哀憐諸君其無負<lb/>
此天聰天明全在此學學非多聞多見華言亮語之謂<lb/>
惟在㕘天命之性一語眀得盡處而孝友稱善一鄉出<lb/>
<pb n="KR4e0229_WYG_004-79a"/>
而善天下始不負諸君之顧予也一日九邑有青原盟<lb/>
諸長者曰龍泉學者少宜以人代諸友聞而奮曰此吾<lb/>
鄉輩繼徃開來衣缽非人能任吾黨自任之于是醵金<lb/>
為費辛勤者廿餘日長者嘖嘖曰學在人倡于今益信<lb/>
鄒子語之曰仁為己任即此其倪願諸君時時如此日<lb/>
也于是諸君歸而舉文眀㑹章章有紀鄒子為之約行<lb/>
見真儒挺出為是邑重余亦藉以火傳矣<lb/>
　　　仁文㑹記簿序<lb/>
<pb n="KR4e0229_WYG_004-79b"/>
昔老僧有不貪香餌味始是碧潭龍語余自少誦之為<lb/>
心銘嘗自惟曰龍必不餌餌非龍矣睽之上九見豕負<lb/>
塗載鬼一車鄒子嘗曰豕負塗者賄于財也鬼一車者<lb/>
入市攫金者而不見人也故曰見金夫不有躬嗟乎躬<lb/>
吾躬也千刼萬生禀靈毓粹而來奈何一見金遂不有<lb/>
躬為父母兄弟妻子僇辱哉先正以破除名利闗為小<lb/>
歇脚小之不除大者安在予闢仁文館與一國人所砥<lb/>
刮者先自義利闗始此册雖小小出入人品心術攸闗<lb/>
<pb n="KR4e0229_WYG_004-80a"/>
願諸君子髙掀眉目為碧潭龍不願一失足為負塗豕<lb/>
　　　仁里斯文㑹簿序<lb/>
里故有㑹㑹祀諸縉紳先生自嘉靖初年始徃業舉者<lb/>
即㑹後更議非諸生不得與即諸生中徙他道者黜他<lb/>
有雜祀者里非從科第明經及奉褒崇者不得與類聚<lb/>
嚴而祀典眀備故為四方鵠它來取法者俱不得肖似<lb/>
吾里之風俗雍淳人才彬彬有以也夫㑹舊有籍久而<lb/>
墨渝諸君子重新之屬元某一言弁其端元某聞之長<lb/>
<pb n="KR4e0229_WYG_004-80b"/>
耉恒言曰吾邑以簮弁甲海内若吾里四五姓壤地偪<lb/>
仄而賢碩滃起項背相望倘一邑俱如吾里盛當何如<lb/>
又曰吾里闗一邑氣候吾里盛則一邑盛徃諸先輩結<lb/>
社論文者七人起家為顯人者六人一人雖逐末為生<lb/>
事乎亦膺辟薦為國博其盛如此又曰里樸茂先輩為<lb/>
顯臣與庸衆講敵禮酒食相招邀直書其名為里人敬<lb/>
憚走避者共詫為異事淳厚如此予與李汝順同年舉<lb/>
于鄉猶記諸先輩呼其名而勞之故足述也今有老成<lb/>
<pb n="KR4e0229_WYG_004-81a"/>
私憂者曰俗與才之不競也滔滔東注奈何鄒子曰四<lb/>
時春而冬造化元而貞者數之窮也而貞必起元冬以<lb/>
基春者亦理之常也天不能有春無冬時不得不貞而<lb/>
復元所可自盡者人亦有元徳焉仁是己子曰里仁為<lb/>
美吾里自昔曰仁里仁者人也仁逺乎哉此雖自少熟<lb/>
其語白首不能殫其㫖歸難以口舌傳也其在人哉嗟<lb/>
乎醲<graphic n="KR3284" url="https://raw.githubusercontent.com/kanripo/KR-Gaiji/master/images/KR3284.png" mimeType="image/png"/>玉酶雖糟粕稍洩釀而不失為佳醴也者剛方<lb/>
淳直雖間有雜操望而知為里人也者則何憂不復還<lb/>
<pb n="KR4e0229_WYG_004-81b"/>
先進之盛際哉謹為述前聞如此亦恂恂不能言餘意<lb/>
也<lb/>
　　　仁文㑹約序<lb/>
逖思邃古有操行無論議何彬彬也正學荒榛人心汨<lb/>
溺宋諸大儒闡眀聖真學者如秉燭昏衢知有墜緒可<lb/>
尋吾邑在宋元班班史册者不暇悉數沉修隱約若劉<lb/>
南甫胡敬之羅融齋王充耘張道山周以立諸先輩羽<lb/>
翼斯道功在六經我眀如卧廬劉先生學遵考亭一第<lb/>
<pb n="KR4e0229_WYG_004-82a"/>
即隱居求志谷平李先生學在存誠官中丞澹若寒素<lb/>
慎獨侍御袁先生經厯兼素張先生篤信正學壁立萬<lb/>
仞陳公甫于袁有不負平生袁御史于張有夫君只比<lb/>
廬山髙之句没而先生為位哭之叅知東川羅先生讜<lb/>
論在朝言行慥慥近太史文㳟羅先生學主歸靜深修<lb/>
宻證他若以儒行著聞者如解觀我劉章江楊玉齋張<lb/>
兼素郎中夏貞齋貳府周七泉明府尹求菴文學趙子<lb/>
良諸先輩㡬數十人海内宗吾邑不啻星之辰山之岱<lb/>
<pb n="KR4e0229_WYG_004-82b"/>
宗耳矣前哲既逺周行猶在江陽龍華聚㑹嵗無虚日<lb/>
葢皆以承前啟後翊國運而熙昌祚輔學政所未逮云<lb/>
龍華為城古刹石樓徐侯始創仁文書院以居吾黨諸<lb/>
君恐無以詔來兹謂余宜有言余不敏敬矢心與諸君<lb/>
子約或曰神明黙識存乎其人羣居並處嘐嘐焉撃鼔<lb/>
如求亡子何居余曰夫黙識存乎徳行然修徳其功在<lb/>
講學學之不講聖且有憂豈曰吾儕或曰㑹非古也余<lb/>
曰羣居終日宴遊徴逐古耶諸君子幸自約厲道貴超<lb/>
<pb n="KR4e0229_WYG_004-83a"/>
悟學貴真修諸先進流風未泯里有善俗世有真儒予<lb/>
私心厚幸苟入聞斯道而悦出以紛華隕志是又與宴<lb/>
逰徴逐者奚異予之所大懼矣<lb/>
　　　湛源集序<lb/>
子輿氏以入孝出弟為士功余嘗偉其言真千古巨觀<lb/>
未嘗不三嘆曰守何易言哉嫠婦栢舟矢志茹荼吞炭<lb/>
不知經㡬風霜而始完節子輿生當戰國權謀捭闔之<lb/>
徒横放無忌獨以仁義孝弟砥柱狂瀾説者曰功不在<lb/>
<pb n="KR4e0229_WYG_004-83b"/>
禹下予竊謂與禹同功亦與禹同苦故言守也亦自間<lb/>
闗百折而始能知之此未可與庸人道也世宗朝新建<lb/>
氏起鼔吹金谿之學益昌而明惟時尊信者有宗伯文<lb/>
荘公新建説賴公以衍而信余又嘗思公以弱冠登玉<lb/>
堂取公孤如轉瞚公寜甘寂寞五六十年戢影丘壑守<lb/>
師説不變今海以内知有新建即知有公公沒而有太<lb/>
常公父子以衍公傳知文莊公又知有太常公父子而<lb/>
最後又有今侍御汝聖汝聖早孤念及先尊人及貞母<lb/>
<pb n="KR4e0229_WYG_004-84a"/>
履霜事未嘗不簌簌淚數行下起家進士為大行為名<lb/>
御史自歸里日又討公庭訓日與里中父老子弟闡眀<lb/>
之如公所稱庸徳庸言懲忿窒慾遷善改過語數數奉<lb/>
為蓍蔡不少變視世所稱引者絶不復進侍御之學盖<lb/>
根苑孝弟中來所謂守先徳廸來兹者非耶嗟乎以汝<lb/>
聖才猷乘驄皇路何之不豎亦同余等沉錮廿餘年日<lb/>
所自得方正宏博盡載湛源集湛源者侍御隱處他日<lb/>
有知侍御功在斯道亦知侍御拮据數十年之苦辛乎<lb/>
<pb n="KR4e0229_WYG_004-84b"/>
倘世以湛源為東山復古一氊終非侍御有矣<lb/>
　　　侍御鑑翁朱老師還朝序<lb/>
萬厯丙戌秋江西按臣當𤓰代臺長謂直指青州朱公<lb/>
故嘗為西江李官以亷能著又簮筆南床以骨鯁著請<lb/>
以公徃從事上念公初起田間當内徙不得已以地借<lb/>
公命至環百城屬公者曰是嘗治文書若撡豪曺刈菅<lb/>
薪者是嘗敝衣緼袍衙如禪室者是嘗出入挾麥餅一<lb/>
飽者是嘗不御史二月而以謇諤為民者是嘗在田間<lb/>
<pb n="KR4e0229_WYG_004-85a"/>
躬畚鍤以自給者公古人也我輩何能奉公百一知者<lb/>
曰不然溝瀆雨集皆盈海則萬川歸之不知何時而止<lb/>
公深於學者亷也能也直也公有之耶公至適水潦後<lb/>
所在莽蒼公曰起凋殘者在百有位顧文具已成未可<lb/>
旦夕移也乃頒條教纚纚千百餘言可著為絜令察吏<lb/>
治也不以一能見知而督過也不以片瑕見棄下之人<lb/>
亦不以虚文沮色事公咸内雪其志慮外束其躬行以<lb/>
求當公㑹李文彪餘孽作亂當辟者若而人公孳孳求<lb/>
<pb n="KR4e0229_WYG_004-85b"/>
生比髪白者半賴公以全活者甚衆嵗大祲悉心賑恤<lb/>
賴公以炊者無算又清故尺籍利垂世世勿絶岩碩老<lb/>
叟謂弊絶風清百餘年所未有獨見公公既得代去向<lb/>
所凛凛者乃私相謂曰吾儕小人也曩以貌貌公今觀<lb/>
公海也而莫可端倪矣鄒子於公為門下弟子乃述而<lb/>
告曰吾師乎吾師乎先儒謂唐虞事業如浮靄升沉太<lb/>
虚彼非為是哆言也繋珠於空空豈能受金寶雖珍置<lb/>
之目則為之盡昏夫吾性之體亦若是矣師其有得于<lb/>
<pb n="KR4e0229_WYG_004-86a"/>
盡性之學而然者耶曩吾見師之泠然氷也則憬然服<lb/>
又見吾師之凛然節也則又戄然畏今師示我以廓然<lb/>
大也不覺瞠乎其難從矣雖然性體至大而實難言詩<lb/>
云上天之載無聲無臭此未易語也師其為我前驅乎<lb/>
元標敢不竭蹶從事而步一步趨一趨也<lb/>
　　　太僕少卿王洪陽先生之滁州序<lb/>
余嘗云學人談道如素士繪佛必沉檀為質百和為繪<lb/>
金寳為采而後佛尊未聞其以溝斷為質糞土為繪藍<lb/>
<pb n="KR4e0229_WYG_004-86b"/>
縷為采也者則貴質之説也盖有感于世士隂依附重<lb/>
跡同市井襲聖賢口吻號為儒若重懲世之人也非過<lb/>
余嘗取友四方多精純潔白之士北地則茌平孟我疆<lb/>
寜陵吕新吾新安孟雲浦聊城王洪陽先生余在銓曺<lb/>
與此四五君子者俱相勸相摩昕夕無輟丙戌予請告<lb/>
去吕以世忌出為外吏我疆化去雲浦今為司勲郎王<lb/>
先生以言事左遷南大理余亦調南刑曺相見先生若<lb/>
魚依於水鳥棲于林非如煦沫卵翼之私己也先生為<lb/>
<pb n="KR4e0229_WYG_004-87a"/>
大理著平反聲世俗仄目不計余日無事事惟騎瘦馬<lb/>
同先生再續講㑹而未幾先生徙南太僕去同志依依<lb/>
不忍别相率祖于江滸咸有言贈屬余為序余與先生<lb/>
相安無言者久矣即言能有加哉聊為述平昔質言可<lb/>
乎憶余兩人㑹中先生論口之於味諸語子輿氏何以<lb/>
分性命為二予曰性命無二知性則知命二之者非也<lb/>
又論養氣持志余曰志神物也非如物可摶之為己有<lb/>
也論勿忘勿助余曰是調絃之説大音自然不調而合<lb/>
<pb n="KR4e0229_WYG_004-87b"/>
也論七十不踰矩予曰志即志此矩特工有生熟非二<lb/>
理也先生則謂聖人之言櫛比絲聨不容踰越同志心<lb/>
佩其言余則謂聖人之道貴得其門而入孔孟以後諸<lb/>
君子拮据辛苦其門亦既闢矣譬之行路有徑至者有<lb/>
紆回至者徑者已至猶曰未盡紆回狀不亦惑哉若曰<lb/>
孔子必七十不踰矩顔子年未三十何以未達一間先<lb/>
生其以為然乎滁多佳山水名賢逸蹤所至如是以學<lb/>
為百年津梁今推轂伯安氏願先生率諸人士詳究之<lb/>
<pb n="KR4e0229_WYG_004-88a"/>
也先生學成行潔不言而予信之海内有不潔而談道<lb/>
者請以先生為鵠并為予薦繪佛之説<lb/>
　　　焦弱侯太史還朝序<lb/>
弱矦以文行為士林祭酒者二十餘年年五十始魁天<lb/>
下天下士聞而欣喜習其文者曰羅絡經史貫穿百家<lb/>
無堅不討無微不究與之處如遊瓊林武庫探之無盡<lb/>
藏也服其行者曰髫齡慕古貧不變塞即登第來矢志<lb/>
一德未嘗以温飽動念斯誠儒林中之踔絶者也而余<lb/>
<pb n="KR4e0229_WYG_004-88b"/>
謂不足以槩弱侯也盖自予友海内同志來髙者檢束<lb/>
其身視天下人無一可語者不知醫家謂之痿痺而孔<lb/>
門則謂之不仁哆譚説者廣著述嚴辨駁以為紹聖真<lb/>
開來學知者譬之貧子數巨室寳藏身受其餒而彼不<lb/>
知也又篤志自信者望影為月以識為知自謂得三教<lb/>
之宗無極之㫖不知生滅相續毫釐千里其孰能覺之<lb/>
余觀弱侯不尚談説不執意見渾渾乎若無知也若無<lb/>
見也視世儒之珍見健言直将土苴之弁髦之斯豈得<lb/>
<pb n="KR4e0229_WYG_004-89a"/>
而探其窔奥耶盖自得者真矣今天下士習譸張人心<lb/>
變幻憂世君子患無正己物正之大人嗟乎世無正己<lb/>
物正之大人非學術不眀之故與弱侯殫心眀學亦既<lb/>
有年其所謂正己之義将安所在余謂大人者惟眀己<lb/>
而後可語正己正己則天地萬物莫非己也故先儒曰<lb/>
認得為己何所不至然認豈易語哉易曰黙而成之不<lb/>
言而信夫曰不言而信必有不蘄言而言不蘄信而信<lb/>
者在和以天倪神感神應此非予所得而知也弱侯勉<lb/>
<pb n="KR4e0229_WYG_004-89b"/>
矣夫<lb/>
　　　送文臺陳先生謁選序<lb/>
盖余自别先生者七年每㝠心郊坰曰枵腹欲盡者人<lb/>
施一菽粟輒有起色乃世嘐嘐談天者詰其素履資人<lb/>
唇吻不淺吾道非耶因悟曰先正資學視今人什百此<lb/>
豈其不能如今人之談鋒也者逡巡言不過物盖寜使<lb/>
人逰於彀之内不欲使人跳于彀之外盖彀之内力也<lb/>
可得而步趨也而彀之外巧也不可得而言也故傳之<lb/>
<pb n="KR4e0229_WYG_004-90a"/>
千載無弊乃今薄視先輩為無當至今未學薄而自恣<lb/>
此詎可令先輩見耶乃今先生過我與予所閔世者同<lb/>
情曰學貴端嚴余欣然曰先生命我矣語曰師嚴然後<lb/>
道尊又曰師出以律不臧㓙臧不臧系律不律奈何以<lb/>
口給為實際地則所謂不言而信存乎徳行者聖人欺<lb/>
余哉先生且謁選人世所賴陶冶者無窮有質美而欲<lb/>
聞斯道者幸以此言進之<lb/>
　　　别文臺先生序<lb/>
<pb n="KR4e0229_WYG_004-90b"/>
夫匹夫而為世師則以其握世之同然者始有不言而<lb/>
契神動而天隨者焉而世之據髙享尊名位足以號召<lb/>
人羣世從而師之坐擁臯比居然先覺叩其學非揣摩<lb/>
意識則徽纒名相依稀義理以瞽道瞽迷而罔覺可哀<lb/>
也余徃在白下得友陳先生文臺盖先生常逰旴江門<lb/>
墻學悟其大一見語合予歸畊者八年先生始挈九經<lb/>
翼過我雲廬昕夕相對神孚意解先生造日邃功益篤<lb/>
周逰匡廬五羊間從逰者衆先生得一士欣欣然喜動<lb/>
<pb n="KR4e0229_WYG_004-91a"/>
顔色謂千古之托于是焉寄汲汲皇皇惟恐一人不入<lb/>
扵道惟先生可以覺世師世先生忽念新安宛陵諸士<lb/>
辭余行予送先生江介煩為鄒生致語同志曰道非可<lb/>
以識取可以理縛可以相求千古之前百世之下無不<lb/>
同然在人自信耳泰州以師道與君道提衡而論聞㤗<lb/>
州之風而興起者今亦不乏先生勉之火傳也吾不知<lb/>
其盡也<lb/>
　　　别劉扶生先生之南太僕少卿序<lb/>
<pb n="KR4e0229_WYG_004-91b"/>
昔余友王洪陽中丞由南大理之滁州少卿諸同志屬<lb/>
余為序予以繪佛之説進盖言繪佛者必金玉其相而<lb/>
後佛尊喻學之貴質也王中丞質有其行卒奠安江左<lb/>
為名臣雖歸卧東魯天下信之乃世非無頴悟過中丞<lb/>
者據其言津津不作三代以下人物而神情隱約識者<lb/>
憐之予友扶生今三十年來扶生為諸生為司李為駕<lb/>
部入銓曺尚璽十餘年不調天下信扶生無異中丞者<lb/>
以扶生質勝也今扶生徙為南冏卿去鄒子送之白沙<lb/>
<pb n="KR4e0229_WYG_004-92a"/>
之滸執手告曰扶生吾與若三十年挾策談心朝市山<lb/>
林不為不久雖然子聞昔友聮轡都門者乎﨑嶇風塵<lb/>
沐風櫛雨將弛擔一友以岐路迷甚哉末路貴慎也吾<lb/>
與若冉冉老矣生平經厯轉目陳跡今談者非不了了<lb/>
然墮坑塹者不少子行戒之哉二十年前余過滁州飲<lb/>
醉翁亭不勝先達之思説者以為吾里此老風流人豪<lb/>
予竊以為此老知宋事将不可支托之乎酒今天下事<lb/>
尚可為世有求重厚少文屬大事者舍扶生誰屬亭畔<lb/>
<pb n="KR4e0229_WYG_004-92b"/>
老人有問鄒生無恙者為報曰鄒生挾舊易宿白雲深<lb/>
處泉甘土洌不減豐樂恨知已如扶生者去為醉翁主<lb/>
人鄒子能無獨徃之嗟乎<lb/>
　　　别甘子開憲副序<lb/>
徃予與子開一見各以心相許余宿青原山好為采真<lb/>
逰獨子開莫逆既同舉進士入試中秘選子開忽腹痛<lb/>
作楚予走視欲槖筆隨子開不試既稍愈子開與選而<lb/>
余以十月上書闕下子開百方左右予得不死用是忤<lb/>
<pb n="KR4e0229_WYG_004-93a"/>
權貴人出為御史御史復不容出憲八閩子開上書致<lb/>
仕歸予幸起家又四年丙戌子開即家起浙僉憲明年<lb/>
又以忤權貴人得謫庚寅予起家選郎調南比部子開<lb/>
亦至予哂曰主事敢與老員外衡子開曰此如以蘆蓆<lb/>
著地所髙㡬何子開忽徙兵部陞儀郎子開復嘲曰新<lb/>
郎中可衡老員外否余曰蘆蓆語尚在相傳人人胡盧<lb/>
癸巳予入計即乞歸明年子開亦以粤督學請歸兩人<lb/>
為水邉林下逰者十餘年山林中子開多爽達自喜予<lb/>
<pb n="KR4e0229_WYG_004-93b"/>
時于子開似喜似愠子開于余言有從有違跡時合時<lb/>
離離亦合也愠亦喜也違亦從也此予兩人自知之子<lb/>
開再起家貴州晉閩憲副予走而送江之滸祝子開曰<lb/>
吾兩人白面書生老冉冉至矣君嘗譬仕途如舟有巨<lb/>
舫阻於沙瀨者有隨時而駕者余竊謂舟無大小不溺<lb/>
於波即是余又譬人之涉世如行旅渡闗今談道者譬<lb/>
坐一室談篙師不善維檝此以言試者也夫居嘗談名<lb/>
義事髪上指冠稍涉利害縮舌却足則有利害闗在津<lb/>
<pb n="KR4e0229_WYG_004-94a"/>
津熱途味若含飴稍不如意没齒有餘憾則有得失闗<lb/>
在聞人譽言如枯骨傅肉聞人毁恨不剚刃其腹則有<lb/>
毁譽闗在君不難以身犯重人怒而䕶視余于死生中<lb/>
三十挂冠婆娑林泉幽石者㡬二十餘年君惟灑然自<lb/>
喜聞人毁與譽若飄風過耳於此三者君身備厯諸闗<lb/>
而一無所于變嘗論余之不動也得之于逆君之不動<lb/>
也得之于順余質如鍾山之銅數經火鍛而始銷其渣<lb/>
滓君殆如崑山之玉温潤而栗豈其得之天者厚亦稟<lb/>
<pb n="KR4e0229_WYG_004-94b"/>
大父亷平先生家訓而培植者深耶雖然猶未也昔余<lb/>
侍諸長者講席西昌陳兩湖符卿年八十餘涕而語諸<lb/>
君子曰末路難持諸長者曰先生才名一世意尚爾爾<lb/>
吾師乎吾師乎是時未知其言之痛今老而益知言之<lb/>
有味也夫松柏之亭亭也㕘天浴日非飽霜露其不為<lb/>
風雨飄摇者幾希余生平有志於性學而子開邇志𤣥<lb/>
修年來謝絶諸好専修篤志道雖不同慥慥皜皜則一<lb/>
而已夫透性諸有皆空修命精神長存然從有末有不<lb/>
<pb n="KR4e0229_WYG_004-95a"/>
入無者吾不敢必子開所至而知子開其終必返轅也<lb/>
宋有二友臨别割所同宿氊去酸儒謂其儉徳予謂盖<lb/>
寓勉旃之意敢以此當兩人半氊<lb/>
　　　知天問送玉槎先生典銓序<lb/>
玉槎先生恬棲巖谷者五年所聖天子念銓事至重藉<lb/>
清公粹白者一振之乃特詔起先生田間鄒子謹送于<lb/>
江之滸客有在座者曰典銓洵在知人而昔賢以知人<lb/>
必歸知天天可知耶鄒子曰天有顯道付之于人曰性<lb/>
<pb n="KR4e0229_WYG_004-95b"/>
惟知性則知天矣曰何謂知性曰黙而識之入性之門<lb/>
也何有于我知性之實地也雖然難言矣今老師宿儒<lb/>
逓相祖述以識為性以推測為知不知識之與性何啻<lb/>
天淵而以推測為知何啻筳之與楹顧識而非識推測<lb/>
而非推測斯可語知性者曰知其性則知天然則知性<lb/>
後乃知天耶曰性即天也知性即知天性與天無二離<lb/>
性無天離知性别無知天非可以次第先後言也曰知<lb/>
性斯知天然則于知人何所與耶曰昔軻氏語之詳矣<lb/>
<pb n="KR4e0229_WYG_004-96a"/>
尭以天下與舜曰天與之故天子能薦人于天諸侯大<lb/>
夫能薦人而皆不能必此非知天者不能為此語世握<lb/>
進退之柄進一人以為德自已出退一人以必快己意<lb/>
此皆欲以人力奪天工者嗟乎欲以人事君享拔茅之<lb/>
吉無朋亡之害得乎玉槎先生生平志學盖不以世儒之<lb/>
所膚測者為是而必欲造古人自得之域以無負知天<lb/>
之實余辱道義之知故書以就正焉<lb/>
　　　别謝叔兆先生之嘉善令序<lb/>
<pb n="KR4e0229_WYG_004-96b"/>
乙酉嵗余從禮部得讀吉州諸制義而獨韙劉謝二君<lb/>
文即過汝光太史曰二君必以文鳴天下已劉果取上<lb/>
第官翰苑而謝連蹇春官不第予竊怪之今年謝果為<lb/>
有司所錄予聞之喜走而賀其家二子肅予居不蔽風<lb/>
雨泊如也余低回而歎者久之近時士一策名禮部歸<lb/>
而鮮衣怒馬華田美宅飽僮僕樂妻子凌轢里中有司<lb/>
不敢聞而君獨退然陋巷偃庭絶跡此何為哉志有所<lb/>
不為故也漢時有孝亷科今士試于禮部者即曰孝亷<lb/>
<pb n="KR4e0229_WYG_004-97a"/>
然名不稱實者十而九若君者與古之孝亷者有異耶<lb/>
即在漢時亦且尊顯以為世鵠君今徃為嘉善令或曰<lb/>
地華靡多蕩心駴目之屬君子攻于文而士民熟於機<lb/>
知非君所宜予竊以君之淡然無欲太璞不斵者處其<lb/>
間譬彼方炎熇濯之清泠之淵未有不骨為之竦而神<lb/>
為之清也余與君相契者吾吉先輩以學為箕裘而近<lb/>
稍稍退隨者此不難知理與欲不並馳而真與贋不兩<lb/>
立精神一真足以貫金石孚豚魚非可聲音象貌為也<lb/>
<pb n="KR4e0229_WYG_004-97b"/>
君真矣願求真之真厯萬古而常存者是余與君相期<lb/>
之素心也君勉矣夫<lb/>
　　　送陸仰峯眀府赴調序<lb/>
仰峰先生令䖍中余得接于文江談吐竟日居然寛博<lb/>
長者私計安得借先生為吉人士楷模乃聞先生移劒<lb/>
江客有在座者為先生憂予曰先生難劍江耶劍江難<lb/>
先生耶客曰昔大儒如周濓溪竟以議辟與上官左欲<lb/>
拂衣去矧曰今人而劍江在豫章所稱難治非一塗徑<lb/>
<pb n="KR4e0229_WYG_004-98a"/>
即素稱强知有力者四顧躊躇其間矧先生誠不逆人<lb/>
之詐余盖謂兩難也予曰非也劍江提修身之學㡬于<lb/>
風動而先生周旋其師於縲絏中證止修之㫖以師倡<lb/>
之于先先生提鈴振鐸其後其治更易客曰公迂矣夫<lb/>
今實止實修者幾何人不皆止修廼公教窮矣且龔黄<lb/>
與濓洛提封而治世無孔孟右龔黄而左濓洛何疑余<lb/>
曰有是哉亡何先生果中忌者言得調鄒子曰巖谷鄙<lb/>
儒不知世情如是宜三用而逐逐而錮之已晚然予竊<lb/>
<pb n="KR4e0229_WYG_004-98b"/>
幸以篤學渾樸不受塵滓如陸先生從風波中陶汰堅<lb/>
定是天以堅先生之忍性吾知先生且欣然從震撼中<lb/>
臻凝定境必不以此易彼先生行敬遣門弟子䕶之前<lb/>
津為相勗者如此<lb/>
　　　壽大宗伯金翁朱老師六十序<lb/>
徃元標偕計入南宫私計得一當先生已放榜果出先<lb/>
生門下喜而後可知也先生得元標巻即以骨鯁臣署<lb/>
卷尾比入見先生先生目攝者三次日先生徃過敝邸<lb/>
<pb n="KR4e0229_WYG_004-99a"/>
曰予讀子巻知子昨羣而造予不問知其為子也子亦<lb/>
知古人大有為于世者乎為也當而後為非未事而為<lb/>
也言也當而後言非未任而言也干將莫邪善自韜矣<lb/>
先生始朂元標者如此既元標狂言被詔獄先生造獄<lb/>
中者四執手相勞苦曰子忘我初語乎然子遂子志我<lb/>
亦稱得士子不愛身予奈何愛官余終不以子累我而<lb/>
有二志乃為文千餘言手書以畀元標又捐俸佐行李<lb/>
費元標在戌時時折簡遺勞有曰我里新建公以貴竹<lb/>
<pb n="KR4e0229_WYG_004-99b"/>
為進修地天王聖眀子終不為夜郎鬼其無以憤懣抑<lb/>
鬰費失時日先生繼朂元標如此已元標䝉恩賜環給<lb/>
事掖垣是時言者發抒江陵私事絶無顧忌先生語元<lb/>
標曰子隻字修郄道徃非子素矣元標遵先生教不敢<lb/>
違間覩元標言事頻數則又曰白髪在堂始脱間闗就<lb/>
養京邸日以其身供宵人耽耽而貽老親憂非計元標<lb/>
聞而戄然先生終朂元標者如此嗟乎世所稱曰師曰<lb/>
弟子云者有如先生之於元標乎哉元標庚寅再入京<lb/>
<pb n="KR4e0229_WYG_004-100a"/>
先生已讀禮家居矣每過先生旅邸輒為之低回嗟咨<lb/>
不忍去云今年甲午秋先生屇六十初度之辰同門袁<lb/>
子壽氏觀察吾吉兩人共謀所以祝先生者子壽曰予<lb/>
冗不及文子為先生祝元標不敢辭語云凡為弟子者<lb/>
于其師無不學也元標炙先生久窺先生閑家禔身操<lb/>
慮存心盖晰於㣲矣先生為彭澤翁仲子翁亷而貧先<lb/>
生為貴近臣而取與最嚴自處儉約有寒素所不及者<lb/>
入先生庭聞夫人躬自紡績先生旦夕惟手一經咿唔<lb/>
<pb n="KR4e0229_WYG_004-100b"/>
不絶二三僮僕亦不知其為先生僕其閑家一何嚴也<lb/>
先生每吐詞下筆宿學大儒辟易不敢敵而雝雝循循<lb/>
身若不勝衣帶言若不出諸口未嘗聞先生一語摘人<lb/>
微纇天性固然其操心積慮亦何粹以白也江陵柄政<lb/>
時先生左右不肖有詗而報江陵者江陵不能無望然<lb/>
卒不能加先生者以先生不能淄也既江陵敗後人人<lb/>
皆自述其昔時見侮狀而先生絶口不言當時事余間<lb/>
以先生厚徳宣于人先生固屬予勿言夫始而不嫌其<lb/>
<pb n="KR4e0229_WYG_004-101a"/>
異卒不自言其所以異所謂立朝正直忠厚於先生有<lb/>
焉盖不肖深究先生之學矣世之士人或弔詭以樹竒<lb/>
或標名理以自炫異而先生隤然若谷淵然若冲韜乎<lb/>
其事心之大元標卒不得而名焉夫壽者受也謂有所<lb/>
受之也以先生之養茲六十者如川之始至耳不肖何<lb/>
足以祝先生子夀曰子咏游山澤久知今日事乎先生<lb/>
在林臯天下所需以為霖雨鹽梅者今上留意舊講帷<lb/>
不二心之臣詔起行且及先生矣元標曰願先生出其<lb/>
<pb n="KR4e0229_WYG_004-101b"/>
緒餘以壽天下以壽蒼生是元標所深願也古之大儒<lb/>
名臣如司馬君實范文正歐陽六一雖其人之不朽乎<lb/>
皆有門下眀徳士以為之傳播其徽懿其人言語足以<lb/>
取重當時文采足以照映後世元標淹蹇淪落士文詞<lb/>
言語無足重輕又筆蕪學疎徒知述先生瑣屑萬一若<lb/>
先生講筵啟沃掌禮敷奏則藏之石室元標不敢輕言<lb/>
讀元標文者知淹蹇淪落士出先生門牆亦足以慶元<lb/>
標之所遭也乎<lb/>
<pb n="KR4e0229_WYG_004-102a"/>
　　　鑑翁朱老師五十序<lb/>
先生為太僕少卿時佞幸䲭張忠邪倒置先生力辨白<lb/>
其間與當路齟齬遂拂衣歸未㡬洮河如沸羽書告急<lb/>
上撫髀思畀鎖鑰者廷臣推轂先生甚衆門人鄒子元<lb/>
標省先生山中先生方食牛罷茅茨數椽蒹葭十里吚<lb/>
吾其間陶如也臨行風先生仕先生曰鳯凰不與䲭鴞<lb/>
爭食余與佞幸立交㦸中儌升斗哉予曰奈貧何先生<lb/>
指木奴百餘章曰此娛朝夕耳即不給吾且甘之余退<lb/>
<pb n="KR4e0229_WYG_004-102b"/>
而服先生之髙又半年大臣多更置乃起先生大理少<lb/>
卿先生特疏乞身相知沮弗得上尋晉僉都御史提督<lb/>
操江軍務盖是時許劉孛賊閧闗中而倭奴闗白息彌<lb/>
警上不難先生之南盖以南為豐鎬遺跡欲先生坐鎮<lb/>
之耳至之日素甲𤣥幕雲屯魚麗軍容甚都天桂飄香<lb/>
秋月揚輝正先生五十初度之辰予走拜先生函丈下<lb/>
先生滋不悦曰余自蚤年見背慈母是日即親友亦不<lb/>
敢面小子無溷我余乃舉酌晉先生曰先生忘丁丑時<lb/>
<pb n="KR4e0229_WYG_004-103a"/>
事耶憶丁丑余被械以南先生歸田以北穿布衣跨蹇<lb/>
驢出石城門雨雪飄蕭朋從星散獨余與先生沽酒葫<lb/>
蘆中灑别耳先生解古劒贈我夜郎北海魚鴈沉寥是<lb/>
時寜知有今日哉小子雖不能光大師訓而師重登烏<lb/>
府新領節鉞獨不當為清朝慶耶先生曰此君恩也予<lb/>
兩人終身願無忘此日再酌而進曰今南都非昔南都<lb/>
矣戊巳兩嵗大祲行伍空虚士不能飽卒嵗萬一倭賊<lb/>
闖我門庭蹂我疆里䖍劉我赤子將何處之夫将之道<lb/>
<pb n="KR4e0229_WYG_004-103b"/>
決勝數千里之外者上也兩軍對壘俘馘凱旋者次也<lb/>
嬰城重閉觀望自全又其下矣先生雅善將将願奠我<lb/>
南服為文士吐氣先生曰余敢愛髪膚沗天子眀命又<lb/>
酌而進曰先儒云四十五十無聞夫所謂聞者謂聞道<lb/>
也盖嘗味詩云鼔鐘于宫聲聞于外之語鐘之體空故<lb/>
叩之即鳴聲之應亦空故逐之無跡此聞道之説也寂<lb/>
兮廓兮鴻洞無涯休心自然之塲恬淡無為之鄉悟則<lb/>
萬里聖途舉足即是不悟則北面冥山愈馳愈逺此真<lb/>
<pb n="KR4e0229_WYG_004-104a"/>
聞道者而儒者以名聞為聞以聲色為道斯於聞道愈<lb/>
逺先生謂然乎先生正色曰百家龎雜學無全力予厭<lb/>
聞乆矣孔子大聖也自志學至從心何厯年所也衛武<lb/>
公所稱至聖也至耋猶不忘國士交儆何老而彌篤也<lb/>
若然則夫子七十從心之訓衛武九十交儆之説欺余<lb/>
哉小子更無復進司封劉生日升者亦先生門人也對<lb/>
余曰子知千仞之臺乎積基纍土積土成丘自小成髙<lb/>
而臺成焉亦知百川之赴海乎由江入河由河入海而<lb/>
<pb n="KR4e0229_WYG_004-104b"/>
海成焉臺之峻也不可仰而探也海之廣也不可泳而<lb/>
遊也此可喻先生之學矣盖先生之學已立其大意不<lb/>
欲使學者哆談説而眇躬行慕知崇而忽禮卑意其在<lb/>
斯乎余兩人具聞先生大指退而共繪砥柱中流濟川<lb/>
舟楫圗為先生百年祝砥柱者志先生之崇髙舟楫者<lb/>
期先生為世津梁也并用紀先生之學于篇俾來學有<lb/>
所師承焉<lb/>
　　　焦弱矦太史七十序<lb/>
<pb n="KR4e0229_WYG_004-105a"/>
子思子括天地一言曰為物不二不二者何物乎之物<lb/>
也先天地而獨存後天地而不朽先儒謂漢唐諸儒不<lb/>
識此義非不識也擇不精語不詳猶未識也有宋諸大<lb/>
儒尋繹墜緒至我朝而始大眀國初諸儒即有窺眀此<lb/>
脈者未敢張言至姚江始一提嗣後傳者各以其推測<lb/>
所至感人亦隨其所至而止嗣是羅旴江起學者聞其<lb/>
説始奮然各各自信然未有我友弱侯先生之超然獨<lb/>
詣者先生弱冠即舉孝亷博及羣書為文步武諸代取<lb/>
<pb n="KR4e0229_WYG_004-105b"/>
一第猶掇之爾乃先生不得與諸少年分席而入及艾<lb/>
登上第人望先生計日領縉紳乃先生又以方枘取忌<lb/>
復不得偕同事聫袂而仕人始謂先生困諸生今謂先<lb/>
生困錮籍不知天所以成先生也葢斯道至澹非厯憔<lb/>
悴困苦之味則不入斯道至難非厯毁譽榮辱之境則<lb/>
不凝斯道至微非堅清静寜一之域則不研先生為孝<lb/>
亷陋巷簞瓢至不能具饘粥驅馳南北飄泊二十餘年<lb/>
憔悴苦困極矣此恂恂一書生也倐而登玉堂譽騰九<lb/>
<pb n="KR4e0229_WYG_004-106a"/>
霄倐而歸故鄉毁生求全先生不知其所自起人亦莫<lb/>
測其所自至毁譽無端至矣處四國之中謝客一室兀<lb/>
然穆然手一經看飛鳥數游魚庭草蓊鬰絶鮮世趣清<lb/>
静寜一極矣夫非所以堅先生之操之定之微耶故先<lb/>
生言一吐學者聞之若聴金石破蟋蟀之鳴文一出世<lb/>
爭布之若懸夜光以照於市先生不以世用舍為重輕<lb/>
而世之尊先生亦不以世之用舍視先生先生今七十<lb/>
矣吉郡諸同志謂鄒子與先生莫逆屬鄒子為祝辭余<lb/>
<pb n="KR4e0229_WYG_004-106b"/>
何以祝先生憶先生嘗有言曰吾夫子十五志學三十<lb/>
則舍志學矣四十舍立矣七十從心則舍耳順矣此千<lb/>
古獨到語余嘗欲問先生云使夫子而在七十以徃舍<lb/>
從心何似元某今願有請于先生夫天之宰斯世也必<lb/>
生博大淳固之儒以翼道統使後學有所禀承而又不<lb/>
以世間所稱爵位者苦其身形前己丑魁天下者吾邑<lb/>
文恭羅公文恭澹泊寧靜當時與諸得意者較文㳟似<lb/>
不得與之比肩今以文㳟為何如人而茲己丑先生復<lb/>
<pb n="KR4e0229_WYG_004-107a"/>
步文㳟後塵孰謂天無意斯文哉謹函詞獻先生先生<lb/>
其慎眠食為斯道自愛昔人謂子雲容貌爵位不能動<lb/>
人故不好其文余謂今人于先生亦云他日始知吉州<lb/>
人士不以爵位容貌視先生者盖吉州學術根株者逺<lb/>
矣<lb/>
　　　壽海門周公七十序<lb/>
維天之命於穆不已此天命之性也生生不息者也文<lb/>
王緝熙敬止詩詠之曰於乎不顯文王之徳之純釋之<lb/>
<pb n="KR4e0229_WYG_004-107b"/>
者曰純則無二無襍不已則無間斷先後無二無雜即<lb/>
惟精惟一之㫖無間斷即允執厥中之謂然此俱非人<lb/>
力可致也天之付我者本自至純本自不已在人不覺<lb/>
耳人妄以已意穿鑿其間愈馳愈逺堯舜周孔之傳不<lb/>
續於是天不忍斯道之晦而弗眀也則挺生諸大人以<lb/>
覺之宋時諸賢如濓溪周子眀道程子象山陸子我眀<lb/>
有白沙陳子至陽眀王子而大宏學亦浸昌浸眀莫盛<lb/>
于西江尤莫盛吾吉自王公没後紹興賴龍溪王子衍<lb/>
<pb n="KR4e0229_WYG_004-108a"/>
其傳然海内疑信者過半龍溪氏<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>予嘗以失傳為憂<lb/>
乃天復挺生吾友嵊縣周子繼元周子于仕在時詘時<lb/>
伸之間視龍溪遇則過之于學則與年俱進視龍溪不<lb/>
敢向人開口道者又過之周子盖非特有功龍溪實有<lb/>
功新建不但有功新建斯道果有正鵠且有功斯世周<lb/>
子年七十矣先是奉上命晉太僕少卿例得引年周子<lb/>
宜必有疏余謂今都三事者皆八十餘三朝耆舊周子<lb/>
即疏不得請宜尊君命于禮為恭祁太守<hi>闕</hi>　公門人<lb/>
<pb n="KR4e0229_WYG_004-108b"/>
也率諸同門為祝屬予致辭余思一别公計廿年未得促<lb/>
膝問君心得然吾輩向道者視年華遲速則惕然懼知<lb/>
道者視百年如晝夜浮雲徃來太虚何能為公祝惟是<lb/>
昔文成一為南鴻臚卿一為滁少卿皆以學與諸人士<lb/>
提唱至今餘響流布人間公嘗一為南尚寶焦翰撰致<lb/>
書曰周符卿在留都如李光弼臨軍中旌旗改色其鼔<lb/>
鑄人如此今復之滁州曾記文成在滁語門人曰余近<lb/>
遭謗實覺前者皆鄉愿意思今自入滁實無鄉愿意思<lb/>
<pb n="KR4e0229_WYG_004-109a"/>
在所至得謗陽眀先是多以為善去惡一語接引人至<lb/>
無善無惡一語透徹殆盡今南中闢無善無惡一語不<lb/>
遺餘力余嘗不量螳臂拒之曰一到家語一發軔語此<lb/>
兩塗也今公之所以引人者将如何為計還復有鄉愿<lb/>
意思在否今去龍溪之年尚逺天不忍使斯世斯道之<lb/>
懵無所屬也壽公一人乃所以夀千萬人俾人知天命<lb/>
本自不已日躋于純吾知公之夀無涯矣詩曰樂只君<lb/>
子萬夀無期請以是歌于醉翁豐樂間君得無南望曰<lb/>
<pb n="KR4e0229_WYG_004-109b"/>
吾友爾瞻逺在青螺白鷺間未知予等之樂只也<lb/>
　　　别郭通宇序<lb/>
予昔赴黔竹㣲服飄蕭人莫余知郭君通宇索余泥濘<lb/>
中帥諸生祖余郊坰談學者竟日盖其鄉先正道林先<lb/>
生倡學里中里中賀松澗先生為其高足流風餘韻所<lb/>
至成俗予居嘗念之意郭君且躍然起乃連蹇三入彀<lb/>
不遇貢入太學訪余山椒與之語古今成敗道理若燭<lb/>
照數計倒嚢珠而丸走坂也又最好節義予友馮僉憲<lb/>
<pb n="KR4e0229_WYG_004-110a"/>
慕岡為楚而下詔獄君周旋左右談及輒泣數行下君<lb/>
盖烈丈夫哉君且别去予執手語曰吾兩人昔面如渥<lb/>
丹今冉冉老矣然有不老者在君知乎即吾兩人覿面<lb/>
相對者是已其勉之哉君歸而訪桃岡里有種桃其人<lb/>
者為我聞之<lb/>
　　　别李君闇序<lb/>
君闇困諸生中削跡衡門予語之曰子知觀道乎初六<lb/>
童觀君子則吝六二闚觀女貞斯利丈夫桑弧蓬矢射<lb/>
<pb n="KR4e0229_WYG_004-110b"/>
四方子得無伐木思乎君闇惕然束装為吳越㳺已為<lb/>
粤逰余進之曰何觀曰吾睹昔人陳迹則澘然志感睹<lb/>
宇内境物繁庶覺吾身不啻太倉一粟而所經洞心駴<lb/>
目者目未嘗少眗心志未嘗少變焉余曰似矣未㡬以<lb/>
壁經魁省闈侍其尊人計偕辭予北征予告之曰子今<lb/>
且觀國光矣于水見黄河之變于山見岱宗之髙于陳<lb/>
跡見齊魯曺滕韓魏之廣于宫闕睹百官之富帝王之<lb/>
盛不可謂不遇矣子向所謂太倉一粟者眇乎小哉然<lb/>
<pb n="KR4e0229_WYG_004-111a"/>
知所謂眇乎小者而不知心志未嘗少變非謷乎大哉<lb/>
者為之君耶知吾身小則憪然思有以自下知大者為<lb/>
之君雖欲不首出庶物不可得也易道總萃三才莫過<lb/>
于生故曰生生之謂易觀之六爻三曰觀我生進退五<lb/>
曰觀我生上九曰觀其生五君道以民為生故曰觀民<lb/>
三與九屬臣曰觀生所生者何在進者闢也來者伸也<lb/>
退者闔也徃者屈也故曰一闔一闢謂之變徃來不窮<lb/>
謂之通屈伸相感而利生焉宋儒發其義觀喜怒哀樂<lb/>
<pb n="KR4e0229_WYG_004-111b"/>
未發前氣象而陳公甫以静中養出端倪為要此其義<lb/>
即黙識識仁之㫖不觀則孰從而窺其端知端則知生<lb/>
故曰性者生也子之先有谷平先生者其于生道至深<lb/>
且奥但吾里先輩多有餘不敢盡一傳而石蓮石蓮後<lb/>
或光或晦或斷或續余不得知子行矣力肩正學有孚<lb/>
顒若語養也下觀而化徳之盛也天下觀子者且無量<lb/>
不佞藉予鞭于後矣<lb/>
　　　别李質卿序<lb/>
<pb n="KR4e0229_WYG_004-112a"/>
今學士憂世者曰以制義取士士一得意棄如芻狗不<lb/>
復知昔所自談許者何欲世隆盛莫若復鄉舉里選賢<lb/>
良方正科殊足得士或者又曰今諸為名公卿者盡皆<lb/>
制義起家而曲學阿世夫孰不由里選賢良科進耶余<lb/>
曰諸為名公卿者必其素賢良方正曲學阿世必其老<lb/>
而不學者也曰何若予曰賢良者情勝方正者骨勝彼<lb/>
其初得天之和而介厪厪勉强螽氣方新既老而惰骨<lb/>
柔情奈何不阿世所好哉孟氏七篇仁義所如不合卒<lb/>
<pb n="KR4e0229_WYG_004-112b"/>
不少貶由仁義行浩然者養之素定即欲以賢良方正<lb/>
名不可傳也余友李質卿自為諸生里人推遜頃客有<lb/>
談其隱徳種種余聞而神悚心服恨不如昔人里選法<lb/>
以質卿進乃今年質卿偕其姪孺徳並舉于鄉鄉之人<lb/>
無不色喜凡事闗宏鉅者曰有質卿在嗟乎質卿得此<lb/>
于鄉亦難矣質卿行且為天下用天下人有不信吾質<lb/>
卿如里人者哉軻氏曰達不離道故民不失望余曰進<lb/>
不變塞故達不離道塞者不隨時求通之謂質卿先世<lb/>
<pb n="KR4e0229_WYG_004-113a"/>
谷平先生為比部為僉憲中丞所至與世忤道卒不少<lb/>
變屹然為世大儒此不變塞不離道之極則也質卿近<lb/>
師之有餘學焉<lb/>
　　　别李本晦序<lb/>
本晦才志士也胸中開霽真吞雲夢八九而孝友醇篤<lb/>
即古人中不易見今年以文偕其叔質卿魁省闈余聞<lb/>
而喜乃視前益韜而藏則又喜以本晦目寜復有今人<lb/>
在而本晦歉然思有以自下其必有懲于中真見學無<lb/>
<pb n="KR4e0229_WYG_004-113b"/>
駐足者然與元某入仕路年與本晦相似諸先輩皆以<lb/>
藏之義相勗勉未知言之有味也屢經百折自以為藏<lb/>
矣如草覆于石石去草復萌芽叨天之靈年來讀易而<lb/>
有所得也易之艮曰艮其止止其所也聖人因地下艮<lb/>
上名之曰謙坤在下六畫皆偶偶象心體之虚也艮下<lb/>
畫皆偶上畫為竒竒止也非虚不止惟止乃虚而吾猶<lb/>
有所藏焉去心體何啻天淵大學首章曰止至善如是<lb/>
始為至善本晦必不以今世人自待而必求至聖賢所<lb/>
<pb n="KR4e0229_WYG_004-114a"/>
躬造者幸一叅究之始知予望本晦者逺且大也他日<lb/>
予藉本晦鞭所未至焉<lb/>
　　　贈吳眀水序<lb/>
昔有老農以力田致饒其子長而嫉農之不文也有方<lb/>
外誘以仙術曰如是則吟風飲露霞舉可計日待父曉<lb/>
譬之曰兒彼可唫風飲露霞舉寧能偕吾子猶食我田<lb/>
間粟而落人問耶兒曰彼亦暫游戯人間而以我為寄<lb/>
者久而鸞鶴無聞老農復呼兒曰我家一犁自上世相<lb/>
<pb n="KR4e0229_WYG_004-114b"/>
傳無負兒昔過矣予嘗思吾夫子之道天叙天秩自唐<lb/>
虞至今不隕墜濓洛諸大儒益光以衍近有厭棄吾儒<lb/>
曰糟粕曰不足了死生然詰其所為彼敎家清規所不<lb/>
載其與方外士大言不殊夫吾儒學足以治天下國家<lb/>
君君臣臣父父子子未嘗不了死生特諸儒不深言以<lb/>
滋人惑耳此流弊吳中為甚故吾于眀水之行不能忘<lb/>
言明水行篤博極羣書其撰著尤竒聞予言未知能廓<lb/>
然無封滯否倘未能堅决余言有來問者幸告之一水<lb/>
<pb n="KR4e0229_WYG_004-115a"/>
田老農而已别無竒也<lb/>
　　　但孟臯百説小序<lb/>
孟臯昔從予逰余服其博雅浸浸期之入道别㡬何時<lb/>
孟臯所恵百説二册予披閲之有發先儒所未發者有<lb/>
發近儒所同發者見地亦甚分眀昔人謂大哥煞聰眀<lb/>
孟臯有之但不知孟臯從用苦磨礱中入亦聰眀涉獵<lb/>
而入耶孟臯年來讀禮家居不可謂不困苦矣夫見地<lb/>
所入有二由涉獵而入不能持久古人所以貴仁守也<lb/>
<pb n="KR4e0229_WYG_004-115b"/>
語曰固聰眀聖知而後能達天徳固者聰明聖知固而<lb/>
不有之謂種樹者其根欲深其土欲固孟臯年甚少去<lb/>
竒黜聰頽然漠然深根寜極含章以貞即無一説吾知<lb/>
孟臯終日言之不盡也是義也孟臯發於潜説䝉説中<lb/>
何俟予贅再為拈出不獨勗孟臯藉孟臯朂余矣<lb/>
　　　知新錄序<lb/>
南豐季子汝虞篤志嗜古于諸儒先諸發眀學庸語孟<lb/>
者輯而刻于芸林館過而就正予題曰知新錄生矍然<lb/>
<pb n="KR4e0229_WYG_004-116a"/>
曰世一語異先民指輒目曰新學恨不操戈逐之先生<lb/>
顔其名益恣其怒恐不暇細㕘先動其盛氣矣于斯道<lb/>
何益予曰世云操戈者亦以言操耳彼而以身操戈必<lb/>
入室入室必見宗廟之美百官之富方且衎衎樂而忘<lb/>
返方且搏顙投戈不暇何暇逐人性天性也命天命也<lb/>
考亭氏云命猶令也令出于天即三皇五帝誰能越之<lb/>
而近一有與道契者輒以功令格之不知書曰維皇降<lb/>
衷若有恒性克綏厥猷惟后又曰惟天地萬物父母惟<lb/>
<pb n="KR4e0229_WYG_004-116b"/>
人萬物最靈靈性萬古常新更千萬世不能殫其閫奥<lb/>
聖賢既去聖賢復生有能直闖聖域足以副聖天子薪<lb/>
槱之化昭大明之盛彼耳聴膚末者謂之以盡先聖藴<lb/>
是以礨空盡大澤我朝曰大明豈無有哉雖然諸儒先<lb/>
語亦鏡中影耳眀鏡人人本有須從不識一字暗室屋<lb/>
漏中㕘研十年至數十年一旦恍然則諸儒已言皆吾<lb/>
所欲言若未有得徒以是書為津梁祗益之障耳故且<lb/>
不知新于何有敬以是題其端隻眼者其謂我何季生<lb/>
<pb n="KR4e0229_WYG_004-117a"/>
盱江里人魯無君子斯焉取斯豈虚語哉<lb/>
　　　龍沙學錄序<lb/>
龍沙學錄岵雲王公官豫章纂也前系大儒學案後附<lb/>
已意盖公身體心融有與諸儒同者與諸异者有發前<lb/>
聖未發者孜孜矻矻如寒求衣飢求食人覩公胸弢二<lb/>
酉筆總萬彚日總總機務中㳺刃有餘以為公博學宏<lb/>
猷得之天授孰知晰于道而出之有本如是也元某卒<lb/>
業亦妄以管見請質道公道也學公學也遇嗜學者而<lb/>
<pb n="KR4e0229_WYG_004-117b"/>
不求以互證是自䝉也盖嘗論世學其途有二有從宗<lb/>
入者從屏除見聞歛神匿影日㕘夜尋求所謂本心者<lb/>
一旦恍然親見孔顔此所謂得其宗而入也從敎入者<lb/>
謂學必由師傳諸儒先繭絲牛毛皆我師也于凡所彰<lb/>
敎者一一體騐之無少牴牾而後敢自信是所謂由其<lb/>
敎而知歸也由宗者不涉程途提刀直入如入無人之<lb/>
境由敎者尋源問津如入百花之谷各從其質之所近<lb/>
及其至則一也公大半守先儒塗轍即資禀卓頴惟恐<lb/>
<pb n="KR4e0229_WYG_004-118a"/>
其與先儒異指而于所自得者時超然破的年來宋氏<lb/>
門庭幾至蕭索賴公提唱學者曉然知學之不可鹵莽<lb/>
如是有功來學大矣雖然人苦不知學知學矣須不知<lb/>
有學知有學則必有見有見則必執執必有言而是非<lb/>
紛然同异熾然無見何异何同何宋何眀一以貫之無<lb/>
餘事矣夫凡情易脱聖解難舍一落聖解與凡情何異<lb/>
敢以是贅學錄之末公謂何如世以沙髙于城為豫章<lb/>
聖徴此謎語也夫大江以西戴天履地員首方趾庭脩<lb/>
<pb n="KR4e0229_WYG_004-118b"/>
鄉習人人具有聖體不著不察遂視聖太髙公斯錄出<lb/>
豫章人士得藉金箆龍沙從此若增而髙矣<lb/>
　<lb/>
　<lb/>
　<lb/>
　<lb/>
　<lb/>
　願學集巻四<lb/>
</p>
<p>
</p>
  </div>
<div>
<head>願學集卷五上</head> <lb/>
    <p>
<pb n="KR4e0229_WYG_005-1a"/>
欽定四庫全書<lb/>
　願學集卷五上<lb/>
　　　　　　　　　　　　明　鄒元標　撰<lb/>
　　記<lb/>
　　　聖像記<lb/>
太和郭使君相奎督學蜀中寄余聖像一幅余肅將刻<lb/>
於邑學宮葢余見名家子蕩析離披説以眇論卒莫能<lb/>
化長老乃懸其祖父像於庭南面臨之其人潸然淚下<lb/>
<pb n="KR4e0229_WYG_005-1b"/>
愴然悔悟卒為善士今之學宫經義造士冀得醇儒闡<lb/>
明聖真乃視為青紫榮祿之資既得志若刻氷鏤脂無<lb/>
當於用聖訓謂何意欲使學者仰止而興思也夫孝子<lb/>
慈孫覩先世遺容必思其啓處思其操存求無忝箕裘<lb/>
洋洋兹像如在其上讀其書淑其教當何如無愧聖門<lb/>
矩矱聖門矩矱莫先於仁夫子自名曰為之不厭不厭<lb/>
者仁也仁自孝弟始孟氏以孝弟括堯舜之道決機在<lb/>
為不為之間人患不為爾為也而良心發越火燃泉達<lb/>
<pb n="KR4e0229_WYG_005-2a"/>
誰得而禦之幼讀賛聖諸詞有以聖為天縱者我非生<lb/>
而知之之説偽乎有謂生民未有者祖述堯舜之説誣<lb/>
乎有以聖為絶徳者聖人可學而至之説非乎心竊疑<lb/>
之長聞大人之學至江漢秋陽之喻以為此足貌聖萬<lb/>
一近窺聖道本無染也何所於濯本無汚也何待於潔<lb/>
渾然無跡未始有潔白之見也夫子自名曰發憤忘食<lb/>
樂以忘憂曰空空如也憤故樂樂故空空此聖功喫𦂳<lb/>
後人以為謙辭誣矣聖門得其宗者惟顔子仰鑚瞻忽<lb/>
<pb n="KR4e0229_WYG_005-2b"/>
亦既竭才卒嘆曰從之末由學至於末由是豈以形像<lb/>
窺聖奥者哉故曰顔氏之子其庶㡬乎又曰回也庶乎<lb/>
屢空是謂見孔於卓學者從斯體究羮牆如見不然即<lb/>
起夫子同堂比室其室則邇其人則逺<lb/>
　　　文江證道記<lb/>
戊寅予寓貴陽有郁丞父過㑹稽曰令宜興吳公子同<lb/>
藉一言為吾兒地予謝曰流人為世忌諱不佞敢愛言<lb/>
請益堅不得已肅一書往亡何得公報意直而壯眎世<lb/>
<pb n="KR4e0229_WYG_005-3a"/>
間巧宦隂陽其辭色者天壤予自遭貶後書可傳者公<lb/>
與南海王唯吾氏二人王名學曽官侍御光祿兩以諫<lb/>
罷予心嚴二君異衆人言不足知人哉予起家公適起<lb/>
調豐城往返江上得接公教公儀度豐碩望之知為鉅<lb/>
人言間鑿鑿先民風度雖在簿書中神超邃古往來論<lb/>
心者吾師廬山先生吾犮定宇先生二先生器公甚逺<lb/>
以治行召入為御史一巡而歸卧陽羨山中者十餘年<lb/>
邇奉詔起家予私心安得借公為西江福利無㡬何果<lb/>
<pb n="KR4e0229_WYG_005-3b"/>
得公予聞公至玉峽以小漁舲迓公江上坐談甚具姑<lb/>
記其大者公曰羅旴江作官皂隸亦講學余曰此公精<lb/>
神無處不到又曰聞旴江庫不鐍官錢無紀任其散漫<lb/>
予曰此傳者過此老作郡縣作兩司所至民綰結如慈<lb/>
父予嘗見海内諸公為政赤身無世間相者此公一人新建<lb/>
後發揮良知不落邊見者亦此公一人世無知其學<lb/>
路故妄傳人耳此天人師也安可測量公曰然但今學<lb/>
之流弊認欲為理以情為性以防檢為桎梏以禮法為<lb/>
<pb n="KR4e0229_WYG_005-4a"/>
戲塲滔滔江河莫知底止所以語悟者害人不淺若不<lb/>
重修無有是處予稽首曰公言誠末世津梁中流砥柱<lb/>
學誠當重修盤桓數日將别予告公曰後㑹難期敢愛<lb/>
一言昨公語修悟雙提世不可無此言若在公自度再<lb/>
當有請公愕然曰何居予曰公行履篤實慥慥皜皜若<lb/>
終日如此敎人自有升堂者世間伶俐漢望鞭影者不<lb/>
少夫天地間天自信天地自信地我自信我耳聰目明<lb/>
手持足行心思睿知更有何事自墮地來何物不備無<lb/>
<pb n="KR4e0229_WYG_005-4b"/>
故提一悟字已屬謎語又提一修字亦屬疑情夫道不<lb/>
可造作也强造作之不可修持也强修持之世間有造<lb/>
作有修持者即屬形象有形象即有生滅凡人之審音<lb/>
也必調絃之緩急而後音平能知無音之音琴可置又<lb/>
奚調之有夫以調停之術為究竟實際則予不敢敢布<lb/>
腹心同里俞定所公同年同盟幸出此證之鄒生言有<lb/>
當萬一否姑為記以俟異曰<lb/>
　　　太平府重修儒學記<lb/>
<pb n="KR4e0229_WYG_005-5a"/>
高皇帝廓清乾坤功冠隆古實肇基太平郡郡錢榖甲<lb/>
兵疆域形勢差殺各郡然風氣淳龎聖善首及擬之漢<lb/>
事則三輔股肱之邑云郡故有學剏自青田劉公制頗<lb/>
稱善嗣鑿池通橋地氣宣洩規畫加隆而嵗乆不無少<lb/>
圮刺史陳公以名給諫出守是邦下車謁廟眺諸形勢<lb/>
慨然思復其舊苦力不支乆之得窖中金若干公斥之<lb/>
治城城完迺以羨更治黌宫實池夷窪隆左伏右後廓<lb/>
前舒廟廡翼翼齋閣巍巍邦人士詠斯遊斯歌曰我陳<lb/>
<pb n="KR4e0229_WYG_005-5b"/>
公力也公欲詔諸人士以余固陋夙嘗究心儒先糟粕<lb/>
乃遣教官劉廷綬謁記於予予惟孔子至聖憲章文武<lb/>
從周之訓何娓娓言之不置葢忠質兼用周家道法最<lb/>
為詳盛故聖而孔子亦不能舎周他適余輩生當盛世<lb/>
涵育聖化最乆太平且為聖祖興王之都余何庸援引<lb/>
古誼樹眇論以相高哉嘗思我聖祖當戢戈槖矢之後<lb/>
即以六諭訓民曰孝曰敬曰睦曰訓後曰安業曰無為<lb/>
非大哉皇謨與往聖達徳九經三物之㫖相為彪炳即<lb/>
<pb n="KR4e0229_WYG_005-6a"/>
詩書所稱何加焉雖然達道有五行之者一也聖諭淵<lb/>
涵鬱而未發至肅皇始闡敬一之訓揭之學宫實與六<lb/>
諭相表裏葢謂人心馳蕩六飛難馭敬則定定則一一<lb/>
則遇親自孝遇長自敬遇鄰自睦而訓後安業無為非<lb/>
一以貫之若網在綱珠在繩咸有條理非一一强而致<lb/>
之也道化漸摩碩儒輩出河東主復性新㑹尚自然新<lb/>
建以致良知為的而餘干則一於居敬窮理雖入門頓<lb/>
漸不同要以味尋道腴上無負列聖菁莪之化逺可遡<lb/>
<pb n="KR4e0229_WYG_005-6b"/>
六經語孟之傳則一今諸賢並列兩廡元標嘗恭誦今<lb/>
上從祀之詔曰操修經濟皆是實學夫非示人以為學<lb/>
之的耶而世之學者尚操履眎性命為幻妄譚性命鄙<lb/>
倫常為贅疣家持堅白若聚訟然不相下不知聖人之<lb/>
道如天如地無物不有亦無一物能為太虚之障顧動<lb/>
於意則昏耳若規規彼為得此為失安知偽得之中不<lb/>
有真失乎彼為是此為非安知偽是之中不有真非乎<lb/>
諸士絃誦其中宜思祖宗六諭之訓敬一之㫖先儒未<lb/>
<pb n="KR4e0229_WYG_005-7a"/>
墜之緒一稟自然無動於意尊大明學術以翼我國家<lb/>
鴻龎景祚於億萬斯年豈不休哉郡舊為太平路我朝<lb/>
乃更置府宋儒云教人致却太平後某亦願為太平民諸<lb/>
人士顧名思義得無意是乎若曰吾言無甚高論而弁<lb/>
髦之是孔不必從周而憲章為虚語也登孔之堂倍孔<lb/>
之訓是曰異學異學有高皇憲令在則吾豈敢陳公名<lb/>
璧莆田人丁丑進士政追循良兹學政其大者<lb/>
　　　弋陽縣新建文廟并修儒學記<lb/>
<pb n="KR4e0229_WYG_005-7b"/>
弋陽在西江故綰閩越之交圭峰攅蹙溪水回環苞靈<lb/>
挺秀代有奇碩葢居然文明勝區也邑學自嘉靖戊子<lb/>
重修乆且弗飭今上戊戌夏文廟忽頽諸學博屢請當<lb/>
事者不得㑹司理江陵陳公以署篆至顧瞻廟宇鞠為<lb/>
茂草不勝咨嗟乃召學博洎諸生熟籌之而終以詘於<lb/>
力苦父老為過計㑹公并署郡篆㢘郡藏羨金若干乃<lb/>
意授諸生諸生請於守道汪公中丞夏公直指馮公僉<lb/>
報曰可公遂領其事費不足則益以俸及鍰金為役凡<lb/>
<pb n="KR4e0229_WYG_005-8a"/>
五月而文廟告成事諸堂廡齋舎敗者易舊者飭巍巍<lb/>
峩峩民悦子來士歌棫樸盛矣予婣友胡君裘以孝㢘署<lb/>
邑教事及訓導朱君某諸生某等書扺鄒子曰裘不敏<lb/>
無能以家學陶鎔多士賴我陳公以教以式澤宫且用<lb/>
是聿新諸青衿荷公徳不敢忘願子大夫記之予竊聞<lb/>
古者建學不但導士以詩書六藝絃歌洗爵俯仰之容<lb/>
祭祀鄉射養老之禮即政刑於是焉出葢民有兩造咸<lb/>
於斯質成詩曰在泮獻囚正此之謂公典司肺石而先<lb/>
<pb n="KR4e0229_WYG_005-8b"/>
徳禮其亦有取於古人明刑弼教之餘意耶公可謂達<lb/>
治本矣記曰刑者成也謂一成不可變又欲以成人徳<lb/>
達人才之謂也成周以鄉三物敎萬民而賓興之曰六<lb/>
徳六行六藝故當時兔罝武夫足為王國腹心何其都<lb/>
也我朝造士一倣成周懿範雖取士以言徳行道藝之<lb/>
士彬彬史冊無論海宇即弋之先輩可覩記已葢弋之先<lb/>
賢名碩淳深渾厚行即言言即行學即政政即學兢兢<lb/>
一稟先民矩矱不敢越尺寸迺今時士所稱茂穎者洸<lb/>
<pb n="KR4e0229_WYG_005-9a"/>
洋變幻薄先聖之道為無當跳而越經常之外彼自詫<lb/>
以為神奇使孟夫子而在其所謂詖淫邪遁生心害政<lb/>
者不知何如或者謂為異教所亂徐取其言繹之彼教<lb/>
家所不載大都從剽竊餖飣而入故處不足以繕性出<lb/>
不足以致用所學謂何良足慨矣居今之時公私告匱<lb/>
所至焦沸憂時之士不勝嫠恤予竊謂此不足憂惟士<lb/>
習龎襍文詞刺繆亂吾夫子之道政足憂耳夫吾夫子<lb/>
之道如日中天庸徳庸言無他奇也愚夫愚婦知能即<lb/>
<pb n="KR4e0229_WYG_005-9b"/>
察乎天地赤子不慮不學即美大聖神知為入門止為<lb/>
實地信之則不隔纎毫意之即相阻閡今之學以識為<lb/>
知者有矣而晰於止之意者則寥寥焉陳公朂諸士者<lb/>
得無有惕於是乎宫牆荒蕪守土者之責今廟貌蔚然<lb/>
聖道猶然榛塞縱其浸淫異説而莫之隄防則誰之咎<lb/>
乎書曰庶頑䜛説若不在是撻記恐後不在是者騁異<lb/>
奇亂常典之謂即曰䜛説古之人教專用嚴無非欲人<lb/>
並生並育而近以一切苟簡為務即士浸䜛説上下相<lb/>
<pb n="KR4e0229_WYG_005-10a"/>
䝉恬不為異提吾道之正衡納諸士於皇路則胡君司<lb/>
教者之責也其尚强勉率先諸士迪乃典常順乃天則實<lb/>
體愚夫愚婦知能何以察乎天地赤子不學不慮何以<lb/>
即美大聖神優焉游焉不見異物而遷焉所謂大人之<lb/>
學一旦恍然萬物備我質千聖而不怍俟千禩而不惑<lb/>
庶㡬無負公徳意元標雖伏山澤乎夙仰三十二峯名<lb/>
勝欲覽葛溪餘風而諸士濟濟恂恂有能明先聖之道無<lb/>
愧文節後進者豈獨弋人士之幸亦斯世斯道之福也<lb/>
<pb n="KR4e0229_WYG_005-10b"/>
哉用記以俟<lb/>
　　　南康星子縣新建儒學記<lb/>
星子故有學而近於市不稱朝廷尊師養士至意刺史<lb/>
閩中田公下車痛之乃捐俸謀更兹地學使汝虞朱公<lb/>
聞而助洞租相其成廟堂齋閣聿然一新刺史日倡諸<lb/>
士詠歌其中呼諸士曰士來夫自新建以擒濠功拂拭<lb/>
兹土元勲詎不爛然宇宙哉顧其以良知樹旌爾鄉士<lb/>
浸溺而不自覺斯不可無辨元晦山斗大儒包羅六經<lb/>
<pb n="KR4e0229_WYG_005-11a"/>
搜剔百氏世稟承如蓍龜王氏一切弁髦之是操戈入<lb/>
室也且知行兩者譬之兩輪闕一則轂不運耑耑曰知<lb/>
是轂可無兩輪也言甚辨諸士子鐫布之余適赴南曹<lb/>
公觴余開先寺理前説余質於公曰公以學者遵王離<lb/>
朱之患哉顧世遵王者内鞬揣摩外緣見聞詰以良知<lb/>
真宰茫然罔措彼所以學者非其真也使志而真誠一<lb/>
稟良知不變晦翁復起當為揖讓而世亦且賴之公是<lb/>
余言余别登舟去邑令吳君某仰贊公志力任其事率<lb/>
<pb n="KR4e0229_WYG_005-11b"/>
諸博士某諸生某儼然具衣冠謁余為記余少有志斯<lb/>
道今跛蹩不能跬步其何以詔諸生終公衛道盛心第<lb/>
余觀今之志道者家珍素見人健私聞見聞不能協一<lb/>
者羣起攻之彼曰此異端此曰彼異端不知聖人之道<lb/>
廓然大公此是乎彼非乎果且有是非乎聖人之道無<lb/>
是也孟氏欲正人心曰息邪説距跛行放淫辭非有言<lb/>
息之放之距之之謂也在眀先聖之道故直指其要曰<lb/>
大人者不失赤子之心夫大人巍巍蕩蕩人望而震焉<lb/>
<pb n="KR4e0229_WYG_005-12a"/>
而赤子之心盡之葢赤子之心無思無為盎然天機不<lb/>
事雕琢順此者為大人為聖人存此者為君子為賢人<lb/>
悖此者則其違禽獸不逺程子曰人須是識其真心赤<lb/>
子之心真心也學有得於真心千派萬條若百川赴壑<lb/>
惡乎同惡乎不同苟未明真心欲起而息之以言止言<lb/>
譬抱薪止火亡益耳嗟乎真心豈外爍我哉一覺有餘<lb/>
師焉諸士勉之無負刺史公猷念刺史性淳實而行端<lb/>
確惓惓學校可謂急先務者昔田公錫出守睦州下車<lb/>
<pb n="KR4e0229_WYG_005-12b"/>
建先聖祠興學造士請頒國學羣籍給諸生有詔褒答<lb/>
史載以為美談公豈其苖裔耶何政相類也<lb/>
　　　星子縣新遷儒學記<lb/>
星子學故修於萬厯庚寅時方落成子以赴南比部舟<lb/>
至田刺史率諸生請記去今廿餘年矣先是測景者謂<lb/>
基弗宜諸生屢以聞當事者當事慮役重非得其人不<lb/>
可遲回乆之㑹楚王侯至諸生復申前請侯曰砥礪徳<lb/>
材諸生事也薪槱之責寔在司牧者昔文翁何如人乎<lb/>
<pb n="KR4e0229_WYG_005-13a"/>
而不佞敢自菲薄遂身其事相地得余家嶺源自廬阜<lb/>
蜿蜒而入前挹鼉州後枕五老皇祠郡庠峙於左右二<lb/>
水㶁㶁滙入泮池由巽折而西崇塔巨浸適當其前居<lb/>
然一奇觀也地故屬余太史舊宅後為陶司㓂别業而<lb/>
余聞盛舉遂舉以易舊址議成侯以聞郡大夫費公力<lb/>
贊其成而守道葛公屺瞻遂捐二百金為倡工始於癸<lb/>
丑冬至乙卯冬告成事自樂助外悉公捐俸并贖鍰為<lb/>
殿堂齋廡焕然一新諸生來遊來詠曰匪我師侯不及<lb/>
<pb n="KR4e0229_WYG_005-13b"/>
此則復相率遣予門人但孟皋等請記予憶昔記斯學<lb/>
時田刺史剽剥新建甚酷而予以大人不失赤子一語<lb/>
發之是時謂足以闡聖藴萬一近年老矣而覺不失之<lb/>
義未盡詳也夫不思不慮特為指其天然之妙然長而<lb/>
情識㕘焉亦可語不失乎孟氏指四端在擴而充之始<lb/>
足以保四海擴充者毫無情識之謂也故曰天地變化<lb/>
草木蕃不然其不流為狂誕無忌者不少此不可為訓<lb/>
而矧曰治天下國家夫金出於沙經㡬爐冶始為精金<lb/>
<pb n="KR4e0229_WYG_005-14a"/>
玉出於璞經㡬雕琢始為良玉吾人真心經㡬動忍始<lb/>
現全體指赤子發端則可而謂足以盡大人全體則世有<lb/>
指一勺一沫以為全潮者不少此不可不繹也兹地為<lb/>
周朱王三先生過化地予每入其境渾厚純一之氣烱<lb/>
然心目故家遺俗衣冠在望西江求古之道兹郡其選<lb/>
矣諸生之志於道本自天性而矧又有名賢醖釀之者<lb/>
既深且乆夫世毎以科名多寡為盛衰此倒見也胡不<lb/>
觀俎豆兩廡豈盡由科名起者倘有能植身繕性眀吾<lb/>
<pb n="KR4e0229_WYG_005-14b"/>
夫子性與天道合一之㫖文藝迺其餘耳豫章方藉以<lb/>
為重奚論一邑登斯堂者開千古之目庶不負葛使君<lb/>
費太守及令公徳意始知予所告語者今昔無二意不<lb/>
知有當否令公自㓜服古有鄉行起而服今官度田興<lb/>
廢追古循良難更僕數兹學政其大者湖廣麻城人<lb/>
　　　新復鞏昌府隴西縣儒學記<lb/>
南安郡邑學剏者三百餘年㑹劉觀察卑舊制湫隘乃<lb/>
更萬夀寺爽塏者時急於趨事郡獄蔽前皷樓踞右不<lb/>
<pb n="KR4e0229_WYG_005-15a"/>
暇深計以故自移學來無論科名寥寥即辟薦者不竟<lb/>
用郡邑紳衿俱以為請先是聞於直指林公公欲從諸<lb/>
士紳請而瀕行㑹安成周觀察至林公曰吾有念而時<lb/>
不暇及易獄與皷樓以新學使君責也亡何直指吉公<lb/>
又臨諸生如前請吉公又以屬觀察觀察與諸郡邑守<lb/>
相昕夕卜度獄可移而皷樓事重難遽議一日率諸屬<lb/>
雩於故學宫改為萬夀寺者址故吉登高而望諸峯㕘<lb/>
差而稍易向則羣峰聳秀意罔決聞西安曾元卿者諳<lb/>
<pb n="KR4e0229_WYG_005-15b"/>
形家言檄而致幕下卜舊學果吉啻易其向前挹樺林<lb/>
珠聮星燦渭水漳流並滙襟裾諸人士咸謂地靈昔閟<lb/>
而今開豈天以相其成乎觀察於是命官庀材鳩工以<lb/>
院道及部堂諸所捐助者為倡而復蠲俸襄其成工始<lb/>
於萬厯年月中為聖殿左府學右為縣學言言翼翼宫<lb/>
牆數仭諸生來遊歌棫樸薪槱者踵相接也觀察以事<lb/>
不可無記乃致書以屬犮人鄒子鄒子曰夫今以科名<lb/>
多寡概學盛衰者非也十室之邑有一士昂昂顒顒不<lb/>
<pb n="KR4e0229_WYG_005-16a"/>
可謂非盛而世之巍科膴仕聮袂接踵為世指名者亦<lb/>
可謂盛乎予聞古聖神繼天立極不但後學蓍蔡即千<lb/>
聖亦且上師之蓋宓犧是已夫非兹郡邑所鍾靈耶其<lb/>
精藴洩於圖畫先儒曰圖雖無文終日言之不離乎是<lb/>
予懸於齋閣者數十年餘以求所謂精藴者一言且不<lb/>
可得矧曰終日葢以象求之不得以畫求之不得以奇<lb/>
偶求之不得至以奇偶間求不得一日思聖人仰觀俯<lb/>
察後又近取諸身逺取諸物始通聖明之徳類萬物之情<lb/>
<pb n="KR4e0229_WYG_005-16b"/>
夫然後歸而反求諸身始覺奇偶動靜隂陽不在畫而<lb/>
在我乾之健者我自健也坤之順者我自順也坎陷艮<lb/>
止震動巽入離麗兊恱悉自性顯現聖人不過模寫此<lb/>
性使後人深思而自得耳後之聖人始從而卦之彖之<lb/>
象之辭之皆後天語先天而天弗違天且弗違而況於<lb/>
人乎況於鬼神乎後天去先天已逺而世有探古聖人<lb/>
之藴又從後天言辭下上使其去周孔時又逺伏羲之<lb/>
精藴日之所幸天之明命人人具足反求諸身揖伏羲<lb/>
<pb n="KR4e0229_WYG_005-17a"/>
几席間是諸使君新學望諸生之徳意也古聖人精藴<lb/>
已明出而治天下國家將無所不辨諸生勉乎哉觀察<lb/>
攬轡滇南以一身全闔省生靈今通國士女尸而祝之<lb/>
口碑具在兹復為羣人士覃敷文教如營家舎此國之<lb/>
純臣世之真儒也部使侍御諸公力襄其成絃聲四沸<lb/>
要荒鄒魯異日必有歌文或為憲章以昭徳意是役也<lb/>
提督則知府某效勞於下某某例得并書<lb/>
　　　景東府新遷儒學記<lb/>
<pb n="KR4e0229_WYG_005-17b"/>
尹子學孔匹馬為貴州幕時余方坐戍往還甚浹折簡<lb/>
尹子曰子無司税無眎篆善事上官無以夷方故有厭<lb/>
心尹子具如㫖官聲大振三年上用御史疏尹從事賢<lb/>
升景東别駕余時方召入為給事中復屬尹子曰六詔<lb/>
夙稱雄藩五馬亦從大夫願無自滿尹子至益用淬勵<lb/>
既已度田得民和乃周遊黌序覩舊制弊陋旁皇咨嗟<lb/>
曰余雖不類業荷上命有帥師之寄邦人文無論不得<lb/>
企中州萬一即且出滇諸郡下百步之内必有芳妍吾<lb/>
<pb n="KR4e0229_WYG_005-18a"/>
敢以不敏辱多士乃為諸士擇師訓誨又躬自相視得<lb/>
偃武亭隙地一區坦夷周曠襟山抱流遂捐俸修啓聖<lb/>
祠土守陶淞指揮陶仁馮欽詔鄉縉紳及諸生皆聞而<lb/>
嘆曰此故盛典而辱使君使君俸入㡬何遂庀材鳩工<lb/>
殿門齋閣剏建一新學成尹子升王官去諸士子有泣<lb/>
送數千里者尹子歸道文江執幣告曰小子官雖浮於<lb/>
資職事實不浮於官余利東土者惟度田興學二事最<lb/>
乆逺度田業有紀惟先生一言為我記學政使遐方士<lb/>
<pb n="KR4e0229_WYG_005-18b"/>
有所興慕焉余聞夫子欲居九夷而以何陋答或人之<lb/>
疑説者謂君子所居則化余竊謂九夷不同者地也無<lb/>
王國無四裔皆同者此真性也同此父子同此慈愛同<lb/>
此夫婦同此和睦同此兄弟同此友于未見與中國異<lb/>
也若欲以文明之習化之是璞而琢之絲而染之擢其<lb/>
性也夫賁豈不稱至文哉夫子繫賁曰白賁無咎聖人<lb/>
之心槩可想見矣景東古柘南地純白有賁之餘意完<lb/>
爾璞無務而斵之全爾素無務而染之庶㡬哉無負尹<lb/>
<pb n="KR4e0229_WYG_005-19a"/>
子作新至意彼䝉樂瀾滄聳峙淳滀諸士沭浴日月泳<lb/>
涵聖澤己乆亦有悟聖人何陋之㫖乎悟則見孔於卓<lb/>
予所深願也夫蜀僻在蠶叢自文翁過化鬱為名區尹<lb/>
子志不減文翁不知景人有庶幾蜀士應運而興者乎<lb/>
必有記斯典無涯余言特為之前驅云<lb/>
　　　許州新修儒學記<lb/>
許之稱名職方氏者自春秋時然哉漢有事兹土以功<lb/>
名顯著者曰長公次公則稱循吏矣宋則司馬先生及<lb/>
<pb n="KR4e0229_WYG_005-19b"/>
吾家忠公是皆明徳大儒不規規以吏事名者我朝則<lb/>
有文莊邵公邵公以宿學名儒出典方州所擘畫不為<lb/>
一世計澤皆可垂乆逺碑李長沙記中今數十年而又<lb/>
有鄭大夫公臨大夫文莊里人諸美政一一如文莊故<lb/>
事朔日坐諸生明倫堂商畧秇文引之於道間集諸縉<lb/>
紳問桑麻訂道術大不落時趣其志逺矣一日覩學舎<lb/>
殿堂齋廡不治且乆遂捐俸斥所自理贖羨以義民某<lb/>
等董其事自甲寅春正月鳩工至三月告成財出於公<lb/>
<pb n="KR4e0229_WYG_005-20a"/>
役不繁民稱煥然矣大夫未臨州先有學正蘇君州俊<lb/>
常以學與諸士人㑹而吾門人蕭鳴鳯梁克勤佐之兹<lb/>
三君覩大夫嘉志於學也益不勝感奮以大夫徳意不<lb/>
可諠也率諸生安業盧觀禮盧成徳王民化等持幣走<lb/>
使求記予惟世非無嘉意學政者然其志大半為諸生<lb/>
青紫計此自父兄子弟所爭趨不暇無待於人大夫自<lb/>
少志大人學葢欲推所自得者以廸諸生俾履兹地興<lb/>
羮牆之思耳善言夫子莫如子貢以夫子道譬之宫牆<lb/>
<pb n="KR4e0229_WYG_005-20b"/>
謂不得門而入不見宗廟之美百官之富今諸生濟濟<lb/>
鏘鏘由門而入祭禮射讀之儀講誦歌舞之容一俛思<lb/>
間果得門入耶所謂美與富何物耶又曰性與天道不<lb/>
可得聞豈性與天道即所謂美與富者耶性天而離文<lb/>
章則為虚幻文章而外性天則為粗跡隠即顯顯即微<lb/>
此子貢悟後語欲使學者黙識而自得之非終不可得<lb/>
而聞也聖門善學夫子者惟一顏子曰卓爾曰末由不可<lb/>
尚已繼顔氏者惟孟子以不慮而知為良知不學而能<lb/>
<pb n="KR4e0229_WYG_005-21a"/>
為良能是皆抉千聖之統緒以俟千百世不惑者天祚<lb/>
有宋河洛程夫子起予最佩服識仁一書直入聖域曰識<lb/>
得此體不須防檢不須窮索夫以防檢而存必以不防<lb/>
檢而亡以窮索而得必以不窮索而失發聖人之藴者<lb/>
伯子也諸生由伯子所謂識仁者一究心焉始知美富<lb/>
非外爍我也天之與我者本自具足焉始得其門羮牆<lb/>
見聖不然日泳游其中去吾夫子何啻千里此非大夫<lb/>
公所望諸人士徳意耶多士勉之常思爾鄉仲弓潜身<lb/>
<pb n="KR4e0229_WYG_005-21b"/>
穎中能動天象能感瑞應能化盜賊此必有精修密行<lb/>
為之感格流貫不然盛服先生所不能得者而仲弓爾<lb/>
爾或者又謂其不聞道嗟乎不聞道如是聞道者又何如予<lb/>
敢謂之末學哉上廣厲學宫璽書時時下顧三十年前<lb/>
奉行徳意者失之刻至士人不敢卬首信眉兢兢救過<lb/>
不暇近者亦失之大寛學使數年不一臨至有不尊軌<lb/>
訓而泛駕者説者曰謹庠序之教大寛則廢予謂謹者<lb/>
非以法整齊之必有深入其心使之漸漬其中不自覺<lb/>
<pb n="KR4e0229_WYG_005-22a"/>
者此救世之善物也大夫與諸學博圖之大夫名某某<lb/>
無錫人庚戌進士學博蘇州俊起家孝㢘山西曲沃人<lb/>
蕭鳴鳯江西龍泉人梁克勤山西武鄉人俱恩貢敬系<lb/>
之銘曰<lb/>
新澤宫　繼往聖　前有邵　後有鄭　集鴻雁　民<lb/>
攸定　薪槱廣　身所令　帝鑒兹　需嘉命　碑嵬<lb/>
峩　標美盛　告千禩　式仁政<lb/>
　　　新淦縣重修儒學記<lb/>
<pb n="KR4e0229_WYG_005-22b"/>
新淦與吉州俱屬湖西而其邑羣峰卓詭川光眀媚君<lb/>
子勤禮惇信義小人淳龎葢亦名邦也予嘗登其金川<lb/>
館與諸士游問淦之義諸言人人殊或曰兹地故有紫<lb/>
淦山又相傳為仙人煉丹而沙有金色遂名然皆不可<lb/>
考詰學故在邑城左其原自中皁山迤邐而為東山又<lb/>
蜿蜒而為學宫前峰鬱鬱青青秀色可餐形家謂邑故<lb/>
勝而學猶勝顧學自修於宣徳間將作不供頽敗日甚<lb/>
有司者輒相向嚄唶若無可如何㑹番禺曾公以名進<lb/>
<pb n="KR4e0229_WYG_005-23a"/>
士來令兹土公故慈祥政惇大體民安士誦日晉諸生<lb/>
訓之覩其狀乃呼諸生曰行之不修二三子責學之不<lb/>
治有司者治之遂奏記當道當道報可乃捐俸及贖鍰<lb/>
數百緡一不以煩民若門若堂若殿閣齋舎廢者興敗<lb/>
者飾煥然維新諸民驚而告曰吾儕小人子弟肄業其<lb/>
中成兹鉅工民若罔聞知不義而諸士議於校者曰<lb/>
吾師成我所不齋心負師教者如日於是教諭鄧子宗<lb/>
故與予同戚里遣門人某以告鄒子為記鄒子曰侯可<lb/>
<pb n="KR4e0229_WYG_005-23b"/>
謂端政本矣夫今有司多傳舍其邑惟期㑹簿書是急<lb/>
得旦夕釋去為幸侯新乃學既厥心力為永逺計此非<lb/>
有志興古人之學者未易能也古人之學詳在大學在<lb/>
明明徳一語天下有一人不明其徳引為已責阿衡一<lb/>
夫不獲時予之辜故惟欲以斯道覺斯民阿衡之覺即<lb/>
大學之所謂明夫明匪於明徳之外别有增益也即從<lb/>
其日用所由者而覺之耳古之為敎籩豆簠簋之有儀<lb/>
鄉射飲酒之有度周旋折旋之有則非故繁為器數正<lb/>
<pb n="KR4e0229_WYG_005-24a"/>
欲使士由之而悟其所不可使知者夫不可使知惟民<lb/>
則然非所望於士者迨今惟訓詁制義是急俗學業已<lb/>
蔽錮而既登仕籍輒為名場羈紲心目不開一聞是語<lb/>
輒迂而<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>笑之由之不知甘與凡民同科夫士而無志<lb/>
天下國家則已有志天下國家者不知大人之學是欲<lb/>
適北而南轅也必無幸矣大人之學人人咸備物物各<lb/>
足譬之杲日麗天蔀屋畢照反身而誠眀徳自在顧不<lb/>
知從事者溺於習俗不肯以身為世鵠而知從事者又<lb/>
<pb n="KR4e0229_WYG_005-24b"/>
柴於意識以見與世閡夫與世閡也而又安能與世有<lb/>
濟也大人者天下一家中國一人不知人之我我之人<lb/>
通天下國家為一身夫是之謂明明徳是謂聖學之極<lb/>
侯為爾多士願者意在斯乎侯為陳公甫先生里人又<lb/>
為予友楊少宰貞復同志褆躬清真篤實興利剔蠧可<lb/>
與名令伯仲諸懿行未叙兹特記學政云鄧君惓惓<lb/>
不忘侯美又不以予腐言為無當欲討而訓多士此其<lb/>
意皆非今人所能及也訓導某某皆襄厥成事例得並書<lb/>
<pb n="KR4e0229_WYG_005-25a"/>
　　　重修袁州府儒學記<lb/>
予昔過袁覩其山川秀鬱澤宫宏逺入其堂一讀旴江<lb/>
記竊嘆曰譚澤宫者率艷稱旴江一記未至其宫若神<lb/>
遊其庭焉此地後先彪炳未必非旴江一擊之力入我<lb/>
眀來凡㡬修矣而以年乆殿堂齋廡頹圮日甚諸生某<lb/>
等上狀太守汪公公慨然曰是吾責也復上狀當道諸<lb/>
使君而捐所自贖鍰計百有餘緡於是頽者起舊者新<lb/>
學宫煥然學博林子若企偕諸生某等將汪使君命謁<lb/>
<pb n="KR4e0229_WYG_005-25b"/>
記於鄒子鄒子惟旴江一文即善為辭者亦多披靡矧<lb/>
元某腐儒其何能為役惟是憶旴江昔所諷諭多士以<lb/>
治與亂衡言欲諸生值亂而死忠死孝陳誼非不甚高<lb/>
或有所激云然予竊謂良師帥訓子弟也如姆母愛其<lb/>
女然姆母訓其子也居嘗限以重闗飾以佩玉即寢則<lb/>
絓結其身既字於人惟告之曰無違夫子及采蘩采蘋<lb/>
諸事而已必未嘗教以截髮割鼻斬指之事葢父母愛<lb/>
其子也道其常常者天地之常經也萬一事窮時危葢<lb/>
<pb n="KR4e0229_WYG_005-26a"/>
出於情之所不容已而勢之莫可如何雖秉大義者時<lb/>
揚搉一二以厲世磨鈍然亦非貞軌彰教者所忍言也<lb/>
故上古曰校曰序曰庠總歸於明倫倫有五君子惟道<lb/>
其常以故歌咏有章進退有度陶鎔有方藩籬絓結何<lb/>
周以密皆所以興其志意束其筋骨鎔其躁心歸於中<lb/>
和内而修身繕性由家而鄉而國而天下斯學之實也<lb/>
夫以節自見厯世而不覩一焉顧近世之所以為學者<lb/>
平日視澤宫為贅龎足終年不一至號穎敏者多拮据<lb/>
<pb n="KR4e0229_WYG_005-26b"/>
以博青紫既得青紫眎前語如芻狗不知生平所期許<lb/>
者謂何間有知吾之所業者徒為利禄計視古人明徳<lb/>
親民之㫖未萬分之一欲竊有志焉則又從而姍笑之<lb/>
而古人之學日荒袁代有聞人無華麗以蕩心娛志其<lb/>
之於道也直反掌耳學而聞道則不虚生不虚生必不<lb/>
虚死臨難而不可奪乃餘事耳多士朂之哉刺史<hi>闕</hi>
<pb n="KR4e0229_WYG_005-27a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　　　廬陵縣學新建文塔記<lb/>
<pb n="KR4e0229_WYG_005-27b"/>
廬陵多士卜舊學吉冏卿劉公謀之先令漳浦胡公復<lb/>
之而今建寧陳公至又相其成業有記三公又以學左<lb/>
為下流宜樹之鎮乃為塔金幾千緡民罔聞知皆二令<lb/>
公拮据贖鍰羨金及觀察寧波丁公太守雲臺張公司<lb/>
理毛公佐之而冏卿心孳孳為一國計俱良苦矣塔成<lb/>
强記鄒子鄒子未習青烏家然窺其術於學有可取譬<lb/>
焉曰龍龍者隆也若隠若約或見或伏突然而一脈貫<lb/>
通始可議基吾儒自千聖至今一脈相傳流衍者何異<lb/>
<pb n="KR4e0229_WYG_005-28a"/>
是曰堂必蔓衍寛平四山環抱而後可言止吾儒學聚<lb/>
問辨寛居仁行括以知止一言何異是曰下流宜高即<lb/>
䜿塔意㫖吾儒之障頽波柱中流千萬人吾往者何異<lb/>
是斯義也易備言之矣聖人作易俯以察於地理曰觀<lb/>
地之宜即乾緼可繹思焉乾六龍潛見飛躍惕亢歸於<lb/>
羣龍無首羣龍無首變化無餘矣又曰時乘六龍御天<lb/>
又曰首出庶物葢惟首出而後庶物盡出其下庶物出<lb/>
其下而後能乘六龍御天不然者以眇眇之躬當庶物<lb/>
<pb n="KR4e0229_WYG_005-28b"/>
交攻其孰能不波波斯流流斯蕩蕩斯罔制今之士不<lb/>
蕩而首出者㡬人繡其槃帨[言*翕][言*翕]訿訿惟懼不諧俗韻<lb/>
則孤立之難既得志華涂在前吏議在後毁觚刓方以<lb/>
逢世資則不變塞之難間有一二慕古道者聲聞意識<lb/>
遞相纒縛則獨往之難聖人之於民也出乎其類拔乎<lb/>
其萃可生可死可貧可賤可夷狄患難不以死生榮辱<lb/>
毁譽動念而後可言首出兹或二侯及冏卿望一國人<lb/>
士意乎蓋嘗思堂堂有宋三百年文物禮樂天下匪我<lb/>
<pb n="KR4e0229_WYG_005-29a"/>
信國回天浴日三百年養士及諸儒峩冠博帶居嘗譚<lb/>
説者成巵詞矣又嘗思使濂洛諸君子丁其季當何處<lb/>
豈亦效今儒曰聖人無死地竊明哲保身義鼠服鳥竄<lb/>
偷生幸免者為知殺身成仁者為矯激為沽名為不通<lb/>
性命乎此其説蕩而為禍猶非淺鮮故性命一也首出<lb/>
者是謂御天若信國是已嗚呼多士不信予言請觀今<lb/>
學左屹屹昂昂壁立萬仭干霄拂雲不屈不撓亘千百<lb/>
年不變者何物乎故曰可以喻學侯與冏卿公不以為<lb/>
<pb n="KR4e0229_WYG_005-29b"/>
狂言請碑於塔之隂丁公名繼嗣浙江人癸未進士張<lb/>
公名鳴鶚杭州人己丑進士毛公名堪蘇州人戊戌進<lb/>
士胡公名廷宴漳浦人乙未進士陳公名圭建寧人戊<lb/>
戌進士冏卿劉公名日升邑人庚辰進士<lb/>
　　　臨湘縣新修櫺星門記<lb/>
臨湘學門重新蓋邑令文君尚賓經紀其事觀察某公<lb/>
蠲金佐之成者令君走使數千里屬元某為記予惟令<lb/>
君敦龎篤實津津嚮道所以詔邑人士者必詳予可無<lb/>
<pb n="KR4e0229_WYG_005-30a"/>
言啻其意良厚予不能無言予惟聖人之道有室有堂<lb/>
有門室言奥有精㣲之義堂言中有高明之象而門則<lb/>
有從入之義勇如子路聞善必行夫子但許之升堂而<lb/>
以所立卓爾之顔子猶云未達一間則室概可想見矣<lb/>
知足以知聖人之子貢曰得門者或寡故不覩宗廟之<lb/>
美百官之富然不指美與富者何物它日但曰文章可<lb/>
得而聞性與天道不可得而聞豈所謂美與富者即文<lb/>
章而不可得聞者即不得其門者耶夫子貢得聖人為<lb/>
<pb n="KR4e0229_WYG_005-30b"/>
依歸猶致外望之嘆予儕去聖人數千百年徒於典籍宫<lb/>
牆間見聖亦末矣其必有憬然而興思者顔賜後願學<lb/>
孔子者惟一孟子其言曰遊聖人之門者難為言元某<lb/>
謂善發聖人之藴者惟孟子予欲一言以復令君予不<lb/>
可得而言非不欲言不容言也諸君覩斯門一闔一闢<lb/>
進之而堂又進之而室回思孰啓之而孰由之可使由<lb/>
之亦可使知之歟有知之者見吾夫子羮牆間矣<lb/>
　　　泰和縣重修明倫堂記<lb/>
<pb n="KR4e0229_WYG_005-31a"/>
西昌故吉儒邑無論文獻甲海以内即明徳巨儒代不<lb/>
乏人豈非巍然名區哉學故有堂舊額曰明徳文信國<lb/>
手澤存焉後更為明倫堂乆圯弗治㑹司李寧波劉公<lb/>
來署邑篆徘徊堂序嘆曰是惡足居多士所得贖金悉<lb/>
出鳩工更為新計明年寧國張侯覲歸復嘆曰此固司<lb/>
牧事而厪使君猷念惡用令為又復斥贖金佐之先後<lb/>
約費五百餘金未㡬刺史杭州張公至復捐半年俸以<lb/>
助帑不由公役不煩民葢迄五月而告成事諸博士及<lb/>
<pb n="KR4e0229_WYG_005-31b"/>
諸青衿走吉水謁記鄒子鄒子曰公與侯徳意有目者<lb/>
見之無俟緩頰顧汲汲新斯堂者其義可繹思焉書曰<lb/>
天叙有典勑我五典五惇哉天秩有禮自我五禮有庸<lb/>
哉曰典與禮惇與庸與生俱生非外爍我也明倫者明<lb/>
徳在身我固有之也明庶物察人倫至舜極矣軻氏曰<lb/>
由仁義行非行仁義夫順性而動由仁義行者也作而<lb/>
致其情行仁義者也明倫者明所謂順性而行者耳葢<lb/>
夫子嘗云民可使由不可使知知即明也然聖人不以<lb/>
<pb n="KR4e0229_WYG_005-32a"/>
其不可使知遂已也黨庠術序教之有地司徒宗伯教<lb/>
之有人勞來匡直輔翼教之有方禮履之樂和之刑成<lb/>
之其義歸於使人自得而已蓋善教者如春風披拂物<lb/>
不知其然而然然後足以使人繼其志而矯其偏夫聖<lb/>
人豈故好為是不自逸哉聖人為子孝矣天下人有一未<lb/>
能孝聖人曰是予不孝也乎況人性本自孝也聖人為<lb/>
臣忠矣天下人有一不忠聖人曰是予不忠也乎矧人<lb/>
性本自忠也聖人為弟恭交犮信矣天下人有一不恭<lb/>
<pb n="KR4e0229_WYG_005-32b"/>
不信曰是予不恭不信也乎矧人性本自恭與信也衆<lb/>
人以已為身而聖人以萬物為身衆人以一腔為心而<lb/>
聖人以天下為心故曰聖人人倫之至也倫性也聖人<lb/>
知性者也有一人之不協於極皆性之餘歉也有世道<lb/>
之責者夫獨能已於憂乎嗟乎是道也天地以之位日<lb/>
月以之明江河以之流星辰以之麗鬼神以之幽而其義<lb/>
本庸庸常也又經也上自天子以及庶人内自中國以<lb/>
及蠻貊率未能有越是道者在天謂之命在人謂之心<lb/>
<pb n="KR4e0229_WYG_005-33a"/>
衆人由之為道聖人修之為教皆是物也予獨怪夫聖<lb/>
人之教庸徳是程大經是經而世之學者往往跳於經<lb/>
常之外遊情溟涬脱畧名教自以為逃世網解天弢知<lb/>
者謂之亂常謂之拂經夫拂經亂常者是曰邪慝聖教<lb/>
所不容而徳之賊也兹公與侯之所憂而新斯堂之義<lb/>
也或曰愛親敬兄蓋自孩提之知已然果可為明倫乎<lb/>
鄒子曰赤子之心真性也長而因物有遷矣葢不與物<lb/>
遷者聖人之盡性也縁情起識者衆人之罔覺也今而<lb/>
<pb n="KR4e0229_WYG_005-33b"/>
有明所謂不因物有遷者乎予所願學焉元標㓜而肄<lb/>
業斯堂長媿未踐厥㫖敬本父師生平之習傳者以復<lb/>
博士諸生之命而司李公與侯之屬望諸士人或有當<lb/>
萬一云爾是役也董其事者邑楚府紀善郭君尚璿淮<lb/>
府教授曾君文光思院副使陳學聰縣尉鄢尚卿巡司<lb/>
郭天仁而相其成者學諭應君某文君某桂君某諸生<lb/>
康敏劉純臣劉若庚胡坤蕭景紹歐陽一舉劉公名某<lb/>
浙江寧波人張公名某涇縣人俱壬辰進士諸徳政别<lb/>
<pb n="KR4e0229_WYG_005-34a"/>
紀兹特載學政云<lb/>
　　　清江公署新刻六經正義記<lb/>
聖人盡性者也六經聖人盡性之書也性有體用體㣲<lb/>
而用顯㣲則動静往來之神未易以研㡬顯則萬事萬<lb/>
物之理未易以成務聖人通神明之徳成天下之亹亹<lb/>
得之心宣之口筆之書後世述之為經經常道也在天<lb/>
謂之命在人謂之性由之為道修之為教父子親君臣<lb/>
義夫婦别長㓜序朋友信愛曰仁宜曰義履曰禮知曰知<lb/>
<pb n="KR4e0229_WYG_005-34b"/>
信曰信皆是物也如日月麗天無所不照如江河行地<lb/>
無所不流煥乎備矣聖真既逺後儒輩出不得聖人之<lb/>
心各以其意測聖人之言而聖人之道益晦山東民部<lb/>
宋某氏篤志正學曾訂學予鄉李子某李子告之曰聖<lb/>
人之道至平至易至簡為注疏所晦惟刻六經正文誦<lb/>
之其義自見今縉紳崇信異學至委吾道草莽反經謂<lb/>
何宋君感其言敦請金陵同志李子某考訂精覈遂捐<lb/>
俸付剞劂流傳海宇學者朝夕於斯始知聖人之言至平<lb/>
<pb n="KR4e0229_WYG_005-35a"/>
也無務以險測之至易也無務以難阻之至淺也無務<lb/>
以深求之超然自得書言象意之表凡父兄所不能詔<lb/>
師犮所不能授者豁然貫通如氷之融無復窒礙之患<lb/>
矣宋君將代事去板留公署懼乆而佚致書同予友馮<lb/>
子某問記鄒子俾後人無忘兹意鄒子赧然者乆之六<lb/>
經炳若丹青予言又安能為後人地況世有勒金石名<lb/>
琬琰者乆且與草木澌滅殆盡竹簡非有加於金石琬<lb/>
琰而欲長存難矣凡天地間有形有象物也物則有成<lb/>
<pb n="KR4e0229_WYG_005-35b"/>
有壊無形無象性也性則無生無滅貫六經流行萬古<lb/>
惟此性爾吾黨欲六經常明乎惟自明其性常存不息<lb/>
而已聞先正云匹夫匹婦胸中自有全經夫易者易也<lb/>
隨時變易以從道也吾倐而視倐而聼倐而言動思慮<lb/>
孰為之哉即易之變化也書言政事詩詠歌三禮之敬<lb/>
春秋之褒貶其義雖宏演奥深然友於兄弟是亦為政<lb/>
思而無邪可概三百吾心之肅即為禮吾心之是非即<lb/>
為春秋所謂具有全經者非耶故曰夫婦愚不肖可與<lb/>
<pb n="KR4e0229_WYG_005-36a"/>
知與能者性也聖人亦有所不知不能不知不能者性<lb/>
也窮神知化徳之盛也學者以經眎六經開卷茫然以<lb/>
身眎六經萬理咸備凡鼔如雷霆潤如風雨代明如日<lb/>
月錯行如四時鳶飛魚躍花卉瓦礫皆六經也皆我也<lb/>
顧人日用不知耳日用不知經未嘗亡予獨怪寥寥數<lb/>
千餘載一襍於註疏再奪於制義中有欲尋墜緒於萬<lb/>
一者則又横之以意見夫道為公道學為公學執一意<lb/>
見以概道是何異從户牖而窺二曜之明執盆甕而欲<lb/>
<pb n="KR4e0229_WYG_005-36b"/>
汲江河之深哉軻氏惡執一害道此又讀六經者所當<lb/>
知也宋君當舟車輻輳錢榖冗沓間加意正學其趨操<lb/>
誠逺生平師友切劘者愚言有當於心否乎宋君名某<lb/>
山東鎮海衛人己丑進士<lb/>
　　　仁文書院記<lb/>
縣庠水流而東滙為鑑湖汪洋停蓄左有地隆然髙阜<lb/>
相傳為鹽倉嶺續名東義倉倉徙入官剏文江書院萬<lb/>
厯庚辰江陵盡毁天下書院市地歸民間海寧陳侯令<lb/>
<pb n="KR4e0229_WYG_005-37a"/>
兹邑謂余居湫隘以俸易而歸余癸未余濫麈省垣以<lb/>
復書院請上報曰可余折簡歸其地於侯已侯陞比部<lb/>
去蘭溪石樓徐侯至余申之曰此故辱名禮讓之塲荆<lb/>
莾蒙蘙乆矣開兹堂奥以待來學其侯今日事乎幸無<lb/>
讓侯乃筮日庀材鳩工以義官婁世潔董其事為屋三<lb/>
層繚以周垣翼以重廊視昔倍加壮麗名曰仁文書院<lb/>
謂吾邑仁峯崒<graphic n="KR2029" url="https://raw.githubusercontent.com/kanripo/KR-Gaiji/master/images/KR2029.png" mimeType="image/png"/>文水瀠迴館介其間又取曾子輔仁<lb/>
㑹友之㫖令多士知所取裁侯甚盛美余謹握管為之<lb/>
<pb n="KR4e0229_WYG_005-37b"/>
記記曰粤稽上古學校庠序上無異教下無異學樵釣<lb/>
屠販即人而道在即地而學寓書院古未有也有宋諸<lb/>
大儒出闡明聖緒如白鹿鵞湖石皷嶽麓皆其過化名<lb/>
區後踵其跡者書院遂遍域中亦倣黨庠塾序餘意輔<lb/>
學政之所未逮云葢學政廢弛士師之所督責父兄之<lb/>
所期盻子弟之所傳頌惟佔畢是習稍一譚正學羣相<lb/>
訌譁以為是不利進取至書院非齊明盛服不臨非仁<lb/>
義不譚泳斯㳺斯有不赧然内媿勃然神悚回心嚮道<lb/>
<pb n="KR4e0229_WYG_005-38a"/>
者非夫也夫學難言矣夫子以正學為七十子依歸得<lb/>
其宗者莫如顔子觀其問仁曰克已復禮為仁其自叙<lb/>
曰夫子循循善誘博我以文曰言仁則未嘗及文曰博<lb/>
文則未嘗及仁兹得無岐而二之乎雖然夫子所謂仁<lb/>
者非枯槁寂滅之謂義禮知信皆仁也宇宙之至文在<lb/>
焉所謂文者非泛濫詞章之謂視聼言動皆文也吾心<lb/>
之至仁生焉仁也者即性也禮也文之樞紐也三代而<lb/>
下善學顔子者莫如程伯子曰學者先須識仁又曰不<lb/>
<pb n="KR4e0229_WYG_005-38b"/>
須防檢不須窮索存得便合有得而世之識仁者以窮<lb/>
索為妙悟以防檢為戒慎而仁逾逺嗟乎非神明黙識<lb/>
之君子仁未易言矣漢髙祖圍魯魯諸儒講誦絃歌不<lb/>
輟故曰齊魯文學自其天性余吉彬彬海内稱為鄒魯<lb/>
往學禁方熾獨余吉不少變仁為己任繼往開來吾於<lb/>
諸君子有厚望焉元標進未得行斯學於朝退願得行<lb/>
斯道於埜俾鄉子弟孝友忠信雝雝翼翼庶上不負聖<lb/>
天子明盛之世下不負良有司振作之美余睠睠欲開<lb/>
<pb n="KR4e0229_WYG_005-39a"/>
斯地之意庶㡬其不孤也歟<lb/>
　　　崇儒書院記<lb/>
撫州海内名郡也其先多明徳大儒如王荆國曾文定<lb/>
陸文安伯仲吳草廬康齋諸先生者醇學粹行斯文岱<lb/>
宗遐荒逺裔且私淑而俎豆之矧其鄉乎先是明水陳<lb/>
公以學為郡人士倡曾祀象山二吳於臨汝已旴江近<lb/>
溪羅公至毎㑹講禪刹月餘别去諸縉紳繼峯舒公愚<lb/>
所陳公儆黙曾公若士湯公後先議曰吾撫在宋黄勉<lb/>
<pb n="KR4e0229_WYG_005-39b"/>
齋氏剏有南湖書院以開來學是時人材彬彬家有絃<lb/>
誦今吾等寄跡招提謂先訓何屢圖恢復而議弗克就<lb/>
頃侍御督學懐魯周公歸讀禮暇時集諸耆碩究心名<lb/>
理學博李公惟本布衣周子某徐子吉甫告於公曰昔<lb/>
人謂工必有肆書院吾儒之肆也南湖淤塞不可復矣<lb/>
臨汝稍逺東城闉下橋禪林方圮其東隅隙地背峴臺<lb/>
而面青雲靈谷汝水金堤百雉回環左右几席間跡左<lb/>
隅而宮之庶㡬復還有宋遺風乎周公乃告邑明府吳<lb/>
<pb n="KR4e0229_WYG_005-40a"/>
公吳公曰予以不榖牧兹土常懼無以化誨諸人士闡<lb/>
幽迪後吾責也遂與周公捐金為倡周公復首捐田以<lb/>
助來學郡刺史張公司理程公力贊其成暨縉紳諸生<lb/>
咸樂從事聚材鳩工興役於七月其規制臨孔道為門<lb/>
門東折而南為大門直甬道而上為堂後為祠甬道東<lb/>
西為號舍悉南向左為閣為橋江水如帶㠶檣下上面<lb/>
北為亭為圃池塘晻映竹樹蔽虧頓還南湖偉觀顔曰<lb/>
崇儒書院夫以廿餘年不克就者不三月告成則吳公<lb/>
<pb n="KR4e0229_WYG_005-40b"/>
與學使之所感人者深也諸公將涓吉祀諸先生於堂<lb/>
徐子吉甫持明府吳公侍御周公書及學博李公所志<lb/>
書院顛末走吉水謁鄒子元標為記元標懐古有志目<lb/>
長足短方執筆徘徊間偶宿禪龕松風謖謖明月在天<lb/>
忽夢肅刺迎一儒冠者面古眉龎曰吳康齋先生予請<lb/>
曰伊周事業先生能否先生曰老矣惟啓沃主徳尚能<lb/>
効力一二心喜而覺曰予方有事崇儒之委末就神交<lb/>
名儒豈無意乎謹為之記記曰夫道一而已矣無聖無<lb/>
<pb n="KR4e0229_WYG_005-41a"/>
儒語體也有聖有儒語造也孟軻氏曰終條理者聖之<lb/>
事也曰大而化之之謂聖曰終條理則必有所以始者<lb/>
曰不可知則必有善信美大為之基者非聖學之正宗<lb/>
歟夫子詔子夏為儒提衡君子小人二語儒本為君子<lb/>
而復有小人贋出其間何哉聖道如天天體圓圓則不<lb/>
可端倪儒學如地地體方方則不無廉隅葢常論儒至<lb/>
有宋盛矣其弊至摸倣形跡之似鹵莽自得之義象山<lb/>
氏出直指本心不假修證足醒俗學之支離聖學至象<lb/>
<pb n="KR4e0229_WYG_005-41b"/>
山明矣其弊至以情識為性而放蕩禮法之場康齋氏<lb/>
出嚴毅方正師道自任足挽末俗之頽波迺世儒之宗<lb/>
聖者一曰吾心明矣跡涉有為皆足以障性而礙道一<lb/>
曰吾行敦矣語涉心性未免逃儒而入佛則意之過也眎<lb/>
二先生之教何如哉二先生者撫産也其知則圓其行則<lb/>
方翊先聖而開來學功灼灼如是生其鄉不知其教可<lb/>
乎雖然聖其的也儒又希聖之梯也予讀禮至儒行篇<lb/>
其懿美未更僕數然曰自立曰特立曰獨立曰剛毅有<lb/>
<pb n="KR4e0229_WYG_005-42a"/>
執聖人語自立特立不一而足命儒之意槩可想見他<lb/>
日又曰可與適道未可與立象易之恒曰君子以立不<lb/>
易方則立誠儒者居身之珍也夫所謂立者戴仁而行<lb/>
抱義而處非禮弗履可貧可賤可生可死而不可辱六<lb/>
七先生者其於聖體所見或全或㣲雖不能盡同然居<lb/>
廣居立正位行大道不淫不移不屈則一而已聖人者<lb/>
與乾坤而合徳諸先生得易之恒者也恒其徳洵足信<lb/>
今而傳後苟不恒其徳惡足以共學而適道登斯堂者<lb/>
<pb n="KR4e0229_WYG_005-42b"/>
願勉旃哉知欲圓而崇效天行欲方而卑法地若儒行<lb/>
闊畧藉口聖真徹藩籬而毁㢘隅無論不足以入聖而<lb/>
害政害事良非淺鮮亦非諸君子重道崇儒之㫖矣或<lb/>
曰三陸孝友二吳篤實南豐有功六經粹然無疵獨荆<lb/>
國史有遺議何耶鄒子曰荆公儒而無欲者也拜相之<lb/>
日矢寒山以自老罷相之後托頽垣以終身徬徨塵垢<lb/>
之外逍遙無為之業斯其人可得而磷淄耶當時為諸<lb/>
人攻者惟新法耳新法之行荆國固失之驟新法之罷<lb/>
<pb n="KR4e0229_WYG_005-43a"/>
君實亦失之激急於罷者若以為弊政不可一日有而<lb/>
今一一以為良法公固儒而有為者也身未執政天下<lb/>
譽之不加信及既執政天下毁之不加阻彼其心視毁<lb/>
譽如浮靄之往來太虚公又儒而自信者也六先生享<lb/>
有令譽如無瑕之玉公犯衆怒羣猜如百煉之金其趣<lb/>
撡何後先殊焉且麟經絶響是非無憑乆矣九原有作<lb/>
執鞭吾所忻願焉子於公又奚疑鄉縉紳樂相厥成者<lb/>
則瑞泉伍公龍津陳公谷南髙公春江劉公養和謝公<lb/>
<pb n="KR4e0229_WYG_005-43b"/>
文臺吳公望坪祝公念庭周公念初聶公繼疎吳公諸<lb/>
生某等予昔侍諸君子同官於朝今復同棲於野諸君<lb/>
子慨然先哲示我周行可謂一世盛事予迂儒也於諸<lb/>
先生學術徒啜其糟粕亡能有所發明謹為述其崖略<lb/>
如此憶昔登太華望金臨諸峯龍躍霄漢允矣仁賢都<lb/>
㑹於他日當齋心而來跬武法席謦欬徳音增所未聞<lb/>
諸先生許我乎是為記<lb/>
　　　匡山陽明先生書院記<lb/>
<pb n="KR4e0229_WYG_005-44a"/>
葛使君屺瞻以邃學名儒由儀郎起拜潯陽觀察提飭<lb/>
綱紀吏民嚮風顧使君所殫精者在千古正學欲以此<lb/>
自迪迪人一日由㑹城歸式道州祠徘徊庭堦思元公<lb/>
在宋為開鑰大儒而我明文成學紹元公且昔擒逆獻<lb/>
俘率諸士勒石紀勲遺響猶振林木兹地不得一薦明<lb/>
徳景行謂何於是從潯陽南薰門下地得爽塏者名曰<lb/>
小匡山為堂三中祀先生左曰講堂右曰習堂翼以號<lb/>
舍中為甬道前為門二臺以眺逺亭以昭曠五老羣峯<lb/>
<pb n="KR4e0229_WYG_005-44b"/>
爭逞奇於几筵間者目不暇接費不繁民役不踰時煥<lb/>
然一吾道壇坫矣工始於壬子秋落成於癸丑夏諸生<lb/>
肄業其中有晉而問新建學術事功優劣及太極良知<lb/>
孰為同異使君所以剖晰其原於一者纚纚甚具復念<lb/>
鄒子腐儒伏首蓬蒿乆於先生㫖或有所測窺走使受<lb/>
簡為記予竊惟使君功在斯道千秋自有歌謠者兹役<lb/>
無足以盡使君而先生教行海宇豫章人家尸户祝亦<lb/>
不以兹祠為重輕使君意葢曰豫章祖述先生學者十<lb/>
<pb n="KR4e0229_WYG_005-45a"/>
而九兹地豈無聞知者在祀而思思而感發興起彬彬<lb/>
有聞亦吾道之休使君心也嗟乎學從則效影響入者<lb/>
非真性也男兒七尺墮地天與真性烱烱不昧無凡無<lb/>
聖無古無今百姓既不知而仁知者又失之過總由不<lb/>
識自性不識自性由無真志無真志則真性不顯真性<lb/>
既顯孰聖孰賢孰愚孰不肖凡所謂良知一脈直追元<lb/>
公立躋聖域者不可言喻矣此又使君心也或曰上往<lb/>
年從祀人於新建學唯唯否否何耶予曰此難口舌爭<lb/>
<pb n="KR4e0229_WYG_005-45b"/>
也先生學從刳心槁形中來不以知知不以識識易曰<lb/>
乾知大始曰乾純乎天則不藉人力坤猶二之矣迺世<lb/>
膚儒未覩全潮徒向孤州野岸以一波一流謂可以盡<lb/>
全潮之大有是理乎或又曰新安學在格物窮理先生<lb/>
學似與之異何耶予曰晦翁所云窮至事物之理豈以<lb/>
一身遺事物外而不之省究意葢曰直達天徳上知有<lb/>
㡬姑假筏以為人度夫以言識見解入者皆筏也其由<lb/>
筏而能舍筏與否以俟知者此晦翁意也二先生寧有<lb/>
<pb n="KR4e0229_WYG_005-46a"/>
異乎謹以復使君倘以為然請勒之碑隂與同志共揚<lb/>
㩁焉憶予丙戌年謁道州祠池蓮青青宛坐太極圖中<lb/>
時賦詩有乾坤負荷者誰子獨立庭階有所思之句今<lb/>
雖老何年一俎豆匡山有聞使君教而毅然負荷二先<lb/>
生之綂者乎則使君之志不孤矣地不百里巍祠相望<lb/>
諸人士何幸親逢其盛必有賦薪槱荅使君者願有聞<lb/>
焉使君名寅亮字<hi>闕</hi>　别號屺瞻浙江錢塘人辛丑進士<lb/>
　　　鄭溪書院記<lb/>
<pb n="KR4e0229_WYG_005-46b"/>
今有人焉啼飢必與之食一不得食則斃有人焉號寒<lb/>
必與之衣一不得衣則仆此人人所易知也倘有人語之<lb/>
曰人不聞道不知學必有甚於飢寒者爾知之乎則人<lb/>
之應之也唯唯否否惟真知學寧可飢寒而死不可不<lb/>
聞道而生聞道即一日千古一息萬年不聞道即百嵗<lb/>
亦與草木澌滅殆盡故曰逸居無教近於禽獸今人之<lb/>
異於禽獸止此㡬希此㡬希之性與天地並垂與日月<lb/>
並耀四時並序鬼神並吉凶上之為聖人次之為賢為<lb/>
<pb n="KR4e0229_WYG_005-47a"/>
君子又次之為一鄉善士皆此物也人知吾里賢哲彬<lb/>
彬即一命士出而有為孰知得於學者深哉先是永新<lb/>
少原余侯倡明新㑹於禾川諸在座者曰寧與永新兄<lb/>
弟之國冠帶之盟惜不得與其間衆僉謂其邑人物淳<lb/>
龎山川卓詭必有明徳君子應時起者乃不乆而今侍<lb/>
御紫海龍公起公稟質清淑撡行醇粹自為令以至巡<lb/>
方皆以其學與士民相為煦沫金華西秦横渠六君子<lb/>
之里士民之聞學也耳根既深未易感動咸服公無間<lb/>
<pb n="KR4e0229_WYG_005-47b"/>
言公之學可知已㑹公報命還朝乞歸日與里父老子<lb/>
弟游察其樸而易入也與之語學諸父老子弟聼公教<lb/>
指相率捐金助公剏譚學館於鄭溪之墅萬山崒<graphic n="KR2029" url="https://raw.githubusercontent.com/kanripo/KR-Gaiji/master/images/KR2029.png" mimeType="image/png"/>一<lb/>
水瀠回雅稱盛地明府某力襄其成申聞當道以為盛<lb/>
事咸報可又率其子弟屬予記予謂譚學於素所習聞<lb/>
之地人非溺於意念則柴於見聞其入也常難談學於<lb/>
鄭溪無意念見聞牿其天真其入也常易男兒戴天履<lb/>
地天聰天明䀭而存焉為仁由已於已取之而已先儒<lb/>
<pb n="KR4e0229_WYG_005-48a"/>
曰仁者以天地萬物為已認得為已何所不至諸君勉<lb/>
哉真知不聞道有甚於飢寒者在必聞道而後為不虚<lb/>
生非愧恥則志不奮非黙識則神不潛非困心衡慮則<lb/>
入不深學如大明處惇淳俗出為藎臣入其鄉者如遊<lb/>
化國侍御之開來明徳千萬世與金華西秦横渠六君<lb/>
子流風愈乆愈新徵侍御之學出與處皆一致矣<lb/>
　　　重新嶽麓書院<lb/>
司理陳君某署郡篆且期年士誦民恱政餘思嶽麓先<lb/>
<pb n="KR4e0229_WYG_005-48b"/>
賢過化地諸名公時式臨焉柰何任其頽圮而不治恐<lb/>
無以繼先志開來學乃捐俸及自理贖金庀材鳩工於<lb/>
是祠宇前後廟堂齋舍煥然一新君思此役重恐將來<lb/>
者委徳意於草莽走使求鄒子為記予憶庚辰辛巳間<lb/>
江陵在事有詔盡毁天下書院諸凡先聖賢遺像捆而投<lb/>
於江者盛服先生嚬蹙言曰禍及斯道吾道非耶予語<lb/>
之曰子憂道之廢耶夫道先天地而不老後天地而獨<lb/>
存者凡覆載雨露日月星辰人物禮儀威儀周旋進退<lb/>
<pb n="KR4e0229_WYG_005-49a"/>
皆道也窮鄉委巷邊鄙甌脱無一息不與道游豈以一<lb/>
祠宇為興廢重輕有所待而興必無所待而廢豈道之<lb/>
謂歟先生曰子之言道固爾爾然人之於道仁者見曰<lb/>
仁知者見曰知百姓則日用不知聖賢不忍其陷於不<lb/>
知也故多方以誘誨提撕之凡可以使之景從而觸其<lb/>
真心者將無不致其情如覩人之饑溺必思引而出之<lb/>
安全之地然後其覺世之心始遂不然天之生聖賢也<lb/>
視斯世一無足以動其心而上天生之之意孤矣予拜<lb/>
<pb n="KR4e0229_WYG_005-49b"/>
而服其言㑹予癸未起家備官掖垣奏言舊毁天下書<lb/>
院傷道化蔑名教非所以維風淑世上報可而嶽麓則<lb/>
首報可中予歸田且廿餘年常思率二三子徘徊兹地<lb/>
尋朱張二先生遺跡于<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>訓畧一振起焉而又以世多<lb/>
畏途無由親覩其盛為歉而不知其傾頽若是倘非陳<lb/>
君有千古之志即明詔許復竟與昔時境象何殊焉君<lb/>
父子兄弟世以正學為箕裘其所佩服諸儒者深且篤<lb/>
矣宜是典之重光也可為吾道慶矣予又憶當議復時<lb/>
<pb n="KR4e0229_WYG_005-50a"/>
予謁大宗伯語曰天下諸名書院如嶽麓白鹿嵩陽睢<lb/>
陽諸勝境今幸一新然所以主張斯文不可無人愚意<lb/>
從近郡邑年輪學博一人典其事而禮各邑有道術者<lb/>
如昔周允升彪徳美吳徳夫諸君子輩嵗挈諸弟子講<lb/>
肄其中春秋凡二祀則斯典可垂之永永不然吾懼莓<lb/>
苔長狐鼠夜嘷也且宋時不有山長例乎大宗伯曰子<lb/>
言良是㑹宗伯去不果今豈無司教者得尸其事乎予<lb/>
并以系之記末讀予文必有留心世道而不負陳君今<lb/>
<pb n="KR4e0229_WYG_005-50b"/>
曰之舉者元某雖老於兹地猶若夢寐見之冀與諸君<lb/>
子一下上其間振二先生之澤於無涯也是役也主張<lb/>
於上則有觀察某公續至太守某公協力襄成則有二<lb/>
守某公别駕某公皆以斯文為己任者例得並書<lb/>
　　　正學書院記<lb/>
靈壁即古虹州予門人鍾叔和氏拜是邑長予折簡曰<lb/>
邑與洙泗伊邇我聖祖龍飛地涵泳聖涯浸灌深厚而<lb/>
俗固質直右儒以子淳衷古行稍一振鐸必有聞風而<lb/>
<pb n="KR4e0229_WYG_005-51a"/>
興者叔和懍懍不溺於職事上下交孚聲名暢茂稍間<lb/>
從諸士請捐俸及鍰金闢館羅諸士肄業其中顔曰正<lb/>
學書院中祀先師左右為號舍諸水滙池巽峰聳峙轉<lb/>
東南剏文昌閣諸士來游來泳若身親洙泗之境而與三<lb/>
千七十子游於惟盛矣雖然以正學名館得無意乎夫<lb/>
正者邪之對有正則有邪今天地間何者為邪世儒必<lb/>
舉而歸之二氏二氏書具在㣲辭奥㫖皆洞抉性命之<lb/>
精柱下片言夫子猶有取焉我聖祖亦謂其扶翊國運<lb/>
<pb n="KR4e0229_WYG_005-51b"/>
助流世教非淺眇以邪目二氏則束於教第吾儒中千<lb/>
谿萬徑有不容不辨聖賢千言萬語無非欲人識其真<lb/>
心既得真心言皆糟粕乃有取陳言而俎豆之若射者<lb/>
審的然雖億則屢中入海筭沙徒自困憊萬物皆備於<lb/>
我物豈外乎心豈内乎至一生瘁心格物眎心與物猶<lb/>
二之也間有懲逐末之弊曰致虚立本曰良知不知所<lb/>
謂虚者即未發之中即天命之性非人力得而與其間<lb/>
人力得而與其間窒而不靈矣所謂良知者不落知識<lb/>
<pb n="KR4e0229_WYG_005-52a"/>
不墮生滅不著意念以知是知非求者是生滅根也<lb/>
嗟嗟正學不明乆矣非學不明以意承之者之過也<lb/>
先民不作吾將疇歸乎昔夫子生周末嘗宗堯舜憲<lb/>
章文武矣書誦堯舜曰克明峻徳詩誦文王曰緝熈<lb/>
敬止大要以明明徳於天下國家為極致天下人有<lb/>
一人不明其徳以為已之徳未明也其心切故其責<lb/>
重一生轍環魯衛曹滕之墟皆此志也予少聞宋儒<lb/>
有天地立心生民立命語未竟其㫖研磨之乆叨天<lb/>
<pb n="KR4e0229_WYG_005-52b"/>
之靈始知天地無心以生民之命為心天地心無所<lb/>
寄故不得不舉而歸之人人非此無以為學非聖學<lb/>
無以開太平中庸論中和必歸之位育而至誠盡性<lb/>
必以盡人物之性贊天地之化育為極致然俯仰乾<lb/>
坤今古幾人近紬繹我聖祖御集不覺手舞足蹈即<lb/>
我夫子復生舍聖祖孰為祖述孰為憲章乎憶自有<lb/>
元以來教化廢弛大道晦而弗彰賴我聖祖皇紘再<lb/>
整日月重新為生民立命即堯舜禹湯當為揖讓仁<lb/>
<pb n="KR4e0229_WYG_005-53a"/>
孝衛道之訓炳若日星真萬物並育而不相害道並行<lb/>
而不相悖視諸儒暖暖姝姝守一家自鳴者徑庭矣學<lb/>
者大人之學非一身一人能私道者天下萬世之大道<lb/>
非一世一家能私今諸士生斯萃斯入孝出弟謹言慎<lb/>
行隨其分量所及不忍以一念一事傷天地之和隘吾<lb/>
明徳之量實見天壤間惟此道為最大無有對待亦惟<lb/>
此學為最樂無有移易昔人云羮墻見堯即几席見我<lb/>
聖祖何難焉是謂正學殊不負鍾君造士徳意予乆廢<lb/>
<pb n="KR4e0229_WYG_005-53b"/>
田畆無所用之生平於此學不敢視為贅疣他日策杖<lb/>
來聽絃歌諸士得無以正學朂我者乎用記以俟落成<lb/>
年月及督工人員别有記<lb/>
　　　明新書院記<lb/>
禾川余侯嘉與邑人士黽勉明徳吉郡諸縉紳先生知<lb/>
學者侯皆禮而致之丁酉春予始獲偕諸長老同盟至<lb/>
是日簮裾雲集歌詠盈野盛矣㑹罷各充然有得謂昔<lb/>
興文館僻而不便來學請更諸爽塏者侯乃以舊黌宮<lb/>
<pb n="KR4e0229_WYG_005-54a"/>
隙地新闢公館者分其一請於當道當道報曰可顔曰<lb/>
明新書院侯意葢曰當兹大明盛際真儒輩出一洗俗<lb/>
學而我新民獲聞所未聞有不爭自濯磨以耀於光明<lb/>
者非夫也從兹愈明愈新浸昌浸盛上遡列聖之傳邇<lb/>
繼劉甘尹顔鄉先達名儒遺風處為純儒良民出為藎<lb/>
臣弼士兹吾司牧者屬望爾新人士深意乎侯乃以書<lb/>
問記鄒子鄒子茫無以應侯屬之堅鄒子非不欲言吉<lb/>
學之難言乆矣譚學寡見眇聞之地則惺然聼乆之瞿<lb/>
<pb n="KR4e0229_WYG_005-54b"/>
然顧化譚學於吉譬之海遊者歸而詫巨海奇觀於江<lb/>
濱之叟叟執其河以為常拒而不信忘其海之大也葢<lb/>
嘗論先儒誘人入道偶施筏以渡迷津而宋儒曰體認<lb/>
天理致知格物明儒曰主静曰致良知皆欲人由筏登<lb/>
岸非謂筏即岸也吾吉在宋諸儒無論我明自新建一<lb/>
倡良知傳誦十室而九叩其所謂良知不過曰知是知<lb/>
非而已即有深造者曰胸中烱烱是已今而詰之曰何<lb/>
以明何以新不過曰不昧良知是已嗚呼彼方自以為<lb/>
<pb n="KR4e0229_WYG_005-55a"/>
是吾謂其非則必與吾角其不入宜也不知知是知非<lb/>
識而非知也烱烱不昧生而復滅也夫懸象著明孰踰<lb/>
二曜而萬物新故相因生者生化者化造物之明與新<lb/>
如是詩人欲形容之不可得但曰於穆不已不已者是<lb/>
何物乎諸君欲自明自新知所以明與新者又何物耶<lb/>
吾即欲以口語之倘未語則無聞矣吾即欲以手示之<lb/>
倘未示則無見矣夫理由色顯是假借也機由人發非<lb/>
真修也真修者不以有人而作不以無人而輟不以獨<lb/>
<pb n="KR4e0229_WYG_005-55b"/>
而隱不以顯而彰有人於此身苦凍凓望火室止足焉<lb/>
雖寒有濟然所止既去寒凓依然故凡有所假借於外<lb/>
於人者是望火室而熱非自明與新者也能知萬物皆<lb/>
我反身而誠身承千古之緒而不墮言識者有其人乎<lb/>
某且下拜心師之矣姑記以俟知者某生平困衡學無<lb/>
駐足自知甚晰然生平不敢逐隊良知影譚以眯心并<lb/>
以眯人聊述崖畧如此諸君豈無俾元標之明且新者<lb/>
乎侯以學為政即明即新即新即明身且有之復捐俸<lb/>
<pb n="KR4e0229_WYG_005-56a"/>
置學田若干另勒碑隂兹特載其大者侯名𢡟衡字持<lb/>
國婺源人壬辰進士<lb/>
　　　鳯池書院記<lb/>
予宗兄元忠氏拜增城令過予留都衙齋譚令事曰予<lb/>
啻閔閔修其職事罔敢徼名釣譽苟利於民即上罔知<lb/>
吾何傷不過棄簮紱歸耳寧損乃公心乎予聞而壯之<lb/>
君令且五六年兩以計過予文江得聞君令狀大都如<lb/>
所自語君最喜談者澤宮造士及書院討多士而訓之<lb/>
<pb n="KR4e0229_WYG_005-56b"/>
則喜見眉宇乃繪圖而示予曰斯龜峯鋪遺址隙於學<lb/>
左有年而諸士苦肄業無所予乃捐俸而闢之計所費<lb/>
數百緡大都蠲羨及鍰金而諸上司所助修者十之一<lb/>
耳中顔曰鳯池書院左為敬修軒右為尚犮軒飛甍連<lb/>
礎巍巍峩峩毎邑人士來遊來誦咸各有攸居君之所<lb/>
以勉邑人士可謂詳且盡矣世之為吏者大都徼上意<lb/>
以為的其庸者期㑹簿書最下則與民角利為囊槖計<lb/>
如君者可謂世之循吏非耶雖然世以作士為名髙者<lb/>
<pb n="KR4e0229_WYG_005-57a"/>
盡教之以媒青紫為後日地而君顔其堂曰作聖曰斯<lb/>
文千古則所以期諸人士者非詞章誦讀之末青紫温<lb/>
飽之圖已也葢曰邑人士豈無掇巍科躋膴仕其人然無<lb/>
異草木飄風好音過耳百世之下至有入其里不知其<lb/>
姓名以是知學固自有真也聖人之於民亦類也萬世<lb/>
之下聞其風猶使之興起是惡可弗學哉功崇惟志緝<lb/>
熈惟敬君復以崇志敬修名軒宛然示諸生以入聖之要<lb/>
矣諸士勉之志非激昂之謂也先儒曰今古㡬人有志<lb/>
<pb n="KR4e0229_WYG_005-57b"/>
敬非勉强之謂也先儒曰天地之道敬而已嗟乎志與<lb/>
敬豈世儒以知識情識當者可比論哉𢎞嘉間以學為<lb/>
海内嚆矢者東越與增城東越曰致良知而增城曰隨<lb/>
處體認天理説者如兩持然不知知之與天理致之與<lb/>
體認同耶異耶夫外天理而為良知知必不良外良知<lb/>
而言天理理屬於人後之學者是皆以意窺二先生之<lb/>
奥者也諸生登斯堂者有能覺天理之緒餘有湛先生<lb/>
其人者出於其間斯不負吾家作士之意而斯地亦與<lb/>
<pb n="KR4e0229_WYG_005-58a"/>
有榮矣夫元氣之布濩於天壤者何地無賢必有相續<lb/>
於無艾者予謹拭目以竢矣落成年月及督工人氏别<lb/>
有紀<lb/>
　　　同仁書院記<lb/>
督學劉達可氏吉郡人也其尊人刺史公寓潛遂居潛<lb/>
自滇歸惟以明道為事捐俸闢館時集同志顔曰同仁<lb/>
且學且教屢有書文江之濱屬鄒子為記鄒子葢嘗與<lb/>
達可同官爽鳩氏以學相朂誼不可辭謹為之記曰昔<lb/>
<pb n="KR4e0229_WYG_005-58b"/>
夫子設教多術矣有言孝者有言性者有言敬者其説<lb/>
不同獨言仁之㫖不一而足後世儒者遂以夫子之學<lb/>
惟仁為宗至宋儒輩出曰識仁曰體仁曰求仁皆兢兢<lb/>
遵洙泗遺矩而不敢悖尺寸不知夫子所謂仁者欲人<lb/>
自得其本心耳苟得本心侔六合通萬古千聖之心皆<lb/>
我之心仁不必言不得其心曰識曰體曰求未能以巳<lb/>
合彼去仁之㫖愈逺達可其㫖在斯乎以我之仁同於<lb/>
人是分我所有與之不知人自有也以人之仁同於我<lb/>
<pb n="KR4e0229_WYG_005-59a"/>
是分人所有以與我不知我固有之也以愛之理為同<lb/>
仁愛仁之一端也以萬物一體為同仁世借一體之説<lb/>
而卑論儕俗者不少也然則將何説之歸夫子曰仁者<lb/>
人也識仁即人人即仁則海以内海以外千百世之上<lb/>
千百世之下無知愚無賢否無貴賤惡乎同惡乎不同<lb/>
其説嘗辨於易書矣易之同人曰于野亨利涉大川利<lb/>
君子貞于野者無然畔援空洞無涯之謂也君子者正<lb/>
也故曰惟君子為能通天下之志至同人于門于宗于<lb/>
<pb n="KR4e0229_WYG_005-59b"/>
郊而一曰无咎一曰吝一曰志未得則以其有域也書<lb/>
曰無有作好遵王之道無有作惡遵王之路無偏無黨<lb/>
主道蕩蕩無黨無偏王道平平無反無側王道正直非<lb/>
知仁者不足語此葢必如是而後可語同仁之㫖登斯<lb/>
堂者門耶宗耶郊耶作好作惡耶偏耶黨耶反側耶可惕然<lb/>
思矣楚故有嶽麓石皷諸院有先賢之遺蹟在焉予葢<lb/>
將次第訪之而及同仁謹書膚見勒之碑隂以當請事<lb/>
　願學集卷五上<lb/>
<pb n="KR4e0229_WYG_005-60a"/>
欽定四庫全書<lb/>
　願學集卷五下<lb/>
　　　　　　　　　　　　明　鄒元標　撰<lb/>
　　記<lb/>
　　　瀧江書院記<lb/>
瀧江自宋歐文忠出而顯至文山先生大顯入我明劉<lb/>
文介錢文肅彭王二殿撰張兼素而重光入其鄉羣山<lb/>
岞㟧挿霄一水瀠抱三獅雄踞江介漁人駕舴艋入若<lb/>
<pb n="KR4e0229_WYG_005-60b"/>
武陵桃源不復知有人間世也者接其人皆負氣岸腹<lb/>
便便譚古先事如數家珍問其俗孝弟力田皆矜重閥<lb/>
閲故吉邑推禮教信義惟是鄉最予過而美之問今昔<lb/>
隆替狀乃晉諸生言曰夫爾鄉先輩名重千秋其靈倘<lb/>
有知乎所盼望後學者不淺今爾爾非學之不懋則振<lb/>
厲者無方乃進諸父老曰夫美玉不琢不成文彩諸士<lb/>
為美玉者濟濟而父老任其學不督責間督責不示之<lb/>
的使知所宗亦惡所稱善教愚意倣古社遺意祀諸大<lb/>
<pb n="KR4e0229_WYG_005-61a"/>
儒其中令諸生肄業嵗序祠祀其間俾知所師承可乎<lb/>
諸父老曰此予夙志也遂庀材鳩工不期告成事祀日<lb/>
冠裳濟濟即三代威儀不加此矣諸父老曰惟先生一<lb/>
言記之俾後學知所嚮往鄒子謹拜手而言曰風之不<lb/>
振吾等之責學之不懋則誰之責歟夫學難言矣一變<lb/>
而注疏再變而制義而學愈漓語以制義外有正學彼<lb/>
必不吾信而今諸士之至止也入必由門門必至堂堂<lb/>
必入室夫學亦有門有堂有室而知其入門也宗廟之<lb/>
<pb n="KR4e0229_WYG_005-61b"/>
美百官之富其堂奥也曰入室則非達天徳未易語此<lb/>
夫子三千之徒惟恐有聞如由止升堂而未入室所稱<lb/>
入室僅僅一顔子顔子之學一則曰如愚一則曰卓爾<lb/>
愚與卓爾是何物哉葢可以心悟不可以言傳余故曰<lb/>
難言也余鄉前輩多尊濂洛七閩為矩矱近新建一倡<lb/>
始知糟粕前聞不知新建所謂知葢經兵戈搶攘百折<lb/>
而証之今之所謂知者特其入門端倪而所云良知猶<lb/>
屬對封有對封則落知識落知識則有生滅有生滅則<lb/>
<pb n="KR4e0229_WYG_005-62a"/>
不足以言室去新建之㫖亦何逺夫以擬議影響推測<lb/>
為知則又不如濂洛諸儒矩矱猶不失先聖禮傳萬一<lb/>
是鄉故崇禮教倘有由禮卑而遡知崇知成性存存者<lb/>
固予所願見而諸先輩及予屬望爾等紹述之意亦不<lb/>
虚矣諸佐助姓氏具别碑<lb/>
　　　黟縣天中書院記<lb/>
黟故新安巖邑建館以學則自韓子夢鵬李子希士汪<lb/>
子宗訊寔綱紀之給諌徳興祝石林至而顔之曰天中<lb/>
<pb n="KR4e0229_WYG_005-62b"/>
書院時為陽月節届天中又南當午午文明象祝子意<lb/>
在此越數年黟人士偕汪子宗訊求予記予晉汪子語<lb/>
之曰祝君屬望邑人士意良殷哉言人必本之聖言道<lb/>
必本之天天而曰中九紘八埏悉㑹於極子試言天義<lb/>
何居汪子起曰天地之道可一言而盡曰為物不二不<lb/>
二足以盡天予曰不二者何物子試語來汪子黙然乃<lb/>
又曰天何言哉四時行百物生生與行足以盡天予曰<lb/>
寒暑災祥憔悴枯槁有時不行不生者天乎汪子又不<lb/>
<pb n="KR4e0229_WYG_005-63a"/>
能荅予乃晉汪子曰天難言哉謂時行物生天無言可<lb/>
謂為物不二天有言亦可天道非逺降監於人故曰天<lb/>
視自我民視天聼自我民聴能知自視自聴可知天矣<lb/>
而世有戴盆望天者語以盆之上有天拒不信設有語<lb/>
之曰去其盆見天矣有坐井窺牖以望天者語以井牖<lb/>
外之天拒不信設有人語之曰出户越井天自廣大矣<lb/>
嗟乎世之學子矜莊嚴哆辨博自矜一知飾一行誇一<lb/>
見皆戴盆坐井居牖之流有能超然常伸首出庶物者<lb/>
<pb n="KR4e0229_WYG_005-63b"/>
乎諸士勉之時至豐盛矣而豐蔀豐沛誰則蔽之見斗<lb/>
見沫去天益逺豐之不可恃如此當磽瘠之鄉無紛華<lb/>
靡麗蕩其心志之道也甚易新安夙以素封聞處豐豫<lb/>
之地雖欲不自豐不可得也語云以約失之者鮮約要<lb/>
也又簡也約則濯濯皜皜無以尚之之道也直反掌耳<lb/>
不然聚族譚道猶墮世趨以身為壑不知寘於叢棘允<lb/>
無昂首之期即天日臨之沉埋自如予雖未與諸公面<lb/>
嘉諸君勃然有興故以質言進亦以見天之可畏也館<lb/>
<pb n="KR4e0229_WYG_005-64a"/>
成於某年某月計費金若干緡效勞樂助諸鉅姓及同<lb/>
志别有紀<lb/>
　　　興安岑陽書院碑記<lb/>
興安故為鎮自肅廟時始創為邑後先莅兹土者眎為<lb/>
甌脱民苦無因浙孝豐郎侯來一振起而新之民用大<lb/>
悦三年議移澤宮成而復捐俸更闢岑陽書院後枕危<lb/>
巒前挹翠峯平原膴膴清流㶁㶁遶庭户諸都講至者<lb/>
咸頌侯明徳侯意葢曰豫章以學鳴海宇其於道也自<lb/>
<pb n="KR4e0229_WYG_005-64b"/>
其天性獨奈何吾邑不得耀於光明且兹地故與鵞湖<lb/>
相望前哲綿邈遺響猶存夫使諸士得續先儒芳躅亦<lb/>
吾師帥者與有榮施焉乃屬同志惇友張子道充來請<lb/>
記夫侯澡躬慈心深入士民口碑具在無俟頌述意無<lb/>
非欲子一言以開來學子閲侯㑹心集刳心捐形較諸<lb/>
從隙光覩天日者大有徑庭予即言能加於侯哉聖門<lb/>
穎悟莫若子貢曰性與天道不可得而聞不可得而聞<lb/>
即不可得而言也夫謂性天而有離於文章則文章為<lb/>
<pb n="KR4e0229_WYG_005-65a"/>
粗而性天為精道無精粗可聞者即所不可聞者在人<lb/>
善悟不耳顔曰卓爾曰從之末由孟曰躍如能者從之<lb/>
曰卓爾曰躍如者何物曰從之從者何事諸君至止於<lb/>
斯必有事耶無事耶有事若無事耶宜有以自得矣昔<lb/>
江陵為政諸名賢祠館芟夷殆盡元某疏而請復白鹿<lb/>
鵝湖石皷天真天中諸院頓還舊觀今日盛服先生所<lb/>
在賓賓學子人不以為忌諱如疇曩者上之賜也元某<lb/>
得請歸農常欲秉燭末路以報上恩而資鈍功疎蹉跎<lb/>
<pb n="KR4e0229_WYG_005-65b"/>
嵗月姑紀侯加意斯道如此若欲張顔樹頥别有宗趣<lb/>
恐成畫餅他日有繼鵞湖起者始知道在無言任仁由<lb/>
已天假之緣請事有日亦有相視莫逆於心者乎記以<lb/>
俟之異日郎侯名文煥字景愚浙孝豐人文章政事世<lb/>
稱名儒落成助工員役另有紀<lb/>
　　　重修陽明先生祠記<lb/>
庚寅秋予赴銓曹舟過池陽望羣峯昂霄聳壑鬱鬱青<lb/>
青問之則九華峯予乃躡蹻而登僧來亨指山隈為陽<lb/>
<pb n="KR4e0229_WYG_005-66a"/>
明先生祠導予遊予至祠前荆棘莽蘙堂户傾圮不可<lb/>
為禮予賦詩寄慨屬秦令君新之令君唯唯㑹以遷去<lb/>
留金竢後來者而繼秦者為蔡君君履其地慨然曰毋<lb/>
論先生勲賢彌宇宙即吾里先哲流風詎可令澌滅草<lb/>
莽間為遂捐俸大加修葺堂額門廡仍舊而祭有田田<lb/>
有志備矣復遣僧來亨者問記鄒子以鄒子故竊聞先<lb/>
生緒餘予執筆茫然者累日憶余㓜從鄉先生遊言必<lb/>
曰先生心竊疑之而實嗜文清所為讀書錄也者故日<lb/>
<pb n="KR4e0229_WYG_005-66b"/>
必有錄然於先生學未嘗置念也及戍貴竹留心格物<lb/>
之學語人人殊獨於先生致良知事事物物之間格其<lb/>
不正以歸於正之語有入因嘆曰往儒博物理於外先<lb/>
生約物理於内夫博約不同趨内外不相謀已乆約而<lb/>
反求諸身者端本之學也然盤桓日乆知與事相持正與<lb/>
不正相敵因讀先生戒慎恐懼語曰戒慎恐懼是功夫不<lb/>
覩不聞是本體又曰不覩不聞是功夫戒慎恐懼是本體<lb/>
曰合得本體是功夫做得功夫是本體恍然曰功夫即<lb/>
<pb n="KR4e0229_WYG_005-67a"/>
本體本體即功夫離本體而言功夫者是妄鑿垣墻而<lb/>
殖蓬蒿也然心雖自信而於所謂本體者若猶有端倪<lb/>
可即於心未有當也年華浸盛至道無聞每一念及潸<lb/>
然淚落遂時時反觀自訟一旦有契於先生所謂無善<lb/>
無惡心之體者遂躍如曰先生葢已上達天徳非膚儒<lb/>
所能窺測然元標從事先生之學葢三變矣葢嘗論先<lb/>
生之倡道當時如清風披拂諸君之齊心服刑如羣䑕<lb/>
飲河各得其性之所近而已有謂知必鍛鍊而後良者<lb/>
<pb n="KR4e0229_WYG_005-67b"/>
則不慮而知之説非乎有謂必揭良能始足該括者孩<lb/>
提知愛知敬之説非乎夫知愛知敬者知也能愛能敬<lb/>
者即良能也有謂必歸寂而之感者不知良知之體無<lb/>
寂感無内外而分内外寂感者是二見也有窺生機盎<lb/>
然日以暢愉為得力者不知戰戰兢兢小心翼翼未必<lb/>
非生機也夫此於先生之學皆具一體然於世亦各有<lb/>
補予獨怪夫萬物一體圓融無礙之説倡而學浸以偽<lb/>
也夫良知理一也而分則殊體圓也而用則方先儒之一<lb/>
<pb n="KR4e0229_WYG_005-68a"/>
體也合天下以成其身後儒之一體也借天下以濟其<lb/>
私先儒之圓神也本之方以知後儒之圓神也流於詭<lb/>
與隨藉口交道接禮之説無論宋薛齊七十五十百鎰<lb/>
皆可受矣藉口委曲行道之説轍環列國栖栖依依為<lb/>
是不脱冕而行非矣藉口獵較猶可之説和光同塵為<lb/>
是先簿正祭器非矣藉口中庸之説鄉愿徳賊味道模<lb/>
稜皆所不計矣藉口泛愛衆之説孔子不必瞰亡於陽<lb/>
貨孟子不必示黙於王驩矣神出鬼没朝更夕易夫豈<lb/>
<pb n="KR4e0229_WYG_005-68b"/>
先生之教端使之然哉説者曰良知醒而蕩非良知蕩<lb/>
也贋儒蕩也蕩非良知也或曰聖賢立教各因其時當<lb/>
時注疏訓詁牿我性靈學者昧反身之學孳孳矻矻老<lb/>
而無成先生一破俗學如洪鐘之醒羣寐其羣而趨之<lb/>
也如百川之赴壑今流弊若兹司世道者宜易其塗轍<lb/>
以新學者心志予曰此非予所能測也孔孟不嘗言仁<lb/>
義哉流弊至於為我兼愛則仁義亦可廢耶聖賢言語<lb/>
無非欲人識其本心耳本心既明即良知亦虚譚也而<lb/>
<pb n="KR4e0229_WYG_005-69a"/>
何必復為更端曰然則先生之教卒不明耶予曰先生<lb/>
所謂良知者通天地亘古今徹晝夜一死生賢愚同共<lb/>
非推測影響之知也先生以全體為知而世儒以推測<lb/>
影響為知其去先生之教益逺矣良知本庸勿厭常而<lb/>
喜新良知本淡勿弔詭以博名良知本實勿慕虚而譚<lb/>
髙子臣弟友慥慥皜皜即聖人復起能易先生教哉大<lb/>
學曰先致其知宋儒曰進學在致知是知非自先生倡<lb/>
之聖賢已先詔之矣先生之祠所至增修而先生之㫖<lb/>
<pb n="KR4e0229_WYG_005-69b"/>
不明則誰之憂乎予等與有責矣祠始議於予師大中<lb/>
丞鑑塘朱公予同年操江元沖張公二公皆當時名臣<lb/>
贊成於下則予同年兵憲玉峯侯君都諫文臺吳君太<lb/>
守滄南何君蔡君下車未㡬首先兹典可謂知所重矣是為記<lb/>
　　　歸仁書院記<lb/>
湯儀部義仍以詞賦鳴一代其子伯開鋭志聖學一日<lb/>
贄而謁予澹如也予語之曰尊公從旴江遊深有契於<lb/>
象外之㫖顧性不受羈常托跡以遊於世世鮮有知之<lb/>
<pb n="KR4e0229_WYG_005-70a"/>
深者子起而紹明光大之尊公明徳有光矣伯開起而<lb/>
言曰不肖之不敢自隕墜也實家大人耳提之力而不<lb/>
肖常惟學必聚友聚友必有地近搆一居業地後為閣<lb/>
祀先聖其中前為堂又前為門凡數楹顔曰歸仁諸耆<lb/>
碩秀彦欲商訂疑義共式臨焉惟吾師一言語之予曰<lb/>
善哉子顔歸仁之義若何曰開逺以學在明徳明徳在<lb/>
親民曰親骨肉肝膽形神不分真有天地變化草木蕃<lb/>
氣象世之卑者相害相賊日尋干戈以倳人而高者固執<lb/>
<pb n="KR4e0229_WYG_005-70b"/>
我相物而不化夫即賢且知矣天下不賢知者皆吾與<lb/>
也而何以岐為此不肖之意也惟先生教之予曰斯義<lb/>
奥且宏非一時所能竟姑與子淺言之而子姑聼之予<lb/>
常受學長者長者指予曰子心慈而性多忽忽生慢慢<lb/>
生傲傲必至於敗乃徳斁乃度遂為世戮民而子不自<lb/>
知予拜而泣下曰先正以傲乃謙之反予今請事於謙<lb/>
長者曰孺子何易言謙也謙者若無若虚成徳之稱子<lb/>
今欲益之以謙必始於學學方知非知非而後能自訟<lb/>
<pb n="KR4e0229_WYG_005-71a"/>
自訟而後能知仁知仁則不知人為我我為人常以<lb/>
身為百谷王而人之歸也誰能禦之予復拜長者㣲先<lb/>
生言不自知迷謬至此所不矢心改玉以負先生者如<lb/>
日然今老矣其不負長者教道幾何渣滓未化天地懸<lb/>
隔此亦惟老而自知之請即以語子子謂何伯開曰謹<lb/>
受教予又進伯開曰歸仁之語自吾夫子一提而孟夫<lb/>
子再發之以民之歸仁猶水就下獸走壙水就下者水<lb/>
之性也獸走壙者獸之性也惟仁是歸者民之性也學<lb/>
<pb n="KR4e0229_WYG_005-71b"/>
必知性而後能盡性盡性而後能盡人物之性贊天地<lb/>
之化育不知性日與甡甡者游一膜外皆秦越矣此豈<lb/>
飾一知矜一行者能承之子勉之哉伯開别予執手送<lb/>
之曰予初為子喜今為子危夫子以一少年毅然無前<lb/>
真吾道賁育予能無喜然子見有學道而立於百尺竿<lb/>
者乎昔有一人問道老僧老僧曰子當從百尺竿頭進<lb/>
步其人望百尺竿并力而升至於巔大喜曰異哉吾所<lb/>
見或問曰何居曰吾見吾山若培塿見長江若覆盂見<lb/>
<pb n="KR4e0229_WYG_005-72a"/>
人物若野馬絪緼吾身與九天之上者遊匪吾師孰道<lb/>
我迺須臾風起竿仆其人墜地人復問曰何見曰吾見<lb/>
吾山水如舊目前與遊非親則故知也吾身在平地矣<lb/>
雖無前者奇觀然眎臲卼狀則大相懸殊子今登髙而<lb/>
招其望加逺得無似登百尺竿者乎願子需之時日與<lb/>
予言實地事此歸仁之㫖也其以聞之尊公曰予兩人<lb/>
年相若彼此冉冉老矣木落天空棲泊何所父子間自<lb/>
相師友而又集以良朋真生平奇緣切無令仁者在側<lb/>
<pb n="KR4e0229_WYG_005-72b"/>
笑予輩老無所歸也因伯開請次第其語為之記<lb/>
　　　依庸堂記<lb/>
子友顧叔時歸里偕諸君子某某倡學於是闢龜山先<lb/>
生東林故址而搆居焉堂顔曰依庸以書抵友人鄒子<lb/>
為記意鄒子能悉庸義鄒子謹按庸義有二庸恒也有<lb/>
乆而不變之義又平也有適中之義惟中斯平惟平斯常<lb/>
惟常斯不變凋三光包萬彚綏九有皆是物也易之恒<lb/>
卦剛上柔下震巽相與而取義於夫婦夫婦之道不可<lb/>
<pb n="KR4e0229_WYG_005-73a"/>
以不乆也故曰常夫抱隋珠和璧者終朝腹枵不如菽粟<lb/>
之一飽也艷山龍火藻藍縷號寒不如緼袍之蔽體也千<lb/>
竒萬狀㤯心駭目不如一庸之悠乆也雖然庸依人乎亦<lb/>
人依庸乎有庸可依是二之也吾人自有生以來目視耳<lb/>
聽手持足行自少至壯至老死有異乎無異也無異即庸<lb/>
也性也如父子夫婦朋友兄弟友恭慈信自童穉至老死<lb/>
有異乎無異也無異即庸也性也聖人者順性而行者也<lb/>
賢人者守此性不失者也衆人者則迷此性而牿亡之者<lb/>
<pb n="KR4e0229_WYG_005-73b"/>
也順性而行者不見庸之可依未嘗作而致其情也守性<lb/>
不失者有庸可依反身而誠者也牿之反覆者不著不察<lb/>
庸之體自在也夫子發憤忘食歸本下學上達下學庸之<lb/>
謂也或曰子思發揮中庸中有三達徳九經三重諄諄詳<lb/>
摯一庸惡足概之曰庸斯知斯仁斯勇非庸惡足為達庸<lb/>
斯通諸天下達之國家不庸惡足為九經庸斯為禮為度<lb/>
為文不庸惡足本諸身徴諸庶民故守約而施博者皆庸<lb/>
也曰依乎中庸遯世不見知而不悔今諸君子皆以邃學醇<lb/>
<pb n="KR4e0229_WYG_005-74a"/>
儒棲遲山林者乆不可謂不遯矣悔焉亦未耶曰悔者<lb/>
心有所係吝悔亡者毋意必固我之謂遯之上九曰肥<lb/>
遯无不利無所疑也遯而曰肥又曰無所疑是不以知<lb/>
知不以識識不以見見其指深且逺元某束髪向道而<lb/>
疑情隱隱老而彌篤視無疑之域尚逺敢曰不悔諸君<lb/>
子自信而自知之謹攄愚衷為記并系之銘以諗來學<lb/>
銘曰<lb/>
闗閩之學　粹於龜山　淵源伊洛　吾道以南<lb/>
<pb n="KR4e0229_WYG_005-74b"/>
近接周程　逺宗孔顔　流風既逺　隱怪是奸<lb/>
既反中庸　大道漫漫　末路如斯　孰當大觀<lb/>
繄我顧公　力肩正學　洎諸君子　奕奕先覺<lb/>
東林故區　罔或不慤　顔曰依庸　如水不澩<lb/>
庸之一字　義苞𤣥邈　精金在鑛　良玉在璞<lb/>
灑掃應對　即聖即神　知者曰知　仁者曰仁<lb/>
日用不知　是曰凡民　慥慥皜皜　厥惟聖人<lb/>
聖徂神伏　澆樸散淳　寥寥千古　誰識其真<lb/>
<pb n="KR4e0229_WYG_005-75a"/>
憶我夫子　發憤真修　下學上達　不怨不尢<lb/>
疏食飲水　曲肱忘憂　浮雲富貴　性外何求<lb/>
心通萬古　教垂千秋　一心一徳　卒嵗優游<lb/>
繼孔學者　顔氏心齋　簞瓢陋巷　其樂無涯<lb/>
所立卓爾　如果初荄　欲從末由　撒手𤣥崖<lb/>
匪言可億　匪識可猜　徳由天運　絶鮮安排<lb/>
亦有曾氏　號曰得宗　真積力乆　黙識心通<lb/>
一唯之下　水盡山窮　豐蔀盡徹　旭日融融<lb/>
<pb n="KR4e0229_WYG_005-75b"/>
遞相傳授　忠恕為功　忠恕匪它　吾性本庸<lb/>
彼耽奇者　絶根務華　瞻彼名園　千葉萬葩<lb/>
朝榮夕悴　觀者徒嗟　惟此常徳　宜身宜家<lb/>
窮居不損　大行不加　誰其直領　以障狂邪<lb/>
標兹正宗　與衆共持　熈熈穆穆　坦坦怡怡<lb/>
遊魚呴沫　棲鳥噪枝　何思何慮　不識不知<lb/>
我無君誑　君無我疑　勿謂無奇　萬古如兹<lb/>
登斯堂者　顧名思義　人生泡影　浮萍斯寄<lb/>
<pb n="KR4e0229_WYG_005-76a"/>
匪鏃且礪　胡成偉器　從兹䜿立　慎彼立志<lb/>
始信先覺　呼醒羣寐　勿參以三　勿二以二<lb/>
吾道平平　真如嘉穀　精光灼爍　明珠在櫃<lb/>
放之六合　歛之一掬　敢告同儕　自求多福<lb/>
一陽初動　天心乃復　景喆無謇　億萬交朂<lb/>
　　　覺軒記<lb/>
余既拜是官都憲月林丘公時向公卿間呼余為明鏡<lb/>
云詰其義曰照一照磨一磨公卿聞之大噱余因自省<lb/>
<pb n="KR4e0229_WYG_005-76b"/>
曰照者即吾心之覺悟也磨者吾心之克治也仕而有<lb/>
學之義焉私自悔曰吾年且三十餘吾學且十餘年矣<lb/>
覺也果通晝夜乎克治也果終食不違乎思及此未嘗<lb/>
不汗流接踵又因自慶曰吾處遐荒六載功可并而依<lb/>
門分念時有隙而飢寒動心且譚笑之間媒孽者衆一<lb/>
日之内訛言踵至雖時常杜門而死生禍福藏於袵席<lb/>
其負良時者多矣兹行也天其閔吾學之未就而俾之<lb/>
有成乎遂因以告於公卿曰諸先生無哂丘先生良有<lb/>
<pb n="KR4e0229_WYG_005-77a"/>
見吾請以覺易鏡之名乎比部有司吾將以覺軒易之<lb/>
諸大夫不復哂雖然余居此官六月餘矣登堂暇毎澄<lb/>
神反觀不能無繹覺之㫖焉夫人有迷覺有似覺有大<lb/>
覺斯道晰之雖入𤣥㝠邇之不越眉睫迺好奇者忽庸<lb/>
行無當外身以求之是迷覺也迷覺者當食而忘味也<lb/>
似覺者相揣以意相測以識譚之雖若近似探之實非<lb/>
家寶是鑿壁鄰光非無竇明終隨鄰光而生滅也大覺<lb/>
者如二曜麗天萬象悉涵靜而常照動而常定無動無<lb/>
<pb n="KR4e0229_WYG_005-77b"/>
靜乃凝於一吾願學而未之能也思君恩之隆重念名<lb/>
教之隕墜爰繹其義縣之高軒冀朝夕省覽焉昔長安<lb/>
有鬻古鏡者精彩逼人問其故則閲千百年而始見何<lb/>
者深藏不乆則精光不發夫吾儒之學凝聚不深則覺<lb/>
性不顯吾願與吾軒終身從事可也同寅二三君子過<lb/>
余曰子所職者磨筭簿籍已耳兹名也何居曰朗鑑高<lb/>
縣明燭鬚眉伊尹任天下之重不過以斯道覺斯民夫<lb/>
余患不覺耳余而果覺逹之天下可也於吾職何有嗟<lb/>
<pb n="KR4e0229_WYG_005-78a"/>
乎世之剽竊口耳輒以學為迂談是猶瞽而無相無惑<lb/>
乎倀倀莫知所之也是為記<lb/>
　　　滁州太僕寺丞㕔慎獨軒記<lb/>
冏丞㕔舊有慎獨軒同年友丁右武以侍御直諫左遷<lb/>
是官乙酉夏予以職方郎偕給諫鍾道復侍御田道徵<lb/>
閲兵池河予往訪右武時右武獨宿軒中覩額名拱手<lb/>
為右武賀曰夫人之宰割萬有者非才不達彌綸六合<lb/>
者非氣不充然所以有才而不為才所使有氣而不為<lb/>
<pb n="KR4e0229_WYG_005-78b"/>
氣所移者則學其本也以君之才氣投之艱鉅何施不<lb/>
究從事斯義焉是玉以琢而益潤金以鍊而愈堅予將<lb/>
覩君日異而嵗不同矣君韙吾言而莫逆也詰予慎獨<lb/>
之㫖余曰夫獨亦戛戛難言哉有志問學孰不曰慎獨<lb/>
慎獨窺其精神祖學究之常談而真知獨者未之見也<lb/>
夫峩冠博帶必信必果致飭衣冠言動之間者可曰慎<lb/>
獨乎知道者觀之千葉繁花朝榮夕瘁是所謂本之則<lb/>
無如之何也夫反觀内照黙坐澄心揣摩意識思慮之<lb/>
<pb n="KR4e0229_WYG_005-79a"/>
間者可曰慎獨乎知道者觀之萬轉流波遞興遞仆是<lb/>
所謂憧憧往來朋從爾思也真知獨者天地萬物而非<lb/>
顯見也不覩不聞而非隱微也語獨而慎在其中語慎<lb/>
而獨在其中鄒軻氏曰必有事焉而勿正心勿忘勿助<lb/>
長斯慎獨之㫖也君以為然否右武曰余未敢遽以子<lb/>
之言為當然是軒故無記請書之與四方願學者就正<lb/>
焉子忘其固陋欣然書之必有豁然而啓予者<lb/>
　　　操存軒記<lb/>
<pb n="KR4e0229_WYG_005-79b"/>
職方司管操㕔故無額余扁之曰操存其命名之義同<lb/>
年袁子夀氏識之矣雖然其義固難言焉操則存舍則<lb/>
亡出入無時莫知其鄉惟心之謂與此孔子之言而孟<lb/>
軻氏引之以為養心者證也然所謂操存者非有一物<lb/>
規規然固而執之為己有也在識其所以存者為何物<lb/>
耳維天之命於穆不已不已者天之操存也而天固沖<lb/>
漠無朕爾於乎不顯文王之徳之純純者文王之操存<lb/>
也而文王固不顯惟徳爾善灋天者莫如文王詩詠之<lb/>
<pb n="KR4e0229_WYG_005-80a"/>
曰不顯亦臨無斁亦保善灋文王者莫如孔子觀其言<lb/>
曰吾道一以貫之又曰黙而識之何有於我孔門之學<lb/>
傳得其宗者惟顔子得一善拳拳服膺正卓爾之地非<lb/>
所謂捧而著之心胸之間者也迺世之膠膠擾擾既茫於<lb/>
不知所底止即有志之士徇生執有正程伯子所謂以<lb/>
已合彼終未有之又安能樂者安在其能操存也嗚呼<lb/>
弊也乆矣然則道果有可操存乎曰神無方而易無體<lb/>
有而未嘗有也道終無可操存乎曰通晝夜之道而知<lb/>
<pb n="KR4e0229_WYG_005-80b"/>
體物而不可遺無而未嘗無也通於有無之間者斯知<lb/>
操存之義矣愚故曰操而存者是得其門而入者也不<lb/>
待操而自無不存者成性存存者也易曰成性存存道<lb/>
義之門厥㫖淵矣嗟乎三軍可奪帥也匹夫不可奪志<lb/>
也學者必有不可奪之志而後能繹操存之㫖<lb/>
　　　重修臨汝書院增祀五賢祠記<lb/>
臨汝書院故創自淳祐戊申常平使者馮公去疾祀子<lb/>
朱子其中已毁於火自庚申至辛巳凡兩修元末明初<lb/>
<pb n="KR4e0229_WYG_005-81a"/>
兵燹之後鞠為茂草嘉靖戊午郡守王公著鼎建南湖<lb/>
之濱而乆且圮桐城劉侯某來令是邦慨然以倡道維<lb/>
風為己任請於郡太守翁公及督學蔡公觀察王公欲<lb/>
一新之咸報曰可侯乃筮日鳩工捐俸餼及贖鍰㡬二<lb/>
百緡役不煩民越月告成樓祀象山草廬康齋三先生葢<lb/>
仍舊三賢祠遺意而敦請故學博李君董教事諸士來<lb/>
游來泳不勝羮墻之思已進於侯曰吾郡諸儒若象山<lb/>
先生學窺其大真與孟夫子相上下不可尚已草廬康<lb/>
<pb n="KR4e0229_WYG_005-81b"/>
齋則聞先生之風而興起者崇祀允宜顧吾郡代不乏<lb/>
賢以諸生睹記則有故儀部郎陳公九川初以諫南巡<lb/>
杖而謫既起復以詿誤戍大節凛凛始終無愧則又有<lb/>
故少司㓂吳公悌為名令為名御史清風泠泠初終一<lb/>
心總其學陳新建高足吳自御史即薦王泰州以倡正<lb/>
學懿範可步二吳仰遡陸子雖精粗淺深不同其為火<lb/>
傳一而已夫司世教者譬之射然射有的祠其圃也陸<lb/>
先生的而巧二吳先生望的而趨陳吳二先生則又望<lb/>
<pb n="KR4e0229_WYG_005-82a"/>
三吳持弓審固者並諸先生一堂令後世步而步趨而<lb/>
趨吾道幸甚劉侯然其言復以聞於刺史及兩使君復<lb/>
韙侯議而祀典告成事侯乃命諸生李某來徵記予惟<lb/>
斯道在天下猶元氣在人身人身有一毫痿痺則不仁<lb/>
不仁不可以為人諸先生吾道之元氣也作之前者慥<lb/>
慥皜皜繼之後者文質彬彬繩繩相繼侯之為臨汝張<lb/>
元氣樹標的者逺矣葢嘗論斯道本諸身必質諸鬼神<lb/>
無疑然無疑最難言自信其心而後能信天下人之心<lb/>
<pb n="KR4e0229_WYG_005-82b"/>
信天下人之心而後能信千萬世之心苟毫髪彷彿疑<lb/>
似未能灼然無疑即已且不自信而矧曰人一世且不<lb/>
可矧曰異世今諸先生上自觀察郡邑守相及縉紳大<lb/>
夫下至里巷無遺議必無疑也可知雖然孟軻氏遡道<lb/>
統五百餘嵗論見知聞知寥寥不數人葢其慎也語云<lb/>
千里得一賢若比肩然臨汝幅員不數百里上下不數<lb/>
百年名儒林立大都諸先生從淡從困衡百折來葢淡<lb/>
為徳基而困則徳之辨者世倘有入聞吾道而悦出以<lb/>
<pb n="KR4e0229_WYG_005-83a"/>
紛華隕志者乎則有諸先生芳規在<lb/>
　　　明學書院五先生祠記<lb/>
明學書院予友曾直卿胡<hi>闕</hi>忠曽徳卿劉文光王君錫所<lb/>
與里人茂正其徳而厚其性者也乆之諸君議曰不有<lb/>
烝嘗則渙不萃不有先覺後胡以觀我里文山先生以<lb/>
隻手丹心沐浴開闢以來宇宙此千萬世師也次則有<lb/>
文忠胡公銓十年嶺表文忠周公必大獨持斗杓沛縣<lb/>
顔公以身殉難此皆人倫標表忠節煜燁宜祀諸君曰<lb/>
<pb n="KR4e0229_WYG_005-83b"/>
然己又有進而言者當李唐時詞章溺人端明羅公起<lb/>
而力承正學匡山一席地實為有宋諸大儒前茅祀宜<lb/>
諸君議合遂擇日置木主其中計幅員不數十里更世<lb/>
三朝五先生如泰山喬嶽有目者望而知其昂霄聳漢<lb/>
信乾坤間自有至人諸瞻拜庭廡者咸咨嗟嘆息且曰<lb/>
不圖今日復覩我先輩精爽洋洋在前也祠成諸君子<lb/>
命孝㢘胡某諸生曾某劉某請記予嘗謂以文山先生<lb/>
雖祠遍海宇然倘在聖門豈仲由所敢鴈行即從祀孔<lb/>
<pb n="KR4e0229_WYG_005-84a"/>
孟亦禮之常迂儒又從而繩之則學必外忠孝而後可<lb/>
矧先生崎嶇波濤風浪萬死一生中於性體未嘗不呈<lb/>
露也難言矣如周益國獨証心宗端明之恪守殘經如<lb/>
胡如顔正氣猶生此其神必上為日月星辰下為川瀆<lb/>
河海豈以一祠為重輕而諸君必以是為重者葢曰夫<lb/>
學豈有他從君臣父子昆弟朋友為基若五先生有一<lb/>
不盡道其間乎懸祖父像於庭者拜而必潸然泣下有<lb/>
不泣下者必非肖子慈孫五先生吾里祖父也貌而感<lb/>
<pb n="KR4e0229_WYG_005-84b"/>
感而敬敬而思夫感所以興也敬所以肅也思所以齊<lb/>
也不感則痿痺不敬則惰慢不齊則無儀其義何則焉<lb/>
此諸君子意也或曰里名賢後先班班五公恐不足以<lb/>
竟仰止之思曰前之哲範已得其宗後之徽猷方新未<lb/>
艾天地之數五位相得有合成變化而行鬼神吾敢以<lb/>
五先生概兹地也或又曰學在明明徳諸先生大者以<lb/>
忠節顯吾聞天徳不可為首於義何居曰明徳如明鏡<lb/>
然萬象聼其自取諸先生亦偶因其所至迫而應之其<lb/>
<pb n="KR4e0229_WYG_005-85a"/>
心非必以忠節顯名於來兹也諸君惟究所謂徳者何<lb/>
物明明徳何以明實有諸己即窮而抱獨以老達而寸<lb/>
心無疚其死生進退時而出之渾然無跡是即所謂無<lb/>
首也諸先生遭時之難以地以時以義不得不爾而後<lb/>
儒復求之深則所謂聖人無死地者斯言真欺人哉為<lb/>
吾道害甚大予因諸君子命敬為述其崖畧雖然諸先<lb/>
生精神洋洋上下左右若或見之予懼駿奔執事者精<lb/>
神不足對越萬一而暇為諸先生措一辭也<lb/>
<pb n="KR4e0229_WYG_005-85b"/>
　　　前雲南左布政詔贈光祿卿波石徐公前給事<lb/>
　　　　中尚寳司卿兼監察御史孺東徐公祠堂記<lb/>
葢信州貴溪有兩徐公其一為滇左轄死事贈光祿卿<lb/>
徐公㧔其一為前給事中尚寶司卿兼監察御史徐公<lb/>
貞明此二公者皆人傑也光祿公少即摳趨新建歸依<lb/>
泰州而學大明仕而學大行官左轄覩土酋鑑之不臣<lb/>
也身先請纓冒鋒鏑死無尸裹革有魂歸塟遐方人士至<lb/>
今悲之少卿公㓜稟水部家學為循良名令官給事以<lb/>
<pb n="KR4e0229_WYG_005-86a"/>
䕶忠諫謫既起憂東南民力漕輓之困西北水利當興<lb/>
胼胝畿内外者數年而未竟飲恨卒視民饑溺盡瘁以<lb/>
終海内人士至今悲之元某常待罪黔竹一日有黔州士<lb/>
述光祿開講時聞鳥鳴問諸生聞否諸生曰聞既鳥聲<lb/>
息又問諸生曰不聞光祿語曰若是是以境聞不聞也<lb/>
元某惕然有省如侍函丈既接少宗伯孫文恭乃公所<lb/>
造士口公教不忘而符卿在都門時元某得接銅梁張<lb/>
太保張自塞上入掌大司馬曰孺東聖賢中品予曰何<lb/>
<pb n="KR4e0229_WYG_005-86b"/>
曰予覩其曉夕櫛風沐雨崎嶇泥濘蓁莽中者手不停<lb/>
指揮口不停畫諾而露處招提古廟飢餓者為常予毎<lb/>
一見之輒心折淚下二公元某得之聞且見如此先是<lb/>
侍御安節吳公還朝請諡光祿公而元某謂符卿意欲<lb/>
為國家開粒食之原其功未成其志可念宜褒恤光祿<lb/>
諡不報符卿公贈得㫖而未行元某常念及信州輒以<lb/>
世無有心人二公淹淹泉石矣天啓我邦丹陽姜公以<lb/>
叅知來署督學政顯㣲彰幽下令郡邑曰吾聞死勤事<lb/>
<pb n="KR4e0229_WYG_005-87a"/>
者祀勞定國者祀兩徐公一為封疆死一為國計死又<lb/>
皆皭然不淄即不死宦績表表寰宇紀在太常奈何以<lb/>
桑梓厪此明禋報典非所以彰忠節樹來範乃捐家囊<lb/>
中金為倡郡守某公邑令某公各捐金佐其成祠成命<lb/>
教官吳某請鄒子為記鄒子曰公斯舉也葢備救世之<lb/>
善物焉當光祿公誓欲滅賊時有守土臣利賊賂洩軍<lb/>
機於鑑有備而光祿公遂圽符卿公聞傳御史下獄徒<lb/>
步䕶御史已偵者至問主名諸人鳥獸散獨徐公曰聖<lb/>
<pb n="KR4e0229_WYG_005-87b"/>
朝無殺言臣禮上如問請以徐貞明對人臣職在封疆<lb/>
則死封疆志在經綸則死經綸二公誠得死所矣回首<lb/>
受賂鳥獸散安在哉且光祿公丕闡師傳符卿克承家<lb/>
學是可以作孝可以勸忠可以愧貪鄙地下過二公祠<lb/>
者可以興矣或曰光祿當沉㡬深謀不當輕身挑敵符<lb/>
卿議論鑿鑿施行未竟不知使六詔雄藩至今奸宄潛<lb/>
消光祿一死之力今畿輔粒食如東南恨無有人繼徐<lb/>
公志者誰之賜哉故翩翩鴻鵠暗於燕雀蹇蹇王臣短<lb/>
<pb n="KR4e0229_WYG_005-88a"/>
於宵人從古然矣非我叅知其誰開萬古之眸而揭吾<lb/>
道之軌宗歟叅知功在斯文者不可世計矣為迎送神<lb/>
二章俾歌以祀<lb/>
　　　徐公迎神曲<lb/>
月有光兮鳯有翔坎坎擊鼓辰之良威武不屈楚臣鄉<lb/>
時不我與心孔傷下與濁世掃欃槍為國深憂計且長<lb/>
奠桂醑兮㪺椒漿歌以迎神神税駕雲為車兮風為馬<lb/>
靈剡剡兮其雙下<lb/>
<pb n="KR4e0229_WYG_005-88b"/>
　　　徐公送神曲<lb/>
鳬在亹兮鸞嘒嘒公尸來兮燕無既載徳音兮何秩秩<lb/>
風鏘鏘兮鳴鞛鞞赤心鼎鼎貫天心用告䖍兮禴唯祭<lb/>
金奏瑯瑯禮已備歌以送神神貺崇永流洪慶出無蹤<lb/>
唯所駕兮駛雲龍<lb/>
　　　兵部左侍郎誥贈南京工部尚書許敬菴先生<lb/>
　　　　祠堂記<lb/>
自東魯振鐸濟濟雲從至戰國而始有子輿氏提仁義<lb/>
<pb n="KR4e0229_WYG_005-89a"/>
以懸衡宇内説者推尊孟子功不在禹下嶧山絶響而漢<lb/>
而唐雖有董韓二子言大近理而若滅若明未能使吾<lb/>
夫子之道如日中天天開皇宋周程張朱陸楊夫子輩<lb/>
出闡繹聖真當是時其説各不相下周之太極程伯子<lb/>
識仁陸子先立其大楊子發明陸子其與伊川朱張之<lb/>
緒稍稍分馳然由朱張而步趨者各嚴闗鍵飾藩籬人<lb/>
無得而間之我明功令獨揭朱子示的葢其意若曰寧<lb/>
使學者有所持循不失之過無使學者馳騁髙逺流弊<lb/>
<pb n="KR4e0229_WYG_005-89b"/>
無窮顧朱子格物一語以隨事格物為解未免棄内殉<lb/>
外之弊河東餘干確守前説至陳新㑹氏坐証陽春悟<lb/>
自然之宗天下士嚮之若赴又最後有王餘姚氏起困<lb/>
衡龍場悟良知之竅大㫖宗陸子而雄鋒朗暢足以發<lb/>
舒其藴始與朱子大相徑庭維時諸元老宿儒始聞其<lb/>
説而駭各著書爭之力最後有二三元夫力宗其説然<lb/>
其功行又足取信天下而諸所夙聞習見稍稍見詘然<lb/>
使皆如二三元夫功行足取信天下何説之與有顧其<lb/>
<pb n="KR4e0229_WYG_005-90a"/>
流至濶畧躬行於是人羣而譁曰新學故如是而湖州<lb/>
許敬菴先生生餘姚後數十年始而從唐一菴先生學<lb/>
一菴躬行士也既而偕諸四方宗宿學先生於諸學且<lb/>
信且疑終而與王學又若分而馳先生自得不可得而<lb/>
窺然予嘗有云學無可見見之於行先生禔躬自少壯<lb/>
至白首確守先程郎銓部晉京兆少司馬浸浸顯矣而<lb/>
所至以方正齟齬歸方其齟齬也天下人忌之既而復<lb/>
用也天下人信之今先生没也鄉之人羣思而祀之可<lb/>
<pb n="KR4e0229_WYG_005-90b"/>
見先生之真而人心之同矣或有疑先生學少滯方隅<lb/>
不知易之道有員而神者有方而知者先生其方而知<lb/>
歟不必言論一一與餘姚合然餘姚學不可無先生謂<lb/>
先生有功餘姚從此上追闗閩以遡鄒魯也故宜先生<lb/>
諸門人思先生功徳剏祠祀先生以鄒子故嘗薦先生<lb/>
於朝又叨同志屬鄒子為記鄒子謹述其崖畧如此然<lb/>
先生生平懿美善政悉未詳姑載其有闗道術者如此<lb/>
落成嵗月别有紀敬系之銘以諗來學銘曰<lb/>
<pb n="KR4e0229_WYG_005-91a"/>
星聚奎朗　天祚皇明　代有耆儒　應時挺生<lb/>
猗歟許公　嶽瀆鍾靈　噦噦九苞　來儀於廷<lb/>
筮仕水部　惟慎惟清　蔚有令聞　言司銓衡<lb/>
歸依子舍　朝夕二人　權臣撼之　尼公於行<lb/>
憲公五嶺　克詰戎兵　公曰往哉　豈憚遐征<lb/>
鹺司冏寺　跡寄如萍　量移午曹　旋領專城<lb/>
刺史督學　名實益宏　特簡京兆　人慶泰亨<lb/>
而急友誼　遂謝簮纓　再起再陟　持斧八閩<lb/>
<pb n="KR4e0229_WYG_005-91b"/>
吏憚民安　海徼敉寧　入領廷尉　議讞惟平<lb/>
南北樞垣　藉公匪輕　資深望重　為世名卿<lb/>
修謹端嚴　日朗月澄　而公高蹈　屢疏辭榮<lb/>
優游林下　葆粹含貞　門盈綦履　麟振鳯鳴<lb/>
卓彼新建　良知度人　如彼舍筏　以度迷津<lb/>
公懲其溺　潛心於㝠　吾斯未信　匪曰吾爭<lb/>
言必規矩　行必準繩　上知可知　後學可承<lb/>
孜孜矻矻　寧獲我心　操存匪懈　不緇不磷<lb/>
<pb n="KR4e0229_WYG_005-92a"/>
世有操戈　寧固吾閎　吾閎既固　誰其敢攖<lb/>
儒門家督　王氏忠臣　功在斯文　希蹤闗閩<lb/>
朝之蓍蔡　世之典刑　名重東山　佇膺弓旌<lb/>
云胡弗造　一夕而傾　士民無祿　王國失禎<lb/>
濟濟諸子　用想徳音　剏祠肖貌　苕霅之濱<lb/>
言采蘋藻　朝夕薦誠　公形雖往　公澤惟新<lb/>
圖書永閟　庭草時春　流風懿則　千載不冺<lb/>
琢辭銘石　以昭道真　高山仰止　來者服膺<lb/>
<pb n="KR4e0229_WYG_005-92b"/>
　　　南溪蕭氏總祠記<lb/>
繇泰和三十里至武山山畔田疇膴膴雲樹蓊鬱居址<lb/>
繡錯十餘里是為南溪蕭氏其宗代有元夫如少師公<lb/>
輔弼熈朝給諫侍御郎署郡邑諸公表著者數十人即<lb/>
布衣博帶士以孝友著稱者亦纍纍讀五荆駢義二傳<lb/>
可鏡已語云根茂實繁夫蕭之林林總總以紱緌詩書<lb/>
為郡邑甲族者豈偶然哉蕭故各有祠然各祀髙曽祖<lb/>
三代者而始祖大承事公則未有祠昔少師及諸君子<lb/>
<pb n="KR4e0229_WYG_005-93a"/>
欲祀始祖議弗克就予友希高蕭大夫官白下時語予<lb/>
曰予歸乎予將有事始祖祠而何以官為是時公以雄<lb/>
才偉畧當路交章推轂持鉞塞外予特謂公寓言耳不<lb/>
謂公明年果拂衣歸又明年春公扁舟告予曰予徼天<lb/>
之幸一舉念族從者如雲祠成有日矣子為我記予未<lb/>
之應也秋予訪公登公祠㑹闇夫氏以易魁省闈諸族<lb/>
衆咸集耆碩青衿雍雍循循觴予本始堂上予閲之後<lb/>
為寢室明有尊也左右有别序昭穆也中即本始堂堂<lb/>
<pb n="KR4e0229_WYG_005-93b"/>
五楹又東西為長廊又前為門顔曰南溪蕭氏總祠規<lb/>
模宏壯言言翼翼後枕錫嶺面挹鶴崗武姥玉華樓岡<lb/>
嚴岩左右回環晨夕雲物爭奇獻彩葢天欲熾昌其祚<lb/>
故兹地若為之效靈也者亦奇矣予觴罷進諸長老言<lb/>
曰諸公知本始之義乎夫蕭之子孫蕃衍碩大大承事<lb/>
公固其本始矣夫相沿世數不知其㡬諸公忽聚族有<lb/>
本始之思斯舉也則孰為之本始乎予聞先正云有本<lb/>
也者有未始有本也者能知未始有本斯可以語本有<lb/>
<pb n="KR4e0229_WYG_005-94a"/>
始也者有未始有始也者能知未始有始斯可以言始<lb/>
葢所謂未有本始也者何思何慮天然自有非作意而<lb/>
為之也凡作而為之者乆必衰意而為之者渙必散即<lb/>
以倡一人且不可況聚族乎希高氏以不容己真心為<lb/>
族之人倡族之人亦以不容己真心為希高氏應自承<lb/>
事公迄今日直一息耳諸長老曰然復進諸青衿言曰<lb/>
人力强壯氣息周流血脈暢洽及稍有間隔而壅閼隨<lb/>
之人之睦族也亦然夫爾宗之所以通其氣息暢其血<lb/>
<pb n="KR4e0229_WYG_005-94b"/>
脈則大夫之以也大夫出而流芳譽中外歸而廣孝思<lb/>
祖考仁哉大夫無負於學矣繼大夫有作者則諸君之<lb/>
責也夫登斯堂也須倡所謂宗人者事亡如生孝思之<lb/>
意儼然如在諸君倘不心大夫之心思吾身所自始者<lb/>
共以培其根而達其枝脱有壅閼之患即三家市且不<lb/>
能理矧曰天下與國又惡所稱諸人士諸君勉矣仁天<lb/>
下與國自家始諸長老躍而言曰子大夫之言有當也<lb/>
請書之將勒之碑隂予遂退而述其語以畢大夫命其<lb/>
<pb n="KR4e0229_WYG_005-95a"/>
捐貲助修及落成嵗月别有紀<lb/>
　　　經徳堂記<lb/>
崑陽蕭公為諸生時方假寐夢一翁白衣長髯盤空而<lb/>
下告以貴徵且告以居處四野曠朗松竹鬱葱心竊喜<lb/>
而覺亡何以壁經中省元及踰數年令粤以軍功顯蒙<lb/>
上賞將賜金購隙地闢蕪芟榛符夢中所見公益神其<lb/>
事乃為屋數楹後為寶綸樓前曰經徳堂負震抱兊澄<lb/>
江淇塘武姥雙華縈洄聳峙居之左右者目不停披也<lb/>
<pb n="KR4e0229_WYG_005-95b"/>
堂成而問記同舍郎鄒子鄒子進公而語曰公家先世不<lb/>
治居室欲後人師其儉者而公以是名堂其有説乎公<lb/>
曰予家世書余獨有味於經徳秉哲之㫖葢自余潦倒<lb/>
一經攻苦食淡藝不售於有司貧見詘於徧謫而不敢以<lb/>
貧賤隕吾志焉已仰祿為令席未温旋奉檄監軍崎嶇<lb/>
山嵐瘴霧搶攘干戈旌矛而不敢以夷狄患難二吾心<lb/>
焉予治斯堂葢上不敢隱君之賜下欲使後人世守秉<lb/>
哲不變之義余乃揖公語曰公所謂不變者亦知水與<lb/>
<pb n="KR4e0229_WYG_005-96a"/>
金乎水之赴海排龍門觸三峽汨汨滔滔澒洞無涯所<lb/>
經者㡬千百折卒不變者水之性本下也金之在鎔或<lb/>
方或圓或為尊罍或為盤盂卒不易者金之性原剛也<lb/>
夫徳豈異是哉可貧可賤可患難可富貴卒不變者徳<lb/>
之性本一也故曰君子無入不自得徳者得也非外爍<lb/>
我也雖然是徳也散之為萬統之惟一書曰徳惟一動<lb/>
罔不吉知一則所謂曰知曰仁曰聖曰義曰中曰和者<lb/>
皆一之所流也而世之論徳者吾惑焉鞬内者窒外鞬<lb/>
<pb n="KR4e0229_WYG_005-96b"/>
外者窒内於吾夫子所謂合内外之㫖若兩持然甚至<lb/>
援大易直内方外之說以增其解不知先儒云以敬直<lb/>
内内斯不直以義方外外斯不方坤之六二曰直方大<lb/>
不習无不利夫由習而利者其得淺不習无不利者其<lb/>
得深淺者由人深者以天非知徳者孰信之余與公同<lb/>
舍公常語及生平所經至欲涕泣而世方倚辦甚急其<lb/>
艱鉅之寄未涯也兹惓惓斯義吾知不至六二不習无<lb/>
不利之域不已矣余閲士縉之家父初為兒也口不飽<lb/>
<pb n="KR4e0229_WYG_005-97a"/>
糠籺身不蔽裋褐居跔蓬藋及其顯也而其子口厭粱<lb/>
肉衣厭紈綺至以雕梁為虚舍彼豈其無所經者乎善<lb/>
乎書曰厥子乃弗肯堂矧肯構而韓昌黎氏訓子曰殷<lb/>
勤數十年始有此屋廬夫韓氏山斗大儒豈以一居為<lb/>
念者哉厥意微矣登斯堂者尚念公締造艱辛而咸有<lb/>
一徳斯於堂構之義不虚也夫<lb/>
　　　思親軒記<lb/>
西昌蕭闇夫氏顔其燕處曰思親軒過予曰道光不幸<lb/>
<pb n="KR4e0229_WYG_005-97b"/>
十二齡而失先石栢府君又五年而失先慈妣劉孺人<lb/>
葢子先君幼授一經垂成而病遂督家政然以孝友著<lb/>
聞鄉里事惟府君言取衷舊令山隂祝公遴鄉有行誼者<lb/>
四人為里正優以殊禮府君與焉先府君雖棄儒而喜<lb/>
儒凡族子課文藝必親為贊襄喜見顔色至子夜不休<lb/>
人曰得無疲乎曰此吾家箕裘不疲也族儒人人樂附<lb/>
君曰是夫也不於其身於其後矣臨終目道光曰孺子<lb/>
可教惜不視其成已目先妣曰得兒服儒衣拜墓即死<lb/>
<pb n="KR4e0229_WYG_005-98a"/>
若生遂卒母葢吾邑世家先府君卒督道光學益急乃<lb/>
不幸又卒臨終惟瞋目曰願子為好人吾與爾父瞑矣<lb/>
道光是時聞父母言泣而失聲然未知言之痛也獨抱<lb/>
遺經伶伶俜俜每對斯軒如吾父母存焉嗟乎日月悠<lb/>
悠我思難泯願先生一言記之予進闇夫氏曰君名籍<lb/>
賢書尊先君亦爽然㝠漠子無得過憂闇夫作而言曰<lb/>
夫一賢書足以報先府君進而道光心愈戚耳鄒子聞<lb/>
而喜曰善哉子之言也士方窮阨時則憂憂則思思則<lb/>
<pb n="KR4e0229_WYG_005-98b"/>
逺恒情大抵然也履富貴而不忘親者我思古得二人<lb/>
焉子路重茵列鼎不忘負米之情梁公式瞻白雲遙增<lb/>
親舍之悲此二君子者今古以為純孝然二君子學有<lb/>
本原勲揭海宇非厪厪以思親顯也子路得聞聖教為<lb/>
百世師梁公反周為唐回天浴日功烈爛然倘二公者<lb/>
業學無足表見即思親庸何益乎夫子曰以思無益不<lb/>
如學也子不忘親乎則願愈力此學進之而事君又進<lb/>
之而使民不忘親即不忘君不敢薄其民使百世之下<lb/>
<pb n="KR4e0229_WYG_005-99a"/>
知石栢君有子為名儒而融忠孝為一致是軒與由之<lb/>
堂狄公之雲何先後殊耶子幸圖之闇夫起而謝曰道<lb/>
光不敏敢不請事先生書之用永孝思<lb/>
　　　彭澤艤舟記<lb/>
予癸巳五月端陽前一日至彭澤母太安人舟泊大江<lb/>
相去十餘里予舟泊邑城取夫㑹郡丞署篆他之邑簿<lb/>
尉相次謁予心懼母舟埜泊欲亟得夫辭簿尉不見渠<lb/>
不無少望去其夫見而星散走入山自夘至午予計無<lb/>
<pb n="KR4e0229_WYG_005-99b"/>
復之乃持尺牘呼尉至而厲詞詰之須臾夫集舟行予<lb/>
家童喜謂不厲詞則不懼不懼則夫不集而舟不行予<lb/>
退而深自慚悔呼尉至以好語慰勞之遺祥刑要覽一冊<lb/>
然子悔不能已先正云惟桑與梓必恭敬止彭澤吾桑<lb/>
梓地奈何以尉而遂忘恭敬心乎予學素以理性為主<lb/>
兹詞暴氣麤恐不可令知者見也且不過謂尉可欺耳<lb/>
萬一尉有如陶彭澤其人者束帶以去予遂為世戮人<lb/>
怒可輕視哉或曰聖賢處此何居曰聖賢寧從容以竢<lb/>
<pb n="KR4e0229_WYG_005-100a"/>
不忍以一事而戾中和記之以昭吾過不然與家童有<lb/>
喜心者何後先焉<lb/>
　　　池州競渡記<lb/>
予癸巳四月廿日至池州使入城取夫有競龍舟者母<lb/>
太安人窺而喜予取鵞酒勞之去復再至母心嗛前勞<lb/>
未足予再取銀勞之舟人浸浸大喜去官舫里許亡何<lb/>
報舟覆予眎之人頭與波上下有抱鼓與波浮者有扳<lb/>
舟者各漁舟爭救得廿餘人覆者凡九人須臾起不可<lb/>
<pb n="KR4e0229_WYG_005-100b"/>
生矣予退而思之是予之過也夫見利而趨獲利而滿<lb/>
此庸人常情予以利勞之安知不動其盛滿心乎夫履<lb/>
盛滿而知懼者惟有道者能之彼既不能則惟有殞身<lb/>
而已池州守何君舊同寅出拜畱酌予愁聞江上哭泣<lb/>
聲别去囑何君曰宜厲禁之何君曰前舟覆而後舟躍<lb/>
然往彼豈以是為死所乎明日之安慶龍舟蔽江競江<lb/>
心三十里而返數近予舟觀而不旌葢予恐待之有情<lb/>
而懼天地以無情應之也人待之無情安知天地不以<lb/>
<pb n="KR4e0229_WYG_005-101a"/>
有情應之乎雖然厲禁之為民父母宜爾或曰故以是逐<lb/>
疫不則民艱孔棘嗟乎此俗相仍耳予之郡邑叢山複<lb/>
嶺多矣遂不逐疫耶此邪説宜絶之為是<lb/>
　　　明贈承徳郎南京刑部員外郎顯考雙崖公壙<lb/>
　　　　記<lb/>
先府君自前岫遷𦵏白沙在萬厯丁亥巳酉月時元標<lb/>
方以吏部郎請告家居庚寅夏奉詔起原官元標以十<lb/>
月赴任調文選司忽奉㫖調南該部以職方請不允再<lb/>
<pb n="KR4e0229_WYG_005-101b"/>
以儀制請又不允奉㫖著于刑部用給事餘姚楊公文煥<lb/>
御史順天何公選爭之落職太保石公星言元標不當調<lb/>
南得嚴㫖公卿愕不知所從元標懍懍天威依棲南刑者<lb/>
二年己推大理丞尚寶卿光祿少卿應天府丞陜西督學<lb/>
俱用陪者給事寧國顔公文選言某當重用謫外任遂以癸<lb/>
巳報滿歸是時例得恩典贈府君元標知陰忌我者正銳<lb/>
恐從中梗進退維谷遂以病請奉㫖准沿途調理再以<lb/>
乞休請部覆不允未得㫖元標遂堅卧家山矣戊戌季<lb/>
<pb n="KR4e0229_WYG_005-102a"/>
春妻江氏安人卒越九日母太安人羅氏長逝元標昏<lb/>
迷中蒙恩陞南京刑部郎中旋推大僕少卿奉㫖另擬<lb/>
元標遂以考滿逢陞例請得贈府君承徳郎南京刑部<lb/>
員外郎旦夕營營惟宅兆未卜廣延諸善堪輿者僉謂<lb/>
原塟太昂而露兄弟協謀遂於己亥仲春壬申日丑時<lb/>
再改塟視原穴窩而藏乾亥山巽已向仍之嗟乎先府<lb/>
君棄元標兄弟春秋忽忽廿七年以府君沉修名儒有<lb/>
子從大夫後府君不得沾一祿養元標腐心雪涕常思<lb/>
<pb n="KR4e0229_WYG_005-102b"/>
得一當報國竟府君志以賦性伉俍不諧仕途三仕三<lb/>
黜府君自幼以忠朂元標謂何不孝不忠如元標擢髮<lb/>
難數雖然腐儒寸心决不以升沉易態兢兢恐負府君<lb/>
庭訓或可贖不孝之愆萬一且今日得再安府君地下<lb/>
者孰非國恩與明君之賜也感今追昔系進退之悰如此<lb/>
　　　明勅贈顯妣羅氏太安人壙記<lb/>
先母羅太安人以萬厯戊戌三月十七日終正寢元標<lb/>
昕夕皇皇惟大事是圖偶漕坪張氏出山圖求售予按<lb/>
<pb n="KR4e0229_WYG_005-103a"/>
圖蜿蜒環滙遂捐俸易之諸形家咸以為善元標兄弟<lb/>
以己亥六月中旬丙申日奉母𦵏焉山前即張氏左草<lb/>
溪項右朋方朱人烟鱗集雞犬聲相聞其鄉多龎眉古<lb/>
衣冠醇如也元標念邑城去兹地百里而遙乃更徙居<lb/>
廿五都水田可半日至自歲時拜掃外猶得數瞻視焉<lb/>
嗚呼吾母精詩書通大義元標逺擯九裔人情洶洶吾<lb/>
母氣不可奪類偉丈夫及蒙詔賜環數年憂悲挫辱毫<lb/>
無芥蔕此雖素學問知義理者或未之能又性慈見元<lb/>
<pb n="KR4e0229_WYG_005-103b"/>
標出語傷人輒教戒婉諭之生平不忍傷一人害一物<lb/>
有飢寒而來訴者周之則喜違則怒母氏聖善無媿古<lb/>
大家獨元標兄弟學行不力不能俾母有聞耳母亡三<lb/>
月元標陞郎中得請勅贈為安人制曰葢以菽俎而致<lb/>
親一日孰與國恩而致親千祀乎故遡源於荻畫必徼<lb/>
寵於芝函爾羅氏乃原任南京刑部廣東清吏司署員<lb/>
外郎事主事鄒元標之母心通圖史動守箴規育爾嗣<lb/>
人慈而能誨爾子以直言蒙難爾無戚而怡爾子以司<lb/>
<pb n="KR4e0229_WYG_005-104a"/>
諫起官爾無喜而懼惟曰其保終譽其迪吉康今兹姱<lb/>
節修名其誰非令母之教也是用贈爾為安人片言華<lb/>
衮雖𤣥扄其猶賁承之葢殊恩也夫以二十餘年所得<lb/>
奉吾母者徒以愚闇所至齟齬捧讀王言潸然淚下吾<lb/>
母英爽無間幽明不孝餘恨或可釋萬一云爾謹抆淚<lb/>
書壙内尚俟名世大賢以彰母徳地在三十五都名飛<lb/>
鳯形壬山丙向兼亥巳<lb/>
　　　勅贈安人賢妻江氏壙記<lb/>
<pb n="KR4e0229_WYG_005-104b"/>
此吾妻江安人壙也吾妻棄予在戊戌春己亥正月蒙<lb/>
勅贈安人葢殊恩云李獻吉誌妻左氏及結腸篇讀者<lb/>
擊節左氏相獻吉以户部下獄及潯陽對簿時事獻吉<lb/>
下獄未㡬即䝉孝宗敬皇帝釋放督學憲臣與御史相<lb/>
阨縱不直不過罷官耳而獻吉思其妻至欲結腸又楊<lb/>
用修太史夫人寄永昌詩海内聞而酸辛夫相門冡婦<lb/>
思夫戌非從夫於征者此二婦眎吾妻隻身偕予茹荼<lb/>
蟲蛇草露中生死難易何如也李楊二公以雄詞高一<lb/>
<pb n="KR4e0229_WYG_005-105a"/>
代故兩賢妻懿芳流播宏逺予藻思不逮二公又秘不<lb/>
以語人負予妻矣北門大夫入而徧謫呼天自矢予妻<lb/>
事予如死生如貧賤如患難憂戚二十年雝穆如一毫<lb/>
無後言予得以一意徑行無纖毫墨懐抱又往覩南都<lb/>
新鐫烈女傳誣以吾妻為周予曰此誣妻聞而曉予曰<lb/>
即不誣何益予聞其言較之古截髪短衣與夫並耕藏<lb/>
名者何先後殊聖人而作即以吾妻繼國風亦無沗矣<lb/>
嗟吾妻温惠淑慎樛木之仁宜有後永年乃産一男夭<lb/>
<pb n="KR4e0229_WYG_005-105b"/>
年僅四旬世之悍者妬者躁戾者髪白垂垂兒孫濟濟<lb/>
豈天所與者在彼不在此故有所靳耶是皆不可曉予<lb/>
每思之輒不欲生同年羅給諫一日曉余曰吾輩出世<lb/>
豈一人一事便了此生予韙其言輒不敢念及今吾妻<lb/>
塟聊為書壙中之石如此其詳具載行狀誌銘中墓在<lb/>
五十六都小陂飛鳯形子山午向虚左穴為予藏骨所<lb/>
安人諱坤芷生嘉靖己未六月廿六殁萬厯戊戌三月<lb/>
初九𦵏萬厯己亥十二月十八塟之日宣揚制詞肅將<lb/>
<pb n="KR4e0229_WYG_005-106a"/>
皇命則毘陵周侯名士龍起家戊戌進士同至者署教<lb/>
諭事舉人楊君開泰撫州人貢士訓導施君寄廬州人<lb/>
縣丞唐君一恭義寧人主簿邵君璟鄞縣人典史卓君<lb/>
宗海莆田人<lb/>
　　　三節坊記<lb/>
聖人作易曰順性命之理則無之不順可矣迺又曰易<lb/>
逆數何耶由㢲自坎艮而至於坤坎陷也進之而戰則<lb/>
乾矣陰陽數窮萬形凋落造物㡬於滅息又進之而坤<lb/>
<pb n="KR4e0229_WYG_005-106b"/>
坤以長養為義天地生生之意始絪緼于不窮葢造化之<lb/>
數以逆而極以極而養以養而盛不逆則其含也不𢎞<lb/>
而其發也不光且大故逆者順之徵也夫造化且不能<lb/>
違況於人乎予于陽羨三節母有徵焉三母者其一為<lb/>
御史吳公達可母屠氏禮部主事吳君正志之祖母也<lb/>
其一為封御史湯公鍾夀母王氏御史湯君兆京之祖<lb/>
母也其一為封知縣陳公一經母邵氏今禮部主事陳<lb/>
君于庭之祖母也皎皎氷霜天日為昭勁節同遺慶舄<lb/>
<pb n="KR4e0229_WYG_005-107a"/>
奕冠緌蟬聫啓後同帝命斯皇璀璨王綸詔旌同陽羨<lb/>
彈丸地耳一時幽節朋植餘芳紛映凋草木之色而閟川<lb/>
瀆之祥如木難拱璧駢産崑崙之墟亦奇矣粤稽諸古<lb/>
有形捐而後蔑有聞者求與母匹休者未之前聞考之<lb/>
載籍惟列聖繫節義可繹思焉節前三爻曰不出户庭<lb/>
不出門庭曰不節之嗟悔吝種種三母當日一死酬夫<lb/>
者以之後二爻曰安節吉而承上道曰丼節吉而往有<lb/>
尚聚順咸宜聖人無一凶詞侍御儀制今濟濟致身王<lb/>
<pb n="KR4e0229_WYG_005-107b"/>
家者以之葢三母在險中如一葦洪濤罔知攸濟聖人<lb/>
不得不憂其危厲諸君子在險外如霽日融藹百卉皆<lb/>
春聖人不得不嘉其盛際曰上九亦出乎險矣聖人又<lb/>
曰苦節不可貞嘆其道窮何耶曰此聖人嘉其盛而追<lb/>
憶其苦節者言也易道尚變不窮不變不變不通不通<lb/>
不乆三母或斷髪毁形或持刃明心或頸血濺地窮矣<lb/>
變矣變斯通通斯乆自天佑之吉無不利宜哉三母化<lb/>
逆為順茹荼如飴以母道而兼父道諸君子順不忘逆<lb/>
<pb n="KR4e0229_WYG_005-108a"/>
狥國忘家以臣道而光子道非深於節者不及此觀風<lb/>
憲臣當順境中風厲母行為天下後世芳瞻不獨徵母<lb/>
儀亦可勵臣節矣嗟乎吾人叅天地光日月惟此真心<lb/>
耳是真心者金石不得比堅松栢不得比固不以色奪<lb/>
不以聲移不以世味汩三母有目不知有色有耳不知<lb/>
有聲身若枯株而不知有世味默黙獨全性命之精使<lb/>
為偉丈夫任道履危其深造建䜿不知何似吾儕覩斯<lb/>
坊巍峩當翼而趨俛而思曰日享百順得無有叢孽深<lb/>
<pb n="KR4e0229_WYG_005-108b"/>
慝者隱伏其間而困窮拂逆中吾性與命安在有逆而<lb/>
能順順而養且盛出坎而入於坤則斯坊助流風化良<lb/>
不淺鮮若三母弁髦生趣安有千載一楔有無何足重輕元<lb/>
標寧以世間語為母頌承諸君子逺命為記聊為發其<lb/>
大致其以覺世之具有真心者諸公名姓及落成日月<lb/>
另列碑隂<lb/>
　　　問津書院記<lb/>
夫聖人之道無微弗暨雖俎豆遍天下一逰憩處猶切<lb/>
<pb n="KR4e0229_WYG_005-109a"/>
羮墻之見人心不死夫子萬古如生也即一問津處可<lb/>
見已兹地自元宋來代有祠乆而圮明雖有祠而湫隘<lb/>
不稱頃侍御彭公昆仲及諸生蕭繼忠等入而舉祀事<lb/>
四顧愀然曰此非可以妥吾夫子之靈謀新之詘於力以<lb/>
告郡太守王公太守曰此司土者責遂捐俸為倡司李<lb/>
許公及郡邑佐之侍御黄公吉士適在里捐重金佐之<lb/>
成後為殿祀先聖中為堂前為門左為祠祀諸有功兹<lb/>
土而右祀諸有道鄉先生至止者顔曰問津書院嵗時<lb/>
<pb n="KR4e0229_WYG_005-109b"/>
祀罷羣諸縉紳及弟子切磋於斯甚盛舉也走使問記<lb/>
吉水鄒子鄒子半生泛浪墮落迷津不知凡㡬而何能<lb/>
有所發明以復諸君子惟是思吾夫子覺時之心甚切<lb/>
問津之意隱而不發而長沮以夫子為知津亦不言夫<lb/>
子何以知津子路又不究長沮何以知津許夫子乃再<lb/>
問桀溺溺以避人避世為言其見去長沮逺甚夫子不<lb/>
得不明言吾非斯人之徒誰與則直示天下以通津而<lb/>
億萬世不出此彀中也夫人在葢載中乾父坤母民胞<lb/>
<pb n="KR4e0229_WYG_005-110a"/>
物與故曰仁者人也天下寧有孑立之聖賢哉夫既<lb/>
無孑立之聖賢窮而親師取友以明斯道達而濟濟師<lb/>
師以公此道皆吾儒分内事此彭黄諸君子之重興斯<lb/>
地而皆以竟吾夫子津津覺世之意也諸君至止其思<lb/>
我夫子當時與子路依依棲棲不得行其志於天下一<lb/>
師一弟周旋不舎乃托之乎沮溺窮而無聊之情可悲<lb/>
也又思一片榛莽地今鬱為文明之塲縉紳結轍吾夫<lb/>
子精神如聚一堂可幸也又進而思夫子於時有顯教<lb/>
<pb n="KR4e0229_WYG_005-110b"/>
有密教顯教如問官問禮之類是也問津一語則密教<lb/>
矣上接精一之傳下衍一貫之緒所謂曲而中肆而隱<lb/>
者也往過來續越津者不知㡬許獨許夫子知津其必<lb/>
有所指而不可以言説意相求者可叅也聚而問問而<lb/>
思思而知津塗不逺舉足便是諸君子開兹堂奥之意<lb/>
不孤矣昔魯哀公問夫子鄙諺莫衆而迷今寡人與羣<lb/>
臣慮之而國愈亂何也夫子對舉國盡同季氏與之同<lb/>
辭是一國為一人君雖盡問境内猶不免亂也夫問一<lb/>
<pb n="KR4e0229_WYG_005-111a"/>
也哀公問而愈迷夫子知而不迷莫迷於魯莫迷於天<lb/>
下可知知楚之津知天下之津可知長沮猶溪澗之水<lb/>
儘足自澡夫子如海溟以藏疾為曠以含垢為大以九<lb/>
圍共溺並識歸涯為壑予嘗謂長沮接輿荷簣三人者<lb/>
深知夫子一以鳯稱一以有心嘆一以知津許長沮之<lb/>
知夫子可知特其道不同故不相為謀耳兹地去黄百<lb/>
里許二水縈迴書臺墨池顔港車坡遺蹟爛然在望先<lb/>
是耿恭簡公每至輒徘徊不忍去欲有所剏不果乆埋<lb/>
<pb n="KR4e0229_WYG_005-111b"/>
荒霧中一旦濯而新之非王公及彭黄諸君子為政誰<lb/>
復能識其大而開來學哉王公名某字某號回溪浙江<lb/>
永康人辛丑進士<lb/>
　　　正宗㑹館記<lb/>
晉吾王公為孝㢘時力肩斯道一日偕友人之赤壁嘆<lb/>
曰蘇公兩賦與山川争雄鬭奇來㳺者風流蕭爽蕩人<lb/>
心目然吾儒有向上一事昔人謂吟風㺯月三三兩兩<lb/>
在舞雩間正當於此研究東山皓月寧少酸儒片席偶<lb/>
<pb n="KR4e0229_WYG_005-112a"/>
從左隅得地名水月灣相傳為修𤣥洞外隱中曠可數<lb/>
十丈湖光盪漾山色映眸與赤壁同即蘇子謂水落石<lb/>
出磳磴若虎豹垂蘿百尺客不能從是也先是有結菴<lb/>
禮佛其中者王公易之斤莽披榛為樓一祀濂溪周公<lb/>
及二程先生葢曰濂溪楚産二程則産於黄陂者顔曰<lb/>
正宗會館館始辛丑春落成丙辰夏諸君子來逰來泳絃<lb/>
誦洋洋盛矣王公屬鄒子記其事予惟道無方無體從之末<lb/>
由未始有宗此見道語也入道者必先定其宗如人之<lb/>
<pb n="KR4e0229_WYG_005-112b"/>
有祖禰子孫必曰某吾宗也仁孝之心生焉周子特起<lb/>
舂陵開有宋道學淵源二程師周子而光大之正楚宗<lb/>
也太極一圖或者謂周得之彼時辨者蜂起然予謂主<lb/>
靜無欲二語即千聖不能易程子識仁定性書希聖津<lb/>
梁亦俟之千聖不惑微但為楚正宗葢直接堯舜孔孟<lb/>
之宗矣學者肯從無欲主靜識仁誠敬存之之語一凝<lb/>
神焉始知吾宗之所昭垂者如天如地如日如月雖欲<lb/>
不為孝子慈孫以振其宗不可得矣或者謂兹山以蘇<lb/>
<pb n="KR4e0229_WYG_005-113a"/>
氏顯洛蜀角立之指不無異同不知蘇氏亦非流連光<lb/>
景者比葢其生平崎嶇瘴烟蠻雨中亦洞朗豁徹起超<lb/>
𤣥箸特不欲為禮法所繩耳不知程子所謂誠敬存之<lb/>
之語正不須防檢不須窮索之謂蘇氏未窺程之深而<lb/>
角立者亦門庭之過也昔也角立於朝今而合併於黄<lb/>
雲屋相望蘋藻薦馨風恬波澄當一笑而俯仰人代悲<lb/>
滄桑之何常證人我之無著矣登斯山者何洛何蜀天<lb/>
之與我本自廣大本自髙明有不以身肩千萬世之正<lb/>
<pb n="KR4e0229_WYG_005-113b"/>
宗哉人亦有言無形者物之大祖無音者聲之大宗其<lb/>
子為光其孫為水夫光可見而不可握水可循而不可<lb/>
毁即周程蘇子同此光也同此水也吾儕與周程蘇子<lb/>
亦同此光也同此水也此亦萬世之一大宗也予昔同<lb/>
恭簡及諸寅入朝恭簡曰此一行也獨則跬步為勞衆<lb/>
則瞬息而逸甚矣得朋之樂也晉吾兹舉得恭簡之意<lb/>
黄人士其思以共衍火傳無令晉吾王公有獨復之嗟也<lb/>
　　碑<lb/>
<pb n="KR4e0229_WYG_005-114a"/>
　　　澹臺祠碑<lb/>
夫陶冶人羣淑世軌物孰有踰學哉學者覺也懵然罔<lb/>
覺者則以不學之故天不忍斯世斯民罔覺也常生仁<lb/>
人君子以肩其責仁人君子眎斯世斯民有一人不覺<lb/>
曰吾之責也必思範圍曲成之而後已伊尹欲以道覺<lb/>
世懐一夫内溝之恥彼非哆言也其所覺者大也豫章<lb/>
中丞王公自下車守南昌至今官二十餘年矣所至清<lb/>
風凜凜民則而象之頃自滇撫來不動聲色民在春臺<lb/>
<pb n="KR4e0229_WYG_005-114b"/>
玉燭中者六年一日時與諸士師弟子以所自得者誨<lb/>
若家人弟子然諸士師弟子就公如冬之日不忍一時<lb/>
不聞公謦欬公察其可與語也乃檄諸士師弟子曰豫<lb/>
章文獻名區開其緒者實澹臺一人祠舊祔墓側甚不<lb/>
稱崇先尊賢至意巡東觀察别署廢且乆密邇宮墻宜<lb/>
祠祀澹臺其中以崇仰止於是檄郡邑剏祠凡三楹後<lb/>
為寢室主祀澹臺中為堂前為門廊繚以周垣言言翼<lb/>
翼公復慮㑹無資也又為計費年可得百餘金而歳請<lb/>
<pb n="KR4e0229_WYG_005-115a"/>
有道術先輩者為政法制纎悉備具無遺諸士紳走而<lb/>
告曰夫公加意斯道爾爾我輩不齊心淪衷以光公盛<lb/>
舉者如日於是月有㑹四仲則舉大㑹㑹之日諸藩臬<lb/>
使君至郡邑大夫俱臨肅公主盟焉公至即矢言曰佐<lb/>
不佞不足塞諸君厚望然於此學素不敢用奇詭出一<lb/>
危論駭世惑俗竊嘗觀先賢之論學曰賢賢易色事君<lb/>
事親交友兢兢何詳摯也理即實理事即實事未嘗譚<lb/>
虚襲空以為抉千古秘藏諸友處而敦實行出必效實<lb/>
<pb n="KR4e0229_WYG_005-115b"/>
用斯不負此㑹真意夫闡明性體究晰淵微豈不纚纚<lb/>
聴聞然上達天徳孔門自顔子下不多見焉今顔氏何<lb/>
衆多也且吾夫子不嘗答問仁問政問孝乎各隨其性<lb/>
之所近引之未嘗執一切示初學而教之躐等不然言<lb/>
無極足矣何以又言太極言圖書無文足矣何以云言<lb/>
之不盡葢無極無文所不得言也不得言者俟人之自<lb/>
悟耳言甚辨諸士紳恍然如從䝉霧中覩青天之劃然<lb/>
朗也各欣然得所欲去退而曰二十餘年在公宇下以<lb/>
<pb n="KR4e0229_WYG_005-116a"/>
公能君我父我今公復以正學示我黙而成之不言而<lb/>
信存乎徳行惟公有焉同志以公澤不可諠也屬鄒子<lb/>
碑鄒子曰公之言真吾道之蓍蔡也夫昔元某弱冠歌<lb/>
鹿鳴即逐隊入豫章㑹既入仕復偕數君子為心膂交<lb/>
當時聰明才辨者何啻數百家然求可師百代者數君<lb/>
子外無聞焉何也彼譚虚也虚不可執也譚空也空不<lb/>
可摶也湛湛長天虚空無象而四時行者行生者生人<lb/>
俱從行者生者㳺衍不能從虚空處厝一語吾耳目所<lb/>
<pb n="KR4e0229_WYG_005-116b"/>
習見習聞以為虚靈劵者惟子臣弟友慥慥皜皜為証<lb/>
故能飾之昭昭不能飾之㝠㝠惟掩王公大人一時之<lb/>
耳目不能欺里閭愚夫愚婦千載之真心匪我公其誰<lb/>
揭斯道之正鵠哉世所稱澹臺者卒未能得其解也曰<lb/>
行不由徑徑非小路之謂葢大道甚夷而民好徑徑者<lb/>
如多聞多見飾一知矜一能以自誇於世之謂也澹臺<lb/>
學見其大一稟性靈行天下之大道故曰不由徑世慕<lb/>
大道者多忽小節澹臺公事必見是不忘情民隱以削<lb/>
<pb n="KR4e0229_WYG_005-117a"/>
跡為高矣惟公事乃見是不染塵情以逢迎為驩矣廣<lb/>
大精微政子游所取夫子所嘉不然不託跡由徑謝絶<lb/>
偃室世豈無人哉此公新祠覺世之意也豫章於道雖<lb/>
自天性然在宋信州有鵞湖南康有鹿洞吉州有白鷺<lb/>
青原皆自周程朱王四夫子倡之今兹祠以公倡明於<lb/>
上壇坫相望居然東南鄒魯世公之澤宮亭匡阜掩映<lb/>
無極矣它日火傳無盡孰非公之賜哉公名佐字<hi>闕</hi>
號大䝉萬厯癸未進士浙江鄞縣人<lb/>
<pb n="KR4e0229_WYG_005-117b"/>
　　　奉政大夫吏部文選郎中雲浦孟公墓碑<lb/>
夫學已以内事修之身其徳乃貞修之家與鄉其徳乃<lb/>
信修之天下其徳乃大故曰君子以成徳為行日可見<lb/>
之行也不見之行不足以為成徳而世以二三之見譎詭<lb/>
敗行塗飾人耳目不可以欺三尺䜿兒矧曰天下後世<lb/>
葢余自癸未入朝心素嚴師者吾師朱鑒塘先生友則<lb/>
王聊城洪陽外所稱二孟先生張宮諭賦二孟行者是<lb/>
已孟先生茌平人業誌其墓而雲浦先生下世乆逺在<lb/>
<pb n="KR4e0229_WYG_005-118a"/>
中州束芻亡由常竊自恨表弟王鉉令新安拜而屬曰<lb/>
此我友也真儒也䕶其圖書眎其後裔是念未㡬而先<lb/>
生弟以墓表見屬此予志也先生諱化鯉字淑龍先世<lb/>
闗中郃陽人洪武間移新安遂占籍高祖真曾祖聰祖<lb/>
倫世有隱行倫生秋號雙臺隱行具盛太史誌中贈南<lb/>
京户部主事母衛氏封太安人夢日如斗以嘉靖乙巳<lb/>
閏正月廿四日生先生於儒學東長而修偉美髯望而<lb/>
知為有道人也自幼即知虚心下問諸長者曰此誰家<lb/>
<pb n="KR4e0229_WYG_005-118b"/>
子必成大儒十七補邑弟子員念人生如漚露波波一生<lb/>
不可為人西川尤先生力行古道<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>就學焉讀擬學小<lb/>
記曰濂洛真傳具見今日遂歸而與里人敦行不怠諸<lb/>
督學不但奇其文冠中州即行亦以為濓洛衣鉢應貢<lb/>
第一人廷試第二人入太學同郭司馬青螺孟尚寶我<lb/>
疆黄宮詹慎軒莫逆最後仕而與我疆聮軫尤密庚辰<lb/>
成進士辛巳授南京户部主事管銀庫出𣙜河西務公<lb/>
痛革夙弊殆盡付税銀縣收支目不覩一錢惟與士民<lb/>
<pb n="KR4e0229_WYG_005-119a"/>
講聖諭六語中藉發明正學行之日士民肖像祀江干<lb/>
過客題祠曰司農𣙜稅潞河邊絶勝山隂取一錢共說<lb/>
槖中金百鎰何如生像祀千年丙戌奉命賑河北散賑<lb/>
有方全活數百萬人猶加意於善人即布衣委巷知學<lb/>
者必致禮焉將還朝改考功主事丁衛夫人憂起補稽<lb/>
勲員外郎厯文選郎中公念以人報國本自素志乗可<lb/>
致而復走私門所學謂何孤立行一意所推轂必海内<lb/>
共以為賢者所擯斥必走權門屢為闗説者中涓輒請輒<lb/>
<pb n="KR4e0229_WYG_005-119b"/>
尼疏起都給事張棟上業令票㫖政府封還隂陽其詞<lb/>
於上前上遂以忤㫖調外任時正當大選先生星夜治<lb/>
文書完跨蹇驢歸兩都交章不平先生意氣自如諸方<lb/>
面郡邑投一刺不可得津途問選君何往而先生已遁<lb/>
去矣歸而舊弟子候於黄河續舊盟者數百人歌聲洋<lb/>
洋聲振林木盛矣初先生謁西川歸而大倡㑹西川曰<lb/>
聖學盛行於西矣乃先生謝銓事眎昔益宏以昌豈天<lb/>
欲以斯文柄付先生而不欲先生盡施之行事耶新建<lb/>
<pb n="KR4e0229_WYG_005-120a"/>
之學北地諸君子多疑而不信篤信不惑西川與茌平<lb/>
迨先生而三然諸君子故不能不疑新建之言而不能<lb/>
不信先生之人其事雙臺公衛安人聚順無違兩尊人<lb/>
謝世公以不得視含殮為恨朔望必搏顙二弟曰彼代<lb/>
吾送終視二弟即吾親也里遭荒歉啓雙臺公發廩濟<lb/>
人貧不能償者折劵棄責里中人以為嚴師以為慈父合<lb/>
家鄉國而徵諸行者如此葢隱顯一致矣或以先生未<lb/>
得大行為憾不知國之大事理財用人其巨者先生初<lb/>
<pb n="KR4e0229_WYG_005-120b"/>
試民部大挽貪墨之末流再試銓曹欲開拔茅之廣路<lb/>
亦足行矣不盡行者天也時予與先生同舍兩人各有<lb/>
肝膽咸被逐去既而趙高邑顧無錫鄒雲夢王淄川亦<lb/>
皆不竟其志予黨不能事人故不能用人惟不能隨時<lb/>
故不能有禆於時然使時知銓曹自有正路吾道自有<lb/>
正法能屈吾黨一時者官不可奪吾黨千秋者志則所被<lb/>
一時者小之乎云爾史臣至此宜何如嘆息焉嗟乎二<lb/>
程先生當宋盛時皆位不稱徳今炳炳日星為萬世師<lb/>
<pb n="KR4e0229_WYG_005-121a"/>
先生何必以位顯伊洛淵源千古如生可也兩臺薦公<lb/>
名續伊洛後而以專祠祀先生允宜先生没萬厯廿五<lb/>
年正月享年五十三配龔氏封安人男一誡邑諸生娶<lb/>
董氏女二一適梁允濟一適王親賢皆諸生十月十三<lb/>
日塟於邑東函谷之北原銘曰<lb/>
真主更絃　時際一清　藹藹吉士　言司銓衡<lb/>
吉士宅心　媚於天子　孤介狷潔　恥為權使<lb/>
尼於要人　并棄其身　日漸月累　山谷沉淪<lb/>
<pb n="KR4e0229_WYG_005-121b"/>
皎皎我公　吾道冠冕　退則循循　進則蹇蹇<lb/>
世事日非　言賦歸來　惟二三子　藉公以裁<lb/>
一人振鐸　萬夫齊<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>　河洛之間　藉公振響<lb/>
偉矣我公　克紹二程　公其步趨　吾道丕明<lb/>
不落階級　不墮見解　獨握其要　先立其大<lb/>
流風餘韻　百世之師　天未喪道　斯文在兹<lb/>
　<lb/>
　願學集卷五下<lb/>
</p>
<p>
</p>
  </div>
<div>
<head>願學集巻六</head> <lb/>
    <p>
<pb n="KR4e0229_WYG_006-1a"/>
欽定四庫全書<lb/>
　願學集巻六<lb/>
　　　　　　　　　　　　明　鄒元標　撰<lb/>
　　行狀<lb/>
　　明南京刑部尚書敬吾魏先生行狀<lb/>
魏敬吾先生者非先儒之典刑哉儒者口則古昔稱先<lb/>
王鄉評官箴往往多訾議大都隕志於貧賤戚心於寂<lb/>
寞人曰譚學不足信非譚學不足信贋儒不足信也先<lb/>
<pb n="KR4e0229_WYG_006-1b"/>
生孳孳講學而躬行為務昔官中大夫嵗租不能供一<lb/>
飽怡然自若常人砥厲初仕稍被挫折自度計無復之<lb/>
鮮不回面易心者先生被權臣中錮例不得復用甘守<lb/>
衡門不一失足公庭持己何嚴也予故曰先生儒者之<lb/>
典刑也先生當屬纊時呼其子士淳士清以狀托余余<lb/>
夙知先生不敢辭先生姓魏名時亮字<hi>闕</hi>　世居南昌<lb/>
木山里父天相嘗為袁州掾史守奇其才貌厚遇之㑹<lb/>
生先生見有異稟乃嘆曰有子可教惡用供刀筆之役<lb/>
<pb n="KR4e0229_WYG_006-2a"/>
為遂解職事歸而訓先生先生遂用經術顯登乙卯舉<lb/>
人己未進士授中書舍人選吏科給事中積至户科都<lb/>
給事中陞太僕寺少卿先生曾以兵科左給事副今大<lb/>
學士新安許公使朝鮮却其女樂銀幣之餽故事詔至<lb/>
開讀王北面使臣西向先生與許公固爭之天威不違<lb/>
顔咫尺吾何敢以一二人忝天王命王不能奪竟南面<lb/>
臨之時與國中人譚學不能盡解遺以明儒論學語錄<lb/>
國中人鐫布之嗣往者國中人咸稱昔時二天使亷而<lb/>
<pb n="KR4e0229_WYG_006-2b"/>
有禮其不辱君命如此在掖垣疏㡬成帙大都毗主徳<lb/>
匡國是節財用斥奸回㝡著者敵陷石州請上面詰大<lb/>
臣葢穆廟登極來未發一語故先生以是為請越二日<lb/>
上講罷即問石州殘破狀講臣云不虞敵人深入上囁<lb/>
嚅唇吻間將有所商略而中官王本者輒從旁厲聲謾<lb/>
罵諸臣工欺蔽先是本隂逐言官周公怡陸公鳯儀實<lb/>
欲借此恫喝臣僚上怒本目攝之本猶語刺刺不休其<lb/>
黨喬朗者肘之始息上滋不恱而罷中外聞其事不敢<lb/>
<pb n="KR4e0229_WYG_006-3a"/>
發先生劾本無人臣禮大不敬又數其不法事數條士<lb/>
論壯之是時華亭與新鄭相戹舉朝俱右華亭先生亦<lb/>
右華亭攻新鄭未㡬新鄭再相盡逐故與己有郄者以<lb/>
考功法中之先生亦在逐中人謂先生官不過四品家<lb/>
無資斧何以娛朝夕而先生卜築堯峯之顛曰吾用是<lb/>
老甘心焉癸未今上親萬㡬朝政一新兩京臺省交章<lb/>
尉薦之下部議起先生南大理寺丞旋改左通政陞太<lb/>
僕光祿二卿都察院副都御史協理院事代掌京營戎<lb/>
<pb n="KR4e0229_WYG_006-3b"/>
政晉工部侍郎陞南京刑部尚書先生之副憲也不減<lb/>
給事時風度疏曰救時綱領要務曰保民裕國之謨曰<lb/>
法祖聖修肆劄皆其鉅者餘悉具鈔中上多所舉行又<lb/>
請皇長子出閣講學上大感動方命擇日竟爾中沮先<lb/>
生獻替稍頻同類有不便者假謔語嘲先生先生曰余<lb/>
不能効力宣猷報國家厚恩以謨謀効昇平則吾何敢<lb/>
後志卒不變先生至南㑹當大讞力以洗寃釋滯為己<lb/>
任亡何而病薨薨之先數日憊甚然精神凝定口不言<lb/>
<pb n="KR4e0229_WYG_006-4a"/>
外事既終形神瀟灑若屍解去説者謂先生生平力學<lb/>
之驗云憶余為給事中薦先生有器宇温粹問學端平<lb/>
恬約如處子寒素如儒生之句人皆以為知言既余識<lb/>
先生始知曩所言庶足似先生萬一然先生之學大都<lb/>
以靜為主以敬為宗常教學者云無感時此知常寂一<lb/>
敬以存之有感時此知常照一敬以宰之便是神明其<lb/>
徳便是戒慎恐懼以此教人亦以此持身所至以㑹友<lb/>
講學為事至先生自得之深卒不能測其涯也先生生<lb/>
<pb n="KR4e0229_WYG_006-4b"/>
嘉靖己丑卒萬厯辛夘享年六十三祖某父某俱以先<lb/>
生貴贈通議大夫工部左侍郎祖母某氏母某氏贈淑<lb/>
人配萬氏封淑人側室何氏余氏子士淳廕國子生聘<lb/>
原任吏部左侍郎王公希烈孫女士清聘御史陳君子<lb/>
貞女女三長適熊維持舉人熊珍子次許聘兵部左侍<lb/>
郎萬公恭子次許聘御史涂君杰子所著大儒學粹敬<lb/>
吾奏議行世志伊學顔宗㑹禮訓三卷藏於家先生性<lb/>
孝友處家庭族黨一本於厚里中數有忤者卒不計人<lb/>
<pb n="KR4e0229_WYG_006-5a"/>
皆頌先生休度懿行甚夥不知先生潛心於道萬刼種<lb/>
種一切皆性中浮靄安足為先生頌哉元標葢嘗論豫<lb/>
章縉紳往者班班不能殫述魏水洲某萬合溪某其最<lb/>
著者水洲在肅皇朝以諫顯三諫三榜遭際良苦合溪<lb/>
官太常沒十餘年不能𦵏今其子餬口四方又李蟠峯<lb/>
某官尚書家事蕭索何先輩行之修也先生㡬水洲之<lb/>
諫而無其苦同合溪之學而過其遇並蟠峯之顯而效<lb/>
其守惜天不愸遺使天未喪先生吾安窺其所至今猶<lb/>
<pb n="KR4e0229_WYG_006-5b"/>
幸天王聖明令先生再覩天日以愧錮賢奸相於地下<lb/>
雖然即使先生終老堯峯他日論世知人不以先生之<lb/>
遇為加損也於先生奚憾謹狀<lb/>
　　誌銘<lb/>
　　　明嘉議大夫吏部右侍郎兼翰林院侍讀學士<lb/>
　　　　贈禮部尚書諡文潔定宇鄧公墓誌銘<lb/>
夫宇宙有至道焉匪至人弗㑹也嘗讀子思子曰苟不<lb/>
至徳至道不凝似歧道與徳而二之終之曰上天之載<lb/>
<pb n="KR4e0229_WYG_006-6a"/>
無聲無臭至矣至則真凝矣夫道者蹈也與民共由之<lb/>
也徳者得也身所獨到心所獨契之謂也凝則形神不<lb/>
分聲臭俱泯與道合真古今一息矣定宇鄧公葢凝道<lb/>
畢世者也公名以讚字汝徳學者尊為定宇先生新建<lb/>
青崗里人青崗卜居自成和公始和生瓊瓊習靜菴中<lb/>
夜半忽生蓮花紅光燭天四隣驚為火走撲之則紅蓮也<lb/>
始異之卜者曰兹地其有至人挺生乎瓊生綬綬生富<lb/>
隱徳弗耀富生朗寧庶人竒欲觀之匿不就朗生儼戊<lb/>
<pb n="KR4e0229_WYG_006-6b"/>
子擬首薦不果是為公父以公貴封翰林編修晚以伯<lb/>
子衡州守貴贈中憲大夫公自幼簡默内弢常聞編修<lb/>
公與人論學輒牽衣尾其後間出語類夙儒而復勤學<lb/>
公憐其劬扄之斗室公遂習靜斗室神情益瑩出而曰<lb/>
心之精神謂聖千古聖賢只此一事一貫吾夫子宗㫖<lb/>
多聞多見引人法耳間以所得者發之制秇少年未之<lb/>
奇也洪溪衷公驚而語曰是兒終當以學鳴天下督學<lb/>
敬所王公謂以聖賢心發經傳㫖吾道主盟其在斯乎<lb/>
<pb n="KR4e0229_WYG_006-7a"/>
大奇之丁卯舉於鄉辛未舉進士第一人初江陵為主<lb/>
考閱諸首巻不省而置之晚得公巻曰刋落鉛華獨存<lb/>
大雅業已奇公文接公儀復泠泠抑抑如玉如金江陵<lb/>
神為悚歸而伯子問相國狀公曰相國必大有為但恐<lb/>
緩急弛張絃韋不佩未知所終伯子怪其語而今果驗<lb/>
廷試賜一甲第三人官翰林編修未嘗妄有交逰取予<lb/>
茹荼忍寒童僕方啾啾敗絮中公起以殘楮當火燃指<lb/>
哦曰不是一畨寒徹骨爭得梅花撲鼻香初服官時如<lb/>
<pb n="KR4e0229_WYG_006-7b"/>
此亡何覩改元新鄭逐逐將脊脊多事公過江陵時有<lb/>
匡拂江陵弗善也遂移禪刹以病請江陵持不下遣子<lb/>
就學已聞封公病始從公請還里封公逝親為含歛服<lb/>
闋有終焉志丁丑强起至武林念太夫人未偕遂歸時<lb/>
龍溪王公寓西湖羅㑹稽張山隂兩翰撰約公對龍<lb/>
溪精舎龍溪曰何功公曰此體無止即以無止為功又<lb/>
問曰信得良知不曰新建云萬死一生得來豈敢置疑<lb/>
惟是以知是知非為良知竊恐學者妄認耳龍溪業心<lb/>
<pb n="KR4e0229_WYG_006-8a"/>
服已而備語試公公曰天也不做地也不做聖賢也不<lb/>
做龍溪曰秀才家何得如此大言海内人復以公必能<lb/>
光明絶學而江陵奪情後横政愈甚羣望公出山言庶<lb/>
㡬有入己夘一就列公竟不入遂還里朝夕依太夫人<lb/>
側諸縉紳罕覩其面惟昆弟友朋互相切究友以用世<lb/>
進者曰學不到舍我其誰終非天民書屏几曰天則不<lb/>
言而信神則不怒而威用世一畨須令天地變化草木<lb/>
蕃始為不負然其功實基於潛如龍不在能見能飛而<lb/>
<pb n="KR4e0229_WYG_006-8b"/>
在能潛倘乗雲霧上青天人窺一鱗一爪何以霖雨天<lb/>
下易之密書之微詩之絅皆是義也客坐偶有齟齬者<lb/>
即省曰我未誠耶澄心半刻客竟易顔常曰我常虚而<lb/>
人不礙我不畱而人自化又曰從氣上起終是乖戾從<lb/>
性上發自爾中和其虚明若此居家臺省剡無虚日戊<lb/>
子特疏起纂修不赴辛夘詔起宮允管司業事疏辭已拜<lb/>
南大司成公疏云文廟之祭以元長舉其酒謂之祭酒<lb/>
多士之業以師氏考其成謂之司成夫孔訓莫先禮義<lb/>
<pb n="KR4e0229_WYG_006-9a"/>
以冒進之心其禮必不享士習莫尚恬退以躐等之身<lb/>
其言必不從以進之心為退之跡既前史所重憎居爭<lb/>
之實蒙讓之名亦造物所深忌將使不肖以臣為趨滋<lb/>
仕路機變之巧抑俾賢者以臣為戒掩家庭真切之心<lb/>
此豈修曠典開賢路初指乎奉㫖不允始勉奉太夫人<lb/>
行至則有謂公者曰南國士跳弗馴宜嚴公至多士洗<lb/>
心以聼約束常示諸生曰吾非不欲求諸生愧我所無<lb/>
也亦非欲諸生懼我所有也願以神情與生相交勉諸<lb/>
<pb n="KR4e0229_WYG_006-9b"/>
生瞿然顧化曰勲戚内臣且有聞先生名過而謝罪者<lb/>
我輩違先生約不得比為人公自是益信曰嚴必律身<lb/>
始律身弗嚴誰能恱之方冀乆與多士逰或有補益晉<lb/>
南京禮部右侍郎吏部右侍郎方大計公以天自誓即<lb/>
故人親知不一顧時温三原冡卿陳餘姚朱益都兩總<lb/>
憲皆海内名徳同心共濟計籍出人共稱服亡何署禮<lb/>
部事疏請建儲者至再忽有三王並封之㫖公疏云天<lb/>
之不言而信由今日明日今年來年是也故信也自請<lb/>
<pb n="KR4e0229_WYG_006-10a"/>
冊立以來葢數奉聖諭舉行矣然皆指皇長子耳未嘗<lb/>
言待嫡也今驟而傳之人創而聼之故不勝其異至以<lb/>
凡人之見上窺聖衷而以為非情也皇上以天自處身<lb/>
度聲律萬萬非以虚辭示天下但臣等竊詳聖主立嫡<lb/>
之條謂有嫡立庶斯為瀆倫非必有待也若大典一行<lb/>
主器有托皇祖在天實所欣鑒臣等又竊聞中宫鍾愛<lb/>
元子朝夕保䕶不啻已出願早正春宫猶切於億兆臣<lb/>
民萬萬皇上以厚中宮而緩冊立或者未諒中宫之心<lb/>
<pb n="KR4e0229_WYG_006-10b"/>
乎臣又聞古之帝王將舉大事既内决於心矣必謀及<lb/>
卿士謀及庶人無所不從而後行之葢有見於人心不<lb/>
可拂也今日並封之㫖至使人心不能釋然安在其為<lb/>
順天下也且信者國之大寶帝王所以使天下精神相<lb/>
通指臂相使恃有此也皇上即位以來何令不信獨建<lb/>
儲一事屢示屢易人將謂詔令可更法守可玩自是令<lb/>
一出而疑隨之指臂不屬從此始矣時疏不知其㡬獨<lb/>
膾炙公語語血誠轉吏部右侍郎兼翰林侍讀學士公復<lb/>
<pb n="KR4e0229_WYG_006-11a"/>
疏云昔人所稱銓鑑謂澄汰流品綦重也如以病人充<lb/>
之精神不强甄别必混所傷滋大臣又聞昔之為吏部<lb/>
者多務奬恬退斥浮競葢以開亷恥之心塞速化之路<lb/>
臣林壑病夫耳皇上過聼在廷諸臣言再䝉召起速化<lb/>
莫如臣矣不復自量與聞銓事身範不肅将使賢者以<lb/>
臣為戒不肖者以臣為趨辱命益甚安在其用臣為也<lb/>
不得已從公請讀疏者謂兹疏黙移世軸其功甚大方<lb/>
計昕夕召一覩太平之盛亡何以太夫人謝世過哀感<lb/>
<pb n="KR4e0229_WYG_006-11b"/>
疾長逝先是病宿郊寺知友强之歸僅存殘息道路是<lb/>
虞乃抵家正衣冠坐曰奇事奇事諸縉紳問此處見學<lb/>
曰不敢不勉遂端坐逝自都門以及走卒人人無不心<lb/>
痗者此豈聲音笑貌能哉守臣以聞詔贈禮部尚書特<lb/>
諡文潔賜祭𦵏廕一子入監讀書葢殊恩云昔陸象山<lb/>
自幼即悟宇宙吾心公自少即悟心之精神謂聖至終<lb/>
身日化月融精密廣大髙明篤實所與諸生語及楊少<lb/>
宰諸士載佚稿者皆發前人未發世儒卑瑣者不足論<lb/>
<pb n="KR4e0229_WYG_006-12a"/>
即以道自任妄以色相莊嚴去公之㫖逺矣人覩公六<lb/>
十猶慕一生傍母輒以公至仁純孝不知公不自以為<lb/>
孝也覩公半生林㘭退然陋巷輒以為亷靖孤介不知<lb/>
公不知其為介也人知公衾影無愧一門藹藹以為内<lb/>
行純備不知公欿然不自足也此皆公玅明性中流行<lb/>
時而發之使公得大行所學以一性遍覆海宇者可限<lb/>
量哉常思漢時斯學侵晦遂以憲比顔子子毎窺公深<lb/>
潛純粹曉夜端坐忘疲即當時顔子明道不知何如也<lb/>
<pb n="KR4e0229_WYG_006-12b"/>
夫人語及天地聖賢望而震焉公曰姑舍是與龍溪皆<lb/>
未竟其説以予逆之即先天不違行地無疆之謂也即<lb/>
為仁由己不由乎人之訓也天地且不違我何必法天<lb/>
地仁不由人我何必師聖賢此公未竟之㫖也恐非汪<lb/>
汪千頃波者所能窺也元某性最愚不善下辱公心膂<lb/>
交冣深覩公輒為心降公没念及不自知涕之無從也<lb/>
嗟夫至人之生豈容易哉封公當魁而佹失之以醇徳<lb/>
隱儒林太守公為郡邑氷操實政老猶粹修不怠弟諸<lb/>
<pb n="KR4e0229_WYG_006-13a"/>
生穆然大雅不知有兩兄貴家庭和徳所醖釀者深培植<lb/>
者厚天之於公也篤公之於世也完世有真心求道者<lb/>
公其正鵠矣公生嘉靖年月日沒萬厯年月享年<hi>闕</hi>十<lb/>
<hi>闕</hi>　　　　　　　　　　　　　　　　　　　銘曰<lb/>
豫章奥區　代有名儒　傳衣紹鉢　動曰良知<lb/>
影響擬議　終成管窺　惟公特起　陋彼支離<lb/>
名揚於庭　當守屬目　言戀庭闈　遽返初服<lb/>
密修靜探　惟莊惟肅　如玉在璞　如珠在匵<lb/>
<pb n="KR4e0229_WYG_006-13b"/>
聖主側席　詔起東山　屢疏乞身　海宇望殷<lb/>
勉酬君命　鐸振賢闗　出擁臯比　入奉慈顔<lb/>
言佐銓衡　言掌邦禮　惟寅惟清　世氛若洗<lb/>
公孚輿論　名畱殿陛　羣推徳望　師師以濟<lb/>
臣也有母　疏乞柴荆　望公之起　萬有同情<lb/>
遭時之否　而公不起　士悲梁萎　人歌蒿里<lb/>
蕩蕩江流　誰窺涯涘　堂堂大厦　其將誰峙<lb/>
猗歟我公　何忮何求　其身則隱　其神則幽<lb/>
<pb n="KR4e0229_WYG_006-14a"/>
起居食息　惟道是謀　夢寐神情　與天者㳺<lb/>
沉潛邃密　見孔於卓　繼徃開來　昭明絶學<lb/>
淳深粹穆　不彫不琢　一代山斗　巋然先覺<lb/>
憐予孤愚　道義情真　如輻倚轂　庶㡬古人<lb/>
公今往矣　淚落伶俜　毎一念公　願贖百身<lb/>
平康正直　光輝篤實　微言細行　皦如天日<lb/>
摛辭銘公　一言匪溢　誰哉惇史　監此直筆<lb/>
　　　中憲大夫湖廣提學副使沖宇顔先生墓誌銘<lb/>
<pb n="KR4e0229_WYG_006-14b"/>
余兒時聞慈谿顔先生處伊庶人事不動聲色坐銷逆<lb/>
謀私計曰是所謂攬轡澄清者非耶已赴戍道辰沅郴<lb/>
桂間楚人稱後先督學必首先生余曰三楚其蘇湖耶<lb/>
過清平少宗伯孫公淮海譚間必曰予友顔公言若何<lb/>
余曰慈湖絶學其復興耶而最後有掖垣小吏四明人<lb/>
也耳語先生里居為細民造福利為後學樹赤幟事甚<lb/>
備至余曰古所謂徳敷洽比表正鄉閭者非耶乃疏先<lb/>
生沉抑狀時先生投閒乆與當路不通廑廑復原職致<lb/>
<pb n="KR4e0229_WYG_006-15a"/>
仕庚寅余再疏先生而南調命下矣嗟嗟有賢不舉言<lb/>
臣之責言而不用有司其責者方擬買舟武林訪先生<lb/>
函丈而先生圽冡嗣子望以余為先生神交知己持予<lb/>
友姜給諫瑞宇公狀委余銘余以先生名儒未敢執筆<lb/>
而司理吉郡劉公抑之則先生入室弟子每向余述先<lb/>
生真修苦節精神直逼古先哲且促余再四予不得辭<lb/>
先生諱鯨字應雷别號沖宇先世本曲阜人初徙勾東<lb/>
再徙文溪自慶義公始慶義七傳而生封侍御養真公<lb/>
<pb n="KR4e0229_WYG_006-15b"/>
母唐氏數應瑞夢而得先生先生自幼負文名試輒首<lb/>
諸生己酉舉於鄉丙辰賜進士選大行人辛酉授山西<lb/>
道監察御史甲子推北畿督學乙丑以言事謫楚安仁尉<lb/>
遞遷至湖廣提學副使復左遷山東叅議陜西行太僕<lb/>
寺少卿致仕歸先生官大行出使襄陵王不嫺於禮先<lb/>
生以大義感動之王卒以孝聞在臺中不但著敢言聲<lb/>
而所條議俱報聞其大者如救民困裕國儲清漕規議<lb/>
海運河工時弊俱見奏牘中馮漢者京師巨猾倚定國<lb/>
<pb n="KR4e0229_WYG_006-16a"/>
勢為漕政梗勢張甚先生巡倉時亷得其狀朴殺之伊<lb/>
庶人潛謀不軌服室器用僭擬乘輿而善隂持當事者<lb/>
短長當事者噤不敢吐先是有上庶人不軌狀者業已<lb/>
奉㫖勘問而庶人結左右為腹心盡匿其狀致其父子<lb/>
支解之事葢岌岌矣肅皇帝漸有聞亦頗念之㑹先生<lb/>
巡按河南辭徐華亭華亭曰聞部内宸濠事且急誰哉<lb/>
王伯安乎先生曰此與宸濠不同宸濠能以策屈羣雄<lb/>
羣雄亦樂為用伊藩雖招致人多然皆椎埋市井無頼<lb/>
<pb n="KR4e0229_WYG_006-16b"/>
如狐豚輩一飽搖尾去矣可計而取也華亭曰直指其<lb/>
有意乎先生曰相國能從中應言官敢愛死以辱國華<lb/>
亭遂決意屬先生先生至知觀察耿公隨卿有心計乃<lb/>
密謀於耿公耿公與庶人承奉王鑒莫逆乃以秘計哃<lb/>
喝鑒鑒復從中應凡庶人奸利事悉報聞而所藉為死<lb/>
黨者鑒以意散之殆盡先生既間其肘腋離其黨與絶<lb/>
其偵詗乃疏熟數其不軌狀上得疏遂寘庶人鳯陽獄<lb/>
國除乃籍其資財充軍賦而所挾子女悉召而散之不<lb/>
<pb n="KR4e0229_WYG_006-17a"/>
煩血刃危禍頓消懽聲葢達河洛間矣是時上左右前<lb/>
與庶人腹心者垂涎府中裝乃以危言激上曰庶人資<lb/>
財上有也庻人子女上有也今御史悉𤓰分之寘陛下<lb/>
何地上㡬為動先生亦有聞不為動賴華亭解而始定<lb/>
自庶人法而諸强宗斂手聼先生指揮凡詭寄欺隱田<lb/>
糧為民間害者剪除殆盡夫以數十年所欲爬刷而不<lb/>
足而先生一旦處之有餘則攬轡澄清之明驗也先生<lb/>
兩秉學政不規規甲乙文藝惟以明道術正風化為急<lb/>
<pb n="KR4e0229_WYG_006-17b"/>
務然在楚眎北畿乆故楚士慕先生眎北畿較深先生<lb/>
冣喜闡揚節烈忠孝事又冣執法海忠介以直言下獄<lb/>
幾冒不測昌言救之沈公青霞以直言寃死塞上先生<lb/>
拔其子襄入太學為忠裔勸後其子積官至二千石在<lb/>
中州有黄甲乙者父官知州㢘而貧甲乙幼而不能歸<lb/>
櫬者二十年先生資以郵傳并旌甲乙考校士常徳有<lb/>
狂士以文置首選矣乃廉其行復黜人有告者曰是不<lb/>
可為文士地先生曰文士易得耳予終不能以文先行<lb/>
<pb n="KR4e0229_WYG_006-18a"/>
有銓部欲私其父鄉賢及成國舅王朋以賕骫法顯陵<lb/>
諸惡為地方蠧先生悉執法不少挫其强毅有執類若<lb/>
此以故知者服先生高然亦以此叢忌其齟齬有由然<lb/>
也先生之仕葢三黜矣初以發厰衛奸黜再以疎江陵<lb/>
遷三以左新鄭罷先生仕楚而忤楚相仕中州而忤中<lb/>
州相二相之嗛先生宜也後來者宜無所嗛於先生乃<lb/>
起廢之典徒捷徑終南獨使先生老死東海之濱又何<lb/>
耶執銓者猥云一人可廢國典不可廢公論己申其身<lb/>
<pb n="KR4e0229_WYG_006-18b"/>
不必用嗟嗟典可執也獨奈何有不盡執者執之正人<lb/>
而或濫及匪人則余不知其解矣元標雖未請事先生<lb/>
然從著述中讀所論孔孟顔曾及原人原性諸語大都<lb/>
先生學以求仁為宗以黙坐澄心為入門以踐履操修<lb/>
為見性而妙於慎獨極於黙識先生既殫厥心矣而總<lb/>
於悟格物之㫖盡之世儒以一事一物為物而先生以<lb/>
通天下國家為物為格其力乆故其悟深其悟深故其<lb/>
用周葢嘗論慈湖師承文安人見其直截簡易不知慈<lb/>
<pb n="KR4e0229_WYG_006-19a"/>
湖夜半多披衣危坐一旦性體呈露直信不二後儒卒<lb/>
以意識卜度承之而慈湖之㫖荒矣先生至雲溪館恍<lb/>
然有悟格物之㫖實以吾身即天下國家天下國家莫<lb/>
非吾身亦從困衡中入而非以意識承當之謂其與無<lb/>
意之㫖同耶異耶世必有能知者人知先生出則所至<lb/>
揚芳處則閭里歌徳孰知先生之學所資者深哉然余<lb/>
觀先生於所忽矣先生初得鄉雋報至偶聞母夫人慼<lb/>
先生不赴宴竟徒步歸血流竟踵又丁唐母憂廬墓三<lb/>
<pb n="KR4e0229_WYG_006-19b"/>
年夫先生純孝人也孝則百行攸基夫始進既不以榮<lb/>
名忽孝思終其身又肯以世氛墮忠猷先生生平大節<lb/>
孝固己始基之矣宜襄王聞先生言而有感也若先生<lb/>
者允可為後學鵠其並祀於慈湖之濱也允宜子三人<lb/>
長子望志不凡近可嗣家學其孫曾嫁娶及先生居鄉<lb/>
懿行種種具諫議公狀中余謹摭先生學術并立朝之<lb/>
大者著於石先生所著有易學義林春秋貫玉奏議文<lb/>
集若干巻行世銘曰<lb/>
<pb n="KR4e0229_WYG_006-20a"/>
偉矣顔公　東魯苖裔　崛起文溪　鬱為名世<lb/>
峩峩豸冠　直躬正色　澄之不清　撓之不忒<lb/>
何物淮南　敢爾為天　請劒上方　氛祲全消<lb/>
畿甸中州　威布惠流　所去見思　所至民謳<lb/>
鐸振南北　化行若馳　流風藴義　代有餘師<lb/>
玅契格物　干聖同宗　匪曰億度　力貫心通<lb/>
返其初服　式開來學　處世若超　巋然先覺<lb/>
未竟其用　不用斯全　彼佞倖者　眎公孰傳<lb/>
<pb n="KR4e0229_WYG_006-20b"/>
學宗無意　前有慈湖　吁嗟我公　與古為徒<lb/>
勒予銘詞　過者式墳　一脈未泯　緜緜若存<lb/>
　　　奉訓大夫尚寶司少卿我疆孟先生墓誌銘<lb/>
今東魯仁賢彬彬矣力承正學我疆孟公其冣也公在<lb/>
同志依公如魚之於水公亡同志悲公如岳之摧峯斯<lb/>
豈偶然者哉中州孟君叔龍與子於公冣契叔龍業已<lb/>
狀公謂予當銘子不敢辭君諱秋字子成世居茌平學<lb/>
者稱為我疆先生自幼凝重端淳讀詩書即通大意不<lb/>
<pb n="KR4e0229_WYG_006-21a"/>
為訓詁所束縛里有宏山先生者夙志陽明學公贄而<lb/>
受學己巳恩貢入太學庚午中京闈辛未成進士授昌<lb/>
黎令昌黎疲而殘於兵公一意和惠煦育興條編修城<lb/>
堡振文教收孤獨皆徳政遺意初人或誚其迂乆而曰<lb/>
公固大儒也上下交相信慕陞大理評事公悉心平反<lb/>
賢聲大著㑹山海闗部司缺人柄臣遴公往特頒勑許<lb/>
公便宜行事公至因緣為奸利者屏跡而先是溺其職<lb/>
者遂以蜚語傷公公被計當調不赴乞致仕歸公之歸也<lb/>
<pb n="KR4e0229_WYG_006-21b"/>
與妻孺人共駕一牛車旁觀者掩口笑曰昔鎮是者黄<lb/>
金滿載身名俱亨今自苦如此而不得安其位㢘吏安<lb/>
可為也公怡然歸陋巷簞瓢若將終焉㑹時政更新起<lb/>
刑部主事積陞尚寶司少卿卒公之在都門也一以㑹<lb/>
友興學為事所論學諸書具予刻我疆集中其冣要者<lb/>
謂心非血肉之謂未發不離已發謂孔門學惟志仁不<lb/>
論克己謂惟了自己即是聖人皆上副先儒宗傳無論<lb/>
世士色取行違者不敢望公一塵即號大儒履繩蹈矩<lb/>
<pb n="KR4e0229_WYG_006-22a"/>
而以意念為實得力地者敢望公涯涘哉公最畱心國<lb/>
家事世或以儒病公使得竟公所為世必享真儒之效<lb/>
而公位不稱施知公之深人人扼腕雖然孔孟大聖大<lb/>
賢亦未得竟其志然其學照映宇宙孔孟固未嘗亡也<lb/>
人心不死公之學固自有在天之所以用公在彼不在此<lb/>
公生卒年月及子嗣具孟君狀中不具載銘曰<lb/>
嗟彼世儒　意念自持　生滅遞續　影響支離<lb/>
於鑠先生　能自得師　天聰天明　廓然無知<lb/>
<pb n="KR4e0229_WYG_006-22b"/>
身有凖繩　行無瑕疵　政追上古　黎民遐思<lb/>
未竟厥志　斯文在兹　聖學有的　眎我銘辭<lb/>
　　　明朝列大夫南京光祿寺少卿涇陽顧公墓誌<lb/>
　　　　銘<lb/>
涇陽先生系心斯世斯道者數十年一旦長逝天不可<lb/>
問矣元某雖未奉促膝之懽然巖岫間魚鴈不甚沉寥<lb/>
擬藉公為歲寒盟而公溘然元某豈獨一人痛哉公子<lb/>
渟之涉長江持大行髙公存之狀來請銘予不忍辭按<lb/>
<pb n="KR4e0229_WYG_006-23a"/>
狀公諱憲成字叔時學者稱為涇陽先生顧之先自將<lb/>
仕郎百七公始家上舍里數傳至曾祖諱緯邑諸生緯<lb/>
生䕫䕫生南野公學以公貴贈户部主事母錢氏封安<lb/>
人生四子公其仲也自幼沉毅異常兒讀韓文諱辨毎<lb/>
至封公諱囁嚅不忍吐師以告封公封公召而語之曰<lb/>
昔韓公教子不諱兒奈何諱學公尊教惟謹常私書壁<lb/>
曰讀得孔書方是樂縱居顔巷不為貧以自儆一日師<lb/>
講禘之説章公請曰夫子既不知何以知其説者之於<lb/>
<pb n="KR4e0229_WYG_006-23b"/>
天下如斯也惜或人未能再發夫子之藴矣又一日講<lb/>
養心章公又請曰愚以寡欲莫善於飬心心為主欲為役<lb/>
主强則百物退聼其聰穎多類此師驚而謝曰子俱如<lb/>
是觀五經註脚豈虚語哉庚午補邑諸生丙子首應天<lb/>
試以丁封公憂未計偕庚辰登㑹試髙等授户部主事<lb/>
朝夕與魏南樂允中劉漳浦廷蘭切砥求不愧科名覩<lb/>
時政紕繆忠佞倒置輒憤不能平擬書上申相國有所<lb/>
匡糺後覩魏劉二君書婉而當遂附名進江陵漸有聞<lb/>
<pb n="KR4e0229_WYG_006-24a"/>
方以語相國未幾遂謝世不然事有不可知者在江陵<lb/>
病傾國走羣望禱業署名公走馬立削去後江陵卒始<lb/>
晉吏部孜孜人才即幽隱不遺以錢太安人夀請告者<lb/>
三年閉門讀易春秋二經丙戌起驗封司丁亥大計㑹<lb/>
有糺何尚書起鳴者尚書疑辛大中丞自修陰嗾諸御<lb/>
史遂得降級公上書詆尚書語侵内閣甚力而屬望大<lb/>
臣臺省與被言者各當自反其言甚公而正通國傾服<lb/>
當路不悦落公職判桂陽州先是蘇栁二公及莊定山<lb/>
<pb n="KR4e0229_WYG_006-24b"/>
俱以謫至州人士望公來如三先生式臨之執經就業<lb/>
者甚衆亡何轉處州李公下親民事有䦧墻者曉譬之<lb/>
各欣然去方以此得淬厲其心志萬一而兩臺禮公以<lb/>
差歸公歸丁太安人憂起泉州理壬辰大計舉公㢘寡<lb/>
欲第一尋擢考功司公至官三王並封議起首疏倡同<lb/>
官爭及與太倉往覆爭者侃侃無所回互竟得寢已趙<lb/>
髙邑南星司計盡黜諸要人子弟婣婭公實左右之趙<lb/>
忽奉㫖罷公疏願與同罷不報已領銓事凡公啓事與<lb/>
<pb n="KR4e0229_WYG_006-25a"/>
海内意所欲用者當路色沮不欲用太倉所欲用冡卿<lb/>
與内閣公復尼不行乆欲中公以公時望攸屬不果乗<lb/>
公推内閣起王山隂遂削籍歸自公歸正人披靡逐者<lb/>
錮者如衝風之蓑無寧羽矣公歸得重病者數年至甲<lb/>
午始甦各有劄記沉潛粹密與讀書錄相表裏問學者<lb/>
日衆乃與髙大行景逸闢東林集同志嵗有㑹月有紀<lb/>
其所冣研辨者無善無惡心之體一語曰如是則善可<lb/>
不為而惡亦可横行葢有感於世之儒名盜行者不佞<lb/>
<pb n="KR4e0229_WYG_006-25b"/>
間常致書商度公曰子言救世也故自爾爾與子密證<lb/>
以俟異日然公之所造亦淵乎微矣嗟乎使天假公年<lb/>
世覩真儒之效惡可量哉葢嘗論非無談秇者自公經秇<lb/>
出世遂以為王瞿復起握管者却步非無啓事者自公<lb/>
奏副出世遂以為子瞻再生起草者屏息世非無登壇<lb/>
者自公東林一闢世遂以為濂洛更甦虚驕者愧恥顧<lb/>
公一入銓曹衆方彈冠逐之桂陽再入銓曹衆方引領<lb/>
錮之家山三起光祿堅卧不起而薨天耶人耶公雖不<lb/>
<pb n="KR4e0229_WYG_006-26a"/>
得盡其用然所與天子宰相爭是非可否者皆國本重<lb/>
計宗社逺猷即寤語寐語夢覺間惓惓不忘國家夫非<lb/>
實以身肩斯世斯道者所必不能謂公一日樹千百年<lb/>
計可矣彼抑公者葢天以斯文之責付公公必不以彼<lb/>
易此鄒子於公有餘慨焉公之上書右沈司馬李司徒<lb/>
及銓曹諸事原不為一人一事起念又官從大夫後與<lb/>
山林上書者不同世遂有不深惟公者公常致書曰近<lb/>
從十磨百鍊逼出真身子來公豈可及哉公已薨數年<lb/>
<pb n="KR4e0229_WYG_006-26b"/>
諸君子彬彬質有其文異世且加賴之如公弟季時國<lb/>
子薛君某其人者恨不起九原而肉之以為世儀矧存<lb/>
存寥寥䕶其毛羽猶懼吾道不振而忍摧殘之耶公居<lb/>
家孝友可追古人平居所與友人觀摩者恂恂雍雍居<lb/>
然名儒軌轍為末學計者能不熟數公軌行而一令後<lb/>
世有所師承焉公生嘉靖庚戌八月卒萬厯壬子五月<lb/>
享年六十三配朱氏封安人處士某女子三與渟廩例<lb/>
生娶莫氏邑廩生某女繼娶鄭氏霑益州二守某女次<lb/>
<pb n="KR4e0229_WYG_006-27a"/>
與瀹殤次與沐郡廩生娶唐氏翰林庶吉士某女繼娶<lb/>
嚴氏太學生某女女二一適王孝㢘永圖馬平令某子<lb/>
一適太學生王世學行人存之公子孫男五枱㮵俱渟<lb/>
出枱聘劉氏南京兵部郎中某女㮵未聘杓柄柱俱沐<lb/>
出杓聘義興王孝㢘某女枘聘琴川太學生趙某女柱<lb/>
未聘孫女八嫁聘皆仕族以萬厯年月𦵏於<hi>闕</hi>山向所著<lb/>
有藏稿劄記大學通考質言東林㑹約商語還經錄證<lb/>
性編桑梓編十餘稿行世銘曰<lb/>
<pb n="KR4e0229_WYG_006-27b"/>
世運昌明　公揚於廷　世不我與　公投於林<lb/>
有鳯九苞　噦噦其音　四方來儀　異地同心<lb/>
匪曰好我　墜緒是尋　手挽江河　力破重隂<lb/>
猗歟我公　如玉如金　不泯者行　洋洋者神<lb/>
是耶非耶　吾道陸沉　我銘匪䛕　天日監臨<lb/>
　　　明詔徵承徳郎禮部主客司主事瀘瀟劉公墓<lb/>
　　　　誌銘<lb/>
安成自文莊公以學鳴海宇數十年所稱心行雙清特<lb/>
<pb n="KR4e0229_WYG_006-28a"/>
起紹述者吾友徵君瀘瀟是已徵君予黨所藉以鞭末<lb/>
路者乃溘然長逝不勝梁木之嘆仲弟上卿泣而持狀<lb/>
過予曰先子生而先生薦於朝沒幸先生銘於幽先子<lb/>
辱知不淺其無辭元某謹拜狀而相對為世道悲者乆<lb/>
之公諱元卿字調父初號旋宇既號瀘瀟先世為安成<lb/>
南溪人世系詳狀中祖某父某任叅軍以公貴封儀部<lb/>
主事公自幼雄奇穎敏入塾諸師駴而遜謝去既負笈<lb/>
盡吾伍君伍門業麟經者各有秘錄靳弗與公奮然曰<lb/>
<pb n="KR4e0229_WYG_006-28b"/>
豈神授耶遂自出杼軸成一家言諸人皆驚詫以為異<lb/>
事然公非好也入郡為青原遊輿夫語曰昔之青原挾<lb/>
妓酒人歌新聲者達旦自兩鄒公子入遂絶響公聞而<lb/>
惕然有省兩公子即僉憲汝海宫洗汝光氏時自東魯<lb/>
歸嘐嘐以正學倡諸里者公入山汝海以學嘗公公喜<lb/>
動於心歸而陳諸宋儒語錄堆案盈几玩而三思焉汝<lb/>
海退與汝光心畏者乆之時周太守鶴臯羣諸士試公<lb/>
盡以所學發於論太守大奇以為真儒再出不獨以科<lb/>
<pb n="KR4e0229_WYG_006-29a"/>
名器也入闈遂魁西江偕其師伍君及劉侍御輩仍以<lb/>
學相切砥辛未業入彀主司以其䇿多憤激語遂置之<lb/>
殿江陵聞而大怒下禮部以飭多士公歸而師事三吾<lb/>
劉公倡學里中勃然興起甲戌不第復以江門詩抹其<lb/>
引杜門不出矣而里中從逰者日衆公於諸先輩語淺<lb/>
生厭深生疑乃出而謁蘭溪徐太常黄安耿司農公於<lb/>
蘭溪機稍動至聞耿氏時提生生謂易一語欣然自信<lb/>
曰孟氏不云乎四端充之足保四海吾方幸泉不流也<lb/>
<pb n="KR4e0229_WYG_006-29b"/>
而故遏之火不燃也而故滅之彼滅與遏者二氏之流<lb/>
吾所不忍以此為學即以此迪人而所剏復禮識仁中道<lb/>
一徳諸院嵗有常㑹西鄉諸習俗得公一變堯水諸盜<lb/>
得公一彌攸安爾邑争界不輸賦者得公一定入其疆<lb/>
彬彬如也太守汪公觀風形之咏歌此足徵公學矣公<lb/>
雖絶仕進乎既而强應聘出埋光剷采冀與名賢一移<lb/>
世軸覩時不可為遂飄然歸然國子薰徳者甚衆儀部<lb/>
疏從祀諸先大儒釐正色目諸疏皆其鉅者然知者皆<lb/>
<pb n="KR4e0229_WYG_006-30a"/>
謂公具大有為之才使有力者盡去崖角必大有可觀<lb/>
惜公未竟其用也公雖未竟其用而食公之澤者盡於<lb/>
邑中而官運軍匠冊諸事利於庶氓者甚鉅公性敏又<lb/>
諳於典故有可禆閭閻者聞必行行必力葢嘗慨世之<lb/>
學者漫無實履與世隔閡是墮名相俯首㝠心鈎深致<lb/>
逺是墮理窟公與衆人游春風習習人皆可親然徐而<lb/>
叩之淵懿粹穆人終不可得而及夫使世儒知品自有<lb/>
真學有實用公其人矣或者謂公學度世有餘於出世<lb/>
<pb n="KR4e0229_WYG_006-30b"/>
一路未必無疑不知以公至性於性命之説豈不有聞<lb/>
顧不欲深語以啓世儒艱深之習公豈未有聞哉公㝡<lb/>
篤於倫一門以内雍雍穆穆無可選之行合族剏祠輯<lb/>
譜皆竟先世所未有者至於汝海汝光掖導之功心口<lb/>
不負生嘉靖甲辰三月終萬厯己酉七月享年六十六<lb/>
娶某氏贈安人子某孫某塟某山某向所著有山居草<lb/>
還山續草大象觀諸儒學案賢奕編六鑑舉要國史舉<lb/>
凡晤語測言思問編何莫編先正義方禮律類要明賢<lb/>
<pb n="KR4e0229_WYG_006-31a"/>
宗解婺江證學大學新編行世銘曰<lb/>
安成之學　祖於文莊　公其傑特　示我周行<lb/>
嗟彼世儒　索之幽㝠　火燃泉達　是為公心<lb/>
天地大徳　曰惟生生　吾握其機　均齊治平<lb/>
側身柴桑　守一為要　捧檄而往　天子有詔<lb/>
見㡬而作　旋賦歸來　惟二三子　藉公以裁<lb/>
不競意見　不涉末學　惟規惟矩　巋然先覺<lb/>
流風餘韻　百世猶師　過者必式　斯文在兹<lb/>
<pb n="KR4e0229_WYG_006-31b"/>
　　　明通議大夫太常寺卿視軒陳公墓誌銘<lb/>
往余甲戌晤視軒陳公青原山公修挺沉靜稠衆中不<lb/>
聞一語間語即洞中肻窽嗣予過公里遭公田間疋馬<lb/>
青衫逺睇不知為太常公畱予語竟日夜悉公神情内<lb/>
諳予飄泊南北心常儀之近予獲歸里擬起居公而公<lb/>
病病未㡬公沒嗟嗟闡揚先覺流韻來兹予何敢辭公<lb/>
諱慶字履旋名御史螺田公五世孫侍御傳彬彬生表<lb/>
是為公祖父俱以公宦粤西東宮覃恩再晉封左布政<lb/>
<pb n="KR4e0229_WYG_006-32a"/>
使大母羅氏母劉氏並贈夫人公幼故貧然攻苦績學<lb/>
為邑諸生時華亭徐相國督學江西拔公首諸生延為<lb/>
弟子師丁酉舉鄉試庚戌成進士拜大行人陞南京户<lb/>
科給事中時言官卑者蟻附髙者毛摯公性無倚毗卒<lb/>
不以摶擊先仁厚疏安重地處餉道皆為國家計乆逺<lb/>
獨操江大臣故以邊材推玩㓂不撿公始一糾之卒中<lb/>
公陞公守衛輝人曰是郡衝公不耐劬而公優㳺豈弟<lb/>
為守守亨㑹嵗歉且蝗公賑濟有畧郡獨不飢他郡見衞<lb/>
<pb n="KR4e0229_WYG_006-32b"/>
輝不飢且倣其法行之新汲庠文廟及諸惠政具載紀<lb/>
徳尸祝貳碑是時倭憑陵吳越間甌括為甚浙鎮臣檄<lb/>
選人需全才可備緩急者陞公浙江副使備兵温處人<lb/>
曰儒不習兵而公治兵兵愈亨倭㓂閩界邇龍慶貳邑<lb/>
時嵗且除公親冒矢石纍倭貳拾餘衆喜曰㓂去諸公<lb/>
曰獸攫鹿逐㑹有寧時乎密與諸材官計水陸險易芻<lb/>
粟豐約校卒勇怯棊置星布夏倭果猝至撫臣觀兵亦<lb/>
至賴公調度各軍殊死戰兵氣霆震所獲首功戰艦奪<lb/>
<pb n="KR4e0229_WYG_006-33a"/>
回被虜者無算是舉也僉謂乙卯以來差為東南生靈<lb/>
吐氣先是有蜚語戲下得倭金若干公下令曰敢持寸<lb/>
金軍法從事㑹有自售者公哂曰爾不愛死我敢愛金<lb/>
軍中聞之感泣撫臣上功狀上嘉公丕績賜白金文綺<lb/>
超遷山東觀察使歴陞粤西左布政公所至提綱挈紀<lb/>
穆如清風尋晉太常寺卿卿初固重臣後有官以他途<lb/>
儀部若屬視之公申明職掌爭之力又修寺誌著為絜<lb/>
令侍穆皇帝郊天賚予甚厚柄鈞衡在昕夕間公遂乞<lb/>
<pb n="KR4e0229_WYG_006-33b"/>
休歸公之歸也葢給事時所糺者親為柄臣用前郄修<lb/>
怨嗾公歸公歸惟杜門靜証僅一往青原與郡諸先輩<lb/>
訂學即予晤公之年公嘗語予曰初乆困計偕聶貞襄<lb/>
先生固尼之不得乞祿再躓而謁先生曰我以先生言<lb/>
故困敗至此先生亦大愴送公郊坂遲公登騎公辭不<lb/>
獲遂登騎先生連聲曰履旋履旋行且為國家大臣豈<lb/>
惟第又庚戌禮闈典試為南埜歐公洞山尹公見吾郡<lb/>
罔有錄者歐公錯愕尹公曰此必一已開巻得公衆後<lb/>
<pb n="KR4e0229_WYG_006-34a"/>
詢尹公曰何知曰閲其藝必泳游鷺渚有得者衆以服<lb/>
尹朗鑑而卜公正學亦奇矣公初號西塘晚號視軒葢<lb/>
嘗反覆公初居約而卒皭然不湼也有素履往之象靖<lb/>
冦糺慝有履虎尾愬愬之象晚返初服幽人貞吉中不<lb/>
自亂矣視履考祥其旋元吉公得於視履者深哉近從<lb/>
故簏中得公與塘南王公論學一通曰透得性根方有<lb/>
下落曰若是良知作主與天地合徳日月合明論夜氣<lb/>
也曰謂聖人通晝夜清明則可謂衆人氣有㫁絶則不<lb/>
<pb n="KR4e0229_WYG_006-34b"/>
可公學甚淵獨公不喜哆譚以故人罔窺公際公生正<lb/>
徳庚午五月年七十九娶峽江鎮谿彭氏再贈夫人子<lb/>
一銓國子生先公五年卒娶儀部郎泉崖聶公女孫應<lb/>
嶽國子生即請子言襄公大事者娶廬陵廣濟令劉公<lb/>
則塘女塟雲龍鄉五都澤泉人形丁山癸向銘曰<lb/>
桓桓太常　侍御之裔　有烈有行　鬱然名世<lb/>
揚驄栢臺　端笏畱京　五世臺省　後先芳名<lb/>
出汲淮陽　我志何傷　士頌菁莪　民憩甘棠<lb/>
<pb n="KR4e0229_WYG_006-35a"/>
特命持憲　茂著殊勣　精鏐文綺　惟天子賜<lb/>
東魯象郡　公旄公牙　風霜隨馬　甘雨隨車<lb/>
晉陟上卿　望隆中朝　倦翮投林　於焉逍遥<lb/>
典型既墜　悠悠彼蒼　勒言片石　用永來芳<lb/>
瞻彼新阡　雲樹蓊葱　緜緜若存　澤寧有窮<lb/>
　　　故孝㢘贈承徳郎工部都水清吏司主事晉贈<lb/>
　　　　福建右布政白谷徐公墓誌銘<lb/>
故孝廉白谷徐公年未强仕卒越嘉靖丁巳以子水部<lb/>
<pb n="KR4e0229_WYG_006-35b"/>
貴贈工部主事又萬厯癸卯以孫中丞貴加贈福建右<lb/>
布政君子曰公績學砥行困公車沒一發水部為世顯<lb/>
人駿發中丞為世名臣乃知公結為大年藏為大業自<lb/>
有在天之報施明徳者原非戔戔取必目前者能測識<lb/>
也中丞舊令文江習鄒子悉公學術以石上銘見委元<lb/>
某不敢辭按狀公名袍字含章别號白谷先世衢州柯<lb/>
山人國初祖𤣥徳以人才從正授麗水尉領兵鎮金華<lb/>
遂遷蘭溪徳至菊逸居士凡五世世以孝弟力田聞居<lb/>
<pb n="KR4e0229_WYG_006-36a"/>
士名某即公父生子四公其仲子性冣敏十二為邑諸<lb/>
生甲午登鄉薦計偕未㡬卒早年慕古文辭所排纘逼<lb/>
真名家既而悔曰彫蟲小技壯夫不為顓顓慕尚正學<lb/>
當時學濂洛者矩範有章先生在不敢越步武新建説<lb/>
出羣喙爭鳴為異端公幽探密証獨嗜其㫖手傳習錄<lb/>
為贊稱説以自迪迪人常恨不得親受業門牆稱私淑<lb/>
焉維時尊新建者又髙步哆譚多遺行而公内事兩尊<lb/>
人志物咸備私以其躬行有得者訓子水部及猶子奉<lb/>
<pb n="KR4e0229_WYG_006-36b"/>
常先生朝夕娓娓水部早世今奉常為世宿儒譚及公<lb/>
輒為淚落其入者深矣年未三十例應貢更以讓其次<lb/>
者趙生以生食貧故督學文貞徐公標其行為士林鵠<lb/>
襄敏李公時守衢延為弟子師襄敏不以諸生禮見凡<lb/>
郡邑出公門牆者多為名士去夫禔躬者蔽一隅譚悟<lb/>
者眇實際以觀於公内外純白何如也公常言曰儒學<lb/>
不失其自然而已自然者天天即理也理本如是學亦<lb/>
如是故君子順天嗟乎即起新建譚説有能易公隻語<lb/>
<pb n="KR4e0229_WYG_006-37a"/>
乎新建髙足紹興有徐公曰仁所述傳習錄皆以為新<lb/>
建顔閔公雖未親聆謦欬造詣見地江左以兩徐稱然<lb/>
曰仁不聞其後述其學者何若而公有水部以繼其志<lb/>
奉常以衍公傳中丞以宏公緒濟濟名儒海宇家傳徐<lb/>
氏學不以誦水部奉常中丞而咸源源本本於公以傳<lb/>
無盡又非曰仁可比擬矣公所著有誦餘稿意求錄五<lb/>
經旁註洪範圖楓山實紀仁山年譜紀仁山不仕元一<lb/>
節尤識其大者子二長某次即水部君孫某某中丞公<lb/>
<pb n="KR4e0229_WYG_006-37b"/>
聞孫端亮懿愷所至風猷卓茂它日史臣傳中丞必能<lb/>
為公續儒林傳元某腐儒何能誌公萬一哉系之銘以<lb/>
寄仰止銘曰<lb/>
天祚名閥　必開其先　慶鍾源逺　挺生名賢<lb/>
名賢維何　瞻彼白谷　有斐君子　如金如玉<lb/>
是言必偉　是行必卓　學通自然　徳行有覺<lb/>
良知黙契　能自得師　影響擬議　陋彼世儒<lb/>
語爻黙象　規矩準繩　前輩流風　後學典型<lb/>
<pb n="KR4e0229_WYG_006-38a"/>
一傳水部　再傳奉常　桓桓中丞　世徳愈光<lb/>
宸音屢錫　永賁重泉　天日為朗　昌以得全<lb/>
赤溪之隂　是公𤣥室　下有真儒　過者必式<lb/>
公年不永　公學千秋　琢辭闡幽　我思悠悠<lb/>
　　　明雪蓬彭先生墓誌銘<lb/>
聖人之道溥博淵涵大者明其傳開來學次者遵其行<lb/>
潔已敦龎其流風餘韻亦使頑懦者有所興發云安成<lb/>
自諸君子以理學倡人材輩出其形神灑灑獨得其趣<lb/>
<pb n="KR4e0229_WYG_006-38b"/>
則共推雪蓬彭公余初知公以余友丼子開語余曰公<lb/>
昔為邑諸生有聲已從鄒文莊公學遂謝青衫黙殫㝠<lb/>
搜奇書秘籍不惜重價售之家藏自宓軒以下㡬充棟<lb/>
所著有華秀族譜郡志考本朝人物表庶㡬博雅君子<lb/>
哉而大理慎所傳公語余曰君自幼即能郤父私槖四<lb/>
十妻喪不更娶姪國子生柏溪卒以地塟之䕶其孤不<lb/>
遺餘力其孝友類若此者迺余讀中丞三泉周公所為<lb/>
公記甚悉則謂公行不隨俗退不近名似知公冣深非<lb/>
<pb n="KR4e0229_WYG_006-39a"/>
人所易窺也余於公不能無疑焉坐小蓬對名山似忘世<lb/>
矣而好閲除目自謂汲汲否泰之際又非荷蕢儔也禮<lb/>
仁賢慕高躅似親賢矣而避匪彛若蛇蝎又與泛愛者<lb/>
殊科也臨終操牘别故人諄諄講院似乎逹矣然生平所獨<lb/>
造者不一語以傳又何秘也公之行吾不得而名公常自<lb/>
稱曰小徐詰之應曰大徐孺子小徐彭子識者謂公善<lb/>
於自況夷考其行亦頗相類余終不得而定公焉因諸<lb/>
君子委余銘公余取公姪孫九亮狀而銘之公諱湘字<lb/>
<pb n="KR4e0229_WYG_006-39b"/>
元宗行十二系出華秀彭氏為邑著姓生正徳丁卯六<lb/>
月初二没丁亥二月念六享年八十二子二長采娶三舍<lb/>
劉氏繼上城劉氏次槩娶朱二尹東槎女繼太守王公<lb/>
方南孫女女一適學博劉君全峯男習誠孫男二徹曾<lb/>
娶儒官劉嶧山女𦙍昴聘二尹張肖柏女孫女一適太<lb/>
學生王材齡曾孫女二將以吉期祔塟石坪盆形邑先<lb/>
輩三吾劉先生性和而行潔與公相類冣莫逆公没後<lb/>
余赴復真㑹王先生塘南朱先生一菴王比部儆所鄒<lb/>
<pb n="KR4e0229_WYG_006-40a"/>
太史四山咸咨嗟悼公之亡此可以概公之素矣銘曰<lb/>
聖門修身尚高潔降及後世滕口説偉哉彭公誠踔絶<lb/>
如彼㝠鴻難羈紲山嶻嶪兮水澄徹千秋藏之此人傑<lb/>
勒余文兮名難滅可逺望兮不可湼<lb/>
　　　明潛菴李先生墓誌銘<lb/>
見羅先生倡學劍江學者景從日衆至身先師事令同<lb/>
志益有所慕明潛菴李君其選也余在貴竹有寄觀我<lb/>
堂集余披閲之與君答問語甚具余一通刺就正先生癸<lb/>
<pb n="KR4e0229_WYG_006-40b"/>
未余賜環幸得識公面至與余語連數日夜曰見理須徹<lb/>
原頭工夫不離日用曰程伯子後之聖人達天之學也<lb/>
曰人生而靜以上不容説須透此乃有歸宿曰人只是<lb/>
為形氣所間克去形氣便是修身為本便是止至善曰<lb/>
心性一也形而下便是形而上曰率性之謂道順之則<lb/>
天逆之則人語甚夥徐盱衡語曰先學禁甚嚴余欲上<lb/>
正人心疏㑹病作不果今其責不在足下耶余頷之越<lb/>
嵗吳明府安節令兹邑余折簡寄之曰里有滅明君知<lb/>
<pb n="KR4e0229_WYG_006-41a"/>
之乎曰非所謂潛菴李君耶余再四禮賓席不赴告余<lb/>
以邑中諸利弊業已次第舉行矣且方需之佐吾理乙<lb/>
酉余有改部之命過江上問明府云君無恙余時方避<lb/>
客擬入都門即請告與君結盟而共學焉君遂以病不起<lb/>
矣上自部使郡邑下至族黨閭巷或咨嗟涕洟曰李君<lb/>
亡矣思君不得或旌其閭或扁其所常逰處或形之歌<lb/>
詠痛堂堂大厦而棟宇之圮也嗟痛哉君令子廷唯廷<lb/>
喻先後過余山齋傳君治命屬銘於余余不敢辭余乃<lb/>
<pb n="KR4e0229_WYG_006-41b"/>
取余同年水部徐君狀而志之君諱大昭字汝潛號潛<lb/>
菴自幼有巨人志從兄右齋先生毎以名儒期之既逰<lb/>
庠雖有聲諸生中然心鬱鬱不樂聞吉先哲倡正學則<lb/>
津津向慕㑹越中王龍谿寓白鹿洞君裹糧從之卒業<lb/>
凡三年已蘭谿徐公魯源行部至君復稟學二公皆大奇<lb/>
君乙亥李先生歸自粤中首揭修身為本之學公取其<lb/>
諸書讀之從之遊已察先生危病中學甚篤迺齋戒稱<lb/>
門弟子遂謝去諸生君意雖超曠而行斤斤如也丁卯<lb/>
<pb n="KR4e0229_WYG_006-42a"/>
嵗大祲出餘粟賑族鄰而全活者甚衆有詐鬻田者公<lb/>
不較又有寄金者暴卒尋族子璧之又有殺其僕者公<lb/>
遣人告城隍七日竟得其人抵罪而瘞枯骨周急難無<lb/>
筭所著有程夫子全書儒門定脚錄事學日抄困知記<lb/>
畧及嵗錄論學書藏於家終之先二日猶呼二子及門<lb/>
人講學大都不越與余前所語徐自題其贊有曰一㸃<lb/>
酸心千古事春風座下更誰傳之句題畢乃呼諸子孫<lb/>
羅拜正衣冠終於正寢公於生死去留間若浮雲往來<lb/>
<pb n="KR4e0229_WYG_006-42b"/>
太虚葢生平力學之驗云家為邑著姓髙祖養素以子<lb/>
冡宰貴累封都御史三傳為嵩岡公即君父以文無害<lb/>
為掾曹未仕母荷塘黄氏侍御公妺公其冡嗣也配北<lb/>
門史氏繼娶游氏男二長廷唯邑庠生娶丼氏次廷喻<lb/>
邑庠生娶黎氏二子皆績學慎行克繼君志女二長歸<lb/>
邑前廩生黄銓子某孫男三應豹應偃應鶴孫女一俱<lb/>
廷唯出公生嘉靖乙未年三月初六卒萬厯乙酉年十<lb/>
二月十五享年五十有一銘曰汲汲而求師也卒本於<lb/>
<pb n="KR4e0229_WYG_006-43a"/>
修身皇皇而仰止也宋之伯淳有言必偉有行必真<lb/>
葢力學之大人非止今之逸民<lb/>
　　　布衣儲山李公墓誌銘<lb/>
夫布衣而能使人興起聫屬者此豈聲音笑貌所能哉<lb/>
予見儲山李公其人矣公豐城人也姓李初名正己字<lb/>
逺希後更庭止字某别號儲山父某母某幼習舉子業<lb/>
不竟去而為江淮楚浙逰大困意豁如也歸聞旴江羅<lb/>
公開講乃以布衣見羅公方與諸縉紳集者數十人公<lb/>
<pb n="KR4e0229_WYG_006-43b"/>
躡蹻至羅公命童子取水浴浴竟登堂禮公公目攝曰<lb/>
世間有此鐵脊梁漢子乎禮之公不去羅公側目有所<lb/>
入而道韻彌深矣從姑山有一僧辟榖乆望見公頂有<lb/>
氣如虹隱隱上騰異之以語見羅李公公語僧曰幸與<lb/>
俱來僧曰此當以刺<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>公始至所與見羅公語載刻中論者<lb/>
非公悟後語一日見羅公曰四書五經是修身為本註<lb/>
脚公應曰修身為本又是我底注脚見羅公亦為首肯<lb/>
時聞公名而禮之為朝夕依者皖則有與樸顔京兆陽<lb/>
<pb n="KR4e0229_WYG_006-44a"/>
羨則有史太常玉池越則有大司成陶石簣在三君子<lb/>
處以十餘年之乆而皖與陽羨㑹稽藉以興起從逰者<lb/>
甚衆多語錄另有紀葢公學從旴江入不事粉飾絶諸<lb/>
意言色相神情直與千古映證者在故以一人心而能通<lb/>
諸君子心通諸君子心以信多士心語曰神而明之存乎<lb/>
其人黙而成之不言而信存乎徳行公其人歟倘公而<lb/>
彷彿假借疑似回䕶即羣諸弟子賓賓而几席秦越眉<lb/>
面南北者多矣楊少宰周少卿贈公詩慧眼雙開金不<lb/>
<pb n="KR4e0229_WYG_006-44b"/>
著剛腸一副鐵難如毎對一尊頭獨㸃時論千古淚雙流<lb/>
之句此不可觀公哉銘曰<lb/>
學匪虚譚　誰㑹其宗　猗歟儲山　老至心融<lb/>
諸方共學　六辟四通　不落言銓　丕振宗風<lb/>
跡阻心親　我思有窮　用銘𤣥室　以告羣公<lb/>
　　　明太學生子明甘君墓誌銘<lb/>
子明名丙字子明别號琴亭太守廉平公孫封侍御若<lb/>
虚公仲子叅知子開介弟也先世載譜籍中與兄叅知<lb/>
<pb n="KR4e0229_WYG_006-45a"/>
少而失恃鞠於大母同叅知受學三吾劉公恪尊繩檢<lb/>
邑方試諸儒童子明棄而趺坐青原淨室家索之歸不<lb/>
得大母泣曰老年望孺子青衿如望嵗孺子爾爾老而<lb/>
失望奈何子明聞而歸試龔令嘉定人大奇其巻葢子<lb/>
明淨定乆發為文彩映人心目實不從文章家得來為<lb/>
諸生督學郡邑守相器待異等偶有感憤棄而逰太學<lb/>
太學自祭酒司業以下大器之文潔鄧公翰撰焦公皆<lb/>
以為入室弟子三試棘闈俱入彀不果後知為子明巻<lb/>
<pb n="KR4e0229_WYG_006-45b"/>
咸大惜之子明於麟經内承家學外藉良朋所得既邃<lb/>
一時名流爭推轂之然君雖不遇而於三教得其窔奥<lb/>
抉心嚮往凡世儒擬議色相意識揣摩者絶不一駐足<lb/>
曰此學究見地所見者大惟文潔弱侯及予與大京兆<lb/>
劉扶生知之而一時友若劉瞿父無美諸兄弟周幼清咸<lb/>
尊信之它人相晤公亦不一啓齒或與之飲酒酒後耳<lb/>
熱始發舒其磊磈之氣已復循循如初所著有擇善篇<lb/>
揚扢前修為世烱戒亦畧見一斑云子明雙目神情内<lb/>
<pb n="KR4e0229_WYG_006-46a"/>
弢而貌樸古其於書不深嚌其胔不止名山勝境足跡<lb/>
半之於世味澹無所營予嘗言曰翊我老景者子明也<lb/>
不謂子明以訪焦先生畱都遂不起嗟乎予老矣誰復<lb/>
知予念友之痛也君生嘉靖某年七月卒萬厯乙卯年<lb/>
某月享年六十娶某氏繼娶某氏子某邑庠生娶某氏<lb/>
塟於某處銘曰嗟子明非今之人葢古之人世多遇而<lb/>
子明何奇也遇者如烟雲聚散誰復知之奇者文藻陸<lb/>
離月旦推高將與山川而並耀來兹世有知者其以予<lb/>
<pb n="KR4e0229_WYG_006-46b"/>
言為不欺<lb/>
　　　詔旌貞節喬母令狐氏墓誌銘<lb/>
侍御喬君舊常以楚李衡文豫章稱得士予門人蕭孝<lb/>
㢘道光君所遴士一日持君書謁予予開書眎曰應甲<lb/>
不敏竊干典記者甲不佞四世來指亡慮數十百皆以<lb/>
詩書起家踵跡黌序賓薦而皆吾髙祖母令狐氏出方<lb/>
吾髙祖雯棄世時曾祖才二月喬不絶如綫乃再傳而<lb/>
吾祖輩六人又再三傳至甲等而㡬百人夫吾母之茹<lb/>
<pb n="KR4e0229_WYG_006-47a"/>
辛吞螫者匪朝夕故正嘉間以節聞兩臺及郡邑先是<lb/>
旌其廬優其雜差而兹聖天子嘉意窮簷苦節閼壅不<lb/>
得上聞繡衣使趙公始以吾髙祖母應命上下大宗伯議<lb/>
議是樹棹楔旌其門夫吾髙祖母百年峻節完名一旦得<lb/>
彰徹皎日播之國史鄉乘此非聖恩何以有此顧墓中<lb/>
片石乆虚願子勒一言以永吾君賜罔極元標拜書及<lb/>
大京兆趙公狀葢不勝企悚云按母葢令狐偃苖裔而<lb/>
學士令狐綯之後耆徳景雲之女也初歸喬公雯雯家<lb/>
<pb n="KR4e0229_WYG_006-47b"/>
中落逮母至而家稍有起色未四年而雯逝子世卿在<lb/>
抱匝月耳母哭之哀欲從地下者數矣鄰姬走而諭之<lb/>
曰夫此呱呱孤在孰非幽者所㝠托乎子殉逝者則棄<lb/>
生者不如存生者乃所以報逝者且守孤與死節殉夫<lb/>
與存祀孰輕重母始解顔而一意以立孤為節揵闗人<lb/>
罕窺其面有虞母盛年以它語進者輒唾曰天一而已<lb/>
頭可斷面能再頮乎語者慚而退嵗時於世卿有憂生<lb/>
之嗟未㡬世卿且長有室矣母稍開顔曰吾夫有托矣<lb/>
<pb n="KR4e0229_WYG_006-48a"/>
又未㡬而諸孫濟濟矣母抱而告先靈曰吾夫宗衍矣<lb/>
又未㡬而曾孫種種有以詩書起家者矣母一意發舒<lb/>
喜而可知也常召諸子孫跪於膝下訓之曰子覩萬尋<lb/>
之木乎其枝足以蔽牛馬其䕃足以棲數千人不知其<lb/>
初植根時風雨摽搖霜露摧剝者良苦未亡人之植爾<lb/>
等亦猶是爾等其無忘吾昔日苦可也而時培之而時<lb/>
灌溉之吾老人願畢矣且未亡人豈以是博名髙為聞<lb/>
者曰母之先有子貞及綯皆掌秘藏為顯官其所論撰<lb/>
<pb n="KR4e0229_WYG_006-48b"/>
内則以貽宗範者必有非人所得而前聞者母得於庭<lb/>
濡者深故節不近名謂醴無源其不然哉鄒子曰地之<lb/>
載物稱博且厚矣坤贊其徳曰安曰貞母壯年姱節昧<lb/>
昧晦晦卒以衍無疆之祚所謂安且貞應地無窮者非<lb/>
耶周書曰天軫地葢善用道者無害時有滄熱善用道<lb/>
者無盡母以含章為道而諸孫從王事者益光且大含<lb/>
萬物而化光母道妻道臣道得母一人植之母葢深於<lb/>
坤道者予乃挈涑水銘以永母之無窮生於某年某月<lb/>
<pb n="KR4e0229_WYG_006-49a"/>
卒於某年某月銘曰涑之水飃風不濁淩冬不礐惟母<lb/>
節之濯以莫不覺涑之流塴湱無競母徳之靜惟福之<lb/>
炳以莫不永涑之源百川匯之宜母蕃釐子孫有榖詒<lb/>
以莫不滋洋洋聖謨如綸如絲山可摧水可涸兹且與<lb/>
日月並垂千載停軺者尚有遐思<lb/>
　　　明大中大夫雲南叅政近溪羅先生墓碑<lb/>
鄒子曰予習從先生長者遊學行無足述數者不足論即有<lb/>
足述數者顓顓學一先生言嘐嘐自信有告曰道無盡非一<lb/>
<pb n="KR4e0229_WYG_006-49b"/>
家能竟輙拒而不入病在匪虚于道有窺矣謂世之人莫能<lb/>
窺其藩亦不欲使世之人窺其藩病在弗廣夫天之髙也<lb/>
無弗覆也地之廣也無弗載也執一自足者道之賊也日月<lb/>
之明不私一隅雨露之潤不私一物不樂與人同者善之小<lb/>
也葢自予接近溪羅先生則庶㡬虚而忘我矣先生丁丑入<lb/>
賀予侍先生左右者月餘承先生教㫖不能有所入迄今二<lb/>
十年先生已為古人始知先生坐我春風中不覺於是<lb/>
悔且恨恨不得先生起九原而請質之今年先生孫<lb/>
<pb n="KR4e0229_WYG_006-50a"/>
懐智訪我雲菴以墓碑見委予閱諸名碩臚列先生者<lb/>
甚詳更何能贅一語然夙侍函丈不敢辭先生姓羅名<lb/>
汝芳字惟徳學者稱為明徳先生世為南城人家世累<lb/>
善夢日而先生生幼方泣而樂方怒而笑心疑何以苦<lb/>
樂倐變怒笑異狀識者已驚其異長而學益進閱讀書<lb/>
錄云萬起萬滅之私亂吾乆矣今當掃而廓清之遂矢<lb/>
心學薛氏學常坐危樓起一牖如盂狀左右置明鏡一<lb/>
止水一跏趺連旬求除所云萬起萬滅者然未奏廓清<lb/>
<pb n="KR4e0229_WYG_006-50b"/>
之效而受朋從之害病大作前峯公投以傳習錄病已<lb/>
庚子入省大㑹布衣顔山農在焉先生舉前功問顔曰<lb/>
此制欲非體仁也先生復竟所謂體仁者曰知四端而<lb/>
擴充則火然泉達其勢莫禦先生恍然有契遂於稠人<lb/>
中稽首顔先生者四已而師事之癸卯舉於鄉甲辰舉<lb/>
㑹試先生曰吾學未信不可以仕遂歸而尋師問友周<lb/>
游四方者十年學既通乃赴廷試癸丑賜進士出身初<lb/>
仕太湖令陞刑部主事郎中出守寧國再守東昌陞雲<lb/>
<pb n="KR4e0229_WYG_006-51a"/>
南副使叅政歸先生凡㡬仕矣其仕也以學為仕學也<lb/>
以仕為學期㑹簿書雖未嘗廢而真誠惻怛盎然春育<lb/>
興利也不計一世而計乆逺彰訓也不事强聒因其固<lb/>
有以故生而懐者若嬰兒之戀慈母去而思沒而祀者<lb/>
若孝子之喪考妣非可强致也元某反覆窺先生於微<lb/>
真令人心折神悚非近世剽談者可比擬云山農雖以<lb/>
學自任乎放言矢口得過縉紳不少南刑曹業置之死<lb/>
地矣先生以身代為之贖而顔得生全且顔貧眎先生<lb/>
<pb n="KR4e0229_WYG_006-51b"/>
家若内庫隨取隨厭顔又喜施予隨施盡又輒隨其所<lb/>
請先生年已耄顔怒先生跪之榻前顔批其頰不少動<lb/>
曙而怒解始起夫顔横離口語學非有加於先生而終<lb/>
身事之不衰生之縲絏周之貲財事之有禮此祖父不<lb/>
能必之孝子慈孫而得之先生嗟乎此即天地可格鬼<lb/>
神可動矧曰其他梁夫山囚楚先生鬻田往援之有諷<lb/>
先生者曰夫山害道宜罹於法先生曰彼以講學罹文<lb/>
罔予嘉其志不論其他夫當時以學自命者稍出片言<lb/>
<pb n="KR4e0229_WYG_006-52a"/>
夫山必無死地眎先生心何如也胡宗正幼師先生矣<lb/>
先生聞其易有傳復不難北面宗正葢先生真見天下<lb/>
善無一處不具天下人無一人不可師已耶人耶我耶<lb/>
物耶渾然無間誰能閡之或疑先生學博而無統大而<lb/>
未純者先生云大出於天機原自統博本於地命亦自<lb/>
純予讀斯語恍然如見先生夫不本其自綂自純者為<lb/>
學而以意念把捉為統為純嗟乎此學之所以難言矣<lb/>
或又疑先生學無結果不知太虚之中孰先孰後孰始<lb/>
<pb n="KR4e0229_WYG_006-52b"/>
孰終彼所謂結果云者是生滅根也我且無生而又何<lb/>
滅我無造端而又何結果之有茫茫長夜誰其覺之予<lb/>
不能無思矣葢嘗論先生有目與人同不見人過則與<lb/>
人異口與人同樂道人善則與人異心與人同以衆人<lb/>
心為心身與人同以衆人身為身有官也而以百姓之<lb/>
肥瘠為榮勿恤於家矣有學也而以衆人之立達為學<lb/>
勿執於見矣其尚友也時釋時𤣥不廢叅究一軌于大道<lb/>
其論著也聖訓帝典極其闡揚一根於真性謂先生有<lb/>
<pb n="KR4e0229_WYG_006-53a"/>
見乎則與愚夫愚婦同體未嘗有見也上焉者得先生<lb/>
眉睫間下焉者亦欣欣化育中以養以造先生非吾黨<lb/>
之元氣耶夫元氣周流布濩天壤間不可得而見惟觀<lb/>
造物生者生化者化飛者飛潛者潛動植者動植始知<lb/>
元氣之功大吾黨自成者成自道者道得言者忘言得<lb/>
意者忘意得象者忘象不事雕鑿渾然天成始知先生<lb/>
之功大予不得而窺先生之學矣憶濫竽掖垣曾疏先<lb/>
生云惟道是慕功名富貴不入其心逢人必誨貴賤賢<lb/>
<pb n="KR4e0229_WYG_006-53b"/>
愚不知其類識者以為知言今愧不能窺先生萬一謹<lb/>
列大較如左先生子二人孫八人曾孫十人懐智孜孜<lb/>
尚友懼隕家學先生有後矣先生生正徳乙亥五月沒<lb/>
萬厯戊子九月葬二十八都曹坊祖壠之傍銘曰<lb/>
神隱而費　力𢎞而毅　呼吸萬類　胎育元氣<lb/>
早竭心思　晚順天成　何思何慮　斯道典刑<lb/>
其心孔仁　其仁以身　周流海宇　物我皆春<lb/>
濟濟多士　私諡明徳　繼往開來　百世不忒<lb/>
<pb n="KR4e0229_WYG_006-54a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR4e0229_WYG_006-54b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　願學集巻六上<lb/>
<pb n="KR4e0229_WYG_006-55a"/>
欽定四庫全書<lb/>
　願學集巻六下<lb/>
　　　　　　　　　　　　明　鄒元標　撰<lb/>
　　誌銘<lb/>
　　　明先考雙崖府君改葬白沙墓誌<lb/>
嗚呼惟我仁考即世者十有五年矣不肖男元標叨中<lb/>
鄉試時方食貧乙亥春王正月權厝仁考始祖刺史公<lb/>
墓椅形右薦紳先生及堪輿家過而稱吉壤不肖男竊<lb/>
<pb n="KR4e0229_WYG_006-55b"/>
疑北向前嶂隔江而遙堂氣蔓衍數欲改卜㑹登第後<lb/>
即貶亥步所窮處㡬七年春雨秋霜翹首南望淚未嘗<lb/>
不涔涔下也癸未荷詔還北闕羈縻南北願莫之遂丙<lb/>
戌夏五月以狗馬病軀叩首天閽幸返初服丁亥春始<lb/>
得枚卜兹地名白沙人形首乾趾巽兆源於兊亘里不<lb/>
知㡬許蜿蜒而東南前仁峯崒<graphic n="KR2029" url="https://raw.githubusercontent.com/kanripo/KR-Gaiji/master/images/KR2029.png" mimeType="image/png"/>若笏若筆若走馬若<lb/>
騰蛟聳翠昂霄俯伏几席䖍粤諸水滙為巨浸環繞襟<lb/>
袖自文江折而左旋似足以妥吾仁考之靈也者虚左<lb/>
<pb n="KR4e0229_WYG_006-56a"/>
席為吾母百年基尊母命也嗚呼惟我仁考孝友慈祥<lb/>
淹貫百家粹衷可質天日碩畫可籌八面竟不得一當<lb/>
以顯厪厪化誨諸子弟彬彬逺近施於家政祠祀攸舉<lb/>
夫士處崖隩潛徳幽光常患表見無術不肖男以經術<lb/>
登甲第官禁籞不為不遇迺以伉俍之性逢世無資既<lb/>
不能奉三釡之養又不能低徊寸祿徼一命使主爵撰<lb/>
制者光揚泉户頫仰旻天潸然欲隕雖然吾仁考拭目<lb/>
千古世味皭然不滓寧以外至者為榮辱且不肖在夜<lb/>
<pb n="KR4e0229_WYG_006-56b"/>
郎時思一望丘隴不可得今得以衣冠松楸時酹椒漿<lb/>
無瞻雲極目之感孰非吾仁考之靈皇上解網之恩哉<lb/>
不肖男如立身行道世必有握管元夫志吾仁考之大<lb/>
者無涯也敬百拜抆淚書於碑隂以竢<lb/>
　　　三孝友處士大叔東源公細叔龍橋公七哥鯉<lb/>
　　　　洲君墓誌銘<lb/>
三處士者吾大叔東源公細叔龍橋公七哥鯉洲君也<lb/>
大叔名濤字養源行八沒在甲子年元某是時幼未知<lb/>
<pb n="KR4e0229_WYG_006-57a"/>
我叔父之痛也長而有知先太安人毎從爐頭述往時<lb/>
艱辛曰先大父善貧先承徳與大叔成立始得有家先<lb/>
承徳館榖䖍中大叔治外先太安人治内家遂隆隆起<lb/>
先太安人言及泣數行下常曰得其子有成立吾心斯<lb/>
安大叔善譚笑為人倜儻好謳歌一發謳坐客盡懽常<lb/>
與客浮白竟宵以是得病卒細叔名濟字養亨行一幼常<lb/>
受學先承徳為儒不竟卒然善詩歌豪氣輒發於詩中<lb/>
無他腸愛憎隨口盡生平具前葬誌中七哥名楫字汝<lb/>
<pb n="KR4e0229_WYG_006-57b"/>
通行七十八而孤以先大夫輩植有成立七哥性最孝<lb/>
事母及友遺腹弟即古人不過覩予第喜動眉宇與族<lb/>
衆無隻語傷乙酉予官白下啓先安人曰七哥嵗且不<lb/>
利可奈何先太安人驚曰兒期之來或無恙未㡬聞七<lb/>
哥卒合室盡哀大叔七哥先葬黄家峽細叔葬前岫予<lb/>
慮為水蟻侵乃捐俸卜葬兹地嗚呼吾葢因叔兄而思<lb/>
吾先世孝友即古人不過云先大夫友愛諸弟如子然<lb/>
性最嚴一出言諸弟事若神明今兄愛厥弟以正言退<lb/>
<pb n="KR4e0229_WYG_006-58a"/>
而誶語矣家有纖細事兄弟咨諏籌度今不聞問矣妯<lb/>
娌有隙必自責今聼婦言矣布衣蔬食儉約今屑越矣<lb/>
祖先家世事必竭盡心力今若罔聞矣望子孫誦讀如<lb/>
農之望歲今勤惰弗計矣婚婣非華閥不通今任情矣<lb/>
予思先世和氣薫蒸盎衍宜有今日而子孫方且自以<lb/>
為能飽食五榖不知稼穡艱難思培先人元氣者不知<lb/>
何心也銘叔兄葢刺予心矣大叔子二銘曰吾思我二<lb/>
叔有内美而不及施兮吾思我七哥抱淳朴而克自持<lb/>
<pb n="KR4e0229_WYG_006-58b"/>
兮孝友洽於庭闈綽有古人之遺兄偕弟父偕子叔偕<lb/>
姪並瘞玉於兹兮聊慰吾之永思賁子孫並獲嘉祉兮<lb/>
亘萬古以為期<lb/>
　　　吳解元鋌誌銘<lb/>
余寓勻最後得一吳生鋌鋌幼孤鞠於伯父州守明府<lb/>
二公時初從桐城歸尚未知名一日試得生巻不覺擊<lb/>
節曰此黔第一士驟聞者不無過駭未㡬督學歸善李<lb/>
公蘇州馮公後先皆至首生且曰亡踰吳生壬午中鄉<lb/>
<pb n="KR4e0229_WYG_006-59a"/>
試第一人駭者始服葢生文浸浸不作經生口吻神識<lb/>
時溢筆端連蹇春官不第則慝古之過也予嘗以正學<lb/>
朂勉生生啻黙黙頷之不吐一語冣後訪予金陵始知<lb/>
生不弁髦予語聖學有圖日課有紀即夙與生語者五<lb/>
經手自抄寫俱盡匀諸士多有從之逰生毅然以師道<lb/>
自任而其弟鏞鐸及甥朱振祚咸信之深没猶心師之<lb/>
生不死所至未可量也記昔在金陵與予友蔣徳夫商<lb/>
學予與徳夫不謂然生執之堅别而致書予近悟於師<lb/>
<pb n="KR4e0229_WYG_006-59b"/>
㫖也生性敏而潛毎坐必至鷄鳴書聲達旦常思及父<lb/>
母早喪淚沾沾下遂以嘔血卒卒時囊空如洗賴同年<lb/>
侍御李公助之而自薦紳知予者并知生咸為予并世<lb/>
道惜生不獨予傷心也生生於年月日子一昌春銘曰<lb/>
有鳥於此其文五色宜瑞王國鼓翼何之俾吾求其故<lb/>
而不得君豈厭塵寰之偪仄者耶<lb/>
　　　明勅封文林郎<hi>闕</hi>　道御史筆峯余公墓誌銘<lb/>
夫世有澤霈蒼赤力扶國紀元夫則其生必有自予於<lb/>
<pb n="KR4e0229_WYG_006-60a"/>
大理余公卜之大理公初仕禾川予從家園習其品與<lb/>
政冣真去而為御史在三秦以與中貴忤中蠱㡬不起<lb/>
賴上聖伸法中貴而秦人若出水火家尸户祝侍御以<lb/>
丁封侍御公憂歸用望起綰計事晉大理丞念封公一<lb/>
坏未妥請得襄事而以墓中石屬鄒子鄒子於公為道<lb/>
義心膂交不敢辭按狀公諱安字汝泰别號筆峯世婺<lb/>
源沱川人冠緌蟬聨祖某父某皆以隱徳聞父基任英<lb/>
武叅軍學者稱為株源先生特祀瞽宗公自幼業儒具<lb/>
<pb n="KR4e0229_WYG_006-60b"/>
有至性束髮從叅軍宦遊白下一日忽念大母意甚急<lb/>
束裝歸省方行而家苦盜報適與期㑹大母驚成疾公<lb/>
左右調之愈説者謂公靈機所感云已而就婚應山令<lb/>
衙齋明年大理生吳夫人以病終於蔡店驛大理公方<lb/>
一嵗公獨挈大理呱呱依棲而歸遂棄儒一意榖子而<lb/>
督之學再娶潘母以李事兩尊人兩尊人薨遇生忌潸<lb/>
然淚下處兄弟及猶子産甘處其下而所禦侮分鬭俱<lb/>
隂為之地不令之知人有負國稅至二百緡者聼大理<lb/>
<pb n="KR4e0229_WYG_006-61a"/>
言以俸代之而諸所焚劵棄責者難盡紀大理以進士<lb/>
起家令禾川官侍御公所訓語皆如古名人故大理悉<lb/>
稟公指而行之稱名臣云時鑛稅騷擾海内苦中貴人<lb/>
在在揭竿予友人馮旴𣅿以隻手獨障楚氛逮公在都<lb/>
左右馮君無恐袖疏以請馮君閱之一罷鑛稅二釋諸<lb/>
逮臣三言西北水田可開則凡言𣙜稅皆可罷纚纚甚<lb/>
具馮君驚而曰不意江湖中亦有心廊廟者請得父事<lb/>
公疏方進而格不得上亦奇矣意不自得乃之太和為<lb/>
<pb n="KR4e0229_WYG_006-61b"/>
采真逰遇所謂不二和尚者授密諦歸意仙仙若有得<lb/>
也而不謂以聞侍御中蠱事憂慮而忽忽不樂遂終公<lb/>
之終也雖為子也亦所以為國也鄒子曰<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>新法之興<lb/>
予日從斗室中當著三嘆兄從旁曰弟何念之深耶予<lb/>
曰此非兄所知也人之憂在小民予之憂在士紳夫小<lb/>
民而有疾痛士紳可倚倘士紳而駢肩受荼民將焉附<lb/>
言在耳未㡬馮君出獄死大理蠱而㡬斃瑣瑣諧臣生<lb/>
此厲階以公洞達國體如是惜乎不得聞於上也葢嘗<lb/>
<pb n="KR4e0229_WYG_006-62a"/>
念國家養士二百餘年茫茫海宇力銷氛祲以奠疆圉<lb/>
固國家者晉有南樂魏中丞秦有婺源余侍御楚有旴<lb/>
𣅿馮僉憲三公皆為予心友而馮則䞇予者故予不幸<lb/>
歎於室幸而覩三君子光輔於朝即吾用也公言雖不得<lb/>
聞於上有子能行公言即公用也公可無憾矣獨念西<lb/>
北水田一事徐伯繼符卿言之方經紀而中䜛罷今西<lb/>
北有粒米如南人者未嘗不習田之當墾可為國家永<lb/>
乆計但恐南人至地為南人有耳普天之下系籍即為<lb/>
<pb n="KR4e0229_WYG_006-62b"/>
土著何分南北畱心國家者必不能舍此别為籌國計<lb/>
它日必有思公與徐符卿言者予誌公而并系以同事<lb/>
亦公疏中㫖也銘曰峙鼎衡門抱璞席珍榖以繩武徳<lb/>
以潤身彬乎郁乎藪澤真人憂切江湖三事欲陳未遂<lb/>
叩閽正氣彌伸超蹤𤣥圃脫屣埃塵桓桓大理為國藎<lb/>
臣澤霈蒼赤節著三秦行有特恩光賁九京龍章赫赫<lb/>
奕世嶙峋<lb/>
　　墓表<lb/>
<pb n="KR4e0229_WYG_006-63a"/>
　　　南京刑部侍郎贈尚書諡文端疎山吳公墓表<lb/>
葢嘉隆間撫有疎山吳先生者篤學嗜古一徳初終不<lb/>
替予自入仕路側陪縉紳末議而知先生為一代完人<lb/>
云近卑棲田間野老述先生遺狀猶令人凜凜易名之<lb/>
典乆而未霑太常議諡以維風闡幽輒首先生嗟乎日<lb/>
月綿邈明徳愈新孰使之然彼其醇誠渾噩結於士大<lb/>
夫心故也吉水鄒子元標欽先生遺風敬題先生墓曰<lb/>
明名臣碩儒疎山吳先生之墓而為之表其遺事曰先<lb/>
<pb n="KR4e0229_WYG_006-63b"/>
生諱悌字思誠别號疎山其先世蜀人自蜀徙南豐又<lb/>
南豐徙疎山代有潛徳祖<hi>闕</hi>　父望皆以先生貴贈南<lb/>
大理卿先生未生時旴江舊道經苦竹村忽折十里而<lb/>
遶疎山而先生生識者已知先生為非常人自幼即凝<lb/>
重端雅長而聞鄉故大儒象山先生學得其宗寤寐不<lb/>
忘師事卓峯黄君復之白鹿與諸名賢切劘歸而道鄱<lb/>
湖舟㡬覆坦然自如若有得也退而獨處疎山一覽亭<lb/>
凌髙厲空穆然深思同儕竊跳笑如弗聞也者辛卯舉<lb/>
<pb n="KR4e0229_WYG_006-64a"/>
於鄉壬辰第進士拜樂安令以才調宣城令樂安政未<lb/>
㡬得民和行之日車軹不得發宣城字民如子而上官<lb/>
則苦其亢有時貴故舊邑令欲樹碑誦功徳當事屬意<lb/>
先生先生曰故無可紀述即有紀述而忘徳罪坐令卒<lb/>
不樹碑守墨而持衡索羨先生曰衡一也豈令有餘守<lb/>
則不足以邪正異視耳守黙然撫臣無如先生何瞷先<lb/>
生上計考功氏則以夙負苦先生而邑民爭相戒無苦<lb/>
賢侯卒完夙負其他救荒美政未易更僕數不知者曰<lb/>
<pb n="KR4e0229_WYG_006-64b"/>
吳宣城傲吏也知者曰傲非凡吏竟以治行髙等召入<lb/>
為御史是時賄賂公行即重金不足以當貴人一盻而<lb/>
先生隻手謁貴人實不持一錢首請振風紀具奏議中<lb/>
㑹南畿試錄弗當㫖上怒甚謫罰有差且欲罷諸生制<lb/>
對先生抗疏不可逮先生於理已而怒解出先生而是<lb/>
科士鱗次蔚起為王國楨者則先生力也奉命督鹺兩<lb/>
淮首表章孝經以端士趨而泰州布衣王心齋艮故陽<lb/>
明髙足弟子然行危獨衆或異之先生屏騶從式其廬<lb/>
<pb n="KR4e0229_WYG_006-65a"/>
與語連日夜有契疏薦於朝欲倣吳臨川陳新㑹故事<lb/>
雖不行識者韙之獻皇帝梓宮南附議者謂道出維揚<lb/>
須毁民居而後通維檝先生以心計民居卒不毁先帝<lb/>
優詔褒之先生雖在事時時念母朱淑人不置請急歸<lb/>
癸卯再除按部中州風紀凜然如折强藩建歸徳郡疏<lb/>
請祀伏羲與孔子同凡所剏畫不為一世計皆裕國訏<lb/>
謨覺世大範俗士之所迂而避不為先生之所孳孳討<lb/>
行不倦者也世方亟先生而分宜為政先生感時不可<lb/>
<pb n="KR4e0229_WYG_006-65b"/>
為遂歸矣歸而永言薖軸者二十年惟與諸名徳講求<lb/>
實學即干旄過里不得覲先生面間常步田間農夫至<lb/>
爭道而趨人曰此非吳柱史耶曰柱史而垢衣敝履耶<lb/>
曰垢衣敝履乃吳柱史也今相傳以為美譚分宜敗諸<lb/>
炙熱者鳥獸散乃起先生於家擢太常少卿晉太僕大<lb/>
理二卿刑部侍郎卒公為廷尉為司㓂娓娓求生一時<lb/>
有疑獄株連者衆先生欲生之而沮於羣議後竟得復<lb/>
生比者先生遺言為之地也諸生全者人人頂禮葢嘗<lb/>
<pb n="KR4e0229_WYG_006-66a"/>
論新建學術一提西江從者如雲然於先儒家法稍異<lb/>
矣仕則譚任任則宗伊尹軻氏曰有伊尹志則可無伊<lb/>
尹志簒也分宜柄政楊容城沈㑹稽遭禍殊烈酷戍者纍<lb/>
纍不能死不能戍惟退而明志耳不知其所任者果志<lb/>
伊之志否耶是時論出處正獨吾吉鄒羅二太史撫吳<lb/>
先生三人不仕耳世以仕為任先生以不仕為任任孰<lb/>
重焉學則譚樂聖人所謂樂者自然性體非有所加而<lb/>
以縱情恣慾為樂去樂㫖益逺先生須中情灑然而居<lb/>
<pb n="KR4e0229_WYG_006-66b"/>
鄉逡巡如處子曰學以尊徳性只是敦厚崇禮其與諸<lb/>
稱樂者異矣間有知致力者喜譚寂夫道體非有寂感<lb/>
先後可言語寂遺感語靜遺動身心互持動輒成礙先<lb/>
生曰執游氣蹔息為寂體與逝者如斯意天地懸隔嗟<lb/>
乎聖人復出有易斯言乎先生早事卓峯取證心齋觀<lb/>
摩鄒羅二先生靜謝世氛廿年幽探密證宜所學卓爾<lb/>
如是世皆知先生髙不知先生學知先生學而未知先<lb/>
生之學所以邃且深非厪如世儒以名相自持也謂撫<lb/>
<pb n="KR4e0229_WYG_006-67a"/>
數百年象山先生後見道分明如先生者葢囏其人矣<lb/>
予故備述之令異代有所考鏡焉<lb/>
　　　奉直大夫恊正庶尹尚寶司少卿雪松潘公墓<lb/>
　　　　表<lb/>
予歸山十年髪白且老懐友一念窮且益堅屈指生平<lb/>
交道不少一見令人捐形剖心情曠神怡則吾友去華<lb/>
潘公其人哉潘公與予定交在癸未秋予初入朝公且<lb/>
捧檄為温州李去為予畱而聮榻者數日既公為侍御<lb/>
<pb n="KR4e0229_WYG_006-67b"/>
以言事播遷道文江相對又數日庚寅予調南比部公<lb/>
亦量移至相眎期年莫逆於心公徙尚寶乆不調聞公<lb/>
杜門述易予欲請潘氏易玩而老焉公迺以病卒予時<lb/>
思公不勝心折而公子鯤衡至以墓表請即不請予亦<lb/>
有言藏之篋笥矧公子泣血逺至予曷敢辭按狀公諱<lb/>
士藻字去華學者尊為雪松先生世為婺源桃溪人代<lb/>
有名卿曾祖鉞即森七公父澐以公貴贈尚寶司少卿<lb/>
當潘氏最盛時森七公過計而徙考槃及公生而才贈<lb/>
<pb n="KR4e0229_WYG_006-68a"/>
尚寶公復挈公而歸桃谿十入補邑諸生隆慶庚午登<lb/>
鄉試萬厯癸未成進士授温州推官近時理官為上官<lb/>
耳目一切逞氣燄陰險刻忌諸同僚及各屬咸謬為恭<lb/>
敬而心實憚之公盡損其觚棱自僚長以下推心置腹<lb/>
事無大小不為踔絶駭異惟期於平所上温州政議為<lb/>
地方乆逺計甚悉諸小吏有才諝者汲引之盡力而不<lb/>
逮者覆愆葢瑕以需後圖聼讞有盭倫常者痛懲之不<lb/>
少假餘即犯重辟悉心求生比是時守衛公承芳為名<lb/>
<pb n="KR4e0229_WYG_006-68b"/>
二千石而諸郡丞以下政益有名咸公同心之力兩臺<lb/>
及觀察使賢者習公學行不敢名公為屬不肖者即忌<lb/>
公亦不計曰吾道如是丁亥召公為福建道御史不三月<lb/>
以上修省疏左遷粤照磨公為言官海宇期公與公自<lb/>
期待道政長逺亦不以能言為事疏温厚煦至無大痛<lb/>
哭流涕語公不能乆立朝端此其故難言矣公初試銓<lb/>
曹諫臣論云克己而後能格心正身而後能糾邪銓臣<lb/>
讀公論者動色相賀及公得貶人人以公為能踐斯語<lb/>
<pb n="KR4e0229_WYG_006-69a"/>
公既遷惟𤣥惟黙力前二語以自儉戢未嘗少露怨誹<lb/>
態越四年召還積官至尚寶少卿自庚寅冬予調南外<lb/>
凡曾經建白落職者陞擢輒不得㫖獨公徙吏部徙符<lb/>
丞徙少卿輙得㫖吾黨咸相慶曰公為碩果衆陽之階<lb/>
也而一陽復剝落天其謂何公生平居家立朝所至以<lb/>
學為事常摳趨先正羅南城耿黄安李温陵門最後為<lb/>
文潔鄧公深知即方外有一長足當心者公必叩首頂<lb/>
禮曰師曰師不敢忘計偕與焦翰撰祝給諫為縞帶交<lb/>
<pb n="KR4e0229_WYG_006-69b"/>
聞友有一善足稱者必與定交以身下之惟恐失賢者<lb/>
心世學者顓顓守一先生言公遇畸人得異傳常自信<lb/>
質諸鬼神無疑一叚秘功謂天人不隔纖毫信者自取<lb/>
具載易述中徳無常師善無常主惟公有之公立朝惟<lb/>
埋光鏟采調䕶善類為事海宇善類人人倚公若嬰兒<lb/>
依戀慈母以公慈衷厚徳其凝承宜無可量年僅望七<lb/>
官僅五品士林聞公訃者相向短氣若名嶽之摧巨峯<lb/>
而百鳥之失靈鳯也悲哉然公孝慈忠實儀於鄉邦鴻<lb/>
<pb n="KR4e0229_WYG_006-70a"/>
譔佳謨照映今古天畀公寄斯文之傳者葢在此不在<lb/>
彼予不復以世語悲公矣敬摭公大槩彰之墓道令公<lb/>
子磨石勒辭俾過公墓者讀予文有遐思焉公諸懿行<lb/>
及子嗣嫁娶具狀中不復列<lb/>
　　　明純孝篤學封文林郎福建道監察御史簡菴<lb/>
　　　　湯先生墓表<lb/>
古今元夫力扶人代非獨身有之其先必有績學藴義<lb/>
之士為之砥礪其徳度而匡輔其初終其所醖釀者乆矣<lb/>
<pb n="KR4e0229_WYG_006-70b"/>
人知湯侍御風裁凜凜社稷所托而重孰知其得庭訓<lb/>
於尊人簡菴先生者深哉侍御巡八閩子聞其厝置以<lb/>
為聶貞襄再世不謂以尊人訃歸歸未㡬以先生墓表<lb/>
見委夫樂道名儒遺軌以照耀來兹元某夙志何敢辭<lb/>
按狀公諱鍾夀字用道别號簡菴先世為全椒人以千<lb/>
夫長來義興則自起宗公起宗公四子伯官中都仲世<lb/>
莊浪千户而叔徳季中則仍宜興中生誼誼生恂恂三<lb/>
傳諱儒者則公父也公方八齡而孤賴節母夫人矢栢<lb/>
<pb n="KR4e0229_WYG_006-71a"/>
舟植公於學而為諸生自少在諸生中即以莊嚴見憚<lb/>
邑有萬文恭王孚齋先生皆以學為士林祭酒公並得<lb/>
師事之執經事孚齋先生最乆孚齋先生方講誦倭猝<lb/>
至諸城中鳥獸散公聞仍講罷乃散其臨難不亂如此<lb/>
亡何又師事周都峯王龍溪兩先生二先生皆稟新建<lb/>
功令者而公獨於周先生步趨矩矱不踰周先生喜夜<lb/>
坐先生偕吾友叔行侍於金山寺頂者亦如之坐乆出<lb/>
門外覩天地萬物莫非吾也者恍然有吟風㺯月氣象<lb/>
<pb n="KR4e0229_WYG_006-71b"/>
不欲歸周先生以子舍乆虚諷之歸始歸或有習王先<lb/>
生學者先生曰吾以不可學王先生可不失為事王先<lb/>
生也者人益服先生之定先生學正有見而内行純備<lb/>
事節母備極歡愉節母稍不愉晚年猶請伯俞之杖節<lb/>
母不恱不止訓侍御君也一以學諸先生者發揮之大<lb/>
段在主敬主靜分别義利曰心如六馬不敬與靜是馭<lb/>
六馬無轡勒也不分别義利是巨室無藩籬也居嘗閴<lb/>
然一室即侍御得雋報至人窺公何狀兀兀蒲團未嘗<lb/>
<pb n="KR4e0229_WYG_006-72a"/>
色喜自拜封侍御隆重矣而未嘗以輿馬喧赫里中有<lb/>
司罕窺其面訓侍御於官下猶力侍御在西臺語曰言<lb/>
官在孤立一意真心謀國上不比天子中不比宰臣下<lb/>
不比僚友相傳為名言舉世以比成風而公獨以不比<lb/>
勅侍御公獨何心豈所謂比之自内有孚盈缶者耶人<lb/>
曰湯先生學不為巵言以此訓子亦以此訓門弟子終<lb/>
其身門弟子有泣慕不置者此可徵先生學矣先生於<lb/>
鬼神權勢毫不置念里族有疫手一一調劑之數百指<lb/>
<pb n="KR4e0229_WYG_006-72b"/>
有起色人謂疫無定衡者於先生不然村有寢丘者相傳<lb/>
多鬼祟先生暮行吟其側視胡敬齋與鬼相倡和者不<lb/>
殊江陵時士苦得一青衿有勢家子竄而入邑籍諸庠<lb/>
士羣而訴於督學直指直指盛怒臨之曰罷之無名命<lb/>
諸士如欲扞文罔其請於白下以諸生無復之矣果皆<lb/>
中道㪚去獨先生與一友之金陵直指辭色甚厲假它<lb/>
威恫喝之先生庭辯不屈不撓直指卒無以屈先生正<lb/>
議竟黜二人籍澤宮田千頃不清者且乆先生出而履<lb/>
<pb n="KR4e0229_WYG_006-73a"/>
畝鱗然一新人謂先生有鉅才且定不知先生之學與<lb/>
才皆自學問中來也嗟乎世之所譙詬者惟學耳今有<lb/>
盛服先生明先王絶學接紹來裔世不怪則迂必至逐<lb/>
而擯斥誶語不遺餘力周先生萬死一生出囹圄㡬何<lb/>
時即出憲東魯又逐之歸王孚齋闇然里巷先生偕吾<lb/>
友叔行不難以身下之式其步趨擬其心神至令二先<lb/>
生之學火傳無盡先生臨老謂侍御君曰與人為善之<lb/>
念老而彌篤以故先生終其身獨處一室而不為寂善<lb/>
<pb n="KR4e0229_WYG_006-73b"/>
葢一鄉而不為孤駿發侍御始以善善豫章繼以善善<lb/>
天下皆先生之善也彼謂學無益者是自甘於不善倘<lb/>
不自甘於不善舍學無明善路矣公生嘉靖戊戌卒萬<lb/>
厯丙午享年六十有九狀載公介潔恭誠光明淳懿不<lb/>
知人世有機械事然此皆公緒餘葢公既與性天者㳺<lb/>
一切粹美如電拂漚浮為而不有過而即化獨載公晚<lb/>
逃於酒慕淵明康節為善處世然淵明賦詩責子而康<lb/>
節子不聞其扶日轂舒世艱何如公有子為社稷臣更<lb/>
<pb n="KR4e0229_WYG_006-74a"/>
復何事猶托之乎麴糵豈公所棘於衷者非一身一家<lb/>
之私難得而言公自得者誠深亦可以觀世矣鄒子謹<lb/>
題公墓曰明純孝篤學封侍御簡菴湯先生之墓先生<lb/>
葢再拜命至御史誠自貴不以侍御貴矣過先生墓者<lb/>
曰此故節母子而孝而學行表表士林者必肅容而式<lb/>
焉鄒子葢嘗記節母坊表貞裕墓兹復表先生墓讀者<lb/>
謂鄒子有一愧辭乎子嗣嫁娶詳狀銘不具列<lb/>
　　　承徳郎刑部廣東清吏司主事中岑曠先生墓<lb/>
<pb n="KR4e0229_WYG_006-74b"/>
　　　　表<lb/>
此予友用良先生墓也偕元某舉於鄉者郡二十人並<lb/>
游胡先生門者衆多求不言而信不戒以孚則用良其<lb/>
人哉用良先生有子世禎為予門人持先生狀求表夫<lb/>
世禎即不求吾當别紀以為士範矧其情迫予安能辭<lb/>
按狀公諱驥字用良學者稱為中岑先生世居敖城為<lb/>
鼎族以詩書禮樂聞邑中曾祖某祖某父札以公貴贈<lb/>
文林郎文林得先生最晚而最鍾愛憐先生體薄常别<lb/>
<pb n="KR4e0229_WYG_006-75a"/>
貯食以待先生惡其與客異命徹去人益器之二十為<lb/>
邑諸生最為太守滄溪黄公所禮當黄之為守也愛公<lb/>
加之膝及為督學知公宅憂怏怏厚賻而别癸酉舉於<lb/>
鄉舉主㢘先生貧而室於火欲有所闗説先生辭曰驥<lb/>
不肖辱鄉舉葢以李廉進者若有所私是以㢘進而以<lb/>
黷終某不敢舉主不恱然有竊瞷而賂君重金者至矣<lb/>
君辭曰某腐儒今雖室於火天戒孔嚴不足以當君之<lb/>
賂請辭其人哭而去已選河南沔池教諭先生喜而召<lb/>
<pb n="KR4e0229_WYG_006-75b"/>
諸士至曰今世以河東為吾道鼻祖不知是時有月川<lb/>
先生故與河東頡頏濂洛者諸士生其鄉而不紹述其<lb/>
學吾忝士師而不以正學相迪勉類齷齪刺促取容則<lb/>
盭吾學吾不敢於是矢心與諸生約曰淺言即庸行即<lb/>
神化淺言先生自況也予友孟雲浦以學為士林嚆矢<lb/>
一見與先生莫逆曰吾中州何幸得明師邑人益尊信<lb/>
而稱曰興道先生已陞興山尹興山楚僻邑人謂邑如<lb/>
斗大不足以容名賢先生欣然而往我非牛刀割鷄所<lb/>
<pb n="KR4e0229_WYG_006-76a"/>
宜至則盡洗往者因陋就簡之弊首範士次範民又乆之<lb/>
新學大抵先生絓潔如處子民黙孚於文物儀度之外<lb/>
故若刃遊若㺯丸稱神君慈父予友李中丞克菴特薦<lb/>
公治行於朝陞順天理瀕行邑人蕭公儀尸祝之車軹<lb/>
不得發李順天又以愷慈著聲所甄别淑慝洞如觀火<lb/>
而歸本於恕以成美掩慝為務君子固慕公徳厚即小<lb/>
人亦無所悍四載陞刑部廣東司主事方二月以理順<lb/>
天時議珠寶事奉㫖外謫先生之被謫也知者曰此屬<lb/>
<pb n="KR4e0229_WYG_006-76b"/>
民部民部視往例亦殺言臣無單詞及君君胡不辯白<lb/>
先生曰小臣有罪得謫為幸人益歎為長者歸而勸駕<lb/>
者紛至先生曰吾歸已晚别築一室曰吾將老焉曉夕<lb/>
與諸同輩譚學外無别語大都先生之學與世之敏給<lb/>
辯駁者較則先生如訥如愚如鈍然起諸古大儒與先<lb/>
生游先生誠而敬簡而靜端而無邪視官如家視隱居<lb/>
如明廷大儒當為遜服故與先生處也日計不足月計<lb/>
有餘月計不足嵗計有餘終身以為不可及先生其人<lb/>
<pb n="KR4e0229_WYG_006-77a"/>
矣嗚呼世居里居官而蔑視先民典刑又嘐嘐謂今人<lb/>
可欺過先生墓亦可以回面内熱有餘師矣予故樂著<lb/>
其畧以與吾黨共式焉子一人即世禎能世家學孫某<lb/>
公生某年某月卒某年某月娶某氏封太孺人幽靜端<lb/>
莊以孝慈聞與君比徳並塟懿行詳銘中不具載<lb/>
　　　屠節婦吳母貞裕墓表<lb/>
貞裕者上從繡衣使者請詔旌故贈孺人屠氏夫死能<lb/>
赤身矢節又訓其子侍御君為世名儒故顔其棹楔曰<lb/>
<pb n="KR4e0229_WYG_006-77b"/>
貞裕人稱者不以氏而曰貞裕尊之也余讀列女傳至<lb/>
割鼻截髪咬指以節殉夫世未嘗不嘆曰烈則烈矣不<lb/>
聞其裕後何若甚至使其夫不免為若敖餒鬼此徒以<lb/>
身名者也若孺人者難矣孺人葢屠揮使爵女而適吳<lb/>
光祿公冡嗣贈文林公駰未三年卒孺人孑然一身與<lb/>
杞梁妻三無所倚者何殊而孺人以夫靈為倚以影為<lb/>
天至十年而侍御君達可始生得請公宗立為嗣更三<lb/>
十餘年煦育教植侍御竟成進士奉孺人養㑹稽卒完<lb/>
<pb n="KR4e0229_WYG_006-78a"/>
名皎節與赤日輝月相掩映而吳越間賢士大夫咸播<lb/>
之聲歌繼彤管世世罔極豈非難哉世或有閔鷇音悽<lb/>
然不忍其先世顛越以蔑抱蜀者當侍御未生時孺人<lb/>
十年中㷀㷀曉夜孤燈明滅艱辛憔悴之狀忍死以待<lb/>
所不知何人而竟得嘉魚公仲嗣為子夫人又有守其<lb/>
子蔑視箕裘蕩佚先世善物至末年落莫間闗誰語者<lb/>
孺人目侍御君翺翔皇路夫世亦有視其子顯庸者不<lb/>
過蠅營拮据為祿寵計侍御君又孳孳以正學著聞孫<lb/>
<pb n="KR4e0229_WYG_006-78b"/>
正志又為世偉人正志子又復鵲起孺人所以事天者<lb/>
固純至而天所以篤孺人祚者愈隆愈熾葢交相助也<lb/>
易曰恒其徳貞婦人吉夫子曰婦人貞吉從一而終也<lb/>
惟終則吉惟吉斯裕孺人以之不然即有子立立而未<lb/>
必賢且貴賢且貴未必奕世雲仍若是者豈非天哉侍<lb/>
御嘗私告予曰吾母外家中替而絶不以銖兩私外家<lb/>
治家勤儉井井有條達可立矣有齮齕者母氣棱棱不<lb/>
下遂息吾父子今日皆吾母甘荼茹蘗受天之鑒故達<lb/>
<pb n="KR4e0229_WYG_006-79a"/>
可治家一尊吾母約束有蕩而侈履盈而不知滿一不<lb/>
敢以範家予聞而戄然成周盛時公卿士大夫濟濟砥<lb/>
礪羔羊素絲者皆本於内政之助而家道尚嚴侍御君<lb/>
祖文肅公綱紀人倫迄於今數世藎臣貞婦後先史冊<lb/>
非其植根者深耶予故琢辭表貞裕墓道俾它日紀吳<lb/>
世家者采焉<lb/>
　　　歐陽康節婦墓表<lb/>
予門人蕭生鳴鳯篤論士也常語予内婣歐陽康母苦<lb/>
<pb n="KR4e0229_WYG_006-79b"/>
節狀輙為神王一日以書介母子叅軍習謁予予肅而入<lb/>
其人貌恂中恬與之語竟日大恱乃手諸名公序傳求<lb/>
表予不敢辭按狀母葢龍泉人處士康女適歐陽欽孔<lb/>
欽孔卒時母年才廿五時習才兩月欲絶嫗諷曰夫死<lb/>
不死在兩月孤兩月孤如生即爾夫生之年而夫所以<lb/>
飲恨不得盡子道者職爾是賴爾即從夫地下老者呱<lb/>
呱者將誰適為命乎母聞稍解强啖糜而謝曰母言是<lb/>
夫吾身豈必一死之為兢兢吾心死可矣早夜敝形垢<lb/>
<pb n="KR4e0229_WYG_006-80a"/>
容坐卧一房闥房闥外不窺左足有妁以它語告者輒<lb/>
唾其面而提刀以眎有事當闗白者一女奴遞相傳女<lb/>
奴憊則再更終不令一童將命葢不惟絓潔其身而庭<lb/>
以外肅如矣奉事姑惟謹以當子訓時習法以當父而<lb/>
鞠育保愛則母道亦極其周悉令辰佳節未嘗不嘘唏<lb/>
涕洟及習既長立而顔稍解享年五十五而卒人稱完<lb/>
節云鄒子葢嘗論貧富之殖節者難易葢相懸焉貧則<lb/>
勞勞則思善自經營饔飱外計無復之矣乃富則佚佚<lb/>
<pb n="KR4e0229_WYG_006-80b"/>
則思逞其臧獲未易馴也中外窺伺以為奇貨者未易<lb/>
彌也而紛華綺靡洞心駭志者晨夕未易忘也此非氷<lb/>
心石腸從風濤中砥柱未易能也歐陽在溆以素封著<lb/>
習雖稍遜諸室然在它邑亦稱上駟以匹婦而能赤身<lb/>
託兩月之孤以不隕家聲代夫終子道父道可以為難<lb/>
矣予謹題曰明貞淑歐陽康母之墓𤣥堂既扄壼範猶<lb/>
存蘭芬可挹彤管不磨矣乃士大夫明詩書知理義委<lb/>
質王家有權可趨熱可炙輒不難以父母體虧辱不顧<lb/>
<pb n="KR4e0229_WYG_006-81a"/>
至不知節義何物過孺人墓下者當回心而易行焉易<lb/>
曰恒其徳貞從一而終詩曰士也罔極二三其徳予表<lb/>
母有遐思矣<lb/>
　　傳<lb/>
　　　太子少保禮部尚書兼翰林院學士平泉諡文<lb/>
　　　　定陸公傳<lb/>
夫宇宙信寥廓矣然必有棟世之儒出則正已處則繕<lb/>
性迺足以照八紘憲萬<graphic n="KR1124" url="https://raw.githubusercontent.com/kanripo/KR-Gaiji/master/images/KR1124.png" mimeType="image/png"/>此其人洗心藏密不事莊嚴<lb/>
<pb n="KR4e0229_WYG_006-81b"/>
渾渾噩噩與天游衍天命之為人國蓍蔡者是純徳之<lb/>
守也我明則有蘭溪文懿章公懋吉安文莊羅公欽順<lb/>
新建文潔鄧公以讚鄧公前輩有雲間陸公四公享年<lb/>
陸公近百章羅二公八<graphic n="KR1030" url="https://raw.githubusercontent.com/kanripo/KR-Gaiji/master/images/KR1030.png" mimeType="image/png"/>鄧公㡬六旬皆以文魁天下<lb/>
官詞林名絓朝請身寄丘壑清風灑灑如鳯凰翔千仞<lb/>
不可羈縶同出一轍學術章羅步武濂洛陸鄧二公旁<lb/>
通宗趣非膚儒能億度元標生也晚辱鄧公莫逆鄧公<lb/>
往常欲得當走雲間跪納公履問道每逢人起居公道<lb/>
<pb n="KR4e0229_WYG_006-82a"/>
公屢沐恩存問走馬郊迎鶴髪朱顔端笏馬上仙仙乎<lb/>
色澤神王私喜公百嵗未艾迺近有傳公仙逝者翹首<lb/>
南天不啻太山之頹而又恨束芻無從也公子大行君<lb/>
以傳見委夫元某擯棄於時如隔世陳人大行君索之<lb/>
枯槁沉㝠中其亦以公生平未嘗以名位為念元某遂<lb/>
忘其謭陋真所謂識其小者若志公之大有國史在公名<lb/>
樹聲字與吉别號平泉松江華亭人也曾祖庭訓祖蘭<lb/>
父鵠號志梅俱以公貴贈尚書陸故三吳著姓以父志<lb/>
<pb n="KR4e0229_WYG_006-82b"/>
梅公鞠外母林遂冒林姓公洎兄弟中丞鼎貴始復陸<lb/>
世有隱徳以孝弟力田聞當公初生母沈夫人夢日投<lb/>
懐寤而生公方彌月外母抱而墜地血涔涔被額急以<lb/>
灰并裂尺縑覆之衆甚危謂不者且眯目迺數日灰去<lb/>
眸子烱然射人又能行渡危橋墮水中若有掖者得免<lb/>
其異如此長而時手一經為業家諸力作者惡而奪其<lb/>
經命從耕公亦黽勉從耕為蘆刺其足内自傷而猶私<lb/>
誦讀不輟族子偶過以課業示公公方偕衆播立從播<lb/>
<pb n="KR4e0229_WYG_006-83a"/>
所搆一目示族子族子驚而走頌志梅公曰吾家千里<lb/>
駒公奈何不自愛惜急宜縱之學志梅公猶難之㑹輸<lb/>
賦入城携公守舍鄰有王塾師者宿儒也公聞其講而<lb/>
恱之請於志梅公就學志梅公携之塾所著田間衣見<lb/>
諸學子覩其狀竊跳笑之公不為意志梅公請王師立<lb/>
試之文成王大驚而語志梅公曰吾徒寧有若兒吾亦<lb/>
寧能長北面若兒公幸自廣自是毎出試輒屈其曹偶<lb/>
為郡邑督學使者首拔登庚子應天鄉試第五明年㑹<lb/>
<pb n="KR4e0229_WYG_006-83b"/>
試第一人制䇿奉御批第四抑置二甲第四選入讀中<lb/>
秘書當公計偕時松守王公夢入帝廷廷下羅而拜者<lb/>
種種口稱公名曰善人善人守覺而異之召公李夫人<lb/>
父文學君詰公素李君以不苟對已報至公魁宇内守<lb/>
曰夫夫也幽贊神明世間行亡論矣公為吉士之明年<lb/>
念志梅公心動疏歸省又三年入京故事無它授者公<lb/>
見分宜無加禮謁分宜子又倨鄉衮謂公必求一言為<lb/>
道地者公復不言與講敵禮而紛紛遂欲議公它授者<lb/>
<pb n="KR4e0229_WYG_006-84a"/>
矣張公文毅故庚子南畿舉主夙器公宣言曰陸生戇<lb/>
與其臺省令之戇也不若令之拜部郎無所容其戇也<lb/>
文毅意實不平聞者憚其戇又以公議不合始授公編<lb/>
修公為編修惟鍵闗孤立一意謝絶諸賓客一日偕詞<lb/>
林入夀分宜衆服吉公獨青衆問故公曰不知分宜目<lb/>
屬之又分宜宅盆菊繽紛衆以事至爭相呈身取色笑<lb/>
公從後擠諸人曰無壓倒陶彭澤聞者解頥里有館師<lb/>
初入館受分宜酒跪而飲者公怒髮上指語喃喃不休<lb/>
<pb n="KR4e0229_WYG_006-84b"/>
文端髙公目曰乃公性發耶肘而拉公出是時詞臣多<lb/>
攻青詞為職業公謝不為閣臣間持一以屬公公曰方<lb/>
治家報在又掌廷試巻分宜業有它屬矣公故亂其巻<lb/>
分宜無所得止一日文端髙公曰京察迫矣吾儕與諸<lb/>
羣小落落將不利公曰彼如何辭文端曰浮躁得無似<lb/>
之公大笑然分宜雖不悦亦終不能有加於公同館有<lb/>
為冡宰不禮者羣訴分宜所分宜曰公等如林維吉閉<lb/>
户寡交彼横逆者何施公是時偉望鬱起而吳門安節<lb/>
<pb n="KR4e0229_WYG_006-85a"/>
袁公為給事有方名疏公靜正為詞臣冠冕人以安節<lb/>
為定評公方乞省聞志梅公艱歸六年起補南國子監<lb/>
司業未㡬請歸闢適園若將老焉辛酉晉左春坊諭徳<lb/>
署南翰林院篆復改北侍讀不赴乙丑起太常卿掌祭<lb/>
酒事公貞教樹軌惟畧去繁瑣所著汲古叢語及諸訓<lb/>
條先定志歸於慎微國學奉以為功令猶好奬借愛惜<lb/>
人才有生䦧牆兄具單詞公麾之兄請之力公曰吾不<lb/>
忍覩爾手足之交相劘也遲之兄弟各悔銘公徳不忘<lb/>
<pb n="KR4e0229_WYG_006-85b"/>
故丞華亭子肄業國學公獨垂青曰以其父㢘吏故説<lb/>
者謂公取善詳而惇故周凡人厲夏楚張欬頥不能感人<lb/>
十一公感動人多於精神盼睞中今國學稱述不置戊<lb/>
午晉吏部右侍郎以病請越三年起原職并教習庶吉<lb/>
士者再又兩疏辭時新鄭捖機務遇不如意事輙三嘆<lb/>
曰平泉鴻飛軒舉吾甚愧之而内江趙文肅猶心嚮公<lb/>
以為得公老成人左足入朝上亦為感動壬申推公内<lb/>
閣者一今上御極特簡耆碩晉公禮部尚書疏辭不允公<lb/>
<pb n="KR4e0229_WYG_006-86a"/>
始勉赴然公回首去國時二十年矣陛見畢江陵首謁六卿<lb/>
於江陵多改容事之公亦以先輩自處席必端言必盡江陵滋<lb/>
不悦而所署部務絶諸請託㑹建和議增嵗幣事屬儀部<lb/>
公曰人欲無窮國財有限以有限填無窮涯壑恐不繼今<lb/>
識者偉之禮闈届期公詗知江陵欲私其子而以公能塞<lb/>
羣望者勃然欲歸時有進語于公者曰今非昔相公幸稍<lb/>
逶迤禮闈柄軸在曉夕間且江陵意固屬公同事公心惡<lb/>
其人怒而曰迺翁二十年出山為門墻鈞軸地耶行矣吾家<lb/>
<pb n="KR4e0229_WYG_006-86b"/>
鱸蓴無恙遂浩然請歸五疏温㫖聼公歸公條列十事曰辨<lb/>
宮府抑戚倖斥貂璫皆觸時忌江陵得之心動曰誰令乃<lb/>
公為此者擬泛㫖報公無大臣禮不獨徳望如公已也傾<lb/>
國人覩公歸不無失望江陵走而别公公卧床拱而别江<lb/>
陵以問公繼者公舉陽羨萬公閩林公對林即公丁未禮<lb/>
闈所舉士者江陵竟用萬公歸卧雲間者三十餘年真若<lb/>
潞公司馬居里尉薦者無虚嵗倚公為重知公不以剡䟽<lb/>
重矣三十年間始而有弟中丞公樹徳請歸侍旣而子大<lb/>
<pb n="KR4e0229_WYG_006-87a"/>
行君彦章請終養上嘉其孝特與常俸士人髙而榮之<lb/>
又從子司功君請南侍芳晨良夕公舁籃輿出逰先之<lb/>
日天雨公至必開霽説者謂公不但得人又得天公坐<lb/>
輿間丰神矯矯咸作天際真人想奉特恩加少保夫米<lb/>
又賜存問者三早年艱嗣以族弟子愷為子更名彦璵<lb/>
晩而得大行君仁孝端亮目覩孫曾詵詵備極人世福<lb/>
祖而公退然穆然時寓招提時棲名園㝠心木榻類苦<lb/>
行頭陀一號無諍居士一號長水漁隱一號適園主人<lb/>
<pb n="KR4e0229_WYG_006-87b"/>
一號九峯山人一號大歇生所著有汲古叢語適園雜<lb/>
著禪林餘藻清暑筆譚陸學士題跋耄餘雜職長水日<lb/>
抄病榻寤言善俗毗議公約陸氏家訓公最精於易而<lb/>
又熟究諸儒先語畧凡隂陽消長卦爻吉凶必窮至極<lb/>
與皇極經世相表裏汲古叢語曰潛不必在下亦有上<lb/>
位當潛勿用者亢不必在上亦有下位當亢有悔者六<lb/>
爻虚位位虚而理實擬而用之存乎其人此羲孔精藴<lb/>
論二氏禪曰絶學𤣥曰絶聖此為已學既聖者向建立<lb/>
<pb n="KR4e0229_WYG_006-88a"/>
處掃除名相非謂未嘗學未嘗至聖也而可言絶學絶<lb/>
聖儒者曰為道日損使未嘗學也何所絶哉真抉二氏<lb/>
秘藏間論良知曰陽明感學程朱者支離故直指本體<lb/>
而言學者詳於講良知而於致處則畧坐入虚譚名理<lb/>
界中如禪家以無言遣言正欲掃除前人窠臼後來人<lb/>
復從公無言中作窠臼足為王學忠臣公素無恙偶示<lb/>
疾遂長逝先之日所署後事字畫遒勁大行開視之<lb/>
始知公死生去來真自由者啓手足時頭尚熱遍體柔<lb/>
<pb n="KR4e0229_WYG_006-88b"/>
和作黄金色里人望巨星從田間及屋角墜者二至人<lb/>
之生與終豈偶然者論曰陸公棄軒冕如遺土也世髙<lb/>
其節處林臯翛然也世羨其達不知公身依日月寧忍<lb/>
以髙為名而興寄丘園穆穆熈熈葢兩有事焉當嘉靖<lb/>
及今上初政時寧公得志日乎公黙感者良深而林居<lb/>
退然若谷所造者淵矣淵明田園飲酒詩曰悽悽失羣<lb/>
鳥日暮猶獨飛勁風無榮木此䕃獨不衰世皆以淵明<lb/>
閒淡絶物散誕自居公謂其正雅操堅持苦心獨復處<lb/>
<pb n="KR4e0229_WYG_006-89a"/>
嗚呼公苦心獨復誰則知之鄒子謂公道淵明者正自<lb/>
道也夫<lb/>
　　　書平泉陸公傳後<lb/>
余反覆陸公行紀而知公品格自少定矣公為諸生食<lb/>
貧邑令朱公愛而周之不受傳經里中里中兒不竟學<lb/>
者却其贄又不受夫窘迫中一介必嚴奈何利達時三<lb/>
公能易語云觀人於微窮視其所不取於公益信譚者<lb/>
曰厚徳淳衷使公為相當何如予曰公語云為宰相者<lb/>
<pb n="KR4e0229_WYG_006-89b"/>
先徳量次器識次材能宰相而斷斷休休用才皆其才<lb/>
也斯言也公於相何有顧公之屢仕屢退者憤世心切<lb/>
不欲枉尺直尋耳雖然孟軻氏歴聘列國以達尊自處<lb/>
其言曰輔世長民莫如徳輔者如車之兩輪長者如物<lb/>
之條達翼世長養之義非必都三事履鈞衡之謂也徳<lb/>
在廟廊廟廊為政徳在山林山林為政不論窮達人皆<lb/>
有事焉公都四海無瑕之譽者六十五年四海人聞公<lb/>
名凌競者飲氷懦弱者霆奮公之翼世長養海宇乆惡<lb/>
<pb n="KR4e0229_WYG_006-90a"/>
在其相不相也乾之九二見龍在田曰天下文明釋者<lb/>
曰雖不在上位天下已被其化人臣之或見或隱者似<lb/>
之漸之上九曰鴻漸於逵羽可為儀釋者曰逵雲路也<lb/>
鴻於磐於干漸進於此而雲飛也人臣進退髙潔不累<lb/>
于位為士君子矜式者似之此二爻惟公以之太守蔡公<lb/>
謂公常有云陽窮於巳公以巳年生巳年終似若為今日<lb/>
劵契予竊謂已屬離離文明之象又屬㢲㢲屬東東陽<lb/>
氣萌生鴻之來也始於春公之年有窮也天下被公文<lb/>
<pb n="KR4e0229_WYG_006-90b"/>
明羽儀之化不可窮也吾吉故祀諸名賢諸後進有及<lb/>
文莊文恭二公學者予告之曰君且亡論二公學回首<lb/>
豫章昔時廣信貴溪分宜何等時豫章人從紅紫中爭<lb/>
妍二先生向一丘一壑自怡念及此不容不令人搏顙<lb/>
下拜聞者各惕然公當同里得政時亡論海内不得一<lb/>
面公聲響俱幽如神龍藏之九淵善乎乾之九二以見<lb/>
龍在田為君徳葢徳而能為天下萬世師者即君也葢<lb/>
言宰也又曰羽可為儀不可亂也非不可亂也不能亂<lb/>
<pb n="KR4e0229_WYG_006-91a"/>
也幷附於末竟仰止無窮之思<lb/>
　　　刑部尚書鑑塘朱公傳<lb/>
公名鴻謨字文甫别號鑑塘山東青州人祖朴隱父得<lb/>
正俱以公貴贈通議大夫刑部左侍郎五世單傳朴隱<lb/>
公憂之日禱於神夜夢星如月落前楹而公生公幼方<lb/>
五嵗母程夫人棄世公哭之哀識者知非凡兒十五補<lb/>
郡諸生為文出入經史不作儒生語吾宗穎泉公督學<lb/>
東魯得公巻心固奇之夜夢虎吐明珠在庭光輝灼天<lb/>
<pb n="KR4e0229_WYG_006-91b"/>
不知所謂心疑必得佳士開巻得公又姓朱大喜公初<lb/>
名鴻吉遂為更定今名挈公入衙齋朝夕討論學大進己<lb/>
巳遇超貢業心屬公公不至後問故公曰謨終不以師<lb/>
愛我而奪先輩榮名公益器之庚午舉鄉試第二人辛<lb/>
未成進士有習公素者乞銓司而得公為司理公至如貞<lb/>
女絓潔其身丰棱如太阿出匣不容迫視吉郡多要臣<lb/>
有來干者公出其赫蹏示人要臣惕息然亦以此府怨<lb/>
忌不恤也訟者訴兩臺人人願得朱青天而質成焉自<lb/>
<pb n="KR4e0229_WYG_006-92a"/>
兩臺下不敢名公為吏而吉諸名徳士咸私服曰公骨<lb/>
器泠泠相戒各邑無犯約束從公陶冶者皆為名士取<lb/>
髙第㡬遍西江乆之公亦與諸吉人相忘曰兹道義鄉<lb/>
也匪吉誰容吾戇丁丑大計有同僚陰蠆公者曰公執<lb/>
法過嚴而民苦公當路不無少動吉孝㢘㡬百人咸聲<lb/>
言曰我公濂洛中人吾吉數百年僅僅見此此而可議<lb/>
則吾等叩九閽為公白寃議止卒中前議内召授公南<lb/>
道御史公至方兩月㑹江陵不奔喪杖諸言者於廷公<lb/>
<pb n="KR4e0229_WYG_006-92b"/>
得報杜門不飲食涙<graphic n="KR0609" url="https://raw.githubusercontent.com/kanripo/KR-Gaiji/master/images/KR0609.png" mimeType="image/png"/>
                    <graphic n="KR0609" url="https://raw.githubusercontent.com/kanripo/KR-Gaiji/master/images/KR0609.png" mimeType="image/png"/>下李夫人數使女輩晉食而<lb/>
公不御夫人從旁泣曰親老家貧去牛衣㡬何時而忘<lb/>
耶公推案曰無多言死矣夫人不能難公草疏申諸言<lb/>
者具載疏中婉而切和而爭語語血誠讀者一字一淚<lb/>
勿欺而犯惟公有焉江陵欲逮公而中解以嚴㫖勒公<lb/>
歸公得㫖跨蹇驢出石城門畱都人相指嘆曰小民無<lb/>
福為御史民也歸家尋所謂朱家莊者而隱焉手書壁<lb/>
曰洋水樂飢讀天下書不談天下之事康莊擊壤生聖<lb/>
<pb n="KR4e0229_WYG_006-93a"/>
人世願為聖人之氓洋水康莊即公隱地名日與馮孝<lb/>
㢘公子咸講晰天人闡繹經史諸使者干旄至公門返<lb/>
終不得一望顔色去七年詔起故官不二月旋丁通議<lb/>
公憂歸又三年起補河南道御史巡按江西江西故公<lb/>
舊逰地士民聞公如清獻益州重臨賢者心目為開不<lb/>
肖神骨為竦諸貪墨吏多解綬去公至敦尚風教黙持<lb/>
大體戊巳間無嵗所至賴公為生疏請蠲積逋減窑額<lb/>
詞極悽楚上特為停寢父老謂自唐貞襄公龍後不再<lb/>
<pb n="KR4e0229_WYG_006-93b"/>
見焉葢貞襄公救民兵燹後民至今尸祝之云公還朝<lb/>
晉光祿少卿轉太僕少卿㑹議與重臣忤即拂衣歸葢<lb/>
重臣與臺諌邪者比而公與洪陽王公以公議規匡不<lb/>
入公遂歸明年詔起大理少卿晉僉都御史提督操江<lb/>
巡撫應天公為操江撫應天㑹倭事告急諸騷皇者多<lb/>
屑越帑藏為備倭計公獨察地理要害與夫兵器朽敗<lb/>
者飾之諸子弟㺯兵者戢之不妄支一錢曰吾安能以<lb/>
未至之倭憊乆安之蒼赤乎乆之倭不來吳亦不困吳<lb/>
<pb n="KR4e0229_WYG_006-94a"/>
賦重多倚豪右為窟穴公精心計與諸長吏講求畫一<lb/>
法初或難之而乆亦稱便公居常自語使在吳十年可<lb/>
使家給人足而惜乎公以遷右司㓂行矣公所戢諸㺯<lb/>
兵者皆宦族力能變白為黑謂是固無㺯兵者不知人<lb/>
臣無將將則必誅小懲大戒小人之福公以一身而犯<lb/>
勢族公獨何心法有所必伸情有所不忍故也公既遷<lb/>
去即忌嫉者不能有加曰清而肅公而正海忠介後一<lb/>
人爾公為少司㓂為國守法法得公平然推公為少宰<lb/>
<pb n="KR4e0229_WYG_006-94b"/>
為少司馬者至再俱不用此其故難言矣戊戌公遂卒<lb/>
至不能為歛大司馬岳峯蕭公及符卿益軒蔣公比部<lb/>
靜所劉公醵金始得具棺歛公貧矣世固有隂縱子弟<lb/>
多厚藏陽市貧博㢘名者若公之貧豈至死而後見哉<lb/>
為理官六年衙舍雨注地不可足公以葢支雨以屐涉<lb/>
者三年不問李夫人布衣蓬首諸臧獲弊衣垢面如入<lb/>
蓽路藍縷之鄉未嘗從宦逰也按西江歸諸尉薦者多<lb/>
厚幣走謝望公門書亦不省諸役冀公勞始得歸迺不<lb/>
<pb n="KR4e0229_WYG_006-95a"/>
得公一面多典衣歸操江稱貴顯矣李夫人飲食衣服<lb/>
無加平時宦愈乆節愈堅公雖欲辭貧得乎公生平心<lb/>
儀端恪冀公為學務勿欺大庭以及屋漏無墮容公卿<lb/>
以及走卒無飾辭尊濂洛闗閩矩矱如䕶要領眎世之<lb/>
新學如操戈入室恨不屏逐之曰此亂吾道者一日與<lb/>
元標譚輙動容相戒曰吾生平於此理校勘得深吾心<lb/>
不動乆矣子無為所惑元標謹頓首受教方期稟度吾<lb/>
師以老而公下世矣公與人處一定交終身不忘平居<lb/>
<pb n="KR4e0229_WYG_006-95b"/>
未嘗談人短長聞人善喜動顔色見一才推轂不容口<lb/>
㑹試常為趙文懿所取士文懿以國士器公文懿用公<lb/>
於定國本及救郭侍御密有奏記不欲以文懿顯名然<lb/>
文懿始信公後亦不能無疑公公没後始有得其稿者<lb/>
善不近名學惟著已公其人哉馮孝㢘謂公篤行似吕<lb/>
涇野清介似孟我疆風節似楊斛山經濟似劉忠宣馮<lb/>
宗伯謂公朱絃疏越可謂兩兼予竊謂公學術上尊孔<lb/>
孟近守濂洛葢我明慥慥大儒如公不多屈指矣鄒元<lb/>
<pb n="KR4e0229_WYG_006-96a"/>
標曰世知公者以畱臺一疏及公所至節惠凜凜然不<lb/>
知此公緒餘耳予故畧而不論公博厚如淵屹立如山<lb/>
推之不來麾之不去語云溥博淵泉而時出之所稱社<lb/>
稷臣醇儒公無愧矣使公得永年光日月而扶名教可<lb/>
勝道哉<lb/>
　　　嘉議大夫吏部左侍郎兼翰林院侍讀學士貞<lb/>
　　　　復楊公傳<lb/>
公名起元字貞復學者尊為復所先生廣東歸善人也<lb/>
<pb n="KR4e0229_WYG_006-96b"/>
曾祖天<graphic n="KR1124" url="https://raw.githubusercontent.com/kanripo/KR-Gaiji/master/images/KR1124.png" mimeType="image/png"/>號木齋父傳芬號肖齋皆以一經為名諸生<lb/>
而肖齋公又從湛宗伯逰公自幼聞正學言動舉止咸<lb/>
莊重不苟十五補諸生二十一而魁於鄉三十一而成<lb/>
進士入讀中秘書當公中省試之年㑹有詔釐正文體<lb/>
獨公文勃萃理窟海宇既爭傳頌之而計偕不偶讀書<lb/>
白門者若而年然於諸儒學㫖枘鑿不相入忽市遇建<lb/>
昌黎允儒與之語胸中豁然詰曰公何所得此曰吾師<lb/>
近溪羅子公遂與黎聮榻者半年不忍别明年成進士<lb/>
<pb n="KR4e0229_WYG_006-97a"/>
偶羅先生以賫捧至遂稟學焉時江陵禁嚴凡譚名理<lb/>
士一槩擯斥有欲中人者曰此道學先生公不難北面<lb/>
先生其勇可知言臣旋擊羅先生歸而公踰年拜編修<lb/>
乆而思曰吾師且老不親承謦欬將身謗我師乎因奉<lb/>
冊封遷道訪羅先生從姑山房公嘗語予曰吾坐師春<lb/>
風師未語予未嘗問惟覩㑹堂上長幼畢集融融魚魚<lb/>
此即唐虞太和景象予終身不能忘㑹有善肖像者肖<lb/>
先生像於室出入必奉以偕晨夕有事必稟命而行以<lb/>
<pb n="KR4e0229_WYG_006-97b"/>
此學化於鄉鄉從遊者衆具載黎子來粤記己之南都<lb/>
之鳯陽鳯陽諸人士請公登壇公語曰窮而道明惟我<lb/>
孔子達而道行惟我髙祖髙祖以斯道重造乾坤沭浴<lb/>
於光天化日下者不知誰之功此髙祖所以為大也取<lb/>
祖訓重譯其㫖舊都人不忍别公南中剏近溪先生祠<lb/>
諸稟學者衆獨新安為盛公没後予以公影響寥寥近<lb/>
秣陵紀聞出而知公火傳無盡矣時倡道南中有浙中<lb/>
敬菴許公許昔守旴江方格不與近溪先生合遂不能<lb/>
<pb n="KR4e0229_WYG_006-98a"/>
無疑於公衆以兩先生議矛盾從中掊擊之兩先生卒<lb/>
不以此少貶公葢數典試典成均為少宗伯為少宰皆<lb/>
所至以學與人薰陶少宗伯時覩時政日非疏以學進<lb/>
上曰臣得之父師者如此具全集中葢公學直窺性宗<lb/>
一切支離影響之弊剷削無餘知道者望公之意也消<lb/>
不知道者以公無岸异亦終不能窺公之淺深也至於<lb/>
疑公者謂其徒廣而不精日用與庸衆同情不知與衆<lb/>
同情此公之大處世儒妄自藩籬與衆隔閡正公所深<lb/>
<pb n="KR4e0229_WYG_006-98b"/>
憫而欲拯援者豈足知公哉公所著有孝經識仁編證<lb/>
學編存笥稿仕學稿皆一禀旴江宗傳居家立朝孝友誠<lb/>
敬温温恭人惟徳之隅公有焉惜乎天不憗遺使海内<lb/>
覩真儒之效則信乎斯道益孤矣元某雖與公同年然<lb/>
同朝兩不相值惟庚寅與公聮榻數宵公兩過文江聚<lb/>
講龍華者亦不數日然兩人脉脉心期亦如先生之與<lb/>
旴江期在無言之表者故時思公恐千載後無能貌公<lb/>
萬一敬為之傳論曰五嶺自新㑹開斯道之傳增城繼<lb/>
<pb n="KR4e0229_WYG_006-99a"/>
之及公起而不永年然由旴江而直接新㑹以近遡孔<lb/>
孟嫡傳者舍公誰屬昔人云南海有聖人出此心同此<lb/>
理同信哉或者以公尊師竊議其跡不知公之尊師非<lb/>
當仁不讓不能如是之勇然公非尊師也尊道也嗚呼<lb/>
非身有諸己誰復知在三之誼此難與庸衆人道也<lb/>
　　　大理寺左少卿健齋曾公傳<lb/>
公名乾亨字于健學者稱為健齋先生故方伯梅臺公<lb/>
仲子而太子少保工部尚書見臺公弟也早年方伯公<lb/>
<pb n="KR4e0229_WYG_006-99b"/>
見背依少保出入惟謹廿一而舉於鄉又廿年而偕元<lb/>
標舉進士拜合肥令以才調休寧休寧故壯縣人多以<lb/>
簠簋損志而公泠泠氷操泊如也㑹江陵興度田役下<lb/>
苦束濕公不疾不徐事集民甦具汪司馬經野記中癸<lb/>
未以最召入為御史未匝月露章劾大司馬司馬故江<lb/>
陵嬖客先是安成劉御史臺自遼罷歸司馬時撫遼懼<lb/>
無以中江陵驩秘汚安成贓私江陵手狀示諸客曰劉<lb/>
生爾爾而以我飭賄何為劉負我我卒不負劉客以潞<lb/>
<pb n="KR4e0229_WYG_006-100a"/>
公誦江陵公憤填於中乆故朝官夕疏即罷且甘之疏<lb/>
末云近世巧宦能為貪毒亦能為清潔能附權奸亦遵<lb/>
蕩平其為貪毒附權奸甚秘而為清潔遵蕩平則人罔<lb/>
弗聞見也者縉紳相傳為名言是時上親攬政有止輦<lb/>
風吳縣欲禁言路自公及馮給事始後言事降者罷斥<lb/>
者趾相錯矣補海州判尋陞推官未任晉職方主事三<lb/>
年改符丞晉光祿少卿庚寅秋邊陲多警羽書旁午上<lb/>
拊髀詔問九卿方畧僉對云互市已乆人心糜玩兵馬<lb/>
<pb n="KR4e0229_WYG_006-100b"/>
朽鈍邊臣故相䝉蝕非大振刷不可長恃請遴侍從中<lb/>
諸才望臣往觀之乃濟報曰可而公遂得大同兼山西<lb/>
道御史行事公拜命曰吾家世受國恩主憂臣辱主辱<lb/>
臣死吾敢愛三尺辱明天子命隕家學為遂單車按行<lb/>
部落所至錢榖纖細必核而材官即大帥骫衆議不少<lb/>
貸所臚列著為絜令旃裘聞而相戒不敢犯境上報聞<lb/>
上嘉恱陞大理丞晉大理少卿公為少卿時值京察冡<lb/>
宰餘姚孫公考功髙邑趙公二公精心職事一時宵人<lb/>
<pb n="KR4e0229_WYG_006-101a"/>
懲汰殆盡而盭當路㫖乗機出趙已而罷公呀然曰是<lb/>
隂陽消長否泰相乗之機也是君子小人進退之㑹治<lb/>
亂之階也忿而疏銓臣功并語侵輔臣不報同事者聊<lb/>
城王公汝訓南樂魏公藴貞諸曹郎聞而角起當路稍<lb/>
不能堪推公開府者三不報遂乞骸骨歸卒江寧旅邸<lb/>
公之歸也詔撫按報公痊可起用而海宇日竚賜環一<lb/>
疾不返忌公者獨人耶公蚤年宕蕩計偕歸而受學文<lb/>
恭羅公嘗自論初如萬馬犇馳乆而收心緝性如馬有<lb/>
<pb n="KR4e0229_WYG_006-101b"/>
轡不復放逸公生平沉潛渟涵初宗石蓮既而與海内<lb/>
諸君子交相切劘晚而信西方敎曰異吾儒趨操者㡬<lb/>
何而學欲徹性命之精此其津筏焉非深知者絶口不<lb/>
譚閴如也公之學即門弟子不能窺其涯涘矣然公最<lb/>
嚴闗鍵取與㢘家居及計偕皭然不滓人以孝廉待公<lb/>
公欣然受之以少保故待公公辭不報與人初方而嚴<lb/>
既入仕路幡然曰疇非吾徒予能無情乎居嘗憂世急<lb/>
才根自天性與少保公雖怡怡而事有當詳盡者反覆<lb/>
<pb n="KR4e0229_WYG_006-102a"/>
不厭少保改容受之葢嘗論世學者譚屑霏霏濶畧躬<lb/>
行公醇深粹穆稠衆中不輕吐單詞然自束髪至葢棺<lb/>
自大廷及幽獨行有繩檢言無瑕疵起諸先儒與公揖<lb/>
讓無怍顔矣元標弱冠舉於鄉孤立一意羣小憚之甲<lb/>
戌公自都歸一見為忘年交元標小小排績擊節不置<lb/>
頻年聮榻並軫千古已附驥尾公旦夕捐形剖心即元<lb/>
標時露鋒穎亦不予逆元標遭譴來凡諸相知者時時<lb/>
畔去獨公心如一曰此足阨鄒生乎予自賜環同朝兩<lb/>
<pb n="KR4e0229_WYG_006-102b"/>
人撫今追昔有無窮之感一日嘆曰子之夜郎過計者<lb/>
曰待江陵罷政子得歸髮鬖鬖白老矣世間兒女口如<lb/>
是燕雀安知鴻鵠從古而然予曰髪白而老不官何如<lb/>
公大笑又元標以吏部郎休沐子舍里中兒故揣摩貴<lb/>
人意指造語進熟公具為予言曰夫此誶語不問知為<lb/>
䜛夫也予曰公休矣吾甘心萎絶坎壈何傷寧與細人<lb/>
爭衡哉今元標斸茅深山以老瑣瑣䜛人貝錦罔極嗟<lb/>
乎彼將謂堅可磷也白可緇也天下萬世公論可掩隻<lb/>
<pb n="KR4e0229_WYG_006-103a"/>
手能蔽天而日月可蝕也庸詎知堅白有真日月亘萬<lb/>
古如新乎且此䜛人者更相投更相驩也而惜乎世之<lb/>
蔽䝉也愷悌君子公其人矣公墓且宿草少保曰子於<lb/>
家弟篤不可無傳謹為撮其大槩并傷心謠諑見知我<lb/>
囏其人耳大氐公自傳予安能傳公也論曰宣廟間吾<lb/>
里大理李公茂奉特勑進退百官一夕客死朝房無以<lb/>
為殮公卿助之殮歸廖公莊廷諍西昌官大理疏易儲<lb/>
事撾之殿陛血肉狼藉裹瘡赴謫皆邑名公卿也公奉<lb/>
<pb n="KR4e0229_WYG_006-103b"/>
特勑飭邊政與李同幸而疏銓臣寃觸忌諱與廖同戇<lb/>
英廟再辟廖不期年起為名臣諡恭敏勲載太常公竟<lb/>
與李皆客死清風凜凜徒令後世頌名儒興景行之思<lb/>
嗟乎豈非天哉<lb/>
　　　文臺陳公傳<lb/>
先生名履祥字光庭學者稱為文臺先生徽州祁門人<lb/>
也世以文學顯父吉山公以名士乆滯青衿又得先生<lb/>
晚有奇徵異之十九為諸生與諸少年狎遊忽江上逢<lb/>
<pb n="KR4e0229_WYG_006-104a"/>
大盜歸而遭吉山公喪身為家督負重責拮据良苦邑<lb/>
有謝西原里中祭酒來諷先生共學先生曰日夜持籌<lb/>
思酬先責未了何學為西原曰此正為君竟先公事先<lb/>
生攝衣而之講席聼諸君爭言喜怒未發前氣象何若<lb/>
君未契然意眎昔益恬延西原為二弟師竟其説時而<lb/>
㝠心時而辨論曰諸君皆未發予愈觀愈發心神物也<lb/>
予安能使之未發諸君不相下去而為詩結詩社者數<lb/>
年黙契生尅之㫖作易彀曰生生之謂易而基於土土<lb/>
<pb n="KR4e0229_WYG_006-104b"/>
為萬物之原携而就正焦弱侯太史太史曰吾不能有<lb/>
加於子羅旴江先生且至子姑以俟之先生遲旴江月<lb/>
餘果至諸贄而謁旴江者數伯人旴江目視先生而却<lb/>
其刺不納諸人爭笑曰君未艾髪白公謂爾老而無成<lb/>
爾先生曰公意未可測依依左右公毎夜至必令先生<lb/>
歌歌罷公啓曰子聖人耶神人耶先生曰我做得聖人<lb/>
公搖手去曰未未如是者更旬以為常先生披衣旁皇<lb/>
廢寢者連宵越旬公復至問如初先生曰師即聖即神<lb/>
<pb n="KR4e0229_WYG_006-105a"/>
公曰問爾而以我對先生曰師即我公命人取席約先<lb/>
生弟子籍先生又連舉所疑信者質公公喝曰不信所<lb/>
疑而疑所信益大省從公之楊州公復再訊曰何似先<lb/>
生曰不離戒慎恐懼公曰既契本體何説戒懼先生曰<lb/>
亦著不得不戒慎公大笑曰如是如是今吾為吾喜既<lb/>
而耳屬先生曰陳君陳君予守寧國時啓迪告戒時雜禪<lb/>
語今年來一尊孔矩且知孔矩之無以尚更不必從它<lb/>
門乞靈子為我以移吾邦人士俾知吾學有歸先生曰<lb/>
<pb n="KR4e0229_WYG_006-105b"/>
諾已而先生道日明從遊者㡬遍南國人士貞復楊少<lb/>
宰焦太史輩語先生曰旴江得先生而道衍先生語貞<lb/>
復諸公曰師學得公等而尊予從旁贊曰吾輩易地各<lb/>
有事顧陳先生以布衣倡學江左自泰州無兩焉貞復<lb/>
曰然先生所至結㑹將老以畢此學予再三促先生膺<lb/>
辟薦始赴公車先生過文江者至再大言小言亡不脗<lb/>
合近兩人有堅晚之誓葢不約而同者所著九經翼及<lb/>
各集種種不具論其大者它懿行自有紀述先生進予<lb/>
<pb n="KR4e0229_WYG_006-106a"/>
尚不知其止也論曰剰夫以布衣開閩傳先生以布衣<lb/>
衍正學今明有兩陳子然可追江門正宗者必有所歸<lb/>
世必有知者予獨怪旴江一見以千古相托同貞復夾<lb/>
轂而倡師傳貞復往使旴江澤無窮者誰之力哉<lb/>
　<lb/>
　<lb/>
　<lb/>
　<lb/>
<pb n="KR4e0229_WYG_006-106b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　願學集巻六下<lb/>
</p>
<p>
</p>
  </div>
<div>
<head>願學集巻七</head> <lb/>
    <p>
<pb n="KR4e0229_WYG_007-1a"/>
欽定四庫全書<lb/>
　願學集巻七<lb/>
　　　　　　　　　　　　明　鄒元標　撰<lb/>
　　祭文<lb/>
　　　告諸儒文<lb/>
自甲戌聞道之日迄今七禩矣其間時興時仆或得或<lb/>
失雖有不同然一念不昧不冺皇天可鑒戊寅入夜郎<lb/>
自謂得竟昔志然間閱佛經及白沙先生諸書知有此<lb/>
<pb n="KR4e0229_WYG_007-1b"/>
理苦無入處如欲入都下未躡足未裹糧直須時耳近<lb/>
㸔王陽明先生諸書訓物字為事字意之所著處為物格<lb/>
是格其不正以歸于正不肖始知有著力處一日而生<lb/>
有一日功課一時而學有一時功課知體不是著空此<lb/>
學非靜坐可待由格不正以歸於正由無不正以底於<lb/>
忘其所謂正此聖人能事標不敢不勉也惟㝠㝠相之<lb/>
　　　盧溪祭濂溪先生文<lb/>
標謹祭於大宋濂溪周夫子之靈而言曰洙泗既逺聖<lb/>
<pb n="KR4e0229_WYG_007-2a"/>
學愈晦天啓先生獨闢草昧太極有訓無欲有誨真鑰<lb/>
一起頓醒狂悖河洛並出濟濟同輩逺遡厥功孰與之<lb/>
配標志道有年苦力不逮近識此體與物無對一者為<lb/>
要終身謹佩嗚呼斯道茫茫𢎞之有待我今不承斯文<lb/>
安在一念有疚靈不我貸<lb/>
　　　奠朱鑑翁師文<lb/>
元標不徳今嵗季春有妻之喪越九日有母之喪肝腸<lb/>
碎裂不醒人間事有傳師訃音者元標謂師神王千古<lb/>
<pb n="KR4e0229_WYG_007-2b"/>
當如岡如陵拒不信既得同門曾中甫報書謂親含殮<lb/>
吾師果真矣元標如癡如醉無淚可揮天何降割斯文<lb/>
之酷耶憶元標自癸酉䝉師甄錄師愛若子弟見元標<lb/>
範我馳驅也忻然喜虚縻時日也戚然憂是時元標初<lb/>
失吾父師所以愛我朂我何異吾父也元標逺戍夜郎<lb/>
師以骨鯁為民兩舟相遭楊子之濱師解劔分攜泣數<lb/>
行下視元標猶子也既奉詔生還與師或合或離師坐<lb/>
我春風貽我瓊玖古人不能得之嚴父而元標得之此<lb/>
<pb n="KR4e0229_WYG_007-3a"/>
豈世之曰師曰弟子云者可同日語哉憶師為吉州李<lb/>
時年方弱冠丰采凝峻人咸以古名臣事業待之浸浸<lb/>
向古近裏著已人皆以聖賢品格望之乃今觀師所造<lb/>
有一不酬人望者乎茹氷攻蘗有寒素士不能一日堪<lb/>
者師甘之若飴矣不知師清風遍滿海宇者三十年一<lb/>
日也案無滯牘有老吏所不能决者師剸決若流矣不<lb/>
知師懾探丸置反側奠宗社磐石拯瘡痍袵席者難更<lb/>
僕數也葢嘗觀師有琴鶴相隨髙風而不欲以節顯有<lb/>
<pb n="KR4e0229_WYG_007-3b"/>
撥亂反正偉畧而不欲以功名實見其是也萬人必往<lb/>
灼見其非也賁育難奪見人一善也愛之不啻口出濟<lb/>
人之危也拯之不愛髪膚陰徳隱衷有人不及知者難<lb/>
一二數也葢師生平服膺者千古大成之學術所步趨<lb/>
者濂洛闗閩之遺矩最惡者異端而未嘗矜其知見痛<lb/>
懲者新學而未敢越其尺寸方今學術龎雜士鮮正鵠<lb/>
方賴師以挽回元化而師竟飄然往耶嗚呼山崩川裂<lb/>
梁木其頽小子何依榖我其誰臨風抆淚聊寫哀辭元<lb/>
<pb n="KR4e0229_WYG_007-4a"/>
標大事稍襄當圖為築塲之役以報師知師其鑒兹否<lb/>
耶嗚呼師之神如日在天如水行地中元標終不以師<lb/>
為亡也哀哉<lb/>
　　　奠定宇鄧先生文有序<lb/>
定宇鄧先生宇内醇儒也予自癸未一謁而别兩人脈<lb/>
脈心相期許庚寅再晤投分日篤辛卯壬辰處于白下<lb/>
則交日深先生不以元標為不可教葢骨肉矣拜别而<lb/>
南有淚浪浪既各還山辱先生期我晤言元標矢志丘<lb/>
<pb n="KR4e0229_WYG_007-4b"/>
園固謝不往然譚心交朂無月無音自去年元標迭遭<lb/>
大戚摧心折骨音問稍疏意先生起居無恙忽近道先<lb/>
生病急者元標不信謂旬日前猶得先生手書端肅如<lb/>
生平未㡬而涂光祿丁叅知且報訃矣元標哀傷之後<lb/>
無淚可揮展轉牀簀終夜不寐葢不自知其所以然而<lb/>
然客有傳先生觀化時事業已齊死生幻塵世吾輩以<lb/>
死生為拘拘得無為先生悲憐乎然先生正己物正噴<lb/>
薄風雲可以胎育元氣潄石枕流可以領袖善類今岩<lb/>
<pb n="KR4e0229_WYG_007-5a"/>
壑無光朝端失色縱不為先生悲能不為天下世道悲<lb/>
乎或曰先生少負重名白首一心乃今完璞以歸儒林<lb/>
哆為盛事先生可死不知先生生前既忘名相死後何<lb/>
期聲稱語曰至人無已神人無功聖人無名夫以名相<lb/>
觀先生則囿方之内者也葢嘗觀世間慕學者十而九<lb/>
不落支離則堕影響深潛沉毅靜證幽探有先生其人<lb/>
乎善譚者十而九不儕功利則落譎瑣平心率物克孝<lb/>
克友有如先生其人乎竊嘗擬先生深潛純粹似顔子<lb/>
<pb n="KR4e0229_WYG_007-5b"/>
方正嚴肅一團和氣似二程無不可對人言似司馬君<lb/>
實洞見大意似陸象山早辭紱冕似錢若水家貧晏如<lb/>
似羅一峯五十孺慕似老萊子化行國子似陽城嗚呼<lb/>
先生胡可死今竟死吾悲夫世之不祚而天之不佑人<lb/>
國也罕生逝而國子悲鍾期死而牙絃絶吾又悲夫同<lb/>
心之難再也屬襄吾母大事不能走哭先奠之以短辭<lb/>
辭曰猗維先生式如玉式如金行不愧影寢不愧衾所<lb/>
可步者恂恂孝友之行不可從者泠泠萬古之心五老<lb/>
<pb n="KR4e0229_WYG_007-6a"/>
兮徒髙宮亭兮自深吾欲以破吾琴猗維先生采江蘺<lb/>
餐紫芝心潜姬籙獨玩庖羲豈章縫可玩而知即鬼神<lb/>
不得而窺白雲兮飛飛有淚兮沾衣吾其疇依先生鑒<lb/>
之<lb/>
　　　祭張陽和中允文<lb/>
世固有眉面千里亦有袵席越秦余託知先生也葢自<lb/>
不知其何因昔余羈繫黔天也親友避匿形影凋零而<lb/>
先生手琅玕托吾師朱先生以贈我也歴千古其並陳<lb/>
<pb n="KR4e0229_WYG_007-6b"/>
及余奉詔歸里先生適持節星沙之濱雖左道未獲相<lb/>
識也擬長安千古而為鄰不謂羽翰差池先生遽已返<lb/>
其真徒令開篋笥而擬心神嗚呼世豔公者謂公掇元<lb/>
魁芥上第不知公抱足以酌元斗秉大鈞世才公者謂<lb/>
公富著述裕經綸不知公學近宗文成而上遡乎伯淳<lb/>
嗚呼時非龍蛇文曜沉湮士失山斗人泣鳳麟如可贖<lb/>
兮何啻百身元標感念疇曩千古酸辛遙望若耶薪芻<lb/>
敬陳靈兮不爽監此明禋<lb/>
<pb n="KR4e0229_WYG_007-7a"/>
　　　祭胡廬山師文<lb/>
真元氣散大化綿邈天挺吾師為世先覺蚤躭柔翰詞<lb/>
塲磊犖既謝雕䖝潛心正學文莊文恭歸依切磋奮融<lb/>
雲霄青天鸑鷟昭代山斗曠世濂洛陳情歸養翛然一<lb/>
壑棲心於無全真于樸衡齊纚纚諸儒剽剝聖闗淵詣<lb/>
心印獨握見者心醉聞者沃若詔起八閩式瞻喬嶽胡<lb/>
然一疾遽乗雙翯夜堂帳冷真人不作深山窮谷心恫<lb/>
神愕元標樗櫟小材師謂可斵詔我慇懃期我恩渥頃<lb/>
<pb n="KR4e0229_WYG_007-7b"/>
賦歸里懼辱且數閉門内省漸歸于約師友凋殘曷勝<lb/>
離索敬陳些詞潸然淚落嗚呼英風不再𤣥咳猶昨溟<lb/>
涬不死神遊廣莫生耶亡耶徳行有覺師其啓我見孔<lb/>
于卓<lb/>
　　　祭萬思黙先生文<lb/>
豫章之西代有名儒惟公傑特松栢貞姿摳趨石蓮能<lb/>
自得師齟齬權奸未竟厥施施雖未竟吾道所宜采苓<lb/>
逍遙盡謝雄奇翛然自得氣歛神怡收功于一世莫能<lb/>
<pb n="KR4e0229_WYG_007-8a"/>
窺抽繹圖畫逺遡庖羲剖晰𤣥㣲心印獨持期公大耋<lb/>
為世蓍龜忽聞仙逝泰山其頽元標里中末學世目為<lb/>
癡公與文潔右挈左提二公並往奪我師資孤立天壤<lb/>
誰知予悲薦公以酒誄公以詞公實不死天日臨兹<lb/>
　　　祭袁玉蟠宫允文<lb/>
天扶元化代有名儒匪無名儒而多管窺猗維先生天<lb/>
挺雄姿篤生湖湘能自得師直窺元始玩心庖羲收功<lb/>
一源陋彼支離大言小言琳瑯並垂學成行尊徳望羣<lb/>
<pb n="KR4e0229_WYG_007-8b"/>
推爾我論交跡阻形隨剖晰疑義迭奏塤篪我母謝世<lb/>
先生大慈䘏死存生遺以些詞方望先生為世蓍龜胡<lb/>
天不憖吾道之衰如彼瞽者悵悵莫之如彼跛者誰為<lb/>
持危世道交喪中心悵而束芻難致南望神馳嗚呼身<lb/>
不必顯斯文在兹夀不必永萬古惟斯身有去來神無<lb/>
不之孰短孰長我又何悲哀素遙將我愧後時先生聞<lb/>
乎豈謂吾私<lb/>
　　　祭曾健齋大理文<lb/>
<pb n="KR4e0229_WYG_007-9a"/>
吉運休明篤生吾兄賦性嚴凝秉氣孤清早登賢科摳<lb/>
趨先覺以啓以沃遂聞正學連蹇春官而博一第壯年<lb/>
出令政稱卓異天子曰賢特召内臺一疏明光遙謫海<lb/>
隈量移樞司續奏有成羣推徳望敭歴列卿邊釁忽開<lb/>
帝曰汝才汝往視哉以慰我懐君感特知夙夜驅馳有<lb/>
知必言以酬清時歸報一人天顔有喜僨帥驕軍側目<lb/>
以視數奉廷推而多齟齬飜然拂袖何計投杼屈指仙<lb/>
㠶計日而還共采芝术並隱東山胡天不憖忽爾仙逰<lb/>
<pb n="KR4e0229_WYG_007-9b"/>
石城眇眇丹旐悠悠憶自接交辱兄忘年譚藝論心形<lb/>
骸可捐君有獨往人匪深知影響擬議陋彼世儒君有<lb/>
忠猷其心孔亟井汲不食為我心惻為吏而循為儒而醇<lb/>
如可贖兮何惜百身摛詞哭君顧影自憐君神何在眺<lb/>
彼旻天<lb/>
　　　承徳郎雙崖府君鄉賢祠文<lb/>
我里先覺代著旂常追徳報功嵗序烝嘗言念我父夙<lb/>
步周行兹奉皇恩特褒為郎涓吉祠祀耆碩頡頏卬瞻<lb/>
<pb n="KR4e0229_WYG_007-10a"/>
英爽明徳馨香後先賢哲濟濟一堂如玉如金為龍為<lb/>
光嗚呼士無顯晦作善則祥我父隱儒身没名章被褐<lb/>
懐玉有韜其藏何幽弗顯何微不光衣冠楚楚鐘鼓鏘<lb/>
鏘神其啓佑奕世彌昌<lb/>
　　　先承徳郎雙崖府君入鄉賢祠昭告<lb/>
痛惟我父實學名儒生平偃蹇有志未施仰荷皇恩天<lb/>
寵褒貤司封請命太史摛辭名賢俎豆鄉有特祠兹奉<lb/>
父主敬祀於斯嗚呼善績厥躬而發于兒匪兒之能我<lb/>
<pb n="KR4e0229_WYG_007-10b"/>
父之貽臣未報國君有隆施臣職有缺子心則怡有清<lb/>
者酤有楚其儀千秋萬祀永言孝思<lb/>
　　　顯妣羅太安人焚黄昭告<lb/>
母皆有徳孰若我母慈恵温良内外無間八十年而猶<lb/>
新母皆教子孰若我母教育元標百倍勤渠目覩數十<lb/>
年艱危悽愴浮沉宦踪厯人世所未有之艱辛元標已<lb/>
滿三年例得恩命母戒勿往子不畏朝端耽耽之權臣<lb/>
元標恪遵母訓潛踪不出不謂我母仙仙乎天遊而始<lb/>
<pb n="KR4e0229_WYG_007-11a"/>
得被此温綸天語洋洋雖報母之志少申孰若早跽以<lb/>
奉吾母今吾母聞乎不聞乎俯仰蒼旻有淚沾巾嗚呼<lb/>
知子道之未純幸寸心之不泯母其黙佑世篤忠貞<lb/>
　　　先妻江安人焚黄昭告<lb/>
維妻之徳温恵慈仁偕我茹荼更僕難陳冀妻同老夙<lb/>
志少伸中道棄予岐路伶俜妻没一載始被恩綸衷腸<lb/>
誰訴淚落沾巾幽明雖異罔非君仁夫雖負爾萬祈鑒<lb/>
歆俯仰陳跡不昧者神妻神如在千載猶新<lb/>
<pb n="KR4e0229_WYG_007-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　願學集巻七<lb/>
</p>
<p>
</p>
  </div>
<div>
<head>願學集巻八</head> <lb/>
    <p>
<pb n="KR4e0229_WYG_008-1a"/>
欽定四庫全書<lb/>
　願學集巻八<lb/>
　　　　　　　　　　　　明　鄒元標　撰<lb/>
　　雜著<lb/>
　　　書明道先生語畧後<lb/>
明道先生之學盡識仁定性二篇考其時年二十四以<lb/>
是知聞道不論早暮有自少悟者有老而不悟者在見<lb/>
地徹否耳或曰先生所謂以誠敬存之者與仁有異否<lb/>
<pb n="KR4e0229_WYG_008-1b"/>
曰先生有云誠誠此者也敬敬此者也非别有一個誠<lb/>
别有一個敬先生言之詳矣且先生所謂誠敬者非防<lb/>
檢非窮索而後儒以防檢窮索為誠敬真白沙語云後<lb/>
儒不省事差失毫釐間嗟哉<lb/>
　　　書陽明先生語畧後<lb/>
予嘗讀傳習錄以先生之學在是書近而知先生之自<lb/>
得不盡在是書也葢當時格物之説浸滛宇宙先生力<lb/>
排其説約之於内其後末學遂以心為内者紛紛矣與<lb/>
<pb n="KR4e0229_WYG_008-2a"/>
逐外者何先後間耶且當時先生隨人立教因病設方<lb/>
此為中下人說法而所接引上根人則本天津證道一<lb/>
語盡之學者當直言無疑可也嗟乎先生當時所造就<lb/>
者濟濟今吾吉豪傑岳立然未有作人如先生者予於<lb/>
先生不無遐思<lb/>
　　　書象山先生語畧後<lb/>
象山先生自少即悟宇宙即吾心吾心即宇宙古人之<lb/>
學先立其大此可槩見然非先生剙言也軻氏曰仁也<lb/>
<pb n="KR4e0229_WYG_008-2b"/>
者人也形色天性也即先生宇宙吾心之謂先生於天<lb/>
人更無分别而後儒以人合天惟愈欲求合而愈離矣<lb/>
或曰先生一生學與元初所見未見月異而嵗不同何<lb/>
耶予曰聞見之學日積月累知其所有無忘其所能衆<lb/>
皆見其進也徳性之學所過者化所存者神即先生未<lb/>
之或知也此其趣操皆殊矣或又曰先生之學人皆詆<lb/>
之為禪何耶予曰此以耳食者也夫先生所誨人者孝<lb/>
弟忠信所謹者庸言庸行故詆先生為禪者非但不知<lb/>
<pb n="KR4e0229_WYG_008-3a"/>
禪且不知儒<lb/>
　　　書慈湖先生語畧後<lb/>
慈湖廓然朗徹始於扇訟一提當下直見本心可謂勇<lb/>
往直前矣至所闡師訓以無意該之非但有功象山方<lb/>
且有功聖門竊嘗聞諸儒闡為學之要有主靜者有居<lb/>
敬窮理者有格物者師之傳弟若手授密藏弟之受師<lb/>
若頓起沉痼不知大道本無一物師不得傳之弟子弟<lb/>
子不得受之師一無意盡之矣彼意立我成我成而人<lb/>
<pb n="KR4e0229_WYG_008-3b"/>
已異人已異而議論滋無怪乎指先生為異端而議者<lb/>
紛紛也<lb/>
　　　書白沙先生語畧後<lb/>
予自志學聞諸先達言必稱先生取先生書讀之葢數<lb/>
遍矣先生論學在靜中養出端倪又曰吾學以自然為<lb/>
宗予亦嘗用心于内似端倪呈露廿餘年無所得又嘗<lb/>
究目然為宗之㫖與先生之學似若扞格近知先生之<lb/>
學自得者深非言語可求也夫端倪無處無之予以端<lb/>
<pb n="KR4e0229_WYG_008-4a"/>
倪求之無怪乎不得其端也道本自然予有心求自然<lb/>
終與自然者殊也先生語云求靜之意反覆圖之未見<lb/>
其可若遂行之秪益動耳又曰從前欲洗安排障先生<lb/>
所謂養出端倪自然為宗者意在斯乎意在斯乎<lb/>
　　　書心齋先生語畧後<lb/>
或問鄒子曰泰州崛起田間不事詩書一布衣何得聞<lb/>
斯道卓爾予曰惟不事詩書一布衣此所以得聞斯道<lb/>
也葢事詩書者理義見聞纒縛胸中有大人告之以心<lb/>
<pb n="KR4e0229_WYG_008-4b"/>
性之學彼曰予既以知之矣以㤗州之天靈皎皎既無聞見<lb/>
之桎梏又以新建明師證之宜其為天下師也竊嘗論<lb/>
新建有泰州猶金谿有慈湖其兩人發揮師傳亦似不<lb/>
殊斯道不孤徳必有隣予于兹益信或曰泰州主樂末<lb/>
世有猖狂自恣以為樂體奈何予曰此非泰州之過學者之<lb/>
流弊也夫流弊何代無之終不可以流弊而疑其學<lb/>
　　　王夢峰先生賛<lb/>
心慈而惠又確以誠寤寐先哲遵古攸行孝孚閭里行<lb/>
<pb n="KR4e0229_WYG_008-5a"/>
重鄉評逸民髙蹈儒者章程謂公慥慥無愧斯名<lb/>
　　　書天下善士巻<lb/>
予病卧白雲官舍彭生徳卿持劉學使友善巻索書予<lb/>
觀徳卿老成練達無能措一辭雖然予所謂友善者不<lb/>
同説者謂予為一鄉善士斯友一鄉善士國與天下皆<lb/>
然若然則一鄉之不善者將置之度外耶予謂若果為<lb/>
一鄉善士則一鄉之人皆善士也果為一國善士則一<lb/>
國之人皆善士也果為天下善士則天下之人皆善士<lb/>
<pb n="KR4e0229_WYG_008-5b"/>
也繼之者善成之者性無賢愚無古今一而已我輩為<lb/>
善亦當無賢愚無揀擇並生並育俱立俱達熈熈皥皥<lb/>
即有至愚不肖者在其間亦竭力引掖奬勸相率而歸<lb/>
于善譬之春風𢎞敷百草向榮所以謂之善若然則漁<lb/>
樵畊牧皆吾真友不必冠冕也閨閣寢室皆吾實學不<lb/>
必四方也成人之善有大小則所就亦有大小苟曰吾<lb/>
為善士所友者止於善士不過孑然自小自度之人一<lb/>
膜之中秦越同胞雖謂之惡可也奚善之有故曰大舜<lb/>
<pb n="KR4e0229_WYG_008-6a"/>
有大焉善與人同又曰君子莫大乎與人為善此聖學<lb/>
脈絡必明乎善而後知予之非妄也嗟乎今志學者衆<lb/>
明善者寡徳卿致意劉使君予之所朝夕未能者此而<lb/>
已其何以教我<lb/>
　　　書無涯公巻<lb/>
崦泉周公晚年别號無涯公所著有無涯傳鄉人莫測<lb/>
所謂以問鄒子鄒子曰夫道渾然太虚而已虚生氣氣<lb/>
生形形生名人見其迹輒以為有徇生執有者道術為<lb/>
<pb n="KR4e0229_WYG_008-6b"/>
天下裂上知之士則又求之無名無形無氣之始甚至<lb/>
糟粕仁義桁楊禮樂皦皦然曰無竟不知與執有者奚<lb/>
異又有憂世君子欲為之調劑曰有則滯無則空求之<lb/>
有無之間不知所謂間者將安所在至聖經綸立本知<lb/>
化一無所倚若有所在是有倚也吾不知公之所謂無<lb/>
涯者果執無之見耶有倚耶無倚耶公昔受學羅太史<lb/>
文恭公膠庠擅鑄人之譽鳴琴流愷悌之聲飄然賦歸<lb/>
行誼純固有柴桑風致柴桑罷官後著五栁先生傳以<lb/>
<pb n="KR4e0229_WYG_008-7a"/>
見志余讀其詞神王千古因嘆柴桑葢㡬於道者往往<lb/>
為其清節所掩然柴桑固不有一世又安有千載可不<lb/>
必論也公官與柴桑同無涯之况得無相類也雖然同<lb/>
不同無論莊生云以無涯徇有涯殆已公不以無涯徇<lb/>
有涯余又安能以有言徇無言哉他日與公騎决莽之<lb/>
鳥窮汗漫之野相眎一笑而已<lb/>
　　　書胡黄溪扇<lb/>
癸卯春予扁舟白鷺環溪胡叟同坐問曰人講學在修<lb/>
<pb n="KR4e0229_WYG_008-7b"/>
徳夫子首曰徳之不修方才説學之不講中庸曰尊徳<lb/>
性而道問學予聞而心喜告叟曰世儒說修徳非尊徳<lb/>
性之㫖也徳性曰尊髙明如天一物無以尚之之謂也<lb/>
禹之行水也行其所無事也修徳者知無修之修則尊<lb/>
亦大矣<lb/>
　　　書上國勝逰巻<lb/>
呉孝廉光卿舉于鄉七年計偕癸卯春始擔簦從庾嶺<lb/>
遡章貢望武林金焦入齊魯去社友為之賦勝遊明珠<lb/>
<pb n="KR4e0229_WYG_008-8a"/>
灼爍光卿載之為行李重鄒子告之曰今人居房闥者<lb/>
望天日則目為之暢由邑井而之郡國者則神為之曠<lb/>
自郡國之天下耳目肝膽非疇曩有矣子嘗謂登東山<lb/>
一章孟子教人開見地法門夫學雖不滯於見却以見<lb/>
入今世士局局然矜飾莊嚴如井蛙夏䖝不可語大道<lb/>
者局于見也子行矣之齊魯所見者非泰山乎予嘗偕<lb/>
友躋其巔與培塿無異竟其窅奥深厚終身不能盡夫<lb/>
斯道日用庸常無踔絶奇異終身由之不能盡亦猶是<lb/>
<pb n="KR4e0229_WYG_008-8b"/>
已子究所謂不能盡而無可致力者然後為天游也已<lb/>
　　　逍遙樓銘有序<lb/>
元標拜别予師十餘年毎一念及寸心如搗師非但知<lb/>
我且成我年入老大始知古人在三之義非虚語白髪<lb/>
在堂逺遊未能回首山隂道上春風如在忽師寄逍遙<lb/>
記一冊元標捧而讀之喜師邃學非近世謭謭者可窺<lb/>
而客有在坐者曰先生以講幄舊學簡在聖衷兹㝢内<lb/>
靡寧東倭跳梁礦使四出所在方岌岌讀先生文寄情<lb/>
<pb n="KR4e0229_WYG_008-9a"/>
烟霞魚鳥間花木竹石自娯眎古人江湖憂國之義不<lb/>
有間歟且古之抱膝隆中畊萃版築者乃心罔不在王<lb/>
室也以視先生謂何元標曰先生純孝人也聞之先生<lb/>
父為東武公博學宏辭方正㢘潔士竊其餘膏輙取上第<lb/>
為大官公獨浮沉州邑間以循良聞海内士縉至今髙<lb/>
而惜之兹山故公樂適地先生居之若曰見公羮墻間<lb/>
無之而非親非忘世也古人常於孝子之門求忠倘王<lb/>
明用汲先生不乃以見公羮牆者試其未竟萬一乎客<lb/>
<pb n="KR4e0229_WYG_008-9b"/>
曰知師莫若弟子子言誠有當先生但記云陽見而氷<lb/>
消者然則消與不消有别歟元標曰否否若以清者而<lb/>
易濁是二之也譬之水凝則為氷融則為水水與氷消<lb/>
與不消寧有二哉而世儒以道心主則人心聼命不知<lb/>
其所聼命者有方所歟無方所歟此非深造天徳者不<lb/>
能不溺其所聞而先生所謂無住而無不住無在而無<lb/>
不在恢恢乎得斯道之大門下士奉為蓍龜敬系之銘<lb/>
銘曰巖巖東武飛鎮山隂蜿蜒百里峭壁千尋誰其似之<lb/>
<pb n="KR4e0229_WYG_008-10a"/>
翳我朱公名實相副穆如清風筮仕柴桑名振循良再<lb/>
刺維楊方駕趙張萬姓倚毗旋賦歸來詩書枕藉鹿鶴<lb/>
裵徊爰啓後人一經授受源深流逺根培枝茂伯也服<lb/>
官議讞持平未究厥藴克嗣家聲仲宗伯師世之羽儀<lb/>
結廬兹山用永孝思兀坐危樓其身則幽白雲莽互黄<lb/>
鳥相求煦以海日蕩以長風以逍以遙萬象皆融其融<lb/>
維何不即不離如人飲水寒温自知言寄鄒生予今而<lb/>
覺負笈而來予共爾學小子聞之實獲我心奉以師保<lb/>
<pb n="KR4e0229_WYG_008-10b"/>
天日如臨身未能至心則嚮往蠲吉南來齋心函丈師<lb/>
其啓我無即于頑拜題蕪詞誓永名山<lb/>
　　　瀧江講義題辭<lb/>
瀧江歐文忠公阡表地其地多山山嶔崎磊落盤亘百<lb/>
餘里一水從䖍溯歐抵瀧三獅踞瀧頭入其境者如陟<lb/>
清虚玉都人文自文忠公至今鬱為海内冠冕先母羅<lb/>
安人𤣥宅今厝漕坪與瀧伊邇予習與鄉人士遊間拈<lb/>
書義偶有管窺得二十八章同志諸君剞劂以傳予連<lb/>
<pb n="KR4e0229_WYG_008-11a"/>
遭大戚二毛蕭騷形枯神憊不知學强商學不知書浪<lb/>
説書醜態畢露狂譟未改先覺長者憐予醜發予覆洗<lb/>
心而改取日虞淵未晚也<lb/>
　　　仁文瀧江兩書院增定藍田吕氏鄉約題辭<lb/>
邑故有約而間有借公道逞胸臆者予頗厭薄之年來<lb/>
世事漸乖奢靡相競蕩然無復先民繩檢因思子云以<lb/>
約失之者鮮夫約則鮮失不約則滔滔莫返寧獨鮮之<lb/>
云乎哉乃取古藍田約洎邑中事刻于兩書院巨細畢<lb/>
<pb n="KR4e0229_WYG_008-11b"/>
載冀與邑人士舍其舊而新是圖書院衿庶畢集耳目<lb/>
章明嵗時商略舊學與約偕行庶㡬稍有維繫人或重<lb/>
學而輕約不知道無隱顯事無精粗約即學也程子有<lb/>
云明得盡渣滓便渾化却與天地同體予謂兹約亦然<lb/>
有能實踐約語無愧衾影雖聖賢復起當與同符不即<lb/>
縱譚心性若數家珍一二不為里巷子揶揄者眇矣<lb/>
　　　仁文㑹約語<lb/>
一先悟學以悟為入門猶適逺者以問道為先務適逺<lb/>
<pb n="KR4e0229_WYG_008-12a"/>
者苟不問道里曲折山川紆迴其不至擿埴索塗者㡬<lb/>
希故學必先悟然悟有不同有省悟有奮悟有透悟省<lb/>
悟者謂人生百年光隂轉瞬石火電光所得㡬何何可<lb/>
不學也奮悟者思聖賢齊民原同一體蚤夜心思有為<lb/>
若是而奮心生焉透悟者則神而明之實有諸己所謂<lb/>
不言而自得學之至也然有由言語觸發而入者有由<lb/>
練磨薰習而入者由言語入未必徹根由練習入則恒<lb/>
乆不已而居安資深逢原之妙因之矣葢嘗論省悟者<lb/>
<pb n="KR4e0229_WYG_008-12b"/>
如寐之得醒醒有復寐時也奮悟者如石之激火不激<lb/>
則無煙也透悟者如汗之透體渾然周流無復滯礙之<lb/>
患矣嗟夫透悟者斯道之正宗斯人如作吾終身請事<lb/>
焉一重修夫學以修為實際今譚學者實繁有徒無論<lb/>
不能化誨來學即多口之譏反增是豈人心盡無良哉<lb/>
則素行不足以孚故也故學必本修孔子大聖也以子<lb/>
臣弟友之倫為未能必曰有所不足不敢不勉吾儕視<lb/>
孔子何如縱曰盡倫不過因沿於習俗之常而真意流<lb/>
<pb n="KR4e0229_WYG_008-13a"/>
盎於五倫之間者實有未盡分處故修在惇倫倫不惇<lb/>
是室而可無棟梁也顔子大賢也聞非禮勿視聼言動<lb/>
之訓輙曰回雖不敏請事斯語吾儕未必敏於顔子致<lb/>
飭於視聼言動之間者雖有然越於禮者常多故修又<lb/>
在崇禮視聼言動而可非禮是室而可無藩籬也伊尹任<lb/>
天下之重一介必慎故放君而天下人信之以其不以<lb/>
為利故也吾儕以身紹明聖直接千古之緒忽一介之<lb/>
義則雖有掀揭之猷其誰信之慎辭受取予之節者是修<lb/>
<pb n="KR4e0229_WYG_008-13b"/>
之急務也夫學人修行猶女子持身未聞女子稍不有躬<lb/>
而可以為節者亦未聞學人闊略修持而可以言道者嗟<lb/>
夫世有克修此三者雖口不齒一字目不識一丁吾固<lb/>
知其得斯道之大端矣一貴證證者證吾所謂悟而修<lb/>
者也夫吾所謂悟而修者非他即吾之心也所謂修者<lb/>
非他亦吾之心也非剙自我也孔子曰知及之孟軻氏<lb/>
曰始條理者知之事也宋儒曰進學在致知非吾所謂<lb/>
悟乎孔子曰仁守之孟軻氏曰終條理者聖之事也宋<lb/>
<pb n="KR4e0229_WYG_008-14a"/>
儒曰行所知則光大矣非吾所謂修乎夫又非判然二<lb/>
事也悟者即悟其所謂修者也以悟而證修則不沮於<lb/>
他岐之惑修者修其所謂悟者也以修而證悟則不涉<lb/>
於𤣥虚之弊而實合内外之道二之則不是矣昔王文<lb/>
成公曰不覩不聞是本體戒慎恐懼是工夫已又曰戒<lb/>
慎恐懼是本體不覩不聞是工夫斯語也修悟雙融非<lb/>
達天徳者未易語此語學必透此而後可以言證<lb/>
　　　書太和巻<lb/>
<pb n="KR4e0229_WYG_008-14b"/>
予嘗試之一念而和景星慶雲一念不和妖星厲鬼和<lb/>
者功徳母也雖然和者人所自有非强其所本無也試<lb/>
觀赤子熈熈皥皥與造物游喜而不知喜怒而不加怒<lb/>
號而嗌不嗄和之至也居士之和眎赤子何如果復本<lb/>
體所自有耶亦取必於外而强自排釋耶復所自有者<lb/>
可以享帝可以事親達之邦家無怨强自排釋者一膜<lb/>
之外卒然觸之朝而焦火暮而凝氷而和之㫖逺矣居<lb/>
士謂我然否<lb/>
<pb n="KR4e0229_WYG_008-15a"/>
　　　書同心之言别劉抑之使君<lb/>
予自庚寅冬得聞抑之劉公賢恨不親其人既聞公出<lb/>
而奉廷對又思安得借公為吉典刑亡何公果拜吉州<lb/>
牧予歸卧青螺白鷺間時得炙公睟穆予與公年雖相若<lb/>
然觀公褆身如處子服官如老吏幽閒貞静嘗自媿以<lb/>
為不及公以治平第一銓曹數請首召備交㦸之選上<lb/>
深居法宫未得㫖而公嘗嘆曰夫不臺省不官耶出入<lb/>
内外罔非王臣粉署含香盡皆時彦吾無所擇官矣當<lb/>
<pb n="KR4e0229_WYG_008-15b"/>
事者熟公趣操蹔移水部未浹月内召㫖復下咸相顧<lb/>
咨嗟曰胡不為今日地鄒子曰公品超世外而以世法<lb/>
觀公者淺也譚仕之義莫備于易允升大吉矣卒至于𡨕<lb/>
升夫至于消不富雖允升奚吉也素履以往似無咎矣<lb/>
終至于其旋元吉至其旋元吉亦豈止無咎也易曰素<lb/>
履之往獨行願也惟公今日以之吾人一念而㝠即都<lb/>
三事而何厭之有一念而素升沉俯仰無之不可公行<lb/>
矣鄒子自期與所以期公者千百年千萬世此素心耳<lb/>
<pb n="KR4e0229_WYG_008-16a"/>
持是素心可以配天可以享帝可以事君親可以對聖<lb/>
賢公勉哉無令素者乆而緇也是謂同心之言其臭如<lb/>
蘭公有味愚言乎<lb/>
　　　白鷺㑹答問復<lb/>
管窺説明明徳即説齊治均平說學即說恱說克復即<lb/>
説歸仁說敬恕即說無怨真正復性自然民不能忘若<lb/>
忘畢竟復性未至此聖賢自考考人實語三說即一說<lb/>
第一義即第二義第二義即第一義未知然否<hi>其一</hi>
<pb n="KR4e0229_WYG_008-16b"/>
管窺格物之說古來多端常有言如人入都門東西南<lb/>
北皆有路頭可入學者做得工夫片段到知止地步實<lb/>
與先聖家風不殊石本可也朱本可也不必拘拘然較<lb/>
同說異不知然否<hi>其二</hi>
管窺未發之中常人未必有此陽明先生有激語夜氣<lb/>
㡬希與夫嘑蹴不受即未發之中竊謂常人穿衣喫飯<lb/>
時時未發之中在若無未發那得已發除已發亦無未<lb/>
發㸔未發不必過深過髙常人箇箇有但常人未必覺<lb/>
<pb n="KR4e0229_WYG_008-17a"/>
耳<hi>其三</hi>
管窺二氏之學功行亦細密世之儒者實受其益即欲<lb/>
出語著書闢彼未必心服道路各别養生家一般存而<lb/>
不論可也不知然否<hi>其四</hi>
管窺不待擇而先服膺服膺何物必待存守而後擇請<lb/>
問以何存守若不先擇恐存守亦是入魔路去<hi>其五</hi>
管窺端倪即此不忍人之心也擴充息養瞬存不昧此<lb/>
真心也善觀之後先儒者一様無兩様同此直達同此<lb/>
<pb n="KR4e0229_WYG_008-17b"/>
精密不知然否<hi>其六</hi>
管窺反覆入身來此教學者真切語由真切而後能識<lb/>
心體識心體而後能求心心體彌漫天地古今能收能<lb/>
放能大能小不是儒者拘拘然以一腔血肉為心以一<lb/>
腔為心如春蠶作繭為求夫放與求之義逺矣<hi>其七</hi>
管窺調甫首尾疑體用未言人已葢調甫從用處得力<lb/>
即用即體愚謂此聖人光天化日語除人與百姓别無<lb/>
已除安人與安百姓别無敬若拘拘然守著一腔光景<lb/>
<pb n="KR4e0229_WYG_008-18a"/>
為性為存為敬於人漫不相涉此後儒之失也曰至愚<lb/>
至賤將何為人與百姓曰一家父子夫婦昆弟朋友一<lb/>
生多少在何謂無人與百姓敬字還當體貼安字安彼<lb/>
此相安相樂無怨無尤之義能到處相安相樂即謂之<lb/>
敬切莫錯認善俗媚世為安為樂<hi>其八</hi>
學在知止又在不執知止公廓為迷眼打破意見良工<lb/>
苦心但愚謂善俗與超凡入聖鄉約與講學是一様人<lb/>
一様事無精粗不知然否<hi>其九</hi>
<pb n="KR4e0229_WYG_008-18b"/>
由龔使君言入躬行路由王先生言入正學路龔使君請<lb/>
于本原處指㸃何狀王先生曰此處難言愚竊謂使君<lb/>
問王先生荅本原歴歴昭然現前猶向别處覔本原不<lb/>
知然否<hi>其十</hi>
管窺此章調甫以現前平鋪為學公廓必探至元本汝<lb/>
光以當下為原本王先生云真心無内外放不去收不<lb/>
來洞見真心矣不知鷺洲自來有此嘉話否<hi>其十一</hi>
汝光深探有見通篇不能瞞明眼座上曰但除妄想得<lb/>
<pb n="KR4e0229_WYG_008-19a"/>
無作和事語乎佛氏云不斷百思想菩提作麽長汝光<lb/>
復我<hi>其十二</hi>
管窺譚國家舉錯惟當舉錯者方可言不然以吾輩為<lb/>
議政言生民利病惟畱心民生者可言不然忌吾輩如<lb/>
芒刺大都㑹中惟實體素位而行不願乎外二語方是<lb/>
本分藉口一體冒認孔仁恐未穏當<hi>其十三</hi>
管窺調甫實落能充達得去精神亦自歸一即欲强之<lb/>
以悟心性彼盖知欲立欲達即仁也强恕即仁也忠恕即一<lb/>
<pb n="KR4e0229_WYG_008-19b"/>
貫也愚竊謂果能充達更不必論心性矣能充能達處<lb/>
即是心性不必深隠<hi>其十四</hi>
管窺歸寂收攝保聚葢各因人性所近而入若調甫則<lb/>
用不著譬之人有用宣洩者有用保和者學何能執一<lb/>
但初學由此學不致放蕩<hi>其十五</hi>
管窺告子之學實出世宗吾輩但當存而勿論孟氏守<lb/>
先王之道以待後之學者其言自穩當<hi>其十六</hi>
管窺良知之說遞相口傳失真予實厭聞昔年在青原<lb/>
<pb n="KR4e0229_WYG_008-20a"/>
有童子歌良知詩予因曰冒認良知語濫觴予輩當濯<lb/>
以清風超度之須臾童子歌古詩調甫曰良知當下即<lb/>
超度矣雖戲實挈𦂳語兹㑹譚良知語頗少予心喜嗟<lb/>
乎誰知不譚良知之真良知乎<hi>其十七</hi>
管窺不住即常住千古定論<hi>其十八</hi>
　　　書白鷺㑹語後<lb/>
白鷺勝㑹元標以病未能赴然神<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>矣方揵闗自訟侍<lb/>
御公郵書望予意甚篤且屬以㑹語見貽元標乃敢續<lb/>
<pb n="KR4e0229_WYG_008-20b"/>
管窺荅問後以當請質諸先生言為現在㑹元標言為<lb/>
未來㑹要知面不面言不言亡間也憶三十年前在青<lb/>
原予與調甫汝定公廓汝光子開齋祓盟者㡬千人而<lb/>
縉紳中獨王先生少曾㡬何時諸耆儒凋落獨王先生<lb/>
如魯靈光居然狎主所執鞭弭從者猶然吾黨數子今<lb/>
不無踵其後者是盼望朂哉吾黨人生堕地更有何事<lb/>
無以兹言為瑱而時叅研之以底于成千里得一真儒<lb/>
若比肩也矧吾里于道自其天性倘焰焰相續侍御公<lb/>
<pb n="KR4e0229_WYG_008-21a"/>
功徳螺鷺者益侈且大哉<lb/>
　　　乾城紀遊引<lb/>
予讀劉玉受先生乾城紀遊三十年山川雲物境象宛<lb/>
然在目前元某以罪械而<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>纍纍然旦夕莫必其命而<lb/>
先生乗傳奉王命以<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>苦樂雖殊致然元標賴天與憨<lb/>
皮袋諸悽楚處頗不為楚而先生著作又能為諸山川<lb/>
㸃染妙出無窮佳致元某是時為老頭巾所壓作擔板<lb/>
漢先生則浸浸乎時以境證心時以心化境時而心境<lb/>
<pb n="KR4e0229_WYG_008-21b"/>
俱融非流連光景者壯哉遊乎西南天地流光多矣雖<lb/>
然元某近有言曰學問未知入處須知入處既知入處<lb/>
須知出處一知出處須知落處先生是紀入處具見良工<lb/>
苦心而出處落處它日續紀再出必謂鄒生從夜郎王<lb/>
走一遭亦不辜負兩人相視而笑何如<lb/>
　　　圓塘錢氏興文㑹條件<lb/>
錢氏祠以興文名㑹常走予求為諸士約予數年未之<lb/>
應而諸先輩請意殷殷予愧難言然意不可負敬書數<lb/>
<pb n="KR4e0229_WYG_008-22a"/>
語後有聞言而知請事世必有興者即或弁髦予言豈<lb/>
無一二有當予心者乎有當予心則予言不徒矣<lb/>
一文之一字最難言今業制舉義便以為文不知曰文<lb/>
不在兹是時無制義可作夫子曰文其必有所指矣於<lb/>
乎不顯文王之徳之純文王之所以文在純一不已不<lb/>
已者果何物乎諸生叅得明始可以言文<lb/>
一士患無志所以從蓬蒿中錯過鬚眉丈夫何謂無志<lb/>
搦管時思量作秀才一作秀才便軒然里閈宴㑹中人<lb/>
<pb n="KR4e0229_WYG_008-22b"/>
之屬必赴里中些小小氣必聞官自待甚小如何得長<lb/>
進若是有志士思量我這箇身子叅天叅地如何混過<lb/>
一生必不肯赴宴㑹必不肯圖小利必不計較小民無<lb/>
論科名即位極人臣浩浩坦坦無所不容又有一等自<lb/>
恃門第家中些小事便欲逞客氣説是扶門面不知祖<lb/>
宗門面所以大者是有好人好様子若如此扶門面不<lb/>
過刻削元氣天理昭昭何益之有<lb/>
一世有興者必是隂徳自己心地好若未積陰徳今日<lb/>
<pb n="KR4e0229_WYG_008-23a"/>
思量得志報某仇明日思量得志行某事鬼神先已奪其<lb/>
魄故一門之内雍雍穆穆忍人讓人必有賢子孫天來報之<lb/>
未積陰徳未存心地縱詩書滿腹如樹之無根必立瘁矣<lb/>
一今世相逢動輙訴窮一窮字不知丢却了多少豪傑<lb/>
先輩也是如此窮如何濟濟先輩却能耐得今人耐不<lb/>
得學未成文未通便欲求館不知一到館主人請得一<lb/>
個先生來自已好歹全然不知兩目晦盲只見退不見<lb/>
進故聰明少年有志之士真正苦讀予嘗譬山僧苦行<lb/>
<pb n="KR4e0229_WYG_008-23b"/>
修持鬼神且來獻食何況人乎不然請試之世有一心<lb/>
讀書而餓死者是里黨宗族皆仇敵子當受拔舌之戒<lb/>
一讀書作文自有一種竅妙書有書竅文有文竅父不<lb/>
能傳之子兄不能傳之弟在人自悟但從熟中出叅中<lb/>
悟悟中叅一日能留心日日能留心後常如此三年無<lb/>
不過人之理親明師聚良朋逺匪人此特其末故以語<lb/>
于終焉<lb/>
以上五條四條立根本後一條是枝葉根盛則枝葉必<lb/>
<pb n="KR4e0229_WYG_008-24a"/>
茂英俊子弟留此種在識田中自然另長一格若以我<lb/>
為藥言也惟命以我為狂言也亦惟命文肅公輩地下<lb/>
有知其必不以予言為狂矣<lb/>
　　　書刻汪子手持孝經賛<lb/>
孝者學也學者覺也經者徑也路也以孝為徑路天民<lb/>
先覺實不越此世有疑堯舜之道不盡于孝弟是惡知<lb/>
孝弟配天地叅三光亘萬古堯舜而在今日盡孝弟寧<lb/>
有窮時性中只有不足故夫子曰有所不足不敢不勉<lb/>
<pb n="KR4e0229_WYG_008-24b"/>
此是實語或又以夫子為謙辭此不知自性又惡知夫<lb/>
子知性者生生世世只有此一路再無有盡萬分之一<lb/>
處宜君疇三復數年躬為之賛也嗟乎天下有一人不<lb/>
明此學果可謂我之孝乎古人欲明明徳于天下者正<lb/>
如此義<lb/>
　<lb/>
　<lb/>
　願學集巻八<lb/>
</p>
<p>
</p>
  </div>
        </body>
</text>\m</TEI>