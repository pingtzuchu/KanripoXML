<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>絳雪園古方選註卷一</head> <lb/>
    <p>
<pb n="KR3e0095_WYG_001-1a"/>
欽定四庫全書<lb/>
　絳雪園古方選註卷一<lb/>
　　　　　　　　　　　　　蘇州王子接撰<lb/>
　和劑<lb/>
桂枝湯<lb/>
　　桂枝<hi>三兩去皮</hi>芍藥<hi>三/兩</hi>甘草<hi>二兩/炙</hi>生薑<hi>三兩/切</hi>大棗<hi>十二枚擘</hi>
　右五味㕮咀　以水七升微火煑取三升去滓　適<lb/>
　寒温服一升　服已須臾啜稀粥一升餘以助藥力<lb/>
<pb n="KR3e0095_WYG_001-1b"/>
　　温覆令一時許遍身漐漐微似有汗者佳不可令<lb/>
　大汗如水流漓病必不除　若一服汗出病瘥停後<lb/>
　服不必盡劑　若不汗更服依前法　又不汗小促<lb/>
　役其間半日許令三服盡　若病重者一日一夜服<lb/>
　　周時觀之服一劑盡病症猶在者更作服　若汗<lb/>
　不出者乃服二三劑　禁生冷粘滑肉麫五辛酒酪<lb/>
　臭惡等物<lb/>
桂枝湯和方之祖故列於首太陽篇云桂枝本為解肌<lb/>
<pb n="KR3e0095_WYG_001-2a"/>
明非發汗也桂枝甘草辛甘化陽助太陽融㑹肌氣芍<lb/>
藥甘草酸甘化陰啓少陰奠安營血薑通神明佐桂枝行<lb/>
陽棗泄營氣佐芍藥行陰一表一裏一陰一陽故謂之<lb/>
和加熱粥内壯胃陽助藥力行衛解腠理鬱熱故曰解<lb/>
肌邪未入營而用白芍者和陽解肌恐動營發汗病反<lb/>
不除觀此足以貫通全部方法變化生心非作聖其孰<lb/>
能之<lb/>
桂枝甘草湯<lb/>
<pb n="KR3e0095_WYG_001-2b"/>
　　桂枝<hi>四兩去皮</hi>甘草<hi>二兩炙</hi>
　右二味以水三升煑取一升去滓　頓服<lb/>
桂枝湯中採取二味成方便另有精藴勿以平淡而忽<lb/>
之桂枝複甘草是辛從甘化為陽中有陰故治胸中陽<lb/>
氣欲失且桂枝輕揚走表佐以甘草留戀中宫載還陽<lb/>
氣仍寓一表一裏之義故得以外止汗而内除煩<lb/>
芍藥甘草湯<lb/>
　　芍藥<hi>四兩</hi>甘草<hi>四兩炙</hi>
<pb n="KR3e0095_WYG_001-3a"/>
　右二味㕮咀　以水三升煑取一升半去滓　分温<lb/>
　再服<lb/>
此亦桂枝湯之變偏於營分純一不雜之方讀傷寒論<lb/>
反煩更煩心悸而煩皆用芍藥止煩不分赤白孫尚許<lb/>
叔微亦云白芍惟許𢎞方議聖惠方是赤芍今裏氣不<lb/>
和陰氣欲亡自當用白芍補營佐以甘草酸甘化陰止<lb/>
煩觀其去薑棗恐生薑散表大棗泄營是用白芍無疑<lb/>
桂枝加桂湯<lb/>
<pb n="KR3e0095_WYG_001-3b"/>
　　桂枝<hi>五兩去皮</hi>白芍<hi>三/兩</hi>甘草<hi>二兩/炙</hi>生薑<hi>一/兩</hi>大棗<hi>十二枚擘</hi>
　右五味以水七升煮取三升去滓　温服一升<lb/>
桂枝湯太陽經藥也奔豚腎邪上逆也用太陽經藥治<lb/>
少陰病者水邪上逆由於外召寒入故仍從表治惟加<lb/>
桂二兩便可温少隂而洩隂氣矣原文云更加桂二兩<lb/>
者加其兩數非在外再加肉桂也古者銖兩觔法以四<lb/>
為數申明桂枝加一加二猶為不足當加四分之三故<lb/>
曰更加<lb/>
<pb n="KR3e0095_WYG_001-4a"/>
桂枝加芍藥湯<lb/>
　　芍藥<hi>六兩</hi>桂枝<hi>三兩/去皮</hi>甘草<hi>二/兩</hi>生薑<hi>三兩/切</hi>大棗<hi>十二枚擘</hi>
　右五味㕮咀　以水七升煮取三升去滓　温服一<lb/>
　升<lb/>
桂枝加芍藥湯此用陰和陽法也其妙即以太陽之方<lb/>
求治太陰之病腹滿時痛陰道虚也將芍藥一味倍加<lb/>
三兩佐以甘草酸甘相輔恰合太陰之主藥且倍加芍<lb/>
藥又能監桂枝深入陰分升舉其陽辟太陽陷入太陰<lb/>
<pb n="KR3e0095_WYG_001-4b"/>
之邪復有薑棗為之調和則太陽之陽邪不留滯於太<lb/>
陰矣<lb/>
桂枝加芍藥生薑人參新加湯<lb/>
　　桂枝<hi>三兩去皮</hi>芍藥<hi>四/兩</hi>生薑<hi>四兩/切</hi>甘草<hi>二兩/炙</hi>人參<hi>三兩</hi>大<lb/>
　　棗<hi>十二枚擘</hi>
　右六味㕮咀四味　以水一斗二升煮取三升去滓<lb/>
　　温服一升<lb/>
桂枝湯調和營衞一絲不亂桂枝生薑和衞芍藥大棗<lb/>
<pb n="KR3e0095_WYG_001-5a"/>
和營今祖桂枝人參湯法則偏於衞矣妙在生薑加一<lb/>
兩佐桂枝以大通衞氣不使人參有實邪之患尤妙芍<lb/>
藥亦加一兩仍是和營衞法名曰新加者申明新得其<lb/>
分兩之理而加之也<lb/>
桂枝加葛根湯<lb/>
　　葛根<hi>四兩</hi>桂枝<hi>二兩/去皮</hi>芍藥<hi>二/兩</hi>甘草<hi>二兩/炙</hi>生薑<hi>三兩切</hi>大<lb/>
　　棗<hi>十二枚擘</hi>
　右六味以水一斗先煮葛根減二升　内諸藥煮取<lb/>
<pb n="KR3e0095_WYG_001-5b"/>
　三升去滓　温服一升　覆取微似汗　不須啜粥<lb/>
　餘如桂枝法<lb/>
桂枝加葛根湯治邪從太陽來纔及陽明即於方中加<lb/>
葛根先於其所往以伐陽明之邪因太陽未罷故仍用<lb/>
桂枝湯以截其後但於桂枝芍藥各減一兩既不使葛<lb/>
根留滯太陽又可使桂枝芍藥並入陽明以監其發汗<lb/>
太過其宣陽益陰之功可謂周到者矣<lb/>
桂枝加附子湯<lb/>
<pb n="KR3e0095_WYG_001-6a"/>
　　桂枝<hi>三兩去皮</hi>芍藥<hi>三/兩</hi>甘草<hi>二兩/炙</hi>生薑<hi>三兩/切</hi>大棗<hi>十二枚擘</hi>
　　附子<hi>一枚炮去皮臍破八片</hi>
　右六味㕮咀　以水七升煮取三升去滓　温服一<lb/>
　升<lb/>
桂枝加附子治外亡陽而内脫液熟附雖能補陽終屬<lb/>
燥液四肢難以屈伸其為液燥骨屬不利矣仲景以桂<lb/>
枝湯輕揚力薄必藉附子剛烈之性直走内外急急温<lb/>
經復陽使汗不外泄正以救液也<lb/>
<pb n="KR3e0095_WYG_001-6b"/>
桂枝去桂加茯苓白术湯<lb/>
　　芍藥<hi>三兩</hi>甘草<hi>二兩/炙</hi>生薑<hi>三兩/切</hi>大棗<hi>十二/枚擘</hi>茯苓<hi>三兩</hi>白<lb/>
　　术<hi>三兩</hi>
　右六味㕮咀　以水七升煮取三升去滓　温服一<lb/>
　升　小便利即愈<lb/>
苓术芍甘治太陽裏水法也解肌或下水邪不去而反<lb/>
變症是非解肌者矣當去桂枝而以苓术生薑代桂枝<lb/>
行陽存芍藥以収陰不取辛甘發散於表取苓芍約陰<lb/>
<pb n="KR3e0095_WYG_001-7a"/>
利水甘棗培土制水即太陽入裏用五苓表裏兩解之<lb/>
義也<lb/>
桂枝去芍藥湯<lb/>
　　桂枝<hi>三兩去皮</hi>甘草<hi>二兩/炙</hi>生薑<hi>二兩/切</hi>大棗<hi>十二枚擘</hi>
　右四味㕮咀　以水七升煮取三升去滓　温服一<lb/>
　升<lb/>
芍藥専益陰氣桂枝湯去芍藥者誤下陽虚濁陰必僭<lb/>
於中焦故去芍藥之酸寒存一片陽和甘緩之性得以<lb/>
<pb n="KR3e0095_WYG_001-7b"/>
載還中焦陽氣成清化之功<lb/>
茯苓甘草湯<lb/>
　　茯苓<hi>二兩</hi>桂枝<hi>二兩/去皮</hi>生薑<hi>二兩/切</hi>甘草<hi>一兩炙</hi>
　右四味以水四升煮取二升去滓　分温三服<lb/>
茯苓甘草湯治汗出不渇其義行陽以統陰而有調和<lb/>
營衞之妙甘草佐茯苓滲裏緩中並用是留津液以安<lb/>
營生薑佐桂枝散外固表並施是行陽氣而實衞自無<lb/>
汗出亡陽之虞<lb/>
<pb n="KR3e0095_WYG_001-8a"/>
茯苓桂枝甘草大棗湯<lb/>
　　茯苓<hi>八兩</hi>桂枝<hi>四兩/去皮</hi>甘草<hi>二兩/炙</hi>大棗<hi>十五枚擘</hi>
　右四味以甘瀾水一升　先煮茯苓減二升　内諸<lb/>
　藥煮取三升去滓　温服一升　日三服　作甘瀾<lb/>
　水　取水二斗置大盆内以杓揚之水上有珠子五<lb/>
　六千顆相逐取用之<lb/>
腎氣奔豚治宜泄之制之茯苓桂枝通陽滲泄保心氣<lb/>
以禦水凌甘草大棗補脾土以制水泛甘瀾水緩中而<lb/>
<pb n="KR3e0095_WYG_001-8b"/>
不留入腎而不着不助水邪則奔豚臍悸之勢緩是方<lb/>
即茯苓甘草湯惡生薑性升而去之其義深且切矣<lb/>
苓桂术甘湯<lb/>
　　茯苓<hi>四兩</hi>桂枝<hi>三兩/去皮</hi>白术<hi>三/兩</hi>甘草<hi>二兩炙</hi>
　右四味以水六升煮取三升去滓　分温三服<lb/>
此太陽太陰方也膀胱氣鈍則水蓄脾不行津液則飲<lb/>
聚白术甘草和脾以運津液茯苓桂枝利膀胱以布氣<lb/>
化崇土之法非但治水寒上逆并治飲邪留結頭身振<lb/>
<pb n="KR3e0095_WYG_001-9a"/>
搖<lb/>
小建中湯<lb/>
　　芍藥<hi>六兩</hi>甘草<hi>三/兩</hi>桂枝<hi>三兩/去皮</hi>生薑<hi>二兩/切</hi>大棗<hi>十二枚擘</hi>膠<lb/>
　　飴<hi>一升</hi>
　右六味以水七升煮取三升去滓　内膠飴更上微<lb/>
　火消解　温服一升　日三服<lb/>
建中者建中氣也名之曰小者酸甘緩中僅能建中焦<lb/>
營氣也前桂枝湯是芍藥佐桂枝今建中湯是桂枝佐<lb/>
<pb n="KR3e0095_WYG_001-9b"/>
芍藥義偏重於酸甘専和血胍之陰芍藥甘草有戊己<lb/>
相須之妙膠飴為稼穡之甘桂枝為陽木有甲己化土<lb/>
之義使以薑棗助脾與胃行津液者血胍中之柔陽皆<lb/>
出於胃也<lb/>
桂枝去芍藥加蜀漆龍骨牡蠣救逆湯<lb/>
　　桂枝<hi>三兩去皮</hi>甘草<hi>二兩/炙</hi>生薑<hi>三兩/切</hi>大棗<hi>十二/枚擘</hi>蜀漆<hi>三兩</hi>
　　<hi>洗去腥</hi>牡蠣<hi>五兩/熬</hi>龍骨<hi>四兩</hi>
　右為末　以水一斗二升先煮蜀漆減二升　内諸<lb/>
<pb n="KR3e0095_WYG_001-10a"/>
　藥煮取三升去滓　温服一升<lb/>
火迫心經之陽非酸收可安故去芍藥而用龍牡鎮攝<lb/>
藉桂枝蜀漆疾趨陽位以救卒然散亂之神明故先煮<lb/>
蜀漆使其飛騰劫去陽分之痰并賴其急性引領龍骨<lb/>
牡蠣從陽鎮驚固脱方寸無主難緩須臾故曰救逆<lb/>
桂枝甘草龍骨牡蠣湯<lb/>
　　桂枝<hi>一兩去皮</hi>甘草<hi>二/兩</hi>牡蠣<hi>二兩/熬</hi>龍骨<hi>二兩</hi>
　右四味為末　以水五升煮取二升半去滓　温服<lb/>
<pb n="KR3e0095_WYG_001-10b"/>
　八合　日三服<lb/>
桂枝甘草龍骨牡蠣其義取重於龍牡之固澁仍標之<lb/>
曰桂甘者蓋陰鈍之藥不佐陽藥不靈故龍骨牡蠣之<lb/>
鈍陰必須藉桂枝甘草之清陽然後能飛引入經收斂<lb/>
浮越之火鎮固亡陽之機<lb/>
甘草湯<lb/>
　　甘草<hi>二兩</hi>
　右一味以水三升煮取一升半去滓　温服七合<lb/>
<pb n="KR3e0095_WYG_001-11a"/>
　日三服<lb/>
一藥治病是曰竒方甘草為九土之精生用則凉故可<lb/>
伐腎泄熱治咽痛者功在緩腎急而救陰液也<lb/>
桔梗湯<lb/>
　　桔梗<hi>一兩</hi>甘草<hi>二兩</hi>
　右二味以水三升煮取一升去滓　分温再服<lb/>
桔梗味苦辛苦主於降辛主於散功専開提足少陰之<lb/>
熱邪佐以甘草載之於上則能從腎上入肺中循喉嚨<lb/>
<pb n="KR3e0095_WYG_001-11b"/>
而清利咽嗌張元素謂其為舟楫之劑者譬之鐵石入<lb/>
水本沉以舟載之則浮於上也<lb/>
半夏散　及湯<lb/>
　　半夏<hi>洗</hi>桂枝<hi>去/皮</hi>甘草<hi>炙各等分</hi>
　已上三味各别搗篩已合治之　白飲和服方寸七<lb/>
　　日三服　若不能散服者以水一升煎七沸　内<lb/>
　散兩方寸匕更煎三沸　下火令小冷　少少嚥<lb/>
　之<lb/>
<pb n="KR3e0095_WYG_001-12a"/>
半夏散咽痛能嚥者用散不能嚥者用湯少陰之邪逆<lb/>
於經胍不得由樞而出用半夏入陰散鬱熱桂枝甘草<lb/>
達肌表則少隂之邪由經胍而出肌表悉從太陽開發<lb/>
半夏治咽痛可無劫液之虞<lb/>
苦酒湯<lb/>
　　半夏<hi>洗破如棗核大十四枚</hi>雞子<hi>一枚去黄内上苦酒著雞子殻中</hi>
　右二味内半夏著苦酒中　以雞子殻置刀環中安<lb/>
　火上令三沸去滓　少少含嚥之　不差更作三劑<lb/>
<pb n="KR3e0095_WYG_001-12b"/>
苦酒湯治少陰水虧不能上濟君火而咽生瘡聲不出<lb/>
者瘡者疳也半夏之辛滑佐以雞子清之甘潤有利竅<lb/>
通聲之功無燥津涸液之慮然半夏之功能全頼苦酒<lb/>
攝入陰分劫涎斂瘡即陰火沸騰亦可因苦酒而降矣<lb/>
故以名其湯<lb/>
小柴胡湯<lb/>
　　柴胡<hi>八兩</hi>黄芩<hi>三/兩</hi>人參<hi>三/兩</hi>大棗<hi>十二/枚擘</hi>甘草<hi>三/兩</hi>半夏<hi>八兩洗</hi>
　　生薑<hi>三兩切</hi>
<pb n="KR3e0095_WYG_001-13a"/>
　右七味以水一斗二升煮取六升去滓　再煎取三<lb/>
　升　温服一升　日三服<lb/>
柴胡湯不從表裏立方者仲景曰少陽病汗之則譫語<lb/>
吐下則悸而驚故不治表裏而以升降法和之葢遵經<lb/>
言少陽行身之側左升主乎肝右降主乎肺柴胡升足<lb/>
少陽清氣黄芩降手太陰熱邪招其所勝之氣也柴芩<lb/>
解足少陽之邪即用參甘實足太陰之氣截其所不勝<lb/>
之處也仍用薑棗和營衞者助半夏和胃而通陰陽俾<lb/>
<pb n="KR3e0095_WYG_001-13b"/>
陰陽無争則寒熱自解經曰交陰陽者必和其中也去<lb/>
渣再煎恐剛柔不相濟有礙於和也七味主治在中不<lb/>
及下焦故稱之曰小<lb/>
柴胡桂枝湯<lb/>
　　柴胡<hi>四兩</hi>黄芩<hi>一兩/五錢</hi>人參<hi>一兩/五錢</hi>半夏<hi>二合/半洗</hi>甘草<hi>二兩炙</hi>
　　桂枝<hi>一兩五錢去皮</hi>白芍<hi>一兩/五錢</hi>生薑<hi>一兩五/錢切</hi>大棗<hi>六枚擘</hi>
　右九味以水七升煮取三升去滓　温服一升<lb/>
桂枝湯重於解肌柴胡湯重於和裏仲景用此二方最<lb/>
<pb n="KR3e0095_WYG_001-14a"/>
多可為表裏之權衡隨機應用無往不宜即如肢節煩<lb/>
疼太陽之邪雖輕未盡嘔而支結少陽之病機已甚乃<lb/>
以柴胡冠於桂枝之上即可開少陽微結不必另用開<lb/>
結之方佐以桂枝即可解太陽未盡之邪仍用人參白<lb/>
芍甘草以奠安營氣即為輕劑開結之法<lb/>
柴胡桂枝乾薑湯<lb/>
　　柴胡<hi>八兩</hi>桂枝<hi>二兩/去皮</hi>乾薑<hi>二/兩</hi>黄芩<hi>三/兩</hi>括蔞根<hi>四兩</hi>牡蠣<lb/>
　　<hi>二兩熬</hi>甘草<hi>二兩炙</hi>
<pb n="KR3e0095_WYG_001-14b"/>
　右七味以水一斗二升煮取六升去滓　再煮取三<lb/>
　升　温服一升　初服微煩復服汗出愈<lb/>
掲出三陽經藥以名湯者病在太陽稍涉厥陰非但少<lb/>
陽不得轉樞外出而陽明亦窒而不降故以桂枝行太<lb/>
陽未罷之邪重用柴胡黄芩轉少陽之樞佐以乾薑甘<lb/>
草開陽明之結使以花粉佐牡蠣深入少陰引液上升<lb/>
救三陽之熱不必治厥陰而三陽結邪一一皆從本經<lb/>
而解矣<lb/>
<pb n="KR3e0095_WYG_001-15a"/>
柴胡加龍骨牡蠣湯<lb/>
　　柴胡<hi>四兩</hi>大黄<hi>二/兩</hi>人參<hi>一兩/五錢</hi>半夏<hi>二合/洗</hi>生薑<hi>一兩五錢切</hi>
　　大棗<hi>六枚</hi>龍骨<hi>一兩/五錢</hi>牡蠣<hi>一兩五/錢熬</hi>桂枝<hi>一兩五錢去皮</hi>鉛丹<lb/>
　　<hi>一兩五錢</hi>黄芩<hi>一兩/五錢</hi>茯苓<hi>一兩半一方無黄芩</hi>
　右十二味以水八升煮取四升　内大黄切如碁子<lb/>
　更煮一二沸去滓　温服一升<lb/>
足經方治手經病者參苓龍牡鉛丹入足經而可轉行<lb/>
於手經者也手少陰煩驚從足太少陽而來故仍從柴<lb/>
<pb n="KR3e0095_WYG_001-15b"/>
桂立方邪來錯雜不一藥亦錯雜不一以治之柴胡引<lb/>
陽藥升陽大黄領陰藥就陰人參炙草助陽明之神明<lb/>
即所以益心虛也茯苓半夏生薑啟少陽三焦之樞機<lb/>
即所以通心機也龍骨牡蠣入陰攝神鎮東方甲木之<lb/>
魂即所以鎮心驚也龍牡頑鈍之質佐桂枝即靈邪入<lb/>
煩驚痰氣固結於陰分用鉛丹即墜至於心經浮越之<lb/>
邪借少陽樞轉出於太陽即從兹收安内攘外之功矣<lb/>
生薑瀉心湯<lb/>
<pb n="KR3e0095_WYG_001-16a"/>
　　生薑<hi>四兩切</hi>乾薑<hi>一/兩</hi>半夏<hi>半升/洗</hi>黄芩<hi>三/兩</hi>黄連<hi>一兩</hi>人參<lb/>
　　<hi>三兩</hi>甘草<hi>三/兩</hi>大棗<hi>十二枚擘</hi>
　右八味以水一斗煮取六升去滓　再煮取三升<lb/>
　温服一升　日三服<lb/>
瀉心湯有五總不離乎開結導熱益胃然其或虚或實<lb/>
有邪無邪處方之變則各有微妙先就是方胃陽虚不<lb/>
能行津液而致痞者惟生薑辛而氣薄能升胃之津液<lb/>
故以名湯乾薑半夏破陰以導陽黄芩黄連瀉陽以交<lb/>
<pb n="KR3e0095_WYG_001-16b"/>
陰人參甘草益胃安中培植水穀化生之主宰仍以大<lb/>
棗佐生薑發生津液不使其再化陰邪通方破滯宣陽<lb/>
是亦瀉心之義也<lb/>
甘草瀉心湯<lb/>
　　甘草<hi>四兩</hi>乾薑<hi>三/兩</hi>大棗<hi>十二/枚擘</hi>半夏<hi>半升/洗</hi>黄芩<hi>三兩</hi>黄連<lb/>
　　<hi>一兩</hi>
　右六味以水一斗煮取六升去滓　再煮取三升<lb/>
　温服一升　日三服<lb/>
<pb n="KR3e0095_WYG_001-17a"/>
甘草瀉心非瀉結熱因胃虚不能調劑上下致水寒上<lb/>
逆火熱不得下降結為痞故君以甘草大棗和胃之陰<lb/>
乾薑半夏啟胃之陽坐鎮下焦客氣使不上逆仍用芩<lb/>
連將已逆為痞之氣輕輕瀉却而痞乃成泰矣<lb/>
附子瀉心湯<lb/>
　　附子<hi>一枚炮去皮破别煮取汁用</hi>黄芩<hi>一/兩</hi>黄連<hi>一/兩</hi>大黄<hi>二兩</hi>
　右四味㕮咀三味　以麻沸湯二升漬之須臾絞去<lb/>
　滓　内附子汁　分温再服<lb/>
<pb n="KR3e0095_WYG_001-17b"/>
附子非瀉心之藥見不得已而用寒凉瀉心故以附子<lb/>
名其湯蓋氣痞惡寒陽氣外撤此際似難用苦寒矣然<lb/>
其痞未解又不得不用苦寒以瀉其熱顧仲景以大黄<lb/>
黄連猶為未足再複黄芩蓋因上焦之氣亦拂鬰矣故<lb/>
三焦皆熱苦寒之藥在所必用又恐其虚寒驟脱故用<lb/>
三黄撤三焦而瀉熱即用附子徹上下以温經三黄用<lb/>
麻沸湯漬附子别煮汁是取三黄之氣輕附子之力重<lb/>
其義仍在乎救亡陽也<lb/>
<pb n="KR3e0095_WYG_001-18a"/>
半夏瀉心湯<lb/>
　　半夏<hi>半升洗</hi>黄芩<hi>三/兩</hi>黄連<hi>一/兩</hi>人參<hi>三/兩</hi>甘草<hi>三兩炙</hi>乾薑<lb/>
　　<hi>三兩</hi>大棗<hi>十二枚擘</hi>
　右七味以水一斗煮取六升去滓　再煮取三升<lb/>
　温服一升　日三服<lb/>
方名半夏非因嘔也病發於陰而反下之因作痞是少<lb/>
陰表証誤下之寒反入裏阻君火之熱化結成無形氣<lb/>
痞按之自濡用乾薑開痞岑連泄熱未能治少陰之結<lb/>
<pb n="KR3e0095_WYG_001-18b"/>
必以半夏啟一陰之機人葠甘草大棗壯二陽生氣助<lb/>
半夏開闢陰寒使其熱化痞解<lb/>
梔子乾薑湯<lb/>
　　梔子<hi>十四枚擘</hi>乾薑<hi>二兩</hi>
　右二味以水三升半煮取一升半去滓　分二服<lb/>
　温進一服　得吐者止後服<lb/>
煩皆由熱而寒證亦有煩但微耳乾薑和太陰在裏之傷<lb/>
陽而表熱亦去梔子清心中之微熱而新煩亦除立方<lb/>
<pb n="KR3e0095_WYG_001-19a"/>
之義陰藥存陰陽藥和陽是調劑陰陽非謂乾薑以熱<lb/>
散寒也<lb/>
黄芩湯<lb/>
　　黄芩<hi>三兩</hi>芍藥<hi>二/兩</hi>甘草<hi>二兩/炙</hi>大棗<hi>十二枚</hi>
　右四味以水一斗煮取三升去滓　温服一升　日<lb/>
　再夜一服<lb/>
黄芩湯太少合病自利邪熱不從少陽之樞外出反從<lb/>
樞内陷故舍陽而治陰也芍藥甘草大棗一酸二甘使<lb/>
<pb n="KR3e0095_WYG_001-19b"/>
酸化甘中以和太陰則腸胃得博厚之通而利止矣<lb/>
黄芩加半夏生薑湯<lb/>
　　黄芩<hi>三兩</hi>芍藥<hi>二/兩</hi>甘草<hi>二/兩</hi>大棗<hi>十二/枚</hi>半夏<hi>半升洗</hi>生薑<lb/>
　　<hi>三兩</hi>
　右六味以水一斗煮取三升去滓　温服一升<lb/>
太少合病獨治陽明者熱邪入裏僭逆當從樞轉出陽<lb/>
明用甘草大棗和太陰之陽黄芩芍藥安太陰之陰複<lb/>
以半夏生薑宣陽明之闔助太陽之開上施破縱之法<lb/>
<pb n="KR3e0095_WYG_001-20a"/>
則邪無容著嘔止利安<lb/>
黄芩人參湯<lb/>
　　黄芩<hi>二兩</hi>人參<hi>二/兩</hi>桂枝<hi>二兩/去皮</hi>乾薑<hi>二/兩</hi>半夏<hi>半升洗</hi>大棗<lb/>
　　<hi>十二枚擘</hi>
　右六味以水七升煮取二升去滓　分温再服<lb/>
黄芩人葠湯傷寒論中有方而無症此太陽纔入少陽<lb/>
故倣小柴胡湯之和解用桂枝之升複黄芩之降亦用<lb/>
人參半夏奠安裏氣薑棗和營衞獨以乾薑易生薑者<lb/>
<pb n="KR3e0095_WYG_001-20b"/>
欲其守中不欲其上升也<lb/>
乾薑黄連黄芩人參湯<lb/>
　　乾薑<hi>三兩</hi>黄連<hi>三/兩</hi>黄芩<hi>三/兩</hi>人參<hi>三兩</hi>
　右四味以水六升煮取二升去滓　分温再服<lb/>
厥陰寒格吐逆者陰格於内拒陽於外而為吐用芩連<lb/>
大苦泄去陽熱而以乾薑為之嚮導開通陰寒但誤吐<lb/>
亡陽誤下亡陰中州之氣索然矣故必以人葠補中禆<lb/>
胃陽得轉并可助乾薑之辛衝開陰格而吐止<lb/>
<pb n="KR3e0095_WYG_001-21a"/>
黄連湯<lb/>
　　黄連<hi>三兩</hi>桂枝<hi>二兩/去皮</hi>甘草<hi>三兩/炙</hi>乾薑<hi>三/兩</hi>人參<hi>二兩</hi>半夏<lb/>
　　<hi>半升</hi>大棗<hi>十二枚擘</hi>
　右七味以水一斗煮取六升去滓　温服一升　日<lb/>
　三夜二服<lb/>
黄連湯和劑也即柴胡湯變法以桂枝易柴胡以黄連<lb/>
易黄芩以乾薑易生薑胸中熱欲嘔吐腹中痛者全因<lb/>
胃中有邪氣阻遏陰陽升降之機故用人參大棗乾薑<lb/>
<pb n="KR3e0095_WYG_001-21b"/>
半夏専和胃氣使飲入胃中聽胃氣之上下敷布交通<lb/>
陰陽再用桂枝宣發太陽之氣載引黄連從上焦陽分<lb/>
瀉熱不使其深入太陰有礙虚寒腹痛<lb/>
黄連阿膠湯<lb/>
　　黄連<hi>四兩</hi>黄芩<hi>一/兩</hi>芍藥<hi>二/兩</hi>阿膠<hi>三/兩</hi>雞子黄<hi>二枚</hi>
　右五味以水五升先煮三物取二升去滓　内膠烊<lb/>
　盡小冷　内雞子黄攪令相得　温服七合　日三<lb/>
　服<lb/>
<pb n="KR3e0095_WYG_001-22a"/>
芩連瀉心也阿膠雞子黄養陰也各舉一味以名其湯<lb/>
者當相須為用也少陰病煩是君火熱化為陰煩非陽<lb/>
煩也芩連之所不能治當與阿膠雞子黄交合心腎以<lb/>
除少陰之熱雞子黄色赤入通於心補離中之氣阿膠<lb/>
色黒入通於腎補坎中之精第四者沉陰滑利恐不能<lb/>
留戀中焦故再佐芍藥之酸濇從中收陰而後清熱止<lb/>
煩之功得建<lb/>
厚朴生薑半夏甘草人參湯<lb/>
<pb n="KR3e0095_WYG_001-22b"/>
　　厚朴<hi>八兩去皮炙</hi>生薑<hi>八兩/切</hi>半夏<hi>半升/洗</hi>人參<hi>一/兩</hi>甘草<hi>二兩</hi>
　　<hi>炙</hi>
　右五味以水一斗煮取三升去滓　温服一升　日<lb/>
　二服<lb/>
太陰病當腹滿是傷中也與吐下後邪氣入裏腹脹治<lb/>
法不同厚朴寛脹下氣生薑散滿升津半夏利竅通陰<lb/>
陽三者有升降調中之理佐以甘草和陰人參培陽補<lb/>
之泄之則陰結散虚滿消<lb/>
<pb n="KR3e0095_WYG_001-23a"/>
旋覆代赭石湯<lb/>
　　旋覆花<hi>三兩</hi>代赭石<hi>一/兩</hi>生薑<hi>五兩/切</hi>大棗<hi>十二/枚擘</hi>人葠<hi>一兩</hi>
　　半夏<hi>半升洗</hi>甘草<hi>三兩</hi>
　右七味以水一斗煮取六升去滓　再煮取三升<lb/>
　温服一升　日三服<lb/>
旋覆代赭石湯鎮陰宣陽方也以之治噫噫者上焦病<lb/>
聲也脾失升度肺失降度陰盛走於胃屬於心而為聲<lb/>
故用旋覆醎降肺氣代赭重鎮心包絡之氣半夏以通<lb/>
<pb n="KR3e0095_WYG_001-23b"/>
胃氣生薑大棗以宣脾氣而以人參甘草奠安陽明不<lb/>
容陰邪復遏則陰寜於裏陽發於表上中二焦皆得致<lb/>
和矣<lb/>
赤石脂禹餘糧湯<lb/>
　　赤石脂<hi>一斤碎</hi>禹餘糧<hi>一斤碎</hi>
　右二味以水六升煮取二升去滓每日三服<lb/>
仲景治下焦利重用固澁者是殆以陽明不闔太陰獨<lb/>
開下焦關閘盡撤耳若以理中與之從甲巳化土復用<lb/>
<pb n="KR3e0095_WYG_001-24a"/>
開法非理也當用石脂酸温歛氣餘糧固澁勝濕取其<lb/>
性皆重墜直走下焦從戊巳化土闔法治之故開太陽<lb/>
以利小便亦非治法惟從手陽明攔截穀道修其關閘<lb/>
斯為直㨗痛快之治<lb/>
芍藥甘草附子湯<lb/>
　　芍藥<hi>三兩</hi>甘草<hi>三/兩</hi>附子<hi>一枚炮去皮破八片</hi>
　右三味以水五升煮取一升五合去滓　分温三<lb/>
　服<lb/>
<pb n="KR3e0095_WYG_001-24b"/>
芍藥甘草附子湯太陽少陰方也太陽致亡陽本由少<lb/>
陰不内守少陰表惡寒實由太陽不外衞故取芍藥安<lb/>
内熟附攘外尤必藉甘草調和緩芍附從中歛戢真陽<lb/>
則附子可招散失之陽芍藥可收浮越之陰<lb/>
炙甘草湯<hi>一名復胍湯</hi>
　　甘草<hi>四兩炙</hi>桂枝<hi>三兩/去皮</hi>人參<hi>二/兩</hi>麻子仁<hi>半/升</hi>生地<hi>一斤</hi>阿<lb/>
　　膠<hi>二兩</hi>麥門冬<hi>半升/去心</hi>生薑<hi>三兩/切</hi>大棗<hi>十二枚擘</hi>
　右九味以清酒七升水八升　先煮八味取三升去<lb/>
<pb n="KR3e0095_WYG_001-25a"/>
　滓　内膠烊消盡　温服一升　日三服<lb/>
炙甘草湯仲景治心悸王燾治肺痿孫思邈治虚勞三<lb/>
者皆是津涸燥淫之證至真要大論云燥淫於内金氣<lb/>
不足治以甘辛也苐藥味不從心肺而主乎肝脾者是<lb/>
陽從脾以致津陰從肝以致液各從心肺之母以補之<lb/>
也人參麻仁之甘以潤脾津生地阿膠之醎苦以滋肝<lb/>
液重用地冬濁味恐其不能上升故君以炙甘草之氣<lb/>
厚桂枝之輕揚載引地冬上承肺燥佐以清酒芳香入<lb/>
<pb n="KR3e0095_WYG_001-25b"/>
血引領地冬歸心復脈仍使以薑棗和營衞則津液悉<lb/>
上供於心肺矣喻嘉言曰此仲景傷寒門中之聖方也<lb/>
仲景方毎多通利於此處特開門户重用生地再借用麥<lb/>
冬手經藥者麥冬與地黄人葠氣味相合而脾胃與心<lb/>
經亦受氣相交胍絡之病取重心經故又名復脈<lb/>
當歸四逆湯<lb/>
　　當歸<hi>三兩</hi>桂枝<hi>三/兩</hi>白芍<hi>三/兩</hi>細辛<hi>三/兩</hi>大棗<hi>二十五枚擘</hi>甘草<lb/>
　　<hi>二兩炙</hi>通草<hi>二兩</hi>
<pb n="KR3e0095_WYG_001-26a"/>
　右七味㕮咀　以水八升煑取三升去滓　温服一<lb/>
　升　日三服<lb/>
當歸四逆不用薑附者陰血虚微恐重刼其陰也且四<lb/>
逆雖寒而不至於冷亦惟有調和厥陰温經復營而已<lb/>
故用酸甘以緩中則營氣得至太陰而脈生辛甘以温<lb/>
表則衞氣得行而四末温不失辛甘發散之理仍寓治<lb/>
肝四法如桂枝之辛以温肝陽細辛之辛以通肝陰當<lb/>
歸之辛以補肝甘棗之甘以緩肝白芍之酸以瀉肝複<lb/>
<pb n="KR3e0095_WYG_001-26b"/>
以通草利陰陽之氣開厥陰之絡<lb/>
當歸四逆加吳茱萸生薑湯<lb/>
　　當歸<hi>三兩</hi>桂枝<hi>三/兩</hi>芍藥<hi>三/兩</hi>細辛<hi>三/兩</hi>甘草<hi>二兩/炙</hi>木通<hi>二兩</hi>
　　大棗<hi>二十五枚擘</hi>吳茱萸<hi>二/兩</hi>生薑<hi>八兩切</hi>
　右九味㕮咀　以水四升清酒四升　煑取三升去<lb/>
　滓　温服一升　日三服<lb/>
厥陰四逆證有屬絡虚不能貫於四末而為厥者當用<lb/>
歸芍以和營血若久有内寒者無陽化陰不用薑附者<lb/>
<pb n="KR3e0095_WYG_001-27a"/>
恐燥刼陰氣變出涸津亡液之證只加吳茱萸從上達<lb/>
下生薑從内發表再以清酒和之何患陰陽不和四逆<lb/>
不温也耶<lb/>
烏梅丸<lb/>
　　烏梅<hi>三百箇</hi>人參<hi>六/兩</hi>當歸<hi>四/兩</hi>黄連<hi>一/觔</hi>黄栢<hi>六/兩</hi>桂枝<hi>六兩</hi>
　　乾薑<hi>十兩</hi>蜀椒<hi>四兩炒/去汗</hi>附子<hi>八兩/炮</hi>細辛<hi>六兩</hi>
　右十味各搗篩合治之　以苦酒浸烏梅一宿去核<lb/>
　蒸之五升米下飯熟搗成泥和藥令相得　内臼中<lb/>
<pb n="KR3e0095_WYG_001-27b"/>
　與蜜杵二千下圓如桐子大　先食飲服十丸　日<lb/>
　三服　稍加至二十丸　禁生冷滑物臭食等<lb/>
烏梅漬醋益其酸急瀉厥陰不欲其緩也桂椒辛附薑<lb/>
重用辛熱升達諸陽以辛勝酸又不欲其收斂陰邪也<lb/>
桂枝蜀椒通上焦君火之陽細辛附子啓下焦腎中生<lb/>
陽人葠乾薑當歸温中焦脾胃之陽則連栢瀉心滋腎<lb/>
更無亡陽之患而得厥陰之治法矣合為丸服者又欲<lb/>
其藥性逗留胃中以治蚘厥俾酸以縮蚘辛以伏蚘苦<lb/>
<pb n="KR3e0095_WYG_001-28a"/>
以安蚘也至於臟厥亦由中土不得陽和之氣一任厥陰<lb/>
肆逆也以酸瀉肝以辛散肝以人參補土緩肝以連栢<lb/>
監制五者之辛熱過於中焦而後分行於足三陰臟厥<lb/>
雖危或得温之散之補之瀉之使之陰陽和平焉有厥<lb/>
不止耶<lb/>
燒褌散<lb/>
　取婦人中褌近隠處剪燒灰　以水和服方寸七<lb/>
　日三服　小便即利陰頭微腫則愈婦人病取男子<lb/>
<pb n="KR3e0095_WYG_001-28b"/>
　褲襠燒灰<lb/>
褲襠穿之日久者良陰陽易本無客邪惟病人愈後藴<lb/>
蓄之熱乗虚襲人溷逆三焦仍取穢濁之物導歸陰竅<lb/>
亦求之於其所屬也燒以潔其汚灰取其色黑下行<lb/>
　<lb/>
　<lb/>
　<lb/>
　絳雪園古方選註卷一<lb/>
</p>
<p>
</p>
  </div>
<div>
<head>絳雪園古方選註卷二</head> <lb/>
    <p>
<pb n="KR3e0095_WYG_002-1a"/>
欽定四庫全書<lb/>
　絳雪園古方選註卷二<lb/>
　　　　　　　　　　　　　蘇州王子接撰<lb/>
　寒劑<lb/>
白虎湯<lb/>
　　石膏<hi>一觔碎綿裹</hi>知母<hi>六/兩</hi>甘草<hi>二兩/炙</hi>粳米<hi>六合</hi>
　右四味以水一斗煑米熟湯成去滓　温服一升<lb/>
　日三服<lb/>
<pb n="KR3e0095_WYG_002-1b"/>
白虎湯治陽明經表裏俱熱與調胃承氣湯為對峙調<lb/>
胃承氣導陽明腑中熱邪白虎泄陽明經中熱邪石膏<lb/>
泄陽知母滋陰粳米緩陽明之陽甘草緩陽明之陰因<lb/>
石膏性重知母性滑恐其疾趨於下另設煎法以米熟<lb/>
湯成俾辛寒重滑之性得粳米甘草載之於上逗遛陽<lb/>
明成清化之功名曰白虎者虎為金獸以明石膏知母<lb/>
之辛寒肅清肺金則陽明之熱自解實則瀉子之理也<lb/>
白虎加人參湯<lb/>
<pb n="KR3e0095_WYG_002-2a"/>
　　石膏<hi>一斤碎綿裹</hi>知母<hi>六/兩</hi>甘草<hi>二兩/炙</hi>粳米<hi>六/合</hi>人參<hi>三兩</hi>
　右五味以水一斗煑米熟湯成去滓　温服一升<lb/>
　日三服<lb/>
陽明熱病化燥用白虎加人葠者何也石膏辛寒僅能<lb/>
散表熱知母甘苦僅能降裏熱甘草粳米僅能載藥留<lb/>
於中焦若胃經熱久傷氣氣虚不能生津者必須人參<lb/>
養正囘津而後白虎湯乃能清化除燥<lb/>
竹葉石膏湯<lb/>
<pb n="KR3e0095_WYG_002-2b"/>
　　竹葉<hi>二把</hi>石膏<hi>一/斤</hi>麥門冬<hi>一升/去心</hi>人參<hi>三/兩</hi>半夏<hi>半升洗</hi>甘<lb/>
　　草<hi>二兩炙</hi>粳米<hi>半升</hi>
　右七味以水一斗煑取六升去滓　内粳米煑米熟<lb/>
　湯成去米　温服一升　日三服<lb/>
竹葉石膏湯分走手足二經而不悖於理者以胃居中<lb/>
焦分行津液於各臟補胃瀉肺有補母瀉子之義也竹<lb/>
葉石膏麥冬瀉肺之熱人參半夏炙草平胃之逆複以<lb/>
粳米緩於中使諸藥得成清化之功是亦白虎越脾麥<lb/>
<pb n="KR3e0095_WYG_002-3a"/>
冬三湯變方也<lb/>
葛根黄芩黄連湯<lb/>
　　葛根<hi>八兩</hi>甘草<hi>三/兩</hi>黄芩<hi>三/兩</hi>黄連<hi>三兩</hi>
　右四味以水八升先煑葛根減二升　内諸藥煑取<lb/>
　二升去滓　分温再服<lb/>
是方即瀉心湯之變治表寒裏熱其義重在芩連肅清<lb/>
裏熱雖以葛根為君再為先煎無非取其通陽明之津<lb/>
佐以甘草緩陽明之氣使之鼔舞胃氣而為承宣苦寒<lb/>
<pb n="KR3e0095_WYG_002-3b"/>
之使清上則喘定清下則利止裏熱解而邪亦不能留<lb/>
戀於表矣<lb/>
梔子栢皮湯<lb/>
　　梔子<hi>十五箇擘</hi>甘草<hi>一兩/炙</hi>黄栢<hi>二兩</hi>
　右三味以水四升煑取一升半去滓　分温再服<lb/>
梔子栢皮表劑也以寒勝熱以苦燥濕已得治黄之要<lb/>
矣而乃緩以甘草者黄必内合太陰之濕化若發熱者<lb/>
熱已不瘀於裏有出表之勢故汗下皆所不必但當奠<lb/>
<pb n="KR3e0095_WYG_002-4a"/>
安脾土使濕熱二邪不能復合其黄自除　梔子厚朴<lb/>
湯言熱梔子乾薑湯言寒治皆在裏此章之治則在表<lb/>
也<lb/>
白頭翁湯<lb/>
　　白頭翁<hi>二兩</hi>秦皮<hi>三/兩</hi>黄連<hi>三/兩</hi>黄栢皮<hi>三兩</hi>
　右四味以水七升煑取二升去滓　温服一升<lb/>
白頭翁湯治厥陰熱利後重者太少二陰下利屬寒惟<lb/>
厥陰下利主熱以厥陰司相火也故以白頭翁凉陽明<lb/>
<pb n="KR3e0095_WYG_002-4b"/>
血分之熱秦皮收厥陰之濕黄連勝中焦之熱黄柏燥<lb/>
下焦之濕四者皆味苦性寒直入下焦堅陰止利考本<lb/>
草白頭翁秦皮各列品類而今世所用乃於柴胡中揀<lb/>
出紫皮頭有白毛者為白頭翁以防風細辛之紥縛為<lb/>
秦皮余謂白頭翁沾柴胡之氣可入少陽秦皮沾細辛<lb/>
之氣可入少陰當與禹餘糧湯並叅但漢時採藥未識<lb/>
亦如是否存之以質君子<lb/>
文蛤散<lb/>
<pb n="KR3e0095_WYG_002-5a"/>
　　文蛤<hi>五兩</hi>
　右一味為散　以沸湯和一錢七服　湯用五合<lb/>
蛤稟天一之剛氣而生故能獨用建功味醎性燥醎寒<lb/>
足以勝熱寒燥足以滲濕大陷胸湯治太陽内水結於<lb/>
胸鬲此治水寒之氣外鬱於表陽縮於内而成結胸只<lb/>
須滲泄水氣功斯畢矣取用紫斑紋者得陰陽之氣若<lb/>
黯色無紋者餌之令人狂走赴水<lb/>
大黄黄連瀉心湯<lb/>
<pb n="KR3e0095_WYG_002-5b"/>
　　大黄<hi>二兩</hi>黄連<hi>一兩</hi>
　右二味以麻沸湯二升漬之須臾絞去滓　分温再<lb/>
　服<lb/>
痞有不因下而成者君火亢盛不得下交於陰而為痞<lb/>
按之虚者非有形之痞獨用苦寒便可泄却如大黄瀉<lb/>
營分之熱黄連泄氣分之熱且大黄有攻堅破結之能<lb/>
其泄痞之功即寓於瀉熱之内故以大黄名其湯以麻<lb/>
沸湯漬其須臾去滓取其氣不取其味治虚痞不傷正<lb/>
<pb n="KR3e0095_WYG_002-6a"/>
氣也<lb/>
茵陳蒿湯<lb/>
　　茵陳蒿<hi>六兩</hi>梔子<hi>十四/枚擘</hi>大黄<hi>二兩去皮</hi>
　右三味以水一斗先煑茵陳減六升　内二味煑取<lb/>
　三升去滓　分温三服　小便當利尿如皂角汁狀<lb/>
　色正赤一宿腹減黄從小便去也<lb/>
茵陳散肌表之濕得大黄則兼瀉中焦之鬱熱山梔逐<lb/>
肉理之濕得大黄則兼瀉上焦之鬱熱惟其性皆輕浮<lb/>
<pb n="KR3e0095_WYG_002-6b"/>
故與大黄僅入氣分泄熱利小便建退黄之功與調胃<lb/>
承氣僅瀉無形之熱同義無枳實芒硝不能疾行大便<lb/>
故不得妄稱為下法<lb/>
猪膚湯<lb/>
　　猪膚<hi>一斤用白皮去其内肥刮令如紙薄</hi>
　右一味以水一斗煑取五升去滓　加白蜜一升白<lb/>
　粉五合熬香和令相得　温分六服<lb/>
腎應彘而肺主膚腎液下泄不能上蒸於肺致絡燥而<lb/>
<pb n="KR3e0095_WYG_002-7a"/>
為咽痛者又非甘草所能治矣當以猪膚潤肺腎之燥<lb/>
解虚煩之熱白粉白蜜緩於中俾猪膚比類而致津液<lb/>
從腎上入肺中循喉嚨復從肺出絡心注胸中而上中下<lb/>
燥邪解矣<lb/>
　<lb/>
　<lb/>
　<lb/>
　<lb/>
<pb n="KR3e0095_WYG_002-7b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　絳雪園古方選註卷二<lb/>
</p>
<p>
</p>
  </div>
<div>
<head>絳雪園古方選註卷三</head> <lb/>
    <p>
<pb n="KR3e0095_WYG_003-1a"/>
欽定四庫全書<lb/>
　絳雪園古方選註卷三<lb/>
　　　　　　　　　　　　　蘇州王子接撰<lb/>
　温劑<lb/>
四逆湯<lb/>
　　甘草<hi>二兩炙</hi>乾薑<hi>一兩/半</hi>附子<hi>一枚生用去皮切八片</hi>
　右三味以氷三升煑取一升二合去滓　分温再服<lb/>
　　强人可用大附子一枚乾薑三兩<lb/>
<pb n="KR3e0095_WYG_003-1b"/>
四逆者四肢逆冷因證以名方也凡三陰一陽證中有<lb/>
厥者皆用之故少陰用以救元海之陽太陰用以温臟<lb/>
中之寒厥陰薄厥陽欲立亡非此不救至於太陽誤汗<lb/>
亡陽亦用之者以太少為水火之主非交通中土之氣<lb/>
不能内復真陽故以生附子生乾薑徹上徹下開闢羣<lb/>
陰迎陽歸舍交接於十二經反複以炙草監之者亡陽<lb/>
不至於大汗則陽未必盡亡故可緩制留中而為外召<lb/>
陽氣之良法<lb/>
<pb n="KR3e0095_WYG_003-2a"/>
通脈四逆湯<lb/>
　　甘草<hi>二兩炙</hi>附子<hi>大者一枚生用/去皮破八片</hi>乾薑<hi>三兩强人可用四兩</hi>
　右三味以水三升煑取一升二合去滓　分温再服<lb/>
　　其脈即出者愈後加減<lb/>
通脈四逆少陰格陽面赤陽越欲亡急用乾薑生附奪<lb/>
門而入驅散陰霾甘草監制薑附烈性留頓中宫扶持<lb/>
太和元氣藉葱白入營通脈庶可迎陽内返推仲景之<lb/>
心只取其脈通陽返了無餘義矣至於腹痛加芍藥嘔<lb/>
<pb n="KR3e0095_WYG_003-2b"/>
加生薑咽痛加桔梗利不止加人葠或涉太陰或干陽<lb/>
明或陰火僣上或穀氣不得非格陽證中所必有者也<lb/>
故仲景不列藥品於主方之内學者所當詳審<lb/>
人參四逆湯<lb/>
　　人參<hi>一兩</hi>甘草<hi>二兩/炙</hi>乾薑<hi>一兩/五錢</hi>附子<hi>一枚生去皮切八片</hi>
　右四味以水三升煑取一升二合去滓　分温再<lb/>
　服<lb/>
四逆加人葠治亡陰利止之方蓋陰亡則陽氣亦與之<lb/>
<pb n="KR3e0095_WYG_003-3a"/>
俱去故不當獨治其陰而以乾薑附子温經助陽人參<lb/>
甘草生津和陰<lb/>
茯苓四逆湯<lb/>
　　茯苓<hi>六兩</hi>乾薑<hi>一兩/五錢</hi>附子<hi>一枚/生</hi>甘草<hi>二兩/炙</hi>人參<hi>一兩</hi>
　右五味㕮咀　以水五升煑取一升二合去滓　分<lb/>
　温再服<lb/>
茯苓四逆湯即真武湯之變方太陽篇中汗出煩躁禁<lb/>
用大青龍即以真武湯救之何况煩躁生於先汗後下<lb/>
<pb n="KR3e0095_WYG_003-3b"/>
陽由誤下而欲亡能不救下元之真陽乎故重用茯苓<lb/>
六兩滲泄人葠甘草下行以安欲失之真陽生用乾薑<lb/>
附子以祛未盡之寒邪陽和躁寜不使其手足厥逆故<lb/>
亦名四逆<lb/>
通脈四逆加猪胆汁湯<lb/>
　　乾薑<hi>三兩强人四兩</hi>甘草<hi>二兩/炙</hi>附子<hi>大者一/枚生用</hi>猪胆汁<hi>四合</hi>
　右三味以水三升煑取一升二合去滓　内猪胆汁<lb/>
　　分温再服<lb/>
<pb n="KR3e0095_WYG_003-4a"/>
四逆加胆汁為陽虚陰甚從治之方津液内竭脈微欲<lb/>
絶是亡陰亡陽由於吐已下後用四逆必當通脈固中<lb/>
焦胃陽啓下焦元陽但陰甚格拒恐陽藥入中强梁不<lb/>
伏故以猪胆汁苦寒從陰之性引領陽藥從心通脈先<lb/>
和陰而後復陽<lb/>
白通湯<lb/>
　　葱白<hi>四莖</hi>乾薑<hi>一/兩</hi>附子<hi>一枚生用去皮臍破八片</hi>
　右三味以水三升煑取一升去滓　分温再服<lb/>
<pb n="KR3e0095_WYG_003-4b"/>
白通者薑附性燥腎之所苦須藉葱白之潤以通於腎<lb/>
故名若夫金匱云面赤者加葱白則是葱白通上焦之<lb/>
陽下交於腎附子啓下焦之陽上承於心乾薑温中土<lb/>
之陽以通上下上下交水火濟利自止矣按脈之生原<lb/>
下起於腎由腎而中歸於胃由胃而上出於心由心而<lb/>
大㑹於肺外出於經脈三者能變通於上下亦由是也<lb/>
白通加猪胆汁湯<lb/>
　　人尿<hi>五合</hi>猪胆汁<hi>一/合</hi>葱白<hi>四/莖</hi>乾薑<hi>一/兩</hi>附子<hi>一枚生用去皮破八</hi>
<pb n="KR3e0095_WYG_003-5a"/>
　　<hi>片</hi>
　已上三味以水三升煑取一升去滓　内胆汁人尿<lb/>
　和令相得　分温再服　若無胆亦可用<lb/>
白通湯陽藥也少陰下利寒氣太甚内為格拒陽氣逆<lb/>
亂當用監制之法人尿之醎勝猪胆之苦猪胆之苦勝薑䓤附<lb/>
之辛辛受制於醎苦則醎苦為之向導便能下入少陰<lb/>
俾冷性消而熱性發其功乃成此又為外䕶法也<lb/>
附子湯<lb/>
<pb n="KR3e0095_WYG_003-5b"/>
　　附子<hi>二枚生用去皮</hi>茯苓<hi>三/兩</hi>白芍<hi>三/兩</hi>人葠<hi>二/兩</hi>白术<hi>四兩</hi>
　右五味以水八升煑取三升去滓　温服一升　日<lb/>
　三服<lb/>
附子湯少陰固本禦邪之劑功在倍用生附力肩少陰<lb/>
之重任故以名方其佐以太厥之藥者扶少陰之陽而<lb/>
不調太厥之開闔則少陰之樞紐終不得和故用白术<lb/>
以培太陰之開白芍以收厥隂之闔茯苓以利少陰之<lb/>
樞紐獨是少陰之邪其出者從陰内注於骨苟非生附<lb/>
<pb n="KR3e0095_WYG_003-6a"/>
焉能直入少陰注於骨間散寒救陽尤必人葠佐生附<lb/>
方能下鼓水中之元陽上資君火之熱化全賴元陽一<lb/>
起而少陰之病霍然矣再論藥品與真武相同唯生熟<lb/>
分兩各異其補陽鎮陰之分岐只在一味轉旋學者所<lb/>
當深心體㑹<lb/>
术附湯<lb/>
　　白术<hi>四兩</hi>附子<hi>三枚炮去/皮破八片</hi>甘草<hi>二兩/炙</hi>生薑<hi>二兩切</hi>大棗<lb/>
　　<hi>十二枚擘</hi>
<pb n="KR3e0095_WYG_003-6b"/>
　右五味以水六升煑取二升去滓　分温三服　初<lb/>
　服其人覺身如痺半日許復服之三服盡　其人如<lb/>
　冐狀刃怪此以附子與术並走皮中逐水氣未得除<lb/>
　故使之耳<lb/>
濕勝於風者用术附湯以濕之中人也太陰受之白术<lb/>
健脾去濕熟附温經去濕佐以薑棗和表裏不必治風但<lb/>
使濕去則風無所戀而自解矣<lb/>
桂枝附子湯<lb/>
<pb n="KR3e0095_WYG_003-7a"/>
　　桂枝<hi>四兩去皮</hi>熟附子<hi>三枚炮去皮/臍破八片</hi>甘草<hi>二兩/炙</hi>生薑<hi>三兩</hi>
　　<hi>切</hi>大棗<hi>十二枚擘</hi>
　右五味以水六升煑取二升去滓　分温三服<lb/>
桂枝附子湯兩見篇中一治亡陽一治風濕治風濕者<lb/>
以風為天之陽邪桂枝甘草辛甘可以化風濕為地之<lb/>
陰邪熟附可以温經去濕治亡陽者心陽虚而汗脱桂<lb/>
枝能固心經漏泄之汗太陽虚而津液不藏熟附能固<lb/>
亡陽之汗佐以薑棗者凡表裏有邪皆用之此風勝於<lb/>
<pb n="KR3e0095_WYG_003-7b"/>
濕之主方<lb/>
甘草附子湯<lb/>
　　甘草<hi>二兩炙</hi>附子<hi>二枚炮去/皮破八片</hi>白术<hi>二/兩</hi>桂枝<hi>四兩去皮</hi>
　右四味以水六升煑取三升去滓　温服一升　日<lb/>
　三服<lb/>
甘草附子湯兩表兩裏之偶方風淫於表濕流關節陽<lb/>
衰陰勝治宜兩顧白术附子顧裏勝濕桂枝甘草顧表<lb/>
化風獨以甘草冠其名者病深關節義在緩而行之徐<lb/>
<pb n="KR3e0095_WYG_003-8a"/>
徐救解也<lb/>
桂枝去芍藥加附子湯<lb/>
　　桂枝<hi>三兩去皮</hi>甘草<hi>二兩/炙</hi>生薑<hi>三兩/切</hi>大棗<hi>十二/枚擘</hi>附子<hi>一枚</hi>
　　<hi>炮去皮破八片</hi>
　右五味㕮咀　以水七升煑取三升去滓　温服一<lb/>
　升　惡寒止停後服<lb/>
桂枝湯去芍藥加附子者下後微惡寒顯然陽氣渙散<lb/>
於中下矣當急救其陽毋暇顧戀陰氣以附子直從下<lb/>
<pb n="KR3e0095_WYG_003-8b"/>
焦温經助陽臣以桂枝甘草載還中焦陽氣以杜亡陽<lb/>
之機為禦後之策<lb/>
甘草乾薑湯<lb/>
　　甘草<hi>四兩炙</hi>乾薑<hi>二兩</hi>
　右二味㕮咀　以水三升煑取一升五合去滓　分<lb/>
　温再服<lb/>
甘草乾薑湯桂枝甘草湯同為辛甘化陽而有分頭異<lb/>
治之道桂枝走表治太陽表虚乾薑守中治少陰裏虚<lb/>
<pb n="KR3e0095_WYG_003-9a"/>
病雖在太陽而見少陰裏虚證當温中土制水寒以復<lb/>
其陽至於二方分兩亦各有别彼用桂枝四兩甘草二<lb/>
兩是辛勝於甘此用甘草四兩乾薑二兩為甘勝於辛<lb/>
辛勝則能走表䕶陽甘勝則能守中復陽分兩之間其義<lb/>
精切如此<lb/>
乾薑附子湯<lb/>
　　乾薑<hi>一兩</hi>附子<hi>一枚炮去皮</hi>
　右二味以水三升煑取一升　頓服之<lb/>
<pb n="KR3e0095_WYG_003-9b"/>
乾薑附子湯救太陽壞病轉屬少陰者由於下後復汗<lb/>
一誤再誤而亡其陽致陰躁而見於晝日是陽亡在頃<lb/>
刻矣當急用生乾薑助生附子純用辛熱走竄透入陰<lb/>
經比四逆之勢力尤峻方能驅散陰霾復渙散真陽若<lb/>
猶豫未決必致陽亡而後已<lb/>
理中圓　及湯<lb/>
　　人葠<hi>三兩</hi>甘草<hi>三兩/炙</hi>白术<hi>三/兩</hi>乾薑<hi>三兩</hi>
　右四味搗篩為末蜜和丸如雞子黄大　以沸湯數<lb/>
<pb n="KR3e0095_WYG_003-10a"/>
　合和一丸研碎温服之　日三四服夜二服　腹中<lb/>
　未熱益至三四丸　然不及湯湯法以四物依兩數<lb/>
　切　用水八升煑取三升去滓　温服一升　日三<lb/>
　服　加減法<lb/>
理中者理中焦之氣以交於陰陽也上焦屬陽下焦屬<lb/>
陰而中焦則為陰陽相偶之處仲景立論中焦熱則主<lb/>
五苓以治太陽中焦寒則主理中以治太陰治陽用散<lb/>
治隂用丸皆不及於湯恐湯性易輸易化無留戀之能<lb/>
<pb n="KR3e0095_WYG_003-10b"/>
少致和之功耳人參甘草甘以和陰也白术乾薑辛以<lb/>
和陽也辛甘相輔以處中則隂陽自然和順矣<lb/>
桂枝人參湯<lb/>
　　桂枝<hi>四兩</hi>甘草<hi>四兩/炙</hi>人參<hi>三/兩</hi>白术<hi>三/兩</hi>乾薑<hi>三兩</hi>
　右五味以水九升煑四味取四升去滓　内桂更煑<lb/>
　取三升去滓　温服一升　日再夜一服<lb/>
理中加人參桂枝去芍藥不曰理中而曰桂枝人葠者<lb/>
言桂枝與理中表裏分頭建功也故桂枝加一兩甘草<lb/>
<pb n="KR3e0095_WYG_003-11a"/>
加二兩其治外脇熱而裏虚寒則所重仍在理中故先<lb/>
煑四味而後内桂枝非但人參不佐桂枝實表并不與<lb/>
桂枝相忤宜乎直書人參而不諱也<lb/>
吳茱萸湯<lb/>
　　吳茱萸<hi>一升洗</hi>人參<hi>三/兩</hi>生薑<hi>六兩/切</hi>大棗<hi>十二枚擘</hi>
　右四味以水七升煑取二升去滓　温服七合　日<lb/>
　三服<lb/>
吳茱萸湯厥陰陽明藥也厥陰為兩陰交盡而一陽生<lb/>
<pb n="KR3e0095_WYG_003-11b"/>
氣實寓於中故仲景治厥陰以䕶生氣為重生氣一虧<lb/>
則濁陰上干陽明吐涎沫食穀欲嘔煩躁欲死少陰之<lb/>
陽并露矣故以吳茱萸直入厥陰招其垂絶之陽與人<lb/>
葠震坤合徳以保生氣仍用薑棗調其營衞則參茱因<lb/>
之以承宣中下二焦不治心肺而涎沫得攝嘔止煩寜<lb/>
真武湯<lb/>
　　茯苓<hi>三兩</hi>芍藥<hi>三/兩</hi>生薑<hi>三兩/切</hi>白术<hi>二/兩</hi>附子<hi>一枚炮去皮破八片</hi>
　右五味以水八升煑取三升去滓　温服七合　日<lb/>
<pb n="KR3e0095_WYG_003-12a"/>
　　三服　後加減<lb/>
术苓芍薑脾胃藥也太陽少陰水臟也用崇土法鎮攝<lb/>
兩經水邪從氣化而出故名真武茯苓淡以勝白术之<lb/>
苦則苦從淡化便能入腎勝濕生薑辛以勝白芍之酸<lb/>
則酸從辛化便能入膀胱以攝陽然命名雖因崇土其<lb/>
出化之機畢竟重在坎中無陽假使腎關不利不由膀<lb/>
胱氣化焉能出諸小便故從上不寜之水全賴附子直<lb/>
走下焦以啓其陽則少陰水邪必從陽部注於經而出<lb/>
<pb n="KR3e0095_WYG_003-12b"/>
矣非但裏鎮少陰水泛并可外禦太陽亡陽<lb/>
桃花湯<lb/>
　　赤石脂<hi>一斤一半全用一半節末</hi>乾薑<hi>一/兩</hi>粳米<hi>一升</hi>
　右三味以水七升煑米令熟去滓　温服七合　内<lb/>
　赤石脂末方寸七日三服　若一服愈餘勿服<lb/>
桃花湯非名其色也腎臟陽虚用之一若寒谷有陽和<lb/>
之致故名石脂入手陽明經乾薑粳米入足陽明經不<lb/>
及於少陰者少陰下利便血是感君火熱化太過閉藏<lb/>
<pb n="KR3e0095_WYG_003-13a"/>
失職關閘盡撤緩則亡陰矣故取石脂一半同乾薑粳<lb/>
米留戀中宫載住陽明經氣不使其陷下再内石脂末<lb/>
方寸七留藥以沾大腸截其道路庶幾利血無源而自<lb/>
止其腎臟亦安矣<lb/>
　<lb/>
　<lb/>
　<lb/>
　<lb/>
<pb n="KR3e0095_WYG_003-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　絳雪園古方選註卷三<lb/>
</p>
<p>
</p>
  </div>
<div>
<head>絳雪園古方選註卷四</head> <lb/>
    <p>
<pb n="KR3e0095_WYG_004-1a"/>
欽定四庫全書<lb/>
　絳雪園古方選註卷四<lb/>
　　　　　　　　　　　　　蘇州王子接撰<lb/>
　汗劑<lb/>
麻黄湯<lb/>
　　麻黄<hi>三兩去節</hi>杏仁<hi>七十粒/去皮尖</hi>桂枝<hi>二兩/去皮</hi>甘草<hi>一兩炙</hi>
　右四味以水九升先煑麻黄減二升去上沫　内諸<lb/>
　藥煑取二升半去滓　温服八合覆取微似汗　不<lb/>
<pb n="KR3e0095_WYG_004-1b"/>
　須啜粥餘如桂枝法將息<lb/>
麻黄湯破營方也試觀立方大義麻黄輕清入肺杏仁<lb/>
重濁入心仲景治太陽初病必從心營肺衞入意也分<lb/>
言其功能麻黄開竅發汗桂枝和陽解肌杏仁下氣定<lb/>
喘甘草安内攘外四者各擅其長有非諸藥之所能及<lb/>
兼論其相制七法桂枝外監麻黄之發表不使其大汗<lb/>
亡陽甘草内守麻黄之出汗不使其刼陰脫營去薑棗<lb/>
者薑性上升又恐礙麻黄發表棗味緩中又恐阻杏仁<lb/>
<pb n="KR3e0095_WYG_004-2a"/>
下氣輾轉囘顧無非欲其神速一劑奏績若喜功屢用<lb/>
必不戢而召亡陽之禍矣故服已又叮嚀不須啜粥亦<lb/>
恐有留戀麻黄之性也<lb/>
麻黄杏仁甘草石膏湯<lb/>
　　麻黄<hi>四兩</hi>杏仁<hi>五十箇泡/去皮尖</hi>甘草<hi>二兩/炙</hi>石膏<hi>八兩碎綿褁</hi>
　右四味以水七升先煑麻黄減一升去上沫　内諸<lb/>
　藥煑取二升去滓　温服一升　本云黄耳柸<lb/>
喘家作桂枝湯加厚朴杏子治寒喘也今以麻黄石膏<lb/>
<pb n="KR3e0095_WYG_004-2b"/>
加杏子治熱喘也麻黄開毛竅杏仁下裏氣而以甘草<lb/>
載石膏辛寒之性從肺發泄俾陽邪出者出降者降分<lb/>
頭解散喘雖忌汗然此重在急清肺熱以存陰熱清喘<lb/>
定汗即不輟而陽亦不亡矣觀二喘一寒一熱治法仍<lb/>
有營衞分途之義<lb/>
麻黄附子甘草湯<lb/>
　　麻黄<hi>二兩去節</hi>附子<hi>一枚泡去/皮切八片</hi>甘草<hi>二兩炙</hi>
　右三味以水七升先煑麻黄一二沸去上沫　内諸<lb/>
<pb n="KR3e0095_WYG_004-3a"/>
　藥煑取三升去滓　温服一升　日三服<lb/>
少陰無裏症欲發汗者當以熟附固腎不使麻黄深入<lb/>
腎經刼液為汗更妙在甘草緩麻黄於中焦取水穀之<lb/>
津為汗則内不傷陰邪從表散必無過汗亡陽之慮矣<lb/>
麻黄附子細辛湯<lb/>
　　麻黄<hi>二兩去節</hi>細辛<hi>二/兩</hi>附子<hi>一枚炮去皮破八片</hi>
　右二味以水一斗先煑麻黄減二升去上沫　内諸<lb/>
　藥煑取三升去滓　温服一升　日三服<lb/>
<pb n="KR3e0095_WYG_004-3b"/>
少陰得太陽之熱而病者用麻黄發太陽之表汗細辛<lb/>
散少陰之浮熱相須為用欲其引麻黄入於少陰以出<lb/>
太陽陷入之邪尤藉熟附合表裏以温經外䕶太陽之<lb/>
剛氣内固少隂之腎根則津液内守而微陽不致外亡<lb/>
此從裏達表由陰出陽之劑也<lb/>
麻黄升麻湯<lb/>
　　麻黄<hi>二兩半去節</hi>升麻<hi>一兩/一分</hi>當歸<hi>一兩/一分</hi>知母<hi>十八銖</hi>黄芩<lb/>
　　<hi>十八銖</hi>萎㽔<hi>十八/銖</hi>石膏<hi>碎綿/裹</hi>天門冬<hi>去心一方用麥門冬</hi>茯苓<lb/>
<pb n="KR3e0095_WYG_004-4a"/>
　　　甘草<hi>炙</hi>白术　白芍藥　乾薑　桂枝<hi>各六銖</hi>
　右十四味以水一斗先煑麻黄一二沸去上沫　内<lb/>
　諸藥煑取三升去滓　分温三服　相去如炊三斗<lb/>
　米頃令盡　汗出愈<lb/>
麻黄升麻湯方中升散寒潤收緩滲泄諸法具偹推其<lb/>
所重在陰中升陽故以麻黄升麻名其湯膏芩知母苦<lb/>
辛清降上焦之津芍藥天冬酸苦收引下焦之液苓草<lb/>
甘淡以生胃津液歸术萎㽔緩脾以致津液獨是九味<lb/>
<pb n="KR3e0095_WYG_004-4b"/>
之藥雖有調和之致不能提出陰分熱邪故以麻黄升<lb/>
麻桂枝乾薑開入陰分與寒凉藥從化其熱庶幾在上<lb/>
之燥氣除在下之陰氣堅而厥陰錯雜之邪可解<lb/>
麻黄連軺赤小豆湯<hi>連軺即連翹根𢎞景曰方藥不用無人識者蘇恭亦退入有名未用</hi>
　<hi>中</hi>
　　麻黄<hi>二兩去節</hi>連軺<hi>二/兩</hi>赤小豆<hi>一/升</hi>杏仁<hi>四十個/去皮尖</hi>生薑<hi>二兩</hi>
　　<hi>切</hi>生梓白皮<hi>一/升</hi>甘草<hi>二兩/炙</hi>大棗<hi>十二枚擘</hi>
　已上八味以潦水一斗　先煑麻黄再沸去上沫<lb/>
<pb n="KR3e0095_WYG_004-5a"/>
　内諸藥煑取三升　分温三服　半日服盡<lb/>
麻黄連軺赤小豆湯表裏分解法或太陽之熱或陽明<lb/>
之熱内合太陰之濕乃成瘀熱發黄病雖從外之内而<lb/>
粘著之邪當從陰以出陽也杏仁赤小豆泄肉理濕熱<lb/>
生薑梓白皮泄肌表濕熱仍以甘草大棗奠安太陰之<lb/>
氣麻黄使濕熱從汗而出太陽連軺根導濕熱從小便<lb/>
而出太陽潦水助藥力從陰出陽經云濕上甚為熱若<lb/>
濕下行則熱解熱解則黄退也<lb/>
<pb n="KR3e0095_WYG_004-5b"/>
大青龍湯<lb/>
　　麻黄<hi>六兩去節</hi>桂枝<hi>二兩/去皮</hi>甘草<hi>二兩/炙</hi>杏仁<hi>四十個去皮尖</hi>生薑<lb/>
　　<hi>三兩切</hi>大棗<hi>十二/枚擘</hi>石膏<hi>如雞子大碎綿裹</hi>
　右七味以水九升先煑麻黄減二升去上沫　内諸<lb/>
　藥煑取三升去滓　温服一升取微似汗　汗出多<lb/>
　温粉撲之　一服汗者停後服<lb/>
麻黄桂枝越脾互複成方取名於龍者辛熱之劑複以<lb/>
石膏變為辛凉正如龍為陽體而變其用則為陰雨也<lb/>
<pb n="KR3e0095_WYG_004-6a"/>
太陽寒鬱於表而生喘用杏仁降之太陽熱灼於裏而<lb/>
無汗用石膏泄之麻黄發汗甘草䕶營復有薑棗以調<lb/>
之方義専在泄衛故不用芍藥欲其直達下焦故倍加<lb/>
銖兩從衞分根本上泄邪庶㡬表裏鬱熱之氣頃刻致<lb/>
和不使有𫝊變之虞内經治遠用竒方大制故稱大青<lb/>
龍<lb/>
小青龍湯<lb/>
　　麻黄<hi>三兩去節</hi>桂枝<hi>二兩/去皮</hi>芍藥<hi>三/兩</hi>乾薑<hi>三/兩</hi>細辛<hi>三兩</hi>五味<lb/>
<pb n="KR3e0095_WYG_004-6b"/>
　　子<hi>半升</hi>甘草<hi>三兩/炙</hi>半夏<hi>半升湯洗</hi>
　右八味以水一斗先煑麻黄減二升去上沫　内諸<lb/>
　藥煑取三升去滓　温服一升<lb/>
小青龍湯治太陽表裏俱寒方義迥異於大青龍之治<lb/>
裏熱也蓋水寒上逆即涉少陰腎虚不得已而發表豈<lb/>
可不相綰照獨泄衞氣立剷孤陽之根乎故於麻桂二<lb/>
湯内不但留芍藥之收拘其散表之猛再複乾薑五味<lb/>
攝太陽之氣監制其逆細辛半夏辛滑香幽導綱藥深<lb/>
<pb n="KR3e0095_WYG_004-7a"/>
入少陰温散水寒從陰出陽推測全方是不欲發汗之<lb/>
意推原神妙亦在乎陽劑而以歛陰為用偶方小制故<lb/>
稱之曰小青龍<lb/>
桂枝麻黄各半湯<lb/>
　　桂枝<hi>一兩十六銖去皮</hi>麻黄<hi>一兩/去節</hi>芍藥<hi>一/兩</hi>杏仁<hi>二十四粒去皮尖</hi>
　　甘草<hi>一兩炙</hi>生薑<hi>一兩/切</hi>大棗<hi>四枚擘</hi>
　右七味以水五升先煑麻黄一二沸去上沫　内諸<lb/>
　藥煑取一升八合去滓　温服六合<lb/>
<pb n="KR3e0095_WYG_004-7b"/>
桂枝麻黄互複註解者皆為兩解法是以淺陋之見測<lb/>
作聖之深心良可慨也曷不觀其法先煑麻黄後内諸<lb/>
藥顯然麻黄為主而以桂枝芍藥為監制也蓋太陽邪<lb/>
未解又因陰陽俱虚汗吐下皆禁不能勝麻黄之鋭故<lb/>
監以桂枝約以白芍而又銖兩各減其半以為小制服<lb/>
後得小汗即已庶無大汗亡陽之過爾<lb/>
桂枝二麻黄一湯<lb/>
　　桂枝<hi>一兩十七銖去皮</hi>芍藥<hi>一兩/六銖</hi>甘草<hi>一兩二/銖炙</hi>麻黄<hi>十六銖去</hi>
<pb n="KR3e0095_WYG_004-8a"/>
　　<hi>節</hi>杏仁<hi>十六個/去皮尖</hi>生薑<hi>一兩六/銖切</hi>大棗<hi>五枚擘</hi>
　右七味以水五升先煑麻黄一二沸去上沫　内諸<lb/>
　藥煑取二升去滓　温服一升　日再服<lb/>
桂枝銖兩多麻黄銖數少即啜粥助汗之變法桂枝湯<lb/>
減用四分之二麻黄湯減用四分之一則固表䕶陰為<lb/>
主而以發汗為複假麻黄開發血脈精氣助桂枝湯於<lb/>
衞分作微汗耳第十六銖麻黄不能勝一兩十七銖桂<lb/>
枝一兩六銖白芍則發汗之力太微故又先煑麻黄為<lb/>
<pb n="KR3e0095_WYG_004-8b"/>
之嚮道而以桂芍襲其後也<lb/>
桂枝二越脾一湯<lb/>
　　桂枝<hi>十八銖去皮</hi>芍藥<hi>十八/銖</hi>甘草<hi>十八/銖</hi>生薑<hi>一兩二銖</hi>大棗<lb/>
　　<hi>四枚擘</hi>麻黄<hi>十八銖/去節</hi>石膏<hi>二十四銖碎綿裹</hi>
　右七味㕮咀　以水五升煑麻黄一二沸去上沫<lb/>
　内諸藥煑取二升去滓　温服一升　本方當裁為<lb/>
　越脾湯桂枝湯合飲一升　今合為一方桂枝二越<lb/>
　脾一<lb/>
<pb n="KR3e0095_WYG_004-9a"/>
桂枝二越脾一湯治脈微無陽無陽者陽分亡津之謂<lb/>
故於桂枝湯照原方用四分之二以和陽越脾湯照原<lb/>
方用四分之一以行陰行陰者發越脾氣而行胃中之<lb/>
津俾陽和津生而脈復因其病在陽故有陽用二陰用<lb/>
一之殊後人稱越脾者傳寫之誤也<lb/>
葛根湯<lb/>
　　葛根<hi>四兩</hi>麻黄<hi>三兩/去節</hi>桂枝<hi>二兩/去皮</hi>白芍<hi>二/兩</hi>甘草<hi>二兩炙</hi>生<lb/>
　　薑<hi>三兩切</hi>大棗<hi>十二枚擘</hi>
<pb n="KR3e0095_WYG_004-9b"/>
　右七味㕮咀　以水一斗先煑麻黄葛根減二升去<lb/>
　沫　内諸藥煑取三升去滓　温服一升　覆取微<lb/>
　似汗　不須啜粥餘如桂枝法將息及禁忌<lb/>
葛根湯即桂枝湯加麻黄倍葛根以去營實小變麻桂<lb/>
之法也獨是葛根麻黄治營衞實芍藥桂枝治營衞虚<lb/>
方中虚實互複者其微妙在法先煑麻黄葛根減二升<lb/>
後内諸藥則是發營衞之汗為先而固表收陰襲於後<lb/>
不使熱邪傳入陽明也故仲景治太陽病未入陽明者<lb/>
<pb n="KR3e0095_WYG_004-10a"/>
用以驅邪斷入陽明之路若陽明正病中未嘗有葛根<lb/>
之方東垣易老謂葛根是陽明經主藥誤矣<lb/>
葛根加半夏湯<lb/>
　　葛根<hi>四兩</hi>麻黄<hi>三兩去節湯泡/去黄汁焙乾</hi>桂枝<hi>二兩/去皮</hi>芍藥<hi>二兩</hi>甘<lb/>
　　草<hi>二兩炙</hi>生薑<hi>三兩/切</hi>大棗<hi>十二/枚擘</hi>半夏<hi>半升洗</hi>
　右八味以水一斗先煑葛根麻黄減二升去白沫<lb/>
　内諸藥煑取三升去滓　温服一升　覆取　微似<lb/>
　汗<lb/>
<pb n="KR3e0095_WYG_004-10b"/>
葛根湯升劑也半夏辛滑芍藥收陰降藥也太陽陽明<lb/>
兩經皆病開闔失機故以升降法治之麻葛薑桂其性<lb/>
皆升惟其升極即有降理寓於其中又有芍藥甘草奠<lb/>
安中焦再加半夏以通陰陽而氣遂下嘔亦止是先升<lb/>
後降之制也<lb/>
　<lb/>
　<lb/>
　絳雪園古方選註卷四<lb/>
</p>
<p>
</p>
  </div>
<div>
<head>絳雪園古方選註卷五</head> <lb/>
    <p>
<pb n="KR3e0095_WYG_005-1a"/>
欽定四庫全書<lb/>
　絳雪園古方選註卷五<lb/>
　　　　　　　　　　　　　蘇州王子接撰<lb/>
　吐劑<lb/>
梔子䜴湯<lb/>
　　梔子<hi>十四枚擘生用</hi>香豉<hi>四合綿裹</hi>
　右二味以水四升先煑梔子得二升半　内豉煑取<lb/>
　一升半去滓　分為二服　温進一服　得吐者止<lb/>
<pb n="KR3e0095_WYG_005-1b"/>
　後服<lb/>
梔子豉湯為輕劑以吐上焦虚熱者也第梔子本非吐<lb/>
藥以此二者生熟互用湧泄同行而激之吐也蓋梔子<lb/>
生則氣浮其性涌香䜴蒸罯熟腐其性泄涌者宣也泄<lb/>
者降也既欲其宣又欲其降兩者氣争於陽分自必從<lb/>
宣而越於上矣余以生升熟降為論柯韻伯以梔子之<lb/>
性屈曲下行淡豉腐氣上蒸而為吐引證𤓰蒂散之吐<lb/>
亦在於豉汁吾恐𤓰蒂亦是上涌之品吐由𤓰蒂非豉<lb/>
<pb n="KR3e0095_WYG_005-2a"/>
汁也存之以俟君子敎我<lb/>
梔子甘草豉湯<lb/>
　　梔子<hi>十四枚生用</hi>甘草<hi>二/兩</hi>香豉<hi>四合綿裹</hi>
　右三味以水四升先煑梔子甘草得二升半　内䜴<lb/>
　煑取一升半去滓　分二服　温進一服　得吐止<lb/>
　後服<lb/>
梔子豉湯吐胸中熱鬱之劑加甘草一味能治少氣而<lb/>
諸家註釋皆謂益中非理也蓋少氣者一如飲家之短<lb/>
<pb n="KR3e0095_WYG_005-2b"/>
氣也熱藴至高之分乃加甘草載梔豉於上須臾即吐<lb/>
越出至高之熱<lb/>
梔子生薑豉湯<lb/>
　　梔子<hi>十四枚生用</hi>生薑<hi>五/兩</hi>香䜴<hi>四合綿裹</hi>
　右三味以水四升先煑梔子生薑得二升半　内䜴<lb/>
　煑取一升半去滓　分二服温進一服　得吐止後<lb/>
　服<lb/>
梔子豉湯加生薑則又何説也蓋梔豉為輕劑以吐胸<lb/>
<pb n="KR3e0095_WYG_005-3a"/>
中之熱若嘔則熱更在卑窒於胃矣故加生薑入胃升<lb/>
散引領梔䜴從胃中湧熱上出也　首章言胸中窒塞<lb/>
前章言胸之上此章言胸之下<lb/>
梔子厚朴湯<lb/>
　　梔子<hi>十四枚生用</hi>厚朴<hi>四兩/薑炙</hi>枳實<hi>四兩湯浸去穰炒</hi>
　右三味以水三升半煑取一升半去滓　分二服温<lb/>
　進一服　得吐止後服<lb/>
梔子厚朴湯下後遺熱心煩起臥不安腹滿是三焦病<lb/>
<pb n="KR3e0095_WYG_005-3b"/>
矣故以上涌下泄為治凡用梔子皆取其上涌客熱複<lb/>
以厚朴枳實者取其酸苦下泄陰滯不煩不滿而起臥<lb/>
亦安矣<lb/>
𤓰蒂散<lb/>
　　𤓰蒂<hi>一分熬黄</hi>赤小豆<hi>一/分</hi>香䜴<hi>一合</hi>
　右三味各别搗篩為散已合治之取一錢匕　以香<lb/>
　豉一合用熱湯七合煑作稀糜去滓　取汁和散溫<lb/>
　頓服之　不吐者少少加得快吐乃止諸亡血虚家<lb/>
<pb n="KR3e0095_WYG_005-4a"/>
　不可與𤓰蒂散<hi>赤小豆按本草用細粒赤豆今人用半紅半黒者恐非</hi>
𤓰蒂散乃酸苦涌泄重劑以吐胸寒者邪結於胸不涉<lb/>
太陽表實只以三物為散煑作稀糜留戀中焦以吐之<lb/>
能事畢矣𤓰蒂性升吐苦而湧豆性酸斂味苦而泄恐<lb/>
其未必即能宣越故複以香豉湯陳腐之性開發實邪<lb/>
定當越上而吐矣<lb/>
　<lb/>
　<lb/>
<pb n="KR3e0095_WYG_005-4b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　絳雪園古方選註卷五<lb/>
</p>
<p>
</p>
  </div>
<div>
<head>絳雪園古方選註卷六</head> <lb/>
    <p>
<pb n="KR3e0095_WYG_006-1a"/>
欽定四庫全書<lb/>
　絳雪園古方選註卷六<lb/>
　　　　　　　　　　　　　蘇州王子接撰<lb/>
　下劑<lb/>
小承氣湯<lb/>
　　大黄<hi>四兩去皮</hi>厚朴<hi>二兩炙/去皮</hi>枳實<hi>三枚炙</hi>
　已上三味以水四升煑取一升二合去滓　分温二<lb/>
　服　初服湯當更衣不爾者盡飲之　若更衣者勿<lb/>
<pb n="KR3e0095_WYG_006-1b"/>
　服之<lb/>
承氣者以下承上也取法乎地蓋地以受制為資生之<lb/>
道故胃以酸苦為涌泄之機若陽明腑實燥屎不行地<lb/>
道失矣乃用制法以去其實大黄制厚朴苦勝辛也厚<lb/>
朴制枳實辛勝酸也酸以勝胃氣之實苦以化小腸之<lb/>
糟粕辛以開大腸之秘結燥屎去地道通陰氣承故曰<lb/>
承氣獨治胃實故曰小<lb/>
大承氣湯<lb/>
<pb n="KR3e0095_WYG_006-2a"/>
　　芒硝<hi>三兩</hi>大黄<hi>四兩去/皮酒洗</hi>厚朴<hi>八兩炙/去皮</hi>枳實<hi>五枚炙</hi>
　右四味以水一斗先煑二物取五升去滓　内大黄<lb/>
　煑取二升去滓　内芒硝更上微火一二沸　温再<lb/>
　服　得下餘勿服<lb/>
芒硝入腎破泄陰氣用以承氣者何也當知奪陰者芒<lb/>
硝而通陰者亦芒硝蓋陽明燥結日久至於潮熱其腎<lb/>
中真水為陽明熱邪吸引告竭甚急矣若徒用大黄厚<lb/>
朴枳實制勝之法以攻陽明安能使下焦燥結急去以<lb/>
<pb n="KR3e0095_WYG_006-2b"/>
存陰氣故用假途滅虢之策借芒硝直入下焦軟堅潤<lb/>
燥而後大黄朴實得破陽明之實破中焦竟犯下焦故<lb/>
稱之曰大因經言下不以偶所以大黄芒硝再分兩次<lb/>
内煎乃是偶方而用竒法以殺其勢展轉囘顧有如此<lb/>
調胃承氣湯<lb/>
　　大黄<hi>四兩清酒浸</hi>甘草<hi>二兩/炙</hi>芒硝<hi>半升</hi>
　右三味㕮咀　以水三升煑取一升去滓　内芒硝<lb/>
　更上火微煑令沸　少少温服之<lb/>
<pb n="KR3e0095_WYG_006-3a"/>
調胃承氣者以甘草緩大黄芒硝留中泄熱故曰調胃<lb/>
非惡硝黄傷胃而用甘草也泄盡胃中無形結熱而陰<lb/>
氣亦得上承故亦曰承氣其義亦用制勝甘草制芒硝<lb/>
甘勝醎也芒硝制大黄醎勝苦也去枳實厚朴者熱邪<lb/>
結胃刼津恐辛燥重刼胃津也<lb/>
桃仁承氣湯<lb/>
　　桃仁<hi>五十個去皮尖</hi>桂枝<hi>二兩/去皮</hi>大黄<hi>四兩/去皮</hi>芒硝<hi>二/兩</hi>甘草<hi>二兩</hi>
　右五味以水七升煑取二升半去滓　内芒硝更上<lb/>
<pb n="KR3e0095_WYG_006-3b"/>
　火微沸下火先食　温服五合　日三服　當微利<lb/>
桃仁承氣治太陽熱結解而血復結於少陽樞紐間者<lb/>
必攻血通陰乃得陰氣上承大黄芒硝甘草本皆入血<lb/>
之品必主之以桃仁直達血所攻其急結仍佐桂枝泄<lb/>
太陽隨經之餘熱内外分解庶血結無留戀之處矣<lb/>
小陷胸湯<lb/>
　　括蔞實<hi>大者一枚</hi>黄連<hi>一/兩</hi>半夏<hi>半升洗</hi>
　右三味以水六升先煑括蔞取三升去滓　内諸藥<lb/>
<pb n="KR3e0095_WYG_006-4a"/>
　煑取二升去滓　分温三服<lb/>
結胸按之始痛者邪在脈絡也故小陷胸止陷脈絡之<lb/>
邪從無形之氣而散括蔞生於蔓草故能入絡半夏成<lb/>
於坤月故亦通陰二者性皆滑利内通結氣使黄連直<lb/>
趨少陰陷脈絡之熱攻雖不峻胸中亦如陷陣故名陷<lb/>
胸僅陷中焦脈絡之邪不及下焦故名小<lb/>
大陷胸湯<lb/>
　　大黄<hi>六兩去皮</hi>芒硝<hi>一/升</hi>甘遂<hi>一錢七</hi>
<pb n="KR3e0095_WYG_006-4b"/>
　右三味以水六升先煑大黄取二升去滓　内芒硝<lb/>
　一二沸　内甘遂末　温服一升　得快利止後服<lb/>
大陷胸湯陷胸鬲間與腸胃有形之垢並解邪從心下<lb/>
至少腹硬滿而痛不可近邪不在一經矣胸鬲為陽明<lb/>
之維太陽之門户太陽寒水之氣結於陽明當以猛劣<lb/>
之劑竟從陽明攻陷大黄陷熱結甘遂攻水結佐以芒<lb/>
硝之監制二者之苦不令直行而下使其引入硬滿之<lb/>
處軟堅破結導去熱邪<lb/>
<pb n="KR3e0095_WYG_006-5a"/>
又大陷胸湯<lb/>
　　栝蔞實<hi>一枚去皮</hi>甘遂<hi>四/兩</hi>桂枝<hi>四兩/去皮</hi>人葠<hi>四/兩</hi>大棗<hi>十二枚擘</hi>
　右五味以水七升煑取三升去滓　温服一升　胸<lb/>
　中無堅勿與之<lb/>
大陷胸湯有二方者一陷中下二焦之邪此陷上中二<lb/>
焦之邪也括蔞陷胸中之痰甘遂陷經隧之水以桂枝<lb/>
囘䕶經氣以人參奠安裏氣仍以大棗泄營徐徐縱熱<lb/>
下行得成陷下清化之功<lb/>
<pb n="KR3e0095_WYG_006-5b"/>
大陷胸丸<lb/>
　　葶藶<hi>半升熬</hi>杏仁<hi>半升去皮/尖熬黒</hi>大黄<hi>八兩/去皮</hi>芒硝<hi>半升</hi>
　右四味搗篩大黄葶藶二味　内杏仁芒硝合研如<lb/>
　脂和散取如彈丸一枚　别搗甘遂末一錢七白蜜<lb/>
　二合水二升煑取一升　温頓服之　一宿乃下如<lb/>
　不下更服　取下為效禁如藥法<lb/>
大陷胸丸從高陷下三焦並攻結胸項强邪據太陽之<lb/>
高位矣故用葶藶杏仁以陷上焦甘遂以陷中焦大黄<lb/>
<pb n="KR3e0095_WYG_006-6a"/>
芒硝以陷下焦庶上下之邪一治成功其法之微妙并<lb/>
申明之搗為丸者唯恐藥性峻利不能逗留於上而攻<lb/>
結也不與丸服者唯恐滯而不行也以水煮之再内白<lb/>
蜜者又欲其緩攻於下也其析義之精又如此　王海<lb/>
藏曰大陷胸湯治太陽熱實大陷胸丸治陽明熱喘小<lb/>
陷胸湯治少陽熱痞雖非仲景之意此理頗通姑識之<lb/>
大柴胡湯<lb/>
　　柴胡<hi>八兩</hi>黄芩<hi>三/兩</hi>半夏<hi>半/升</hi>生薑<hi>五兩/切</hi>大棗<hi>十二枚擘</hi>芍藥<lb/>
<pb n="KR3e0095_WYG_006-6b"/>
　　<hi>三兩</hi>枳實<hi>四枚/炙</hi>大黄<hi>二兩去皮酒洗</hi>
　右七味以水一斗二升煑取六升去滓再煎　温服<lb/>
　一升　日三服　　一方加大黄二兩若不加大黄<lb/>
　恐不為大柴胡湯也<hi>是言古方有二仲景採其有大黄者而申明之此是明言二焦</hi>
　<hi>並治乃得稱大</hi>
大柴胡湯下也前章言少陽證不可下而此復出下法<lb/>
者以熱邪從少陽而來結於陽明而少陽未罷不得不<lb/>
借柴胡湯以下陽明無形之熱故於本方去人葠甘草<lb/>
<pb n="KR3e0095_WYG_006-7a"/>
實脾之藥倍加生薑佐柴胡解表加赤芍破裏結則枳<lb/>
實大黄下之不礙表邪矣柴胡治中大黄導下二焦並<lb/>
治故稱大<lb/>
柴胡加芒硝湯<lb/>
　　柴胡<hi>二兩十六銖</hi>黄芩<hi>一/兩</hi>人葠<hi>一/兩</hi>甘草<hi>一兩/炙</hi>生薑<hi>一兩切</hi>
　　半夏<hi>五枚</hi>大棗<hi>四/枚</hi>芒硝<hi>二兩</hi>
　右七味以水四升煑取二升去滓　分二服　以解<lb/>
　為瘥不解更作服<lb/>
<pb n="KR3e0095_WYG_006-7b"/>
芒硝治久熱胃閉少陽熱已入胃而猶潮熱脇滿者則<lb/>
熱在胃而證未離少陽治亦仍用柴胡但加芒硝以滌<lb/>
胃熱仍從少陽之樞外出使其中外蕩滌無遺乃為合<lb/>
法錢塘張錫駒云應以大柴胡加芒硝其理亦通姑誌<lb/>
之<lb/>
柴胡加大黄芒硝桑螵蛸湯<lb/>
　　柴胡<hi>二兩</hi>黄芩<hi>十八/銖</hi>人參<hi>十八/銖</hi>甘草<hi>十八/銖炙</hi>生薑<hi>十八銖切</hi>
　　半夏<hi>五枚洗</hi>大棗<hi>四枚/擘</hi>芒硝<hi>三/合</hi>大黄<hi>四兩去皮酒洗</hi>桑螵蛸<lb/>
<pb n="KR3e0095_WYG_006-8a"/>
　　<hi>五枚</hi>
　右前七味以水四升煑取二升去滓　下芒硝大黄<lb/>
　桑螵蛸煑取一升半去滓　温服五合　微下即愈<lb/>
　本方柴胡再服以解其外餘一服加芒硝大黄桑螵<lb/>
　蛸<lb/>
柴胡加桑螵蛸湯此亦有方而無證大都用柴胡湯其<lb/>
邪必從少陽而來熱及於陽明者加芒硝熱實於陽明<lb/>
者加大黄其邪入陽明而後可議下然裏虚之應下者<lb/>
<pb n="KR3e0095_WYG_006-8b"/>
加芒硝當佐人參以安中若如大黄當佐桑螵蛸固陰<lb/>
續絶以安下此少陽而有陽明症者下之之方也<lb/>
桂枝加大黄湯<lb/>
　　桂枝<hi>三兩</hi>芍藥<hi>六/兩</hi>甘草<hi>二兩/炙</hi>生薑<hi>三兩/切</hi>大棗<hi>十二枚擘</hi>大<lb/>
　　黄<hi>二兩去皮</hi>
　右六味㕮咀　以水七升煑取三升去滓　温服一<lb/>
　升<lb/>
大黄入於桂枝湯中欲其破脾實而不傷陰也大黄非<lb/>
<pb n="KR3e0095_WYG_006-9a"/>
治太陰之藥脾實腹痛是腸中燥矢不去顯然太陰轉<lb/>
屬陽明而陽道實故以薑桂入太陰升陽分殺太陰結<lb/>
滯則大黄入脾反有理陰之功即調胃承氣之義燥矢<lb/>
去而陽明之内道通則太陰之經氣出注運行而腹痛<lb/>
減是雙解法也如下文云其人胃氣弱者大黄芍藥宜<lb/>
減之豈非太陰屬陽明之論治乎<lb/>
枳實梔子豉湯<lb/>
　　枳實<hi>三枚炙</hi>梔子<hi>十四/枚擘</hi>香䜴<hi>一升綿裹</hi>
<pb n="KR3e0095_WYG_006-9b"/>
　右三味以清漿水七升空煎取四升　内枳實梔子<lb/>
　煑取二升　内豉更煑五六沸去滓　温分再服<lb/>
　覆令微似汗　若有宿食加大黄如博碁子大五六<lb/>
　枚<lb/>
枳實梔子䜴湯微汗微下方也大都瘥復必虚實相兼<lb/>
故汗之不欲其大汗下之不欲其大下梔豉上焦藥也<lb/>
複以枳實宣通中焦再用清漿水空煑減三升則水性<lb/>
熟而沉梔䜴輕而清不吐不下必發於表故覆之必有<lb/>
<pb n="KR3e0095_WYG_006-10a"/>
微汗若欲微下再加大黄圍碁子大佐枳實下泄助熟<lb/>
水下沉則梔豉從上瀉下三焦通暢營衞得和而勞復<lb/>
愈故云微下<lb/>
四逆散<lb/>
　　柴胡<hi>十分</hi>枳實<hi>十分/炙</hi>芍藥<hi>十/分</hi>甘草<hi>十分炙</hi>
　右四味各十分搗篩　白飲和服方寸七　日三<lb/>
　服<lb/>
四逆散與四逆湯藥品皆異者此四逆由於熱深而厥<lb/>
<pb n="KR3e0095_WYG_006-10b"/>
也素問厥論云陰氣虚則陽氣入胃不和而精氣竭則<lb/>
不營其四肢厥陰篇曰前熱者後必厥厥深熱亦深厥微<lb/>
熱亦微厥應下之故雖少陰逆而屬陽邪陷入者亦可<lb/>
下但不用寒下耳熱邪傷陰以芍藥甘草和其陰熱邪<lb/>
結陰以枳實泄其陰陽邪傷陰陰不接陽以柴胡和其<lb/>
樞紐之陽此四味而為下法者從苦勝幸辛勝酸酸勝<lb/>
甘乃可以勝腎邪故得稱下服以散者取藥性緩乃能<lb/>
入陰也<lb/>
<pb n="KR3e0095_WYG_006-11a"/>
白散<lb/>
　　桔梗<hi>三分</hi>貝母<hi>三/分</hi>巴豆<hi>一分去皮心熬黑研如脂</hi>
　右三味為末　内巴豆更於臼中杵之　以白飲和<lb/>
　服　强人半錢羸者減之　病在膈上必吐在膈下<lb/>
　必利不利進熱粥一杯　利過不止進冷粥一杯<lb/>
　身熱皮粟不解欲引衣自覆者若以水噀之洗之益<lb/>
　令熱却不得出當汗而不汗則煩假令汗出已腹中<lb/>
　痛與芍藥三兩如上法<lb/>
<pb n="KR3e0095_WYG_006-11b"/>
白散結胸者亦可服其義仍在噀水灌水外寒實表熱<lb/>
却於内故用桔梗貝母開提肺氣以泄表實使巴豆散<lb/>
水寒開胸結法用熬黒者熟則性緩欲其入胃緩緩刼<lb/>
寒破結作散服者至中焦而藥性散也三味分入手足<lb/>
兩經者以脾胃寄旺於各臟借以治標本也<lb/>
麻仁圓<lb/>
　　麻子仁<hi>二升</hi>杏仁<hi>一斤去/皮尖</hi>白芍<hi>八/兩</hi>大黄<hi>一斤/去皮</hi>厚朴<hi>一尺</hi>
　　<hi>炙去皮</hi>枳實<hi>八兩</hi>
<pb n="KR3e0095_WYG_006-12a"/>
　右六味為末煉蜜為丸梧子大　飲服十丸　日二<lb/>
　服　漸加以利為度<lb/>
下法不曰承氣而曰麻仁者明指脾約為脾土過燥胃<lb/>
液日亡故以麻杏潤脾燥白芍安脾陰而後以枳朴大<lb/>
黄承氣法勝之則下不亡陰法中用丸漸加者脾燥宜<lb/>
用緩法以遂脾欲非比胃實當急下也<lb/>
抵當湯<lb/>
　　水蛭<hi>三十箇熬</hi>蝱蟲<hi>三十箇熬/去翅足</hi>桃仁<hi>三十箇/去皮尖</hi>大黄<hi>三兩去皮</hi>
<pb n="KR3e0095_WYG_006-12b"/>
　　<hi>酒浸</hi>
　右四味為末　以水五升煮取三升去滓　温服一<lb/>
　升　不下再服<lb/>
抵當者至當也蓄血者死陰之屬真氣運行而不入者<lb/>
也故草木不能獨治其邪務必以靈動嗜血之蟲為之<lb/>
向導飛者走陽絡潛者走陰絡引領桃仁攻血大黄下<lb/>
熱破無情之血結誠為至當不易之方毋懼乎藥之險<lb/>
也<lb/>
<pb n="KR3e0095_WYG_006-13a"/>
抵當丸<lb/>
　　水蛭<hi>二十箇</hi>蝱蟲<hi>二十箇去/翅足熬</hi>桃仁<hi>二十/五箇</hi>大黄<hi>三兩去皮酒浸</hi>
　右四味杵分為四丸　以水一升煮一丸　取七合<lb/>
　服之　晬時當下血若不下者更服<lb/>
血蓄少腹之硬者亦必以水蛭蝱蟲攻之乃為至當總<lb/>
非桃仁承氣等足以動其血故仲景云不可餘藥但於<lb/>
方中減其蟲數易以丸制宜少服之攻得輕重緩急之<lb/>
宜矣<lb/>
<pb n="KR3e0095_WYG_006-13b"/>
五苓散<lb/>
　　猪苓<hi>十八銖去皮</hi>茯苓<hi>十八/銖</hi>澤瀉<hi>一兩/六銖</hi>白术<hi>十八/銖</hi>桂<hi>五錢</hi>
　　<hi>去皮</hi>
　右五味為末　以白飲和服方寸匕　日三服　多<lb/>
　服煖水　汗出愈<lb/>
苓臣藥也二苓相輔則五者之中可為君藥矣故曰五<lb/>
苓猪苓澤瀉相須藉澤瀉之醎以潤下茯苓白术相須<lb/>
藉白术之燥以升精脾精升則濕熱散而小便利即東<lb/>
<pb n="KR3e0095_WYG_006-14a"/>
垣欲降先升之理也然欲小便利者又難越膀胱一腑<lb/>
故以肉桂熱因熱用内通陽道使太陽裏水引而竭之<lb/>
當知是湯専治留着之水滲於肌肉而為腫滿若水腫<lb/>
與足太陰無涉者又非對證之方<lb/>
猪苓湯<lb/>
　　猪苓<hi>一兩去皮</hi>茯苓<hi>一/兩</hi>阿膠<hi>一/兩</hi>滑石<hi>一/兩</hi>澤瀉<hi>一兩</hi>
　右五味以水四升先煮四味取二升去滓　内下阿<lb/>
　膠烊消　温服七合　日三服<lb/>
<pb n="KR3e0095_WYG_006-14b"/>
五者皆利水藥標其性之最利者名之故曰猪苓湯與<lb/>
五苓之用其義天淵五苓散治太陽入本利水監以實<lb/>
脾守陽是通而固者也猪苓湯治陽明少陰熱結利水<lb/>
複以滑竅育陰是通而利者也蓋熱邪壅閉刼陰取滑<lb/>
石滑利三焦泄熱救陰淡滲之劑唯恐重亡其陰取阿<lb/>
膠即從利水中育陰是滋養無形以行有陰也故仲景<lb/>
云汗多胃燥雖渴而裏無熱者不可與也<lb/>
十棗湯<lb/>
<pb n="KR3e0095_WYG_006-15a"/>
　　芫花<hi>熬</hi>甘遂　大㦸<hi>各等/分</hi>大棗<hi>十枚擘</hi>
　右三味等分各别搗為散　以水一升半先煮大棗<lb/>
　肥者十枚取八合去滓　内藥末强人服一錢七羸<lb/>
　人服半錢　温服之　平旦服　若下少病不除者<lb/>
　明日更服加半錢　得快下利後糜粥自養<lb/>
攻飲湯劑每以大棗緩甘遂大㦸之性者欲其循行經<lb/>
隧不欲其竟走腸胃也故不名其方而名法曰十棗湯<lb/>
芫花之辛輕清入肺直從至高之分去鬱陳莝以甘遂<lb/>
<pb n="KR3e0095_WYG_006-15b"/>
大㦸之苦佐大棗甘而泄者緩攻之則從心及脇之飲<lb/>
皆從二便出矣<lb/>
牡蠣澤瀉散<lb/>
　　牡蠣<hi>熬</hi>澤瀉　海藻<hi>洗去/鹽</hi>蜀漆<hi>洗去/腥</hi>葶藶<hi>熬</hi>商陸<lb/>
　　根<hi>熬</hi>括蔞根<hi>已上名等分</hi>
　右七味異搗下篩為散　更入臼中治之　白飲和<lb/>
　服方寸七　小便利止後服　日二服<lb/>
牡蠣澤瀉名其散者治濕取重醎也蓋逐水宜苦消腫<lb/>
<pb n="KR3e0095_WYG_006-16a"/>
宜醎牡蠣澤瀉海藻之醎蜀漆葶藶括蔞商陸之酸苦<lb/>
辛相使相須皆從陰出陽之藥也醎軟之苦平之辛泄之<lb/>
酸約之其性必歸於下而勝濕消腫服法用散者以商<lb/>
陸水煎能殺人也<lb/>
蜜煎導法<lb/>
　　蜜<hi>七合</hi>
　右一味内銅器中微火煎如飴勿令焦俟可丸捻作<lb/>
　挺如指許長二寸當熱作令頭銳内穀道中以手急<lb/>
<pb n="KR3e0095_WYG_006-16b"/>
　抱欲大便時乃去之<lb/>
蜜煎外導者胃無實邪津液枯涸氣道結濇燥矢不下<lb/>
乃用蜜煎導之雖曰外潤魄門實導引大腸之氣下行<lb/>
也故曰土𤓰根亦可為導<lb/>
猪胆導法<lb/>
　　大猪胆<hi>一枚</hi>
　右瀉汁和醋少許以灌穀道中如一食頃當大便出<lb/>
猪胆導者熱結於下腸滿胃虚承氣等湯恐重傷胃氣<lb/>
<pb n="KR3e0095_WYG_006-17a"/>
乃用猪胆之寒苦酒之酸收引上入腸中非但導去有<lb/>
形之垢并能滌盡無形之熱<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3e0095_WYG_006-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　絳雪園古方選註卷六<lb/>
</p>
<p>
</p>
  </div>
<div>
<head>絳雪園古方選註卷七</head> <lb/>
    <p>
<pb n="KR3e0095_WYG_007-1a"/>
欽定四庫全書<lb/>
　絳雪園古方選註卷七<lb/>
　　　　　　　　　　　　　蘇州王子接撰<lb/>
　内科<lb/>
秫米半夏湯<lb/>
　　秫米<hi>一升</hi>半夏<hi>五合</hi>
　右以流水千里以外者八升揚之萬遍取其清五升<lb/>
　煮之炊以葦薪火沸置秫半徐炊令竭一升半去渣<lb/>
<pb n="KR3e0095_WYG_007-1b"/>
　飲汁一小杯日三稍益以知為度故其病新發者覆<lb/>
　杯則臥汗出則已矣久者三飲而已也<lb/>
秫米半夏湯非治奇經蹻絡方也按二十六難曰經有<lb/>
十二絡有十五餘三絡陽蹻陰蹻脾大絡也凡經絡二<lb/>
十七氣相隨上下其蹻絡不拘於十二經四明陳氏曰<lb/>
陽蹻綂諸陽絡陰蹻綂諸陰絡越人云絡脉滿溢不能<lb/>
拘通譬之溝渠滿溢流注深湖而不環周故十二經不<lb/>
能拘其蹻絡而蹻絡亦不能拘十二經是以治奇經古<lb/>
<pb n="KR3e0095_WYG_007-2a"/>
無八脉藥石之方止有八脉鍼刺之法今厥氣客於臟<lb/>
腑衞氣獨行於陽陽蹻氣盛不得入於陰陰虛目不瞑<lb/>
用秫半湯者以藥石不能直入陽蹻故治胃以泄衞氣<lb/>
也半夏辛温入胃經氣分秫糯也北地之膏粱茹粟也<lb/>
甘酸入胃經血分千里水揚之萬遍與甘瀾水同義取<lb/>
其輕揚不助陰邪炊以葦薪武火也火沸入藥仍徐炊<lb/>
令減寓升降之法升以半夏從陽分通衞泄邪降以秫<lb/>
米入隂分通營補虛陰陽通臥立至汗自出故曰汗出<lb/>
<pb n="KR3e0095_WYG_007-2b"/>
則已矣<lb/>
馬膏生桑桂酒方<lb/>
　　馬膏<hi>鬐項上脂</hi>生桑灰<hi>桑枝/炒灰</hi>桂<hi>用桂枝</hi>白酒<lb/>
　以馬膏膏其急者以白酒和桂以塗其緩者以桑鉤<lb/>
　鉤之即以生桑灰置之坎中高下以坐等以膏熨急<lb/>
　頰且飲美酒噉美炙肉不飲酒者自强也為之三拊<lb/>
　而已<lb/>
靈樞云季春痺者北地之真中風也春三月陽氣清明<lb/>
<pb n="KR3e0095_WYG_007-3a"/>
其風之中人也不能深入中於陽明之絡卒口僻急者<lb/>
目不合熱則筋縱目不開以北地風高氣燥非辛散袪<lb/>
風藥可療故外用和陽潤燥塗熨之法邪中左頰則口<lb/>
喎於右邪中右頰則口喎於左無邪者筋急引頰移口<lb/>
皮膚頑痺故用馬膏甘辛柔緩以摩其急潤其血脉通<lb/>
其痺中邪者筋弛縱緩不勝收故用桂之辛熱酒之活<lb/>
絡急以塗其緩和其營衞通其血絡以桑鉤鉤之鉤其<lb/>
頰也坎頰間之坎陷也即以生桑灰者生者活也隨時<lb/>
<pb n="KR3e0095_WYG_007-3b"/>
採活桑枝炒灰取其性銳力足通節竅袪風痺高下以<lb/>
坐等者以桑灰置之坎中務使高下厚薄相等然後以<lb/>
膏熨急頰令桑性入絡調匀馬膏舒筋潤痺三拊者輕<lb/>
手拊拍其三次也飲以美酒病在上者酒以行之啖美<lb/>
炙肉助胃氣上升於絡也若夫燔鍼劫刺俟明者釋之<lb/>
生鐵洛飲<lb/>
　　生鐵落<lb/>
　以清水浸一伏硏澄飲水　按甲乙經鐵洛為飲作<lb/>
<pb n="KR3e0095_WYG_007-4a"/>
　為後飯<lb/>
生鐵落未經煅煉是爐冶間初槌生鐵飛出如蛾者治<lb/>
夏令之時邪以夏氣在臟所惡於火故病則厥陽怒狂<lb/>
厥陽者入夏太陽氣反微少陽氣尚静若太陽脉動於<lb/>
項兩旁大筋前陷者中天窗穴間是太陽脉氣所發之<lb/>
處少陽脉動於曲頰下天容穴間是少陽脉氣所發之<lb/>
處其二脉不應動而大動是為厥治之不以藥石者經<lb/>
言藥石發癲芳草發狂故以生鐵洛用水硏浸為飲葢<lb/>
<pb n="KR3e0095_WYG_007-4b"/>
鐵之生者氣寒味辛其性直行内降下氣疾速用其槌<lb/>
出之花庶得外走經絡開結於木火之中則狂怒自已<lb/>
甲乙經云飲以鐵洛作為後飯病能本論又云奪其食<lb/>
則已是榖氣又在禁例或者以麥食為後飯幷可鎮肝<lb/>
存之以俟君子<lb/>
澤术麋銜散<lb/>
　　澤㵼<hi>十分</hi>白朮<hi>十/分</hi>麋銜<hi>五分</hi>
　右合以三指撮為後飯<lb/>
<pb n="KR3e0095_WYG_007-5a"/>
澤术麋銜岐伯治酒風即風論曰飲酒中風則為漏風<lb/>
其傷在脾胃病身熱解惰汗出如浴惡風少氣應秋令<lb/>
之時邪以秋氣在分肉所惡於溼内因酒溼所傷則邪<lb/>
留肌肉外因風邪傷衞則陽氣去腠理疎𤣥府開筋痿<lb/>
弱是發證之所由來也麋銜袪在表之風澤㵼滲在裏<lb/>
之濕白术助脾胃之氣以却邪合以三指撮者是為散<lb/>
欲其緩於中以去病也後飯者即仲景云服藥已須臾<lb/>
啜稀粥一升餘以助藥力也<lb/>
<pb n="KR3e0095_WYG_007-5b"/>
藥熨法<lb/>
　　醇酒<hi>二十升</hi>蜀椒<hi>一/升</hi>生乾薑<hi>一/斤</hi>桂心<hi>一斤</hi>
　凡四種皆㕮咀漬酒中用綿絮一斤細白布四丈并<lb/>
　内酒中置酒馬矢煴中葢封塗勿使泄五日五夜出<lb/>
　布綿絮曝乾之乾復漬以盡其汁每漬必晬其日乃<lb/>
　出乾乾并用渣與綿絮複布為複巾長六七尺為六<lb/>
　七巾則用之生桑炭炙巾以熨寒痺所刺之處令熱<lb/>
　入至於病所寒復炙巾以熨之三十遍而止汗出以<lb/>
<pb n="KR3e0095_WYG_007-6a"/>
　巾拭身亦三十遍而止<lb/>
藥熨大人之寒痺大人者富貴之人也寒痺者時痛而<lb/>
皮膚不仁也其血脉筋骨雖痺而禀氣清靈但以藥熨<lb/>
導引即可蠲痺非若刺布衣而必以火焠之也椒酒薑<lb/>
桂專通營氣以散血分之寒漬酒置馬矢煴中馬矢西<lb/>
北方常用之取其微火非有他義也晬盡日也複巾夾<lb/>
袋也熨至於汗庶營氣得通熨凡三十遍者欲其寒邪<lb/>
去盡以巾拭身亦必三十遍者恐汗液之氣留也<lb/>
<pb n="KR3e0095_WYG_007-6b"/>
角髮酒<lb/>
　　左角髮<hi>方一寸左之長髪</hi>
　刺厥不已以竹管吹其兩耳<hi>陶隠居云吹其左耳極三度復吹其右耳三度</hi>
　再鬄其左角之髮燔治飲以美酒一杯不能飲者灌<lb/>
　之而已<lb/>
邪客於四臟一腑之絡乃為尸厥者以心腎為水火絡<lb/>
肺脾為天地絡胃為中土絡此五絡皆㑹於耳中上絡<lb/>
左角若陰陽相離不能交㑹則身脉動而形無知其狀<lb/>
<pb n="KR3e0095_WYG_007-7a"/>
如尸當刺五絡之井不已先以竹管吹耳以通五絡之<lb/>
㑹再剃其左角之髮燔為血餘入絡化瘀以通左角本<lb/>
草經云血餘仍自還神化也飲以美酒使絡氣與衞氣<lb/>
相通庶陽和厥醒血氣形志篇云經絡不通病生於不<lb/>
仁治之以醪藥也余按今世神鍼難得可用犀角柏子<lb/>
仁石菖蒲羚羊角桑葉女貞子生地當歸蒸為藥露服<lb/>
之内通四臟六腑之絡以代鍼調入血餘以代燔内治<lb/>
之法其理亦通<lb/>
<pb n="KR3e0095_WYG_007-7b"/>
蘭草湯<lb/>
　　蘭草<lb/>
　水煎服<lb/>
蘭草綱目曰省頭草朱震亨曰花葉俱香燥濕不變内<lb/>
經脾癉口甘岐伯曰脾癉是五有餘之疾必其人數食<lb/>
甘美而多肥五氣上溢轉為消渴之癉治之以蘭即自<lb/>
註云除陳氣也除謂去也陳謂久也言惟此清蔬可除<lb/>
脾經陳久藴蓄之熱葢其味辛性寒主開結利竅解熱<lb/>
<pb n="KR3e0095_WYG_007-8a"/>
止渴故以一味單行能使肥甘不化之氣蕩滌無餘則<lb/>
其性之峻利可知苟非肥美所發之癉又非所宜也<lb/>
四君子湯<lb/>
　　人參<hi>二錢</hi>白术<hi>二錢/炒</hi>茯苓<hi>二/錢</hi>炙甘草<hi>一/錢</hi>生薑<hi>三片</hi>大棗<lb/>
　　<hi>二枚</hi>
　右水煎温服<lb/>
湯以君子名功專健脾和胃以受水榖之精氣而輸布<lb/>
於四臟一如君子有成人之德也入太陰陽明二經然<lb/>
<pb n="KR3e0095_WYG_007-8b"/>
其主治在脾故藥品分兩皆用偶數白朮健脾陽複人<lb/>
參保脾陰炙草和胃陰複茯苓通胃陽大棗悅脾生薑<lb/>
通胃理運陰陽剛柔相濟誠為生化良方加廣皮半夏<lb/>
名六君子不特為脾經治痰而半夏入胃有交通上下<lb/>
陰陽之神妙<lb/>
十全大補湯<lb/>
　　人參<hi>二錢</hi>白术<hi>二錢/土炒</hi>茯苓<hi>二/錢</hi>炙甘草<hi>一/錢</hi>當歸<hi>三錢</hi>川芎<lb/>
　　<hi>一錢</hi>生地<hi>三/錢</hi>白芍<hi>二/錢</hi>黄耆<hi>一/錢</hi>肉桂<hi>一錢</hi>
<pb n="KR3e0095_WYG_007-9a"/>
　右水二鍾煎八分食逺服<lb/>
四君四物加黄耆肉桂是剛柔複法葢脾為柔臟制以<lb/>
四君剛藥恐過剛損柔乃複黄耆維持柔氣肝為剛臟<lb/>
制以四物柔藥恐過柔損剛乃複肉桂囘䕶剛氣調劑<lb/>
周密是謂十全獨補肝脾而曰大者太陰陽明論云脾<lb/>
臟者常著胃土之精者也生萬物而法天地為後天立<lb/>
命之本肝雖牡臟而位卑不使其有虛實乘勝之患故<lb/>
必補益之中仍寓剛柔互制之法俾肝和脾健中宮生<lb/>
<pb n="KR3e0095_WYG_007-9b"/>
化不息一如天地位而萬物育故曰大補<lb/>
歸脾湯<lb/>
　　人參<hi>二錢</hi>白朮<hi>二錢/土炒</hi>茯神<hi>二/錢</hi>炙甘草<hi>五/分</hi>黄耆<hi>二錢</hi>當歸<lb/>
　　<hi>二錢</hi>棗仁<hi>二錢/炒黒</hi>逺志<hi>一錢去/心炒</hi>木香<hi>五/分</hi>桂圓<hi>七枚</hi>
　水二盞煎七分食逺服<lb/>
歸脾者調四臟之神志魂魄皆歸向於脾也葢五味入<lb/>
胃必藉脾與胃行其津液以轉輸於四臟而四臟亦必<lb/>
先承順乎脾而為氣化流行之根本假如土者生萬物<lb/>
<pb n="KR3e0095_WYG_007-10a"/>
而法天地為博厚之體然無水則燥無火則濫無木則<lb/>
實無金則死陰符經曰生者死之根死者生之根也參<lb/>
朮神草四君子湯以健脾胃佐以木香醒脾氣桂圓和<lb/>
脾血先為調劑中州複以黄茋走肺固魄棗仁走心歛<lb/>
神安固鬲上二臟當歸入肝芳以悅其魂遠志入腎辛<lb/>
以通其志通調鬲下二臟四臟安和其神志魂魄自然<lb/>
歸向於脾而脾亦能受水榖之氣灌漑四旁榮養氣血<lb/>
矣獨是藥性各走一臟足經方雜用手經藥者以黄耆<lb/>
<pb n="KR3e0095_WYG_007-10b"/>
與當歸棗仁與逺志有相須之理且黄茋味入脾而氣<lb/>
走肺棗仁味入肝而色走心故借用不悖四君子湯用<lb/>
茯苓改用茯神者以苓為死氣而神得松之生氣耳<lb/>
補中益氣湯<lb/>
　　人參<hi>三分𠻳者去之</hi>白术<hi>三分/土炒</hi>黄耆<hi>一錢/蜜炙</hi>當歸<hi>五分酒焙</hi>柴胡<lb/>
　　<hi>二分或三分</hi>升麻<hi>二分或/三分</hi>陳皮<hi>二分或/三分</hi>甘草<hi>五分炙</hi>
　右件藥㕮咀都作一服水二盞煎至一盞去滓食逺<lb/>
　稍熱服<lb/>
<pb n="KR3e0095_WYG_007-11a"/>
氣者專言後天之氣出於胃即所謂清氣衛氣榖氣營<lb/>
氣運氣生氣陽氣春升之氣後天三焦之氣也分而言<lb/>
之則異其實一也東垣以後天立論從内經勞者温之<lb/>
損者益之故以辛甘温之劑温足太陰厥陰升足少陽<lb/>
陽明黄耆當歸和營氣以暢陽佐柴胡引少陽清氣從<lb/>
左出陰之陽人參白术實衞氣以填中佐升麻引春升<lb/>
之氣從下而上達陽明陳皮運衞氣甘草和營氣原其<lb/>
方不特重參耆歸术温補肝脾義在升麻柴胡升舉清<lb/>
<pb n="KR3e0095_WYG_007-11b"/>
陽之氣轉運中州故不僅名補中而復申之曰益氣<lb/>
人參養營湯<lb/>
　　人參<hi>一錢</hi>白术<hi>一錢/土炒</hi>茯苓<hi>七/分</hi>廣皮<hi>一/錢</hi>甘草<hi>一錢炙</hi>熟地<lb/>
　　<hi>七分</hi>當歸<hi>一/錢</hi>白芍<hi>一錢/五分</hi>黄耆<hi>一/錢</hi>肉桂<hi>一/錢</hi>逺志肉<hi>五分</hi>五<lb/>
　　味子<hi>七分</hi>
　右水二鍾加生薑<hi>三片</hi>大棗<hi>二枚</hi>煎八分食逺温服<lb/>
養營者調養營氣循衞而行不使其行之度數疾於衞<lb/>
也故於十全大補湯中減川芎行血之品獨用血分填<lb/>
<pb n="KR3e0095_WYG_007-12a"/>
補收斂之藥則營行之度緩於氣分藥中加廣皮行氣<lb/>
之品則衞行之度速觀其一減一加便能調平營衞使<lb/>
其行度不愆複逺志五味者經言營出中焦心經主之<lb/>
以逺志通腎使陰精上奉於心佐以五味收攝神明一<lb/>
通一歛則營有所主而長養矣<lb/>
古今録驗續命湯<lb/>
　　麻黄<hi>三錢去節泡去沫炒</hi>桂枝<hi>三/錢</hi>杏仁<hi>三十枚/去皮尖</hi>石膏<hi>二錢</hi>甘草<lb/>
　　<hi>三錢炙</hi>乾薑<hi>三/錢</hi>人參<hi>三/錢</hi>當歸<hi>三/錢</hi>川芎<hi>一錢</hi>
<pb n="KR3e0095_WYG_007-12b"/>
　右九味水煎温服當薄覆脊憑几坐汗出則愈不汗<lb/>
　更服無所禁勿當風<lb/>
古今録驗者其方録於竹簡從古至漢始刋於金匱附<lb/>
方中續命者有却病延年之功按十六國春秋有盧循<lb/>
遺劉裕益智粽裕乃答以續命湯又歐陽脩有細為續<lb/>
命絲之句可徵二字之謂延年矣藥品同於大青龍湯<lb/>
借川芎佐桂枝以治風痺乾薑佐麻黄以治寒痺杏仁<lb/>
佐石膏以治熱痺獨桂枝人參竝用仲景謂之新加以<lb/>
<pb n="KR3e0095_WYG_007-13a"/>
之治真中風似乎不宜實表然真中風雖有客邪仍以<lb/>
内因為重邪風中人身痱必由表虛絡脉弛縱必由裏<lb/>
熱故氣宜固血宜活風寒宜散脉絡宜凉自當内外施<lb/>
治以辟邪風非處方之冗雜也<lb/>
二陳湯<lb/>
　　半夏<hi>二錢薑礬製</hi>陳皮<hi>一錢/去白</hi>茯苓<hi>一/錢</hi>甘草<hi>五分</hi>
　右水一鍾五分加生薑一片煎八分温服<lb/>
二陳湯古之祖方也汪訒菴謂其專走脾胃二經豁痰<lb/>
<pb n="KR3e0095_WYG_007-13b"/>
去濕余細繹之其功在利三焦之竅通經隧之壅而痰<lb/>
飲自化非劫痰也觀内經有飲字而無痰字兩漢以前<lb/>
謂之淡飲至仲景始分痰飲義可知矣因其通利無形<lb/>
之氣古人警戒橘皮半夏必以陳者為良恐燥散之性<lb/>
能傷正氣耳故湯即以二陳名若云劫痰正當以大辛<lb/>
大散開辟濁陰何反懼其太過耶再使以甘草緩而行<lb/>
之益見其不欲傷氣之意<lb/>
平胃散<lb/>
<pb n="KR3e0095_WYG_007-14a"/>
　　茅山蒼术<hi>去粗皮米泔浸五兩</hi>紫厚朴<hi>去皮薑汁炒三兩二錢</hi>廣陳皮<lb/>
　　<hi>三兩二錢去白</hi>甘草<hi>二兩炙</hi>
　右為細末每服二錢水一盞薑三片棗二枚同煎七<lb/>
　分温服<lb/>
胃為水土之臟長生於申水榖之入於胃也分為三隧<lb/>
其糟粕一隧下入小腸傳於大腸全賴燥火二氣變化<lb/>
傳送若火不温而金不燥失其長生之氣上雖有心陽<lb/>
以扶土而下焦川凟失利則胃中泛濫而成卑濕之土<lb/>
<pb n="KR3e0095_WYG_007-14b"/>
為濕滿為濡㵼治以蒼术辛温助胃行濕升發榖氣厚<lb/>
朴苦温辟陰去濁温胃滲濕甘草調和小腸橘紅通理<lb/>
大腸胃氣安常大小腸處順故曰平胃相傳出自龍宫<lb/>
禁方俟君子正之<lb/>
括蔞根桂枝湯<hi>分兩遵喻嘉言法其意頗通</hi>
　　括蔞根<hi>三錢</hi>桂枝<hi>一錢/五分</hi>芍藥<hi>二/錢</hi>甘草<hi>一錢/五分</hi>生薑<hi>三片</hi>大<lb/>
　　棗<hi>二枚</hi>
　右六味以水三升煑取一升去滓温服取微汗汗不<lb/>
<pb n="KR3e0095_WYG_007-15a"/>
　出食頃食熱粥發之<lb/>
金匱諸篇每多合論其間或邪異而病在一經或邪同<lb/>
而病在各經者分證論治悉相貫徹若後人選註其方<lb/>
不相逭照前後原文則是有闕本篇大㫖若循章徧註<lb/>
而方選又難於博採不得已擇方中之可以摘選者為<lb/>
之申明一二并使前論益明是猶一隅之告耳即如太<lb/>
陽痙濕病非但發熱無汗惡寒更加身體强几几脈反<lb/>
沉遲明是風濕混擾於太陽陽氣為濕邪所滯不得宣<lb/>
<pb n="KR3e0095_WYG_007-15b"/>
通非寒邪之沉遲脉也治以括蔞根桂枝湯者風則用<lb/>
桂枝湯成法濕則君以括蔞根酸苦入陰内走經絡解<lb/>
天行時熱以降濕合之桂枝和營衞而治痙是表法變<lb/>
為和法也<lb/>
防己黄茋湯<lb/>
　　防己<hi>一兩</hi>甘草<hi>半兩/炒</hi>白术<hi>七錢/半</hi>黄耆<hi>一兩一分去蘆</hi>
　右剉麻豆大每抄五錢七生薑四片大棗一枚水盞<lb/>
　半煎八分去滓温服良久再服　喘者加麻黄<hi>半兩</hi>
<pb n="KR3e0095_WYG_007-16a"/>
　胃中不和者加芍藥<hi>三分</hi>　氣上衝者加桂枝<hi>三分</hi>　下<lb/>
　有陳寒者加細辛<hi>三分</hi>　服後當如蟲行皮中從腰下<lb/>
　如氷煖坐被上又以一被繞腰下温令微汗差<lb/>
防己茯苓湯<lb/>
　　防己<hi>三兩</hi>黄耆<hi>三/兩</hi>桂枝<hi>三/兩</hi>茯苓<hi>六/兩</hi>甘草<hi>二兩</hi>
　右五味以水六升煑取二升分温三服<lb/>
漢防己太陽經入裏之藥泄腠理療風水通治風濕皮<lb/>
水二證金匱汗出惡風者佐白术水氣在皮膚中聶聶<lb/>
<pb n="KR3e0095_WYG_007-16b"/>
動者佐桂枝一以培土一以和陽同治表邪微分標本<lb/>
葢水濕之陽虛因濕滯於裏而汗出故以白术培土加<lb/>
薑棗和中胃不和再加芍藥皮水之陽虛因風水襲於<lb/>
表内合於肺故用桂枝解肌散邪兼固陽氣不須薑棗<lb/>
以和中也黄蓍湯方下云服藥當如蟲行皮中從腰下<lb/>
如氷可知其汗僅在上部而不至於下即用白术内治<lb/>
其濕尤必外用被圍腰下接令取汗以通陽氣也余治<lb/>
太陽腰髀痛審症叅用兩方如鼓應桴并識之<lb/>
<pb n="KR3e0095_WYG_007-17a"/>
百合知母湯<lb/>
　　百合<hi>七枚擘</hi>知母<hi>三兩切</hi>
　右先以水洗百合漬一宿當白沫出去其水更以泉<lb/>
　水二升煎取一升去滓别以泉水二升煎知母取一<lb/>
　升去滓後合和煎取一升五合分温再服<lb/>
滑石代赭湯<lb/>
　　百合<hi>七枚擘</hi>滑石<hi>三兩碎/綿褁</hi>代赭石<hi>如彈丸大一枚碎綿褁</hi>
　右先以水洗百合漬一宿當白沫出去其水更以泉<lb/>
<pb n="KR3e0095_WYG_007-17b"/>
　水二升煎取一升去滓别以泉水二升煎滑石代赭<lb/>
　取一升去滓後合和重煎取一升五合分温服<lb/>
百合雞子湯<lb/>
　　百合<hi>七枚擘</hi>雞子黄<hi>一枚</hi>
　右先以水洗百合漬一宿當白沫出去其水更以泉<lb/>
　水二升煎取一升去滓内雞子黄攪匀煎五分温服<lb/>
百合地黄湯<lb/>
　　百合<hi>七枚擘</hi>生地黄汁<hi>一升</hi>
<pb n="KR3e0095_WYG_007-18a"/>
　右以水洗百合漬一宿當白沫出去其水更以泉水<lb/>
　二升煎取一升去滓内生地黄汁煎取一升五合分温<lb/>
　再服中病勿更服大便當如漆<lb/>
通章言百合病百脈一宗不但主於營衞而手足六經<lb/>
悉能致其病汗吐下皆非所宜本文云百脈一宗明言<lb/>
病歸於肺君以百合甘涼清肺即可療此疾故名百合<lb/>
病再佐以各經清解絡熱之藥治其病所從來當用先<lb/>
後煎法使不悖於手足經各行之理期以六十日六經<lb/>
<pb n="KR3e0095_WYG_007-18b"/>
氣復而自愈若太陰太陽無病惟少陰少陽厥陰陽明<lb/>
四經為病期以四十日愈若僅屬厥陰陽明二經為病<lb/>
期以二十日愈讀第四章未經汗吐下者治以百合地<lb/>
黄湯中病勿更服大便如漆熱邪已洩再服恐變症也<lb/>
論症以溺時頭痛為辨葢百脈之所重在少陰太陽以<lb/>
太陽統六經之氣其經上循巔頂下通水道氣化不行<lb/>
乃下溺而上頭痛少陰為生水之源開闔澁乃溺而淅<lb/>
然若誤汗傷太陽者溺時頭痛以知母救肺之陰使膀<lb/>
<pb n="KR3e0095_WYG_007-19a"/>
胱水藏知有母氣救肺即所以救膀胱是陽病救陰之<lb/>
法也誤下傷少陰者溺時淅然以滑石上通肺下通太<lb/>
陽之陽恐滑石通腑利竅仍蹈出汗之弊乃複代赭石<lb/>
重鎮心經之氣使無汗泄之虞救膀胱之陽即所以救<lb/>
肺之陽是陰病救陽之法也誤吐傷陽明者以雞子黄<lb/>
救厥陰之陰以安胃氣救厥陰即所以奠陽明救肺之<lb/>
母氣是亦陽病救陰之法也以百合一味引伸諸方總<lb/>
不外乎補陰補陽之理舉此可以類推學者宜自得之<lb/>
<pb n="KR3e0095_WYG_007-19b"/>
升麻鼈甲湯<lb/>
　　升麻<hi>二兩</hi>當歸<hi>二/兩</hi>蜀椒<hi>炒去汗/一兩</hi>甘草<hi>二/兩</hi>鼈甲<hi>手指大一片炙</hi>
　　雄黄<hi>半兩研</hi>
　右六味以水四升煑取一升頓服之老小再服取汗<lb/>
　<hi>金匱原文陰毒去蜀椒雄黄肘後方千金方陽毒用升麻湯無鼈甲有桂枝陰毒用甘草湯無雄黄</hi>
升麻入陽明太陰二經升清逐穢辟百邪解百毒統治<lb/>
温厲陰陽二病如陽毒為病面赤斑如錦紋陰毒為病<lb/>
面青身如被杖咽㗋痛母論陰陽二毒皆已入營矣但<lb/>
<pb n="KR3e0095_WYG_007-20a"/>
升麻僅走二經氣分故必佐以當歸通絡中之血甘草<lb/>
解絡中之毒微加鼈甲守䕶營神俾椒黄猛劣之品攻<lb/>
毒透表不亂其神明陰毒去椒黄者太陰主内不能透<lb/>
表恐反助厲毒也肘後方千金方陽毒無鼈甲者不欲<lb/>
其守亦恐留戀厲毒也<lb/>
白虎加桂枝湯<lb/>
　　知母<hi>六兩</hi>甘草<hi>三兩/炙</hi>石膏<hi>一/斤</hi>粳米<hi>二/合</hi>桂枝<hi>三兩</hi>
　右剉每五錢水一盞半煎至八分去滓温服汗出愈<lb/>
<pb n="KR3e0095_WYG_007-20b"/>
内經論瘧以先熱後寒邪藏於骨髓者為温癉二瘧仲<lb/>
景以但熱不寒邪藏於心者為温癉二瘧内經所言是<lb/>
邪之深者仲景所言是邪之淺者也其殆補内經之未<lb/>
逮歟治以白虎加桂枝湯方義原在心營肺衞白虎湯<lb/>
清營分熱邪加桂枝引領石膏知母上行至肺從衞分<lb/>
泄熱使邪之鬱於表者頃刻致和而瘧已至於内經温<lb/>
癉瘧雖未有方然同是少陰之伏邪在手經者為實邪<lb/>
在足經者為虛邪實邪尚不發表而用清降何况虛邪<lb/>
<pb n="KR3e0095_WYG_007-21a"/>
有不顧慮其亡陰者耶臨症之生心化裁是所望于用<lb/>
之者矣<lb/>
蜀漆散<lb/>
　　蜀漆<hi>洗去腥</hi>雲母<hi>燒二/日夜</hi>龍骨<hi>等分</hi>
　右三味杵為散未發前以漿水服半錢　温瘧加蜀<lb/>
　漆半分臨發時服一錢匕<hi>按漿水乃秫米和麯釀成如醋而淡今人㸃牛乳作</hi>
　　<hi>餅用之或用真粉作内菉豆者尤佳</hi>
金匱云牡瘧外臺曰牝瘧皆言心經之瘧也心為陰中<lb/>
<pb n="KR3e0095_WYG_007-21b"/>
之陽邪氣結伏於心下心陽鬱遏不舒瘧發寒多熱少<lb/>
不可謂其陰寒也主之以蜀漆散通心經之陽開發伏<lb/>
氣而使營衞調和蜀漆常山苗也苖性輕揚生用能吐<lb/>
雲母在土中蒸地氣上升而為雲故能入陰分逐邪外<lb/>
出於表然邪氣久留心主之宫城恐逐邪涌吐内亂神<lb/>
明故佐以龍骨鎮心寧神則吐法轉為和法矣<lb/>
柴胡去半夏加括蔞湯<lb/>
　　柴胡<hi>八兩</hi>人參<hi>三/兩</hi>黄芩<hi>三/兩</hi>甘草<hi>三/兩</hi>括蔞根<hi>四/兩</hi>生薑<hi>二兩</hi>
<pb n="KR3e0095_WYG_007-22a"/>
　　大棗<hi>十二枚</hi>
　右七味以水一斗二升煑取六升去滓再煎取三升<lb/>
　温服一升日二服<lb/>
正瘧寒熱相間邪發於少陽與傷寒邪發於少陽者稍<lb/>
異内經言夏傷於大暑秋傷於風病以時作名曰寒瘧<lb/>
金匱云瘧脈多弦弦數者風發正以凄愴之水寒久伏<lb/>
於腠理皮膚之間營氣先傷而後風傷衞故仲景用柴<lb/>
胡湯去半夏而加括蔞根其義深且切矣葢少陽瘧病<lb/>
<pb n="KR3e0095_WYG_007-22b"/>
發渴者由風火内淫劫奪津液而然奚堪半夏性滑利<lb/>
竅重傷陰液故去之而加天花粉生津潤燥豈非與正<lb/>
傷寒半表半裏之邪當用半夏和胃而通陰陽者有别<lb/>
乎<lb/>
柴胡桂薑湯<lb/>
　　柴胡<hi>半斤</hi>桂枝<hi>三兩/去皮</hi>乾薑<hi>二/兩</hi>黄芩<hi>三/兩</hi>括蔞根<hi>四兩</hi>牡蠣<lb/>
　　<hi>三兩熬</hi>甘草<hi>二兩炙</hi>
　右七味以水一斗二升煑取六升去滓再煎取三升<lb/>
<pb n="KR3e0095_WYG_007-23a"/>
　温服一升日三服初服微煩復服汗出便愈<lb/>
夏月暑邪先傷在内之伏陰至秋復感涼風更傷衞陽<lb/>
其瘧寒多微有熱顯然陰陽無争故瘧邪從衞氣行陰<lb/>
二十五度内無捍格之狀是營衞俱病矣故和其陽即<lb/>
當和其陰用柴胡和少陽之陽即用黄芩和裏用桂枝<lb/>
和太陽之陽即用牡蠣和裏用乾薑和陽明之陽即用<lb/>
天花粉和裏使以甘草調和陰陽其分兩陽分獨重柴<lb/>
胡者以正瘧不離乎少陽也陰藥獨重於花粉者陰虧<lb/>
<pb n="KR3e0095_WYG_007-23b"/>
之瘧以救液為急務也和之得其當故一劑如神<lb/>
達原飲<lb/>
　　常山<hi>一錢</hi>檳榔<hi>二/錢</hi>草果<hi>一/錢</hi>厚朴<hi>一/錢</hi>黄芩<hi>一錢/五分</hi>知母<hi>二錢</hi>
　　石菖蒲<hi>七分</hi>青皮<hi>七/分</hi>甘草<hi>五分</hi>
　右水二鍾煎八分露一宿發後温服<lb/>
瘧發間日者内經言邪氣内薄五臟横連募原<hi>全元起本募作</hi>
<hi>膜</hi>其道逺其氣深稽古無瘧邪犯膜原之方唯吳又可<lb/>
治疫初犯膜原以達原飲為主方余因博採聖濟常山<lb/>
<pb n="KR3e0095_WYG_007-24a"/>
飲簡易七寶飲叅互攷訂増改三味以治間瘧葢瘧邪内<lb/>
薄則邪不在表非但隨經上下其必横連於膜深入於<lb/>
原矣膜謂鬲間之膜原謂鬲肓之原亦衝脉也靈樞經<lb/>
云肓之原出於脖胦止一穴在臍下同身寸之一寸半<lb/>
經又言邪氣客於腸胃之間膜原之下則膜原又有屬<lb/>
於腸胃者治以常山滌鬲膜之痰檳榔達肓原之氣草<lb/>
果厚朴温除腸胃之濁邪黄芩知母清理腸胃之熱邪<lb/>
複以菖蒲透膜青皮達下甘草和中而瘧自解<lb/>
<pb n="KR3e0095_WYG_007-24b"/>
侯氏黑散<lb/>
　　菊花<hi>四十分</hi>白术<hi>十/分</hi>細辛<hi>三/分</hi>茯苓<hi>三/分</hi>左牡蠣<hi>三分</hi>桔梗<lb/>
　　<hi>八分</hi>防風<hi>十/分</hi>人參<hi>三/分</hi>礬石<hi>三/分</hi>黄芩<hi>三/分</hi>當歸<hi>三/分</hi>乾薑<hi>三分</hi>
　　芎藭<hi>三分</hi>桂枝<hi>三分</hi>
　右十四味杵為散酒服方寸七日三服初服二十日<lb/>
　用温酒調服禁一切魚肉大蒜常宜冷食六十日止<lb/>
　即藥積在腹中不下也熱食即下矣冷食自能助藥<lb/>
　力<lb/>
<pb n="KR3e0095_WYG_007-25a"/>
陳雲來云金匱侯氏黑散係宋人較正附入唐人之方<lb/>
因逸之其辨論頗詳而喻嘉言獨贊其立方之妙驅風<lb/>
補虛行堵截之法良非思議可到方中取用礬石以固<lb/>
澁諸藥冷服四十日使之留積不散以漸填其空竅則<lb/>
風自熄而不生矣此段議論獨開千古之秘誠為治中<lb/>
風之要㫖余讀是方補氣養血散表驅風入走經絡殊<lb/>
覺溷亂顧以黑名意者藥多炒黑不從氣而從味取其<lb/>
苦濇以走於空竅耳再讀方下云初服二十日用温酒<lb/>
<pb n="KR3e0095_WYG_007-25b"/>
調是不欲其遽填也後服六十日并禁熱食則一任填<lb/>
空竅矣夫填竅本之内經久塞其空是謂良工之語煞<lb/>
有來歴余故選之<lb/>
射干麻黄湯<lb/>
　　射干<hi>三兩</hi>麻黄<hi>四/兩</hi>紫苑<hi>三/兩</hi>欵冬花<hi>三/兩</hi>北細辛<hi>三兩</hi>五味<lb/>
　　子<hi>半升</hi>半夏<hi>半/升</hi>生薑<hi>四/兩</hi>大棗<hi>七枚</hi>
　右九味以水一斗二升先煑麻黄兩沸去上沫内諸<lb/>
　藥煑取三升分温三服<lb/>
<pb n="KR3e0095_WYG_007-26a"/>
射干湯以苦辛温入肺者為複方喉中水雞聲者痰氣<lb/>
出入而嗘咯也由肺中冷陽氣不能宣其液鬱於肺而<lb/>
生聲其治不可同於肺冷而吐涎者乃複用本經主治<lb/>
欬逆上氣之品大泄陰液宣通肺氣射干紫苑以苦泄<lb/>
之也麻黄細辛欵冬半夏生薑以温瀉之也五味子酸<lb/>
以收其正氣大棗甘以緩其下行則射干細辛五味之<lb/>
性從麻黄外達肺經内通肺臟泄肺之所苦遂肺之所<lb/>
欲補肺之正温肺之陽俾氣道平而肺得陽和之致自<lb/>
<pb n="KR3e0095_WYG_007-26b"/>
無嗘咯之聲矣<lb/>
厚朴麻黄湯<lb/>
　　厚朴<hi>五兩</hi>麻黄<hi>四/兩</hi>石膏<hi>如雞/子大</hi>杏仁<hi>半/升</hi>半夏<hi>半/升</hi>乾薑<hi>二兩</hi>
　　細辛<hi>二兩</hi>小麥<hi>一/升</hi>五味子<hi>半升</hi>
　右九味以水一斗二升先煑小麥熟去滓内諸藥煮<lb/>
　取三升温服一升日三服<lb/>
厚朴麻黄湯大小青龍之變方也咳而上氣作聲脈浮<lb/>
者是屬外邪鼓動下焦之水氣上逆與桂枝芍藥甘草<lb/>
<pb n="KR3e0095_WYG_007-27a"/>
和營衞無涉故加厚朴以降胃氣上逆小麥以降心氣<lb/>
來乘麻杏石膏仍從肺經泄熱存陰細辛半夏深入陰<lb/>
分袪散水寒乾薑五味攝太陽而監制其逆一舉而泄<lb/>
熱下氣散邪固本之功皆備則肺經清肅之令自行何<lb/>
患欬逆上氣作聲有不寧謐者耶<lb/>
麥門冬湯<lb/>
　　麥門冬<hi>七升</hi>半夏<hi>一/升</hi>人參<hi>三/兩</hi>甘草<hi>二/兩</hi>粳米<hi>三/合</hi>大棗<hi>十二</hi>
　　<hi>枚</hi>
<pb n="KR3e0095_WYG_007-27b"/>
　右六味以水一斗二升煑取六升温服一升日三夜<lb/>
　一服<lb/>
麥門冬湯從胃生津救燥治虛火上氣之方金匱云火<lb/>
逆上氣咽喉不利止逆下氣按内經脈解篇云嘔咳上<lb/>
氣喘者陰氣在下陽氣在上諸陽氣浮無所依從故嘔<lb/>
咳上氣喘也五臟生成篇云欬逆上氣厥在胸中過在<lb/>
手陽明太陰是則上氣病在肺下氣病在大腸也明矣<lb/>
葢金位之下火氣承之非獨肺也大腸亦然若徒以寒<lb/>
<pb n="KR3e0095_WYG_007-28a"/>
涼冷燥止肺經火逆上氣而手陽明之下氣未平仍然<lb/>
胸中膹鬱閉塞呻吟豈非大腸之燥傳入於肺而為息<lb/>
賁有音上奔而不下也乎仲景另闢門户用人參麥門<lb/>
冬甘草粳米大棗大生胃津救金之母氣以化兩經之<lb/>
燥獨複一味半夏之辛温利咽止逆通達三焦則上氣<lb/>
下氣皆得寧謐徹土綢繆誠為扼要之法　止逆下氣<lb/>
或註曰止其逆則氣下是申明火逆上氣於理亦通<lb/>
葶藶大棗瀉肺湯<lb/>
<pb n="KR3e0095_WYG_007-28b"/>
　　葶藶<hi>熬令黄色搗丸如彈子大</hi>大棗<hi>十二枚</hi>
　右先以水三升煑棗取二升去棗内葶藶煑取一升<lb/>
　頓服<lb/>
葶藶泄水下行與甘相反妙在大棗甘而泄中氣故用<lb/>
其甘以載引葶藶上行瀉肺用其泄仍可任葶藶之性<lb/>
下行利水不過藉棗之甘逗留於上而成泄肺之功猶<lb/>
桔梗藉甘草為舟楫也<lb/>
千金葦莖湯<lb/>
<pb n="KR3e0095_WYG_007-29a"/>
　　葦莖<hi>二斤</hi>薏苡仁<hi>半/斤</hi>桃仁<hi>五十/枚</hi>瓜瓣<hi>半斤</hi>
　右四味以水一斗先煑葦莖得五升去滓内諸藥煑<lb/>
　取二升服一升再服當吐如膿<lb/>
葦蘆之大者莖榦也是方也推作者之意病在鬲上越<lb/>
之使吐也葢肺癰由於氣血混一營衞不分以二味凉<lb/>
其氣二味行其血分清營衞之氣因勢涌越誠為先着<lb/>
其瓜瓣當用絲瓜者良時珍曰絲瓜經絡貫串房隔聯<lb/>
屬能通人脈絡臟腑消腫化痰治諸血病與桃仁有相<lb/>
<pb n="KR3e0095_WYG_007-29b"/>
須之理薏仁下氣葦莖上升一升一降激而行其氣血<lb/>
則肉之未敗者不致成膿癰之已潰者能令吐出矣今<lb/>
時用嫩葦根性寒滌熱冬瓜瓣性急趨下合之二仁變<lb/>
成潤下之方借以治肺痺其義頗善<lb/>
賁豚湯<lb/>
　　甘草<hi>二兩</hi>芎藭<hi>二/兩</hi>當歸<hi>二/兩</hi>半夏<hi>四/兩</hi>黄芩<hi>二/兩</hi>生葛<hi>五兩</hi>芍<lb/>
　　藥<hi>二兩</hi>生薑<hi>四/兩</hi>甘李根白皮<hi>一升</hi>
　右九味以水二斗煑取五升温服一升日三夜一服<lb/>
<pb n="KR3e0095_WYG_007-30a"/>
賁與憤同俗讀奔豚尾後竅又小豕也病從腹中氣攻<lb/>
於上一如江豕以臀憤起而攻也是方治驚恐而得賁<lb/>
豚者緣心動氣馳氣結熱聚故其聚散靡常發則為熱<lb/>
退則為寒陰陽相搏則腹痛君以芍藥甘草奠安中氣<lb/>
臣以生薑半夏開其結氣當歸芎藭入血以和心氣黄<lb/>
芩生葛甘李根白皮性大寒以折其衝逆之氣雜以生<lb/>
葛者寓將欲降之必先升之之理再按賁豚氣有三犯<lb/>
肺之賁豚屬心火犯心之賁豚屬腎寒臍下悸欲作賁<lb/>
<pb n="KR3e0095_WYG_007-30b"/>
豚屬水邪證自分途治亦各異學者當加意諦視<lb/>
括蔞薤白白酒湯<lb/>
　　括蔞實<hi>一枚搗</hi>薤白<hi>半/斤</hi>白酒<hi>七升</hi>
　右三味同煑取二升分温再服<lb/>
括蔞薤白半夏湯<lb/>
　　括蔞實<hi>一枚搗</hi>薤白<hi>三/兩</hi>半夏<hi>半/斤</hi>白酒<hi>一斗</hi>
　右四味同煑取四升温服一升日三服<lb/>
枳實薤白桂枝湯<lb/>
<pb n="KR3e0095_WYG_007-31a"/>
　　枳實<hi>四枚</hi>厚朴<hi>四/兩</hi>薤白<hi>半/斤</hi>桂枝<hi>一/兩</hi>括蔞實<hi>一枚搗</hi>
　右五味以水五升先煑枳實厚朴取二升去滓内諸<lb/>
　藥煑數沸分温三服<lb/>
胸痺三方皆用括蔞實薤白按其治法却微分三焦内經<lb/>
言淫氣喘息痺聚在肺葢謂妄行之氣隨各臟之内因所<lb/>
主而入為痺然而病變有不同治法亦稍異止就肺痺喘<lb/>
息咳唾胸背痛短氣者君以薤白滑利通陽臣以括蔞實<lb/>
潤下通陰佐以白酒熟榖之氣上行藥性助其通經活絡<lb/>
<pb n="KR3e0095_WYG_007-31b"/>
而痺自開若轉結中焦而為心痛徹背者但當加半夏一<lb/>
味和胃而通陰陽若結於胸脇更加逆氣上搶於心非但<lb/>
氣結陽微而陰氣并上逆矣薤白湯無足稱也須以枳實<lb/>
厚朴先破其陰氣去白酒之醇加桂枝之辛助薤白括蔞<lb/>
行陽開痺較前法之從急治標又兼治本之意焉<lb/>
附子粳米湯<lb/>
　　附子<hi>一枚炮</hi>半夏<hi>半/斤</hi>甘草<hi>一/兩</hi>大棗<hi>十/枚</hi>粳米<hi>半升</hi>
　右五味以水八升煑米熟湯成去滓温服一升日三<lb/>
<pb n="KR3e0095_WYG_007-32a"/>
　服<lb/>
附子粳米湯温胃通陽於腎之劑本論云腹中寒氣雷<lb/>
鳴切痛胸脇逆滿嘔吐是邪高痛下矣豈非腎虛寒動<lb/>
於下胃陽為寒凝窒乎即首節所云趺陽脈微弦虛寒<lb/>
從下上也治以附子之温半夏之辛佐以粳米之甘使<lb/>
以甘草大棗緩而行之上可去寒止嘔下可温經定痛<lb/>
細讀胸滿寒疝宿食全篇始論正虛邪實繼論邪正俱<lb/>
衰此論上實下虛之治法也<lb/>
<pb n="KR3e0095_WYG_007-32b"/>
當歸生薑羊肉湯<lb/>
　　當歸<hi>三兩</hi>生薑<hi>五/兩</hi>羊肉<hi>一斤</hi>
　右三味以水八升煑取三升温服七合日三服若寒<lb/>
　多者加生薑或一斤痛多而嘔者加橘皮二兩白术<lb/>
　一兩加生薑者亦加水五升煑取三升二合服之<lb/>
寒疝為沉寒在下由陰虛得之陰虛則不得用辛熱燥<lb/>
烈之藥重刼其陰故仲景另立一法以當歸羊肉辛甘<lb/>
重濁温煖下元而不傷陰佐以生薑五兩加至一斤隨<lb/>
<pb n="KR3e0095_WYG_007-33a"/>
血肉有情之品引入下焦温散沍寒若痛多而嘔加陳<lb/>
皮白术奠安中氣以禦寒逆本方三味非但治疝氣逆<lb/>
衝移治產後下焦虛寒亦稱神劑<lb/>
甘遂半夏湯<lb/>
　　甘遂<hi>大者三枚</hi>半夏<hi>十二枚以水一升/煑取半升去滓</hi>芍藥<hi>五/枚</hi>甘草<hi>如指</hi>
　　<hi>大一枚一本作元</hi>
　右四味以水二升煑取半升去滓以蜜半升和藥汁<lb/>
　煎取八合頓服之<lb/>
<pb n="KR3e0095_WYG_007-33b"/>
甘遂反甘草反者此欲下而彼欲上也乃以白芍約之<lb/>
白蜜潤之則雖反而甘遂仍得下滲靈樞有言約方約<lb/>
囊是也甘遂半夏逐留飲瀰漫於腸胃之間雖利而續<lb/>
堅滿苟非以甘草白蜜與甘遂大相反者激而行之焉<lb/>
能去其留着之根相反為方全賴芍藥酸可勝甘約以<lb/>
監反庶不溷亂中焦而為害存之以廣方義學識未優<lb/>
者不可輕試<lb/>
小半夏湯<lb/>
<pb n="KR3e0095_WYG_007-34a"/>
　　半夏<hi>一升</hi>生薑<hi>半斤</hi>
　右二味以水七升煑取一升半分温再服<lb/>
小半夏加茯苓湯<lb/>
　　半夏<hi>一升</hi>生薑<hi>半/斤</hi>茯苓<hi>三兩一法四兩</hi>
　右三味以水七升煑取一升五合分温再服<lb/>
外臺茯苓飲<lb/>
　　茯苓　人參　白术<hi>各三兩</hi>枳實<hi>二/兩</hi>橘皮<hi>二兩半</hi>生薑<lb/>
　　<hi>四兩</hi>
<pb n="KR3e0095_WYG_007-34b"/>
　右六味水六升煑取一升八合分温三服如人行八<lb/>
　九里進之<lb/>
三者皆小制之方從脾胃二經分痰飲立治法葢胃之<lb/>
支脈有飲則胃逆為嘔而不渇主之以半夏辛温泄飲<lb/>
生薑辛散行陽獨治陽明微分表裏若卒嘔吐鬲間水<lb/>
悸則飲邪瀰漫於胃矣仍用前方加茯苓一味滲泄水<lb/>
氣并可使腎邪不干前二方是飲邪深淺之治法也若<lb/>
胸中有停痰自吐宿水不能食此不獨胃中有飲而脾<lb/>
<pb n="KR3e0095_WYG_007-35a"/>
經亦有痰矣小半夏湯不能治也仲景引伸外臺茯苓<lb/>
飲取四君子有調元贊化之功加枳實陳皮下氣消痰<lb/>
專治脾經功兼及胃後一方是痰飲兼治之法也舉此<lb/>
三者治痰飲可以類推<lb/>
大半夏湯<lb/>
　　半夏<hi>二升洗完用</hi>人參<hi>三/兩</hi>白蜜<hi>一升</hi>
　右三味以水一斗二升和蜜揚之二百四十遍煑藥<lb/>
　取二升半温服一升餘分再服<lb/>
<pb n="KR3e0095_WYG_007-35b"/>
大半夏湯通補胃腑之藥以人參白蜜之甘厚於半夏<lb/>
之辛則能兼補脾臟故名其方曰大以之治胃反者胃<lb/>
中虛冷脾因濕動而不磨榖胃乃反其常道而為朝暮<lb/>
吐朝暮者厥陰肝氣盡於戌王於丑也宿榖藉肝氣上<lb/>
升而乃吐出主之以半夏辛温利竅除寒人參扶胃正<lb/>
氣佐以白蜜揚之二百四十遍升之緩之俾半夏人參<lb/>
之性下行不速自可斡旋胃氣何患其宿榖不消肝氣<lb/>
僭升也乎<lb/>
<pb n="KR3e0095_WYG_007-36a"/>
橘皮湯<lb/>
　　橘皮<hi>四兩</hi>生薑<hi>半斤</hi>
　右二味以水七升煑取三升温服一升下咽即愈<lb/>
橘皮竹茹湯<lb/>
　　橘皮<hi>二斤</hi>竹茹<hi>二/升</hi>大棗<hi>三十/枚</hi>生薑<hi>半/斤</hi>甘草<hi>五/兩</hi>人參<hi>一兩</hi>
　右六味以水一斗煑取三升温服一升日三服<lb/>
橘皮湯治嘔噦橘皮竹茹湯治噦逆嘔者張口有物有<lb/>
聲噦者撮口有聲無物若嘔噦四肢厥冷乃胃中虛冷<lb/>
<pb n="KR3e0095_WYG_007-36b"/>
陰凝陽滯主之以陳皮生薑辛香温散開發胃陽而嘔<lb/>
噦自止若噦逆無寒證明是胃虛虛陽上逆病深聲噦<lb/>
當重用橘皮通陽下氣臣以竹茹清胃中虛火又不渉<lb/>
寒凉佐以參甘薑棗奠安胃氣禦逆止噦病有虛實治<lb/>
有淺深勿謂病深聲噦為難治之候也<lb/>
黄土湯<lb/>
　　甘草　白术　附子<hi>炮</hi>乾地黄　阿膠　黄芩<hi>各三</hi>
　　<hi>兩</hi>竈中黄土<hi>半斤</hi>
<pb n="KR3e0095_WYG_007-37a"/>
　右七味以水八升煑取三升分温二服<lb/>
赤小豆當歸散<lb/>
　　赤小豆<hi>三升浸令芽出曝乾</hi>當歸<hi>十兩</hi>
　右二味杵為散漿水服方寸匕日三服<lb/>
金匱云下血先血後便此近血也赤小豆當歸散主之<lb/>
明指脾絡受傷日滲腸間瘀積於下故大便未行而血<lb/>
先下主之以赤小豆利水散瘀當歸和脾止血若先便<lb/>
後血此逺血也黄土湯主之明指肝經别絡之血因脾<lb/>
<pb n="KR3e0095_WYG_007-37b"/>
虛陽陷生濕血亦就濕而下行主之以竈心黄土温燥<lb/>
而去寒濕佐以生地阿膠黄芩入肝以治血熱白术附<lb/>
子甘草扶陽補脾以治本虛近血内瘀專力清利逺血<lb/>
因虛故兼温補治出天淵須明辨之<lb/>
蜘蛛散<lb/>
　　蜘蛛<hi>十四枚</hi>桂<hi>半兩</hi>
　右二味為散取八分一匕飲和服日再服蜜丸亦可<lb/>
蜘珠性陰而厲隠見莫測可定幽暗之風其功在殻能<lb/>
<pb n="KR3e0095_WYG_007-38a"/>
泄下焦結氣肉桂芳香入肝專散沉陰結疝陰狐疝偏<lb/>
有大小時時上下如狐之出入無定四時刺逆從論曰<lb/>
厥陰滑為狐疝風推仲景之意亦謂陰狐疝氣是陰邪<lb/>
挾肝風而上下無時也治以蜘蛛如批郤導窽<hi>蜘蛛本草言有</hi>
　<hi>毒人咸畏之長邑宰林公諱瑛山海衞人壯年調理方用之多年炙熟其味鮮美恒得其功本草言有毒</hi>
　<hi>者南北所産不同耳</hi>
生脈散<lb/>
　　人參<hi>五錢</hi>麥門冬<hi>三/錢</hi>五味子<hi>三錢</hi>
<pb n="KR3e0095_WYG_007-38b"/>
　右水二鍾煎八分隨時服<lb/>
凡曰散者留藥於胃徐行其性也脉者主於心而發原<lb/>
於肺然脉中之氣所賴以生者尤必資藉於腎陰故内<lb/>
經言君火之下陰精承之也麥冬清肺經治節之司五<lb/>
味收先天癸水之原人參引領麥冬五味都氣於三焦<lb/>
歸於肺而朝百脉猶天之雲霧精白露降故曰生脉<lb/>
玉屏風散<lb/>
　　黄耆<hi>一兩炙</hi>防風<hi>一兩</hi>
<pb n="KR3e0095_WYG_007-39a"/>
　右為末每服三錢　水一鍾煎八分隨時服亦可<lb/>
黄耆畏防風畏者受彼之制也然其氣皆柔皆主乎表<lb/>
故雖畏而仍可相使不過黄蓍性鈍防風性利鈍者受<lb/>
利者之制耳惟其受制乃能隨防風以周衞於身而固<lb/>
䕶表氣故曰玉屏風一方有白术者名白术防風湯<lb/>
瀉白散<lb/>
　　桑白皮<hi>一錢</hi>地骨皮<hi>一/錢</hi>甘草<hi>五/分</hi>白粳米<hi>百粒</hi>
　右為末開水調服　水一鍾煎八分温服亦可<lb/>
<pb n="KR3e0095_WYG_007-39b"/>
肺氣本辛以辛㵼之遂其欲也遂其欲當謂之補而仍<lb/>
云瀉者有平肺之功焉桑皮甘草其氣俱薄不燥不剛<lb/>
雖瀉而無傷於嬌臟苐用其所欲又何複其所苦葢喘<lb/>
咳面腫氣壅熱鬱於上治節不行是肺氣逆也經言肺<lb/>
苦氣上逆急食苦以泄之然肺虛氣逆又非大苦大寒<lb/>
如芩連梔柏輩所宜故複以地骨皮之苦泄陰火退虛<lb/>
熱而平肺氣淮南枕中記載西河女子用地骨皮為服<lb/>
食則知泄氣而仍有補益之功使以甘草粳米緩桑骨<lb/>
<pb n="KR3e0095_WYG_007-40a"/>
二皮於上以清肺定喘非謂肺虛而補之以米也<lb/>
益黄散<lb/>
　　人參<hi>一錢</hi>黄耆<hi>二/錢</hi>炙甘草<hi>五/分</hi>陳皮<hi>一錢/去白</hi>黄連<hi>少許</hi>芍藥<lb/>
　　<hi>七分</hi>生甘草<hi>五分</hi>
　右為細末每服二錢水一盃煎五分食逺服<lb/>
土色黄脾胃應之不直補土而從土中㵼火清金制木<lb/>
以逺客邪故曰益黄此東垣治脾胃不足火不生土而<lb/>
反抗拒是至而不至者為病之方也火反抗拒者火旺<lb/>
<pb n="KR3e0095_WYG_007-40b"/>
能令肝實實則乘於脾胃即經所謂後來之虛邪也當<lb/>
於心經中以甘温補土之原更於土中瀉火經言熱淫<lb/>
於内以甘瀉之人參黄耆炙甘草瀉虛熱以補土之原<lb/>
也經言熱淫於内以酸收之芍藥酸寒能瀉肝而收肺<lb/>
陰黄連甘草入心而瀉脾熱金旺火衰而肝風自熄脾<lb/>
胃受益矣東垣以之治小兒慢脾風真神品也<lb/>
導赤散<lb/>
　　生地　甘草稍　淡竹葉　木通<hi>各等分</hi>
<pb n="KR3e0095_WYG_007-41a"/>
　右水二鍾煎八分温服<lb/>
導引也小腸一名赤腸為形臟四器之一稟氣於三焦<lb/>
故小腸失化上為口糜下為淋痛生地入胃而能下利<lb/>
小腸甘草和胃而下療莖中痛木通淡竹葉皆輕清入<lb/>
腑之品同生地甘草則能從黄腸導有形之熱邪入於<lb/>
赤腸其濁中清者復導引滲入黒腸而令氣化故曰導<lb/>
赤<lb/>
漿水散<lb/>
<pb n="KR3e0095_WYG_007-41b"/>
　　桂枝<hi>五錢</hi>乾薑<hi>五/錢</hi>熟附子<hi>五/錢</hi>炙甘草<hi>五/錢</hi>良薑<hi>一錢</hi>半夏<lb/>
　　<hi>二錢</hi>
　右為細末每服三五錢先用土漿二盞煎一盞和渣<lb/>
　服甚者三四服微者三服<lb/>
土漿水功專去暑濕解渴熱故以名方夏月暴瀉亡陽<lb/>
汗多腹冷氣少脈微君以桂枝乾薑附子迎三焦之陽<lb/>
内返中焦臣以炙甘草土漿水奠安陰氣俾微陽有所<lb/>
歸附仍佐以半夏通經良薑通絡為之交通上下旋轉<lb/>
<pb n="KR3e0095_WYG_007-42a"/>
陰陽庶陽氣有運行不息之機而後元神可復<lb/>
温膽湯<lb/>
　　茯苓<hi>七錢</hi>半夏<hi>一/兩</hi>廣皮<hi>一兩/五錢</hi>甘草<hi>四錢/炙</hi>竹茹<hi>一兩</hi>枳實<lb/>
　　<hi>一兩</hi>
　每服四五錢加生薑七片大棗一枚水一鍾五分煎<lb/>
　七分食逺温服<lb/>
温膽湯隔腑求治之方也熱入足少陽之本膽氣横逆<lb/>
移於胃而為嘔苦不眠乃治手少陽三焦欲其旁通膽<lb/>
<pb n="KR3e0095_WYG_007-42b"/>
氣退熱為温而成不寒不燥之體非以膽寒而温之也<lb/>
用二陳專和中焦胃氣複以竹茹清上焦之熱枳實泄<lb/>
下焦之熱治三焦而不及於膽者以膽為生氣所從出<lb/>
不得以苦寒直傷之也命之曰温無過泄之戒辭<lb/>
酸棗仁湯<lb/>
　　酸棗仁<hi>二升炒黒勿研</hi>甘草<hi>一/兩</hi>知母<hi>二/兩</hi>茯苓<hi>二/兩</hi>川芎<hi>二兩</hi>
　右五味以水八升先煑酸棗仁得六升後内諸藥煑<lb/>
　取三升分温三服<lb/>
<pb n="KR3e0095_WYG_007-43a"/>
虛煩胃不和膽液不足三者之不寐是皆虛陽溷擾中<lb/>
宫心火炎而神不定也故用補母瀉子之法以調平之<lb/>
川芎補膽之用甘草緩膽之體補心之母氣也知母清<lb/>
胃熱茯苓泄胃陽瀉心之子氣也獨用棗仁至二升者<lb/>
取酸以入心大遂其欲而收其緩則神自凝而寐矣<lb/>
温脾湯<lb/>
　　乾薑<hi>二兩</hi>肉桂心<hi>二/兩</hi>熟附子<hi>二/兩</hi>炙甘草<hi>二/兩</hi>枳實<hi>二兩</hi>厚<lb/>
　　朴<hi>二兩</hi>大黄<hi>四錢</hi>
<pb n="KR3e0095_WYG_007-43b"/>
　右㕮咀用一兩水二碗煎六分頓服<lb/>
脾寒泄瀉腹痛者許叔微製温脾湯倣仲景温下之法<lb/>
以下腸胃之冷積夫脾旣寒矣腸旣㵼矣而又下之者<lb/>
以錮冷之積滯久留腸胃而不去徒用温補無益於病<lb/>
也故必以通因通用之法先去其滯而後調補勿畏虛<lb/>
以養病如仲景云太陰病脈弱下利設當行大黄芍藥<lb/>
者宜減之以其人胃氣易動故也今叔微用乾薑肉桂<lb/>
附子為君複以調胃承氣大黄止用四錢謂非得仲景<lb/>
<pb n="KR3e0095_WYG_007-44a"/>
之遺意哉<lb/>
凉膈散<lb/>
　　薄荷<hi>五錢</hi>連翹<hi>五/錢</hi>芒硝<hi>二錢/五分</hi>甘草<hi>一兩/五錢</hi>黄芩<hi>五錢</hi>山梔<lb/>
　　<hi>五錢</hi>大黄<hi>五錢</hi>
　右為麤末每服五錢水一碗半煎一碗去滓入白蜜<lb/>
　一匙微煎温服<lb/>
膈者膜之横蔽心下周圍相着遮隔濁氣不使上薫心<lb/>
肺者也不主十二經凡傷寒藴熱内閉於膈其氣先通<lb/>
<pb n="KR3e0095_WYG_007-44b"/>
心肺膻中火燔煩熱自當上下分消手太陰之脉上膈<lb/>
屬肺足厥陰之脈上貫膈布脇肋循㗋嚨之後以薄荷<lb/>
黄芩從肺散而凉之腎足少陰之脈上貫膈入肺中以<lb/>
甘草從腎清而凉之手少陰之脈下膈絡小腸手太陽<lb/>
之脉下膈抵胃屬小腸以連翹山梔從心之少陽苦而<lb/>
凉之手少陽之脈下膈循屬三焦手厥陰之脈下膈歴<lb/>
絡三焦以山梔芒硝從三焦與心包絡瀉而凉之足太<lb/>
陰之脈上膈挾咽連舌本散舌下以甘草大黄從脾緩<lb/>
<pb n="KR3e0095_WYG_007-45a"/>
而凉之足少陽之脈下貫膈屬膽以薄荷黄芩從膽升<lb/>
降而凉之胃足陽明之支脈下膈屬胃絡大腸手陽明<lb/>
之脈下膈屬大腸以大黄芒硝從胃與大腸下而凉之<lb/>
上則散之中則苦之下則行之絲絲入簆周遍諸經庶<lb/>
幾燎原之場頃刻為清虛之府守真力贊是方為神妙<lb/>
信哉<lb/>
益元散<lb/>
　　桂林滑石<hi>六兩</hi>甘草<hi>一兩</hi>
<pb n="KR3e0095_WYG_007-45b"/>
　右為粉水飛每服三錢温水下或新汲水下<lb/>
滲泄之劑不損元氣故名益元分兩六一取天一生水<lb/>
地六成之故又名天水滑石味淡性利色白入氣複以<lb/>
甘草載引上行使金令肅降故暑濕之邪傷上焦者效<lb/>
甚速其下清水道蕩熱滲濕之功亦非他藥可及時珍<lb/>
曰熱散則三焦寧而表裏和濕去則闌門通而陰陽利<lb/>
完素以之治七十餘證讚之為凡間仙藥不可闕之<lb/>
大順散<lb/>
<pb n="KR3e0095_WYG_007-46a"/>
　　甘草<hi>三兩</hi>乾薑<hi>四/兩</hi>杏仁<hi>四兩去/皮尖</hi>肉桂<hi>四兩</hi>
　右先將甘草同白砂炒微黄次入生乾薑同炒令薑<lb/>
　裂又入杏仁同炒令杏仁不作聲為度去白砂合桂<lb/>
　為末每服二三錢水一鍾煎數滚温服<hi>白砂按本草即河砂</hi>
大順散局方祖仲景大青龍湯以肉桂易桂枝而變為<lb/>
裏法治避暑於廣厦飡生冷襲凉風抑遏陽氣而為吐<lb/>
瀉者病由暑濕傷脾也故先將甘草乾薑同炒辛甘化<lb/>
陽以快脾欲再入杏仁同炒利肺氣以安吐逆白砂本<lb/>
<pb n="KR3e0095_WYG_007-46b"/>
草主治絞腸痧痛用之拌炒以燥脾濕複以肉桂為散<lb/>
俾芳香入陰升發陽氣以交中焦去脾之濕溼去而陽<lb/>
氣得升三焦之氣皆順故曰大順<lb/>
冷香飲子<lb/>
　　附子<hi>炮一錢</hi>陳皮<hi>一/錢</hi>炙甘草<hi>一錢/五分</hi>草果<hi>同吳茱茰炒黄黒</hi>生<lb/>
　　薑<hi>十片</hi>
　水一鍾煎滚即濾井水頓冷服<lb/>
冷香飲子治霍亂陰陽暌隔煩躁脈伏者草果陳皮温<lb/>
<pb n="KR3e0095_WYG_007-47a"/>
脾去濕定嘔炙草生薑奠安脾經陰陽以炮附子通行<lb/>
經絡交接上下用飲子者輕清留中也冷服者緩而行<lb/>
也<lb/>
清暑益氣湯<lb/>
　　人參<hi>五分</hi>麥門冬<hi>二/分</hi>五味子<hi>九/粒</hi>黄耆<hi>五/分</hi>甘草<hi>二分炙</hi>茅<lb/>
　　山蒼术<hi>一錢</hi>白术<hi>五/分</hi>升麻<hi>一/錢</hi>葛根<hi>二/分</hi>廣皮<hi>五/分</hi>青皮<hi>二分</hi>
　　<hi>半去白</hi>神麯<hi>五/分</hi>澤㵼<hi>五/分</hi>當歸<hi>二/分</hi>黄蘖<hi>二分</hi>
　右㕮咀都作一服水二盞煎一盞去渣大温服<lb/>
<pb n="KR3e0095_WYG_007-47b"/>
清暑益氣湯東垣治脾胃虛衰所生受病之方也夏月<lb/>
襲凉飲冷内傷脾胃抑遏真陽而外傷暑濕上焦心肺<lb/>
先受之亟宜益氣不令汗泄以亡津液人參黄耆炙草<lb/>
之甘補元氣退虛熱麥冬之寒滋水源清肺熱五味之<lb/>
酸㵼肝火收肺氣白术澤㵼上下分消其濕熱廣皮青<lb/>
皮理脾氣而逺肝邪升麻葛根蒼术助辛甘之味引清<lb/>
氣以行陽道俾清氣出於脾右遷上行以和陰陽濕勝<lb/>
則食不消用炒神麯以消痞滿熱勝則水涸用黄柏補<lb/>
<pb n="KR3e0095_WYG_007-48a"/>
水虛以滋化源潔古云暑邪屬陰當發散之此治勞苦<lb/>
之人冒暑者也若膏粱之體飲食房勞避暑而為暑所<lb/>
中者當清觧與補益兼施<lb/>
桂苓甘露飲<lb/>
　　茯苓<hi>一兩</hi>猪苓<hi>五/錢</hi>澤㵼<hi>一/兩</hi>甘草<hi>二/兩</hi>白术<hi>五/錢</hi>肉桂<hi>五錢去皮</hi>
　　滑石<hi>四兩</hi>石膏<hi>二/兩</hi>凝水石<hi>二兩</hi>
　右為末每服三錢温湯調下新水亦得生薑湯尤良<lb/>
消暑在於消濕去熱故用五苓去濕三石解熱濕熱旣<lb/>
<pb n="KR3e0095_WYG_007-48b"/>
去一若新秋甘露降而暑氣潛消矣夫濕為陰邪全賴<lb/>
太陽氣化以利小便莫若五苓散為當若熱在濕下者<lb/>
則為粘着之邪又當寒燥以勝之莫妙於三石之功㨗<lb/>
速滑石性雖重而味淡故能上利毛腠之竅以清水濕<lb/>
之源石膏辛寒入胃辛能發汗寒以勝熱故能泄中焦<lb/>
之熱出走膀胱凝水石辛鹹入腎為鹽之精故能凉血<lb/>
滌熱從小便而出子和亦有桂苓甘露飲本方加人參<lb/>
木香再加乾葛霍香雖兼補虛散邪然濕家忌汗不若<lb/>
<pb n="KR3e0095_WYG_007-49a"/>
河間之專也<lb/>
清脾飲<lb/>
　　柴胡<hi>一錢</hi>黄芩<hi>一/錢</hi>廣皮<hi>八/分</hi>半夏<hi>一/錢</hi>甘草<hi>三/分</hi>白术<hi>炒七分</hi>
　　厚朴<hi>一錢</hi>青皮<hi>七/分</hi>茯苓<hi>八分</hi>
　右水一鍾生薑一片棗一枚煎八分熱減時服　忌<lb/>
　生冷油膩　濟生方有草果<hi>一錢</hi>
脾不曰健而曰清者太陰受病清少陽所勝之邪也葢<lb/>
少陽太陰為順乘之臟腑太陰瘧寒熱者必兼少陽而<lb/>
<pb n="KR3e0095_WYG_007-49b"/>
來故以小柴胡和少陽之樞紐複以厚朴青皮蕩滌膜<lb/>
原之邪獨是柴胡湯中去人參用白术者恐人參助氣<lb/>
取白术燥土以勝濕痰不助少陽之熱　濟生方有草<lb/>
果雖散太陰滯氣苦熱鬱者非清脾之謂也<lb/>
生津甘露湯<lb/>
　　升麻<hi>五分</hi>防風<hi>五/分</hi>羌活<hi>一/錢</hi>柴胡<hi>一/錢</hi>石膏<hi>一錢/五分</hi>黄芩<hi>一錢</hi>
　　<hi>酒炒</hi>黄耆<hi>一/錢</hi>生甘草<hi>五/分</hi>杏仁<hi>十/箇</hi>生地<hi>五/分</hi>當歸<hi>六分</hi>紅花<lb/>
　　<hi>少許</hi>桃仁<hi>五/箇</hi>漢防己<hi>五/分</hi>黄柏<hi>一錢/五分</hi>知母<hi>一錢酒炒</hi>龍膽草<lb/>
<pb n="KR3e0095_WYG_007-50a"/>
　　<hi>一錢半酒炒</hi>炙甘草<hi>一錢</hi>
　右㕮咀都作一服水二盞酒一匙煎一盞熱食逺服<lb/>
消渇門中生津甘露湯一名清凉飲子東垣治心火亢<lb/>
甚乘於脾胃亦是至而不至乃為不及者之方也升麻<lb/>
柴胡羌活防風氣芳石膏性沉雖云消渇禁芳草石藥<lb/>
其氣慄悍恐助燥熱然欲走達經氣非芳香不能故脾<lb/>
胃不及須少用升麻使陽氣從脾胃中右遷於左以行<lb/>
陽道得春生萬化之機更用柴胡使諸經左遷生發陰<lb/>
<pb n="KR3e0095_WYG_007-50b"/>
陽之氣黄耆杏仁理肺氣佐石膏知母黄芩清手陽明<lb/>
氣分之熱以生津生地當歸桃仁紅花破血結佐龍膽<lb/>
黄柏防己清足陽明血分之熱以生液津液旣生燥熱<lb/>
亦解又何患二陽復結也一方用黄連退心火以消舌<lb/>
上赤脈一方用蘭草經言治之以蘭除陳氣也<lb/>
竹葉黄耆湯<lb/>
　　竹葉<hi>二錢淡</hi>石膏<hi>煅</hi>麥門冬　人參　黄耆　甘草<lb/>
　　半夏　生地　當歸　白芍　川芎　黄芩<hi>炒以上各</hi>
<pb n="KR3e0095_WYG_007-51a"/>
　　<hi>一錢</hi>
　右水二鍾煎八分食逺服<lb/>
四方互複獨以竹葉黄耆標而出之者明其方專治肺<lb/>
經熱消非槩治二陽結之消渇者也竹葉石膏湯為輕<lb/>
清之劑複以生地黄芩濁陰之品清肺與大腸之火四<lb/>
物湯為濁陰之劑複以竹葉石膏清燥之品清肝膽之<lb/>
火補中益氣湯人參黄耆甘草除煩熱之聖藥複以石<lb/>
膏白芍清脾胃之火黄芩湯治後天太陰之劑複以生<lb/>
<pb n="KR3e0095_WYG_007-51b"/>
地麥冬壯水之品清腎中之火竹葉石膏湯不去半夏<lb/>
藉以通氣分之竅四物湯不去川芎藉以通血分之竅<lb/>
綂論全方補瀉兼施寒之不致亡陽補之不致助火養<lb/>
正却邪誠為良劑<lb/>
清燥救肺湯<lb/>
　　經霜桑葉<hi>三錢去筋</hi>杏仁<hi>七分去皮/尖炒黄</hi>麥門冬<hi>一錢二分去心</hi>石<lb/>
　　膏<hi>二錢五分</hi>人參<hi>七/分</hi>阿膠<hi>八/分</hi>胡麻仁<hi>一錢/炒</hi>甘草<hi>一錢</hi>枇杷<lb/>
　　葉<hi>一片去毛筋</hi>
<pb n="KR3e0095_WYG_007-52a"/>
　水一碗煎六分食逺服<lb/>
燥曰清者傷於天之燥氣當清以化之非比内傷血燥<lb/>
宜於潤也肺曰救者燥從金化最易自戕肺氣經言秋<lb/>
傷於燥上逆而咳發為痿厥肺為嬌臟不容緩圖故曰<lb/>
救石膏之辛麥門之甘杏仁之苦肅清肺經之氣人參<lb/>
甘草生津補土培肺之母氣桑葉入肺走腎枇杷葉入<lb/>
肝走肺清西方之燥㵼東方之實阿膠胡麻色黒入腎<lb/>
壯生水之源雖亢火害金水得承而制之則肺之清氣<lb/>
<pb n="KR3e0095_WYG_007-52b"/>
肅而治節行尚何有喘嘔痿厥之患哉若夫經言燥病<lb/>
治以苦温佐以酸辛者此言初傷於燥肺金之下未有<lb/>
火氣乘勝者也嘉言喻子論燥極而立斯方可謂補軒<lb/>
岐之不及<lb/>
升陽益胃湯<lb/>
　　羌活<hi>五錢</hi>防風<hi>五/錢</hi>柴胡<hi>二/錢</hi>獨活<hi>五/錢</hi>川黄連<hi>二/錢</hi>白芍<hi>五錢</hi>
　　黄耆<hi>二兩</hi>甘草<hi>一兩/炙</hi>人參<hi>一/兩</hi>白术<hi>三/錢</hi>茯苓<hi>三/錢</hi>廣皮<hi>四錢</hi>
　　半夏<hi>一兩</hi>澤㵼<hi>三錢</hi>
<pb n="KR3e0095_WYG_007-53a"/>
　右㕮咀每服三錢生薑五片棗二枚水三盞煎至一<lb/>
　盞去滓温服早飯午飯之間<lb/>
升陽益胃湯東垣治所生受病肺經之方也葢脾胃虛<lb/>
衰肺先受病金令不能清肅下行則濕熱易攘陽氣不<lb/>
得伸而為諸病當以羌活柴胡防風升舉三陽經氣獨<lb/>
活黄連白芍瀉去三陰鬱熱佐以六君子調和脾胃其<lb/>
分兩獨重於人參黄耆半夏炙草者輕於健脾而重於<lb/>
益胃其升陽之藥銖數少則易升仍宜久煎以厚其氣<lb/>
<pb n="KR3e0095_WYG_007-53b"/>
用於早飯午飯之間藉榖氣以助藥力纔是升胃中之<lb/>
陽耳至於茯苓澤瀉方後註云小便利不淋勿用是滲<lb/>
泄主降非升陽法也<lb/>
外臺杏仁煎<lb/>
　　杏仁<hi>一斤去皮尖捣熬作酪</hi>白蜜<hi>五/合</hi>酥油<hi>五合以牛乳煎成者</hi>生薑汁<lb/>
　　<hi>三合</hi>
　右四味以水三升内杏仁酪煎攪可減半内薑汁煎<lb/>
　如稀糖内酥蜜煎令如稠糖毎服一匙日三服夜一<lb/>
<pb n="KR3e0095_WYG_007-54a"/>
　服漸加至二匙　忌猪肉<lb/>
　　一方加貝母<hi>八合</hi>别篩末蘇子汁<hi>一升</hi>以七小合蘇子<lb/>
　　研和水濾取汁<lb/>
　　一方加生地汁<hi>三升</hi>生麥門冬汁<hi>五合</hi>
杏仁煎潤劑也治勞役表疎寒襲於肺上氣乾咳肺痿<lb/>
聲啞羣複滑潤之品仍無腸泄之虞杏仁入肺功專降<lb/>
逆定喘臣以蜂蜜之利酥油之滑即佐以薑汁之上升<lb/>
性皆同氣相求者逗留中焦和脾胃生肺津而乾咳自<lb/>
<pb n="KR3e0095_WYG_007-54b"/>
止　加蘇子貝母者降氣分之火加地黄麥冬者清血<lb/>
分之火審證取舍惟學者裁之<lb/>
調中散<lb/>
　　桂枝<hi>一兩五錢</hi>生乾薑　五味子　人參　白术　赤<lb/>
　　茯苓　炙甘草　當歸<hi>各一兩</hi>
　右為末每服三錢水一盞煎八分温服去渣夜再服<lb/>
一陽發病少陰𠻳洩三焦不利上咳下㵼心火不寧其<lb/>
動若掣明是咳㵼屬三焦不利矣仲景云太陽膀胱𠻳<lb/>
<pb n="KR3e0095_WYG_007-55a"/>
不止者當加五味子乾薑宇泰云三焦𠻳者用異功散<lb/>
守真因之主調中散以桂枝乾薑五味開太陽以參术<lb/>
炙草闔陽明而獨倍加桂枝佐以當歸赤苓炙草是不<lb/>
獨治三焦意專重於榮養心陽以安動掣則咳瀉自止<lb/>
其義高出千古<lb/>
消石礬石散<lb/>
　　消石<hi>芒硝之底沉凝者準</hi>礬石<hi>燒等分</hi>
　右二味為散以大麥粥汁和服方寸七日三服病隨<lb/>
<pb n="KR3e0095_WYG_007-55b"/>
　大小便去小便正黄大便正黑是候也<lb/>
消石礬石散悍劑也女勞黒癉腹滿者死證也讀仲景<lb/>
原文當急奪下焦之瘀血庶可斡全生氣舍此别無良<lb/>
法可醫惜乎後醫不解病情惟知清熱去濕隔靴搔癢<lb/>
日漸困篤迨至束手而斃殊不知女勞傷其精而溺血<lb/>
若血能流通則無發黄變黒之證矣若精竭而血不行<lb/>
鬱遏於膀胱少腹必然陰虛火發而湧泉灼熱明是真<lb/>
精耗竭君相二火並炎薰蒸於脾則身黄燎原於腎則<lb/>
<pb n="KR3e0095_WYG_007-56a"/>
額黒故金匱下文云非水也其殆腎氣之所發也歟治<lb/>
以消石直趨於下苦醎入血散火破瘀礬石酸寒佐消<lb/>
石下趨清腎與膀胱之熱别録云除錮熱在骨髓是也<lb/>
和以大麥粥汁服者以方寸七之藥藉大麥下氣之性<lb/>
而助其功用也　金匱另有酒癉之黒乃是濕熱瘀而<lb/>
不行營血腐憊之色又非消石散之所治矣<lb/>
豬膏髮煎<lb/>
　　豬膏<hi>半斤</hi>亂髮<hi>如雞子大洗潔三枚</hi>
<pb n="KR3e0095_WYG_007-56b"/>
　右二味和膏中煎之髮消藥成分再服病從小便出<lb/>
金匱云諸黄豬膏髮煎主之時珍曰釋者為膏禮内則<lb/>
云以水潤釋而煎之也諸黄指女勞癉未變黒者言金<lb/>
匱又云婦人胃氣下泄陰吹而正喧此榖氣之實也膏<lb/>
髮煎導之葢以二者皆陽明少陰病耳夫腎為胃之關<lb/>
女勞癉之未黒者未有不因使内過度或交接入水其<lb/>
胃熱脾寒之濁氣乘虛下趨於腎而發黄若婦人陰吹<lb/>
亦屬腎虛胃實榖氣不行而下吹治以膏髮煎潤而通<lb/>
<pb n="KR3e0095_WYG_007-57a"/>
之驅逐腸胃瘀濁之氣不致濕熱趨腎而身黄婦人腸<lb/>
胃清利榖氣不實則陰亦不吹血餘入腎苦以導之腎<lb/>
得清寧則黄不生而陰不吹制方之妙不補而陰自足<lb/>
不寒而黄自退所以本經言髮之功仍自還神化也<lb/>
補肝湯<lb/>
　　桃仁<hi>三兩</hi>桂心<hi>三/兩</hi>柏子仁<hi>三/兩</hi>山茰肉<hi>三/兩</hi>茯苓<hi>三兩</hi>甘草<lb/>
　　<hi>一兩二錢</hi>細辛<hi>八/錢</hi>防風<hi>八/錢</hi>大棗<hi>二十四枚</hi>
　右㕮咀水九升煑五升去滓分三服<lb/>
<pb n="KR3e0095_WYG_007-57b"/>
舉痛論厥痛計一十三條止有二條為熱餘皆為寒其<lb/>
寒熱厥氣犯胃而痛惟肝藏為最多熱厥痛者用金鈴<lb/>
子散寒厥痛者用補肝湯皆應手取愈但寒厥不以辛<lb/>
散之而以辛補之者以肝為剛藏與之辛散剛劑傷其<lb/>
陰必動其厥陽非治也六元正紀大論曰木鬱之發民<lb/>
病胃腕痛上支兩脇明是肝木鬱於胃土中也當以辛<lb/>
潤補肝㵼去胃中肝邪痛乃止桃仁柏子仁辛潤以補<lb/>
肝陰肉桂山茰辛温以補肝陽甘草大棗甘能和胃緩<lb/>
<pb n="KR3e0095_WYG_007-58a"/>
肝之急防風能於土中瀉木細辛益膽氣以泄肝全方<lb/>
皆辛潤入絡之藥補肝欲而利導之得辛即可達鬱非<lb/>
必以辛散為達木之鬱也<lb/>
二妙散<lb/>
　　茅山蒼术<hi>生用</hi>川黄柏<hi>炒焦</hi>
　右為末搗生薑煎沸湯調服　即集要方二神湯各<lb/>
　錢五分水煎空心服<lb/>
二妙散偶方之小制也蒼术生用入陽明經能發二陽<lb/>
<pb n="KR3e0095_WYG_007-58b"/>
之汗黄栢炒黒入太陰經能除至陰之濕一生一熟相<lb/>
為表裏治陰分之濕熱有如鼓應桴之妙<lb/>
觀音應夢散<lb/>
　　人參<hi>三錢</hi>紫衣胡桃肉<hi>一兩連皮鬲</hi>
　右為末每服三錢水一盞煎八分食逺服<lb/>
日華子本草云食酸齒齼細嚼胡桃即解病有多食梅<lb/>
子歛痰飲於膈酸寒之性搏激於肺令人苦咳聲啞惟<lb/>
胡桃可解膈内之痰飲膈間痰化而𠻳止聲清連皮能收<lb/>
<pb n="KR3e0095_WYG_007-59a"/>
肺經耗散之氣連膈能通命門之火勿去之溧陽洪輯幼<lb/>
子病痰喘將危凡五晝夜不乳食夢觀音授以此方煎湯<lb/>
一蜆殻灌之喘即定亦以乳液凝於膈間故用此得效也<lb/>
三生飲<lb/>
　　烏頭<hi>三錢</hi>附子<hi>三/錢</hi>虎掌<hi>三/錢</hi>木香<hi>八分</hi>
　右水二鍾煎一鍾或温服或冷服<lb/>
三生者一本而用其三不炮不製故名即肘後方名三<lb/>
建湯者是也大明本草云大者為烏頭中者為附子小<lb/>
<pb n="KR3e0095_WYG_007-59b"/>
而叢生者為虎掌悉是天雄一裔古方並用之取其小<lb/>
者力銳捜其隠曲大者力雄破其衝要中者力緩蕩其<lb/>
餘邪佐以木香者時珍云苦辛泄肺芳香悅脾又能通<lb/>
大腸膀胱之滯為三焦氣分藥複入三生飲中乘其至<lb/>
剛至銳之氣直上直下為斬關奪門之劑苟非寒痰氣<lb/>
厥昏不知人證偏於實者不可輕用但後人方中虎掌<lb/>
皆用南星以南星亦名虎掌乃相沿之誤實非南星也<lb/>
王荆公妙香散<lb/>
<pb n="KR3e0095_WYG_007-60a"/>
　　人參<hi>一兩</hi>益智仁<hi>一/兩</hi>五花龍骨<hi>一/兩</hi>茯神<hi>五錢/去木</hi>茯苓<hi>五錢</hi>
　　逺志肉<hi>五錢甘草製</hi>甘草<hi>二錢五/分炙</hi>硃砂<hi>水飛二錢五分</hi>
　右為末每服二錢空心温酒調服　水煎服亦可<lb/>
　　良方加　木香<hi>二錢五分</hi>麝香<hi>一錢</hi>
妙香散治有夢之遺精經言手足少陰之厥令人妄夢<lb/>
良方加以木香麝香通其神明使人不夢淫邪泮釋自<lb/>
無精泄之患其妙在於二香而荆公之方無此二味亦<lb/>
名妙香其意何居抑或傳流日久而脫文耳夫精之藏<lb/>
<pb n="KR3e0095_WYG_007-60b"/>
蓄在腎綂攝在脾至疎泄之時則惟聽命於心故用茯<lb/>
苓逺志通腎以泄邪火人參益智固脾以攝真精茯神<lb/>
安神硃砂定氣龍骨秘精三者皆安鎮心經之藥炙甘<lb/>
草調和陰陽則心有所主而精不摇矣二香能清夢寐<lb/>
又烏可闕之<lb/>
金鈴子散<lb/>
　　川楝子<hi>去核一兩</hi>延胡索<hi>一兩</hi>
　右為末每服三錢温酒調服　水煎服亦可<lb/>
<pb n="KR3e0095_WYG_007-61a"/>
金鈴子散一泄氣分之熱一行血分之滯雷公炮炙論<lb/>
云心痛欲死速覔延胡潔古複以金鈴治熱厥心痛經<lb/>
言諸痛皆屬於心而熱厥屬於肝逆金鈴子非但泄肝<lb/>
功專導去小腸膀胱之熱引心包相火下行延胡索和<lb/>
一身上下諸痛時珍曰用之中的妙不可言方雖小制<lb/>
配合存神却有應手取愈之功勿以淡而忽之<lb/>
茯神湯<lb/>
　　茯神<hi>去木</hi>羚羊角<hi>鎊/</hi>北沙參　棗仁<hi>炒</hi>葳蕤　逺志<lb/>
<pb n="KR3e0095_WYG_007-61b"/>
　　肉<hi>去心</hi>五味子<hi>各三/兩</hi>龍骨<hi>半兩</hi>
　右麤搗篩每服三錢七水一盞煎取七分去滓温服<lb/>
　不拘時候<lb/>
聖濟總録列素問病機六十二證每證各載數方河間<lb/>
選其可因者嘗録於宣明方論中生氣通天論曰煩勞<lb/>
則張精絶者是勞則陰精内絶不交外陽致陽氣張大<lb/>
也辟積於夏使人煎厥者朱子曰辟如驅辟積辟蹙也<lb/>
煎炎蒸熱極也陽氣張大不能治辟蹙至夏而天氣炎<lb/>
<pb n="KR3e0095_WYG_007-62a"/>
蒸陰精愈竭乃為煎厥此以内外論厥也處方當從益<lb/>
陰為主河間選用聖濟人參湯實脾莫若聖濟之茯神<lb/>
湯為切近何則目盲不可以視肝精不交於陽也以葳<lb/>
蕤羚羊角北沙參棗仁凉肝熱救陰精耳閉不可以聽<lb/>
腎精不承於陽也以逺志通調腎經不足之氣五味子<lb/>
收攝腎經耗散之精潰潰乎若壞都汨汨乎不可止乃<lb/>
神氣散馳不守以茯神龍骨收肝腎散漫之陽補救陰<lb/>
陽纖悉畢貫矣經又言肝氣當治而未能乃為煎厥詳<lb/>
<pb n="KR3e0095_WYG_007-62b"/>
在後論丸方中<lb/>
赤茯苓湯<lb/>
　　赤茯苓<hi>去皮一兩</hi>陳皮<hi>去白/一兩</hi>麥冬<hi>去心/五錢</hi>桔梗<hi>一/兩</hi>人參<hi>一兩</hi>
　　芍藥<hi>五錢</hi>檳榔<hi>五錢</hi>
　右為末每服三錢水一盞生薑五片同煎至八分去<lb/>
　滓温服不計時候<lb/>
生氣通天論又曰大怒則形氣絶血鬱於上使人薄厥<lb/>
薄者氣血相薄也怒則氣上形於面血亦隨氣而上鬱<lb/>
<pb n="KR3e0095_WYG_007-63a"/>
内閉九竅肺失清淨之氣其形自傷而氣絶於下乃為<lb/>
薄厥此以上下論厥也用赤茯苓橘紅生薑利肺經血<lb/>
分之鬱用麥冬桔梗清肺經氣分之鬱人參固肺經之<lb/>
正氣使之下續真陰白芍約肝經厥逆之氣使以檳榔<lb/>
導引至高之氣下行元素曰檳榔之性下行如鐵石之<lb/>
沉重能墜諸藥至於下極方義清肺之鬱而墜其逆其<lb/>
厥自平<lb/>
大川芎丸<lb/>
<pb n="KR3e0095_WYG_007-63b"/>
　　川芎<hi>一斤</hi>天麻<hi>四兩用鄆州者</hi>
　右為末煉蜜為丸每兩作十丸每服一丸細嚼食後<lb/>
　茶酒下<lb/>
祕方茶酒調散<lb/>
　　石膏<hi>另為細末</hi>菊花　細辛<hi>去/苗</hi>香附子<hi>去鬚各等分</hi>
　右為末每服二錢温茶酒調下食後每日三服<lb/>
新沐中風則為首風沐濯髮也經言頭面多汗惡風當<lb/>
先風一日頭痛不可以出内至其風日少愈出内者出<lb/>
<pb n="KR3e0095_WYG_007-64a"/>
户内也至其日正氣上行於頭而有少愈之時也今婦<lb/>
女多有之風入於頭傷其骨空即入於營與風傷衞者<lb/>
有異當從肝虛内風上淫為治故用大川芎丸東垣曰<lb/>
肝虛頭痛宜用天麻芎藭以補之河間以茶酒調散為<lb/>
祕方石膏味辛氣輕治陽明自汗頭痛香附生則氣升<lb/>
能解血鬱頭痛甘菊治厥陰頭痛細辛治少陰頭痛茶<lb/>
酒調服用以升降也<lb/>
白术散<lb/>
<pb n="KR3e0095_WYG_007-64b"/>
　　牡蠣<hi>焙赤二錢</hi>白术<hi>一兩/一分</hi>防風<hi>二兩五錢</hi>
　右為末每服一錢温水調下不計時如惡風倍防風<lb/>
　白术如汗多面腫倍牡蠣<lb/>
飲酒中風則為漏風漏滲也經言食則汗出甚則自汗<lb/>
喘息惡風口渇不能勞事葢酒氣外充則身無汗食入<lb/>
汗出腠理始開風乃滲入肌肉之間好古曰白术治皮<lb/>
間風出汗與黄耆同功東垣曰防風為風藥中潤劑祛<lb/>
肌肉間之風好古曰牡蠣鹹寒固澀雖能止汗頑鈍之<lb/>
<pb n="KR3e0095_WYG_007-65a"/>
物非防風白术引之不能達於肌表河間曰漏風日久<lb/>
必為消渇疾<lb/>
地黄飲子<lb/>
　　熟地<hi>八錢</hi>熟附子<hi>一錢/二分</hi>官桂<hi>八/分</hi>石菖蒲<hi>一/錢</hi>逺志肉<hi>一錢</hi>
　　<hi>甘草製</hi>淡肉蓯容乾<hi>一/錢</hi>巴㦸肉<hi>一/錢</hi>麥門冬<hi>一錢五分</hi>五味<lb/>
　　子<hi>一錢</hi>山茰肉<hi>一錢/五分</hi>白茯苓<hi>一錢/五分</hi>川石斛<hi>一錢五分</hi>
　右為末每服三錢水一盞半生薑五片棗一枚薄荷<lb/>
　<hi>五分</hi>同煎至八分不計時候服<lb/>
<pb n="KR3e0095_WYG_007-65b"/>
飲清水也方名飲子者言其煎有法也瘖痱之證機竅<lb/>
不靈升降失度乃用一派重濁之藥務在藥無過煎數<lb/>
滚即服取其輕清之氣易為升降迅達經絡流走百骸<lb/>
以交陰陽附子官桂開諸竅而祛濁陰菖蒲逺志通心<lb/>
腎以返真陽川石斛入腎以清虛熱白茯苓泄胃水以<lb/>
滌痰飲熟地山茰滋乙癸之源巴㦸蓯容温養先天之<lb/>
氣麥冬五味入肺腎以都氣開之通之清之泄之補之<lb/>
都之不使濁陰之氣横格於喉舌之間則語自解體自<lb/>
<pb n="KR3e0095_WYG_007-66a"/>
正矣<lb/>
鼈甲湯<lb/>
　　鼈甲<hi>去欄醋炙一兩</hi>生地黄<hi>一/兩</hi>當歸<hi>一/兩</hi>白芍<hi>一/兩</hi>柴胡<hi>去苗一兩</hi>
　　官桂<hi>三分</hi>生薑<hi>三分切/片焙乾</hi>大腹子皮<hi>一/兩</hi>京三稜<hi>一兩</hi>
　右為末每服三錢水一大盞入生薑木香五分同煎<lb/>
　至八分去滓空心温服<lb/>
鼈甲湯治伏梁伏匿藏也梁石絶水為梁喻其鬱氣阻<lb/>
於腹中也張子和曰伏梁火之鬱也以熱藥散之則益<lb/>
<pb n="KR3e0095_WYG_007-66b"/>
甚以火炙之則彌聚其證有二一由氣鬱一由血鬱岐<lb/>
伯曰裹大膿血居腸胃之外下則因陰上廹胃腕當生<lb/>
内癰居臍上為逆居臍下為從勿動亟奪戒人勿急切<lb/>
按摩用下奪之法此以四物湯去川芎用柴胡從血分<lb/>
散火之鬱大腹子皮攻腸胃外之冷熱氣官桂生薑宣<lb/>
通臍上下之陰結京三稜入絡破血攻堅削積鼈甲亦<lb/>
能破癥瘕去瘀血本草釋名神守凡攻擊之劑用以固<lb/>
守神明功居要領故以名湯<lb/>
<pb n="KR3e0095_WYG_007-67a"/>
白术湯<lb/>
　　白术<hi>一兩</hi>厚朴<hi>生薑汁/炒一兩</hi>當歸<hi>去苗/一兩</hi>龍骨<hi>煅一/兩</hi>艾葉<hi>炒熟</hi>
　　<hi>五錢</hi>
　右為末每服三錢水一盞生薑三片同煎至八分去<lb/>
　滓空心温服<lb/>
白术湯治飱泄食不化而出清榖用温固升清之法經<lb/>
言熱氣生清清氣在下則生飱泄是清濁交錯矣白术<lb/>
健脾消榖厚朴平胃散結即傷寒論下焦利從胃主治<lb/>
<pb n="KR3e0095_WYG_007-67b"/>
之義龍骨止下利固大腸之脫艾葉震亨謂其入藥服<lb/>
則氣上行時珍曰轉肅殺之氣為融和能回埀絶之元<lb/>
陽當歸病因熱而轉生清者血分必傷用以調血也<lb/>
吳茱茰湯<lb/>
　　吳茱茰<hi>湯淘炒二兩</hi>官桂<hi>去皮/二兩</hi>乾薑<hi>炮二/兩</hi>蜀椒<hi>出子炒去汗五</hi>
　　<hi>錢</hi>陳皮<hi>去白/五錢</hi>白术<hi>五/錢</hi>厚朴<hi>生薑製二兩</hi>
　右為末每服三錢水一大盞生薑三片同煎至八分<lb/>
　空心去滓温服<lb/>
<pb n="KR3e0095_WYG_007-68a"/>
呉茱茰湯治濁氣上升而生䐜脹用温散降濁之法經<lb/>
言寒氣生濁濁氣在上則生䐜脹是亦陰陽反作也方<lb/>
義宣布五陽亦用白术厚朴者中焦䐜脹正當以白术<lb/>
温中健脾厚朴温散和胃吳萸入肝官桂入心乾薑入<lb/>
脾橘紅入肺蜀椒入腎皆氣厚性輕芳香開發用以驅<lb/>
散濁陰有㨗於影響之妙<lb/>
犀角湯<lb/>
　　犀角<hi>鎊五錢</hi>升麻<hi>三/錢</hi>元參<hi>五/錢</hi>連翹<hi>五/錢</hi>射干<hi>一分去毛</hi>麥門<lb/>
<pb n="KR3e0095_WYG_007-68b"/>
　　冬<hi>一兩去心</hi>沉香<hi>一分/剉</hi>芒硝<hi>一/兩</hi>柴胡<hi>五錢/去苗</hi>木通<hi>三錢</hi>炙甘<lb/>
　　草<hi>一分</hi>
　右為末每服三錢水一大盞同煎至八分食前去滓<lb/>
　温服<lb/>
結陽者腫四肢陽别於陰雖非死病亦危證也本論云<lb/>
所謂陽者胃脘之陽也别於陽者知病處也故用犀角<lb/>
升麻解散陽明之結熱元參連翹肅清樞機引領清氣<lb/>
上下以散結熱射干麥冬解上焦之結熱芒硝沉香破<lb/>
<pb n="KR3e0095_WYG_007-69a"/>
下焦之結陽柴胡升清氣則樞機自轉木通通心竅則<lb/>
經絡流行甘草以和諸藥之性此結之見乎外者從表<lb/>
散也<lb/>
地榆湯<lb/>
　　地榆<hi>四兩</hi>甘草<hi>三兩半生半炙</hi>
　右為末每服五錢水三盞内縮砂仁<hi>七枚每服可加炒用亦可</hi>煎<lb/>
　至一半去滓温服<lb/>
結陰者陰氣自結不和於陽也結則下瘀血若瘀血去<lb/>
<pb n="KR3e0095_WYG_007-69b"/>
盡而再結再下三結三下斷續不絶亦危證也治以地<lb/>
榆身能止血稍能行血甘草生用能行肝胃二經汚濁<lb/>
之血炙之入陰而温散血中之結煎時另入縮砂仁香<lb/>
而能竄内醒臟氣引領二味止血開結此結之徴乎内<lb/>
者從裏解也<lb/>
聖濟大建中湯<lb/>
　　人參<hi>二兩</hi>黄耆<hi>三/兩</hi>當歸<hi>三/兩</hi>白芍<hi>二/兩</hi>炙甘草<hi>二/兩</hi>逺志<hi>去心</hi>
　　<hi>三兩</hi>龍骨<hi>二/兩</hi>澤㵼<hi>三兩</hi>
<pb n="KR3e0095_WYG_007-70a"/>
　右為末每服三錢水一盞生薑五片煎至八分去滓<lb/>
　温服不計時候<lb/>
風邪從肺乘勝至脾脾風傳腎燥土之氣腎之所惡真<lb/>
精不守乃寃熱腹痛而出白液病名曰蠱即左傳以喪<lb/>
志為蠱也當此之時雖云可按可藥然邪及四臟亦死<lb/>
期將至矣聖濟方治以人參黄耆當歸白芍炙草柔脾<lb/>
之陽以化燥氣佐以逺志强志益腎澤瀉滌熱止洩龍<lb/>
骨固守真精處方在脾主治在腎二臟並治故名大建<lb/>
<pb n="KR3e0095_WYG_007-70b"/>
中<lb/>
建中加減湯<lb/>
　　人參<hi>一兩</hi>黄耆<hi>四/兩</hi>當歸<hi>一/兩</hi>白芍<hi>四/兩</hi>炙甘草<hi>一/兩</hi>生地<hi>四兩</hi>
　　麥冬<hi>四兩</hi>龍骨<hi>四/兩</hi>茯苓<hi>一/兩</hi>厚朴<hi>生薑製/一兩</hi>官桂<hi>一兩</hi>附子<lb/>
　　<hi>一兩</hi>
　右為末每服三錢水一盞半生薑五片棗一枚餳少<lb/>
　許煎至一盞去滓温服<lb/>
腎風傳心亦用建中法者以心主營而出中焦故病則<lb/>
<pb n="KR3e0095_WYG_007-71a"/>
筋脈相引搐搦名曰瘛當此之時若心不受邪復反傳<lb/>
而行之肺法當三嵗死若心不反傳滿十日法當死其<lb/>
為危殆更甚於前矣治以人參黄耆當歸白芍炙草加<lb/>
生地麥冬倣仲景復脈湯法先為保䕶心氣龍骨固守<lb/>
心神佐以茯苓厚朴官桂附子兼中下以祛腎邪<lb/>
黄耆湯<lb/>
　　黄耆<hi>二兩薑汁炒</hi>人參<hi>二/兩</hi>五味子<hi>二/兩</hi>枸把子<hi>一/兩</hi>熟地<hi>一兩</hi>
　　生乾薑<hi>一兩新改</hi>川桂枝<hi>一兩新改</hi>
<pb n="KR3e0095_WYG_007-71b"/>
　右為末每服三錢水二盞煎至一盞去滓温服無時<lb/>
　　原方有桑皮麥冬無乾薑桂枝<lb/>
心移寒於肺飲一溲二謂之死陰不治三日而死聖濟<lb/>
方治之以黄耆湯余考其證與方當増損二味夫飲少<lb/>
溲多者飲入於胃上輸於脾脾氣不能散精而精捍二<lb/>
氣綂歸於肺肺亦統輸膀胱水精仍不能四布有下而<lb/>
不上有柔而無剛竟成一派死陰方中用人參枸把熟<lb/>
地以足經藥治手經病從陰中和陽深中肯綮獨以麥<lb/>
<pb n="KR3e0095_WYG_007-72a"/>
冬桑皮瀉心肺二經之邪於理未切因率管見損此二<lb/>
味増以桂枝乾薑葢桂枝人參能和心經之陽乾薑五<lb/>
味可攝膀胱之氣治足經而手經亦得其功移寒之邪<lb/>
可解矣<lb/>
麥冬飲子<lb/>
　　麥冬<hi>二兩去心</hi>知母<hi>一/兩</hi>人參<hi>一/兩</hi>炙甘草<hi>一/兩</hi>生地<hi>一兩</hi>茯神<lb/>
　　<hi>一兩</hi>栝蔞實<hi>一/兩</hi>葛根<hi>一兩</hi>
　右為末每服五錢水二盞竹葉數片同煎至一盞去<lb/>
<pb n="KR3e0095_WYG_007-72b"/>
　滓食後温服<lb/>
心移熱於肺傳為膈消是亦死陰也雖不若移寒之三<lb/>
日而死然熱久消渇煩心短氣津液日耗漸成危證治<lb/>
以人參甘草和胃生津麥冬知母救肺陰生地茯神清<lb/>
心熱葛根升胃津括蔞止消渇危證立方止求無過治<lb/>
本之圖不為迂矣<lb/>
雞屎醴散<lb/>
　　大黄<hi>一錢</hi>桃仁<hi>一/錢</hi>雞屎醴<hi>一錢</hi>
<pb n="KR3e0095_WYG_007-73a"/>
　右為末每服一錢水一盞生薑三片煎湯調下食後<lb/>
　臨臥服　<hi>臘月乾雞屎白半斤袋盛以甜酒一斗漬七日濾清取酒用</hi>
醴甜酒也少麴多米釀之一宿而成僅有酒香者佳水<lb/>
氣鼓脹用雞屎白者雞無前陰溺屎同竅佐以桃仁大<lb/>
黄微利水濕從大便而出清酒為熟榖之氣達於皮毛<lb/>
行於脈絡下通水道雞屎與醴同行復能使水濕從小<lb/>
便而出二便通利腹脹潛消矣故云一劑知二劑已<lb/>
柴胡地骨皮湯<lb/>
<pb n="KR3e0095_WYG_007-73b"/>
　　柴胡<hi>去苗</hi>地骨皮<hi>各一兩</hi>
　右為末每服三錢水一大盞煎至八分去滓細含嚥<lb/>
　之食後服如有病人大段實者加大黄朴硝可瀉熱<lb/>
　甚<lb/>
膀胱移熱於小腸鬲腸不便上為口糜者手足太陽熱<lb/>
結也胃之水榖不得傳輸於下則令腸膈塞而不便惡<lb/>
熱上蒸口中糜爛由於兩陽之開闔混淆當治少陽之<lb/>
樞故以柴胡内開腑間結氣外通開闔之機佐以地骨<lb/>
<pb n="KR3e0095_WYG_007-74a"/>
皮之甘寒專瀉下焦熱淫仍賴柴胡引領清氣上升而<lb/>
行陽道則熱解糜平<lb/>
蠲痺湯<lb/>
　　黄耆<hi>二錢五分</hi>防風<hi>一錢二/分去蘆</hi>當歸<hi>二錢五/分酒洗</hi>羌活<hi>一錢二分</hi>赤<lb/>
　　芍<hi>一錢二分</hi>片子薑黄<hi>二錢五/分炒</hi>炙甘草<hi>五分</hi>
　右水二鍾生薑五片大棗二枚煎一鍾食前服<lb/>
蠲去之疾速也痺溼病也又言痛也痺分三氣雜至風<lb/>
勝為行痺寒勝為痛痺濕勝為着痺余謂三者兼内外<lb/>
<pb n="KR3e0095_WYG_007-74b"/>
因而言非獨言外因也葢有肝虛生風腎虛生寒脾虛<lb/>
生濕抑或有諸内因而兼外邪為痺即經言邪之所凑<lb/>
其氣必虛耳蠲痺湯為治痹祖方黄耆實衞防風祛風<lb/>
當歸和營羌活散寒赤芍通脈絡之痹片子薑黄通經<lb/>
隧之痹甘草和藥性薑棗和營衞其義從營虛則不仁<lb/>
衞虛則不用立法豈非痹屬内外因也乎<lb/>
木香散<lb/>
　　木香<hi>一兩</hi>良薑<hi>五/錢</hi>乾薑<hi>五/錢</hi>草豆蔲<hi>三/兩</hi>陳皮<hi>一/兩</hi>枳實<hi>五錢</hi>
<pb n="KR3e0095_WYG_007-75a"/>
　　芎藭<hi>三兩</hi>赤芍<hi>五/錢</hi>訶子皮<hi>五/錢</hi>黒牽牛<hi>三兩</hi>
　右為末每服二錢水一盞煎至七分去滓温服<lb/>
岐伯以心脈急為心疝是寒傷營也心不受邪乃傳於<lb/>
小腸而又不能為之散邪故小腹有形痛悶不已治以<lb/>
木香散辛香下氣乃火鬱發之兼下奪之法也木香疏<lb/>
泄腹間滯寒冷氣得良薑乾薑草豆蔲相為佐使其效<lb/>
尤速陳皮枳實破氣分之滯赤芍川芎開血分之鬱訶<lb/>
子皮火食長老曰能消利腹中一切惡物牽牛稟火之<lb/>
<pb n="KR3e0095_WYG_007-75b"/>
氣善走經絡利大小便有殊功劉守真張子和一時倡<lb/>
率用之苐心與小腸皆屬於火雖為寒鬱小腸純用一<lb/>
派辛熱之藥無監製之品偏於剛猛未免有刼陰之患<lb/>
學者審證用之<lb/>
栢子仁散<lb/>
　　栢子仁<hi>三兩</hi>當歸<hi>五/錢</hi>防風<hi>三/兩</hi>細辛<hi>三/兩</hi>川芎<hi>三/兩</hi>枳殻<hi>三兩</hi>
　　白术<hi>三兩</hi>茯苓<hi>三/兩</hi>附子<hi>五/錢</hi>官桂<hi>三/兩</hi>檳榔<hi>五錢</hi>
　右為末每服三錢水一盞半生薑三片棗二枚同煎<lb/>
<pb n="KR3e0095_WYG_007-76a"/>
　至八分去滓温服不計時候<lb/>
栢子仁散治疹筋疹者初病即可得而診見也經言尺<lb/>
脈數甚筋急而見是人腹必急白黒色見則病甚白肺<lb/>
色黒腎色二色見於面筋急見於腹是俯仰之臟皆虛<lb/>
難治之候也此不治肺腎而治肝者金虛則木無所畏<lb/>
腎虛則肝失其養腹急筋見是肝病也用栢子仁當歸<lb/>
川芎細辛防風補肝之虛好古曰枳殻利腸胃欲益氣<lb/>
則佐以白术茯苓腹急筋見是虛寒也佐以附子官桂<lb/>
<pb n="KR3e0095_WYG_007-76b"/>
通下焦之陽使以檳榔寛其腹乃急則治標之法也<lb/>
益膽湯<lb/>
　　苦參<hi>一兩五錢</hi>黄芩<hi>二兩/去朽</hi>官桂<hi>一/兩</hi>人參<hi>二/兩</hi>茯神<hi>一兩五錢</hi>炙<lb/>
　　甘草<hi>二兩</hi>
　右為末每服三錢水一盞煎至八分去滓隨時温服<lb/>
益膽者益膽汁也内經膽癉治之以陽陵泉鍼刺法也<lb/>
前賢旁通其義變易湯藥之治法苦參别録云養肝膽<lb/>
氣王氷註云入肝為温増其味即益其氣也佐以官桂<lb/>
<pb n="KR3e0095_WYG_007-77a"/>
者少陽未平以辛苦發之發不逺熱無犯寒凉也人參<lb/>
炙草風熱淫於内佐以甘苦以甘緩之也茯神熱淫於<lb/>
内以清勝之也脾癉膽癉皆臟腑熱溢而為奇病脾癉<lb/>
已見前註膽癉治以苦補辛散甘緩以代鍼刺誠為合<lb/>
法<lb/>
通腎湯<lb/>
　　菖蒲<hi>剉二兩</hi>五加皮<hi>剉一/兩</hi>生乾地黄<hi>焙二/兩</hi>羚羊角<hi>二兩</hi>
　　赤芍藥<hi>二兩</hi>甘草<hi>炙剉/一兩</hi>猪苓<hi>去黒皮/一兩</hi>澤㵼<hi>一兩</hi>
<pb n="KR3e0095_WYG_007-77b"/>
　右為末每服三錢水一盞半煎七分去滓温服<lb/>
通腎湯治解㑊解舒緩也㑊者疑也不可必之辭病有<lb/>
脊脈痛少氣安臥不欲言胗其尺胍沉緩而濇察其病<lb/>
疑於寒亦疑於熱疑於壯亦疑於弱此作强之官精氣<lb/>
内滯不能運行於形體也以菖蒲五加皮通九竅强志<lb/>
意能運動腎精猪苓澤瀉助陽通竅起陰利腎生地羚<lb/>
羊角起陰氣强筋骨赤芍入陰散氣甘草入腎緩急其<lb/>
證難憑當憑其脈即知病之所在而無疑也<lb/>
<pb n="KR3e0095_WYG_007-78a"/>
豆蔲散<lb/>
　　肉豆蔲<hi>五箇麫裹煨</hi>炙甘草<hi>三/錢</hi>厚朴<hi>五錢</hi>
　右為末每服二錢米飲一盞調下食前白湯亦得<lb/>
嵗水不及濕乃大行長氣反用民病濡泄濡潤也楊子<lb/>
曰泄歇也謂洞泄下水一去而少歇須臾復去也肉果<lb/>
味辛温甘草味甘厚朴味苦辛温至真論云太陰之勝<lb/>
治以鹹熱佐以辛甘以苦瀉之又云太陰之客以甘補<lb/>
之以苦瀉之以甘緩之然此三味治濡泄之初病者也<lb/>
<pb n="KR3e0095_WYG_007-78b"/>
若長氣反用火鬱於濕甚則風復黄氣乃損又非三者<lb/>
可治矣<lb/>
越桃散<lb/>
　　大山梔子<hi>三錢</hi>高良薑<hi>三錢</hi>
　右和匀每服三錢或米飲或酒調下痛立止<lb/>
越桃山梔也産於南陽山上者佳故名痢後小便利者<lb/>
下焦有寒也若腹中虛痛不可忍者是非寒也明是肺<lb/>
氣下鬱於大腸積而成熱寒熱混淆而痛治以山梔仍<lb/>
<pb n="KR3e0095_WYG_007-79a"/>
從肺經瀉其鬱熱複以高良薑開發胃陽辟除冷氣則<lb/>
陰陽和而腹痛止<lb/>
中滿分消湯<lb/>
　　川烏<hi>二分</hi>柴胡<hi>二/分</hi>升麻<hi>三/分</hi>麻黄<hi>二/分</hi>乾薑<hi>二/分</hi>半夏<hi>三分</hi>草<lb/>
　　果<hi>五分</hi>益智<hi>三/分</hi>厚朴<hi>五/分</hi>木香<hi>三/分</hi>青皮<hi>二/分</hi>人參<hi>二分</hi>黄耆<lb/>
　　<hi>五分</hi>當歸<hi>二/分</hi>呉茱萸<hi>五/分</hi>蓽澄茄<hi>二/分</hi>茯苓<hi>三/分</hi>澤瀉<hi>二分</hi>黄<lb/>
　　連<hi>二分</hi>黄栢<hi>五/分</hi>生薑<hi>二分</hi>
　右剉如麻豆大都作一服水二大盞煎至一盞食前<lb/>
<pb n="KR3e0095_WYG_007-79b"/>
　熱服<lb/>
分消者上下分消其邪也謂以辛熱散之苦熱泄之澹<lb/>
滲利之使其陰陽自然分化不必瀉穢以下之也川烏<lb/>
母取其原生之腦體居中守性不外揚功專内走陰道<lb/>
為宣布五陽之嚮導麻黄輕揚外達肌表為升泄陽道<lb/>
之前驅柴胡升麻升發少陽生氣行於陽分生薑半夏<lb/>
草果益智消散脾胃之寒邪乾薑厚朴木香青皮通行<lb/>
脾胃之滯氣人參黄耆當歸培植營衞正氣以展五陽<lb/>
<pb n="KR3e0095_WYG_007-80a"/>
之用吳茱萸蓽澄茄苦熱泄中下濁陰之氣使不犯中<lb/>
茯苓澤瀉利清陽之道路俾濁陰自上而下泄寒脹用<lb/>
連栢者以六陽居坤土之中其氣鬱而不舒亦有兼熱<lb/>
之證如經言諸腹脹滿諸病有聲鼓之如皷者是也再<lb/>
讀中滿分消丸以清熱利水為用無事於開鬼門宣布<lb/>
五陽之法原其立方之㫖通其幽門則吸門亦不受邪<lb/>
膈咽得通濁陰下歸而䐜脹自除矣<lb/>
五膈湯<lb/>
<pb n="KR3e0095_WYG_007-80b"/>
　　杏仁<hi>去皮尖</hi>香䜴<hi>熬/</hi>麴　乾薑　吳茱萸　蜀椒<hi>炒去</hi>
　　<hi>汗各等分</hi>
　右六味搗篩蜜丸飲服七丸日三服忌冷<lb/>
膈病非獨三陽結猶有憂氣恚食寒之證夫憂氣二膈<lb/>
結氣於胸以杏仁香豉開之恨怒食生菜二膈結氣於<lb/>
心下以乾薑麴開之寒膈結氣於腹以茱椒開之統論<lb/>
五者皆係鬱結日久醖釀成膈非麴豉之蒸罨不能除<lb/>
其陳腐非茱椒之辛香不能内開閉塞是方出隠居效<lb/>
<pb n="KR3e0095_WYG_007-81a"/>
驗備急肘後三丰諸書藥品皆同自因獲驗得以流傳<lb/>
又有飲膈熱膈非結氣所致兹不具贅<lb/>
進退黄連湯<lb/>
　　川黄連<hi>薑汁炒一錢半</hi>乾薑<hi>炮一錢/五分</hi>人參<hi>人乳拌蒸一錢五分</hi>桂枝<lb/>
　　<hi>一錢</hi>半夏<hi>薑製一錢五分</hi>大棗<lb/>
　右進法用本方三味不製水三茶鍾煎減半温服退<lb/>
　法桂枝不用黄連減半或加肉桂五分如上製煎服<lb/>
黄連湯仲景治胃有邪胸有熱腹有寒喻嘉言旁通其<lb/>
<pb n="KR3e0095_WYG_007-81b"/>
㫖加進退之法以治關格獨超千古藉其冲和王道之<lb/>
方從中調治使胃氣自為敷布以漸通於上下如格則<lb/>
吐逆則進桂枝和衞通陽俾陰氣由中漸透於上藥以<lb/>
生用而升如關則不得小便則退桂枝減黄連俾陽氣<lb/>
由中漸透於下藥以熟用而降如關而且格者陰陽由<lb/>
中而漸透於上下衞氣先通則加意通衞營氣先通則<lb/>
加意通營不以纔通而變法斯得治關格之㫖矣<lb/>
蒼术石膏湯<lb/>
<pb n="KR3e0095_WYG_007-82a"/>
　　蒼术<hi>五錢</hi>石膏<hi>三/錢</hi>知母<hi>一錢/五分</hi>甘草<hi>一錢</hi>
　右剉細和匀都作一服水二盞煎一盞温服<lb/>
蒼术石膏湯太陰陽明經降劑治溼淫者經言濕上甚<lb/>
為熱仲景云濕邪以寒戰而解則知濕邪當以降為治<lb/>
立夏後濕温從三焦而傷肌肉為太陰陽明所屬故四<lb/>
肢沉重身熱汗多不欲飲水治以蒼术石膏剛劑燥之<lb/>
又得石膏知母辛鹹降之以甘草佐蒼术知母佐石膏<lb/>
剛柔相配不傷臟腑之正氣可謂詳審精密矣雖與白<lb/>
<pb n="KR3e0095_WYG_007-82b"/>
虎湯相似其義各有微妙<lb/>
囘陽返本湯<lb/>
　　熟附子<hi>上</hi>乾薑<hi>中/</hi>甘草<hi>下/</hi>人參<hi>中/</hi>麥門冬<hi>中</hi>五味<lb/>
　　子<hi>下</hi>臘茶<hi>中/</hi>陳皮<hi>下</hi>
　　面戴陽者下虛也加葱白<hi>七莖</hi>黄連<hi>少許</hi>
　右用澄清土漿水一鍾煎六分臨服入白蜜五匙隔<lb/>
　冷水頓冷服取汗為度<lb/>
節庵變易仲景之白通湯而為囘陽補虛之製葱白乾<lb/>
<pb n="KR3e0095_WYG_007-83a"/>
薑附子藉以通陽温經人參麥冬五味藉以收陰生脈<lb/>
然陰陽格拒病深在臟又非温經生脈所能通也而節<lb/>
庵更有生心化裁之妙佐以廣皮芳香利氣土漿靜鎮<lb/>
中宮線通氣道使以臘茶芳香苦降為之嚮導大破格<lb/>
拒之陰其飛越之陽有不翕然返本寧謐者耶<lb/>
羊肉湯<lb/>
　　左牡蠣<hi>三錢</hi>龍骨<hi>二/錢</hi>川桂枝<hi>一/錢</hi>大白芍<hi>一錢五分</hi>熟附子<lb/>
　　<hi>一錢</hi>當歸<hi>一錢/五分</hi>生薑<hi>一/錢</hi>精羊肉<hi>四兩</hi>
<pb n="KR3e0095_WYG_007-83b"/>
　右都作一服水二盞煎八分温服不計時<lb/>
羊肉湯救逆湯之複方也韓秪和曰救逆不應當複羊<lb/>
肉為效甚速葢以陽盛於上而衰於下者與以羊肉有<lb/>
情之品比類從陽先為眷戀在下欲脫之陽然後重鎮<lb/>
降逆則在上失守之陽知有所歸宿矣<lb/>
安胃湯<hi>新製</hi>
　　川椒<hi>五分炒去汗</hi>安吉烏梅<hi>一錢/去核</hi>川黄連<hi>一/錢</hi>人參<hi>三錢</hi>枳<lb/>
　　實<hi>一錢五分</hi>生淡乾薑<hi>一錢五分</hi>
<pb n="KR3e0095_WYG_007-84a"/>
　右為末每服三錢水一鍾煎八分温服<lb/>
安胃者毋使乘勝之氣犯胃也倦不思食無不由於脾<lb/>
胃為病然揆其寒熱虛實却有盛衰初無定體余生平<lb/>
閲證肝病十居其五惟就厥陰之饑不欲食一證遵仲<lb/>
景甲巳化土之論叅東垣治脾胃之說為疏一方川椒<lb/>
之辛佐烏梅之酸行陰以㵼肝枳實乾薑助人參行陽<lb/>
道以益氣黄連於脾胃中㵼心火之亢清脾胃生化之<lb/>
源統論全方辛酸同用以化肝氣酸甘相輔以和胃氣<lb/>
<pb n="KR3e0095_WYG_007-84b"/>
肝化胃和自能進榖<lb/>
犀角地黄湯<hi>新改</hi>
　　暹羅犀角<hi>三錢</hi>生地<hi>五/錢</hi>連翹<hi>三/錢</hi>生甘草<hi>五分</hi>　原方有<lb/>
　　丹皮赤芍無連翹甘草<lb/>
　右水二鍾武火煎八分温服無時候<lb/>
局方犀角地黄湯厥陰陽明藥也温熱入絡舌絳煩熱<lb/>
八九日不解醫反治經寒之散之攻之熱勢益熾得犀<lb/>
角地黄湯立效者非解陽明熱邪解心經之絡熱也按<lb/>
<pb n="KR3e0095_WYG_007-85a"/>
本草犀角地黄能走心經專解營熱余因革去丹皮赤<lb/>
芍易以連翹入心散客熱生甘草入心和絡血以治温<lb/>
熱證熱邪入絡之方於理無悖敢以質諸當世<lb/>
治䘌桃仁湯<lb/>
　　槐角子<hi>一兩碎</hi>桃仁<hi>一兩/碎</hi>艾葉<hi>一/兩</hi>大棗<hi>十五枚</hi>
　右水煎服<lb/>
蟲蝕謂之䘌三尸蟲最靈異分處三焦能上下接應每<lb/>
藏於腸胃卑濕處以蝕外來之五味五氣故病名濕䘌<lb/>
<pb n="KR3e0095_WYG_007-85b"/>
與狐惑同若病久不食腸胃空虛五味斷絶蟲便蝕人<lb/>
五臟之五味五氣緩治則殺人槐角子槐字從鬼得虛<lb/>
星之精其實苦寒能伏隠見莫測之蟲桃為五木之精<lb/>
尸蟲附人屬木桃仁苦甘能鎮安求食之蟲艾葉得五<lb/>
陽之精性入三陰之分能出陽入陰以搜僻處接應之<lb/>
蟲時珍曰多食棗令人齒黄生䘌則知棗為三尸蟲所<lb/>
喜複以大棗誘其蝕以伏之也余曽遇此證用之良驗<lb/>
豭鼠糞湯<lb/>
<pb n="KR3e0095_WYG_007-86a"/>
　　韮根<hi>一大把</hi>豭鼠糞<hi>十四粒兩頭尖者</hi>
　右二味以水二升煑取半升去渣再煎三沸温服盡<lb/>
　必有粘汗出為效未效再作服<lb/>
鼠糞韮根皆厥陰藥也陰易是婦人病温後毒移男子<lb/>
而病也葢婦人以肝為先天冬不周密傷少陽之生氣<lb/>
至春病温若愈未百日餘毒襲男男必手足拘攣顯厥<lb/>
陰之證以韮根為君滑利通陽疾於下行再以鼠糞之<lb/>
陰霾引入至陰之處通陰舒陽其功效之速如鼓應桴<lb/>
<pb n="KR3e0095_WYG_007-86b"/>
後學勿以匪物棄之道斯廣矣<lb/>
脚氣雞鳴散<lb/>
　　紫蘇葉<hi>一兩</hi>木𤓰<hi>一/兩</hi>生薑<hi>連皮/二兩</hi>桔梗<hi>五/錢</hi>廣皮<hi>一兩</hi>吳茱<lb/>
　　萸<hi>一兩</hi>檳榔<hi>七箇</hi>
　右為麤末分作八服每服隔宿用水三大碗慢火煎<lb/>
　至碗半去滓再用水二碗煎滓取一小碗去滓兩次<lb/>
　煎汁相和安頓床頭次早五更分二三服只是冷服<lb/>
　冬月略温服後用餅餌壓下至天明大便當下黒糞<lb/>
<pb n="KR3e0095_WYG_007-87a"/>
　水碗許即是腎經感寒濕毒氣下也自然痛住腫消<lb/>
經以脚氣名厥漢名緩風宋齊後始名脚氣按前賢論<lb/>
皆由風寒暑濕乘虛襲於三陰經宜急為重劑以治之<lb/>
外臺療脚氣惟唐侍中方為最驗至明周文采醫方選<lb/>
要雞鳴散藥品相同惟多桔梗一味取義於五更服故<lb/>
曰雞鳴散紫蘇色赤氣香通行氣血專散風毒同生薑<lb/>
則去寒同木瓜則收濕佐以桔梗開上焦之氣廣皮開<lb/>
中焦之氣妙在吳茱茰泄降下逆更妙在檳榔沉重性<lb/>
<pb n="KR3e0095_WYG_007-87b"/>
墜諸藥直達下焦開之散之泄之收之俾毒邪不得上<lb/>
壅入腹冲心而成危候雞鳴時服者從陽注於陰也服<lb/>
藥須冷者從陰以解邪也東垣分南北二方治法各隨<lb/>
其所勝者而偏調之證相宜者而倍用之是亦發前人<lb/>
之未發在圓機者斟酌變通斯為善矣<lb/>
神效散<lb/>
　　白浮石　蛤粉　蟬蛻<lb/>
　右為細末用大鯽魚膽七箇調三錢服不拘時神效<lb/>
<pb n="KR3e0095_WYG_007-88a"/>
鬲消聖濟總録治以麥冬飲子河間因之余再讀本事<lb/>
方用神效散其識見之高逺逈勝於前賢葢心肺同居<lb/>
鬲上熱邪移肺刼其真津而成熇熇之勢無不外達三<lb/>
焦復移熱於鬲熾若燎原故渇而求救於水飲如長鯨<lb/>
之吸川雖補水降火無及也妙在即以水中鹹寒之物<lb/>
從其所欲以治之故仲景用文蛤散潔古化水丹用蛤<lb/>
粉皆出此義是方更有進焉者浮石蛤粉鯽魚膽三者<lb/>
以鹹勝苦以苦勝辛辛肺之氣味也佐以蟬蛻輕浮上<lb/>
<pb n="KR3e0095_WYG_007-88b"/>
升引領三者直達肺經解熱止渇且浮石蛤粉之鹹皆<lb/>
平善無過非但止渴兼能利水可無聚水之變幻世醫<lb/>
但以滋陰寒劑救燎原之火孰知火熱旣消反不能消<lb/>
水轉成中滿腫脹吾於此敬服許學士具通天手眼轉<lb/>
展囘顧有如此非深於得道者其孰能之<lb/>
　<lb/>
　<lb/>
　絳雪園古方選註卷七<lb/>
</p>
<p>
</p>
  </div>
<div>
<head>絳雪園古方選註卷八</head> <lb/>
    <p>
<pb n="KR3e0095_WYG_008-1a"/>
欽定四庫全書<lb/>
　絳雪園古方選註卷八<lb/>
　　　　　　　　　　　　　蘓州王子接撰<lb/>
　内科丸方<lb/>
腎氣丸<lb/>
　　熟地<hi>八兩</hi>山茰肉<hi>四/兩</hi>山藥<hi>四/兩</hi>澤瀉<hi>三/兩</hi>丹皮<hi>三兩</hi>白茯苓<lb/>
　　<hi>三兩</hi>肉桂<hi>一/兩</hi>熟川附子<hi>一兩</hi>
　右爲末煉蜜爲丸梧子大每服五七十丸空心淡鹽<lb/>
<pb n="KR3e0095_WYG_008-1b"/>
　湯送或臨卧溫酒下每服當以美饍壓之　前方加<lb/>
　　牛膝　車前子　即金匱腎氣丸<lb/>
腎氣丸者納氣歸腎也地黄茰肉山藥補足三隂經澤<lb/>
瀉丹皮茯苓補足三陽經臟者藏精氣而不泄以填塞<lb/>
濁隂爲補腑者如府庫之出入以通利清陽爲補復以<lb/>
肉桂從少陽納氣歸肝複以附子從太陽納氣歸腎金<lb/>
匱再複以牛膝導引入肝車前導引入腎分頭導納絲<lb/>
絲不亂獨取名腎氣者雖曰乙癸同源意尤重於腎也<lb/>
<pb n="KR3e0095_WYG_008-2a"/>
六味地黄丸<lb/>
　　熟地<hi>八兩</hi>山茰<hi>四兩/去核</hi>山藥<hi>四/兩</hi>澤瀉<hi>三/兩</hi>丹皮<hi>三/兩</hi>茯苓<hi>三兩</hi>
　右法製共捣爛烘燥入磨爲末煉蜜丸桐子大每服<lb/>
　七八十丸空心淡鹽湯下冬用酒下<lb/>
六味者苦酸甘鹹辛淡也隂陽應象論曰精不足者補<lb/>
之以味五臟之精皆賴腎氣閉藏故以地黄名其丸地<lb/>
黄味苦入腎固封蟄之本澤瀉味鹹入膀胱開氣化之<lb/>
源二者補少隂太陽之精也茰肉味酸入肝補羆極之<lb/>
<pb n="KR3e0095_WYG_008-2b"/>
勞丹皮味辛入膽清中正之氣二者補厥隂少陽之精<lb/>
也山藥味甘入脾健消運之機茯苓味淡入胃利入出<lb/>
之器二者補太隂陽明之精也足經道逺故制以大足<lb/>
經在下故治以偶錢仲陽以腎氣丸裁去桂附治小兒<lb/>
純陽之體始名六味後世以六味加桂名七味再加附<lb/>
子名八味方義昧矣<lb/>
扁鵲玉壺丸<lb/>
　　硫黄<hi>八兩</hi>
<pb n="KR3e0095_WYG_008-3a"/>
　右法製服食具載註中<lb/>
玉壺指人身而言道書曰金精滿鼎氣歸根玉液盈壺<lb/>
神入室𤣥夀先生曰硫是礬之液礬是鐵之精生於溫<lb/>
泉産於山旁有水火既濟之妙本草止治隂寒惡疾不<lb/>
言治臌今人用治命門火衰陽氣暴絶寒水臌脹却有<lb/>
神功獨是難於制死余得異授并誌製法以廣仁術<lb/>
　　凡硫黄八兩配真蔴油八兩以硫打碎入冷油内<lb/>
　　燉爐上炭火宜微勿烈以桑條徐調候硫溶盡即<lb/>
<pb n="KR3e0095_WYG_008-3b"/>
　　傾入大水内急攙去上面油水其色如金取缸底<lb/>
　　淨硫稱見若干兩仍配香蔴油若干兩照前火候<lb/>
　　再溶再傾連前共三轉第四轉用眞棉花核油配<lb/>
　　硫若干兩照前火候再溶再傾入大水内急攙去<lb/>
　　上面油水其色如絳第五轉用肥皁四兩水中同<lb/>
　　煑六時第六轉用皁莢四兩水中同煑六時拔浄<lb/>
　　製硫之油攙去其水其色如硫火之紫第七轉用<lb/>
　　爐中炭灰淋鹻水製六時第八轉用水豆腐製六<lb/>
<pb n="KR3e0095_WYG_008-4a"/>
　　時拔浄皁鹻之性第九轉用田字草搗汁<hi>田字草出水荒</hi>
　　<hi>稻田中其葉如田字八九月採</hi>和水製六時臨用研如飛麪凡淨<lb/>
　　硫一兩配炒糯米粉二兩或水法或濕搗爲丸每<lb/>
　　服以硫三分爲凖漸加至一錢開水溫送下<lb/>
天王補心丹<hi>其方有四惟此道藏者通</hi>
　　人參<hi>五錢</hi>當歸<hi>一/兩</hi>栢子仁<hi>一/兩</hi>丹參<hi>五/錢</hi>茯神<hi>五/錢</hi>棗仁<hi>一兩</hi>
　　天門冬<hi>一兩</hi>麥門冬<hi>一/兩</hi>五味子<hi>一/兩</hi>生地<hi>四/兩</hi>元參<hi>五錢</hi>逺<lb/>
　　志肉<hi>五錢</hi>桔梗<hi>五錢</hi>
<pb n="KR3e0095_WYG_008-4b"/>
　右法製爲末蜜丸彈子大硃砂爲衣燈心湯服一丸<lb/>
　或噙化<lb/>
補心者補心之用也心藏神而神之所用者魂魄意智<lb/>
精與志也補其用而心能任物矣本神篇曰隨神往來<lb/>
者謂之魂當歸栢子仁丹參流動之藥以悦其魂心之<lb/>
所憶謂之意人參茯神調中之藥以存其意因思慮而<lb/>
處物謂之智以棗仁靜招乎動而益其智並精出入者<lb/>
謂之魄以天冬麥冬五味子寜静之藥而安其魄生之<lb/>
<pb n="KR3e0095_WYG_008-5a"/>
來謂之精以生地𤣥參塡下之藥定其精意之所存謂<lb/>
之志以逺志桔梗動生於静而通其志若是則神之陽<lb/>
動而生魂魂之生而爲意意交於外而智生焉神之隂<lb/>
靜而生魄魄之生而爲精精定於中而志生焉神之爲<lb/>
用不窮矣故曰補心<lb/>
四神丸<lb/>
　　補骨脂<hi>四兩</hi>肉豆蔲<hi>二/兩</hi>吳茱茰<hi>一/兩</hi>五味子<hi>三兩</hi>
　右爲末用大棗百枚生薑八兩切片同煑棗爛去薑<lb/>
<pb n="KR3e0095_WYG_008-5b"/>
　取棗搗丸每服二錢臨卧鹽湯送下<lb/>
四神者四種之藥治腎泄有神功也補骨脂通癸水之<lb/>
眞陽肉豆蔲保戊土之眞氣俾戊癸化火以運榖氣吳<lb/>
茱茰逺肝邪而散虛寒五味子攝腎氣而固眞隂薑棗<lb/>
和營衛辛酸相輔助陽强隂則腎闗自鍵固矣<lb/>
斑龍丸<lb/>
　　鹿角霜<hi>八兩</hi>鹿角膠<hi>八/兩</hi>菟絲子<hi>八/兩</hi>補骨脂<hi>四兩</hi>栢子仁<lb/>
　　<hi>八兩</hi>熟地<hi>八/兩</hi>白茯苓<hi>四兩</hi>
<pb n="KR3e0095_WYG_008-6a"/>
　右將膠溶化量入無灰酒打糊爲丸每服六七十丸<lb/>
　淡鹽湯下<lb/>
乾寜記云鹿與游龍相戲必生異角故得稱龍鹿有文<lb/>
故稱斑用其角爲方故名斑龍鹿卧則口朝尾閭故爲<lb/>
奇經督脉之方凡入房竭精耗散其眞形神俱去雖温<lb/>
之以氣補之以味不能復也故以有情之品專走督脉<lb/>
複以少隂太陽之藥治其合乃能搬運精髓塡於骨空<lb/>
大㑹於督脉之𩕄㑹而髓海充盈鹿角霜通督脉之氣<lb/>
<pb n="KR3e0095_WYG_008-6b"/>
也鹿角膠温督脉之血也菟絲骨脂温腎中之氣也熟<lb/>
地柏仁補腎中之精也柏仁屬木性潤骨脂屬火性燥<lb/>
非但有木火相生之妙而柏仁通心骨脂通腎并有水<lb/>
火既濟之功使以茯苓性上行而功下降用以接引諸<lb/>
藥歸就少隂太陽逹於督脉上潮髓海而成搬運之功<lb/>
昔蜀中有道士酣歌酒肆曰尾閭不禁滄海竭九轉靈<lb/>
丹都漫説惟有斑龍頂上珠能補玉堂闗下穴澹寮方<lb/>
用鹿茸爲君者餘藥亦不同此茸珠丹非斑龍丸也今<lb/>
<pb n="KR3e0095_WYG_008-7a"/>
從青囊之方<lb/>
天眞丸<lb/>
　　精羊肉<hi>七觔去筋膜脂皮批開入後藥</hi>當歸<hi>十二兩/洗去蘆</hi>鮮山藥<hi>十兩去皮</hi>
　　肉蓯蓉<hi>十兩去甲清水浸淡晒乾</hi>天門冬<hi>去心焙乾一觔</hi>
　右四味共搗烘燥磨末安羊肉内裹縳用無灰酒四<lb/>
　瓶煑令酒盡再入水二升煑候羊肉糜爛再入後藥<lb/>
　　黄耆<hi>五兩蜜炙爲末</hi>人參末<hi>三/兩</hi>白术<hi>炒二兩爲末</hi>
　熟糯米飯焙乾作餅將前後藥末和丸梧子大一日<lb/>
<pb n="KR3e0095_WYG_008-7b"/>
　二次服三百丸溫酒下如難丸用蒸餅五七枚焙乾<lb/>
　入臼中杵千下丸之<lb/>
形不足者補之以氣精不足者補之以味養形補精以<lb/>
全神故名天眞人參黄耆白术養其形也當歸羊肉山<lb/>
藥補其精也肉蓯蓉煖腎中之陽引精氣以歸根天門<lb/>
冬保肺中之隂致髙原於清肅嘗按古方溫燥藥中必<lb/>
複滋隂保肺亦恐未得補陽之功先傷肺經隂氣爾喻<lb/>
嘉言力贊此方可謂長於用補其法製甚精允爲補方<lb/>
<pb n="KR3e0095_WYG_008-8a"/>
之首<lb/>
大造丸<lb/>
　　紫河車<hi>一具用米泔水浸逾時輕輕擺開換水洗潔淨白如楊妃色者佳用竹器盛於長流</hi>
　　　　　<hi>水内浸一刻取生氣提回再入川椒滚湯内一過以鉛罐封固隔湯煑一伏取出先</hi>
　　　　　<hi>傾汁入藥用石臼木椎捣極匀入後藥</hi>
　　熟地<hi>以生地五兩砂仁一兩二錢茯苓切塊四兩絹袋盛入瓦罐酒煑七次去砂苓晒乾二兩</hi>
　　生地<hi>一兩五錢</hi>淡天門冬<hi>七錢去心清水/浸五日晒乾</hi>當歸<hi>七錢</hi>枸把<lb/>
　　子<hi>一兩五錢</hi>牛膝<hi>七錢酒/拌蒸</hi>五味子<hi>七/錢</hi>淡肉蓯蓉<hi>七錢去甲切片</hi>
<pb n="KR3e0095_WYG_008-8b"/>
　　<hi>浸去白膜以淡爲度晒乾</hi>黄櫱<hi>七錢鹽/水炒</hi>瑣陽<hi>七錢/酒淨</hi>生杜仲<hi>一兩另磨</hi>
　　<hi>去綿</hi>
　右法製爲末河車搗爲丸量加煉蜜每服三錢侵晨<lb/>
　百滚湯送<lb/>
大造者其功之大有如再造故名括蒼吳球宗丹溪之<lb/>
㫖創立大造丸世咸遵之第藥品配合未臻𤣥奥余即<lb/>
叅丹溪潛隂之法而爲損益焉上能金水相生下可肝<lb/>
腎同治潛隂固陽功倍原方河車得父母精中之氣而<lb/>
<pb n="KR3e0095_WYG_008-9a"/>
成乃乾坤之槖籥鉛汞之匡廓所謂胚胎兆九混元歸<lb/>
一者也爲補養先天之妙品用熟地即以生地爲佐乃<lb/>
白飛霞天一生水之法當歸枸把益血添精牛膝杜仲<lb/>
强筋壯骨肉蓯蓉煖腎中眞陽五味子攝腎中眞隂天<lb/>
冬保肺恐邪火上僭爍金黄柏堅隂下守丹田眞氣複<lb/>
以瑣陽之濇封固周密諸法具備力量宏深夫是謂之<lb/>
大造庶得曰可<lb/>
固精丸<lb/>
<pb n="KR3e0095_WYG_008-9b"/>
　　鹿茸<hi>一具</hi>鹿角霜<hi>分兩/同茸</hi>陽起石<hi>五/錢</hi>韮菜子<hi>一兩</hi>淡肉蓯<lb/>
　　蓉<hi>一兩</hi>五味子<hi>五/錢</hi>茯苓<hi>五/錢</hi>熟附子<hi>五/錢</hi>巴㦸肉<hi>五錢</hi>青花<lb/>
　　龍骨<hi>五錢煆</hi>赤石脂<hi>五錢煆</hi>
　右爲細末酒煑糊爲丸如梧子大每服七十丸空心<lb/>
　鹽湯送下<lb/>
固精丸治無夢之滑精夫房勞過度則精竭陽虛陽虛<lb/>
則無氣以制其精故寐則陽陷而精道不禁隨觸隨泄<lb/>
不必夢而遺也與走陽不甚相逺治之必須提陽固氣<lb/>
<pb n="KR3e0095_WYG_008-10a"/>
乃克有濟獨用補澀無益也鹿茸通督脉之氣舍鹿角<lb/>
霜通督脉之精室陽起石提陷下之眞陽韮菜子去滛<lb/>
慾之邪火肉蓯蓉煖腎中眞陽五味子攝腎中眞隂巴<lb/>
㦸入隂附子走陽引領眞陽運行陽道不使虛火陷入<lb/>
於隂白茯苓淡滲經氣使諸藥歸就腎經用石脂龍骨<lb/>
攔截精竅之氣而成封固之功<lb/>
葶藶丸<lb/>
　　葶藶<hi>隔紙炒</hi>杏仁<hi>麩炒去/皮尖</hi>桑根白皮<hi>剉/</hi>豬苓<hi>去黒皮</hi>澤<lb/>
<pb n="KR3e0095_WYG_008-10b"/>
　　瀉　椒目<hi>已上各五錢</hi>
　右搗羅爲末煉蜜爲丸如桐子大毎服二十丸葱白<lb/>
　湯下病不知加至三十丸　聖濟方有牽牛<hi>五錢</hi>
葶藶丸治涌水涌或作湧按經義肺移寒於腎爲涌水<lb/>
者無形之邪移於肺之子也按之腹不堅水氣客於大<lb/>
腸疾行則鳴濯濯如囊裹漿者明係腹不堅是土虛水<lb/>
泛水閉鬱而不流則客於大腸有形之邪反涌於肺之<lb/>
腑也聖濟治涌水十三方亦有從大腸溫下之者河間<lb/>
<pb n="KR3e0095_WYG_008-11a"/>
採擇是方仍從肺腎主治葶藶杏仁桑皮泄肺經之氣<lb/>
閉猪苓澤瀉椒目從腎經瀉其水溢原方牽牛子利大<lb/>
腸下水積其性雄烈因證屬土虛故去之恐犯虛虛之<lb/>
戒也<lb/>
㯽榔丸<lb/>
　　㯽榔<hi>剉</hi>大黄<hi>剉/炒</hi>枳殻<hi>去瓤麩炒/各二兩</hi>桃仁<hi>去皮尖麩炒</hi>大麻<lb/>
　　仁<hi>炒</hi>木香<hi>各一兩</hi>
　　聖濟方有青皮<hi>湯浸去白一兩</hi>蜜丸毎服十丸温酒下<lb/>
<pb n="KR3e0095_WYG_008-11b"/>
㯽榔丸與潤腸通幽二方同義和劑也治小腸移熱於<lb/>
大腸之虙瘕證夫大腸爲傳道之腑熱則氣結液耗腹<lb/>
痛便澀然或有時而通故腹雖有形聚散靡常是爲虙<lb/>
瘕虙者伏也瘕與瑕通女病恒有之君以㯽榔佐以木<lb/>
香枳殻泄决大膓之氣臣以大黄桃仁麻仁潤下大腸<lb/>
之熱治在腑者宣而通之病在下者因而奪之河間減<lb/>
去青皮勿雜肝膽之藥也<lb/>
左金丸<lb/>
<pb n="KR3e0095_WYG_008-12a"/>
　　吳茱茰<hi>去閉口鹽水浸一伏一兩</hi>川黄連<hi>六兩鹽水炒</hi>
　右爲末水法爲丸或粥糊丸毎服三十丸開水送<lb/>
經脉循行左升右降藥用苦辛肅降行於升道故曰左<lb/>
金吳茱茰入肝散氣降下甚捷川黄連苦燥胃中之濕<lb/>
寒勝胃中之熱臟惡熱而用熱腑惡寒而用寒是謂反<lb/>
治乃損其氣以泄降之七損之法也當知可以治實不<lb/>
可以治虛若勿論虛實而用之則誤矣<lb/>
礞石滚痰丸<lb/>
<pb n="KR3e0095_WYG_008-12b"/>
　　青礞石<hi>一兩以焰硝一兩同入瓦罐鹽泥固齊晒乾火煅石色如金爲度無金星者不用</hi>
　　黄芩<hi>八兩</hi>大黄<hi>八兩/酒蒸</hi>沉香<hi>五錢</hi>
　右爲細末水法爲丸毎服三五十丸量人强弱加減<lb/>
礞石性寒下降隂也焰硝性熱上升陽也用以同煅不<lb/>
特取焰硝有化石之能并與礞石有隂陽相濟之妙是<lb/>
方也治痰之功在於礞石然獨能攻肝經風熱老痰與<lb/>
他臟之痰不相及也王隠君云其痰似墨有如桃膠破<lb/>
絮蜆肉之狀咯之不出嚥之不下形堅性重入水必沉<lb/>
<pb n="KR3e0095_WYG_008-13a"/>
服之其痰下滚從大便而出複以黄芩肅肺經清化之<lb/>
源大黄瀉脾經釀痰之熱沉香利腎經生痰之本三焦<lb/>
清利痰自不生是礞石治其本三者窮其原爾<lb/>
威喜丸<lb/>
　　雲茯苓<hi>去皮四兩作匱以猪苓四錢半入内煑二十餘沸日乾揀去猪苓晒乾爲度</hi>黄<lb/>
　　蠟<hi>四兩溶化</hi>
　右即以蠟丸彈子大空心細嚼滿口生津徐徐嚥下<lb/>
　以小便清爲度忌米醋尤忌怒氣勞力<lb/>
<pb n="KR3e0095_WYG_008-13b"/>
抱朴子云茯苓千萬嵗其上生小木狀似蓮花名威喜<lb/>
芝今以名方者須擇雲茯苓之年深質結者製以猪苓<lb/>
導之下出前隂蠟澹歸陽不能入隂須用黄蠟性味緩<lb/>
濇有續絶補髓之功專調斵喪之陽分理潰亂之精故<lb/>
治元陽虛憊而爲遺濁帶下者若治肺虛痰火久𠻳茯<lb/>
苓不必結而猪苓亦可不用矣<lb/>
鼈甲煎丸<lb/>
　　鼈甲<hi>十一分炙</hi>阿膠<hi>三分/炙</hi>蜣螂<hi>六分/熬</hi>蜂房<hi>四分/炙</hi>䗪蟲<hi>五分</hi>
<pb n="KR3e0095_WYG_008-14a"/>
　　<hi>熬</hi>鼠婦<hi>三分/熬</hi>葶藶<hi>一分/熬</hi>大黄<hi>三/分</hi>赤消<hi>十二/分</hi>桃仁<hi>二分</hi>
　　烏扇<hi>三分燒即射干</hi>紫威<hi>三/分</hi>柴胡<hi>六/分</hi>桂枝<hi>三/分</hi>乾薑<hi>三分</hi>黄苓<lb/>
　　<hi>三分</hi>半夏<hi>一/分</hi>厚朴<hi>三/分</hi>瞿麥<hi>二/分</hi>石葦<hi>三分/去毛</hi>人參<hi>一分</hi>芍藥<lb/>
　　<hi>五分</hi>丹皮<hi>五分去心</hi>
　右二十三味爲末取鍛竈下灰一斗清酒一斛五斗<lb/>
　浸灰候酒盡一半着鼈甲於中煑令泛爛如膠漆絞<lb/>
　取汁内諸藥煎爲丸如梧子大空心服七丸日三服<lb/>
鼈甲煎丸都用異類靈動之物若水陸若飛潛升者降<lb/>
<pb n="KR3e0095_WYG_008-14b"/>
者走者伏者咸備焉但恐諸蟲擾亂神明取鼈甲爲君<lb/>
守之其泄厥隂破癥瘕之功有非草木所能比者阿膠<lb/>
達表熄風鼈甲入裏守神蜣螂動而性升蜂房毒可引<lb/>
下䗪蟲破血鼠婦走氣葶藶泄氣閉大黄泄血閉赤消<lb/>
軟堅桃仁破結烏扇降厥陽相火紫威破厥隂血結乾<lb/>
薑和陽退寒黄芩和隂退熱和表裏則有柴胡桂枝調<lb/>
營衛則有人參白芍厚朴達原刼去其邪丹皮入隂提<lb/>
出其熱石葦開上焦之水瞿麥滌下焦之水半夏和胃<lb/>
<pb n="KR3e0095_WYG_008-15a"/>
而通隂陽竈灰性溫走氣清酒性煖走血統而論之不<lb/>
越厥隂陽明二經之藥故久瘧邪去營衛而着臟腑者<lb/>
即非瘧母亦可借以截之按金匱惟此丸及薯芋丸藥<lb/>
品最多皆治正虛邪着久而不去之病非彚集氣血之<lb/>
藥攻補兼施未易奏功也<lb/>
虎潛丸<lb/>
　　龜甲<hi>四兩炙</hi>虎脛骨<hi>一兩/炙</hi>熟地<hi>三/兩</hi>當歸<hi>一兩五錢酒洗</hi>白芍<lb/>
　　<hi>二兩酒炒</hi>牛膝<hi>二兩/酒蒸</hi>陳皮<hi>二兩鹽/水潤</hi>黄柏<hi>三兩鹽/水炒</hi>知母<hi>三兩</hi>
<pb n="KR3e0095_WYG_008-15b"/>
　　<hi>鹽水炒</hi>瑣陽<hi>一兩五錢酒潤</hi>
　右爲末羯羊肉酒煑爛搗丸鹽湯下冬加乾薑<hi>一兩</hi>
虎隂獸潛伏藏也臟隂不藏内熱生痿者就本臟分理<lb/>
以伏藏其隂也故用龜甲爲君專通任脉使其肩任三<lb/>
隂臣以虎骨熄肝風丸以羊肉補精髓三者皆有情之<lb/>
品能戀失守之隂佐以地黄味苦補腎當歸味辛補肝<lb/>
使以牛膝行血陳皮利氣芍藥約隂下潛知栢苦以堅<lb/>
之鎖陽澀以固之其隂氣自然伏藏而内守矣<lb/>
<pb n="KR3e0095_WYG_008-16a"/>
黒地黄丸<lb/>
　　白术<hi>一兩六錢炒黒</hi>熟地<hi>一兩六/錢炒黒</hi>五味子<hi>八錢蒸熟</hi>生淡乾薑<lb/>
　　<hi>清水浸淡春七分夏五分冬一錢</hi>
　右爲末棗肉爲丸毎服百丸清米飲湯送下<lb/>
地黄丸名之以黒者白术熟地皆須炒黒也經言脾寒<lb/>
則溼腎熱則燥故治脾惡潤劑治腎惡燥劑許學士云<lb/>
用白术則有礙於腎用熟地則有礙於脾今以二者炒<lb/>
黒乃去其味留其氣庶可兩擅其長治上咳下利脉至<lb/>
<pb n="KR3e0095_WYG_008-16b"/>
細數者頗有效白术熟地扶太隂少隂先後天之正氣<lb/>
五味子乾薑獨攝太陽之表氣保肺止𠻳仲景云太陽<lb/>
膀胱𠻳不止者當加五味子乾薑是也<lb/>
來復丹<lb/>
　　太隂𤣥精石<hi>一兩</hi>舶上硫黄<hi>一/兩</hi>橘紅<hi>二/錢</hi>硝石<hi>一兩用硫黄爲</hi>
　　<hi>末微火炒結砂子大</hi>青皮<hi>二錢/去白</hi>五靈脂<hi>二錢澄去砂炒令煙盡</hi>
　右爲末醋糊丸豌豆大毎服三十丸空心米飲下<lb/>
易言一陽來復於下在人則爲少陽生氣所出之臟病<lb/>
<pb n="KR3e0095_WYG_008-17a"/>
上盛下虛則陽氣去生氣竭此丹能復陽於下故曰來<lb/>
復𤣥精石乃鹽鹵至隂之精硫黄乃純陽石火之精寒<lb/>
熱相配隂陽互濟有扶危拯逆之功硝石化硫爲水亦<lb/>
可佐𤣥硫以降逆靈脂引經入肝最速能引石性内走<lb/>
厥隂外達少陽以交隂陽之樞紐使以橘紅青皮者納<lb/>
氣必先利氣用以爲肝膽之向導也<lb/>
至寳丹<lb/>
　　暹羅犀角<hi>鎊</hi>硃砂<hi>研水飛觀/音靣者佳</hi>雄黄<hi>研水/飛</hi>琥珀<hi>研</hi>玳<lb/>
<pb n="KR3e0095_WYG_008-17b"/>
　　瑁<hi>鎊各一兩</hi>牛黄<hi>五/錢</hi>麝香<hi>研/</hi>龍腦<hi>研各/一錢</hi>金銀箔<hi>各五十片</hi>水<lb/>
　　安息香<hi>一兩無灰酒熬成膏如無以旱安息香代之</hi>
　右將犀玳爲細末入餘藥研匀將安息膏重湯煑入<lb/>
　諸藥捜和分作百丸蠟䕶臨服剖用參湯化下<lb/>
至寳丹治心臟神昏從表透裏之方也犀角牛黄玳瑁<lb/>
琥珀以有靈之品内通心竅硃砂雄黄金銀箔以重墜<lb/>
之藥安鎭心神佐以龍腦麝香安息香捜剔幽隠諸竅<lb/>
李杲曰牛雄腦麝入骨髓透肌膚抱朴子言金箔雄黄<lb/>
<pb n="KR3e0095_WYG_008-18a"/>
合餌爲地仙若與丹砂同用爲聖金餌之可以飛昇故<lb/>
熱入心包絡舌絳神昏者以此丹入寒凉湯藥中用之<lb/>
能祛隂起陽立展神明有非他藥之可及若病起頭痛<lb/>
而後神昏不語者此肝虛魂升於頂當用牡蠣救逆以<lb/>
降之又非至寳丹所能甦也<lb/>
萬氏牛黄清心丸<lb/>
　　西牛黄<hi>二分五厘</hi>鏡面硃砂<hi>一錢/五分</hi>生黄連<hi>五/錢</hi>黄芩<hi>三錢</hi>山<lb/>
　　栀<hi>三錢</hi>欝金<hi>二錢</hi>
<pb n="KR3e0095_WYG_008-18b"/>
　右爲末蒸餅爲糊丸如黍大毎服七八丸<lb/>
喻嘉言治中風門云熱阻闗竅湯劑中調入牛黄清心<lb/>
丸但古有數方其義各别若治温邪内陷胞絡神昏者<lb/>
惟萬氏之方爲妙盖温熱入於心胞絡邪在裏矣草木<lb/>
之香僅能達表不能透裏必藉牛黄幽香物性乃能内<lb/>
透胞絡與神明相合然尤在佐使之品配合咸宜萬氏<lb/>
用芩連山栀以瀉心火欝金以通心氣辰砂以鎮心神<lb/>
合之牛黄相使之妙是丸調入犀角羚羊角金汁甘草<lb/>
<pb n="KR3e0095_WYG_008-19a"/>
或人中黄連翹薄荷等湯劑中定建奇功<lb/>
蘇合香丸<lb/>
　　蘇合香<hi>白者良研二兩</hi>安息香<hi>無灰酒煮/去砂二兩</hi>暹羅犀角<hi>鎊研</hi>龍<lb/>
　　腦氷片<hi>研一兩</hi>麝香<hi>勿經火另/研各一兩</hi>香附<hi>炒</hi>木香　薰陸<lb/>
　　香<hi>另研</hi>沉香<hi>另研/極細</hi>丁香　白术<hi>各一兩</hi>
　右十一味爲末逐一配匀量加煉蜜和劑分作五十<lb/>
　丸另以硃砂一兩水飛爲衣蠟護臨用剖開井水生<lb/>
　薑湯温酒皆可化下一丸原方尚有白檀香蓽撥訶<lb/>
<pb n="KR3e0095_WYG_008-19b"/>
　黎勒局方裁去之因其太濇燥耳<lb/>
蘇合香能通十二經絡三百六十五竅故君之以名其<lb/>
方與安息香相須能内通臟腑龍腦辛散輕浮走竄經<lb/>
絡與麝香相須能内入骨髓犀角入心沉香入腎木香<lb/>
入脾香附入肝薰陸香入肺複以丁香入胃者以胃亦<lb/>
爲一臟也用白术健脾者欲令諸香留頓於脾使脾轉<lb/>
輸於各臟也諸臟皆用辛香陽藥以通之獨心經用硃<lb/>
砂寒以通之者以心爲火臟不受辛熱散氣之品當反<lb/>
<pb n="KR3e0095_WYG_008-20a"/>
佐之以治其寒阻闗竅乃寒因寒用也<lb/>
木香硇砂煎丸<lb/>
　　木香<hi>一分</hi>硇砂<hi>醋内化瀘/淨炒五錢</hi>京三稜<hi>生用/一分</hi>巴豆<hi>去膜勿去油研</hi>
　　<hi>一分</hi>大黄<hi>炮一/分</hi>蓬莪茂<hi>炮一/分</hi>青皮<hi>湯浸去白/焙一分</hi>乾薑<hi>炮一</hi>
　　<hi>分</hi>肉桂<hi>去粗皮/一分</hi>附子<hi>炮製去皮/臍一分</hi>乾漆<hi>炒烟出一分</hi>松墨<lb/>
　　<hi>一指大研</hi>
　右一十二味將京三稜巴豆大黄三味各𢷬研爲末<lb/>
　同置銀石器内用醋一升煎一兩沸次入硇砂同熬<lb/>
<pb n="KR3e0095_WYG_008-20b"/>
　成膏收將諸藥𢷬爲末以前四味膏和成劑杵千下<lb/>
　爲丸如菉豆大毎服五丸炒生薑湯下結聚腹内氣<lb/>
　塊痛乾薑湯或橘皮湯下若麵黏食成癥煮麵湯下<lb/>
　牛羊鼈肉成癥各用本肉淡汁下婦人諸般血癥當<lb/>
　歸酒下如要宣轉茶清下加至七丸小兒三丸<lb/>
硇砂方出自唐宋癥癖痼疾推之不移者非此不化木<lb/>
香專走三焦硇砂亦能化三焦之痼疾故方名並稱之<lb/>
三稜破血中之氣昔有五色癥塊爲刀柄遇稜化水夷<lb/>
<pb n="KR3e0095_WYG_008-21a"/>
堅志所載甚悉巴豆走氣潰堅大黄入血攻積時珍謂<lb/>
其同用瀉人反緩此先以醋煎三味次入硇砂成膏亦<lb/>
使猛鋭之力徐行耳蓬莪茂與三稜相須破氣中之血<lb/>
青皮助肝疏泄乾薑肉桂附子通三焦之陽乾漆性急<lb/>
飛竄松墨性輕健㨗諸藥止用一分者僅取其引經報<lb/>
使通陽入隂捷如影響佐硇砂成化癥之功<lb/>
天眞丹<lb/>
　　沉香<hi>一兩</hi>琥珀<hi>一/兩</hi>巴㦸天<hi>酒浸去/心一兩</hi>胡盧巴<hi>炒香一兩</hi>蘹香<lb/>
<pb n="KR3e0095_WYG_008-21b"/>
　　<hi>鹽炒香去鹽用一兩</hi>補骨脂<hi>炒香/一兩</hi>杜仲<hi>炒去絲一兩</hi>肉桂　萆薢<lb/>
　　<hi>酒浸炒香  兩</hi>牽牛子<hi>鹽炒香黑一兩</hi>
　右十味爲細末用元浸藥酒打麵糊爲丸如桐子大<lb/>
　毎服五十丸至七八十丸空心温酒下<lb/>
天眞丹治下焦陽虛臍腹痼冷腿腫如斗囊腫如升肌<lb/>
肉堅鞕按之不窅是皆形氣不及之病非因寒而腫鞕<lb/>
也陽虛濕至則腫陽氣去則堅如石不因寒而腫鞕者<lb/>
則非理中眞武之通陽舟車神祐之去濕矣盖陽去肉<lb/>
<pb n="KR3e0095_WYG_008-22a"/>
堅當以辛香走氣起陽破堅陽虛濕至當以辛熱利水<lb/>
逐濕消腫細繹是方用沉香入腎消風水之腫毒琥珀<lb/>
達命門利水道破堅瘀巴㦸療脚氣寒濕胡盧巴捜下<lb/>
焦冷氣潛伏舶蘹香辟膀胱冷氣除下焦氣分之濕補<lb/>
骨脂煖腰膝逐囊濕杜仲健腰膂除隂下濕肉桂除下<lb/>
焦沉寒痼冷萆薢味苦療<graphic n="KR0857" url="https://raw.githubusercontent.com/kanripo/KR-Gaiji/master/images/KR0857.png" mimeType="image/png"/>痺去下焦風濕牽牛子性<lb/>
大熱除氣分之濕三焦壅結脚浮水腫以上諸藥辛香<lb/>
者居多其苦辛無香者或藉酒浸或令炒香俾陽通濕<lb/>
<pb n="KR3e0095_WYG_008-22b"/>
去其腫自消肌肉自柔於以迎陽下返積氣全形命曰<lb/>
天眞形不壞也<lb/>
資生丸<lb/>
　　白扁豆<hi>一兩</hi>山藥<hi>一兩/五錢</hi>人參<hi>三/兩</hi>白术<hi>土炒/三兩</hi>蓮肉<hi>一兩</hi>芡<lb/>
　　實<hi>一兩五錢</hi>橘紅<hi>二/兩</hi>桔梗<hi>五/錢</hi>甘草<hi>炙五/錢</hi>白荳蔲<hi>三錢五分</hi>厚<lb/>
　　朴<hi>一兩</hi>山查肉<hi>二/兩</hi>川黄連<hi>三錢/五分</hi>神麯<hi>二/兩</hi>藿香<hi>五錢</hi>茯苓<lb/>
　　<hi>一兩五錢</hi>澤瀉<hi>三錢/五分</hi>薏苡仁<hi>三/兩</hi>麥芽<hi>一兩五錢</hi>
　右爲末煉蜜丸毎丸二錢重毎服一丸醉飽後二丸<lb/>
<pb n="KR3e0095_WYG_008-23a"/>
　細嚼淡薑湯下<lb/>
易曰至哉坤元萬物資生取以名方者因三焦五藏生<lb/>
生之氣全資脾胃而輸化也盖土居乎中而位寄乎五<lb/>
行三焦分受其氣於五藏故補脾胃而仍分理三焦也<lb/>
白扁豆山藥補金中之土也人參白术補其正土也蓮<lb/>
肉芡實補水中之土也橘紅桔梗甘草荳蔲運上焦之<lb/>
氣而使之輸也麥芽苡仁茯苓澤瀉理下焦之氣而使<lb/>
之化也三焦氣行五藏氣充而生氣勃然矣<lb/>
<pb n="KR3e0095_WYG_008-23b"/>
伐木丸<lb/>
　　茅山蒼术<hi>米泔水浸二宿去皮毛二觔</hi>黄酒麵麯<hi>造法另載本草四兩同蒼</hi>
　　<hi>术炒赤色</hi>皂礬<hi>醋拌曬乾入陽城罐火煆一觔</hi>
　右法製爲末醋糊丸梧子大毎服三四十丸好酒米<lb/>
　湯任下日二三服<lb/>
伐木丸出張三丰仙傳方三半云此乃上清金蓬頭祖<lb/>
師所傳治黄腫如土色其效如神皂礬味酸性凉百草<lb/>
遇之不生人穢得之化水其消積滯燥脾濕之功非諸<lb/>
<pb n="KR3e0095_WYG_008-24a"/>
藥所能及再製以米醋丸以醋糊瀉肝經之氣使脾胃<lb/>
無賊邪之患蒼术疏泄陽明之氣除濕以安太隂爲仙<lb/>
家服食之藥黄酒麵麯乃菉豆杏仁辣蓼所罨其辛凉<lb/>
之氣能除陳腐亦仙品也李時珍云以皁礬加入平胃<lb/>
散胡桃棗子爲丸又以皁礬當歸百草霜爲劑總不及<lb/>
此方之妙<lb/>
寜肺散<lb/>
　　御米囊<hi>醋炒一兩六錢</hi>烏梅肉<hi>四錢</hi>
<pb n="KR3e0095_WYG_008-24b"/>
　右爲末毎服二錢沸湯㸃服<lb/>
寜甸安也𠻳久則勞於肺氣散不收肺脹病劇者始用<lb/>
以安肺河間云𠻳久不已諸藥無效者用之極騐罌粟<lb/>
殼輕清入肺性澁固氣複以烏梅者肺欲收急食酸以<lb/>
收之也但粟殼之性緊急恐其固澁太過反佐以米醋<lb/>
製之與烏梅氣味相投歛而降下不使粟殼留戀肺經<lb/>
以傷嬌藏其法少用㸃服者朱震亨云治病之功過急<lb/>
恐急則傷人也<lb/>
<pb n="KR3e0095_WYG_008-25a"/>
禹攻散<lb/>
　　黒牽牛頭末<hi>入磨一次不復再磨四兩</hi>大茴香<hi>炒一兩</hi>
　右爲細末以生薑自然汁調一二錢臨臥服<lb/>
禹攻者脾濕腫脹肉堅攻之如神禹決水牽牛苦熱入<lb/>
脾瀉濕欲其下走大膓當以舶茴辛香引之從戊入丙<lb/>
至壬開通陽道走泄濕邪決之使下一瀉無餘而水土<lb/>
得平<lb/>
神香散<lb/>
<pb n="KR3e0095_WYG_008-25b"/>
　　丁香<hi>七粒</hi>白荳䓻<hi>七粒</hi>
　右爲末清湯調下如小腹痛者加砂仁七粒<lb/>
神香散景岳之新方也以之治乾霍亂痧脹腹痛屬於<lb/>
寒濕凝滯脉絡者殊有神功與辰砂益元散治濕熱痧<lb/>
脹可謂針鋒相對夫痧者寒熱之濕氣皆可以爲患或<lb/>
四時寒濕凝滯於脉絡或夏月濕熱鬱遏於經隧或鼻<lb/>
聞臭氣而阻逆經氣或内因停積而壅塞府氣則胃脘<lb/>
氣逆皆能脹滿作痛甚至昏憒欲死西北人以楊栁枝<lb/>
<pb n="KR3e0095_WYG_008-26a"/>
蘸熱水鞭其腹謂之打寒痧東南人以油碗或油線括<lb/>
其胸背手足内胻謂之刮痧以碗鋒及扁鍼刺舌下指<lb/>
尖及曲池委中出血謂之鎙痧更服八砂丹以治其内<lb/>
是皆内外達竅以泄其氣則氣血得以循度而行其脹<lb/>
即已非另有痧邪也近世俗醫另立痧科凡見腹痛脹<lb/>
滿煩悶不安咸謂之痧唯欲自衒其術反戒患家勿輕<lb/>
用藥殊堪捧腹<lb/>
霹靂散<lb/>
<pb n="KR3e0095_WYG_008-26b"/>
　　雄黄<hi>五分</hi>雌黄<hi>五/分</hi>人言<hi>四/分</hi>氷片<hi>五/分</hi>生山栀<hi>二十枚</hi>牛黄<lb/>
　　<hi>五分</hi>急性子<hi>一/錢</hi>生菉豆<hi>一百八十粒</hi>
　先將菉豆冷水洗去皮仝餘藥各生曬乾爲末大人<lb/>
　用七分十五六嵗者用四分或粉麵糕餅令其食少<lb/>
　頃吐出頑痰爲妙晩以稀粥補之<lb/>
霹靂者破泄隂霾也是方治陽狂殊爲不合若治癡顚<lb/>
頗有批却導窽之妙按内經顚狂篇顚分骨筋脉三種<lb/>
又按難經二十四難曰重隂者顚明係癡顚是藏病多<lb/>
<pb n="KR3e0095_WYG_008-27a"/>
由肝經風痰隨氣上逆於心迷亂神明故宜湧而吐之<lb/>
生黄砒不及煉白砒燥烈純熱劫痰善吐但煉砒毒能<lb/>
傷人故必重用生菉豆以解其毒然有服之其毒内攻<lb/>
而不吐者又必以食物如粉麵糕餅鼔動胃氣則無有<lb/>
不吐者矣山栀輕揚上浮急性子下氣透骨是即栀子<lb/>
豉湯激而行之相助以吐雄黄入肝之陽分殺精辟鬼<lb/>
雌黄入肝之隂分祛風殺蟲牛黄入肝藏引風外出氷<lb/>
片入骨髓搜風可盡剛猛毒藥無微不入胸中即有固<lb/>
<pb n="KR3e0095_WYG_008-27b"/>
結頑痰亦必倒倉吐出其神明得以歸舍而清矣<lb/>
小金丹<lb/>
　　辰砂<hi>二兩</hi>水摩雄黄<hi>一/兩</hi>葉子雌黄<hi>一/兩</hi>紫金<hi>煉熟金箔五錢</hi>
　右藥同入合中外固了埋地一尺築地實不用爐不<lb/>
　須藥製用炭二十觔煆之七日終候冷七日取次日<lb/>
　出合子埋藥地中七日取出順日研之三日煉白蜜<lb/>
　爲丸梧桐子大毎日望東吸日華氣一口氷水下一<lb/>
　丸和氣嚥之服十粒無疫干也<lb/>
<pb n="KR3e0095_WYG_008-28a"/>
小金丹爲辟疫之方全用金石者取天地五行自然之<lb/>
氣也辰砂生稟青陽受氣於丙有木火之德雄黄得陽<lb/>
土之精雌黄得隂土之精金禀己土隂氣得水之精以<lb/>
火煆之以土埋之循太陽左旋以研之吸太陽初升之<lb/>
氣以吞之純陽之氣用冷水以攝之採取隂陽之精氣<lb/>
坐鎮中宫正氣在内邪不能干也按素問遺論辟疫篇<lb/>
是方係後人増附然方義頗通故釋之<lb/>
獺肝丸<lb/>
<pb n="KR3e0095_WYG_008-28b"/>
　　獺肝<hi>一具隂乾</hi>
　爲末水服二錢日三服以瘥爲度<lb/>
獺肝丸奇方也葛稚川治尸疰鬼疰仲景治冷勞皆取<lb/>
用之按獺肝性温能驅隂邪而鎭肝魂不使魂遊於上<lb/>
而生變動之症蓋疰者邪注於臟也若注於肝則肝爲<lb/>
善變之臟邪與魂相合症變便有二十二種其蟲三日<lb/>
一食五日一退變見之症無非隂象而獺肝一月生一<lb/>
葉又有一退葉是其性亦能消長出入以殺隱見變幻<lb/>
<pb n="KR3e0095_WYG_008-29a"/>
之蟲眞神品也<lb/>
吐蠱散<hi>新製</hi>
　　白礬　建茶　土常山　馬兜鈴根　雄黄　刺<lb/>
　　蝟皮灰　桑枝汁　蒜汁　雞翅下血<hi>赤雄</hi>敗鼓皮<lb/>
　　灰　甘草節<hi>蔴油浸</hi>
　右等分爲末毎服五分以吐爲度<lb/>
按周禮有秋官庶民掌除毒蠱者蠱之爲害由來久矣<lb/>
其名有五所謂蛇蠱蜥蜴蠱蜈蚣蠱蜣螂蠱草蠱是也<lb/>
<pb n="KR3e0095_WYG_008-29b"/>
其法以諸蟲同畜一器任其互相吞啖存者即以爲蠱<lb/>
中其毒於飲食中能蝕人腑臟發症難以名狀緩治即<lb/>
無生理千百年來大抵皆滛亂之俗及妄圖福利者之<lb/>
所爲故其害於今猶未泯也然有解蠱之法能令人不<lb/>
至於死地者考古治法初中蠱者當越之使吐去盡惡<lb/>
物可不致死余故採擇古人解蠱效騐藥餌配合成方<lb/>
名曰吐蠱散雄黄解五蠱之毒刺蝟制五蠱之神蒜汁<lb/>
純陽制五隂之毒桑汁殺腹内蟲專制蜈蚣赤雄雞翅<lb/>
<pb n="KR3e0095_WYG_008-30a"/>
下血入血而性升善祛伏風故解蛇蜴蜈蚣之風毒敗<lb/>
鼓皮灰以其久鳴而敗能令病人自言造蠱者之名土<lb/>
常山出天台性凉味甘如蜜嶺南人呼爲三百頭牛馬<lb/>
兜鈴根味苦能吐五蠱草蟲之毒非此不除嶺南人呼<lb/>
爲三百兩銀甘苦同行必發吐也白礬出閩中北苑性<lb/>
寒味苦治熱毒苦濇寒熱相佐以行當發吐也常山兜<lb/>
鈴白礬建茶皆攻毒涌越之品再以甘草載引於上則<lb/>
無有不傾囊而吐者矣<lb/>
<pb n="KR3e0095_WYG_008-30b"/>
雪羮<lb/>
　　大葧薺<hi>四个</hi>海蛇<hi>漂去石灰礬性一兩</hi>
　右二味水二鍾煎八分服<lb/>
羮食物之味調和也雪喻其淡而無奇有清凉内沁之<lb/>
妙葧薺味甘海䖳味鹹性皆寒而滑利凡肝經熱厥少<lb/>
腹攻衝作痛諸藥不效者用以泄熱止痛捷如影響<lb/>
鍊眞丸<lb/>
　　茅术<hi>去皮米泔浸麻油炒三兩</hi>茯苓<hi>三/兩</hi>黄栢<hi>三兩童便各人乳  鹽水    製一</hi>
<pb n="KR3e0095_WYG_008-31a"/>
　　<hi>兩</hi>澤瀉<hi>一/兩</hi>蛇床子<hi>一兩/酒炒</hi>淫羊藿<hi>去刺羊脂拌蒸一兩</hi>白蓮鬚<lb/>
　　<hi>酒洗一兩</hi>五味子<hi>一/兩</hi>沉香<hi>另末勿見/火一兩</hi>人參<hi>三/兩</hi>鹿茸<hi>大者一對</hi>
　　<hi>酥炙</hi>大蘹香<hi>去子/一兩</hi>鳳眼草<hi>一兩即/樗莢</hi>金鈴子<hi>酒蒸去皮核三兩</hi>
　　大㯽榔<hi>七兩童便浸切</hi>
　右爲末用乾山藥末爲糊丸空心鹽湯送四錢臨卧<lb/>
　温酒再服二錢<lb/>
鍊眞者鍊本身之精氣神不爲隂邪所蔽常使虛靈不<lb/>
昧以復天眞也世有膏粱之人再爲房勞所傷濕熱障<lb/>
<pb n="KR3e0095_WYG_008-31b"/>
蔽於内精氣昏亂因而無子者宜服此丸統論方義似<lb/>
僅能去濕熱通陽道而已然細繹其配合之理却有斡<lb/>
旋造化之妙盖膏粱之濕傷及腎隂非蒼术不能勝其<lb/>
濕膏粱之熱擾動隂火非黄栢不能制其熱二者滌身<lb/>
中素藴之濕熱也茯苓上滲水飲澤瀉下通水道二者<lb/>
引未蓄之濕熱旋從小便而出也蛇床子燥隂濕益陽<lb/>
事淫羊霍起隂痿興絶陽二者通命門之眞火以生氣<lb/>
也白蓮鬚清心通腎交媾水火㑹合木金五味子收五<lb/>
<pb n="KR3e0095_WYG_008-32a"/>
臟之隂功專攝金氣以生眞水二者兼固精氣神以寓<lb/>
生生不息之機也沉香入腎壯陽煖精大茴香開上下<lb/>
之經氣内接丹田二者芳香走竄諸藥雖具補瀉之功<lb/>
藉其芳香乃能内入也人參升舉五臟之陽鹿茸督率<lb/>
竒經之陽二者宣發眞陽以迎合精氣神也金鈴子泄<lb/>
氣分之熱引相火下行鳳眼草清血中之熱使眞隂内<lb/>
守二者又爲諸藥之嚮導也獨以大腹子爲君者非但<lb/>
取其迅墜諸藥至於下極之功且佐术苓澤瀉黄蘗金<lb/>
<pb n="KR3e0095_WYG_008-32b"/>
鈴等掃除清道不致茸茴蛇霍反助素藴之濕熱亦種<lb/>
玉之一則也<lb/>
兎絲子丸<hi>濟生</hi>
　　兎絲子<hi>酒拌生用二兩</hi>鹿茸<hi>酒炙/二兩</hi>淡肉蓯蓉<hi>酒拌二兩</hi>淡附子<lb/>
　　<hi>一兩泡</hi>五味子<hi>一/兩</hi>雞䏶脛<hi>五錢/炙</hi>桑螵蛸<hi>酒炙五錢</hi>
　右爲末酒糊丸如梧子大毎服七十丸空心鹽湯下<lb/>
小便失禁古方多用固澀或兼通大陽究非尋源探本<lb/>
之治盖小便癃閉則用附子等獨開太陽之氣化若夫<lb/>
<pb n="KR3e0095_WYG_008-33a"/>
不約則三陽俱撤矣獨攝太陽亦無益也當升舉督脉<lb/>
之陽以保䕶諸陽之氣故鹿茸爲必需之藥大制用之<lb/>
當奏奇功余博考失禁諸方惟濟生兎絲子丸稍爲合<lb/>
法然必佐以芳香入隂之品乃能扺下焦而升陽如韭<lb/>
子茴香補骨脂杜仲等類願後賢裁之<lb/>
猪䐗丸<lb/>
　　牡蠣<hi>四兩煆另研極細</hi>白色苦參<hi>三/兩</hi>白术<hi>四兩</hi>猪䐗<hi>一具洗/潔砂<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
                    </hi>
　　<hi>煮爛石臼搗數百杵</hi>
<pb n="KR3e0095_WYG_008-33b"/>
　右藥同猪䐗搗令極匀如藥乾量増䐗汁丸如梧桐<lb/>
　子大每服五十丸空心米飲送下日三服久服不但<lb/>
　治遺即勞瘦者亦能肥也<lb/>
劉松石猪䐗丸治肥貴人濕熱遺精之方也即仲景黄<lb/>
連猪䐗丸之義蓋肥貴之人嗜鮮美飲醇醪久之脾胃<lb/>
釀成濕熱留伏隂中夜爲夢泄治以水畜之䐗爲水中<lb/>
之土能厚胃泄水佐以白术健脾勝濕截其病之所從<lb/>
來苦參泄脾濕而堅腎隂佐以牡蠣鹹寒勝熱固澀止<lb/>
<pb n="KR3e0095_WYG_008-34a"/>
遺又先於其濕之所往也泄其邪固其正則雖有夢而<lb/>
不遺矣夫遺滑變症雖多不越乎有夢無夢濕熱三者<lb/>
之範圍從此推之可如庖丁之導窽矣<lb/>
大補隂丸<lb/>
　　黄蘖<hi>鹽酒炒褐色四兩</hi>知母<hi>酒炒/四兩</hi>熟地<hi>酒蒸/六兩</hi>敗龜板<hi>去衣牆雄</hi>
　　<hi>者酥炙六兩</hi>
　右爲末猪脊髓和蜜丸毎服七十丸淡鹽湯下治虛<lb/>
　呃用參术湯送下<lb/>
<pb n="KR3e0095_WYG_008-34b"/>
丹溪補隂立法義專重於黄蘖主治腎虛勞熱水虧火<lb/>
炎以之治虛火呃逆亦爲至當難經言逆氣而裏急衝<lb/>
之爲病也以衝爲隂脉之海並足少隂之脉行乎幽門<lb/>
通谷夾巨闕而上故丹溪謂呃逆屬於肝腎之虛者其<lb/>
氣必從臍下直衝上出於口斷續作聲苐肝腎之氣在<lb/>
下相凌左腎屬水不能自逆而右腎爲相火所寓相火<lb/>
炎上挾其衝氣乃能逆上爲呃主之以黄蘖從其性以<lb/>
折右腎之相火知母滋腎水之化源熟地固腎中之元<lb/>
<pb n="KR3e0095_WYG_008-35a"/>
氣龜板潛通奇脉伏藏衝任之氣使水不妄動治虛呃<lb/>
用參术湯下之者人之隂氣依胃爲飬胃土損傷則相<lb/>
火直衝清道而上此土敗於相火之賊當崇土以制龍<lb/>
雷之火也<lb/>
通闗丸<hi>一名滋腎丸</hi>
　　黄蘖<hi>去皮剉酒洗焙</hi>知母<hi>剉酒洗焙/乾各一兩</hi>肉桂<hi>五分</hi>
　右爲細末熟水爲丸毎服一百丸空心白湯下頓兩<lb/>
　足令藥易下行如小便利前隂中如刄刺痛當有惡<lb/>
<pb n="KR3e0095_WYG_008-35b"/>
　物下爲驗<lb/>
東垣滋腎丸原名通闗丸難經闗格論云闗則不得小<lb/>
便口不渴而小便不通乃下焦腎與膀胱隂分受熱閉<lb/>
塞其流即内經云無隂則陽無以化也何則膀胱禀大<lb/>
寒之氣腎感寒水之運氣運窒塞故受熱而閉治法仍<lb/>
須用氣味俱隂之藥除其熱泄其閉治以黄蘗瀉膀胱<lb/>
之熱知母清金水之源一燥一潤相須爲用佐以肉桂<lb/>
寒因熱用伏其所主而先其所因則鬱熱從小便而出<lb/>
<pb n="KR3e0095_WYG_008-36a"/>
而闗開矣再議膏粱酒溼損傷腎水以致闗隂者亦能<lb/>
使火逆而爲格陽或爲呃逆爲咽痛東垣嘗爲隂火上<lb/>
衝而吸氣不得入胃脉反逆隂中伏陽即爲呃又謂腎<lb/>
虛蒸熱脚膝無力隂痿隂汗衝脉上冲而爲喘爲咽痛<lb/>
者用之亦效<lb/>
大黄䗪蟲丸<lb/>
　　大黄<hi>蒸十分</hi>黄芩<hi>二/兩</hi>杏仁<hi>一/升</hi>桃仁<hi>一/升</hi>乾地黄<hi>十兩</hi>乾漆<lb/>
　　<hi>一兩</hi>蝱蟲<hi>一/升</hi>水蛭<hi>百/枚</hi>蠐螬<hi>一/升</hi>䗪蟲<hi>半/升</hi>芍藥<hi>四/兩</hi>甘草<hi>三兩</hi>
<pb n="KR3e0095_WYG_008-36b"/>
　右十二味末之煉蜜和丸如小豆大酒飲服五丸日<lb/>
　三服<lb/>
金匱血痺虛勞脉證九條首條是汗出而風吹之血凝<lb/>
於膚而爲痺然痺未至於乾血後六條是諸虛不足而<lb/>
成勞然勞亦不至於虛極故治法皆以補虛和營衛去<lb/>
風氣爲方若五勞虛極痺而内成乾血者悉皆由傷而<lb/>
血瘀由瘀而爲乾血也假如隂之五宫傷在五味飲食<lb/>
自備則食傷於脾西方生燥在臟爲肺在志爲憂憂患<lb/>
<pb n="KR3e0095_WYG_008-37a"/>
不止則營濇衛除故憂傷於肺以酒爲漿以妄爲常女<lb/>
子脱血醉入房中則飲傷於肝嗜慾無窮精氣弛壞則<lb/>
房勞傷於腎穀氣不盈上焦不行下脘不通胃熱隂虧<lb/>
則饑傷於胃尊榮人有所勞倦喘息汗出其傷在營若<lb/>
負重努力人亦傷於營營氣屬心故勞傷於心諸傷而<lb/>
胃亦居其一者以五臟皆禀氣於胃爲四時之病變死<lb/>
生之要會胃熱液涸則五臟絶隂氣之源而絡痺血乾<lb/>
愈速故饑傷亦列於藏傷之間其第七句是總結諸傷<lb/>
<pb n="KR3e0095_WYG_008-37b"/>
皆傷其經絡營衛之氣也細繹本文云腹滿不能食肌<lb/>
膚甲錯面目黯黑明是不能内穀以通流營衛則營衛<lb/>
凝泣瘀積之血牢不可破即有新生之血亦不得暢茂<lb/>
條達惟有日漸羸痩而成内傷乾血勞其有不死者幾<lb/>
希矣仲景乃出佛心仙手治以大黄<graphic n="KR2015" url="https://raw.githubusercontent.com/kanripo/KR-Gaiji/master/images/KR2015.png" mimeType="image/png"/>蟲丸君以大黄<lb/>
從胃絡中宣瘀潤燥佐以黄芩清肺衛杏仁潤心營桃<lb/>
仁補肝虛生地滋腎燥乾漆性急飛竄破脾胃闗節之<lb/>
瘀血蜚蝱性升入陽分破血水蛭性下入隂分逐瘀蠐<lb/>
<pb n="KR3e0095_WYG_008-38a"/>
螬去兩脇下之堅血<graphic n="KR2015" url="https://raw.githubusercontent.com/kanripo/KR-Gaiji/master/images/KR2015.png" mimeType="image/png"/>蟲破堅通絡行傷却有神功故<lb/>
方名標而出之芍藥甘草扶脾胃解藥毒緩中補虛者<lb/>
緩舒也綽也指方中寛舒潤血之品而言也故喻嘉言<lb/>
曰可用瓊玉膏補之勿以耆术補中失却寛舒胃氣之<lb/>
義<lb/>
又大黄<graphic n="KR2015" url="https://raw.githubusercontent.com/kanripo/KR-Gaiji/master/images/KR2015.png" mimeType="image/png"/>蟲丸<lb/>
　　<graphic n="KR2015" url="https://raw.githubusercontent.com/kanripo/KR-Gaiji/master/images/KR2015.png" mimeType="image/png"/>蟲<hi>二十枚去足</hi>桃仁<hi>二十/粒</hi>大黄<hi>三兩</hi>
　右三味末之煉蜜和爲丸毎以一丸酒一升煑一丸<lb/>
<pb n="KR3e0095_WYG_008-38b"/>
　取八合頻服之新血下如豚肝<lb/>
金匱云產婦腹痛内有乾血着臍下用三味爲方盖因<lb/>
瘀積未久榮衛經絡血亦未必固結止以大黄桃仁潤<lb/>
其血之乾以<graphic n="KR2015" url="https://raw.githubusercontent.com/kanripo/KR-Gaiji/master/images/KR2015.png" mimeType="image/png"/>蟲蠕動噉血之物行其瘀便可奏捷不<lb/>
必如五勞之用重劑也<lb/>
百勞丸<lb/>
　　當歸<hi>一錢</hi>乳香<hi>一錢/去油</hi>没藥<hi>一錢/去油</hi>蝱蟲<hi>十四/箇</hi>人參<hi>二錢</hi>大<lb/>
　　黄<hi>四錢</hi>水蛭<hi>十四/箇</hi>桃仁<hi>十四箇浸去皮尖</hi>
<pb n="KR3e0095_WYG_008-39a"/>
　右爲細末煉蜜爲丸桐子大都作一服可百丸五更<lb/>
　用百勞水下取惡物爲度服白粥十日百勞水即甘<lb/>
　瀾水以杓揚百遍者也<lb/>
百勞丸許州陳大夫流傳出自仲景方治一切癆瘵積<lb/>
滯未經藥壞證者細譯是方無非氣血並補和營逐瘀<lb/>
其緩中補虛之義毫不相闗較之金匱原方却遜一籌<lb/>
惟用百勞水不助腎邪以藥留頓中宫導去脾胃絡之<lb/>
瘀血使其内穀流通營衛亦乾血癆之良治<lb/>
<pb n="KR3e0095_WYG_008-39b"/>
禹餘糧丸<lb/>
　　蛇含石<hi>本草名蛇黄大者三兩以新鑯銚盛入炭火中燒蛇黄與銚子一般紅用鉗取蛇黄</hi>
　　<hi>傾入醋中候冷取出研極細</hi>禹餘糧石<hi>三兩狀如牛黄重重甲錯中有黄土如蒲黄無</hi>
　　<hi>沙者佳</hi>鋼鍼砂<hi>五兩入餘糧一處用米醋二升就銚内煑令醋乾爲度却就用銚子同二</hi>
　　<hi>藥入一秤炭火中煆令通赤鉗出銚子傾藥於凈磚地上候冷研一二日極細</hi>
　以上三物爲主其次量人虛實入下項藥<hi>喻嘉言曰治水多取</hi>
　　<hi>轉推此方三物既非大㦸甘遂芫花之比又有下項諸藥扶持故虛人老人亦可用</hi>
　　𦍑活　川芎　京三稜<hi>炮</hi>蓬莪术　白荳蔲<lb/>
<pb n="KR3e0095_WYG_008-40a"/>
　　白蒺藜　陳皮　青皮　木香　大茴香<hi>炒</hi>
　　牛膝<hi>酒浸</hi>當歸<hi>酒浸/一宿</hi>乾薑<hi>炮/</hi>熟附子<hi>炮/</hi>肉桂<hi>各五錢</hi>
　右爲末入前藥拌匀以湯浸神麯捩去水爲糊和藥<lb/>
　再杵極匀丸如桐子大食前温酒或白湯送下三十<lb/>
　丸至五十丸最忌鹽一毫不可入口否則發疾愈甚<lb/>
　但試服藥即於小便内旋去不動藏府而能去病日<lb/>
　三服兼用温和調補氣血藥助之眞神方也<lb/>
禹餘糧丸用三物治肝脾胃之藥爲主者以水病莫不<lb/>
<pb n="KR3e0095_WYG_008-40b"/>
本之於三臟也蛇黄得蛇性之走竄靈異能内走臟腑<lb/>
外徹皮膚禹餘糧入陽明血分之重劑同鍼砂醋製即<lb/>
於胃中辟肝經客賊之氣佐之𦍑活川芎以開鬼門三<lb/>
稜蓬术以潔淨府蒺藜荳蔲木香茴香陳皮青皮去鬱<lb/>
陳莝理則然也而諸品之藥猶爲力綿不及未能開闢<lb/>
重隂經言三隂結謂之水三隂肺脾腎也若肺之治節<lb/>
不行脾之健運失常腎之闗門不利則膀胱之水日益<lb/>
泛濫占據肢體重隂堅壘設非薑桂附之大力斬闗奪<lb/>
<pb n="KR3e0095_WYG_008-41a"/>
門焉能重雲見睍而腫脹潛消耶再使以當歸牛膝導<lb/>
薑桂附下行入絡而奏驅隂功績更爲勁捷統論全方<lb/>
不用逐水之藥不蹈重虛之戒斯爲神治也<lb/>
小温中丸<lb/>
　　白术<hi>二兩</hi>茯苓<hi>一/兩</hi>陳皮<hi>一/兩</hi>半夏<hi>湯泡去皮/臍一兩</hi>甘草<hi>三錢</hi>
　　神麯<hi>炒一兩</hi>香附<hi>忌烘曬一/兩五錢</hi>苦參<hi>炒五/錢</hi>黄連<hi>炒五錢</hi>
　　鍼砂<hi>醋炒紅研如飛麵一兩五錢</hi>
　右爲末醋水各一盞打神麯糊爲丸如桐子大毎服<lb/>
<pb n="KR3e0095_WYG_008-41b"/>
　七八十丸白术六錢陳皮一錢生薑一片煎湯吞下<lb/>
　虛甚加人參一錢本方去黄連加厚朴半兩忌口病<lb/>
　輕者服此丸六七兩小便長甚者服一觔小便始長<lb/>
小温中丸太隂氣脹土鬱奪之之法也經脉篇曰太隂<lb/>
虛則臌脹又曰脾氣實則腹脹至眞要大論曰諸濕腫<lb/>
病皆屬於脾諸腫腹大皆屬於熱是誠以腫脹爲濕熱<lb/>
矣雖然熱者脹病之末也若脹病之始末有不從寒而<lb/>
成熱者如五常政大論曰西北方隂也左寒而右凉適<lb/>
<pb n="KR3e0095_WYG_008-42a"/>
寒凉者腠理閉而脹下之則脹已豈非寒凉外襲而六<lb/>
陽寓於坤土之中内鬱爲熱而成脹滿乃用土鬱下奪<lb/>
之法則脹已丹溪深得經㫖另出手眼而立下奪消脹<lb/>
之方治以六君子扶脾胃之正氣神麯香附一氣一血<lb/>
去菀陳莝苦參黄連導去濕熱重用鍼砂助脾去濕抑<lb/>
肝邪客賊之氣以鑯受太陽之氣而隂氣不交性燥重<lb/>
墜濕熱之邪刼而衰之非必以行大便始爲下奪也再<lb/>
用白术陳皮生薑湯吞下重於健脾也若虛甚者加人<lb/>
<pb n="KR3e0095_WYG_008-42b"/>
參厚朴去黄連不尖温中之義<lb/>
四神丸<lb/>
　　甘枸把子<hi>揀紅潤者八兩煮酒一盃清水一盃和匀以杞子浸三時漉出曬乾分爲四分</hi>
　　<hi>以二兩用川椒二錢拌焙燥揀去川椒以二兩用小茴香三錢拌焙燥揀去茴香以二兩同黒芝蔴</hi>
　　<hi>四錢拌焙燥不揀去芝蔴以二兩同方解青鹽研末四錢同焙燥不揀去青鹽焙法以繩挂銅盆懸</hi>
　　<hi>火三四寸不住手將銅盆浴轉焙至燥要枸把子仍是大紅焙焦則不靈各研細</hi>黄甘菊<lb/>
　　<hi>去蒂曬一兩五錢</hi>當歸頭<hi>酒拌曬/九錢</hi>熟地<hi>白水製一/兩五錢</hi>茯苓<hi>九錢</hi>
　　女貞子<hi>淘漂蒸至極黑酒浸六時布袋擦去皮九錢</hi>
<pb n="KR3e0095_WYG_008-43a"/>
　　目有赤脉者加白蒺藜<lb/>
　右爲末蜜丸毎服三錢開水送下<lb/>
四神丸奇方也本草言枸把子味甘氣平退虛熱補精<lb/>
髓治目昏雲翳按孫思邈王燾西河女子所載服食之<lb/>
法惟服枸把子經嵗不輟能延年耐老豈非奇用而有<lb/>
此神效乎今名之曰四神者藉椒茴之香以和陽芝鹽<lb/>
之潤以和隂得乎四者製法之神耳服之精髓生則火<lb/>
自退隂液充則目自明若服兩經之藥分殺其勢則力<lb/>
<pb n="KR3e0095_WYG_008-43b"/>
有所不專推原記者之心惟恐泄眞方之秘故爲溷亂<lb/>
以炫人耳然獨用一味後賢必以此爲不全之方余因<lb/>
刪去背謬之藥複以相須相使之品減其錢數俾枸把<lb/>
得行專政以建奇功惟後賢臨用斟酌去就可也<lb/>
毓麟丸<lb/>
　　木棉子<hi>取當年者去殻其仁白如糯米色者佳毎觔棉子用眞秋石一兩六錢和水溶化浸</hi>
　　<hi>棉子十二時漉出曬乾再用陳煑酒浸片刻入木甑内砂鍋上水蒸六時曬乾再入酒浸片刻蒸六</hi>
　　<hi>時曬乾如是者不計次其仁製之内外如墨色者佳二十四兩同後藥修合</hi>大熟地<hi>先用</hi>
<pb n="KR3e0095_WYG_008-44a"/>
　　<hi>白水煑爛毎觔加砂仁四兩陳煑酒一觔貯瓶中隔湯煑三日曬乾再蒸濕得太陽之光多者爲熟</hi>
　　<hi>十二兩</hi>枸把子<hi>揀大紅色者分四分依四製枸把子丸製法研末仍是大紅色者佳八兩</hi>
　　線魚鰾<hi>用黄蔴切炒炭拌入炒成珠六兩</hi>沙苑蒺藜<hi>六/兩</hi>補骨脂<hi>胡桃</hi>
　　<hi>肉拌蒸鹽酒同炒二兩四錢</hi>柏子仁<hi>去油者三/兩二錢</hi>當歸<hi>酒洗曬乾焙三兩二</hi>
　　<hi>錢</hi>生杜仲粉<hi>去皮切片另磨粉/篩去綿三兩二錢</hi>生牛膝<hi>酒拌曬乾三兩二錢</hi>
　　楮實子<hi>酒浸十二時蒸六時二兩四錢</hi>雲茯苓<hi>五/兩</hi>川萆薢<hi>酒浸曬四兩</hi>
　　麥門冬<hi>去心四兩</hi>五味子<hi>二兩四錢</hi>
　右法製共𢷬爛逺火焙乾磨爲末用羊内外腎四件<lb/>
<pb n="KR3e0095_WYG_008-44b"/>
　兩副鹽酒拌蒸爛搗膏量加煉蜜爲丸毎晨用五錢<lb/>
　午後用三錢臨卧用五錢陳酒送下不用酒者淡鹽<lb/>
　湯送下男婦皆服之無間求子者得子求夀者益夀<lb/>
　若男有遺精婦有帶下者去牛膝加覆盆子<hi>漂去浮子曬乾</hi>
　<hi>酒浸十二時曬乾二兩四錢</hi>
精氣神命曰人男女相媾功在隂陽氣交交則神合合<lb/>
則化形如露珠之一滴升於丹鼎之上而爲孕朱子所<lb/>
謂禀於有生之初悟眞篇所謂生身受氣於初者是也<lb/>
<pb n="KR3e0095_WYG_008-45a"/>
種子之方自古迄今而欲寓合此意者亦甚難得余觀<lb/>
毓麟丸之藥品塡補精髓妙合隂陽却有至理存焉木<lb/>
棉子花黄子白殻青油赤得五行之正氣性温去濕製<lb/>
黑功專入腎煖精熟地色黑入腎枸把色赤入心有水<lb/>
火既濟之妙魚鰾煖少隂之精沙蒺藜煖少陽之精俾<lb/>
藏府所藏之精剛柔相摩隂陽相蕩而精自生神補骨<lb/>
脂能使命門與心包絡之火相通柏子仁能使手厥隂<lb/>
與足厥隂之氣並清杜仲補肝之氣而利於用當歸助<lb/>
<pb n="KR3e0095_WYG_008-45b"/>
少隂之血而主於和牛膝通前隂之精道楮實通九竅<lb/>
之神靈茯苓通腎經之陽萆薢堅腎經之隂麥冬清肺<lb/>
氣五味攝腎氣古人用熱藥必清上焦之熱使熱藥不<lb/>
傷肺氣丸以羊腎血肉有情之品俾能留戀五内以成<lb/>
化育之功<lb/>
備急丸<lb/>
　　巴豆<hi>去皮心膜研如脂出油用霜一兩</hi>大黄<hi>一/兩</hi>生乾薑<hi>二兩</hi>
　右藥各須精新先搗大黄乾薑爲末研巴豆内中合<lb/>
<pb n="KR3e0095_WYG_008-46a"/>
　治一千杵用爲散蜜和丸亦佳密器中貯之莫令歇<lb/>
　以煖水苦酒服大豆許三四丸或不下捧頭起灌令<lb/>
　咽須臾當差如未差更與三丸當腹中鳴即吐下便<lb/>
　差若口噤亦須折齒灌之<lb/>
備先具以待用也急及也謂臨事之廹也金匱以備急<lb/>
丸救中惡客忤神昏口噤者折齒灌之立甦若臨時製<lb/>
藥則無及矣巴豆辛熱大毒生用性急開通水穀道路<lb/>
之閉塞蕩練五臟六腑之隂霾與大黄性味相畏若同<lb/>
<pb n="KR3e0095_WYG_008-46b"/>
用之瀉人反緩妙在生大黄與生乾薑同搗監制其直<lb/>
下之性則功專内通於心外啟胃之神明恊助心神歸<lb/>
舍却有撥亂反正之功<lb/>
控涎丹<lb/>
　　白芥子　甘遂<hi>去心</hi>大㦸<hi>去皮各等分</hi>
　右爲末糊丸毎服五七丸至十丸臨卧薑湯服<lb/>
控引也涎讀作羨湎涎也水流貌引三焦之水湎涎流<lb/>
出於水道也白芥子色白入肺而達上焦甘遂色黄入<lb/>
<pb n="KR3e0095_WYG_008-47a"/>
脾而行中焦大㦸色黑入腎而走下焦故白芥子走皮<lb/>
裏膜外之水飲甘遂决經隧之水飲大㦸逐臟腑之水<lb/>
飲三者引經各異湎涎於水道則同故複之爲方當審<lb/>
證採用可也<lb/>
玉眞丸<lb/>
　　硫黄<hi>二兩</hi>消石<hi>原方作繩分配硫四分之/一也準  作一兩即焰消</hi>石膏<hi>煆通赤研</hi>
　　<hi>一兩</hi>半夏<hi>洗一兩</hi>
　右爲細未研匀生薑汁糊圓如梧子大隂乾毎服二<lb/>
<pb n="KR3e0095_WYG_008-47b"/>
　十丸薑湯或米飲下更灸闗元穴百壯<lb/>
玉眞丸治腎厥頭痛之聖藥也頭以配天三隂三陽五<lb/>
臟六腑之氣皆會於此故六淫七情之邪皆可以爲頭<lb/>
痛按靈素論頭痛二十餘證惟頭痛巓疾下虛上實過<lb/>
在足少隂巨陽甚則入腎一證最爲危急許白沙謂腎<lb/>
厥頭痛其脉舉之則弦按之則石堅以玉眞丸治之硫<lb/>
黄消石升陽至頂有迅雷風烈之勢石膏半夏達隂降<lb/>
逆有通𤣥入冥之神治頭痛不以輕清散邪而用霸術<lb/>
<pb n="KR3e0095_WYG_008-48a"/>
刼奪其邪者以濁隂上逆亂其清陽壅遏經隧頭痛如<lb/>
擘刻欲昏憒豈容緩治圖功然欲出補天手迅掃濁隂<lb/>
非深入聖域者不能白沙之後惟東璧能知之乃曰硫<lb/>
黄與消石同用配合二炁調燮隂陽有升降水火之功<lb/>
治冷熱緩急頭痛㫖哉言乎<lb/>
紫金丹<lb/>
　　信白砒<hi>五分</hi>豆豉膏<hi>二錢用水略潤少時以紙把乾研膏</hi>
　右用膏子和砒同杵極匀圓如麻子大母服五圓至<lb/>
<pb n="KR3e0095_WYG_008-48b"/>
　十圓用䗶茶清極冷吞下臨臥服以知爲度<lb/>
信白砒有大毒湏煆煉得法庶不傷人凡白砒一錢用<lb/>
石膏一兩同研匀貯鎔銀罐中勿盖陽煆通赤俟其煙<lb/>
盡飛去砒毒僅取石膏得白砒之性復藉豆豉挫砒毒<lb/>
之餘威兼領石膏中砒性上升迅掃肺經痼積之沉寒<lb/>
不使少留一如太空廓清疾返冲和氣象其愈痼之功<lb/>
莫有過於此者又按必效方治痰積齁喘遇隂氣觸發<lb/>
用砒與白礬爲丸冷茶送下髙枕仰臥即愈治法雖同<lb/>
<pb n="KR3e0095_WYG_008-49a"/>
而砒與礬能爛人肉不及本事方佳<lb/>
驚氣圓<lb/>
　　白花蛇肉<hi>去頭尾一尺及骨五錢</hi>乾蠍<hi>一分一/錢二分</hi>白附子<hi>五錢</hi>
　　白殭蠶<hi>五錢</hi>麻黄<hi>五/錢</hi>天麻<hi>煨五/錢</hi>橘紅<hi>五/錢</hi>紫蘇子<hi>一兩</hi>
　　天南星<hi>洗浸切薄片薑汁浸一夕五錢</hi>硃砂<hi>一分一錢二分留半爲衣</hi>
　右爲末入研腦麝少許同研極匀煉蜜拌圓如龍眼<lb/>
　大每服一粒金銀花薄荷湯化下温酒亦可<lb/>
本事方論云驚憂積氣心受風邪發則牙闗𦂳急涎潮<lb/>
<pb n="KR3e0095_WYG_008-49b"/>
昏塞醒則精神若癡俗呼爲心風癲疾也素問云病癲<lb/>
疾爲母腹中受驚所致則本文云心受風邪由驚憂積<lb/>
氣與經㫖合轍驚則傷肝憂則傷肺清肅之令不行則<lb/>
木火化風外充斥於陽明之筋脉循人迎環口頰斯筋<lb/>
脉牽引卒口噤内摶激肺胃之津液斯涎沫上湧溢於<lb/>
口角而神明昏亂總是内風煽動與痰迷昏塞逈隔天<lb/>
淵故立方以治風爲首務經言風者善行而數變君以<lb/>
花蛇亦善行而去風佐以乾蠍搜風更㨗白附子行藥<lb/>
<pb n="KR3e0095_WYG_008-50a"/>
勢散隂臟之風佐以白殭蠶得清化之氣散肌表之風<lb/>
麻黄天麻入營透表泄風苐人之内風無不從積氣以<lb/>
化故治氣亦不可廢橘紅南星蘇子入營下氣佐以腦<lb/>
麝助諸藥開泄上下升降諸氣妙在不治驚而治風不<lb/>
治痰而治氣較之世醫治心風妄揑驚痰輕施鎮墜勾<lb/>
引風邪沉潜内臟其禍寜有底止許學士曰此予家秘<lb/>
方也信哉<lb/>
麋茸丸<lb/>
<pb n="KR3e0095_WYG_008-50b"/>
　　麋茸<hi>一兩治如鹿茸</hi>兎絲子<hi>一兩生/取末</hi>舶蘹香<hi>五錢</hi>
　右為末以羊腎四隻酒煮爛去膜研如泥和圓如梧<lb/>
　子大隂乾如腎膏少加酒糊之每服三五十丸温酒<lb/>
　送鹽湯亦可<lb/>
少隂寒濕腰痛不用薑桂术附而用麋茸羊腎足徴許<lb/>
學士之深心善於䕶陽者也盖腎爲水臟溼爲隂邪寒<lb/>
濕踞於水臟眞陽陷没而生氣内絶難經云腰者腎之<lb/>
府轉摇不能腎將<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>矣是則亡陽之機已露豈可治不<lb/>
<pb n="KR3e0095_WYG_008-51a"/>
經心輒用剛燥壯火之劑摧鋒陷陣殊不思隂陽應象<lb/>
論所謂壯火食氣少火生氣之説乎故必以血肉有情<lb/>
冲和純粹之品戀住眞陽潜驅寒濕麋茸通脉之隂羊<lb/>
腎壯腎中之陽生兎絲子升發腎中之陽氣舶蘹香散<lb/>
腎中之寒濕治濕不用燥劑則不傷腎隂俾眞陽旺而<lb/>
邪自退斯爲正治之良圖<lb/>
薑桂湯<lb/>
　　老生薑汁<hi>三錢冲</hi>肉桂<hi>二錢四/分去皮</hi>人參<hi>三/錢</hi>當歸<hi>二錢四分</hi>
<pb n="KR3e0095_WYG_008-51b"/>
　　南棗<hi>三枚</hi>
　右水二鍾煎八分冲入薑汁分三服隨時服<lb/>
傷寒臟結證舌上白胎滑者難治戒之不可攻而舌鑑<lb/>
論白胎十九證皆用汗下辛熱之法余閲歴多年未有<lb/>
能治之者戊午嵗少隂君火太乙天符自春徂秋民病<lb/>
毋論三因舌胎白者居多有白滑白屑白粉之異原其<lb/>
義即至眞要論熱勝寒復火勝水復熱極反兼勝巳之<lb/>
化也用炮薑附子則白胎厚而液燥用芩連則手足冷<lb/>
<pb n="KR3e0095_WYG_008-52a"/>
而陽脱余尋思舌爲心之外候其色當赤白爲肺之色<lb/>
反加心火之上是侮其所勝顯係寒邪入肺鬱蒸見於<lb/>
舌是衛實營虛乃以大劑生薑汁泄衛肉桂通營佐以<lb/>
人參當歸南棗助營衛之正氣服之皆應手而愈名之<lb/>
曰薑桂湯宗仲景心營肺衛立方也<lb/>
　<lb/>
　<lb/>
　<lb/>
<pb n="KR3e0095_WYG_008-52b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　絳雪園古方選註卷八<lb/>
</p>
<p>
</p>
  </div>
<div>
<head>綘雪園古方選註卷九</head> <lb/>
    <p>
<pb n="KR3e0095_WYG_009-1a"/>
欽定四庫全書<lb/>
　綘雪園古方選註卷九<lb/>
　　　　　　　　　　　　　蘓州王子接撰<lb/>
　女科<lb/>
四物湯<lb/>
　　生地<hi>二兩</hi>當歸<hi>三兩/酒洗</hi>芎藭<hi>一兩/五錢</hi>芍藥<hi>二兩</hi>
　右㕮咀每服四錢水二盞煎八分去滓温服<lb/>
四物湯物類也四者相類而仍各具一性各建一功並<lb/>
<pb n="KR3e0095_WYG_009-1b"/>
行不悖芎歸入少陽主升芍地入厥隂主降芎藭鬱者<lb/>
逹之常歸虛者補之芍藥實者瀉之地黄急者緩之能<lb/>
使肝膽血調隂陽氣暢故爲婦人專劑<lb/>
逍遥散<lb/>
　　柴胡<hi>一錢</hi>當歸<hi>一/錢</hi>白芍<hi>一/錢</hi>甘草<hi>五/分</hi>白术<hi>一/錢</hi>茯苓<hi>一錢</hi>
　右水二鍾加煨薑一片薄荷五分煎八分食逺温服<lb/>
　薛立齋加丹皮<hi>一錢</hi>山梔<hi>炒黑一錢</hi>
逍遥説文與消摇通莊子逍遥遊註云如陽動氷消雖<lb/>
<pb n="KR3e0095_WYG_009-2a"/>
耗不竭其本舟行水摇雖動不傷其内譬之於醫消散<lb/>
其氣鬱摇動其血鬱皆無傷乎正氣也盖鬱爲情志之<lb/>
病丹溪雖論六鬱然思憂怒致鬱者多思則氣結於心<lb/>
傷於脾憂則神志不遂精氣消索心脾日以耗損含怒<lb/>
未發肝氣内鬱乗勝於脾治以柴胡肝欲散也佐以甘<lb/>
草肝苦急也當歸以辛補之白芍以酸瀉之治以白术<lb/>
茯苓脾苦濕也佐以甘草脾欲緩用苦瀉之甘補之也<lb/>
治以白芍心苦緩以酸收之佐以甘草心欲耎以甘瀉<lb/>
<pb n="KR3e0095_WYG_009-2b"/>
之也加薄荷生薑入煎即濾統取辛香散鬱也薛立齋<lb/>
加山梔清氣分鬱火丹皮瀉血分鬱熱其理甚通宜遵<lb/>
之<lb/>
旋覆花湯<lb/>
　　旋覆花<hi>三兩</hi>葱<hi>十四/莖</hi>新絳<hi>尺許</hi>
　右三味以水三升煑取一升頓服<lb/>
旋覆花湯通劑也治半產漏下乃通因通用法仲景云<lb/>
婦人三十六病千變萬端無不因虛積冷結氣三者而<lb/>
<pb n="KR3e0095_WYG_009-3a"/>
成故用旋覆花散結氣通血脉全用葱之青白開積冷<lb/>
安胎氣佐以繭絲補脾氣絳乃紅藍花染就并得烏梅<lb/>
黄栢之監制則通血脉之中仍有收攝之妙余因其義<lb/>
採用新絳和血青葱管利氣再複理氣血之品配合成<lb/>
方移治鬱結傷中胸脇疼痛等證屢有殊功并識之<lb/>
甘草小麥大棗湯<lb/>
　　甘草<hi>三兩</hi>小麥<hi>一/升</hi>大棗<hi>一枚</hi>
　右三味以水六升煑取三升温分三服<lb/>
<pb n="KR3e0095_WYG_009-3b"/>
小麥苦穀也經言心病宜食麥者以苦補之也心系急<lb/>
則悲甘草大棗甘以緩其急也緩急則云瀉心然立方<lb/>
之義苦生甘是生法而非制法故仍屬補心<lb/>
定巖散<lb/>
　　豭鼠糞<hi>三錢兩頭尖</hi>土楝實<hi>三錢經霜有核/者佳不用川楝</hi>露蜂房<hi>三錢</hi>
　右煆存性各取淨末三錢和匀每服三錢酒下間兩<lb/>
　日一服<lb/>
定止也潰巖服之痛定而爛止也豭鼠糞性主走隂專<lb/>
<pb n="KR3e0095_WYG_009-4a"/>
入厥隂血分通經下乳楝實用土者取其微苦力薄走<lb/>
中焦乳間泄熱不似川楝力厚直行下焦露蜂房入陽<lb/>
明經驅肝經風毒犯胃有收斂之性凡外瘍之毒根在<lb/>
臟腑者非此不愈故乳巖潰爛經年僅存内膜者服之<lb/>
痛止膿乾收斂合口此方傳自江西允稱神異<lb/>
安胎飲子<lb/>
　　建蓮子<hi>去心三錢</hi>台州青苧<hi>三錢洗/去膠</hi>白糯米<hi>三錢</hi>
　右用水一鍾煎五分每日侵晨服自懷姙兩月服起<lb/>
<pb n="KR3e0095_WYG_009-4b"/>
　至六箇月無墮胎之虞<lb/>
小產由於房勞傷損足三隂腎傷則精氣不固肝傷則<lb/>
血熱妄行脾傷則胎元自墮建蓮子清君相之火而能<lb/>
固澀眞氣台州青苧利小便而通子户清淫慾之瘀熱<lb/>
糯米補益脾隂能實陽明空竅使肝氣不妄動而胎氣<lb/>
自安以五穀果實爲方誠爲王道之劑<lb/>
達生散<lb/>
　　人參<hi>一錢</hi>白术<hi>一錢/炒</hi>甘草<hi>二錢/炙</hi>廣皮<hi>一/錢</hi>當歸<hi>一錢</hi>
<pb n="KR3e0095_WYG_009-5a"/>
　　白芍<hi>一錢酒炒</hi>大腹皮<hi>三錢/洗</hi>紫蘇<hi>一/錢</hi>青葱<hi>五/葉</hi>黄楊嫩頭<hi>七箇</hi>
　右水二鍾煎八分隨時服<lb/>
葩經註云逹小羊也羊子易生無留難也昔湖陽公主<lb/>
體肥難産方士進痩胎飲有騐後人因之變方甚多然<lb/>
於藥品中和肥痩之體皆可服者莫若丹溪製此方人<lb/>
參白术炙甘草補正氣陳皮腹皮疏氣中之滯當歸白<lb/>
芍調營血紫蘇青葱通血中之壅補瀉合宜氣血條暢<lb/>
自無難產之患加黄楊嫩頭其樹閏年不長取其知止<lb/>
<pb n="KR3e0095_WYG_009-5b"/>
催其產也<lb/>
千金神造湯<lb/>
　　蟹爪<hi>一升</hi>生甘草<hi>二/尺</hi>阿膠<hi>三兩</hi>
　右煎藥作東向竈炊以葦薪煑之東流水一斗煑至<lb/>
　二升濾去滓入眞阿膠令烊頓服或分二服若人昏<lb/>
　不能服者灌入即活<lb/>
神造者製方之妙一若神仙所作者也蟹爪尖專下死<lb/>
胎甘草奠安中氣不使尸氣上乗阿膠滑利前隂分兩<lb/>
<pb n="KR3e0095_WYG_009-6a"/>
用一二三者取數之順衡以升尺戥者取器之動竈向<lb/>
東者取生氣炊以葦薪者取輕脱若雙胎一死一生者<lb/>
蟹爪又安生胎阿膠專於育神甘草培植生氣服之令<lb/>
死者出生者安眞神品也<lb/>
補脬飲<lb/>
　　生黄絲絹<hi>一尺剪碎</hi>白丹皮根木　白芨<hi>各一錢</hi>
　右水一碗煑至絹爛如餳空心服嚥時不得作聲<lb/>
脬婦之膀胱也臨産爲穏婆傷破小水淋漓無度觀其<lb/>
<pb n="KR3e0095_WYG_009-6b"/>
補法有不可思議之妙生絲造者曰絹色黄者入血丹<lb/>
皮連木者入裏色白者走氣二者皆能瀉膀胱之火引<lb/>
清氣以達外竅白芨性粘功專收濇能補五内之破損<lb/>
嚥之無聲乃有效者盖聲出於五臟有聲則五臟之氣<lb/>
動而來迎無聲則五臟之氣靜而寜謐所餌之藥不由<lb/>
五臟分布入肺竟從胃口闌門泌别清濁之處由脂膜<lb/>
之絡滲於膀胱之外膜使白芨得以䕶外而爲固也本<lb/>
草載台州大辟剖出肺傷之處皆白芨所補信有是夫<lb/>
<pb n="KR3e0095_WYG_009-7a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3e0095_WYG_009-7b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　絳雪園古方選註卷九<lb/>
</p>
<p>
</p>
  </div>
<div>
<head>絳雪園古方選註卷十</head> <lb/>
    <p>
<pb n="KR3e0095_WYG_010-1a"/>
欽定四庫全書<lb/>
　絳雪園古方選註卷十<lb/>
　　　　　　　　　　　　　蘓州王子接撰<lb/>
　女科丸方<lb/>
烏鰂骨丸<lb/>
　　烏鰂魚骨<hi>四分</hi>茹蘆<hi>一分</hi>
　右以雀卵爲丸如菉豆以五丸爲後飯飲以鮑魚汁<lb/>
烏鰂骨丸皆血肉之品盖血枯氣去苟非有情之物焉<lb/>
<pb n="KR3e0095_WYG_010-1b"/>
能留戀氣血而使之生長烏鰂魚骨醎温下行性濇去<lb/>
脫久服令人有子可知其固氣益精之功矣茹藘醎酸<lb/>
入肝活血通經疏氣行傷丸以雀卵壯陽益血藥後即<lb/>
飯復飲鮑魚汁壓其藥性下行利腸續絶毎用五丸者<lb/>
經言脫血入房肝傷由於中氣竭故欲其留頓中宫仍<lb/>
從脾胃轉輸於下也<lb/>
　按素問用䕡茹農經言有毒蝕惡肉排膿血茹藘無<lb/>
　毒亦能通經脉治六極傷產後血暈去淤排膿暌度<lb/>
<pb n="KR3e0095_WYG_010-2a"/>
　二者之用莫辨孰是但䕡茹今人有名未用茹藘即<lb/>
　茜草藥肆易得且與病情亦相合姑從茹藘註釋惟<lb/>
　後賢詳審<lb/>
聚精丸<hi>附内科方</hi>
　　黄魚鰾<hi>一觔切碎蛤粉炒</hi>沙苑蒺藜<hi>八兩馬乳浸隔湯蒸一炷香</hi>
　右爲末煉蜜丸毎服八十丸白湯下<lb/>
震一索而得長男長男盛陽也震始於寅在人屬少陽<lb/>
初闗精氣動念在兹有勇猛精進之體用齊乎巽隂相<lb/>
<pb n="KR3e0095_WYG_010-2b"/>
見乎離得虛靈不昧之性自然得子成男若少陽男人<lb/>
頭小面長目大無鬚爪枯脛細平素膽精不足不能㑹<lb/>
合腎精者其何以有子宜服聚精丸積精全神積精者<lb/>
腎藏精三合膽藏精三合兩精摩蕩而生神也黄魚鰾<lb/>
甘鹹入少隂和血固精沙苑蒺藜辛甘入少陽利竅益<lb/>
精俾精聚氣全使内之時女妻有震虩喜悦之象則知<lb/>
巽隂潔齊而得孕矣<lb/>
加味香附丸<lb/>
<pb n="KR3e0095_WYG_010-3a"/>
　　金華香附<hi>一觔為末</hi>　<hi>四兩煑酒浸兩宿搗碎焙乾磨四兩米醋浸同上法  四兩童</hi>
　　<hi>便浸同上法滓四兩用炒山栀四兩煎濃汁去  入香附浸同上法</hi>澤蘭<hi>浄葉六兩酒洗</hi>
　　海螵蛸<hi>六兩搗稍碎炒</hi>當歸<hi>四兩/酒洗</hi>川芎<hi>三/兩</hi>白芍<hi>四兩酒炒</hi>懐熟地<lb/>
　　<hi>八兩搗膏焙乾</hi>
　右爲末用浮小麥粉酒醋水打糊爲丸如菉豆大毎<lb/>
　日早晩服兩次忌食萊菔及牛肉生冷<lb/>
震陽也其動也厲巽隂也其正也貞巽隂從陽非泛從<lb/>
也隂不失柔順從容中正之道乃能潔齊乎陽若女子<lb/>
<pb n="KR3e0095_WYG_010-3b"/>
經水不調赤白帶下腹寒胞閉夢與鬼交有絶產十二<lb/>
症者半屬奇經半屬肝虛即不能從陽得子宜服香附<lb/>
丸以四物和肝之隂陽烏鰂骨治使内肝傷澤蘭葉調<lb/>
病傷八脉任通衝盛精氣溢寫自能有子<lb/>
坎炁丹<hi>附内科方</hi>
　　坎炁<hi>二十四條男者良</hi>人乳粉<hi>二兩/四錢</hi>熟地<hi>八兩砂仁一兩五錢陳煑酒八</hi>
　　<hi>兩製久晒者良</hi>人參<hi>二/兩</hi>枸杞子<hi>四兩</hi>
　右法製烘燥入磨爲末用酒釀四兩白蜜四兩同煉<lb/>
<pb n="KR3e0095_WYG_010-4a"/>
　搗爲丸毎服五錢清米飲湯送<lb/>
坎再索而得中男在人爲腎中之陽陽險乎中得子非<lb/>
易若少隂男人耳薄鼻尖毛悴精寒者尤難種子易曰<lb/>
有孚維心亨行有尚必得少女之心有孚於夫剛中得<lb/>
正孕雖險亦可求而得男承上文説言乎兊之義易曰<lb/>
勞乎坎者腎雖爲作强之官陽陷而險更當慰勞腎中<lb/>
之陽乃能剛中而不失其孚宜服坎炁丹坎炁人乳補<lb/>
先天之正氣熟地人參枸把塡補足三隂經丸以酒釀<lb/>
<pb n="KR3e0095_WYG_010-4b"/>
白蜜醖釀之品而成化育之功<lb/>
斑龍丸<hi>方見内科丸方中</hi>
艮三索而得少男得其所止之陽也象曰艮其限陽極<lb/>
於上不能退聽於隂索而不有其身矣男子八八天數<lb/>
已極不得其子亦止所當止無爲之時也然隂陽處過<lb/>
極之候必變而後得如從震而變大過曰枯楊生梯老<lb/>
夫得其女妻從艮而變損曰山澤通氣易曰艮其背陽<lb/>
氣止於背而不能變當從兌以悦之也男服斑龍丸通<lb/>
<pb n="KR3e0095_WYG_010-5a"/>
督脉之隂陽補玉堂闗下之穴以救尾閭滄海之竭猶<lb/>
藉女妻有孚庶可索而得男當服吉祥丸啟子宫生氣<lb/>
則從兊而變悦也<lb/>
疏肝清胃丸<lb/>
　　夏枯草　蒲公英　金銀花　漏蘆　橘葉　甘菊<lb/>
　　豭鼠糞　紫花地丁　貝母　連翹　白芷<lb/>
　　山慈姑　𤓰蔞實　炙甘草　廣陳皮　茜根<lb/>
　　乳香　没藥<lb/>
<pb n="KR3e0095_WYG_010-5b"/>
　右法製等分爲末另用夏枯草煎膏爲丸毎服五錢<lb/>
　開水送<lb/>
乳巗發於乳中按胃經循乳穴歌云乳中正在乳頭心<lb/>
次有乳根出乳下又肝經循乳穴歌云循本經之章門<lb/>
至期門之所挾胃屬肝故前賢皆以憂思鬱怒積氣於<lb/>
肝胃兩經而成乳巗苐方書治法雖多不失之峻補則<lb/>
失之峻攻惟仲醇製疎肝清胃丸雖平淡無奇却有深<lb/>
中肯綮之妙夏枯草入厥隂解鬱熱散結氣蒲公英一<lb/>
<pb n="KR3e0095_WYG_010-6a"/>
名黄花地丁入陽明散熱毒消癰腫二味爲君金銀花<lb/>
入陽明散熱消乳腫甘菊清風熱益肝隂鼠糞入隂解<lb/>
熱紫花地丁透乳消腫茜根行血通經貝母開鬱結消<lb/>
乳癰凡此六者皆入肝經連翹清客熱消腫毒白芷散<lb/>
血熱攻乳癖山慈姑攻毒散結𤓰蔞實降火滌痰甘草<lb/>
和胃消癰陳皮和胃破結凡此六者皆入胃經共十二<lb/>
味爲佐乳香活血没藥散血皆能止痛消腫二味爲使<lb/>
再複以夏枯草煎膏爲丸者其義重在通陽化隂流通<lb/>
<pb n="KR3e0095_WYG_010-6b"/>
血脉乳癖自散實遵經言肝欲散胃喜通之㫖較之世<lb/>
人以乳癰爲實乳巗爲虛泥於參术以滯其氣者其用<lb/>
意逺矣<lb/>
椿皮丸<lb/>
　　椿根白皮<hi>一兩五錢</hi>白芍藥<hi>五/錢</hi>良薑<hi>炒成灰/三錢</hi>黄柏<hi>炒成灰二錢</hi>
　右爲末粥漿丸每服三五十丸空心米飲下<lb/>
椿皮丸治瘦人帶下熱勝於濕又弱而不禁攻者痩人<lb/>
多血熱故以椿皮苦濇入血清熱勝濕以止帶痩人多<lb/>
<pb n="KR3e0095_WYG_010-7a"/>
隂弱故以白芍酸寒收隂氣以約帶痩人多中虛故以<lb/>
良薑入胃和陽截生濕之源頭痩人多隂火故以黄柏<lb/>
入腎堅隂固帶下之去路然以薑柏炒灰則成不寒不<lb/>
熱僅存固澁收脫之性助椿皮以建功<lb/>
白斂丸<lb/>
　　白斂<hi>八兩</hi>狗脊<hi>㔐去毛/一兩</hi>鹿茸<hi>酒蒸焙二兩</hi>
　右爲細末用艾煎醋汁打糯米糊丸如梧子大每服<lb/>
　五十丸空心温酒送下<lb/>
<pb n="KR3e0095_WYG_010-7b"/>
室女衝任虛寒及嫁房勞帶下隂中腫痛陽虛之體而<lb/>
得火證當以白斂殺火消腫爲要故名白斂丸佐以狗<lb/>
脊療傷中通闗節仍主以鹿茸保䕶督脉之陽以安衝<lb/>
任固本治標功稱嫓羙<lb/>
固陽丸<hi>新製</hi>
　　黄耆<hi>酒炒三兩</hi>當歸<hi>酒淨/三兩</hi>乾薑<hi>一兩/六錢</hi>赤石脂<hi>一兩二錢泥罐中煆</hi>
　　<hi>赤研水飛</hi>舶蘹香<hi>八/錢</hi>白龍骨<hi>煆搥碎絹袋盛大豆同蒸豆熟出取焙乾研水飛一</hi>
　　<hi>兩二錢</hi>陽起石<hi>用乾鍋於大火中煆令通紅取出酒淬置隂地令乾研水飛  一兩二錢</hi>
<pb n="KR3e0095_WYG_010-8a"/>
　　肉桂<hi>八錢</hi>韭菜子<hi>酒浸曝乾微/炒一兩六錢</hi>茯苓<hi>三/兩</hi>黄鹽<hi>炒三錢</hi>
　右法製爲末酒糊丸每服五十丸温酒下<lb/>
治帶諸方燥濕清熱者居多若夫久曠失志心陽内耗<lb/>
而命門失守或内勞無度液脫陽離而命門不禁博採<lb/>
古方治此二證者藥品冗雜一無成法可遵余因製此<lb/>
方以固未散之眞陽黄耆茯苓通陽明之氣道引領陽<lb/>
起石升發諸陽乾薑赤石脂堵截陽明之津液不使其<lb/>
順流於前隂當歸肉桂蘹香升少陽之氣以約在下之<lb/>
<pb n="KR3e0095_WYG_010-8b"/>
津液韭菜子去淫慾之火白龍骨固心腎之氣約以黄<lb/>
鹽使熱藥歸下成固攝之功<lb/>
兔腦丸<lb/>
　　母丁香<hi>六粒</hi>明乳香<hi>去油/六分</hi>麝香<hi>六厘</hi>
　右爲細末選八月臈月天醫日修合臨時活劈兔腦<lb/>
　爲丸六粒硃砂爲衣隂乾蠟丸收藏產婦臨盆腰痛<lb/>
　兒不能下温湯囫圇嚥下其兒立產男左女右手握<lb/>
　藥出兔用小者老則不驗死者亦不驗修合時忌見<lb/>
<pb n="KR3e0095_WYG_010-9a"/>
　雞犬經行婦人孝服及諸厭物<lb/>
兔腦丸四味單用皆能催生非特複用爲方也兔性善<lb/>
走用其腦者神在精髓也盖孕環之兔初懐左腋百年<lb/>
之後環歸於腦便能隱形可徵其腦爲神之居也丁香<lb/>
入營通氣乳香入營活血麝香爲臍之液走竄下通𤣥<lb/>
竅兔腦爲腎之髓寒利專主滑胎二者皆有情之品兒<lb/>
感其氣自然下生一如水火濟而道成隂陽和而雨降<lb/>
也一方有用鼠卵者其走竄入腎之功與兔腦同然用<lb/>
<pb n="KR3e0095_WYG_010-9b"/>
兔腦不免傷生鼠取其外腎以油線縫之放去猶活其<lb/>
功德較勝且鼠腎之上有符篆朱文人佩於身能令見<lb/>
者懽恱所求如意諒嬰兒得之亦必生歡喜心也頥眞<lb/>
堂經驗方分兩丸數各用三十六以坎爲六坤之成數<lb/>
也其理頗通故并贅之<lb/>
千金吉祥丸<hi>應在斑龍丸後</hi>
　　天麻<hi>煨一兩</hi>芎藭<hi>一/兩</hi>桂心<hi>一/兩</hi>桃仁<hi>一百/枚</hi>牡丹皮<hi>一兩</hi>
　　桃花瓣<hi>一兩</hi>栁絮<hi>一/兩</hi>白术<hi>一/兩</hi>熟地<hi>一/兩</hi>菟絲子<hi>一/升</hi>覆盆子<hi>一升</hi>
<pb n="KR3e0095_WYG_010-10a"/>
　　五味子<hi>去子一兩</hi>茯苓<hi>一/兩</hi>楮實子<hi>一升</hi>
　右爲末蜜丸如豆大每服五丸空心苦酒下日三服<lb/>
吉祥者詩言吉夢熊羆男子之祥也婦人血積胞門或<lb/>
寒凝子宫致任脉不榮積年不孕斷緒絶產閲古方用<lb/>
蕩胞湯坐導藥而閨中弱質奚堪當硝黄蝱蛭猛烈之<lb/>
品是方君以天麻者以其有遊子十二環圍於外結子<lb/>
透虛入莖中潛生土内複芎藭下行血海治血閉無子<lb/>
李杲曰女子肝虛不足宜天麻芎藭以補之也臣以桂<lb/>
<pb n="KR3e0095_WYG_010-10b"/>
心通子宫破瘀桃仁丹皮補肝活血桃花輕薄栁絮顛<lb/>
狂功皆下行走泄其性可以辟除穢惡其情足以感發<lb/>
春心佐以白术地黄補脾腎之正氣再使以菟絲覆盆<lb/>
五味子皆蔓延多子之品茯苓入陽通氣楮實入隂通<lb/>
神俾使内之時精氣神混合一炁自然一舉而得子矣<lb/>
方之取義甚佳用亦屢驗<lb/>
回生丹<lb/>
　　大黑豆<hi>三升用水浸取殻用絹袋盛殻同豆煑熟去豆不用將殻晒乾其汁留用</hi>紅花<lb/>
<pb n="KR3e0095_WYG_010-11a"/>
　　<hi>三兩炒黄色入好酒四碗煎三五滚去渣存汁聼用</hi>米醋<hi>九觔陳/者佳</hi>大黄<hi>一觔爲末</hi>
　　蘇木<hi>三兩打碎用河水五碗前汁三碗聼用</hi>
　右將大黄末一觔入淨鍋下米醋三觔文火熬之以<lb/>
　長木筯不住手攪之成膏再加醋三觔熬之又加醋<lb/>
　三觔次第加畢然後下黒豆汁三椀再熬次下蘇木<lb/>
　汁次下紅花汁熬成大黄膏取入瓦盆盛之大黄鍋<lb/>
　焦亦鏟下入後藥同磨<lb/>
　　人參<hi>二兩</hi>當歸<hi>一/兩</hi>川芎<hi>一兩/酒洗</hi>香附<hi>一兩/醋炒</hi>延胡索<hi>一兩醋炒</hi>
<pb n="KR3e0095_WYG_010-11b"/>
　　蒼术<hi>一兩米泔浸炒</hi>蒲黄<hi>一兩隔/紙炒</hi>茯苓<hi>一/兩</hi>桃仁<hi>一兩去皮尖油</hi>
　　川牛膝<hi>五錢</hi>甘草<hi>炙五/錢</hi>地榆<hi>五錢/酒洗</hi>川羌活<hi>五/錢</hi>廣橘紅<hi>五錢</hi>白芍<lb/>
　　<hi>五錢酒炒</hi>木𤓰<hi>三/錢</hi>青皮<hi>三錢去/穰炒</hi>白术<hi>三錢米/泔浸炒</hi>烏藥<hi>二兩半去皮</hi>
　　良薑<hi>四錢</hi>木香<hi>四/錢</hi>乳香<hi>二/錢</hi>没藥<hi>二/錢</hi>益母草<hi>二/兩</hi>馬鞭草<hi>五錢</hi>
　　秋葵子<hi>三錢</hi>熟地<hi>一兩酒蒸/如法製就</hi>三稜<hi>五錢醋浸透紙裹煨</hi>五靈脂<lb/>
　　<hi>五錢醋煑化焙乾研細</hi>山茱茰肉<hi>五錢酒浸蒸搗爛入藥晒</hi>
　右三十味并前黑豆殻共晒乾爲末入石臼内下大<lb/>
　黄膏匀再下煉熟蜜一觔共搗千槌取起爲九毎丸<lb/>
<pb n="KR3e0095_WYG_010-12a"/>
　重二錢七分靜室隂乾須二十餘日不可日晒不可<lb/>
　火烘乾後止重二錢有零鎔蠟䕶之所謂蠟丸也用<lb/>
　時去蠟殻調服<lb/>
回生丹催難産破血暈却有神功難産皆由氣滯不宣<lb/>
血暈每多惡露瘀塞下氣行血均爲要法大黄下氣滌<lb/>
垢黒豆逐水破結紅花活中焦之血蘇木破下焦之血<lb/>
均用醋製監制入血不欲其傷氣也馬鞭草秋葵子入<lb/>
奇經通經催生蒲黄五靈脂消瘀下胞衣乳香没藥療<lb/>
<pb n="KR3e0095_WYG_010-12b"/>
産難損傷烏藥木香除腹中氣分冷痛良薑香附解腹<lb/>
中血分冷痛牛膝桃仁地榆三稜延胡皆取其破血下<lb/>
行佐以四君四物塡補正氣以蒼术羌活宣通衛氣以<lb/>
青皮木𤓰橘紅甸安營氣益母爲生血之品山茰爲破<lb/>
結興陽能扶少陽之生氣是方雖漫無綱紀然其羣集<lb/>
催生逐瘀之藥仍有相須之妙已扼坐草四五日治法<lb/>
之要因選之<lb/>
　絳雪園古方選註卷十<lb/>
</p>
<p>
</p>
  </div>
<div>
<head>絳雪園古方選註卷十一</head> <lb/>
    <p>
<pb n="KR3e0095_WYG_011-1a"/>
欽定四庫全書<lb/>
　絳雪園古方選註卷十一<lb/>
　　　　　　　　　　　　　蘇州王子接撰<lb/>
　外科<lb/>
薏苡附子敗醬散<lb/>
　　薏苡仁<hi>十分</hi>敗醬<hi>五/分</hi>附子<hi>二分</hi>
　右三味杵爲末取方寸匕以水二升煎減半頓服小<lb/>
　便當下<lb/>
<pb n="KR3e0095_WYG_011-1b"/>
小腸癰仲景詳言腹無積聚昭然是氣結而成奈諸家<lb/>
以方中附子爲據紛紛註釋是小腸寒冷凝結成癰抑<lb/>
何荒謬若此余因懸内炤之鑑以明之盖心氣抑鬱不<lb/>
舒則氣結於小腸之頭阻傳道之去路而爲癰腫即内<lb/>
經所謂藏不容邪則還之於腑也故仲景重用薏苡開<lb/>
通心氣榮養心境佐以敗醬化膿爲水使以附子一開<lb/>
手太陽小腸之結一化足太陽膀胱之氣務令所化之<lb/>
毒仍從水道而出精微之奥豈庸淺者所能推測耶<lb/>
<pb n="KR3e0095_WYG_011-2a"/>
大黄牡丹湯<lb/>
　　大黄<hi>四兩</hi>芒硝<hi>三/合</hi>丹皮　桃仁<hi>五十/箇</hi>𤓰子<hi>半升當是甜𤓰子</hi>
　右五味以水六升煮取一升去滓内芒硝再煎沸頓<lb/>
　服之有膿當下如無膿當下血<lb/>
金匱上章用附子後人硬派小腸癰是寒結此湯用大<lb/>
黄芒硝又妄派大腸癰是熱結斯誠未足議也然以醫<lb/>
司生命又不得不重言以明之夫肺與大腸爲表裏大<lb/>
腸癰者肺氣下結於大腸之頭其道逺於上其位近於<lb/>
<pb n="KR3e0095_WYG_011-2b"/>
下治在下者因而奪之也故重用大黄芒硝開大腸之<lb/>
結桃仁丹皮下將敗之血至於清肺潤腸不過𤓰子一<lb/>
味而已服之當下血下未化膿之血也若膿已成形肉<lb/>
已壊又當先用排膿散及湯故原文云膿已成不可下<lb/>
也<lb/>
排膿散<lb/>
　　枳實<hi>十六枚</hi>芍藥<hi>六/分</hi>桔梗<hi>二分</hi>
　右三味杵爲散取雞子黄一枚以藥散與雞子黄相<lb/>
<pb n="KR3e0095_WYG_011-3a"/>
　等揉和令相得飲和服之日一服　芍藥用赤<lb/>
排膿湯<lb/>
　　甘草<hi>二兩</hi>桔梗<hi>三/兩</hi>生薑<hi>一/兩</hi>大棗<hi>十枚</hi>
　右四味以水三升煮取一升温服五合日再服<lb/>
排斥也膿血肉所化也前方枳實赤芍佐以桔梗直從<lb/>
大腸泄氣破血斥逐其膿後方甘桔薑棗仍從上焦開<lb/>
提肺氣調和營衞俾氣行而膿自下審證用方學者出<lb/>
自心裁<lb/>
<pb n="KR3e0095_WYG_011-3b"/>
茄蒂湯<lb/>
　　鮮茄蒂<hi>七箇</hi>鮮何首烏<hi>量癤輕重等分</hi>
　水二鍾煎八分一服出膿再服收口<lb/>
對口癤生於啞門空處或由濕毒上壅或由腎虛火熾<lb/>
患者每多潰不收口或爛延纒頸甚至不救是殆督脉<lb/>
之陽氣泄也鮮茄蒂味甘寒緩火毒散惡血能收束頭<lb/>
頸之癤口鮮何首烏味苦濇瘍科名紅内消亦取其收<lb/>
歛精氣仲淳力贊是方深得消毒收口之秘<lb/>
<pb n="KR3e0095_WYG_011-4a"/>
真人活命飲<lb/>
　　白芷<hi>一錢</hi>防風<hi>七/分</hi>陳皮<hi>一錢/五分</hi>皂角刺<hi>五/分</hi>穿山甲<hi>三片切蛤粉炒</hi>
　　土貝母<hi>一錢</hi>天花粉<hi>一/錢</hi>當歸尾<hi>一錢/五分</hi>赤芍<hi>一/錢</hi>乳香<hi>一錢去油</hi>
　　没藥<hi>五分去油</hi>金銀花<hi>三/錢</hi>甘草節<hi>一錢</hi>
　　　在背角刺為君在腹白芷為君在胸加蔞仁在<lb/>
　　　四肢銀花為君<lb/>
　右酒水各半煎數十沸即服<lb/>
瘍科之方最繁初無深義難以類選兹取其通用者譯<lb/>
<pb n="KR3e0095_WYG_011-4b"/>
之如活命飲行衞消腫和營止痛是其綱領也經言衞<lb/>
氣不從逆於肉理乃生癰腫故用白芷入陽明通肌肉<lb/>
之閉以透表陳皮芳香利脾胃之氣以疏經中之滯防<lb/>
風卑賤性柔隨所引而入以泄營中之壅遏角刺性銳<lb/>
能達毒處山甲性堅善走攻堅花粉土貝消腫歸尾赤<lb/>
芍活絡乳香没藥護心昏神使人不知痛甘草銀花解<lb/>
熱散毒治腫毒之法畢備矣故瘍科推為首方<lb/>
柴胡連翹湯<lb/>
<pb n="KR3e0095_WYG_011-5a"/>
　　柴胡<hi>五錢</hi>連翹<hi>五/錢</hi>瞿麥穗<hi>六/錢</hi>黍粘子<hi>二/錢</hi>生地<hi>三錢</hi>當歸<lb/>
　　<hi>一錢五分</hi>黄芩<hi>五錢/炒</hi>知母<hi>五錢/酒炒</hi>黄柏<hi>三錢/酒炒</hi>甘草<hi>三錢炙</hi>中桂<lb/>
　　<hi>三分</hi>
　右剉如麻豆大每服五錢水二大盞煎至一盞去渣<lb/>
　稍熱食後服<lb/>
柴胡連翹湯和劑也馬刀挾癭邪走手足少陽經而來<lb/>
結於耳下治以柴胡散少陽之結氣連翹散外瘍之血<lb/>
結氣聚瞿麥穗決上焦之壅腫黍粘子消上焦之熱腫<lb/>
<pb n="KR3e0095_WYG_011-5b"/>
生地當歸和手足少陽之血脉黄芩知柏解三焦之鬱<lb/>
熱炙甘草調和寒熱之劑微加中桂者馬刀堅硬用以<lb/>
消皮膚浮凍之氣也<lb/>
　<lb/>
　<lb/>
　<lb/>
　<lb/>
　絳雪園古方選註卷十一<lb/>
</p>
<p>
</p>
  </div>
<div>
<head>絳雪園古方選註卷十二</head> <lb/>
    <p>
<pb n="KR3e0095_WYG_012-1a"/>
欽定四庫全書<lb/>
　絳雪園古方選註卷十二<lb/>
　　　　　　　　　　　　　蘇州王子接撰<lb/>
　痘疹科<hi>附幼科</hi>
　　按痘喜流通氣血清凉攻毒此常法也若補益辛<lb/>
　　熱處其變也余所選痘科方補益居多者以常法<lb/>
　　人咸知之故議其變耳<lb/>
清涼攻毒散<lb/>
<pb n="KR3e0095_WYG_012-1b"/>
　　石膏<hi>三錢至一兩</hi>黄連<hi>一錢至/三錢</hi>牛蒡子<hi>一錢/五分</hi>荆芥穗<hi>四分</hi>
　　青皮<hi>七分</hi>細木通<hi>四/分</hi>犀角<hi>磨汁/三分</hi>生地<hi>五錢至/一兩</hi>紅花<hi>四分</hi>
　　牡丹皮<hi>一錢</hi>地丁<hi>一/錢</hi>加燈草<hi>一分</hi>
　　　即瀉黄散毒重者加大黄<lb/>
　右㕮咀水二鍾煎八分去滓温服<lb/>
石膏味辛性寒痘中毎用兩許以及數兩更有始終不<lb/>
徹用及數觔者然必確係肺經火毒壯火食氣氣失其<lb/>
運火邪妄行空竅鬱遏處則冷冲突處則熱飛殃臟腑<lb/>
<pb n="KR3e0095_WYG_012-2a"/>
種種惡候如火邪爍肺則鼻煤衂血咽痛聲啞淫於大<lb/>
腸則暴瀉如注逆傳於心則煩躁顛狂弄舌黑刺移於<lb/>
小腸則溺膏溲血肆虐於脾則唇裂肌燥日胞紅腫滛<lb/>
於胃則消渴飲冷口穢噴人順乗於肝則液沸淚熱乗<lb/>
於膽則淚血返於腎非但灑墨塗硃迸裂泡湧空竅失<lb/>
血神昏躁亂煎熬及此則亦無臟不銷無腑不燥矣自<lb/>
宜急用大劑石膏瀉氣分之火毒佐以牛蒡荆芥黄連<lb/>
青皮木通燈草清熱散火以起脹犀角生地紅花地丁<lb/>
<pb n="KR3e0095_WYG_012-2b"/>
丹皮凉血攻毒以行漿服石膏之後腸瀉用之而反實<lb/>
血滯用之而色紅活氣伏用之而精神煥發斯爲至當<lb/>
苟非氣分火毒妄用大劑石膏必有亡陽惡寒之禍<lb/>
紫草承氣湯<lb/>
　　大黄<hi>四兩</hi>厚朴<hi>二/兩</hi>枳實<hi>一/兩</hi>紫草<hi>一兩</hi>
　右㕮咀爲粗末毎服五錢水半盞煎二三分温服以<lb/>
　利爲度如未利加芒硝一字<lb/>
紫草承氣湯大黄功專蕩滌爲斬關奪門之將痘科用<lb/>
<pb n="KR3e0095_WYG_012-3a"/>
之盖為毒滯脾經而設痘從命門出諸太陽經逆上至<lb/>
脾俞毒氣太盛即從脾經肆虐若迅雷之不及掩初起<lb/>
板而不鬆紫而乾滯粒粒頂陷呌哭抽掣煩亂昏憒此<lb/>
毒伏血中不能載毒而出轉輸各臟之俞急急重用大<lb/>
黄破脾經之實瀉血中之滯複以紫草内通血脉外達<lb/>
皮毛洞瀉者用之而反實不食者用之而胃氣開有瀉<lb/>
至數度而精神不減有用至觔許而肌肉始鬆然必是<lb/>
脾經毒壅者方為至當若毒悶命門不發或轉輸肝肺<lb/>
<pb n="KR3e0095_WYG_012-3b"/>
而用大黄非理也費建中曰毒出鬱伏而重者重與之<lb/>
功而輕與之散此方是也<lb/>
保元湯<lb/>
　　人參<hi>二錢</hi>黄耆<hi>三/錢</hi>甘草<hi>一/錢</hi>肉桂<hi>春夏二三分秋冬六七分</hi>
　右㕮咀水二鍾煎六分去滓温服<lb/>
元氣者未生之前所固有之氣也不用升降固澁疏泄<lb/>
但維持調護之故曰保元魏桂岩分四時之輕重治痘<lb/>
家熱傷元氣氣虛頂陷血虛漿清痘色與肉色一般乾<lb/>
<pb n="KR3e0095_WYG_012-4a"/>
燥平塌皮薄發痒頭温足冷求一熱症而不得者用之<lb/>
殊有神功參耆不能從血透表必藉肉桂入血推動其<lb/>
毒而後參耆之力乃能内托透表苐桂性剛速非甘草<lb/>
和緩亦不循循善導補不用术惡其燥也泄不用苓惡<lb/>
其滲也入血不用芎歸恐其辛散也保護不用芍地恐<lb/>
其酸歛凝滯也止用性柔者以養陽是亦少火生氣也<lb/>
與東垣治慢驚土衰火旺之方今借以治痘内補營血<lb/>
外䕶衞氣滋助隂陽作爲漿水誠出化裁<lb/>
<pb n="KR3e0095_WYG_012-4b"/>
參歸鹿茸湯<lb/>
　　鹿茸<hi>酒炙去毛三錢</hi>人參<hi>一錢/二分</hi>綿黄耆<hi>蜜炙一/錢五分</hi>當歸身<hi>酒洗一錢五分</hi>
　　甘草<hi>炙六分</hi>生薑<hi>一/片</hi>龍眼肉<hi>三个</hi>
　右用水煎去滓入醇酒一杯温服<lb/>
鹿茸湯提漿之方也形呈乎氣毒載乎血痘漿之成必<lb/>
賴氣足乃能領血載毒而出化爲漿水若元氣衰弱則<lb/>
血寒而縮氣血氷伏毒必内陷外見空竅頂平淡白根<lb/>
無紅暈内則寒戰咬牙泄瀉肢冷食少當用鹿茸為君<lb/>
<pb n="KR3e0095_WYG_012-5a"/>
從命門督脉升陽於顛頂以參耆炙草補助氣升以當<lb/>
歸桂圎生薑補助血行再加醇酒流暢氣血達之於表<lb/>
則頭面之漿先足金鏡録有言頭面蒼蠟見之切莫慌<lb/>
張其斯之謂與若未服是湯周身痘色恍白根無紅暈<lb/>
而頭面之漿漸呈蠟黄者此或毒重氷伏即宜詳審切<lb/>
勿輕用盖參茋鹿茸亦可提毒於胸以致氣髙而殞不<lb/>
可忽也<lb/>
十一味木香散<lb/>
<pb n="KR3e0095_WYG_012-5b"/>
　　木香　丁香　桂心　訶子　人參　半夏　青皮<lb/>
　　甘草　前胡　大腹皮　赤茯苓<hi>各等分</hi>
　每服五錢薑三片水一大鍾煎六分温服<lb/>
木香散手太隂陽明之方也肺氣表虚變為寒燥毒陷<lb/>
泄瀉裏虛表白白必灰灰必陷瀉必脹脹必毒滯症因<lb/>
表虛而變内毒不透當以破滯透毒為先補虛止瀉次<lb/>
之故君以木香順氣散滯丁香贊助元陽肉桂温表虛<lb/>
轉灰白為紅潤訶子破滯氣又能止瀉青皮破下焦之<lb/>
<pb n="KR3e0095_WYG_012-6a"/>
滯脹寛則毒鬆腹皮寛膨消毒其功莫大半夏通隂甘<lb/>
草和中人參佐煖藥和陽扶破藥養正使以前胡清肺<lb/>
赤苓瀉心俾心肺寜而營衞和且熱藥不傷肺破藥不<lb/>
傷營也<lb/>
十二味異功散<lb/>
　　人參<hi>七分</hi>白术<hi>七/分</hi>官桂<hi>七/分</hi>附子<hi>五/分</hi>半夏<hi>五/分</hi>丁香<hi>七分</hi>木香<lb/>
　　<hi>七分</hi>當歸<hi>七/分</hi>肉果<hi>七/分</hi>陳皮<hi>七/分</hi>厚朴<hi>七/分</hi>茯苓<hi>七分</hi>
　毎服五錢生薑三片大棗二枚水一大鍾煎六分温<lb/>
<pb n="KR3e0095_WYG_012-6b"/>
　服<lb/>
異功散治脾腎裏虛之方也脾不升漿變爲寒濕裏虚<lb/>
泄瀉毒因陷伏頭雖温足乃冷腹脹喘悶寒戰咬牙證<lb/>
因内虛而變故方中破滯之味輕助陽之力大人參茯<lb/>
苓和胃白术廣皮健脾俾胃煖脾温而營衞無滯自能<lb/>
升提痘毒出於皮毛附子理虛寒而收戰慄官桂鼔陽<lb/>
氣以安塌痒丁香安胃木香理脾半夏破滯化痰厚朴<lb/>
温胃破滯肉果温脾止瀉當歸活血成漿表虛裏實獨<lb/>
<pb n="KR3e0095_WYG_012-7a"/>
用生薑裏虛表陷薑棗並用<lb/>
雞鳴散<lb/>
　　牛蒡子<hi>炒香研細臨服加入雄雞血五匙狀元紅少許調匀以炒荆芥三分煎湯送</hi>
雞屬巽風其性應日而動當其引頸長鳴陽升於頂之<lb/>
候剪取冠上之血故曰雞鳴痘發四五日毒壅不宣此<lb/>
散妙在止用牛蒡荆芥二味表藥助雞冠血升毒於六<lb/>
陽之首使頭面漿足便可無虞今人則不然不分頭面<lb/>
肢體不論朝數乍見漿清輒用雞冠血提漿佐以桑蟲<lb/>
<pb n="KR3e0095_WYG_012-7b"/>
酒釀服之燥痛異常又有可以收成之痘如頭面漿濃<lb/>
肢體漿清過十朝仍然如乍必俟頭面結靨而周身漿<lb/>
足周身結靨而下體漿足此乃名爲三截痘若誤用雞<lb/>
冠血提漿上升必然伏毒於胸結毒於肺乃至胸髙氣<lb/>
喘而殞予女八嵗得三截痘誤用雞冠血桑蟲致殤深<lb/>
可悲夫<lb/>
雞矢丸<lb/>
　　雞矢<hi>一堆溏而有尖白色者良</hi>六一散<hi>三/匙</hi>氷片<hi>少許為衣</hi>
<pb n="KR3e0095_WYG_012-8a"/>
　右丸如菉豆大燈心湯送下<lb/>
　按岐伯治臌方用醴去矢今痘家用矢者取濁隂也<lb/>
　但嬰孩不能用丸亦可用矢浸醴調六一散服勿用<lb/>
　氷片<lb/>
治痘用濁隂方甚多如人中黄人中白童便金汁皆不<lb/>
足爲異至於人糞牛糞犬糞貓糞咸用礱糠火煆過爲<lb/>
方者世人畏而罕用余亦不及詳考若夫雞矢醴自岐<lb/>
伯用起後人因以治病都取其發散利小便之功今火<lb/>
<pb n="KR3e0095_WYG_012-8b"/>
毒發痘躁熱如焚喉痹聲啞畏明譫語一切苦寒重劑<lb/>
所不能勝者無如雞矢醴爲最雞爲巽風善動之畜其<lb/>
矢爲濁中之濁隂中之隂能直透至隂以滌其火毒複<lb/>
以六一散外開𤣥府宣發火毒達於陽分以氷片爲衣<lb/>
掩其臭氣并藉此以開泄内外脉絡諸竅佐六一散而<lb/>
成發汗泄熱之功庶可劫奪兇湧火毒之勢然後用藥<lb/>
亦與有力矣貴在用藥對證勿以穢賤而忽之<lb/>
　附痧疹<lb/>
<pb n="KR3e0095_WYG_012-9a"/>
防風解毒湯<lb/>
　　防風<hi>八分</hi>荆芥<hi>八/分</hi>薄荷<hi>七/分</hi>牛蒡子<hi>炒研/一錢</hi>石膏<hi>一錢</hi>知母<lb/>
　　<hi>八分</hi>連翹<hi>一/錢</hi>淡竹葉<hi>八/分</hi>木通<hi>八/分</hi>枳殻<hi>七/分</hi>桔梗<hi>八分</hi>甘草<lb/>
　　<hi>三分</hi>
　右水一鍾煎入分不拘時服<lb/>
痧疹初發以肺經藥主之風温雖分逐年嵗氣雜至要<lb/>
皆輕清之邪或從口鼻或襲三焦四時皆有惟春爲甚<lb/>
聶久吾曰治痧疹最忌悞用辛熱驟用寒凉治以防風<lb/>
<pb n="KR3e0095_WYG_012-9b"/>
解毒湯防風荆芥薄荷牛蒡以辛散之石膏知母連翹<lb/>
淡竹葉卒寒以清之木通通氣枳殻疎表桔梗甘草載<lb/>
引諸藥以達肺經仲淳曰痧疹不宜依證施治惟當治<lb/>
肺使痧疹發出毒解則了無餘藴矣<lb/>
竹葉石膏湯<lb/>
　　竹葉<hi>三十片</hi>石膏<hi>五/錢</hi>西河栁葉<hi>五/錢</hi>牛蒡子<hi>炒研一錢五分</hi>荆芥穗<lb/>
　　<hi>一錢</hi>蟬蜕<hi>一/錢</hi>薄荷葉<hi>一/錢</hi>麥門冬<hi>去心/三錢</hi>知母<hi>蜜炙一錢</hi>乾葛<lb/>
　　<hi>一錢五分</hi>𤣥參<hi>二/錢</hi>甘草<hi>一/錢</hi>冬米<hi>一撮</hi>
<pb n="KR3e0095_WYG_012-10a"/>
　右水一鍾五分煎八分不拘時服<lb/>
痧疹熱邪壅於肺逆傳於心胞絡喘咳煩悶躁亂狂越<lb/>
者非西河栁不能解仲淳間嘗獨用西河栁葉風乾爲<lb/>
細末水調服四錢喘躁立定水漿不入口者灌之可生<lb/>
力贊其爲神祕之方又云慎勿用定喘藥惟應大劑竹<lb/>
葉石膏湯加西河栁兩許另出心裁立一湯方表裏施<lb/>
治盖以客邪犯心肺二經營衞並傷非獨主於裏也大<lb/>
凡灼熱固表無汗而見諸證者則有竹葉石膏之辛凉<lb/>
<pb n="KR3e0095_WYG_012-10b"/>
解肌發汗熱毒藴裏而見諸證者則有西河栁之鹹温<lb/>
潤燥開結和營以解天行時熱至於十味佐使之藥不<lb/>
外乎潤肺解肌清營透毒母容議也<lb/>
麻黄散<lb/>
　　麻黄<hi>蜜酒拌炒</hi>升麻<hi>酒/炒</hi>人中黄　牛蒡<hi>炒/研</hi>蟬蜕<hi>去頭足各等分</hi>
　右爲末毎服三錢水煎服<lb/>
嚴寒之時風邪襲肺𤣥竅爲寒所閉目微紅淚汪汪鼻<lb/>
塞喘𠻳咽腫此痧疹不得出也治以蜜酒炒麻黄温衞<lb/>
<pb n="KR3e0095_WYG_012-11a"/>
發汗酒炒升麻入營開泄温風佐以人中黄清解温熱<lb/>
使以牛蒡蟬蜕祛風出疹仲淳曰肺氣虛者升麻宜輕<lb/>
重用必喘學者宜臨證斟酌<lb/>
猪尾膏<lb/>
小公猪尾尖刺血或半盞或一盞入生腦子少許辰砂<lb/>
一錢同研成膏木香湯化下猪尾性動生腦性竄入裏<lb/>
治下與雞冠血升表治上二者有上下表裏之分尾血<lb/>
利内竅破真隂佐以硃砂安内神木香湯行外瘀究非<lb/>
<pb n="KR3e0095_WYG_012-11b"/>
王道之品也如厚禀孩童痘發五六朝表受風寒内血<lb/>
瘀滯而漿靨或觸穢汚紫黑焦枯平闊倒靨者用之可<lb/>
轉㓙爲吉若内熱而變脚闊頂平色白形空氣血虛倒<lb/>
靨者用之反㓙<lb/>
　幼科<lb/>
抱龍丸<lb/>
　　琥珀<hi>五錢</hi>辰砂<hi>二/錢</hi>雄黄<hi>七錢香蔴油煎十二/時再用水蘿蔔汁煮</hi>膽星<hi>二兩</hi>
　　<hi>一錢</hi>殭蠶<hi>四錢炒/去嘴足</hi>全蠍<hi>三錢研末用石榴一枚剜空以無灰酒調末填入盖定坐</hi>
<pb n="KR3e0095_WYG_012-12a"/>
　　<hi>文火上徐徐攪動成膏取出冷用</hi>牛黄<hi>一/錢</hi>麝香<hi>五/分</hi>天竺黄<hi>七錢</hi>赤茯苓<lb/>
　　<hi>一兩</hi>
　右法製各爲末蒸餅爲丸金箔為衣燈心薄荷湯送<lb/>
　下<lb/>
抱保也龍者肝臟也肝臟受驚則魂升搐搦不語用以<lb/>
熄風化痰鎮驚發音保守肝魂也殭蠶全蠍薄荷辛以<lb/>
散肝風天竺黄膽星苦辛以泄風痰辰砂琥珀安五臟<lb/>
鎮魂魄雄黄搜肝膽之伏風麝香利骨髓之伏痰金箔<lb/>
<pb n="KR3e0095_WYG_012-12b"/>
佐辰砂可鎮胎驚竺黄佐牛黄可發音聲赤苓燈心可<lb/>
止夜啼集肝經之藥爲複方初無深義一方加人參二<lb/>
錢五分培植正氣以禦肝風紫河車三錢五分<hi>即蚤休草切片</hi>
<hi>黑穭豆製</hi>能伏牛黄丹砂之毒并可治驚祛風二味却有妙<lb/>
義當纂入方中<lb/>
五疳保童丸<lb/>
　　大乾蟾蜍<hi>一箇五月午日收風乾燒存性</hi>皂角<hi>去皮弦燒存性一錢</hi>海蛤粉<lb/>
　　<hi>水飛三錢</hi>麝香<hi>一錢</hi>
<pb n="KR3e0095_WYG_012-13a"/>
　右爲末陳神麯爲稀糊丸如粟米大每服三四十丸<lb/>
　空心米飲下日二服<lb/>
兒童面黄肌痩疳積腹膨皆由寒痰食積治以蟾蜍其<lb/>
性靈異穴土食蟲主殺疳蟲散結氣時珍曰五疳八痢<lb/>
咸宜佐以皂角通諸經之竅海蛤粉生於海者其味鹹<lb/>
能消頑痰化積聚生於淡水中者僅清熱利水而已當<lb/>
用鹽水煮十二時使以麝香捜骨髓之熱消𤓰果之積<lb/>
時珍曰酒得麝則敗果得麝則壊深得用麝之理丸以<lb/>
<pb n="KR3e0095_WYG_012-13b"/>
神麯除陳腐也<lb/>
　　按錢仲陽如聖丸方白蕪荑川黄連胡黄連<hi>各二兩五錢</hi>
　　史君子<hi>一兩</hi>麝香<hi>五分</hi>以乾蟾蜍酒煮成膏爲丸亦一<lb/>
　　法也治肝脾疳熱津液乾涸熱甚者宜之<lb/>
　<lb/>
　<lb/>
　<lb/>
　絳雪園古方選注卷十二<lb/>
</p>
<p>
</p>
  </div>
<div>
<head>絳雪園古方選註卷十三</head> <lb/>
    <p>
<pb n="KR3e0095_WYG_013-1a"/>
欽定四庫全書<lb/>
　絳雪園古方選註卷十三<lb/>
　　　　　　　　　　　　　蘓州王子接撰<lb/>
　眼科<lb/>
洗肝散<lb/>
　　薄荷葉<hi>一錢</hi>甘草<hi>五/分</hi>羌活<hi>一/錢</hi>防風<hi>一/錢</hi>當歸<hi>一/錢</hi>川芎<hi>五分</hi>
　　山栀仁<hi>炒黑一錢</hi>大黄<hi>二錢</hi>
　右爲末每服二三錢食逺沸湯調下<lb/>
<pb n="KR3e0095_WYG_013-1b"/>
天行時熱目赤胞腫怕日羞明風則散表熱則瀉裏風<lb/>
熱相兼則用洗肝散表裏兼治之薄荷甘草清利上焦<lb/>
開泄肝氣以肝開竅於目也羌活防風升發太陽之氣<lb/>
以太陽經有通項入於腦者正屬目系也當歸川芎行<lb/>
少陽血分之氣少陽爲清淨廓雷風相薄而目赤必從<lb/>
大眥始也山栀仁能使三焦之火屈曲下行大黄瀉諸<lb/>
實熱且導且攻熱退腫消矣理明經正不越治病之章<lb/>
程<lb/>
<pb n="KR3e0095_WYG_013-2a"/>
普濟消毒飲<lb/>
　　黄連　黄芩<hi>各五錢俱酒炒</hi>白殭蠶<hi>一錢/炒</hi>連翹<hi>一/錢</hi>黑元參<hi>二錢</hi>
　　鼠粘子<hi>一錢</hi>柴胡　桔梗　生甘草稍<hi>各二錢</hi>板藍根<lb/>
　　馬屁勃<hi>各一錢</hi>廣橘紅<hi>二/錢</hi>升麻<hi>七/分</hi>人參<hi>三錢</hi>
　右爲末半用沸湯調時時服之半用煉蜜爲丸噙化<lb/>
時行疫癘目赤腫痛胞爛者屬濕熱憎寒壯熱頭面脹<lb/>
者屬風熱此皆邪發於手三隂者也普濟消毒飲本自<lb/>
局方謙甫遵於其師濟源東垣註釋見於準繩黄芩黄<lb/>
<pb n="KR3e0095_WYG_013-2b"/>
連連翹𤣥參瀉心肺之熱爲君人參橘紅負荷其正驅<lb/>
逐其邪爲臣升麻柴胡伸少陽陽明之正氣桔梗甘草<lb/>
載引諸藥不令下行爲佐牛蒡散風消毒殭蠶消風散<lb/>
結板藍根解天行熱毒馬勃消頭面毒腫使藥四味爲<lb/>
諸藥驅使於上焦以成消散之功手經病在上故不用<lb/>
下法<lb/>
消障救睛散<lb/>
　　石蟹<hi>一錢五分生研</hi>羚羊角<hi>一錢/鎊</hi>草決明<hi>一/錢</hi>連翹<hi>一錢五分</hi>
<pb n="KR3e0095_WYG_013-3a"/>
　　白蒺藜<hi>一錢</hi>龍膽草<hi>五分酒/炒灰</hi>甘菊<hi>八/分</hi>木賊草<hi>五分</hi>漢防己<lb/>
　　<hi>一錢</hi>茺蔚子<hi>一錢</hi>
　水二鍾煎八分食逺服<lb/>
白睛胬肉狀若魚胞浮鰾世人咸用外㸃鈎割殊非正<lb/>
治余因製消胬湯方功勝鈎割用石蟹爲君味鹹性大<lb/>
寒而燥去濕熱消胬肉如鼔應桴堪稱仙品佐以羚羊<lb/>
角之精靈熄肝風散惡血草決明療青盲去白膜連翹<lb/>
瀉客熱散結氣專泄大小眥之熱酒炒龍膽退濕熱之<lb/>
<pb n="KR3e0095_WYG_013-3b"/>
翳白蒺藜散風破血木賊防己療風勝濕甘菊化風茺<lb/>
蔚行血諸藥皆入肝經仍能上行於肺用之屢騐故敢<lb/>
質諸當世<lb/>
慈殊丸<lb/>
　　慈石　硃砂　神麯<lb/>
　先以慈石置巨火中煆赤醋淬七次曬乾另研極細<lb/>
　二兩辰砂另研極細一兩生陳神麯研極細二兩與<lb/>
　前藥和匀更以神麯末一兩水和作餅湯中煮浮爲<lb/>
<pb n="KR3e0095_WYG_013-4a"/>
　度爲糊量加煉蜜爲丸如桐子大每服十丸加至三<lb/>
　十丸空心清飲湯下<lb/>
瞳神散大孫思邈倪微德李東垣皆言心火乗肺上入<lb/>
腦灼髓以火性散溢故瞳子散大倪云忌用辛熱李云<lb/>
忌用寒凉孫云慈硃丸益眼力衆方不及慈石辛鹹寒<lb/>
鎮攝腎精令神水不外馳硃砂微甘寒收納心經浮溜<lb/>
之火慈石伏丹砂水勝火也故倍用慈石易象曰水在<lb/>
火上乃爲既濟苐慈石入足少隂硃砂入手少隂手足<lb/>
<pb n="KR3e0095_WYG_013-4b"/>
經之走殊途水火之氣性各異故倪曰微妙在乎神麯<lb/>
非但生用化滯發生氣熟則歛暴氣今以脾經之藥配<lb/>
入心腎藥中猶之道家黄婆媒合嬰姹有相生相制之<lb/>
理<lb/>
　附耳鼻<lb/>
桂星散<lb/>
　　辣桂　川芎　當歸　石菖蒲　細辛　木通<lb/>
　　木香　白蒺藜<hi>炒去刺</hi>麻黄<hi>去/節</hi>甘草<hi>炙各一錢</hi>白芷稍<lb/>
<pb n="KR3e0095_WYG_013-5a"/>
　　天南星<hi>煨裂各一錢半</hi>加葱白<hi>二/莖</hi>紫蘇<hi>五/葉</hi>生薑<hi>五片</hi>
　水二鍾煎至一鍾食後服　一方加全蠍<hi>去毒一錢</hi>
犀角飲子<lb/>
　　犀角<hi>鎊</hi>木通　石菖蒲　甘菊花<hi>去蔕</hi>𤣥參　赤芍<lb/>
　　赤小豆<hi>炒各二錢</hi>甘草<hi>炙/錢</hi>　加生薑<hi>五片</hi>
　水二鍾煎至一鍾不拘時服<lb/>
益腎散<lb/>
　　磁石<hi>製</hi>巴㦸　川椒<hi>各一兩去/閉口者</hi>石菖蒲　沉香<hi>各五錢</hi>
<pb n="KR3e0095_WYG_013-5b"/>
　右爲細末毎服二錢用豬腎一隻細切和以葱白少<lb/>
　鹽并藥濕紙十層裹煨令香熟空心細嚼温酒送下<lb/>
合論桂星散犀角飲子益腎散三方治風虛風熱腎氣<lb/>
厥三者皆屬耳之暴聾雖各有所因治不越乎通陽鎭<lb/>
陰經言耳者腎之竅而心亦寄竅於耳除膀胱心包絡<lb/>
外其餘十經之絡脉皆入耳中故其受邪不一而所因<lb/>
所治亦不一當各隨其經以爲治風爲之疎散熱爲之<lb/>
清利氣厥則爲之通其腎氣鎮其逆氣假如風虛耳閉<lb/>
<pb n="KR3e0095_WYG_013-6a"/>
隂陽乍隔脉道不利經氣衝擊鼔動聽户而作嘈嘈風<lb/>
雨諸聲者考諸方書皆以桂星散爲主方取其官桂從<lb/>
裏透表南星從表達裏佐以六經之藥分布於入耳之<lb/>
絡脉以宣藏府之氣是僅與人以規矩也後賢權衡在<lb/>
手揆度病情酌而用之其利溥矣若水衰火實熱鬱於<lb/>
上而聽户𤣥府窒塞清神不能通泄而重聽者以犀角<lb/>
飲子獨治心經俾清明之氣上通於舌而走於寄竅則<lb/>
耳受之而聽亦聰矣又若非風非熱非精脱而屬於腎<lb/>
<pb n="KR3e0095_WYG_013-6b"/>
勞氣厥者耳中渾渾燉燉閉塞不聰此即經言地氣冒<lb/>
明也由於腎經濁隂上逆蒙蔽其陽治以益腎散辛熱<lb/>
發其陽重墜鎭其逆然亦不可久服河間潔古二老論<lb/>
曰耳目不可以温補也喻嘉言曰凡治年髙腎氣逆上<lb/>
而耳不聰者當以磁石鎭之但性主下吸不能制肝木<lb/>
之上吸須佐以地黄山藥等羣隂之藥輔之令隂氣自<lb/>
王於本宮不上觸於陽竅自然空曠無礙而能聽矣是<lb/>
亦治腎虛耳聾之良圖也至於精髓告竭宗脉耗損者<lb/>
<pb n="KR3e0095_WYG_013-7a"/>
即有填補之方終難復聰不復多贅<lb/>
芷辛散<lb/>
　　白芷<hi>一兩</hi>辛夷仁<hi>五/錢</hi>蒼耳仁<hi>炒去皮/二錢半</hi>薄荷葉<hi>五錢</hi>
　右爲細末毎服一錢葱湯或茶清調服<lb/>
準繩芷辛散專治鼻淵三因方易名蒼耳散又謂其統<lb/>
治鼻中之病按靈樞云手太隂開竅於鼻而手陽明之<lb/>
脉挟鼻上行故以白芷入手陽明療風去腐辛夷入手<lb/>
太隂消涕止淵然二者性皆外通九竅升清氣於表之<lb/>
<pb n="KR3e0095_WYG_013-7b"/>
功居多故王好古曰白芷與辛夷同用則能入裏托散<lb/>
鼻中之病矣蒼耳仁善通頂腦去鼻中惡肉死肌薄荷<lb/>
葉氣味俱薄能清至髙之風熱合而言之風火在上非<lb/>
辛散不能愈也再按經言膽移熱於腦則爲鼻淵是膽<lb/>
熱爲病之本矣余謂前方與黄芩鮮生地天麥冬同用<lb/>
以清膽熱亦治本之理歟<lb/>
　<lb/>
　絳雪園古方選註卷十三<lb/>
</p>
<p>
</p>
  </div>
<div>
<head>絳雪園古方選註卷十四</head> <lb/>
    <p>
<pb n="KR3e0095_WYG_014-1a"/>
欽定四庫全書<lb/>
　絳雪園古方選註卷十四<lb/>
　　　　　　　　　　　　　蘓州王子接撰<lb/>
　咽喉科<hi>内附口齒</hi>
𤣥參升麻湯<lb/>
　　𤣥參<hi>一錢</hi>升麻<hi>八/分</hi>白殭蠶<hi>一/錢</hi>鼠黏子<hi>一/錢</hi>連翹<hi>一錢</hi>防風<lb/>
　　<hi>五分</hi>黄芩<hi>六/分</hi>川黄連<hi>八/分</hi>桔梗<hi>一/錢</hi>甘草<hi>七分</hi>
　右㕮咀作一服水二鍾煎八分稍熱噙潄時時細嚥<lb/>
<pb n="KR3e0095_WYG_014-1b"/>
　之　仲淳治喉癬有貝母花粉生地竹葉無芩連<lb/>
咽喉諸證歷考湯方皆辛散鹹軟去風痰解熱毒每用<lb/>
噙化嚥津法急於治標而緩於治本即喉痺之急證亦<lb/>
然隂陽别論曰一隂一陽結謂之喉痺一陽少陽也一<lb/>
隂厥隂也以一隂爲厥隂者隂陽之序次也厥隂之上<lb/>
風氣主之少陽之上火氣主之風火淫肺循絡而爲喉<lb/>
痺治以牛蒡散時行風熱消咽喉壅腫升麻散至髙之<lb/>
風解火鬱之喉腫白殭蠶得清化之氣散濁結之痰𤣥<lb/>
<pb n="KR3e0095_WYG_014-2a"/>
參清上焦氤氲之熱連翹散結熱消壅腫防風瀉肺經<lb/>
之風邪芩連清上中之熱毒甘桔載引諸藥上行清道<lb/>
急治其標而緩其本者盖因一隂一陽各自結於下無<lb/>
異乎隂陽之别也治緩則傷人故當急治其標爾<lb/>
聖濟透闗散<lb/>
　　雄黄　猪牙皁莢<hi>去皮并子</hi>藜蘆<hi>去皮用仁各等分</hi>
　右三味搗研爲散先含水一口用藥一字許吹入鼻<lb/>
　中即吐去水少時涎出立愈　備急如聖散有白礬<lb/>
<pb n="KR3e0095_WYG_014-2b"/>
　<hi>等分</hi>　準繩一字散有白礬蠍稍<lb/>
纏喉風喉者氣之門户也上通肺氣熱閉於喉腫遶於<lb/>
外而頸大或麻或癢滴水不入一息不至命懸呼吸舍<lb/>
吹鼻通肺之外治别無良法可救藜蘆南人謂之鹿葱<lb/>
忽地生花其性迅發力能透頂令人善嚏吐風痰雄黄<lb/>
性亦升發佐藜蘆之吐又能解藜蘆之毒猪牙皁莢能<lb/>
開肺竅善嚏治喉痺之神藥周文采曰累用救人百無<lb/>
一失備急加白礬宗奭曰佐皁莢之性過喉即吐涎以<lb/>
<pb n="KR3e0095_WYG_014-3a"/>
礬能分膈下涎也惟準繩再加蠍稍雖去肝風與肺經<lb/>
相逺三方止從聖濟備急功非淺矣<lb/>
玉鑰匙<lb/>
　　馬牙硝<hi>一兩五錢</hi>白殭蠶<hi>二錢/五分</hi>蓬砂<hi>五/錢</hi>片腦<hi>一字</hi>
　右爲末以紙管吹五分入喉中即愈<lb/>
鑰匙者喻治咽喉功效之神也自其風邪客於喉間氣<lb/>
鬰爲熱壅遏而爲咽痛自其火邪生於肺胃風毒結腫<lb/>
而爲喉疼自其腎虛於下陽越於上而爲咽痛自其飲<lb/>
<pb n="KR3e0095_WYG_014-3b"/>
酒濕熱脾胃溼熱上攻而爲咽痛所因之邪不同至其<lb/>
乗肺則一也用馬牙硝爲朴硝之精結於上輕清而味<lb/>
鹹熱淫於内治以鹹寒白殭蠶感清化之氣以去風痰<lb/>
蓬砂味苦鹹消上焦熱痰清喉中腫痛蘓頌贊蓬砂爲<lb/>
治咽喉之要藥片腦大辛入肺善走散熱破結是藥吹<lb/>
入喉中火散風消立時痛緩惟云治標未及其本亦救<lb/>
急之良法<lb/>
聖濟蜂房湯<lb/>
<pb n="KR3e0095_WYG_014-4a"/>
　　露蜂房<hi>炒</hi>猪牙皁莢<hi>炙去/皮子</hi>川椒<hi>去目并/含口炒</hi>北細辛<hi>去苖</hi>
　　<hi>各等分</hi>一方有蛇床子<hi>炒</hi>
　右搗羅爲散每服一錢匕水一盞煎沸熱渫冷吐<lb/>
齒牙之病不越乎風火濕䘌腎虛二者之因蜂房湯風<lb/>
火濕䘌蛀蚛之方也蜂房川椒去風而能殺蟲牙皁細<lb/>
辛去風之功勝蛇床子去濕之功多風濕既去蟲自消<lb/>
滅按古方渫潄含擦者居多内服攻毒之方甚少盖以<lb/>
湯藥内走諸絡上循齒牙莫若外渫功效㨗速也渫汙<lb/>
<pb n="KR3e0095_WYG_014-4b"/>
也以湯汙齒而含也<lb/>
東垣神功丸<lb/>
　　蘭香葉<hi>俗名省頭草</hi>藿香葉　木香<hi>已上各/一錢</hi>升麻<hi>二錢</hi>
　　縮砂仁<hi>五錢</hi>生地<hi>酒洗/三錢</hi>當歸<hi>一/錢</hi>黄連<hi>去䰅酒/洗五錢</hi>生甘草<hi>三錢</hi>
　右爲細末湯浸<graphic n="KR1339" url="https://raw.githubusercontent.com/kanripo/KR-Gaiji/master/images/KR1339.png" mimeType="image/png"/>餅爲丸如菉豆大每服一百丸加<lb/>
　至二百丸止白湯下食逺服<lb/>
神功丸治濕䘌齦爛之方也腎爲胃闗膏粱酒色之人<lb/>
腎虛則水道不利酒肉太過則濕熱藴積於胃循脉貫<lb/>
<pb n="KR3e0095_WYG_014-5a"/>
於上齦而爲齦腐之根由也下齦喜寒惡熱熱甚則疳<lb/>
蝕齦腐袒脫穢臭不可近東垣意在清熱仍以去濕爲<lb/>
首務濕淫所勝治以黄連木香以苦燥之佐以蘭香藿<lb/>
香以辛散之熱淫所勝治以木香砂仁之苦温佐以升<lb/>
麻甘草之甘辛反佐以清胃散中之當歸生地滋濕之<lb/>
品引領風燥之藥并去其血分之濕熱非東垣具過人<lb/>
之識不及此也<lb/>
良方安腎丸<lb/>
<pb n="KR3e0095_WYG_014-5b"/>
　　桃仁<hi>麩炒</hi>肉蓯蓉<hi>酒浸/焙</hi>補骨脂<hi>炒</hi>乾山藥　川石斛<lb/>
　　白蒺藜<hi>炒去刺</hi>川萆薢　川烏<hi>泡去/皮尖</hi>巴㦸天<hi>去心</hi>白术<lb/>
　右爲細末煉蜜爲丸如桐子大每服七十丸空心用<lb/>
　鹽湯送下<lb/>
五味論曰腎爲骨之所終故齒痛有屬於腎者腎虚則<lb/>
齒豁精固則齒堅至其爲病眞牙浮動見冷愈疼無熱<lb/>
無蟲是殆入房竭精耗散天真致無根失守之火挾相<lb/>
火而上淫於齒也治以肉蓯蓉巴㦸川烏安腎之陽萆<lb/>
<pb n="KR3e0095_WYG_014-6a"/>
薢堅腎之隂石斛清腎中浮游之火桃仁蒺藜補肝以<lb/>
安相火白术山藥健脾以鎮濁隂治虚火不用寒凉者<lb/>
以肝腎之火號曰龍雷誤用寒凉不啻天之隂霾四合<lb/>
益助龍雷之勢矣故腎虛齒痛當崇土以制之和陽以<lb/>
安之其龍雷之火有不翕然而熄者幾希矣<lb/>
　<lb/>
　<lb/>
　<lb/>
<pb n="KR3e0095_WYG_014-6b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　絳雪園古方選註卷十四<lb/>
</p>
<p>
</p>
  </div>
<div>
<head>絳雪園古方選註卷十五</head> <lb/>
    <p>
<pb n="KR3e0095_WYG_015-1a"/>
欽定四庫全書<lb/>
　絳雪園古方選註卷十五<lb/>
　　　　　　　　　　　　　蘓州王子接撰<lb/>
　折傷科<lb/>
接骨丹<lb/>
　　七炁罌口<hi>古屋上廣漢前上層生瓶年深者良用純鋼銼生剉末研之無聲水飛一錢</hi>
　　古文錢<hi>約五百年者良火煆醋淬七次研之無聲如塵者佳五分</hi>
　右和匀每服七厘先用甜𤓰子仁<hi>去殼三錢</hi>嚼爛吐出拌<lb/>
<pb n="KR3e0095_WYG_015-1b"/>
　藥再服下清酒過口<lb/>
　附録烏古散<hi>邵以正真人方</hi>
　　用路上牆脚下往來人便溺處久浸烏碎瓦一塊<lb/>
　　洗潔火煆米醋淬五次黄色為度刀刮細末研之<lb/>
　　無聲每服三錢好酒送下治骨折筋斷神效<lb/>
罌小口瓶也七炁者日月風雨露霜雪也火土結成堅<lb/>
剛性利復藉天之七炁能透骨入髓理傷續絶古文錢<lb/>
其半兩五銖出自秦漢紅銅者佳唐時開元錢亦可入<lb/>
<pb n="KR3e0095_WYG_015-2a"/>
藥功專腐蝕壊肉陳藏器曰能直入損處銲人斷骨甜<lb/>
𤓰子仁開膓胃之壅遏通筋骨之機闗因丹藥厘數甚<lb/>
微助以入胃轉輸爲丹藥之嚮導也　烏古散其理相<lb/>
同取其便捷故附録於後<lb/>
里東丸<lb/>
　　五靈脂<hi>炒醬色為度九兩五錢五分</hi>番木鼈<hi>用蔴油在銅灼内煎滚放在内約二</hi>
　　<hi>沉二浮即好十兩</hi>穿山甲<hi>炒黄焦二/兩五錢</hi>地龍<hi>韭地者佳將滚湯泡熟在日内</hi>
　　<hi>曬乾如不乾在火上焙乾不得隔夜九兩五錢</hi>黄蔴灰<hi>切碎貯陽城鑵内鹽泥封固頭大火</hi>
<pb n="KR3e0095_WYG_015-2b"/>
　　<hi>内煆三兩</hi>麝香<hi>三錢/三分</hi>芸香<hi>即白膠香楓脂/也二兩五錢</hi>乳香<hi>去油一兩二錢</hi>
　　<hi>五分</hi>古文五銖錢<hi>火煆十/七个</hi>自然銅<hi>火煆紅醋/淬二兩</hi>草烏<hi>去皮</hi>
　　<hi>尖炒三錢五分</hi>全蠍<hi>去尾上鈎一/兩二錢五分</hi>當歸<hi>酒洗一兩/二錢五分</hi>京墨<hi>如方</hi>
　　<hi>氏陳者住火燒烟盡為度二錢五分</hi>
　右酒糊爲丸硃砂爲衣蠟丸永久不壊每丸一錢五<lb/>
　分重好酒開送下清晨服時須先略飲食然後用藥<lb/>
　即下部傷亦食後服<lb/>
里東丸少陵僧所傳細繹是方都用血肉靈動之藥蓋<lb/>
<pb n="KR3e0095_WYG_015-3a"/>
草木具無形之氣不足以治形傷也五靈脂受五行之<lb/>
靈氣迅入肝經用以利氣行血退腫接骨番木鼈形傷<lb/>
者必腫腫則氣凝血死用以解破處之血熱消形傷之<lb/>
結腫穿山甲寓水而食穴陵而居用以出隂入陽走竄<lb/>
經絡迅達傷處蚯蚓上食稿壤下飲黄泉用以從陽入<lb/>
隂取蚓毒攻絡内之瘀更取蚓性逐水解熱消腫四者<lb/>
功專外消結腫分兩獨重者治傷綱領之藥也黄蔴灰<lb/>
用以破血利小便行傷接骨麝香通闗入腎用以外通<lb/>
<pb n="KR3e0095_WYG_015-3b"/>
百竅内透骨髓乳香入心經言諸痛皆屬心火用以䕶<lb/>
心托裏昏神定痛芸香性燥入脾用以勝肉理之濕排<lb/>
膿止痛强筋骨生肌肉古文錢跌撲損傷者用半兩五<lb/>
銖折傷必然肉敗用以腐蝕壊肉自然銅性燥破血用<lb/>
以逐敗惡之血六者去瘀生新安神定痛分兩次之者<lb/>
治傷之條目也草烏外風襲入破傷之處即為破傷風<lb/>
用以祛經絡之風從表而出全蠍外風襲入内風必從<lb/>
用以直攻破損之處消散内風二者非防微杜漸亦折<lb/>
<pb n="KR3e0095_WYG_015-4a"/>
傷中所必有之證也當歸補營血用以去瘀生新京墨<lb/>
灰濇能固衞氣用以生肌膚合傷縫二者各具收成之<lb/>
理統論全方雖非控經定證然其調治折傷之法井井<lb/>
有條先退腫後定痛腐其壊肉去其惡血祛其風活其<lb/>
血俾經脉流通則氣血條暢脂膏流着於傷處其骨自<lb/>
接<lb/>
敗蒲煎<lb/>
　　敗蒲席<hi>一握三寸</hi>久用炊單布<hi>一尺/燒灰</hi>緋帛<hi>如手大燒灰</hi>亂髪<lb/>
<pb n="KR3e0095_WYG_015-4b"/>
　　<hi>如雞子大燒灰</hi>大黄<hi>一兩切浸/湯成下</hi>桃仁<hi>四十九箇/去皮尖</hi>甘草<hi>如中指節</hi>
　　<hi>炙剉</hi>
　右七味以童子小便量多少煎湯成内酒一大盞次<lb/>
　下大黄去滓分温三服先剉敗蒲席半領煎湯浴衣<lb/>
　被蓋覆斯須通利數行痛楚立差利及浴水赤勿怪<lb/>
　即瘀血也<lb/>
金匱敗蒲煎治馬墜傷者馳騁之時陽鼔於上卒然而<lb/>
墜傷在於首病頭脹頸麤發熱體痛故其所治有不同<lb/>
<pb n="KR3e0095_WYG_015-5a"/>
於平常跌撲所傷者方中多用陳敗之物取其伏陽而<lb/>
行瘀也敗蒲席須作帆之蒲惟鄉船中嘗以爲臥具者<lb/>
佳藉其精神所憑可以伏陽且陳蒲可逐上焦瘀血炊<lb/>
單布久蒸則受湯熟之氣可以化陽自熄退腫除陳亂<lb/>
髪療驚安神緋帛行瘀捜傷大黄桃仁甘草即桃仁調<lb/>
胃承氣二湯之義用以掃除三焦之瘀外用敗蒲沐浴<lb/>
以逐肌肉筋骨之瘀内外兼治非聖心化裁誰能及此<lb/>
　<lb/>
<pb n="KR3e0095_WYG_015-5b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　絳雪園古方選註卷十五<lb/>
</p>
<p>
</p>
  </div>
<div>
<head>絳雪園古方選註卷十六</head> <lb/>
    <p>
<pb n="KR3e0095_WYG_016-1a"/>
欽定四庫全書<lb/>
　絳雪園古方選註卷十六<lb/>
　　　　　　　　　　　　　　　蘓州王子接撰<lb/>
　金簇科<lb/>
王不留行散<lb/>
　　王不留行<hi>十分八月八日採</hi>蒴藋細葉<hi>十分七月七日採</hi>桑東南根白皮<lb/>
　　<hi>十分三月三日採</hi>川椒<hi>三分除目及/閉口炒去汗</hi>厚朴<hi>二/分</hi>黄芩<hi>二/分</hi>芍藥<hi>二分</hi>
　　乾薑<hi>二分</hi>甘草<hi>十八分</hi>
<pb n="KR3e0095_WYG_016-1b"/>
　右九味桑根皮以上三味燒灰存性勿令灰過各别<lb/>
　杵篩合治之爲散服方寸匕小瘡即粉之大瘡但服<lb/>
　之產後亦可服如風寒桑東根勿取之前三物皆隂<lb/>
　乾百日<lb/>
金刄傷處封固不宻中於風則倉卒無汁中於水則出<lb/>
青黄汁風則發痙水則溼爛成瘡王不留行疾行脉絡<lb/>
之血灌溉周身不使其湍激於傷處桑根皮泄肌肉之<lb/>
風水蒴藋葉釋名接骨草滲筋骨之風水三者皆燒灰<lb/>
<pb n="KR3e0095_WYG_016-2a"/>
欲其入血去邪止血也川椒祛瘡口之風厚朴燥刀痕<lb/>
之濕黄芩退肌熱赤芍散惡血乾薑和陽甘草和隂用<lb/>
以爲君者欲其入血退腫生肌也風濕去隂陽和瘡口<lb/>
收肌肉生此治金瘡之大要<lb/>
地榆絹煎<lb/>
　　地榆<hi>八兩洗淨搗爲細末</hi>絹<hi>一疋小薄者</hi>
　右用清水洗淨絹糊以炭灰淋清汁二斗煮絹候灰<lb/>
　汁盡爲度絹已爛熟擘得成片叚五寸至三寸即將<lb/>
<pb n="KR3e0095_WYG_016-2b"/>
　絹<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>盡灰汁於清水内洗五六次令灰力去盡重入<lb/>
　鍋内以水二斗入地榆末煎煮熟爛撈起絹不成片<lb/>
　入砂盆研之如糊分爲四服用白粳粥飲調每日空<lb/>
　心用一服服後仰臥不得轉側言語驚動其藥食忌<lb/>
　一切毒物惟食爛黄雌雞白米輭飯須將飬一月加<lb/>
　意慎䕶其藥直至損處補完傷痕隔日開瘡口看之<lb/>
　只有宿舊物出而無新惡物出外用長肉散肉長其<lb/>
　痕自合<lb/>
<pb n="KR3e0095_WYG_016-3a"/>
絹能接腸補囊及一切藏府傷殘者得乎桑之力也以<lb/>
桑受日出之生氣又爲箕星之精故稱桑爲神葉蠶食<lb/>
之化爲絲能入藏府傷處續絶補破真有煉石補天之<lb/>
神地榆能化五金八石故能療金簇毒藥之傷王損庵<lb/>
立贊此方神妙余觀外臺千金療金刄傷處以桑線縫<lb/>
之桑膏塗之是亦取生氣也<lb/>
　<lb/>
　<lb/>
<pb n="KR3e0095_WYG_016-3b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　絳雪園古方選註卷十六<lb/>
</p>
<p>
</p>
  </div>
<div>
<head>絳雪園得宜本草卷十七</head> <lb/>
    <p>
<pb n="KR3e0095_WYG_017-1a"/>
欽定四庫全書<lb/>
　絳雪園得宜本草卷十七<lb/>
　　　　　　　　　　　　　蘓州王子接撰<lb/>
　　上品藥<hi>遵經一百一十八種隨時用刪補</hi>
石菖蒲<hi>味辛入手少隂足太隂經功專開發心陽得犀角生地連翹治熱邪入絡神昏因是仙家服食</hi>
　　　<hi>故本經首推</hi>
甘　草<hi>入足陽明能通行十二經生瀉熱緩甘和温補得桔梗清咽喉得大豆爲甘豆湯解百毒奇騐</hi>
黄　耆<hi>味甘入手足太隂經生凉炙温得當歸能活血得白木能補氣得防風相畏相使而其功愈大</hi>
<pb n="KR3e0095_WYG_017-1b"/>
人　參<hi>味甘苦入手太隂能通行十二經得羊肉則補形古方寒熱攻補劑中皆用之以立正氣誠爲</hi>
　　　<hi>上品</hi>
桔　梗<hi>味苦入足少隂經得甘草能載引上行入肺爲舟舟楫之劑</hi>
萎　蕤<hi>味甘入手太隂經得石膏乾葛治風温自汗身重語言難出</hi>
肉蓯蓉<hi>味淡入足少隂經周慎齋云蓯蓉補腎之隂得兔絲補腎之陽二者同用能生精補陽</hi>
天　麻<hi>味辛入足厥隂足陽明經得川芎則補肝得白术則去濕</hi>
蒼　术<hi>味苦辛入足陽明經得防風則發汗得黄蘗則勝濕得香附快中下二焦之氣得山栀解术性</hi>
　　　<hi>之燥</hi>
<pb n="KR3e0095_WYG_017-2a"/>
白　术<hi>味辛甘入足太隂經得枳實能滌飲消痞陶隠居始分蒼白二术李杲曰蒼术性發白术性止</hi>
　　　<hi>可謂得二术之神</hi>
巴㦸天<hi>味辛入足少隂經功專温補元陽得純隂藥有既濟之功</hi>
逺　志<hi>味苦辛入足少隂經主治健忘得茯苓入腎通陽得棗仁通心安神</hi>
丹　參<hi>味苦入手少隂厥隂經調婦人經脉能扺四物之功得山查炭益母草清產後瘀血發熱</hi>
黄　連<hi>入手少隂經性冷而燥寒能勝熱得枳實瀉痞滿得烏梅川椒則安蚘得木香治滯下</hi>
柴　胡<hi>味苦辛入足少陽經入經達氣入絡和血升不上乎顛頂散不達乎皮毛故入膽而合其無出</hi>
　　　<hi>無入之性得益氣藥則能升陽得清氣藥則能散邪</hi>
<pb n="KR3e0095_WYG_017-2b"/>
防　風<hi>味甘辛入手太陽足太陽足厥隂經其性柔滛無所不入隨主藥而走經絡得蔥白能通行周</hi>
　　　<hi>身得澤瀉藁本療風濕得當歸芍藥陽起石禹餘糧療婦人子藏風冷</hi>
升　麻<hi>味辛入手陽明手太隂足太隂經火在上非升不散氣陷下非升莫舉惟東垣善用之得蔥白</hi>
　　　<hi>散手陽明風邪得石膏止陽明齒痛得柴胡引主氣上升得葛根發陽明之汗</hi>
獨　活<hi>一種二名上產有異獨活幽香入足少隂經得細辛治少隂伏風頭痛</hi>
羌　活<hi>羌活氣雄入足太陽經得當歸能利勞傷骨節痠痛</hi>
當　歸<hi>味苦辛入手少隂足厥隂經主治女子諸虛不足得人參黄耆則補氣生血同牽牛大黄則行</hi>
　　　<hi>氣破血得桂附茱茰則熱得大黄芒硝則寒</hi>
<pb n="KR3e0095_WYG_017-3a"/>
川　芎<hi>味辛温入手足厥隂經治婦人血閉無子得細辛療金瘡止痛得牡蠣療頭風得生犀角去痰</hi>
　　　<hi>清目得臘茶療產後頭痛得烏藥療氣厥頭痛</hi>
白　芷<hi>味辛温通行手足陽明經療風止痛排膿得土貝𤓰蔞治乳癰得辛夷細辛治鼻病得單葉紅</hi>
　　　<hi>蜀葵根排膿得椿根皮黄蘗治婦人濕熱帶下</hi>
木　香<hi>味辛苦入手太陽經功專調氣散滯得黄連治滯下得㯽榔治下焦氣滯得橘皮肉果生薑治</hi>
　　　<hi>腹間滯塞冷氣功效㨗速煨熟者實大腸</hi>
草果仁<hi>味辛酸入足太隂經主治寒濕鬱滯得知母治瘴瘧得烏梅截瘧得木𤓰麴蘖療中虛惡穀</hi>
佩蘭葉<hi>味辛入陽明太隂經治消渴膽癉津液凝滯有餘之邪</hi>
<pb n="KR3e0095_WYG_017-3b"/>
甘　菊<hi>味甘微苦入手太隂經功專清頭目風火得枸把便能下行恱腎</hi>
茵　陳<hi>味苦入足太陽陽明太隂經主治風濕寒熱得山栀療熱黄得附子治隂黄得車前治眼目濕</hi>
　　　<hi>熱赤腫</hi>
益母草<hi>味苦辛入足厥隂經活絡調經功效甚㨗得炒黒山查治產後惡露不行</hi>
續　斷<hi>味苦主治跌撲傷續筋骨得當歸治勞傷腰痛得平胃散治血痢  葉名接骨草</hi>
生地黄<hi>味苦入足厥隂經主治勞傷血證得麥冬復脉内之隂得木通導小腸之熱</hi>
熟地黄<hi>味甘入足少隂經功專生精填髓得砂仁行氣煮酒和血復得久曝太陽真火能使虛陽歸宿</hi>
　　　<hi>丹田</hi>
<pb n="KR3e0095_WYG_017-4a"/>
牛　膝<hi>味酸苦入足厥隂經生用逐瘀熟用强筋得肉蓯蓉則益腎得杜仲則補肝</hi>
麥門冬<hi>味甘入手少隂太隂經功專清心保肺得地黄阿膠麻仁同爲潤經復脉之劑得五味子能都</hi>
　　　<hi>攝肺腎之津液</hi>
冬葵子<hi>味甘氣寒入足太陽經性主滑利能通精下胎得縮砂仁治乳汁蓄癰得牛膝下胞衣</hi>
車前子<hi>味醎入足少隂經得牛膝疏肝之性導引利水得兔絲子升清降濁能補虛明目</hi>
白蒺藜<hi>味苦辛疾於通利破血去風得雞子油治偏枯神效得貝母下死胎得當歸通月事</hi>
沙蒺藜<hi>味甘入足少隂少陽經功專補腎得魚鰾能聚精氣</hi>
菟絲子<hi>味辛甘入足三隂經續絶傷煖精寒得茯苓廣蓮治白濁遺精得麥冬治赤濁得牛膝治腰脚</hi>
<pb n="KR3e0095_WYG_017-4b"/>
　　　<hi>痛得車前子治產難横生</hi>
五味子<hi>味酸兼鹹苦甘辛入手太隂足少隂經歛肺經浮游之火歸腎藏散失之元得半夏治痰得阿</hi>
　　　<hi>膠定喘得吳茱茰治五更腎泄</hi>
覆盆子<hi>味甘功專益腎精縮小便得肉蓯蓉補骨脂治陽事不起</hi>
天門冬<hi>味甘苦入手太隂經主治肺熱得熟地則入腎張三丰獨用此二味一君一使爲長生不老方</hi>
　　　<hi>好古曰得人參五味枸札同爲生脉之劑</hi>
茜　草<hi>味苦入手足厥隂經通經脉療黴毒得生地烏髭髮得阿膠側柏療婦人敗血</hi>
絡　石<hi>味苦强筋骨利闗節得射干山栀療咽腫毒氣攻喉</hi>
<pb n="KR3e0095_WYG_017-5a"/>
澤　瀉<hi>味醎入足太陽少隂經功專利水通淋得白术治攴飲得麋銜治酒風</hi>
蒲　黄<hi>味甘入足厥隂經生破血熟止血得五靈脂治心腹諸痛得青黛治重舌脹滿</hi>
石　斛<hi>味甘醎入足陽明太隂少隂經主治胃熱兼益腎精得生薑治囊濕精清小便餘瀝同川芎爲</hi>
　　　<hi>末搐鼻治睫倒入</hi>
胡　麻<hi>即黑脂麻大者名巨勝湯浸蒸曝布裹捼去皮味甘辛入腎潤燥得桑葉逐風濕堅筋骨</hi>
大麻仁<hi>一名火麻味甘入手陽明足太隂經緩脾潤燥得當歸厚朴等辛藥乃能利大腸</hi>
薏苡仁<hi>味甘淡入足陽明經主治寒濕筋攣得麻黄杏仁治風濕周痹得郁李仁治水腫喘急</hi>
山　藥<hi>味甘入足太隂經得羊肉補脾隂得熟地固腎精</hi>
<pb n="KR3e0095_WYG_017-5b"/>
冬𤓰子<hi>味甘平主治膓癰得麥冬治消渴</hi>
大　棗<hi>味甘主治和營得生薑則兼和衞得小麥治臟燥悲傷</hi>
廣橘皮<hi>味苦辛入足陽明太隂經功專利氣止嘔得白术則補脾得甘草則補肺得杏仁治大腸氣閟</hi>
　　　<hi>亦治脚氣衝心得桃仁治大腸血閟得生薑治嘔噦厥冷得神麯主薑治經年氣𠻳得麝香治</hi>
　　　<hi>婦人乳癰</hi>
蓮　藕<hi>蓮子味甘濇入足太隂少隂經功專清心固腎得乳香益智治遺精白濁得炙甘草治赤濁得</hi>
　　　<hi>陳倉米治噤口痢</hi>
藕衣節<hi>功專消瘀血得髪灰治血淋得酒解蟹毒</hi>
<pb n="KR3e0095_WYG_017-6a"/>
蓮蕊䰅<hi>功專清心澁精蕊得黑牽牛當歸治久近痔漏䰅得黄蘗治慾火夢遺</hi>
敗蓮房<hi>功專消瘀血得厥隂經藥治大便下血</hi>
荷　葉<hi>功專升少陽生氣得升麻蒼术治雷頭風</hi>
紫背荷葉<hi>得殭蠶治痘倒靨四肢微厥神效</hi>
芡　實<hi>味甘濇功專煖元陽得生地能止血得金櫻子能澁精得兔絲子能實大便</hi>
栢子仁<hi>味甘入足厥隂經功專養心平肝潤腎得逺志能交通心腎得松子麻仁治老人虛秘</hi>
肉　桂<hi>味甘辛入足厥隂經主治沉寒痼冷益火消隂得人參麥冬甘草能益中氣得紫石英療吐逆</hi>
桂　枝<hi>味辛温入足太陽經功專温經通脉去風止汗得芍藥甘草能和營衞得雄雞肝治小兒遺尿</hi>
<pb n="KR3e0095_WYG_017-6b"/>
辛　夷<hi>味辛入手太隂足陽明經主治頭風鼻病得川芎薄荷細辛石膏治鼻塞流涕不聞香臭得南</hi>
　　　<hi>星半夏黄柏牡蠣治鼻淵下如白膿</hi>
黄　蘗<hi>味苦入腎經主治濕熱得肉桂治咽痛得蒼术治濕痿得細辛瀉膀胱火得蛤粉治赤濁白滛</hi>
杜　仲<hi>味苦辛入足厥隂經主治肝虛得羊腎治腎虛腰痛得牡蠣治虛汗得糯米山藥棗肉治頻慣</hi>
　　　<hi>墮胎得補骨脂青鹽枸杞能壯腎陽</hi>
乾　漆<hi>味辛温功專消瘀破積得白蕪荑治小兒蟲病得牛膝生地治婦女經閉得大麥蘗治產後血</hi>
　　　<hi>氣青腫水疾得柏子山茰棗仁治七傷證</hi>
槐角子<hi>味苦寒入足厥隂經功專殺蟲得牛膽明目通神得地榆當歸防風黄芩枳殻治五種腸風瀉</hi>
<pb n="KR3e0095_WYG_017-7a"/>
　　　<hi>血得苦參治内外痔</hi>
槐　花<hi>味苦主治腸熱得鬱金治小便血得荆芥穗治大便血得山栀治酒毒下血得條芩治血崩得</hi>
　　　<hi>牡蠣治白帶</hi>
雲　母<hi>味甘功專除邪安臟得蜀漆龍骨治牝瘧</hi>
紫石英<hi>味甘温入手少隂足厥隂經主治子宫寒不孕上能鎮心重以去怯下能益肝濕以去枮</hi>
丹　砂<hi>味甘寒入手少隂經功專鎮心安魄得逺志龍骨則養心氣得當歸丹參則養心血得生地枸</hi>
　　　<hi>杞則養腎隂</hi>
滑　石<hi>味甘寒入足太陽經功專發汗利小便得粉甘草解中暑止泄瀉</hi>
<pb n="KR3e0095_WYG_017-7b"/>
赤石脂<hi>味酸入手足陽明經功專厚腸止利得乾薑粳米治下利膿血得蜀椒附子治心痛徹背</hi>
禹餘糧<hi>味甘寒入手足陽明經功專鎮固下焦得赤石脂治傷寒下利得乾薑治赤白帶下得牡蠣烏</hi>
　　　<hi>鱡魚骨桂心治崩中漏下</hi>
膽　礬<hi>味酸入足少陽經功專吐痰解毒得醋治喉痹垂死得乳香没藥大棗敷楊梅毒神效</hi>
朴　硝<hi>味苦醎其性主降逐腑積聚得大黄直入大腸滌垢</hi>
硝　石<hi>即火硝味苦辛其性主升功專破積散堅得殭蠶氷硼吹喉中治喉痹</hi>
礬　石<hi>味酸寒功專吐痰解毒得黄蠟解一切腫毒</hi>
蜂　蜜<hi>性温功專潤臟腑得薤白捣塗湯火傷痛立止得生薑治大頭癩瘡得升麻敷天口虜瘡神效</hi>
<pb n="KR3e0095_WYG_017-8a"/>
蜜　蠟<hi>白蠟味淡功專調氣得茯苓治陽虛遺濁帶下黄蠟得黄連阿膠治痢下腹痛靣青肢冷神效</hi>
　　　<hi>得當歸阿膠黄連黄蘗陳倉米治產後下痢</hi>
桑螵蛸<hi>入足少隂厥隂經功專固澁得龍骨療洩精</hi>
龍　骨<hi>味濇功專固脫得逺志治健忘得韭子治滑精得桑螵蛸治遺尿得白石脂治泄瀉不止</hi>
龍　齒<hi>鎮心凉驚功用同前</hi>
龜　甲<hi>味醎入足少隂經主通任脉得黄柏知母治隂虛勞熱得側柏香附治鬱結得婦人髪川芎當</hi>
　　　<hi>歸能下死胎</hi>
牡　蠣<hi>味醎入足少隂經功專降逆止汗得柴胡去脇下硬得松蘿茶能消項上結核得大黄能消股</hi>
<pb n="KR3e0095_WYG_017-8b"/>
　　　<hi>間腫得地黄能澁精得元參甘草臘茶治瘰癧奇效</hi>
海　蛤<hi>味苦醎主治欬逆上氣得滑石甘草芒硝治傷寒血結</hi>
阿　膠<hi>味醎入手太隂足厥隂少隂經功專益隂止血得黄連治血痢得生地止吐血得蒲黄生地治</hi>
　　　<hi>大<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>不止</hi>
牛　黄<hi>味苦入足厥隂經功專清心化熱利痰凉驚得犀角殊砂治小兒諸驚</hi>
麝　香<hi>味辛温入足太隂經得肉桂消𤓰果諸積得鹽豉燒酒爲末淬酒服產婦敗血裹子難產立效</hi>
　　上品藥<hi>集補時用三十三種</hi>
黄　精<hi>味甘功專補諸虛安五藏得枸杞補精益氣得蔓菁養肝明目</hi>
<pb n="KR3e0095_WYG_017-9a"/>
仙　茅<hi>味辛温主治風冷虛勞得生地枸把茴香柏仁治腰脚攣痹</hi>
月季花<hi>味甘温主治痘瘡見魘變色得活鯽魚糞水中遊死者治瘰癧未破神效</hi>
草豆蔲<hi>味辛入足太隂陽明經功專散滯氣消鬲上痰得熟附子治寒瘧得烏梅治久瘧不止</hi>
蛇床子<hi>味苦入少陽三焦經功專强陽養隂得五味菟絲療陽痿得烏梅治產後隂脫</hi>
縮砂蜜<hi>味辛功專消食散滯得白术條芩能安胎</hi>
蓬莪术<hi>味苦辛主治血氣結積得木香療冷氣攻心得阿魏治小兒盤腸</hi>
荆三稜<hi>味苦功專療癥瘕破血結得蓬术治渾身燎泡得大黄治痃癖</hi>
藁　本<hi>味辛温入足太陽經主治頭風得木香治霧露之邪中於上焦得白芷療風濕可作面脂</hi>
<pb n="KR3e0095_WYG_017-9b"/>
紫　參<hi>味苦入足厥隂經功專破結逐瘀得甘草治下利肺痛得人參阿膠治吐血不止</hi>
白鮮皮<hi>味苦入手太隂陽明經主治風濕痛痺鼠瘘已破者服之最效</hi>
燈心草<hi>味甘寒功專降心火瀉肺熱得辰砂治小兒夜啼得紅花治喉風痺塞</hi>
藿　香<hi>味辛入手足太隂經主治霍亂腹痛得滑石治暑月泄瀉</hi>
王不留行<hi>味苦陽明衝任之藥也功專通血脉療瘡瘍得黄柏治誤吞鐵石得穿山甲治婦人乳少</hi>
鉤　藤<hi>味甘苦入手足厥隂經功專息風降火得甘草治癎疾得紫草發斑疹</hi>
藤　黄<hi>味酸濇烏羊血製療折傷</hi>
骨碎補<hi>味苦入足少隂經主治閃折筋骨傷損得猪腎治久瀉不止得獨活寄生虎骨治痿痺</hi>
<pb n="KR3e0095_WYG_017-10a"/>
金銀花<hi>味甘功專散熱解毒得當歸治熱毒血利</hi>
陳倉米<hi>味鹹酸入手陽明經功專補中益氣得人參治脾虛泄瀉得沉香治胃反噎塞</hi>
杵頭糠<hi>味辛甘主治鬲氣噎塞得人參石蓮治咽喉不利</hi>
苦　酒<hi>味酸苦功專殺毒益血得耆芍桂枝治黄汗得麻黄清酒治黄疸得木香治心痛得黄柏治口</hi>
　　　<hi>瘡</hi>
麥　蘗<hi>味鹹入足三隂經主治消食下氣産後退乳得川椒乾薑治穀勞嗜臥得蜜能下胎</hi>
飴　餹<hi>味甘入足太隂經功專和藥性得桂枝能建中</hi>
蘋　　<hi>一名田字草製硫黄毒功專下水氣得花粉人乳止消渴</hi>
<pb n="KR3e0095_WYG_017-10b"/>
胡　桃<hi>味甘入足少隂經功專補命門煖丹田得杏仁治喘𠻳得骨脂補下焦陽虛</hi>
沉　香<hi>味辛主治氣淋精寒得木香治胞轉不通得肉蓯蓉治大腸虚閉</hi>
丁　香<hi>味辛入足陽明經功專去胃寒得甘蔗生薑治朝暮吐得柿蒂治呃逆得五味子治奔豚</hi>
楓香脂<hi>味苦主治癮疹瘋癢得蛤粉薑汁治吐血衂血</hi>
金櫻子<hi>味酸濇主治脾泄精滑得芡實能固精得縮砂能益精</hi>
蘓合香<hi>味甘温功專通神辟惡得安息青白木香沉檀丁麝龍腦薰陸諸香蓽撥訶子硃砂犀角治傳</hi>
　　　<hi>尸鬼疰</hi>
河　車<hi>味甘醎主治一切虛損得熟地天冬牛膝杜仲能補腎益精</hi>
<pb n="KR3e0095_WYG_017-11a"/>
人中白<hi>味鹹主治癆擦得麻仁阿膠治血虚便閉得雞矢治蜘蛛咬毒</hi>
坎　炁<hi>稟心腎之氣得當歸麝香治臍不乾得乳汁硃砂解胎毒痘患</hi>
　　中品藥<hi>遵經一百一十八種</hi>
知　母<hi>味苦入手太隂足陽明經主治消渴煩熱得麥冬則清肺止渴得地黄則滋腎潤燥得人參治</hi>
　　　<hi>姙娠子煩</hi>
𤣥　參<hi>味醎入足少隂經功專清火滋隂得甘草桔梗止咽痛得牡蠣貝母治瘰<graphic n="KR0659" url="https://raw.githubusercontent.com/kanripo/KR-Gaiji/master/images/KR0659.png" mimeType="image/png"/>
                    </hi>
北沙參<hi>味甘入手足太隂經功專止𠻳除疝得麥冬清肺熱得糯米補脾隂</hi>
苦　參<hi>味苦氣沉入足少隂經功專去風濕殺疳䖝得枳殻治風癩毒熱</hi>
<pb n="KR3e0095_WYG_017-11b"/>
枸把子<hi>味甘入足厥隂少隂經功專補精血得杜仲萆薢治腎虛腰痛得青塩川椒治肝虚目暗</hi>
地骨皮<hi>味苦入手太隂經功專退熱除煩得麥冬小麥治勞渴</hi>
淫羊藿<hi>味辛入手足陽明經功專益精氣强心力得無灰酒浸治偏風皮膚不仁</hi>
狗　脊<hi>味苦甘功專強肝腎健筋骨得鹿茸白歛治帶下得川烏萆薢治諸風</hi>
黄　芩<hi>味苦氣寒中枯者㵼肺火細實而堅者㵼大腸火得白术能安胎得連藥治上焦積熱</hi>
紫　草<hi>味苦入手足厥隂經功專凉血活血利大小腸得白术木香治痘瘡血熱毒盛便閟</hi>
秦　芁<hi>味苦辛入手足陽明兼入肝膽主治風濕攣痺得獨活桂心治產後中風</hi>
貝　母<hi>味甘苦入手太隂經功專潤肺化痰得桔梗能下氣得白芷消便癰</hi>
<pb n="KR3e0095_WYG_017-12a"/>
矛　根<hi>味甘氣寒功專除熱止血得豬肉治黄汗得枇杷葉治冷啘</hi>
龍　膽<hi>味苦濇入足厥隂少陽經功專清熱去濕得柴胡治目疾得蒼耳治耳中諸實症</hi>
白　薇<hi>味苦入陽明經得桂枝石膏竹茹治胎前虚煩嘔逆得人參當歸甘草治産後血厥昏冐</hi>
芍　藥<hi>味酸得人參益氣得當歸養血得白术補脾得川芎瀉肝  赤者利水行血</hi>
牡丹皮<hi>味辛入手足少隂厥隂功專治相火勝于黄栢得四物治無汗之骨蒸</hi>
澤　蘭<hi>味苦辛入足太隂厥隂經功專破血消瘕得當歸能通經得防己治産後水腫</hi>
細　辛<hi>味苦辛入足厥隂少隂經得黄連治口瘡齒䘌得决明鯉魚膽青羊肝療目痛</hi>
五加皮<hi>味辛入足厥隂少隂經功專壯筋骨除風濕得地骨皮治虚勞得丹皮當歸治婦人血風</hi>
<pb n="KR3e0095_WYG_017-12b"/>
蒼耳子<hi>味甘苦主治風熱得葶藶治水腫小便閉</hi>
麻　黄<hi>味苦辛入手太隂足太陽經功專散邪通陽得射干治肺瘻上氣得桂心治風脾冷痛</hi>
紫　菀<hi>味苦辛入手太隂經得欵冬百部烏梅治久𠻳得白前半夏大㦸治水氣喘逆</hi>
欵冬花<hi>味辛入手太隂經功專開痰止𠻳得白薇貝母百部治肺實鼻塞得黄連傅口中疳瘡</hi>
敗　醬<hi>味苦入手足陽明厥隂經功專破血排膿得四物治惡露不止得芎歸桂心治産後腰痛</hi>
瞿　麥<hi>味苦功專利水破血得括樓茯苓山芋雞子治便閉得山巵甘草䓤白燈心治溺血</hi>
紫　葳<hi>即凌霄花味酸入手足厥隂經功專行血清火得地龍殭蠶全蠍治大風癘疾</hi>
葛　根<hi>味甘辛入足太隂陽明經得香䜴治傷寒頭痛得粟米治小兒熱渴</hi>
<pb n="KR3e0095_WYG_017-13a"/>
防　己<hi>味苦漢防己得黄蘗知母去下焦濕腫木防己得防風葵子通小便淋濇</hi>
通　草<hi>味甘淡通可去滯入手足太陽經得琥珀茯苓㵼火利水</hi>
薇　衘<hi>即鹿衘草味苦主治風濕痺痛得白附子療小兒風病得狼毒麝香白丁香釣苓根傅年深惡</hi>
　　　<hi>瘡</hi>
括樓實<hi>味苦功專潤燥降火得文蛤治痰𠻳得杏仁烏梅治肺痿咳血</hi>
括樓根<hi>味甘苦功專潤肺生津得人參麥冬治消渴飲水</hi>
黑大豆<hi>味甘入足少隂經得牯牛膽治肝虛目暗得天花粉治腎虛消渴得濁活舊血治産後中風</hi>
大豆黄卷<hi>味甘功專除胃熱療濕痺得大黄橘皮青葱治水腫喘急便澀</hi>
<pb n="KR3e0095_WYG_017-13b"/>
赤小豆<hi>味甘酸入手少隂太陽經功專散血利水得桑皮去濕腫得通草能下氣得雞子傅癰瘍</hi>
乾　薑<hi>味辛入手足太隂經生能散表炮能温中得良姜治脾寒瘧疾得餳餹治肺冷咳𠻳</hi>
百　合<hi>味甘苦入手少隂太隂經得欵冬花治痰𠻳帶血</hi>
烏　梅<hi>味酸濇功專歛肺固腸觧渴止吐得建茶乾薑治休息利</hi>
蜀　椒<hi>味辛主治心腹冷痛傅尸勞疰得地黄汁調養真元得白茯苓補益心腎</hi>
吳茱茰<hi>味辛苦入足太隂陽明厥隂經功專温中下氣得乾薑治吞酸得黄連白芍治赤白下利</hi>
厚　朴<hi>味苦入足太隂陽明經得蒼术治濕滿得黄連治滯下得杏仁能下氣定喘</hi>
秦　皮<hi>味苦濇入足厥隂少陽經得黄連阿膠白頭翁治産後下利</hi>
<pb n="KR3e0095_WYG_017-14a"/>
桑　葉<hi>味日入手足陽明經得麥冬治勞熱得生地阿膠石膏枇杷葉治肺燥咳血</hi>
桑　枝<hi>味甘苦主治風濕拘攣得桂枝治肩臂痺痛</hi>
桑根白皮<hi>味甘入手太隂經得地骨皮㵼肺得白茯苓利水得糯米治咳𠻳吐血</hi>
枳　實<hi>味苦入手太隂陽明經功專破積下痰得白术去痰飲得𤓰蔞消痞結得皂角通大便</hi>
枳　殻<hi>即枳實之大者其力稍緩得桔梗治虚痞得甘草治婦人體肥難産</hi>
山梔子<hi>味苦入手太隂經功專除煩㵼火得滑石治血淋溺閉得川烏治冷熱腹痛</hi>
茯　苓<hi>味甘淡入手足太隂太陽經得人參能下氣得半夏能滌飲  赤者利水尤㨗</hi>
茯　神<hi>味甘淡入手少隂經得棗仁能安神得乳香木𤓰酒治筋骨攣痛</hi>
<pb n="KR3e0095_WYG_017-14b"/>
豬　苓<hi>味苦甘入足少隂太陽經功專利水滲濕得雞矢白治小兒溺閉</hi>
竹　葉<hi>味甘苦入手少隂足陽明經得橘皮治上氣發熱得小麥石膏治時行發黄</hi>
竹　茹<hi>二層竹皮也味甘功專清熱利氣得括樓治傷寒勞復得參苓芩草治産後煩熱</hi>
竹　瀝<hi>味甘功專豁痰下氣得薑汁治中風口噤得葛根汁治小兒傷寒</hi>
棗　仁<hi>味酸入手少隂足厥隂經功專安神定志得人參茯苓冶盗汗得辰砂乳香治膽虚不寐</hi>
枳　椇<hi>俗謂雞距子味甘平功專止渴除煩得射香能觧酒毒</hi>
白　前<hi>味甘㣲辛入手太隂經功專降氣下痰得桔梗桑皮治咳𠻳吐血</hi>
髙良薑<hi>味辛氣温入足太隂陽明經得茯苓治胃寒噫逆得粳米治霍亂腹痛</hi>
<pb n="KR3e0095_WYG_017-15a"/>
片子薑黄<hi>味苦辛功專下氣破血得肉桂治寒厥胃痛産後癥瘕</hi>
山茱茰<hi>味酸入足厥隂少隂經功專助陽固隂得熟地補腎虛得五味攝精氣</hi>
蔓荆子<hi>味辛甘入足太陽厥隂經得皂莢蒺藜治皮痺不仁得羌活防風治風熱頭痛</hi>
前　胡<hi>味苦入手足太隂陽明經功專散風下氣得桔梗治痰熱咳逆</hi>
綠　豆<hi>味甘功專觧金石草木毒得黑大豆黑小豆治天行痘瘡得白蔴骨治不寐</hi>
茶　葉<hi>味苦甘入手少隂太隂經功專清心肺滌腸胃得甘菊治頭痛得生薑治滯下</hi>
雄　黄<hi>味辛功專觧毒勝邪得黑鉛治結隂得朱砂豬心血治癲癎  雌黄主治略同</hi>
石　膏<hi>味甘辛入足陽明手太隂少陽經得桂枝治温瘧得蒼术治中暍</hi>
<pb n="KR3e0095_WYG_017-15b"/>
硫　黄<hi>味酸入手足少隂經得半夏治久年哮喘得艾葉治隂毒傷寒得烏鰂五味傳婦人隂脱</hi>
慈　石<hi>味辛入足少隂經功專温腎鎮怯得熟地山茰肉治耳鳴得朱砂神麯能交通心腎</hi>
石决明<hi>味醎入足厥隂經功專清熱補肝得枸杞甘菊治頭痛目昏</hi>
麢羊角<hi>味醎入足厥隂經功專散風清熱得勾藤能息肝風</hi>
犀　角<hi>味苦醎入手少隂足厥隂經功專凉血觧毒得地榆治血痢得生地連翹治熱邪入絡</hi>
鹿　茸<hi>味甘醎功專通督脉補精益氣得菟絲羊腎茴香治腰痛得人參黄茋當歸提痘漿</hi>
蛤　蚧<hi>味醎入手太隂足少隂經功專補氣益血得人參治喘𠻳勞損痿弱</hi>
烏鰂骨<hi>味醎入足厥隂經得生地治血淋得乾薑治血瘕得鹿茸阿膠治崩中帶下</hi>
<pb n="KR3e0095_WYG_017-16a"/>
線魚鰾<hi>味甘醎功專補益精氣燒灰治産難血運得甘蔗莭治吐血不止</hi>
鼈　甲<hi>味醎入足厥隂少隂經主治痎瘧痃瘕得青蒿治骨蒸勞熱得桃仁治賁豚氣痛</hi>
烏骨雞<hi>味甘醎入手太隂足厥隂少隂經得凉血補精藥治勞擦</hi>
白殭蠶<hi>味辛醎入手足厥隂陽明經功專療風痰得白馬通治癥瘕得氷片硼砂牙硝治諸喉風</hi>
乳　香<hi>味苦辛入手少隂經功專活血伸筋得枳殻令胎滑易産得真茶鹿血治心氣疼痛</hi>
香　附<hi>味苦辛入足厥隂經通行十二經功專下氣解鬱得木香則流滯和中得山栀能降鬱火得茯</hi>
　　　<hi>神能交心腎得茴香補骨脂能引氣歸元得厚朴則決壅消脹得艾葉能煖子官得髙良薑治</hi>
　　　<hi>心脾冷痛得紫蘇安胎順氣得黄連名黄鶴丹得烏藥為青囊丸二者皆治百病</hi>
<pb n="KR3e0095_WYG_017-16b"/>
香　薷<hi>味辛温功專散暑和水得厚朴治傷暑寒証得白术治暑濕水腫</hi>
荆　芥<hi>味辛入足厥隂經主治産後血暈得石膏治風熱頭痛得甘草洗爛癧神效</hi>
紫　蘇<hi>味辛温功專發表散寒得癀皮砂仁則行氣安胎得木𤓰厚朴治寒濕脚氣</hi>
艾　葉<hi>味苦入奇經功專煖子宫殺蟲䘌得香附治少腹痛得阿膠治產後下血得雄黄治狐惑蟲䘌</hi>
大小薊<hi>味甘温大薊功專破血小薊功專消腫</hi>
大小青<hi>味苦大寒主治瘟疫熱毒得犀角治陽毒發斑小青得沙糖治中暑發昏</hi>
牛蒡子<hi>味辛功專消肺風利咽鬲得荆芥治咽喉不利得生甘草治懸雍喉痛得甘桔治咽喉痘疹得</hi>
　　　<hi>薄荷治風熱癮痧</hi>
<pb n="KR3e0095_WYG_017-17a"/>
百　部<hi>味甘温主治咳𠻳殺蟲得生薑治經年寒𠻳</hi>
萆　薢<hi>味苦入足陽明厥隂經功專去風濕得杜仲治腰脚痺軟得石菖蒲益智仁治白濁頻數</hi>
昆　布<hi>味醎寒功專軟堅破結得海藻治癭氣結核</hi>
小　麥<hi>味甘入手太隂經功專養心鎮肝得通草治老人五淋得海藻消項下癭氣</hi>
大　麥<hi>味微醎功專下氣得鍼砂没石子能染䰅黑</hi>
粳　米<hi>味甘苦功專和胃守中得石膏附子皆取其留中也</hi>
秫　米<hi>即糯黄米味甘主治肺虛寒熱得半夏能使人寐</hi>
白藊豆<hi>味甘入手太隂經功專下氣消暑得香薷治霍亂吐利得天花粉消渴飲水</hi>
<pb n="KR3e0095_WYG_017-17b"/>
淡豆䜴<hi>功專下氣調中得蔥則發汁得山栀則吐得酒則治風得薤白則治痢</hi>
穀　蘖<hi>味甘功專快脾開胃得砂仁白术能使人進食</hi>
薤　白<hi>味辛苦温功專滑利散結得枯樓半夏治胸痺刺痛</hi>
生　薑<hi>味辛温功專散邪和中得大棗能和營衛得附子能温經散寒得杏仁下胸鬲冷氣得露水治</hi>
　　　<hi>暑瘧</hi>
木　𤓰<hi>味酸入足太隂經主治濕痺脚氣霍亂轉筋</hi>
柹　蒂<hi>味濇主治咳逆噦氣得丁香治呃逆不止</hi>
枇杷葉<hi>味苦功專下氣止嘔得香茅根治瘟病發嘔得山栀子治赤鼻面瘡得丁香人參治反胃嘔噦</hi>
<pb n="KR3e0095_WYG_017-18a"/>
㯽　榔<hi>味苦辛功專宣利藏腑壅滯得枳實治傷寒痞滿得木𤓰治脚氣衝心得橘皮治金瘡惡心</hi>
甘　蔗<hi>味甘入足太隂經功專潤肺主津得薑汁治胃反得麥冬生地治春温液涸</hi>
虎　杖<hi>味苦功專破血得土𤓰根牛膝治經閉腹痛得麝香乳香治五淋</hi>
蕪　荑<hi>味辛功專殺蟲得訶子治兒冷痢得㯽榔能殺諸蟲</hi>
琥　珀<hi>味甘淡功專消瘀通淋得黒櫓豆治產後神昏得麝香小便淋瀝</hi>
楮　實<hi>味甘力能軟骨得茯苓治水氣臌脹</hi>
鮑　魚<hi>味辛入足厥隂經主治跌撲腿蹷脘折得蔥豉通乳汁</hi>
虎　骨<hi>味辛平功專追風定痛得没藥治歴節痛風得兔腦能止滑利得乳香能催生下胎</hi>
<pb n="KR3e0095_WYG_017-18b"/>
𤨏　陽<hi>味甘温功專潤燥養筋得虎骨治痿弱</hi>
三　七<hi>味甘苦入足陽明厥隂經主治上下血證得生地阿膠治吐血㨗效</hi>
胡黄連<hi>味苦主治骨蒸勞熱得山栀猪膽治傷寒勞復得川連硃砂猪膽治肥熱疳疾</hi>
延胡索<hi>味辛入足太隂厥隂經功專破血行傷得川楝子治熱厥心痛得茴香治小兒盤腸痛</hi>
白豆蔲<hi>味辛入手太隂經功專散滯破積得砂仁甘草治小兒吐乳得砂仁丁香陳皮治胃反</hi>
益智仁<hi>味辛入足太隂經功專止遺濁縮小便得烏藥治小便頻數</hi>
肉　果<hi>味辛温入手足陽明經功專煖脾胃固大腸得木香附子治久瀉不止</hi>
補骨脂<hi>味辛入足少隂厥隂經主治腎冷精流得菟絲子治下元虛憊得杜仲胡桃治腎虛腰痛得茯</hi>
<pb n="KR3e0095_WYG_017-19a"/>
　　　<hi>苓没藥能定心補腎得茴香治小便無度得韭子治腎漏莖舉得肉果治脾腎虛泄得粟殻治</hi>
　　　<hi>洞瀉久利</hi>
鬱　金<hi>味辛入手少隂厥隂經功專去惡血破結聚得明礬治失心癲狅得甘草片腦治痘毒入心</hi>
薄　荷<hi>味辛入手足厥隂經主治頭目咽喉口齒諸病得花粉能清上化痰</hi>
紅　花<hi>味辛入手少隂經功專活血消腫得去風藥治六十二種風</hi>
胡盧巴<hi>味苦大温入命門之藥主治元藏虛冷得桃仁治膀胱氣得茴香川楝治奔豚偏墜得蕎麥茴</hi>
　　　<hi>香治冷氣疝瘕得補骨脂木𤓰治寒濕脚氣</hi>
木　賊<hi>味苦功專去目翳療腸風得牛角鰓麝香治休息利得禹餘糧當歸川芎治崩中赤白得槐子</hi>
<pb n="KR3e0095_WYG_017-19b"/>
　　　<hi>枳實治痔中出血</hi>
淡竹葉<hi>味甘寒功專清心得麥冬去煩熱利小便</hi>
穀精草<hi>味辛入陽明經主治目疾得羯羊肝治小兒雀目</hi>
紫花地丁<hi>味苦辛主治乳癤痘疔</hi>
使君子<hi>味甘功專殺蟲療五疳得蘆薈治小兒疳熱</hi>
御米殼<hi>味酸濇入足少隂經功專止瀉刼𠻳得烏梅治久𠻳不止得陳皮烏梅治熱痢便血</hi>
阿芙蓉<hi>味酸濇功專澁精固腸得木香黄連治久痢不止</hi>
黑穭豆<hi>味甘功專利水除痺</hi>
<pb n="KR3e0095_WYG_017-20a"/>
蒸　餅<hi>味甘功專消穀利水得大蒜淡豆䜴治久淋</hi>
蘹　香<hi>味辛入奇經主治膀胱冷氣乾濕脚氣得生薑鹽治睪丸腫大得川楝子治腎消飲水得杏仁</hi>
　　　<hi>蔥白治膀胱疝痛</hi>
菠　菜<hi>味甘冷滑入手太陽陽明經功專通陽利藏得雞内金治消渴引飲</hi>
蒲公英<hi>味甘入足少隂經功專化熱毒消腫核得忍冬藤治乳癰</hi>
茄　蒂<hi>味澁功專散血歛氣得何首烏治對口瘡</hi>
山　樝<hi>味酸功專消食起痘得茴香治偏墜疝氣得紫草治痘疹乾黑</hi>
蓽澄茄<hi>味辛主治膀胱冷氣得白荳䓻治噎食不納得髙良薑治寒呃得薄荷荆芥治鼻塞不通</hi>
<pb n="KR3e0095_WYG_017-20b"/>
降　香<hi>味辛温功專療折傷金瘡止血定痛得牛膝生地治吐瘀血</hi>
　　下品藥<hi>遵經一百一十八種</hi>
白頭翁<hi>味苦主治熱毒自利得秦皮黄連黄柏治厥隂熱利</hi>
白　芨<hi>味苦主治金瘡癰毒得黄絹丹皮能補脬損</hi>
青　蒿<hi>味苦主治骨蒸勞熱得鱉甲治温瘧</hi>
夏枯草<hi>味苦辛入足厥隂經主治頭瘡瘰癧得香附甘草治目珠疼痛得香附貝母治馬刀</hi>
旋覆花<hi>味醎温主治結氣嘔逆得代赭石半夏治噫氣得蔥新絳治半産漏下</hi>
草決明<hi>味苦功專明目得甘菊治熱毒赤眼</hi>
<pb n="KR3e0095_WYG_017-21a"/>
葶　藶<hi>味辛寒主治上氣水蓄得漢防己治陽水暴腫得大棗治肺壅喘急</hi>
連　翹<hi>味苦功專瀉心與小腸之熱得瞿麥大黄甘草治項邊馬刀得脂麻治瘰癧結核</hi>
萹　蓄<hi>味苦功專利小便得醋治蚘攻心痛</hi>
大　黄<hi>味苦功專下瘀得紫石英桃仁療女子血閉得黄連治傷寒痞滿得杏仁療傷損瘀血</hi>
甘　遂<hi>味甘苦主治十二種水得大黄阿膠治婦人血結得大麥麵治膜外水氣</hi>
大　㦸<hi>味苦寒主治十二種水得甘遂白芥子療水氣脹滿得乾薑治水腫喘急</hi>
澤　漆<hi>味苦功專利水得大黄葶藶療心下伏瘕</hi>
常　山<hi>味苦功專劫痰截瘧得知母貝母草果治諸瘧得丹砂能劫瘧得㯽榔草果治瘴瘧得甘草治</hi>
<pb n="KR3e0095_WYG_017-21b"/>
　　　<hi>肺瘧得豆䜴烏梅竹葉治腎瘧得小麥淡竹葉治温瘧得黄連治三十年瘧</hi>
蜀　漆<hi>常山苗也世人以䰅代之味辛生用性升炒黑則緩得雲母龍骨治牝瘧獨寒得麻黄甘草牡</hi>
　　　<hi>蠣治牡瘧獨熱</hi>
附　子<hi>味辛温熟附得麻黄發中有補生附得麻黄補中有發得人參能留陽氣得熟地能固元陽</hi>
川烏頭<hi>味辛温功專去風痰得栀子治疝氣得乾薑治隂毒傷寒得木香治冷氣洞泄</hi>
天　雄<hi>味辛温主治一切風一切氣得烏頭附子治元陽虛憊得白术桂枝龍骨療男子失精得烏頭</hi>
　　　<hi>黒豆治大風惡癩</hi>
草烏頭<hi>味辛主治諸風得五靈脂治風濕痺水得蛤粉茴香治結隂下血得川椒雞子白治腹中癥結</hi>
<pb n="KR3e0095_WYG_017-22a"/>
天南星<hi>味苦温入手足太隂功專豁痰怯風得生薑天麻治吐瀉慢驚得防風治跌撲金刄傷風得琥</hi>
　　　<hi>珀硃砂治痰迷心竅</hi>
半　夏<hi>味辛入手太隂少隂經功專消痰止嘔救五絶急病得醋製再得茯苓甘草治伏暑引飲得黄</hi>
　　　<hi>連栝蔞實治結胸得硫黄治老人虚秘得牡蠣猪苓治無管攝之遺濁</hi>
蚤　休<hi>一名紫河車味苦主治驚癎胎風得甘遂括蔞根治慢驚發搐得川大黄木鱉子仁馬牙硝半</hi>
　　　<hi>夏治咽喉榖賊</hi>
鬼　臼<hi>味辛温主治鬼疰百毒下死胎如神</hi>
射　干<hi>味辛平主治咳逆上氣喉痺咽痛得麻黄杏仁五味甘草治喉中水雞聲</hi>
<pb n="KR3e0095_WYG_017-22b"/>
芫　花<hi>味辛温主治心腹脹溝水氣寒痰得大㦸甘遂為贅瘤焦法得大黄甘草大棗芒硝治水腫支</hi>
　　　<hi>飲</hi>
白　歛<hi>味苦主治隂腫帶下得白芷治諸物哽咽得附子治風痺筋急</hi>
桃　仁<hi>味苦甘功專破瘀血潤腸止心腹痛得吳茱茰治冷勞減食得延胡索川楝子治肝厥胃脘痛</hi>
梓白皮<hi>味苦寒主治時行熱毒得連翹赤小豆治温熱發黄</hi>
川楝子<hi>味苦主治諸疝得延胡索治熱厥心痛得吳茱茰治氣痛囊腫得補骨脂小茴香食鹽治偏墜</hi>
　　　<hi>痛不可忍</hi>
巴　豆<hi>味辛功專蕩滌藏府得杏仁治飛尸鬼疰得亂髮灰治舌上出血得白礬療天絲入咽</hi>
<pb n="KR3e0095_WYG_017-23a"/>
郁李仁<hi>味酸入足太隂經功專下氣利水專治大腸燥澁得醇酒能使人睡</hi>
蟬　蛻<hi>味醎甘主治風熱得硃砂治小兒夜啼得薄荷葉治皮膚風癢</hi>
蜣　螂<hi>味醎寒入足厥隂經主治寒熱驚癎用其白心治疔瘡垂斃</hi>
螻　蛄<hi>味醎主治水腫癰毒得蜣螂治大小便閉得穿山甲塞耳中治聾</hi>
螢　火<hi>味辛主治温疫務成子有螢火丸</hi>
鼠　婦<hi>味酸温入足厥隂經主治寒熱葛洪用以截瘧神效</hi>
䗪　蟲<hi>味酸寒功專下血行傷得桃仁大黄治產婦乾血腹痛得乳香没藥龍骨自然銅能去傷接骨</hi>
蝦　蟇<hi>味平主治小兒五疳</hi>
<pb n="KR3e0095_WYG_017-23b"/>
蜈　蚣<hi>味辛温主治尸疰惡氣</hi>
蚯　蚓<hi>味醎功專利水得乳香治驚風悶亂和麵作餛飩治癡癲</hi>
地　膽<hi>味辛主治瘡瘍癥瘕得硃砂滑石治小腸氣痛得細辛白芷治鼻中瘜肉</hi>
斑　毛<hi>味辛寒功專入下竅利水去毒得糯米治風狗咬傷得滑石治便毒</hi>
水　蛭<hi>味醎苦入足厥隂經功專破血行傷得蜚<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>治畜血得麝香治跌打傷</hi>
蛇　蛻<hi>味醎甘主治小兒百十二種驚癎得當歸治纒喉風得蟬蛻銕落頭髮治産難不下</hi>
麋　茸<hi>味甘温功專滋隂益腎得附子雀卵壯陽不老得附子山藥補元駐顔</hi>
豬　膚<hi>味甘寒禮運疏云膚外厚皮也得白蜜米粉治少隂下痢咽痛</hi>
<pb n="KR3e0095_WYG_017-24a"/>
猪尾血<hi>味醎性寒善動得龍腦治痘疹倒靨</hi>
白石英<hi>味甘主治痿痺肺癰實大腸得硃砂治驚悸得磁石治耳聾</hi>
胡　粉<hi>味辛功專療惡瘡得硼砂當歸接骨續筋得黍米治腹中鼈癥得猪脂療誤吞金銀</hi>
鉛　丹<hi>味辛寒功專墜痰止驚得龍骨牡蠣治心臟神驚</hi>
代赭石<hi>味苦寒入足厥隂經功專入血鎮逆得冬𤓰仁治慢驚風</hi>
青礞石<hi>味甘醎入足厥隂經功專利痰止驚得硝石赤石脂治一切痰積痼疾得燄硝治驚風危證</hi>
青　鹽<hi>味醎寒功專助水藏益精氣得杜仲補骨脂能補肝陽得川椒能明目</hi>
　　下品藥<hi>集補時用五十品</hi>
<pb n="KR3e0095_WYG_017-24b"/>
苧　麻<hi>味甘主治漏胎得建蓮糯米能固胎元</hi>
蘆　根<hi>味甘寒主治消渴嘔逆得麥冬治霍亂煩悶得麥冬骨皮茯苓橘紅生薑治骨蒸肺痿</hi>
旱蓮草<hi>味甘酸烏髭髮益腎隂得青鹽能固齒得車前治溺血</hi>
蒴　藋<hi>味酸温一名接骨草能蝕惡肉</hi>
海金沙<hi>味甘寒功專利水通淋得臘茶治小便不通得滑石治膏淋如油得白术黑牽牛治脾濕腫滿</hi>
馬兜鈴<hi>味苦寒主治熱咳得甘草治肺氣喘急</hi>
黑牽牛<hi>味苦寒功專下氣逐水得茴香治水飲痛得大黄治馬脾風病</hi>
何首烏<hi>味苦濇入足厥隂經功專消癰腫益精髓得當歸枸杞兔絲骨脂脂麻能固精延年得胡麻治</hi>
<pb n="KR3e0095_WYG_017-25a"/>
　　　<hi>大風癘疾</hi>
土茯苓<hi>味甘淡功專去風濕利闗節得金銀花苦參治楊梅瘡毒</hi>
山豆根<hi>味苦寒專解咽喉腫毒</hi>
威靈仙<hi>味苦温功專去風濕療折傷得砂仁沙糖治骨鯁得木𤓰治腰脚諸病</hi>
馬　勃<hi>味辛平功專散血解毒得牛蒡子連翹𤣥參治温毒發頣</hi>
神　麵<hi>味甘辛功專化水榖運積滯得麥芽杏仁治胃虛不剋得蒼术能壯脾進飲食得茱茰治暴泄</hi>
　　　<hi>不止</hi>
蒜　　<hi>味辛温主治邪痺蠱毒得黄丹能止瘧</hi>
<pb n="KR3e0095_WYG_017-25b"/>
莱菔子<hi>味辛甘功專治痰下氣消食除脹</hi>
絲𤓰子<hi>味苦功專通經絡解熱毒得槐花治腸風下血得蘆根桃仁治癰</hi>
杏　仁<hi>味甘苦入手太隂經功專散結潤燥得天門冬能潤心肺得柿餅治肺病咯血得童便能補肺</hi>
　　　<hi>劫勞</hi>
梨　　<hi>味甘微酸主治熱𠻳止渴潤肺凉心得黒穭豆治痰喘氣急得丁香治反胃轉食</hi>
烏　藥<hi>味辛温功專消風順氣得沉香治胸腹冷氣得益智仁治小便頻數得蘹香青皮良薑治五積</hi>
　　　<hi>切痛</hi>
没　藥<hi>味苦功專破血止痛得乳香治打撲踠跌經絡受傷腫痛得虎脛骨治歷節風痛</hi>
<pb n="KR3e0095_WYG_017-26a"/>
安息香<hi>味辛苦主治心腹惡氣夜夢鬼交得諸品香藥能通神明</hi>
龍腦香<hi>一名氷片味辛苦主治骨節間風得猪血令心經痘毒宣發於表</hi>
阿　魏<hi>味辛功專殺蟲破癥辟瘟消瘴得丹砂為丸能截瘧得靈脂黄狗疸治噎鬲痞積</hi>
蘆　薈<hi>味苦寒入足厥隂經主治鬲熱得使君子治小兒脾疳得硃砂治老人風秘</hi>
椿　樗<hi>味苦温功專殺蟲止利得訶黎勒母丁香醋糊治休息利得蒼术枳殻治脾毒腸風得乾薑白</hi>
　　　<hi>芍黄柏治濕熱白帶</hi>
阿黎勒<hi>味苦温功專下氣澁腸得烏梅五味則收歛得橘皮厚朴則泄氣得肉果治水瀉下利</hi>
黄絲絹<hi>得白芨能接㫁腸得丹皮白芨治産婦脬損得棕櫚貫衆京墨荷葉四灰治婦人血崩</hi>
<pb n="KR3e0095_WYG_017-26b"/>
炊單布<hi>受湯上之氣用以引出上焦之傷能治墜馬傷</hi>
褌襠灰<hi>燒灰治隂陽易</hi>
五倍子<hi>味酸得茯苓龍骨治虛勞遺濁得白礬治腸風下血</hi>
蜘　蛛<hi>性寒主治小兒大腹丁奚得肉桂治狐疝</hi>
五靈脂<hi>即寒號蟲失入足厥隂經功專散血止痛得蒲黄治心腹疼痛産後惡露刺痛</hi>
蚌　水<hi>功專止渴除煩</hi>
蚌　粉<hi>治久𠻳不止</hi>
珠　菜<hi>味甘温主治虛勞傷憊吐血下利</hi>
<pb n="KR3e0095_WYG_017-27a"/>
鼠　矢<hi>雄者兩頭尖味醎寒入足厥隂經得韭根治男子陽易亦治膀胱水結</hi>
獺　肝<hi>味甘温主治鬼疰傳尸得竹節中水治心腹積聚</hi>
亂　髮<hi>味苦功專止血通淋得猪膏治婦人隂吹</hi>
童　便<hi>味醎寒功專降火止血得甘草治久𠻳肺痿得杏仁猪肝治休息痢</hi>
秋　石<hi>味醎功専滋腎水養丹田得乳粉能固元陽延年不老得茯苓兔絲治遺濁得茯苓蓮肉芡實</hi>
　　　<hi>棗肉治色慾過度遺精小便數食物中用腫脹代鹽</hi>
人　乳<hi>味甘功專補五臟得梨汁能消痰補虛得美酒治辛不得語</hi>
夭　癸<hi>味醎主治熱病勞復得人乳童便滴入鼻内治瞳神反背</hi>
<pb n="KR3e0095_WYG_017-27b"/>
伏龍肝<hi>味苦辛主治血症帶下得阿膠蠶砂治婦人血漏  𢎞景註即灶心黄土得附子黄芩阿膠治</hi>
　　　<hi>便後血</hi>
罌瓶口<hi>功專行傷消堅</hi>
地　漿<hi>味甘寒主治煩熱霍亂</hi>
鍼　砂<hi>味辛功專破積平肝得黄連苦參治熱脹腹瀉</hi>
石　蟹<hi>味醎寒入足厥隂經主治青盲丁瞖得羚羊角決明治胬肉攀睛</hi>
　<lb/>
　絳雪園古方選註卷十七<lb/>
</p>
<p>
</p>
  </div>
        </body>
</text>\m</TEI>