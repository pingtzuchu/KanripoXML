<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>思辨録輯要卷一</head> <lb/>
    <p>
<pb n="KR3a0111_WYG_001-1a"/>
欽定四庫全書<lb/>
　思辨録輯要卷一<lb/>
　　　　　　　　　　　　　　太倉陸世儀撰<lb/>
　　小學類<lb/>
古者八嵗入小學十五入大學此自是正理然古者人<lb/>
　心質樸風俗淳厚孩提至七八嵗時知識尚未開今<lb/>
　則人心風俗逺不如古人家子弟至五六嵗已多知<lb/>
　誘物化矣又二年而始入小學即使父教師嚴已費一<lb/>
<pb n="KR3a0111_WYG_001-1b"/>
　畨手脚况父兄之教又未必盡如古法乎故愚謂今<lb/>
　之教子弟入小學者决當自五六嵗始<lb/>
小學之書文公所集備矣然予以為古人之意小學之<lb/>
　設是教人由之大學之教乃使人知之今文公所集<lb/>
　多窮理之事則近於大學又所集之語多出四書五<lb/>
　經讀者以為重複且類引多古禮不諧今俗開卷多<lb/>
　難字不便童子此小學所以多廢也愚意小兒五六<lb/>
　嵗時語音未朗未能便讀長句竊欲彷明道之意採<lb/>
<pb n="KR3a0111_WYG_001-2a"/>
　擇禮經中之曲禮㓜儀參以近禮斟酌古今擇其可<lb/>
　通行者編成一書或三字或五字節為韻語務令易<lb/>
　曉名曰節韻㓜儀俾之即讀即教如頭容直即教之<lb/>
　以端正頭項手容恭即教之以整齊手足合下便教<lb/>
　他知行並進似於造就人材之法更為容易<lb/>
禮樂不可斯須去身古人教人自幼便教他禮樂所以<lb/>
　徳性氣質易於成就今人自讀書之外一無所事不<lb/>
　知禮樂為何物身子從㓜便驕惰壞了愚意自節韻<lb/>
<pb n="KR3a0111_WYG_001-2b"/>
　㓜儀外更欲叅酌古今之制輯冠婚祭及郷飲郷射<lb/>
　諸禮為禮書<hi>喪禮不可豫習擬另輯為一卷俾學者居喪時讀之</hi>文廟樂舞及<lb/>
　宴飲升歌諸儀為樂書俾童子十數嵗時仍讀四書<lb/>
　兼習書數暇日則序於一處教升歌習禮如古人舞<lb/>
　勺舞象之類務使之郁郁彬彬則涵養氣質薰陶徳<lb/>
　性或可不勞而致<lb/>
凡人有記性有悟性自十五以前物欲未染知識未開<lb/>
　則多記性少悟性自十五以後知識既開物欲漸染<lb/>
<pb n="KR3a0111_WYG_001-3a"/>
　則多悟性少記性故人凡有所當讀書皆當自十五<lb/>
　以前使之熟讀不但四書五經即如天文地理史學<lb/>
　算學之類皆有歌訣皆須熟讀若年稍長不惟不肯<lb/>
　誦讀且不能誦讀矣今人村塾中開䝉多教子弟念<lb/>
　詩句直是無謂<lb/>
凡弟子學寫倣書不獨教他字好即可兼識字及記誦<lb/>
　之功<lb/>
先儒教小兒習字先令影寫趙子昻大字千字文稍長<lb/>
<pb n="KR3a0111_WYG_001-3b"/>
　習智永千字文毎板影寫十紙既畢後歇讀書一二<lb/>
　月以全日之力通影寫一千五百字添至二千三千<lb/>
　四千字如此一二月乃止必如此方能日後寫多運<lb/>
　筆如飛不至走様亦是一法<lb/>
四明程端禮有家塾分年讀書法教童子讀四書五經<lb/>
　先令讀正文既畢然後却讀註亦可盖弟子讀書大<lb/>
　約十嵗以前有記性以後漸否若令先讀正文雖子<lb/>
　弟至愚未有不於十嵗以前完過者此亦讀書之一<lb/>
<pb n="KR3a0111_WYG_001-4a"/>
　法况孟子一書分章甚長今子弟讀孟子連集註讀<lb/>
　多不知首尾毎毎易於漏脱若先讀正文亦可免此<lb/>
　病<lb/>
文公有言古有小學今無小學須以敬字補之此但可<lb/>
　為年長學道者言若童子則可由不可知定須教以<lb/>
　前法<lb/>
陽明先生社學法最好欲教童子歌詩習禮以發其志<lb/>
　意肅其威儀盖恐䝉師惟督句讀則學者苦於簡束<lb/>
<pb n="KR3a0111_WYG_001-4b"/>
　而無鼓舞入道之樂也然歌詩則近於鼓舞習禮則<lb/>
　便有簡束的意在古人十三學樂誦詩二十而冠始<lb/>
　學禮盖人當少年時雖有童心然父兄在前終有畏<lb/>
　憚故法不妨與之以寛寛者所以誘其入道也年力<lb/>
　既壮則智計漸生矣此時而純用誘掖則將有放蕩<lb/>
　不制之患故法又當與之以嚴嚴者所以禁其或放<lb/>
　也二者因其年力各有妙用故古時成就人多今之<lb/>
　社學止以句讀簡束童子固失鼔舞之意矣若誤認<lb/>
<pb n="KR3a0111_WYG_001-5a"/>
　陽明之意純用鼓舞又豈古人之意乎立教者當知<lb/>
　所以善其施矣<lb/>
近日人材之壞皆由子弟早習時文盖古人之法四十<lb/>
　始仕即國初童子試亦必俟二十後方許進學進學<lb/>
　者必試經論飬之者深故其出之者大也近日人務<lb/>
　㨗得聰明者讀摘叚數葉便可拾青紫其胸中何嘗<lb/>
　一毫道理知覺乃欲責其致君澤民故欲人材之端<lb/>
　必先令子弟讀書務實昔人之患在樸今人之患在<lb/>
<pb n="KR3a0111_WYG_001-5b"/>
　文文翁治蜀因其樸而教之以文也今日之勢正與<lb/>
　文翁相反使民能反一分樸則世界受一分惠而反<lb/>
　樸之道當自教子弟始有心世道者慎毋於時文更<lb/>
　揚其波哉<lb/>
教小兒不但是出就外𫝊謂之教凡家庭之教最急毎<lb/>
　見人家飬子當其知識乍開時即戯教以打人罵人<lb/>
　及玩以聲色玩好之具此等氣習沁入心腑人才何<lb/>
　縁得成就<lb/>
<pb n="KR3a0111_WYG_001-6a"/>
家庭之教又必原於朝廷之教朝廷之教以道徳則家<lb/>
　庭之教亦以道德朝廷之教以名利則家庭之教亦<lb/>
　以名利嘗有友人問建文時何多忠義予曰此父兄<lb/>
　之教嚴耳友人問何以知之曰以朝廷之教知之盖<lb/>
　當時朝廷之教甚嚴其子弟茍或居官而不肖則累<lb/>
　及父母累及宗族故孩提之時茍或不肖則其父兄<lb/>
　必變色而訓之語曰少成若天性習慣如自然積累<lb/>
　既深所以居官之時雖九死而靡悔也<lb/>
<pb n="KR3a0111_WYG_001-6b"/>
洒掃應對進退此真弟子事自世俗習於侈靡一切以<lb/>
　僕𨽻當之此理不講乆矣然應對進退貧士家猶或<lb/>
　有之至於洒掃則貧士家亦絶無之矣偶過友人姚<lb/>
　文初家見其門庭蕭然一切洒掃應對進退皆令次<lb/>
　公執役猶有古人之風文初現聞先生之後也其髙<lb/>
　風如此為貧士者可以媿矣<lb/>
或問六藝童子十五以内恐未必能習曰玩禮樂射御<lb/>
　書數之文文字則與義字有别文是習其事義是詳<lb/>
<pb n="KR3a0111_WYG_001-7a"/>
　其理禮樂雖精微然禮記云十三學樂誦詩又曰十<lb/>
　三舞勺成童舞象則知由粗以及精自有因年而進<lb/>
　之法射御雖非童子事然北人與南人不同曹丕典<lb/>
　論論文自言八嵗即學騎射是射御亦非難事也至<lb/>
　於書數尤易為力<lb/>
古者八嵗入小學周官保氏掌飬國子教之六書漢興<lb/>
　蕭何草律令太史試學童能諷書九千字以上乃得<lb/>
　為史又以六體試之課最者以為尚書御史史書令<lb/>
<pb n="KR3a0111_WYG_001-7b"/>
　史六體者古文竒字篆書𨽻書繆篆蟲書皆所以通<lb/>
　知古今文字摹印章書幡信也則知古人皆以字學<lb/>
　為小學故人皆識字今俗崇尚制科人務㨗得至貴<lb/>
　為公卿而目不識古文竒字且并音畫亦多訛謬者<lb/>
　少此一叚工夫也<lb/>
人少小時未有不好歌舞者盖天籟之發天機之動歌<lb/>
　舞即禮樂之漸也聖人因其歌舞而教之以禮樂所<lb/>
　謂因其勢而利𨗳之今人教子寛者或流於放蕩嚴<lb/>
<pb n="KR3a0111_WYG_001-8a"/>
　者或并遏其天機皆不識聖人禮樂之意欲䝉飬之<lb/>
　端難矣<lb/>
朱子䝉卦註曰去其外誘全其真純八字最妙童子時<lb/>
　惟外誘最壞事如摴蒱博奕及看搬演故事之類極<lb/>
　易使人流蕩忘返善教子者只是形格勢禁不使得<lb/>
　親外誘樂記所謂姦聲淫色不留聪明淫樂慝禮不<lb/>
　接心術是也然其要尤在端本清源使父兄不為非<lb/>
　禮之戯則子弟自無從得接耳目<lb/>
<pb n="KR3a0111_WYG_001-8b"/>
人家教子弟固是要事教女子尤為至要蓋子弟失教<lb/>
　至長大讀書知世事猶有變化氣質之時若女子失<lb/>
　教終身無可挽回大則得罪姑嫜敗壞風俗小則隳<lb/>
　壞家事貽譏親黨豈細故哉<lb/>
教女子只可使之識字不可使之知書義盖識字則可<lb/>
　理家政治貨財代夫之勞若書義則無所用之古今<lb/>
　以來女子知書義而又閑禮法如曹大家者有幾不<lb/>
　然徒以𨗳淫而已李易安朱淑真使不知書義未必<lb/>
<pb n="KR3a0111_WYG_001-9a"/>
　不為好女子也<lb/>
詩云無非無儀惟酒食是議二語真教女子良法少讀<lb/>
　内則恠其多載酒漿籩豆之事由今思之知古人良<lb/>
　有深意人家兒女教壞多由乳母婢僕此主人主母<lb/>
　之所不及覺也故古人於乳母必曰擇於諸母與可<lb/>
　者至於婢僕尤當時時切戒<lb/>
<pb n="KR3a0111_WYG_001-10a"/>
　　大學類<lb/>
古者十五入大學自稍有知識合下便教他為聖為賢<lb/>
　故後来成就得大人物今則惟讀書取科第矣大字<lb/>
　之義不知何居<lb/>
玩朱註大人之學四字則知若不如此便是小人之學<lb/>
　不知今之學者肯自居於小人之學否不肯自居於<lb/>
　小人之學而於窮理正心修己治人之道何茫茫也<lb/>
今人見人講學便指為道學不知人自十五入大學時<lb/>
<pb n="KR3a0111_WYG_001-10b"/>
　已個個講道學矣習而不察反以為非笑盍反而自<lb/>
　思乎<lb/>
今之學校即古之大學古者入而後學今者學而後入<lb/>
　古者之學主於修己治人今則口耳佔畢而已不知<lb/>
　於朝廷何補<lb/>
今人好學佛學仙而不好學聖人不知聖賢大學之道<lb/>
　也未嘗見人立地成佛而欲立地成佛未嘗見人白<lb/>
　日升天而欲白日升天明明地放着堯舜禹湯文武<lb/>
<pb n="KR3a0111_WYG_001-11a"/>
　周公孔子而决不肯明德新民止至善此之謂大惑<lb/>
西銘不可不讀不讀西銘不識萬物一體氣象學者心<lb/>
　胸終不得開拓有語之以大學之道者乃反以為分<lb/>
　外也<lb/>
陸象山人物甚偉其語録議論甚髙氣象甚濶初學者<lb/>
　讀之可以開拓心胸<lb/>
陸象山曰此是大丈夫事么麽小家相者不足以承當<lb/>
　又曰大世界不享却要占个小蹊徑大人不做却要<lb/>
<pb n="KR3a0111_WYG_001-11b"/>
　為小兒態直是可惜又曰上是天下是地人居其中<lb/>
　須是做得人方不枉讀以上數語皆可令人感發興<lb/>
　起志於聖人之道朱子曰人為學當如築九層之臺<lb/>
　須大做脚始得具此胸襟方可與入道今人自待甚<lb/>
　薄何與語此<lb/>
全仁義禮智之德而不能得位行道是為天地負我具<lb/>
　耳目聰明之質而不能為聖為賢是為我負天地<lb/>
此理上際天下際地皆須着人承當非大其心胸堅其<lb/>
<pb n="KR3a0111_WYG_001-12a"/>
　骨力却如何承當得<lb/>
人處天地之間無不學而成其能者農學為耕工學為<lb/>
　藝商賈學為轉移貿易無非學也惟士則學為聖賢<lb/>
　所以謂之大學以此思之士而不為大學與農工商<lb/>
　賈何以異乎或問不識字人亦可與言大學之道否<lb/>
　予曰大在心性不在語言文字今者讀書之人借徑<lb/>
　於語言文字所以復其心性也若不識字之人識得<lb/>
　自己心性何不可與言大學之道陸象山有言若我<lb/>
<pb n="KR3a0111_WYG_001-12b"/>
　則不識一字亦須堂堂地還我一個人正是此意<lb/>
學而開章第一便説一學字在上古説這一個字不難<lb/>
　在今日便須要認清這一個字盖三代以上一道同<lb/>
　風學出於一三代以下百家争鳴學散為百自孔氏<lb/>
　沒而或為楊或為墨或為申韓或為黄老馴至後世<lb/>
　而為詞章為訓詁為功名為禪𤣥種種不一而學之<lb/>
　一字敗壞分岐極矣且不特異學一途有以壞正學<lb/>
　即正學一途又有無限分爭樹幟陽順隂逆為正學<lb/>
<pb n="KR3a0111_WYG_001-13a"/>
　之蠧者學之一字至今日而遂不可復問舉世讀聖<lb/>
　賢書不知聖賢之學為何物矣吾黨既讀聖賢書欲<lb/>
　學聖賢之為人豈可不先認清這一個字<lb/>
莫道做人是一様看書是一様作文又是一様只是一<lb/>
　個道理如此做人則人便端正如此看書則書便親<lb/>
　切如此作文則文章便有識力有議論都是一貫將<lb/>
　去<lb/>
為學之弊有五端而好異學攻時文者不與焉談經書<lb/>
<pb n="KR3a0111_WYG_001-13b"/>
　則流於傳註鄭𤣥王弼之類是也尚經濟則趨於權<lb/>
　譎管韓申商之類是也看史學則入於泛濫明道譏<lb/>
　上蔡為喪志朱子以伯恭為眼粗是也務古學則好<lb/>
　為竒博揚子雲𤣥而無當張茂先華而不實是也攻<lb/>
　文辭則溺於詞藻盧駱王楊皆名士畢竟稱為小才<lb/>
　韓栁歐蘓為大家亦不免於夾雜是也要之只不知<lb/>
　大道不知大道故胸無主宰到處差錯<lb/>
問如何為道學曰道者天地自然之道學者學其所謂<lb/>
<pb n="KR3a0111_WYG_001-14a"/>
　道也<lb/>
一部中庸止説得一道字一部大學止説得一學字<lb/>
天下無講學之人此世道之衰天下皆講學之人亦世<lb/>
　道之衰也三代之世君君臣臣父父子子各務躬行<lb/>
　各敦實行庠序之中誦詩書習禮樂而已未嘗以口<lb/>
　舌相角勝也嘉隆之間書院遍天下講學者以多為<lb/>
　貴呼朋引類動輒千人附影逐聲廢時失事甚至有<lb/>
　借以行其私者此所謂處士横議也天下何賴焉<lb/>
<pb n="KR3a0111_WYG_001-14b"/>
今人未嘗學道使先要立一個腔拍凡一言一動一巾<lb/>
　一服必先要求異於人惟恐人不知為學道此皆是<lb/>
　名心名心德之賊也道學畏人知固不可必求人知<lb/>
　亦不可畏人知者必至半塗而廢必求人知者必至<lb/>
　索隠行怪<lb/>
近世講學多似晋人清談清談甚害事孔門無一語不<lb/>
　教人就實處做論語曰君子欲訥於言而敏於行又<lb/>
　曰敏於事而慎於言又曰君子先行其言而後從之<lb/>
<pb n="KR3a0111_WYG_001-15a"/>
　又曰君子恥其言而過其行都是恐人言過其實正<lb/>
　嘉之間道學盛行至於隆萬日甚一日天下靡然成<lb/>
　風惟以口舌相尚意思索然盡矣此即真能言聖人<lb/>
　之言已謂之徒言已謂之清談况於夾襍混亂拾二<lb/>
　氏之唾餘乎<lb/>
道學不可着意着意便是有所為而為予丙子冬間有<lb/>
　志斯道時只是發念要做一個人字字句句要依四<lb/>
　書做初未嘗知所謂道學一向只是如此使知所謂<lb/>
<pb n="KR3a0111_WYG_001-15b"/>
　道學反多一畨着意矣<lb/>
人謂出家修道愚謂只出家便不是道人茍欲出家必<lb/>
　所遭之父母如伋壽申生所值之事變如伯夷叔齊<lb/>
　而後可原於天者謂之道修於人者謂之學貫天人<lb/>
　而一之方可謂之道學此兩字正未易當乃今人動<lb/>
　以相戯何也<lb/>
道學不可過於畏人知若過於畏人知其流必為郷愿<lb/>
　盖此事原無不可對人言且士憎多口在孔孟皆不<lb/>
<pb n="KR3a0111_WYG_001-16a"/>
　免吾輩豈可過於求全而自餒其氣耶<lb/>
學道貴能自任盖既自任則便有一條擔子輕易脱缷<lb/>
　不得若囁嚅進退或有或無吾見其終於叛道也<lb/>
要實見得道為天地間不可無之道學為天地間不可<lb/>
　無之學我為天地間不可少之人然後能擔當自任<lb/>
道生天地天地生人無是道則天地且不成天地人於<lb/>
　何有念及此則𢎞道君子豈可不竭力從事乎<lb/>
道在天地間原不可見惟學道者能見之鳶飛戻天魚<lb/>
<pb n="KR3a0111_WYG_001-16b"/>
　躍於淵言其上下察也滿腔中俱是道在<lb/>
人初生時本自天人合一其岐而二之者氣稟物欲害<lb/>
　之也聖人能贊化育參天地只是全受全歸<lb/>
天地間只有此個道理人人在内人人要做本無可分<lb/>
　别自宋以来横為蔡京章惇韓侂胄輩分出個門户<lb/>
　目為道學甚至讀史者亦因而另立道學傳不知自<lb/>
　居何等日用不知吾末如之何也已矣<lb/>
道之外無學道學之外無人乃世往往駭且笑不知何<lb/>
<pb n="KR3a0111_WYG_001-17a"/>
　故正昔人所謂少所見多所恠下士聞道大笑之也<lb/>
不必説道學只是做人做得一分是一分做得兩分是<lb/>
　兩分做得八九十分是八九十分<lb/>
欲為君盡君道欲為臣盡臣道欲為人盡人道<lb/>
人只是是與不是兩者而已無不是者聖人也全然不<lb/>
　是者盜賊樂戸之属也其餘俱在是與不是之間<lb/>
人須是做正經人自天子以至於庶人一是皆以正經<lb/>
　為本<lb/>
<pb n="KR3a0111_WYG_001-17b"/>
怕人説道學只是自己力量小不能有恒若果有恒自<lb/>
　能轉世界而不為世界所轉<lb/>
做道學使乖必入鄉愿做道學退怯必入郷愿此處直<lb/>
　是一間大家須着力主意<lb/>
人得力多在少年毎見人至五六十徃徃喜談少年得<lb/>
　力處又喜讀少時所熟一路書其精神在是故也可<lb/>
　知聞道貴早二程十四五時便慨然有學聖人之志<lb/>
　故後来所造甚大若晚年聞道而能自棄所習一依<lb/>
<pb n="KR3a0111_WYG_001-18a"/>
　乎正則又豪傑之士不可以一例論矣<lb/>
人一刻不進學對草木亦皆可愧館中有隙地種蔬不<lb/>
　數日已長成矣因感記此<lb/>
人非至誠安能不息惟好學與無息相近學誠而至於<lb/>
　誠者亦惟好學而已<lb/>
孔子聖人其自言曰我學不厭又曰不如丘之好學顔<lb/>
　子大賢孔子稱之不過曰好學後世周程大儒亦不<lb/>
　過一好學至於朱子好學尤甚故能集諸儒之大成<lb/>
<pb n="KR3a0111_WYG_001-18b"/>
　其間儘有天資絶人者只不好學學術便頗僻矣乃<lb/>
　知傳千聖之正脉者好學而已<lb/>
聖門自顔子而下好學惟曾子故曾子卒傳道統<lb/>
不好學最壞事狷者便入於俗狂者便入於禪非特粗<lb/>
　淺已也<lb/>
晦菴詩有云書册埋頭何日了不如抛却去尋春此晦<lb/>
　菴著述之暇游衍之詩也凡人讀書用工或考索名<lb/>
　物或精究義理至紛賾難通或思路俱絶處且放下<lb/>
<pb n="KR3a0111_WYG_001-19a"/>
　書册至空曠處游衍一游衍忽地思致觸發<graphic n="KR1154" url="https://raw.githubusercontent.com/kanripo/KR-Gaiji/master/images/KR1154.png" mimeType="image/png"/>然中<lb/>
　觧有不期然而然者此窮理妙法又或發憤下帷三<lb/>
　冬兩夏滿腹中詩書義理盈溢充足却出来游衍一<lb/>
　兩日真覺得水流花放雲行烏飛滿空中是活潑潑<lb/>
　地景象此孟子所謂樂則生矣境界不知手之舞之<lb/>
　足之蹈之者也晦菴之詩之意非此即彼盖自道其<lb/>
　得意之境不覺詞溢乎情耳後儒不察遂以此意為<lb/>
　晦翁晚年亦厭其學問之支離而思為觧脱真是癡<lb/>
<pb n="KR3a0111_WYG_001-19b"/>
　人前説不得夢試思若不是書册埋頭而終日尋春<lb/>
　却成個甚麽人物<lb/>
己卯五月初三日夜夢與人晤談言讀書窮理甚費精<lb/>
　神譬如磨刀刀日犀利然銹去而鐡漸減曰然則欲<lb/>
　保飬精神將廢學乎曰不然不磨則銹日深刀且斷<lb/>
　爛欲求其減胡可得也<lb/>
卧病而起静坐調息見日光斜入帳中如二指許因以<lb/>
　息候之凡再呼吸而日光盡矣因念逝者之速如此<lb/>
<pb n="KR3a0111_WYG_001-20a"/>
　人安可一息不讀書安可一息不進德為之悚然太<lb/>
　息<lb/>
静坐中意味最長人只忙碌過一生不知掉却多少義<lb/>
　理也<lb/>
學者於静坐中可識病痛若竟把静坐作工夫反發病<lb/>
　痛減得一分勢利纔進得一分學問進得一分學問<lb/>
　便減得一分勢利所謂義利不容並立也<lb/>
學者要淡得功名湏是力學待學得有些滋味自然功<lb/>
<pb n="KR3a0111_WYG_001-20b"/>
　名心漸漸淡却不然無所事事而欲淡其功名不惟<lb/>
　不能亦且未是<lb/>
有言天下方亂恐無暇為學者予曰天下自亂吾心自<lb/>
　治人當喪亂之餘自謂無意於世或悲憤無聊無所<lb/>
　事事或佯狂放誕適意詩酒俱非中行之道也世界<lb/>
　自是太平只賢者無所事事詩酒自適便做就今日<lb/>
　許多喪亂是皆不學問之害賢者處此正當刻意自<lb/>
　勵窮極學問或切磋朋友或勸勉後學或教誨子弟<lb/>
<pb n="KR3a0111_WYG_001-21a"/>
　使之人人知道理人人知政事一旦天心若回撥亂<lb/>
　反正皆出諸胸中素學此便是為天地立心為生民<lb/>
　立命若賢者人人自廢學問種子㫁絶將来喪亂如<lb/>
　何底止<lb/>
學問從致知得者較淺從力行得者較深所謂躬行心<lb/>
　得也<lb/>
古者六藝學者皆當學之今其法不傳吾輩茍欲用心<lb/>
　不必泥古須相今時冝及參古遺法酌而行之如五<lb/>
<pb n="KR3a0111_WYG_001-21b"/>
　禮六樂今不可考矣然論其切身可行者禮則如大<lb/>
　明集禮文公家禮之類所當究心也樂未便論到精<lb/>
　微只弹琴一事雖非古調然亦當稍習時時操之使<lb/>
　心氣和平射不必五射只如今人射法務求志正體<lb/>
　直足矣五御者古人所以御車今法不傳當習御馬<lb/>
　使馳驟便㨗亦男子一要事至於書古人亦止辨六<lb/>
　書之體而已非若後世所謂羲之獻之之筆法也今<lb/>
　人論書動<graphic n="KR0688" url="https://raw.githubusercontent.com/kanripo/KR-Gaiji/master/images/KR0688.png" mimeType="image/png"/>法帖廢時失事何益於我若真草𨽻篆<lb/>
<pb n="KR3a0111_WYG_001-22a"/>
　四體亦不可不識斯亦博學之一端也若數學則九<lb/>
　章算法今人亦有知之者得其人而從學焉可也要<lb/>
　之六藝既非古法亦不必十分究心有虧正業但當<lb/>
　時時留心遇可學處便學不至當靣放過可也<hi>六藝已見</hi>
　<hi>小學類但㳺藝亦學者終身事兹以其語近大學故附於此</hi>
六藝古法雖不傳然今人所當學者正不止六藝如天<lb/>
　文地理河渠兵法之類皆切於用世不可不講俗儒<lb/>
　不知内聖外王之學徒髙談性命無補於世此當世<lb/>
<pb n="KR3a0111_WYG_001-22b"/>
　所以来迂拙之誚也<lb/>
威儀整肅最易使人起敬今禪家叢林所在規矩最肅<lb/>
　明道所以有三代威儀之嘆不知此即成均法也國<lb/>
　初太學毎朔望走班行禮周旋折旋之間即步履毫<lb/>
　不敢亂府州縣學凡新附生員俱要捲班行禮今皆<lb/>
　廢壞殆盡委諸草莽矣所以毎遇謁聖陪祭及迎送<lb/>
　官府參差喧雜之態不可勝道令人望而厭惡此非<lb/>
　細故也昔張子厚教學者必先習禮深得古人之意<lb/>
<pb n="KR3a0111_WYG_001-23a"/>
　予軰諸同志及門人子弟自丁丑嵗始毎嵗一祭先<lb/>
　儒必為嵗會少則數人多則數十人預定禮儀或㕘<lb/>
　以成均之法至期行禮肅若無人觀者無不起敬起<lb/>
　慕惜乎時遇尚屯未能充廣也<lb/>
禮樂不相離樂者所以節禮也故古人行禮必聽樂節<lb/>
　升車則聞和鸞行路則聞佩玊又曰趨以采齊行以<lb/>
　肆夏皆此物此志也如此則禮樂之道思過半矣<lb/>
琴古音也調非古調矣思賢操之類皆後人妄為也然<lb/>
<pb n="KR3a0111_WYG_001-23b"/>
　聞造絃之家茍且省事即絲法亦逓減則音亦非古<lb/>
　音矣觚不觚觚哉觚哉<lb/>
琴有浙操有呉操浙操有辭呉操無辭今之論琴者皆<lb/>
　左浙而右呉以有辭為俗非也古者援琴而歌取瑟<lb/>
　而歌古聖賢豈皆俗物耶但今之辭殊非古辭則辭<lb/>
　不足取耳至於音調則浙操繁促呉操輕佻俱非大<lb/>
　雅之遺音<lb/>
音律之樂不傳乆矣至於琴庶幾猶有知之者然琴家<lb/>
<pb n="KR3a0111_WYG_001-24a"/>
　指法最繁吟猱綽注恐古来未必有許多法語云三<lb/>
　日不弹手生荆棘果爾則一藝之難且終身焉又安<lb/>
　得工夫讀書應務也愚謂古音必稀古弹必簡古辭<lb/>
　必不繁古調必不促如此則琴工之言自不足聽不<lb/>
　必屈吾古心勉從今樂也<lb/>
太常有雅樂部其樂工能為雅奏禮樂志記其搏拊之<lb/>
　法雖未必真為上古之遺然猶為近古琴中取聲止<lb/>
　用實聲散聲並不用吟綽泛音之類其指法亦去無<lb/>
<pb n="KR3a0111_WYG_001-24b"/>
　名指不用想古法當去此不逺<lb/>
琴中宫商之理盡於和絃和絃之理既得則遣辭布調<lb/>
　直一以貫之耳今之琴工不務盡和絃之理而務盡<lb/>
　曲調之巧故琴音益盛而音理益亡朱子與學者論<lb/>
　琴欲作二圖一具琴之形體徽絃尺寸散聲之位一<lb/>
　附按聲聲律之位一附泛聲聲律之位列於宫調圖<lb/>
　前真學琴之綱領<lb/>
調絃法六絃隔一調之皆應於第十徽獨第三絃應於<lb/>
<pb n="KR3a0111_WYG_001-25a"/>
　第十一徽世莫得其説朱子謂七絃散聲為五絃之<lb/>
　正而大絃十二律之位又衆絃散聲之所取正故逐<lb/>
　絃之五聲皆自東而西相為次第其六絃會於十徽<lb/>
　則一與三者角與散角應也二與四者徵與散徵應<lb/>
　也四與六者宫與散少宫應五與七者商與散小商<lb/>
　應也其第三第五絃會於十一徽則羽與散羽應也<lb/>
　義各有當初不相須故不同會於一徽其言最為明切<lb/>
宋中興禮樂志論又有黄鍾大吕並用慢角調故於大<lb/>
<pb n="KR3a0111_WYG_001-25b"/>
　絃十一徽應三絃散聲太簇夾鍾並用清商調故於<lb/>
　二絃十二徽應四絃散聲姑洗仲吕㽔賓並用宫調<lb/>
　故於三絃十一徽應五絃散聲林鍾夷則並用慢宫<lb/>
　調故於四絃十一徽應六絃散聲南吕無射應鍾並<lb/>
　用㽔賓調故於五絃十一徽應七絃散聲以律長短<lb/>
　配絃大小各有其序其説亦精因附記於此<lb/>
朱子曰唐人紀音先以管色合字定宫絃乃以宫絃下<lb/>
　生徵徵上生商上下相生終於少商下生者隔二絃<lb/>
<pb n="KR3a0111_WYG_001-26a"/>
　上生者隔一絃取之凡絲聲皆當如此今人茍簡不<lb/>
　復以管定聲其髙下出於臨時非古法也愚按以管<lb/>
　定聲固為古法然必管合黄鍾始得<lb/>
射者男子之所有事故古者問射而不能則辭以疾以<lb/>
　男子無不習射之禮也今直以為鄙事矣何怪乎㓂<lb/>
　盗猖獗卒無一人為國家分憂也<lb/>
古者射以觀德是於强有力之中又欲擇其德噐所謂<lb/>
　殺人之中又有禮焉也若尚力而不尚德固非然徒<lb/>
<pb n="KR3a0111_WYG_001-26b"/>
　取志正體直而射無濟於實用亦用世者所不取<lb/>
史稱岳武穆能左右射少時讀之不以為異及長習射<lb/>
　乃知步射或可不必兼左右至於騎射則必不可不<lb/>
　兼盖敵自吾右来者非左射不能中之也周世宗與<lb/>
　契丹戰趙太祖謂張永德曰公麾下士多能左射者<lb/>
　請乗髙出為左翼此其証也<lb/>
古人讀書當先識字自字學不講六書之義舉世茫然<lb/>
　竟為絶學夫六書之義雖非身心切要之學然大而<lb/>
<pb n="KR3a0111_WYG_001-27a"/>
　天地細而萬物理無不存要亦儒者格致所不廢也<lb/>
　豈可棄置不問吾友王子石隠有説文論正一書多<lb/>
　能發前人所未發亦吾黨所當考究<lb/>
數為六藝之一似緩而實急凡天文律厯水利兵法農<lb/>
　田之類皆須用算學者不知算雖知算而不精未可<lb/>
　云用世也宋崇寧中曾立算學假疑設數為算問是<lb/>
　亦一法然至於另設庠序以黄帝為先即迂贅而近<lb/>
　於戯矣<lb/>
<pb n="KR3a0111_WYG_001-27b"/>
㤗西籌算不如中國珠算之便但珠算易差湏精熟斯<lb/>
　妙耳<lb/>
算田不過積步開方自漢以二百四十步為畝而算法<lb/>
　始繁遂有用二四歸除雙折六歸者若依古法百步<lb/>
　為畝則止用乘法盡人皆可曉矣<lb/>
　<lb/>
　<lb/>
　思辨録輯要卷一<lb/>
</p>
<p>
</p>
  </div>
<div>
<head>思辨録輯要卷二</head> <lb/>
    <p>
<pb n="KR3a0111_WYG_002-1a"/>
欽定四庫全書<lb/>
　思辨録輯要卷二<lb/>
　　　　　　　　　　　　　太倉陸世儀撰<lb/>
　　立志類<lb/>
學者欲學聖人須是立志第一子曰吾十有五而志於<lb/>
　學又曰志於道茍志於仁矣孟子曰志氣之帥也二<lb/>
　程十四五時便慨然有學聖人之志陸象山亦教學<lb/>
　者先辨其志志是入道先鋒先鋒勇後軍方有進步<lb/>
<pb n="KR3a0111_WYG_002-1b"/>
　志氣鋭學問方有成功<lb/>
大學知止而后有定是説立志能知止然後可用三綱<lb/>
　領八條目之功<lb/>
儀十六嵗時先君以書訓之曰汝今年十六當思先聖<lb/>
　志學何年讀聖賢書所學何事又曰讀書中進士今<lb/>
　人之學讀書成聖賢古人之學儀於是始知志之當<lb/>
　立然浮沉進退未能自樹至二十七而始知奉此語<lb/>
　迄今不自暴棄亦先君之教有以啓之也<lb/>
<pb n="KR3a0111_WYG_002-2a"/>
人多以鋭志功名為有志非也此只是貪慕富貴人若<lb/>
　從此處認差便終身不得長進須有箇千乗敝屣三<lb/>
　公不易的意思方可與之言志<lb/>
人有志無志只三五嵗時便見得大抵氣禀清剛之人<lb/>
　便有志濁者弱者便志氣少是已為氣質拘蔽了也<lb/>
人志氣少只要能知恥亦好有志近乎狂知恥近乎狷<lb/>
　狂便是好仁者狷便是惡不仁者<lb/>
人少時好仙好佛好俠好勇俱不妨只要得真正明師<lb/>
<pb n="KR3a0111_WYG_002-2b"/>
　訓正便可入道此亦志之一端也若只好富貴貨財<lb/>
　其人便不可救藥<lb/>
有極頑劣人而其人却有志者有極忠厚人而其人却<lb/>
　無志者畢竟是有志者可與入道<lb/>
人不學聖賢即富貴功名受用至老死終不成一箇人<lb/>
　物念及此豈可不奮然立志<lb/>
人不可無志無志即無恥無恥則放僻邪侈無所不為<lb/>
　古今来大奸大惡極卑極賤之輩皆無志人為之<lb/>
<pb n="KR3a0111_WYG_002-3a"/>
古今来極奸惡卑賤之人茍目為奸惡卑賤則未有不<lb/>
　怒者此一㸃羞惡之心即志也茍能充之轉眼即是<lb/>
　聖賢乃世竟有目為奸惡而喜目為卑賤而甘者亦<lb/>
　可哀也<lb/>
今人謂仕途進取輒曰功名習而不察凡夤縁茍且之<lb/>
　事皆不以為恥曰吾為功名耳不知功名二字固有<lb/>
　辨矣夫能建功故謂之功能立名故謂之名功名之<lb/>
　所以有間於道德者以其志在功名於聖賢大學之<lb/>
<pb n="KR3a0111_WYG_002-3b"/>
　道或有所未明進退出處之故或有所未盡也其視<lb/>
　今之所謂功名蓋不啻天壌矣許昌靳裁之言曰志<lb/>
　於功名者富貴不足以累其心志於富貴而已者則<lb/>
　亦無所不至矣胡氏以為志於富貴者即孔子之所<lb/>
　謂鄙夫今之仕途進取其功名乎抑富貴乎如曰功<lb/>
　名則吾未見其有所建立也如曰富貴則亦鄙夫而<lb/>
　已矣士安可不自知所處<lb/>
志乎富貴者得富貴則其心欣然而樂失富貴則其心<lb/>
<pb n="KR3a0111_WYG_002-4a"/>
　戚然而憂志乎功名者亦然得之則手舞足蹈一失<lb/>
　則㗳然若喪矣惟志乎道德者不然富貴貧賤夷狄<lb/>
　患難盖無入不自得其所處非與人異也然而所以<lb/>
　處之者則有間矣此無他内重則外輕也<lb/>
聖人之所以為聖人只是一箇志故曰有志者事竟成<lb/>
　今人不能立志非自暴即自棄也如何成得箇人物<lb/>
人不學道都是怕道理拘束甚有反咻學道之人以為<lb/>
　徒自苦者此未知學道之樂也然非從斯道中實下<lb/>
<pb n="KR3a0111_WYG_002-4b"/>
　一番苦功亦不知此道之樂<lb/>
只一晏安便終身不得成箇人品此優柔之失也湏以<lb/>
　剛字克之<lb/>
有友人共論考德課業曰某雖無善然亦無惡似不必<lb/>
　屑屑記録予曰孔子曰道二仁與不仁而已矣人若<lb/>
　無善便是惡未有於善惡之間中立者友人猶未首<lb/>
　肯予曰凡人行事能合天心方謂之善試思天生烝<lb/>
　民時不知於幾十百人之中方始得一小賢又不知<lb/>
<pb n="KR3a0111_WYG_002-5a"/>
　於幾千萬人之中方始得一大賢此大賢小賢者大<lb/>
　之有君師之責小之有贊𨗳之任故才過百人者鼓<lb/>
　舞百人便能使百人為善才過千萬人者鼓舞千萬<lb/>
　人便能使千萬人為善若此大賢小賢只平平常常<lb/>
　度日不肯勉勵自己又不肯勉勵他人小小因循便<lb/>
　不知擔誤了幾千萬人工夫埋沒了幾千萬人心性<lb/>
　豈不是大惡友人乃大有省<lb/>
學不論天資敏鈍氣質粗細只有真氣剛氣者便可入<lb/>
<pb n="KR3a0111_WYG_002-5b"/>
　道惟客氣世俗氣重者斷不可入道<lb/>
人無志於為聖賢則已茍有志於為聖賢則必求當世<lb/>
　之能為聖賢者而師之盖讀書攷古雖師資中一事<lb/>
　然初學之人胸中尚無把握恐未知所决擇朱子訓<lb/>
　學字謂效先覺之所為前軰能為聖賢之人即先覺<lb/>
　也其學問中功夫次第既身歴過一番必有一番親<lb/>
　切處從而問之師之則彼之親切處即我之親切處<lb/>
　矣學記云善學者師逸而功倍不善學者師勞而功<lb/>
<pb n="KR3a0111_WYG_002-6a"/>
　半我亦曰善師者學逸而功倍不善師者學勞而功<lb/>
　半<lb/>
不由師傳黙契道妙者生知安行之人也外此則無不<lb/>
　由學學無不由師三代以前無論矣有宋諸儒惟濓<lb/>
　溪為不由師傳餘如程朱諸大儒皆由師傳但神而<lb/>
　明之存乎其人耳孟子謂待文王而後興者凡民也<lb/>
　愚謂遇文王而能興亦豪傑矣後世即使明明有一<lb/>
　文王在前而震之不醒扶之不起甚且有并惡其震<lb/>
<pb n="KR3a0111_WYG_002-6b"/>
　之扶之者此豈獨在下愚一等人哉聰明才智為尤<lb/>
　甚耳<lb/>
人欲學道必先虚心能虚心然後能求師韓文公曰生<lb/>
　乎吾前其聞道也先乎吾吾從而師之生乎吾後其<lb/>
　聞道也先乎吾吾亦從而師之師之所在以道不以<lb/>
　齒孔門七十子之中顔路少孔子六嵗伊川逰太學<lb/>
　吕希哲與伊川隣齋首以師禮事焉從吾道人董蘿<lb/>
　石長於陽明不惜北面必如是而後謂之學道學道<lb/>
<pb n="KR3a0111_WYG_002-7a"/>
　求師而猶論及年齒貴賤則是一片世俗心矣何由<lb/>
　得道<lb/>
今世師浮屠氏更不論年齒貴賤獨於吾儒則介介然<lb/>
　終不肯渾化有一二渾化者則詫以為盛事亦見理<lb/>
　未明也孔子曰三人行必有我師學者果能虚心豈<lb/>
　特三人即一言一事之接亦必有我師知此則學道<lb/>
　之事思過半矣<lb/>
今世俗之所謂師大抵皆舉業之師也然不惜降心相<lb/>
<pb n="KR3a0111_WYG_002-7b"/>
　從而師之尊之曰我功名在是也且不特舉業即一<lb/>
　技一能亦不惜降心相從而師之尊之曰我衣食在<lb/>
　是也至於道德之師則身心性命之所係而置之若<lb/>
　㒺聞知夫衣食功名與身心性命孰緩孰急而世且<lb/>
　急其所緩緩其所急盖直以身心性命為迂而不切<lb/>
　故耳不知學問不講則雖有衣食功名而不能享即<lb/>
　能享之而塊然無異於木石試一切屏去物欲清夜<lb/>
　自思果孰緩孰急哉<lb/>
<pb n="KR3a0111_WYG_002-8a"/>
師道之賤自不講學始盖不講學則人品不立人品不<lb/>
　立則自知不足以為人師凡事茍且人亦從而茍且<lb/>
　之師道自此大壞矣師道壞則無賢子弟無賢子弟<lb/>
　則後来師道愈壞敝敝相承吾不知其何所流極也<lb/>
今之所謂鄉先生即古卿大夫也卿大夫進則治事王<lb/>
　朝退則主教一郷故郷先生即一郷之師表也吾輩<lb/>
　事郷先生即當以事師長之禮事之然事之者亦事<lb/>
　其道德耳非樂其勢分也乃世俗狷介之士徃徃視<lb/>
<pb n="KR3a0111_WYG_002-8b"/>
　鄉先生若凂而樂於親近者則又多諂媚之流為兩<lb/>
　失之孔子曰岀則事公卿又曰事其大夫之賢者誠<lb/>
　吾黨所當奉為法則者乎<lb/>
或曰取友甚難近時士風日薄博奕飲酒所在皆然安<lb/>
　所得良友而取之予曰不然一郷之善士斯友一郷<lb/>
　之善士一國之善士斯友一國之善士能為端人則<lb/>
　取友必端是友以類合者也今天下博奕飲酒之友<lb/>
　比比皆是而不至於子之門者是子未嘗好博奕飲<lb/>
<pb n="KR3a0111_WYG_002-9a"/>
　酒也天下道德仁義仁義之友亦甚不乏而不至於<lb/>
　子之門是子未嘗好道德仁義也君子以同道為朋<lb/>
　小人以同利為朋人未有無朋者然小人之朋必無<lb/>
　可樂即或一時膠漆意氣如雲然見利必争見害必<lb/>
　避㐫終隙末比比有之矣必同學聖賢之人其相契<lb/>
　在性情不在意氣故可樂<lb/>
吾友江虞九曰人在母腹中是一層胞胎至十五六讀<lb/>
　書遇師友時又是一層胞胎若此處少差便另換却<lb/>
<pb n="KR3a0111_WYG_002-9b"/>
　一個人物不可不慎此言誠然愚以為師之力雖大<lb/>
　然嚴而不親今人家從師多不過二三年師善固不<lb/>
　能大為轉移即師不善亦不至終身為累惟友則親<lb/>
　䁥狎近氣習易為漸染茍一相得遂至終身膠漆初<lb/>
　出門時最不可不慎<lb/>
天下惟朋友一途最寛不得於此則得於彼不得於一<lb/>
　鄉則得於一國不得於一國則得於天下不得於天<lb/>
　下則得於古人惟吾所取之耳<lb/>
<pb n="KR3a0111_WYG_002-10a"/>
立志與取友相表裏能立志然後能取友能取友益見<lb/>
　其能立志故其人而無畏友者吾悲其志矣<lb/>
少無共學共逰之朋則老必無同心同德之友平居無<lb/>
　<graphic n="KR0688" url="https://raw.githubusercontent.com/kanripo/KR-Gaiji/master/images/KR0688.png" mimeType="image/png"/>道論德之契則臨難必無托妻寄子之人<lb/>
古人稱求友求字最好非有一畨欣慕愛樂之意雖有<lb/>
　良朋恐未必至即至亦未必可得而交也<lb/>
人患不求友不求友則真友不至而吾之學問不日益<lb/>
　矣又患過求友過求友則偽友至而吾之學問且日<lb/>
<pb n="KR3a0111_WYG_002-10b"/>
　損矣毋過毋不及識其真辨其偽是則存乎學問哉<lb/>
友不必才德全備者然後與之友即其人有一長可取<lb/>
　者亦當與之友所謂節取是也益者三友一章便是<lb/>
　榜様<lb/>
識得三人皆我師之意亦何人不可友但初學非所及<lb/>
　爾<lb/>
<pb n="KR3a0111_WYG_002-11a"/>
　　居敬類<lb/>
只提一敬字便覺此身舉止動作如在明鏡中<lb/>
敬如日月在胸萬物無不畢照<lb/>
敬字是從前千聖千賢道過語舉示學者正如看積年<lb/>
　舊物塵垢滿面誰肯當真理會須要看得此字簇新<lb/>
　方有進步然不是實實用工實有一畨見地此箇字<lb/>
　又安得簇新也<lb/>
問程子主一為敬之謂倘一心在好色一心在好貨上<lb/>
<pb n="KR3a0111_WYG_002-11b"/>
　亦謂之敬耶曰須知主一一字即精一一字<lb/>
程子以主一無適為敬朱子曰如讀書時只讀書着衣<lb/>
　時只着衣身在這裏心亦在這裏其義精矣或有非<lb/>
　之曰假如好色一心好色好貨一心好貨成甚主敬<lb/>
　只是主一箇理夫朱子之言亦謂讀書着衣之時主<lb/>
　讀書着衣之理耳不然豈特好貨好色不可言主一<lb/>
　即讀書而讀非聖之書着衣而着竒衺之服又可言<lb/>
　主一乎然朱子之言雖主於理而言下未曾説出恐<lb/>
<pb n="KR3a0111_WYG_002-12a"/>
　初學者認差此特為拈出於朱子之言亦不為無助<lb/>
　但當申明朱子之説而不當闢朱子之説耳<lb/>
主一無適有二義猶止至善之必至不遷<lb/>
持敬須是頭容直若頭容一直則四體自入規矩<lb/>
持敬須有從容不迫的氣象<lb/>
問冗雜匆忙之時持敬工夫如何曰事雖冗雜而吾心<lb/>
　不雜外雖匆忙而吾心不忙勿以煩劇難理而起厭<lb/>
　倦之思勿以應務有餘而有矜喜之色如此庶可以<lb/>
<pb n="KR3a0111_WYG_002-12b"/>
　言敬矣<lb/>
羅整菴曰主敬持敬為初學之士言之可也若論細宻<lb/>
　工夫着一主持二字便心有所繫欲其周流無滯良<lb/>
　亦難矣此真確有體認之言予初做工夫時用力居<lb/>
　敬或坐或卧或行路或應接雖覺得有把握然常如<lb/>
　有一物在胸中或一靣應接一靣仍持一敬字或貪<lb/>
　持一敬字應接之際反或踈脱此正整菴所謂心有<lb/>
　所繋也乆之覺得工夫两岐只此便非主一無適乃<lb/>
<pb n="KR3a0111_WYG_002-13a"/>
　任所遇之自然只時時提掇此心認清天理一邉做<lb/>
　去覺得不期敬而自敬與整菴之説正合予自丁丑<lb/>
　記考德録即日書敬不敬於册以考騐進退卯辰間<lb/>
　以所考猶踈乃更為一法大約一日之中以十分為<lb/>
　率敬一則怠九怠一則敬九時刻㸃檢頗少渗漏<lb/>
人心多邪思妄想只是忘却一敬字敬字一到正如太<lb/>
　陽當頭羣妖百怪迸散無迹<lb/>
人當拘簡時極不適意然心却安當放恣時極適意然<lb/>
<pb n="KR3a0111_WYG_002-13b"/>
　心却不安只此便是作德心逸日休作偽心勞日拙<lb/>
　之証<lb/>
用敬字工夫最忌板腐板則易苦腐則易厭聖賢工夫<lb/>
　嘗是活潑潑地所謂恭而安也<lb/>
先儒論敬謂主一無適主一無適中須是虚明四映乃<lb/>
　得因董看舂米偶會及此<lb/>
主敬須從畏處做到樂處畏者禮之實也樂者樂之情<lb/>
　也立於禮成於樂不過始終教人成一敬字<lb/>
<pb n="KR3a0111_WYG_002-14a"/>
誠意敬也毋自欺畏也自慊樂也<lb/>
人須是時時把此心對越上帝<lb/>
毎念及上帝臨汝無二爾心便覺得百骸之中自然震<lb/>
　悚更無一事一念可以縱逸<lb/>
天即理心即天要知得心與天與理無二處方是真敬<lb/>
　不然猶只是禍福恐動<lb/>
昊天曰明及爾出王昊天曰旦及爾游衍識得此意不<lb/>
　特闇室屋漏即閨門床第之際俱有個天在<lb/>
<pb n="KR3a0111_WYG_002-14b"/>
能敬天方能與天合德<lb/>
人心中過不去處即不可對天處可以對天處即人心<lb/>
　中過得去處只此便是天人一理<lb/>
人能無念不可對天覺得鬼神禍福之念不惟不生恐<lb/>
　動且覺自有親切處盖與天地合德者即與鬼神合<lb/>
　其吉凶也<lb/>
天地間無一事一物非理即無一事一物非天<lb/>
先儒有言天即理也予曰理即天也識得此意敬字工<lb/>
<pb n="KR3a0111_WYG_002-15a"/>
　夫方透<lb/>
能讀西銘方識得敬天分量能踐西銘方盡得敬天分<lb/>
　量人能有所畏便是敬天根脚小人只是不畏天命<lb/>
　不畏天命便無忌惮便終身無入道之望<lb/>
讀四書五經古人無時無事不言天孔子言知我其天<lb/>
　天生德於予獲罪於天孟子言知天事天順天者存<lb/>
　逆天者亡春秋言天命天討禮稱天則至於易詩書<lb/>
　三經則言天甚多又有不可枚舉者皆説得鄭重嚴<lb/>
<pb n="KR3a0111_WYG_002-15b"/>
　宻使人有震動恪恭之意故古人之學不期敬而自<lb/>
　敬今人多不識天字只説敬字學者許多昏憒偷惰<lb/>
　之心如何得震醒<lb/>
舜光甥問敬字工夫未進予曰汝看頭上是甚麽前後<lb/>
　左右是甚麽昊天曰明及爾出王昊天曰旦及爾游<lb/>
　衍何處可容吾不敬<lb/>
古人言敬多兼天説如敬天之怒敬天之威予畏上帝<lb/>
　不敢不敬之類臨之以天故人不期敬而自敬工夫<lb/>
<pb n="KR3a0111_WYG_002-16a"/>
　直是警䇿今人不然天自天敬自敬又曰天即理也<lb/>
　是把天字亦説得平常矣此為上等人説則可為中<lb/>
　下人説便無忌惮不能作其恭敬之氣子曕所以欲<lb/>
　打破敬字也若如古人説敬天子曕能打破天字否<lb/>
予自㓜習聞心法二字從未理會以為心有何法自丁<lb/>
　丑春用力於隨時精察覺得心思細宻或行路或閒<lb/>
　坐或飲食或就寝四書五經如人從耳邉説者隨時<lb/>
　隨地滚滚不絶一日偶想到曾子學問恍然有得曾<lb/>
<pb n="KR3a0111_WYG_002-16b"/>
　子平日只是做日省功夫後来悟着一貫亦只是日<lb/>
　省工夫做到透處日省工夫即所謂隨事精察也即<lb/>
　所謂格物致知也日省而至於一貫即格致而豁然<lb/>
　貫通表裏精粗無不到而全體大用無不明也要之<lb/>
　徹始徹終只一敬字由是上迨堯舜下迨程朱皆以<lb/>
　敬字按之無不同條共貫更按之愚夫愚婦此心此<lb/>
　理無不同惜乎有其心而無其法也乃知心法二字<lb/>
　洵非虚語<lb/>
<pb n="KR3a0111_WYG_002-17a"/>
居敬窮理四字是學者學聖人第一功夫徹上徹下徹<lb/>
　首徹尾總只此四字<lb/>
四箇字是居敬窮理一箇字是敬<lb/>
居敬窮理四字十分分析不得居敬時固要敬窮理時<lb/>
　亦要敬<lb/>
子曰吾十有五而志於學玩一志字便想見居敬的意<lb/>
　思玩一學字便想見窮理意思<lb/>
君子尊德性而道問學即大居敬而貴窮理<lb/>
<pb n="KR3a0111_WYG_002-17b"/>
虞廷十六字心傳此居敬窮理之祖<lb/>
居敬是主宰窮理是進步處程子亦曰涵養湏用敬進<lb/>
　學則在致知<lb/>
古人以居敬為力行窮理為致知者畢竟敬字該得行<lb/>
　字行字當不得敬字須把居敬作主下面却致知力<lb/>
　行一齊並進方有頭緒文公本傳云文公之學大抵<lb/>
　窮理以致其知反躬以踐其實而以居敬為本此方<lb/>
　是千聖千賢入門正法<lb/>
<pb n="KR3a0111_WYG_002-18a"/>
或問格致工夫即居敬窮理否曰致知工夫只心為嚴<lb/>
　師隨事精察八箇字心為嚴師即居敬隨事精察即<lb/>
　窮理<lb/>
心從静裏得功向動中求<lb/>
居敬工夫予得力一天字窮理工夫予得力理一分殊<lb/>
　四字<lb/>
或問儀以宗㫖儀應之曰實無宗㫖昔朱子人問以宗<lb/>
　㫖朱子曰某無宗㫖但只教人隨分讀書愚亦曰儀<lb/>
<pb n="KR3a0111_WYG_002-18b"/>
　無宗㫖但只教人真心做聖賢<lb/>
入門工夫更無别法只真心學聖賢便是果能真心學<lb/>
　聖賢則古人書册中言語句句可以入門眼前語黙<lb/>
　動静事事可以入門不能真心學聖賢則似嬾婦人<lb/>
　向人乞針線雖乞得亦無用處<lb/>
有友人問儀以入門工夫者儀曰兄自十五入大學時<lb/>
　孔孟程朱已日日向兄説工夫矣兄不信孔孟程朱<lb/>
　却向這裏尋討儀亦無可對兄説<lb/>
<pb n="KR3a0111_WYG_002-19a"/>
友人問入門工夫儀曰只在這所在這時候做去<lb/>
吾十有五而志於學是孔子入門工夫博文約禮是顔<lb/>
　子入門工夫日省是曾子入門工夫戒懼慎獨是子<lb/>
　思入門工夫集義是孟子入門工夫他如周子之主<lb/>
　静張子之萬物一體程朱之居敬窮理胡安定之經<lb/>
　義治事陸象山之立志辨義利有明薛文清胡餘干<lb/>
　之主敬湛甘泉之隨處體認天理陳白沙之自然養<lb/>
　氣王陽明之致良知皆所謂入門工夫皆可以至於<lb/>
<pb n="KR3a0111_WYG_002-19b"/>
　道學者不向自心証取而輒欲問之他人豈所謂實<lb/>
　下工夫者乎<lb/>
道是人所共由入門則其所獨喻而獨得者故先輩徃<lb/>
　徃喜持以示人譬如飲食人所共嗜而其間又有性<lb/>
　之所獨好者曾晳嗜羊棗屈到嗜芰可也舉以示人<lb/>
　人未必知而必欲舎其所嗜而問人之嗜亦未為知<lb/>
　味者矣<lb/>
入門道路雖殊總之只在這裏問在何處曰只大學便<lb/>
<pb n="KR3a0111_WYG_002-20a"/>
　是問如何曰孔子志學志於大學也顔之博文約禮<lb/>
　曾之日省思之戒懼慎獨孟之集義不過是格致誠<lb/>
　正修功夫其他宋明諸儒亦是如此然要之𦂳要處<lb/>
　又只止此二字問何如曰格致二字若非格致則行<lb/>
　不著習不察安知此語之可以入門安知此語之可<lb/>
　以為宗㫖故後来諸儒紛紛談入門談宗㫖而不知<lb/>
　格致二字為總貫入門宗㫖也會及此可不辨入門<lb/>
　宗㫖亦可不問入門宗㫖<lb/>
<pb n="KR3a0111_WYG_002-20b"/>
或問居敬窮理四字是吾子宗㫖否予曰儀亦不敢以<lb/>
　此四字為宗㫖但做来做去覺得此四字為貫串周<lb/>
　匝有根脚有進步千聖千賢道理總不出此然亦是<lb/>
　下手做工夫得力後方始覺得非着意以此四字為<lb/>
　入門也入門之法只真心學聖賢耳<lb/>
窮理格致之註脚也居敬格致之本原也總之不出此<lb/>
　四字也<lb/>
予初起手得力一仁字後来又得力敬字天字理一分<lb/>
<pb n="KR3a0111_WYG_002-21a"/>
　殊人心道心一貫性善太極人極諸如此類皆可立<lb/>
　宗㫖然不欲立者恐舉一而廢百也<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_002-21b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷二<lb/>
</p>
<p>
</p>
  </div>
<div>
<head>思辨録輯要卷三</head> <lb/>
    <p>
<pb n="KR3a0111_WYG_003-1a"/>
欽定四庫全書<lb/>
　思辨録輯要卷三<lb/>
　　　　　　　　　　　　　太倉陸世儀撰<lb/>
　　格致類<lb/>
問如何為格致曰隨事精察無事時如何曰隨時精察<lb/>
格致只在八條目天下國家身心意皆物也思所以平<lb/>
　之治之齊之修之正之誠之皆格也得其理而觸處<lb/>
　洞然則致知也<lb/>
<pb n="KR3a0111_WYG_003-1b"/>
有一事一物之格致有徹首徹尾之格致即凡天下之<lb/>
　物莫不因其已知之理而益窮之此一事一物之格<lb/>
　致也用力之乆而一旦豁然貫通此徹首徹尾之格<lb/>
　致也一事一物之格致即隨事精察工夫徹首徹尾<lb/>
　之格致即一貫工夫<lb/>
格致只是辨天理人欲天理人欲只是是非兩字是便<lb/>
　是天理非便是人欲<lb/>
凡格物須從身心性命三綱五常日用飲食切近的格<lb/>
<pb n="KR3a0111_WYG_003-2a"/>
　去格之既乆其餘萬事萬物自然貫通不可先於一<lb/>
　草一木上理會<lb/>
天下之理皆吾心之理故格天下之物即所以致吾心<lb/>
　之知非求之於外也<lb/>
凡格物看道理不可好出己見亦不可專依古人所見<lb/>
　須虚心定氣公公平平一循天理格去自然有得<lb/>
凡事物到面前只看外一層便是玩物喪志能看裏一<lb/>
　層便是格物致知<lb/>
<pb n="KR3a0111_WYG_003-2b"/>
古語有玩物喪志玩物適情玩心髙明三語玩物喪志<lb/>
　其最下者矣玩物適情其賢者之事乎至於玩心髙<lb/>
　明則非大賢以上不能知此者其庶幾乎<lb/>
玩心髙明與格物窮理不同格物窮理是徹上徹下語<lb/>
　自下學以至聖人起首究竟工夫總在裏面玩心髙<lb/>
　明是格物窮理之極功非大賢以上未易語此也<lb/>
格事理易格物理難然欲格物理却只在事理上猛下<lb/>
　工夫事理透則物理亦透矣先儒有做格物工夫却<lb/>
<pb n="KR3a0111_WYG_003-3a"/>
　先於一草一木上用力者只起念便與身心隔渉安<lb/>
　能入聖賢堂奥此陽明庭前竹樹之説予所以謂其<lb/>
　認錯<lb/>
非玩心髙明之人不能格物理子思鳶飛魚躍周子盆<lb/>
　魚張子驢鳴此便是格物理榜様<lb/>
物理亦有易格者事理亦有難格者若論其大槩始從<lb/>
　事理入則切乎身心繼從物理觀則察乎天地要之<lb/>
　物理既得則事理益精其功實交相飬互相發不得<lb/>
<pb n="KR3a0111_WYG_003-3b"/>
　强分難易先後也<lb/>
能觀物理便見得虚空劈塞都無空隙處<lb/>
問知在吾心如何却求之物曰萬物皆偹於我矣<lb/>
羅整菴曰格物之訓如程子九條徃徃互相發明其言<lb/>
　如千蹊萬徑皆可適國但得一道而入則可以推類<lb/>
　而通且如論語川上之嘆中庸鳶飛魚躍之㫖孟子<lb/>
　犬羊人性之辨莫非物也於此精思而有得則凡備<lb/>
　於我者皆可得而盡通其言雖是然愚以為格物之<lb/>
<pb n="KR3a0111_WYG_003-4a"/>
　法必由近以及逺由粗以及精由身心以及家國天<lb/>
　下由日用飲食以至天地萬物漸造漸進乃至豁然<lb/>
　夫然後天下物我内外本末幽明死生鬼神晝夜皆<lb/>
　可一以貫之而無疑不然未能切身理會而遽欲求<lb/>
　之鳶魚犬牛之際吾恐學者不入學究一途却又入<lb/>
　禪宗看話頭参竹箆子一路<lb/>
予自丙子冬作格致編丁丑春初用力於斯道甚鋭忽<lb/>
　夜夢與一僧論儒釋僧曰我所格者心汝所格者物<lb/>
<pb n="KR3a0111_WYG_003-4b"/>
　也予應曰若格了便不是物覺後念此言頗似警䇿<lb/>
　今讀整菴書亦有物格則無物之論可謂妙合<lb/>
長源兄言知人之明不可學予曰大學格物二字是如<lb/>
　何觧曰註訓事物曰固然然物字該得廣須合事物<lb/>
　噐物人物看知人之明即在格物中如何不可學中<lb/>
　庸曰思知人不可以不知天天即理也明乎知人即<lb/>
　在窮理<lb/>
盛聖傳問窮理集義俱属學者積累工夫二者孰先彼<lb/>
<pb n="KR3a0111_WYG_003-5a"/>
　此分别又何如曰窮理是求道工夫集義是據德工<lb/>
　夫窮理然後能集義<lb/>
人欲中天理易見天理中人欲難知問天理如何有人<lb/>
　欲曰善勞是天理伐與施是天理中人欲也<lb/>
許舜光問格致之説朱註似属支離不若陽明直截曰<lb/>
　朱註説格物只是窮理二字陽明説格物便多端今<lb/>
　傳習録所載有以格其非心為説者有仍朱子之舊<lb/>
　者至於致知則增一良字以為一貫之道盡在是<lb/>
<pb n="KR3a0111_WYG_003-5b"/>
　縁陽明把致知二字竟作明明德三字看不知明明<lb/>
　德工夫合格致誠正修俱在裏靣致知只是明德一<lb/>
　端如何可混且説個致良知雖是直截終不該括不<lb/>
　如窮理穏當問何為曰天下事有可以不慮而知者<lb/>
　心性道德是也有必待學而知者名物度數是也假<lb/>
　如只天文一事亦儒者所當知然其星辰次舎七政<lb/>
　運行必觀書考圖然後明白純靠良知致得去否故<lb/>
　窮理二字該得致良知致良知三字該不得窮理<lb/>
<pb n="KR3a0111_WYG_003-6a"/>
陽明有言少與友人為朱子格物之學指庭前竹樹同<lb/>
　格深思至病卒不能格因嘆聖人决不可學格物决<lb/>
　不可為予曰此禪家參竹箆子之法非文公格物之<lb/>
　説也陽明自錯乃以尤朱子何耶<lb/>
純男問張華博物一種學問亦可稱格物否曰格物是<lb/>
　格其理博物是識其物内外之别截然不同若夫觀<lb/>
　河圗而畫卦覩洛書而演疇則直於一物之中識天<lb/>
　地之全理斯真格物之極功矣非聖人孰能與於斯<lb/>
<pb n="KR3a0111_WYG_003-6b"/>
余嘗言格事理易格物理難河圖洛書此格物理也然<lb/>
　亦無難者只要識得天地隂陽竒偶之數分明透徹<lb/>
　則盡天地間之物皆可演疇畫卦不必河圖洛書也<lb/>
問天地間之物皆可演疇畫卦恐未必然天地間只有<lb/>
　此理理無形見之於象有象則有數有數則聖人皆<lb/>
　可因之以求理矣聞昔某状元作烈帝神籖訣無從<lb/>
　着想毎日出門遇一人見一物則作一訣後來無不<lb/>
　靈驗豈非凡物俱可演疇畫卦乎<lb/>
<pb n="KR3a0111_WYG_003-7a"/>
武箴問象山不取伊川格物之説以為隨事討論則精<lb/>
　神易敝不若但求之心心明則無不照如何曰隨事<lb/>
　討論亦是心去討論至曰心明則無不照所照者何<lb/>
　物亦即隨事精察也先儒論道雖各持一論要之實<lb/>
　相通貫其彼此交譏者未免有勝心也問程子一草<lb/>
　一木亦皆有理之説如何曰草木隂陽五行之所生<lb/>
　隂陽五行不可見而草木則可見故察其色嘗其味<lb/>
　究其開落死生之所由則草木之理皆可得本草所<lb/>
<pb n="KR3a0111_WYG_003-7b"/>
　載月令所記皆聖人窮理之一端也要之此皆聖人<lb/>
　心體潔浄知識通明觸處洞然故能如此今人為情<lb/>
　欲聲利所汨沒心體窒塞即萬物當前徃徃視而不<lb/>
　見聽而不聞食而不知其味何能格物<lb/>
亦史問温公扞禦外物之説朱子非之以為外物而可<lb/>
　禦則是絶父子而後可知孝慈離君臣而後可知仁<lb/>
　敬又曰閉口㮙腹然後可得飲食之正絶滅種類然<lb/>
　後可全夫婦之别是否曰温公扞禦外物之説固非<lb/>
<pb n="KR3a0111_WYG_003-8a"/>
　文公駁之亦過溫公之意不過謂扞禦物欲物欲既<lb/>
　去則知見自能通明耳此言於學者亦大有益但格<lb/>
　物二字是大學入門最初工夫古者十五入大學十<lb/>
　五之時尚属㓜小於物欲未必深染且知識尚未開<lb/>
　不教之以如何為理如何為欲彼安知所謂物欲者<lb/>
　而去之况物欲既去則直可謂之修身矣如何纔能<lb/>
　致知故扞禦之訓與躭染物欲之人言未必不為無<lb/>
　補而實非大學格物之正訓故不可據以為説耳若<lb/>
<pb n="KR3a0111_WYG_003-8b"/>
　還如文公之言則温公不惟得罪聖門且毫無義理<lb/>
　矣其言得無大過<lb/>
問王心齋語録以格物為格眼之格如何曰凡人論理<lb/>
　切不可好竒一好竒則入於異端矣<lb/>
翼微問知是天良如何却用人力去致曰知者天資致<lb/>
　者學問天資先天之事學問後天之事總之皆天也<lb/>
　致以天不致以人看一致字便有尋向上去的意思<lb/>
　所謂上達也上達便是天道<lb/>
<pb n="KR3a0111_WYG_003-9a"/>
人之所以異於禽獸者幾希庶民去之君子存之盖知<lb/>
　覺運動初無少異其所以異者人能致禽獸不能致<lb/>
　耳學者豈可輕看一致字<lb/>
問人與禽獸之知初無少異乎曰此亦不同禽獸只有<lb/>
　血氣之知無義理之知人之所欲致者正致其義理<lb/>
　之知耳若不致其義理之知則此知全向血氣上去<lb/>
　與禽獸又何分别<lb/>
東堂問人性皆善則知亦皆善此何用致曰人性皆善<lb/>
<pb n="KR3a0111_WYG_003-9b"/>
　其不善者氣禀物欲也人知皆善其不善者亦氣禀<lb/>
　物欲也致則矯其氣禀之偏去其物欲之蔽<lb/>
灜來問人能致知則皆可至於聖人然否曰知不同致<lb/>
　亦不同知有生知有學知有困知則致亦有此三等<lb/>
　生知之為聖人無疑也學知至於聖人亦不難為困<lb/>
　知則氣禀拘蔽非百倍其功不能至聖人地位<lb/>
問古來聖賢從未有從困知入者曰如曾子之類是也<lb/>
　夫子嘗言參也魯則曾子之氣禀可知矣而竟以魯<lb/>
<pb n="KR3a0111_WYG_003-10a"/>
　得之此即是從困知入又我朝羅整菴四十聞道自<lb/>
　謂困知作困知記亦是一証<lb/>
問世俗有極愚濁之人亦属困知此等可入道否曰知<lb/>
　有等級則道亦有淺深茍有一隙之明亦道也然氣<lb/>
　禀既雜終是為天所限譬如黃銅鏡子即大加刮摩<lb/>
　之功畢竟與青銅古鏡不同但不可謂之無明耳<lb/>
見道之資與世俗聰明之資煞是不同毎見有等極會<lb/>
　讀書極會作文者語之以道則茫然不曉而市井負<lb/>
<pb n="KR3a0111_WYG_003-10b"/>
　販反有㸃頭會意者則知入道别有根氣非世俗聰<lb/>
　明之人所能彷彿也<lb/>
聰明中天資有近道不近道愚魯中天資亦有近道不<lb/>
　近道<lb/>
人知識自十五以後日開一日古人知其然故令人十<lb/>
　五入大學使之知識一歸於正若此時不聞大學之<lb/>
　道便有邪知識入於胸中如油入麵不可復療矣今<lb/>
　人不知自已為邪知識所壞一聞大學之道反羣起<lb/>
<pb n="KR3a0111_WYG_003-11a"/>
　而驚恠嘲誚何由入聖賢之域哉<lb/>
問孟子言不學不慮為良知良能何用窮理始能致知<lb/>
　曰不學不慮此言孝弟為最初之心也究竟只孝弟<lb/>
　二字便不可不窮理即如曾子之受杖申生之殺身<lb/>
　豈非發於不學不慮之良然畢竟少箇學慮在<lb/>
致知須連上文誠意看欲誠其意而致知則所致者皆<lb/>
　本然之良知矣不然便是聖人教人使乖<lb/>
知是心上一㸃竅只要識箇端緒擴充推廣正如火然<lb/>
<pb n="KR3a0111_WYG_003-11b"/>
　泉達可以彌於六合<lb/>
人心之靈不可冺孰為善孰為惡豈不自知只瞞却本<lb/>
　心便一向胡行亂做致知只不昧本心而已<lb/>
王新建於致知之中增一良字極有功於後學盖恐人<lb/>
　以世俗乖巧為知也然亦是要单提此語作話頭故<lb/>
　耳若連上文誠意讀下知豈有不良者乎<lb/>
儀臣兄問帝王格致之學何如曰帝王格致以知人為<lb/>
　大知人則哲惟帝其難堯以不得舜為己憂舜以不<lb/>
<pb n="KR3a0111_WYG_003-12a"/>
　得禹臯陶為己憂是也又問卿大夫格致之學何如<lb/>
　曰卿大夫格致亦以知人為大女得人焉爾乎舉爾<lb/>
　所知爾所不知人其舎諸是也盖士庶人之學無所<lb/>
　借資須自銖積寸累又所及者小故不妨隨事精察<lb/>
　若帝王卿大夫則天下國家之事皆其事矣若必獨<lb/>
　斷獨行身親細務則是始皇之衡石程書王安石之<lb/>
　制置三司條例也豈所謂帝王卿大夫之格致乎<lb/>
石隱兄問卿大夫之學在知人不必言矣若帝王生於<lb/>
<pb n="KR3a0111_WYG_003-12b"/>
　深宫之中未嘗為學何由遂能知人曰欲知人亦須<lb/>
　早豫教御經筵尊師重傅敬天法祖亦是從小學大<lb/>
　學立志居敬中來至敬天二字尤為喫𦂳盖能敬天<lb/>
　則時時有上帝臨汝之念理欲之界截然分明接見<lb/>
　群臣之時自能别其忠佞矣<lb/>
茂實問格致工夫若從人倫日用上體認天理人欲此<lb/>
　亦易辨即如此桌是亦物也却何處辨他天理人欲<lb/>
　曰此桌面平足正上可安物下可置地上此天理也<lb/>
<pb n="KR3a0111_WYG_003-13a"/>
　不然足反居上面反居下則非天理矣曰雖非天理<lb/>
　亦未見得是人欲曰人欲只是與天理相反湏活看<lb/>
　不循天理而從己之意見是即人欲也<lb/>
長源兄問格致之義必以讀書窮理為主則愚夫愚婦<lb/>
　不能讀書者此道遂不可臻耶然則中庸所謂與知<lb/>
　與能者又作何觧曰格致之義原為十五入大學者<lb/>
　訓也故以讀書窮理為主况讀書二字或不能概之<lb/>
　愚夫愚婦若夫此心此理雖愚夫愚婦亦無不同窮<lb/>
<pb n="KR3a0111_WYG_003-13b"/>
　理二字何不可訓<lb/>
予少讀朱註格至也物猶事也窮至事物之理竊疑格<lb/>
　訓至物訓事則格物當為至事乃於至字上又轉出窮<lb/>
　字事字上又轉出理字似属支離及後讀隨事精察<lb/>
　之言不勝恍然乃知格即精察也物即隨事也知隨<lb/>
　事精察之為格物則窮至事物之理不嫌其為支離<lb/>
　矣<lb/>
問禪家最喜言悟理學家多不喜言悟間有喜言悟者<lb/>
<pb n="KR3a0111_WYG_003-14a"/>
　如宋時陸象山楊慈湖我明陳白沙王陽明儒者又<lb/>
　詆為禪學畢竞悟字境界是有是無曰悟字境界安<lb/>
　可謂無凡體騐有得處皆是悟只是古人不喚做悟<lb/>
　喚做物格知至古人把此箇境界看得平常禪家却<lb/>
　於此喚箇悟字悟者如醉方醒如夢方覺字義儘是<lb/>
　警䇿但儒者悟後只自平常禪家便把悟作希竒道<lb/>
　路又儒之所悟者實禪之所悟者虚所以悟者不同<lb/>
　其實悟之境界則未嘗無也象山諸公學術近禪只<lb/>
<pb n="KR3a0111_WYG_003-14b"/>
　為矜這一箇悟字<lb/>
人性中皆有悟必工夫不斷悟頭始出如石中皆有火<lb/>
　必敲撃不已火光始現然得火不難得火之後須承<lb/>
　之以艾繼之以油然後火可以不滅得悟亦不難得<lb/>
　悟之後須繼之以躬行深之以學問然後悟可以常<lb/>
　繼不然而動稱忽然有悟言下不省此正如撃石見<lb/>
　火旋見旋滅耳安足尚乎<lb/>
悟到時心體最妙最樂覺得眼前天地分外分明另是<lb/>
<pb n="KR3a0111_WYG_003-15a"/>
　一種境界真有不知手舞足蹈者予丙子始悟得仁<lb/>
　字時正在困窮拂鬰之極處清夜獨立呼天自明此<lb/>
　時人境俱絶忽覺得天心一㸃獨與吾心烱然相照<lb/>
　因念人心即天理天理即人心只此便是仁字求仁<lb/>
　得仁吾又何憾平生時憂愁憤懣困苦不平之氣不<lb/>
　知何徃是後只認着仁字做去不論人知與不知諒<lb/>
　與不諒此心無刻不泰然自適無向日不平之意又<lb/>
　丁丑悟得敬字為心法時正行到州治西邉土牆缺<lb/>
<pb n="KR3a0111_WYG_003-15b"/>
　處時敬字工夫下手已二月餘但未得親切透徹忽<lb/>
　此際豁然貫通覺得上至天下至地前至古後至今<lb/>
　大至隂陽鬼神細則一物一事無一不是敬字貫通<lb/>
　千聖心法一時俱見不覺手舞足蹈胸臆之間如撤<lb/>
　墻壁天地間更有甚妙處樂處則知禪家言悟未嘗<lb/>
　無此境界但虚實邪正有不同耳<lb/>
予悟得敬字為心法時見得滿街人都只是這箇心這<lb/>
　箇心都可以做聖人却人人不能做聖人只為少這<lb/>
<pb n="KR3a0111_WYG_003-16a"/>
　箇心法在此時何止手舞足蹈舉止動作真如在春<lb/>
　風中也<lb/>
未悟時窮理與既悟時觀理煞是不同未悟時窮理如<lb/>
　初次走路東西南北俱要仔細尋問既悟時觀理只<lb/>
　是信步行去山川風月俱入胸懐自是十分自在也<lb/>
悟處皆出於思不思無由得悟思處皆縁於學不學則<lb/>
　無可思學者所以求悟也悟者思而得通也故孔子<lb/>
　曰學而不思則罔思而不學則殆孟子亦曰心之官<lb/>
<pb n="KR3a0111_WYG_003-16b"/>
　則思古來聖賢未有不重思者思只是窮理二字<lb/>
或曰思便是强探力索曰所以惡夫强探力索者謂其<lb/>
　矯揉穿鑿也若據理精思久之自然有得正古人所<lb/>
　謂思之思之鬼神通之者豈得以為强探力索而不<lb/>
　思乎其有不得者仰而思之又如何觧<lb/>
思如炊火悟到時如火候炊火可以着力火候着力不<lb/>
　得只乆乆純熟待其自至然炊火亦有法火力斷續<lb/>
　則難於熟此孟子之所謂忘也火力太猛則易至焦<lb/>
<pb n="KR3a0111_WYG_003-17a"/>
　敗此孟子之所謂助長也勿助勿忘此中自有箇妙<lb/>
　處在<lb/>
惟上智與下愚無悟上智非無悟不用悟也誠者天之<lb/>
　道也堯舜性之也下愚亦非無悟不欲悟也自暴自<lb/>
　棄也牿之反覆夜氣不足以存也<lb/>
今人之悟與古人之悟不同古人有教有養從㓜自天<lb/>
　理中飬出偶然違背不久反正正如離家未久之人<lb/>
　還家固其常耳今人教飬俱無從㓜便失落父母忽<lb/>
<pb n="KR3a0111_WYG_003-17b"/>
　地望見家郷如何不教人手舞足蹈<lb/>
聖賢悟後喜與人説其悟與天下共之故其樂也不過<lb/>
　吟風弄月手舞足蹈而已禪家悟後不喜與人説其<lb/>
　悟則一已秘之故其樂也至於猖狂跳躍棒喝訶罵<lb/>
　無所不至自明眼視之總謂之捻恠要之即果然大<lb/>
　悟亦何至如此然禪家亦有不得不然者他所悟自<lb/>
　不可對人説所謂我説與汝汝却罵我也<lb/>
五經四書皆無悟字非聖賢無悟亦非聖賢不用悟凡<lb/>
<pb n="KR3a0111_WYG_003-18a"/>
　言覺者皆悟也又言知言喻亦皆悟類也但言覺言<lb/>
　知言喻理甚平常禪家換箇悟字便有飾智驚愚的<lb/>
　意思<lb/>
問濓溪周子不由師傅黙契道體豈亦所謂悟耶曰豈<lb/>
　特周子程朱之學無日不教人窮理窮理有得即是<lb/>
　悟也其實只是個物格知至<lb/>
朱子補格致傳有云至於用力之久而一旦豁然貫通<lb/>
　焉則衆物之表裏精粗無不到而吾心之全體大用<lb/>
<pb n="KR3a0111_WYG_003-18b"/>
　無不明矣是説這箇境界<lb/>
有友人問儒門有悟法否曰安得無悟曰何謂悟曰子<lb/>
　能一旦覺其前日之非而奮然就今日之是即謂之<lb/>
　悟矣曰悟若是易乎曰悟安得易子試思前日非處<lb/>
　何在今日是處何在友人不悟予曰未也知其非矣<lb/>
　何以行其非知其是矣何以去其是能如此則悟不<lb/>
　能如此則不悟友人復不悟予曰然則悟終不易<lb/>
　思辨録輯要卷三<lb/>
</p>
<p>
</p>
  </div>
<div>
<head>思辨録輯要卷四</head> <lb/>
    <p>
<pb n="KR3a0111_WYG_004-1a"/>
欽定四庫全書<lb/>
　思辨録輯要卷四<lb/>
　　　　　　　　　　　　　太倉陸世儀撰<lb/>
　　格致類<lb/>
學字雖兼知行然畢竟知一邉多觀何必讀書然後為<lb/>
　學及仕而優則學句可見陽明良知之説勝至有訓<lb/>
　學為覺者良可歎也<lb/>
讀書不費精神且能長精神凡言費精神者皆不善學<lb/>
<pb n="KR3a0111_WYG_004-1b"/>
　者也程子則老而衰斯言大有味在<lb/>
讀書當思致逺若不知致逺便為一二項書所縛假如<lb/>
　史書一項若欲廿一史俱淹貫則一生頭白矣詩文<lb/>
　之類俱然豈不可惜但智小謀大力小任重則又徃<lb/>
　徃博而無成當如胡文定教學之法經義之外視己<lb/>
　才力所近專習一事似為易造其有才力者自當務<lb/>
　為全學<lb/>
求放心然後可以讀書讀書正所以求放心盖交相養<lb/>
<pb n="KR3a0111_WYG_004-2a"/>
　互相發<lb/>
凡看書須句句就自己身心上體貼又要就依書上説<lb/>
　話做去待做得有些滋味便覺得書上説話句句親<lb/>
　切看書愈加明白矣即如學而一節如何是學如何<lb/>
　是時習如何是時習便悦體貼之後便把來一一躬<lb/>
　行自然書與身一聖賢言語句句不錯不然只就今<lb/>
　日看去讀書是最苦事了如何聖人反説時習而説<lb/>
凡讀書能開闢只是信得過<lb/>
<pb n="KR3a0111_WYG_004-2b"/>
問朱子有言讀書須是徧布周滿四字請下註脚曰徧<lb/>
　布周滿只是無滲漏曰如何便無滲漏曰學問思辨<lb/>
　行步步着力便無滲漏<lb/>
凡案頭必不可無古人書如言行録伊洛淵源之類使<lb/>
　心目常常與古人相接自然意思不同如止看詩文<lb/>
　恐溺於世俗<lb/>
人有以講學為苦者予曰講學未有所得是最苦事既<lb/>
　有所得則講學之樂其味無窮人不肯苦中下手何<lb/>
<pb n="KR3a0111_WYG_004-3a"/>
　由得樂處<lb/>
讀書不絶干禄念頭終無得處亦終無樂處<lb/>
凡讀書須識貨方不錯用工夫如四書五經性理綱目<lb/>
　此所當終身誦讀者也水利農政天文兵法諸書亦<lb/>
　要一一尋究得其要領其於子史百家不過觀其大<lb/>
　意而已如欲一一記誦便是玩物喪志<lb/>
謝上蔡見明道舉史書成誦明道以為玩物喪志及明<lb/>
　道看史又逐行看過不差一字謝甚不服後却有悟<lb/>
<pb n="KR3a0111_WYG_004-3b"/>
　却將此事作話頭接引博學之士愚謂上蔡不服固<lb/>
　非即以此作話頭接引博學之士亦非也凡讀書皆<lb/>
　不可稍有忽易之心亦不可徒存記誦之念有忽易<lb/>
　之心則掩卷茫然事理俱無所得有記誦之念則隨<lb/>
　人可否事雖察而理或遺故上蔡記誦而明道以為<lb/>
　玩物喪志者懼其詳於事而畧於理也明道看史却<lb/>
　又逐行看過不差一字者求詳其事將以深察其理<lb/>
　也凡讀書之人皆當以此為法奈何獨以接引博學<lb/>
<pb n="KR3a0111_WYG_004-4a"/>
　之士哉<lb/>
玩物喪志四字今人最易犯假如一部通鑑只平平看<lb/>
　去依舊鑑斷是曰是非曰非矮人觀塲隨人笑罵絶<lb/>
　無一些心得儘有多少大事被前人瞞殺如此雖記<lb/>
　得一部廿一史只是死書有何益處<lb/>
讀書不能窮理俱是玩物喪志若能窮理即記誦亦不<lb/>
　妨愈熟愈妙<lb/>
記誦之功讀史不必用若五經四書太極西銘之類必<lb/>
<pb n="KR3a0111_WYG_004-4b"/>
　不可不成誦不成誦則義理不出也<lb/>
古之學聖賢易今之學聖賢難只如讀書一節書籍之<lb/>
　多千倍於古學者茍欲學為聖賢非博學不可然茍<lb/>
　欲博學則此汗牛充棟者將何如耶偶思得一讀書<lb/>
　法欲將所讀之書分為三節自五嵗至十五為一節<lb/>
　十年誦讀自十五嵗至二十五為一節十年講貫自<lb/>
　二十五至三十五為一節十年涉獵使學有漸次書<lb/>
　分緩急則庶幾學者可由此而程功朝廷亦可因之<lb/>
<pb n="KR3a0111_WYG_004-5a"/>
　而試士矣所當讀之書約畧開後<lb/>
　十年誦讀<lb/>
　　小學<hi>文公小學頗繁愚欲另編節韻㓜儀語見前卷</hi>
　　四書<hi>先讀正文後讀註</hi>
　　五經<hi>先讀正文</hi>
　　周禮<hi>柯尚遷者佳</hi>
　　太極通書西銘<lb/>
　　綱目<hi>先讀綱又有歴世統譜秋檠録等書載古今興亡大槩俱編有歌括宜先講讀</hi>
<pb n="KR3a0111_WYG_004-5b"/>
　　古文<hi>宜先讀左傳其國䇿史漢八大家文理易曉易於記誦俟十五嵗後可也  予近有書鑑</hi>
　　　　<hi>一編專取古文中之有關於興亡治亂者後各為論使學者讀之可知古今似可備覧</hi>
　　古詩<hi>離騷經陶詩冝先讀合予近有詩鑑一編專取漢唐以後詩之有  於興觀群怨者後各</hi>
　　　　<hi>為論似可備覧</hi>
　　各家歌訣<hi>此天文地理水利算學諸家俱有歌訣取其切於日用者暇時記誦</hi>
　十年講貫<lb/>
　　四書<hi>冝看大全</hi>
　　五經<hi>冝看大全</hi>
<pb n="KR3a0111_WYG_004-6a"/>
　　周禮<hi>柯尚遷註近有集説亦好</hi>
　　性理<hi>尚冝重輯内如洪範皇極律吕新書易學啓䝉皇極經世等書俱冝各自為書不必入集</hi>
　　綱目<hi>冝與資治通鑑紀事本末二書同看仍以綱目為主</hi>
　　本朝事實<lb/>
　　本朝典禮<lb/>
　　本朝律令<hi>按此三書最為知今之要而今之學者至有終其身未之聞者盖國家既不以</hi>
　　　　　　<hi>入功令而又無欽定之成書無恠乎學者之不讀也</hi>
　　文獻通考<hi>此書與綱目相表裏不可不講</hi>
<pb n="KR3a0111_WYG_004-6b"/>
　　大學衍義衍義補<hi>理學經濟類書之簡明者不可不講</hi>
　　天文書<hi>冝專學厯數</hi>
　　地理書<hi>冝詳險要</hi>
　　水利農田書<hi>有新刋水利全書農政全書</hi>
　　兵法書<hi>孫子新書</hi>　<hi>呉子實司馬法講武備志以紀效練兵  紀俱冝  究  按  上四</hi>
　　　　　<hi>家茍非全才或專習一家亦可</hi>
　　古文<hi>左國史漢八大家</hi>
　　古詩<hi>李杜冝全閲</hi>
<pb n="KR3a0111_WYG_004-7a"/>
　十年渉獵<lb/>
　　四書<lb/>
　　五經<lb/>
　　周禮<hi>以上叅看註疏及諸家之説</hi>
　　諸儒語録<lb/>
　　二十一史<hi>或旁及野史</hi>
　　本朝實録及典禮律令諸書<lb/>
　　諸家經濟類書<lb/>
<pb n="KR3a0111_WYG_004-7b"/>
　　諸家天文<lb/>
　　諸家地理<hi>各省輿地志或旁及堪輿家</hi>
　　諸家水利農田書<lb/>
　　諸家兵法<lb/>
　　諸家古文<lb/>
　　諸家詩<lb/>
已上諸書力能兼者兼之力不能兼則畧其涉獵而專<lb/>
　其講貫又不然則去其詩文其於經濟中或專習一<lb/>
<pb n="KR3a0111_WYG_004-8a"/>
　家其餘則斷斷在所必讀庶學者俱為有體有用之<lb/>
　士今天下之精神皆耗於帖括矣誰肯為真讀書人<lb/>
　而國家又安得收讀書之益哉<lb/>
自漢唐以来皆以五經為聖人所定尊經之士率取五<lb/>
　經而表章之或添註疏或增論觧無慮數千百家五<lb/>
　經而外則以為非聖人所定而忽之其有擬經續經<lb/>
　者咸共非笑詆排以為得罪聖人莫此為甚此世儒<lb/>
　尊經之過而未知經之所以為經也惟易具天人之<lb/>
<pb n="KR3a0111_WYG_004-8b"/>
　理完完全全無少欠缺為不可擬亦不必擬其若書<lb/>
　與春秋即後世之史也春秋專記事實書則兼載文<lb/>
　章亦即後世古文之類詩即後世之詩也禮則紀三<lb/>
　代之典禮後世帝王代起有一代則有一代之制作<lb/>
　禮未常無也故愚以為五經之中惟易在所不必續<lb/>
　其如詩書禮春秋皆在所必續今惟綱目一書為繼<lb/>
　春秋而作其餘三經則皆無敢繼者一則怵於王通<lb/>
　擬經之説一則泥於邵子刪後無詩之言也世儒之<lb/>
<pb n="KR3a0111_WYG_004-9a"/>
　言曰後世之詩文豈能如三代之詩文後世之禮豈<lb/>
　能如三代之禮此言誠然然即三代之典禮文章亦<lb/>
　非言言可為法則者如書之吕刑文侯之命詩之鄭<lb/>
　衛諸篇禮則三代互有得失此世運升降使然三代<lb/>
　自不如唐虞漢唐宋自不如三代聖人刪定筆削亦<lb/>
　但取其文字之有關係者存之以待後世讀者自辨<lb/>
　其得失耳豈以為此五書者自經吾刪定筆削而外<lb/>
　遂無一言一字可復繼五書而起乎王通續經之謬<lb/>
<pb n="KR3a0111_WYG_004-9b"/>
　在續之而不得其正傳非經不當續也余不自揣有<lb/>
　詩鑑書鑑二集書鑑取古今文字之有關於興衰治<lb/>
　亂者詩鑑取古今詩歌之有合於興觀群怨者後各<lb/>
　為論以竊附於孔氏詩書之義雖識見淺陋意議庸<lb/>
　鄙所不免於君子之譏然其心其志則固願為聖人<lb/>
　之徒而無可罪也未識後世其能諒我否<lb/>
太𤣥潜虚洪範皇極此皆擬易之書其精微既不能如<lb/>
　前聖而又無補於後學殊為無謂學者不惟不敢議<lb/>
<pb n="KR3a0111_WYG_004-10a"/>
　之又從而尊之乃專罪王通不惟有耳無目亦可謂<lb/>
　勢利矣<lb/>
禮者天理之節文故有一代則有一代之制作皆有意<lb/>
　義不必是古而非今也孔子曰殷因於夏禮所損益<lb/>
　可知也周因於殷禮所損益可知也則知生百代之<lb/>
　後者其禮必將損益百代乃秦漢以来其制作禮樂<lb/>
　者多非明理之儒而明理之儒則又多是古非今動<lb/>
　輒有礙其原多由誤認非天子不議禮之語盖中庸<lb/>
<pb n="KR3a0111_WYG_004-10b"/>
　所謂不議禮者謂不敢輕議而改時王之制也若私<lb/>
　居議論考訂折衷此正儒者之事亦何罪之有焉孔<lb/>
　子答為邦之問是一証也朱子儀禮經傳集觧亦是<lb/>
　此意而此書成於門人未及折𠂻亦且多泥古禮而<lb/>
　不能揆之於今使後世無所遵守愚意欲一依朱子<lb/>
　集觧所分之目如家禮國禮王朝禮之類自三代以<lb/>
　至近代一一類載其禮而後以己意為文以折𠂻之<lb/>
　名曰典禮折衷庶幾議禮之家有所攷據<lb/>
<pb n="KR3a0111_WYG_004-11a"/>
議禮在朝廷甚難盖既有拘忌又有掣肘意見分争私<lb/>
　心角立從来議禮之家毎稱聚訟良有故也即如近<lb/>
　代興獻皇帝之事張桂始議逺勝楊石齋諸君子然<lb/>
　諸君子之心無私而張桂之心則有私設以身處其<lb/>
　時欲從諸君子則於禮不可欲從張桂則跡類乎私<lb/>
　而必為諸君子所掊撃遂一無可置喙矣時禮臣席<lb/>
　書陽明之髙足也以大禮事質之陽明陽明不答為<lb/>
　詩曰無端禮樂紛紛議誰與青天掃俗塵盖深見諸<lb/>
<pb n="KR3a0111_WYG_004-11b"/>
　君子争禮之非而又不敢倡議隨張桂之後也故愚<lb/>
　謂此等大禮儒者皆當於平居無事時攷訂折衷著<lb/>
　為定説則後人可引以為斷不至有臨事分争之患<lb/>
　矣<lb/>
禮記中如曾子問檀弓最好所謂儒者平居議禮而攷<lb/>
　訂折衷也不如此不足以盡禮之變吾欲於典禮折<lb/>
　衷之後更為或問以發明之<lb/>
議禮中格致工夫最多今人久不講此殊為學問欠事<lb/>
<pb n="KR3a0111_WYG_004-12a"/>
致知工夫莫備於六書盖天地間一物必有一字而聖<lb/>
　賢制字一字必具一理能即字以觀理則格物之道<lb/>
　存焉矣許氏説文雖畧存古人之意而理有未偹吾<lb/>
　友王子石隱作六書正論毎字必據理精思直窮原<lb/>
　本其精確處竟可作爾雅讀為格致之學者不可不<lb/>
　知也<lb/>
讀史當以朱子綱目為主参之資治通鑑以觀其得失<lb/>
　益之紀事本末以求其淹貫廣之二十一史以博其<lb/>
<pb n="KR3a0111_WYG_004-12b"/>
　記覧然約禮之功一綱目足矣資治通鑑紀事本末<lb/>
　猶不可不讀二十一史雖不讀可也備查足矣<lb/>
二十一史列傳甚冗亂其諸志却不可不讀盖一代之<lb/>
　禮樂刑政存焉未可忽也予嘗欲去二十一史紀傳<lb/>
　别取諸志合為一書天文地理各從其類是誠大觀<lb/>
　文獻通考亦彷彿其意但終不若獨觀一代為覩一<lb/>
　代之全耳<lb/>
讀史有必不可少諸書如歴代地圖建置沿革歴代官<lb/>
<pb n="KR3a0111_WYG_004-13a"/>
　制建置沿革年號攷甲子攷帝王世系帝王授受建<lb/>
　都攷歴世統譜秋檠録等書俱不可少欲彚為一集<lb/>
　名曰讀史要覽亦是便學者之事<lb/>
讀書一頓工夫最難人一嵗中毎多事務擔閣能讀書<lb/>
　時不過三之二耳綱目一書合前編及宋元不下萬<lb/>
　餘紙應務之暇日讀五十餘紙亦須得二百日况又<lb/>
　有考試雜書間之是一嵗工夫止堪讀一部綱目何<lb/>
　以卒事愚意學者有意讀書决當離家入山謝絶世<lb/>
<pb n="KR3a0111_WYG_004-13b"/>
　事分年讀書毎一項書作一年讀如通鑑綱目紀事<lb/>
　三書便可作一年讀過亦快事也<lb/>
讀史須一氣看過一氣看過則前後事連貫易於記憶<lb/>
讀書連早起夜坐窮日之力性敏者可得二百葉評㸃<lb/>
　攷索之功俱在内更多則不能精察矣綱目通鑑紀<lb/>
　事三書不下四萬餘紙值二百日其餘日以當反覆<lb/>
　玩味優㳺涵泳之功是三書者亦可以無憾矣<lb/>
看二十一史只當在長夏不用評㸃只約畧揭過其志<lb/>
<pb n="KR3a0111_WYG_004-14a"/>
　書另作一項看<lb/>
薛文清云凡國家禮文制度法律條例之類皆當熟讀<lb/>
　深考愚謂孔子動稱周家法度雖周公制作之善亦<lb/>
　從周故也予毎怪後儒學孔子亦動稱周家法度而<lb/>
　於昭代之制則廢而不講亦不善學孔子者矣<lb/>
居官而讀律令所謂入國問禁也昔陸文量公嘗言國<lb/>
　家當設宰相及讀律令有以後官員人等有妄言設<lb/>
　立宰相者滿朝文武大臣一時執奏將本犯凌遲處<lb/>
<pb n="KR3a0111_WYG_004-14b"/>
　死不覺失色因嘆居官不可不讀律令今學者奈何<lb/>
　忽諸<lb/>
文獻通考與綱目相表裏綱目詳歴代之事實通考詳<lb/>
　歴代之典禮皆學問之所在也今綱目頒於學宫載<lb/>
　在功令而文獻通考獨否此世所以鮮實學之士也<lb/>
鄧元錫函史下編朱健治平畧二書宜與通考参看<lb/>
修己治人之道莫備於大學西山衍義瓊山衍義補則<lb/>
　旁通而曲暢之者也學者能熟讀深考則於修己治<lb/>
<pb n="KR3a0111_WYG_004-15a"/>
　人之道其庶幾乎<lb/>
能讀衍義衍義補二書則知天下無一書不可入大學<lb/>
　其不可入大學者皆無用之書皆無益於修己治人<lb/>
　者也<lb/>
或問天文書係國家禁書不冝讀者非也國家所禁在<lb/>
　占驗之書恐其妄言禍福耳若厯數則人人當知亦<lb/>
　國家所急頼自立法以来從未聞有以天文厯數犯<lb/>
　禁者如徐光啓邢雲路諸公則又明明以天文厯數<lb/>
<pb n="KR3a0111_WYG_004-15b"/>
　建明於時何可不學也<lb/>
厯數或可不必學而天文日月五星運行薄蝕之理必<lb/>
　不可不知此儒者之事非一藝之司也觀古諸大儒<lb/>
　可見<lb/>
地理書冝詳險要一統志所載多泛記山川人物名勝<lb/>
　而於險要獨略或亦朝廷秘慎之意然學者必不可<lb/>
　不知也予嘗取二十一史戰争之事其有關於險要<lb/>
　者分省分郡各以類註頗有闗學問以未得其暇屬<lb/>
<pb n="KR3a0111_WYG_004-16a"/>
　虞九長源聖傳而兩兄亦未暇聖傳竟續成之大有<lb/>
　禆益<lb/>
水利農田是一事兩書可互相發能知水利則農田思<lb/>
　過半矣<lb/>
兵法儒者不可不習此雖毒天下之事而實仁天下之<lb/>
　事儒者不習而顧使强武之人習之得以肆行其不<lb/>
　義此天下之所以常亂而不治也<lb/>
看書不可看重疊書徒費心目如唐荆川左編李卓吾<lb/>
<pb n="KR3a0111_WYG_004-16b"/>
　藏書鄧元錫函史上編不過摘史中諸人分門别類<lb/>
　不用更看<lb/>
凡讀書分類不惟有益且兼省心目如綱目等三書所<lb/>
　載大約相同若綱目用心看過則此二書不必更用<lb/>
　細閲但㸃過便是譬如復讀極省工夫然湏一齊看<lb/>
　去不可看完一部再看一部乆則記憶生疎也其餘<lb/>
　若理學書如先儒語録之類作一項看經濟書如文<lb/>
　獻通考函史下編治平畧大學衍義補經濟類編之<lb/>
<pb n="KR3a0111_WYG_004-17a"/>
　類作一項看天文兵法地利河渠樂律之類皆然成<lb/>
　就自不可量也<lb/>
問孔子教人先以博文後以約禮朱子亦使人先博而<lb/>
　後求之約故程子為學泛濫於釋老者數年然後反<lb/>
　而求之今吾軰為學如釋老之類亦當博渉否曰若<lb/>
　論泛濫釋老豈特程子即朱子未見李延平時亦嘗<lb/>
　學禪於開謙王陽明羅整菴少年皆曾學禪只是各<lb/>
　人力量不同有與之出入泛濫而不為之惑者大程<lb/>
<pb n="KR3a0111_WYG_004-17b"/>
　子是也有學而後知其非者朱子與羅整菴是也有<lb/>
　始而學焉而棄焉而終未免稍涉其餘習者陽明是<lb/>
　也吾軰欲為大儒欲任斯道之責二氏之書豈得閉<lb/>
　而不窺然須各人自審力量何如若力量不足不如<lb/>
　且守先儒淫聲美色之訓盖先儒决不作欺人語决<lb/>
　不誤人不可厭常喜新貪多務博遂至墜坑落塹也<lb/>
　<lb/>
　思辨録輯要卷四<lb/>
</p>
<p>
</p>
  </div>
<div>
<head>思辨録輯要卷五</head> <lb/>
    <p>
<pb n="KR3a0111_WYG_005-1a"/>
欽定四庫全書<lb/>
　思辨録輯要卷五<lb/>
　　　　　　　　　　　　　太倉陸世儀撰<lb/>
　　格致類<lb/>
或曰人之有文章猶天地之有花草若文章不藻麗是<lb/>
　花草無色也予曰與其為花草毋寧為五榖教民稼<lb/>
　穡古者稱為聖人若種殖花草則塲師而已矣<lb/>
凡人好作古文辭只是義理不深看得辭章有味故徃<lb/>
<pb n="KR3a0111_WYG_005-1b"/>
　徃技癢昔胡文定公少喜為文後篤志於學乃不復<lb/>
　作其辭召試有曰少習藝文不稱語妙晚捐華藻纔<lb/>
　取理明既覺昨非更無餘習可謂勇於割愛矣<lb/>
人有以文學自矜者予曰須知王楊盧駱之上有韓栁<lb/>
　歐蘓韓栁歐蘓之上有韓范富歐陽韓范富歐陽之<lb/>
　上尚有周程張朱及孔孟在<lb/>
古文詩歌人不可不學然亦不可太費心力古文取其<lb/>
　暢達詩歌通聲律辨體裁取其足以冩懐而已若泛<lb/>
<pb n="KR3a0111_WYG_005-2a"/>
　作無益論記小文及研窮詩句不過一文人而已吾<lb/>
　人責大任重心力幾何乃爾浪擲善乎吾友郁子儀<lb/>
　臣之言曰使先知覺後知乃是聖賢立言本意今人<lb/>
　乃以倣古文詩歌為立言失其㫖矣<lb/>
凡人自二十四五以前古文不可不學至二十四五以<lb/>
　後則學道為主無暇及矣須於少年時一氣趕過陽<lb/>
　明未遇湛甘泉講道時先與同輩學作詩文故講道<lb/>
　之後其徃来論學書及奏疏皆明白逺快吐言成章<lb/>
<pb n="KR3a0111_WYG_005-2b"/>
　動合古文體格雖識見之髙學力之到然其得力未<lb/>
　始不在少年時一番簡練揣摩也學道之儒不重作<lb/>
　古文辭只恐人溺於詞章之習若藉以發揮道妙則<lb/>
　此一叚工夫亦不可少<lb/>
學古文須學大家大學者韓栁歐蘓曾王是也韓筆力<lb/>
　髙歐度好蘓氣好桞小文佳王識力最妙大文字尤<lb/>
　不可及雖老蘓父子亦退三舍曾少鈍然亦醇正總<lb/>
　名為大家以其得孔子辭達而已之㫖也<lb/>
<pb n="KR3a0111_WYG_005-3a"/>
古文中左國班馬筆力非不更髙然古今稍逺辭旨簡<lb/>
　古若有意學之恐反涉艱深然亦各有體裁如碑記<lb/>
　自當學韓書序自當學歐王論䇿自當學蘓叙事議<lb/>
　論自當學班馬左國至於詔誥册命則又當上法典<lb/>
　謨未可一例論也<lb/>
凡古文皆有體式如詔誥册命書疏啓<graphic n="KR0702" url="https://raw.githubusercontent.com/kanripo/KR-Gaiji/master/images/KR0702.png" mimeType="image/png"/>露布之類各<lb/>
　有規矩各有家數學作古文須要曉此各項方是有<lb/>
　用文人不然則亦無用之辭章而已矣呉江徐師曾<lb/>
<pb n="KR3a0111_WYG_005-3b"/>
　輯文體明辨甚得此意然其意主於博收翦裁頗欠<lb/>
　識力愚意欲節去其無用而煩冗者細為批評指出<lb/>
　中間異同及中窽不中窽處病未能也<lb/>
韓歐之文皆與道相近然而終隔一層者以其志在為<lb/>
　文欲借道以傳文非借文以發揮吾道也此際主客<lb/>
　之分自有毫釐千里之辨<lb/>
韓歐之文極意依傍吾道然終有客氣以其有要好的<lb/>
　意思在故也若聖賢為文只是隨手冩去祗取理明<lb/>
<pb n="KR3a0111_WYG_005-4a"/>
　辭順而已然人已自不可及<lb/>
人能識得韓歐文字中客氣處可與語文可與語道矣<lb/>
人斷不可學子書子書是不上行靣不入體裁文字一<lb/>
　學便入小家數<lb/>
四六文竟不必作唐文所以為四六者束於功令耳今<lb/>
　則未嘗有功令何苦取青儷白即使能工亦記室之<lb/>
　才耳<lb/>
四六文不必作亦不可不知盖四六中長短相接俱有<lb/>
<pb n="KR3a0111_WYG_005-4b"/>
　法聲韻平仄俱有粘熟讀古人四六自見今人動誇<lb/>
　四六而粘法俱未之知可為一哂<lb/>
三都兩京是天地間第一種無用文字即古人有用賦<lb/>
　以諷諫者終是諷一勸百亦無所取<lb/>
古文濫觴於魏晋如七啓七發連珠之類俱是天地間<lb/>
　無用文字如文選者即不讀亦不妨<lb/>
文字須看其源頭屈原離騷纒綿蔓衍於文辭而意在<lb/>
　忠藎則朱子取之韓子原道特以明道德仁義而意<lb/>
<pb n="KR3a0111_WYG_005-5a"/>
　在為文則程子以為倒學立心異也<lb/>
古人之教莫先於詩謂其可以諷詠觀感得性情之正<lb/>
　也今詩教已廢三百篇雖存其意趣深逺學者未能<lb/>
　卒曉當世所習者唐人詩句而已然亦莫非詩也愚<lb/>
　意欲於古詩中取其性情近正有合於興觀群怨之<lb/>
　道者輯為一編批評標識置之案頭時時諷咏可為<lb/>
　性情一助<lb/>
凡欲作詩須當養得心體好心體平善則所言自無偏<lb/>
<pb n="KR3a0111_WYG_005-5b"/>
　僻放蕩昔人論周禮有云此自聖人廣大心中流出<lb/>
　予意作詩亦當從廣大心中流出自然温厚和平<lb/>
或謂作詩亦當從廣大心中流出則凡古人之詩涉於<lb/>
　哀怨者俱非耶曰國風好色而不淫小雅怨誹而不<lb/>
　亂此正從廣大心中流出也不然則好色而淫怨誹<lb/>
　而亂者多矣<lb/>
詩不當從沈約韵約韵皆呉音人知之而卒從之者人<lb/>
　好學唐詩則韵亦從唐韵矣洪武中既有正韵禮部<lb/>
<pb n="KR3a0111_WYG_005-6a"/>
　頒行經數大儒訂正較讐甚精奈何不從耶<lb/>
古人不重聲韵故曰書同文不曰書同聲以聲有五方<lb/>
　不可强同也觀詩三百篇大都用叶則知聲茍可通<lb/>
　即用之矣不必拘拘某韵某韵也必欲用韵亦當以<lb/>
　中州為主<lb/>
詩不論漢魏六朝唐宋只不失三百篇之意為妙唐人<lb/>
　詩李杜並稱而詩家尤重杜者杜得三百篇之意為<lb/>
　多也<lb/>
<pb n="KR3a0111_WYG_005-6b"/>
詩家最低惡品如唐伯虎花月吟及廻文五平五仄之<lb/>
　類次則香奩體李長吉體皆不入格者也今之學詩<lb/>
　者徃徃喜效諸家夫詩以導性情花月迴文性情何<lb/>
　在喜效香奩長吉則其性情不入於淫必入於鬼矣<lb/>
　學之何益如溺而不改則其人亦不足重<lb/>
詩家限韵步韵亦是惡套古人賦詩相答只是誦古詩<lb/>
　以見志耳後人以詩相酬答亦是常事然必限韵步<lb/>
　韵便專尚才思有妨性情<lb/>
<pb n="KR3a0111_WYG_005-7a"/>
做詩須脱今詩人氣得古詩人意花鳥竹石風雲月露<lb/>
　今詩人氣也温厚和平興觀群怨古詩人意也<lb/>
詩言志詩者志之所發也有志而後有詩故或直叙其<lb/>
　事而為賦或有所感觸而為興或有所諷刺而為比<lb/>
　皆言其所志耳今人並無所志而終日矻矻命題賦<lb/>
　詩正如三家村學究埋頭舉業詩意何在<lb/>
作詩之家能合興觀群怨者雖人有幾首然求其全部<lb/>
　大㫖俱合者離騷而後惟陶淵明杜子羙在明則劉<lb/>
<pb n="KR3a0111_WYG_005-7b"/>
　文成陳白沙其他如李太白白樂天陸放翁亦合格<lb/>
　者多皆由其立心正也作詩者不可不讀<lb/>
邵康節撃壌集又是一種詩竟可作語録讀然猶未免<lb/>
　頭巾氣至白沙之詩則合道理與風雅為一矣其所<lb/>
　作詩有子羙詩之聖堯夫更别傳云云盖欲合子美<lb/>
　堯夫為一人也<lb/>
予近輯詩鑑自漢唐迄明取其詩之有合於興觀群怨<lb/>
　者後各為小論頗欲仿河汾之意未知當世之人其<lb/>
<pb n="KR3a0111_WYG_005-8a"/>
　許我否至如陶杜劉陳意欲另批詳其全帖太白樂<lb/>
　天放翁諸人則附之尚未及也<lb/>
康節與白沙之詩終是一家意欲更選其佳者與宋諸<lb/>
　儒理學詩另為一集以為學者飬心之助亦最樂事<lb/>
詩餘曲子其辭愈濫其調愈淫愈趨愈下矣然宋以詩<lb/>
　餘著元以曲子著其間亦儘有可當諷刺可勵風俗<lb/>
　者但學者既有志於道則詩文且為末技况詞曲乎<lb/>
　且一入其中則喜為淫靡者什之九能為正律者什<lb/>
<pb n="KR3a0111_WYG_005-8b"/>
　之一矣不作可也<lb/>
或問作制義法曰祖述孔孟憲章髙文上律先賢下襲<lb/>
　時彦曰祖述三言既聞命矣時彦何為襲之乎曰將<lb/>
　以致用也成𢎞之簡朴嘉隆之渾灝易時而試則皆<lb/>
　不售矣故君子明理以致用長短豊約一因乎時若<lb/>
　夫字竊句盗以為襲者吾不取也<lb/>
向來人謂但當盡力讀書至於舉業只就臨考時畧做<lb/>
　一二月工夫便可應試以今觀之正不其然凡事俱<lb/>
<pb n="KR3a0111_WYG_005-9a"/>
　要預先做透如炊沸湯務使百滚待火候既到方可<lb/>
　停息其後或温或煖皆可不時取用若火候未到者<lb/>
　斷不可强作大家也要𦂳處止在少年時一氣趕透<lb/>
前後塲取士分明是經義治事此法過漢唐宋逺甚然<lb/>
　於教飬之方尚未講所以士人當未達時專意帖括<lb/>
　無真實工夫至應舉作為文辭亦只是浮言浮語<lb/>
制義體裁甚妙然尚有可議者必拘口氣一也聖人之<lb/>
　言惟聖人能言之後學之士以我証聖當使其自言<lb/>
<pb n="KR3a0111_WYG_005-9b"/>
　所得求合乎聖人之道而觀其不悖與否不冝徒使<lb/>
　效顰概為揣摩之語必主排比二也排比之體近於<lb/>
　聲偶文束聲偶則難以暢論徃徃拘忌體格不能發<lb/>
　揮旁通此俱制義之弊愚謂制義當作論體凡古今<lb/>
　上下百家諸子俱得旁引曲喻縱言無忌庶可窺見<lb/>
　胸中所學<lb/>
凡制義出題亦當為論體如顔子所好何學論是也如<lb/>
　此方可見人本領學問<lb/>
<pb n="KR3a0111_WYG_005-10a"/>
童試雖小事然亦是士人進身之始命題必須正大所<lb/>
　以端其志趣國初皆是如此慶厯之際始競為小題<lb/>
　或枯或空或縮脚窮工極巧務極其勝止取儇慧不<lb/>
　顧義理不知祖宗取士之意何在所以慶厯之末人<lb/>
　尚虚誇士習大壞亦是世代一大升降處至後而又<lb/>
　變為巧撘破壞聖經割裂文義害義傷教莫此為甚<lb/>
　後生小子都教壞心術而不知者尤以為巧有司以<lb/>
　之衡文督學以之課士習乆成俗漫然不知甚可歎<lb/>
<pb n="KR3a0111_WYG_005-10b"/>
　也仲尼曰始作俑者其無後乎有聖人起必為析言<lb/>
　破律之誅無疑不能不追咎慶厯諸公也<lb/>
或以制科文為不傳者非也唐之詩賦即唐之制科文<lb/>
　然俱傳矣况今之制科文又皆闡發聖賢道理者乎<lb/>
　傳至後日即為古文矣吾知其必傳<lb/>
國初如王守溪文真制科文無一語溢於功令之外至<lb/>
　荆川則以古文之氣行之矣至慶厯則全失制科本<lb/>
　意或學為史傳或摹仿子書或攙入二氏或戯作世<lb/>
<pb n="KR3a0111_WYG_005-11a"/>
　説甚至以聖人之言為優俳小説其侮聖言一至於<lb/>
　此極積而至于今日豈一朝夕之故哉<lb/>
文章至黄陶菴<hi>諱淳耀</hi>真一代之冠語語是本源中流出<lb/>
　古文制義經濟理學一以貫之可與荆川並傳吾友<lb/>
　陳子言夏作理學題尤極透亮亦是本原中流出也<lb/>
　學者作文須是本原中流出<lb/>
文章學墨卷則易於中式然全注意體格則不能發揮<lb/>
　胸申所得亦須行以大家氣<lb/>
<pb n="KR3a0111_WYG_005-11b"/>
或有謂予不冝著述者予曰君子之所以不得不與俗<lb/>
　同者衣冠禁令也君子之所以不得不與俗異者讀<lb/>
　書著述也衣冠禁令而必欲為茍異則無以容身讀<lb/>
　書著述而必欲為茍同則無以立德<lb/>
或有謂予著述不當示人者予曰其人而不可與語者<lb/>
　必强而語之吾不敢其人而可與語者必强而秘之<lb/>
　吾不能孔子所謂不失人亦不失言吾將志之矣不<lb/>
　然而一概秘絶是謂天下無好人也又何取著述為<lb/>
<pb n="KR3a0111_WYG_005-12a"/>
　哉<lb/>
聖人生末世真是任大責重使達而在上則凡井田學<lb/>
　校前人已壞之法皆其事也窮而在下則凡理學經<lb/>
　濟前賢未傳之書皆其職也雖矻矻孳孳夜以繼日<lb/>
　猶將不足豈得自托涵飬悠悠終日乎<lb/>
聖賢在下功業只在著書盖時未可為不特得位行道不<lb/>
　可望即教育英才亦不可得寥寥數人窮居談道風<lb/>
　聲既不足以淑四方口耳又不足以及後世雖稱聞<lb/>
<pb n="KR3a0111_WYG_005-12b"/>
　道而不能推吾之所有以公之天下後世是亦聖賢<lb/>
　之所不取也孔子刪述六經無論矣孔子而下德之<lb/>
　盛者莫如朱子然朱子一生功業亦只在著書試讀<lb/>
　其年譜工夫是何等様精宻陸象山曰六經註我我<lb/>
　註六經雖明理盡性之人無貴多言然先知不覺後<lb/>
　知則愚不肖之人何所取法後世懶惰好髙之人尤<lb/>
　而效之輒引以自况又曰身將隱焉用文之遂以無<lb/>
　窮嵗月浪擲於空談詩酒之中是可痛也<lb/>
<pb n="KR3a0111_WYG_005-13a"/>
古詩有云謀事在人成事在天著書立言君子之事也<lb/>
　著書而使傳之四方垂之後世則君子不能必也聽<lb/>
　之天而已或云人茍有一叚精神天斷不肯埋沒是<lb/>
　殆不然以為精神孰大於周孔然周公載籍燬於諸<lb/>
　侯孔子之六經燔於秦政雖後世終能裒集而表章<lb/>
　之然而殘闕壞亂者亦不少矣思之能無泫然<lb/>
朋友之功可以配天何者君子能著書不能使之傳世<lb/>
　惟天能使之傳世然天亦不能使之傳世讀其書而<lb/>
<pb n="KR3a0111_WYG_005-13b"/>
　心好之者能使之傳世故曰朋友之功可以配天子<lb/>
　雲太𤣥曾何足云然微桓譚則幾不傳而况不為子<lb/>
　雲者乎乃讀書而心好之者不可得甚至有嫉其書<lb/>
　而惟恐其傳者朋友之害又可以配兵火噫亦可畏<lb/>
　矣<lb/>
君子之於天下功不必自己出名不必自己成茍吾書<lb/>
　得行吾言得用使天下識一分道理亨一分太平則<lb/>
　君子之心畢矣凡有功業皆與人共之者也著述者<lb/>
<pb n="KR3a0111_WYG_005-14a"/>
　無論矣讀而傳之者居其半表章而尊信之者居其<lb/>
　半舉而措之行事者居其半茍於斯道有一分之力<lb/>
　則於斯道有一分之功不任其功而反欲任過吾末<lb/>
　如之何已已矣<lb/>
亂世書籍多燬於兵火因念藏書之法庶民無力斷不<lb/>
　能藏即學士大夫其力不足以博及亦不足以垂乆<lb/>
　逺能博及而垂之久逺者其惟天子乎然天子至易<lb/>
　代而藏書之力亦窮矣有一法焉藉天子之力而不<lb/>
<pb n="KR3a0111_WYG_005-14b"/>
　煩天子之守其法可以傳之百王而不能易垂之千<lb/>
　萬世而無弊則惟藏之孔氏乎孔子自有周以来其<lb/>
　間歴漢唐五代宋遼金元世界無慮百變然一王興<lb/>
　則一王尊信一代立則一代表章即盗賊强暴未有<lb/>
　不過之而敬去之而不敢犯者誠使王者於此申藏<lb/>
　書之法於鄒魯間擇名山勝地定為藏書之所區别<lb/>
　群書分為數種如經史子集志攷圖籍藝術百家之<lb/>
　類類建一樓樓置一司擇孔氏子孫之賢者為之又<lb/>
<pb n="KR3a0111_WYG_005-15a"/>
　擇其最賢者為之長使之任出納収藏晒暴補緝諸<lb/>
　事授之以禄每嵗則上其書之數於朝三嵗則遣行<lb/>
　人視之較其書之損益完弊而行其賞罰如是則書<lb/>
　有日益無日損雖有水火刀兵盗賊變革易代之事<lb/>
　於藏書總無與是誠至妙之法惜乎無有行之者<lb/>
凡天下學士大夫著書有益於世道人心者上之於朝<lb/>
　朝廷使大儒較之而善則必藏其副於孔氏不特此<lb/>
　也凡所藏書皆當使大儒較定必有益於世道人心<lb/>
<pb n="KR3a0111_WYG_005-15b"/>
　者始藏之其餘若離經叛道者皆斥去勿用不可務<lb/>
　多而反使有魚目混珠之病也<lb/>
凡書必當多置副本必備朝廷四方或有闕乏掇取抄<lb/>
　寫翻刻之用<lb/>
凡五經四書及先賢語録與夫天文地理樂律兵法宇<lb/>
　内所不可少之書固當多置副本更當擇其精要者<lb/>
　鏤板勒石必使之不朽且以便於摹印流傳真千古<lb/>
　之盛事<lb/>
<pb n="KR3a0111_WYG_005-16a"/>
凡古來聖賢所造儀象法物如金人欹噐沙漏銅壺之<lb/>
　類亦當仿式造為其副與書並藏以備後世變革之<lb/>
　際或有失亡則取式於後亦最要事<lb/>
自三代以來凡經易代則一代之典章文物多致散亡不<lb/>
　可得而考究文獻不足自孔子之時已有不勝其慨<lb/>
　者矣此宇内無人以為斯文之主故也今既有孔氏<lb/>
　便當世世奉之以為斯文之主也文獻何憂不足故<lb/>
　愚以為王者茍能藏書於孔氏則凡一代典章制作<lb/>
<pb n="KR3a0111_WYG_005-16b"/>
　與夫累朝實録史館一成即送入副本後世斷無亡<lb/>
　失以至求之民間採之閭巷而有掛漏傳疑之事<lb/>
不特鄒魯之間可用此法藏書凡天下都邑名山皆當<lb/>
　彷此為藏書之法相擇勝地廣置書籍聘禮先代聖<lb/>
　賢之後優其廩餼使主其事相戒雖有鬬爭訟獄兵<lb/>
　火盗賊之害不得入其處乆之則天自然習以成風<lb/>
　詩書日盛道義日尊矣今吾儒不能而顧使釋氏得<lb/>
　其術是以其徒日繁而其書日多其不胥天下而化<lb/>
<pb n="KR3a0111_WYG_005-17a"/>
　為釋氏者幾希<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_005-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷五<lb/>
</p>
<p>
</p>
  </div>
<div>
<head>思辨録輯要卷六</head> <lb/>
    <p>
<pb n="KR3a0111_WYG_006-1a"/>
欽定四庫全書<lb/>
　思辨録輯要卷六<lb/>
　　　　　　　　　　　　　太倉陸世儀撰<lb/>
　　誠正類<lb/>
誠意是敬字逐條工夫正心是敬字一片工夫正心時<lb/>
　之敬比誠意時之敬非有增益只是打成一片耳所<lb/>
　謂物物一太極統體一太極也<lb/>
誠意之敬如有物在彼而把鏡照之正心之敬如明鏡<lb/>
<pb n="KR3a0111_WYG_006-1b"/>
　在此而物來自照<lb/>
心如田意如田中所生之物誠意者去稂莠而養嘉禾<lb/>
　也人初用功時雖知為善去惡然工夫未能純熟只<lb/>
　好喚做誠意喚不得心正譬如草萊初闢田禾未熟<lb/>
　雖稂莠已去嘉禾已生却只喚做好稻喚不得好田<lb/>
　心正者耕種已久田脚肥好今人所謂熟田也此可<lb/>
　以得心正意誠之辨矣土無有不生物猶人義理之<lb/>
　性然土有肥瘠田有髙下猶人氣質之性蓋善惡不<lb/>
<pb n="KR3a0111_WYG_006-2a"/>
　同有或相倍蓰者矣栽培耕種則學問之功也得於<lb/>
　天者有多寡則工夫之難易逈然不同可不勉哉<lb/>
孔子曰惟上智與下愚不移下愚沙磧不毛之地雖樹<lb/>
　之亦不生乃今人資禀未為下愚者本可樹藝本可<lb/>
　為良田而甘使其心為沙磧不毛噫可慨也夫<lb/>
田脚有善有不善此為氣禀之拘雨暘有時有不時此<lb/>
　為物欲之蔽内除草穢外設溝防可以明善而復其<lb/>
　初矣<lb/>
<pb n="KR3a0111_WYG_006-2b"/>
草有名香附子者田中一生此種則日長月盛田遂不<lb/>
　可治非大墾發挑去一二只則不能斷根嗟乎人心<lb/>
　之為香附子者亦多矣能大墾發而斷根者誰乎<lb/>
誠意須從篤信好學中來不篤信則不能誠意不好學<lb/>
　則意亦不可得而誠<lb/>
誠意是作聖根基若此處立脚不定到底須塌下來<lb/>
意本是誠其不誠者後來之私意也讀孟子論四端章<lb/>
　可見<lb/>
<pb n="KR3a0111_WYG_006-3a"/>
大學誠意傳曰所謂誠其意者毋自欺也朱子註曰誠<lb/>
　實也二語合看妙甚一是反言以明之一是正言以<lb/>
　釋之欺便不實實便不欺<lb/>
人心之有意如草木之有芽此處須要愛䕶保養方得<lb/>
　發生充長若照顧不到少間便為私意所蝕如萌芽<lb/>
　出土為蟲蠧所害雖有嘉種亦復何益<lb/>
誠意須要識個充字能充則火然泉逹極之可以與天<lb/>
　地參不然只死煞守這意在終不長進<lb/>
<pb n="KR3a0111_WYG_006-3b"/>
一意誠意大意誠小意亦要誠以小誠為無益而勿為<lb/>
　以小不誠為無傷而弗去譬猶千尋之木或折於徑<lb/>
　寸之蠧萬斛之舟或沉於一線之隙<lb/>
人有邪夢固是心不正亦由於意不誠蓋邪念發時雖<lb/>
　知斬絶而未有如惡惡臭之誠故也日間有些子萌<lb/>
　芽夜間便復再發言夏兄亦云好人决不夢作賊<lb/>
如惡惡臭較如好好色更難好善進得十分惡惡只好進<lb/>
　得五分子夏以篤信狷介之人而入聞聖道而悅出<lb/>
<pb n="KR3a0111_WYG_006-4a"/>
　見紛華靡麗而悅可以觀矣<lb/>
張九烈表兄與予論報應之說謂予曰善惡皆有報而<lb/>
　好善之報每爽於惡報何也予曰無他只是為善之<lb/>
　心未必如為惡之誠<lb/>
為善之心有一毫討好的意思便是不誠<lb/>
若決江河方盡得如好好色分量<lb/>
為所不為欲所不欲即是自欺<lb/>
不識敬天二字意終不可得而誠<lb/>
<pb n="KR3a0111_WYG_006-4b"/>
孟子曰盡其心者知其性也欲盡正心分量非窮理盡<lb/>
　性未易語此用功至此其庶幾乎<lb/>
一心偶正便是意誠無意不誠便是正心<lb/>
到得正心便是一片光明境界<lb/>
已發未發中和之徳一息斷絶便不是心正正心工夫<lb/>
　直是渾成無縫<lb/>
蛟蜂方氏看正心一章分兩叚看上一節說心不可有<lb/>
　所偏主下一節說心不可無所存主妙絶若釋氏便<lb/>
<pb n="KR3a0111_WYG_006-5a"/>
　說心不可有亦不可無矣<lb/>
心體二字最妙謂心之本體也此是未發境界學者須<lb/>
　時時自驗心體方得<lb/>
心體須常是廣大寛平又須常是光明洞逹<lb/>
舜光問日來用力操心反覺心中擾擾何也曰此正是<lb/>
　汝心清故舜光未逹予曰汝向來未嘗操心雖心中<lb/>
　終日擾擾何由知得今汝知得心中不清是汝心清<lb/>
　於往時也<lb/>
<pb n="KR3a0111_WYG_006-5b"/>
胸中無事聞草木蟲鳥之聲覺得分外親切<lb/>
人當心中無事之時裁度義理鮮不中節至於喜怒一<lb/>
　臨蔽於有我便顛倒謬亂莫知所措人能使其心静<lb/>
　虚雖遇有事常若無事之時則應事接物無有不當<lb/>
　者矣孟子曰持其志無暴其氣二者工夫最是要𦂳<lb/>
朱子註不動心云心有主則能不動矣竊自驗之心無<lb/>
　主固動即心有主之時亦未必遽能不動譬如一家<lb/>
　之中卒有盗賊事變主人雖在未必皆鎮定舒徐此<lb/>
<pb n="KR3a0111_WYG_006-6a"/>
　主人弱故也要得主人強須是集義工夫透<lb/>
問夢境恍惚何以定其敬不敬曰只不失其本心便是<lb/>
　曰有一夕之夢而善惡不同如何曰亦是心雜<lb/>
正心工夫凡忿懥恐懼好樂憂患俱不可有所是矣然<lb/>
　又有不可一例論者如子於是哭則不歌此又不可<lb/>
　以有所論矣<lb/>
毋意毋必毋固毋我方盡得正心分量<lb/>
與天地相似工夫只在慎獨上<lb/>
<pb n="KR3a0111_WYG_006-6b"/>
人在幽獨中打得過其精神快樂尤勝大庭廣衆中十<lb/>
　倍先儒語録有言一息斷絶便與天地不相似此二<lb/>
　句須於幽獨中體認大是得力<lb/>
久不至虞九山房草長盈尺尊素曰為間不用則茅塞<lb/>
　之矣予曰然人心去惡譬如除草草長盈只未有不<lb/>
　知惡之者方其初生寸許時則以為微而忽之矣須<lb/>
　是見草即除纔妙古人所以重慎獨之功也<lb/>
見草即除猶是第二義使其心為康莊大道自然寸草<lb/>
<pb n="KR3a0111_WYG_006-7a"/>
　不生<lb/>
王範先問求放心曰放心不用多求若求便是已放孟<lb/>
　子說箇求放心是為不知放心者言若既知放心則<lb/>
　收將來時便有箇拘管之法問如何是拘管之法曰<lb/>
　心是活物不可死煞地執守又不可空空地操存只<lb/>
　是不要放他閒過此有六字訣多讀書勤職業而已<lb/>
　矣論語弟子入則孝出則弟一章君子食無求飽一<lb/>
　章皆是不要使人閒過此便是求放心妙法<lb/>
<pb n="KR3a0111_WYG_006-7b"/>
譬之種田田土亦是活物斷無不生物之理若不去播<lb/>
　種却只恠他生草把鋤去剗把石去壓都不是只是<lb/>
　把嘉種去播種或耘或耔工夫日深則自然成個良<lb/>
　田草萊俱去黍稷日茂矣<lb/>
若果能静存動察則心自無所放此一事非兩事<lb/>
虞九為予言近日頗用力於收放心予曰收來放在何<lb/>
　處曰放在腔子裏又問腔子裏是甚東西曰天理又<lb/>
　問天理是甚物件虞九未答予曰有事時只論一箇<lb/>
<pb n="KR3a0111_WYG_006-8a"/>
　是無事時只論一個敬<lb/>
問至人無夢孔子何以夢見周公曰至人何嘗無夢只<lb/>
　無妄夢問夢何以多雜曰夢雜只是放心多<lb/>
人有患放心多者予曰放心多只是天理不熟若天理<lb/>
　一熟心便會到熟處自然不放<lb/>
問心如何為放如何為收曰在欲為放在理為收<lb/>
收放心只是能覺覺則便在這裏又曰覺即是敬<lb/>
省察是收放心要𦂳工夫省察既熟自然能覺<lb/>
<pb n="KR3a0111_WYG_006-8b"/>
心未收要省察既收又須存養始得<lb/>
問心既放則傲僻邪侈之事無所不為固是人欲至如<lb/>
　閒思雜慮亦是放心亦可謂之人欲否曰凡放心俱<lb/>
　是人欲如臨祭祀時當思祭祀却思及戰陣臨戰陣<lb/>
　時當思戰陣却思及歌舞俱是閒思雜慮俱是放心<lb/>
　俱謂之人欲問如何曰理者理也如木之有紋理如<lb/>
　人身之有脉絡毫不可紊事既在此心乃在彼則非<lb/>
　理矣非理便是欲<lb/>
<pb n="KR3a0111_WYG_006-9a"/>
收放心是範我馳驅<lb/>
昔人有言天下甚事不因忙後錯了儀道天下甚事不<lb/>
　因怒後錯了怒則忙忙則錯氣一動時不可不即時<lb/>
　簡㸃<lb/>
二十年懲忿工夫今日始得一用<lb/>
人不可有勝心一有勝心則為氣所乗矣要知勝心動<lb/>
　時即是氣<lb/>
問吾輩克己而他人或有加無己將柰何曰天下是處<lb/>
<pb n="KR3a0111_WYG_006-9b"/>
　不可讓與别人做天下不是處又何妨讓與别人做<lb/>
予丁丑初學道時偶有友人相托一事為某人解紛者<lb/>
　其人蓋嘗陰害於予者也予雖漫應之而心不然旣<lb/>
　而惕然曰此豈非所謂己私者乎即克去之後來凡<lb/>
　遇此等事皆不須用力要知古人克己之說不過如<lb/>
　此<lb/>
一發便覺一覺便遏此是治心妙法<lb/>
問喜樂在四者之中似未甚害事曰如何不害事凡酒<lb/>
<pb n="KR3a0111_WYG_006-10a"/>
　色之害皆喜樂為之也<lb/>
喜樂是順境怒是逆境順境如順風逆境如逆風逆風<lb/>
　畏其覆溺順風畏其飄揚<lb/>
惡念易去邪念難去邪念易去雜念難去愈微則愈不<lb/>
　覺工夫尤當於微處着力<lb/>
克除惡念只在絜矩二字<lb/>
人邪念發時便思鬼神此心便不敢妄動<lb/>
袁幼白戲問見女子時亦頗動念否予曰美惡貞淫之<lb/>
<pb n="KR3a0111_WYG_006-10b"/>
　念未嘗無之若謂有不肖之心此則不敢幼白謂不<lb/>
　敢則猶有根在予曰未敢便謂無根願學焉耳<lb/>
古人稱逺色逺色則滋味便淡邪念自息<lb/>
昔人云見利思義見色亦當思義則邪念自息矣四十<lb/>
　二章經數語甚好老者以為母長者以為姊少者如<lb/>
　妹幼者如女敬之以禮予少時毎樂誦此數句然細<lb/>
　味之猶有解譬降伏之勞若能思義則男有室女有<lb/>
　家自不得一毫亂動何煩解譬降伏<lb/>
<pb n="KR3a0111_WYG_006-11a"/>
使君自有婦羅敷自有夫語宛而嚴可為見色思義之<lb/>
　朂色之迷人如水蕩舟當牢着舵自不迷所向<lb/>
見色思義所謂發乎情止乎禮義也人誰無好色之心<lb/>
　能以禮自持則君子矣未可過為好髙之論也<lb/>
朱子論邪念之發云切莫要防他此真驗後之言蓋人<lb/>
　當無事時欲收束此心起一防制之念則邪念反因<lb/>
　之而起是所謂開門引盗也問之江陳諸兄皆然故<lb/>
　欲遏人欲只是存天理<lb/>
<pb n="KR3a0111_WYG_006-11b"/>
予幼學道時每苦雜念多嘗於桌子上冩精明強固以<lb/>
　收放心八字對之後來却漸漸減少<lb/>
人雜念多只是閒過若時時勤正念便無雜念<lb/>
人怒多從過處錯哀多從不及處錯抑其過引其不及<lb/>
　則庶幾矣<lb/>
忌心最害事每見朋儕中雖賢者不免一有忌心則朋<lb/>
　友中復有一團否隔之氣學業因之而不進事功因<lb/>
　之而不立矣可嘆可嘆真心為學之君子急須克之<lb/>
<pb n="KR3a0111_WYG_006-12a"/>
忌者己心也己字古文作蛇蛇有毒害之意故人心莫<lb/>
　毒於忌<lb/>
天下惟才髙之人多忌蓋己才髙矣而又有人勝己則<lb/>
　不勝其忌之而不知一忌則其才已小也故孔子曰<lb/>
　如有周公之才之美使驕且吝其餘不足觀也己驕<lb/>
　與吝總是一忌字<lb/>
吝字訓羞今人見人稱他人才髙則自己不覺羞澁此<lb/>
　即吝也此即忌心也故小有才者對勝己者則吝對<lb/>
<pb n="KR3a0111_WYG_006-12b"/>
　不如己者則驕<lb/>
身處要津知人之賢而不能與之立乎其位謂之竊位<lb/>
　身負時望知人之賢而不能推引延譽謂之竊名竊<lb/>
　位竊名俱是一團忌心惟恐人之或勝之也故夫子<lb/>
　謂之曰竊直是推見至隠<lb/>
　<lb/>
　<lb/>
　思辨録輯要卷六<lb/>
</p>
<p>
</p>
  </div>
<div>
<head>思辨録輯要卷七</head> <lb/>
    <p>
<pb n="KR3a0111_WYG_007-1a"/>
欽定四庫全書<lb/>
　思辨録輯要卷七<lb/>
　　　　　　　　　　　　　太倉陸世儀撰<lb/>
　　誠正類<lb/>
江虞九與予論至誠無息予問虞九向來曾體驗未發<lb/>
　否曰未也曰不體驗未發工夫終有間斷處虞九問<lb/>
　何為予曰且細自體認虞九思久之不得因問予向<lb/>
　來用功如何體認未發來予曰儀初時一起手用功<lb/>
<pb n="KR3a0111_WYG_007-1b"/>
　只是隨事精察因覺得有事時便用得力無事時便<lb/>
　滲漏了遂用個隨時精察久之又思得隨事隨時都<lb/>
　是外靣若念慮起時不喫𦂳用功豈不枉却乃用力<lb/>
　於慎獨二字用力既堅且銳一時間胸中念慮起滅<lb/>
　皆能自省如可目睍凡邪念惡念間或竊發正如火<lb/>
　燄不過寸餘便能斬斷未嘗使之充長也三月之後<lb/>
　又思得慎獨是已發工夫若未發時如何處置此時<lb/>
　却忘乎戒慎不覩恐懼不聞二句聞先儒教人於静<lb/>
<pb n="KR3a0111_WYG_007-2a"/>
　中看喜怒哀樂未發時氣象乃於夜寢時閉目危坐<lb/>
　屏絶萬慮以求其所謂中究之念慮卒不可屏絶一<lb/>
　波未平一波又起如神如鬼不可名狀間或一時強<lb/>
　制得定又思此念亦是已發間或一時㗳然若㤀以<lb/>
　為此似之矣然又以為此境有何佳處而古聖賢教<lb/>
　人為之也且稍一認錯不幾入於今之學佛者耶體<lb/>
　驗久之始悟人心原無息時不可一槩遏抑而所云<lb/>
　未發者亦不過念慮轉接鬬筍處毫髪之間初無一<lb/>
<pb n="KR3a0111_WYG_007-2b"/>
　時一日之可計也子思知之故於此下個須臾二字<lb/>
　又下個戒慎恐懼四字以為吾心之念慮或有息時<lb/>
　吾心之敬不可或息能從此存之而至於瞬息之間<lb/>
　夢寐之際咸得自主則至於聖人不難矣欲求無息<lb/>
　不可不於未發處體認<lb/>
論次虞九蕃侯俱有所不安因質予曰若論戒慎恐懼<lb/>
　亦是已發如何說未發予曰此大認錯戒慎恐懼與<lb/>
　慎獨慎字是個主是工夫不睹不聞與隠微之獨是<lb/>
<pb n="KR3a0111_WYG_007-3a"/>
　個客是境界工夫存乎我者也境界因乎外者也有<lb/>
　了這工夫纔照管得這境界若認主作客便絶無把<lb/>
　柄二兄終以已發為疑予曰是不難兄試除却戒慎<lb/>
　恐懼尋一個未發來二兄思久之不得予曰得非釋<lb/>
　氏所謂不思善不思惡還認本來面目者乎又非𤣥<lb/>
　門所謂不出不入湛然常住者乎此處一差便毫釐<lb/>
　千里之隔矣故除却戒慎恐懼别尋未發不是槁木<lb/>
　死灰便是虚無寂滅<lb/>
<pb n="KR3a0111_WYG_007-3b"/>
不明人之未發當觀乎天不明天之未發當觀乎易冬<lb/>
　至夜半之前天之未發也坤復之間易之未發也<lb/>
人有一日之未發夜睡未夢之時也有頃刻之未發念<lb/>
　慮轉接之際也天有一嵗之未發冬至夜半之前也<lb/>
　有一時一日之未發四時晝夜之頃草木榮謝開落<lb/>
　之間也<lb/>
朱子冬讀書樂詩曰木落水盡千崖枯㗳然吾亦見真<lb/>
　吾此是詠未發景象<lb/>
<pb n="KR3a0111_WYG_007-4a"/>
戒慎恐懼與慎獨慎字總是一敬字不是已發用慎獨<lb/>
　工夫未發又用戒慎恐懼工夫如此却是兩截<lb/>
天不論已發未發只一健字貫人不論已發未發只一<lb/>
　敬字貫<lb/>
問純坤十月之卦是天之未發時乎曰然曰如此恐非<lb/>
　須臾之頃予曰不見復卦朱註乎剝盡則為純坤十<lb/>
　月之卦然陽氣已生於下矣<lb/>
未發只是性已發只是情或言小人無未發者非也人<lb/>
<pb n="KR3a0111_WYG_007-4b"/>
　豈有無性者乎只是小人未發少君子未發多聖人<lb/>
　則無事無時無未發矣<lb/>
問既言未發是性則豈小人性少君子性多乎曰君子<lb/>
　率性小人溺情性非有多少也欲動情勝而本體牿<lb/>
　亡也豈得無多少之異乎曰既云牿亡則謂小人無<lb/>
　未發亦無不可曰雖云牿亡未必全失未全失則豈<lb/>
　無性體偶一呈露之時<lb/>
問如何用功便有未發曰戒慎恐懼便有未發此即致<lb/>
<pb n="KR3a0111_WYG_007-5a"/>
　中工夫也曰此處用功無實落去處初學下手甚難<lb/>
　如何曰初學用功只就有把捉處去做只已發中節<lb/>
　便漸有未發問如何便有未發曰毋意毋必便有未<lb/>
　發<lb/>
戒慎恐懼是未發工夫不睹不聞是未發本體<lb/>
程伊川曰存飬於未發之時則可求中於未發之時則<lb/>
　不可又曰既思則是已發二語俱精極羅整菴以為<lb/>
　未是定語又以為語意傷重皆未逹叔子之意蓋未<lb/>
<pb n="KR3a0111_WYG_007-5b"/>
　發不可不體認而又不容體認知不容體認之為未<lb/>
　發則知中矣<lb/>
先儒以為常人無未發者非也整菴以為人人有之而<lb/>
　不知其多少者亦非也<lb/>
朱子以思慮未萌知覺不昧釋未發整菴以為恐學者<lb/>
　認從知覺上去亦是一見不如說思慮未明本體不<lb/>
　昧<lb/>
不說發與不發只說已發未發玩已未二字便有陰根<lb/>
<pb n="KR3a0111_WYG_007-6a"/>
　陽陽根陰動而無動静而無静之妙<lb/>
已發未發是心之境界心自有恰當未發時恰當已發<lb/>
　時不可執着君子只隨時隨境下個戒懼慎獨之法<lb/>
　若於此處一加擬議便差之毫釐繆以千里矣<lb/>
近時有講學者以為人心無未發此不惟侮聖人之言<lb/>
　然亦大誤予謂人心刻刻有未發若無未發只一念<lb/>
　糾纒如何得喜怒哀樂虚明四應<lb/>
喜怒哀樂已發也喜怒哀樂中間都是未發<lb/>
<pb n="KR3a0111_WYG_007-6b"/>
或問如何是未發予問子向我問未發時先有成心相<lb/>
　待否對曰無予曰此處便是未發<lb/>
問存養省察是一事是兩事予曰雖是二事其實一事<lb/>
　此正如陰陽雖曰二氣其實一氣也然學者要看得<lb/>
　他是一事又要看得他是兩事工夫纔有把柄<lb/>
存養工夫屬陽省察工夫屬陰陽無迹隂有迹<lb/>
從存養起手是於源頭上用工順行下來從省察起手<lb/>
　是於支流上用工逆推上去順行則近乎性之之事<lb/>
<pb n="KR3a0111_WYG_007-7a"/>
　逆推則全是反之之功<lb/>
省察最要着力存養最忌着力<lb/>
玩朱註不敢忽三字則知存養最忌着力玩朱註尤加<lb/>
　謹三字則知省察最要着力<lb/>
從省察上用力凡善念惡念之起未有不知至於閒思<lb/>
　雜慮似無闗善惡者便不自覺從存養上用力則雖<lb/>
　有幾微雜念皆自知之正如一泓止水畧有微波動<lb/>
　蕩便自覺得說個存養省察猶自有意在若到至誠<lb/>
<pb n="KR3a0111_WYG_007-7b"/>
　無息地位便一片光明由仁義行非行仁義更無存<lb/>
　養省察之名可立<lb/>
俗諺有云欲求真受用須下死工夫學者若不向存養<lb/>
　省察實實尋討一畨而妄希自然恐終身無着落處<lb/>
　也<lb/>
存養渾厚省察精明<lb/>
人當無事之時恐此心入於人欲必求一個天理來頓<lb/>
　放着此存養工夫欠缺故也存養既得胸中浄蕩蕩<lb/>
<pb n="KR3a0111_WYG_007-8a"/>
　地無非天理却無天理之迹可着<lb/>
欲下存養工夫須是於省察上用力使充積既久天理<lb/>
　日多方寸中自有虚明粹白景象然後可以存養不<lb/>
　然滿腔子無非人欲何處得天理何由得存養來<lb/>
人能於一日中識得善惡念頭起滅幾次可與言省察<lb/>
　矣能於一日中識得敬字工夫斷續幾次可與言存<lb/>
　養矣<lb/>
王範先問静存動察曰動静是境存與察是工夫人一<lb/>
<pb n="KR3a0111_WYG_007-8b"/>
　日之間非動即静應事應物是動無事時是静念慮<lb/>
　時是動無念時是静動静無常不可拘執惟聖賢則<lb/>
　有工夫以主持之當其静時則用存養存養者所以<lb/>
　存天理也當其動時則用省察省察者所以遏人欲<lb/>
　也中庸戒慎恐懼一節是静存故註曰所以存天理<lb/>
　之本然慎獨一節是動察故曰所以遏人欲於將萌<lb/>
　然存養省察亦非二事只是一個敬存養是静時之<lb/>
　敬省察是動時之敬惟其能敬故當其静時則能存<lb/>
<pb n="KR3a0111_WYG_007-9a"/>
　養當其動時則能省察要之只是一個敬一貫將去<lb/>
周子主静之說非專於静也只是宜静處便静是謂主<lb/>
　静大抵人生失處多在動處易曰吉凶悔吝生乎動<lb/>
　者也故人有不宜動而動者斷無有不宜静而静者<lb/>
　周子特於静字上下一個主字是教人於易放失處<lb/>
　牢着把柄<lb/>
心静始能知白日眼明方許看青天能知此義方可語<lb/>
　鳶飛魚躍<lb/>
<pb n="KR3a0111_WYG_007-9b"/>
聖傳問先儒言静中須有物始得是甚物予曰只是敬<lb/>
　又問静中有敬則不謂之静予曰此際正有毫釐千<lb/>
　里之辨當細驗之<lb/>
又問先儒云只用敬不用静如何曰言静則不可無敬<lb/>
　言敬則該静矣<lb/>
邵子言天地動静無端人心動静亦無端<lb/>
周子通書有言動而無静静而無動物也動而無動静<lb/>
　而無静神也予昔丁丑與陳言夏論動静言夏主静<lb/>
<pb n="KR3a0111_WYG_007-10a"/>
　中求静予作書言即動求静語見論學酬答即周子<lb/>
　此篇之㫖<lb/>
物來順應故動而無動静中有物故静而無静<lb/>
形而下者為物形而上者為神<lb/>
人能静坐則心地自然開明<lb/>
静中看天地萬物另是一種境界<lb/>
翼王陸子曰静中另一境界則動中又另有一境界是<lb/>
　分動静為二矣予曰動則着物着物則心主於一自<lb/>
<pb n="KR3a0111_WYG_007-10b"/>
　是另一境界然於本體則未嘗有二<lb/>
静者心之體動者心之用故静則見天地萬物之體動<lb/>
　則見天地萬物之用究之體用一源顯微無間也<lb/>
友人有言人須是一念不生為妙予曰此言誤矣人心<lb/>
　如天念慮猶天之生物也宜春而春宜夏而夏宜秋<lb/>
　而秋宜冬而冬自有個恰好的時節若云一念不生<lb/>
　則天地生物之心或幾乎息矣<lb/>
心屬火火無時不動揺故心亦無一刻停息聖賢治心<lb/>
<pb n="KR3a0111_WYG_007-11a"/>
　亦如治火但使其中烹調飪之用而不使其燎原則<lb/>
　得之矣若滅息其無是理也<lb/>
一念不生語極髙妙然决無此理正朱子所謂此等議<lb/>
　論只好隔壁聴者試思一部四書中何嘗有一語道<lb/>
　及<lb/>
或問陽明心有無念時否陽明曰實無無念時是見到<lb/>
　這個境界<lb/>
勿忘勿助四字真涵養要訣<lb/>
<pb n="KR3a0111_WYG_007-11b"/>
人工夫不是忘便是助助便是過㤀便是不及要之只<lb/>
　是不能有恒<lb/>
陳白沙最善涵養故其言曰工夫在勿忘勿助間<lb/>
讀白沙詩最好涵養身心如云雪消爐燄氷消日月到<lb/>
　天心水到渠又云好春剛到融融處細雨初開淡淡<lb/>
　花又曰静處春生動處春一家春化萬家春又云花<lb/>
　來勸飲誰禁得天不能歌人代之真不知手之舞之<lb/>
　足之蹈之使讀者如坐羲皇以上<lb/>
<pb n="KR3a0111_WYG_007-12a"/>
人能屏除俗累則於涵養之道亦得半矣然於涵養既<lb/>
　得則雖俗累亦不妨<lb/>
問倥偬之時涵養工夫如何曰倥偬時可驗涵養却下<lb/>
　工夫不得然陽明征宸濠時軍務稍閒便與門人講<lb/>
　學此便是涵養<lb/>
凡遇倥偬時須把心按一按静看道理勿為倉卒所使<lb/>
　則自然有益此亦涵養一法也<lb/>
涵養莫如勤看道理蓋道理明則雖倥偬時亦自不亂<lb/>
<pb n="KR3a0111_WYG_007-12b"/>
　不可以優游度日為涵養也<lb/>
古人云心要在腔子裏腔子二字須要看得好道理應<lb/>
　該所在即為腔子論語不踰矩矩字是也如以血肉<lb/>
　之腔為腔子則去而天壤矣<lb/>
薛文清云應事纔應得即休不可須臾留滯為心累愚<lb/>
　謂發皆中節自然無留滯不然未能中節而止求無<lb/>
　滯是不得於言勿求於心矣此處須要識得<lb/>
周臣兄書屋中書警語二右曰事無了期丢過去予曰<lb/>
<pb n="KR3a0111_WYG_007-13a"/>
　也看是甚麽事左曰心有動處放下來予曰也看是<lb/>
　甚麽心禪家一切放下儒家一切不放下放下甚輕<lb/>
　快不放下甚煩難於一切不放下中而實無一毫沾<lb/>
　滯此聖道之所為不可及也<lb/>
問如何是一切不放下曰民吾同胞物吾與問如何是<lb/>
　不放下而實無沾滯曰廓然而大公物來而順應<lb/>
　<lb/>
　<lb/>
<pb n="KR3a0111_WYG_007-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷七<lb/>
</p>
<p>
</p>
  </div>
<div>
<head>思辨録輯要卷八</head> <lb/>
    <p>
<pb n="KR3a0111_WYG_008-1a"/>
欽定四庫全書<lb/>
　思辨録輯要卷八<lb/>
　　　　　　　　　　　　　太倉陸世儀撰<lb/>
　　修齊類<lb/>
修身工夫博言之則貎言視聴思五者約言之只是一<lb/>
　個敬<lb/>
問亦有心正而身未修者否曰有之只是内外不能合<lb/>
　一志不能率氣孟子無暴其氣一節最好參看<lb/>
<pb n="KR3a0111_WYG_008-1b"/>
顏子不遷怒則正心之功盡不貳過則修身之功盡<lb/>
非禮勿視聴言動聖人正教顏子以修身之功也<lb/>
切莫要做識得破忍不過的事<lb/>
論語視思明一章全是說修身修身全是一思字貫所<lb/>
　謂先立乎其大者也<lb/>
無以小害大無以賤害貴二語孟子修身要訣<lb/>
持身之法太矜莊則有廹切之失太疎畧則有蕩佚之<lb/>
　失學者須是嚴整中見渾厚簡易處着精明<lb/>
<pb n="KR3a0111_WYG_008-2a"/>
禮經如執玉如捧盈二句極可為持身之法全是一個<lb/>
　敬字<lb/>
持身之法曲禮中所載固甚詳盡然細讀語孟如郷黨<lb/>
　一篇及燕居三變子温而厲與夫持志養氣睟靣盎<lb/>
　背居移氣養移體諸章尤可想見聖賢氣象持身者<lb/>
　所當細細體認<lb/>
問張子學恭而安不成莫是恭而安原不可學否曰如<lb/>
　何不可學恭字是箇禮安字是箇樂聖人徳建中和<lb/>
<pb n="KR3a0111_WYG_008-2b"/>
　體備禮樂故能恭而安若不學禮樂却空空去學個<lb/>
　恭而安便無箇入徳之門成徳之方人苟能立於禮成<lb/>
　於樂自然有箇恭而安出來<lb/>
家語中其狎足以交歡其莊足以成禮二語最妙今人<lb/>
　之於威儀每每任性而失於過邪僻者以狎為主狎<lb/>
　之過至於放僻邪侈而無所不為固非君子威重之學<lb/>
　然方正者以莊為主莊之過至於稜角陗厲而使人<lb/>
　難近亦非聖人中正之道也聖人何嘗不近人情觀<lb/>
<pb n="KR3a0111_WYG_008-3a"/>
　温而厲威而不猛恭而安與夫申申夭夭前言戲之<lb/>
　耳聖人威儀動止亦猶夫人只是處處恰好明道詩<lb/>
　曰萬物静觀皆自得四時佳興與人同又學者讃明<lb/>
　道云明道終日端坐如泥塑人及待人接物則渾是<lb/>
　一團和氣知此可以語莊狎之㫖矣<lb/>
莊敬日強安肆日偷君子不以一日使其身儳焉如不<lb/>
　終日此三言者誠然誠然予幼質素弱坐立若不自<lb/>
　勝丁丑志道以來強自扶植亦不覺甚勞此莊敬日<lb/>
<pb n="KR3a0111_WYG_008-3b"/>
　強之驗也<lb/>
近來覺得涵養意勝無武毅嚴密之意不可不知<lb/>
睟然見於面盎於背施於四體人須是要做到這所在<lb/>
有浩然之氣則自能睟面盎背<lb/>
孟子善養浩然之氣讀孟子亦可養吾浩然之氣<lb/>
不為愧怍之事則四體自爾泰然<lb/>
問居移氣養移體在富貴者則然若居廣居者何能有<lb/>
　此且寒素而為舒泰之狀不幾傲物凌人耶曰不然<lb/>
<pb n="KR3a0111_WYG_008-4a"/>
　此所謂心廣體胖也睟面盎背也泰而不驕何傲物<lb/>
　凌人之有<lb/>
只頭容一直四體自入規矩<lb/>
踞坐交膝雖細事然習慣則體終不莊終非有道氣象<lb/>
凡人語言之間多帶笑者其人必不正<lb/>
笑有近於陽者有近於陰者近於陽者多君子近於陰<lb/>
　者必小人<lb/>
笑最害事有事當認真者一笑則認真遂懈有事當愧<lb/>
<pb n="KR3a0111_WYG_008-4b"/>
　耻者一笑則愧耻俱無<lb/>
人視瞻須平正上視者傲下視者弱偷視者奸邪視者<lb/>
　淫惟聖賢則正瞻平視所謂存乎人者莫良於眸子<lb/>
　也<lb/>
人相生於天然語有之有心無相相逐心生有相無心<lb/>
　相隨心滅知上視之非則去其傲知下視之非則去<lb/>
　其弱知偷視之非則去其奸知邪視之非則去其滛<lb/>
　心既平正則視瞻不期平正而自無不平正矣此之<lb/>
<pb n="KR3a0111_WYG_008-5a"/>
　謂欲修其身者先正其心<lb/>
眼如日月須照耀萬物勿為豐蔀所蔽<lb/>
語有之五色令人目盲五色皆我之豐蔀也<lb/>
讀書不能窮理亦是豐蔀<lb/>
予姊丈許允三嘗述其祖午江先生之言曰人見女子<lb/>
　第一看原是道心第二看就是人心了予曰不然第<lb/>
　一看是人心第二看是人欲又曰第一看是人心第<lb/>
　二不看是道心<lb/>
<pb n="KR3a0111_WYG_008-5b"/>
或云聴較視更難蓋視自内出聴從外感邪色尚不可<lb/>
　視滛聲難於不聴如何予曰總只是心為主心不在<lb/>
　焉則聴而不聞矣予少時喜聴蟋蟀凡蟋蟀之鳴無<lb/>
　不聞及長則不復然心不屬故也學者須是使此心<lb/>
　有主則不為視聴所役矣<lb/>
視聴只是從心所愛處走若心所不愛雖強之亦不從<lb/>
　矣其能牽引耶<lb/>
人有為不妄語之學者問予曰語不可妄信矣然苟事<lb/>
<pb n="KR3a0111_WYG_008-6a"/>
　值不可語欲諱則為不誠欲語則又不可柰何予曰<lb/>
　此中正有理一分殊在苟得其道則父為子隠子為<lb/>
　父隠正是誠不得其道則証父攘羊正是妄<lb/>
為尊者諱為親者諱即是誠<lb/>
詩曰君子無易由言言語最易忽畧出之者無心聴之<lb/>
　者有心則措以為罪端矣予毎見今世多譽寡咎之<lb/>
　人大率皆謹言入也予口甚直罪不能免如何如何<lb/>
　白圭之詩所當三復<lb/>
<pb n="KR3a0111_WYG_008-6b"/>
語曰惟善人能受盡言以今觀之即君子亦惡聞直言<lb/>
　矣故居今之時言尤不可不謹<lb/>
君子之言寧訥母巧訥則為質為樸巧則為讒為佞觀<lb/>
　君子欲訥於言及巧言令色節可以悟矣<lb/>
聖門言語科亦只是取言辭侃侃丰采可觀非取其便<lb/>
　給也然一入言語科便未必語語皆出至誠觀宰我<lb/>
　聴言節可見<lb/>
言之失最難防即古人亦諄諄戒之如君子無易由言<lb/>
<pb n="KR3a0111_WYG_008-7a"/>
　莫捫朕舌言行君子之樞機駟不及舌及金人銘等<lb/>
　類古人兢兢如此况吾人乎<lb/>
古人云守口如瓶防意如城守防二字最妙此處須煞<lb/>
　下工夫後生斷不可以言語先人此父兄所當戒<lb/>
言動之失較視聴之失更甚蓋視聴之失在心在心尚<lb/>
　微可以挽回言動之失在事在事則著不可救療故<lb/>
　君子猶兢兢於言行<lb/>
易曰言行君子之樞機又曰言行君子之所以動天地<lb/>
<pb n="KR3a0111_WYG_008-7b"/>
　也兩言最妙樞機者由微而著之漸也著之極則所<lb/>
　以動天地者皆在此其機闗只在頃刻<lb/>
語有之一言折盡平生福此蓋指刻薄之人言也乃今<lb/>
　之人以能言刻薄之言為能未語先笑恬不知警殊<lb/>
　為可駭此風亦始於近日未知將來何所底止<lb/>
刻者鋟削之端薄者消亡之漸後生而習於刻薄吾有<lb/>
　以識其將來矣<lb/>
後生以口舌角勝者謂之討便宜吾知其得便宜處失<lb/>
<pb n="KR3a0111_WYG_008-8a"/>
　便宜也<lb/>
非禮勿動動字甚細較前三句更難論語不莊以涖之<lb/>
　註云氣禀小疵則知知及仁守之後氣禀小疵猶未<lb/>
　能盡去也蓋氣禀由於天魯者終魯辟者終辟愚者<lb/>
　終愚喭者終喭學者至能變化氣質纔是學問<lb/>
凡人氣禀之疵最難即去稍一矜持便渉做作便不可<lb/>
　久此處須用學問涵養日積月累久而自化矣<lb/>
凡人骨性輕者學持重甚難然到三四十以後骨肉漸<lb/>
<pb n="KR3a0111_WYG_008-8b"/>
　老則亦漸向持重不須急廹也<lb/>
氣禀之偏須先去其太甚其餘久則自化<lb/>
凡夜寢好仰卧者多性氣剛強之人好偃卧者多性氣柔<lb/>
　弱之人寢容端正好側卧者多性氣中和之人學者<lb/>
　夜寢須是側卧亦所以養吾性氣使就中和也<lb/>
禮云衣服在躬而不知謂之罔𫝊云服之不衷身之灾<lb/>
　也巾服雖細事然此觀瞻所係不可不慎每見世人<lb/>
　趨時好異巾服不移時輒一變只此便是無恒人心<lb/>
<pb n="KR3a0111_WYG_008-9a"/>
　世道於此可見論語曰士志於道而耻惡衣惡食者<lb/>
　未足與議也士欲學道巾服之間不可不審亦不必<lb/>
　古冠古服只隨時適中一以澹素質樸為主則得之<lb/>
　矣<lb/>
或謂巾服隨時適中此為在下者言則可若在上者其觀<lb/>
　瞻須可為法則豈可隨時適中耶曰此言甚善若為人<lb/>
　上者須制禮作樂改正朔易服色有斟酌百王之用<lb/>
　豈僅隨時耶然要而論之為卿大夫者有時王之制<lb/>
<pb n="KR3a0111_WYG_008-9b"/>
　為時王者有前王之法是亦所謂隨時適中也<lb/>
論語云士志於道而耻惡衣惡食又曰衣敝緼袍與衣<lb/>
　狐貉者立而不耻者今人衣服不如人往往以為耻<lb/>
　此未見道故耳見道則内重而外輕矣<lb/>
衣服雖敝亦須整潔此貧士之常若靣垢不洗衣垢不<lb/>
　浣王介甫終非人情也<lb/>
昔人云咬得菜根百事可做此言誠然然豈特一人咬<lb/>
　得菜根須一家咬得菜根然後百事可做<lb/>
<pb n="KR3a0111_WYG_008-10a"/>
予家居多蔬食偶有魚肉食之亦甚少家人每勸餐余<lb/>
　曰此不特惜物力亦惜物命也吾儒非不欲蔬食人<lb/>
　之一身所係甚大不得不借資於飲食權其輕重故<lb/>
　耳豈可以吾儒不禁殺而貪饕恣食乎<lb/>
論語肉雖多不使勝食氣此不獨養生亦矜恤之仁所<lb/>
　寓也予食魚肉不過使畧可加餐若飯食之外不敢<lb/>
　輕下一筯宴會則不復拘然亦不敢過也<lb/>
孟子七十者可以食肉朱子註云未七十者不得食也<lb/>
<pb n="KR3a0111_WYG_008-10b"/>
　語近於固然朱子煞有深意正教人勿輕食肉也輕<lb/>
　於食肉不特非矜恤之仁老者之失養亦多矣<lb/>
范文正公每日必念自己一日所行之事與所食之食<lb/>
　能相凖否相凖則欣然否則不樂終日必求補過此<lb/>
　可為吾人飲食之法<lb/>
酒之為物古聖賢未嘗不愛之孔子之無量愛而得其<lb/>
　正者也陶淵明白樂天愛而得其趣者也邵康節愛<lb/>
　而得其養者也如南朝八逹則愛而放僻邪侈為無<lb/>
<pb n="KR3a0111_WYG_008-11a"/>
　忌憚矣况下此者乎<lb/>
朱子愛遊山水嘗以一古銀杯自隨每至山水佳處輒<lb/>
　滿斟一杯對之飲酒如此亦何可少<lb/>
斟有淺深存燮理飲無多少係經綸此康節酒經也予<lb/>
　家居飲酒每喜誦此二句然酒不可多得惟於饑勞<lb/>
　之時或寒凍之時飲一二盞以當藥餌亦康節之意<lb/>
孔子言不為酒困何有於我此實語非謙詞也人當親<lb/>
　朋雜坐觥籌交錯主賓情洽不覺至醉亦恒情也困<lb/>
<pb n="KR3a0111_WYG_008-11b"/>
　是困倦之困非困頓之困若謂孔子每飲必醒然反<lb/>
　非人情矣<lb/>
酒以合歡然每因此而失歡酒以養病然每因此而致<lb/>
　病則不如不飲之為愈矣<lb/>
語云醉之以酒以觀其徳此言甚好人雖有徳醉後則<lb/>
　不能自持此亦白璧之瑕也於此自持則無之或失<lb/>
　矣<lb/>
酒醉後亦各有天性有亂不可言者有多笑語者有惟<lb/>
<pb n="KR3a0111_WYG_008-12a"/>
　思困睡者有醉則胸懐愈益灑然即倦亦不過少瞑<lb/>
　片時者此處即有貴賤賢愚之别<lb/>
色之所在動天地感鬼神學者能察識乎此則不期謹<lb/>
　而自謹矣<lb/>
人能常知此身之貴常念此身之重則自能不滛於色<lb/>
予壬午在澄江暗室中有以邪干者予此際覺得敬畏<lb/>
　之極無一毫邪念却之冺然無迹仍三遷以避之大<lb/>
　抵此事不難於却難於却之無迹使彼不至羞愧得<lb/>
<pb n="KR3a0111_WYG_008-12b"/>
　全其廉耻之心且不至别生事端是為難耳予此事<lb/>
　未嘗與同輩言特以後輩不可不知因偶附於此<lb/>
人有以邪干者應之以不知此孔子待陽貨法也最不<lb/>
　犯手予生平多於此得力不特女色凡事皆然彼亦<lb/>
　無柰此愚人何矣<lb/>
偶赴友人宴座中有妓或以予為道學必畏妓也屬妓<lb/>
　送予酒予怡然受之友人笑曰真可謂胸中無妓矣<lb/>
　予謝之因為詩曰明眸皓齒送金巵無妓胸中總不<lb/>
<pb n="KR3a0111_WYG_008-13a"/>
　知翻訝當年修禮樂何縁不去教坊司蓋適與友人<lb/>
　談教坊司也<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_008-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷八<lb/>
</p>
<p>
</p>
  </div>
<div>
<head>思辨録輯要卷九</head> <lb/>
    <p>
<pb n="KR3a0111_WYG_009-1a"/>
欽定四庫全書<lb/>
　思辨録輯要卷九<lb/>
　　　　　　　　　　　　　太倉陸世儀撰<lb/>
　　修齊類<lb/>
鑑明王先生曰人處末世功名心須是放淡予問何以<lb/>
　能淡曰只是安箇命字予曰命字上須再加箇義字<lb/>
功名亦人所不可無須是實實有個自得處方能淡得<lb/>
　所謂内重則外輕也不是學而時習之有朋自逺方<lb/>
<pb n="KR3a0111_WYG_009-1b"/>
　來如何說人不知而不愠<lb/>
君子疾沒世而名不稱名非聖賢之所諱也但惡不務<lb/>
　實而求名者耳然古之求名與今之求名又異古者<lb/>
　言揚行舉故求名者以餙為言行以兾當世之舉揚<lb/>
　若今之名則不過作文作詩即真心務實已與古之<lb/>
　務實者相去天淵况并其詩文而又務名乎<lb/>
孟子謂古之人修其天爵而人爵從之今之人修其天<lb/>
　爵以邀人爵以此為慨愚謂今之人直喪其天爵以<lb/>
<pb n="KR3a0111_WYG_009-2a"/>
　邀人爵矣使孟子在今日感慨更當何如<lb/>
凡為善須是㝷常做去不可分外㝷討一經尋討便屬<lb/>
　好名<lb/>
古人言揚行舉故寡尤寡悔即有得禄之理自制科盛<lb/>
　而郷舉里選之法亡矣然言行遂可不修乎故曰無<lb/>
　所為而為之之謂仁<lb/>
古人有挫廉逃名挫字最可味漢王君公儈牛自隠避<lb/>
　世牆東蓋自汙以免於亂世也人當亂世最忌名髙<lb/>
<pb n="KR3a0111_WYG_009-2b"/>
　名髙之患或致羣小之叢忌或來正人之附和皆於<lb/>
　隠有妨深心韜晦者不可不知<lb/>
或問君子聞譽亦以為喜耶曰聞譽而我有其實此非<lb/>
　譽也所謂名稱其實也此而不喜非人情但不以此<lb/>
　自矜耳若聞譽而我無其實則慚愧之不暇而何敢<lb/>
　喜焉<lb/>
聞人之譽而懼聞人之毁而思可與進徳可與遷善矣<lb/>
晝坐當惜陰夜坐當惜燈遇言當惜口遇事當惜心<lb/>
<pb n="KR3a0111_WYG_009-3a"/>
閒時忙得一刻則忙時閒得一刻<lb/>
凡處事須視小如大亦須視大如小視小如大見小心<lb/>
　視大如小見作用昔人所謂膽欲大而心欲小正此<lb/>
　之謂也<lb/>
或謂與傾險人處甚有害曰甚有益或問故曰正使人<lb/>
　言語動作一毫輕易不得豈惟過失可少於敬字工<lb/>
　夫上亦甚增益<lb/>
凡待小人只不使無忌憚足矣不必繩之過急<lb/>
<pb n="KR3a0111_WYG_009-3b"/>
謙字諂字本大懸絶今人多把謙字看作諂字又把諂<lb/>
　字看作謙殊不可解假如有人於此道徳深重學問<lb/>
　該博此所當親近而師事者也則曰予奚為而諂事<lb/>
　之至於勢位所在貨財所聚又不覺談之慕之而趨<lb/>
　之恐後也後生於此處看不分明人品安得不壊<lb/>
或問士人當變革與已出仕者不同然讀書知禮莫不<lb/>
　有普天率土之思當如何而可曰士人未出仕其途<lb/>
　較寛或出或處誠限他不得然亦看各人力量何如<lb/>
<pb n="KR3a0111_WYG_009-4a"/>
　是有三等隠居抱道守貞不仕討論著述以恵後學<lb/>
　以淑萬世上也度其才可以有為於時度其時必能<lb/>
　用我進以禮退以義上則致君下則澤民功及於一<lb/>
　時徳被於天下次也不事王侯髙尚其事躬耕田野<lb/>
　以禮自守又其次也三者之外雖進而小有補救退<lb/>
　而詩酒全高亦云小矣况陽慕髙隠之名而優倡博<lb/>
　奕敗壊風俗謬託有為之迹而無耻干進嗜利不休<lb/>
　豈足以語士乎<lb/>
<pb n="KR3a0111_WYG_009-4b"/>
有極似好名而實非好名者孔子三月無君則皇皇然<lb/>
　是也有極不似好名而實好名者郷愿奄然媚於世<lb/>
　是也<lb/>
奄然註云深自閉藏極得郷愿情狀蓋郷愿之才止可<lb/>
　惑愚不肖不能惑賢知故深自閉藏者恐見賢知而<lb/>
　一旦損其名也不見賢知而日與愚不肖為伍且又<lb/>
　求媚以得其歡心則其取名巧而用意深矣<lb/>
天地間只有一箇義字更無甚利字中庸曰義者宜也<lb/>
<pb n="KR3a0111_WYG_009-5a"/>
　朱子訓元亨利貞亦曰利者宜也乃知天地間惟義<lb/>
　為利不義便不利故大學曰國不以利為利以義為<lb/>
　利子思曰仁義所以利之也<lb/>
利亦訓通通則利不通則不利以義為利者通於人者<lb/>
　也以利為利者專於己者也通於人者財㪚則民聚<lb/>
　專於己者財聚則民散<lb/>
易乾文言曰利者義之和也此言更可味<lb/>
名利二字是天地間公共之物利惟公故溥名惟公故大<lb/>
<pb n="KR3a0111_WYG_009-5b"/>
　自小人以名利為私而名利二字始目為羶途矣自<lb/>
　聖人觀之必得其名必得其禄名利何嘗是羶物<lb/>
利與義合則與和同文言曰利者義之和也利與義反<lb/>
　則與害對論語曰放於利而行多怨<lb/>
或問義利相反而曰陽主義陰主利何也豈陰陽相反<lb/>
　故云然乎曰即此便見天地間只有一義蓋陰陽雖<lb/>
　二氣其實一氣陽倡陰和陽先陰後天氣之所在地<lb/>
　氣即隨之義之所在利即隨故曰陽主義陰主利正<lb/>
<pb n="KR3a0111_WYG_009-6a"/>
　言其相合非必相反也<lb/>
地道無專成若專便是惡故君子惡專利<lb/>
乾始能以美利利天下不言所利只一公溥便不得以<lb/>
　利目之其實利莫如陽也<lb/>
横逆之來聖凡不免然而所以待横逆之道則有間矣<lb/>
　出乎爾反乎爾此凡庸之所以待横逆也惡聲至必<lb/>
　反之此俠烈之所以待横逆也寛柔以教不報無道<lb/>
　此君子之所以待横逆也禽獸何難此孟子之所以<lb/>
<pb n="KR3a0111_WYG_009-6b"/>
　待横逆也天生徳於予桓魋其如予何此孔子之所<lb/>
　以待横逆也吾人而無志於學聖賢則已吾人苟有<lb/>
　志於學聖賢則凡待横逆之道其於數者之間可不<lb/>
　知所以自處乎<lb/>
禽獸何難畢竟是泰山巖巖氣象若孔子則并不作此<lb/>
　言矣抑之者過則揚之者亦過吾不能禁抑之揚之<lb/>
　者無過也惟自守以勿過也惟自守以勿過而已<lb/>
初讀漢書最惡黨字以為處士標榜必非聖賢中正之<lb/>
<pb n="KR3a0111_WYG_009-7a"/>
　道此世運之所由壊也及閱宋史見洛蜀朔之黨因<lb/>
　訝伊川亦何至於此近身處其境而知伊川未嘗為<lb/>
　黨也人目之為黨耳二三君子相與講道論徳與世<lb/>
　無患與人無爭而人已嫉之如仇况於羣數十百人<lb/>
　應之安得不震駭而驚恠乎或推之或引之伊川之<lb/>
　心未嘗有動分毫而推引之迹已不能天下之人之<lb/>
　不議其後矣伊川且不免吾又如之何哉<lb/>
傾軋之惡譬如人從中道行忽為有力者所擠其人退<lb/>
<pb n="KR3a0111_WYG_009-7b"/>
　讓而避於道左則目之為偏此退讓者之罪乎抑擠<lb/>
　之者之罪乎<lb/>
日來仔細捜求自己罪過只不宜做道學然此念却退<lb/>
　悔不得<lb/>
問人多為流言以惑亂是非為之柰何曰流言之起雖<lb/>
　聖如周公亦無柰何定之以人勝之以天而已<lb/>
人心為風俗之本風俗又為氣運之本人心風俗如此<lb/>
　將來氣運可知當之者不可不猛省<lb/>
<pb n="KR3a0111_WYG_009-8a"/>
改過之人如天氣新晴一般自家固自洒然人見之亦<lb/>
　分外可喜<lb/>
儀每有小不慊意處輒如瓦礫在心如負重在身必改<lb/>
　之而後快<lb/>
凡已有過而不知改不肯改此自暴自棄無忌憚之小<lb/>
　人也或不幸而有過至為人所激廹而反不能改則<lb/>
　彼此當兩任其責王荆公之新法使人人如明道則<lb/>
　其改必矣其卒至於不能改者衆賢攻擊太過之病<lb/>
<pb n="KR3a0111_WYG_009-8b"/>
　也<lb/>
古語云改過不吝吝字下得最妙凡人有過遂之不以<lb/>
　為耻至於改反有羞吝的意思總之勝心習氣不肯<lb/>
　自認自家不是也惟君子則真人欲自己成一個人<lb/>
　惟恐聞過之不早惟恐改過之不速安得更有吝意<lb/>
已有過不當諱朋友有過决當為之諱諱者正所以勸<lb/>
　其改玉成其改也故曰君子成人之美不成人之惡<lb/>
　彼以過失相規為名而亟亟於成人之惡者真刻薄<lb/>
<pb n="KR3a0111_WYG_009-9a"/>
　小人耳故子貢曰惡訐以為直者<lb/>
子曰攻其惡無攻人之惡原攻人之惡在上一等不過<lb/>
　傾軋在下一等不過下水拖人總之同謂小人馬援<lb/>
　曰聞人之過耳可得聞口不可得言此言所當深佩<lb/>
凡人遇有微疾却將閒書小說觀看消遣以之却病者<lb/>
　雖賢智往往有此舉動此實非也閒書小說最動心<lb/>
　火不能養心乃以之養身可乎愚謂人有微疾最當<lb/>
　觀看理學書能平心火心火平則疾自退矣<lb/>
<pb n="KR3a0111_WYG_009-9b"/>
有為戲術者以紙熱火置瓶中引瓶向水則水盡吸入<lb/>
　瓶蓋火能耗氣氣收則水亦隨氣而入也人自有生<lb/>
　以後真水無多心火日灼氣焉得不耗病焉得不作<lb/>
　養其水以平其火君子必有其道矣不論君火相火<lb/>
　皆能耗氣故惟火疾最易瘦讀書之人多不肥亦用<lb/>
　心故也<lb/>
天地之間無非是氣若天地間有大火雖天地之氣亦<lb/>
　當耗減昔人有却火燒宇宙之言恐亦非無謂也<lb/>
<pb n="KR3a0111_WYG_009-10a"/>
無疾之身不可不慎恐致疾也有疾之身尤不可不慎<lb/>
　疾不宜再發也然慎疾固自有道儒者言修身不言<lb/>
　養身言養身則將廢正事流於燕僻言修身則讀書<lb/>
　作事無處無養身之理矣<lb/>
舜光多疾且有氣滯之癖蓋以居郷無賢師良友之樂<lb/>
　故也予時方閱陽明集舜光問予何謂致良知予謂<lb/>
　陽明之學是居患難時有得今吾甥居郷無伴便忽<lb/>
　忽不樂他日何以處夷狄患難耶大抵心地須要活<lb/>
<pb n="KR3a0111_WYG_009-10b"/>
　潑隨時隨地可做工夫不可拘執己見<lb/>
慎疾之道如禦夷狄惟聖人能安内以攘外患至而憂<lb/>
　患去而喜無益也<lb/>
予質最弱腰細如椽飲噉甚少丁丑之嵗予勵精學道<lb/>
　工夫晝夜不輟且兼攻舉業與及門講書自五經四<lb/>
　書以及子史凡六七種雖盛夏必正衣冠工夫無一<lb/>
　刻之暇六月中忽心火上攻痰中有血予恐懼甚自<lb/>
　念此身為天地間不可少之身何得孟浪因屏絶書<lb/>
<pb n="KR3a0111_WYG_009-11a"/>
　史澄心獨坐更一意於絶慾努力加餐初時飯可一<lb/>
　盞後可至三盞初腰細兩手可圍至是忽充實加倍<lb/>
　夜浴於壁上見影大異平日若非我自信知保養之<lb/>
　功息思慮忍嗜欲加餐飯三者缺一不可也<lb/>
予此心自丁丑以後養得予此身亦自丁丑以後養得<lb/>
予丁丑絶欲止年餘耳先君歿後自戊寅冬至辛巳冬<lb/>
　凡三年零一個月丁丑絶慾在病中甚多變態戊寅<lb/>
　三年則平平無他然丁丑止年餘而病立愈身立強<lb/>
<pb n="KR3a0111_WYG_009-11b"/>
　可指而數戊寅三年則身子如故病亦時發又不可<lb/>
　蓋前此有飲食藥餌之奉制中不然又前此絶思慮<lb/>
　制中則多憂勞也<lb/>
飯後久坐多飲食不化之病午餘或飲酒數盞以當藥<lb/>
　餌或鋤草數莖以當導引此現前却病方也<lb/>
予十八九時有志用世每隆冬讀書至四鼓體極寒不<lb/>
　能寐則起舞劍一再行體熱如火然後就卧枕席俱<lb/>
　温矣今四體倦怠漸成老翁為之志慨<lb/>
<pb n="KR3a0111_WYG_009-12a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_009-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨錄輯要卷九<lb/>
</p>
<p>
</p>
  </div>
<div>
<head>思辨録輯要卷十</head> <lb/>
    <p>
<pb n="KR3a0111_WYG_010-1a"/>
欽定四庫全書<lb/>
　思辨録輯要卷十<lb/>
　　　　　　　　　　　　　太倉陸世儀撰<lb/>
　　修齊類<lb/>
冬温夏凊昏定晨省是事父母小節能讀書修身學為<lb/>
　聖賢使其親為聖賢之親方盡得孝之分量舜稱大<lb/>
　孝亦只是德為聖人一句<lb/>
事父母不獨盡敬飬於庭幃中方謂之孝凡一笑一嚬<lb/>
<pb n="KR3a0111_WYG_010-1b"/>
　舉足動步俱是事父母知此方可與言孝<lb/>
以身事君不若以人事君以人事父母不若以妻子事<lb/>
　父母<lb/>
孝經言王者合萬國之歡心以事其先王此語最妙吾<lb/>
　謂士庶人亦當合一家之歡心以事其父母凡婢妾<lb/>
　僕𨽻之間為類甚微然亦易生釁骨肉為孝子者須<lb/>
　是無徃不敬古人親在叱咤之聲未嘗至於犬馬正<lb/>
　識得此意<lb/>
<pb n="KR3a0111_WYG_010-2a"/>
重逺弟不得於其親坐談之頃甚切憂思予因為講怨<lb/>
　慕章且令其細玩父母之不我愛二句謂父母之不<lb/>
　愛其子與子之不得於其父母其中必有一個縁故<lb/>
　但不知為着那一件惟大孝之子能痛心疾首蚤夜<lb/>
　思量畢竟要尋出那一件來盡情改過自然能得親<lb/>
　順親不然即孝到大舜地位於父母之怒我責我一<lb/>
　槩夷然遇之曰我自盡其子職父母之不我愛聽之<lb/>
　而已這便是恝然恝然者終不得謂之孝<lb/>
<pb n="KR3a0111_WYG_010-2b"/>
孟子於我何哉註云自責不知己有何罪妙甚人子不<lb/>
　能得親順親只是不知尋討自己過失若識得於我<lb/>
　何哉之意将自己不得親心處徹上徹下反覆搜求<lb/>
　若有一毫未盡必要將來盡情改換如此乆乆斷無<lb/>
　不得親順親之理舜五十而慕光景簇新此時正底<lb/>
　豫之時孺慕之情當分外加勝也<lb/>
古人飬志難於飬口體今人飬口體難於飬志盖古人<lb/>
　家有百畝鷄豚狗彘無失其時王者先為區處停當<lb/>
<pb n="KR3a0111_WYG_010-3a"/>
　矣惟父母之志必待人子知之而人子飬之今則不<lb/>
　然家温食厚者或供膳不難若寒素之家而又區區<lb/>
　於仁粟菽水不供且勿論飬志口體非尺寸之膚矣<lb/>
　可勝三嘆<lb/>
養志難於飬口體飬口體急於飬志觀曾子曾晳俱必<lb/>
　有酒肉則口體之急可知矣啜菽飲水老人豈堪乆<lb/>
　饑耶乆饑不可而甘旨又不能辦乃知奉<graphic n="KR0702" url="https://raw.githubusercontent.com/kanripo/KR-Gaiji/master/images/KR0702.png" mimeType="image/png"/>色喜亦<lb/>
　是萬不獲已當此愈令人思王政也<lb/>
<pb n="KR3a0111_WYG_010-3b"/>
嚴威儼恪非所以事親此語最妙盖父母雖愛其子之<lb/>
　成人而人子必待其親以孺慕若家庭有賢知先人<lb/>
　之意為蔑其親矣斑衣之舞老萊豈故為兒戯耶<lb/>
事繼母盡敬易盡愛難人子能盡愛則繼母之心無不<lb/>
　格矣<lb/>
朋友是後來的兄弟兄弟是天然的朋友少同游長同<lb/>
　學若得一心一徳之兄弟何樂如之此古人所以深<lb/>
　貴乎兄弟之互相師友也<lb/>
<pb n="KR3a0111_WYG_010-4a"/>
人家兄弟輯睦多是長子賢長子賢則從㓜便能轉移<lb/>
　化誨其弟即其弟終不可化誨然其分居長處之亦<lb/>
　必有方斷不至决裂若長子不賢則諸弟從㓜先被<lb/>
　他教壞及長又被他凡事率先諸弟不賢固群起而<lb/>
　為紛争即諸弟賢亦無奈長兄何因知長子所係甚<lb/>
　重人家父兄欲兄弟輯睦諸子固不可不教然尤是<lb/>
　長子要𦂳長子率教而賢則以下諸子長子便可為<lb/>
　父母分一臂之力矣故古人語教必曰賢父兄<lb/>
<pb n="KR3a0111_WYG_010-4b"/>
古人重宗子則知其教長子亦必有道所以能合族衆<lb/>
　能治羣弟今人不重宗子不知教長子之法又長子<lb/>
　多是少年時所生父母氣識尚未定安能教子只是<lb/>
　姑息戯弄所以人家長子尤多驕惰以此知古人三<lb/>
　十而娶不特合於保身之冝亦合於教子之道<lb/>
陸子静兄弟學問相師順而得其正者也王覧兄弟患<lb/>
　難相恤變而得其正者也處順能如子夀子静處變<lb/>
　能如王覽王祥吾無間然矣<lb/>
<pb n="KR3a0111_WYG_010-5a"/>
人所最不可觧者是兄弟嫉妬彼秦越之人漫不相闗<lb/>
　尚或喜其富慕其貴惟於兄弟之間一富一貧一貴<lb/>
　一賤則頓起嫉妬之念此勿思之甚者也彼其心以<lb/>
　為勢相形名相軋耳不知以䦧墻禦侮之詩觀之則<lb/>
　貧賤之兄弟尚於我有益而况其為富貴者乎若能<lb/>
　以父母之心為心則何富何貴何貧何賤總之同氣<lb/>
　連枝也<lb/>
兄弟富貴而不念貧賤者其人固不足言若自己貧賤<lb/>
<pb n="KR3a0111_WYG_010-5b"/>
　而嫉妬兄弟之富貴者則在賢者亦徃徃不免盖起<lb/>
　於先分形迹見得他人富貴不知父母同胞有何形<lb/>
　迹一分形迹早已為他人覷破一文不值也<lb/>
齊家之化第一在刑于詩云刑于寡妻至于兄弟以御<lb/>
　於家邦又曰妻子好合如鼓瑟琴兄弟既翕和樂且<lb/>
　躭詩首闗雎易稱家人從來家道之敗在女德家道<lb/>
　之興亦在女德人能感格得妻子治家之道思過半<lb/>
　矣<lb/>
<pb n="KR3a0111_WYG_010-6a"/>
以身孝父母不若以妻子孝父母以身孝父母庸有不<lb/>
　盡之時以妻子事父母更無不到之處子曰父母其<lb/>
　順矣乎一句煞有意味<lb/>
家之有妻猶國之有相治天下以擇相為本治家以刑<lb/>
　于寡妻為本<lb/>
刑于之化第一在閨門袵席間於此而無所茍則更無<lb/>
　有茍焉者矣<lb/>
閨門之中最難是一敬字古人動云夫婦相待如賓又<lb/>
<pb n="KR3a0111_WYG_010-6b"/>
　曰閨門之内肅若朝廷皆言敬也此處能敬便是真<lb/>
　工夫真學問於齊家乎何有朱子有言閨門袵席之<lb/>
　間一息斷絶則天命不行每念及此令人神悚<lb/>
聞某和尚為人説五戒曰在家居士邪淫不可正淫不<lb/>
　妨予曰闗雎樂而不淫若説淫便不正<lb/>
家之不齊多起於妻子父母不順由於妻子兄弟不睦<lb/>
　由於妻子子孫不肖由於妻子婢僕不供由於妻子<lb/>
　奢侈不節由於妻子妻子不齊而以云齊家吾未之<lb/>
<pb n="KR3a0111_WYG_010-7a"/>
　見也<lb/>
男正位乎外女正位乎内男子雖有治家之責然其勢<lb/>
　處暫婦人終日在家若不知禮便多操却家政也人<lb/>
　欲齊家只是齊妻子<lb/>
教子工夫第一在齊家第二在擇師若不能齊家則其<lb/>
　子自孩提以來愛憎嚬笑必有不能一軌於正者矣<lb/>
　雖有良師化誨亦難<lb/>
古人云教孝愚謂亦當教慈慈者所以致孝之本也愚<lb/>
<pb n="KR3a0111_WYG_010-7b"/>
　見人家儘有中才子弟却因父母不慈打入不孝一<lb/>
　邉遇頑嚚而成底豫者古今自大舜後能有幾人<lb/>
教子須是以身率先毎見人家子弟父兄未嘗着意督<lb/>
　率而規模動定性情好尚輒酷肖其父皆身教為之<lb/>
　也念及此豈可不知自省<lb/>
教家之道第一以敬祖宗為本敬祖宗在修祭法祭法<lb/>
　立則家禮行家禮行則百事舉矣<lb/>
家禮莫先於祭祭者人道之始敬之所由先也孝子之<lb/>
<pb n="KR3a0111_WYG_010-8a"/>
　所以報本而追逺也能報本追逺則源深而流長矣<lb/>
凡事俱有綱領祭法亦家之綱領<lb/>
家之有宗猶國之有君卿長貳軍之有將帥部落故宗<lb/>
　者統也主也有宗則治無宗則亂<lb/>
周禮有云宗以族得民宗者所以統一族衆無宗則一<lb/>
　族之人渙散無紀故古人最重宗子然宗子欲統一<lb/>
　族人無如祭法文公家禮所載祭禮雖詳整有法顧<lb/>
　惟宗子而有官爵及富厚者方得行之不能通諸貧<lb/>
<pb n="KR3a0111_WYG_010-8b"/>
　士又一嵗四合族衆繁重難舉無差等隆殺之别愚<lb/>
　意欲彷古族食世降一等之意定為宗祭法嵗始則<lb/>
　祭始祖凡五服之外皆與大宗主之仲春則祭四代<lb/>
　以髙祖為主曾祖考則分昭穆居左右合同髙祖之<lb/>
　衆繼髙之宗主之仲夏則祭三代以曾祖為主祖考<lb/>
　則分昭穆居左右合同曾祖之衆繼曾之宗主之仲<lb/>
　秋則祭二代以祖為主考妣居傍昭位合同祖之衆<lb/>
　繼祖之宗主之仲冬則祭一代以考為主合同父昆<lb/>
<pb n="KR3a0111_WYG_010-9a"/>
　弟繼禰之宗主之皆宗子主祭而餘子則獻物以助<lb/>
　祭如此不惟愛敬各盡而祖考髙曾隆殺有等一從<lb/>
　再從逺近有别事雖創闢似與古禮初無所倍<lb/>
或云髙曾祖考祭則俱祭古人具有成法不當隨時減<lb/>
　損非也凡禮皆以義起耳禮有云上殺傍殺下殺中<lb/>
　庸云親親之殺是古人於禮皆事有等殺况喪禮服<lb/>
　制父母三年而髙祖則齊衰三月是喪禮已有等殺<lb/>
　何獨於祭禮無之此雖創闢恐於禮不為無補也<lb/>
<pb n="KR3a0111_WYG_010-9b"/>
予自庚辰即為陸氏宗祭禮四卷一提綱一疏義一儀<lb/>
　節一圖説俱備衍前義欲會五服行此禮以世際荒<lb/>
　亂族衆凋落未及舉行未知何日得遂此願也<lb/>
一族之衆凡婣喪慶弔患難周恤皆當有禮必須宗祭<lb/>
　舉行後方可次第而施<lb/>
今人多寳愛骨董鋪張陳設以供玩賞此真所謂玩物<lb/>
　喪志殊為無謂予向惡之近日思得此種噐物亦有<lb/>
　用處盖古者宗廟祭噐必用貴重華羙之物如瑚璉<lb/>
<pb n="KR3a0111_WYG_010-10a"/>
　簠簋之類雖有家與有國不同然古人祭噐必用重<lb/>
　物無疑今世士大夫金玊之噐充滿几席祖宗祭噐<lb/>
　則僅取充數殊非古人致孝鬼神致羙黻冕之意也<lb/>
　愚以為士大夫家凡有家傳重噐如古銅爐鼎及哥<lb/>
　窑定窑之類當即以為祭噐貧者則以精潔之噐為<lb/>
　之斷不可以濫惡之物進御鬼神也用重噐為祭噐<lb/>
　有三善焉致尊敬之意一善也赫赫煌煌動人瞻仰<lb/>
　二善也滌噐進饌之時執是噐者咸有執玊捧盈之<lb/>
<pb n="KR3a0111_WYG_010-10b"/>
　心則無徃而不可致吾尊敬之意三善也<lb/>
人家有祖宗所著遺書冝另冩副本其真本手筆當装<lb/>
　訂珍藏如己欲看及子姓借觀俱當用副本真本非<lb/>
　致齋之日不得妄啓<lb/>
今士大夫家每好言家法不言家禮法使人遵禮使人<lb/>
　化法使人畏禮使人親只此是一家中王霸之辨<lb/>
今所集文公家禮輯冠婚喪祭四事有云出於文公者<lb/>
　有云非出於文公者然大槩凖今酌古俱可遵行只<lb/>
<pb n="KR3a0111_WYG_010-11a"/>
　要行之者貫以誠心不必拘拘儀式即如冠禮凡阼<lb/>
　階東房三加命詞之類俱是述禮法大槩如此行之<lb/>
　者須是融會貫通若照依禮文板板行去便是優人<lb/>
　唱戯一再行已嚼蠟無餘味矣愚意阼階東房當一<lb/>
　從人家㕔事之便至於三加命詞則擇平日執友中<lb/>
　之有識見者速之為賓俾之或為文或為訓詞以戒<lb/>
　我子弟禮畢則飲酒數爵以伸其敬是雖不盡泥禮<lb/>
　文而實得禮之精意<lb/>
<pb n="KR3a0111_WYG_010-11b"/>
予男允純行冠禮請介石先生翼王石隱為賓俱有訓<lb/>
　詞言夏為字説<lb/>
凡男女皆當至十四五然後議聘則無貴賤壽夭之憾<lb/>
予謂言夏昔人云娶妻必須不若吾家者嫁女必須勝<lb/>
　吾家者若看得理透正不必然男家只是擇婦女家<lb/>
　只是擇壻<lb/>
擇壻易擇婦難壻露頭角選擇可慿婦在深閨風聞難<lb/>
　據也<lb/>
<pb n="KR3a0111_WYG_010-12a"/>
擇壻須觀頭角擇婦湏觀庭訓<lb/>
聖人制服五世而窮煞有深意凡人家祖孫相見大約<lb/>
　只好五世相見便有情有情便有服所謂縁人情而<lb/>
　制禮也無六世相見者故五世而服窮也曰今人家<lb/>
　祖孫相見多不及五世聖人必以五世為凖何也曰<lb/>
　此只是立隆為極聖人制五世服窮之義最妙不惟<lb/>
　約之以禮亦且限之以勢盖恐人丁太衆則有不可<lb/>
　禁戢之事也今江南大家有二三世以内即目不相<lb/>
<pb n="KR3a0111_WYG_010-12b"/>
　識者固非然如徽歙江西聚族而處有多至萬餘丁<lb/>
　者亦非也要必如古人五世之制乃得<lb/>
伊川先生以塑像之故并不取影神之説以為茍毫髮<lb/>
　而不似我父母則未免為他人矣此言似属太過夫<lb/>
　父母之有影神亦人子思慕音容之一助也亦何害<lb/>
　於義理而必欲去之是使人子之㓜喪其父母者并<lb/>
　其彷彿而亦不得一覩也此予所以亦抱終天之憾<lb/>
　也<lb/>
<pb n="KR3a0111_WYG_010-13a"/>
人子於父母之亡决當依禮立主至於影神則隨其心<lb/>
　力若祖宗有賢德及為時名臣則斷不可不傳其影<lb/>
　神以為後人瞻仰之資是亦立碑勒象之意也<lb/>
凡傳影神於男子則可於婦人則不可盖畫工傳寫當<lb/>
　逺男女之嫌也若其父母沒時其子尚無知識當於<lb/>
　死後傳之今俗所謂揭白也<lb/>
𦵏者送死之大事故古者未𦵏不除服今世闕焉不講<lb/>
　無論庶民即士大夫有終身不𦵏者矣今冝制為令<lb/>
<pb n="KR3a0111_WYG_010-13b"/>
　典人子𦵏親不拘日月凡士大夫必葬親然後起復<lb/>
　庶幾無不葬之親矣<lb/>
江君遴問風水之説於理有之乎曰山水是天地骨血<lb/>
　其廻合會聚處自有真穴所以古人建都必擇善地<lb/>
　然人子葬親又自有説擇地次也其要處在立心立<lb/>
　心欲親之體魄安不至有水泉螻蟻之患此公心也<lb/>
　天理之至情也如是者得善地而富貴應之立心為<lb/>
　求富貴或停柩不喪或欺盗侵奪此私心也人欲之<lb/>
<pb n="KR3a0111_WYG_010-14a"/>
　惡念也如是者雖得善地而富貴不應焉譬之種植<lb/>
　人心則種子之善否也風水則土地之肥磽也種子<lb/>
　善雖瘠土未嘗不生種子不善雖極肥之土未有種<lb/>
　草而得荳種稗而得榖者所以儒者重心術不重風<lb/>
　水<lb/>
錢蕃侯兄有妹未嫁喪其翁夫家無人欲乗㐫而娶蕃<lb/>
　侯家不允而勢不可已時蕃侯兄尚尊翁為政諫不<lb/>
　得行因與儀及聖傳兄議其事且曰是律有明禁夫<lb/>
<pb n="KR3a0111_WYG_010-14b"/>
　豈不知但世俗習而不察而彼家時勢不得不娶是<lb/>
　亦有善處之法乎儀曰此處決不可通融然士大夫<lb/>
　之家猶可庶民之家儘有勢必不能不娶者是亦不<lb/>
　可無通融之法其説有三因問二兄試思之得其説<lb/>
　乎蕃侯曰不用鼔樂儀曰得之聖傳曰娶後不同寢<lb/>
　儀曰得之其一説未得儀曰嫁之夕以奔喪之禮徃<lb/>
　交拜哭踊成禮喪畢而就婚禮之正也<lb/>
人欲省事不如勤事若厭事則事愈煩盖饑食渴飲公<lb/>
<pb n="KR3a0111_WYG_010-15a"/>
　私諸務仍有不可廢者若一生厭棄則委積叢脞將<lb/>
　不勝其擾矣若分外之事則一以斷絶為主又不可<lb/>
　託勤事之名也<lb/>
貨殖本非學道者所為然許魯齊曰學者讀書當先治生<lb/>
　凡貨殖之類皆可似乎又無妨學道者乙酉予既棄<lb/>
　儒業念無以資生亦畧從事於此始覺得殊廢學業<lb/>
　盖貨殖雖小事然心茍不存則過時失算欲以資生<lb/>
　反足以害生矣畏其害生而朝夕計較訪問不惟學<lb/>
<pb n="KR3a0111_WYG_010-15b"/>
　業放失將此心為之撓亂以小害大以賤害貴不羙<lb/>
　孰甚焉因念聖人受命之言真是見其大者<lb/>
魯齋之言與夫子不受命而貨殖之言若出二道然細<lb/>
　思之盖亦時為之也孔子之時雖非盛世然先王之<lb/>
　遺法猶在使有百畝之田則亦足以糊口卒嵗矣於<lb/>
　此時而貨殖誠不受命也乃魯齋之時士無恒産八<lb/>
　口無所飬則雖欲不治生而不可得死生又急於禮<lb/>
　義矣至於今有田則憂賦税貨殖則憂通塞教授則<lb/>
<pb n="KR3a0111_WYG_010-16a"/>
　道義不尊而不足以糊口難哉難哉<lb/>
孔子與釡與庾冉子與五秉自世俗觀之似孔子嗇於<lb/>
　用財冉子能輕財然却是冉子看得財重所謂猶有<lb/>
　這箇在明道所云胸中有妓也不但是不能周急繼<lb/>
　富<lb/>
史記稱漢髙祖不事家人生産此一句今人多錯讀盖<lb/>
　史以此稱髙祖謂其志大而畧於小不事一家而有<lb/>
　事於天下也今人多以英雄無賴四字看之使無頼<lb/>
<pb n="KR3a0111_WYG_010-16b"/>
　子弟亦每每以此藉口試反而思之若不能有事於<lb/>
　天下又不能有事於一家此為何如人<lb/>
大抵能成大事者不顧小節朱子所謂志有在而不暇<lb/>
　及也若其志果在一國吾不責備其一家若其志果<lb/>
　在天下吾不責備其一國茍一無所成謾言欺人不<lb/>
　過一無頼子弟而已<lb/>
成大事者不顧小節此亦為英雄言之若聖賢則步步<lb/>
　踏實地做去盈科而後進大學所謂家齊而后國治<lb/>
<pb n="KR3a0111_WYG_010-17a"/>
　國治而后天下平也<lb/>
治家人生産非必如今人封殖只是條理得停當使一<lb/>
　家衣食無缺如許衡治生之謂盖衣食所以飬亷衣<lb/>
　食足自不至輕易求人輕為非禮之事然後可立定<lb/>
　脚根向上做去若忽視治生不問生産每見豪傑之<lb/>
　士徃徃以衣食不足不矜細行而喪其生平者多矣<lb/>
　可不戒哉<lb/>
吾輩治生無别法只一儉字是根本古人所謂咬定菜<lb/>
<pb n="KR3a0111_WYG_010-17b"/>
　根百事可做也若不識儉字而反以經營為治生何<lb/>
　啻天壤即治生一節聖狂二字只在毫釐分寸間可<lb/>
　畏可畏<lb/>
古人語學問工夫必曰勿忘勿助治生亦然忘則便失<lb/>
　之不及助則便失之過此間自有一大中至正之理<lb/>
　無過不及之道<lb/>
切莫為力量所不能為之事是亦治生一訣也<lb/>
　思辨録輯要卷十<lb/>
</p>
<p>
</p>
  </div>
<div>
<head>思辨録輯要卷十一</head> <lb/>
    <p>
<pb n="KR3a0111_WYG_011-1a"/>
欽定四庫全書<lb/>
　思辨録輯要卷十一<lb/>
　　　　　　　　　　　　　太倉陸世儀撰<lb/>
　　修齊類<lb/>
自甲申乙酉以來教授不行飬生之道幾廢乙酉冬季<lb/>
　學為賈而此心與賈終不習因念古人隱居多躬耕<lb/>
　自給予素孱弱又城居不習四事不能親執耒耜但<lb/>
　此中之理不可不畧一究心虞九江兄向有水田在<lb/>
<pb n="KR3a0111_WYG_011-1b"/>
　西郭已躬耕有年矣為予畧説其概予有薄田二十<lb/>
　畝在廿三都佃甚貧不能具種予乃出工本買牛具<lb/>
　自徃督而佐之一則古人省耕省斂之方一則稍欲<lb/>
　涉獵其事以驗農田水利之學也天時地利人和不<lb/>
　特用兵為然凡事皆有之即農田一事闗係尤重水<lb/>
　旱天時也肥瘠地利也修治墾闢人和也三者之中<lb/>
　亦以人和為重地利次之天時又次之假如雨暘時<lb/>
　若此固人之所望也然天不可必一有不時磽确卑<lb/>
<pb n="KR3a0111_WYG_011-2a"/>
　下之地先受其害矣惟良田不然此天時不如地利<lb/>
　也田雖上産然或溝洫不修種植不時則雖良田無<lb/>
　所用之故諺云買田買佃此地利不如人和也三者<lb/>
　之中論其重則莫重於人和而地利次之天時又次<lb/>
　之論其要則莫要於天時而地利次之人和又次之<lb/>
　故雨暘時若則下地之所獲與上地之獲等土性肥<lb/>
　羙則下農之所獲與上農之獲等勞逸頓殊故也然<lb/>
　使既得天時既得地利而又能濟之以人和則所獲<lb/>
<pb n="KR3a0111_WYG_011-2b"/>
　必更與他人不同所以必貴於人和也<lb/>
予向讀區田法而異之以為播種之中既有此妙法古<lb/>
　人何不悉以之教民又民間何以竟不傳此法嘗疑<lb/>
　不决及讀元史見元時嘗以此法下之民間教民如<lb/>
　法耕種民卒不應又特遣耑官分督究竟迄無成功<lb/>
　未審教督者非人耶抑此法終不可行耶予嘗欲親<lb/>
　試之而未暇今嵗既親田事將以此法徧商之老農<lb/>
　且以語陳子言夏亦令試其事庶可得其實也今備<lb/>
<pb n="KR3a0111_WYG_011-3a"/>
　録此法於後<lb/>
區田説曰地一畝濶一十五步每步五尺計七十五尺<lb/>
　每一行占地一尺五寸該分五十行長一十六步計<lb/>
　八十尺每行一尺五寸該分五十四行長濶相乗通<lb/>
　二千七百區空一行種一行於所種行内隔一區種<lb/>
　一區除隔空外可種六百七十五區每區深一尺用<lb/>
　熟糞一升與區土相和布榖匀覆以手按實令土種<lb/>
　相着苗出看稀稠存留鋤不厭頻旱則澆灌結子時<lb/>
<pb n="KR3a0111_WYG_011-3b"/>
　鋤土深壅其根以防大風搖擺古人以此布種每區<lb/>
　収榖一斗每畝可収六十六石今人學種可减半計<lb/>
又汜勝之書及務本書謂湯有七年之旱伊尹作為區<lb/>
　田教民糞種負水澆稼諸山陵傾阪及髙丘城上皆<lb/>
　可為之大麥山藥艿子大小豆俱可如式課種又曰<lb/>
　向年壬辰戊戌饑歉之際但依此法種之皆免饑餒<lb/>
　此已試之明效也若果爾似又無不可為者<lb/>
王禎曰古人區種之法本為濟旱惟近家瀕水為上其<lb/>
<pb n="KR3a0111_WYG_011-4a"/>
　種不必牛犁但鍬钁墾劚便於貧難大率一家五口<lb/>
　可種一畝男子兼作婦人童穉量力分工定為課業<lb/>
　各務精勤用省工倍田少収多按此云近家瀕水則<lb/>
　丘陵城阪之地必不可種矣又聞常州鎮江田甚髙<lb/>
　仰而土性受水每農夫轉水一日則可停二三日太<lb/>
　倉土性獨不然其髙仰之地遇旱日必打水二遍若<lb/>
　㽘地則全不受水未可一槩論也<lb/>
賈思<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>曰區田以糞氣為羙不必皆良田又不耕旁地<lb/>
<pb n="KR3a0111_WYG_011-4b"/>
　庶盡地力盖區種不先治地即荒地為之也又曰區<lb/>
　中生草拔之區間草以剗剗之若苗長不能用鋤則<lb/>
　以鈎鏟比地刈其草穢又曰兖州刺史劉仁之昔在<lb/>
　洛陽於宅田七十步之地域為區田収粟三十六石<lb/>
　然則一畝之収有過百石矣<lb/>
徐𤣥扈曰區収一斗畝六十六石即區田一畝可食二<lb/>
　十許人矣盖古今斗斛絶異周禮食一豆肉飲一豆<lb/>
　酒中人之食也孔明每食不過數升而仲達以為食<lb/>
<pb n="KR3a0111_WYG_011-5a"/>
　少事煩若如今斗則中人豈能頓盡孔明數升已自<lb/>
　不少亷頗五斗過於太多計今之畝若斗則每畝可<lb/>
　收數石可食兩人以下耳見文學張𢎞言有糞種壅<lb/>
　法即今常種稻田亦可得榖畝二十餘斛也<lb/>
按區田之法云田一畝可收榖六十六石許計今榖一<lb/>
　石大約得米四斗六十六石榖則當得米二十六石<lb/>
　四斗也田法積步二百四十為一畝今得二十六石<lb/>
　四斗米是約每步得米一斗一升也今江南種田法<lb/>
<pb n="KR3a0111_WYG_011-5b"/>
　每人蒔秧六稞相去八寸則一步之地當得稞六十<lb/>
　餘刈穫之日每人刈稻一行為六稞又一行共十二<lb/>
　稞為一鋪収束之日或二鋪三鋪四鋪五鋪為一束<lb/>
　不等二鋪為上三鋪為中四五鋪為下今以三鋪言<lb/>
　每地一步約可得禾二束每禾一束得米五合二束<lb/>
　共得米一升一畝二百四十步當得禾四百八十束<lb/>
　米二石四斗其二鋪者每步約得禾兩束半米一升<lb/>
　五合一畝該得米三石六斗之數今江南湖蕩間膏<lb/>
<pb n="KR3a0111_WYG_011-6a"/>
　腴去處地闢工修者大約如此其餘常田大約三鋪<lb/>
　為束者得一石五六二鋪為束者得二石五六此地<lb/>
　力薄亦種藝不得法也<lb/>
蒔秧之法每人蒔一行每行横蒔六稞每稞相去八寸<lb/>
　此定法也今田家或互相換工或喚人代蒔包蒔奸<lb/>
　人偷力多将秧稞蒔開每稞相去或至一尺外及尺<lb/>
　許不等者則一畝地幾減秧稞大半収穫鮮少半由<lb/>
　於此不可不知吾聞婁東郷舊有富人善種田蒔秧<lb/>
<pb n="KR3a0111_WYG_011-6b"/>
　之日酒飯極豐其蒔法每人俱以䋲約使不過五寸<lb/>
　故其田秧稞宻而分行整収穫亦倍則蒔秧法亦冝<lb/>
　講也又聞江郷有秧繵以竹為之以約蒔秧者即此<lb/>
　意<lb/>
予欲以區田語郷人詢其可否恐郷人以為書本中語<lb/>
　駭而不信乃言曰近有自湖廣來者云彼處種田有<lb/>
　區種法畝可得米二十石許果否因以其術詳告之<lb/>
　郷人曰理或有此吾卿有種芋者其法近此因言種<lb/>
<pb n="KR3a0111_WYG_011-7a"/>
　芋法先掘地為區每區深濶各三尺許熟糞壅之每<lb/>
　區種芋一株漸鋤土壅芋既成每區得芋若干斤每<lb/>
　斤得金若干計毎畝約得金四十両許即此法也則<lb/>
　區田似亦可行予又問種芋得利如此今人家何不<lb/>
　多種曰工力甚費人不耐煩然則區田之法不行亦<lb/>
　工力費而人不耐煩也歟然當賦役煩重之世茍能<lb/>
　躬耕四五畝即可為一家數口之飬此莫大之樂又<lb/>
　何工力煩費之足憂乎<lb/>
<pb n="KR3a0111_WYG_011-7b"/>
予聞東郷有撮榖法種必倍收而人每不肯種又不能<lb/>
　多種予問其詳云撮榖有二難一則耘鐋難二則易<lb/>
　酣不能耐風潮也盖撮榖之法先耕地車水浸田然<lb/>
　後下種以三指撮榖種下之約五六寸一撮如蒔秧<lb/>
　状撮畢以足徐退復撮如初足從水中行水微蕩漾<lb/>
　則榖種不定多四散不能成稞簇故不便耘鐋又根<lb/>
　出浮靣入土不深稞長大上實下虚故易酣且不耐<lb/>
　風雨也以此知區田之法之善隔區分種則下種有<lb/>
<pb n="KR3a0111_WYG_011-8a"/>
　地不必足立水中以手按實則無蕩漾之患苗出看<lb/>
　稀稠存留則無耘鐋之艱漸耨隴草以壅其根則根<lb/>
　深蒂固無酣側之虞而耐風與旱以此徵之區田之<lb/>
　倍收必矣人何不畧倣此意而小試之<lb/>
撮榖區田之倍收有故盖秧不移種元氣未洩也今田<lb/>
　家蒔秧先一日拔秧浸水中或一宿或再宿不等甚<lb/>
　者或經三四宿而後始蒔蒔之時抛擲堆垜畧不少<lb/>
　惜蒔後遇赤日則黄萎數日而後始醒盖秧之元氣<lb/>
<pb n="KR3a0111_WYG_011-8b"/>
　洩盡矣其值隂雨而易醒者則稻必勝早蒔之勝於<lb/>
　晚蒔亦以過小暑則氣漸熱秧難遽醒也由此觀之<lb/>
　同一蒔也醒之難易猶係禾之善否而况移種之分<lb/>
　乎<lb/>
看來秧性亦太耐磨折今草木之類必賤種乃易植其<lb/>
　貴種則移種之頃百方調䕶猶多萎死秧則不然其<lb/>
　拔也信手速拔畧不顧惜抛折堆垜棄置累日其蒔<lb/>
　也兩指夾之挿入水土縱横欹斜未嘗壅治然及其<lb/>
<pb n="KR3a0111_WYG_011-9a"/>
　既成猶能每畝収三四石使壅䕶愛惜曲盡其道如<lb/>
　區田諸法所獲過倍亦何足疑乃今人習於茍簡惟<lb/>
　務欲速終不肯加功加力至誣古法以為必不可用<lb/>
　吾末如之何也已矣古人云鹵莾而耕滅裂而穫此<lb/>
　言豈欺我哉但野人愚而固未可以言語争有心者<lb/>
　能躬行以率之則庶幾矣<lb/>
秧苗入土深則難出秧根入土不深則難乆故農人於<lb/>
　播種之始則撒秧於一處以浮灰輕盖之既長則另<lb/>
<pb n="KR3a0111_WYG_011-9b"/>
　分而挿蒔所以順其淺深之性也是亦可謂得其術<lb/>
　矣然孰若區田之法不用移植而盡淺深之冝為尤<lb/>
　得其術哉亢倉子曰稼欲産於塵而植於堅淺深之<lb/>
　謂也<lb/>
凡秧行最冝整蒔秧最不冝速速則秧行亂矣亂則疏<lb/>
　宻失宜難於耘鐋且不通風吕不韋作吕覽言農事<lb/>
　甚悉其辨土篇曰衡行必得縱行必術正其行通其<lb/>
　風禾心中央帥為冷風正此意也乃知古人之於農<lb/>
<pb n="KR3a0111_WYG_011-10a"/>
　事其用心至矣<lb/>
漢武帝使趙過為搜粟都尉過能為代田其耕耘下種<lb/>
　田噐皆有便巧一嵗之収常過縵田畝一斛以上用<lb/>
　力少而得榖多按代田即古后稷法一畝三甽嵗代<lb/>
　其處故曰代田后稷以二耜為耦廣尺深尺田甽甽<lb/>
　長終畝一畝三甽一夫三百甽而播種於甽中苗生<lb/>
　葉以上稍耨隴草因壝其土以附苗根故詩曰或耘<lb/>
　或耔黍稷嶷嶷耘除草也耔附根也言苗稍壮毎耨<lb/>
<pb n="KR3a0111_WYG_011-10b"/>
　輒附根比盛暑隴盡甽平則根深而能耐風與旱故<lb/>
　嶷嶷而盛縵田平田也謂如今之田畮不為甽漫漫<lb/>
　然故曰縵田此大約如區田而簡易過之然曰過縵<lb/>
　田每畝一斛以上則亦不過畧勝而已區田數倍之<lb/>
　説恐未必也<lb/>
趙過代田之法其簡易逺過區田盖區田之法必用鍬<lb/>
　钁墾掘有牛犁不能用其勞一必擔水澆灌有車戽<lb/>
　不能用其勞二且隔行種行田去其半於所種行内<lb/>
<pb n="KR3a0111_WYG_011-11a"/>
　隔區種區則半之中又去其半田且存四之一矣以<lb/>
　四之一之田而得粟欲數十倍於縵田雖有良法恐<lb/>
　不及此今欲以代田之法參區田之意更斟酌今農<lb/>
　治田之方而用之凡未下種之初先令民以牛犂治<lb/>
　田甽甽深一尺廣二尺長終其畝畝間為隴隴廣一<lb/>
　尺積甽中之土於隴上一畝之地濶十五步步當六<lb/>
　尺十五步得九十尺當為甽隴三十道甽之首為橫<lb/>
　溝以通灌輸夫甽隴分則牛犂用矣衡溝通則車戽<lb/>
<pb n="KR3a0111_WYG_011-11b"/>
　便矣甽廣於隴則田無棄地矣乃令民治糞糞之法<lb/>
　各以其土之所冝及時播種播種之法一如區田先<lb/>
　以水灌溝使土少蘓平其塊<graphic n="KR1235" url="https://raw.githubusercontent.com/kanripo/KR-Gaiji/master/images/KR1235.png" mimeType="image/png"/>乃徐播種以手按實<lb/>
　盖之以灰而微潤之苗出耘之如法使其中為四行<lb/>
　行相去五寸間可容鐋生葉以上乃漸耨隴草壝土<lb/>
　以附之其應下壅及應閣水復水俱依今農法試之<lb/>
　當必有驗<lb/>
耘苗法吕覧辨土篇最詳其言曰苗其弱也欲孤其長<lb/>
<pb n="KR3a0111_WYG_011-12a"/>
　也欲相與居其熟也欲相扶孤謂相懸去如孤也相<lb/>
　與居則漸近矣相扶則叢立如軋盖初時耘之使稀<lb/>
　則後來長開方有地步否則根軋而不實矣又曰三<lb/>
　以為族禾乃多粟大約耘苗當存三莖為一簇其傍<lb/>
　相去五寸此為要法今蒔秧者亦大約三四莖一蒔<lb/>
吕覽又曰凡禾之患不俱生而俱死是以先生者羙米<lb/>
　後生者為粃是故其耨也長其兄而去其弟謂存其<lb/>
　長大而去其弱小者也若弱小者不去則長大者亦<lb/>
<pb n="KR3a0111_WYG_011-12b"/>
　因之而多粃矣又曰樹肥無使扶疏樹磽不欲專生<lb/>
　而族居肥而扶疏則多粃磽而專生則多死盖肥磽<lb/>
　之地其禾根株易盛故立苗欲稀不然則氣鬰而不<lb/>
　展故多粃磽确之地其苗根株難盛故欲相援以立<lb/>
　不然則氣弱而不能自存故多死吕覽之言亦精矣<lb/>
予嘗行田間見溝間有禾長茂特盛於他禾顧問之曰<lb/>
　此秧之餘未遑他蒔者也予曰長茂如此他日収穫<lb/>
　亦必倍他禾郷人曰不然雖長而軋他日盖多粃耳<lb/>
<pb n="KR3a0111_WYG_011-13a"/>
　此即吕覽肥而扶疏則多粃之説也使如長兄去弟<lb/>
　之法則何至聽其多粃哉<lb/>
今人不種區田者一則不知其法一則工力費一則江<lb/>
　南水田田中冬夏積水不便開溝分甽惟髙田可分<lb/>
　甽則又有不便者髙田冬必種麥麥至夏至方収穫<lb/>
　若區田則清明榖雨之時已将播種其開溝分甽須<lb/>
　於冬春之間做完是因榖而廢麥區田所以紛不可<lb/>
　行也然予於此又有一説今人欲種早花或早稻則<lb/>
<pb n="KR3a0111_WYG_011-13b"/>
　冬間便荒地不種二麥其言曰雖少却一熟然地力<lb/>
　總在内不較輸也早稻早花之穫不及區田然農人<lb/>
　猶能舎彼就此况區田乎故吾以為農人能分早花<lb/>
　早稻之田以種區田亦庶幾兩得矣<lb/>
種區田又有兩便之法凡農家種稻先於清明時治地為<lb/>
　秧田俟小滿前後分蒔其種秧之田亦拔起再蒔今何<lb/>
　不寄種秧於區田當播種時分其田十之二三開甽<lb/>
　如前法俟苗長挿蒔之際則分其餘秧以蒔他田在<lb/>
<pb n="KR3a0111_WYG_011-14a"/>
　區田則以當耘耔在常田則以當播種是誠兩便<lb/>
農家種稻最畏耘鐋盖耘鐋之時正當溽暑又苗禾已<lb/>
　長人行其中暑氣蒸鬰大不堪耐故農耘錫多在清<lb/>
　早日稍中即起或有竟不耘鐋者區田費耘故人尤<lb/>
　畏然吾又有説於此當田耘鐋多在暑中者以蒔時<lb/>
　故晏也若區田不用挿蒔則苗長自速大約常田挿<lb/>
　蒔之時區田已將耘鐋矣何暑之有至於鋤土壅根<lb/>
　則今種棉之家日暴於田不以為苦而不鋤區田隴<lb/>
<pb n="KR3a0111_WYG_011-14b"/>
　髙土不濡水與鋤棉同亦何憚而不為哉<lb/>
種田唱歌最妙盖田衆羣聚人多口雜非閒話即互謔<lb/>
　雖嚴禁之不可止惟歌聲一發則羣囂寂然應節赴<lb/>
　工力齊事速但歌辭淫穢殊壊風俗擬效呉歈體撰<lb/>
　歌辭數十首一本人情發揮風雅凡田家作苦孝弟<lb/>
　力行以及種植事冝家常工課與夫較時量雨賽社<lb/>
　祈年之類俱入之歌中以教農民似亦於風教有禆<lb/>
稻熟時予徃觀刈穫見田傍一禾甚長髙衆禾約尺餘<lb/>
<pb n="KR3a0111_WYG_011-15a"/>
　顧問之佃曰此予偶遺一粒榖未嘗糞治今秀實如<lb/>
　此亦甚竒予因數其穗得二百餘粟時衆禾遍數皆<lb/>
　九十餘粟是禾不啻倍之因思此禾蓋未嘗多種元<lb/>
　氣未洩故也然偶遺田傍不糞不耘纎毫未加人力<lb/>
　其稍壮碩者特以得全於天耳使如前法盡種植之<lb/>
　冝其穗之長茂堅好又豈特如斯已信乎樹藝之法<lb/>
　不可不講也<lb/>
髙郷人種稻甚勞甚費故諺曰倒一囷竪一囷信非誣<lb/>
<pb n="KR3a0111_WYG_011-15b"/>
　也古語云榖賤傷農以甚勞甚費之物而又值賤價<lb/>
　則農誠有傷者有位者當此時豈可不講常平法耶<lb/>
考工記匠人為溝洫耜廣五寸二耜為耦一耦之伐廣<lb/>
　尺深尺謂之畎耜即今鋤頭也然鋤便於除草不便<lb/>
　於起土發土者今謂之鐡<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>鐡<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>頭廣一尺其功用<lb/>
　殆勝耜矣使為廣尺之畎則一人可勝若两人併發<lb/>
　則廣二尺矣<lb/>
象山先生嘗述其家治田之法用長大钁頭鋤深至二<lb/>
<pb n="KR3a0111_WYG_011-16a"/>
　尺許廣一尺半植一禾大旱時以田肉深獨得不旱<lb/>
　每穗數至二百粒他處不及百粒故所收嘗倍古人<lb/>
　云深耕易耨觀此信耕之貴深也但云廣一尺半立<lb/>
　一禾又古有云立苗方二尺者恐太稀與八寸之説<lb/>
　太相逺當試之<lb/>
劉章耕田歌深耕播種立苗欲稀非其種者鋤而去之<lb/>
　此猶畎畝遺意<lb/>
亢倉吕覽之言皆曰稼容足耨容耰耘容手又曰其種<lb/>
<pb n="KR3a0111_WYG_011-16b"/>
　勿使數亦無使迹疎則苗立苗方二尺及尺半之説<lb/>
　恐太稀八寸之説是<lb/>
俗説動稱犁耙今江南農家犁則有之未見用耙耙製<lb/>
　見農政全書有方耙有人字耙其意大約如犁亦用<lb/>
　牛駕但横濶而多齒犁後用之盖犁以起土惟深為<lb/>
　功耙以破磈惟細為功耙之後又用耖用勞耖如耙<lb/>
　而齒更長所以耖土益細勞則條木編之以摩田也<lb/>
　今農家種稻耕犁之後先放水浸田然後集衆用鐡<lb/>
<pb n="KR3a0111_WYG_011-17a"/>
　<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
                    <graphic n="KR1564" url="https://raw.githubusercontent.com/kanripo/KR-Gaiji/master/images/KR1564.png" mimeType="image/png"/>
                    <graphic n="KR1810" url="https://raw.githubusercontent.com/kanripo/KR-Gaiji/master/images/KR1810.png" mimeType="image/png"/>土塊謂之曰攤亦謂之削亦謂之落别<hi>江南呼土</hi>
　<hi>塊為别</hi>用力頗衆使有耙耖勞諸噐可省工夫大半<lb/>
中土有耬車製状如三足犁中置耬斗藏種以牛駕之<lb/>
　一人執耬且行且搖種乃隨下又有用糞耬者用篩<lb/>
　過細糞或蚕沙隨種而下按此噐可用以種麥然於<lb/>
　耙耖之尾用之為佳又崔實論曰漢武帝以趙過為<lb/>
　搜粟都尉教民耕植其法三犂共一牛一人將之下<lb/>
　種挽耬皆取備焉日種一頃即此耬車之謂<lb/>
<pb n="KR3a0111_WYG_011-17b"/>
蘓文忠序有秧馬之説亦甚竒云予昔逰武昌見農夫<lb/>
　皆騎秧馬以榆棘為腹欲其滑以楸梧為背欲其輕<lb/>
　腹如小舟昻其首尾背如覆瓦以便兩髀雀躍於泥<lb/>
　中繋束藁其首以縛秧日行千畦較之傴僂而作者<lb/>
　勞逸相絶矣按秧馬製甚有理今農家拔秧時冝用<lb/>
　之可省足力兼可載秧供抜蒔者甚便<lb/>
今耘鐋耘瓜江浙間新製也古無此噐匍匐水中以手<lb/>
　耘之故農人惟耘田為尤苦今得此噐勞逸不啻天<lb/>
<pb n="KR3a0111_WYG_011-18a"/>
　壤乃知何事不可為便巧惟聖哲者能用其心則天<lb/>
　下萬世被無窮之利矣可不加之意哉<lb/>
農人刈穫時最苦傴僂而行手足腰俱病予甚憫之欲<lb/>
　思一巧便之噐而無其法農政全書有推鏟以木為<lb/>
　之柄長七尺首岐兩股如乂形貫以横木兩端各穿<lb/>
　小輸圓轉中嵌鏟刀用則就地推去以斷禾莖云用<lb/>
　以収喬麥此亦甚便但恐稻稞甚大未能即斷也記<lb/>
　此以俟<lb/>
<pb n="KR3a0111_WYG_011-18b"/>
言夏躬耕於蔚村予以區田法告之言夏有舎傍地七<lb/>
　分因掘七區曰若得一區一斗予此七區當七分地<lb/>
　矣然法不俱盡善區底不平又下種時不按實苗出<lb/>
　聚中央一處又不耘稀又為惡客糞壊四區餘三區<lb/>
　結子時渴水不實反不如常禾但根葉頗茂於常禾<lb/>
　耳<lb/>
　<lb/>
　思辨録輯要卷十一<lb/>
</p>
<p>
</p>
  </div>
<div>
<head>思辨録輯要卷十二</head> <lb/>
    <p>
<pb n="KR3a0111_WYG_012-1a"/>
欽定四庫全書<lb/>
　思辨録輯要卷十二<lb/>
　　　　　　　　　　　　　太倉陸世儀撰<lb/>
　　治平類<lb/>
治天地人之道一而已天無紀治之以緯度地無紀治<lb/>
　之以經界人無紀治之以禮法故緯度也經界也禮<lb/>
　法也皆所以為分數也分數理也理者條理也<lb/>
有治人無治法此言雖是然後世每每借此為言廢法<lb/>
<pb n="KR3a0111_WYG_012-1b"/>
　不講則非也孟子曰徒善不足以為政又曰為政不<lb/>
　因先王之道可謂智乎譬有攻木之工於此雖善治<lb/>
　木必求規矩斧斤之噐規矩斧斤者亦匠人之法也<lb/>
　規矩必求其端斧斤必求其利此必然之理有賤工<lb/>
　焉顛倒規矩錯雜斧斤主人不責匠而歸過於規矩<lb/>
　斧斤有是理哉<lb/>
理學須一貫經濟亦須一貫理學不知一貫則鬻拳以<lb/>
　為忠申生以為孝臨大杖而不能走遇管蔡而不能<lb/>
<pb n="KR3a0111_WYG_012-2a"/>
　誅經濟不知一貫則勤於事上者不知恤民專於恤<lb/>
　民者不知事上哀貧窮則抑富户杜闗節則絶縉紳<lb/>
　惠而費勞而怨者多矣故理學不知一貫則害及於<lb/>
　身心經濟不知一貫則害及於家國天下<lb/>
綏來動和方是經濟一貫經濟一貫必從理學一貫中<lb/>
　出<lb/>
治一國與治一事不同治天下與治一國又不同湏是<lb/>
　把箇天下大勢完完全全在胸中綱目井然源委畢<lb/>
<pb n="KR3a0111_WYG_012-2b"/>
　見然後左之右之無不冝之<lb/>
吏户禮兵刑工講究時是六事若行時止是一事須是<lb/>
　聯絡貫穿始得周禮六官皆設聯事正謂此也<lb/>
不讀周禮不識治天下規模<lb/>
小德川流大德敦化具此心胸方能治天下<lb/>
凡事皆有一貫不識一貫皆有害禹之治水得水之一<lb/>
　貫者也鯀之九載績用弗成由不識一貫故耳<lb/>
當今治效必六十年三十年教人三十年出治教人十<lb/>
<pb n="KR3a0111_WYG_012-3a"/>
　年小成三十年大成出治三十年小成六十年大成<lb/>
凡學經濟須有路頭若泛泛探取徒勞無益<lb/>
撥亂不難致治難撥亂如十人之材足矣致治非五人<lb/>
　之德不可三代以下但有能撥亂者未有能致治者<lb/>
孔子而後有真學周公以來無善治漢唐宋竭力經營<lb/>
　只做得補偏救弊耳三代規模全未夢見<lb/>
三代以上立法常使人有為善之利三代以後立法常<lb/>
　恐人有為惡之弊使人有為善之利者是以至誠待<lb/>
<pb n="KR3a0111_WYG_012-3b"/>
　人也故人亦以至誠應之恐人有為惡之弊者是以<lb/>
　不肖疑人也故人亦以不肖欺之<lb/>
聖人治天下無一民一物不入規矩<lb/>
收人才去文法二者是當今最要務<lb/>
古人治天下以禮今人治天下以法法勝則禮亡禮亡<lb/>
　則人心絶法尚不可治天下而况於無法乎<lb/>
漢唐以下治天下之法最宻然實處處滲漏以其意欲<lb/>
　一網收盡天下故也古人有言雖鞭之長不及馬腹<lb/>
<pb n="KR3a0111_WYG_012-4a"/>
　天下之大豈能一網收盡古之欲明明德於天下者<lb/>
　先治其國看周禮一部書止辦得王畿千里以内事<lb/>
　何等乾圓潔浄<lb/>
人一身之間耳目口鼻手足腹心俱不可相無也然必<lb/>
　元首在上股肱在下而後一身順天下之大大賢小<lb/>
　賢大德小德俱不可相無也然必小德役大德小賢<lb/>
　役大賢而後天下治不然有一人焉首居下足居上<lb/>
　腹心居外四肢居内則見者皆以為怪物而羣撃殺<lb/>
<pb n="KR3a0111_WYG_012-4b"/>
　之矣乃治天下者賢奸顛倒大小易位有國者初不<lb/>
　以為怪其不至於羣起而撃殺者幾希<lb/>
聖人治天下只是使飲食男女各得其所飲食男女不<lb/>
　得其所而天下治者未之有也<lb/>
周禮是治國之書盖古人封建王者所治止於王畿以<lb/>
　内故書中所詳止於一國之事使諸侯各如是以治其<lb/>
　國則天下皆治矣後世治郡縣之天下不然𦂳要在<lb/>
　擇守令明黜陟若守令得人則青苗保甲之法自可<lb/>
<pb n="KR3a0111_WYG_012-5a"/>
　徐舉而無弊王荆公不識此意纔執政柄便立制置<lb/>
　三司條例司不問守令若何概以青苗保甲之事强<lb/>
　諸天下是以治國之道治天下也所以不終朝而壊<lb/>
　試觀荆公治臨川時青苗保甲原自有成績則知治<lb/>
　國之道貴宻治天下之道貴疎也古今異冝為治者<lb/>
　不可不審<lb/>
天下利而已矣善言利者使天下皆利其利故已亦得<lb/>
　利其利不善言利者欲一己獨利其利故天下亦各<lb/>
<pb n="KR3a0111_WYG_012-5b"/>
　利其利<lb/>
古之天下禮樂盡之今之天下賦役盡之能平賦役治<lb/>
　天下為得半矣<lb/>
欲兵之精不如省兵而增糧欲官之亷不如省官而增<lb/>
　俸<lb/>
周禮有云禄以馭其富又曰奪以馭其貧盖古者禄以<lb/>
　公田既予以爵則隨予以禄田故筮仕者無患貧之<lb/>
　心而不營心於財利後則俸禄甚薄而聽入仕者各<lb/>
<pb n="KR3a0111_WYG_012-6a"/>
　以私計謀生若守禮安分徒資俸禄則饔飱不給失<lb/>
　馭富之道矣古者禄田之外别無私田既奪其爵隨<lb/>
　収其禄田則無所藉以資生故貪墨知畏後則貪墨<lb/>
　者無所限制田連阡陌即被削奪而擁資甚厚無能<lb/>
　損其毫毛失馭貧之道矣然則亷吏何所藉而為亷<lb/>
　貪吏何所戒而不為貪乎<lb/>
古者天子六軍其将皆命卿甘誓曰大戰於甘乃召六<lb/>
　卿盖古之天子寄軍政於六卿居則以守行則以戰<lb/>
<pb n="KR3a0111_WYG_012-6b"/>
　文武未嘗分途也自戰國始有将軍之稱秦乃因之<lb/>
　位上卿金印紫綬而文武乃分途矣夫周官軍政皆<lb/>
　寄於司馬亦未聞有尾大之患茍必欲以文武互相<lb/>
　制馭豈君臣相信之道也哉<lb/>
吏部雖有用人之權然湏有職要之法假如方面大吏<lb/>
　及州縣正官此吏部之所當選擇也至於州縣之佐<lb/>
　貳與夫師儒之職倅貳之官則聽州縣自行辟召可<lb/>
　矣後則一命之微必由銓部總攬既廣人之賢否豈<lb/>
<pb n="KR3a0111_WYG_012-7a"/>
　能盡知<lb/>
吏部所治既廣賢否難知勢不能不循資格非不欲去<lb/>
　資格也勢不可也故議者不察不清吏部用人之權<lb/>
　而欲去朝廷資格之弊此必無之事也以資格用人<lb/>
　加以避嫌即使臯陶伊尹為銓衝亦不過掣籖唱名<lb/>
　期於無弊而已斷不能自展一籌也事權之多出吏<lb/>
　胥盖有由矣<lb/>
用人循資格最是大弊人才不同各有所冝有冝大者<lb/>
<pb n="KR3a0111_WYG_012-7b"/>
　有冝小者有小大無不冝者小大無不冝聖人之才<lb/>
　也或冝大或冝小賢人之才也求才於後世其為聖<lb/>
　賢人者寡矣而朝廷用人不問其才之大小與否槩<lb/>
　以資格遷陞之是以聖人望一切也奚可哉<lb/>
人才極是難得善用人者必審定其才之所冝授之以<lb/>
　職而終身任之務使竭盡其才以唐虞之際而致治<lb/>
　止於五人此人才之難得也以五人之聖而各專一<lb/>
　事此才之各有所冝也且各專一事而至於終身不<lb/>
<pb n="KR3a0111_WYG_012-8a"/>
　易此任之而竭盡其才也使治不及唐虞而三嵗試<lb/>
　士多至四百則人才何其多聖不及五臣而吏户兵<lb/>
　刑無所不堪則才何其大歴官如傳舎旦至暮去而動<lb/>
　輒奏績又何其才之易竭也<lb/>
爵禄二字其用不同用人當以爵賞人當以禄爵者量<lb/>
　材而授者也其人才堪於兵則授之以兵才堪於户<lb/>
　則授之以户此如董工役者其人而善木則使之為<lb/>
　木工其人而善土則使之為土工用各有所冝也禄<lb/>
<pb n="KR3a0111_WYG_012-8b"/>
　者量功而授者也其人而於兵有功則即於兵加俸<lb/>
　其人而於户有功則即於户加俸此如木工善木則<lb/>
　即加以木工之厚餼土工善土則即加以土工之厚<lb/>
　餼報各有所稱也後之注銓者其人方有功於兵則<lb/>
　陞之使户其人方有功於户則陞之使吏此如董功<lb/>
　役者其人而善土則賞之使為木其人而善木又賞<lb/>
　之使為鐵為銀也<lb/>
孟子入其疆土地闢田野治飬老尊賢俊傑在位則有<lb/>
<pb n="KR3a0111_WYG_012-9a"/>
　慶慶以地此賞人以禄之一證也<lb/>
考察之權最忌專一周禮六計弊群吏皆各屬長官主<lb/>
　之而共聽於冢宰然其所察者特王畿之内而已故<lb/>
　聽覩真而舉措當後則合天下之銓選皆聽之吏部<lb/>
　甚至州縣佐貳之微亦屬於銓司欲舉措之當不可<lb/>
　得矣<lb/>
銓司每慮人才壅滯徃徃設法遷陞即有識者亦欲巧<lb/>
　為法以疏通之此以人才用國家而未嘗為國家用<lb/>
<pb n="KR3a0111_WYG_012-9b"/>
　人才也古者論定後官量才後禄故三德者為大夫<lb/>
　六德者為諸侯凡用之之法皆求其德與位稱耳由<lb/>
　此言之其人而才足卿相即布衣而立授卿相可也<lb/>
　其人而才止百里即筮仕而終身郡邑可也以至才<lb/>
　堪户者終於户才堪兵者終於兵如舜世五臣終身<lb/>
　不易何嘗有流轉遷陞如後日也哉天下事有煩而<lb/>
　無謂者此類是矣乃當事者方以人多官少為病以<lb/>
　予言方慮其官多而人少也季世之法不主於用賢<lb/>
<pb n="KR3a0111_WYG_012-10a"/>
　專主於防不肖夫既知其不肖則去之而已不務去<lb/>
　之而務防之不肖者未必受制而賢已不勝其掣肘<lb/>
　也安得謂非立法之弊乎<lb/>
寛收嚴試乆任超遷此八字用人之良法<lb/>
偶行薦舉最是良法然有三弊一曰行之大拘盖薦舉<lb/>
　之法所以通科目之窮破資格之弊也倘必曰某官<lb/>
　得薦某官不得薦某官薦得任某職某官薦不得任<lb/>
　某職是仍重科目仍拘資格也一曰任之無法盖善<lb/>
<pb n="KR3a0111_WYG_012-10b"/>
　惡有類邪正有黨君子所薦大抵多君子小人所薦<lb/>
　大抵多小人若不立法詳試而概任之且宜兵而工<lb/>
　冝禮而刑用違其才者又不可勝計也即有真才亦<lb/>
　烏能效用乎一曰䋲之太急連坐之法所以待小人<lb/>
　非所以待君子故同是人也或始終變節或窮達易<lb/>
　操當其舉之未可謂非也舉之而受舉者變節易操<lb/>
　則非舉之者之罪也且仕途傾險詭譎百出或叢忌<lb/>
　舉主而隂中傷所舉之人或傾排所舉之人而并累<lb/>
<pb n="KR3a0111_WYG_012-11a"/>
　及乎舉主種種株連為害不可勝道則雖有賢士在<lb/>
　下舉主亦安能不顧身家不惜禄位奮然以舉之乎<lb/>
　無怪乎勉强塞責而以柔滑善媚之徒虚應故事也<lb/>
薦舉不可尚虚文當疏其實或其人才德兼備或有德<lb/>
　無才或有才無德或其才長於某事短於某事用可<lb/>
　任某職不可任某職皆一一疏列不拘大小臣工有<lb/>
　即薦舉多多益善天子臨軒親䇿之分類而試試以<lb/>
　經義治事擇其尤者更召對面試之可者擢用不可<lb/>
<pb n="KR3a0111_WYG_012-11b"/>
　用者散歸庶無前弊而収實效<lb/>
日者觀匠人得教人與噐使之道凡木之大小枉直皆<lb/>
　材也規矩䋲墨皆法也材有不齊而法無不一故能<lb/>
　使之咸就條理至於竒瑰之材不可拘以䋲墨者則<lb/>
　又隨材而噐使之故天下無不可用之材而亦無不<lb/>
　可成之事秦以後教法廢矣而噐使之道則又棄而<lb/>
　不講使細者為梁短者為柱大者為椽長者為節乃<lb/>
　謂天下無材謂天下之事必不可成豈不寃哉<lb/>
<pb n="KR3a0111_WYG_012-12a"/>
看篩米得取人之法雖疎節濶目不無遺珠之歎然徃<lb/>
　徃拔十得五舊制舉進士必分試九卿衙門觀政每<lb/>
　衙門約三十餘人堂長司僚與之朝夕而試之事會<lb/>
　其實以上於天官天官籍註以定銓選隨材授職職<lb/>
　必乆任故洪永時得人為盛後之觀政則不過隨班<lb/>
　作揖而已名存實亡可慨也夫<lb/>
用人之法古今不同三代以上開誠布公主於用君子<lb/>
　雖或間容小人然君子易於展布三代以後禁制束<lb/>
<pb n="KR3a0111_WYG_012-12b"/>
　縳主於防小人小人終不能防而君子之進退掣肘<lb/>
　為己極矣問設有小人如何曰小人惟有不用法更<lb/>
　無防法<lb/>
中庸曰繼絶世舉廢國治亂持危朝聘以時厚徃而薄<lb/>
　來所以懷諸侯也則知古人治天下全在懷諸侯今<lb/>
　人治天下全在擇守令<lb/>
諺語清官不出吏人手非官愚而吏智也官不乆任而吏<lb/>
　多積年故耳誠能一切反之吾知吏必不能出官手也<lb/>
<pb n="KR3a0111_WYG_012-13a"/>
人非聖人不能無過故君有過臣諫之父有過子諫之<lb/>
　代不乏人獨為長吏令一邑未聞闢一言路令羣下<lb/>
　得言其過失近為民父母而驕亢反過於至尊無拒<lb/>
　諫之名而有弭謗之實誠所不觧也今後吾黨得第<lb/>
　為縣令時必尊禮有道祈聞得失月朔必置一櫃令<lb/>
　士民投牘於中言我一月中過差庶無冒昧妄行之<lb/>
　弊<lb/>
治天下以求才為先治一邑亦當以求才為急今之郡<lb/>
<pb n="KR3a0111_WYG_012-13b"/>
　縣非無才也而有司不知作興鼔舞之道其有留意<lb/>
　人才者不過季考月課為文字相知耳夫文字之責<lb/>
　上有督學下有學師何煩有司更為數數也愚謂有<lb/>
　司季考月課當另為一法分理學經濟二科設為條<lb/>
　問理學如顔子所好何學之類經濟則舉時務之切<lb/>
　要者每科數條觀其所答優劣德行優者飬之庠序<lb/>
　經濟優者措之施行不惟賢才可以立得而聞風興<lb/>
　起者吾知且不可勝計矣<lb/>
<pb n="KR3a0111_WYG_012-14a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_012-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷十二<lb/>
</p>
<p>
</p>
  </div>
<div>
<head>思辨録輯要卷十三</head> <lb/>
    <p>
<pb n="KR3a0111_WYG_013-1a"/>
欽定四庫全書<lb/>
　思辨録輯要卷十三<lb/>
　　　　　　　　　　　　　太倉陸世儀撰<lb/>
　　治平類<lb/>
設官分職所以為民極也故官制清則民志定周制在<lb/>
　天下惟公侯伯子男在一國惟卿大夫士而已自秦<lb/>
　罷侯置守分爵二十級而漢唐宋因之愈棼愈亂其<lb/>
　制有爵有職官有加官又有散階勲爵或一官而兼<lb/>
<pb n="KR3a0111_WYG_013-1b"/>
　數術或一事而設數官或古貴而今卑或古卑而今<lb/>
　貴名目混淆等第雜亂欲居官者顧名思義難矣於<lb/>
　以治民不亦謬哉故愚謂治天下斷自清官制始<lb/>
三代以官為治事之司故其制簡而清後世以官為賞<lb/>
　人之物故其制繁而亂<lb/>
勲階之制始於唐歴代因之夫既有品級又有勲階不<lb/>
　繁而益繁乎且古制卿大夫士至明始一以大夫為<lb/>
　稱而但以榮禄光禄資善資政為次第亦何所分别<lb/>
<pb n="KR3a0111_WYG_013-2a"/>
　甚有大夫與卿同稱者如資徳大夫正治上卿之類<lb/>
　盖因循於唐宋之舊而不知取法於三代也<lb/>
九品之制竟以上卿亞卿少卿上大夫中大夫下大夫<lb/>
　上士中士别之似覺清楚<lb/>
三公三孤古所謂論道經邦貳公𢎞化者也記曰天子<lb/>
　無職三公無官參職天子何官之稱盖非特參職天<lb/>
　子直尊於天子矣故其稱曰師曰傅曰保皆尊於天<lb/>
　子之稱也惟周召之倫足以當之無則寜缺故曰官<lb/>
<pb n="KR3a0111_WYG_013-2b"/>
　不必備惟其人周召之以公孤兼宰相以公孤宰相<lb/>
　非周召不可也後世不務得周召其人而概以公孤<lb/>
　為兼官馴至唐宋或以之加武臣或以之加寺宦或<lb/>
　以之加親王子弟名實之乖遂至大壞先王之意荒<lb/>
　矣愚謂師傅等官多屬空名似不必設之獨所謂國<lb/>
　子監者是誠首善之地而老更又所當敬禮者也當<lb/>
　慎擇其人即以師傅之禮尊之北面受教隆之以禮<lb/>
　而不煩之以事重之以道而不授之以權即古公孤<lb/>
<pb n="KR3a0111_WYG_013-3a"/>
　之遺意而善用之是亦治古變通之法也後世公孤<lb/>
　既徒設空名不徴實用愚故欲以管窺蠡測之見存<lb/>
　諸私記焉<lb/>
語曰人主之職在論相堯以不得舜為己憂舜以不得<lb/>
　禹臯陶為己憂自古及今未有宰相不得其人而天<lb/>
　下治者自明初不許設丞相心竊疑之及歴攷古今<lb/>
　周禮無宰相之官自秦始制丞相堯之於舜舜之於<lb/>
　禹信之専任之久盖将禪之也家天下以後此任未<lb/>
<pb n="KR3a0111_WYG_013-3b"/>
　可専寄漢承秦制始設丞相旋改三公唐宋以來其<lb/>
　名不一或稱尚書令或稱中書令或稱僕射或稱平<lb/>
　章或稱同三品或稱大學士雖皆宰相之職然大約<lb/>
　皆二三並任不獨任且皆兼官非専官其専官而獨<lb/>
　任者在漢則曹操在魏則司馬師昭又有黄鉞大将<lb/>
　軍大丞相諸大将軍之類皆為専官獨任未嘗授人惟<lb/>
　宋齊梁陳隋諸臣将受禪則居之此外惟桓温王敦<lb/>
　侯景則知丞相之職其不可専官獨任亦較然矣按<lb/>
<pb n="KR3a0111_WYG_013-4a"/>
　周禮六官之外無官則宰相舎六官又誰相乎黄帝<lb/>
　得六相而天下治六相即六官也周禮天官謂之冢<lb/>
　宰則既以宰與天官矣但専任恐權太重故使之同<lb/>
　於五官後世誠能法周官之意竟以六官為六相冢<lb/>
　宰提其衡五官襄其事而天子親决萬㡬於上則既<lb/>
　無専擅之嫌亦無紛擾之患天下受置相之利而不<lb/>
　受置相之害或者其庶㡬乎<lb/>
國家設五軍都督府其衙門及官衘品級俱尊於部院<lb/>
<pb n="KR3a0111_WYG_013-4b"/>
　盖以兵柄不可下移畧寓天子親操之意也然凡衞<lb/>
　所武官一應承替襲職之事皆必達於兵部而後行<lb/>
　則尤有犬牙相制之意盖開國之慮深矣<lb/>
親軍衞之與五軍府即漢之南北軍也其勢互相制馭<lb/>
　不為不善但五軍府都督多以勲臣為之錦衣則専<lb/>
　以恩賚大臣子弟雖即周官庶子之意然率以不知<lb/>
　兵之人充任緩急莫可恃矣愚意二軍之将亦當間<lb/>
　用邊将中之年老者盖既以示國家優厚之恩而亦<lb/>
<pb n="KR3a0111_WYG_013-5a"/>
　可藉其老成練達之力居中制馭兩得之道也<lb/>
吏部古天官冢宰之職也然古者太宰之職掌建邦之<lb/>
　六典以佐王治邦國曰治典曰教典曰禮典曰政典<lb/>
　曰刑典曰事典盖偏言則専一職統言則包六職猶<lb/>
　四徳之仁兼四端統萬善也今則専於選事猶一郎<lb/>
　曹之職矣愚謂宰相可不必設而吏部則不可偏於<lb/>
　一事也宜稍倣古冢宰之職事權雖分掌於六官而<lb/>
　權要則獨綰於冢宰庶無専權之虞亦無渙散之弊<lb/>
<pb n="KR3a0111_WYG_013-5b"/>
天下之官皆選於吏部故冗雜繁亂人才不能周知不<lb/>
　得已而用資格此吏胥之事非官長之事也試能參<lb/>
　用古法朝廷擇冢宰冢宰舉五官五官各舉其屬外<lb/>
　官之長及外官之僚屬亦如之吏部但總其成則頭<lb/>
　緒清而人才易於器使矣吏部未知職要之法用人<lb/>
　之效未可期也<lb/>
周制地官司徒主教養萬民今之户部但主户口田賦<lb/>
　貢役經費非古制也盖古者王畿千里千里之外以<lb/>
<pb n="KR3a0111_WYG_013-6a"/>
　封諸侯而千里之地又分采地九賦之斂其入無多<lb/>
　故可専意教養今則海内之田賦皆屬户部勢不得<lb/>
　不以教之一字聴之學校而全部専心㑹計矣明初<lb/>
　止分四司而其後又分十三司十三司各分四科誠<lb/>
　以庶務之浩繁也然古者有教有養而後世但聞取<lb/>
　民世代升降感慨係之矣<lb/>
古者成均教土司徒教民三物八刑五禮六樂皆所以<lb/>
　齊民也漢唐以來成均教士之法猶存其名至司徒<lb/>
<pb n="KR3a0111_WYG_013-6b"/>
　教民則名實俱亡矣孟子云無恒産而有恒心者惟<lb/>
　士為能若民則無恒産因無恒心以此知教民尤急<lb/>
　於教士也為人上者可不加之意乎<lb/>
禮部一王禮樂教化之所出也而有僧録道録二司何<lb/>
　居且僧録道録不己而又有教坊司傷化甚矣其一<lb/>
　舉而釐正之乎<lb/>
在昔漢有太尉大司馬大将軍五季有樞宻院大約皆<lb/>
　主兵柄而權在宰相之上權臣挾震主之威者率居<lb/>
<pb n="KR3a0111_WYG_013-7a"/>
　此任盖兵權在握則無所不為也國初亦設大都督<lb/>
　府後以朱文正坐罪廢不設尋分為五軍都督府雖<lb/>
　品秩如故而兵部隂移之其權分矣至永樂中盡歸<lb/>
　兵部五府都督不過守空名與虚數防微杜漸莫此<lb/>
　為善有國者所當法也<lb/>
伏讀諸司職掌内刑部一條有曰凡籍産不得及其先<lb/>
　墳塋此一語真王者之言與文王罪人不孥之意並<lb/>
　美千古矣<lb/>
<pb n="KR3a0111_WYG_013-7b"/>
宗人不即市宫人不即獄二語亦王政也<lb/>
工部凡軍器軍装火器屬虞衡戰車屬都水名義未正<lb/>
　愚謂都水屯田可并也軍器則宜另為一司<lb/>
慎刑雖天子美事然愚以為慎刑莫如簡法盖簡則寃<lb/>
　抑少繁則寃抑愈多欲救之而適以斃之今一刑也<lb/>
　既有刑部又有大理又有都察院謂之三法司為太<lb/>
　繁矣而鎮撫詔獄又得參其間欲無寃抑得乎故愚<lb/>
　以為不特鎮撫可廢即大理亦可廢也一刑部足矣<lb/>
<pb n="KR3a0111_WYG_013-8a"/>
從來帝王之家處宗族最難尊其位重其禄固親親之<lb/>
　道然過於優厚不為限制宗繁費大為恵終窮亦國<lb/>
　家莫大之憂也愚謂子孫之親與祖宗等祖宗尚以<lb/>
　親盡為隆殺況於子孫而不為之差等乎有天下者<lb/>
　宜一以古禮為準上則子孫曽𤣥皆以四代為次第<lb/>
　如天子之庶子則為皇子皇子之子為皇孫以下為<lb/>
　皇曽孫為皇𤣥孫其禄以漸而降至皇𤣥孫後則不<lb/>
　降不可降也皇子之庶子又為王子王子之子為王<lb/>
<pb n="KR3a0111_WYG_013-8b"/>
　孫為王曽孫為王𤣥孫其禄亦以漸而降至王𤣥孫<lb/>
　則不降無可降也如此則不至有過重之憂亦不至<lb/>
　有失所之患庶㡬情義兼至矣今試擬圖如左至於<lb/>
　禄之厚薄則君相臨時斟酌可也<lb/>
　　宗藩逓降圖<lb/>
皇子　皇孫　皇曽孫　皇𤣥孫　五世不降<lb/>
　　　　　　　　　　　　　王𤣥孫　五世不降<lb/>
　　　　　　　　　王曽孫　王𤣥孫　五世不降<lb/>
<pb n="KR3a0111_WYG_013-9a"/>
　　　　　王孫　　王曽孫　王𤣥孫　五世不降<lb/>
　　王子　王孫　　王曽孫　王𤣥孫　五世不降<lb/>
夏殷周皆有九卿即少師少傅少保及六官外此無卿<lb/>
　今制六部都通大謂之大九卿而鴻臚太常光禄寺<lb/>
　又謂之小九卿以今觀之殊可併省如鴻臚太常光<lb/>
　禄可併入禮部太僕苑馬可併入兵部翰林尚寳欽<lb/>
　天可併入吏部國子監則當格外獨尊而不當儕於<lb/>
　諸卿此勢之至便而制之至善者也昔宋初雖有九<lb/>
<pb n="KR3a0111_WYG_013-9b"/>
　卿之名皆以為命官之品秩而無執事元豐正名始<lb/>
　有執掌中興初併省冗職衞尉太僕併兵部太府司<lb/>
　農併户部光禄鴻臚併禮部亦惡其頭緒之分也立<lb/>
　官制而能使頭緒井然則治天下之道思過半矣<lb/>
周禮不設諫官先儒以為人人可諫故不設諫官此亦<lb/>
　一説然亦可見三代信大臣之専待大臣之厚此由<lb/>
　三代人主皆能正心誠意以身取人故也故愚以為<lb/>
　朝廷設臺諫不如設師傅師傅教人主以正心誠意<lb/>
<pb n="KR3a0111_WYG_013-10a"/>
　之學學進則人主自能辨大臣之賢奸也<lb/>
昔人謂周禮無諫官凡官皆可諫者其言似是而實非<lb/>
　也天官之屬師氏詔王善保氏諫王惡則保氏便是<lb/>
　諫官故後世之設諫官非周禮意也其必復師氏保<lb/>
　氏之舊而在於王所乎翰林院始於唐唐制乘輿所<lb/>
　在必有文詞經學之士下至醫卜伎術之流皆寘於<lb/>
　别院以備燕見而文書詔令則掌於中書舎人未之<lb/>
　及也乾封以後始召文士元萬頃等草文辭謂之北<lb/>
<pb n="KR3a0111_WYG_013-10b"/>
　門學士𤣥宗初置翰林待詔以陸九齡張説等為之<lb/>
　掌四方表疏批答又改翰林供奉為學士别置學士<lb/>
　院専掌内命凡拜免将相號令征伐皆用白麻其後<lb/>
　選用益重禮遇益親至號為内相又為天子私人而<lb/>
　翰林院始大重然所謂學士皆以親疎逺近為貴賤<lb/>
　未嘗有一定之品秩也宋始有定制職始貴顯至於<lb/>
　今制則直以為儲相之地士子登髙第者竟入翰林<lb/>
　不數年可坐致館閣夫宰相天子安危之所寄也人<lb/>
<pb n="KR3a0111_WYG_013-11a"/>
　主擇相當務取洞悉國體民情者豈可徒取文章華<lb/>
　國乎<hi>儀</hi>謂翰林既為儲相地當即以相業期之入院<lb/>
　之後宜講貫厯朝經制務為明體適用之學則得之<lb/>
　矣<lb/>
古者太子太傅在前少傅在後入則有保出則有師無<lb/>
　所謂東宫官屬也秦漢以下始加置詹事中庶子及<lb/>
　諸府寺等官亦有以他官而監䕶者<hi>儀</hi>謂太子在東<lb/>
　宫止有學問無他職事何必另建官屬保傅之任宜<lb/>
<pb n="KR3a0111_WYG_013-11b"/>
　擇勲戚老臣為之至於師則有太學之師在太子當<lb/>
　日夕習禮樂政事於太學更妙選太學端方之士與<lb/>
　之朝夕周旋更迭進見所謂太子入學則與士齒是<lb/>
　也若設専官是狹小其途矣<lb/>
太常司祭祀禮樂之事宜妙選官屬擇知禮識樂者為<lb/>
　之不宜泛泛升授也<lb/>
周禮醫師嵗終則稽其醫事以制其食十全為上十失<lb/>
　一次之十失二次之十失三次之十失四為下夫十<lb/>
<pb n="KR3a0111_WYG_013-12a"/>
　失四亦醫中之佼佼者矣而考猶為下則上古之重<lb/>
　民命也今制雖亦有三年五年試法而俱為虚文無<lb/>
　怪乎世之無良醫也<lb/>
馮相保章周禮俱屬秋官明朝特設欽天監重之也亦<lb/>
　秘之也然其職太卑又其官世𫝊不選於外止能知<lb/>
　數未能明理是以久而廢弛鮮克勝任欽若昊天者<lb/>
　當尊其官寛其禁令博求賢者以講明厯理而時修<lb/>
　厯法則庶㡬乎<lb/>
<pb n="KR3a0111_WYG_013-12b"/>
洪武初設國子學後十五年改國子監按監木國學孟<lb/>
　子云學則三代共之宜正其名稱為妥若以監名則<lb/>
　與諸寺監同非古人重學校之意<lb/>
洪武初祭酒為正四品後改為從四品夀州學訓導劉<lb/>
　亨疏國子祭酒品位不當在太僕卿下當時頗納其<lb/>
　言然卒未改正夫祭酒天下之師也隆重師儒乃治<lb/>
　天下第一要義不知當時何故不改正<lb/>
每見前代好釋道者徃徃稱釋道二家為國師夫祭酒<lb/>
<pb n="KR3a0111_WYG_013-13a"/>
　者年長之稱也以之命官屬以師長之任豈若方外<lb/>
　之稱乎<lb/>
洪武二十八年重定内官品秩内官監凡十一監設太<lb/>
　監一人秩四品左右少監一人秩從四品是内官與<lb/>
　國子師品秩相並且過之也又其衙門同以監名當<lb/>
　時何以無人論正<lb/>
明自南北京而外分十三省每省設都布按三司盖古<lb/>
　者方伯之任節度使之職也然則布政之職宜獨尊<lb/>
<pb n="KR3a0111_WYG_013-13b"/>
　今三司等級都居上布次之按又次之盖明初每事<lb/>
　右武故以五府居六部之先以都司居布政之先其<lb/>
　實非也一省之政聴於布政則都司按察皆布政佐<lb/>
　貳之官也乃既並列以分其權而布政復有左右二<lb/>
　員防制嫌於過矣<lb/>
設官當以民事為主布政主民事者也故宜居二司之<lb/>
　先若謂恐其權専而莫可制則權莫重於兵顧以都<lb/>
　司為可制乎<lb/>
<pb n="KR3a0111_WYG_013-14a"/>
朝廷設官甚多惟州縣為親民之官昔漢宣帝謂與我<lb/>
　共天下者其惟良二千石乎後則共天下者惟良有<lb/>
　司而已盖即古者百里之諸侯也其體貌不可不崇<lb/>
　其委任不可不専一邑人才使得自行辟召一邑兵<lb/>
　食使得自行調度若徒掣其肘而又欲責其成功難<lb/>
　矣或謂制馭之道不可不講<hi>儀</hi>謂不然盖權勢太重<lb/>
　如一郡一省誠不可不防若州縣則一弹丸地耳正<lb/>
　賈誼所謂衆建諸侯而少其力者過防則太弱且不<lb/>
<pb n="KR3a0111_WYG_013-14b"/>
　能自振又何能為王家宣力哉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷十三<lb/>
</p>
<p>
</p>
  </div>
<div>
<head>思辨録輯要卷十四</head> <lb/>
    <p>
<pb n="KR3a0111_WYG_014-1a"/>
欽定四庫全書<lb/>
　思辨録輯要卷十四<lb/>
　　　　　　　　　　　　　太倉陸世儀撰<lb/>
　　治平類<lb/>
天無體以二十八宿為體天無度以日之行為度天無<lb/>
　赤道以南北極為凖而中分之為赤道天無黄道以<lb/>
　日躔之所經為黄道天無十二次以日月所宿之次<lb/>
　為十二次<lb/>
<pb n="KR3a0111_WYG_014-1b"/>
天亦不止以二十八宿為體天只是積氣自地以上皆<lb/>
　天一層高一層一層𦂳一層凡日月五星與二十八<lb/>
　宿俱在氣中俱屬天上俱為天體但人要将天與日<lb/>
　月五星分别而日月五星有象天無象故以二十八<lb/>
　宿為天之體其實日月五星與二十八宿皆為天體<lb/>
　天只是氣日月五星二十八宿皆氣中之物<lb/>
天氣愈高則愈疾凡在氣中而居下層者其行稍緩氣<lb/>
　緩故也再上則稍疾以至層累而上至於極頂則氣<lb/>
<pb n="KR3a0111_WYG_014-2a"/>
　愈𦂳而行愈疾此亦自然之理昔人有九重天之説<lb/>
　朱子嘗取之又謂天際惟勁風摶轉即此意予嘗讀<lb/>
　遊華山記謂山頂風急人不得站立行者皆依山附<lb/>
　木否則吹倒每日都是如此則氣高而愈疾之説益<lb/>
　騐矣<lb/>
思勁風摶轉之説因念若果如此則天際當惟有東來<lb/>
　之風無西來之風矣乃天際時有貼天之晴雲或東<lb/>
　或西無定何耶意者風與氣不同氣有左旋而無右<lb/>
<pb n="KR3a0111_WYG_014-2b"/>
　旋風則東西南北惟其所之耳<lb/>
天氣雖愈高愈𦂳然中間却寛和所以生養得許多萬<lb/>
　物<lb/>
惟運旋𦂳故中間有生氣若不運旋則乾坤毁乾坤毁<lb/>
　則萬物或㡬乎息矣<lb/>
晉志載黄帝書曰天在地外水在天外水浮天而載地<lb/>
　也此言大非水為有形之物水既載天則載水者又<lb/>
　屬何物得無滲漏乎天氣也水土皆形也氣能載形<lb/>
<pb n="KR3a0111_WYG_014-3a"/>
　形不能載氣<lb/>
厯家以九百四十分為日法則一度為九百四十分以<lb/>
　九百四十分而得四分之一則為二百三十五分此<lb/>
　所謂四分之一也大約是三個時辰<lb/>
天度如𤓰稜近兩極者狹近中間赤道者濶<lb/>
天體至圓縱横皆作三百六十五度四分度之一算<lb/>
程子謂堯夫立嵗差法貫絶古今又謂今人論嵗差只<lb/>
　隨時測騐惟堯夫有一定法又謂堯夫嵗差法只於<lb/>
<pb n="KR3a0111_WYG_014-3b"/>
　日月薄蝕處求之予向不得其説由今思之堯夫亦<lb/>
　只是隨時測騐盖厯家算日只用三百六十五日四<lb/>
　分日之一常理推算不便測騐何以不便測騐盖日<lb/>
　光照耀其所行處列宿皆隱不能知日之所行某日<lb/>
　在某度上也某測日之法只於月之晦朔弦朢上求<lb/>
　之然晦朔弦朢亦未能分毫皆准惟薄蝕之時日月<lb/>
　或合并或對朢同道同度分毫不差於此時求之則<lb/>
　知日行在某度上嵗差之法於此可求是亦隨時測<lb/>
<pb n="KR3a0111_WYG_014-4a"/>
　騐法非一定法也<lb/>
中興天文志言嵗差自宋距堯差四十餘度循是以徃<lb/>
　萬五千年後所差将半周天得毋寒暑易位此言大<lb/>
　非寒暑之求乃因日之逺近故南至則必寒北至則<lb/>
　必暑不因所纒之宿而生寒暑也若如志所言則自<lb/>
　堯至宋節氣已當大異矣何卒未嘗異也<lb/>
天文圖盖天不如渾天人知之矣然渾天舊圖亦漸與<lb/>
　天不相似惟西圖為精宻不可以其為異國而忽之<lb/>
<pb n="KR3a0111_WYG_014-4b"/>
　也<lb/>
天文左右旋之説古今聚訟儒者執左旋之説而以七<lb/>
　政為必不能右旋非也夫天猶水也日月五星猶魚<lb/>
　也日月五星之行夫天猶魚之行水古詩有云東流<lb/>
　之水必有西上之魚豈以日月五星之靈曽不若水<lb/>
　族之微而僅僅比於腐木亂草隨波上下且在日月<lb/>
　則有薄蝕變怪在五星則有遲留順逆在恒星則有<lb/>
　飛隕流墜變動不測豈一右旋之微而不能學者但<lb/>
<pb n="KR3a0111_WYG_014-5a"/>
　虚心觀理不可過泥前人成説<lb/>
天文家有二一星厯一占騐即古所謂馮相保章也儒<lb/>
　者欲談天道必合二家而㑹通之其理不相齟齬始<lb/>
　可據以為斷左旋之説於厯學家頗無所礙但於算<lb/>
　稍繁耳若占騐家則殊不然占騐家談五星以東行<lb/>
　為進為順西行為退為逆吉凶之占皆有明騐若主<lb/>
　左旋則凡五星東行反謂之退與逆西行反謂之進<lb/>
　與順與古今占騐俱大相反此不可之甚者儒者豈<lb/>
<pb n="KR3a0111_WYG_014-5b"/>
　可執揣摩之虚理違占騐之實事故愚以為天文家<lb/>
　言天左旋日月五星右旋此説較長<lb/>
天積氣日月五星積精精行氣中各一其性<lb/>
七政行天是精乘氣非氣轉精<lb/>
月光借日此沈括之言朱子極取之予以為未必然月<lb/>
　雖隂質然亦精氣所為非塊然一物天下之物惟銅<lb/>
　鐵瓦石能受光不能通光若水晶琉璃一麗太陽亦<lb/>
　表裏洞徹矣月雖隂類然以擬於物必非銅鐵瓦石<lb/>
<pb n="KR3a0111_WYG_014-6a"/>
　豈反不如水晶琉璃愚謂月之光月自有之其盈其<lb/>
　虧皆月所自為不借日光尚書生明死魄亦一証也<lb/>
問月光非借日何以晦朔弦朢毫無差忒曰此所謂應<lb/>
　日非借日也應日以理言借日以形言<lb/>
日月薄蝕之説亦氣感也何以必於朔朢曰氣至此而<lb/>
　後相感也天之有道度猶人身之有脉絡日月之有<lb/>
　薄蝕猶肢體之有疾痛日月必同道度而後生薄蝕<lb/>
　肢體必中脉絡而後見疾痛腎虚而齒揺肝盛而目<lb/>
<pb n="KR3a0111_WYG_014-6b"/>
　赤腎之與齒肝之與目其形未嘗相見也然而根伏<lb/>
　於此𤯝見於彼者其脉絡同也世未有腎虚而目赤<lb/>
　肝盛而齒揺者則非朔朢日月又安得蝕哉<lb/>
西學言日月蝕為地影所障似亦有理然即以地影之<lb/>
　説求之恐未必然日之體猶火月之體猶水火外景<lb/>
　水内景内景者受景於内也故月中之景古今相𫝊<lb/>
　為山河大地近以西洋望逺鏡窺之良然今為地景<lb/>
　之説者曰日之體大於地地之體大於月故日之光<lb/>
<pb n="KR3a0111_WYG_014-7a"/>
　能及於月而月之光每障乎地其所以或障或不障<lb/>
　者以其去地逺中間空處多故也夫内景之物其體<lb/>
　常虚其照常廣愈逺則被照之物愈少而所照愈廣<lb/>
　今夫地雖大於月然月去地逺則地小而月中之景<lb/>
　當亦小矣地之周圍空處甚多則月之照地宜四邊<lb/>
　俱作圓形而中心一㸃獨黒譬如髙廣大厦繋鏡髙<lb/>
　梁中懸一球球體雖大而自髙梁之鏡照之則球形<lb/>
　自小而球之周圍俱見此常理也乃今月中之景不<lb/>
<pb n="KR3a0111_WYG_014-7b"/>
　為圓形而作散形或白或黒其體不一又其黒處有<lb/>
　直際月之邊者則知地之形未必為球而地之大未<lb/>
　必僅大於月地球間隔之説猶有可議也<lb/>
月抗日而食盖隂以抗陽而得罪也朢而盈似乎抗矣<lb/>
　然不蝕者盖同度不同道雖盈而不抗也至於同道<lb/>
　同度則抗矣此如后妃然正位中宫與人主為敵體<lb/>
　此盈也非抗也如吕如武則抗矣<lb/>
即日月食亦可識天地間陽貴隂賤之義隂雖與陽匹<lb/>
<pb n="KR3a0111_WYG_014-8a"/>
　敵然一至於抗則其體自虧陽雖為隂所掩而真體<lb/>
　常存不少損壞然則為隂類者固不宜自盈而至於<lb/>
　抗為陽類者亦慎毋自忽而至為物所蔽也哉<lb/>
古今言厯者無慮數十家其稱善者惟漢司馬遷大初<lb/>
　厯唐一行大衍厯元郭守敬授時厯然三家之中又<lb/>
　惟授時厯最善盖三家定厯之数太初則以鍾律大<lb/>
　衍則以蓍䇿授時則以晷影以理揆之雖云六律為<lb/>
　萬事根本又云易能彌綸天地之道然據其成數以<lb/>
<pb n="KR3a0111_WYG_014-8b"/>
　為厯算終屬凑合不若晷影之法以天測天尤為精<lb/>
　切所以迄今二百餘年交食之法猶未甚爽也<lb/>
欲騐厯法合否只在交食然交食只定時刻分數便難<lb/>
　假如二人言厯其一人定某日午時一刻日食一分<lb/>
　又一人定某日午時二刻日食二分欲辨正之須先<lb/>
　定晷刻其定晷刻之法或以沙漏或以水漏或以晷<lb/>
　影晷影或隂雲不現沙水二漏則互相參差者有之<lb/>
　盖漏本人為非天造地設也此時刻之難也至於分<lb/>
<pb n="KR3a0111_WYG_014-9a"/>
　數則三分已上便易識認其一二分之間日光晃耀<lb/>
　誰能確然分别即用油盆用様板終不能不差分杪<lb/>
　也此分數之難也即此二者孰能定其優劣以此知<lb/>
　定厯之難天本動物占天者亦安能毫髮不爽但時<lb/>
　勤測騐務使宻合於授時不悞足矣<lb/>
嵗差者嵗嵗有差假如今嵗冬至日在箕三度至明年<lb/>
　冬至日仍在箕三度其間已差杪忽矣所以然者天<lb/>
　行與日行各自不同其間自不能無過與不及但所<lb/>
<pb n="KR3a0111_WYG_014-9b"/>
　差甚微須久久積算乃見所以古厯有以四十年差<lb/>
　一度者失之過有以百年差一度者失之不及惟大<lb/>
　衍厯以八十三年紀元厯以七十八年為近而又不<lb/>
　若近時西學嵗約一分五十杪不等約六十六年八<lb/>
　個月而差一度者之為宻也盖謳羅己人君臣盡心<lb/>
　於天終嵗測騐故其精如此<lb/>
嵗差堯時冬至日在虚一度今在算四度上距堯時約<lb/>
　差五十度自堯至今不過四千年耳其所差已如此<lb/>
<pb n="KR3a0111_WYG_014-10a"/>
　自堯以前不知㡬千萬年自今以後又不知㡬千萬<lb/>
　年若約以四千年差五十度論之周天度數不過三<lb/>
　百六十只二萬八九千年周天度數盡矣堯夫元㑹<lb/>
　運世以一元為十二萬九千六百年則嵗差亦須在<lb/>
　周天打三四轉<lb/>
㸔蛛網可悟天文圖其縱布處即周天二十八宿分度<lb/>
　法也其衡布處蛛網較宻舊圖止赤道一圍今西圖<lb/>
　亦有三百六十度矣<lb/>
<pb n="KR3a0111_WYG_014-10b"/>
漢儒談天家多謬至於升降四遊尤屬可笑考靈曜云<lb/>
　地有升降星辰有四遊春分時地當正中自此漸下<lb/>
　至夏至下游萬五千里秋分地亦當正中自此漸上<lb/>
　至冬至上游萬五千里立春後地與星辰西游春分<lb/>
　而極春末復正立夏後南游夏至而極夏末復正立<lb/>
　秋後東游秋分而極秋末復正立冬後北游冬至而<lb/>
　極冬末復正此皆揣摩晝之長短日之逺近以為言<lb/>
　不知地之上下星辰之東西有南北極可攷而謬妄<lb/>
<pb n="KR3a0111_WYG_014-11a"/>
　若此載之史冊足徴知天者之鮮<lb/>
宋中興天文志採近世諸儒之論其間固多可採然最<lb/>
　舛謬者若如客星一段其言曰天有客星三曰老子<lb/>
　曰國星曰温星老子非李耳古之有徳行而不仕老<lb/>
　而有夀之人國星者國皇也不知何國之人温星者<lb/>
　温其姓古之有操行而不仕者三人之精皆為星帝<lb/>
　命之為客星錯出之五緯之間其見無期其行無常<lb/>
　此無論古今史𫝊未嘗載三星之名即其立言之荒<lb/>
<pb n="KR3a0111_WYG_014-11b"/>
　誕謬妄亦有大可笑者而史官採之書𫝊引之難矣<lb/>
　哉<lb/>
天官惟占候家最多謬妄此不可不知<lb/>
漢儒之占天失之鑿晉唐宋諸儒之占天失之畧<lb/>
甚哉占天之難也魏明帝問黄權三國孰為正統權對<lb/>
　曰以天文則魏為正然攷之史黄初四年三月癸夘<lb/>
　月犯心大星占曰王者惡之四月癸巳蜀先主殂晉<lb/>
　天文志云二石雖僣號其強弱常占昂宿不闗紫宫<lb/>
<pb n="KR3a0111_WYG_014-12a"/>
　太微然以載記攷之流星入紫宫而劉聰殞彗尾掃<lb/>
　太微而符堅敗熒惑守帝座而吕隆破梁武帝時熒<lb/>
　惑入南斗武帝被髮跣足下殿禳之而北魏有孝静<lb/>
　帝之變晉庾翼與兄氷書曰嵗星犯天闗江東無恙<lb/>
　而季龍頻年閉闗此復是天公憒憒無皂白之証也<lb/>
　以此言之天道逺人道邇占騐之家豈能一一盡中<lb/>
　而術數之士每每妄言其亦過矣<lb/>
西學絶不言占驗其説以為日月之食五緯之行皆有<lb/>
<pb n="KR3a0111_WYG_014-12b"/>
　常道常度豈可據以為吉凶此殊近理但七政之行<lb/>
　雖有常道常度然當其時而交食凌犯亦屬氣運國<lb/>
　家與百姓皆在氣運中固不能無闗渉也此如星命<lb/>
　之家談五星之恩仇五星之行與人無與然值之者<lb/>
　亦不無小有微騐況國命之大乎或以為西學有所<lb/>
　慎而不言則得之矣<lb/>
占天之書國家例有明禁其所以禁之者正以術數之<lb/>
　家多冒昧妄言易於惑人作亂也若夫天道之運行<lb/>
<pb n="KR3a0111_WYG_014-13a"/>
　日月五星之晦蝕盈縮星野氛䘲之變見則性理綱<lb/>
　目載之二十一史全著之矣國家亦何嘗禁而博學<lb/>
　之士固可以束書而不讀哉<lb/>
厯數難而易占騐易而難厯數所争常在分杪之微非<lb/>
　理明心細者不能窺其門户然有成法可按而知占<lb/>
　騐則占書具在然以二十一史觀之或同一灾變而<lb/>
　事應各異或灾變甚大而絶無事應非心通造化未<lb/>
　足以語此矣<lb/>
<pb n="KR3a0111_WYG_014-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷十四<lb/>
</p>
<p>
</p>
  </div>
<div>
<head>思辨録輯要卷十五</head> <lb/>
    <p>
<pb n="KR3a0111_WYG_015-1a"/>
欽定四庫全書<lb/>
　思辨録輯要卷十五<lb/>
　　　　　　　　　　　　　太倉陸世儀撰<lb/>
　　治平類<lb/>
建都之地自古為闗中洛陽近則有北平其餘如汴如<lb/>
　金陵地勢偏坦俱不可用三者之中議者以闗中為<lb/>
　第一北平次之洛陽為下愚竊謂不然自古建都當<lb/>
　以漕貢便利為第一巖險次之北平背倚雄闗東環<lb/>
<pb n="KR3a0111_WYG_015-1b"/>
　滄海誠天府之國然漕貢之地元人全仰海運兼取<lb/>
　給㑹通河我朝則専恃㑹通河一路一旦海波有警<lb/>
　河淮路塞京師便成<graphic n="KR1102" url="https://raw.githubusercontent.com/kanripo/KR-Gaiji/master/images/KR1102.png" mimeType="image/png"/>腹此不可之大者又其勢偏<lb/>
　在東北内阻黄河設邊警卒臨中原阻塞則更無退<lb/>
　歩是京師為孤注也闗中沃野千里三面阻險一面<lb/>
　東制諸侯地勢之險天下莫與匹然吾以為此霸國<lb/>
　非王國據之以取天下則有餘臨之以守天下則不<lb/>
　足輓天下粟給闗中率三十鍾而致一石一也自周<lb/>
<pb n="KR3a0111_WYG_015-2a"/>
　及漢唐世有戎狄之禍二也有事出走居洛陽則地<lb/>
　勢益坦居蜀則險阻難出三也惟洛邑居天下之中<lb/>
　地勢適均河漕便利昔周公既作鎬京而猶營都洛<lb/>
　邑非僅謂有徳易興無徳易亡也知鎬京之地形勢<lb/>
　雖固後必有以貢賦為艱者讀詩之大東小東可知<lb/>
　也故欲以洛邑為堂皇以闗中為家當無事則坐鎮<lb/>
　洛邑享天下之便安有事則退保闗中據天下之形<lb/>
　勢建都之善無過於此自成王不及居洛僅以為朝<lb/>
<pb n="KR3a0111_WYG_015-2b"/>
　貢之地幽王失鎬而後平王始建之是猶家當已失<lb/>
　而兀坐堂皇其不至衰弱而遽亡者㡬希此非其地<lb/>
　之不善所以居之者未得其道故也<lb/>
建都長久之䇿必當如成周之制以洛陽為堂皇闗中<lb/>
　為家當至於王畿之地尤當較成周為倍廣北枕太<lb/>
　行則可以収胡貉代馬之用西控潼闗䕫峽則可以<lb/>
　通秦豫徃來之路絶川蜀覬覦之萌南引江淮漢沔<lb/>
　則可以盡粟米百物之利制東南上游之勢所當備<lb/>
<pb n="KR3a0111_WYG_015-3a"/>
　者惟東北一路誠能彷古封建之意參以賈誼衆建<lb/>
　諸侯之法使之棊置星羅人自為守而又於燕雲青<lb/>
　徐要害之區各設重鎮統以京師重臣戍以京營鋭<lb/>
　卒更練土兵以輔之即有不虞力能自衞况以京師<lb/>
　之力西収秦晉川蜀之甲南漕江廣三吳之粟勢又<lb/>
　甚便其誰能窺之萬一不支上則入闗次則入蜀可<lb/>
　以圖恢復最下則汎舟江南猶可為晉宋六朝之繼<lb/>
　所謂狡兎三窟是也况乎有國家者以得民心為第<lb/>
<pb n="KR3a0111_WYG_015-3b"/>
　一漕貢便則民心不至遽失周平王漢光武雖處末<lb/>
　季而猶享國長久者正謂此也有天下者可不加之<lb/>
　意乎<lb/>
或云子房有言洛陽四面受敵非用武之地此子房就<lb/>
　當日時勢言耳是時天下未定羣雄猶有窺伺之念<lb/>
　況高帝經營草昧未暇營築京師不若因天地自然<lb/>
　之險故以闗中為第一至於天下既定則斷當以洛<lb/>
　陽為都易曰王公設險以守其國夫險不必皆天險<lb/>
<pb n="KR3a0111_WYG_015-4a"/>
　人力固可設也洛陽即無險若環王畿千里之地皆<lb/>
　多築城堡周圍聨絡盜賊亦自不可卒入況乎前江<lb/>
　淮而後太行左成臯而右殽函又何可因之險乎故<lb/>
　天下未定則當都闗中而經營洛陽天下已定則當<lb/>
　都洛陽而經營闗中<lb/>
洛陽雖無險然一都洛陽設兵控制潼闗䕫峽吳㑹燕<lb/>
　雲能令天下皆失其險此所謂大險也<lb/>
都洛陽有十便居天地之中風雨㑹隂陽和一也朝貢<lb/>
<pb n="KR3a0111_WYG_015-4b"/>
　便利二也以秦蜀吳㑹為家當進退有據三也所防<lb/>
　止東北一面為力易辦四也襄鄧之間多閒田區處<lb/>
　耕墾可以處四方輻輳之衆五也背河向洛江漢朝<lb/>
　宗中龍靈氣所聚風氣中和歴代帝王聖賢多産於<lb/>
　此六也嵗省漕輓之費數十萬可以佐大農金錢七<lb/>
　也從來盜賊之亂多起于徐泗多藏于鄖襄今使之<lb/>
　屬在畿輔則盜賊不至易熾八也湖廣地饒一嵗再<lb/>
　獲京師可常足九也民俗剽悍善鬭可養為兵十也<lb/>
<pb n="KR3a0111_WYG_015-5a"/>
都洛陽亦忌河患即于荆襄之間亦得但無大都可因<lb/>
　耳王畿之制必南際江北抵大行孟門西控潼闗䕫<lb/>
　峽東連吳㑹為妙如今省制則地勢太狹不可用<lb/>
讀禹貢一篇知建都之要全在漕運便利<lb/>
人欲知地利須是熟看通鑑将古今來許多戰争攻守<lb/>
　處一一按圖細閲天下雖大其大形勢所在亦不過<lb/>
　數項如秦蜀為首中原為脊東南為尾又如守秦蜀<lb/>
　者必以潼闗劍閣䕫門為險守東南者必以長江上<lb/>
<pb n="KR3a0111_WYG_015-5b"/>
　流荆襄為險此等處俱有古人説過做過只要用心<lb/>
　理㑹其或因事逺遊經過山川險易則又留心審視<lb/>
　黙以証吾平日書𫝊中之所得久之貫通胸中自然<lb/>
　有個成局其他𤨏碎小利害去處俟身到彼處或按<lb/>
　閲圖籍或詢問土人當自知之無庸屑屑也<lb/>
地利只是險阻二字山為險水為阻秦以一面東制諸<lb/>
　侯山為之也長江天限南北水為之也推此以徃可<lb/>
　以知地利矣<lb/>
<pb n="KR3a0111_WYG_015-6a"/>
看地理風水書亦有益於地利之學以其言山水頗有<lb/>
　條貫便於記憶也<lb/>
地勢險夷古今亦有變更不可盡據書𫝊昔當秦漢時<lb/>
　函谷至潼闗八百里其右阻河其左傍山道逺險陿<lb/>
　敵來犯闗常在千里之外故曰秦得百二今聞河流<lb/>
　漸北中饒平陸寛坦無阻失其險矣天下之古今易<lb/>
　勢者豈特一潼闗哉<lb/>
李悝為魏文侯作盡地力之教以為地方百里提封九<lb/>
<pb n="KR3a0111_WYG_015-6b"/>
　萬頃除山澤邑居三分去一為田六百萬畝治田勤<lb/>
　謹畝益三斗不勤則損亦如之地方百里之増減輒<lb/>
　為粟八十萬石又曰糶甚貴傷民甚賤傷農民傷則<lb/>
　流散農傷則國貧其説皆名語非鞅之開阡陌比也<lb/>
　但其意主於富國故朱子以之與商鞅同稱耳<lb/>
亢倉子曰人舎本事末則其産約其産約則輕流徙國<lb/>
　家有災患皆生逺志無有居心農則其産稪其産稪<lb/>
　則重流散又曰人農則樸樸則易用此皆知本之論<lb/>
<pb n="KR3a0111_WYG_015-7a"/>
　有天下者不可不知<lb/>
只永不起科四字不勞不費為西北足食之本田成而<lb/>
　守望相助則四字又為足兵之本但國家須守此勿<lb/>
　失民信為急耳<lb/>
開中軍屯宜互相表裏腹裏莫如開中邊塞莫如軍屯<lb/>
元時最重區田法詔書數下令民間學種區田民卒不<lb/>
　應豈區田不便反不如墁田歟抑小民難與慮始也<lb/>
　予嘗仿其意一為之未盡其妙然大約亦可倍収一<lb/>
<pb n="KR3a0111_WYG_015-7b"/>
　畝六十六斛榖則未必也<lb/>
治水只是要識水平法孟子曰禹之治水水之道也又<lb/>
　曰水無有不下此便是説水平法治水者得其法雖<lb/>
　洪水尚可治況江湖溪澗之水乎<lb/>
治水不識水平即一溝澮不可治予家庭前地窪毎雨<lb/>
　後必瀦水予命老僕開溝通籬外大溝僕固善土功<lb/>
　謂予曰籬外地高不可開予不之信強命之已而遇<lb/>
　雨外水果大至至戊寅得吳中水利書讀之胸中浩<lb/>
<pb n="KR3a0111_WYG_015-8a"/>
　然夏夜雨集坐聴事中觀庭前瀦水状高卑坎坷皆<lb/>
　成山川之形覺得自然有個條理處以此知不可無<lb/>
　學問也<lb/>
欲識水平必須有法盖地形高卑在咫尺猶易辨若一<lb/>
　里二里以至數十百里非有法何由辨乎武經總要<lb/>
　載水平法先為水平池置本處更以一人持度竿照<lb/>
　板向彼處照之即可辨高下逓移逓退無逺不可識<lb/>
　詳載本書但其圖未詳予嘗與登善兄論正然未若<lb/>
<pb n="KR3a0111_WYG_015-8b"/>
　勾股算法為便也<lb/>
西學有㡬何用法崇禎厯書中有之盖詳論勾股之法<lb/>
　也勾股法九章算中有之然末若西學之精嘉定孫<lb/>
　中丞大東更為詳註推演極其精宻惜此書未刊世<lb/>
　無從究其學耳<lb/>
水利與農田相表裏故善治水者以水為利不善治水<lb/>
　者以水為害江南澤國而土田日闗以水為利也西<lb/>
　北高地而毎受河患以水為害也故善言水利者必<lb/>
<pb n="KR3a0111_WYG_015-9a"/>
　言農田<lb/>
水利只是蓄洩二字高田用蓄水田用洩旱年用蓄水<lb/>
　年用洩其所以蓄洩之法只在壩閘知此數語水利<lb/>
　之道思過半矣<lb/>
西北水利不修只壞在運河一事運河地形本難通流<lb/>
　瀦水設為無數壩閘勉強闗住常慮水淺不敷運道<lb/>
　艱阻故凡北方諸水泉悉引為運河之用民間不得<lb/>
　治塘濼為田者為此故也習久不講北人但知水害<lb/>
<pb n="KR3a0111_WYG_015-9b"/>
　不知水利其為棄地也多矣西北棄地多不得不取<lb/>
　足東南東南竭則西北亦因之以壞建都不講西北<lb/>
　水利不修運河不廢民生之病未有已也<lb/>
河流湍悍自古難治其要訣不過順水之性而已然今<lb/>
　人治河比大禹時更難大禹時去洪荒未逺普天多<lb/>
　空地不過相地形之高下去下流之壅塞導之入江<lb/>
　入海而已今則處處民居田地城郭村落鳯泗又有<lb/>
　陵寢皆強河流以就地勢非就地勢以安河流也雖<lb/>
<pb n="KR3a0111_WYG_015-10a"/>
　欲順水之性其可得乎賈讓治河三䇿欲徙冀州之<lb/>
　民當水衝者放河北入海正所謂順水之性也然卒<lb/>
　格不行豈非徙民為難歟<lb/>
賈讓謂放河北入海則河定民定千載無患此言非也<lb/>
　河流遷徙不常是其本性盖河水一石其泥五斗日<lb/>
　流日積河身日高河身高則旁地卑舎高就卑忽然<lb/>
　而決自然之理也久之則彼處亦然總是舎高就卑<lb/>
　故遷徙不常所謂河流已棄之道千古難復正謂此<lb/>
<pb n="KR3a0111_WYG_015-10b"/>
　也豈有千載無患之理乎今之治河者亦惟有循河<lb/>
　之舊補苴罅漏多為遥堤以寛束之使不大縱其勢<lb/>
　不可遏者則權利害之重輕而徙民以避之如是而<lb/>
　已欲其一定而不復決無是理也<lb/>
㑹通河全是人力做成使水節節就制而為我用功亦<lb/>
　偉矣然當時臣工何不移此心力共成西北水利而<lb/>
　顧為此以困東南大巧反為大拙<lb/>
江淮河漢四大水而河水獨難治者三水清而河水濁<lb/>
<pb n="KR3a0111_WYG_015-11a"/>
　三水行於兩山之間皆有拘束河水行於土疎之地<lb/>
　而無拘束也是故清者易治濁者難治有拘束者易<lb/>
　治無拘束者難治<lb/>
西北治水其大要在黄河導河入海則西北之水患息<lb/>
　矣東南治水其大要在震澤導震澤入海則東南之<lb/>
　水患息矣書所謂三江既入震澤底定也<lb/>
凡諸水之泛溢皆從山水來山水之暴發皆從霪雨來<lb/>
　盖雨下諸山水悉入太湖倉卒不能歸海則泛溢田<lb/>
<pb n="KR3a0111_WYG_015-11b"/>
　間而為大害治之者不過欲其安流入海而已安流<lb/>
　入海大是難事郟亶之説欲同江南七郡同心并力<lb/>
　開河築圩置壩建閘必使江高於海浦高於江水由<lb/>
　地中節節有制此真治水良法暗合井田溝洫之制<lb/>
婁江之塞自己卯庚寅已然時張儀部受先毎以為憂<lb/>
　舊例三江之開必合蘇松常杭嘉湖六郡議同築舎<lb/>
　予與受先商欲於六郡㑹計申毎畝加升合代太倉<lb/>
　漕糧而免太倉一嵗之漕令其開河盖此説行在六<lb/>
<pb n="KR3a0111_WYG_015-12a"/>
　郡止毫釐之費而仍収水利之功在太倉雖一時之<lb/>
　勞而亦有免漕之樂在朝廷則正賦不損錙銖而已<lb/>
　収百年之利計無便此者時受先以余議達州守上<lb/>
　請已得允已而中止<lb/>
開河之法莫詳於耿常熟水利書彼盖撮古人之成法<lb/>
　又酌以今人之時冝修水利者按冊而稽舉其成法<lb/>
　則思過半矣然其要處全在算土𣲖工算土莫善於<lb/>
　徐𤣥扈先生送上海縣公條例𣲖工莫善於坐圩起<lb/>
<pb n="KR3a0111_WYG_015-12b"/>
　夫圩長督工田主給米此亦耿常熟之法而吾友陳<lb/>
　確菴試之於蔚邨顧殷重試之於朱涇者也<lb/>
算土之弊在欺隱丈尺假如河一千丈彼則偽云一千<lb/>
　二百丈将此虚河賣與業户名為開河而實不開若<lb/>
　十丈為䉡兩䉡一樁處處可覆則虚河之弊絶𣲖工<lb/>
　之弊在欺隱田畝假如某都田一萬畝只作八千畝<lb/>
　其二千畝得業户銀錢則不註冊若竟照魚鱗圖冊<lb/>
　實在田數而止令公正算總數不開業户主名則𣲖<lb/>
<pb n="KR3a0111_WYG_015-13a"/>
　工之弊絶<lb/>
開河莫要於算方盖起土方一丈謂之一方該土一千<lb/>
　尺古法一置二挑該十五人一日之力即逺近高深<lb/>
　少有不齊以此為凖但算之之法必開立方用勾股<lb/>
　須善算者方知儒生蒞官目不識算能不為吏書所<lb/>
　欺乎海剛峯算田有痴算法令人以灰畫地而數其<lb/>
　眼能使盡人皆曉今充此法以算開河土方儒生蒞<lb/>
　官可以不下堂而知開河㡬丈應起土若干也法具<lb/>
<pb n="KR3a0111_WYG_015-13b"/>
　下<lb/>
　先以漆板畫朱紅方界於其上如棊盤格量河應開<lb/>
　面若干丈底若干丈深若干丈即數漆板上方界<lb/>
　上面若干底若干深若干以界方斜畫之即數得若<lb/>
　干土方矣如有竒零丈尺即於方界内更為十小方<lb/>
　便知尺數大約算河以一丈為凖則餘可類推其為<lb/>
　難段易段亦可由此而推也<hi>附開立方算法先以河面河底丈尺併算而折</hi>
　<hi>半之然後以深乘之更以長乘之即得</hi>
<pb n="KR3a0111_WYG_015-14a"/>
凡開河若從平陸施功或地方乾硬處可用牛犁起土<lb/>
　以筐車運土殊省功力昔人有於開河處得古犁頭<lb/>
　大於尋常之犁數倍乃知昔人用犁起土以四五牛<lb/>
　駕之一徃即成一小河也思亦奇矣<lb/>
量河須用三䉡二分兩旁之長一定中心之濶用一䉡<lb/>
　非法也至轉灣處便有零餘難以𣲖算<lb/>
　<lb/>
　<lb/>
<pb n="KR3a0111_WYG_015-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷十五<lb/>
</p>
<p>
</p>
  </div>
<div>
<head>思辨録輯要卷十六</head> <lb/>
    <p>
<pb n="KR3a0111_WYG_016-1a"/>
欽定四庫全書<lb/>
　思辨録輯要卷十六<lb/>
　　　　　　　　　　　　　太倉陸世儀撰<lb/>
　　治平類<lb/>
禹貢一篇是田賦最妙法<lb/>
凡田賦之法最要簡明直截賦額一定上下遵守永世<lb/>
　不易故貪暴不敢那移作弊明之㑹計或増或減嵗<lb/>
　各不同授之以作弊之柄所謂教猱升木也官吏安<lb/>
<pb n="KR3a0111_WYG_016-1b"/>
　得不日貪百姓安得不日困哉<lb/>
偶行田野思漢文賜民田租是亦所謂恵而不知為政<lb/>
　也何如即以此修溝洫復古法<lb/>
舊制定賦役有二冊一曰黄冊以人户為母以田為子<lb/>
　凡定徭役征賦税則用之一曰魚鱗圖冊以田為母<lb/>
　以人户為子凡分號數稽四至則用之向來通行無<lb/>
　弊法久玩生弊且百出若欲釐整法宜從簡莫若廢<lb/>
　黄冊専用魚鱗圖冊凡賦税徭役一以魚鱗圖冊為<lb/>
<pb n="KR3a0111_WYG_016-2a"/>
　主所謂坐圖還糧也其説用黄冊有六不便用魚鱗<lb/>
　冊有六便何謂六不便凡州縣田為都為圖共若干<lb/>
　額俱有定額斗則俱有定數主者一覽而知自用黄<lb/>
　冊即有推収田既混淆數難稽核啟奸人飛洒之弊<lb/>
　一也有推収即有簿書紙筆之費書冩計算之勞糜<lb/>
　朝廷之工食役長吏之心目二也荒區熟區本有坐<lb/>
　落自推収一亂荒熟混淆豪強者得輕糧貧弱者累<lb/>
　重税偶遇水旱蠲減盡歸強有力者貧弱毫無沾恵<lb/>
<pb n="KR3a0111_WYG_016-2b"/>
　三也開河築圩有或得利或不得利皆當以坐區為<lb/>
　凖若依賦役冊則彼此襍亂隔區利病終不闗心四<lb/>
　也國初立里以一百一十户為里皆取居之相近如<lb/>
　今十家牌法里長催辦不出里巷今推収任意里長<lb/>
　終日奔走亦不暇及又僉㸃繇役十年一次既㸃之<lb/>
　後人户消長不齊産去役存被累無限五也所収之<lb/>
　田既非同區人户多不識面遇有水旱逃亡則排年<lb/>
　累陪動至傾覆六也何謂六便若專用魚鱗冊則田<lb/>
<pb n="KR3a0111_WYG_016-3a"/>
　一歸坐落頃畝斗則向成定額不可増減或加減錢<lb/>
　糧或比較賦税一覽易曉奸胥不得上下其手便一<lb/>
　去推収之繁省無限紙筆之費計算之苦吏得休息<lb/>
　長民者亦多暇便二荒熟區不混水旱蠲減易於分<lb/>
　𣲖便三開河築圩悉聴本都耆正以本地方之人為<lb/>
　本地方之事事半功倍其有利病闗一邑者則通計<lb/>
　公費民助役而官任之不偏累塘長便四惟僉㸃徭<lb/>
　役户頭分散則貧富難稽徴収賦税大户田多則零<lb/>
<pb n="KR3a0111_WYG_016-3b"/>
　星不便然用此法則可以化有役為無役何者今所<lb/>
　謂役大則南北二運小則糧塘里老而已南北二運<lb/>
　可以官収官解也十排年則可以不用而専用耆正<lb/>
　凡為耆正者必慎擇其人不特丁産優厚必其人公<lb/>
　平正直為一鄉之所信服者量免其税糧優其體貌<lb/>
　凡一鄉之事皆以責之一應徴収税糧開濬河道皆<lb/>
　耆正董其事而縣官視其成仍辨其可否而為之賞<lb/>
　罰或終身任之或三年一易惟一鄉之欲則南北運<lb/>
<pb n="KR3a0111_WYG_016-4a"/>
　與十排年皆可不用也何必僉㸃且一區税糧即本<lb/>
　邑耆正収納若田主窵逺即於佃户處収取給票與<lb/>
　田主算明有何辦納不便便五其若逃亡累陪則由<lb/>
　排年不識甲下所管之田所管之人也今既任耆正<lb/>
　則田坐本區其主之奸頑良善與田之肥瘠荒熟皆<lb/>
　先知之可預為計不至束手代賠便六有此六便而<lb/>
　人不之行未知其利故也昔元末靖江朱本思嘗悉<lb/>
　其利著論名宵練匣閩中諸郡曽仿行之法甚稱便<lb/>
<pb n="KR3a0111_WYG_016-4b"/>
　嘉靖中海忠介公亦欲以此法行於吾吳去任不果<lb/>
　則知此法先賢固有行之者矣為民牧者不可不知<lb/>
凡治財賦只要才大治天下更易於治一國只一轉移<lb/>
　間便有無窮之妙不必拘拘然増科加賦也洪武設<lb/>
　開中法不煩轉輸邊備自足自葉淇反之而國計大<lb/>
　絀以此知國家掌財賦最須得人不特聚斂小人不<lb/>
　可用即庸才亦壞事不淺<lb/>
劉晏治財賦古今稱為第一只是轉移妙<lb/>
<pb n="KR3a0111_WYG_016-5a"/>
轉移是商賈之術然於國計有益於國體無損古人重<lb/>
　農抑末此亦抑末之遺意也若陸贄所行又純乎王<lb/>
　道之微權不可與劉晏同日語矣<lb/>
江南嵗漕五百萬石若無良法救療此萬世之病也常<lb/>
　思得一䇿茍能循而行之則三十年後嵗漕可已其<lb/>
　法莫若用洪永開中法凡畿輔之地及山東西九邊<lb/>
　各塞或募徽商或召土著或遣謫貪汚官吏給與閒<lb/>
　田永不起科聴其以意號召鄉人有能墾至百頃者<lb/>
<pb n="KR3a0111_WYG_016-5b"/>
　或復其官或榮其身數年之間邊鄙充足三十年間<lb/>
　漕運可已此非落落難合之言盖江南嵗漕五百萬<lb/>
　石其實以四倍運一倍而到京之糧又復拖欠則朝<lb/>
　廷所得無㡬且又嵗濬運河清江厰嵗造運船又設<lb/>
　漕運各官其費無算使有如劉晏者通盤打算以國<lb/>
　與民之得失計必大加惋惜也計漕糧五百萬石費<lb/>
　民間之力不啻什倍若以墾田論之畝出米一石止<lb/>
　須田五百萬畝今畿輔及各邊可墾之田豈止五百<lb/>
<pb n="KR3a0111_WYG_016-6a"/>
　萬畝已哉若如前法十年之後畿輔米價必賤假如<lb/>
　價在一兩以内則将天下應解漕糧地方其米貴處<lb/>
　先行折色一半毎石連耗及脚價止令輸銀一兩以<lb/>
　上約照畿輔米價贏三之一順帶至京則江南之民<lb/>
　照平日兑價使費毎石已減三之一矣又一二十年<lb/>
　北米益多價益賤乃令天下漕糧悉行改折毎石連<lb/>
　耗及脚價止令輸銀一兩其江廣米價本賤之處更<lb/>
　為量減務使民間有三分減一之便而朝廷則以民<lb/>
<pb n="KR3a0111_WYG_016-6b"/>
　間所納折色銀兩毎年仍糴米五百萬石實各倉米<lb/>
　不缺額且更可贏羡百餘萬金盖米益錢則銀益有<lb/>
　餘也迨三十年後米粟充盈足支數年則所糴漸少<lb/>
　羡金益多而又嵗省運河運船運官諸費羡金又無<lb/>
　算此後或減民折或捐民租凡百善政皆可舉行惜<lb/>
　乎謀國不及此江南民困未知何時可甦也<lb/>
開中軍屯宜互相表裏而行腹裏莫如開中邊塞莫如<lb/>
　軍屯<lb/>
<pb n="KR3a0111_WYG_016-7a"/>
白糧獨取足於江南數郡洪武定鼎金陵就近徴輸國<lb/>
　與民俱便也既遷北地則白糧自當就王畿近地有<lb/>
　水田者徴取乃隔三數千里而累逺民且費國家道<lb/>
　里之資蹇夏諸公難辭其責<lb/>
古者有田則有賦有身則有役未有税其身者漢髙帝<lb/>
　四年初為算賦民年十五以上出一賦人百二十錢<lb/>
　為一算至五十六而除二十而傅給繇役亦五十六<lb/>
　而除是一人之身役之兼税之也後世因之計口出<lb/>
<pb n="KR3a0111_WYG_016-7b"/>
　財謂之曰户口唐租庸調法亦皆論丁一年之間納<lb/>
　租之外一丁出綿十四兩出力二十日是不惟税役<lb/>
　兼於一身而税役之法又視漢為過重矣今制賦税<lb/>
　一出於田役民之力一以黄冊為定十年編審以次<lb/>
　輸當其法視漢唐為簡然漢唐之弊在併賦役於丁<lb/>
　丁困則多逃亡明時之弊在併賦役於田田困則多<lb/>
　地荒均之未得古法也<hi>按徴丁之法各處不同未可概論此指吳地耳</hi>
差役顧役二法王安石司馬公各主一法邵伯温以為<lb/>
<pb n="KR3a0111_WYG_016-8a"/>
　吳蜀便顧役秦晉便差役吕公著又謂二法利害相<lb/>
　半因其利而去其害二法皆可行是皆得其一説而<lb/>
　未為至當先賢丘文荘有言古今役民之法必兼用<lb/>
　是二者然後行之不偏斯言殊為中欵盖即一縣之<lb/>
　中有某地冝於顧者有某地宜於差者是必縣官一<lb/>
　一用心經理未可執方用藥也<lb/>
凡户口丁田冊籍最為難定非縣官坐於堂上耆正吏<lb/>
　胥奔走於堂下便可攴吾辦事也必須簡求一縣人<lb/>
<pb n="KR3a0111_WYG_016-8b"/>
　才縣官親臨講究既得其道則授之以法俾之逐鄉<lb/>
　逐里一一踏勘報明無分毫滲漏方為得法此作邑<lb/>
　致治之根本根本一立以行政教以比追胥以詰訟<lb/>
　獄以簡師徒萬事皆原於此治邑者不可不知予於<lb/>
　治鄉三約中頗詳其法凡户口丁田冊在州縣斷不<lb/>
　可不詳而在朝廷則但當職要不必職詳也毎見十<lb/>
　年大造費民間無限金錢不過置之髙閣終未必得<lb/>
　實数則何如令州縣竟具總數達部之為得哉但府<lb/>
<pb n="KR3a0111_WYG_016-9a"/>
　與司不可不存副本恐有散亡遺失之患耳<lb/>
歌謡有極切時事者亦有不可盡據者賈似道當國行<lb/>
　推排法民間大擾太學生為詩云三分天下二分亡<lb/>
　猶把山河寸寸量總使一丘添一畝也應不似舊封<lb/>
　疆此切時事者也萬厯時江陵相公當國丈量田地<lb/>
　吳中詩云量盡山田與水田只留滄海與青天如今<lb/>
　那有閒洲渚寄語沙鷗莫浪眠然是時吳中經界久<lb/>
　壞賦役不均得此始正至於今頼之此不可盡據者<lb/>
<pb n="KR3a0111_WYG_016-9b"/>
　也總之同是一法用得其人則治用不得其人則亂<lb/>
　君子亦擇人而慎用之耳至於愚民可與樂成難與<lb/>
　慮始孔子與子産尚不能免初政之謗況他人乎茍<lb/>
　行之有法則一二年間公論自出也<lb/>
田畝賦重則人争隱漏以逃賦欲増田畝者無如薄賦<lb/>
　故李翺曰人知重賦之可以得財而不知輕歛之得<lb/>
　財愈多也丁口之徭重則人争隱漏以避役欲増丁<lb/>
　口者無如輕徭故馬端臨曰庸調之征愈増則户口<lb/>
<pb n="KR3a0111_WYG_016-10a"/>
　之数愈減也二公之言可謂知本矣<lb/>
今之鄉長里正即成周之里宰黨正兩漢之三老嗇夫<lb/>
　所以為官役民而非役於官者也後世虐用其民為<lb/>
　鄉長里正者不勝誅求之擾各萌免避之意而始命<lb/>
　之曰户役其亦失周漢之意矣<lb/>
官田漸多可行井田法長民者不可不留意<lb/>
剛峯為應天巡撫凡所屬各府州縣正佐首領以及學<lb/>
　校之官皆令置簿先立欵目如某利當興某害當除<lb/>
<pb n="KR3a0111_WYG_016-10b"/>
　某人善惡某事可否一有聞見皆援筆記之不時弔<lb/>
　查借此以悉民情亦即卜地方官賢否誠長民者所<lb/>
　當師法<lb/>
凡州縣錢糧有多年未完者有已完那借不明者有未<lb/>
　解者有已解者而多年未獲批回者盖因頭緒甚多<lb/>
　文卷浩繁官司不及致詳吏胥因而作弊剛峯設格<lb/>
　眼冊凡一應錢糧俱照年分逐年開列某項已解某<lb/>
　項未解某項領否批回其存留給放等項亦俱細細<lb/>
<pb n="KR3a0111_WYG_016-11a"/>
　開列凡遇撫按巡厯不必造冊即将此冊送比比後<lb/>
　印官仍自親収遇陞遷事故即申撫院交代明白方<lb/>
　許離任如此可杜官吏侵漁之弊<lb/>
錢糧外有均徭一事錢糧正供有額獨均徭官自為政<lb/>
　時時増益吏胥上下其手小民不知無從控訴剛峯<lb/>
　設均徭法凡一縣中料其田地人丁及一嵗雜税之<lb/>
　數約為通法定制每畝出均徭銀若干不増不減其<lb/>
　一縣費用聴縣官於均徭銀中自為伸縮斷不許於<lb/>
<pb n="KR3a0111_WYG_016-11b"/>
　均徭溢額使吏胥不得上下其手誠至妙之法<lb/>
丈田横斜伸縮之間最多弊海剛峯令民以灰畫地而<lb/>
　數其眼方六尺為一眼一眼為一歩二十四歩為一<lb/>
　分二百四十歩為一畝謂之痴算使人人皆曉是亦<lb/>
　妙法然不如用棕網為尤妙棕網者以棕繩結網毎<lb/>
　六尺為一眼遇地之尖斜畸零難算處則以此鋪之<lb/>
　更㨗於用灰盖灰算便於民棕網便於官二法俱不<lb/>
　可不知<lb/>
<pb n="KR3a0111_WYG_016-12a"/>
丈田之弊只在行繵行弓二事官府不及周知小民不<lb/>
　能細察繵或用竹用繩遇雨皆有伸縮惟以綜為之<lb/>
　而細劈鵝毛管為絲少雜其中則隂晴如一其當歩<lb/>
　處則亦以鵝管横織為號棕黒管白更易分明弓則<lb/>
　著一釘於脚下使行弓之時不致轉動或慮横灑則<lb/>
　先以繩約之而後行弓尤妙<lb/>
清丈田畝極為地方美事然徃徃反為大害不特無法<lb/>
　即有法矣而奉行猶有四難一則縣官無才一則里<lb/>
<pb n="KR3a0111_WYG_016-12b"/>
　胥作弊一則豪強横肆一則小民奸欺人人可以上<lb/>
　下其手故為人上者雖極精明安能分身徧察所以<lb/>
　自古迄今一聞清丈則小民如畏兵火誠難之也然<lb/>
　其要只在縣官得人晦菴行之於漳泉剛峯行之於<lb/>
　興國未聞其擾民也而安石一為方田則天下皆震<lb/>
　動奉行不得其人也豈惟安石方田即瓊山丈量一<lb/>
　事是時剛峯退休在瓊事事與地方官斟酌而行事<lb/>
　事皆剛峯為條例而上司催督無法里胥人人作弊<lb/>
<pb n="KR3a0111_WYG_016-13a"/>
　民怨特甚況其他乎甚矣丈量之害之難居官者不<lb/>
　宜不知也<lb/>
清丈田畝莫如行方田方田即張子厚經界法安石知<lb/>
　其粗而不知其精知其畧而不知其詳無怪乎紛紛<lb/>
　擾民也茍得其法則縣官不必履畝而勘而吏民自<lb/>
　不能欺吏民即欲朋比為奸而其勢自不能混其法<lb/>
　毎千歩為大方方立大標竿百歩為小方方立小標竿<lb/>
　大標竿以石為之如今之華表小標竿以木為之如<lb/>
<pb n="KR3a0111_WYG_016-13b"/>
　今之旗竿下立兩石足夾而立之大標竿常立而不<lb/>
　仆小標竿或立或仆皆不妨以下有石足可騐也立<lb/>
　之之法先須正南北以針盤凖之如立一標竿於南<lb/>
　則自此以至極北地方皆依針路竪立直如引繩不<lb/>
　許一毫參差差則罪其司吏東西亦如之如遇山險<lb/>
　及江河水道不可立標竿者則竟不必立盖此處雖<lb/>
　不立而有左右前後之標竿可以相準故不立亦無<lb/>
　礙張子厚所謂經界則不避山河之險也標竿既立<lb/>
<pb n="KR3a0111_WYG_016-14a"/>
　則標竿四至之中其田地自有定数如大標竿之中<lb/>
　千歩為一方在今法當田四十一頃六十六畝一百<lb/>
　六十歩在古法當田萬畝小標竿之中百歩為一方<lb/>
　在今法當田四十一畝一十六歩在古法當田百畝<lb/>
　不用量算已有定額其間使有山林川澤不毛磽确<lb/>
　凹凸不平之處則令本方業户里老自行公同量算<lb/>
　畫為方帳更不許出一方之外毎十方為一小圖大<lb/>
　方為一大圖圖各以名號列之一縣一郡又為一總<lb/>
<pb n="KR3a0111_WYG_016-14b"/>
　圖自此以至天下皆可攢集凑拍總為大大圖不惟<lb/>
　田畝里數可以無差而地形之方圓曲直亦可分毫<lb/>
　不爽此古今以來至妙之法他如吏胥作弊乃從來<lb/>
　通病獨此法不畏吏胥盖吏胥之所以作弊者以打<lb/>
　量田地時田各有業主主有貧有富有強有弱吏胥<lb/>
　俱有利害存焉故雖以嚴刑禁之而不能必其無弊<lb/>
　今則吏胥惟令竪立標竿標竿無分爾我民無所用<lb/>
　其賄吏胥何所行其弊又打量之後吏胥有弊官府<lb/>
<pb n="KR3a0111_WYG_016-15a"/>
　覆勘無從指實必更用打量其法繁雜又欺官府多<lb/>
　不知算法故敢於作弊今則官府覆勘不勘田數止<lb/>
　勘標竿之準與不準一望瞭然凡有目者皆能辨至<lb/>
　如毎方中田畝細數則不用吏胥打量即於本方之<lb/>
　中擇年老公正者為方長而令各田業户自請善算<lb/>
　量者各算本田歩口各書四至如魚鱗冊法畫圖貼<lb/>
　户攢出歩畝總數獻於官府其有不合或相欺隱者<lb/>
　官府為直之盖量田不用吏胥無所容其奸各任業<lb/>
<pb n="KR3a0111_WYG_016-15b"/>
　主則業主各有四至不肯受其欺弊其有通同作弊<lb/>
　者官府不難覆勘此法最簡最明即中才之縣官不<lb/>
　難從事而古今以來從未有知此法者無怪乎一聞<lb/>
　丈量則舉天下皆為驚擾也<lb/>
立方用千歩此安石法然太寥廓百歩一小方又太煩<lb/>
　宻不如竟用古法三百歩為一里里一小方所謂方<lb/>
　里而井井九百畝也三千歩為十里十里一大方所<lb/>
　謂通十為成也一成之田為九千畝立方不簡不繁<lb/>
<pb n="KR3a0111_WYG_016-16a"/>
　尤為至妙<hi>此須復古法歩百為畝始得</hi>
古有三幣今亦有三幣古之三幣珠玉黄金刀布今之<lb/>
　三幣白金錢鈔古之為市者以其所有易其所無皆<lb/>
　粟與械器耳粟與械器持移量算有所不便則於是<lb/>
　乎代之以金金者所以通粟與器械之窮也所謂大<lb/>
　不如小也物有至微釐毫市易則金又有所不便於<lb/>
　是乎又代之以錢錢者所以通金之窮也所謂頓不<lb/>
　如零也千里齎持盜賊險阻則金與錢又俱有所不<lb/>
<pb n="KR3a0111_WYG_016-16b"/>
　便於是乎又代之以楮楮者如唐之飛錢金之㑹票<lb/>
　又所以通金與錢之窮也所謂重不如輕也識三幣<lb/>
　之情則知所以用三幣之法矣<lb/>
錢法古今輕重不同惟漢五銖唐開元為得其正南齊<lb/>
　孔顗有言不惜銅不愛工此誠錢法至論盖銅多工<lb/>
　費則貲少者無利貲少者無利則盜鑄不興而利權<lb/>
　自歸於上矣<lb/>
錢之重輕自當以一錢為率錢之價值斷當以毎一文<lb/>
<pb n="KR3a0111_WYG_016-17a"/>
　準銀一釐為率若錢太輕則銅不敵銀銅不敵銀則<lb/>
　多費錢太重則銀不敵銅銀不敵銅則難用明之薄<lb/>
　小低錢固非法矣至京師黄錢毎六文凖銀一分亦<lb/>
　未為得也<lb/>
明之制用錢毎便於發不便於収毎便於下不便於上<lb/>
　此由純用小錢無子母相權之法故也天啟時嘗鑄<lb/>
　當十錢毎大錢一當小錢十其重以一兩為率愚謂<lb/>
　爾後凡遇官民交易勢當用錢者小錢難於個數竟<lb/>
<pb n="KR3a0111_WYG_016-17b"/>
　用當十大錢出入瞭然無耗損兑折之弊是亦最妙<lb/>
自古三幣皆用金若銅未有用楮者唐憲宗時令商賈<lb/>
　至京師委錢諸路進奏院及諸軍諸使富家以輕裝<lb/>
　趨四方合劵乃取之號曰飛錢此楮法所由起也然<lb/>
　此特以楮劵錢而非即以楮為錢宋張詠鎮蜀患蜀<lb/>
　人鐵錢重不便貿易設質劑之法謂之曰交子髙宗<lb/>
　時又有㑹子始以楮為錢然猶用官錢為本至金元<lb/>
　之鈔則直取料於民不復用官錢為本所費之值不<lb/>
<pb n="KR3a0111_WYG_016-18a"/>
　過三五錢而欲售人千錢之物民雖愚豈為所欺哉<lb/>
　且鈔易昏爛不久仍廢則楮幣之無用可知矣必欲<lb/>
　行楮幣之法須如唐飛錢之制然後可今人家多有<lb/>
　移重貲至京師者以道路不便委錢於京師富商之<lb/>
　家取票至京師取值謂之㑹票此即飛錢之遺意宜<lb/>
　於各處布政司或大府去處設立銀劵司朝廷發官<lb/>
　本造號劵令客商徃來者納銀取劵合劵取銀出入<lb/>
　之間量取路費微息則客商無道路之虞朝廷有嵗<lb/>
<pb n="KR3a0111_WYG_016-18b"/>
　収之息似亦甚便<lb/>
鹽茶與民争利似非王道所宜然此利自管仲劉晏而<lb/>
　後一開不可復塞梁元勰有言聖人歛山澤之貨以<lb/>
　寛田疇之税収闗市之征以助什一之儲其言似亦<lb/>
　有理為政者去後來之弊可也<lb/>
民運不如軍運軍運不如官運古今善運糧者莫如劉<lb/>
　晏是即官運也然有治人無治法亦未可執一論矣<lb/>
軍運造船官價甚費而船又不耐久宜於各處州縣運<lb/>
<pb n="KR3a0111_WYG_016-19a"/>
　糧處所設處糧田募人承運能造糧船一隻來應募<lb/>
　者與之田若干俾嵗収其值以當打造修理之費有<lb/>
　事則運糧來徃無事則聴其裝載取息庶㡬運有堅<lb/>
　船官無雜耗<lb/>
社倉不如常平常平倉不如常平田社倉春散冬斂取<lb/>
　息什一得先王春秋補助之意然出入之際最須得<lb/>
　人不則為青苖之續常平増價而糴減價而糶出入<lb/>
　便㨗無追索之擾然止利於市民與農民無渉且二<lb/>
<pb n="KR3a0111_WYG_016-19b"/>
　者之粟俱恃官錢以為工本一遇貪墨官錢耗散二<lb/>
　法便成廢棄若買田以為常平嵗収其所入之粟於<lb/>
　倉欲賑則賑欲貸則貸欲減價則減價所糶之錢又<lb/>
　可糴米為來年張本源源無窮嵗有増益即遇貪墨<lb/>
　侵漁倉粟而去任之後一得良吏田脚固在修舉不<lb/>
　難視前二法兼之且勝之矣<lb/>
言夏問常平倉法極當舉行但任滿之後例應陞轉餘<lb/>
　此項錢糧當何處置曰即當留為後官賑貸之本不<lb/>
<pb n="KR3a0111_WYG_016-20a"/>
　然或輸入國計代貧户完官如築城鑿池修舉廢墜<lb/>
　無不可者總之錢糧患不足不患有餘無所用之也<lb/>
社倉不如常平然常平之法有糶而無賑不如立子母<lb/>
　倉先以千石或萬石為母遇小饑則減價糶之薄収<lb/>
　其息以入子倉便嵗恒小饑則子母俱減價収息大<lb/>
　饑則母倉備糶子倉備賑治國者能使子母常盈則<lb/>
　無憂饑矣<lb/>
一曰爵賞以勸富民二曰平價以賑平民三曰興作以<lb/>
<pb n="KR3a0111_WYG_016-20b"/>
　役貧民四曰施舎以活窮民五曰詰姦以戢亂民六<lb/>
　曰周急以恵秀民治國之道使富民出粟以養貧民<lb/>
　貧民出力以衞富民此其常也然其要在使貧富之<lb/>
　心相通貧民食富民之粟而知感則其効力必勤富<lb/>
　民藉貧民之力而有用則其出粟必樂<lb/>
婁地大旱州中洶洶郭斯士言未審當時湯旱七年何<lb/>
　以都不覺旱處予曰溝洫修蓄積富賦斂輕荒政舉<lb/>
崇禎中四方多事朝廷議節省之道凡朝覲慶賀賔興<lb/>
<pb n="KR3a0111_WYG_016-21a"/>
　貢舉以及鄉飲優免之類悉從儉薄予謂此皆朝廷<lb/>
　大體所闗不可䙝也必欲節省正多可議即如督學<lb/>
　之職三嵗一遣得矣而三嵗之中既有科考又有嵗<lb/>
　考不惟府州縣治供給繁費而三嵗之中生童奔走<lb/>
　道塗所費不貲無益學業徒長覬覦不如改為定制<lb/>
　三嵗之中生童俱考一次生員考例前三等依科考<lb/>
　行事後三等照嵗考定奪其童子亦不必府州縣取<lb/>
　送止令造冊竟送院考而嚴罰榖之令則為上者既<lb/>
<pb n="KR3a0111_WYG_016-21b"/>
　無煩勞急廹之難而為下者又無孤寒阻抑之苦無<lb/>
　節省之名而有節省之實籌國者何見不及此<lb/>
詩云苛矣富人哀此㷀獨古人發政施仁必先施於㷀<lb/>
　獨國朝體古人之意設孤老院給孤老糧以養㷀獨<lb/>
　徳可謂至矣嵗久法施縣官漫不經意孤老院坍廢<lb/>
　殆盡孤老糧為富家乞作存留㷀獨之被恵者十無<lb/>
　其一豈不重負朝廷徳意愚謂為縣官者始蒞任時<lb/>
　當即以此事為急身臨其地親為經理凡院屋宜編<lb/>
<pb n="KR3a0111_WYG_016-22a"/>
　號稍加寛厰井厠畢具四等窮民中惟寡婦宜獨為<lb/>
　一處其餘三等當各因其所親熟束以伍法使之老<lb/>
　稚相依聾瞽相濟送死養生互為倚頼是亦處㷀獨<lb/>
　之一法<lb/>
佛教無補於天下而獨有益於㷀獨是不妨因勢利導<lb/>
　凡孤老院中縣官宜擇僧徒之有行者使居其處許<lb/>
　之募化俾朝夕看養㷀獨有功則縣官勞之其㷀獨<lb/>
　之人願為僧者亦聴盖垂死之人其心别無所樂使<lb/>
<pb n="KR3a0111_WYG_016-22b"/>
　其注念西方亦可消遣餘生解其愁苦今僧徒中徃<lb/>
　徃建放生菴開放生池畜養鷄魚豕畜而獨無有念<lb/>
　及㷀獨者僧徒真可異也<lb/>
閹餘之人宜為僧此輩既絶生本又無倚頼不得入宫<lb/>
　充使聚之京師不為餓莩即為亂民矣宜給度牒使<lb/>
　之為僧散遣四方可免冗食且哀矜無後之人此亦<lb/>
　王政一端也或就其中更擇其壮者充兵亦無不可<lb/>
　思辨録輯要卷十六<lb/>
</p>
<p>
</p>
  </div>
<div>
<head>思辨録輯要卷十七</head> <lb/>
    <p>
<pb n="KR3a0111_WYG_017-1a"/>
欽定四庫全書<lb/>
　思辨録輯要卷十七<lb/>
　　　　　　　　　　　　　太倉陸世儀撰<lb/>
　　治平類<lb/>
兵陣仁人之事也不仁之人為民害不得已而殺人以<lb/>
　生人此非大仁人不可乃世之論兵者必委之孫吳<lb/>
　又曰用兵非天性猛鷙者不可噫失先王之意矣<lb/>
殺人之中有禮樂焉者莫善於陣陣之中堂堂正正有<lb/>
<pb n="KR3a0111_WYG_017-1b"/>
　典有則燦然明備者莫善於八陣<lb/>
或曰孟子曰我善為戰我善為陣大罪也今子以陣為<lb/>
　殺人之中有理存焉得無非孟子之意乎曰天理人<lb/>
　欲同行異情兵陣一也而仁與不仁異亦觀其用心<lb/>
　何如耳<lb/>
孔子不答衞靈公問陣非真未學軍旅盖陣是儒者學<lb/>
　問中一小支節對大聖人不問道而問陣猶之對工<lb/>
　師不問宫室規制而問一瓦一椽也失之逺矣<lb/>
<pb n="KR3a0111_WYG_017-2a"/>
孫吳司馬法等七書世謂之武經盖談兵之家㡬以之<lb/>
　配四書五經矣此大謬不然七書中惟司馬法近正<lb/>
　孫子雖權譎然學兵者心術既正之後亦不可不盡<lb/>
　兵之變至吳子則淺矣其餘若尉繚甚粗畧六韜三<lb/>
　畧衛公問答皆偽書皆無足觀而後世功令率以之<lb/>
　課武弁宜乎武弁中無人也<lb/>
武臣第一不可教壞他心術若心術不正愈有用愈不可用課<lb/>
　武臣而以武經七書教壞他心術矣<lb/>
<pb n="KR3a0111_WYG_017-2b"/>
兵家有體用學兵者必先體而後用故體立而用行知<lb/>
　方體也有勇用也用之中又有體用旗鼓歩伐用之<lb/>
　體也出竒制勝用之用也<lb/>
兵家所言出竒制勝者多矣言旗鼓歩伐者少出竒制<lb/>
　勝者法虚旗鼓歩伐之法實虚處聰明人自可㑹得<lb/>
　實處非學不可猶之名物度數即聖人亦不能生知<lb/>
　也孫吳不必言即通鑑一書凡言戰攻處孰非出竒<lb/>
　制勝之法惟旗鼓歩伐所𫝊甚少唐有李靖兵法此<lb/>
<pb n="KR3a0111_WYG_017-3a"/>
　其書也然不得見全書今僅存杜氏通典所載戚南<lb/>
　塘紀效新書是從此書中脱出故於旗鼓步伐之法<lb/>
　獨詳讀者不知以為戚公必有異人𫝊授亦可笑也<lb/>
予嘗欲輯兵書為三卷曰道曰法曰術道只是道理凡<lb/>
　四書五經中言兵處如教民七年以不教民戰易之<lb/>
　師卦書之歩伐詩之車攻吉日以及聖賢古今論矣<lb/>
　格言必有合於王者之道者乃取法則法制如司馬<lb/>
　法李靖兵法及紀要新書八陣發明之類術則智術<lb/>
<pb n="KR3a0111_WYG_017-3b"/>
　如孫吳兵法及古今史𫝊所紀攻戰之迹令學兵者<lb/>
　先知道次學法次論術庶體用不殽而人才有造<lb/>
戚少保制陣深合古法然常以五倍勝一倍此用衆用<lb/>
　弱之法也正兵也岳少保好野戰無陣法然能以背<lb/>
　嵬破拐子此用寡用強之法也竒兵也合二少保之<lb/>
　長可以言戰矣<lb/>
向閲武偹志陣法無慮百數不能得其要領心頗輕之<lb/>
　及閲戚少保鴛鴦陣始知陣法之妙即吾儒之禮樂<lb/>
<pb n="KR3a0111_WYG_017-4a"/>
　不可須臾離者也語曰節制之師又曰堂堂之陣正<lb/>
　正之旗夫欲稱節制與堂堂正正非精於陣法未足<lb/>
　語此也<lb/>
鴛鴦陣皆是古法必為方陣八陣之正形也遇敵者為<lb/>
　正兵八陣之四頭八尾觸處相生也兩儀五行大三<lb/>
　才小三才大陣包小陣也中軍不動握竒也陣必為<lb/>
　伏八陣之遊兵也必為間隊疊追疊出古之魚麗吳<lb/>
　璘之疊陣也竒正相生如環無端常山蛇勢也<lb/>
<pb n="KR3a0111_WYG_017-4b"/>
制陣先制隊制隊先制器鴛鴦陣之妙制隊制器之妙<lb/>
　也今之言陣法者多矣而未有得制隊制器之精意<lb/>
　者又何貴於浪言乎<lb/>
戚少保紀效新書所載皆節制之法其将領不必選絶<lb/>
　力絶技之士凡中材皆可能所謂勇者不得獨進而<lb/>
　怯者不得獨退也然絶力絶技之士軍中正不可少<lb/>
　趙奢曰道逺險陿譬猶兩鼠鬭於穴中将勇者勝儻<lb/>
　遇此地勢奪隘争險非堂堂正正之陣所能克也必<lb/>
<pb n="KR3a0111_WYG_017-5a"/>
　於軍中另選突鬭敢死之将聚為一卒以應卒然之<lb/>
　用方妙<lb/>
戚繼光精於用南兵故紀效新書特勝以其曽經實歴<lb/>
　故也若在薊門適北邊無事未經實戰故所制車兵<lb/>
　馬兵之法與夫戰陣之力尚有可商其所著練兵紀<lb/>
　實不如紀效新書<lb/>
南塘陣法不過萬人之陣而已萬人以外未之詳也故<lb/>
　繼光亦嘗言吾才止堪十萬過此以徃未之或知予<lb/>
<pb n="KR3a0111_WYG_017-5b"/>
　謂十萬亦何易言非精於分數未易㡬也必如八陣<lb/>
　法方謂之能用衆<lb/>
戚繼光陣法其初亦止是五人為伍五伍為隊後來見<lb/>
　得五人力弱不足以敵倭故特倡為鴛鴦隊雖曰五<lb/>
　人為伍二伍為隊其實是十人為伍也<lb/>
凡陣法或以三起數或以五起數大要視兵數多寡不<lb/>
　拘成格至於隊法必不可變假如戚将軍陣若以三<lb/>
　起數則三隊為旗旗三十人三旗為哨哨九十人三<lb/>
<pb n="KR3a0111_WYG_017-6a"/>
　哨為總總二百七十人三總為營營八百一十人合<lb/>
　家丁雜役之類約成一千人之陣若以五起數則五<lb/>
　隊為旗旗五十人五旗為哨哨二百五十人五哨為<lb/>
　總總一千二百五十人五總為營營六千二百五十<lb/>
　人合家丁哨探遊兵之類約成一萬人之陣或三或<lb/>
　五其數不拘要之隊法則總是一鴛鴦隊<lb/>
戚繼光隊法定於十人周禮隊法定於百人周禮五人<lb/>
　為伍五伍為兩四兩為卒五卒為旅五旅為師五師<lb/>
<pb n="KR3a0111_WYG_017-6b"/>
　為軍夫周之兵法既以五起數矣而至於卒則獨以<lb/>
　四為數何哉盖周之時皆用車戰毎車定用百人四<lb/>
　兩正合此數二為正二為竒増減一人不得矣故名<lb/>
　之曰卒卒者止也言兵法止於此也所以周之兵法<lb/>
　亦有一軍二軍者要之百人為卒之法却是一定不<lb/>
　易<lb/>
戚繼光隊法止於十人歩戰法也周禮隊法定於百人<lb/>
　車戰法也<lb/>
<pb n="KR3a0111_WYG_017-7a"/>
戚繼光車隊法意欲用八十八人以兵少止用四十四<lb/>
　人盖亦欲法周制二為正二為竒以不可得故減半<lb/>
　也然畢竟八十八人方妙使遇險阻則一半保守車<lb/>
　營一半列歩陣出戰方不為敵所困<lb/>
愚嘗欲創為戰車状如拒馬下施兩輪欲戰則為拒馬<lb/>
　欲守則以歩兵團牌掛撘成車似為輕利<hi>萬厯中中書趙士禎</hi>
　<hi>刊神器譜載車制甚妙時不能用</hi>
古者革車一乘馳車一乘馳車者衝車也又曰輕車突<lb/>
<pb n="KR3a0111_WYG_017-7b"/>
　騎車輕小則利於衝車重大則利於守令人講車戰<lb/>
　者有矣然但知革車之制而不知馳車之制即有用<lb/>
　輕車者但取其便於運動至用以守而不用以衝則<lb/>
　猶之乎革車也八陣發明中頗詳其制<lb/>
撒星陣全是隊法妙陣散而隊不散故能聚散如意今<lb/>
　人動稱撒星陣之妙而不知其妙處在隊法一散則<lb/>
　竟散矣何能復聚<lb/>
騎軍隊法無如連環甲馬如金人拐子馬是也舎此雖<lb/>
<pb n="KR3a0111_WYG_017-8a"/>
　有隊法然衝時未有不亂者亂則勢分勢分則力減<lb/>
　矣<lb/>
行陣之妙全在隊法歩軍結隊以數人之力合為一人<lb/>
　也馬軍馳驟進退惟憑馬力雖有隊法不能如歩軍<lb/>
　之整齊若一故古人之制陣必以歩兵為正兵馬兵<lb/>
　但出竒耳金人拐子馬之制是於馬軍中想出歩軍<lb/>
　隊法合三馬之力為一馬安得不所向無敵<lb/>
馬軍使馬力猶舟師使船力俱難整齊約束昔人以連<lb/>
<pb n="KR3a0111_WYG_017-8b"/>
　環結馬隊亦以連環結舟隊意思大槩相同然連環<lb/>
　馬畏鈎䥥麻扎刀連環舟畏火攻所忌亦大畧相近<lb/>
　在智者善用之耳<lb/>
教陣先教隊教隊先教器器雖一技之微儒者亦不可<lb/>
　不學學而後知其用知其用而後可以教士可以制<lb/>
　隊即如鴛鴦陣至今稱絶然其妙處全在隊法隊法<lb/>
　妙處又全在制器得當設使猶是鴛鴦陣而以他器<lb/>
　易其原器則隊壞即仍其原器而或顛倒其次序則<lb/>
<pb n="KR3a0111_WYG_017-9a"/>
　隊亦壞原器不易次序不失而不知藝法教習不精<lb/>
　則隊雖不壞而無用故隊者一陣之所由始藝者一<lb/>
　隊之所由始儒者欲存心兵學慎勿以一技為可忽<lb/>
　雖不能行之亦務為知之<lb/>
昔唐荆川於譙樓自持槍教俞大猷一時以為韻事然<lb/>
　其言謂一圏槍之功至於十年則亦藝師之言非大<lb/>
　将之言也盖藝師之藝雖工不過一人敵耳若大将<lb/>
　則須通知各藝之情而善用之盖藝一也在一人則<lb/>
<pb n="KR3a0111_WYG_017-9b"/>
　有一人獨用之法在一隊則有一隊合用之法在一<lb/>
　陣則有一陣合用之法若不能通知而徒敝精神於<lb/>
　一技則亦藝師而已矣<lb/>
火器之害烈矣歴代之砲不過以機發石然至元人之<lb/>
　襄陽砲則已前無堅城若夫近代之火器則始於交<lb/>
　趾而彌甚於西洋西洋之器其大者能摧數仞之城<lb/>
　能擊數十里之逺當之者無不糜爛自有此器而守<lb/>
　者不可為守戰者不可為戰矣自兹以徃器之多将<lb/>
<pb n="KR3a0111_WYG_017-10a"/>
　彌甚火之毒將彌烈生靈㡬何堪此塗炭嘗欲思一斷<lb/>
　絶之法而不得因念國家既有此器将憑以為長城<lb/>
　欲盡去之不可得矣宜制為厲禁凡火器藥物之官<lb/>
　皆如天文世襲此外不許私習設火器營於京師京<lb/>
　師而外不得用火器諸邊鎮當用者皆自京師給遣<lb/>
　或四方有冦盜者亦然事平仍歸京師庶四方不習<lb/>
　其法不至流毒無已<lb/>
火器不惟難用亦難藏近者王宫厰之變可以鑒矣或<lb/>
<pb n="KR3a0111_WYG_017-10b"/>
　者天亦惡物毒物而示之戒歟奈何人有津津而談<lb/>
　之者<lb/>
人有兵間來者言火器大者甚難用人亦不肯輕用行<lb/>
　陣之間人欲趨避利害皆嫌其重鈍不肯用惟攻城<lb/>
　守城用之又云火器之發皆噴薄向天而來對陣者<lb/>
　皆伏地避之則不能傷又将之驍者俟敵陣銃烟方<lb/>
　熄即能於銃烟中疾馳入射殺其㸃放者而身不傷<lb/>
　則知銃亦非全勝必克之物世人亦何苦而必用之<lb/>
<pb n="KR3a0111_WYG_017-11a"/>
　況一遇風雨則又不能用或不戢自焚豈不反為敵<lb/>
　所乘乎軍中攻守利器莫如襄陽炮此即孫子之機<lb/>
　石也漢曹公亦嘗用之元初最盛曽以之攻襄陽城<lb/>
　故名自國初火砲起而石砲遂廢然亦是近時始廢<lb/>
　耳今城門下常有三四圓石如斗大者即砲石也武<lb/>
　經總要中頗詳其法予初閲之不解久之忽悟大約<lb/>
　砲稍如人臂砲窩如人手指妙在蠆尾活索能開張<lb/>
　如意耳以之攻守最妙守江用之亦得可以代火器<lb/>
<pb n="KR3a0111_WYG_017-11b"/>
　之窮<lb/>
今之諸葛弩弩上為匣一發三矢者十歩之内不能穿<lb/>
　魯縞此兒戲具也漢唐時弩皆以角為之諸葛破張<lb/>
　郃獲黒角弩三千是也其牙用銅杜詩正觀銅牙弩<lb/>
　是也今銅弩機古器肆中尚有之製極精工兩牙上<lb/>
　鈎如人兩指中間空三分可容箭銛盖用角弓則不<lb/>
　得不用長箭用長箭則難以安箭弩身離弦撃發不<lb/>
　得不用有扣之箭以入弦其製神妙真有非今人思<lb/>
<pb n="KR3a0111_WYG_017-12a"/>
　致所可及者諸葛損益為連弩一人可發數十弩如<lb/>
　近日耕戈之製也今之諸葛弩全非諸葛之舊<lb/>
漢馬隆腰開弩及宋之床子弩神臂弓皆銅牙弩也其<lb/>
　製大同小異然腰間為尤妙一夫之力能勝八百斤<lb/>
　射可及五百歩真軍中利器也<lb/>
凡守令欲守城不可不知城操之法盖人知戰陣中號<lb/>
　令不可不於平日練習無論别項只吃飯寢息若無<lb/>
　號令便自紛然何以禦敵况戰陣屬兵守城屬百姓<lb/>
<pb n="KR3a0111_WYG_017-12b"/>
　百姓平日全不知號令豈可不豫習一旦有事驅之<lb/>
　臨埤孔子所謂以不教民戰是謂棄之也<lb/>
崇禎庚辰間以天下多冦盜縣官不知城守乃部頒修<lb/>
　練儲備書令縣官皆習城守州守希聲錢公以問張<lb/>
　臨川受先受先以問予予曰是不難太倉一邑地不<lb/>
　下百里田不下百萬但使畝出米三合銀三釐則修<lb/>
　練儲備之法可以畢舉矣受先請籌之予曰兵志守<lb/>
　城之法一歩一甲士十歩加五人積貯大縣五千小<lb/>
<pb n="KR3a0111_WYG_017-13a"/>
　縣二三千今太倉一邑城不下千垜則千夫不可少<lb/>
　矣今使畝出米三合銀三分則一嵗當得米三千石<lb/>
　銀三千兩以米千石為嵗給千兵之用其二千石以<lb/>
　備儲蓄積之三年得六千石可以為常平賤歛貴糶<lb/>
　其息可以給軍食不必復議歛矣其銀三千兩則以<lb/>
　為修鑿城隍置買馬匹造作弓矢衣甲火器及不時<lb/>
　賞賫之用積之三年可九千兩百物充足不必復議<lb/>
　置矣受先曰食廪之費莫甚於兵今營兵日餉三分<lb/>
<pb n="KR3a0111_WYG_017-13b"/>
　且猶不足即使毎人日給米二升亦嵗需米七千二<lb/>
　百何云千石也予曰不然守城之兵與出戰之兵不<lb/>
　同養無事時之守兵與有事時之守兵又不同是有<lb/>
　權焉受先問云何時方議官糶予曰即此可以寄軍<lb/>
　令矣江南之人未知冦盜不願為守獨毎嵗五月米<lb/>
　價騰湧負販之家常苦乏食徃徃望官糶減一二錢<lb/>
　為幸今試令坊郭之長集里巷貧民欲得米而願充<lb/>
　守兵者約千人稍為什伍諭以毎嵗五六七月缺米<lb/>
<pb n="KR3a0111_WYG_017-14a"/>
　價貴准人給米日一升三月人共九斗餘月不給其<lb/>
　守兵雖有籍仍不入營伍惟於暇日守令率之城操<lb/>
　習守禦法嵗四五次不拘操之日仍入給米二升以<lb/>
　為他日守城之凖百姓知其無所苦而有所利必不<lb/>
　憚為應命是以百人之食養千人千石之米恰可當<lb/>
　一嵗之用此其便有三焉凡兵非養之為難既養而<lb/>
　欲去之為難今惟城操日給米餘日不給則操縱在<lb/>
　我用之不缺其餉不用即停止便也毎嵗官糶費而<lb/>
<pb n="KR3a0111_WYG_017-14b"/>
　無益今所費無㡬一舉兩得吏胥不能乾没奸民不<lb/>
　得妄食而常平有本又不必嵗歛於民二便也嵗時<lb/>
　城操百姓聚觀一人學守教成百人百人學守教成<lb/>
　千人使民皆習於金鼓旌旗之令分合進退之法三<lb/>
　便也受先深以為然告之錢公錢公悦擬於明年值<lb/>
　辛巳嵗大祲遂不果行守城之法全在節制須通看<lb/>
　一城有㡬門有若干臺舗若干城垜以門統臺舗以<lb/>
　臺舗統垜然後以城中兵民量數分畨配之仍以民<lb/>
<pb n="KR3a0111_WYG_017-15a"/>
　為經兵為緯民為正兵為竒興居有時勞逸有節則<lb/>
　可以持久而不弊矣至於節目之詳則愚於戊寅嵗<lb/>
　曽輯城守全書頗為詳宻<lb/>
有人自兵間來述流寇攻城之法多用大銃攅聚一處<lb/>
　撃去城垜一垜碎復撃一垜漸漸兩邊分開至撃去<lb/>
　十餘垜則城上人不能存立矣然後兩邊仍用銃猛<lb/>
　撃中間却只放空銃令甲士從空銃下匍匐至城足<lb/>
　鍬钁斜穿磴道登城城上無人莫能下禦此因城足<lb/>
<pb n="KR3a0111_WYG_017-15b"/>
　無羊馬墻故也若有羊馬墻則垜雖碎賊亦不能至<lb/>
　城足<lb/>
銃利仰攻不利下撃故攻城之賊聞銃聲則急蒲伏過<lb/>
　則起而疾趨愈近則銃愈不足恃矣善守者必於城<lb/>
　足設羊馬墻於墻中用銃則賊不能逼<lb/>
凡都城中必當用重城重城以多為貴盖城大則難守<lb/>
　一處竊發滿城擾亂畫地而守此八陣大陣包小陣<lb/>
　大營包小營之法也予於甲申臆議中曽有畫都城<lb/>
<pb n="KR3a0111_WYG_017-16a"/>
　為九區之説聞者笑之此不讀書耳唐肅宗時武威<lb/>
　九姓商胡反時武威大城中有小城七胡據其五二<lb/>
　城堅守不下度支判官崔稱以二城兵拒之旬有七<lb/>
　日而平非重城之益乎<lb/>
愚嘗云人習戰鬭法令森嚴之時宜於兵民合太平日<lb/>
　久人不知兵之時宜於兵民分此雖一時臆説及觀<lb/>
　鶴林玉露載韓魏公一段亦言承平時寓兵於民之<lb/>
　害則予之所論似不為迂濶京營莫善於分莫不善<lb/>
<pb n="KR3a0111_WYG_017-16b"/>
　於合昔漢髙祖與韓信論将兵信曰臣多多益善則<lb/>
　知多多益善非韓信之才不能今京營之弊多只是<lb/>
　無善将兵者統之耳然假如十萬人為一營則必須<lb/>
　才堪十萬者将之使十萬人分為十營則才堪萬人<lb/>
　者皆可以為将矣更勿拘以文法使得各自為訓練<lb/>
　而以一文臣知兵者統之以時廵閲各營令嚴兵精<lb/>
　者奨擢将驕卒惰者誅之賞罰既公士氣自肅京營<lb/>
　積弊自去矣<lb/>
<pb n="KR3a0111_WYG_017-17a"/>
京營既分當使之分屯城外不可使之聚屯城内須量<lb/>
　地勢毎門一軍軍三營為小堡授以閒田使自屯種<lb/>
　父母妻子咸徃安焉死徙無出其鄉則庶㡬心志一<lb/>
　而戰守日固矣<lb/>
京營兵當令天下郡縣妙選材武勇力之士三嵗一貢<lb/>
　京師立法教練教練既精出戍邊闗立功立功既久<lb/>
　則歸耕給田屯守没世其法選貢材武必年自十六<lb/>
　以上二十以下者教練則五年立功則二十年至二<lb/>
<pb n="KR3a0111_WYG_017-17b"/>
　十年之後軍人大約已四十餘矣歸休給田止任耕<lb/>
　守之事如此則壮不虚其力老不棄其身庶㡬得之<lb/>
京營有分必有合須用八陣法操練始得鄭給諌官京<lb/>
　八陣法殊未得孔明遺意<lb/>
明制武官不丁憂最為未妥古者墨衰臨戎謂當衰絰<lb/>
　之中而有軍旅之患不得以常禮拘變故也若此則<lb/>
　何但武吏即文吏亦當爾明制文吏丁憂武吏不丁<lb/>
　憂立為定法是使有事之時文吏皆得引故事以謝<lb/>
<pb n="KR3a0111_WYG_017-18a"/>
　擔無事之日武吏斷滅天性而不顧也噫嘻<lb/>
忠出於孝者也無事之時而不令武官丁憂則非所以<lb/>
　孝矣安望其能忠乎<lb/>
練兵之法亂世猶易惟承平時最難宜因勢利導古人<lb/>
　蒐苗獮狩即此意也今之為兵者但知兵之苦而不<lb/>
　知兵之利練兵者但知練之難而不知練之易皆不<lb/>
　明因勢利導之術也愚謂今之為陸兵者其營業但<lb/>
　當令習拳棒外此則有禁為水兵者其營業但當令<lb/>
<pb n="KR3a0111_WYG_017-18b"/>
　習操舟非此則汰革如此則就其私居旦晝之所為<lb/>
　亦無非公家練習之所寓矣<lb/>
今上官多禁人打鳥禁之是也而不知即此可以寓教<lb/>
　兵之法宜令營兵習鳥銃者乃得打鳥其非營兵及<lb/>
　為營兵而非習銃者皆不許則生物之仁與練兵之<lb/>
　智俱備矣<lb/>
昔人遇端陽節作龍舟競渡又令武士射桞為樂此即<lb/>
　黙寓教練水陸營兵之意今人不喻此意射栁之戲<lb/>
<pb n="KR3a0111_WYG_017-19a"/>
　已亡惟龍舟尚存僅以為遊觀之資耳今宜復此法<lb/>
　於端陽日令水營兵大治龍舟陸營兵大修器械所<lb/>
　在官司率通邑縉紳士民傾城觀覽水兵盡出没波<lb/>
　濤之巧陸兵盡馳射撃刺之術擇其能者大加賞賫<lb/>
　令通邑之衆咸出纒頭則兵有所利皆思勸進於技<lb/>
　矣推此以徃因勢利導之術豈獨一端陽哉<lb/>
今上司徃來水陸營兵例皆送迎然探信不確行止不<lb/>
　齊紛雜錯亂毫無紀律殊非教兵之道宜令管兵官<lb/>
<pb n="KR3a0111_WYG_017-19b"/>
　凡迎送時其隊五啓行哨探止宿悉照紀效新書矩<lb/>
　規上司既到時抽一隊㸃騐以隊長腰牌㸃視本隊<lb/>
　兵夫觀其果係同隊與否并騐其器械馬疋行李餱<lb/>
　糧之類如此習熟不惟教練愈精而卒然有警亦可<lb/>
　調集無難矣<lb/>
淮隂侯驅市人不是無法浪戰正有深於法者在<lb/>
凡衞所軍官斷不宜與守土之官共處一城盖勢分不<lb/>
　相統攝便易生乖戾無事則強弱相凌有事則緩急<lb/>
<pb n="KR3a0111_WYG_017-20a"/>
　坐視此必敗之道也<lb/>
凡軍丁所居不當與民丁襍軍田所在不宜與民田襍<lb/>
　如此清軍不難清屯亦易<lb/>
刑者禮之反也教之以孝禮不孝則有刑教之以弟禮<lb/>
　不弟則有刑是以民知所趨避樂於教而惕於法周<lb/>
　禮教民以孝友婣睦任䘏而鄉刑即有不孝不友不<lb/>
　婣不睦不任不䘏之刑用此道也此謂齊之以禮未<lb/>
　嘗廢刑而不得謂之刑也後世但知責備於民設為<lb/>
<pb n="KR3a0111_WYG_017-20b"/>
　刑律動繋千百然不申明教之之法是孟子所為罔<lb/>
　民矣焉有仁人在位罔民而可為也<lb/>
古者兵刑皆出於學校明於五刑以弼五教伯夷降典<lb/>
　折民惟刑此刑出於學校也在泮獻馘在泮獻囚此<lb/>
　兵出於學校也惟知學然後可以刑人惟知學然後<lb/>
　可以殺人此皆王道一貫之事自後世分兵刑於學<lb/>
　校而兵陣遂屬之於悍将武夫法律遂屬之於法家<lb/>
　酷吏可慨也<lb/>
<pb n="KR3a0111_WYG_017-21a"/>
五刑向稱墨劓剕宫大辟謂之肉刑以為二帝三王之<lb/>
　世皆用之予竊以為疑墨劓剕宫大辟之名惟見吕<lb/>
　刑中然吕刑之首有曰苖民弗用靈作五虐之刑爰<lb/>
　始淫為劓則㭬黥劓即五刑之劓黥即五刑之墨也<lb/>
　則五肉刑焉知非即苖民之刑惟其為苖民之刑故<lb/>
　穆王易之以贖孔子刪書而存吕刑雖以見用贖之<lb/>
　非亦以見肉刑之非古乎後世乃以肉刑與封建井<lb/>
　田並言吾未敢信也<lb/>
<pb n="KR3a0111_WYG_017-21b"/>
五刑字典謨中常見如象以典刑流宥五刑五刑有服<lb/>
　五服三就明于五刑以弼五教俱未見墨劓剕宫大<lb/>
　辟字恐未可以肉刑訓五刑也又舜誅四凶流放竄<lb/>
　殛亦未見有肉刑意<lb/>
吕刑言刑罰世輕世重周禮曰刑新國用輕典刑亂國<lb/>
　用重典刑平國用中典子產曰寛以濟猛猛以濟寛<lb/>
　此皆世輕世重之謂也刑書一定不易而用刑之意<lb/>
　則可量時世為輕重宜輕而重固非即宜重而輕亦<lb/>
<pb n="KR3a0111_WYG_017-22a"/>
　非惠奸宄賊良民此言深可為戒<lb/>
問堯舜之世而誅四凶莫有傷於刑措之治否曰使堯<lb/>
　舜之世而四凶幸免便有傷於治今四凶竟服其辜<lb/>
　則適得其平矣庸何傷<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_017-22b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷十七<lb/>
</p>
<p>
</p>
  </div>
<div>
<head>思辨録輯要卷十八</head> <lb/>
    <p>
<pb n="KR3a0111_WYG_018-1a"/>
欽定四庫全書<lb/>
　思辨録輯要卷十八<lb/>
　　　　　　　　　　　　　太倉陸世儀撰<lb/>
　　治平類<lb/>
封建井田學校是孟子一生太學問即孔子富之教之<lb/>
　意也必如此然後可以稱三代之治然後可以為王<lb/>
　道張子曰治不法三代者終茍道也<lb/>
封建井田學校三者致治之大綱後世若欲平治道理<lb/>
<pb n="KR3a0111_WYG_018-1b"/>
　總不出此今人聞之輒駭一則壞於迂儒不知通變<lb/>
　一則由於俗儒不知師古也噫嘻夫天未欲平治天<lb/>
　下也如有用我執此而徃矣古之為治者治心治身<lb/>
　治家治國治天下一而已矣自秦以吏為師始有所<lb/>
　為吏治漢復以蕭何繼之於是吏治二字至今習以<lb/>
　為固然莫能破其局者皆自變封建為郡縣始不行<lb/>
　封建吏治不可得而去也不去吏治三代不可得而<lb/>
　復也<lb/>
<pb n="KR3a0111_WYG_018-2a"/>
郡縣掣肘者六佐貳不得自選一不主兵權二上司太<lb/>
　多疲於應接三縉紳滿邑謀議多左四子衿數百動<lb/>
　輒閧堂不可教諭五遷轉太數六不去六弊而能致<lb/>
　治者未之有也<lb/>
封建得失之辯栁子厚胡五峯俱有論其言皆有可採<lb/>
　然其立意皆偏封建郡縣大約皆有得失封建之得<lb/>
　在於分數明事權一歴年久禮樂刑政易施諸侯賢<lb/>
　明可以自立無掣肘之患封建之失在於子孫世守<lb/>
<pb n="KR3a0111_WYG_018-2b"/>
　賞罰難行公族蔓延疎逺之賢不得進用郡縣之得<lb/>
　在於力小易制無尾大不掉之虞官吏得其人則易<lb/>
　治非其人亦易去郡縣之失在於防制太宻權位太<lb/>
　輕遷轉太數小人得售其奸君子不得行其志故封<lb/>
　建之弊謂之太強其末也毎壞於強侯之分争郡縣<lb/>
　之弊謂之太弱其末也優柔不支毎失天下於盜賊<lb/>
　善治天下者當去兩短集兩長循今郡縣之制復古<lb/>
　諸侯之爵重其事權寛其防制久其禄位有封建之<lb/>
<pb n="KR3a0111_WYG_018-3a"/>
　實無封建之名有封建之利無封建之害以此語治<lb/>
　其庶㡬乎<lb/>
封建是𫝊子之法古帝王之學問皆推己以及人堯舜<lb/>
　官天下故其所舉用皆取之明揚九官十二牧大抵<lb/>
　皆薦舉但久其禄位不必世守也三代家天下故分<lb/>
　封侯國亦俾之世守示不敢獨私然天下大物惟天<lb/>
　得而主之非真能與天為一如堯舜者不能行禪受<lb/>
　之禮𫝊子可也郡縣小於天下而又有天子為主若<lb/>
<pb n="KR3a0111_WYG_018-3b"/>
　更𫝊子反滋禍變故吾謂郡邑之爵禄權位當悉如<lb/>
　古封建但當易𫝊子為𫝊賢耳<lb/>
賈誼云衆建諸侯而少其力此語最妙今之州縣大者<lb/>
　方百里小者不下五十里此古諸侯之地也愚謂今<lb/>
　之封建者當循古五等之爵列為定制凡治一州者<lb/>
　為子爵治一縣為男爵此則有分土有分民權位爵<lb/>
　禄一如古諸侯制至如公侯伯爵其位已尊其勢已<lb/>
　重若更委以事權恐有漢唐跋扈之患宜另為制伯<lb/>
<pb n="KR3a0111_WYG_018-4a"/>
　爵一如今太守有分地無分民雖處大郡而所轄者<lb/>
　各州縣之事不得據一郡以為私其職専主督察各<lb/>
　屬子男合三四郡之地則建一侯如今司道之職亦<lb/>
　有分土無分民坐諸郡中要害之地其職専主督察<lb/>
　各屬之伯合三四方伯則建一公如今布政之職亦<lb/>
　有分土無分民坐省城中専主督察各屬諸侯凡公<lb/>
　之賢否則聴於朝廷之冢宰如此則節節有制要而<lb/>
　不繁庶㡬得為治之條理<lb/>
<pb n="KR3a0111_WYG_018-4b"/>
班爵之制行於天下者既循古五等之爵則行於國中<lb/>
　者亦當如古六等之爵郡縣之長既為君矣其下則<lb/>
　有卿大夫上士中士下士今之佐貳當使如古之卿<lb/>
　今之六房吏鄉約長地方保正之屬當使如古之大<lb/>
　夫士今之書役隸卒當使如古之府吏胥徒皆令臣<lb/>
　服於郡縣之正凡黜陟予奪皆郡縣主之惟卿則請<lb/>
　命於天子如古命卿之制庶㡬古治可復郡縣亦可<lb/>
　収得人之效也<lb/>
<pb n="KR3a0111_WYG_018-5a"/>
或謂茍如前制得無官多而吏少否曰此非特予之言<lb/>
　也先正魏荘渠先生嘗言之矣曰古之官府卿大夫<lb/>
　士轉相副貳其數居多府吏胥徒其數反少後世吏<lb/>
　多於官數倍奔走在官者徃徃千百為羣積奸叢弊<lb/>
　蠧害生民此古今盛衰之判也古之治也以道卿大<lb/>
　夫士同寅協恭清心致理後世上下相疑不復推誠<lb/>
　委任天下之事一决簿書變成吏胥世界矣按此與<lb/>
　予清官不出吏手之説相合則知為治當患吏多不<lb/>
<pb n="KR3a0111_WYG_018-5b"/>
　當患吏少也<lb/>
天子所與治天下者士人也而士人所習不過帖括制<lb/>
　義空疎無用之文限其出身卑其流品使不得並於<lb/>
　士人君子者吏也而吏胥所習錢榖簿書皆當世之<lb/>
　務士人共治天下則所當親也而遷轉不常歴官如<lb/>
　𫝊舎吏人不與流品則所當疎也而終身窟穴公庭<lb/>
　長子孫而無禁天下何由致治哉<lb/>
周子曰善治天下者識其重而亟反之今欲復古亦反<lb/>
<pb n="KR3a0111_WYG_018-6a"/>
　前弊而已矣凡士人未入官之時當養於學校自學<lb/>
　古論道之外凡當世之務俱宜練習其吏胥則惟用<lb/>
　識字者取其足備書冩而已仍三年一換已經充役<lb/>
　者不得復入如此則官日智而吏日愚可無舞文弄<lb/>
　法之弊<lb/>
古云天子以孝治天下諸侯以孝治一國孝之為道大<lb/>
　學所謂不出家而成教於國者也自封建既廢郡縣<lb/>
　無宗廟之制為有司者例不得以宗廟事其親則所<lb/>
<pb n="KR3a0111_WYG_018-6b"/>
　謂孝治一國者其道無由矣安能使國人皆興起於<lb/>
　孝乎若茍復封建則當使郡邑仍建立宗廟治邑者<lb/>
　始至則載主而居之四時之吉合臣民而行祭一如<lb/>
　古禮不特使治邑者孝思得展亦可使通國之人衆<lb/>
　諭於孝豈非致治之大本大原乎冠婚喪祭之禮民<lb/>
　間久不知學此為人上者不能以身率之也若封建<lb/>
　既復則冠婚喪祭之禮俱可在任一一舉行所謂上<lb/>
　行下效㨗於影響者何愁古法不復乎<lb/>
<pb n="KR3a0111_WYG_018-7a"/>
問喪禮豈可在任舉行乎曰今制在任遭喪則去任而<lb/>
　為丁憂此亦郡縣之弊離治家治國之學而貳之也<lb/>
　夫在任遭喪正當在任舉行喪禮使臣民有所矜式<lb/>
　豈可脱然竟去乎愚謂封建既復則郡縣有在任而<lb/>
　遭喪者皆當一如古人在任舉行喪禮凡國事悉委<lb/>
　卿貳治之五月畢喪葬則親事粗安又君事為重當<lb/>
　素服素冠居後寢以聴政事惟不飲酒不食肉不處<lb/>
　内不與吉禮不决刑獄以終三年庶㡬得禮之中<lb/>
<pb n="KR3a0111_WYG_018-7b"/>
郡縣之弊在遷轉太速封建之弊在世守不易今茍易<lb/>
　郡縣為封建使仍速遷則虞弱使仍世守則虞横其<lb/>
　法無如久任書云三載考績三考黜陟幽明此有虞<lb/>
　氏法也三考則九年矣今當定其法為十年十年之<lb/>
　中凡遇考績州縣子男俱赴該省上公處考績其十<lb/>
　年則候新官交代造冊而入朝覲造冊之法凡新官<lb/>
　至則方伯監之令其與舊官合同造冊如户口田糧<lb/>
　舊㡬何今増減㡬何倉庫兵馬舊㡬何今増減㡬何<lb/>
<pb n="KR3a0111_WYG_018-8a"/>
　之類俱要一一對勘明白然後入冊造一様二本其<lb/>
　一付舊官齎持到部以别功罪其一付新官以為後<lb/>
　次造冊張本如此則當局者之功罪即一交代己自<lb/>
　毫不可欺視今之倐忽去來者大不同矣<lb/>
今世郡縣之弊多在交代之際舊官已去新官未來貪<lb/>
　濁官吏多乘機營謀署印百凡弊竇從此而起若行<lb/>
　前法可永絶此害班爵之制在古惟五等六等而已<lb/>
　漢唐以下則有無數勲階品級名色混淆官曹錯襍<lb/>
<pb n="KR3a0111_WYG_018-8b"/>
　至有一官而兼數銜核其名實絶不相符者愚意欲<lb/>
　盡復三代之制而三代之制容有未盡竊欲另分為<lb/>
　一等一曰師凡太學之師鄉學之師皆是二曰賔凡<lb/>
　古先聖賢之後古先帝王之後皆是三曰藩同姓宗<lb/>
　室四曰勲異姓功臣五曰位公侯伯子男六曰職卿<lb/>
　大夫上士中士下士師以論道徳備訪問賔以陪祭<lb/>
　祀通婚婣是二者皆待以不臣之禮藩以厚根本勲<lb/>
　以報勤勞是二者皆優以禄而不授以事位以正南<lb/>
<pb n="KR3a0111_WYG_018-9a"/>
　面董羣工所以通於天下職以効一長奉上法所以施<lb/>
　於國中是二者皆以助宣天子之教化如此設官似<lb/>
　頗有頭緒<lb/>
古人制禄皆給土田凡諸侯封國之内皆有實封謂食<lb/>
　邑也唐隋之制官皆給禄田猶有古人之意今制俸<lb/>
　皆取於常賦給自朝廷一取一給轉移之間已有無<lb/>
　數不便况俸又甚薄無以養亷甚非中庸勸士之道<lb/>
　愚謂今之禄制亦當如成周隋唐量其官資頒給禄<lb/>
<pb n="KR3a0111_WYG_018-9b"/>
　田且如漢法給禄皆從優厚務使居官者寛然有餘<lb/>
　則有人心者自不至剥取於民也<lb/>
凡縉紳舉監生員優免不如竟給田優免則有貧富不<lb/>
　均之患給田則人人受實恵矣周禮以宅田士田賈<lb/>
　田任近郊之地以官田牛田牧田任逺郊之地則<lb/>
　不特士大夫給田即商賈與庶人在官者皆給田也<lb/>
官人當以爵賞人當以禄官人當視其才之大小而爵<lb/>
　禄之賞人則優其廩給而已觀周禮有賞田則知凡<lb/>
<pb n="KR3a0111_WYG_018-10a"/>
　官之考最者皆當賞以田也欲制禄田當先設處官<lb/>
　田官田者在官之田也三代以上田皆在官故為人<lb/>
　上者得以行井田施賞罰三代以下田皆私田富者<lb/>
　兼并貧者無立錐不得已而貧者佃富人田天子税<lb/>
　什一則富人税什伍天子税什二則富人税什七故<lb/>
　不復官田耕者終無生望復之之法有三乘大亂之<lb/>
　後凡無主之田皆籍於縣官募人佃種一也強豪不<lb/>
　法者没其田而籍之二也庶民無後者無嗣子可繼<lb/>
<pb n="KR3a0111_WYG_018-10b"/>
　則亦籍其田而官為之送死三也官田漸多則予奪<lb/>
　易行或以為禄田或以為賞田皆惟上所欲<lb/>
私田雖輕税而實重官田雖重税而猶輕如今江南田<lb/>
　富人即樂嵗不過収租一石下嵗尚有全荒者天子<lb/>
　税之必取盈焉是十常税其六七也若為官田即重<lb/>
　税猶當富人収租之半是官田一法下可足民上亦<lb/>
　可足國但所慮者一遇凶嵗富人尚有陪糧之時王<lb/>
　者必無蠲租之日是則官田可畏耳欲復官田其亦<lb/>
<pb n="KR3a0111_WYG_018-11a"/>
　先講蠲租之法乎<lb/>
凡郡縣佐貳决當令郡縣自選如漢法下車辟掾是也<lb/>
　否則制為定例凡辟掾屬俱於隣近鄉科中擇亷幹<lb/>
　者為之請於朝廷為註其名而不察其賢否其賢否<lb/>
　則聴之郡縣<lb/>
取鄉科為佐貳最妙人地相宜一無數千里赴部之苦<lb/>
　二僚屬相得三<lb/>
六房吏鄉約長等類皆當用士人為之假如士人自入<lb/>
<pb n="KR3a0111_WYG_018-11b"/>
　學以後學校中便當辨其賢者能者使之為鄉約長<lb/>
　為鄉長有功鄉人頌之然後升之為吏所謂吏者非<lb/>
　今之吏也盖古之所謂大夫也如此則士人無不屑<lb/>
　為吏之意士人無不屑為吏之意則在郡縣之側者<lb/>
　皆正人而後可與同登於三代矣<lb/>
三代以上天子之側有諍臣諸侯之側亦有諍臣三代<lb/>
　以下天子諍臣則或有之矣郡國諍臣則未之聞以<lb/>
　去封建而為郡縣去卿大夫而為吏書故也是以郡<lb/>
<pb n="KR3a0111_WYG_018-12a"/>
　邑之長不聞正言雖極莫暴若或止之仍復前制庶<lb/>
　㡬復覩諍臣乎<lb/>
治天下必自治一國始治一國必自治一鄉始治一鄉<lb/>
　必自五家為比十家為聨始予嘗作治鄉三約先按<lb/>
　地勢分邑為數鄉然後什伍其民條分縷析令皆歸<lb/>
　於鄉約長凡訟獄師徒户口田數繇役一皆縁此而<lb/>
　起頗得治邑貫通之道<lb/>
今之為治者動行鄉約社倉保甲社學紛紛襍出此不<lb/>
<pb n="KR3a0111_WYG_018-12b"/>
　知為治之要也鄉約是個綱社倉保甲社學是個目<lb/>
　鄉約者約一鄉之人而共為社倉保甲社學也社倉<lb/>
　是足食事保甲是足兵事社學是民信事許多條理<lb/>
　曲折都在這一日講究不然徒羣聚一日説㡬句空<lb/>
　言有何補益鄉約中止宜賞善不宜罰惡盖辱之於<lb/>
　大衆之中使人無自新之路所謂若撻之於市朝也<lb/>
周禮比閭族黨之法管子軌里連鄉之法同一治鄉之<lb/>
　道管子尤極詳宻其言曰正月之朝鄉長復事公親<lb/>
<pb n="KR3a0111_WYG_018-13a"/>
　問焉曰於子之鄉有居處為義好學慈孝於父母長<lb/>
　弟於鄉里者有則以告有而不以告其罪五有司已<lb/>
　於事而竣公又問焉於子之鄉有拳勇股肱筋骨秀<lb/>
　出於衆者有則以告有而不以告其罪五有司已於<lb/>
　事而竣公又問焉於子之鄉有不慈孝於父母不長<lb/>
　弟於鄉里驕躁淫暴不奉上令者有則以告有而不<lb/>
　以告謂之下比其罪五有司已於事而竢五屬大夫<lb/>
　亦如之是故匹夫有善可得而舉匹夫有不善可得<lb/>
<pb n="KR3a0111_WYG_018-13b"/>
　而誅其法最善今之行鄉約者宜祖之鄭子産齊管<lb/>
　仲其所行皆祖周禮讀左𫝊國語可見盖當時去古<lb/>
　未逺猶有周公之遺也子産孔子數稱之管仲雖曰<lb/>
　霸術然其霸處在心術至於作用則猶近正<lb/>
分鄉是小封建法今之為縣官而欲行王道者必自分<lb/>
　鄉始<lb/>
治天下須用得㡬個縣令好縣令古諸侯也治州縣須<lb/>
　用得㡬個鄉長好鄉長古縣大夫也得其人則治不<lb/>
<pb n="KR3a0111_WYG_018-14a"/>
　得其人則亂<lb/>
縣令親民之官而章奏不得竟達民隱何由上聞即曰<lb/>
　朝廷事煩然朝廷可省之事甚多此乃為治大端不<lb/>
　可省也宜無事月一奏附於省臣有大事則竟達庶<lb/>
　民隱可以上聞而亦不至為大吏所欺制<lb/>
凡郡縣地方有大政事大利害大災祥及事闗人倫風<lb/>
　化者俱宜奏聞兼備宣付史舘之用盖後世自郡縣<lb/>
　之事不上聞而史舘所書不過朝廷除授陞遷之事<lb/>
<pb n="KR3a0111_WYG_018-14b"/>
　矣無怪乎史文之逈不如前代也<lb/>
周世列國皆有史官董狐南史左丘明之類皆是也亦<lb/>
　所以動人欣慕鑑戒之心後世廢之治之所以不古<lb/>
　此亦一端矣愚謂有志復古者凡郡縣俱宜修復古<lb/>
　史之職以記政事之得失民俗之善否嵗終類上於<lb/>
　朝以備史舘採擇是亦治道一大闗係或恐官多即<lb/>
　領於學校之師亦可<lb/>
　思辨録輯要卷十八<lb/>
</p>
<p>
</p>
  </div>
<div>
<head>思辨録輯要卷十九</head> <lb/>
    <p>
<pb n="KR3a0111_WYG_019-1a"/>
欽定四庫全書<lb/>
　思辨録輯要卷十九<lb/>
　　　　　　　　　　　　　太倉陸世儀撰<lb/>
　　治平類<hi>井田</hi>
三代而上天下非天子所得私也秦廢封建而始以天<lb/>
　下奉一人三代而上田産非庶人所得私也秦廢井<lb/>
　田而始以田産予百姓此數語説得最確<lb/>
井田之法行之春秋戰國而尋其遺跡也易行之後代<lb/>
<pb n="KR3a0111_WYG_019-1b"/>
　而更新開拓也難行之於創造而産無専主也易行<lb/>
　之於承平而奪民定産也難行之封建而諸侯各視<lb/>
　為己業也易行之郡縣而守令遷轉如𫝊舍也難行<lb/>
　之邉鄙而開荒集衆也易行之内地而欲奪民之世<lb/>
　産也難欲行井田必先封建古之有國者授其民以<lb/>
　百畝之田壯而卑老而歸不過如後世大富之家以<lb/>
　其祖父所世有之田授之佃户程其勤惰以為予奪<lb/>
　校其豐㓙以為收貸其阡陌之利病皆其少壯之所<lb/>
<pb n="KR3a0111_WYG_019-2a"/>
　習聞無俟乎多覈而奸弊自無所容也今不行封建<lb/>
　而區區爭井田之可行何哉<lb/>
凡井田溝洫形體之制不可執一而論古人治地必因<lb/>
　山林川澤高卑險夷自然之勢而施功斷無有塹山<lb/>
　湮谷削圓就方之理如書所稱方里而井井九百畝<lb/>
　四井為邑四邑為丘以及十夫有溝百夫有洫千夫<lb/>
　有澮萬夫有川等語皆是大概以成法言之所謂道<lb/>
　其常不道其變也至於形體則何常哉後儒拘拘然<lb/>
<pb n="KR3a0111_WYG_019-2b"/>
　執一定之法可謂坐井觀天膠柱鼓瑟者矣<lb/>
遂人職曰凡治野夫間有遂遂上有徑十夫有溝溝上<lb/>
　有畛百夫有洫洫上有塗千夫有澮澮上有道萬夫<lb/>
　有川川上有路註謂萬夫者方三十三里有竒此亦<lb/>
　大槩以成法言耳不可泥也<lb/>
古人治地必因水利而水性趨下河形無常如伊洛澗<lb/>
　瀍之類皆川也然不可以方計也即如我呉三江既<lb/>
　入震澤底定三江皆川類也然不可以方計也乃若<lb/>
<pb n="KR3a0111_WYG_019-3a"/>
　遂人之法則可因三江以明之三江之水自湖逹海<lb/>
　長亘百餘里深廣亦數十丈而江之兩旁或十里或<lb/>
　五里則有縱浦縱浦者江之支流也故其深廣則稍<lb/>
　減於江縱浦之兩旁或三里或二里則有横塘横塘<lb/>
　者又浦之支流也故其深廣又稍減於浦至於塘之<lb/>
　兩旁又有港㲼港㲼之兩旁又有溝渠其深廣以次<lb/>
　更减而凡江浦涇塘之上莫不有岸是可以知遂人<lb/>
　之法矣萬夫有川三江也川上之路則江岸也千夫<lb/>
<pb n="KR3a0111_WYG_019-3b"/>
　有澮縱浦也澮上之道則浦岸也百夫有洫横塘也<lb/>
　洫上之塗則塘岸也十夫有溝港㲼也溝上有畛則<lb/>
　港岸也夫間有遂溝渠也遂上之徑則塍圩也此即<lb/>
　遂人之法也不徵之實境而拘拘求紙上之圖豈不<lb/>
　悖哉<lb/>
治地之法與治兵不同治兵由寡以及衆治地自大以<lb/>
　及小故善治兵者必先定隊伍隊伍定而後千夫百<lb/>
　夫以至數十萬之衆無不可就約束善治地者必先<lb/>
<pb n="KR3a0111_WYG_019-4a"/>
　濬大川大川濬而後縱浦横塘以至港㲼溝渠之屬<lb/>
　無不可就條理知隊伍而後可以談八陣知濬川而<lb/>
　後可以論井田今之談八陣者泥八門之説而隊伍<lb/>
　之間亦欲以八起數是由衆以及寡也論井田者泥<lb/>
　溝洫之制而萬夫之川亦必以為周三十里此自小<lb/>
　以及大也何怪乎議論煩多迄無成功哉<lb/>
經界是治地大法三代以後從無人識經界泥於以阡<lb/>
　陌為經界也阡陌有實無虚經界則有虚有實阡陌<lb/>
<pb n="KR3a0111_WYG_019-4b"/>
　有曲有直經界則有直無曲張横渠有言經界必須<lb/>
　正南北此有直無曲之證也又曰經界不避山河之<lb/>
　險此有實有虚之證也<lb/>
經界如今地圖之計里畫方計里畫方今人但於紙上<lb/>
　約畧畫就古人則實實於地上經畫出來真所謂經<lb/>
　天緯地<lb/>
經界之法正東西南北其形四方毎百里為大方十里一<lb/>
　里則又為小方天下地形雖尖斜屈曲萬有不齊只<lb/>
<pb n="KR3a0111_WYG_019-5a"/>
　用一方格子格去便纎毫莫能遯<lb/>
今天下地圖最難凖一有經界畫地圖亦極妙<lb/>
今人欲定經界不可太泥古人成法古人治地即阡陌<lb/>
　即經界蓋太古之世地皆草萊治地分田絶無隔礙<lb/>
　凡地之當為經界者隨吾所欲惟至大山大川不可<lb/>
　阡陌處則或立標竿或設望墩為虚勢以通之且自<lb/>
　堯舜禹湯以至文武周公經數千百年歴數十百聖<lb/>
　人所行所為皆出一轍故可方圓如意今自開阡陌<lb/>
<pb n="KR3a0111_WYG_019-5b"/>
　後古法大壞凡當為經界處非室廬即墳墓必欲改<lb/>
　變動搖勢難卒正此蘓子瞻所謂井田成而骨朽之<lb/>
　説也愚謂當今欲復經界且須如張子横渠之説樹<lb/>
　立標竿或以石或以木各依方之大小刻識其上先<lb/>
　為遥勢使地形有凖然後視地之可為阡陌者即阡<lb/>
　陌之其未可為阡陌者姑徐徐以俟後庶不失推行<lb/>
　次第<lb/>
經界是絶妙算法今人算田畝只是開方法隨地形尖<lb/>
<pb n="KR3a0111_WYG_019-6a"/>
　斜屈曲皆可推算不過就其中分作小方耳有經界<lb/>
　畫方法其中田畝便俱有定凖假如一里一方方三<lb/>
　百步則知其中為九百畝十里一方方三千步則知<lb/>
　其中為九萬畝田畝之數大段瞭然官吏更不得欺<lb/>
　匿<lb/>
步算田畝惟方無竒零圓斜則有竒零中多不盡法古<lb/>
　人治地必畫方形蓋有謂也偶行南畝見田岸皆圓<lb/>
　斜固知是里區作弊<lb/>
<pb n="KR3a0111_WYG_019-6b"/>
横渠云只看四標竿中間地雖不平饒與民無害此言<lb/>
　一方之中或中有山原或邊高中下則中間地畝必<lb/>
　多不止九百畝不知九百畝之説亦止言其常不可<lb/>
　執為定據此又須毎方之中細細步算隨高逐低自<lb/>
　有算法或贏或縮絲毫俱見不容不均也<lb/>
朱子孟子註謂鄉遂用貢法十夫有溝都鄙用助法八<lb/>
　家同井此因周禮遂人有十夫字匠人有九夫字因<lb/>
　以為鄉遂都鄙貢助各異溝洫亦不同其實溝洫何<lb/>
<pb n="KR3a0111_WYG_019-7a"/>
　容不同也凡為溝洫必相地形度出水高下田皆横<lb/>
　畝入於遂遂入於溝溝入於洫洫入於澮澮入於川<lb/>
　不論國中郊外皆然非貢有一法助又有一法但郊<lb/>
　外有公田便於以八起數故以八起數國中無公田<lb/>
　便於以十起數故以十起數蓋郊外以方算國中以<lb/>
　直算也豈得謂有二法乎<lb/>
溝洫之制合一不特貢助為然即三代皆然蓋三代以<lb/>
　來自大禹盡力溝洫後殷周相繼不過因利乘便稍<lb/>
<pb n="KR3a0111_WYG_019-7b"/>
　加整頓耳若貢是一畨溝洫助徹又是一畨溝洫雖<lb/>
　率天下民終身勤動亦决做不就聖賢必無此拙事<lb/>
朱註商人始為井田之制以六百三十畝之地畫為九<lb/>
　區區七十畝此亦未是果爾則商畫方以六百三十<lb/>
　畝周畫方又以九百畝是溝洫三代有不同也大約<lb/>
　溝洫只是一般五十畝七十畝百畝只如今制屯田<lb/>
　將來分作分數計夫授田耳溝洫之制斷不容有二<lb/>
溝洫不論大小方圓形勢若何只就當今水道濬令深<lb/>
<pb n="KR3a0111_WYG_019-8a"/>
　廣得法使蓄泄有方水旱無患便是古人之意<lb/>
助法之善在公私截然分定歳有豐㓙上下均受無彼<lb/>
　此偏枯之患然以今觀之助法亦有未可遽行者蓋<lb/>
　人情古今不同耕者於公田未必盡力則上下有交<lb/>
　責之患反不如貢法三代以後歴代通行似為便利<lb/>
　也但貢法不善在較數歲以為常豐㓙不易王者誠<lb/>
　能與時損益則貢法無不可行矣<lb/>
問井田之制二十授田六十歸田公家得無太勞乎曰<lb/>
<pb n="KR3a0111_WYG_019-8b"/>
　否甚逸井田之法上持其籍下耕其畝授田歸田皆<lb/>
　下請於上而上為之出納非上之人銖銖兩兩家派<lb/>
　而户給之也其法大約如今之富家田連萬頃任人<lb/>
　佃種但承佃出入必由主人此一主籍者之力耳不<lb/>
　然上之人政多事繁何由知某户小民為二十某户<lb/>
　小民為六十而紛紛令之授田歸田也哉<lb/>
後世率用貢法而不用助法謂貢便於助也然助法有<lb/>
　二善以公田錫卿大夫而卿大夫不得多取於民一<lb/>
<pb n="KR3a0111_WYG_019-9a"/>
　善也地利與民共之不敢怠棄田工不修水利二善<lb/>
　也<lb/>
古者步百為畝今以二百四十步為畝欲正經界亦循<lb/>
　今制而已然二百四十步終不如百步之善蓋古法<lb/>
　簡浄簡浄則難混今法畸零畸零則易欺也且畝數<lb/>
　狹則民力優耕者務盡地利畝數廣則民力勞耕者<lb/>
　易於鹵莽存心經界者亦尚審之哉<lb/>
或問三代井田之法所以不可久者諸儒皆謂數世而<lb/>
<pb n="KR3a0111_WYG_019-9b"/>
　下則人多田少此天地乘除之數莫可如何然否曰<lb/>
　此儒者執一不通之論聖人立法率皆萬世可行若<lb/>
　井田之制如此則不惟不能數世即創造之始已立<lb/>
　窮矣夫所謂人多田少者以有一民必授田百畝或<lb/>
　恐其不足也不知古稱四民農之外尚有士工商賈<lb/>
　茍必無隙地可授則或為士工或為商賈生路甚寛<lb/>
　豈憂人多田少耶今世江南田甚窄然不聞佃户多<lb/>
　而田少此亦可證<lb/>
<pb n="KR3a0111_WYG_019-10a"/>
周禮言司空度地居民又曰地與民必參相得所謂狹<lb/>
　鄉徙之寛鄉也如此自無田少人多之患<lb/>
看來天地間只是地大人少曽聞之堪輿家云江廣之<lb/>
　間多大山山中饒曠土儘有自天地開闢以來未經<lb/>
　墾種者如此則知井田之法雖至今存亦斷無田少<lb/>
　之患<lb/>
據禹貢揚州之域厥土泥塗厥田下下今江南之民多<lb/>
　於古數十倍而地日加闢田日益美則知人多則田<lb/>
<pb n="KR3a0111_WYG_019-10b"/>
　美斷不患田少也若患田少行區亦甚佳<lb/>
今時欲行井田須乘大亂之後設處田皆入官定都啚<lb/>
　修水利然後將田分作分數上田四十畝中田六十<lb/>
　畝下田八十畝逐都逐啚編成字號募人佃種力能<lb/>
　勝一分者一分不能勝者半分雖富有力者不得佃<lb/>
　一分之外老則授之子無子而不能勝者以田歸官<lb/>
　聽人另佃其佃田踰一分之外及無子而授他姓不<lb/>
　以田歸官者罪之夫定都啚經界也修水利溝洫也<lb/>
<pb n="KR3a0111_WYG_019-11a"/>
　作分數畫井也上田四十中田六十下田八十一易<lb/>
　再易三易也募人佃種二十授田也力能勝者種一<lb/>
　分八口之家也不能勝者半分餘夫也雖富有力不<lb/>
　得佃一分之外限田也老則授之子無子而不能勝<lb/>
　者以田歸官六十歸田也然後斟酌地力輕徭薄賦<lb/>
　是即三代之舊井田何遂不可行乎<lb/>
郡邑欲行井田須修古鄉大夫之職先分邑為幾鄉每<lb/>
　鄉鄉正一人凡一鄉中受田歸田收銀收糧等事皆<lb/>
<pb n="KR3a0111_WYG_019-11b"/>
　鄉正任之縣官總視其成方可不勞而事集予於治<lb/>
　鄉三約中頗詳其法<lb/>
凡治郊野須先分鄉為幾都都為幾啚啚又分為幾號<lb/>
　或幾圩每都立大石碑一個上書幾都面刻本都四<lb/>
　至地形河道背刻本都田畝細數每啚立小石碑背<lb/>
　靣鐫刻都啚每圩每號亦如之使經界號段較如列<lb/>
　眉暴官汚吏自不能作弊<lb/>
上之所取謂之賦下之所供謂之貢賦出於百姓貢出<lb/>
<pb n="KR3a0111_WYG_019-12a"/>
　於諸侯禹貢九州皆有賦貢冀州獨有賦無貢者畿<lb/>
　内無諸侯也臣之於君猶子之於父母每歳因正賦<lb/>
　之入各進其土之所産於君以供國用上以盡臣子<lb/>
　之職下以寛百姓之力此亦道理之常非貨賄苞苴<lb/>
　比也故周禮曰太宰以九貢致國用自封建之制廢<lb/>
　因併田賦土賦俱責之民間民力為重困矣有心經<lb/>
　世者必復古封建定貢賦之法則民尚可寛十分之<lb/>
　三四也<lb/>
<pb n="KR3a0111_WYG_019-12b"/>
凡入貢俱宜有定額如禹貢金錫竹箭之類皆就各處<lb/>
　土産制為定則使入貢者不得减亦不得増方可永<lb/>
　行無弊不然則後世進奉之名起矣<lb/>
唐制州府歳市土所出以為貢其價視絹之上下無過<lb/>
　五十疋異物滋味名馬鷹犬非有詔不得獻有加配<lb/>
　則以代租賦此即禹貢之意然考唐初入貢之物不<lb/>
　過藥物食用而已至代宗時有因生日貢獻至數千<lb/>
　萬者德宗時有日進月進而遷官者則入貢之風又<lb/>
<pb n="KR3a0111_WYG_019-13a"/>
　未可遽開也有賢者出亦慎持之可矣<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_019-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨錄輯要卷十九<lb/>
</p>
<p>
</p>
  </div>
<div>
<head>思辨録輯要卷二十</head> <lb/>
    <p>
<pb n="KR3a0111_WYG_020-1a"/>
欽定四庫全書<lb/>
　思辨録輯要卷二十<lb/>
　　　　　　　　　　　　　太倉陸世儀撰<lb/>
　　治平類<hi>學校</hi>
古者有大學之法所以教人為大學之道後世但有大<lb/>
　學之道無所謂大學之法故成就人才較難何謂大<lb/>
　學之法詩書禮樂是也詩書雖多殘闕然經先儒補<lb/>
　綴發明之功猶十得五六至禮樂則竟冺焉亡矣非<lb/>
<pb n="KR3a0111_WYG_020-1b"/>
　有大聖人起徹天徹地大大制作一畨後世終無持<lb/>
　循學者終無依據<lb/>
聖人云述而不作非不可作不必作也當孔子之時去<lb/>
　古未遠唐虞三代之法皆存但殘闕失次耳故但用<lb/>
　述足矣若今日則古法盡亡必須制作若泥述而不<lb/>
　作一語則拘牽顧忌終不能復古治然非聰明睿知<lb/>
　極天理人心之正者未易言也<lb/>
天下古今止是一個道則知天下古今止是一個學凡<lb/>
<pb n="KR3a0111_WYG_020-2a"/>
　道術而不出於學校之中者皆王道所當禁也周衰<lb/>
　百家並興其原皆起於學校之壊後世人主莫不思<lb/>
　崇學校而聽天下各為異説雜然與學校爭持短長<lb/>
　何由致一道同風之盛哉<lb/>
學校之制自漢唐以下雖代有興舉然皆不過得其大<lb/>
　畧未能盡復古初之意惟安定湖學教法伊川看詳<lb/>
　學校明道上神宗書及朱子分年讀書科舉之法為<lb/>
　詳然三者之中惟安定明道尤得貫通推行之法<lb/>
<pb n="KR3a0111_WYG_020-2b"/>
昔管仲論處四民凡為士者必欲其羣萃州處暇則父<lb/>
　與父言慈子與子言孝故其父兄之教不肅而成其<lb/>
　子弟之學不勞而成又曰處士就燕閒此即百工居<lb/>
　肆以成其事君子學以致其道之意也今庠序雖設<lb/>
　士皆散處四方殊失古人教士之㫖愚謂凡建立學<lb/>
　宫必當擇一國中勝地學宫之旁廣設屋舍令士人<lb/>
　居之似亦於教法有裨<lb/>
凡學校之師不論鄉學國學太學决當以德行學問為<lb/>
<pb n="KR3a0111_WYG_020-3a"/>
　主徳行學問高於一鄉者即聘之為鄉學之師徳行<lb/>
　學問高於一國者即聘之為國學之師徳行學問高<lb/>
　於天下者即聘之為太學之師師得其人則天下嚮<lb/>
　風自然人才輩出矣<lb/>
學校之制其在鄉學不過讀書識字歌詩習禮而已至<lb/>
　於國學决當倣安定湖學教法而更損益之如經義<lb/>
　則當分為易詩書禮春秋諸科治事則宜分為天文<lb/>
　地理河渠兵法諸科各聘請專家名士以為之長為<lb/>
<pb n="KR3a0111_WYG_020-3b"/>
　學校之師者則兼總而受其成如此則為師者不勞<lb/>
　而造就人才亦易<lb/>
漢制凡五經俱設博士即書算之類亦設博士是即專<lb/>
　家名士之意也故漢儒之學雖未精純然尊重師傅<lb/>
　淵源有本是以其學尤多近實今世既不重師傅而<lb/>
　學校設官如教授訓導之類徒立虚名何怪乎人才<lb/>
　之絶少也<lb/>
或以為天文兵法皆當慎秘不當設科於學校者非也<lb/>
<pb n="KR3a0111_WYG_020-4a"/>
　天文所當秘者在占騐一家耳至於厯數則儒者所<lb/>
　必當究心何可秘也兵法後世亦未嘗秘但不以之<lb/>
　教士耳然惟不以之教士故今之為大吏居方靣者<lb/>
　皆耳未習金鼓目不識旌旗一遇用兵則張皇失措<lb/>
　舉軍旅之事一委諸目不識丁之武夫此天下之事<lb/>
　所以大壊而不可救藥也若設科於學校之中而主<lb/>
　教得人不惟儲才有法國家受天文兵法之利抑訓<lb/>
　才有道國家亦不受天文兵法之害<lb/>
<pb n="KR3a0111_WYG_020-4b"/>
唐立武成王之廟以太公為武成王與孔子文宣王對<lb/>
　後世因之遂設武學此大非武只是吾道中一藝孔<lb/>
　子未嘗無武安得特設一學與文對若學校中設兵<lb/>
　法一科則武學即在文學中矣<lb/>
伊川看詳學校中有云凡學校法不宜以考校定高下<lb/>
　恐起人爭心此言大妙凡學校中選人才可即聽學<lb/>
　校中公舉學師因而察之即後來不無偏黨之弊然<lb/>
　亦十得八九矣<lb/>
<pb n="KR3a0111_WYG_020-5a"/>
凡學校中選人才只是四科徳行政事禮儀文學徳行<lb/>
　中有孝友睦婣任恤諸項政事中有天文地理河渠<lb/>
　兵法諸項禮儀則習於吉凶軍賓嘉之典故者文學<lb/>
　則書策詩賦即古博學宏詞之類只此四科天下人<lb/>
　才已盡於此矣聖門言語一科即在禮儀中不必獨<lb/>
　設<lb/>
書院之設非古亦非禮也此即是學校在下者豈宜私<lb/>
　設但在上者既不重學則在下者不得已而私創一<lb/>
<pb n="KR3a0111_WYG_020-5b"/>
　格以存其微意其為志亦苦矣乃後王既不能留心<lb/>
　學校而又有并書院而禁之者斯文一脈危乎殆哉<lb/>
大凡書院建立多在郭外名勝之處不獨逺絶塵囂而<lb/>
　山水之勝亦足以蕩滌俗情開發道妙學者於此處<lb/>
　讀書講道觀星算厯誠為至便深合管子處士就燕<lb/>
　閒之意雖盛王之世不可廢也但當領於學校為學<lb/>
　校之分曹不當另為一家耳<lb/>
古有鄉學國學而無太學鄉學小學也國學太學也即<lb/>
<pb n="KR3a0111_WYG_020-6a"/>
　天子之學亦謂之國學蓋古者建立天子自治王畿<lb/>
　千里之地故學亦稱為國學自後以郡縣為治天子<lb/>
　綂而理之則郡縣為國學而天子稱太學其實太學<lb/>
　之所以教士更無不同是亦頭上安頭也然愚謂既<lb/>
　有鄉學國學太學之名則亦當稍異其制鄉學之中<lb/>
　則備治一鄉之法國學之中則備治一國之法太學<lb/>
　之中則備治天下之法是亦甚妙<lb/>
兆民者天子之心士大夫者兆民之心禮樂教化者士<lb/>
<pb n="KR3a0111_WYG_020-6b"/>
　大夫之心而君與師則主持禮樂教化者也君師能<lb/>
　興修禮樂教化則士大夫之心正士大夫之心正則<lb/>
　兆民之心正兆民之心正而天心不應天下不治者<lb/>
　未之有也<lb/>
周子曰師道立而善人多學記曰師嚴然後道尊斯二<lb/>
　言誠然尚書云天降下民作之君作之師則師尊與<lb/>
　君等又云能自得師者王則師又尊於君非師之尊<lb/>
　道尊也道尊故師尊今天下之能為師者寡矣然師<lb/>
<pb n="KR3a0111_WYG_020-7a"/>
　道之不立實由舉世不知尊師天子以師傅之官為<lb/>
　虚銜而不知執經問道郡縣以簿書期㑹為能事而<lb/>
　不知尊賢敬老學校之師以庸鄙充數而不知教養<lb/>
　之法黨塾之師以時文章句為教而不知聖賢之道<lb/>
　獧捷者謂之能事方正者謂之迂鄙蓋師道至於今<lb/>
　而賤極矣即欲束脩自勵人誰與之如此而欲望人<lb/>
　才之多天下之治不可得矣<lb/>
天下無一事無師範金陶瓦小伎也非其師則術不傳<lb/>
<pb n="KR3a0111_WYG_020-7b"/>
　術不傳則業不售今治天下非特範金陶瓦而使不<lb/>
　學無術之人漫然而為之當其未仕則使之習章句<lb/>
　當其既仕則責以簿書而欲望天下有臯陶稷契之<lb/>
　臣成堯舜禹湯之治有是理乎故師之一字是天地<lb/>
　古今社稷生民治亂安危善惡生死之闗也乃自三<lb/>
　代以來數千百年有天下者曾不念及此亦獨何哉<lb/>
後之師傅即古之公孤天子之師也然不求其實徒存<lb/>
　其名而已庶人欲教其子必擇良師以傅之貴為天<lb/>
<pb n="KR3a0111_WYG_020-8a"/>
　子為其子謀曾不若庶人豈計之得乎有王者起當<lb/>
　置為定例太子既生即預為講求良師或卜之大小<lb/>
　臣工或訪之山林草野必求如周程張朱其人者而<lb/>
　聘之既聘即待以不臣之禮使太子北面受教講求<lb/>
　至道雖即位終身以師禮事之問之以道而不勞之<lb/>
　以政隆之以禮而不授之以權則庶乎名實兩得也<lb/>
古者升秀民於庠序非以寵異之也所以教之也故曰<lb/>
　育徳庠序今之弟子員能自力學者鮮矣而上之人<lb/>
<pb n="KR3a0111_WYG_020-8b"/>
　又不思所以教之教官之職悉以罷老無能者充位<lb/>
　烏能勝任而愉快乎愚謂庶人教子弟必自擇良師<lb/>
　今之弟子員亦縣官之子弟也其師亦當令縣官自<lb/>
　擇宜著為令典縣官下車之始即首詢民士隣近地<lb/>
　方有才徳邁衆可為師表者不拘縉紳布衣縣官親<lb/>
　自造廬敦請詣學庶幾教職得人育徳有效<lb/>
省所以綂郡郡所以綂縣故郡有專官無專民謂凡所<lb/>
　𨽻州縣之民無非其民也惟士亦然奈何州有州學<lb/>
<pb n="KR3a0111_WYG_020-9a"/>
　縣有縣學府復有府學割州縣之士以𨽻之别無意<lb/>
　義若與州縣分士而教者恐非祖宗立法之初意也<lb/>
　愚謂教職雖微實造士之大要也除縣邑之師令縣<lb/>
　官敦請外其府學之師尤為鄭重必道明徳立可為<lb/>
　一郡師表者太守親自敦請俾任府學之職凡一郡<lb/>
　生徒皆聽其選擇教誨倣太學積分之法而以時升<lb/>
　之必與府學然後給廩蓋與府學則羣居講習有薪<lb/>
　米油燭之資道里徃還有舟車跋涉之費故須給廩<lb/>
<pb n="KR3a0111_WYG_020-9b"/>
　今之廩生既無負笈之勞而又無焚膏之費徒耗廩<lb/>
　粟胡為也<lb/>
洪武初設四輔官位尚書上聘耆儒自布衣徑為之賜<lb/>
　坐唱和分四時以掌燮理之任未幾遂罷此與予天<lb/>
　子擇師之説同惜乎其遂廢而不行也<lb/>
凡官皆當有品級教官不當有品級亦不得謂之官蓋<lb/>
　教官者師也師在天下則尊於天下在一國則尊於<lb/>
　一國在一鄉則尊於一鄉無常職亦無定品惟徳是<lb/>
<pb n="KR3a0111_WYG_020-10a"/>
　視若使之有品級則僕僕亟拜非尊師之禮矣至於<lb/>
　冠服亦不可同於職官之制當另製為古冠服如深<lb/>
　衣幅巾及忠靖巾之類仍以鄉國天下為等庶師道<lb/>
　日尊士氣日昌而聖人之徒出矣<lb/>
松江府志云洪武初楊孟載為松江府學教授與丘克<lb/>
　莊全希賢同官當時分教有司得自延聘皆極州里<lb/>
　之選後皆至大官以此觀之教官决當令州縣自聘<lb/>
　蓋學校乃人才風化所自出决不可以猥雜流品當<lb/>
<pb n="KR3a0111_WYG_020-10b"/>
　之今世選舉不行愚謂教官一途似尚可獨行選舉<lb/>
　也<lb/>
歴觀古今以來大抵經時變革一時賢者不死於忠節<lb/>
　則歸於隠遯其或去而入於空釋者更多有之蓋君<lb/>
　臣之義已定改節易操固無其事而夙有抱負者又<lb/>
　不甘與齊民同老其逃於禪説而更為主張門庭亦<lb/>
　士君子不得志於時之所為也然而聖道自此日晦<lb/>
　世界自此日壊矣愚謂有天下者若易代之後而不<lb/>
<pb n="KR3a0111_WYG_020-11a"/>
　用勝國之遺黎故老則賢才可惜若用遺黎故老而<lb/>
　遺黎故老竟樂為新主所用則又乖不事二君之義<lb/>
　於此有兩全之道學校之職臣也而實師也若能如<lb/>
　前不用品級之説則全乎師而非臣昔武王訪道於<lb/>
　箕子而箕子為之陳洪範蓋道乃天下後世公共之<lb/>
　物不以興廢存亡而有異也聘遺黎故老為學校之<lb/>
　師於新朝有益而於故老無損庶幾道法可嘗行於<lb/>
　天地之間而改革之際不至賢人盡歸放廢矣<lb/>
<pb n="KR3a0111_WYG_020-11b"/>
問勝國之老曽為先朝大臣者亦可為學校之職乎曰<lb/>
　若如今者學校之職則不可為也若如前説則既謂<lb/>
　之師而非職矣不受爵於朝廷不受制於上司縣官<lb/>
　以禮聘請講道論徳合則留不合則去雖先朝大臣<lb/>
　奚不可哉特患為大臣者原無道徳可風而州縣之<lb/>
　聘之者亦不以道則此説一倡又為不肖者長奔競<lb/>
　之門耳故曰茍非其人道不虚行<lb/>
若如前説學校師當議為定制受聘不受爵受養不受<lb/>
<pb n="KR3a0111_WYG_020-12a"/>
　禄居於其國自縣官及縉紳以下皆執弟子禮見藩<lb/>
　臬尊官不行拜跪其徃來用書策不用文移則勝國<lb/>
　之遺黎故老皆可以受之而無媿矣<lb/>
行鄉飲酒乃縣官養老之禮聘學校師乃縣官尊賢之<lb/>
　禮二法不行先王之道或幾乎息矣<lb/>
取士與養士不同取士不論詩賦詞曲總只此幾箇聰<lb/>
　明才辨之士無徃不可以自見養士必須道徳仁義<lb/>
　禮樂詩書所以古之王者只重養士不重取士<lb/>
<pb n="KR3a0111_WYG_020-12b"/>
聰明才辨之人一總埋没不得只無以養之便把他天<lb/>
　資都弄壊了所以後世名世臣亦多是有才無徳<lb/>
古之人才非多於今今之人才非少於古然而古多君<lb/>
　子今多小人者古知養士今人不知養士也養士之<lb/>
　法莫備於周讀三禮可見<lb/>
　<lb/>
　<lb/>
　思辨録輯要卷二十<lb/>
</p>
<p>
</p>
  </div>
<div>
<head>思辨録輯要卷二十一</head> <lb/>
    <p>
<pb n="KR3a0111_WYG_021-1a"/>
欽定四庫全書<lb/>
　思辨録輯要卷二十一<lb/>
　　　　　　　　　　　　　太倉陸世儀撰<lb/>
　　治平類<hi>禮</hi>
禮樂之存漢宋諸儒之功固大禮樂之廢漢宋諸儒之<lb/>
　失亦不小漢儒不知禮樂而妄述禮樂其失也愚而<lb/>
　誣宋儒知禮樂而過尊禮樂其失也拘而腐<lb/>
見舉大石者前呼邪許後則應之或左或右襍而不亂<lb/>
<pb n="KR3a0111_WYG_021-1b"/>
　因舉謂孚光曰此處亦有禮樂<lb/>
禮樂是儒家一箇陣法陣法是兵家一箇禮樂<lb/>
林兆思禮射圖説大約倣古似亦可行然愚謂古人行<lb/>
　禮所為可貴者非謂其一依圖説確然不移也亦謂<lb/>
　古人舉事處處皆有秩序皆有儀文耳儀禮所載不<lb/>
　過冩出一規模舉止以為楷式自君子行之必有本<lb/>
　之而稍為變通者如三加之辭禮有明文而趙文子<lb/>
　之冠見於諸卿諸卿皆有朂辭燕射之法禮有定式<lb/>
<pb n="KR3a0111_WYG_021-2a"/>
　而孔子矍相之射使子路執弓而請惟不失禮意而<lb/>
　不泥禮迹故能行之久逺而無弊也有子曰禮之用<lb/>
　和為貴亦是此意今人遇事若不行古禮則喧囂錯<lb/>
　亂畧無威儀一行古禮則又步步循彷依様葫蘆了<lb/>
　無生趣非木偶則俳優矣古禮之不復行者以此予<lb/>
　故於此論之<lb/>
祫禘之説諸家甚雜如公羊鄭康成王肅議論甚駁且<lb/>
　無意義惟禮記大𫝊曰禮不王不禘又曰王者禘其<lb/>
<pb n="KR3a0111_WYG_021-2b"/>
　祖之所自出以其祖配之喪服小記之言亦然义禮<lb/>
　緯稽命徴曰三年一祫五年一禘紀聞云祫則太祖<lb/>
　東嚮毁廟及羣廟之主昭南穆北合食於太祖禘則<lb/>
　祖之所自出者東嚮惟以祖配之此數言為明爽大<lb/>
　抵三代去今已逺禮文殘闕今所據大約皆漢儒之<lb/>
　説未能遽别其是非只以義理斷之可耳<lb/>
南北郊分祀之説非禮也其説起於漢儒不知古禮穿<lb/>
　鑿附㑹後世因之遂多聚訟史記漢武帝郊於雍問<lb/>
<pb n="KR3a0111_WYG_021-3a"/>
　曰今上帝朕親郊而后土無祀則禮不合也由此觀<lb/>
　之漢去古未逺當時亦止行祀天之禮漢詞臣寛舒<lb/>
　等不能舉配祀之禮以對乃謂陛下親祠后土宜於<lb/>
　澤中為壇分祀之南北郊之説始於此後又引周禮<lb/>
　大司樂之文附㑹其説以為古者天子冬至祀天於<lb/>
　圜丘夏至祀地於方澤夫圜丘方澤之言此論合樂<lb/>
　非論大享也大宗伯大享之禮禋祀昊天上帝血祀<lb/>
　社稷别無地祇之祀又四書五經中凡言天子大祭<lb/>
<pb n="KR3a0111_WYG_021-3b"/>
　只曰郊曰禘並無南北之文此可以知漢儒之謬<lb/>
凡禮必有義萬物本乎天人本乎祖故宗廟之祭則以<lb/>
　祖為主自祖以下皆從焉郊社之禮則以天為主自<lb/>
　天以下皆從焉所以綂於一也若尊地與天抗便非<lb/>
　綂於一之義<lb/>
洪武中始為分祭繼以風雨不調改為合祭其諭禮部<lb/>
　有云極隂之月不宜祭天極陽之月不宜祭地故改<lb/>
　從仲春卜吉而祭夫無論隂月陽月只冬至沍寒夏<lb/>
<pb n="KR3a0111_WYG_021-4a"/>
　至溽暑露立於郊豈能終禮勢必跛倚以臨其不敬<lb/>
　非小失也仲春卜祭不惟協古禮亦且合天時人事<lb/>
　之宜<lb/>
古禮王者一歳凡九祭天至日圜丘正月祈穀孟夏雩<lb/>
　季秋饗五時迎氣惟至日其禮至大故稱昊天上帝<lb/>
　其餘則稱上帝迎氣則稱五帝要之皆天也古之王<lb/>
　者其治無為其禮儉約其静也敬其動也簡故能無<lb/>
　日不與天相通後世每一祭天所費無算無敬天之<lb/>
<pb n="KR3a0111_WYG_021-4b"/>
　實而徒増事天之文是又不如歲一祭之之為愈矣<lb/>
周人以冬至日祭天蓋周人建子冬至常在十一月是<lb/>
　以歳首祭天也明制於仲春祭天亦此意然不如孟<lb/>
　春尤為至當不惟歳首又三陽三隂交泰之時也<lb/>
南北分祀始於漢元鼎四年蓋因寛舒之説立祠汾隂<lb/>
　謂之后土其後成帝建始元年因匡衡之言作南北<lb/>
　郊廢甘泉汾隂祠既以風變不旋踵而復平帝元始<lb/>
　中王莽疏如匡衡議又分南北郊已而更為合祭天<lb/>
<pb n="KR3a0111_WYG_021-5a"/>
　地共牢而食以高帝太后配三十年間天地之祀五<lb/>
　徙由此觀之始於漢無疑蓋祖周禮大司樂之文也<lb/>
讀周禮大司樂之文曰若樂六變則天神可得而禮若<lb/>
　樂八變則地示可得而出曰若曰可得皆泛論合樂<lb/>
　非真有是事<lb/>
古不惟無分祀之禮並無合祭之説蓋古者郊祭只是<lb/>
　祭昊天上帝其餘社稷山川百神都從祀耳謂之合<lb/>
　猶有分之見者也萬物本乎天只一天字百神皆可<lb/>
<pb n="KR3a0111_WYG_021-5b"/>
　貫善乎魏莊渠之言曰天陽也君也父也隂不得與<lb/>
　陽抗臣不得與君抗子不得與父抗斯言盡之矣<lb/>
按漢唐以來千餘年間分祭者絶少即有好議禮者主<lb/>
　於分祭而分則輒合亦其勢也蓋祭天主於誠不在<lb/>
　禮文之數數人主歳一祭天猶恐其誠之未至况數<lb/>
　數乎繁則瀆瀆則不敬不敬則難久此分祭終不可<lb/>
　行也<lb/>
建始中廢甘泉泰畤作南北郊其日大風壞甘泉行宫<lb/>
<pb n="KR3a0111_WYG_021-6a"/>
　拔折畤中大木十圍以上者百餘成帝異之以問劉<lb/>
　向向謂不可廢後成帝無嗣率復其祀按甘泉汾隂<lb/>
　之祠未必合禮而變異若此蓋國初所作高祖之精<lb/>
　誠在焉所謂有其誠則有其神也成帝荒淫敬天之<lb/>
　意全無而漫作郊祀安得不召此變後光武再造採<lb/>
　元始故事為南北郊甘泉汾隂不復祠亦不聞變異<lb/>
　以此知開國之初其精誠為不可及也謀始豈可不<lb/>
　慎<lb/>
<pb n="KR3a0111_WYG_021-6b"/>
王莽合祭禮未為失但至比天地於夫婦共牢而食而<lb/>
　又以高后配地祇則誠不敬之大者甚至孟春合祭<lb/>
　之外復冬夏分祭而夏至之日獨奉高后以配尤為<lb/>
　可訝<lb/>
即魯之僭郊可知古無南北郊之禮何以言之蓋當時<lb/>
　周禮之最重者莫如郊禘而魯僭之故春秋頻書其<lb/>
　失使當時祭地之禮與郊並重則魯亦必僭之而春<lb/>
　秋亦必書之矣何竟不一見也書曰肆類於上帝禋<lb/>
<pb n="KR3a0111_WYG_021-7a"/>
　於六宗望於山川徧於羣神而春秋所書亦云乃不<lb/>
　郊猶三望則知當時周禮大約與唐虞相同祭地總<lb/>
　在祭天中矣<lb/>
祭天以誠為主自諸儒分合祭之論起而舉世相爭於<lb/>
　儀文度數之末人主幾以祭天為禮家一套數而致<lb/>
　恪致䖍反不如好佛好道者之兢兢矣嘗讀宋寧宗<lb/>
　嘉泰五年禮臣一疏具言郊壇中音樂之雜沓臭味<lb/>
　之濫惡執事供役之垢穢奔迸有不可言者雖大禮<lb/>
<pb n="KR3a0111_WYG_021-7b"/>
　所在事繁人衆然必為之上者先無敬畏昊天之意<lb/>
　故為之下者亦茍且忽畧至於此極試觀古者祭天<lb/>
　不特王者七日戒三日齋即一國之中喪者不哭凶<lb/>
　服者不敢入國門是何等畏敬此所謂合萬國之誠<lb/>
　敬以事昊天故祭則受福今之儒者不能以誠敬𨗳<lb/>
　其君并以誠敬教其下而徒屑屑焉爭儀文之末吾<lb/>
　見其不知量矣<lb/>
史載南燕主慕容超祀南郊有獸如鼠而赤大如馬來<lb/>
<pb n="KR3a0111_WYG_021-8a"/>
　至壇須臾大風晝晦隋煬帝祀天不齋於次至便行<lb/>
　禮是日大風不能竟禮御馬疾驅而歸二人皆不旋<lb/>
　踵而亡天威如此奈何不敬祭天必配以祖考此古<lb/>
　禮也愚謂民生於三事之如一謂父生師教君成也<lb/>
　若天子則當以天與親與師三者為主而均重今事<lb/>
　天事親之禮郊禘備矣事師之禮春秋二丁殊不足<lb/>
　以盡之中庸有云可以贊天地之化育則可以與天<lb/>
　地參然則孔子不配天地豈非萬世之闕典耶竊謂<lb/>
<pb n="KR3a0111_WYG_021-8b"/>
　後王祭天地而議配斷當以祖考為主孔子為賓是<lb/>
　亦禮以義起之事<lb/>
祭天品物古今以來惟重一太牢故帝牛必在滌三月<lb/>
　取其色取其角又加卜焉敬之至矣然愚以為此亦<lb/>
　無可致敬姑以生人所享之極品為祭所謂祭用生<lb/>
　者之禄也若以天視一牢不啻人身一蟣虱雖極其<lb/>
　精潔可謂天之所享在是乎嘗竊論之天地以生物<lb/>
　為心而人主則代天以子民者也人臣又皆寅亮天<lb/>
<pb n="KR3a0111_WYG_021-9a"/>
　工者也昔趙清獻公日間所行之事夜必焚香告天<lb/>
　人主以天地之心為心豈可終歳不一告之上帝乎<lb/>
　故愚以為人主祭天必當齋戒竭誠以終歳用人行<lb/>
　政之大畧為疏告天其餘諸臣吏部則具進退人才<lb/>
　之數户部則具錢糧出入之數禮兵刑工及有職事<lb/>
　之人皆然疏尾人君則書奉天子民無敢怠荒之意<lb/>
　人臣則書一心為國為民無敢欺蔽之意其誠者天<lb/>
　降之福其不誠者天降之殃如此則不惟得敬天之<lb/>
<pb n="KR3a0111_WYG_021-9b"/>
　禮亦可警戒為君為臣使無逸豫庶幾不為無助<lb/>
祭天品物當以五穀及九州之貢物為主蓋天地以生<lb/>
　物為心而五穀則又天之所生以生養萬物者也若<lb/>
　九州貢物則王者威徳所及以之祭天明能撫有九<lb/>
　州之意若一州不服而無所貢則不敢以之祭天示<lb/>
　不敢欺也不然誇多鬭靡於事天之禮何益乎<lb/>
祖廟天子七諸侯五天子雖七廟其實亦五廟也天子<lb/>
　諸侯之分雖不同然親親之殺則同高曽祖考四親<lb/>
<pb n="KR3a0111_WYG_021-10a"/>
　自天子以至於庶人一也故天子七廟其二為祧實<lb/>
　止四親耳武王末受命周公成文武之徳追王太王<lb/>
　王季上祀先公以天子之禮夫周公制禮在成王之<lb/>
　世成王而上由武王而至太王正四親也故追王止<lb/>
　於太王由此見四親之於人無貴賤一也<lb/>
宗廟之祭所以序昭穆非特以别世次也蓋羣昭羣穆<lb/>
　莫非祖宗一人之所遺有天下者能保有此羣昭羣<lb/>
　穆勿翦勿戕使之歳時共見於宗廟所謂合宗族之<lb/>
<pb n="KR3a0111_WYG_021-10b"/>
　歡心以事其先王也今後世祭宗廟止天子主祭而<lb/>
　宗族無與者所以待宗族者薄而所以待祖宗者亦<lb/>
　薄矣積而至於削奪翦除惟恐不盡非一朝一夕之<lb/>
　故所由來者漸也<lb/>
諸儒之説云古人廟制皆南向主皆東向蓋古人之户<lb/>
　皆從東入以西為上也然此必時祭及時祫之時若<lb/>
　大祫則羣昭羣穆咸在又有異姓諸侯助祭室中豈<lb/>
　能容如許人乎人主向明而治則宗廟之主亦當向<lb/>
<pb n="KR3a0111_WYG_021-11a"/>
　南不必泥古也<lb/>
或問古者祭必立尸於義何如亦可行於今否曰古人<lb/>
　用尸取一氣感通之義然其禮亦頗有不便禮曰所<lb/>
　使為尸者子行也則是以叔而拜姪矣古人亦微有<lb/>
　未安故禮又曰凡為子者祭祀不為尸避以父拜子<lb/>
　之嫌也然則叔獨可以拜姪乎蓋尸禮必是古人思<lb/>
　念音容偶然倡此後世遂因而不革非必聖人所制<lb/>
　禮也故朱子又曰古人不用尸則有隂厭書儀中所<lb/>
<pb n="KR3a0111_WYG_021-11b"/>
　謂閉門垂簾是也欲使神靈厭飫之也又曰杜佑理<lb/>
　道要訣言上古時中國與四夷一般後世聖人改之<lb/>
　有未盡者尸其一也今蠻洞中亦有此但擇美丈夫<lb/>
　為之不問族類則尸無論不可行於今即在古亦非<lb/>
　祭禮之至當也<lb/>
按天子七廟之祭最難周徧陳氏禮書曰四時之享皆<lb/>
　前期十日而齋戒一日而省眡祭之日禮交動乎上<lb/>
　樂交應乎下自再祼以至九獻其禮非一舉自致神<lb/>
<pb n="KR3a0111_WYG_021-12a"/>
　以至送尸其樂非一次以一日而歴九廟則日固不<lb/>
　足而强有力者亦不能勝若日享一廟則前祭視牲<lb/>
　後祭又繹彌月之間亦莫既其事矣因引王制之言<lb/>
　以為天子犆礿祫禘祫嘗祫烝諸侯礿犆禘一犆一<lb/>
　祫嘗祫烝祫蓋天子之禮春則犆祭夏秋冬皆合享<lb/>
　諸侯之禮春犆夏一犆一祫蓋間一年行之秋冬則<lb/>
　皆合享犆祭各於其廟合享同於太廟蓋古人亦慮<lb/>
　犆祭難遍故制為此禮也然愚謂此禮雖善而犆祭<lb/>
<pb n="KR3a0111_WYG_021-12b"/>
　之日周遍終難夫禮以義起者也義茍可行則酌而<lb/>
　行之何必拘拘於古其法莫若以卑從尊制為等殺<lb/>
　孟春則祭於太祖之廟以高曽祖考合祭仲春則祭<lb/>
　於高祖考之廟以曾祖考合祭仲夏則祭於曾祖之<lb/>
　廟以祖考合祭仲秋則祭於祖廟以考合祭仲冬則<lb/>
　專祭考廟而兩世室則併於太祖週而復始明年亦<lb/>
　然為禮不煩而各廟皆可躬親且其所以制為等殺<lb/>
　者又皆以子孫從祖考各以世次而非有厚薄輕重<lb/>
<pb n="KR3a0111_WYG_021-13a"/>
　之嫌也予於宗祭禮中頗言其詳未識議禮之家果<lb/>
　能不至於聚訟否<lb/>
程子謂自天子以至於庶人五服未嘗有異其祭皆須<lb/>
　四代但疏數之節未有可攷朱子謂程子此説最得<lb/>
　祭祀本意則愚所云以卑從尊制為等殺之説使程<lb/>
　朱而在亦必有取也<lb/>
古者郊廟之祭皆人主親行自漢以來禮制隳壞郊廟<lb/>
　之祭人主多不親行至唐中葉以後始定制於三歳<lb/>
<pb n="KR3a0111_WYG_021-13b"/>
　一郊祀之時前二日朝享太清宫太廟次日方有事<lb/>
　於南郊宋因其制於第一日朝享景雲宫第二日朝<lb/>
　享太廟第三日於郊壇或明堂行禮國史所書親享<lb/>
　太廟大率皆郊前之祭然此乃告祭禮所謂卜郊受<lb/>
　命於祖廟作龜於禰宫又魯人有事於上帝必先有<lb/>
　事於泮宫是也若正祭則未嘗親行雖祫禘大禮亦<lb/>
　命有司攝事累朝惟仁宗嘉祐四年親行祫祭禮一<lb/>
　次而已蓋鹵簿鄭重禮節繁多故也書曰禮與其奢<lb/>
<pb n="KR3a0111_WYG_021-14a"/>
　也寧儉又曰吾不與祭如不祭今以繁重而反致不<lb/>
　能親祭為兩失之矣後世議禮者亦務為可行慎勿<lb/>
　拘泥古禮而反致有廢格之患也<lb/>
祫祭有二曾子問曰祫祭於祖祝迎四廟之主以入王<lb/>
　制曰天子祫嘗祫烝諸侯嘗祫烝祫此時祭之祫也<lb/>
　公羊𫝊曰大事祫也毁廟之主陳於太廟未毁廟之<lb/>
　主皆升合祭於太祖此大祭之祫也祫祭之文惟此<lb/>
　二條此外無餘禮矣<lb/>
<pb n="KR3a0111_WYG_021-14b"/>
祫祭年月經無其文惟公羊文公二年大事於太廟𫝊<lb/>
　云大事者何大祫也五年而再殷祭殷祭亦大祫之<lb/>
　稱五年再祫猶天道三歳一閠五歳再閠也未有禘<lb/>
　祭之文鄭康成因之乃謂三年一祫五年一禘漢儒<lb/>
　援此以証祫禘相因之説徐邈又謂祫禘相去各三<lb/>
　十月祫禘紛紛幾不可辨矣史載唐睿宗以後三年<lb/>
　一祫五年一禘各自計年不相通數至二十七年凡<lb/>
　五禘七祫其年夏禘訖秋又當祫祫禘同歳太常議<lb/>
<pb n="KR3a0111_WYG_021-15a"/>
　曰今太廟祫禘各自數年兩岐俱下通計或比年頻<lb/>
　合或同歳再序或一禘之後并為再祫或五年之内<lb/>
　驟有三殷求於禮經頗為乖失紛錯如此可謂凟亂<lb/>
　不經矣<lb/>
周禮天子祭諸侯必助祭蓋天子與諸侯既分國而治<lb/>
　則來朝不能數數故制為禮法當其來朝之時即天<lb/>
　子舉祭之時不惟一舉兩得亦以今日之諸侯皆昔<lb/>
　日之功臣子姓故不敢以天子之威福臨之而直以<lb/>
<pb n="KR3a0111_WYG_021-15b"/>
　祖宗之靈爽臨之也今天子歳有時祭三年祫五年<lb/>
　禘而王制適有比年小聘三年大聘五年一朝之文<lb/>
　則是時祭之時大夫助祭祫祭之時卿助祭禘祭之<lb/>
　時諸侯助祭朝聘之與祭法適相表裏也即使禮無<lb/>
　明文亦可因之以起義况康成既有其説歴代因之<lb/>
　亦何必以不載禮經為疑乎<lb/>
按禘禮大𫝊謂王者宗廟大祭追祭太祖所自出之帝<lb/>
　祀之於太祖之廟而以太祖配之夫既謂之太祖則<lb/>
<pb n="KR3a0111_WYG_021-16a"/>
　其上無可推矣又安得有所自出之帝而配之乎蓋<lb/>
　古人最重宗法后稷之於帝嚳必是别子别子為祖<lb/>
　故周人祖之不及帝嚳者諸侯不得祖天子也及其<lb/>
　既為天子之後可以祖天子矣而又以宗法不可亂<lb/>
　故仍以后稷為祖而帝嚳則特於禘祭之時一審禘<lb/>
　之此周之精意也不然則周人竟當以帝嚳為始祖<lb/>
　矣奈何别祖后稷而特設一禘祭之文多其曲折乎<lb/>
按帝紀姜嫄為帝嚳元妃與帝禋祀上帝而生稷慶都<lb/>
<pb n="KR3a0111_WYG_021-16b"/>
　生堯簡狄生契韋儀生摯今帝嚳不立稷而立摯是<lb/>
　廢長而立少也蓋上古荒忽世紀難明此不可據而<lb/>
　詩𫝊又有姜嫄無人道而生子帝嚳棄之故名為棄<lb/>
　故既為元妃矣安有無人道而生子乎其説背謬書<lb/>
　𫝊不可據也<lb/>
祫禘之辯諸儒謂禘為禘其祖之所自出但配以始祖<lb/>
　不合羣廟祫則羣廟之主皆合食蓋后稷為别子别<lb/>
　子為祖故可以綂其所當綂之子孫若帝嚳則又有<lb/>
<pb n="KR3a0111_WYG_021-17a"/>
　帝摯相承為大宗不當綂后稷之所綂此禮甚當然<lb/>
　使後王行禘禮時太祖非别子萬國諸侯咸在則亦<lb/>
　不妨合羣廟之主不必拘拘於古制也<lb/>
祫祭有二禘祭亦有二大傳所謂不王不禘王者禘其<lb/>
　祖之所自出禮運所謂魯之郊禘非禮此大禘也祭<lb/>
　義所謂春禘秋嘗王制所謂天子祫禘諸侯禘一犆<lb/>
　一祫此時禘也<lb/>
康成一祫一禘自謂出於春秋魯禘及緯書夫緯書之<lb/>
<pb n="KR3a0111_WYG_021-17b"/>
　説固不足信矣謂出於春秋魯禮並無事實可證其<lb/>
　言曰文公二年既有祫則僖公二年亦必有祫僖公<lb/>
　八年既有禘則文公八年亦必有禘影響穿鑿宜為<lb/>
　諸儒所鄙<lb/>
胡致堂謂禘禮即祫禮不當並舉但在天子則謂之禘<lb/>
　在諸侯則謂之祫因舉諸儒之言以為天子禘諸侯<lb/>
　祫大夫享庶人薦此尊卑之等又云魯國當用祫以<lb/>
　僭用天子禮樂故春秋中有禘而無祫而孔子曰魯<lb/>
<pb n="KR3a0111_WYG_021-18a"/>
　之郊禘非禮其言亦是大傳云禮不王不禘王者禘<lb/>
　其祖之所自出以其祖配之而即斷之曰諸侯及其<lb/>
　太祖大夫士有大事省於其君干祫及其太祖其文<lb/>
　義亦似天子禘諸侯祫大夫士則并祫不敢有事必<lb/>
　請而後行故謂之干祫若如此説則國家行禘禮更<lb/>
　不必行祫禮自無年月兩岐俱下之弊<lb/>
愚按經文無祫祭之名祫只是合字之義曾子問曰祫<lb/>
　祭於祖是言合祭於祖凡祫禘祫嘗祫蒸之時皆可<lb/>
<pb n="KR3a0111_WYG_021-18b"/>
　謂之祫非於禘嘗蒸之外别有所謂祫也春秋有大<lb/>
　事於廟但云大事即禘亦未可知而公羊云大事祫<lb/>
　也此亦公羊之言於經文無所據且終春秋魯無書<lb/>
　祫者即他國亦無書祫者以此知祫只是合祭總名<lb/>
　恐未必於常祭之外别所謂祫也<lb/>
嘉靖議禮時席書黄綰之徒先後以大禮問於陽明陽<lb/>
　明皆不答嗚呼此先生之亮識高節為不可及也當<lb/>
　時大禮之議惟璁蕚之論為得其正然使出自陽明<lb/>
<pb n="KR3a0111_WYG_021-19a"/>
　則當時後世又不知生多少議論矣此先生之亮識<lb/>
　高節所以為不可及也<lb/>
禮者理也禮本乎理理為體禮為用故禮雖未有可以<lb/>
　義起後世儒者止識得一例字聚訟之譏所由來也<lb/>
　陽明詩曰無端禮樂紛紛議誰與青天掃宿塵其有<lb/>
　見於用修諸臣之非乎<lb/>
籍田之禮甚盛典也然以觀近代所行則全為虚文矣<lb/>
　愚謂王者既欲知稼穡艱難則籍田之説曷不於苑<lb/>
<pb n="KR3a0111_WYG_021-19b"/>
　圃中行之時時觀穫如近日豳風亭故事而乃以文<lb/>
　具行之先王之意荒矣<lb/>
問朱子明堂圖説以為明堂制如井田南為明堂北為<lb/>
　𤣥堂東為青陽西為總章四隅則逓分為左右个天<lb/>
　子按月令居之隨其時之方位開門中為太廟太室<lb/>
　天子每季十八日居之其説何如曰此朱子按禮記<lb/>
　月令而為之圖説也愚意恐未必然蓋古人所謂明<lb/>
　堂不過取向明而治之義以便於朝諸侯耳若按月<lb/>
<pb n="KR3a0111_WYG_021-20a"/>
　令而居則冬三月宜居𤣥堂太廟及左右个此時北<lb/>
　風方勁天子正北開門恐大非順時保攝之義且天<lb/>
　子至止百官皆從而居左右个則偏側不便亦非臨<lb/>
　御之體古人恐不如是之迂腐也<lb/>
晏子春秋曰明堂之制下之潤濕不及也上之寒暑不<lb/>
　入也若如朱子之説則寒之入甚矣且天子廵狩之<lb/>
　制各處皆有明堂其所至皆有常期則其所居皆有<lb/>
　常處不應一處明堂便悉備十二月之制也問明堂<lb/>
<pb n="KR3a0111_WYG_021-20b"/>
　之制畢竟當如何曰大約自當如朝廷宫殿之制百<lb/>
　官扈從皆有食息寢興井竈湢浴之所即今之所謂<lb/>
　行殿行宫也但朝廷宫殿當嚴宻此則當宏厰以便<lb/>
　朝見故謂之明堂耳何必另一制度穿鑿附㑹乎<lb/>
諒隂天子之大事内盡人子之心外係臣民之望即位<lb/>
　之首事無重於此乃後世卒廢格不行遂使三代而<lb/>
　下俱為無父之天子予深痛其弊嘗極論三年喪之<lb/>
　當復且為區畫禮制分為四節始死行受顧命之禮<lb/>
<pb n="KR3a0111_WYG_021-21a"/>
　又議臣民服制以親疎為等殺語詳春秋討論似可<lb/>
　舉行為人君者而有志復古此為莫大之舉矣<lb/>
諒隂之制君薨百官總已以聽於冢宰三年此古者人<lb/>
　君通行之喪禮本非甚難事後世儒者却看得過當<lb/>
　以為諒隂非古人不能行即冢宰一人非如伊周恐<lb/>
　不可托愚謂不然夫古人居喪不言非真閉口不言<lb/>
　亦非絶不與聞國中政事也特不受朝賀臨羣臣稱<lb/>
　朕稱制行禮聽樂耳至於國家大事二三大臣自當<lb/>
<pb n="KR3a0111_WYG_021-21b"/>
　造喪次宻商商定則冢宰致嗣王之命以告於百執<lb/>
　事故謂之聽於冢宰蓋小臣微賤不得輒至喪次靣<lb/>
　君也是人君雖行三年喪其於朝廷事原非廢缺冢<lb/>
　宰原非偏任豈得以居喪不言及冢宰難任為不便<lb/>
　而遂廢三年之禮故愚謂古禮之廢泥禮者廢之此<lb/>
　言殆不虛也<lb/>
人君行三年喪臣下多不欲者乂有故蓋過泥四海遏<lb/>
　宻八音之説恐君行臣從多所未便故晋武帝欲行<lb/>
<pb n="KR3a0111_WYG_021-22a"/>
　三年喪傅𤣥不可曰主上不除而臣下除之此為有<lb/>
　父子而無君臣予謂是亦有説高曾祖考之於人皆<lb/>
　一本之親誼至戚也然以世系之逺近則不能無等<lb/>
　殺之分况君臣以義合豈得以臣民嗣君槩為一例<lb/>
　愚亦欲如本宗五服圖例剏為一格嗣君為一等其<lb/>
　餘公卿大夫士庶為一等雖均服斬衰而有三年朞<lb/>
　年九月五月三月之别其餘卿大夫之當服者各以<lb/>
　其類附庶情與義均理與事協三年喪或有可復之<lb/>
<pb n="KR3a0111_WYG_021-22b"/>
　日也<lb/>
禮記事君有犯無隠服勤至死方喪三年方義也言以<lb/>
　義起如孟子言舊君有服之類是也陳皓訓比字義<lb/>
　者非<lb/>
天下至尊莫尊於君天下之親莫親於父居天下之至<lb/>
　尊而先失禮於其至親本根撥矣其何能國故人君<lb/>
　不能行三年喪而欲復三代之治者未之有也<lb/>
　　私擬君喪五服圖<lb/>
<pb n="KR3a0111_WYG_021-23a"/>
斬　　　斬　　　　斬　　　　　斬　　　　斬<lb/>
衰<hi>嗣</hi>勲戚衰文武臣一　衰文武臣四衰文武臣七衰士<lb/>
三<hi>王</hi>大臣期品至三品九品至六品　五品至九品三庶人<lb/>
年　　　年　　　　月　　　　　月　　　　月<lb/>
右君喪五服圖此姑就今制約畧分為五等也若王者<lb/>
　有志復古當如周室五等之爵因而為五等之服斟<lb/>
　酌變化無所不可至於哭泣衰麻之節與夫飲酒食<lb/>
　肉之禁亦當稱情量理議為定制使天下有所遵守<lb/>
<pb n="KR3a0111_WYG_021-23b"/>
　庶君臣之間不至恝然無情而服有等殺不至扞格<lb/>
　難行也<lb/>
聖人之教無所不該者也故就論語所稱則有四科由<lb/>
　此而觀後世人才果能於四科之中出類拔萃是即<lb/>
　聖人之徒也後世不知此義孔孟之後槩以伏生申<lb/>
　公歐陽高夏侯勝之徒當之夫伏生之徒不過文學<lb/>
　中人耳乃歴漢唐以來儼然專兩廡之席而功業彪<lb/>
　炳志行卓犖為古今人所信服者固不得一與從祀<lb/>
<pb n="KR3a0111_WYG_021-24a"/>
　之列而概擯之門墻之外是止以吾夫子為一經生<lb/>
　而裒集後世許多無用之老儒共作一堂衣鉢也無<lb/>
　怪乎竒偉英雄之士掉臂而去而作史之家必另為<lb/>
　道學𫝊以載其人而為道學者亦甘自處於一隅之<lb/>
　陋此其失非細故也<lb/>
愚意聖門從祀自及門七十子及周程張朱具體大儒<lb/>
　之外皆當分為四科妙選古今以來卓犖竒偉第一<lb/>
　等人物盡入從祀如黄憲文中子此徳行中人物也<lb/>
<pb n="KR3a0111_WYG_021-24b"/>
　張良李泌此言語中人物也孔明杜房韓范司馬此<lb/>
　政事中人物也遷固李杜韓栁歐蘇此文學中人物<lb/>
　也細細論定擇其中之尤卓偉而無過暗合於聖門<lb/>
　躬行之流者舉天下通祀之其餘則各從祀於其鄉<lb/>
　之聖廟他如已從祀之諸賢亦須辨其行誼學術功<lb/>
　業之大小大者通祀於天下小者祀於其鄉庶幾一<lb/>
　洗向來學究之習而成聖人大無外之教<lb/>
從祀諸賢如周子朱子其功不在孟子下此尤當在配<lb/>
<pb n="KR3a0111_WYG_021-25a"/>
　享之列者非僅僅從祀已也<lb/>
凡古來節義名臣如闗侯顔真卿張廵岳飛之屬當在<lb/>
　徳行之列小儒不知而二氏之桀者反得竊之以惑<lb/>
　衆在二氏固為援儒入墨在吾儒未免推而逺之矣<lb/>
釋氏有佛法金湯一書凡古今人物有一言一事及於<lb/>
　佛或與釋氏一二人相處者即拉入集中惟恐其孤<lb/>
　而無助也在吾儒固收之不勝收然其間卓絶者亦<lb/>
　不可不收久久成習天下後世竟將以此種人物為<lb/>
<pb n="KR3a0111_WYG_021-25b"/>
　真非聖門人物矣<lb/>
聖人之道固天下萬世至尊至貴之道然亦必俟時君<lb/>
　世主尊之信之而後行則報本推崇之道儒者亦不<lb/>
　可不講也愚意自堯舜禹湯文武而下如漢之高帝<lb/>
　及孝武孝明宋之理宗皆不可不祀於聖廟前殿凡<lb/>
　丁祭則先展拜於前殿而後入而成禮於孔子蓋道<lb/>
　重則尊信吾道者亦重此固報本推崇之道亦化𨗳<lb/>
　時君世主之一機也<lb/>
<pb n="KR3a0111_WYG_021-26a"/>
魯哀衛靈衛孝齊景以及梁惠齊宣滕文魯繆皆能尊<lb/>
　信孔孟但未充耳似亦皆當議祀<lb/>
凡一邑之中忠臣孝子鄉賢名宦義夫節婦凡得祀於<lb/>
　其鄉者皆得從祀於聖廟者也其不得祀於聖廟者<lb/>
　不得祀於其鄉是亦大道歸一之義<lb/>
或問諸臣從祀聖廟則聞命矣其節婦奈何曰詩首闗<lb/>
　雎易著家人婦徳之訓莫備於吾儒矣此義豈可或<lb/>
　闕但祀於廟中無此禮則或當别立廟於廟側而遣<lb/>
<pb n="KR3a0111_WYG_021-26b"/>
　官祭之可也<lb/>
凡為諸生者禮無不與祭今惟執事數人為太畧矣愚<lb/>
　謂丁祭宜制為定法凡諸生决要助祭不至者比於<lb/>
　歳考蓋既為聖人之徒而一年兩次拜祭猶有推阻<lb/>
　則其人品心術亦可知也<lb/>
吾人終身以聖人為師則聖人之祭終身當與者也乃<lb/>
　世俗孝亷登科即謂之出學門自此終身不與祭何<lb/>
　怪乎一入仕途即與聖人之道相背而馳也愚謂亦<lb/>
<pb n="KR3a0111_WYG_021-27a"/>
　當制為定法凡鄉紳在籍者皆隨本處正官助祭於<lb/>
　廟庶幾得終身歸徃之義<lb/>
明制丁祭惟府州縣正官凡上司皆不與此亦未是總<lb/>
　之自為諸生以上無一人不當與祭也洪武中釋奠<lb/>
　孔子時誠意伯劉基參政馮冕等不陪祀而受胙帝<lb/>
　震怒停基等俸各一月葉龍泉為縣祀孔子羣吏竊<lb/>
　飲猪腦酒繫獄坎坷終身凡開闢聖明大有為之主<lb/>
　無不敬孔子者享國長久非無謂也<lb/>
<pb n="KR3a0111_WYG_021-27b"/>
言夏謂國初凡城隍之神皆易塑像而為木主固善然<lb/>
　城隍似不妨塑像予曰凡所稱神有三天神地祇人<lb/>
　鬼人鬼可以塑像天神地祇不可塑像人鬼原有是<lb/>
　形故可以象之天神地祇初無是形豈可妄為塑像<lb/>
　耶<lb/>
升士問然則孔子亦可塑像耶予曰凡塑像者謂其音<lb/>
　容不逺則而象之可以起人愛敬増人思慕也如開<lb/>
　國功臣及近代名公生祠之類皆不妨塑像孔子則<lb/>
<pb n="KR3a0111_WYG_021-28a"/>
　功徳之盛如天如地難以形容且世代久逺音容難<lb/>
　肖塑像恐凟不如木主之妙也升士曰予嘗見蘇郡<lb/>
　府庠文廟立木主於座而刻孔子石像於傍似為得<lb/>
　體予曰得之推此以徃則凡可塑像者皆當如此既<lb/>
　無䙝越之嫌亦盡想慕之道矣<lb/>
十月之朔舉行鄉飲升歌之次友人有笑者曰此種聲<lb/>
　容殊無足樂何益於身心性命予曰惟無足樂故有<lb/>
　益於身心性命也古人鼓腹而歌擊壤而歌操牛尾<lb/>
<pb n="KR3a0111_WYG_021-28b"/>
　而歌俱有甚聲容惟無足樂故為天下之至樂古人<lb/>
　所以樂而不淫也若如今之戲劇倡優侏儒猱雜子<lb/>
　女觀者且以為歡樂之極而不知己樂而淫矣喪名<lb/>
　損徳敗俗亂常其於身心性命求其無損且不可而<lb/>
　况於有益乎<lb/>
禮載四面之坐象四時先儒謂坐有四方者禮不主於<lb/>
　敬主欲以尊賢故其位賓主不相對而坐僎於其間<lb/>
　以見賓主之義也所謂坐主東南者坐東近南而靣<lb/>
<pb n="KR3a0111_WYG_021-29a"/>
　西賓坐西北者坐北近西而面南主西向賓南向所<lb/>
　謂賓主不相對者此也若如今禮賓主隅坐則仍是<lb/>
　相對矣是禮主於敬主非尊賢矣介輔賓者也坐賓<lb/>
　於西北坐介於西南南者賓之南也坐西面東非坐<lb/>
　西南隅也僎輔主者也坐主於東南坐僎於東北北<lb/>
　者主之北也坐北面南非坐東北隅也君子席不正<lb/>
　不坐行禮之地而有不正之坐民何觀焉其三賓衆<lb/>
　賓僚屬皆正向而主賓介僎又各隅向是八面之坐<lb/>
<pb n="KR3a0111_WYG_021-29b"/>
　非四面以象四時也嘉靖四年蘇守胡公改正其位<lb/>
　立榜於學宫萬厯戊午仁和李我存守澶淵訂正頖<lb/>
　宫禮樂亦改正隅坐之禮刋書流布蓋國初㑹典舊<lb/>
　圖原皆正坐正嘉重刋乃始更之或纂修者一時之<lb/>
　誤而今遂各處相因莫敢改正亦可嗤也<lb/>
六藝之中禮樂為急射即次焉射者男子之所有事也<lb/>
　古者男子始生即懸桑弧蓬矢自成童以至於耄老<lb/>
　自天子以至於庶人無不盡志於射以習禮樂聖人<lb/>
<pb n="KR3a0111_WYG_021-30a"/>
　因而教之制為射禮李我存曰成周之以射教猶唐<lb/>
　之詩賦宋之經義今日之制舉皆所以駕馭英雄使<lb/>
　之斂才就法也故庠序以之命名有司以之教士周<lb/>
　禮鄉師正歳稽鄉器黨共射器州長春秋以禮㑹民<lb/>
　射於州序鄉大夫以鄉射之禮五物詢衆庶且將祭<lb/>
　祀則射將養老則射諸侯來朝則射諸侯相朝則射<lb/>
　燕使臣或與羣臣飲酒則射設為大射賓射燕射三<lb/>
　禮而又將大射必行燕禮將鄉射必行鄉飲酒禮有<lb/>
<pb n="KR3a0111_WYG_021-30b"/>
　恩有義而後與之射以觀其徳行故人樂而趨焉先<lb/>
　王之教可謂委曲而多術矣以視校文之暗中摸索<lb/>
　孰為優乎<lb/>
射禮令典儀制甚畧雍志稍詳然亦未盡其妙惟李我<lb/>
　存鄉射疏斟酌古今圖説詳盡竟可頒之學官以為<lb/>
　射禮之式<lb/>
　<lb/>
　思辨録輯要卷二十一<lb/>
</p>
<p>
</p>
  </div>
<div>
<head>思辨録輯要卷二十二</head> <lb/>
    <p>
<pb n="KR3a0111_WYG_022-1a"/>
欽定四庫全書<lb/>
　思辨録輯要卷二十二<lb/>
　　　　　　　　　　　　　太倉陸世儀撰<lb/>
　　治平類<hi>樂</hi>
天下無必不可知之理天下無必不可能之事天下無<lb/>
　必不可作之器天文樂律二者固稱絶學然精天文<lb/>
　者代不乏人獨樂律議論愈多去古愈逺此非樂律<lb/>
　真不可知不可能不可作皆論樂者不能推見本原<lb/>
<pb n="KR3a0111_WYG_022-1b"/>
　精求聲氣之元而徒執金石累黍<graphic n="KR1371" url="https://raw.githubusercontent.com/kanripo/KR-Gaiji/master/images/KR1371.png" mimeType="image/png"/>合分寸之説以<lb/>
　誤之也欲正五音必先六律欲正六律必先黄鍾欲<lb/>
　得黄鍾必先審聲氣之元欲審聲氣之元必先致天<lb/>
　地之和欲致天地之和必天子建中和之極後世作<lb/>
　樂不先講中和位育而紛紛於斛尺秬黍豈非不揣<lb/>
　其本而齊其末哉<lb/>
候氣者古人所以騐天地之和也王者已致其中和位<lb/>
　育矣然未知己之果出於中和天地萬物之果登於<lb/>
<pb n="KR3a0111_WYG_022-2a"/>
　位育否也於是為之候以吹之吹以聽之吹之聽之<lb/>
　而果得所謂中正和平聲氣之元矣則又為之被以<lb/>
　管絃和以節奏薦之上帝饗之祖考所以告成功於<lb/>
　鬼神不敢以私意飾為笙歌欺祖宗欺上帝也今人<lb/>
　不知致中和以位育天地亦不問天地之位育與否<lb/>
　而但云候氣不知所候之氣果屬何氣與<lb/>
樂有樂章有樂音樂章成於人樂音出於天天人合徳<lb/>
　故可以殷薦上帝後世樂章矯誣既無可取而樂音<lb/>
<pb n="KR3a0111_WYG_022-2b"/>
　又皆出於穿鑿豈能諧神人和上下<lb/>
天地之氣不可强當其和時則候得和氣當其不和時<lb/>
　則候得戻氣此萬萬不爽之理故三代以下無論矣<lb/>
　堯舜禹湯文武之時其候氣之法作樂之法與夫斛<lb/>
　尺秬黍當無彼此之殊也然而孔子於古今之樂獨<lb/>
　稱舜樂且謂韶盡善盡美武盡美未盡善則知作樂<lb/>
　根本全在當時帝王中和位育故當堯之時則有堯<lb/>
　之氣當舜之時則有舜之氣當桀紂幽厲之時則有<lb/>
<pb n="KR3a0111_WYG_022-3a"/>
　桀紂幽厲之氣故堯舜禹湯之時而反候得桀紂幽<lb/>
　厲之氣作桀紂幽厲之樂决無此理則知桀紂幽厲<lb/>
　之時乃欲候得堯舜禹湯之氣作堯舜禹湯之樂有<lb/>
　是理哉乃後世胡范司馬諸大儒於皇祐元豐欲復<lb/>
　簫韶九成之舊而西山蔡氏又鑿鑿著書以元聲為<lb/>
　必可得其亦未之思矣<lb/>
王陽明曰韶是舜一本戲武是武王一本戲二語妙極<lb/>
　則知桀紂幽厲自有桀紂幽厲一本戲人君表也表<lb/>
<pb n="KR3a0111_WYG_022-3b"/>
　正則景直樂無心焉樂無權焉治天下不求君心而<lb/>
　求之樂是猶不立表而求直景有是理乎<lb/>
樂由天作不特候天地之氣而作者謂之天即非候氣<lb/>
　而凡出於無心者皆謂之天樂記曰凡音之起由人<lb/>
　心生也人心之動物使之然也物使之然而實莫知<lb/>
　其所以然而然此其間有天焉故審音可以知樂審<lb/>
　樂可以知政季札觀樂於列國之興亡一一不爽蓋<lb/>
　列國之樂皆成於無心無心則合天是以興亡之徴<lb/>
<pb n="KR3a0111_WYG_022-4a"/>
　皆先兆於聲而不可掩所謂惟天不容偽也不然誰<lb/>
　不欲為夏聲者而獨讓秦之樂為夏聲耶<lb/>
有天下之樂有一國之樂有一人之樂咸英韶濩天下<lb/>
　之樂列國之音一國之樂也執玉高卑其容俯仰當<lb/>
　食而嘆無喪而戚一人之樂也而其中之莫知其然<lb/>
　而然則皆天也<lb/>
王莽初獻新樂於明堂太廟或聞其樂聲曰厲而哀非<lb/>
　興國之聲也陳後主作無愁曲曲終樂闋聞者莫不<lb/>
<pb n="KR3a0111_WYG_022-4b"/>
　隕涕隋開皇初新樂既成萬寶常聽之曰樂聲淫厲<lb/>
　而哀天下不久盡矣煬帝將幸江都王令言聞琵琶<lb/>
　新聲曰宫聲徃而不返帝必不令終此數主者其製<lb/>
　樂未嘗期於亡國也而卒至於亡國其聲皆騐此所<lb/>
　謂莫知其然而然也故曰樂由天作<lb/>
或問予云樂由天作凡樂之成必象人主之徳否必兆<lb/>
　一國之興亡然則樂皆以無心作之可矣乃孔子論<lb/>
　為邦又何必曰樂則韶舞也曰前此之論樂言帝王<lb/>
<pb n="KR3a0111_WYG_022-5a"/>
　作樂之理也孔子之論樂言帝王用樂之道也蓋樂<lb/>
　之為物感於物而後作故記曰凡音之起由人心生<lb/>
　也人心之動物使之然也其既作之後則又足以感<lb/>
　人故記曰姦聲感人而逆氣應之正聲感人而順氣<lb/>
　應之帝王之治天下功成作樂一本乎徳與時固不<lb/>
　可强若夫前代帝王之樂其聲音節奏備在樂官者<lb/>
　則固可用之以調情淑性化民成俗孔子之論韶舞<lb/>
　蓋當時之韶樂聲音節奏猶有存焉故也後則古樂<lb/>
<pb n="KR3a0111_WYG_022-5b"/>
　盡亡而論樂者猶以為韶舞可復是不識作樂之理<lb/>
　與夫用樂之道安可與之論樂乎<lb/>
人聲可悟樂律喉律管也其聲閎者宫音也高亮而噍<lb/>
　殺者商音也確以止者角音也熛揚者徴音也沈細<lb/>
　者羽音也然一人之喉又各自具宫商角徴羽所謂<lb/>
　十二律旋相為宫也中央之音宫西方之音商東方<lb/>
　之音角南方之音徴北方之音羽律管應五方之氣<lb/>
　也<lb/>
<pb n="KR3a0111_WYG_022-6a"/>
人之生有聲中黄鍾之宫者有聲中某律者古者太子<lb/>
　生太史必吹律以聽其聲是也<lb/>
喉律管也心律本也其喜心感者其聲發以散其怒心<lb/>
　感者其聲粗以厲其哀心感者其聲噍以殺其樂心<lb/>
　感者其聲嘽以緩故心者聲氣之元也喉者所以候<lb/>
　氣也故欲調聲者先平其心和則氣和則聲和矣<lb/>
有天樂有人樂人樂以喉為律管以心為聲氣之元天<lb/>
　樂以律管為喉以天地之氣為心古之天樂實本人<lb/>
<pb n="KR3a0111_WYG_022-6b"/>
　樂而起者也故樂以人聲為主<lb/>
樂可以知吉㐫以其得氣之先也凡人與物皆乘於氣<lb/>
　氣不可見惟樂能宣之故善察微者審音以知吉㓙<lb/>
　識天地之氣也近世有風角鳥占總為審音之樂則<lb/>
　知凡天地之聲皆樂不必五音六律而後謂之樂也<lb/>
論樂必須定中聲古今聚訟究竟中聲亦不難知只廣<lb/>
　大和平者為是世有聖人其心廣大和平則自能知<lb/>
　廣大和平之聲<lb/>
<pb n="KR3a0111_WYG_022-7a"/>
黄鍾為十二律之君故聲如洪鐘中黄鍾之宫者其人<lb/>
　必大貴商為西方之聲者其人必好殺<lb/>
十二律彷人聲而作非人聲似十二律律音有定人聲<lb/>
　無定故律管既成之後即以之節人聲欲使之得其<lb/>
　中也今伶人唱曲多有吹簫管和之其音有入簫管<lb/>
　者有不入簫管者此即中律不中律之謂<lb/>
黄鍾候氣必正冬至必定土中今厯法既有歳差土中<lb/>
　又自不同則黄鍾之長短清濁古今亦必有不同者<lb/>
<pb n="KR3a0111_WYG_022-7b"/>
　世儒拘執古法皆非也<lb/>
黄鍾候氣必正土中然使按日景之子午以布律則氣<lb/>
　必不應何也天氣微偏於左地氣微偏於右所謂不<lb/>
　參差則不能生物也故土圭測日景嘗在子午之中<lb/>
　此天之正位也以鍼定南北嘗在丙午壬子之中此<lb/>
　地之正位也故冬至置黄鍾之律於壬子之中夏至<lb/>
　置林鍾之律於丙午之中然後灰飛始應按此係舊<lb/>
　説予謂恐未必然候氣所係在淺深不在偏正也<lb/>
<pb n="KR3a0111_WYG_022-8a"/>
蔡元定作律吕新書以律管尺寸古今聚訟難以憑凖<lb/>
　欲多截竹以擬黄鍾此意甚妙但此法止可省爭辨<lb/>
　尺寸之煩至於律管之音與古黄鍾合否則未可必<lb/>
　予意樂主於聲則審樂斷以聲為主紛紛論器論數<lb/>
　皆後一着事也觀聖人既竭耳力句可見<lb/>
律管參騐天地之氣斟酌中聲以和人心蓋三才之道<lb/>
　備焉王者能理三才則律管正矣<lb/>
樂律必始於候氣然候氣之法最難三代以下未聞有<lb/>
<pb n="KR3a0111_WYG_022-8b"/>
　能候氣者隋文帝時牛𢎞典樂依古法候氣氣或不<lb/>
　應或連月灰飛不息文帝詰之牛𢎞不能對洪武中<lb/>
　亦曾候氣而氣終不應後太常官無别法潛為地道<lb/>
　通宻室之下實以石灰候冬至節至則以湯灌之氣<lb/>
　升而灰飛率以為常此見世法録由此觀之則樂律<lb/>
　即候氣一事後世已不得其法而紛紛然欲多截竹<lb/>
　以擬黄鍾取羊頭山黍尋河南葭灰辨今尺古尺卒<lb/>
　之迄無成效無足惑也<lb/>
<pb n="KR3a0111_WYG_022-9a"/>
候氣之法擇地尤要地有偏中氣有先後江南早春江<lb/>
　北晚春古詩河畔水澌長安花落是也地有五方五<lb/>
　方各有氣五氣各有聲然惟中央者為中聲故欲求<lb/>
　中聲必求中氣必擇土中此候氣者所當知也<lb/>
凡人心與天意人事與天道徃徃暗合世人即極意矯<lb/>
　揉造作不過適如天意而止堯舜之時其造律非於<lb/>
　候氣之後如後世多截竹以擬黄鍾也所謂斷竹為<lb/>
　管吹之而聲和候之而氣應天人適相合耳以此知<lb/>
<pb n="KR3a0111_WYG_022-9b"/>
　後世所造之律雖未嘗候氣然愚以為茍以之候氣<lb/>
　則亦未有不相合者蓋天人無不暗合也隋文時候<lb/>
　氣不應或連月灰飛不息此非不盡善蓋天人之氣<lb/>
　亂矣氣亂則其律亦必亂亂與亂天人固自相應觀<lb/>
　其建國不過再傳則氣之亂騐矣天人相應契若毫<lb/>
　髪不務修徳以回氣數以合天心而顧擾擾於候氣<lb/>
　之説祈欲上合古初豈不為造物所笑耶<lb/>
天地之氣猶人身之脈脈亂則其人亡氣亂則其國壞<lb/>
<pb n="KR3a0111_WYG_022-10a"/>
世有識微之士其於候氣之至或治或亂固應知之即<lb/>
　或豐或凶或水或旱亦必先知之蓋天地之氣應於<lb/>
　節候必自不爽特世無聖人能識天地之微耳<lb/>
樂書三分損益隔八相生蓋一定之理凡琴瑟之絲數<lb/>
　鐘磬之銅劑簫管之竅孔皆准於此非是則不能成<lb/>
　聲矣此法伶工逓相祖述原未嘗廢特習而不察耳<lb/>
　儒者但當審聲若製器則工師之事不必侵官也子<lb/>
　語魯太師樂曰樂其可知也始作翕如也從之純如<lb/>
<pb n="KR3a0111_WYG_022-10b"/>
　也皦如也繹如也以成論樂如是而已器數非所急<lb/>
　也<lb/>
樂有十二律六為陽六為隂其隂者又謂之吕故曰六<lb/>
　律六吕律者法也吕者助也十二律皆可為衆音之<lb/>
　法故通謂之律要而論之六律又可為六吕之法故<lb/>
　亦謂之六律五音宫商角徴羽然其端原於人聲之<lb/>
　喉舌齒唇牙喉宫音也舌徴音也齒商音也唇羽音<lb/>
　也牙角音也中土之人多喉音南方之人多舌音西<lb/>
<pb n="KR3a0111_WYG_022-11a"/>
　方多齒北方多唇東方多牙<lb/>
五音非一定之聲在太簇為宫者在黄鍾則為商在姑洗<lb/>
　為宫者在黄鍾則為角故善考律者必曰聲中某律<lb/>
　之宫若不言某律而泛稱宫商非定論也<lb/>
凡旋宫皆以隔八相生取之如黄鍾為宫則林鍾徴太<lb/>
　簇商南呂羽姑洗角應鍾變宫㽔賓變徴以下皆然<lb/>
　蓋十二律皆有五音故謂之六十調又合二變聲故<lb/>
　謂之八十四聲此旋宫法也正聲之止於五變聲之<lb/>
<pb n="KR3a0111_WYG_022-11b"/>
　止於二皆有天然一定之理俱於三分損一上得之<lb/>
　正聲至五聲以三分之不盡一算故止於五變聲至<lb/>
　二聲以三分之不盡二算故止於二邵康節觀物外<lb/>
　篇謂以日出日入為法非是律吕新書疏之甚詳<lb/>
黄鍾一聲而已以三分隔八之法逓相差次而有十二<lb/>
　律以十二律逓相差次而有六十四調八十四聲蓋<lb/>
　天下聲音之變盡於是矣此古者制樂以擬人聲意<lb/>
　也<lb/>
<pb n="KR3a0111_WYG_022-12a"/>
十二律至仲吕相生之道窮矣蓋仲吕隔八即黄鍾以<lb/>
　下與黄鍾所生相同若以之為七聲則商角徴羽皆<lb/>
　高於宫聲矣故為變律而其數止用黄鍾之半其不<lb/>
　能不為七聲者不具七聲則一律廢非天地之完音<lb/>
　欲具七律而仍用黄鍾則不可若不用黄鍾又無從<lb/>
　起數故於黄鍾諸律止用其半而其聲出於本律此<lb/>
　所以謂之旋宫而見天地之氣相循環而不窮也噫<lb/>
　微矣<lb/>
<pb n="KR3a0111_WYG_022-12b"/>
國語伶州鳩曰律者所以立鈞出度也韋昭註云鈞謂<lb/>
　均鐘木長七尺係之以弦不知其製如何朱子語録<lb/>
　曰均只是七均如以黄鍾為宫便以林鍾為徴太簇<lb/>
　為商南吕為羽姑洗為角應鍾為變宫㽔賓為變徴<lb/>
　這七律自為一均蓋以律管雖可以齊五音而吹有<lb/>
　重輕則音難遽定非神瞽不足以知之故依律而製<lb/>
　音一定而易調也漢京房亦以竹聲難調作凖以定<lb/>
　數凖之状如瑟長丈而十三絃隠間九尺以應黄鍾<lb/>
<pb n="KR3a0111_WYG_022-13a"/>
　之律九寸中央一絃下畫分寸以為六十律清濁之<lb/>
　凖即古均鐘意也又梁武帝作四通亦絲聲與凖同<lb/>
　意<lb/>
樂之難諧大約學士大夫泥樂理而不知樂音工師伶<lb/>
　人識樂音而不達樂理其實樂者音與理而已其聲<lb/>
　翕純皦繹則音正焉廣大和平則理存焉故君子但<lb/>
　當審音察理若夫器數之事如銅劑之厚薄律尺之<lb/>
　長短則工師之事聽之工師而已不能審音奪理而<lb/>
<pb n="KR3a0111_WYG_022-13b"/>
　反紛紛於銅劑律尺究竟不能通曉反為工師所笑<lb/>
　如宋景祐之樂李照主之然太常歌工病鐘聲濁私<lb/>
　賂鑄工使减銅劑聲清歌協而照不知元豐之樂揚<lb/>
　傑主之欲廢舊鐘樂工不平一夕易之而傑不知崇<lb/>
　寧之樂魏漢津主之請帝中指寸為律徑圍為容盛<lb/>
　其後止用指寸不用徑圍且製器亦不能成劑量工<lb/>
　人但隨律調之大率非漢津之本説而漢津亦不知<lb/>
　則知論樂不務審聲而紛紛器數者大抵皆説夢也<lb/>
<pb n="KR3a0111_WYG_022-14a"/>
　蔡元定律吕新書尚不可用况其他乎<lb/>
洪武初常諭禮部曰古之律呂協天地自然之氣今之<lb/>
　律吕出人為知巧之私天與地氣不審人聲與樂聲<lb/>
　不比是以雖用古之詩章古之器數亦皆乖戾而不<lb/>
　合凌雜而不倫矣手擊之而不得於心口歌之而非<lb/>
　出於志人與樂判而為二而欲動天地感鬼神豈不<lb/>
　難哉數語盡古今論樂之弊<lb/>
問太史公云六律為萬事根本而於兵械尤所重如何<lb/>
<pb n="KR3a0111_WYG_022-14b"/>
　曰度量衡皆起於律所謂為萬事根本也兩軍交戰<lb/>
　之時其吉凶必有氣氣與聲相近故吹律則能知之<lb/>
　猶之望氣之學也其於闗係尤大故曰尤重<lb/>
樂不過聲詞二者聲要渺而難尋詞平實而易辨三代<lb/>
　而下求詞之合於雅頌者寡矣聲云乎哉<lb/>
孔子云吾自衛反魯然後樂正雅頌各得其所雅頌詩<lb/>
　詞也詩詞得所則樂正矣學士大夫不正樂於詩辭<lb/>
　而欲致力於聲音求之不可依據之天即求之聲音<lb/>
<pb n="KR3a0111_WYG_022-15a"/>
　又不知既竭耳力而徒爭於累黍斛尺以較論夫長<lb/>
　短容受所以本末倒置而反為伶人賤工所笑也<lb/>
洪武癸丑以祭祀還宫宜用樂舞生前導遂命翰林儒<lb/>
　臣撰樂章諭之曰古人詩歌樂曲皆寓諷諌之意後<lb/>
　世樂章惟聞頌美無復古意矣常聞諷諌則使人惕<lb/>
　然有警若頌美之辭使人聞之意怠而自恃蓋自恃<lb/>
　者日驕自警者日强朕意如此卿等其撰述無有所<lb/>
　避於是儒臣乃上所撰神降祥祝酣酒色荒禽荒諸<lb/>
<pb n="KR3a0111_WYG_022-15b"/>
　曲凡三十九章曰回鑾樂歌其辭皆存規諫命禮部<lb/>
　付歌工肄習之按此真得古人詩樂本㫖蓋祭祀還<lb/>
　宫之日正去敬就弛之日也於此而敬則無不敬矣<lb/>
　回鑾歌煞有深意<lb/>
祭宗廟詩詞撰述貴誠誠則可貴如思文之頌后稷天<lb/>
　作之頌太王維天之頌文王執競之頌武王成王康<lb/>
　王其辭皆實而不夸故奏之者不慚聞之者足戒若<lb/>
　漢魏而降宗廟詩詞非不極鋪張揚厲然於誠之一<lb/>
<pb n="KR3a0111_WYG_022-16a"/>
　字殊有未當君子讀其辭未嘗不慚其徳矣<lb/>
按漢書稱高帝時唐山夫人作房中歌十六章為房中<lb/>
　樂今觀其辭不類房中而四章之中復有乃立祖廟<lb/>
　之句且漢高之世不聞别有宗廟樂歌而孝惠之世<lb/>
　復更名其樂為安世樂則知此歌雖名房中實亦宗<lb/>
　廟所通用也漢高以馬上得天下禮樂其所不貴魯<lb/>
　兩生不赴召而叔孫通以綿蕞繼之樂歌之成於婦<lb/>
　人不足復論矣顧詩歌之中不盛稱功伐而以大孝<lb/>
<pb n="KR3a0111_WYG_022-16b"/>
　休徳為言且言之重辭之複似乎知所本者但漢高<lb/>
　之有天下功差不媿徳則尠焉而至於孝之一字則<lb/>
　分羮擁篲頗多負疚以是告之宗廟得無有慚徳歟<lb/>
或謂文廟佾數宜從八宜從六言夏曰宜從四謂孔子<lb/>
　嘗為大夫也予曰不然孔子雖嘗為大夫然使今日<lb/>
　文廟之主仍稱魯司冦則四佾宜矣今廟主稱至聖<lb/>
　先師是已尊為百世師在帝王之上豈可律以大夫<lb/>
　之禮乎愚謂天下之人凡天子公侯大夫士庶皆有<lb/>
<pb n="KR3a0111_WYG_022-17a"/>
　定分惟師無定分不可以等級拘也祭禮佾數天子<lb/>
　當用八諸侯當用六大夫當用四各以已所應用為<lb/>
　尊師之極致既無僭越之愆亦無貶損之咎隨分致<lb/>
　䖍各得自盡與禮祭用生者之禄義特相符斯為至<lb/>
　當<lb/>
問今文廟所用乃宋大成樂今佾數既有差等則樂舞<lb/>
　之制當何如曰經言識禮樂之情者能作禮樂非必<lb/>
　不可興不可作之事有聖人起文廟樂舞可以意創<lb/>
<pb n="KR3a0111_WYG_022-17b"/>
　也曰創之之大畧何如曰樂以象成舜之徳在揖遜<lb/>
　則其樂揖讓周旋武之功在征誅則其樂總干山立<lb/>
　聖人道貫百王徳備文武而其澤及萬世者尢在詩<lb/>
　書六藝則其樂制當兼文武舞而更益以詩書六藝<lb/>
　斯為有當<lb/>
審音不難且即以俗樂論之如琴瑟之與琵琶皆絲音<lb/>
　也而琴瑟之聲疏而雅琵琶之音繁而哀此共人所<lb/>
　知也又如笙簫之與𦍑笛同一竹音也而笙簫之音<lb/>
<pb n="KR3a0111_WYG_022-18a"/>
　和而柔羌笛之音厲而勁此共人所知也其他鐘磬<lb/>
　之與鉦鈸堂鼓之與羯鼓徃徃可審推此則中正和<lb/>
　平之音非必不可求者故曰有中徳者必知中聲俗<lb/>
　樂之音最當審蓋俗樂皆無心而作卒然而興由於<lb/>
　人心之好尚人心所在則氣運存焉此其間皆天也<lb/>
　嘉隆間吾州有魏良輔者始為崑腔其聲舒長而高<lb/>
　亮一時人士皆慕好之此後吾地太平幾百年亦音<lb/>
　之先騐者歟今則崑腔雖存其音節皆變而淫靡哀<lb/>
<pb n="KR3a0111_WYG_022-18b"/>
　促矣又有張三者善彈三絃子其音繁而淫則風俗<lb/>
　亦為之一變又近時音樂横笛羯鼓高吹急擂器凡<lb/>
　八名為打十畨未幾中原戰伐遂起聲音之先騐如<lb/>
　此<lb/>
陽明有言韶武是舜武一本戲此明以今之優戲為樂<lb/>
　也今即以優戲觀如琵琶躍鯉之屬其詞曲猶本於<lb/>
　孝義至西廂則導淫矣今則琵琶躍鯉置不觀即西<lb/>
　廂亦以為村朴不知何所底止是一優戲亦有古樂<lb/>
<pb n="KR3a0111_WYG_022-19a"/>
　今樂之分况雅樂哉<lb/>
優戲不但套數有今古之分即音節亦有今古之分凡<lb/>
　舊戲即極忙迫時音節亦整新戲雖大團圓時音節<lb/>
　亦悲莫知其然而然此謂天人暗合<lb/>
金華文綂云漢以後以俗樂定雅樂隋以後以北樂定<lb/>
　雅樂故天下後世不知雅樂正音其言甚正然雅與<lb/>
　北俗雖異而聲音之理未嘗不通欲知雅樂未始不<lb/>
　可於俗樂北樂中參求反觀而得者孫應鰲律吕發<lb/>
<pb n="KR3a0111_WYG_022-19b"/>
　明載西域蘓岐婆一均七音與華相同又沈氏筆談<lb/>
　言今之燕樂與古樂相近但高二律以下故無正黄<lb/>
　鍾聲所謂合字大約當大呂以此觀之北俗雅樂雖<lb/>
　大相懸而其間旋宫之法則大約相類也即此審之<lb/>
　辨其所謂淫濫驕僻而後反求其所謂中正和平則<lb/>
　聲音之理於焉在矣豈必盡去今樂而後得雅樂哉<lb/>
朱子曰古樂亦難遽改且就今樂中去其噍殺促數之<lb/>
　音攷其律吕令其得正并令詞臣撰製樂章其間畧<lb/>
<pb n="KR3a0111_WYG_022-20a"/>
　述教化訓戒令人歌之亦足以養人和平此言殊近<lb/>
　裏着已所謂今樂猶古樂也今之樂猶古之樂談律<lb/>
　吕者晦之今之兵猶古之兵談八陣者晦之<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_022-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷二十二<lb/>
</p>
<p>
</p>
  </div>
<div>
<head>思辨録輯要卷二十三</head> <lb/>
    <p>
<pb n="KR3a0111_WYG_023-1a"/>
欽定四庫全書<lb/>
　思辨録輯要卷二十三<lb/>
　　　　　　　　　　　　　太倉陸世儀撰<lb/>
　　天道類<lb/>
五經中他經皆言人事惟易獨言天道人欲知天道非<lb/>
　研窮乎易不可孔子五十知天命又曰五十以學易<lb/>
　應是孔子天命之知亦得力於羲經也繫辭𫝊曰窮<lb/>
　理盡性以至於命學問必到至命地位方稱極則非<lb/>
<pb n="KR3a0111_WYG_023-1b"/>
　天下之至人其孰能與於此<lb/>
憶昔戊戍歳江隂孔蓼園沙介臣曹頌嘉諸子問向來<lb/>
　諸儒言學必有宗㫖先生居敬窮理亦是宗㫖否曰<lb/>
　固是然此四字畢竟是起手工夫上多若論其全則<lb/>
　有四語曰尚志居敬以立其本致知力行以勉其功<lb/>
　天徳王道以㑹其全盡性至命以要其極能盡此四<lb/>
　言方是古今來一大儒者<lb/>
天人一也然未知天命則天與人猶是岐而二之惟一<lb/>
<pb n="KR3a0111_WYG_023-2a"/>
　知天命則此際天人渾是合一天即我我即天心性<lb/>
　形骸都無間隔然此非研窮易理太極西銘爛熟胸<lb/>
　中實實見得道理現前縱有些微省悟亦是電光石<lb/>
　火<lb/>
朱子初年見李延平將謙開善話頭來説延平曰公於<lb/>
　何處懸空㑹得許多道理朱子憬然乃循序漸進後<lb/>
　來漸漸升堂入室究極精微至今讀其註易註太極<lb/>
　通書西銘無一語不透露亦無一語不平穏切實蓋<lb/>
<pb n="KR3a0111_WYG_023-2b"/>
　功夫得其次第也今之學者若天資高妙便要説頂<lb/>
　上話頭下截工夫便不肯做其篤信謹守之士則又<lb/>
　死煞按定腔拍不能開展尺寸乃知狂狷猶可尋求<lb/>
　中行真正難得<lb/>
知天命必要本易與太極通書易與太極通書必要本<lb/>
　程朱今人亦講天命亦本太極通書然只是打合二<lb/>
　氏走入哇𤓰國裏去<lb/>
昔人謂易經四聖而象著然羲文周俱是作易惟孔子<lb/>
<pb n="KR3a0111_WYG_023-3a"/>
　是學易吾人學易學孔子而已揚雄闗朗之流皆思<lb/>
　作易真是不知分量惟周程朱乃是學易<lb/>
易者所以明天道正所以全民用學易者當盡人以合<lb/>
　天伏羲畫卦示其體也文周繫辭著其用也孔子贊<lb/>
　易體用兼明然而四聖人之意則嘗在於用故愚謂<lb/>
　學易之道當先從用始繫辭傳曰君子居則觀其象<lb/>
　而玩其辭動則觀其變而玩其占則知學易工夫全<lb/>
　在事為未感時沈潛玩索每閲一卦便當認其卦體<lb/>
<pb n="KR3a0111_WYG_023-3b"/>
　詳其卦徳象變辭占無不貫洽而後一卦之義出每<lb/>
　讀一爻便當定其剛柔考其位次乘承比應靡有遺<lb/>
　憾而後一爻之義全于是乃進參以已意設身處地<lb/>
　上下古今揆其時勢度其情理而參决之何以為吉<lb/>
　何以為凶觀其與古人合否以驗吾心體用力既久<lb/>
　心體自純出應萬變沛然莫禦不俟卜筮而知吉凶<lb/>
　中庸所謂至誠如神也到得至誠便是全體太極大<lb/>
　自天地隂陽細自昆蟲草木罔不具於吾心抬頭舉<lb/>
<pb n="KR3a0111_WYG_023-4a"/>
　目無非易理故孔子繫辭二𫝊多言人事至説卦序<lb/>
　卦雜卦縱横開合無不成易此正以明用至則體立<lb/>
　人盡則天見也决無用未至而可與言體人未盡而<lb/>
　可與言天者故愚意欲學者學易專用力人事而天<lb/>
　道則俟其自合庶不失聖人下學上達之㫖<lb/>
靜坐讀易覺得伏羲畫卦時天地萬物雜然在前何以<lb/>
　見得天地間只是隂陽兩物既見得是隂陽何以見<lb/>
　得陽之象必為竒隂之象必為偶便决然下此二畫<lb/>
<pb n="KR3a0111_WYG_023-4b"/>
　此際便是太極<lb/>
隂陽對待是先天説出五氣流行是後天説出合二氣<lb/>
　五行而云陽變隂合而生水火木金土又是周子説<lb/>
　出雖道理合下便具而逐層洗發不可不知<lb/>
伏羲畫卦卦而已未嘗有所謂太極也文周繫辭辭而<lb/>
　已亦未有所謂太極也至孔子贊易而曰易有太極<lb/>
　始發出一太極之名此是為萬世特開生面學者須<lb/>
　是要認得太極别人説不濟事須是自己真正認得<lb/>
<pb n="KR3a0111_WYG_023-5a"/>
　也<lb/>
太極二字自周朱發明之後後人更不疑惑若自宋以<lb/>
　前則老子道生一而後生二莊子道在太極之前列<lb/>
　子有物渾成先天地生漢志函三為一其説紛紛是<lb/>
　否莫辨以此知周朱發明太極之功真在萬世<lb/>
中庸一部書句句言人道却句句言天道能如中庸方<lb/>
　始是天人合一<lb/>
問博厚高明悠久是單言天道曰此正是言天人合一<lb/>
<pb n="KR3a0111_WYG_023-5b"/>
　處言聖人與天地同一博厚高明悠久而末舉文王<lb/>
　以為証㑹得此意則小徳川流大徳敦化總是聖人<lb/>
　與天地同之也<lb/>
不是天人合一如何能盡已性盡人性盡物性<lb/>
戒懼慎獨盡性也中和位育至命也一部中庸却是此<lb/>
　意<lb/>
周子太極圖全從繫辭出不曽造作一毫不知者誣之<lb/>
　謗之或謂得之陳摶种放穆修或謂師事鶴林寺僧<lb/>
<pb n="KR3a0111_WYG_023-6a"/>
　夀涯此二氏無稽之言謬欲引為已重如謂孔子為<lb/>
　釋迦弟子也至朱子序通書亦謂莫知師𫝊之所自<lb/>
　夫繫辭即師傳也何必舍是而更問哉今觀其首一<lb/>
　○即易有太極也次□即是生兩儀也次　　即兩<lb/>
　儀生四象也□天地絪緼萬物化成也□男女搆精<lb/>
　萬物化生也何嘗自出一毫私意而議論叢生是非<lb/>
　信口總之不肯細心觀圖并不肯細心讀易<lb/>
太極圖甚平易人都看得鶻突其實極易曉中間一圏<lb/>
<pb n="KR3a0111_WYG_023-6b"/>
　即易經上太極一○旁邊兩抱即易經上兩儀二畫<lb/>
　但伏羲在太極上面直畫兩畫濓溪先生便把伏羲<lb/>
　二畫彎轉抱在太極兩傍是恐人把太極兩儀看作<lb/>
　二物故創作此圖以明無極而太極太極本無極之<lb/>
　㫖耳<lb/>
朱子謂周子太極圖當在通書之首先生既手授二程<lb/>
　本因附書後傳者見其如此遂誤以圖為卒章不復<lb/>
　釐正愚謂周子通書本名易通山陽度氏載傅伯成<lb/>
<pb n="KR3a0111_WYG_023-7a"/>
　未第時嘗得周子所寄姤説同人説今其書獨有乾<lb/>
　損益家人暌復旡妄䝉艮等説而無所謂姤説同人<lb/>
　説則知易通之為書六十四卦皆有説特散逸不全<lb/>
　耳其間議論次第當悉依周易非自立體格别為一<lb/>
　書也太極圖之在後實以繫辭在六十四卦後故耳<lb/>
　朱子取以貫通書於義無不可然太極圖所以為通<lb/>
　書之卒章則實因此故特記之<lb/>
一篇太極圖説止説得天命之謂性三句<lb/>
<pb n="KR3a0111_WYG_023-7b"/>
從來聖賢學問相𫝊止是一條線索子思天命之謂性<lb/>
　是祖繫辭繼善成性孟子知其性則知天矣是祖中<lb/>
　庸天命之謂性周子太極人極則亦祖繼善成性而<lb/>
　暗合於子思孟子自周子以後則凡言性與天道者<lb/>
　無不祖之伊川顔子所好何學論全本太極圖説朱<lb/>
　子註中庸天命節亦本太極圖説也<lb/>
凡讀人制作須是徹首徹尾看他意思所在然後方可<lb/>
　立論如周子太極圖説若不看他通篇則以首句為<lb/>
<pb n="KR3a0111_WYG_023-8a"/>
　二氏亦不為過今其書具在學者試徹首徹尾讀之<lb/>
　有一語涉二氏一字涉二氏否象山以客氣待人遇<lb/>
　前人制作不論全篇只摘一二字詆排呵叱此豈聖<lb/>
　賢平心之論<lb/>
朱子論太極圖有綂體之太極物物之太極二語甚妙<lb/>
　綂體即大徳之敦化物物即小徳之川流二太極似<lb/>
　無不同然而有不同者綂體太極是就物物之前而<lb/>
　推其所以然朱子所謂必先有是理然後有是氣理<lb/>
<pb n="KR3a0111_WYG_023-8b"/>
　先於氣也物物太極是就物物之中而指其所當然<lb/>
　朱子所謂既有是氣即有是理理在氣中也二太極<lb/>
　煞有不同須要細心體認<lb/>
粗看太極圖若頂上一圏便是綂體之太極隂陽中間<lb/>
　一圏便是物物之太極若細看則有數層頂上一圏<lb/>
　是生隂生陽之所以然也綂體之太極也隂陽中間<lb/>
　之一圏是隂陽各有一所當然也物物之太極也若<lb/>
　以隂陽對五行而看則隂陽一圏是五行之所以然<lb/>
<pb n="KR3a0111_WYG_023-9a"/>
　綂體之太極也五行各一圏是又五行各有一所當<lb/>
　然物物之太極也下面妙合而凝之一圏是成男成<lb/>
　女之所以然綂體之太極也成男成女之一圏是男<lb/>
　女各有一所當然物物之太極也以男女對萬物而<lb/>
　觀則男女一圏是人生人物生物萬物之所以然綂<lb/>
　體之太極也萬物一圏是既生人既生物而萬物各<lb/>
　有一所當然物物之太極也須要細細認得細細分<lb/>
　别得一而二二而一纔妙<lb/>
<pb n="KR3a0111_WYG_023-9b"/>
識得此意方知周子於隂陽五行妙合而凝男女萬物<lb/>
　上各着一圏不是無謂故朱子有五行各一其極男<lb/>
　女一太極萬物一太極之語學者不細心未免混混<lb/>
　讀過<lb/>
太極在隂陽之先在隂陽之中只不在隂陽之外在隂<lb/>
　陽之先者綂體之太極也不雜之太極也必先有是<lb/>
　理然後有是氣也所以然之理也在隂陽之中者物<lb/>
　物之太極也不離之太極也既有是氣即有是理也<lb/>
<pb n="KR3a0111_WYG_023-10a"/>
　所當然之理也若隂陽之外則無太極所謂除却隂<lb/>
　陽不是道惟二氏則外隂陽而言太極故老氏曰無<lb/>
　名天地之始釋氏曰空刼以前真已<lb/>
太極在隂陽之先者似乎在隂陽之外然此只是即隂<lb/>
　陽而推其所以然如隂陽之一動一靜氣也然必先<lb/>
　有動靜之理而後動靜此之謂所以然也所以然只<lb/>
　就隂陽上推出原不離隂陽不是另有一個太極在<lb/>
　前生出隂陽來周子無極而太極太極本無極只是<lb/>
<pb n="KR3a0111_WYG_023-10b"/>
　恐人外隂陽而求太極<lb/>
朱子太極圖説註極其精當然其中亦有三處可疑一<lb/>
　則解剝圖體既以水為隂盛金為隂穉火為陽盛木<lb/>
　為陽穉而分解陽變隂合句又曰以質而語其生之<lb/>
　序則水木陽也火金隂也夫圖體所定方位亦是説<lb/>
　生之序而互異如此故雖篤信如黄勉齋以為疑然<lb/>
　隂陽總無定在或初間以圖之左右分隂陽此則就<lb/>
　河圖分隂陽亦無不可其二是五行之生也各一其<lb/>
<pb n="KR3a0111_WYG_023-11a"/>
　性句應屬下文蓋太極圖説有五段大意自無極而<lb/>
　太極至太極本無極也是説道生天地自五行之生<lb/>
　各一其性至萬物生生而變化無窮焉是説天地生<lb/>
　人語備載庚子太極講義中玩五行之生也句一也<lb/>
　字便是起下語氣與下無極之真二五之精妙合而<lb/>
　凝作一串讀以起下文五性二字蓋不先説明五行<lb/>
　之生各一其性則二五五字與五性五字俱無着落<lb/>
　故特地於中間添入此二句乃朱子竟以此二語讀<lb/>
<pb n="KR3a0111_WYG_023-11b"/>
　連上文而曰五行之生各一其性氣殊質異各一其<lb/>
　極無假借也此無極二五所以妙合而無間也便是<lb/>
　結上文語氣與周子本文語氣不合至於分解註中<lb/>
　解無極之真一段又以一性字領下而曰性無不在<lb/>
　又曰性為之主而隂陽五行為之經緯錯綜不但此<lb/>
　處不當以性字貫而以性為主而隂陽五行為錯綜<lb/>
　其語恐亦未妥其三則立天之道曰隂與陽節末句<lb/>
　又曰原始反終故知死生之説觀又曰二字是於三<lb/>
<pb n="KR3a0111_WYG_023-12a"/>
　句之外又另提此句來講以見死生之説亦不過即<lb/>
　此隂陽太極動靜之理而註中重複將隂陽剛柔仁<lb/>
　義來説亦欠明爽此三處皆有可疑<lb/>
文公解圖煞費氣力故其解中亦徃徃有過費氣力處<lb/>
文公解圖妙于即以通書解圖然其病處亦在於過用<lb/>
　通書其解通書妙於即以圖解通書然其病處亦在<lb/>
　於過泥圖凡道理只平鋪放着觀之自見<lb/>
問萬事萬物根本於太極太極却歸何處曰太極即散<lb/>
<pb n="KR3a0111_WYG_023-12b"/>
　見於萬事萬物<lb/>
顧涇陽先生云異教家徃徃好言天地未生前父母未<lb/>
　生前不如中庸言喜怒哀樂之未發於此有得則二<lb/>
　者皆在其中矣愚謂涇陽言錯此二語者儒家亦何<lb/>
　嘗不言天地未生前太極也父母未生前繼之者善<lb/>
　也易經上明明説過人於此處不究心即究心亦不<lb/>
　熟見異教拈出便以為另是一條道路而不知實非<lb/>
　另有道路也但異教論天地未生父母未生則又不<lb/>
<pb n="KR3a0111_WYG_023-13a"/>
　如此解蓋若如此解則仍是儒教故必詭異其辭秘<lb/>
　宻其㫖以為不落言詮不入見解切忌説破也要之<lb/>
　二語若不如此解便不是故曰吾儒之外無道<lb/>
一僧問曰儒家説太極之前有無極且道無極之前還作<lb/>
　甚麽予曰和尚且道無極是甚麽來僧不能答<lb/>
不識無極道不得太極字不識太極道不得無極字<lb/>
道生天地天地生人人配天地故能盡道只此四句可<lb/>
　該太極圖一篇之義<lb/>
<pb n="KR3a0111_WYG_023-13b"/>
或問動而生陽靜而生隂是太極動靜是隂陽動靜朱<lb/>
　子曰是理動靜愚謂不若云動靜是隂陽所以動靜<lb/>
　是太極<lb/>
朱子曰太極自是涵動靜之理却不可以動靜分體用<lb/>
　蓋靜即太極之體也動即太極之用也愚謂如此是<lb/>
　仍以動靜分體用了且語意未明疑是門人誤記不<lb/>
　若云靜者動之體動者靜之用太極者動靜之主宰<lb/>
　似較明白<lb/>
<pb n="KR3a0111_WYG_023-14a"/>
理氣二者原不可分先儒之説甚多無有出此者朱子<lb/>
　獨謂必先有是理而後有是氣予向來體認不得其<lb/>
　解近謂蔡虚齋䝉引恍然有㑹於朱子之言而知虚<lb/>
　齋之説有未暢也虚齋之言曰理氣是一齊有的朱<lb/>
　子雖就天道本體言然天道本體豈容無氣此就天<lb/>
　地已生後論矣朱子謂理先於氣是就天地未生前<lb/>
　論假如輕清上浮者為天是氣也然必有輕清上浮<lb/>
　之理而後輕清者浮而為天重濁者下降而為地是<lb/>
<pb n="KR3a0111_WYG_023-14b"/>
　氣也然必有重濁下降之理而後重濁者降而為地<lb/>
　不然何不聞重濁上浮輕清下降乎譬如人着新衣<lb/>
　忽生蟣虱此氣之所成也然必有生蟣虱之理而後<lb/>
　蟣虱生衣服外面則不生矣無是理故無是氣也豈<lb/>
　非理先於氣乎<lb/>
喜而後喜氣生怒而後怒氣生有是理故有是氣喜而<lb/>
　飾怒怒而飾喜則氣不至矣無是理故無是氣也<lb/>
尊素尋思理先於氣之㫖久而未得時方與蕃侯論集<lb/>
<pb n="KR3a0111_WYG_023-15a"/>
　義養氣予呼尊素曰理先於氣尊素大省稱快<lb/>
羅整庵論理氣以程伯子原來只此是道一語為定論<lb/>
　以伊川所以隂陽者道為漸有二物之嫌又以朱子<lb/>
　一隂一陽徃來不息即是道之語為直截而以理與<lb/>
　氣决是二物氣强理弱與若無此氣則此理如何頓<lb/>
　放之語為未合以予觀之程子朱子之言皆是整庵<lb/>
　之見猶有未到也蓋氣只是隂陽理只是太極太極<lb/>
　不離乎隂陽亦不雜乎隂陽明道原來只此是道之<lb/>
<pb n="KR3a0111_WYG_023-15b"/>
　語與朱子隂陽不息即是道是説不離隂陽之太極<lb/>
　伊川所以隂陽者道與朱子理與氣决是二物云云<lb/>
　是説不雜隂陽之太極整庵疑是知其一不知其二<lb/>
　也薛文清見亦同此<lb/>
整庵疑周子無極之真二五之精妙合而凝三語以為<lb/>
　物必兩而後可以言合太極與隂陽果為二物則方<lb/>
　其未合之先各安在耶予以為整庵之言理氣亦固<lb/>
　矣夫即氣是理者以為氣之中即有理非氣即是理<lb/>
<pb n="KR3a0111_WYG_023-16a"/>
　也既非氣即是理則安得不為二物<lb/>
理之與氣一而二二而一未知即氣是理之人若與之<lb/>
　析言理氣恐其認作二物若既知即氣是理之人雖<lb/>
　與之析言理氣終不害其為合一也周子三言正是<lb/>
　指出理氣渾合無間之妙整庵乃必以合字疑之何<lb/>
　也<lb/>
只一箇理字一箇氣字字義各有不同便是二物矣豈<lb/>
　必各有形質而後謂之二物耶<lb/>
<pb n="KR3a0111_WYG_023-16b"/>
無極之真二五之精妙合而凝即中庸註所謂氣以成<lb/>
　形理亦賦焉也<lb/>
整庵曰隂陽太極未合之先二物果各安在予以為此<lb/>
　無難曉即如此火爐子是氣也上可藏炭下可通風<lb/>
　即所以為火爐之理也當既有火爐之時所以為火<lb/>
　爐之理即在此爐之中未有火爐之時但無此爐之<lb/>
　形耳所以為爐之理固在也所以造爐之木石銅鐡<lb/>
　亦在也安得以為遂無着落耶<lb/>
<pb n="KR3a0111_WYG_023-17a"/>
理只是氣的源頭整庵不識伊川所以二字之妙便終<lb/>
　身疑惑到底<lb/>
整庵最愛程伯子原來只此是道一語予謂即此便可<lb/>
　見理氣是二物蓋只此是道所謂即氣是理也妙在<lb/>
　原來二字煞有深意未嘗言此便是道假如有一器<lb/>
　於此指謂人曰此中有道便説得去若謂此就是道<lb/>
　便説不去矣整庵認真道即器器即道之説以為其<lb/>
　中更不容着一語未免反生鶻突<lb/>
<pb n="KR3a0111_WYG_023-17b"/>
朱子理與氣决是二物一語煞是下得倒斷無本領漢<lb/>
　决説不出<lb/>
就不雜隂陽之太極言理氣是二物就不離太極之隂<lb/>
　陽言理氣亦是二物此處看得明白方是學問<lb/>
整庵云氣之聚便是聚之理氣之散便是散之理惟其<lb/>
　有聚有散是乃所謂理也是即就聚散上觀理而不<lb/>
　知所以為聚散者理也宜其於程朱之言多所未合<lb/>
　矣<lb/>
<pb n="KR3a0111_WYG_023-18a"/>
看來整庵只未㑹理先於氣之㫖便有許多不合處予<lb/>
　庚辰春初偶見到此後來觸處俱無疑礙<lb/>
胡敬齋氣乃理之所為及所以為是太和者道與有理<lb/>
　而後有氣三語皆無可疑至云人之道乃仁義之所<lb/>
　為易即道之所為則欠明通矣整庵疑之是也至於<lb/>
　余子積性書則悖謬之甚<lb/>
蔡虚齋謂理全而氣分似亦未妥夫理有全有分氣亦<lb/>
　有全有分天地氣之全者也萬物氣之分者也綂體<lb/>
<pb n="KR3a0111_WYG_023-18b"/>
　一太極理之全者也物物一太極理之分者也<lb/>
凡事凡物莫不各有當然之理所謂即氣是理也至事<lb/>
　物所以當然之故微乎微乎非明乎理先於氣之説<lb/>
　其孰能知之<lb/>
知當然之理者可與立知所以然之故者可與權<lb/>
先儒論理氣既曰理在氣中又曰理先於氣既曰即氣<lb/>
　是理又曰理與氣决是二物凡此等處俱要看得歴<lb/>
　歴分明絶無分毫窒礙方是學問<lb/>
<pb n="KR3a0111_WYG_023-19a"/>
理先於氣一語明儒中惟崑山魏莊渠見到餘則多有<lb/>
　未曾論及者或有論及而終於格格者乃知此處工<lb/>
　夫急切正未易到<lb/>
呉康齋見耕耘者曰此亦是贊化育此語非有得者不<lb/>
　能道<lb/>
陳白沙學問以自然為宗最近於天然却又是曾㸃一<lb/>
　家只是天機動盪非性與天道全體太極之天<lb/>
朱子論理氣之言最精當者有曰必先有是理然後有<lb/>
<pb n="KR3a0111_WYG_023-19b"/>
　是氣既有是氣即有是理又曰論萬物之一原則理<lb/>
　同而氣異論萬物之異體則氣猶相似而理絶不同<lb/>
　此四言皆論理氣之的學者宜將四言參伍錯綜尋<lb/>
　求玩味使其貫串通徹于胸中全無一毫疑惑則天<lb/>
　地萬物性命之理瞭然若揭矣<lb/>
高景逸先生云若説有生天生地者便不是動靜無端<lb/>
　隂陽無始原尋不出起頭處此即整庵本無先後之<lb/>
　説也不知太極不離隂陽而亦不倚隂陽動靜隂陽<lb/>
<pb n="KR3a0111_WYG_023-20a"/>
　雖無端始畢竟先有理而後有氣㑹得此意方可讀<lb/>
　易有太極是生両儀句<lb/>
必先有是理然後有是氣事事物物皆然然亦有不盡<lb/>
　然者以天下言之或宜治而忽亂宜亂而忽治以一<lb/>
　人之身言之或為惡而䝉福為善而得禍以瞽瞍為<lb/>
　父而生舜以堯舜為父而生朱均皆不可解故朱子<lb/>
　曰氣强理弱然細思之其中畢竟有所以然在<lb/>
問張子虚空即氣之説如何曰天地間只理氣二字易<lb/>
<pb n="KR3a0111_WYG_023-20b"/>
　所謂形而上者謂之道形而下者謂之器也不必更<lb/>
　分虚空與氣張子知虚空即氣而又曰太虚不能無<lb/>
　氣又曰合虚與氣則仍分虚與氣矣所以正䝉下語<lb/>
　雖極精微終不如周子朱子之劃然也<lb/>
要知天地間總只隂陽隂陽總只是氣則於何處更討<lb/>
　虚空<lb/>
問張子云太虚無形氣之本體其聚其散變化之客形<lb/>
　耳至靜無感性之淵源有識有知物交之客感耳何<lb/>
<pb n="KR3a0111_WYG_023-21a"/>
　如曰氣無形而其聚其散皆氣之所為也性無感而<lb/>
　有識有知皆性之所在也本所固有道不得個客字<lb/>
易曰形而上者謂之道形而下者謂之器要知形下不<lb/>
　但是有形之物即空虚無形其中皆有氣氣亦是形<lb/>
　下其中之所以然則道也故中庸曰洋洋乎發育萬<lb/>
　物峻極于天張子誤認此意以有形者為器無形者<lb/>
　為道故有取乎莊子之野馬絪緼而曰太和所謂道<lb/>
　此處一差所以正䝉中言道徃徃多錯<lb/>
<pb n="KR3a0111_WYG_023-21b"/>
道器二字即理氣二字知氣即是器則决不誤以無形<lb/>
　者為道矣<lb/>
要知形上形下即中庸費隠二字<lb/>
道不可見惟知道之君子能見之詩云鳶飛戾天魚躍<lb/>
　于淵言其上下察也滿空中都是道在<lb/>
問鳶飛戾天魚躍于淵如何便是道曰魚飛戻天鳶躍<lb/>
　于淵便不是道曰魚有文鰩鳥有鵜鶘何也曰水有<lb/>
　温泉火有隂火隂陽互根反其類也<lb/>
<pb n="KR3a0111_WYG_023-22a"/>
鳶飛魚躍是言虚空劈塞都是道理隨意指見前一物<lb/>
　都是這個<lb/>
程子曰天人本無二只緣有此形體便與天隔一層除<lb/>
　却形體渾是天也予謂形體本天所付若能踐形盡<lb/>
　性即此便渾然是天何消除得錫山高氏曰真知天<lb/>
　自是形體隔不得此言甚妙<lb/>
正䝉謂天地之感遇聚散為風雨為霜雪萬品之流行<lb/>
　山川之融結糟粕煨燼無非教也蓋天地之風雨霜<lb/>
<pb n="KR3a0111_WYG_023-22b"/>
　雪萬品山川猶聖人之視聽言動善觀天者無非教<lb/>
　也此可與論語予欲無言及無行不與兩章參看<lb/>
問正䝉太虚太和之説本是説無極却只説得無字曰<lb/>
　周子無極太極明理之無形張子太虚太和以無形<lb/>
　為理<lb/>
正䝉極言氣之絪緼聚散升降皆是道與易言一隂一<lb/>
　陽之謂道相似而實不同易着意在理上正䝉着意<lb/>
　在氣上不知絪緼聚散皆氣也其所以然處即道只<lb/>
<pb n="KR3a0111_WYG_023-23a"/>
　隔些子便未透<lb/>
舜光閲伊洛淵源問曰周子觀盆魚不除牕草此意可<lb/>
　曉張子聽驢鳴以為此亦是道何耶曰此意思都只<lb/>
　一般詩云鳶飛戾天魚躍于淵言其上下察也<lb/>
有勇知方足民禮樂只見得人事暮春童冠風浴詠歸<lb/>
　却見得天事<lb/>
暮春數語須是先有個道在這裏充足飽滿自然隨時<lb/>
　隨處都是天理發揚流動如孟子之手舞足蹈程子<lb/>
<pb n="KR3a0111_WYG_023-23b"/>
　之吟風弄月傍花隨栁都是滿腔子天機故能發揮<lb/>
　出如許從容瀟洒若胸次有一毫不乾淨只現前便<lb/>
　不能領畧此個道理與别人説不得工夫到後便自<lb/>
　能見得也<lb/>
邵堯夫拉明道伊川看花明道去伊川不去堯夫曰吾<lb/>
　輩看花與别人不同伊川只不肯去是他未見到這<lb/>
　所在然却是伊川妙處若未到此地位而强學作家<lb/>
　則反失之也<lb/>
<pb n="KR3a0111_WYG_023-24a"/>
虞九兄問堯夫前知全憑易數夫理數並稱理尊於數<lb/>
　堯夫明理便能前知如何反資易數曰理無形數有<lb/>
　跡無形者難見有跡者易知也<lb/>
又問明理之人亦有能如堯夫事事前知者否曰天地<lb/>
　間原無此理既稱明理豈有此事<lb/>
言夏兄問理在天地之先數在天地之後如何明數之<lb/>
　人能事事前知明理之人却不能事事前知曰理在<lb/>
　天地之先範圍天地之化數在天地之後曲通天地<lb/>
<pb n="KR3a0111_WYG_023-24b"/>
　之情明數之人所以能事事前知者以數合天地非<lb/>
　以天地合數若夫明理之人所見在天地之先以天<lb/>
　地隨理不以理隨天地故明理之人所知者惠迪吉<lb/>
　從逆㐫十日風五日雨皆理也若惠迪有時而㓙從<lb/>
　逆有時而吉風雨有時而不時則非理矣明理者不<lb/>
　能知也明理者之不能知是天地之不能盡理非理<lb/>
　之不能盡天地也豈反出明數者下耶<lb/>
程子善惡皆天理諸儒皆以為疑不知此一語是從太<lb/>
<pb n="KR3a0111_WYG_023-25a"/>
　極圖中出來不過是隂陽皆太極<lb/>
善惡皆天理善惡二字要看得好周子太極圖以善配<lb/>
　陽以惡配隂善非必良善惡非必奸惡即如喜怒哀<lb/>
　樂四字喜與樂便屬陽怒與哀便屬隂屬陽便是善<lb/>
　屬隂便是惡又如好與惡好便是善惡便是惡又如<lb/>
　生與殺生便是善殺便是惡凡喜怒哀樂好惡生殺<lb/>
　無非天理故曰善惡皆天理<lb/>
周子太極圖説曰善惡男女之分也亦只是以隂陽相<lb/>
<pb n="KR3a0111_WYG_023-25b"/>
　配不然豈男為善而女為惡乎<lb/>
舜光問予欲無言是聖希天否曰聖人無時無事不希<lb/>
　天不特此語<lb/>
天者理而已矣士希賢賢希聖亦是希天也<lb/>
問伊川易𫝊中體用一源顯微無間二語如何解曰即<lb/>
　理即象即象即理㑹得只是中庸費而隠三字<lb/>
舜光問子貢云夫子之言性與天道不可得而聞也既<lb/>
　言矣何以云不可得聞曰不可得聞猶今人所言聽<lb/>
<pb n="KR3a0111_WYG_023-26a"/>
　不出意思蓋夫子雖言而自家未能見到則雖聞而<lb/>
　不省也今人毎遇此等處徃徃强作解事豈果勝于<lb/>
　子貢耶亦工夫不求自得耳<lb/>
嘉隆之末有一種學問專一打合二氏將四書代彼註<lb/>
　脚如此章書則曰性與天道原不可得聞可聞者非<lb/>
　性與天道也心不在焉節則曰心正要他不在則視<lb/>
　不見聽不聞食不知味然後纔是正心此種議論極<lb/>
　淺鄙薄劣絶無意義朱子所謂只好隔壁聽者嘉隆<lb/>
<pb n="KR3a0111_WYG_023-26b"/>
　末徃徃刋為講章流播宇内高顧之學既明以後此<lb/>
　種書已絶無然老學究猶記憶一二以此惑人世俗<lb/>
　小聰明人見之輒喜不可不知<lb/>
閒時看醫書亦甚有益于知天之學覺得五臟六腑九<lb/>
　竅百骸無一不凖于天則人不能踐形盡性真是辜<lb/>
　負天地<lb/>
不但為儒當知天為醫亦當知天氣血臟腑在人之隂<lb/>
　陽五行也五運六氣在天之隂陽五行也非究到天<lb/>
<pb n="KR3a0111_WYG_023-27a"/>
　人合一何以為醫故知學問不合天人不是學問<lb/>
人身最重陽氣醫書云陽氣者若天與日人之初生只<lb/>
　是一㸃陽氣即天地初生亦只是一㸃陽氣太極圖<lb/>
　所謂動而生陽也人身能保此一㸃陽氣何年不可<lb/>
　延何病不可却人心能保此一㸃陽明何善不可長<lb/>
　何惡不可去<lb/>
　<lb/>
　<lb/>
<pb n="KR3a0111_WYG_023-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷二十三<lb/>
</p>
<p>
</p>
  </div>
<div>
<head>思辨録輯要卷二十四</head> <lb/>
    <p>
<pb n="KR3a0111_WYG_024-1a"/>
欽定四庫全書<lb/>
　思辨録輯要卷二十四<lb/>
　　　　　　　　　　　　　太倉陸世儀撰<lb/>
　　天道類<lb/>
動靜無端隂陽無始譬如呼前有吸吸前有呼呼吸亦<lb/>
　無端無始也然人自父母初生時落地一聲即為呼<lb/>
　吸之端始天地初開闢時亦必有個端始在邵子所<lb/>
　謂天開于子也但開之先有閤閤之先又有開終無<lb/>
<pb n="KR3a0111_WYG_024-1b"/>
　個起頭住頭故謂之無端始<lb/>
天地中間之人止識得天地中間之理天地中間之事<lb/>
　即聖人説到太極亦只是悟到天地以前天地以後<lb/>
　俱有個當然所以然之理至六合之外畢竟如何此<lb/>
　譬如魚在水中豈能周知水外之事故聖人只是存<lb/>
　而不論中庸曰及其至也雖聖人亦有所不知焉正<lb/>
　謂此等然在聖人原無欠闕<lb/>
從來天地開闢之理自繫辭易有太極是生兩儀外更<lb/>
<pb n="KR3a0111_WYG_024-2a"/>
　無人説到周子圖説自動而生陽至萬物生生而變<lb/>
　化無窮焉是説這個道理邵康節一部皇極經世亦<lb/>
　是説這道理然康節是言數此是言理數終出不得<lb/>
　這理在<lb/>
天地間只是隂陽五行易明隂陽之理洪範發五行之<lb/>
　藴周子太極圖説則合而闡之以明五行一隂陽隂<lb/>
　陽一太極故至今自周子而後言隂陽者必言五行<lb/>
　言五行者必言隂陽不特談道者為然即醫師日者<lb/>
<pb n="KR3a0111_WYG_024-2b"/>
　星相技術之家非此不驗蓋至理之所範圍莫能過<lb/>
　矣康節以四為數言水火土石而遺金木終欠自然<lb/>
薛文清云萬物皆一隂陽此語最妙萬物中惟天地為<lb/>
　純隂陽其餘如日陽也而為離象則有隂在其中月<lb/>
　隂也而為坎象則有陽在其中外至一物之細一塵<lb/>
　之微無不各具一隂陽此萬物之所以根本于天地<lb/>
　也<lb/>
天純陽地純隂純陽只是氣純隂只是質萬物則兼有<lb/>
<pb n="KR3a0111_WYG_024-3a"/>
　氣質故二隂陽<lb/>
邵子一元消長圖堯之時在日甲月己星癸辰申當十<lb/>
　二萬九千六百之半至禹即位八年得甲子始入午<lb/>
　㑹至明天啟四年甲子入午㑹第十二運自開天甲<lb/>
　子至此得六萬九千一百八十一年<lb/>
邵子經世天地始終之數只是將元㑹運世歳月日辰<lb/>
　八八相乘以應六十四卦所謂天地之數窮于八八<lb/>
　也其相乘之數則以十二三十十二三十者歳月日<lb/>
<pb n="KR3a0111_WYG_024-3b"/>
　辰之數也西山所謂以歳月日辰之數推而上之得<lb/>
　元㑹運世之數推而下之得寸分絲毫之數也以至<lb/>
　歳月日時皆推至十二萬九千六百之數故其厯亦<lb/>
　用十二萬九千六百為分<lb/>
邵子曰火為陽中之隂水為隂中之陽蓋萬物自天地<lb/>
　而外無純隂陽者觀八卦可見<lb/>
凡虚處皆天凡實處皆地凡氣皆天凡質皆地假如人<lb/>
　物鳥獸其肢體血肉是地質其知覺虛靈皆天氣也<lb/>
<pb n="KR3a0111_WYG_024-4a"/>
　假如草木其枝幹花葉皆地質其生機皆天氣也<lb/>
康節天依地地依天與動靜無端隂陽無始之語初看<lb/>
　極是囫圇語然仔細窮究却是至理任他甚麽議論<lb/>
　總不出此四句假如天不依地地不依天則天地還<lb/>
　依個甚麽即使天地果有依附然為天地所依附者<lb/>
　又依附個甚麽推而至於百千萬重無不皆然此是<lb/>
　無了期話頭又如動靜隂陽若必要求個端必要求<lb/>
　個始則無動無靜無隂無陽還成個甚麽此是個沒<lb/>
<pb n="KR3a0111_WYG_024-4b"/>
　巴鼻話頭天依地地依天此所謂以無窮窮之不若<lb/>
　以有窮窮之也動靜無端隂陽無始此所謂以有窮<lb/>
　窮之不若以無窮窮之也不惟道理如此實際亦必<lb/>
　是如此實際總不出道理也<lb/>
凡隂陽只是一氣陽氣下梢便屬隂今以天屬陽地屬<lb/>
　隂天屬氣地屬質者氣老則為質質亦是氣也<lb/>
氣老為質如人呵氣著物便成水氣陽也成水則為隂<lb/>
　而屬質矣天一生水亦猶是也愈久愈實凡為火為<lb/>
<pb n="KR3a0111_WYG_024-5a"/>
　土為金為木都是這個氣<lb/>
凡氣皆陽凡質皆隂五行皆質則五行皆隂也然則何<lb/>
　以謂水為隂謂火為陽謂金為隂謂木為陽蓋隂陽<lb/>
　初無定著以五行之質對五行之氣而言則五行之<lb/>
　氣為陽五行之質為隂以五行互相對而言則水為<lb/>
　隂火為陽金為隂木為陽譬之於人以男對女而言<lb/>
　則男為陽女為隂就男女一身言則氣為陽血為隂<lb/>
　總無定著也<lb/>
<pb n="KR3a0111_WYG_024-5b"/>
天地間只是一隂陽就其流行處看便是一氣就其對<lb/>
　待處看便是二氣萬事萬物都如此看<lb/>
天地化生時人與萬物一齊生下不止是一種即一種<lb/>
　亦不止一個氣所聚處即化出或以為止一二人者<lb/>
　非也<lb/>
天地化生至今亦未嘗絶即如泥土有被火燒過者其<lb/>
　中生機已絶草種已斷然日月既久雨露之潤依舊<lb/>
　生草此皆所謂化生也但天地初開闢時其氣厚故<lb/>
<pb n="KR3a0111_WYG_024-6a"/>
　能化生大物今則氣薄僅能化生微物而已由此觀<lb/>
　之後來天地日益久氣日益薄即微物亦化生不得<lb/>
　不特微物化生不得天地薄則天地所生之物亦薄<lb/>
　即形生亦漸漸衰少此便是大氣將息之候也<lb/>
宿虞九草堂早起偶見盆水初甚渾既而漸清渣滓下<lb/>
　墜予謂虞九曰此即可悟天地開闢之理虞九曰然<lb/>
　予亦于此悟天地化生之理蓋春夏時便可化生水<lb/>
　蟲之屬秋冬時則不能也<lb/>
<pb n="KR3a0111_WYG_024-6b"/>
生物繁多則天地之氣質薄猶之産子過衆則父母之<lb/>
　氣血衰<lb/>
或問天裂為陽不足陽既不足乃旋裂而旋合何也曰<lb/>
　此猶人之有呵欠氣不續則有呵欠呵欠之後氣仍<lb/>
　續矣<lb/>
或問朱子天殻之説如何曰朱子亦是偶然帶説蓋天<lb/>
　形如卵既如卵則似有包裹既有包裹則似有殻想<lb/>
　當然耳然既有殻則須究到何處頓放此邵子所以<lb/>
<pb n="KR3a0111_WYG_024-7a"/>
　有天依地地依天天地自相依附之説也凡此等事<lb/>
　皆聖人所存而不論所謂聖人亦有所不知也<lb/>
昔人言斗柄東而天下皆春以漸而南而西而北為夏<lb/>
　秋冬此以堯時冬至日在虚仲春中星為朱鳥故也<lb/>
　今則冬至日在箕三度春分昏井為中星則斗柄漸<lb/>
　漸且指東北矣厯家筭二千餘年當轉一宫則指寅<lb/>
　者且轉而指丑指丑者又將轉而指子蓋二萬餘年<lb/>
　而春分之斗柄且將歴指十二宫矣豈可執斗柄東<lb/>
<pb n="KR3a0111_WYG_024-7b"/>
　指一語為春分之定局乎<lb/>
今立春至雨水後斗柄尚指丑建寅之説已差半月餘<lb/>
青龍白虎朱雀𤣥武為天之四獸分前後左右蓋亦以<lb/>
　堯時天盤為定局而朱雀居午𤣥武居子蒼龍居夘<lb/>
　白虎居酉也若斗柄既移則周天之星俱轉前後左<lb/>
　右亦不可拘為定位<lb/>
天文圖二分二至厯家向次四孟之中仍堯時羲和之<lb/>
　舊也西洋今改次四季亦以中星不同之故歟<lb/>
<pb n="KR3a0111_WYG_024-8a"/>
斗柄逐月順天而左旋如正月建寅二月建卯是也日<lb/>
　躔逐月逆天而右退如正月太陽過亥二月太陽過<lb/>
　戍是也蓋日月合朔毎在合宫如十一月日月㑹于<lb/>
　丑則斗柄建子是為子與丑合以下倣此故曰日月<lb/>
　㑹于上隂陽㑹于下今斗建漸差則合宫亦漸差<lb/>
天地間只有隂陽隂陽只有五行釋氏之地水火風邵<lb/>
　子之水火土石西教之天地氣火總欠自然<lb/>
水火皆氣也氣濕則為水氣燥則為火故五行惟水火<lb/>
<pb n="KR3a0111_WYG_024-8b"/>
　為最先<lb/>
五行皆氣水火則氣之穉木則氣之壯金土則氣之老<lb/>
　而成渣滓矣故五行之次水火木金土<lb/>
木無土無以生金無土無以藏水火無土無以附麗而<lb/>
　土序于五行之後蓋土者五行之所以成始而成終<lb/>
　者也<lb/>
正兒問天地生五行次序是水火木金土五行相生次<lb/>
　序又是木火土金水同異如何曰天地生五行是氣<lb/>
<pb n="KR3a0111_WYG_024-9a"/>
　化五行相生是形化氣化形化二者不同氣化是一<lb/>
　齊生下雖有次序却是衡生形化是一直生其間次<lb/>
　序却是縱生人物之氣化形化亦然<lb/>
虞九兄問思辨録云水火木金土為天地生五行之序<lb/>
　木火土金水為五行自相生之序朱子太極圖釋又<lb/>
　云以質而語其生之序則曰水火木金土以氣而語<lb/>
　其行之序則曰木火土金水其不同何也曰此亦無<lb/>
　不同但朱子是就氣與質分看五行其曰行之序是<lb/>
<pb n="KR3a0111_WYG_024-9b"/>
　指春夏秋冬而言也故曰氣愚則專就質上論五行<lb/>
　耳<lb/>
就質上看五行次序不同其理亦易曉譬如父母生下<lb/>
　五子其次序是如此至五子又各生子則其次序又<lb/>
　自不同决不能長房生長子次房生次子所謂五行<lb/>
　之生各一其性也<lb/>
問伏羲畫卦時何不取隂陽五行而取天地雷風水火<lb/>
　山澤曰伏羲畫卦時是一直叠起兩兩對待見天地<lb/>
<pb n="KR3a0111_WYG_024-10a"/>
　間最大之物自天地外惟有雷風水火山澤故即取<lb/>
　以為象要之八卦自後天看即是五行水火而外天<lb/>
　與澤金也雷風木也地與山土也五行一隂陽也<lb/>
五行天一生水地六成之云云是本河圖然河圖上但<lb/>
　有自一至十之文繫辭但有天一至地十之語而無<lb/>
　五行生成之説疑文公此言本于周子太極圖説陽<lb/>
　變隂合而生水火木金土一語然細玩太極圖水天<lb/>
　一所生而成于地六故自左而交系于右火地二所<lb/>
<pb n="KR3a0111_WYG_024-10b"/>
　生而成于天七故自右而交系于左此極與河圖相<lb/>
　合但茍如此則木又當居右金又當居左而圖不然<lb/>
　豈水火之位以成言木金之位又以生言耶且周子<lb/>
　言陽變隂合則似五行俱天生而地成陽生而隂成<lb/>
　者然如此則又與隂根陽陽根隂之説不合未審如<lb/>
　何<lb/>
九咸問五行生成固是因河圖而起然亦有實際可言<lb/>
　否曰以實際言之想天地初開闢時其空中一團温<lb/>
<pb n="KR3a0111_WYG_024-11a"/>
　潤之氣全是水然必降于地而後成水是天一生水<lb/>
　地六成之也地二生火者火藴于石為出于地然必<lb/>
　麗空始明是天七成之也天三生木者凡木之生皆<lb/>
　是天氣先透上然後地氣附之而成質今大木鋸開<lb/>
　中有紋理層層直上其間皆有細㸃空處此即天氣<lb/>
　也地生芝菌亦木之類此屬化生尢可想見其中間<lb/>
　空處是天外實處是地也故曰地八成之地四生金<lb/>
　者金出于鑛五金皆在地然亦得日月雨露之精華<lb/>
<pb n="KR3a0111_WYG_024-11b"/>
　而後成故曰天九成之土則全是地然許多渣滓俱<lb/>
　是從清虚中澄積下來是天五生土而地十成之也<lb/>
人身五臟配天地五行故即五臟之生亦可想見五行<lb/>
　之生養生家曰人之生也先生乎腎其絶也亦先絶<lb/>
　乎腎故人在母腹初受胎時止是兩腎兩腎中間一<lb/>
　㸃空處此受氣之初連于母臍受母呼吸道家謂之<lb/>
　槖籥次即生心生肝生肺生脾而周身之肉生焉與<lb/>
　五行之生次序無二也<lb/>
<pb n="KR3a0111_WYG_024-12a"/>
即人之絶也先絶乎腎觀之天地消歇亦必是水先竭<lb/>
　試觀堯時洪水至今江窄川堙已是漸成滄海桑田<lb/>
　矣水竭則火熾前人刼火之説亦未必為無謂<lb/>
朱子謂五行之説正䝉一叚説得最好不輕下一字今<lb/>
　看來亦未必然其解曲直曰能既曲而反申也解從<lb/>
　革曰一從革而不能自反也與蔡氏曲而又直從而<lb/>
　又革之説不同此不必論至水火土不得而制夫土<lb/>
　可尅水火亦蘊于石何謂不得而制又曰木金為土<lb/>
<pb n="KR3a0111_WYG_024-12b"/>
　之華實木金之性有水火之雜夫謂木金為土之華<lb/>
　實則可謂木金性有水火之雜無乃支離<lb/>
正兒問五行相生如木之生火火之生土土之生金水<lb/>
　之生木皆可無疑獨金之生水金何以生水耶謂金<lb/>
　得火則流而為水耶曰非然也此以五氣之流行言<lb/>
　也其説本于後天圖所謂帝出乎震者至秋冬之交<lb/>
　則乾與坎遇乾金也坎水也乾之生坎即天一生水<lb/>
　而為金生水也若以為金得火而流何啻天壤<lb/>
<pb n="KR3a0111_WYG_024-13a"/>
日為至陽之精陽氣能生萬物故日所至之處萬物即<lb/>
　隨之而生南至而為冬北至而為夏夏則物生冬則<lb/>
　物死在中原皆然惟嶺南四時皆熱而草木亦多不<lb/>
　死近日故也北方則多沙漠不毛矣遠日故也<lb/>
寒暑之徃來存乎日潮汐之消長應乎月寒暑氣也陽<lb/>
　也故存乎日潮汐水也隂也故應乎月<lb/>
或問先儒言隂陽之氣皆有六層一層進則一層退似<lb/>
　乎寒暑闗係隂陽非由乎日者曰日者陽精日之進<lb/>
<pb n="KR3a0111_WYG_024-13b"/>
　退正隂陽之所由消長也所云六層者以卦氣言即<lb/>
　十二辟卦如十一月是復十二月是臨之類蓋日自<lb/>
　冬至後漸北漸近則漸煖至夏至而暑極自夏至後<lb/>
　漸南漸逺則漸寒至冬至而寒極凡十二月所謂進<lb/>
　退皆有六層也然冬至之寒未極至大寒而極夏至<lb/>
　之暑未極至大暑而極者如日出之蒼凉日中之沸<lb/>
　湯以漸而至非有他説也若寒暑不由乎日則九州<lb/>
　四海之寒暑宜絶無異同乃何以北多寒而南多暑<lb/>
<pb n="KR3a0111_WYG_024-14a"/>
　赤道之下其人裸身赤髪鉄勒以北竟至有冰海哉<lb/>
亦史問通乎晝夜之道而知是如何解曰天地間隂陽<lb/>
　消息動靜盈虚之理大自天地細自萬物莫不皆然<lb/>
　然其間之可指而易見者莫如晝夜故即一晝夜之<lb/>
　道茍能㑹心于此則幽明死生鬼神隂陽消息動靜<lb/>
　盈虚之理無不一以貫之矣玩一通字一道字即知<lb/>
　晝夜二字所該甚廣邵堯夫一部皇極經世只是將<lb/>
　歳月日辰推而上之得元㑹運世推而下之得分釐<lb/>
<pb n="KR3a0111_WYG_024-14b"/>
　絲毫此所謂通乎晝夜之道而知也古人悟處大約<lb/>
　即小見大道理只是一貫<lb/>
熊兒問儒者言天地萬物本同一體即如此草木何處<lb/>
　見得他與人一體曰草木不是與人一體如何補氣<lb/>
　者食之便補氣補血者食之便補血縁他與我同受<lb/>
　這隂陽五行之氣故渾合無間<lb/>
晝夜只隂陽兩字更不必分外尋討<lb/>
日道半在赤道内半在赤道外惟春秋分則正在赤道<lb/>
<pb n="KR3a0111_WYG_024-15a"/>
　故晝夜適中而寒暑亦適中若冬至則日道晝在極<lb/>
　南夜在地中間矣故池有堅冰而井水翻暖夏至則<lb/>
　日道晝在頂上而夜在極北故時方溽暑而井泉翻<lb/>
　寒總之係乎日也<lb/>
日之所行為黄道月之所行為白道天文家惟月道最<lb/>
　難明洪範謂月行九道此以日之黄道為主而以月<lb/>
　道之出其南者為赤道出其北者為黑道出其東者<lb/>
　為青道出其西者為白道四道各二為八道並黄道<lb/>
<pb n="KR3a0111_WYG_024-15b"/>
　為九也其實月道不止于九月道之出入日道每年<lb/>
　十三次每一次為一交每一交退天一度四十六分<lb/>
　四十一杪歴十八年二百一十五日零則月道應二<lb/>
　百四十九變謂九道者約畧以四正四隅言也<lb/>
日行一歳一周天故毎歳則有日差月行二十七日一<lb/>
　周天故毎交則有月差日行遲月行疾故也<lb/>
日與風雨霜露雷霆皆于萬物有損益惟月于萬物無<lb/>
　損益其亦后妃不參外事不主生殺之義歟<lb/>
<pb n="KR3a0111_WYG_024-16a"/>
予向謂月光應日非借日人頗以為疑今讀袁了凡論<lb/>
　以為日食有南北互異之分若謂月光借日而因人<lb/>
　之所見以為盈虧則安得晦朔弦朢處處皆同而無<lb/>
　分杪之異此言亦足為月光應日之証<lb/>
正兒問恆星是何人指㸃出曰在天成象在地成形天<lb/>
　地人總是一理恆星即庶民庶物之精聖人因其有<lb/>
　是象即因而指㸃之堯時已有星名不必巫咸甘石<lb/>
　而後有星名也嘗憶少年數歳時夏夜仰卧庭中見<lb/>
<pb n="KR3a0111_WYG_024-16b"/>
　衆星歴歴如城郭及今觀之即天市垣也乃知星固<lb/>
　可以象測<lb/>
或問客星彗孛之類既云天所不常有則是本無之星<lb/>
　也何以忽然而有曰此亦氣之所為天與人只是一<lb/>
　氣人事一動于下則天象即應乎上氣相通故也如<lb/>
　魚鱉在水底稍一動作則水面即有泡沫如桴鼓之<lb/>
　響應此極平極實之理<lb/>
邵子曰星之至微如塵沙者隕而為阜堆此言非也凡<lb/>
<pb n="KR3a0111_WYG_024-17a"/>
　如星而隕者皆空中之氣有光如星隕為石亦氣所<lb/>
　結非星隕也恆星之體亘古不動非知天文者未易<lb/>
　與言<lb/>
舜光問飛流隕墜古人皆謂為星變而先生獨謂非星<lb/>
　何歟曰此非星亦氣之所為乃氣之聚而有光者也<lb/>
　予嘗留意飛流則見有極低如在數十丈已上者過<lb/>
　時有聲過後有烟至于隕墜如雨則曽見兩次然天<lb/>
　上恆星仍朗然不動其忽然爆出下墜者于起處止<lb/>
<pb n="KR3a0111_WYG_024-17b"/>
　處皆無星故知飛流隕墜為氣而非星也或曰夏夜<lb/>
　見星流極天而高豈亦氣之所為而不至于天歟曰<lb/>
　夏夜小星之流固是高極于天然以理推之亦非在<lb/>
　天之星必在低處也何以言之從來運行之速莫如<lb/>
　天恆星附天而動宜何如之速而自下視之若不動<lb/>
　然以其高也若夏夜小星之流其疾如箭使非在空<lb/>
　中低處則飛流之行其速億萬倍于天歟<lb/>
即星象之變動下闗人事如此乃知人一舉念即與天<lb/>
<pb n="KR3a0111_WYG_024-18a"/>
　通感應之理甚微而著勿謂是老生腐談<lb/>
霜露只是天地間一氣露是春夏間和氣所成故能生<lb/>
　物霜是秋冬間肅氣所成故能殺物要之只是一氣<lb/>
堯夫問伊川曰今歳雷從甚處起伊川曰起處起此語<lb/>
　似微近戲不若云從隂陽搏擊處起<lb/>
或問昔賢謂雷為隂陽搏擊之聲何處見得曰陽氣為<lb/>
　隂氣所掩而陽盛隂不能蔽則噴薄擊射而出轟然<lb/>
　有聲如人之有嚏然人之有嚏亦是内氣為隂邪所<lb/>
<pb n="KR3a0111_WYG_024-18b"/>
　掩其有嚏者則感淺而内氣盛不能嚏者則感深而<lb/>
　内氣弱也<lb/>
雷去地近若在髙山上山下雷鳴嚶嚶如小兒聲又雷<lb/>
　迅則地亦動故昔人謂雷從地出<lb/>
又問隂陽和而後雨之説如何曰所謂天氣下降地氣<lb/>
　上升也然須是陽氣先蒸動得那隂氣使之騰而上<lb/>
　升然後隂復為陽所逼四散而下如今之煮燒酒取<lb/>
　花露者皆火氣蒸濕氣而上為物所逼不得散故垂<lb/>
<pb n="KR3a0111_WYG_024-19a"/>
　而為水也<lb/>
五行中天一生水畢竟水是生生之物假如天地間若<lb/>
　不得雨露之澤常常沾潤則萬物皆不生矣然雨露<lb/>
　須有暖氣蒸之而生此暖氣即火也火陽也水隂也<lb/>
　水火即隂陽之有迹者故五行中水火之徳最大<lb/>
乘氣而升不獨龍為然凡物多有能乘氣者如騰蛇游<lb/>
　霧文鰩夜飛之類是也<lb/>
又問冰雪皆隆冬所結今觀雨雹其質有如積雪者有<lb/>
<pb n="KR3a0111_WYG_024-19b"/>
　如凝冰者似亦冰雪所為何以不論冬夏隨時而有<lb/>
　曰此隂邪不正之氣故所過必殺物無遺亦有出于<lb/>
　龍所為者蓋乗不正之氣而為害也<lb/>
雹之起徃徃有先徴予戊子三月盡更初時見有黒氣<lb/>
　自西北起色甚濃直貫東南下覆約里許之濶踰時<lb/>
　而散二日後天大雨雹亦自西北至東南其長濶如<lb/>
　黑氣之限鄉人亦謂其中有龍<lb/>
張子曰陽在内者不得出則奮擊而為雷霆此理甚精<lb/>
<pb n="KR3a0111_WYG_024-20a"/>
　又云陽在外者不得入則周旋不捨而為風此言恐<lb/>
　未必然風只是陽氣陽氣歡忻而披拂則為和風陽<lb/>
　氣奮起而猛厲則為疾風如人一身喜則有喜氣怒<lb/>
　則有怒氣皆陽之所為也<lb/>
亦史問龍陽物虎隂物雲隂物風陽物何以虎嘯而風<lb/>
　烈龍興而致雲曰陽根隂隂根陽<lb/>
偶與舜光同歩見碧天無際忽起一㸃微雲舜光問天<lb/>
　體甚潔此一㸃浮雲何由而起予曰譬如汝身體甚<lb/>
<pb n="KR3a0111_WYG_024-20b"/>
　潔此一㸃瘡痏何由而起舜光躍然予曰未也汝心<lb/>
　體甚潔此一㸃念頭何由而起舜光恍然有悟<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷二十四<lb/>
</p>
<p>
</p>
  </div>
<div>
<head>思辨錄輯要卷二十五</head> <lb/>
    <p>
<pb n="KR3a0111_WYG_025-1a"/>
欽定四庫全書<lb/>
　思辨錄輯要卷二十五<lb/>
　　　　　　　　　　　　　太倉陸世儀撰<lb/>
　　天道類<lb/>
問西法地在天中四圍俱有生齒海水周流於地其説<lb/>
　似不可信然與古渾天所謂天形如卵者正相合地<lb/>
　在空中雖是荒唐然云大氣舉之似亦有此理如何<lb/>
　曰此説不但我輩難信即傳其學如李之藻者亦疑<lb/>
<pb n="KR3a0111_WYG_025-1b"/>
　之葢天氣輕清地形重濁輕清上浮重濁下降理也<lb/>
　即如卵黃在卵中亦必偏居一邊未嘗在正中亦重<lb/>
　者下墜耳至四圍生齒其足相對而立尤為不經彼<lb/>
　以蟻之倒行為喻夫蟻之倒行身輕而足力能舉之<lb/>
　耳試於倒行之時以指撥之必應手墮上下之勢然<lb/>
　也人之行豈能如蟻邪若海水附地周流而行尤非<lb/>
　水無有不下之理愚意天形如卵積氣甚厚地居天<lb/>
　中水土和合如卵黃之居白中而勢偏向下亦如卵<lb/>
<pb n="KR3a0111_WYG_025-2a"/>
　黃之下墮日月則行於積氣之中昔人謂水載地天<lb/>
　載水庶幾近之<lb/>
邢雲路厯書闢地影蔽日之説云春秋二分日食於卯<lb/>
　酉之正日月相朢其平如衡地猶在下烏能蔽之此<lb/>
　説可証地平猶在天體平分之下<lb/>
問地在天中之下則何以日出日入晝夜之分數各半<lb/>
　乎曰西法卯酉時有朦朧影當為朦朧影時日已出<lb/>
　地上其為朦朧者地氣障之也<lb/>
<pb n="KR3a0111_WYG_025-2b"/>
予于戊子春與諸及門論天體聞者多不省適有琉璃<lb/>
　明燈因令周生翼微以空處為南北極而畫黃赤道<lb/>
　及二十八宿於上手轉之觀者俱豁然因思燈圓雖<lb/>
　似天體而人在外觀猶為未盡有大力者當為琉璃<lb/>
　圓球如屋大刻畫恒星赤道於上而開其南極為隙<lb/>
　以入人坐其中設機轉之日月道亦另為機轉之而<lb/>
　設火於外琉璃體明諸星燦然頫首仰觀便無一不<lb/>
　與天合中間大地則刻木作地形以水浮之當天體<lb/>
<pb n="KR3a0111_WYG_025-3a"/>
　旋轉時水與木仍居中不動似頗與天地之形相合<lb/>
友人問地動曰地是大塊一動則無不動乃毎于一處<lb/>
　動何也曰天地猶人一身地動猶人身之肉跳耳葢<lb/>
　偶於此處不和故即於此處動也此皆氣之所為於<lb/>
　此見地中皆天<lb/>
又問古今地動惟山陜最為怪異有崩陷至數十里動<lb/>
　揺至數十日者呉越則無之何也曰地之有山水猶<lb/>
　人身之有骨血血足之處肉不大顫水足之處地不<lb/>
<pb n="KR3a0111_WYG_025-3b"/>
　大動譬如人之中風周身未必大動而頭面則口眼<lb/>
　歪斜葢頭面為諸陽所聚氣多而血少也山陜之於<lb/>
　呉越想亦如是<lb/>
或又問載華嶽而不重振河海而不洩此理如何曰天<lb/>
　之載地猶水之載舟雖萬斛奚難所謂大氣舉之也<lb/>
天地間只有山水夫山有山性水有水性然山水之性<lb/>
　又各不同如隴山尖削呉山平衍蜀山高峻浙山竒<lb/>
　秀水則涇清渭濁江淮河漢各各不同而濟水則能<lb/>
<pb n="KR3a0111_WYG_025-4a"/>
　為伏流行地中至於海水有綠水洋黑水洋同是一<lb/>
　水而中分界限截然不亂真是一物一太極<lb/>
山性靜水性動此統體之太極也山水性各不同此物<lb/>
　物之太極也統體太極即理一物物太極即分殊<lb/>
予嘗有言分殊之極有與理一極相反者地所以載物<lb/>
　而有流沙水所以浮物而有弱水天地間何所不有<lb/>
　然而物物之太極自在<lb/>
以理一分殊觀天地間萬物真是千竒百怪又却是一<lb/>
<pb n="KR3a0111_WYG_025-4b"/>
　理渾然<lb/>
地理風水不可謂無昔人云人身小天地反觀之則天<lb/>
　地即大人身天地之有山水猶人身之有骨血也骨<lb/>
　血所聚能生育男女山水所聚能長養萬物故古今<lb/>
　大都會處必是好大風水<lb/>
地理書最多然惟蔡牧堂發微論最純正精簡學者不<lb/>
　可不觀葢儒者之書也外此則近於隱怪矣觀者幸<lb/>
　無為所惑<lb/>
<pb n="KR3a0111_WYG_025-5a"/>
潮汐之論惟余襄公安道之説最得其正其言曰月臨<lb/>
　卯酉則水漲乎東西月臨子午則潮平乎南北確不<lb/>
　可易朱子極取之然愚以為襄公之説但能測驗而<lb/>
　得其事應耳猶未為探本之論也夫子者隂之極而<lb/>
　陽之始午者陽之極而隂之始卯為陽中酉為隂中<lb/>
　據襄公説潮汐始於卯極於午始於酉極於子是始<lb/>
　於陽中而極於陽盛始於隂中而極於隂盛也竊謂<lb/>
　不然天地之氣無一息之停當其消時便是息時正<lb/>
<pb n="KR3a0111_WYG_025-5b"/>
　如姤復之於乾坤𦂳𦂳相隨如環無端海潮亦然當<lb/>
　其平於子午是其極盛之時正其極消之時也纔過<lb/>
　子午之半海中之潮又生矣是潮汐生於子極於午<lb/>
　生於午極於子但初生時甚微又其來甚逺初不之<lb/>
　覺至於卯酉而後盛見非生於卯酉也此即一日中<lb/>
　之小乾坤一日中之小剝復學者不可不知<lb/>
問潮汐應月昔人論之詳矣然聞番禺有沓潮又不盡<lb/>
　應月如何曰此即所謂分殊也即所謂一物一太極<lb/>
<pb n="KR3a0111_WYG_025-6a"/>
　也要之理一與統體太極自在<lb/>
問潮汐分殊與物物太極處亦有實際可言乎曰有譬<lb/>
　如人之呼吸一氣也而亦有噫噯吹呵之不同然其<lb/>
　為氣則一也<lb/>
邵子曰潮汐者地之喘息也所以應月者從其類也此<lb/>
　語最好潮汐是天地間大呼吸呼吸氣也潮汐則氣<lb/>
　之見於水者也故知滿乾坤俱有呼吸之氣特人未<lb/>
　之見耳<lb/>
<pb n="KR3a0111_WYG_025-6b"/>
問水皆就下亦有西流之水乎曰水只是就下非必東<lb/>
　流也如弱水是西流瀾滄江是南流又海中有落漈<lb/>
　海舟入則漂而不返殆昔人所謂尾閭者又一處兩<lb/>
　水相背而翻其深不測舟經其上則曳而入必乘快<lb/>
　風乃可過海人謂之氻性各不同總之皆就下耳即<lb/>
　山東趵突泉噴薄而上高且數尺亦終必歸於就下<lb/>
問趵突泉之義何居曰氣激之耳如人之津唾便溺皆<lb/>
　能激而使高氣為之也<lb/>
<pb n="KR3a0111_WYG_025-7a"/>
問海醎泉甘何也曰海下泄泉上湧下泄故醎上湧故<lb/>
　甘如人之便溺則醎津液則甘也<lb/>
問尾閭沃焦之説有之乎曰尾閭之説難信若果有尾<lb/>
　閭則所洩之水歸於何處沃焦山以為水至此處則<lb/>
　如沃焦釡理或有之然一山能耗幾多水愚謂水在<lb/>
　天地間滲入土中潤澤萬物猶血在人身中滲入肌<lb/>
　肉流通營衞由多漸少由盈漸涸不必尾閭沃焦而<lb/>
　後水始洩也如人老則精血竭想天地老則海水亦<lb/>
<pb n="KR3a0111_WYG_025-7b"/>
　當枯耳昔人海水桑田云云事雖未必理則有之如<lb/>
　禹貢三江此亘古以來大水今皆成平陸亦一証也<lb/>
天地間只有幽明死生鬼神六個字最難理會最易惑<lb/>
　人凡異端邪教無不從此處立説以其無可捉摸無<lb/>
　可對証所謂乗人之迷也孔子繫辭曰仰以觀於天<lb/>
　文俯以察於地理是故知幽明之故原始反終故知<lb/>
　死生之説精氣為物遊魂為變是故知鬼神之情狀<lb/>
　是與他個實境界實對証人被異端惑只是讀此節<lb/>
<pb n="KR3a0111_WYG_025-8a"/>
　書未透<lb/>
二氏之説以為天堂地獄人死之後果報厯厯不爽即<lb/>
　賢知者亦然其説果爾是幽勝於明也天地之間隂<lb/>
　不能勝陽夜不能勝晝豈有幽勝於明之理即所云<lb/>
　果報只是惠廸吉從逆㓙只在明中非在幽也<lb/>
或謂果如此言則自古忠孝受殃奸惡倖免者將遂如<lb/>
　是己耶曰此氣之不齊者也自有天地以來氣之不<lb/>
　齊者多矣何獨於此致疑而必沾沾然責其報乎且<lb/>
<pb n="KR3a0111_WYG_025-8b"/>
　古之為忠臣孝子者非以其必有果報而為之也以<lb/>
　果報而為則其為忠孝也亦薄矣夫忠孝而受殃奸<lb/>
　惡而倖免者氣也惠廸必吉從逆必㓙者理也氣有<lb/>
　時而勝理而理必勝氣試觀天地之間忠孝獲福者<lb/>
　多乎奸惡獲福者多乎忠孝獲罪者多乎奸惡獲罪<lb/>
　者多乎得其正者常也不得其正者千百中之一二<lb/>
　也變也常則人不以為訝變則人皆怪之故往往以<lb/>
　為不平而必快其意於果報也要之果報非無但皆<lb/>
<pb n="KR3a0111_WYG_025-9a"/>
　在明中未必如二氏之説耳<lb/>
忠孝雖受殃奸惡雖倖免然事定之後或易世之後未<lb/>
　有不表揚忠孝追罰奸惡者是即所謂果報也豈藉<lb/>
　於不可見聞之空言乎<lb/>
或曰禮言明則有禮樂幽則有鬼神若子言則幽無鬼<lb/>
　神耶曰何言無鬼神但禮言禮樂鬼神亦只是惠廸<lb/>
　吉從逆㐫之意非必如二氏刻畫一不可見之鬼神<lb/>
　以滋人之惑也<lb/>
<pb n="KR3a0111_WYG_025-9b"/>
古人動色相戒往往稱天稱鬼神五經中所載甚多四<lb/>
　書中雖罕言然中庸稱鬼神之為德論語稱敬鬼神<lb/>
　而逺之何嘗不言鬼神乃今人不學五經四書之言<lb/>
　鬼神而效二氏之言鬼神亦昧於幽明之故矣<lb/>
問易言仰以觀於天文俯以察於地理是故知幽明之<lb/>
　故朱子釋之曰天文則有晝夜上下地理則有南北<lb/>
　高深以晝上南高為明以夜下北深為幽何如曰此<lb/>
　以釋幽明則得矣然幽明之故故字則如何解故字<lb/>
<pb n="KR3a0111_WYG_025-10a"/>
　中須有個所以然在葢幽明二字人知之矣而其中<lb/>
　所以然則未必知故往往一言幽明則便有許多異<lb/>
　端雜説使人恍惚疑似而無所主此不讀易之過也<lb/>
　惟一讀易則知天文之所以為天文地理之所以為<lb/>
　地理不過是隂陽所成道理俱有一個來厯俱有一<lb/>
　個着落即周子太極圖説所謂太極動而生陽動極<lb/>
　復靜靜而生隂靜極復動一動一靜互為其根分隂<lb/>
　分陽兩儀立焉之謂也此數語便是此段書故字註<lb/>
<pb n="KR3a0111_WYG_025-10b"/>
　脚不然舍太極圖而别求一解不惟膚淺且全失聖<lb/>
　人之意矣<lb/>
天文不但晝夜上下地理不但南北高深其中無窮無<lb/>
　盡道理總只在一故字中也<lb/>
二氏好言果報往往綴拾閭閻細事為書其為果報淺<lb/>
　矣子謂廿一史是大果報書試觀多少成敗興亡那<lb/>
　一件不是果報<lb/>
問釋氏好言生死吾儒獨不言生死何也曰儒家如何<lb/>
<pb n="KR3a0111_WYG_025-11a"/>
　不言生死只是言生死與釋氏不同朝聞夕死全受<lb/>
　全歸此一身之生死也使民養生喪死無憾此天下<lb/>
　之生死也生事以禮死葬以禮此孝子事親之生死<lb/>
　也事君有犯無隱服勤至死此忠臣事君之生死也<lb/>
　無求生以害仁有殺身以成仁此志士仁人之生死<lb/>
　也危邦不入亂邦不居天下有道則見無道則隱此<lb/>
　明哲保身之生死也吾儒之言生死也大矣豈必日<lb/>
　日低眉合眼飽食安坐思所謂無常迅速者而後謂<lb/>
<pb n="KR3a0111_WYG_025-11b"/>
　之生死哉<lb/>
儒者之言生死專在生上用功故曰未知生焉知死祗<lb/>
　求盡生前之學問以祈夕死之可佛氏之言生死專<lb/>
　在死上用力故曰但念無常慎勿放逸祇求盡死時<lb/>
　之工夫以冀來生之福緣為僧之人多係鰥寡孤獨<lb/>
　現前己無生路不得不於死路上開一生面要之只<lb/>
　是世上無全受全歸之聖人不能行養生喪死之王<lb/>
　政故使窮民之無告者鬱而為此等生死之説所謂<lb/>
<pb n="KR3a0111_WYG_025-12a"/>
　如得其情哀矜勿喜也<lb/>
友人問生從何來死從何往予曰子未讀太極圖説乎<lb/>
　無極之真二五之精妙合而凝乾道成男坤道成女<lb/>
　此生之所從來也知生之所從來則知死之所從往<lb/>
　矣孔子曰未知生焉知死此是實話不是機鋒話<lb/>
問朱子言僧道既死多不散此語有之乎曰有之葢僧<lb/>
　道平日務於寶嗇精神完養此心又其胸中無窮意<lb/>
　願未曾發舒故其死往往結而不散生有投胎奪舍<lb/>
<pb n="KR3a0111_WYG_025-12b"/>
　之事亦是常理此等事君子非不能為然非天地間<lb/>
　中正經常之道故不肯為<lb/>
問僧道雖保嗇完養恐必無死而不散之事曰未必人<lb/>
　人如此然此亦不是竒特事譬如妖狐拜月亦可為<lb/>
　人草木無情之物久得天地之精氣亦可作怪家語<lb/>
　所謂物老則為怪酋也况人為萬物之靈豈不能結<lb/>
　聚精神神通作弄但此亦是成精作怪之類故君子<lb/>
　不之貴耳<lb/>
<pb n="KR3a0111_WYG_025-13a"/>
問僧徒如何必要打坐坐化豈以此惑世乎曰人之精<lb/>
　神竪起則明放倒則昏醫經言肺為心之華葢竪起<lb/>
　則肺不掩心故明放倒則掩心故昏又睡中以手掩<lb/>
　心則夢魘此一証也左傳云沐則心覆心覆則圖反<lb/>
　亦是此意僧徒打坐坐化只是要其生前死後不昏<lb/>
　散之意<lb/>
養生家議論如調息守中嚥津叩齒之類皆有益於人<lb/>
　予少嘗為之亦頗有益然殊費讀書工夫年餘遂决<lb/>
<pb n="KR3a0111_WYG_025-13b"/>
　去人欲思為聖賢不知有幾多事業在安能垂簾塞<lb/>
　兑日日學深山道士乎<lb/>
問三魂七魄之説朱子謂魂屬木魄屬金三七只是金<lb/>
　木之數是如何曰此亦不典之論不必究心穿鑿魂<lb/>
　只是氣魄只是精人之悟性屬魂記性屬魄大約即<lb/>
　是天氣地質故人死則魂升魄降復歸於天地也<lb/>
質附氣而起魄附魂而強今人視聽衰者魄先衰也大<lb/>
　約由思慮物欲之多故古人恒用收視返聽之功朱<lb/>
<pb n="KR3a0111_WYG_025-14a"/>
　子所謂收召魂魄也<lb/>
問繫辭言精氣為物游魂為變是故知鬼神之情狀朱<lb/>
　子註曰隂精陽氣聚而成物神之伸也魂游魄降散<lb/>
　而為變鬼之歸也何如曰此似説死生不似説鬼神<lb/>
　矣物只是神物非人物如龍漦流庭化為黿及神降<lb/>
　於莘之類游魂只是説魂氣無不之非魂升魄降之<lb/>
　意變如伯有為厲嘯於梁觸於胸之類情狀二字妙<lb/>
　葢鬼神有情亦有狀如鬼猶求食及為立後是其情<lb/>
<pb n="KR3a0111_WYG_025-14b"/>
　也神燈鬼火是其狀也人能明於易道則鬼神雖千<lb/>
　態萬狀不過隂陽之所為其為物者精氣也其為變<lb/>
　者游魂也其所以精氣為物游魂為變者隂陽也從<lb/>
　為物為變中想出鬼神許多情狀則所以安妥鬼神<lb/>
　之道即在於此矣<lb/>
問如此似止論得變怪之鬼神其尋常之鬼神却不曾<lb/>
　言得曰尋常之鬼神不過是天神地祇人鬼然天神<lb/>
　地祇人鬼意已在上文幽明之故死生之説中此只<lb/>
<pb n="KR3a0111_WYG_025-15a"/>
　是因鬼神中有變怪者雖賢智不能無惑故又摘抉<lb/>
　言之所謂鑄鼎以知神奸使民入川澤山林不逢不<lb/>
　若之意也細玩精氣為物游魂為變八字意可見<lb/>
即兩句中亦可以見尋常鬼神精氣為物天神地祇也<lb/>
　游魂為變人鬼也然物字變字終有形迹<lb/>
問如何是安妥鬼神之道曰龜山楊氏曰可者使人格<lb/>
　之不使人致死之不可者使人逺之不使人致生之<lb/>
　致生之故其鬼神致死之故其鬼不神議論最妙只<lb/>
<pb n="KR3a0111_WYG_025-15b"/>
　是有其誠則有其神無其誠則無其神之意言鬼神<lb/>
　有無只在人心也妙處在分别可不可可者正祀也<lb/>
　不可者淫祀也可者使人致生之不可者使人致死<lb/>
　之聖人務民義而敬鬼神之道不過如此故曰推此<lb/>
　義也可以制祀典<lb/>
鬼神氣也氣必有所慿而後久設主以依之血食以資<lb/>
　之皆所以使之有所慿也此古人制祭祀之意也<lb/>
鬼神二字畢竟與隂陽不同程子曰鬼神者天地之功<lb/>
<pb n="KR3a0111_WYG_025-16a"/>
　用造化之迹也張子曰鬼神者二氣之良能也雖説<lb/>
　得精密濶大然畢竟是就隂陽上説所以一向講到<lb/>
　春生秋殺日升月沉花開葉落手持足行竟與隂陽<lb/>
　無二至於伯有為厲則以為别是一種道理意在扶<lb/>
　持世教防世人之惑而世人之惑滋甚此主於理而<lb/>
　失之過者也愚謂鬼神二字與隂陽不同以鬼神為<lb/>
　隂陽則可以隂陽為鬼神則不可即以四書五經中<lb/>
　所稱鬼神証之季路問事鬼神子曰未能事人焉能<lb/>
<pb n="KR3a0111_WYG_025-16b"/>
　事鬼是把鬼神與人對説又曰敬鬼神而逺之若是<lb/>
　隂陽之鬼神如何可逺中庸云鬼神之為德其盛矣<lb/>
　乎下面便説使天下之人𦂳𦂳接去明是指祭祀之<lb/>
　鬼神易經鬼神害盈而福謙人道惡盈而好謙亦是<lb/>
　把鬼神與人對説與四時合其序與鬼神合其吉凶<lb/>
　四時是四時鬼神是鬼神繫辭曰原始反終故知死<lb/>
　生之説精氣為物游魂為變是故知鬼神之情狀以<lb/>
　鬼神根死生言是鬼神二字明明專指祭祀之鬼神<lb/>
<pb n="KR3a0111_WYG_025-17a"/>
　何嘗與隂陽相混惟其不與隂陽相混而又確然有<lb/>
　一定之理不離世俗之所謂鬼神亦不雜世俗之所<lb/>
　謂鬼神此聖人之理所以不同於異端也<lb/>
天之神曰神地之神曰示人之神曰鬼又曰凡天地風<lb/>
　雷山川之屬皆曰神祖考饗於廟曰鬼此是鬼神正<lb/>
　訓<lb/>
鬼神只是天地祖宗五祀天地之屬也厲祖宗之屬也<lb/>
　不過是天神人鬼至於淫祠邪鬼雖非正理然天地<lb/>
<pb n="KR3a0111_WYG_025-17b"/>
　間亦自有此理葢鬼神由人而生淫祠邪鬼由邪人<lb/>
　之所生也世無邪人則自無淫祠邪鬼矣語云有道<lb/>
　之世其鬼不靈愚亦云有道之人其鬼亦不靈世决<lb/>
　無正人為鬼迷者<lb/>
問如何是不離世俗之鬼神亦不雜世俗之鬼神曰世<lb/>
　俗之所謂鬼神天地祖宗也聖人之所謂鬼神亦天<lb/>
　地祖宗也此所謂不離世俗之鬼神也然世俗之所<lb/>
　謂天地則如二氏之所稱梵天帝釋玉皇十地謂必<lb/>
<pb n="KR3a0111_WYG_025-18a"/>
　有宫闕殿宇人物形像聖人則以為皇天后土裁培<lb/>
　傾覆為萬事萬物之主宰而已世俗之所謂祖宗則<lb/>
　如二氏之所謂追薦超度與夫盂蘭盆會謂必有輪<lb/>
　迴必有地獄聖人則以為祖考精神之所存子孫孝<lb/>
　思之所寄致吾孝敬致吾思念而已一以誠一以妄<lb/>
　一則惑於事之所本無一則信於理之所必有此所<lb/>
　謂不雜世俗之鬼神也<lb/>
言夏問事鬼神章是事鬼神之理即在事人中知死之<lb/>
<pb n="KR3a0111_WYG_025-18b"/>
　理即在知生中否曰不知死生須觀晝夜假如人欲<lb/>
　夢寐清穩夢寐中却着不得力須全是從日間修身<lb/>
　養性然日間修身養性原不是專求夢寐中清穩只<lb/>
　是日間所為原自當如是晝之所為出於正則夜之<lb/>
　所夢亦出於正耳君子止有事人知生學問更無事<lb/>
　鬼知死學問也<lb/>
言夏兄問嘉靖中凡塑像皆易為木主固善然城隍似<lb/>
　不妨塑像予曰城隍地祇也人鬼可以塑像天神地<lb/>
<pb n="KR3a0111_WYG_025-19a"/>
　祇不可以塑像曰然則孔子不妨塑像耶曰可但時<lb/>
　代即逺傳寫非真雖欲貌之無從而貌之則塑像恐<lb/>
　涉偽耳非理有不可也江升士兄曰予嘗見蘇州郡<lb/>
　學立木主於座而刻孔子石像於傍予曰得之推此<lb/>
　以往則不惟文廟凡有功德於民之人鬼皆當如此<lb/>
　既無褻凟之嫌亦盡景仰之道<lb/>
儒者之斥塑像以其始於釋氏也然天神地祇原無是<lb/>
　形故不可妄為塑像若人鬼則原有是形塑像何妨<lb/>
<pb n="KR3a0111_WYG_025-19b"/>
　龜山楊氏曰致生之故其鬼神塑像亦致生之一事<lb/>
　也此猶勝於古人之立尸葢古人立尸亦是想像之<lb/>
　意使當時有塑像法古人必用之矣<lb/>
伊川先生以塑像之故并不取影神之説以為茍毫髪<lb/>
　而不似我父母則為他人此言似屬太過夫父母之<lb/>
　有影神亦人子思慕音容之一助也亦何害於義理<lb/>
　而必欲去之是使人子之幼喪其父母者并其彷彿<lb/>
　而不得一覩也此予於先妣亦抱終天之憾也<lb/>
<pb n="KR3a0111_WYG_025-20a"/>
人子於父母之亡决當依禮立主至於影神則隨其心<lb/>
　力若祖宗有賢德及為時名臣則斷不可不傳影神<lb/>
　為後人瞻仰之資<lb/>
問二氏之鬼神如何曰道家之所謂鬼神尊則上帝卑<lb/>
　則里社皆本有之鬼神也而稱之以玉皇褻之以齊<lb/>
　醮其失在於過卑釋氏之所謂鬼神逺則西域曠則<lb/>
　三世皆本無之鬼神也而以為主持厯刼以為普度<lb/>
　衆生其失在於過高過高過卑即所謂過不及也無<lb/>
<pb n="KR3a0111_WYG_025-20b"/>
　是理即無是氣何以為鬼神<lb/>
人死之有鬼猶木燼之有烟皆氣之餘也橫死者其鬼<lb/>
　厲強死者其鬼靈猶今之生柴頭木性未燼而強滅<lb/>
　其火則其烟盛至老病而死者其鬼多寂然無聞葢<lb/>
　其氣已盡猶之油乾而火盡者燈熄亦無烟也或執<lb/>
　以為必有或執以為必無皆未知此義<lb/>
問凡物之有光者皆屬陽神燈鬼火此隂屬也何以有<lb/>
　光曰有光者不必皆陽屬也惟天為純陽然天未嘗<lb/>
<pb n="KR3a0111_WYG_025-21a"/>
　有光日陽精而中有闇虚火陽盛而外明内暗皆為<lb/>
　坎象故知陽雖有光必麗隂始明隂雖無光然得陽<lb/>
　亦現螢火宵行隂蟲也而有光者鬱蒸之氣為之也<lb/>
　神燈鬼火或氣盛而有光或氣鬱而有光氣盛則隂<lb/>
　兼陽氣鬱則隂生陽故有光昔人謂戰塲多燐下有<lb/>
　戰血也此即是鬱氣所為<lb/>
月隂精而有光者得日而明也蚌隂物産珠夜明亦得<lb/>
　日月之精也恒星有光者星為少陽亦非純陽也故<lb/>
<pb n="KR3a0111_WYG_025-21b"/>
　隂陽必相兼而有光<lb/>
聞戰塲燐火既得聞命矣所謂隂房鬼火則何如曰總<lb/>
　之非盛而有光即鬱而有光二語盡之隂房則隂盛<lb/>
　而有光也<lb/>
精氣已成故為物游魂未散故為變<lb/>
問鬼神無形與聲乃或有形有聲何也曰無形無聲常<lb/>
　也有形有聲變也然聲或有之矣形則未必葢必衆<lb/>
　人共見者然後謂之形若一人獨見則目𤯝也所以<lb/>
<pb n="KR3a0111_WYG_025-22a"/>
　然者鬼神氣耳聲乃氣之所為形則非質不成也<lb/>
問精氣為物亦有形乎曰此如龍漦為黿之類葢神怪<lb/>
　之屬非尋常之鬼神也所以然者氣無質精有質龍<lb/>
　漦精之屬也故有形<lb/>
問山魈木客之類亦常有形何也曰此則神怪之屬兼<lb/>
　精與氣者也<lb/>
世間多有妄托鬼神者不特巫覡即士君子之中往往<lb/>
　有之予初聞雖不之信亦不敢斷以為欺人徐而詢<lb/>
<pb n="KR3a0111_WYG_025-22b"/>
　之率皆欺人也非為利即為名甚有為色者亦大可<lb/>
　駭矣其人大率多遭竒疾竒禍此則真鬼神之靈也<lb/>
　孔子曰敬鬼神而逺之彼獨褻鬼神而慢之恰恰相<lb/>
　反安得不遭疾禍<lb/>
吾鄉有託鬼神言幽㝠事者鄉人競往聽之抄傳其説<lb/>
　予時方十七八閲其説即指為偽鄉人皆為予汗下<lb/>
　不半年其人以竒疾死賢者當於此等事深加辨察<lb/>
　庶不為妄人妄書所惑<lb/>
<pb n="KR3a0111_WYG_025-23a"/>
佛氏輪迴之説所以不可信者以其不通也天地之間<lb/>
　有化生然後有形生若以為輪迴則化生之初未有<lb/>
　萬物誰為輪迴形生之後自少而衆自一而萬如何<lb/>
　輪迴這便是矛盾處<lb/>
世俗投胎之説理亦有之葢彼處人初死氣猶未滅此<lb/>
　處人初生氣方成象兩氣相取忽然相合此如磁之<lb/>
　引針珀之吸芥亦不足怪往往多出於親讐者葢所<lb/>
　親所讐心嘗不忘則氣嘗相逐故也然此亦巨萬中<lb/>
<pb n="KR3a0111_WYG_025-23b"/>
　之一二乃釋氏至以為人死必投胎遂有輪迴之説<lb/>
　儒者不之信似矣然毎因偶有所見所聞則又持兩<lb/>
　説而不安此不得理一分殊之義也<lb/>
通侯問投胎之説恐未必止於初死即親讐亦不必盡<lb/>
　拘愚謂親讐予原未嘗拘但謂多出於此耳至於投<lb/>
　胎則初死時容或有之久之必無此理葢此氣離軀<lb/>
　殻既久漸散漸滅安能復與生氣相取其散見於雜<lb/>
　説及以夢寐為言者皆妄也予於投胎之説但謂理<lb/>
<pb n="KR3a0111_WYG_025-24a"/>
　亦有之不欲遽斷其無耳至真正耳目所及則竝未<lb/>
　見有一投胎者未可輕信也<lb/>
凡産不由户者釋氏以為世尊轉輪聖王之瑞儒者則<lb/>
　以為未必然偶閲祝枝山所記成化十七年張珍事<lb/>
　珍宿州人妻王氏於臍右産一男鼻凖中有黑痣一<lb/>
　又尹氏𤨏綴錄則云成化二十年徐州婦人肋下生<lb/>
　瘤瘤破産兒有司具聞日給膳米尹曾見之又嘉靖<lb/>
　末真定屬縣婦人右脇生男甚雄壯六歲死前二男<lb/>
<pb n="KR3a0111_WYG_025-24b"/>
　至長亦不聞有異天地大矣何所不有<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷二十五<lb/>
</p>
<p>
</p>
  </div>
<div>
<head>思辨錄輯要卷二十六</head> <lb/>
    <p>
<pb n="KR3a0111_WYG_026-1a"/>
欽定四庫全書<lb/>
　思辨錄輯要卷二十六<lb/>
　　　　　　　　　　　　　太倉陸世儀撰<lb/>
　　人道類<lb/>
孟子曰欲為君盡君道欲為臣盡臣道予謂欲為人盡<lb/>
　人道聖人不過盡人道而已故曰惟聖人然後可以<lb/>
　踐形<lb/>
能盡人道便合天道天人無二也<lb/>
<pb n="KR3a0111_WYG_026-1b"/>
問如何便能盡人道曰能率性便能盡人道<lb/>
熊兒問人道即周子所謂人極否曰人道即人極以其<lb/>
　當然而言故謂之人道以其極至而言故謂之人極<lb/>
　其實一也<lb/>
太極二字是伏羲未發之秘而孔子發之人極二字是<lb/>
　孔子未發之秘而周子發之要之周子只是孔子底<lb/>
　孔子只是伏羲底<lb/>
六爻之動三極之道也此語已逗漏出人極然周子説<lb/>
<pb n="KR3a0111_WYG_026-2a"/>
　得分明周匝<lb/>
周子作太極圖發揮天地萬物之理太極二字原本繫<lb/>
　辭不過祖述孔子之舊至於主靜立人極人極二字<lb/>
　則自周子開闢出來後半惟人也得其秀而最靈一<lb/>
　段都是説人極人極與太極句句相對則知人身與<lb/>
　天地處處相合絶非矯揉造作故人能踐形即能盡<lb/>
　性能盡性即能達天天與人總是一理此是周子獨<lb/>
　得處太極圖説一篇主意全在人極上今人讀太極<lb/>
<pb n="KR3a0111_WYG_026-2b"/>
　圖説不論人極而止論太極失周子之意矣<lb/>
不知太極無天地不知人極無人此之謂不誠無物<lb/>
麒麟之於走獸鳳凰之於飛鳥泰山之於丘垤河海之<lb/>
　於行潦類也聖人之於民亦類也然而走獸不能為<lb/>
　麒麟飛鳥不能為鳳凰丘垤不能為泰山行潦不能<lb/>
　為河海而人可以為聖人故曰人為萬物之靈<lb/>
人極自在天地非聖人指㸃出來人不能知非聖人以<lb/>
　身率先人不能行周子説個立人極立字便見開天<lb/>
<pb n="KR3a0111_WYG_026-3a"/>
　聖人有多少功德在昔年劉念臺先生有人譜編立<lb/>
　證人社亦是此意<lb/>
能與天地並立為三方是立人極<lb/>
周子定之以中正仁義而主靜立人極主靜二字是立<lb/>
　人極之本中正仁義又是主靜之實落處此總是聖<lb/>
　人盡性工夫能盡其性然後能盡人性盡物性而與<lb/>
　天地參<lb/>
舜光問如何是中正仁義而主靜曰程子有言只用敬<lb/>
<pb n="KR3a0111_WYG_026-3b"/>
　不用靜葢恐人以虚靜為靜也若中正仁義而主靜<lb/>
　便是敬若離中正仁義而主靜便是虚靜<lb/>
又問主靜是主如何不曰主靜而中正仁義乃曰中正<lb/>
　仁義而主靜曰若先言主靜便是虚靜便易入異端<lb/>
　周子之言如此然今人猶以周子主靜為偏於靜者<lb/>
　不知中正仁義故也<lb/>
中正仁義而主靜周子立言甚周匝然主靜之下又自<lb/>
　註曰無欲故靜無欲者無人欲也無人欲則純乎天<lb/>
<pb n="KR3a0111_WYG_026-4a"/>
　理矣是周子以天理為靜人欲為動主靜者主乎天<lb/>
　理也主乎天理則靜固靜動亦靜矣豈有偏靜之弊<lb/>
　乎<lb/>
周子通書聖學篇云一者無欲也無欲則靜虚動直故<lb/>
　知無欲二字實兼動靜無欲兼動靜則主靜斷非偏<lb/>
　靜矣<lb/>
舜光問定之以仁義中正而主靜是聖人自定是定天<lb/>
　下之人曰此與修道之謂教修字意同固是自定亦<lb/>
<pb n="KR3a0111_WYG_026-4b"/>
　是定人盡己性亦所以盡人性也<lb/>
中正仁義句下周子自註曰聖人之道仁義中正而已<lb/>
　矣夫周子之學似重主靜然不曰主靜而已矣而曰<lb/>
　仁義中正而已矣乃知仁義中正之外别無主靜離<lb/>
　仁義中正而言主靜者非主靜也所謂五行之外别<lb/>
　無隂陽五行一隂陽隂陽一太極也<lb/>
天地生萬物妙處只在妙合而凝一㸃人心應萬事要<lb/>
　處只在誠無為幾善惡二句<lb/>
<pb n="KR3a0111_WYG_026-5a"/>
問通書多説幾字太極圖中却不見此意何也曰妙合<lb/>
　而凝處一圏是何物<lb/>
妙合而凝一圏在天則合無極之真二五之精在人則<lb/>
　合義理之性氣質之性<lb/>
舜光問韓子博愛之謂仁儒者非之而周子通書亦曰<lb/>
　愛曰仁儒者又以為是何也曰仁有體有用周子之<lb/>
　言仁則以誠為體而仁義禮智信五德皆就發用上<lb/>
　言之若韓子則竟以愛為仁而不知其有體用故先<lb/>
<pb n="KR3a0111_WYG_026-5b"/>
　儒以為非是<lb/>
問發微不可見充周不可窮朱註但疏其義未知語何<lb/>
　所指曰此言聖人本誠以行五德無方體無窮盡也<lb/>
舜光問周子誠神幾曰聖人能誠能神亦足矣何必又<lb/>
　着幾字曰此聖人之所以為聖人也誠是體神是用<lb/>
　幾是體用之間最着𦂳處在天則為隂陽復姤之間<lb/>
　在人則為己發未發之際聖狂之分全在於此作聖<lb/>
　者急須着眼<lb/>
<pb n="KR3a0111_WYG_026-6a"/>
通書之誠則無事矣此語非幾於聖人者不能道語云<lb/>
　天下本無事庸人自擾之庸人何妨所惡於庸人者<lb/>
　謂其作偽耳惟其作偽故機械百出事變日多不惟<lb/>
　世界不得太平究竟於自己身心何益愈勞擾愈不<lb/>
　安所謂心勞日拙也易曰天下何思何慮天下同歸<lb/>
　而殊途一致而百慮天下何思何慮此正是説誠則<lb/>
　無事<lb/>
天地之間葢莫非氣而其所以然之故則莫非理理與<lb/>
<pb n="KR3a0111_WYG_026-6b"/>
　氣在天則為天之命在人則為人之性性與命兼理<lb/>
　與氣而言之者也夫性與命兼理與氣而言而宋儒<lb/>
　專言理何也曰兼言理氣道其全也專言理明其主<lb/>
　也欲知性知天則不可不知其全欲率性事天則不<lb/>
　可不知其主○人雖至愚皆有四端之發見學者反<lb/>
　而觀焉而能自見其四端之發見則所得乎天之理<lb/>
　在是矣質雖至雜不過剛柔之過不及學者反而觀<lb/>
　焉而能自辨其剛柔之過不及則所得乎天之氣在<lb/>
<pb n="KR3a0111_WYG_026-7a"/>
　是矣既得其所謂理與氣者是性而又求所以盡性<lb/>
　則又反而思之理者人之所同也氣者我之所獨也<lb/>
　從乎同則理至而氣從焉而日進以至於天從乎獨<lb/>
　則氣勝而理亡焉而日流以汨於人是故君子權理<lb/>
　氣之重輕而獨致力於其重於是有窮理居敬之學<lb/>
　何謂窮理格致是也何謂居敬誠正是也<lb/>
虞九言孔子論性曰性相近也孟子論性則曰性善二<lb/>
　説己自不同至宋儒又言性有義理之性有氣質之<lb/>
<pb n="KR3a0111_WYG_026-7b"/>
　性性豈有二乎曰不然只看易有太極是生兩儀句<lb/>
　則理氣之説明而性之為性昭然矣葢太極者理也<lb/>
　兩儀者氣也理無不善一入乎氣遂分隂陽分隂陽<lb/>
　遂分剛柔分剛柔遂有清濁有清濁遂有善惡故孔<lb/>
　子曰性相近也又曰上智下愚不移是兼義理氣質<lb/>
　而言性所謂合太極兩儀而統言者也孟子則指其<lb/>
　最初者而言以為隂陽之氣雖雜揉偏駁之極而太<lb/>
　極則未嘗雜人之氣質雖下愚濁惡之極而性則未<lb/>
<pb n="KR3a0111_WYG_026-8a"/>
　嘗不善故專以善為言是獨指太極以發明此理要<lb/>
　之立言雖殊㫖意則一太極兩儀未嘗二性如何有<lb/>
　二<lb/>
太極圖最好觀性太極不離乎隂陽故有氣質之性而<lb/>
　實不離乎隂陽故有義理之性<lb/>
周淑文王異公與予同論太極予曰諸兄知周子畫圖<lb/>
　文公作解意乎太極之㫖最為微妙而二先生亟亟<lb/>
　於講明之近思錄中且以為初學入門之始者欲人<lb/>
<pb n="KR3a0111_WYG_026-8b"/>
　知性學故也性學不可只作一番閒話講過須是切<lb/>
　身體認實實見得自己本然之性又實實見得自己<lb/>
　氣質之性用力猛下工夫盡去氣質之私而一復本<lb/>
　然之性方是實際<lb/>
問天地氣質曰天氣有清濁地質有厚薄氣清質厚聖<lb/>
　人之徒也氣濁質薄愚不肖之流也氣清質薄則知<lb/>
　過於行而為狂為智氣濁質厚則行過於知而為狷<lb/>
　為賢<lb/>
<pb n="KR3a0111_WYG_026-9a"/>
水性寒火性熱水可熱而火不可寒者剛柔異也柔者<lb/>
　易染剛者難奪此君子之所以貴為剛也<lb/>
凡人性剛者最難自反然其自反也奮然不憚易轍之<lb/>
　勞性柔者最易自反然其自反也嗒然若喪而已能<lb/>
　改過自強者十不得一二也剛者而善自反柔者而<lb/>
　能自強則中行之流聖人之徒矣氣質之性得之於<lb/>
　天不可強求學者須是深加省察之功務求變化氣<lb/>
　質<lb/>
<pb n="KR3a0111_WYG_026-9b"/>
或言人性有剛柔剛者只在剛裏邊求個剛中柔者只<lb/>
　在柔裏邊求個柔中予曰不然剛中之中即柔中之<lb/>
　中柔中之中即剛中之中剛柔者氣質之偏中者義<lb/>
　理之正乾之用九見羣龍無首則剛而能柔見中不<lb/>
　見剛矣坤之用六利永貞則柔而能剛見中不見柔<lb/>
　矣剛柔有二中無二<lb/>
男偉問聖人亦有氣質之性否曰聖人安得無氣質之<lb/>
　性如伯夷偏於清柳下惠偏於和便是夷惠的氣質<lb/>
<pb n="KR3a0111_WYG_026-10a"/>
　孔子中和便是孔子的氣質<lb/>
孟子七篇只言性善未嘗言氣質之性惟口之於味一<lb/>
　章以氣質之性與義理之性對説則知孟子非不知<lb/>
　氣質之性但立教之法决當以義理為主亦以當時<lb/>
　性學大壞非專主義理無以障狂瀾於既倒也<lb/>
有性善有性不善是説氣質性可以為善可以為不善<lb/>
　是説習惟無善無不善之説最無頭腦<lb/>
蘇氏胡氏俱以無善無惡為性蘇氏縱橫之流未嘗留<lb/>
<pb n="KR3a0111_WYG_026-10b"/>
　心理學此不足怪五峯先生葢稱家學淵源者其言<lb/>
　尤見紕繆何也五峯曰凡人之生粹然天地之心道<lb/>
　義全具此已是説性善了又曰無適無莫不可以善<lb/>
　惡辨不可以是非分其言自相矛盾真不可解且無<lb/>
　適無莫四字亦看錯<lb/>
馬性徤故能使之致逺牛性順故能使之引重人性善<lb/>
　故能使之行五達道率其自然莫不各有當然之則<lb/>
　性所本有故也<lb/>
<pb n="KR3a0111_WYG_026-11a"/>
問馬牛水火亦可分義理之性氣質之性否曰馬性徤<lb/>
　牛性順水性寒火性熱此義理之性也馬有良駑牛<lb/>
　有馴惡火麗油而熾泉因地而溫此氣質之性也<lb/>
本然之性與氣質之性分晰不得只是一個性就本然<lb/>
　而言則謂之有善無惡就氣質而言則謂之有善有<lb/>
　惡究竟一落氣質除却聖人便不能渾然天地之正<lb/>
　故程子曰善固是性惡亦不可不謂之性亦是説本<lb/>
　然之性與氣質之性分晰不得處<lb/>
<pb n="KR3a0111_WYG_026-11b"/>
繫辭傳曰繼之者善成之者性是言天命之初渾然至<lb/>
　善一落氣質便有善惡便分差等此孔子之論性所<lb/>
　以言相近也孟子道性善是指太極之不倚隂陽者<lb/>
　言之其實太極却離隂陽不得故程子曰纔説性時<lb/>
　便已不是性也人不識性未有不以此言為禪家機<lb/>
　鋒話頭者<lb/>
此中間靈處謂之心心中所秉而一定者謂之性性中<lb/>
　之妙而合理者謂之善若分義理氣質而言性猶是<lb/>
<pb n="KR3a0111_WYG_026-12a"/>
　意圓語滯也<lb/>
心性善合人與萬物而觀凡物皆有靈處所謂心也凡<lb/>
　物皆有所秉而一定者所謂性也若性中之妙而能<lb/>
　合理則惟人有之故獨以性善歸人<lb/>
不獨人性中有義理之性即物性中亦有義理之性蜂<lb/>
　蟻君臣虎狼父子鷄司晨犬司夜是也即以草木土<lb/>
　石言之參蓍之補金玉之堅貞皆義理也但人能通<lb/>
　悟物不能通悟故獨以義理之性歸人耳<lb/>
<pb n="KR3a0111_WYG_026-12b"/>
人性通物性塞人性教則善物性教亦不善<lb/>
人性善只是一通字聖者通明之極也不教而善者也<lb/>
　賢知學而能通者也教而後善者也愚不肖不學而<lb/>
　不能通者也教亦不善者也<lb/>
諸儒中論性莫如周子最明白最純備通書首章曰誠<lb/>
　者聖人之本大哉乾元萬物資始誠之源也乾道變<lb/>
　化各正性命誠斯立焉純粹至善者也故曰一隂一<lb/>
　陽之謂道繼之者善也成之者性也元亨誠之通利<lb/>
<pb n="KR3a0111_WYG_026-13a"/>
　貞誠之復大哉易也性命之源乎只就元亨利貞上<lb/>
　看出繼善成性處不過一誠字誠字即實理也能全<lb/>
　此實理者惟聖人故曰誠者聖人之本<lb/>
周子論性首稱聖人以聖人得性之全且正故欲觀性<lb/>
　者必觀聖人即孟子言必稱堯舜之意也<lb/>
周子論性又曰性者剛柔善惡中而已矣而已矣者竭<lb/>
　盡無餘之辭也從來論性無如此語之簡而盡顧儒<lb/>
　者罕稱之葢以此語為論氣質耳豈知舍氣質之外<lb/>
<pb n="KR3a0111_WYG_026-13b"/>
　無性乎故愚謂程張朱論性千言萬語不如周子此<lb/>
　一言<lb/>
舜光問周子曰性者剛柔善惡中而已矣如此則性善<lb/>
　從何處看曰周子本文下面曰惟中也者和也天下<lb/>
　之達道也聖人立教俾人自易其惡自至其中而止<lb/>
　矣從此處看舜光未達曰不是人性本善如何能自<lb/>
　易其惡自至其中中者即性之本善處也人之所同<lb/>
　具也<lb/>
<pb n="KR3a0111_WYG_026-14a"/>
論性只有程朱二處説得全備程子曰論性不論氣不<lb/>
　備論氣不論性不明二之則不是二之則不是者謂<lb/>
　性只在氣中也朱子曰論萬物之一原則理同而氣<lb/>
　異論萬物之異體則氣猶相近而理絶不同理絶不<lb/>
　同者謂人為萬物之靈獨能具衆理而稱性善也<lb/>
程子曰生之謂性性即氣氣即性又曰惡亦不可不謂<lb/>
　之性又曰人生而上不容説朱子曰性須是個氣質<lb/>
　方説得性字若人生而上只説得個天道下性字不<lb/>
<pb n="KR3a0111_WYG_026-14b"/>
　得兩夫子不是實實見得性不離氣質如何敢開此<lb/>
　口<lb/>
舜光問如何是本然之性曰本然者謂本是如此也如<lb/>
　人性本自善則善是人本然之性火本自炎上則炎<lb/>
　上是火本然之性水本自潤下則潤下是水本然之<lb/>
　性推之萬物莫不皆然反此便是失其本然<lb/>
張子謂形而後有氣質之性善反之則天地之性存焉<lb/>
　此語甚開闢有功然又謂天性在人猶水性之在氷<lb/>
<pb n="KR3a0111_WYG_026-15a"/>
　如此則天命與氣質之分何在謂之氣質者謂其與<lb/>
　天地之性不同故也若水凝為氷氷釋為水有何不<lb/>
　同緣張子只是就聚散上起見認理氣原不分明故<lb/>
　有此語<lb/>
諸儒謂孟子道性善只是就天命上説未落氣質予向<lb/>
　亦主此論今看來亦未是若未落氣質只可謂之命<lb/>
　不可謂之性於此説善只是命善不是性善且若就<lb/>
　命上説善則人與萬物同此天命人性善則物性亦<lb/>
<pb n="KR3a0111_WYG_026-15b"/>
　善何從分别孟子所云性善全是從天命以後説反<lb/>
　覆七篇中可見如乃若其情則故而已形色天性以<lb/>
　及犬之性猶牛之性牛之性猶人之性之類並未嘗<lb/>
　就天命之初未嘗落氣質處説<lb/>
天命之初未落氣質即朱子亦有此言葢以性之之聖<lb/>
　堯舜周孔而後不可復得人性之雜萬有不齊下不<lb/>
　得個善字故須論到天命之初以為此處渾然至善<lb/>
　不知此只是繼之者善與成之者性終有分别讀孟<lb/>
<pb n="KR3a0111_WYG_026-16a"/>
　子人無有不善之言只就人有生以後看即下愚濁<lb/>
　惡亦無有不性善者葢孟子論善只就四端發見處<lb/>
　言因其四端即知其有仁義禮智人人有四端即人<lb/>
　人性善也不必説到渾然至善未嘗有惡然後謂之<lb/>
　性善<lb/>
渾然至善未嘗有惡語極精微然着意精微便有弊病<lb/>
　此處已隱隱逗出無善無惡無善無惡語更精微却<lb/>
　已隱隱走入釋氏離一切心即汝真性一邊去<lb/>
<pb n="KR3a0111_WYG_026-16b"/>
論性精微莫若中庸然只是説喜怒哀樂喜怒哀樂未<lb/>
　發是性已發是情中與和是善未發無不中已發無<lb/>
　不和是聖人之性善未發未能無不中而未嘗無中<lb/>
　已發未能無不和而未嘗無和是常人之性善性善<lb/>
　二字只如此看<lb/>
只一盡性便能盡人性盡物性與天地參故只一致中<lb/>
　和便能位天地育萬物若説喜怒哀樂處不精微便<lb/>
　不是若舍喜怒哀樂處别求精微更不是<lb/>
<pb n="KR3a0111_WYG_026-17a"/>
不動而敬不言而信不賞而民勸不怒而民威篤恭而<lb/>
　天下平此皆喜怒哀樂精微處也然皆從博學審問<lb/>
　慎思明辨篤行三達德五達道九經實處做來故其<lb/>
　效驗亦實實是敬信民勸民威天下平今人喜談精<lb/>
　微者不講平日工夫不論後來效驗只説個不動不<lb/>
　言不賞不怒篤恭的大話何啻千里<lb/>
近來論性只是二種一種是遵程朱之言跬步不失説<lb/>
　義理説氣質只在文義上依様葫蘆未見真的其為<lb/>
<pb n="KR3a0111_WYG_026-17b"/>
　弊似乎有二性一則離却氣質全説本然極是高明<lb/>
　而其下稍全是打合釋氏離經叛道二者之失惟均<lb/>
　然高明之為害更大學者不可不知<lb/>
舜光問告子陽明論性雖同一無善無惡得無有異否<lb/>
　曰不同告子言其混沌陽明狀其虚無然總是只説<lb/>
　得氣曰告子以混沌為性固是認氣為性若陽明無<lb/>
　善無惡正是言無聲無臭之妙如何却是説氣曰孟<lb/>
　子道性善只是説人性中皆有理若曰無善無惡則<lb/>
<pb n="KR3a0111_WYG_026-18a"/>
　是人性中無理只虚虚無無豈不是氣<lb/>
袁幼白問未發是理是氣曰喜怒哀樂之未發是氣之<lb/>
　未發也然其時無所偏倚即謂之中則氣即是理予<lb/>
　因問幼白已發是理是氣曰是氣予曰已發是氣中<lb/>
　節是理幼白恍然曰乃知不中節則純是氣既中節<lb/>
　則氣便是理理氣之分如是如是<lb/>
人性中無所謂善惡只有中與過不及同一喜怒哀樂<lb/>
　中便是善過不及便是惡故聖人盡性只是致中和<lb/>
<pb n="KR3a0111_WYG_026-18b"/>
人性之善只是一中字故書曰惟皇上帝降衷於民劉<lb/>
　子曰人受天地之中以生人之生不能皆中然以觀<lb/>
　乎萬物則惟人受天地之中也能有此中便是善能<lb/>
　全此中便是盡性<lb/>
中是理一過不及是分殊<lb/>
予嘗有言分殊之極有與理一極相反者如人之性善<lb/>
　理一也而楊食我之生叔向之母聞聲而知其滅族<lb/>
　火之畏濕就燥理一也而蜀中火井遇物不燃得水<lb/>
<pb n="KR3a0111_WYG_026-19a"/>
　益熾且投之以燭則反滅分殊之極真有不可解者<lb/>
　然不可以食我之故而遂謂人之性惡不可以火井<lb/>
　之火而遂謂火之性就濕而畏燥也此經之所以必<lb/>
　言恒性也<lb/>
程子曰在天為命在物為性張子曰天授於人則為命<lb/>
　人受於天則為性朱子曰人多説性方説心看古人<lb/>
　制字之義須是先説心後説性合諸儒之説而觀則<lb/>
　是必先有氣質而後有性性無氣質無所附麗也然<lb/>
<pb n="KR3a0111_WYG_026-19b"/>
　則論性善者亦必在氣質之性上看出性善方是真<lb/>
　切不然總説得天命之前極善只是命善不是性善<lb/>
　只是繼之者善不是成之者性<lb/>
周子太極圖説曰惟人也得其秀而最靈形既生矣神<lb/>
　發知矣形生質也神發氣也有形生神發而五性具<lb/>
　是有氣質而後有性也不落氣質不可謂之性一言<lb/>
　性便屬氣質<lb/>
人之氣質萬有不齊如何却謂之善聖人只是就恒處<lb/>
<pb n="KR3a0111_WYG_026-20a"/>
　看出葢人性雖萬有不齊然同禀隂陽五行之氣則<lb/>
　同具健順五常之德所禀所具之微著不同而同禀<lb/>
　同具則同也即同處便是恒即恒處便是善故書曰<lb/>
　厥有恒性中庸稱三達德孟子舉四端皆就人性中<lb/>
　指其恒處言之也<lb/>
氣質二字因張子與天地之性分别後諸儒皆作不好<lb/>
　的説以後遞相傳習人但一説着氣質便道是不好<lb/>
　的物只要離去他不知氣只是天氣質即是地質除<lb/>
<pb n="KR3a0111_WYG_026-20b"/>
　了天更無氣除了地更無質是氣質即天地所命惟<lb/>
　天賦以如是之氣質故有如是之理但聖人則能踐<lb/>
　形而衆人則不能踐形耳豈可以形色為非天性乎<lb/>
氣質二字不可輕看萬物之中惟人頭圓象天而向天<lb/>
　足方象地而向地四肢五臟九竅百骸皆凖隂陽五<lb/>
　行此真天地之靈秀故具天地之義理邵康節所謂<lb/>
　耳目聰明男子身洪鈞付與未為貧也若禽獸則鮮<lb/>
　有具四肢五臟九竅百骸者即間有而皆衡生故鷄<lb/>
<pb n="KR3a0111_WYG_026-21a"/>
　知司晨犬知司夜蜂蟻君臣虎狼父子其靈秀只有<lb/>
　一隙故義理亦只有一路若草木則全無四肢五臟<lb/>
　九竅百骸而又倒生全向地而背天故知識全無只<lb/>
　具得寒温平熱一性是義理之妙全由氣質人豈可<lb/>
　輕看氣質<lb/>
人之瞻矚高者性多聰明禽獸中猩猩獮猴有時人立<lb/>
　則性亦靈於他獸乃知人之靈妙處全在天氣但無<lb/>
　地質則天氣無所附麗耳<lb/>
<pb n="KR3a0111_WYG_026-21b"/>
問靈處即義理否曰靈只是知覺知覺之合義理處即<lb/>
　義理也雖有兩層却非二物<lb/>
人之所禀由天地生成者皆謂之性故世俗所稱如悟<lb/>
　性作性記性酒性食性之類性各不同總之皆出於<lb/>
　氣質悟性作性出於天氣記性酒性食性出於地質<lb/>
　若義理之性則兼天氣地質而有之健順五常由於<lb/>
　隂陽五行也<lb/>
論性斷離不得氣質一離氣質便要離天地葢天地亦<lb/>
<pb n="KR3a0111_WYG_026-22a"/>
　氣質也一離天地則於隂陽外别尋太極於隂陽外<lb/>
　别尋太極則太極不落於空虚即同於一物<lb/>
離氣質而論性必至入禪何則父母既生以後落氣質<lb/>
　矣則須説父母未生前既而思父母未生前則是天<lb/>
　地而天地亦氣質則須説天地未生前既而思天地<lb/>
　未生前又有混沌開闢厯刧之説則須是説無始以<lb/>
　前空刧以前此必至之勢也去孔子孟子周程張朱<lb/>
　之説不覺千里萬里矣學者須要窮至此處乃知性<lb/>
<pb n="KR3a0111_WYG_026-22b"/>
　善只在氣質<lb/>
曹暉吉問性不可離氣質之説確不可易但與荀卿揚<lb/>
　雄韓愈諸子之説作何分别予曰孟子言性善於氣<lb/>
　質之中道其常也書所謂恒性也荀卿言性惡於氣<lb/>
　質之中道其變也揚雄韓愈言性善惡混言性有三<lb/>
　品不知氣質之有常變而槩言之也若知恒性則雖<lb/>
　荀卿揚雄韓愈亦恍然於性之皆善而必不至於多<lb/>
　贅矣<lb/>
<pb n="KR3a0111_WYG_026-23a"/>
孔子曰性相近也相近即書厥有恒性之恒字其中即<lb/>
　有善字意在不然便是無本領漢籠統話頭也<lb/>
朱子中庸註曰天以隂陽五行化生萬物氣以成形而<lb/>
　理亦賦焉此即有氣質而後有性之証也<lb/>
性離不得氣質猶道離不得隂陽氣質之外無性隂陽<lb/>
　之外無道<lb/>
或言子以善歸氣質即告子食色為性之説也曰是大<lb/>
　不然告子但知氣質而不知氣質中之善如甘食悦<lb/>
<pb n="KR3a0111_WYG_026-23b"/>
　色氣質也物之所同也甘食中有辭讓悦色中有羞<lb/>
　惡此氣質中之善也人之所獨也告子知其同不知<lb/>
　其獨故不肯以善言性若告子知以善言性則雖以<lb/>
　食色為性容何傷食色非性而何<lb/>
告子生之謂性言氣質也孟子不言生之謂性之非而<lb/>
　但與之言人物之辨告子以食色為性亦言氣質也<lb/>
　孟子不言食色謂性之非而但與之言義外之謬此<lb/>
　可以知孟子之言性善不越氣質中矣<lb/>
<pb n="KR3a0111_WYG_026-24a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_026-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷二十六<lb/>
</p>
<p>
</p>
  </div>
<div>
<head>思辨錄輯要卷二十七</head> <lb/>
    <p>
<pb n="KR3a0111_WYG_027-1a"/>
欽定四庫全書<lb/>
　思辨錄輯要卷二十七<lb/>
　　　　　　　　　　　　　太倉陸世儀撰<lb/>
　　人道類<lb/>
儀臣兄謂予言性善即在氣質則許多惡人頓放何處<lb/>
　予曰聖人言馬性健牛性順則許多駑駘之馬牴觸<lb/>
　之牛頓放何處儀臣仰天拊手失聲而笑<lb/>
問人心道心即義理氣質否曰人心即氣質道心即義<lb/>
<pb n="KR3a0111_WYG_027-1b"/>
　理道心只就人心中合于道者言之非有二心曰然<lb/>
　則如何云道心常為之主而人心聽命曰此是説工<lb/>
　夫既知本體之危微如是便須下精一執中工夫猶<lb/>
　孟子言人之異于禽獸者幾希而後言庶民去之君<lb/>
　子存之也先言本體使人知危微可畏則不敢忘戒<lb/>
　慎恐懼之功繼言工夫使人知精一可憑則可徐收<lb/>
　致中致和之效<lb/>
問如何是道心在人心中曰人心非人欲予思辨錄中<lb/>
<pb n="KR3a0111_WYG_027-2a"/>
　已詳言之人心只是食色乃積乃倉無怨無曠便是<lb/>
　食色中道心放飯流啜踰東家牆便是人心中人欲<lb/>
或曰義理之性原于天者也氣質之性出于人者也予<lb/>
　謂義理即在氣質豈可言天即在人予曰此處分不<lb/>
　得天人若分天人便有二性謂之性便是出于天不<lb/>
　但性出于天即四肢百骸何一不出于天强分天人<lb/>
　總墮偏見<lb/>
正兒問人之形氣屬父精母血何以又屬天氣地質曰<lb/>
<pb n="KR3a0111_WYG_027-2b"/>
　父精母血亦天氣地質也人之呼吸日受天之氣人<lb/>
　之飲食日納地之質其精與血皆氣質所成也惟天<lb/>
　地之權常尊于父母而其間有不可知者存故以堯<lb/>
　舜為父而有朱均以瞽瞍為父而有舜不然堯舜只<lb/>
　産聖哲瞽瞍只産頑嚚矣<lb/>
又問父母之氣或有不善者天地之氣則無不善瞽瞍<lb/>
　生舜理或有之若堯舜生朱均理在何處曰天地之<lb/>
　氣無不善尊天之辭也謂之曰氣則庸有不善之時<lb/>
<pb n="KR3a0111_WYG_027-3a"/>
　如所稱覆載生成之偏及寒暑災祥之不得其正者<lb/>
　皆是也<lb/>
又問繼之者善是理是氣曰以周子無極之真二五之<lb/>
　精妙合而凝觀之則繼善是兼理氣曰然則何以謂<lb/>
　之善曰此時雖兼理氣然未着于物則猶是渾然全<lb/>
　體也如人性在未發之時雖亦有氣然無所偏倚則<lb/>
　渾然是中故謂之善也<lb/>
或言天命之初未着于物渾然至善以此言性極其髙<lb/>
<pb n="KR3a0111_WYG_027-3b"/>
　明且占地步子何獨言氣質得無為世所指摘曰予<lb/>
　言氣質原未嘗離天命但予言天命是就人言天若<lb/>
　云未著于物則離人言天離人言天不但易入虛無<lb/>
　即極髙明與人何涉<lb/>
天命如日月在天人受天命而有性如水照日月而有<lb/>
　影水有清濁則影有不同人稱水影之明者必曰某<lb/>
　水之影明而後可見其不同于衆水如徒指日月而<lb/>
　說其光明則與水何與故離人而言天猶之離水而<lb/>
<pb n="KR3a0111_WYG_027-4a"/>
　言日月離氣質而言性猶之離水而言影<lb/>
未生以前此理在天既生以後此理在人萬物皆備飽<lb/>
　滿具足不從此中識取性善而仍講未生以前縱極<lb/>
　至善已被禽獸草木分取一半<lb/>
人喜就人生以上講性善只是容易打合禪和一路然<lb/>
　其弊只在離氣質而言性始<lb/>
無善無惡之説極易流弊得其説者愚不肖之人便入<lb/>
　告子一邊賢知之人便入陽明一邊告子無論矣主<lb/>
<pb n="KR3a0111_WYG_027-4b"/>
　陽明之說者就此處尋向上去則為人生而上為父<lb/>
　母未生前無始以前空刼以前就此處説到下來則<lb/>
　為情亦無善無惡意亦無善無惡知亦無善無惡物<lb/>
　亦無善無惡原頭一差毫釐千里與告子相較只是<lb/>
　過猶不及<lb/>
論性必要合萬物而觀葢性字是萬物公共的天下無<lb/>
　性外之物故有一物必有一性須要看得通貫方得<lb/>
　若于一物之性窮格得不通貫則于本性猶未盡也<lb/>
<pb n="KR3a0111_WYG_027-5a"/>
髙中元駁朱子中庸首章註曰不知草木土石其健順<lb/>
　五常之德若何其當行之路又若何此言悮矣藥性<lb/>
　本草中元豈未讀耶<lb/>
問物性中之理如蜂蟻君臣虎狼父子之類是矣若夫<lb/>
　草木土石之類則理在何處曰理字甚活草木土石<lb/>
　無知覺其所禀之性即是理草木如大黄合當寒只<lb/>
　寒便是他理附子合當熱只熱便是他理土石如磺<lb/>
　性横硝性直皆是理也曰然則烏啄合當毒只毒便<lb/>
<pb n="KR3a0111_WYG_027-5b"/>
　是他理乎曰此亦是理如鷹鸇合當惡只惡便是他<lb/>
　理葢其氣如此則其理自合如此程子所謂善惡皆<lb/>
　天理也理字義虛只是個當然所以然道德二字亦<lb/>
　然故韓昌黎云道與德為虚位<lb/>
問朱子云寒灰腐木有性如何曰如今人製銃藥必要<lb/>
　用杉木柳木灰别木之灰便不可用葢杉木鬆易燃<lb/>
　柳木直去逺性如此理亦如此也<lb/>
問草木土石其健順五常如何曰藥性本草言之矣寒<lb/>
<pb n="KR3a0111_WYG_027-6a"/>
　便是水性水德熱便是火性火德燥便是金性金德<lb/>
　温便是木性木德平和便是土性土德五氣五味皆<lb/>
　然<lb/>
不但物物具五行之德即五行又各具五行之德即如<lb/>
　一木也有秉木中之水德者有秉木中之火德者有<lb/>
　秉木中之金德者有秉木中之土德者四行皆然故<lb/>
　邵子皇極經世論走飛草木又于走飛草木之中各<lb/>
　以四相乗此真善類萬物之情者看到此處方是能<lb/>
<pb n="KR3a0111_WYG_027-6b"/>
　盡物性能盡物性然後可謂能盡其性<lb/>
沙介臣曰看到此處方知格物即是盡性之功曰盡性<lb/>
　只是格物窮理之極故易曰窮理盡性以至于命<lb/>
程子曰性即理也此理字不可作善字看只是作常理<lb/>
　看若作善字看則人性上便說得去物性上便説不<lb/>
　去豈可謂人有性物無性乎性作常理看故火之理<lb/>
　熱水之理寒馬之理健牛之理順人之理善此理字<lb/>
　方一貫無礙<lb/>
<pb n="KR3a0111_WYG_027-7a"/>
講性善須着一人字着一人字則不至離人而言天着<lb/>
　一人字則不至離物而言性故孟子曰人無有不善<lb/>
朱子曰天下無性外之物應轉一語曰天下無物外之<lb/>
　性<lb/>
孟子論性善如言必稱堯舜則故而已乃若其情形色<lb/>
　天性心之同然是不離人而言天如水無有不下是<lb/>
　豈山之性異于禽獸白雪之白白玉之白犬之性牛<lb/>
　之性是不外物而言性一部孟子論性只是如此<lb/>
<pb n="KR3a0111_WYG_027-7b"/>
張子曰形而後有氣質之性善反之則天地之性存焉<lb/>
　氣質即天地就人而言則謂之氣質離人而言則謂<lb/>
　之天地其實離人而言則天地之性性字只是命字<lb/>
　所謂繼之者善也張子之意以為人能反乎天則成<lb/>
　之者性即繼之者善也其實性之正訓則離不得氣<lb/>
　質故張子又曰合虛與氣有性之名張子正䝉虛字<lb/>
　作理字看<lb/>
陳克艱問性善只在氣質然則氣質即性乎曰氣質不<lb/>
<pb n="KR3a0111_WYG_027-8a"/>
　是性離氣質亦不是性性者氣質之理也人氣質之<lb/>
　理善物氣質之理雜<lb/>
克艱又問性只在氣質則氣質有惡亦可謂之性乎曰<lb/>
　程子云惡亦不可不謂之性又問惡既是性則如何<lb/>
　謂之性善曰孟子曰口之于味性也君子不謂性也<lb/>
生之謂性言性只在氣質也孟子未嘗非之而至于昧<lb/>
　人物之分則孟子辨之矣食色性也言性只在氣質<lb/>
　也孟子未嘗非之至于為義外之説則孟子辨之矣<lb/>
<pb n="KR3a0111_WYG_027-8b"/>
　此可見孟子言性善不離氣質也克艱曰今日方知<lb/>
　先生之言直接孟子予曰不但孟子孔子曰性相近<lb/>
　也不離氣質子思曰天命之謂性朱子註曰氣以成<lb/>
　形而理亦付焉不離氣質書曰厥有恒性易曰各正<lb/>
　性命成之者性禮曰人生而靜天之性也感于物而<lb/>
　動性之欲也周子曰性者剛柔善惡中而已矣俱不<lb/>
　離氣質古來聖賢言性總是一樣<lb/>
吳江戴芸野讀予性善圗説問先生以氣質論性善則<lb/>
<pb n="KR3a0111_WYG_027-9a"/>
　性中之惡何以處之予曰孟子原止説性中有善不<lb/>
　曾説無惡葢緣當時之人皆以仁義禮智為聖人緣<lb/>
　飾出來强以教人非本來之物如把柳桮棬等議論<lb/>
　故孟子特特指㸃以為四端原人性中本有非謂性<lb/>
　中止有善而無惡也若止有善而無惡則人人皆聖<lb/>
　人矣故程子曰惡亦不可不謂之性曰如此則似有<lb/>
　性善有性不善及善惡混之説如何曰有性善有性<lb/>
　不善及善惡混與孔子性相近之説原相似但立意<lb/>
<pb n="KR3a0111_WYG_027-9b"/>
　主客不同耳孔子言性相近與書言恒性相似原主<lb/>
　善一邊言故曰人之生也直葢人之所以為人與禽<lb/>
　獸異者只是這個故善是個主惡是個客若有性善<lb/>
　有性不善及善惡混之説則主客無别故語雖相似<lb/>
　而㫖意相去不啻天淵也如韓子博愛之謂仁周子<lb/>
　亦曰愛曰仁語雖一般而識仁不識仁直是逈别<lb/>
人性中未嘗有善惡只有中和過不及惟其中和故喜<lb/>
　怒哀樂中即有仁義禮智惟其過不及故喜怒哀樂<lb/>
<pb n="KR3a0111_WYG_027-10a"/>
　中即有不仁不智無禮無義仁義禮智是好處故名<lb/>
　之曰善不仁不智無禮無義是不好處故名之曰惡<lb/>
　中和本然也人之所以為人也主也過不及失其本<lb/>
　然者也非人之所以為人也客也<lb/>
予性善圗説出惟予老友數人皆浩然無疑以為孔孟<lb/>
　之言至此方合其餘則不敢疑不及疑者有之未能<lb/>
　浩然也毘陵湯公綸曰先生之言善矣然自此而往<lb/>
　辨者將日衆老友顧殷重亦曰恐天下將以此為標<lb/>
<pb n="KR3a0111_WYG_027-10b"/>
　的予曰只恐立論處未是耳若是則以為標的而往<lb/>
　後性學將自此而章明也顧子曰恐亦有不可與辨<lb/>
　者予曰惟入異端深及有客氣者不可與辨外此皆<lb/>
　不妨<lb/>
問人皆可以為堯舜而中庸曰惟天下至誠為能盡其<lb/>
　性何也曰人皆可以為堯舜者論其理也惟至誠能<lb/>
　盡性者語其實也論其理則堯舜之道孝弟而已矣<lb/>
　故人皆可為堯舜論其實則湯武不能為堯舜夷惠<lb/>
<pb n="KR3a0111_WYG_027-11a"/>
　不能為孔子故惟至誠為能盡性<lb/>
問如何是能盡人之性曰俾人自易其惡自至其中如<lb/>
　何是盡物性曰穿牛鼻絡馬首種嘉禾去稂莠<lb/>
孟子曰盡其心者知其性也故欲盡性者先知性欲盡<lb/>
　人物之性者必先知人物之性書曰教胄子直而温<lb/>
　寛而栗直與寛胄子之性也知其直與寛故教之温<lb/>
　與栗以盡其性所謂沉濳剛克髙明柔克也薑制半<lb/>
　夏童便制附子一部本草皆是知其性故能盡其性<lb/>
<pb n="KR3a0111_WYG_027-11b"/>
盡性盡字最妙人性中無一不具所謂寛裕温柔發强<lb/>
　剛毅齋莊中正文理密察仁義禮智皆備然惟聰明<lb/>
　睿知之至誠能盡之外此則或偏仁或偏義而不能<lb/>
　盡矣所謂盡者知其偏而能充之使全也<lb/>
問中庸言率性之謂道故論性須是言義理精微之性<lb/>
　方可率若夾雜氣質安可率曰今人看率性率字大<lb/>
　錯朱子曰率循也由也言物各由其性之自然則莫<lb/>
　不有道所以明道本在吾性中孟子所謂非由外鑠<lb/>
<pb n="KR3a0111_WYG_027-12a"/>
　我固有之之意也今人却看作率意率字動稱不學<lb/>
　不慮此釋氏手持足行無非道妙之説而學者不察<lb/>
　輒為所惑哀哉<lb/>
孟子言不學不慮是指出性體與不知性之人看非謂<lb/>
　率性當如是也故不學不慮四字即生知安行聖人<lb/>
　亦用不着中庸開卷第一義便説個戒懼慎獨戒懼<lb/>
　慎獨方是吾人率性之方一部中庸到不動而敬不<lb/>
　言而信篤恭天下平都是此意總之只一敬字<lb/>
<pb n="KR3a0111_WYG_027-12b"/>
時中率性也無時而不敬也無忌憚不敬也不敬則不<lb/>
　能率性矣<lb/>
誠者不勉而中不思而得非不用戒懼慎獨葢自然戒<lb/>
　懼慎獨出于性也堯之欽舜之允執文王之小心皆<lb/>
　戒懼慎獨也要之千聖千賢率性之功只是安勉之<lb/>
　分無有不本于敬者<lb/>
或問性之之聖只有本體無工夫如何曰此言大錯即<lb/>
　如孔子豈非性之之聖然十五志學三十立四十不<lb/>
<pb n="KR3a0111_WYG_027-13a"/>
　惑直至耳順從心何一時一刻非工夫又孔子自言<lb/>
　曰不如某之好學曰其為人也發憤忘食樂以忘憂<lb/>
　不知老之將至是何等樣工夫只是比别人較自然<lb/>
　較容易乃三家村不識字愚夫一拾龍溪唾餘便閉<lb/>
　目垂眉動稱不學不慮真堪發笑<lb/>
問聖人亦戒慎恐懼否曰聖人明德常明堯兢舜業如<lb/>
　何不戒慎恐懼曰聖人不思不勉如何又要戒慎恐<lb/>
　懼曰惟其戒慎恐懼故能不思不勉戒慎恐懼即明<lb/>
<pb n="KR3a0111_WYG_027-13b"/>
　德常明至誠無息也惟無息故有弗思思之即得有<lb/>
　弗行行之即中一息則不能不思不勉矣君子未能<lb/>
　時時戒慎恐懼而勉為戒慎恐懼所以期至于無息<lb/>
　也<lb/>
問今之學者好言工夫即本體本體即工夫何如曰此<lb/>
　種言語看去極是髙明只是古來聖人却不如此説<lb/>
　字字句句剖判得分明的確如人心惟危道心惟微<lb/>
　本體也惟精惟一允執厥中工夫也繼之者善成之<lb/>
<pb n="KR3a0111_WYG_027-14a"/>
　者性本體也成性存存道義之門工夫也性相近本<lb/>
　體也習相逺工夫也天命謂性本體也戒懼慎獨工<lb/>
　夫也性善本體也察識擴充工夫也細勘古來即堯<lb/>
　舜孔子未嘗説一句現成話未嘗扯一句髙苗話乃<lb/>
　自嘉隆以後謬學流𫝊即乳臭狂童兎園野叟一拾<lb/>
　唾餘便説性譚天直出堯舜周孔之上世道之憂未<lb/>
　知所底其病只在無心實得而專欲以口角勝人故<lb/>
　甘心陷溺而不悔也<lb/>
<pb n="KR3a0111_WYG_027-14b"/>
知性知本體盡性盡工夫<lb/>
本體天之所以厚人工夫人之所以答天<lb/>
天者理而已矣學者欲譚天須是窮理故孟子言盡心<lb/>
　知性知性知天繫辭言窮理盡性以至於命今學者<lb/>
　毫不窮理而動輒言天以放曠為自然以虛無為髙<lb/>
　曠天未必天而理全非理矣<lb/>
工夫二字是聖人參贊化育處多少裁成輔相俱在此<lb/>
　中聖人之所以有功于天地萬物有功于天下後世<lb/>
<pb n="KR3a0111_WYG_027-15a"/>
　皆此二字也即孟子性善二字亦是要人察識本體<lb/>
　好下工夫非謂既識本體當下即是工夫更不須用<lb/>
　力也<lb/>
聖人修道立教固是參贊化育學者開氣禀之拘去物<lb/>
　欲之蔽亦是參贊化育<lb/>
古人多説盡性今人多説復性復性者修為以復其性<lb/>
　從湯武反之上説來全要重在學慮故大學一部書<lb/>
　開口命名便是一學字得止工夫到底重在一慮字<lb/>
<pb n="KR3a0111_WYG_027-15b"/>
　中庸學問思辨行五個字不過只學慮兩字學與慮<lb/>
　即孟子所謂知皆擴而充之也今人説復性只講不<lb/>
　學不慮以為不用思維不須把捉只信口説出信步<lb/>
　行去但認得個圓陀陀光爍爍的東西便左之右之<lb/>
　無不宜之試思孔子孟子何曾有此説話<lb/>
儀于性學工夫不啻數轉起初未學時只是隨時師説<lb/>
　有義理之性有氣質之性亦喜同禪和方外譚説不<lb/>
　覩不聞無聲無臭父母未生前無始以前真已及至<lb/>
<pb n="KR3a0111_WYG_027-16a"/>
　丁丑下手做工夫着實研窮始覺得禪和方外固非<lb/>
　分性為二者亦非于是得力于理先于氣一言于理<lb/>
　氣之間盡心體驗始知太極為理兩儀為氣人之義<lb/>
　理本于太極人之氣質本于兩儀理居先氣居後理<lb/>
　為主氣為輔條理劃然然終覺得性分理氣究未合<lb/>
　一既而悟理一分殊之㫖恰與羅整菴先生暗合便<lb/>
　灑然覺得理氣融洽性原無二然未察到人與物性<lb/>
　同異處也既而知人與萬物之所以同又知人與萬<lb/>
<pb n="KR3a0111_WYG_027-16b"/>
　物之所以異于禽獸草木上皆細細察其義理氣質<lb/>
　于朱子論萬物之一原則理同而氣異論萬物之異<lb/>
　體則氣猶相近而理絶不同二語大有契入于是又<lb/>
　識得天地萬物本同一體處然而性善之説則終以<lb/>
　先入之言為主以為孟子論善只就天命之初繼之<lb/>
　者善處論未敢説到成之者性直至己亥偶與兩兒<lb/>
　言性始覺得成之者性以前着不得性字既説成之<lb/>
　者性便屬氣質既屬氣質何云性善于是曠覽夫天<lb/>
<pb n="KR3a0111_WYG_027-17a"/>
　人之原博觀于萬物之際見夫所為異異而同同者<lb/>
　始知性為萬物所同善惟人性所獨性善之㫖正不<lb/>
　必離氣質而觀也于是取孟子前後論性語反覆讀<lb/>
　之始知孟子當時亦只就氣質中説善而程朱以後<lb/>
　尚未之能晰也于是又取孟子以前孔子子思之言<lb/>
　按之無不同條共貫又取孟子以後周程張朱之言<lb/>
　觀之周則無不脗合程朱則間有一二未合而合者<lb/>
　常八九也然未敢與世昌言至庚子講學東林而始<lb/>
<pb n="KR3a0111_WYG_027-17b"/>
　微發其端至丙午論性毘陵而始畧書其概然而性<lb/>
　與天道難言之矣世之學者尚未見第一二層而遽<lb/>
　與之言第七八層安得不駭而欲絶乎予故稍筆于<lb/>
　此以誌予三折肱之概<lb/>
龔子無競讀予性善圗說與予論性終日予曰五圗大<lb/>
　㫖不過云孟子所稱性善在成之者性不在繼之者<lb/>
　善耳成之者性已屬氣質故即就氣質發明之人習<lb/>
　聞氣質之惡今見稱其為善不覺駭怪要之不駭怪<lb/>
<pb n="KR3a0111_WYG_027-18a"/>
　不肯究心不究心不能透徹<lb/>
無競又問以人物之靈蠢論性得無有類于知覺否曰<lb/>
　性不是知覺若從知覺上論性則人與禽獸有知覺<lb/>
　而草木無知覺然則草木遂無性乎性只是物所禀<lb/>
　于天以生之理如人所禀于天以生是善的馬所禀<lb/>
　于天以生是健的牛所禀于天以生是順的推之草<lb/>
　木莫不皆然此所謂性也靈蠢是善不善之所由分<lb/>
　處<lb/>
<pb n="KR3a0111_WYG_027-18b"/>
問知覺亦可見性否曰如何不可見性人之知覺多在<lb/>
　仁義禮知故見人之性善馬之知覺多在致逺故見<lb/>
　馬之性徤牛之知覺多在任重故見牛之性順<lb/>
又問佛氏如何以知覺為性曰佛氏之言曰在眼觀看<lb/>
　在口譚論在手執持在足運奔識則喚作佛性不識<lb/>
　喚作精魂他也不是以知覺運動為性儒者闢之非<lb/>
　是他關竅只在識不識三字上所謂悟不悟也但他<lb/>
　所謂悟與吾儒所謂盡心知性不同<lb/>
<pb n="KR3a0111_WYG_027-19a"/>
子貢言性天不可得聞非秘之而不聞也工夫未至雖<lb/>
　言之而終不得聞也須知聞性天有多少工夫在今<lb/>
　人粗心浮氣畧看語録幾則便自謂知性何啻説夢<lb/>
孟子論性只是開眼説如今人論性只是閉眼説<lb/>
沙介臣問氣質之性既善君子如何又要變化氣質曰<lb/>
　謂性善只在氣質者就理一而言也謂氣質須變化<lb/>
　者就分殊而言也變化是變化其分殊以就其理一<lb/>
　總之不離氣質<lb/>
<pb n="KR3a0111_WYG_027-19b"/>
又問朱子云性善是超出氣説如何只就氣質説曰但<lb/>
　説一理字便超出氣然未嘗離乎氣葢不雜隂陽之<lb/>
　太極即不離隂陽之太極也如今人言理超出氣便<lb/>
　要離了氣故不得不發明之<lb/>
郁東堂問氣質之性善先儒變化氣質之説又如何曰<lb/>
　孟子言人無有不善原未嘗説至善言人之所以異<lb/>
　于禽獸者幾希原未嘗説無惡所謂性善者道其常<lb/>
　不道其變也論其理一不論其分殊也若變化氣質<lb/>
<pb n="KR3a0111_WYG_027-20a"/>
　正所謂叅贊化育與氣質善之説原不相倍且不是<lb/>
　氣質本善如何可以變化禽獸之氣質何以終不能<lb/>
　變化<lb/>
今人只不識氣質兩字氣天也質地也萬物皆一隂陽<lb/>
　故凡物皆有氣質氣質中間所具之理則謂之性聖<lb/>
　人指其性中之恒理而名之故于物曰某性健某性<lb/>
　順某性寒某性熱而于人則曰人性善<lb/>
　<lb/>
<pb n="KR3a0111_WYG_027-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷二十七<lb/>
</p>
<p>
</p>
  </div>
<div>
<head>思辨録輯要卷二十八</head> <lb/>
    <p>
<pb n="KR3a0111_WYG_028-1a"/>
欽定四庫全書<lb/>
　思辨録輯要卷二十八<lb/>
　　　　　　　　　　　　　太倉陸世儀撰<lb/>
　　人道類<lb/>
熙先問性與命是一物是二物曰在天為命在物為性<lb/>
　二物也天所賦為命物所受為性一物也分看亦得<lb/>
　合看亦得一而二二而一<lb/>
在天為命在物為性此自是正訓然此但説字義耳孟<lb/>
<pb n="KR3a0111_WYG_028-1b"/>
　子口之於味一章性也有命焉命也有性焉便説到<lb/>
　聖賢一眼看定一脚踏定實實做工夫處於身心方<lb/>
　為有益<lb/>
性也有命焉是後天而奉天時命也有性焉是先天而<lb/>
　天弗違<lb/>
朱子曰聖賢説性命皆就實事上説如今人只就虛處<lb/>
　説如何識得真性命<lb/>
許舜光問性有義理之性氣質之性命亦有明命之命<lb/>
<pb n="KR3a0111_WYG_028-2a"/>
　氣數之命如何曰只是一個性一個命古人特分别<lb/>
　言之耳孟子曰莫非命也順受其正予亦曰莫非性<lb/>
　也順受其正<lb/>
又問氣質之性君子有弗性者焉而氣數之命君子往<lb/>
　往順而受之何也曰氣質之性君子弗性然飲食之<lb/>
　人無有失也則口腹豈適為尺寸之膚哉是氣質未<lb/>
　嘗看輕也氣數之命君子順受然不立巖牆命也有<lb/>
　性是氣數未嘗看重也總之君子只是循一個理<lb/>
<pb n="KR3a0111_WYG_028-2b"/>
又問氣數之命一定人亦能衡命否曰不必說衡命只<lb/>
　是説立命孟子殀壽不貳修身以俟所以立命也故<lb/>
　曰知命者不立巖牆又曰命也有性此俱是立命處<lb/>
　近日袁了凡功過格載雲谷禪師一段議論極好此<lb/>
　便是衡命然衡命便夾帶些人欲在裏邊究亦有不<lb/>
　可知者<lb/>
又問古今聖賢所禀多是清明中和之氣宜其富貴壽<lb/>
　考乃往往不然何也曰聖賢所禀是一物一太極而<lb/>
<pb n="KR3a0111_WYG_028-3a"/>
　氣運所至又有個統體一太極三代以前凡為聖賢<lb/>
　者無不富貴壽考至三代以後漸不然此是大氣運<lb/>
　所在勝着命運也故曰天命勝國命國命勝人命<lb/>
盛世則君子多福而小人多殃衰世則小人多福而君<lb/>
　子多殃此不足怪即易否泰隂陽消長之理也天無<lb/>
　心焉譬之于水清水則宜清水之魚濁水則宜濁水<lb/>
　之魚反是則否水無心焉此可以觀氣運也<lb/>
黄殷嘉問心者性之郛郭如何是郛郭曰郛郭是外面<lb/>
<pb n="KR3a0111_WYG_028-3b"/>
　一層葢言心所以包性也心有形性無迹今人心中<lb/>
　有個空處空處也只是氣氣惟虛故靈靈則便有許<lb/>
　多好處如仁義禮智是也此皆天之所賦也萬物得<lb/>
　之以成其為萬物者也然皆包在心中故曰心者性<lb/>
　之郛郭<lb/>
又問靈即是善否曰靈屬心善屬性心惟虛故靈惟靈<lb/>
　故中間有許多仁義禮智也朱子註明德曰人之所<lb/>
　得乎天而虛靈不昧以具衆理而應萬事虛靈不昧<lb/>
<pb n="KR3a0111_WYG_028-4a"/>
　言心具衆理應萬事言性<lb/>
靈屬氣善則專指氣中之理言理不離乎氣善不離乎<lb/>
　靈故曰惟人萬物之靈又曰人無有不善<lb/>
心是一物然有體有用性體也情用也放之則彌六合<lb/>
　卷之則退藏于密<lb/>
亦史問心性亦分體用乎曰若以心與性對説則性是<lb/>
　體心是用若以性與情對説則性是體情是用若以<lb/>
　心性情並説則心統性情而以性為體以情為用<lb/>
<pb n="KR3a0111_WYG_028-4b"/>
程子曰一人之心即天地之心此語大可味易曰復其<lb/>
　見天地之心乎天地以生物為心不過一乾元資始<lb/>
　而已乾元仁也人之心亦仁而已故曰仁人心也<lb/>
或曰心有善惡性無善惡非也心性俱有善惡但善者<lb/>
　其本然惡則非其本然耳<lb/>
正兒問赤子之心與大人之心有分别否曰大人之心<lb/>
　無私而合天理赤子之心則無私而未必合天理曰<lb/>
　然則何以云大人不失赤子之心曰此言大人從未<lb/>
<pb n="KR3a0111_WYG_028-5a"/>
　有私心也<lb/>
又問宋趙致道謂心為太極林正卿謂心具太極朱子<lb/>
　謂這般處極難説須就地頭看兩家之説畢竟如何<lb/>
　曰林正卿説是心具衆理太極即理也<lb/>
又問心屬火如何却具五行之理曰火是光明發動之<lb/>
　物故具得五行以五行配五德火原屬禮禮者天理<lb/>
　之節文也天理則四德皆具<lb/>
荆豫章問朱子言性為太極心為隂陽邵子則謂心為<lb/>
<pb n="KR3a0111_WYG_028-5b"/>
　太極如何分别曰須要看各人立言之意朱子是分<lb/>
　别心與性性是理心是氣故曰性為太極心為隂陽<lb/>
　邵子是將心對隂陽剛柔動靜説故曰心為太極又<lb/>
　曰道為太極朱子言心以氣血言邵子言心以神明<lb/>
　言其詩曰天向一中分造化人從心上起經綸以人<lb/>
　心對天地之中言故謂之為太極即皇極經世圖中<lb/>
　所謂一動一靜之間也<lb/>
自天賦我以形即有此心心形之主也六經不言無心<lb/>
<pb n="KR3a0111_WYG_028-6a"/>
　而佛氏言之後之攙和佛學者論學則專以無心為<lb/>
　尚朱子曰若是則天之所以與我者何為而有此贅<lb/>
　物乎今之譚無心者皆以心為贅物者也<lb/>
有以心與理分而言者其心三月不違仁是也有以心<lb/>
　與理合而言者仁人心也是也究之心與理無不一<lb/>
　人自不能使之一耳能從心不踰矩則心與理一矣<lb/>
　要之必自大居敬始<lb/>
范淳夫女讀孟子出入無時節曰孟子誤矣心豈有出<lb/>
<pb n="KR3a0111_WYG_028-6b"/>
　入伊川謂此女不識孟子却識心文公亦謂此女必<lb/>
　天資髙此心常自安定愚謂不然女子無學問安能<lb/>
　識心其謂無出入者亦就形骸論耳淳夫喜而述之<lb/>
　便以為真能識心也伊川或一時奬借之言文公則<lb/>
　因伊川之言而姑許之耳<lb/>
心無出入即佛氏心無去來道家不出不入湛然常住<lb/>
　話頭宋時諸公多好禪學淳夫或未能免此耶<lb/>
出入無時只是狀心之活出指在外入指在内不是出<lb/>
<pb n="KR3a0111_WYG_028-7a"/>
　為放入為收觀下無時與莫知其鄉句可見<lb/>
心是活物或出或入聖賢與庸愚總只一般惟聖賢有<lb/>
　操心之學所謂心法也既有心法則出亦可入亦可<lb/>
　無不自知無不在天理中譬之馬然行止無常其天<lb/>
　性也既有羈絡六轡在手則或行或止無不可範我<lb/>
　馳驅矣<lb/>
心之本體要閒心之作用不可閒本體閒是居敬作用<lb/>
　不閒是窮理<lb/>
<pb n="KR3a0111_WYG_028-7b"/>
朱子中庸序講人心道心真精絶自朱子以前未有不<lb/>
　以人心為人欲者如以人心為人欲則其流弊必至<lb/>
　如温公扞去外物之説矣<lb/>
釋氏彌近理而大亂真正是不識人心故惟不識人心<lb/>
　故并道心都無是處也<lb/>
整菴曰道心寂然不動者也人心感而遂通者也又曰<lb/>
　道心性也人心情也此看道心人心大悞葢心一也<lb/>
　專指其義理者而言故謂之道心兼指其氣質者而<lb/>
<pb n="KR3a0111_WYG_028-8a"/>
　言故謂之人心道心則有善無惡人心則善惡俱有<lb/>
　皆兼性情説愚嘗有言道心是不雜隂陽之太極人<lb/>
　心是不離隂陽之太極二語頗似分曉若以道心專<lb/>
　屬性人心專屬情便非<lb/>
情裏邊亦有道心性裏邊亦有人心若竟以性為道心<lb/>
　便兼不得氣質之性<lb/>
許南村為予述先輩論學云人見美色第一看原是個<lb/>
　道心第二看就是個人心了予曰不然第一看是個<lb/>
<pb n="KR3a0111_WYG_028-8b"/>
　人心第二看便是個人欲又曰第一看是個人心第<lb/>
　二不看便是個道心又曰若有工夫人能以道心常<lb/>
　為之主則第一看原是道心第二次決然不看<lb/>
本心二字發之孟子本字妙極此即所謂性善也即所<lb/>
　謂良知良能也即所謂明德也即所謂道心也吾所<lb/>
　固有故謂之本心其他無限囂陵變幻不出于氣質<lb/>
　之牽拘即出于物欲之陷溺總之非我之所固有<lb/>
翼微問昔魏莊渠與陽明相值陽明呼莊渠曰子才如<lb/>
<pb n="KR3a0111_WYG_028-9a"/>
　何是本心莊渠曰本心是常靜的陽明曰我道是常<lb/>
　動的莊渠不懌而罷後莊渠悔不再論畢竟二説如<lb/>
　何曰莊渠說是然當時不懌則非也宜答云常動的<lb/>
　是心常靜的是本心<lb/>
又問動靜皆心今以靜為本心然則動非本心乎曰動<lb/>
　靜兩字要看得好周子曰動而無靜靜而無動物也<lb/>
　動而無動靜而無靜神也物則不通神妙萬物此雖<lb/>
　説隂陽不測極可觀心心是神明之物豈可以動靜<lb/>
<pb n="KR3a0111_WYG_028-9b"/>
　拘之當其靜時未嘗不涵動之理當其動時未嘗不<lb/>
　涵靜之理陽明所謂未扣時原是驚天動地既扣時<lb/>
　原是寂天寞地是也此心之全體神明然也莊渠此<lb/>
　語又就心之本體而主乎理以言之心之本體當其<lb/>
　靜時無非天理若動時亦無非天理而不失其本體<lb/>
　則即謂之常靜若動時一入于人欲而失其本體則<lb/>
　不能謂之常靜矣周子曰聖人定之以仁義中正而<lb/>
　主靜此豈偏於靜乎亦以靜為天理而主乎天理也<lb/>
<pb n="KR3a0111_WYG_028-10a"/>
　故自註曰無欲故靜<lb/>
九咸問程子謂性無不善情有不善又曰性無不善其<lb/>
　有不善者才也孟子則謂乃若其情則可以為善矣<lb/>
　乃所謂善也若夫為不善非才之罪也如何曰有是<lb/>
　性方有是情與才性善則情善才亦善矣豈有性善<lb/>
　而情才則惡之理此伊川過於分理氣之故也要之<lb/>
　就理一及本然處看則性善情善才亦善就分殊及<lb/>
　失其本然處看則才有惡情有惡性亦有惡<lb/>
<pb n="KR3a0111_WYG_028-10b"/>
大學曰無情者不得盡其辭論語曰如得其情易曰利<lb/>
　貞者性情也情字古人皆未嘗説壞説壞情字自後<lb/>
　儒始不知此非情之本然也至於晉人一流又直以<lb/>
　情欲之情為情如情之所鍾正在我輩云云世之不<lb/>
　識情字也久矣<lb/>
得情之正斯能全性之體<lb/>
方武箴問人有居海舟卒遇風浪者人皆恐懼失常彼<lb/>
　獨言笑無異可謂得性情之正否曰此非人情不可<lb/>
<pb n="KR3a0111_WYG_028-11a"/>
　訓也陸雲倚柱讀書震雷破柱衣服為焦而雲神色<lb/>
　不變此晉人之矯所謂直是暗當故耳非人情也君<lb/>
　子之臨難也懼而不恐<lb/>
毛亦史問情與意之别曰初發出是情一轉念便是意<lb/>
　情屬先天意屬後天意可檢㸃而情不及持故古人<lb/>
　不曰誠情而曰誠意<lb/>
又問欲與惡之辨曰流于情者謂之欲反于性者謂之<lb/>
　惡惡者情流之極欲者反性之漸<lb/>
<pb n="KR3a0111_WYG_028-11b"/>
志主一心氣屬周身能持志則心正意誠能養氣則晬<lb/>
　面盎背<lb/>
孟子善養浩然之氣讀孟子亦可養吾浩然之氣<lb/>
朱子有云養氣一章只是要得心氣合夫心必合氣而<lb/>
　後始可謂之心離氣言心心非心矣故孟子養氣之<lb/>
　學總不外持志而告子不求氣之學并不動心亦非<lb/>
　一則合氣於心一則離心於氣也陳白沙詩曰時時<lb/>
　心氣要調停心氣工夫一體成莫道求心不求氣須<lb/>
<pb n="KR3a0111_WYG_028-12a"/>
　教心氣兩和平善哉言乎<lb/>
純男問聖賢之學貴不動心而孟子又云動心忍性何<lb/>
　也曰彼動是疑惑恐懼此動是震動恪恭<lb/>
心之動不動當在理上看不當在氣上求在理上看則<lb/>
　雖極其動亦謂之震動恪恭雖動猶不動也在氣上<lb/>
　求則雖極其不動亦只是生持硬捉雖不動猶動也<lb/>
持志所以無暴其氣然着意持志亦易動氣葢矜持急<lb/>
　迫則氣拘而不得展反生差錯皆所謂暴其氣也説<lb/>
<pb n="KR3a0111_WYG_028-12b"/>
　一養字最妙便有從容不迫之意正可濟持志之過<lb/>
養氣之人有大勇勉强不動心之人只是執抝集義不<lb/>
　集義之分也<lb/>
集義只是格致工夫能格致則心地自然開明而浩然<lb/>
　之氣日漸充積矣<lb/>
集義是養氣之功養氣是集義之效必有事養氣之功<lb/>
　也勿正勿期集義之效也勿忘是勿忘集義勿助是<lb/>
　勿助養氣<lb/>
<pb n="KR3a0111_WYG_028-13a"/>
勿忘勿助如煮飯相似忘則火熄助則飯焦<lb/>
聖賢不專恃平旦之氣旦晝所為與平旦總是一般<lb/>
正男問明德曰只本心便是曰本心者仁也然則明德<lb/>
　即仁乎曰朱子釋仁字以為心之德則明德非仁而<lb/>
　何<lb/>
孔蓼園問明德即可謂之性否曰可朱子大學序云則<lb/>
　既莫不與之以仁義禮智之性矣又曰使之治而教<lb/>
　之以復其性則明德非性而何<lb/>
<pb n="KR3a0111_WYG_028-13b"/>
又問朱子曰天之賦於人者謂之命人與物受之者謂<lb/>
　之性主於一身者謂之心有得於天而光明正大者<lb/>
　謂之明德此四者如何分别曰此即是一物而朱子<lb/>
　分疏言之耳自天之賦予而言謂之命自人之禀受<lb/>
　而言謂之性自主於一身而言謂之心自得於天之<lb/>
　光明正大而言謂之明德<lb/>
又問宋儒云仁者心之德又曰性者心所具之理仁與<lb/>
　性如何分别曰性者心所具之理仁者性所具之理<lb/>
<pb n="KR3a0111_WYG_028-14a"/>
　曰性既是理如何又具理曰性兼理氣仁則獨以理<lb/>
　言也<lb/>
仁字是聖門大頭腦吾儒終身止須盡此一字自聖化<lb/>
　衰微道學不講士大夫雖讀孔孟遺書諸儒傳註而<lb/>
　茫然不解所以至專以一愛字當之如此則與墨子<lb/>
　奚别間有一二究心者又以仁為第一義不敢遽稱<lb/>
　胥失之矣愚自丁丑春始從事斯道便識得仁字面<lb/>
　目竊謂仁字之義語其逺且大者雖極千聖之微言<lb/>
<pb n="KR3a0111_WYG_028-14b"/>
　不足盡其藴奥語其精且約者即俗諺一言已自至<lb/>
　當不易俗諺云人心天理即是個仁字又云瞞心昧<lb/>
　已便是個不仁字<lb/>
無私心是體合天理是用既無私心而又必合天理者<lb/>
　欲其内外兼盡也管仲之仁合天理矣不可謂無私<lb/>
　心霍光之忠無私心矣不可謂合天理聖人未至時<lb/>
　中地位無私合理四字尚未能盡湯武之伐暴伊尹<lb/>
　之放君以言乎無私心則可矣以言乎合天理則未<lb/>
<pb n="KR3a0111_WYG_028-15a"/>
　也要之孔子當此决不肯如此做<lb/>
仁字論語中第一吃𦂳字程子嘗教人類聚孔孟言仁<lb/>
　處以求夫仁之説張南軒亦極論之終不如朱子論<lb/>
　仁博而該真而切得仁之全體也人身配天地人之<lb/>
　心配天地之心此處得大頭腦則仁不待論而明矣<lb/>
　此皆自太極圗中貫徹出來<lb/>
告子義外之説固不識義即仁内之説亦不識仁孟子<lb/>
　止與論義不與論仁姑舉其尤甚者而辨之也<lb/>
<pb n="KR3a0111_WYG_028-15b"/>
統體太極是仁物物太極是義大德敦化是仁小德川<lb/>
　流是義一貫是仁隨事精察是義未發是仁已發是<lb/>
　義<lb/>
仁義一物也義是逐條的仁仁是囫圇的義<lb/>
黄頊傳問禮何以為天理之節文曰理字虛不可見體<lb/>
　之于禮則實而可見故理者禮之體禮者理之用既<lb/>
　見于用則必有許多進反周旋故曰節文<lb/>
又問就一事上如何分禮義曰行之合宜是義合宜中<lb/>
<pb n="KR3a0111_WYG_028-16a"/>
　又有條理節文是禮故曰君子義以為質禮以行之<lb/>
正男問智何以屬水曰仁是生機故屬東方木禮發越<lb/>
　故屬南方火義斷制故屬西方金智深沉故屬北方<lb/>
　水且流動活潑有似乎水故又曰智者樂水<lb/>
仁義禮智四字自易文言發之然不過引其端至於以<lb/>
　四字竝提昌言正告則實自孟子始四端一章為天<lb/>
　下古今開多少生面周子太極圗説以五性配五行<lb/>
　是有得於易亦有得於孟子<lb/>
<pb n="KR3a0111_WYG_028-16b"/>
薛文清云每日所行之事必體認其某事為仁某事為<lb/>
　義某事為禮某事為智庶幾久則見道分明儀謂如<lb/>
　此必有議其工夫不能一片者然必由如此而至一<lb/>
　片方是小德川流大德敦化今人天資則不及困學<lb/>
　學問則喜説生知亦異乎文清矣<lb/>
理一分殊四字古聖賢教人只在此處説來説去但未<lb/>
　曾明明指出學者終無把握自張子西銘發其意程<lb/>
　子遂提出此四字示人真是千聖千賢揚心要訣凡<lb/>
<pb n="KR3a0111_WYG_028-17a"/>
　看道理到疑難隔碍處只提起此四字便如利刃在<lb/>
　胸迎風輒解直是受用不盡<lb/>
王男偉問理一分殊即理同氣異否曰理同氣異在物<lb/>
　上看理一分殊在事上看知理同氣異則觀物不勞<lb/>
　知理一分殊則應事不爽<lb/>
沈孝恭問理一分殊即一本萬殊否曰不同一本萬殊<lb/>
　猶言有一本然後有萬殊是一串説下理一分殊猶<lb/>
　言理雖一而分則殊是分别説開譬之于水一本萬<lb/>
<pb n="KR3a0111_WYG_028-17b"/>
　殊者如黄河之水出於一源而分出千條萬𣲖皆河<lb/>
　水也理一分殊者如止是一個水而江河湖海各自<lb/>
　不同也又譬之樹一本萬殊者如庭前之梅只有一<lb/>
　根而長出千枝萬葉皆此根也理一分殊者如同是<lb/>
　一梅而千葉單葉緑蕚紅葩各自不同也從此處體<lb/>
　認自然有得<lb/>
理一分殊四字最好學者不識此意終被異端惑過<lb/>
分殊之極有與理一極相反者<lb/>
<pb n="KR3a0111_WYG_028-18a"/>
理一分殊四字最妙窮天地亘古今總不出此四字會<lb/>
　得此四字然後知當然所以然之理然後可與立亦<lb/>
　可與權千變萬化不離規矩予自庚辰夏始會得此<lb/>
　四字嘗以之曠觀天地古今無有不貫因念堯夫遇<lb/>
　物皆成四片此只是於隂陽老少處看得熟然未若<lb/>
　見得理一分殊親切則遇物一片亦可千萬片亦可<lb/>
　覺得四片終落氣數也整菴困知記其言若出於一<lb/>
　先生真先得我心者<lb/>
<pb n="KR3a0111_WYG_028-18b"/>
予與舜光論理一分殊之道言凡事凡物皆有理一分<lb/>
　殊時桌上有一穀舜光因舉問曰此穀亦有理一分<lb/>
　殊否予曰有之穀皆可食是理一穀有百種是分殊<lb/>
　也<lb/>
識得理一未是一貫識得分殊方是一貫今人纔望見<lb/>
　理一門面即以為一貫此淺陋之甚者也須於分殊<lb/>
　中識得理一始可到一貫地位<lb/>
一貫貫字只透徹二字如天下之理十重九重皆透只<lb/>
<pb n="KR3a0111_WYG_028-19a"/>
　一重未透亦呌不得一貫予嘗登髙山至一峰則有<lb/>
　一峰之勝然未至絶頂此心終以為歉乃强步而上<lb/>
　未至山頂數步四顧諸峰雖境界已自殊絶而此身<lb/>
　站立終未得安眼界心胸終未洞徹一至山頂則身<lb/>
　心眼界一時俱豁不惟此山前後左右俱入襟懷即<lb/>
　四面羣山皆得指㸃自念一貫境界即是如此然非<lb/>
　厯盡羣峰遍觀諸勝則絶頂終未可遽到即由小徑<lb/>
　偶到而一山之勝與心目亦絶不相關虛與實異也<lb/>
<pb n="KR3a0111_WYG_028-19b"/>
論一貫最要實凡下一截工夫都要做到譬如登塔一<lb/>
　層進一層俱要實厯然後登峰造極顔子髙堅前後<lb/>
　仰鑚瞻忽正是理會分殊工夫也到得卓爾見前欲<lb/>
　從末由與一貫只隔一些子水到渠成𤓰熟蒂落此<lb/>
　後只是涵養從容俟其自化耳<lb/>
曾子隨事精察顔子仰鑚瞻忽同是理會分殊同是研<lb/>
　求一貫只是顔子説得虗圓活潑後人想不到都把<lb/>
　來另作一義看此未嘗實實體驗故也聖賢言語不<lb/>
<pb n="KR3a0111_WYG_028-20a"/>
　能實實體驗只是尋求文義安得不毫釐千里<lb/>
一貫是格致之極功朱子補格致傳云至于用力之乆<lb/>
　而一旦豁然貫通焉則衆物之表裏精粗無不到而<lb/>
　吾心之全體大用無不明矣是説這個境界<lb/>
衆物之表裏精粗無不到非一貫後始到也平日無一<lb/>
　刻不在這裏面用工只是未見到四通八達處一旦<lb/>
　豁然便通體俱現此俱是實落境界不是影響話頭<lb/>
　嘉隆以來先輩論學亦多提一貫但只是葫蘆提把<lb/>
<pb n="KR3a0111_WYG_028-20b"/>
　門面大話來説與真實工夫絶無交涉<lb/>
貫者通也通者不碍之謂也人學問未至一貫雖極力<lb/>
　效法聖賢往往舉足成礙為忠則礙孝為孝則礙忠<lb/>
　志乎處則礙出志乎出則礙處存心理學則礙經濟<lb/>
　存心經濟則礙理學甚至有奮身竭力以爭一事捐<lb/>
　軀委命以就一死而卒之無當於聖賢中正之道無<lb/>
　益於天地民物之數者不知一貫故也惟一貫則忠<lb/>
　不礙孝孝不礙忠處不礙出出不礙處理學不礙經<lb/>
<pb n="KR3a0111_WYG_028-21a"/>
　濟經濟不礙理學從心所欲不踰矩千變萬化不離<lb/>
　於正故曰大而化之之謂聖聖而不可知之之謂神<lb/>
一貫聖人豈特忠不礙孝行忠即可以全孝豈特孝不<lb/>
　礙忠行孝即可以全忠行忠全孝禹平水土是也行<lb/>
　孝全忠泰伯三讓是也<lb/>
繫辭有云聖人有以見天下之動而觀其會通以行其<lb/>
　典禮朱子註云會謂理之所聚而不可遺處通謂理<lb/>
　之所行而無所礙處何謂理之所聚而不可遺處如<lb/>
<pb n="KR3a0111_WYG_028-21b"/>
　一事而關係君臣又關係父子又關係夫婦舉此則<lb/>
　失彼無可或遺也何謂理之所行而無所碍處葢理<lb/>
　足於中萬事至前自然看定就無所不關係無可或<lb/>
　遺之中自然有個重輕就其重輕之中君臣重則從<lb/>
　君臣父子重則從父子夫婦重則從夫婦只就一路<lb/>
　行而此不礙彼彼不礙此故謂之通通者權而得中<lb/>
　也權而得中故曰典禮典者常也經也程子所謂權<lb/>
　只是經也是即一貫之義也故學者隨事精察而不<lb/>
<pb n="KR3a0111_WYG_028-22a"/>
　知一貫謂之知分殊不知理一謂之知當然不知所<lb/>
　以然謂之知小德不知大德謂之知物物太極不知<lb/>
　統體太極謂之知常不知變謂之可與立未可與權<lb/>
　謂之知進而不知退知存而不知亡知得而不知喪<lb/>
　而亢龍有悔既知一貫則理一分殊當然所以然小<lb/>
　德大德物物太極統體太極常變經權進退存亡得<lb/>
　喪出處洞然一了百當天地之間無復餘事矣至此<lb/>
　者謂之聖知此者謂之賢過此以往者謂之神未有<lb/>
<pb n="KR3a0111_WYG_028-22b"/>
　不知一貫而可與語聖人之道者也<lb/>
予晤虞九時正與及門説書義未即出予獨步溪上見<lb/>
　春光滿溪桃李皆放因誦勝日尋芳之詩恍然有得<lb/>
　于詩意其曰等閒識得東風面萬紫千紅總是春分<lb/>
　明道出一貫氣象<lb/>
忠者立心之本也恕者所以求通之方也無立心之本<lb/>
　則凡事不可成無求通之方則雖能成事而終無以<lb/>
　入聖賢神化貫通之域前夜獨坐猛思得大學絜矩<lb/>
<pb n="KR3a0111_WYG_028-23a"/>
　二字是忠恕二字註脚所惡於上一節又是絜矩二<lb/>
　字註脚就忠恕二字以證貫通之義猶未為醒確就<lb/>
　絜矩及所惡於上一節以想貫通之義則忠恕二字<lb/>
　分明有八面四方玲瓏透徹之意學者未識一貫而<lb/>
　欲求一漸造一貫之方孰踰於此<lb/>
存齋問權字非聖人不能學者未到聖人地位决不可<lb/>
　行權是否曰此是聖賢立教語意然亦須有辨若以<lb/>
　我之不可學柳下惠之可及揖讓征誅放君殺弟諸<lb/>
<pb n="KR3a0111_WYG_028-23b"/>
　大事此行權不如守經者也若嫂溺手援之類雖未<lb/>
　至聖人地位豈可謂權字難行坐視其死而不救歟<lb/>
　但學者於行權之時須要認得權字極清方可下手<lb/>
　不然一有差失悔莫可追故聖賢不輕許人行權<lb/>
曉得理一分殊便可與權<lb/>
權只是中字權稱錘也古人遇事必量度以取中故借<lb/>
　權以為言孟子云權然後知輕重是也既知輕重則<lb/>
　中自出故曰權而得中是乃禮也今人講權字不如<lb/>
<pb n="KR3a0111_WYG_028-24a"/>
　講中字權字有錯中字無錯<lb/>
凡事凡物莫不各有當然之理所謂即氣是理也至事<lb/>
　物所以當然之故微乎微乎非明乎理先于氣之説<lb/>
　其孰能知之<lb/>
知當然之理者可與立知所以然之故者可與權<lb/>
克己則無私心復理則合天理<lb/>
吾之心正則天地之心亦正矣吾之氣順則天地之氣<lb/>
　亦順矣心無不同故理無不同也<lb/>
<pb n="KR3a0111_WYG_028-24b"/>
孔蓼園問克復歸仁曰致中和天地位焉萬物育焉<lb/>
沙介臣問克復歸仁曰東海有聖人出焉此心此理同<lb/>
　也西海有聖人出焉此心此理同也南海北海有聖<lb/>
　人出焉此心此理同也<lb/>
許舜光問一日克復如何便天下歸仁曰我人既有學<lb/>
　問只怕身心自身心道理自道理不能合一便小有<lb/>
　所得終非究竟我與天下安得不分為二論語志道<lb/>
　據德是也若到得依於仁境界便仁即是我我即是<lb/>
<pb n="KR3a0111_WYG_028-25a"/>
　仁由仁義行非行仁義已與禮無絲毫彼此之間矣<lb/>
　已與禮無絲毫彼此之間則天下與我又安有絲毫<lb/>
　彼此之間哉此所謂天下歸仁也今且就志道據德<lb/>
　做去<lb/>
曹雲祉問致中和曰致中和只是盡性工夫能盡其性<lb/>
　便能盡人性盡物性賛化育而與天地參豈不是天<lb/>
　地位萬物育<lb/>
夏玉汝問致中和曰只是一敬字敬即戒懼慎獨也<lb/>
<pb n="KR3a0111_WYG_028-25b"/>
江位初問致中和工夫曰致中和工夫註中雖兩兩對<lb/>
　説然到下手時只有致和工夫便着得力致中工夫<lb/>
　却着不得力止着力致和便已致中也<lb/>
天地位萬物育是實實有此境界若致得中和便現前<lb/>
　皆見得也<lb/>
致中和未至至誠無息未可語位育所謂一息斷絶便<lb/>
　與天地不相似也<lb/>
周翼微問曾㸃暮春數語是位育氣象否曰是他見得<lb/>
<pb n="KR3a0111_WYG_028-26a"/>
　境界如此然工夫未易到也<lb/>
郁東堂問不睹不聞時光景如何曰無不睹無不聞問<lb/>
　何為曰由不睹故無不睹有所睹則不能無不睹矣<lb/>
　由不聞故無不聞有所聞則不能無不聞矣曰有睹<lb/>
　有聞是主一否曰未便是主一此時須下主一工夫<lb/>
誠是體敬是用誠即敬之本體敬即誠之工夫<lb/>
有心存誠便是敬無心而敬便是誠<lb/>
敬而能成則誠矣<lb/>
<pb n="KR3a0111_WYG_028-26b"/>
誠敬即中庸明誠誠者天道敬者人道敬從知入誠自<lb/>
　行來<lb/>
敬學者之事也誠聖人之事也學者而欲至於聖人其<lb/>
　必由敬乎敬以立其本矣然非致和則道無由明非<lb/>
　力行則道無以行知行並進自强不息作聖之功也<lb/>
　顧知行非二道也不知不足以為行不行不得謂之<lb/>
　知一而二二而一者也由此而進於誠庶幾其聖乎<lb/>
　誠天道也敬人道也誠則無不敬矣敬則可以至於<lb/>
<pb n="KR3a0111_WYG_028-27a"/>
　誠矣<lb/>
朱子謂大學吃緊全在一敬字明明徳敬也格致知也<lb/>
　誠正行也止至善誠也大學其盡於兹矣<lb/>
敬其中庸之教乎誠其中庸之性乎戒懼慎獨敬也不<lb/>
　顯篤恭誠也知行知仁之事合一勇之事也中庸其<lb/>
　盡於兹矣<lb/>
曾子由日省以幾於一貫日省敬也一貫誠也顔子由<lb/>
　仰鑚瞻忽以至於卓爾仰鑚瞻忽敬也博文知也約<lb/>
<pb n="KR3a0111_WYG_028-27b"/>
　禮行也卓爾幾於誠也孟子道性善由集義養氣以<lb/>
　至於不動心性善敬也集義知也養氣行也不動心<lb/>
　幾於誠也合中庸大學觀之顔曾思孟之學俱盡於<lb/>
　兹矣後儒從可知矣<lb/>
孔子渾是一誠然吾十有五一章亦可想見大概志學<lb/>
　敬也立與不惑知天耳順知行也不踰矩誠也雖生<lb/>
　知安行之聖其進學次第亦必如此<lb/>
天下無數道理總貫他全在知行二字若道理日在天<lb/>
<pb n="KR3a0111_WYG_028-28a"/>
　下我不能知與我無與既知矣復不能行亦與我無<lb/>
　與<lb/>
知之非難行之為難行之非難久之為難久之非難終<lb/>
　之為難<lb/>
如臯吳白耳曰學問之道無他求其放心而已矣莫是<lb/>
　纔學則知行並進否乎曰古之學者為己故纔學則知<lb/>
　行並進今之學者為人故纔學則知行便分<lb/>
陽明謂真知即是行欲得此㫖則真行即是知也子夏<lb/>
<pb n="KR3a0111_WYG_028-28b"/>
　雖曰未學一節即是此意<lb/>
九咸問王陽明知行合一之説何如曰若説字義則知<lb/>
　行自分若説工夫則知行自合然亦有知過而行不<lb/>
　及者智者之類是也亦有行過而知不及者賢者之<lb/>
　類是也不可執一不須爭辨<lb/>
陳言夏問中虛中實何以皆為孚信之象予曰中虛是<lb/>
　無私心中實是天理<lb/>
以用養體由體達用非禮勿視非禮勿聽非禮勿言非<lb/>
<pb n="KR3a0111_WYG_028-29a"/>
　禮勿動制之於外以安其内所謂以用養體也有未<lb/>
　發之中自有已發之和則盛德之至動容周旋中禮<lb/>
　矣所謂由體達用也<lb/>
人多自矜其所長多喜從熟處走只是所習在此由此<lb/>
　觀之習之功大矣可不慎歟<lb/>
學而時習之論語上開口便説一習字曾子又曰傳不<lb/>
　習乎習即是學孔子言習相逺原分善惡兩途今為<lb/>
　不學不慮之説者纔説習便道是不好字面亦未知<lb/>
<pb n="KR3a0111_WYG_028-29b"/>
　習字之義也<lb/>
不學不慮兩言孟子本謂孩提之童不學而所知自然<lb/>
　能合道此為良知不慮而所行自然能合道此為良<lb/>
　能今不論合道不合道而但論學慮不學慮則甘食<lb/>
　悦色何嘗學慮真是以狂藥投人自謂醍醐甘露<lb/>
羅近溪以不學不慮為求仁之方非也仁者無私心而<lb/>
　合天理不學不慮只是無私心未必合天理必不學<lb/>
　不慮而所知所能無不合天理然後謂之仁良知良<lb/>
<pb n="KR3a0111_WYG_028-30a"/>
　能良字切須着眼<lb/>
孩提之不學不慮猶聖人之不思不勉不學不慮非孩<lb/>
　提之仁義也良知良能則仁義也不思不勉非聖人<lb/>
　之中道也而中而得則中道也今之為學者竟以不<lb/>
　學不慮混為不思不勉不論知能之良與不良不論<lb/>
　從容之中道不中道而概以為此即是道善乎羅念<lb/>
　菴之言曰但知即百姓之知能以証聖人之精微不<lb/>
　肯反小人之中庸以嚴君子之戒懼兩言可謂切中<lb/>
<pb n="KR3a0111_WYG_028-30b"/>
　其病<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷二十八<lb/>
</p>
<p>
</p>
  </div>
<div>
<head>思辨録輯要卷二十九</head> <lb/>
    <p>
<pb n="KR3a0111_WYG_029-1a"/>
欽定四庫全書<lb/>
　思辨録輯要卷二十九<lb/>
　　　　　　　　　　　　　太倉陸世儀撰<lb/>
　　諸儒類<hi>周至唐宋</hi>
道統云者言道在已而天下宗之已因得為道之統而<lb/>
　統天下之道以歸於一也<lb/>
堯舜而下厯禹湯文武皆君師道合若周公已為臣道<lb/>
　然負扆而朝成王之治皆周公為之至於孔子始以<lb/>
<pb n="KR3a0111_WYG_029-1b"/>
　匹夫為萬世師而萬世之道統歸之然所謂君師道<lb/>
　合者已得半而失半矣顧後世不以失半為歉者垂<lb/>
　教萬世其功大也故曰孔子賢於堯舜語事功也<lb/>
荆豫章問先生道統論何以不稱顔曾曰道統重聞知<lb/>
　不重見知葢見知有擔荷者在聞知則擔荷無人關<lb/>
　係特重也且其一段精神特地振起不由師揚遥接<lb/>
　聖脉亦與親承指授者不同故重之觀孟子一章之<lb/>
　意可見<lb/>
<pb n="KR3a0111_WYG_029-2a"/>
聖人最不易知聖人之不易知非竒異而不易知也非<lb/>
　髙逺而不易知也非深微而不易知也聖人只是一<lb/>
　中庸中庸者平常而已以為平常而實非平常以為<lb/>
　非平常而實平常故不易知論語曰莫我知也夫不<lb/>
　怨天不尤人下學而上達知我者其天乎此夫子自<lb/>
　言其不易知自言其平常而不易知也嗚呼豈知惟<lb/>
　其平常而不易知故萬世不可及乎<lb/>
聖人渾然一道而已故知得一分道者知得聖人一分<lb/>
<pb n="KR3a0111_WYG_029-2b"/>
　知得三分四分道者知得聖人三分四分如欲知得<lb/>
　聖人十分非知得十分道者不能也故子貢曰不得<lb/>
　其門而入不見宗廟之美百官之富子思曰茍不固<lb/>
　聰明聖知達天德者其孰能知之<lb/>
聖人一人耳在庸愚則非之笑之東家某鄹人之子是<lb/>
　也在奸惡則沮之忌之謗之詈之甚欲殺之子西晏<lb/>
　嬰陽貨桓魋之類是也在賢知則譏之刺之責之讓<lb/>
　之甚而鄙之接輿沮溺荷蓧荷蕢微生畝諸人之類<lb/>
<pb n="KR3a0111_WYG_029-3a"/>
　是也惟蘧伯玉之流則油然相契若合符節此所以<lb/>
　謂之聖人若人人道好人人親愛則一鄉愿矣何以<lb/>
　為聖人<lb/>
問接輿沮溺荷蓧諸人何以俱諷孔子曰此賢知之不<lb/>
　知聖人不及聖人而又不肯自謂不如聖人不肯放<lb/>
　寛聖人俱在此處<lb/>
當時知孔子而善頌孔子者惟五人顔子子貢有若子<lb/>
　思孟子仰之彌髙鑚之彌堅瞻之在前忽焉在後顔<lb/>
<pb n="KR3a0111_WYG_029-3b"/>
　子之善頌也温良恭儉讓綏來動和子貢之善頌也<lb/>
　出類㧞萃有若之善頌也祖述堯舜憲章文武上律<lb/>
　天時下襲水土子思之善頌也仕止久速集大成孟<lb/>
　子之善頌也欲知聖人誦此數言而足矣<lb/>
孔子周流四方不但是急於行道葢亦有訪道之意焉<lb/>
　如在齊而聞韶適周而問禮是矣司馬遷文人之雄<lb/>
　尚欲登龍門窺禹穴周覽海内名山大川以助其氣<lb/>
　吾輩有志大道而不能徧遊宇内訪求遺文折衷有<lb/>
<pb n="KR3a0111_WYG_029-4a"/>
　道欲任斯文之絶續胡可得乎<lb/>
顔子不遷怒工夫今人頗疑以為易不知此正顔子正<lb/>
　心功夫到處凡心最忌有所有所便不正遷怒即所<lb/>
　謂有所忿懥也喜怒哀樂四者之中惟怒最易有所<lb/>
　故顔子不遷怒孔子稱之以為難今人易視此三字<lb/>
　只不知正心工夫耳<lb/>
顔子博文約禮則格致之功盡不遷怒不貳過則誠正<lb/>
　修之功盡問為邦則齊治平之功盡故曰顔子幾於<lb/>
<pb n="KR3a0111_WYG_029-4b"/>
　聖人<lb/>
顔子其心三月不違仁三月之後未能無少間斷無少<lb/>
　懈怠猶是正心工夫纎毫未盡乎故程子曰顔子未<lb/>
　達一間猶是心粗<lb/>
豫章問顔子何以無著述曰顔子非無著述未須著述<lb/>
　也顔子年纔三十二且有孔子在何必著述若使無<lb/>
　孔子又天假其年則自然著述也乃後世喜談心學<lb/>
　者遂以顔子為心學之宗而謂為無用著述然則孔<lb/>
<pb n="KR3a0111_WYG_029-5a"/>
　子非心學乎<lb/>
九咸問顔子當亂世居於陋巷孔子賢之孟子以為顔<lb/>
　子之時當然乃孔子與顔子同時而復周流求仕何<lb/>
　也曰聖賢力量不同故處時亦異使孔子而道力未<lb/>
　優固當如顔子之閉户使顔子而道力既足亦當如<lb/>
　孔子之周流然則顔子之所以不仕者力量未如孔<lb/>
　子而又有孔子在前任行道之責故也<lb/>
言夏問曾子著述之功於道統如何曰曾子之述大學<lb/>
<pb n="KR3a0111_WYG_029-5b"/>
　功在萬世矣然以道統論則亦在見知之列有孔子<lb/>
　在曾子不必稱也若子思則稍逺矣孟子則又逺矣<lb/>
　故論道統者孔子而後必稱孟子<lb/>
夫子之言性與天道不可得聞却聞之於子思中庸一<lb/>
　書真性與天道之極致也然大㫖俱自孔子易繫來<lb/>
　故曰易與中庸相表裏<lb/>
人言孟子泰山巖巖觀子思直是壁立萬仞無人乎子<lb/>
　思之側則不能安其身是何等氣象葢是時已入戰<lb/>
<pb n="KR3a0111_WYG_029-6a"/>
　國非具此等氣骨亦撐持不去也<lb/>
孟子學問甚簡要論本體只一性善論工夫只一知言<lb/>
　養氣論治道只一井田學校<lb/>
孟子妙處多在機鋒機鋒妙處只在一逆字一逆便有<lb/>
　許多波瀾如梁惠王問利其意全在一利字意孟子<lb/>
　必以利對孟子却逆折以仁義換他利字齊宣王問<lb/>
　桓文其意全在桓文意孟子必以桓文對孟子却逆<lb/>
　折以仲尼換他桓文此正用其機鋒者也至如沼上<lb/>
<pb n="KR3a0111_WYG_029-6b"/>
　之言雪宫之對今樂古樂之論好色好貨好勇之説<lb/>
　意方自歉則忽逆以予之意方自滿則忽逆以奪之<lb/>
　一予一奪全是掀翻作用此側用其機鋒者也或正<lb/>
　或側無非機鋒孟子雖是聖賢終帶英雄作用先儒<lb/>
　謂孟子有戰國氣葢謂此也然孟子猶是顯用之至<lb/>
　禪家則竊孟子之意而隱用之遂至播弄一時顛倒<lb/>
　百世<lb/>
問孟子學孔子孔子尊周乃孟子以王道説齊梁何也<lb/>
<pb n="KR3a0111_WYG_029-7a"/>
　曰孔子尊周然未嘗不周流列國其周流列國亦未<lb/>
　嘗不以王道進但孔子之時言王道則尚可以尊周<lb/>
　孟子之時言王道則但可以保民而王時勢不同故<lb/>
　也雖有聖賢不能違時<lb/>
問孟子若見用於齊梁果能致王否曰聖賢豈有謾言<lb/>
　但亦須看天意何如若天意不肯會須生出事變如<lb/>
　許行一班自會來閙抄也<lb/>
孔子告君之語俱屬正鋒孟子告君之語多屬偏鋒性<lb/>
<pb n="KR3a0111_WYG_029-7b"/>
　善仁義之外今樂古樂好色好貨諸論皆偏鋒也偏<lb/>
　鋒最易入人然齊梁之君當之者依然聾聵世風日<lb/>
　下人心陷溺雖聖賢亦末如之何也已矣<lb/>
孟子之功不在禹下其才亦不在伊周下公孫丑乃疑<lb/>
　其不敢當管仲葢當時功利之見入人深也由此觀<lb/>
　之孔孟古今以來之一人也在當時門弟子中如子<lb/>
　路陳亢彭更公孫丑巳皆不識而疑之况他人乎故<lb/>
　曰惟聖人能知聖人<lb/>
<pb n="KR3a0111_WYG_029-8a"/>
問孟子不臣諸侯必欲處賓師之位此是他不及聖人<lb/>
　處否曰固是然學問如孟子而又處當日之時勢直<lb/>
　不處賔師不得問何為曰若不處賓師便講不得井<lb/>
　田學校<lb/>
孟子之功第一在闢楊墨葢當時邪説誣民充塞仁義<lb/>
　天地之間幾不復知有聖人之道矣不惟不知有聖<lb/>
　人之道且以為即此是聖人之道故至唐韓愈時尚<lb/>
　以孔墨並稱使非孟子當時鳴鼓而攻則後世誰復<lb/>
<pb n="KR3a0111_WYG_029-8b"/>
　知有孔墨之辨我亦欲正人心一章此孟子自叙一<lb/>
　生功烈也凡此等俱是大頭顱處須要識得<lb/>
孟子語有極竒闢者非學問至絶頂眼眀口快决不能<lb/>
　道如論性則曰人無有不善可以為堯舜論治則曰<lb/>
　民為貴社稷次之君為輕君有大過則易位論湯武<lb/>
　則曰聞誅一夫紂矣未聞弑君也論堯舜則曰天子<lb/>
　不能以天下與人皆極竒闢又極平正後來儒者不<lb/>
　能道亦不敢道此所以為孟子<lb/>
<pb n="KR3a0111_WYG_029-9a"/>
孟子之學擴前聖未發之藴奥存一王已廢之典章其<lb/>
　好處在識大不在好辨好辨是學成以後不得已之<lb/>
　事故曰予豈好辨哉予不得已也今人學孟子只學<lb/>
　他好辨可謂差之毫釐謬以千里<lb/>
問孔孟而後𫝊經之儒如公穀二戴伏生髙堂之屬甚<lb/>
　多何以儒者不稱而稱董子為知道曰傳經之儒但<lb/>
　守章句而不知意義可謂經師也經師易得人師難<lb/>
　求如董仲舒者天人三策煌煌大篇卓見義利公私<lb/>
<pb n="KR3a0111_WYG_029-9b"/>
　之辨王道儒術之原所謂人師也安得不首稱為知<lb/>
　道乎<lb/>
諸不在五經六藝之科者勿使並進只此一句當時諸<lb/>
　儒言治道者皆不能及<lb/>
武帝親擢董子既得而復逺之真是好畫龍而不好真<lb/>
　龍千古而下儒治何由可復<lb/>
揚雄不特立身敗壞即文字亦不成文字乃後世列之<lb/>
　為儒者何也得無為太𤣥法言所駭耶甚至有愛其<lb/>
<pb n="KR3a0111_WYG_029-10a"/>
　人而并為之諱投閣者謂世有兩揚雄亦可謂阿私<lb/>
　所好矣<lb/>
荀况視揚雄較有本領但駁雜耳<lb/>
秦漢而後崇儒重道之君無如漢明惜乎時無儒者桓<lb/>
　譚乃得躬逢其盛<lb/>
漢儒多註疏之學其弊在不根於心心與學離而為二<lb/>
　故解書多以私意穿鑿謬誤百出即有佳處亦屬客<lb/>
　氣<lb/>
<pb n="KR3a0111_WYG_029-10b"/>
東漢儒者最多但不見本根止見枝節然較之晉代人<lb/>
　士一華一實相去不啻天淵矣葢漢儒猶知孔子晉<lb/>
　人則惟尚老莊也於此見孔門枝節猶勝老莊<lb/>
孔明亦是東漢儒者然却造就出如許大人物亦是他<lb/>
　天資髙澹泊明志寧靜致逺之言已頗見本根非諸<lb/>
　儒比也杜詩伯仲之間見伊吕指揮若定失蕭曹言<lb/>
　其功烈也若天資則漸近顔子<lb/>
孔明心術器量俱是王佐但學術稍未及葢未聞聖人<lb/>
<pb n="KR3a0111_WYG_029-11a"/>
　之大道也自比管樂有以夫然而管樂不及逺者心<lb/>
　術器量不同故也<lb/>
世𫝊孔明隆中數語謂未出草廬已知天下三分以此<lb/>
　竒之予謂此却誤看孔明矣隆中數語只是説初起<lb/>
　手規模大凡英雄舉事必須得用武之地立定脚根<lb/>
　方可做事此時北有曹操南有孫權已畧無餘地惟<lb/>
　荆益一帶尚無雄才割據故孔明欲亟圗之若大勢<lb/>
　已定根本已立徐興問罪之師天下事未可料也孔<lb/>
<pb n="KR3a0111_WYG_029-11b"/>
　明之不能興復漢室一匡天下此實天也使五丈原<lb/>
　將星不隕當時人力儘可做得<lb/>
陶淵明竟是儒者當兩晉之後舉世崇尚老莊清譚放<lb/>
　縱廢棄名檢而彼獨知尊孔子其所作詩如先師有<lb/>
　遺訓憂道不憂貧榮木詩先師遺訓予豈云墜自序<lb/>
　曰總角聞道白首無成屢稱孔子為先師又自云聞<lb/>
　道皆儒者之言其生平出處亦不倍于道特風味似<lb/>
　晉人而詩又特佳故世遂以詩人稱之耳予于詩鑑<lb/>
<pb n="KR3a0111_WYG_029-12a"/>
　中特為表出<lb/>
陶淵明飲酒詩其卒章云羲農去已乆舉世少復真汲<lb/>
　汲魯中叟彌縫使其淳鳯鳥雖不至禮樂暫得新洙<lb/>
　泗輟微響漂流逮狂秦詩書復何罪一朝成灰塵區<lb/>
　區諸老翁為事誠慇勤如何絶世下六籍無一親終<lb/>
　日馳車走不見所問津若復不快飲空負頭上巾但<lb/>
　恨多謬誤君當恕醉人玩其辭意上叙孔子下述六<lb/>
　經皆言願學聖人之意但篇終以飲酒之語亂之故<lb/>
<pb n="KR3a0111_WYG_029-12b"/>
　人不之覺耳然但恨多謬誤君當恕醉人言所行不<lb/>
　無過差不能盡如六籍由于好飲亦躬行未之有得<lb/>
　之意細玩當自見也<lb/>
世之論文中子者多不同有極詆之者有極稱之者其<lb/>
　言皆不平惟程子曰王通隱德君子也當時有少言<lb/>
　語後來為人傅會不可謂全書其粹處殆非荀揚所<lb/>
　及若續經之類皆非其作此為至當不易之論<lb/>
王無功言文中續六經今惟見元經而餘經不見元經<lb/>
<pb n="KR3a0111_WYG_029-13a"/>
　甚瑣碎與中説手筆不相類薛收傳亦似宋以後人<lb/>
　之筆真偽作也<lb/>
漢初猶有諸儒唐初無一儒者葢漢去古未逺髙祖雖<lb/>
　謾罵猶近于朴唐承五代之後太宗雖崇文彌進于<lb/>
　華僅有一王通在先而杯水無救輿薪此唐初所以<lb/>
　無儒也<lb/>
李鄴侯孔明之儔也然其器量似遜孔明孔明忠誠懇<lb/>
　惻有古大臣伊吕之風鄴侯則子房而已矣與吾儒<lb/>
<pb n="KR3a0111_WYG_029-13b"/>
　尚逺也<lb/>
鄴侯後來無收煞亦是不學問之故若其中夜告君之<lb/>
　言調劑父子雖古大臣納約自牖之道何以加諸<lb/>
鄴侯學問近康節遇事不肯犯手做<lb/>
韓文公只原道一篇便為有唐儒者所不及葢其説道<lb/>
　德仁義四字以前儒者俱未能見到此也雖博愛二<lb/>
　字未免説着皮膚然亦近之<lb/>
韓文公氣魄大其佛骨表鱷魚文至今讀之猶凛然有<lb/>
<pb n="KR3a0111_WYG_029-14a"/>
　生氣然只是欠學問功夫做文字外更無他著作程<lb/>
　子謂其因學文而知道謂之倒學愚謂即非倒學然<lb/>
　亦不過文學中人若王通則德行政事也朱子亦曰<lb/>
　王通識得仁義禮樂都有用處若用於世必有可觀<lb/>
　又曰他書極有好處雖韓退之道不到<lb/>
李翺曾鞏文章淳正俱可入文學科但較小耳二者之<lb/>
　中李翺尤勝<lb/>
世𫝊李翺文章全學退之復性書凖韓愈之原道也其<lb/>
<pb n="KR3a0111_WYG_029-14b"/>
　書雖未能醇乎醇然居唐之時舉世浮華而翺獨沾<lb/>
　沾于此亦可謂中行獨復之君子矣至觀其全集如<lb/>
　平賦書與從弟正辭書及答開元寺僧書若時時留<lb/>
　心斯道者較之韓愈似更進焉今愈已配食兩廡而<lb/>
　翺猶沒沒故特表而出之<lb/>
李翺復性書所引用者皆學庸語孟及繫辭之文當時<lb/>
　宋儒未興學庸語孟與繫辭之文俱未顯也而翺能<lb/>
　見及此亦可謂善讀書矣<lb/>
<pb n="KR3a0111_WYG_029-15a"/>
韓魏公間氣所鍾其姿禀似曾子其氣魄似孟子三代<lb/>
　而下少此人物豈可以其不講學遂謂之非儒乎喜<lb/>
　怒不形物我無間知有其國而不知有其身四語韓<lb/>
　魏公足以當之令尹子文恐猶未也<lb/>
范文正八條目咸備表章大學中庸是其格致誠正韲<lb/>
　鹽長白是其修身義田贍宗族是其齊家治平則不<lb/>
　必言矣<lb/>
韓范行過於知所未及聞者性與天道耳若儒行則幾<lb/>
<pb n="KR3a0111_WYG_029-15b"/>
　乎備矣性與天道則必俟周程張朱<lb/>
問歐陽公何如曰歐公是昌黎之次其生平得力文字<lb/>
　只本論兩篇其餘皆文辭也即在文字科亦其次者<lb/>
　問東坡于文學何如曰東坡文全是縱横其詩則純<lb/>
　是戲謔無温柔敦厚之意非聖門文學也朱子論之<lb/>
　甚詳<lb/>
王荆公却是一文學科也他强要入政事科連德行科<lb/>
　都壞<lb/>
<pb n="KR3a0111_WYG_029-16a"/>
三代而下更無人舉行王政是一闕典惟王荆公實實<lb/>
　欲舉行周官而神宗又極信任之是大好機會荆公<lb/>
　不知關雎麟趾之意却先從富强上起手是欲行王<lb/>
　政而翻修霸術也只緣工夫不曾在正心誠意上做<lb/>
荆公本非近霸之人故霸術亦非其所能作徒擾亂耳<lb/>
　宇文蘇綽却稍有可觀所謂不熟不如荑稗也<lb/>
　<lb/>
　<lb/>
<pb n="KR3a0111_WYG_029-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷二十九<lb/>
</p>
<p>
</p>
  </div>
<div>
<head>思辨録輯要卷三十</head> <lb/>
    <p>
<pb n="KR3a0111_WYG_030-1a"/>
欽定四庫全書<lb/>
　思辨録輯要卷三十<lb/>
　　　　　　　　　　　　　太倉陸世儀撰<lb/>
　　諸儒類<hi>宋至元</hi>
宋有周子孔顔之繼起程朱諸子之開先孟子之流亞<lb/>
　也自秦漢以後士之聰明才智者皆入於黄老禪宗<lb/>
　矣子周子起契性命之㣲於大易接孔顔之學於一<lb/>
　誠以太極人極發明天人之蘊使天下後世曉然知<lb/>
<pb n="KR3a0111_WYG_030-1b"/>
　千五百年以上孔顔之為道如此非周子之功而誰<lb/>
　之功乎故愚謂秦漢而後儒者雖多然至周子則直<lb/>
　是另一開闢論其道直繼孔顔論其功比於孟子即<lb/>
　謂之亞聖可也<lb/>
或問儒者之論皆以周子繼孔孟而子獨以周子繼孔<lb/>
　顔得無過歟曰以周子繼孔孟此以世數言也若論<lb/>
　學問則周子實繼孔顔觀通書中所述自孔子外三<lb/>
　稱顔子則可知學問之所自矣<lb/>
<pb n="KR3a0111_WYG_030-2a"/>
先儒言孔子如玉孟子如水晶此最善形容聖賢氣象<lb/>
　若顔周則非水晶也溫潤而栗已同於玉但於孔子<lb/>
　微有大小之分耳<lb/>
周子之於孟子可相伯仲未可分差等孟子才大周子<lb/>
　心細其為亞聖則一也<lb/>
孟子之後無𫝊人周子之後却得程朱接續以後便源<lb/>
　源不竭非力量有不同時為之也戰國時聰明才辨<lb/>
　之人皆為縱横之流引入勢利矣誰能為此迂濶之<lb/>
<pb n="KR3a0111_WYG_030-2b"/>
　學若周子時宋方全盛而人才又莫多於此時故遂<lb/>
　得程朱其人也<lb/>
昔人謂孟子之功不在禹下謂其能闢楊墨也若周子<lb/>
　則太極人極説得最分明使二氏不能窮人以暗尤<lb/>
　為不動聲色功豈在孟子下<lb/>
周子之學渾是一誠字故通書首章即曰誠者聖人之<lb/>
　本二章曰聖誠而已矣三章曰誠無為幾善惡四章<lb/>
　曰誠神幾曰聖人都是一誠字誠者天之道也非聖<lb/>
<pb n="KR3a0111_WYG_030-3a"/>
　人之流亞近於生知者乎<lb/>
只不由師𫝊黙契道妙八字便是生知即太極一圖或<lb/>
　謂得之陳摶种放穆修或謂得之鶴林寺僧夀渥皆<lb/>
　二氏無稽之言謬引為已重也太極圖全從易出予<lb/>
　别有論<lb/>
道統最重聞知聞知者無師傳而有開闢之功者也周<lb/>
　子去孔顔千五百年而特起如此豈非聞知<lb/>
二程之學本於周子或謂伊川作明道行狀言明道得<lb/>
<pb n="KR3a0111_WYG_030-3b"/>
　不傳之學於遺經不言周子此不善讀書者也明道<lb/>
　自言見周茂叔後吟風弄月以歸定性書即周子定<lb/>
　之以仁義中正而主静之㫖至伊川則顔子所好何<lb/>
　學論惟人得其秀而最靈皆周子太極圖之言也豈<lb/>
　得云不本於周子所謂得不𫝊之學於遺經者大抵<lb/>
　聖賢之人一經指㸃他自會去尋頭路讀書終不然<lb/>
　只守定這幾句師説亦不善學者矣<lb/>
大程與周子後儒徃徃竝稱然大程以天資而言則近<lb/>
<pb n="KR3a0111_WYG_030-4a"/>
　於周而勝於朱以事功而言則開先之力固讓於周<lb/>
　而啓後之勞亦遜於朱也<lb/>
二程之學人推大程然大程實是天資勝其所行自無<lb/>
　窒碍若學問則次程儘有深入處不易及也横渠集<lb/>
　中亦推次程然行處却毎有窒碍<lb/>
朱光庭謂明道得聖人之誠此言雖似少過然亦庶幾<lb/>
　近之明道平生論新法及待介甫最為得冝只是胸<lb/>
　中廓然大公功不必己出名不必己成惟以朝廷天<lb/>
<pb n="KR3a0111_WYG_030-4b"/>
　下為心故能如此他人不能也同為君子而有化與<lb/>
　未化之分只在此處看<lb/>
明道請修學校劄子與伊川看詳學校文公貢舉私議<lb/>
　皆論學校然語其等第則伊川不如文公文公不如<lb/>
　明道葢伊川文公不過就近代而言明道則通於三<lb/>
　代矣<lb/>
明道論十事亦近於三代與王荆公上神宗書相似而<lb/>
　實不同若使見諸事業隆古之風可復惜乎神宗舍<lb/>
<pb n="KR3a0111_WYG_030-5a"/>
　此而就彼亦有宋之不幸也<lb/>
程子定性書在鄠時作年甚少朱子言其一篇之中無<lb/>
　下手處予謂於此可見明道天資髙近於生知下語<lb/>
　自不用氣力也<lb/>
明道實聞性與天道葢其得力於太極圖者深耳惟得<lb/>
　力於太極圖者深故雖有善惡皆天理之言而不可<lb/>
　謂之不知天有惡亦不可不謂之性之語而不可謂<lb/>
　之不知性<lb/>
<pb n="KR3a0111_WYG_030-5b"/>
人或以三黨之説為伊川咎者非也人除是不講學講<lb/>
　學則必有徒與有徒與則人必忌之不惟小人忌之<lb/>
　君子亦忌之雖孔孟所不免但君子不黨則存乎立<lb/>
　心耳次程氣質近隘不如大程世以其學術近方來<lb/>
　蜀黨之誚宜矣至於明道則待人接物渾是和氣宜<lb/>
　乎與世無尤然當時李定何正臣亦劾其學術迂濶<lb/>
　趨向僻異何歟總之士憎多口不可以黨為伊川累<lb/>
伊川隘邵堯夫不恭然兩人之學過夷惠逺矣予嘗嘆<lb/>
<pb n="KR3a0111_WYG_030-6a"/>
　三代而後人多吝以聖人之稱與人此亦其一也<lb/>
經筵是人主莫大事從來視屬具文惟伊川能克稱其<lb/>
　職上太皇太后及經筵三札眞可為古今作則彼以<lb/>
　坐講為嫌者俗儒之見諛臣之習講官坐講所以重<lb/>
　聖人所以重道非以自夸大也晩近君臣佞佛膜拜<lb/>
　僧徒不以為耻一聞儒官坐講輒羣然争執為不可<lb/>
　雖賢者亦然不知何以顚倒悖謬若斯極也<lb/>
伊川上仁宗書大槩頗似治安策猶未免少年氣但所<lb/>
<pb n="KR3a0111_WYG_030-6b"/>
　見不同便能置身三代髙視叔季儒者所以不同於<lb/>
　縱横也<lb/>
性即理也一語朱子謂為伊川獨造非也亦即祖述周<lb/>
　子太極圖之意理在天地為太極理在吾心為人極<lb/>
　故曰性即理也然此語從未經人道即謂之獨造亦<lb/>
　宜<lb/>
伊川言喜怒哀樂未發之中寂然不動者也南軒云伊<lb/>
　川此處小錯未發之中衆人之常性寂然不動聖人<lb/>
<pb n="KR3a0111_WYG_030-7a"/>
　之道心予謂伊川言不錯衆人未發之中與聖人寂<lb/>
　然不動之時亦無差别但少戒懼耳<lb/>
伊川仁者以天地萬物為一體此語説得最好朱子以<lb/>
　為太深無捉摸恐亦為初學言之耳<lb/>
或問堯夫約明道伊川看花明道去伊川不去堯夫曰<lb/>
　吾輩看花與别人不同伊川只不去如何曰皆是也<lb/>
　問伊川若去則如何曰亦是也問若非伊川如何曰<lb/>
　去也未是住也未是<lb/>
<pb n="KR3a0111_WYG_030-7b"/>
宋仁宗時有同時開闢三人周濓溪張横渠邵堯夫二<lb/>
　程雖同時極盛然却有師傳家教<lb/>
横渠之學於體用處俱見大本大源如西銘萬物一體<lb/>
　之學也井田封建萬世治平之要也<lb/>
横渠與安石同時安石新法以周禮為説横渠極喜周<lb/>
　禮召對時亦以漸復三代為説神宗將大用之此際<lb/>
　若有一毫茍且必將迎合執政同行新法矣又或圭<lb/>
　角未融必至動色相争如程子所謂新法之禍吾黨<lb/>
<pb n="KR3a0111_WYG_030-8a"/>
　激成矣横渠獨曰朝廷將大有為天下之士願與下<lb/>
　風若與人為善則孰敢不盡如教玉人雕琢則宜有<lb/>
　不用命者矣語和而介非學養之邃豈能及此<lb/>
古人虚心誠朴無一念自是無一念欺人如横渠講易<lb/>
　關中二程來過相與論易遂自撤其臯比曰吾不如<lb/>
　也二程亦不以為嫌此是古人虚心誠朴處近代儒<lb/>
　者各立宗㫖各分門戸互相標榜互相詆排以視古<lb/>
　人眞堪愧死<lb/>
<pb n="KR3a0111_WYG_030-8b"/>
或有言横渠文難讀者誠然然自是人不肯讀耳昔朱<lb/>
　子與蔡季通諸人登雲谷山半塗大雨通身皆濕到<lb/>
　得地頭因思天地之塞吾其體天地之帥吾其性遂<lb/>
　命季通諸人各解此二句已亦作二句解後來遂作<lb/>
　西銘註又朱子常曰人讀易書難季通讀難書易如<lb/>
　朱子季通則天下自無難書矣己不肯讀而謂古人<lb/>
　書難讀恐為古人所笑也<lb/>
横渠於天文頗欠明白其言地有升降是四游儀之説<lb/>
<pb n="KR3a0111_WYG_030-9a"/>
　諸儒皆知其非至於天左旋處其中者順之稍遲則<lb/>
　反右以為七政亦左旋朱子極取其説然以天象通<lb/>
　體大槩及保章靈臺兩家合觀則此説亦非予嘗有<lb/>
　辨此不悉載其若地氣乘機左旋使恒星河漢因北<lb/>
　為南日月因天隠現等語則又是天不動而地動者<lb/>
　殊不可解此皆強探力索太過之病<lb/>
横渠論閏曰閏餘生于朔不盡周天之氣一語最簡而<lb/>
　盡<lb/>
<pb n="KR3a0111_WYG_030-9b"/>
封建井田二者帝王致治之本三代而下能言其意者<lb/>
　惟張子然欲行封建井田非先復古學校令學者人<lb/>
　人知三代之治人人知封建井田之法而又斟酌變<lb/>
　通於古今之間未可漫言復也<lb/>
周子好稱顔子横渠好稱孟子亦其資禀相近處<lb/>
横渠學問于諸子中最為艱苦其理窟中自道一篇語<lb/>
　語眞切學者茍能如此不患不至聖賢地位<lb/>
讀堯夫無名公傳直是開闢以來一人漢之四皓有其<lb/>
<pb n="KR3a0111_WYG_030-10a"/>
　樂矣而無其時唐虞之巢許有其時矣而無其學未<lb/>
　可與隠逸之流同日道也<lb/>
予問言夏康節百原山中静坐時心體如何曰湛然虚<lb/>
　明又問工夫如何言夏未答予曰會得一部皇極經<lb/>
　世<lb/>
言夏問堯夫易數如何便能前知予曰此只是心虚故<lb/>
　如伊川言董山人前知亦是心虚也曰二程盛稱堯<lb/>
　夫經濟若使堯夫得行其志易數更能前知否曰此<lb/>
<pb n="KR3a0111_WYG_030-10b"/>
　恐未能問如何曰堯夫前知亦只是心清無事專精<lb/>
　易數耳若使遭時遇主便有許多事業在精神命脉<lb/>
　都發洩在事業上如何更能專精易數曰然則堯夫<lb/>
　而遇反不如不遇乎曰不然堯夫而遇則以事業為<lb/>
　易數堯夫不遇則以易數為事業總只一般無有優<lb/>
　劣<lb/>
又問堯夫既能前知何必更假易數曰凡人前知只是<lb/>
　心清堯夫在百原山夜不就席者數年此心已仝太<lb/>
<pb n="KR3a0111_WYG_030-11a"/>
　虚矣然猶溷迹洛陽與世俗酬對故雖前知猶不能<lb/>
　不假易數若如董山人謝絶人事竟處山中清虚之<lb/>
　極則前知亦不假易數矣然此終非君子所貴故當<lb/>
　時程朱諸子竝不言其前知<lb/>
如臯吳白耳曰堯夫豪邁然其學問却自敦篤虚静中<lb/>
　來故豪邁而不敬者有矣未有能敬而不豪邁者予<lb/>
　曰識得此意方知程朱不是腐儒<lb/>
康節之學以觀乎周子似有未及然康節以此數學上<lb/>
<pb n="KR3a0111_WYG_030-11b"/>
　推天道下推人事無不驗者則以康節之數俱自胸<lb/>
　中流出眞是全體太極也後人雖欲學康節數安能<lb/>
　如康節之心體<lb/>
張子純乎儒者也邵子儒而術者也然以正䝉經世二<lb/>
　書觀之正䝉于源頭上尚欠清楚經世則頗見大意<lb/>
　如云道為天地之本天地為萬物之本又曰天地之<lb/>
　道盡之於物矣天地萬物之道盡之於人矣以聖人<lb/>
　與昊天為一道而曰昊天以時授民聖人以經法天<lb/>
<pb n="KR3a0111_WYG_030-12a"/>
　專歸重於仲尼以為能盡三才之道此豈術數之士<lb/>
　所可及<lb/>
康節作用好若見之施行恐當絶勝諸儒其言曰茍有<lb/>
　命世之人繼世而興焉雖民俗極壊三變而帝道可<lb/>
　舉此非空言他實有作用處<lb/>
經世書言天下之數出乎理違乎理則入於術此康節<lb/>
　之數所以為古今獨絶也<lb/>
周子通書好言顔子邵子經世書中好言孟子留侯王<lb/>
<pb n="KR3a0111_WYG_030-12b"/>
　通揚雄皆好言其似我者<lb/>
周子通書多言禮樂邵子經世書極言天地人之道而<lb/>
　不及禮樂于此亦可見邵子之學未至極純粹處猶<lb/>
　有豪傑氣在此朱子所以謂之風流人豪也<lb/>
朱子一生精力專在集註至今家絃戸誦歴萬世而無<lb/>
　斁後世淺學之士往往詆其筆力不佳此眞坐井觀<lb/>
　天也朱子與人論註釋體言不可自作文字自作文<lb/>
　字則觀者貪看文字并正文之意而忘之此朱子以<lb/>
<pb n="KR3a0111_WYG_030-13a"/>
　大賢以上之資而能為初學小子存心故心愈小而<lb/>
　功愈大也試讀朱子文集其筆力何如者而輕為議<lb/>
　論耶<lb/>
朱子一生學問守定述而不作一句當時周有通書張<lb/>
　有西銘二程亦有定性書易傳朱子則專為註釋葢<lb/>
　三代以後詩書禮樂散亡已極孔子不得不以刪定<lb/>
　為功漢唐以後經書雖有箋疏而蕪穢尤甚朱子不<lb/>
　得不以註釋為功此卓有定見非漫學孔子述而不<lb/>
<pb n="KR3a0111_WYG_030-13b"/>
　作也<lb/>
陸象山少時讀至宇宙二字曰宇宙二字是已分内事<lb/>
　便見自任的意思朱子三嵗問天之上何物便見窮<lb/>
　理的意思<lb/>
鵞湖之㑹朱陸異同之辨古今聚訟不必更揚其波但<lb/>
　讀兩家年譜所記朱子則有謙謹求益之心象山不<lb/>
　無矜髙揮斥之意此則後人所未知耳<lb/>
人言朱子酷好註釋雖楚辭亦為之註似為得已不知<lb/>
<pb n="KR3a0111_WYG_030-14a"/>
　此時黨禍方興正人君子流離竄逐朱子憂時特切<lb/>
　因托楚辭以見意豈得已哉學者不讀書不能窺見<lb/>
　古人微意未可輕議古人也<lb/>
朱子生平註釋四書五經曾無晷刻之暇而又自著文<lb/>
　集百卷不知如何有許多精力然亦是在野時多居<lb/>
　官日少故成就愈大乃知仕於外者僅九考立朝纔<lb/>
　四十日未可為不幸也<lb/>
道學之譏愈盛則愈大葢君子小人不竝立也周子之<lb/>
<pb n="KR3a0111_WYG_030-14b"/>
　時如草木在甲知之者惟二三君子世固莫得而譏<lb/>
　也二程子徒與漸盛攻者漸多至朱子則更盛矣所<lb/>
　以劉三傑姚愈之徒至有偽黨變為逆黨窺伺神器<lb/>
　圖為不軌之言當時方正之士稍以儒名者至無所<lb/>
　容其身而朱子日與諸生講學不休或勸其謝遣生<lb/>
　徒笑而不答至今千載而下朱子爼豆學宫子孫世<lb/>
　受恩澤而所謂姚劉之徒者三尺童子聞名而唾罵<lb/>
　之然則為朱子者何畏為姚劉之徒者亦何益哉<lb/>
<pb n="KR3a0111_WYG_030-15a"/>
當侂胄禁偽學時朱子從游之士特立不顧者屏伏巖<lb/>
　穴依阿㢲懦者更名他師甚至變易衣冠狎遊市井<lb/>
　以自别其非黨此所謂水落石出也附聲逐影之徒<lb/>
　雖多亦何為哉<lb/>
程子在經筵先定坐講之理正其本也朱子在經筵一<lb/>
　循時例為之兆也兆足以行而不行此光宗之世不<lb/>
　同于神宗之世也<lb/>
朱子論天文勝于横渠二程然尚有未透曉處葢儒者<lb/>
<pb n="KR3a0111_WYG_030-15b"/>
　之于天文但當曉其大畧自不能及專家然亦不必<lb/>
　如專家也<lb/>
朱子論鬼神平實近人若程張則竟以隂陽為鬼神矣<lb/>
朱子註太極圖陸子從而詆之不惟不知太極圖亦以<lb/>
　周子為近代人而忽之也非朱子如此表章周子之<lb/>
　書烏能傳至今日只此便是聖人心事<lb/>
朱子于五經中惟易最為研窮詩次之書又次之禮與<lb/>
　春秋未嘗屬筆然儀禮經傳集解雖非全書亦見一<lb/>
<pb n="KR3a0111_WYG_030-16a"/>
　班矣又語類中論禮及春秋處最通逹最正大則知<lb/>
　論禮而拘論春秋而鑿者皆朱子所不取也<lb/>
二程子得周子太極圖不以示人只自受用朱子却註<lb/>
　釋以解諄諄教人非二程之秘不肯傳也性與天道<lb/>
　人所難聞傳之適以滋惑也朱子一註太極圖便有<lb/>
　陸子静許多議論夫子静時賢尚不可與語性天况<lb/>
　中人以下乎甚矣性天之難聞也然畢竟朱子之功<lb/>
　大若無此一番則百世而下至今不識太極也<lb/>
<pb n="KR3a0111_WYG_030-16b"/>
陸子静直是壁立萬仭聞其風者可以亷頑立懦尤善<lb/>
　鼔舞聰明人故聰明人亦喜趨之若下稍肯教人讀<lb/>
　書其學豈遜朱子<lb/>
只東海西海南海北海四語便分明見到天下歸仁氣<lb/>
　象予丁丑初學道時悟得敬字為心法見滿街人都<lb/>
　是這個心心都是這個理只無這個法在亦子静之<lb/>
　意也<lb/>
予讀性理思陸象山直與王安石同病不過一好髙自<lb/>
<pb n="KR3a0111_WYG_030-17a"/>
　是好髙自是便入驕吝便壊却一生人品學術<lb/>
人在學術未成時去驕吝易至行成名立去驕吝反難<lb/>
　只是為己為人之别<lb/>
象山有詩曰仰首攀南極翻身倚北辰舉頭天外望無<lb/>
　我這般人羅整庵謂其適合于智通禪師臨終之偈<lb/>
　予謂即非合于智通恐免不得一矜字<lb/>
象山只是氣岸髙然為其學者便多矜厲故朱子曰陸<lb/>
　子静之徒氣象可畏不特當時即近日亦然凡一渉<lb/>
<pb n="KR3a0111_WYG_030-17b"/>
　陸學便足髙氣揚好與人折辨其病處只在好勝二<lb/>
　字所以其學終不能有成<lb/>
自韓侂胄立偽學之禁凡諸大儒之書皆禁絶天地間<lb/>
　幾不復知所謂道學矣至西山起獨宗朱子慨然以<lb/>
　斯文自任正學復明自後何基王柏饒雙峯之屬相<lb/>
　繼而起皆西山開之也西山之于朱子猶孟子之于<lb/>
　孔子<lb/>
西山福建浦城人常有人至浦城見其處縣墻上石刻<lb/>
<pb n="KR3a0111_WYG_030-18a"/>
　大書西山眞夫子之鄉嗚呼聖賢所生能為本方之<lb/>
　榮若此雖百世之後猶將見之為學士大夫者可不<lb/>
　自勉可不并勉其子弟哉<lb/>
西山之學之言可謂純粹中正矣然以較朱子便似欠<lb/>
　精采透快處葢開闢與繼起其力量自是不同也<lb/>
許衡任道最勇有伊尹之風其進退一以行道為主絶<lb/>
　無依違瞻顧終元之世能使儒術不墜皆其力也故<lb/>
　薛文清讀書録極稱之亦是其精誠有足動人處<lb/>
<pb n="KR3a0111_WYG_030-18b"/>
許衡聖門子路子夏之徒也行過于言質過乎文<lb/>
薛文清録中贊許魯齋可謂不遺餘力謂其有仕止久<lb/>
　速氣象謂其繼朱子之統文清持身極嚴其持論極<lb/>
　不茍推贊魯齋非阿私所好也或以其仕元為尤此<lb/>
　但可語志節未可語道<lb/>
文清贊劉静修為髙許魯齋為大二語皆當<lb/>
劉許皆元儒許仕而劉不仕故後儒議論多優劉而劣<lb/>
　許然劉于世祖之聘亦強起為右贊善大夫但尋以<lb/>
<pb n="KR3a0111_WYG_030-19a"/>
　母老辭歸俸給一無所受耳葢自度其得君行道未<lb/>
　必如許故旋出而旋歸兩賢殆未可優劣也<lb/>
或問吳草廬與許魯齋學問出處大畧相同俱從祀孔<lb/>
　廟乃宣徳中議祀草廬嘉靖中又黜其祀畢竟何如<lb/>
　曰草廬之于魯齋學問事功出處俱少遜當元之世<lb/>
　而儒術不墜魯齋之力也若議從祀魯齋為當<lb/>
　<lb/>
　<lb/>
<pb n="KR3a0111_WYG_030-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷三十<lb/>
</p>
<p>
</p>
  </div>
<div>
<head>思辨録輯要卷三十一</head> <lb/>
    <p>
<pb n="KR3a0111_WYG_031-1a"/>
欽定四庫全書<lb/>
　思辨録輯要卷三十一<lb/>
　　　　　　　　　　　　　太倉陸世儀撰<lb/>
　　諸儒類<hi>明儒</hi>
洪武初多明理之儒皆宋元之遺也宋景濓劉文成陶<lb/>
　姑孰皆分儒之一脉者也然而文成為優矣景濓多<lb/>
　可少否有體而無用學問亦雜姑孰則長者而已文<lb/>
　成有體有用天姿明徹卓然不惑于二氏天説二篇<lb/>
<pb n="KR3a0111_WYG_031-1b"/>
　直窺見理氣源頭幾幾乎入宋人之室然而文成未<lb/>
　嘗講學也未嘗自謂儒者也天姿而已矣使文成得<lb/>
　師友之𫝊加以學問之功其顔孟之流歟<lb/>
劉文成天姿更勝王文成劉未嘗講學而不惑二氏王<lb/>
　終身講學而出入二氏之中以是知其不及也其用<lb/>
　處則王聰明劉劈實若使為相劉則鞠躬盡瘁有孔<lb/>
　明之風王則張良李鄴侯也<lb/>
劉文成一生出處行事亦無可疵皆與道暗合欲不謂<lb/>
<pb n="KR3a0111_WYG_031-2a"/>
　之儒不得也雖嘗事元復事明然其心事則一以救<lb/>
　民為主非愛功名也其詩集中有長歌續短歌一首<lb/>
　具見心事予于詩鑑論斷中頗發明之<lb/>
劉文成以功名掩其學術然予謂伊吕當此時亦不過<lb/>
　如此聖賢學問原主于行道救民非必沾沾講貫如<lb/>
　王文成于寜濠軍旅時亦與門人講學而後謂之儒<lb/>
　者也今人但知以天文術數推文成而不知其事事<lb/>
　皆合于儒<lb/>
<pb n="KR3a0111_WYG_031-2b"/>
劉文成與孔明極相似然先主取劉璋先儒以為此孔<lb/>
　明之失所以不得為純王若文成則一無可疵議<lb/>
劉文成著郁離子無一語不是盱衡當世然所見頗近<lb/>
　謂救時之才則可以云王佐似當再進一籌方正學<lb/>
　則井田封建大有王佐氣象但猶未練達其行周官<lb/>
　處俱未得緩急輕重之宜竒士當老其才之語此眞<lb/>
　正學對針乃當建文之時其才猶未老何耶<lb/>
方正學人品學術後世無不敬服但削奪諸王一節人<lb/>
<pb n="KR3a0111_WYG_031-3a"/>
　頗以為疑以為以董仲舒之才而建晁錯之策不無<lb/>
　類于申韓也及讀遜志齋全集中有勉學詩其間多<lb/>
　言當時削奪諸王傷殘骨肉非天理人心之正且曰<lb/>
　安得申韓氏化為古伊周是當時削奪之謀孝孺之<lb/>
　所深不欲也特以職為講官軍國之務非其所得而<lb/>
　主而啓沃之際仁柔之主亦未必能轉黄齊之謀此<lb/>
　其所以不白于後世乎予于詩鑑中亦特表明之<lb/>
孝孺十族何妨之語似為過激為忠臣而不得為醇儒<lb/>
<pb n="KR3a0111_WYG_031-3b"/>
　以此曰此際應之當何如曰當云忠義臣之職刑罰<lb/>
　君之事後世自有公論<lb/>
懿文賢太子也監國憂勞幾二十年孝孺久侍太子有<lb/>
　相知之素以太子仁厚之質而又歴練老成使天假<lb/>
　之年主臣相得則成康之治可幾而天命不齊致兹<lb/>
　乖舛豈所謂殺運未除耶<lb/>
明初儒者多從許魯齋一𣲖來故曹月川語録絶似許<lb/>
　魯齋其躬行亦相似以此知儒者寜可行過乎言質<lb/>
<pb n="KR3a0111_WYG_031-4a"/>
　過乎文<lb/>
如月川方可謂之眞教官方可坐明倫堂方可稱為師<lb/>
　表<lb/>
夜行燭一書雖不𫝊然只此便是喻親于道<lb/>
吳康齋學問雖未見卓然然當時詆排亦太過總是盛<lb/>
　名難居以風氣初開故也嘉隆之際雖妄行妄言之<lb/>
　徒無不自以為聖賢世亦以之為聖賢矣<lb/>
吳康齋見耕耘者曰只此便是贊化育此語非有得者<lb/>
<pb n="KR3a0111_WYG_031-4b"/>
　不能道<lb/>
吳康齋之聘李文達為相周旋其事然文達古忀雜録<lb/>
　不載康齋事其所許理學惟薛大理葢文清時為大<lb/>
　理卿也則康齋之不厭衆望可知然文達所録止及<lb/>
　人之長而不及人之短足見此公相度其于尹直度<lb/>
　量相越不啻天淵矣<lb/>
薛文清理學亦自許魯齋一𣲖來故其語録絶似許魯<lb/>
　齋而其録中贊許魯齋亦不遺餘力總之行過乎言<lb/>
<pb n="KR3a0111_WYG_031-5a"/>
　質過乎文故當時之人一無遺議其誠足以動人也<lb/>
　論語曰君子恥其言而過其行文清諸人有焉<lb/>
薛文清云敬天當自敬吾心始不能敬其心而謂敬天<lb/>
　者妄也儀自丁丑志學之初作格致編以自考即以<lb/>
　敬天為入徳之門而曰敬天者敬其心也敬其心如<lb/>
　敬天則學無不誠而天人可一矣先生之言可謂先<lb/>
　得我心<lb/>
文清云為學只是學天理人倫外此便非學予作格致<lb/>
<pb n="KR3a0111_WYG_031-5b"/>
　編亦一從天理人倫做起葢前此曽行了凡功<lb/>
　過格覺得都是分外故也<lb/>
予自庚辰初見得理一分殊四字受用不盡以為天<lb/>
　地萬物萬事無一處無理一分殊自謂獨得之<lb/>
　秘及讀整菴先生困知記語若合符節今讀文清<lb/>
　語録亦如之又宋金履祥誨其門人許謙亦言<lb/>
　天地間道理只理一分殊乃知道理至極處先賢<lb/>
　開發必無餘蘊所争者工夫至與不至識與不識<lb/>
<pb n="KR3a0111_WYG_031-6a"/>
　耳<lb/>
文清得力静處多故其語録多論道體之言<lb/>
文清只是一誠更無他做作故其被難能使王振爨下<lb/>
　之人亦涕泣而救之<lb/>
白沙被召而出人多以為非張汝弼作詩譏之云多少<lb/>
　髙人眠不着鷄鳴催入紫薇班此譏之者非也君臣<lb/>
　之義不可廢况當有道之時正宜相助為理豈可但<lb/>
　以不應詔為髙乎此以論隠士則可非所論於有道<lb/>
<pb n="KR3a0111_WYG_031-6b"/>
　之儒也白沙當日召之即起使之就試禮部則辭其<lb/>
　出其歸俱無可議但白沙原無甚學問未可語治平<lb/>
　授以檢討而使之歸正可以成其髙<lb/>
君命召而不出孔孟時無此學問自光武子陵而後人<lb/>
　始以不出為髙要之非經常之道也但學者須自審<lb/>
　又須相時不然又恐為終南捷徑耳<lb/>
胡敬齋與陳白沙俱學于康齋康齋以程朱為宗故敬<lb/>
　齋白沙俱以敬為主白沙和此日不再得詩吾道有<lb/>
<pb n="KR3a0111_WYG_031-7a"/>
　宗主千秋朱紫陽説敬不離口示我入徳方是也至<lb/>
　後來自成一家始以自然為宗敬齋則始終一敬字<lb/>
　做成<lb/>
胡敬齋以墨䙑入公庭為時所知遂以布衣召主白鹿<lb/>
　此亦盛世事也予常親至白鹿祠廟書院猶存具文<lb/>
　師生則閴無人矣問之土人云洞生猶有四十餘大<lb/>
　約為進學科舉添增地耳講學則絶響久矣為之憮<lb/>
　然<lb/>
<pb n="KR3a0111_WYG_031-7b"/>
湛甘泉陳白沙之徒也書院生徒幾遍天下故講學之<lb/>
　風盛于甘泉然學鮮實得徒皮毛耳<lb/>
甘泉隨處體認天理之説即所謂隨事精察也亦無甚<lb/>
　不是處而陽明謂求之于外此是陽明認錯然甘泉<lb/>
　却未見體認之實讀全集可見<lb/>
湛甘泉心性四勿圖説今刻白鹿洞亦無甚異只是不<lb/>
　必大凡圖之為用所謂立象以盡意也天下萬世俱<lb/>
　未之知而又無可舉示故筆而為圖若心性四勿之<lb/>
<pb n="KR3a0111_WYG_031-8a"/>
　説則昔賢論之甚詳何必為圖且圖孰有過於周子<lb/>
　太極圖者人極心性已全具于太極圖不于此發明<lb/>
　而又另為圖説直是畵蛇添足<lb/>
錫山學脉開自龜山然在今時則邵文莊為開山祖文<lb/>
　莊事親最孝至今邑中之紳多以孝著者亦文莊有<lb/>
　以風之也<lb/>
文莊之生在陳白沙之後而稍前于王陽明一時講學<lb/>
　之風已盛公喜道學而未嘗標道學之目不喜假道<lb/>
<pb n="KR3a0111_WYG_031-8b"/>
　學而未嘗辭道學之名循循勉勉為所當為而已此<lb/>
　薛文清一𣲖也後輩所極當效法<lb/>
願為眞士夫不願為假道學此文莊平生得力語由此<lb/>
　充之為君相者為眞君相為士民者為眞士民一眞<lb/>
　而天下之事畢矣眞即中庸所謂誠也彼以坦率簡<lb/>
　易為眞者淺之乎言眞矣<lb/>
文莊生平尤得力于文章葢學于西涯西涯亦以衣鉢<lb/>
　門生期之也其所著日格子亦似左國<lb/>
<pb n="KR3a0111_WYG_031-9a"/>
蔡虚齋是一儒者不聚徒黨而日潛心理道有薛文清<lb/>
　之風生平居官自督學而擢祭酒能克舉其職四書<lb/>
　易經二䝉引篤信朱子居然黄勉齋畢竟成𢎞時風<lb/>
　氣未漓所以有此人物<lb/>
虚齋篤信朱子䝉引于朱註一字不茍似乎太過然予<lb/>
　觀宋元以來諸儒凡為朱學者大抵如此故制行亦<lb/>
　卓然不茍此朱學之所以為無弊也<lb/>
陽明自言少與友人為朱子格物之學指庭前竹樹同<lb/>
<pb n="KR3a0111_WYG_031-9b"/>
　格深思至病卒不能格因嘆聖人决不可學予曰此<lb/>
　禪家㕘竹篦子法非朱子格物之説也陽明自錯乃<lb/>
　以尤朱子何耶<lb/>
陽明致良知三字尚不妨獨無善無惡謂之性有善有<lb/>
　惡謂之意知善知惡是致知為善去惡是格物四語<lb/>
　宗㫖未妥不但無善無惡句未妥即為善去惡句此<lb/>
　是修身如何謂之格物<lb/>
整庵困知記專為陽明而作是時陽明良知之説遍天<lb/>
<pb n="KR3a0111_WYG_031-10a"/>
　下乂改大學古本抑朱崇陸天下靡然向風故整庵<lb/>
　起而論正之其開卷數章即首以心性儒釋為辨葢<lb/>
　為此也是時陽明之徒盛故先生之學反為所掩然<lb/>
　精意所存不可磨滅至今有識之士皆能尊而信之<lb/>
　有以夫<lb/>
陽明工夫甚少初官京師與湛甘泉講道不過隨聲附<lb/>
　和耳及居黔三載始覺有得而才氣太盛遽樹良知<lb/>
　之幟繼又有寧籓之變廓清平定煞費心力功名一<lb/>
<pb n="KR3a0111_WYG_031-10b"/>
　建後來遂無日不在軍旅中雖到處時時講學實不<lb/>
　過聰明用事也所以一生只説得良知二字至於二<lb/>
　氏之學却于少時用工過來所以時時逗漏亦是熟<lb/>
　處難忘耳整庵則四十志道八十三而卒四十餘年<lb/>
　體認之功不可謂不深矣又一生履歴皆在清華遇<lb/>
　亦足以佐之其造詣純粹有以也<lb/>
整庵與朱子未達一間處只是心性理氣然心性猶可<lb/>
　通若理氣則自不識理先于氣之㫖而反以朱子為<lb/>
<pb n="KR3a0111_WYG_031-11a"/>
　猶隔一膜是整庵欠聰明處也<lb/>
魏莊渠先生見地極髙卓極端正然氣象稍廹促當時<lb/>
　為陽明所掩<lb/>
莊渠雖講學而不聚徒但勤職事是薛文清一𣲖其見<lb/>
　地似更勝文清但其氣象則有玉與水晶之别<lb/>
莊渠論心性理氣處絶無差錯是其見地清徹論郊社<lb/>
　大禮亦好<lb/>
莊渠之學無𫝊人以不樹宗旨不立門户故也當時歸<lb/>
<pb n="KR3a0111_WYG_031-11b"/>
　震川鄭若曾皆先生之壻大好人物而震川則留意<lb/>
　文章若曾則勞心經濟不能嗣先生𫝊殊為可惜然<lb/>
　震川以文章名世其道理純粹實得之于先生若曾<lb/>
　因倭變故汲汲為籌海圖編亦得先生經濟之一節<lb/>
　總見先生之學為其實不為其名也視學徒之盛而<lb/>
　反以敗壞其師𫝊者果孰為勝耶<lb/>
龍溪論性曰性者萬物無漏之眞體形生以後假合為<lb/>
　身又曰父母未生前本無汚染有何修証天自信天<lb/>
<pb n="KR3a0111_WYG_031-12a"/>
　地自信地有言皆是謗六經亦葛籐齒是一把骨耳<lb/>
　是兩片皮更從何處着言與聴又曰㘞地一聲不知<lb/>
　此身在何處此類是打合釋氏論死生曰常無欲以<lb/>
　觀其妙未發之中也常有欲以觀其竅已發之和也<lb/>
　萬物芸芸以觀其復愼獨也不睹不聞本體萬物戒<lb/>
　懼愼獨工夫火候又以日魂為良知月魄為法象此<lb/>
　類是打合道家一生伎倆不過如此一部語録不過<lb/>
　如此欲奔走三教者竊此數語足矣故世俗小聰明<lb/>
<pb n="KR3a0111_WYG_031-12b"/>
　人最喜之<lb/>
心齋之學雖粗然以一不識字灶丁而能如此却是豪<lb/>
　傑有氣魄鼔動得人故當時泰州一𣲖亦盛然接引<lb/>
　者多是布衣又多死非命如顔山農鄧豁渠何心隠<lb/>
　之屬亦學問粗疎一徃不顧之所致也<lb/>
薛方山人物亦好當時不肯附于講學亦見講學者之<lb/>
　流風日下耳續綱目亦甚好<lb/>
海剛峰人多以氣節目之非也予讀其全集知剛峰是<lb/>
<pb n="KR3a0111_WYG_031-13a"/>
　眞能學聖賢者其學一以不欺為主而力行之勇尤<lb/>
　不可及已能透誠意關矣昔儒稱誠意為人鬼關若<lb/>
　過得此關便是聖賢地位人物非氣節二字所能名<lb/>
　也其過當處是正心工夫尚有未盡格物致知工夫<lb/>
　尚有未到<lb/>
心性開明之人最易疎濶觀剛峰一生自南平教諭以<lb/>
　至為知縣為司官御史為巡撫無一處不留心民隠<lb/>
　其章程條教析極秋毫至今可為師法氣剛而心細<lb/>
<pb n="KR3a0111_WYG_031-13b"/>
　所以為不可及以視萬厯天啓間氣節諸公葢天淵<lb/>
　矣<lb/>
世俗之人必以聚徒講學為儒者非也為儒不過為聖<lb/>
　賢而已剛峰事事學古念念不欺為户部主事時有<lb/>
　直言天下第一事疏眞能付死生於度外雖聖門之<lb/>
　子路何以加焉<lb/>
羅念庵雖講良知而能深知王門之弊特是時狂瀾方<lb/>
　倒不能力救耳<lb/>
<pb n="KR3a0111_WYG_031-14a"/>
講學之風至嘉隆之末萬厯之初而弊極凡諸老相聚<lb/>
　専拈四無掉弄機鋒閒話過日其失更不止如晉室<lb/>
　之清譚矣海門周汝登當時推為宗主著聖學宗傳<lb/>
　自以為得心宗之正講無善無惡之㫖于南都許敬<lb/>
　庵聞而疑之作九諦相難汝登作九解以解之敬庵<lb/>
　之學于時獨為純正然所得亦淺一杯水豈能救一<lb/>
　車薪之火哉<lb/>
吾儒之有心宗猶釋氏之有禪宗心宗之名葢仿禪宗<lb/>
<pb n="KR3a0111_WYG_031-14b"/>
　而立者也禪宗起于達摩教外别傳不立文字心宗<lb/>
　起于象山六經註我我註六經其言若出於一<lb/>
達摩教外别傳不立文字然直指人心見性成佛大旨<lb/>
　亦無甚異自五宗起而棒喝機鋒無所不至故亡達<lb/>
　摩之學者禪宗也象山六經註我我註六經然八字<lb/>
　着脚必為聖賢立身亦無甚錯自心宗起而猖狂妄<lb/>
　行靡所不為故亡象山之學者心宗也<lb/>
子曰畏天命畏大人畏聖人之言古人作聖根基只一<lb/>
<pb n="KR3a0111_WYG_031-15a"/>
　畏字雖以生知之聖亦必奉此一字以為安身立命<lb/>
　之基堯之欽明舜之恭己湯之聖敬日躋文之小心<lb/>
　翼翼皆是道也自心宗之學起而動云一切放下動<lb/>
　云直下承當使學者人人心粗膽大人人足髙氣揚<lb/>
　昔東坡云何時打破這敬字愚謂心宗此時已打破<lb/>
　敬字了也打破敬字只為斷送却一個畏字<lb/>
為心宗之學者必侮聖蔑賢為禪宗之學者必呵佛罵<lb/>
　祖彼于祖宗且如此而何有于身心世界只為㫁送<lb/>
<pb n="KR3a0111_WYG_031-15b"/>
　這畏字所謂小人而無忌憚也<lb/>
或問大學首言明徳中庸首言率性孟子言盡心知性<lb/>
　今以心宗為非然則講學不當論心耶曰講學安得<lb/>
　不論心吾所不足于心宗者正以論心而反失其心<lb/>
　讀大學中庸孟子之言而不得其原本也大學言明<lb/>
　徳而八條目先之以格物中庸言率性而尊徳性必<lb/>
　道問學孟子言盡心知性而工夫必由集義養氣然<lb/>
　則學者欲識本心㫁㫁非學問不可而心宗動曰忽<lb/>
<pb n="KR3a0111_WYG_031-16a"/>
　然有省動曰言下有省至格物則以為格去物欲學<lb/>
　問二字竟置不講其究不至認知覺為性眞不止毫<lb/>
　釐千里不可不辨之于早也<lb/>
志學一章是孔子一生學問得力始末根由最是有頭<lb/>
　有尾吾人所當觀法然開口便説一學字直至七十<lb/>
　方説個從心所欲不踰矩則知七十以前雖孔子也<lb/>
　未便敢説從心今心宗之家不論初學只一槩與他<lb/>
　説心將他與知與能處指㸃出以為此便是性天全<lb/>
<pb n="KR3a0111_WYG_031-16b"/>
　體其人亦自以為有得便手舞足蹈多見其不知量<lb/>
　也<lb/>
尚書曰人心惟危道心惟微惟精惟一允執厥中他説<lb/>
　個心字何等謹懼何嘗如近日之心宗説心直是全<lb/>
　無忌憚<lb/>
眞西山有心經政經其心經皆輯四書五經及諸儒語<lb/>
　録中之言心者此方是心學若近日之心宗則直是<lb/>
　談宗非談心矣<lb/>
<pb n="KR3a0111_WYG_031-17a"/>
心是活物須與他個規矩纔可入道古人所謂心法也<lb/>
　只此一個字心宗家所最不樂聞他動説無法無法<lb/>
　二字不知陷害多少後生在<lb/>
心法法字即聖人不踰矩矩字聖人至七十可以從心<lb/>
　矣然猶説不踰矩則知聖人終身只行得一矩字以<lb/>
　聖人終身之所行者而吾人一旦欲舉而廢之且欲<lb/>
　出於其上謬哉殆哉<lb/>
君子無適也無莫也可謂無法矣然曰義之與比則正<lb/>
<pb n="KR3a0111_WYG_031-17b"/>
　有深于法者在心宗喜説無法其意葢欲破適莫一<lb/>
　班人也然適莫未破而義已先决裂矣<lb/>
三教合一之説自龍溪大决籓籬而後世林三教之徒<lb/>
　遂肆為無狀甚至立廟塑三教之像釋伽居中老子<lb/>
　居左以吾夫子為儒童菩薩塑西像而處其末座縉<lb/>
　紳名家亦安然信之奉之噫有王者作吾知兩觀之<lb/>
　誅不待時日也<lb/>
林三教即林兆恩著心聖直提分艮背行庭二心法教<lb/>
<pb n="KR3a0111_WYG_031-18a"/>
　初學之士念三教先生四字初從口念而至于背之<lb/>
　腔子裏久之念念皆背便是入聖其顚狂無狀可謂<lb/>
　極矣<lb/>
三教合一之説若粗粗看去未有不以為然者予少時<lb/>
　亦每有此想自丁丑用力於斯道之後日漸將二氏<lb/>
　來比並始知二氏之于吾道相去天淵實有強之而<lb/>
　不能合者非欲䕶持吾道而漫為此闢異端之論也<lb/>
　世人不察羣奉其説只是不曾用力于吾道耳<lb/>
<pb n="KR3a0111_WYG_031-18b"/>
顧涇陽先生當三王之學之後特起無師承能以性善<lb/>
　之旨破無善無惡之説小心二字塞無忌憚之門横<lb/>
　砥頺流亦可謂豪傑之士其文章論理論事俱極爽<lb/>
　快如并刀哀梨直是聰明絶俗<lb/>
涇陽一生崇正闢邪之學俱見于朱子二大辨前後序<lb/>
　中<lb/>
涇陽言無可無不可是孔子小心處此開闢救世語當<lb/>
　時學術波靡皆以鄉愿同流合汚之實托孔子無可<lb/>
<pb n="KR3a0111_WYG_031-19a"/>
　無不可之名要而言之只是無忌憚只是膽大故涇<lb/>
　陽㸃出小心二字見得孔子此處全是時中稱斤估<lb/>
　兩直是分毫差移不得豈得以縱心任意為無可無<lb/>
　不可也此等語眞是有功世道<lb/>
涇陽學術人不多議議者大約以門户少之所謂門户<lb/>
　者東林講㑹是也講㑹非盛世之事亦非衰世之事<lb/>
　盛世不必為講㑹衰世不宜為講㑹徒以太盛則忌<lb/>
　生忌生則釁起太多則雜雜則間生涇陽于此不無<lb/>
<pb n="KR3a0111_WYG_031-19b"/>
　少欠知幾也然講學固非衰世事忌講學豈反為盛<lb/>
　世事耶予過東林舊址常有詩云鄉黨程朱聊自淑<lb/>
　朝廷洛蜀已相猜忠良既逐奸邪盡宗社旋隨黨錮<lb/>
　灰啓禎之間令人深慨<lb/>
天下事是認眞人做當涇陽剏東林書院時同志雖多<lb/>
　然徹始徹終認眞到底惟以此事為安身立命者髙<lb/>
　忠憲一人而已朱子有云此事不是拚生捨命向前<lb/>
　如何得成就<lb/>
<pb n="KR3a0111_WYG_031-20a"/>
或以忠憲為偏于氣節者非也聖賢立身行事只是因<lb/>
　時而起豈有一定之成格當商之末微子豈欲去箕<lb/>
　子豈欲奴比干豈欲諫而死時為之也忠憲之氣節<lb/>
　亦因乎時而已于學問何加損哉<lb/>
予嘗聞友人述前輩之言以鄒南臯為狂髙忠憲為狷<lb/>
　馮少墟為中行而未見少墟著述近得其集見辨學<lb/>
　録論儒釋之辨極其精晰其餘皆平正切實立身進<lb/>
　退俱無可議中行之言不虚也<lb/>
<pb n="KR3a0111_WYG_031-20b"/>
關中之學大抵皆重躬行如涇野呂先生其語録有體<lb/>
　有用平正切實亦文清之𣲖也<lb/>
啓禎以後講學諸公相繼淪没惟山隂劉念臺先生為<lb/>
　碩果壬午之冬吾婁張受先先生相約同徃不果行<lb/>
　癸巳武林胡彦逺來始知西安有葉静逺得念臺之<lb/>
　傳已而静逺不逺千里而至始知先生之學本于許<lb/>
　敬庵故所得者正惜未讀語録之全也<lb/>
念臺人譜編是為接引初學而設俾得躬行實踐極是<lb/>
<pb n="KR3a0111_WYG_031-21a"/>
　妙法予丙子年自為格致編以天理人欲分善過而<lb/>
　主之以敬作考徳課業二録與同志數人互相考核<lb/>
　者數年大槩亦與此同<lb/>
予嘗有言大儒决不立宗旨譬之醫家其大醫國手無<lb/>
　科不精無方不備無藥不用豈有執一海上方而沾<lb/>
　沾以語人曰此方之外别無藥近之譚宗旨者皆海<lb/>
　上竒方也豈曰不能治病然而淺矣小矣陳幾亭云<lb/>
　聖人有無宗之宗隨問隨答極平常乃極變化聞者<lb/>
<pb n="KR3a0111_WYG_031-21b"/>
　各隨所入而總會于本心之中與提宗之家步步照<lb/>
　顧而適成繁複者相懸也幾亭可謂知大儒之説矣<lb/>
　乃世每喜言宗旨者何譬之人欲學醫問于大醫須<lb/>
　讀書數年旁有人曰吾有竒方旦夕便稱國手則無<lb/>
　不趨之矣而不知終為大醫所哂也<lb/>
　<lb/>
　<lb/>
　思辨録輯要卷三十一<lb/>
</p>
<p>
</p>
  </div>
<div>
<head>思辨録輯要卷三十二</head> <lb/>
    <p>
<pb n="KR3a0111_WYG_032-1a"/>
欽定四庫全書<lb/>
　思辨録輯要卷三十二<lb/>
　　　　　　　　　　　　　太倉陸世儀撰<lb/>
　　異學類<lb/>
昨偶看老莊識破他學問根蒂人多以為老子性隂莊<lb/>
　子性傲故其學如此又不知大道故流為偏僻非也<lb/>
　兩人皆絶世聰明且與孔孟同時文武流風未逺豈<lb/>
　有不知大道之理只是他脚跟不定志氣不堅為世<lb/>
<pb n="KR3a0111_WYG_032-1b"/>
　界所轉移便要使乖老子是周衰時人正道已行不<lb/>
　得孔子所謂道大莫容也他便收斂韜蔵以退為進<lb/>
　所謂知其雄守其雌知其白守其黑將欲取之必姑<lb/>
　與之也其謙冲儉嗇處全是一團機心故曰無為而<lb/>
　無不為又曰以無事取天下所以其流為申韓老子<lb/>
　是蔵形匿影的申韓申韓是出頭露靣的老子若莊<lb/>
　子則其時全不可為矣若要為便做申韓他又不屑<lb/>
　做儒又行不得而又不甘自處于諸儒之下故其言<lb/>
<pb n="KR3a0111_WYG_032-2a"/>
　惝怳自恣謂諸儒為賤儒而曰聖人不死大盗不止<lb/>
　要絶類離羣更出聖人諸儒之上不曰天下不可為<lb/>
　而曰我不屑為要之俱是使乖俱是為世界所轉另<lb/>
　尋一頭路透出孔孟則决不如此<lb/>
禪門常言歴刦不壊如何是歴刦不壊只不為世界所<lb/>
　轉便是若孔孟便是歴刦不壊其餘若老莊之流則<lb/>
　歴刦便壊了<lb/>
孔孟知其不可而為之者也莊子知其不可而不為者<lb/>
<pb n="KR3a0111_WYG_032-2b"/>
　也老子知其不可而以無為為之者也<lb/>
老莊之學體用俱非不可以治身心并不可以治天下<lb/>
　國家葢老子雖名清淨其實隂毒莊子則全無拘束<lb/>
　純是放曠所謂不可以治身心者也若以治天下國<lb/>
　家則老子之學非流為申韓慘刻則必流為王莽曹<lb/>
　操狐媚以取天下莊子之學則魏晉之風流而已<lb/>
若老子之學得行王莽之流必借以行其奸馮道之流<lb/>
　必借以葢其醜<lb/>
<pb n="KR3a0111_WYG_032-3a"/>
莊生才氣大其意便欲蔑裂行檢揮斥儒術弊之所極<lb/>
　不但是魏晉風流凡東坡放縱一流人都是人知蘇<lb/>
　氏之學出于縱横而不知其放恣之習原于莊子也<lb/>
異端雖多未有敢顯然非聖者惟莊子則曰聖人不死<lb/>
　大盗不止此後來禪門呵佛罵祖之開山<lb/>
莊子多偽篇其盗跖等篇亦偽筆也文氣全不似莊子<lb/>
　葢假托以盗毁聖之辭乃世人不知樂其辭之快而<lb/>
　不覺自居于盗跖後世東坡之流皆是也<lb/>
<pb n="KR3a0111_WYG_032-3b"/>
孟子闢楊墨而不闢老莊葢老子是闇蔵不露的莊子<lb/>
　亦不過自放于方外惟楊墨則是欲行其道于天下<lb/>
　故孟子特辭而闢之<lb/>
莊列本楊朱之學故其書多引用其語看來天地間只<lb/>
　是愛為我的人多不但清譚放廢之流即偏于退隠<lb/>
　之人亦是也不但草衣木食之流即權謀功利之人<lb/>
　亦是也總之只是自私自利<lb/>
楊朱之學亦自老子出來葢其學愛占便宜也老子是<lb/>
<pb n="KR3a0111_WYG_032-4a"/>
　悄然占便宜楊朱是明白地占便宜申韓之占便宜<lb/>
　則更自惡狠了<lb/>
墨子願太大行太苦由其願大故後世以孔墨並稱由<lb/>
　其行苦故當時之人亦少有𫝊其學者所謂逃墨必<lb/>
　歸于楊亦行苦而難學之一証也<lb/>
墨子之學似非隨世界轉移然于為人工夫上太過一<lb/>
　分亦是趨世情之好即論語或人所謂以徳報怨之<lb/>
　類也若聖人則止是平心而行無過不及<lb/>
<pb n="KR3a0111_WYG_032-4b"/>
問楊朱多流弊墨子却未見流弊曰戰國時俠烈之士<lb/>
　即墨子之流弊也其究至于為一人報仇而皮面抉<lb/>
　眼燔妻子沉七族嗚呼甚哉又奚止摩頂放踵而利<lb/>
　天下乎<lb/>
孔子生平未嘗輕易罵人惟于鄉愿則曰徳之賊又曰<lb/>
　過我門而不入我室我不憾焉若深恨之者葢天下<lb/>
　惟此等人最能亂徳孟子非之無舉一章最説得痛<lb/>
　快學者須于此處辨得分明方可入道<lb/>
<pb n="KR3a0111_WYG_032-5a"/>
世間只是庸俗人多鄉愿者庸俗人中之最巧者也隨<lb/>
　風轉舵以取悦于人胸中更無把柄且自謂得計而<lb/>
　反笑狂狷一班其所謂愿者非眞愿也外為愿慤以<lb/>
　欺庸衆而取譽也故孟子曰奄然媚於世<lb/>
人做鄉愿討多少便宜坐受世俗之譽而反笑傲聖賢<lb/>
　譏彈聖賢雖聖賢亦無如之何若不是孔孟當年説<lb/>
　破至今猶没法處置<lb/>
生斯世也為斯世也鄉愿胸中只有這個學問<lb/>
<pb n="KR3a0111_WYG_032-5b"/>
從來楊墨俱成個世界惟鄉愿都不成世界故古今以<lb/>
　來無鄉愿之學葢其志原小其力量亦小只哄動得<lb/>
　幾個鄉人一遇有識之士其伎倆即窮矣聖人所以<lb/>
　惡之者葢天地間惟庸衆人多被他一哄便都不肯<lb/>
　入堯舜之道<lb/>
鄉愿胸中只八個字取悦庸衆忌嫉君子取悦庸衆已<lb/>
　是不是更加以忌嫉君子必至無所不為此等人在<lb/>
　朝廷則亂朝廷在鄉黨則亂鄉黨而世方且羣哄而<lb/>
<pb n="KR3a0111_WYG_032-6a"/>
　稱祝之曰此方是眞聖賢方是眞君子至於禍世而<lb/>
　猶不知所謂甘口鼠也豈特馮道胡廣凡庸常乖巧<lb/>
　之善人皆鄉愿也馮道胡廣其著者耳<lb/>
問老莊之學無用反不如管韓申商似有實際可以治<lb/>
　國曰若論實際老子更勝諸子他更做得不露形迹<lb/>
　史記老子贊所謂虛無因應變化無窮也其所以不<lb/>
　及吾儒者只是此心畧有邪正之分若諸子之實際<lb/>
　則只是粗迹<lb/>
<pb n="KR3a0111_WYG_032-6b"/>
管韓申商四家之中管子近正他猶有周官法度之遺<lb/>
　意其用意病處在寄軍令三字不然竟是周官法度<lb/>
　矣<lb/>
管子書大半多假又非一筆疑後人雜採偽撰以足成<lb/>
　之只内政分鄉國語所載者已足見管子之全<lb/>
申韓商三子之學雖有實際然茍行其術必至殺身而<lb/>
　後已<lb/>
蘇秦張儀只是弄口角更不成甚學術比管韓申商又<lb/>
<pb n="KR3a0111_WYG_032-7a"/>
　低當時六國之君已不成其為君所以茍且就功名<lb/>
　之流窺破情實只是揣摹事情恫疑恐喝以出其金<lb/>
　玉錦繡即秦用張儀亦非全藉其力治耕治戰自有<lb/>
　商鞅諸人只用他在外走動虚張聲勢<lb/>
問孫子兵法何如曰此非王道之正王道兵法見於書<lb/>
　之步伐止齊及周禮伍兩卒旅軍師之制後世李靖<lb/>
　兵法及明戚繼光練兵紀效近之若孫子只是兵家<lb/>
　術數然後世人心詭譎若欲用兵則雖儒者以王道<lb/>
<pb n="KR3a0111_WYG_032-7b"/>
　為本亦不可不窮術數之變葢知彼知己而後能克<lb/>
　敵也要之此只是一家之學茍有人能乎此亦可為<lb/>
　國家一將之用非比老莊申商以學術亂天下也<lb/>
問荀子或以為儒或以為異端何如曰荀子純粹不及<lb/>
　孟子力量不及楊墨徒以性惡禮偽之言取譏於後<lb/>
　世雖其書畧有可取之語不足道也<lb/>
問昔人荀揚並稱莫是揚雄之學與荀子同否曰揚雄<lb/>
　只是文人更無實際其太𤣥經只是模擬易經揀難<lb/>
<pb n="KR3a0111_WYG_032-8a"/>
　的説以驚世釣名然描頭刻角畵虎不成不必羙新<lb/>
　而後知其不濟也<lb/>
揚雄亦是學黄老故其言曰老子之言道徳吾有取焉<lb/>
　然老子却有實際揚雄只是學其語言而已一遇王<lb/>
　莽便手脚多亂成甚老子之學<lb/>
問李悝盡地力諸家何如曰此實用之學但只是一支<lb/>
　一節如孫子一類孫子是兵家此是農家然兵家尚<lb/>
　有詭譎農家則全是實用後世凡談農田水利之學<lb/>
<pb n="KR3a0111_WYG_032-8b"/>
　者皆悝之流也孟子惡之只為闢草萊任土地全是<lb/>
　養戰士以争城争地故以為罪之次若只是教民耕<lb/>
　種如漢趙過諸人有何不可<lb/>
凡古之専家伎術如天文形勝兵農水利醫藥種樹隂<lb/>
　陽伎巧之類皆儒者所不廢但當以正用之耳<lb/>
問黄石公如何曰黄石其人不可攷素書三畧俱屬贋<lb/>
　作大約老子之徒兵家者流耳<lb/>
凡學術之岐盡出於周秦之時其變態已極矣至後世<lb/>
<pb n="KR3a0111_WYG_032-9a"/>
　則惟有祖述更無特創者雖釋道二家起于周秦之<lb/>
　後然二家不過是老莊特變換其作法耳<lb/>
先君少時曾授儀以儒家養生訣云于鄒學師屏上得<lb/>
　之其言曰動静必敬心火斯定寵辱不驚肝木以寜<lb/>
　飲食有節脾土不洩沉黙寡言肺金乃全澹然無欲<lb/>
　腎水自足其言極平易極精微極簡要極周匝通于<lb/>
　大道絶勝導引諸家<lb/>
導引之術不得其正亦能害生予親見學導引者或腹<lb/>
<pb n="KR3a0111_WYG_032-9b"/>
　内作聲或臍中出氣或吐血發狂種種不一非習學<lb/>
　旁門則不能禁欲也學養生者宜知之<lb/>
問世稱神仙果有之乎曰此亦不足為竒山妖木魅竊<lb/>
　日月之精華亦能變幻而况人乎但此非正道故朱<lb/>
　子詩曰但恐違天理偷生詎能安<lb/>
問聖人何以不為神仙曰聖人非不能為不屑為耳葢<lb/>
　神仙只是獨行之士如佛家所謂自了漢若堯舜禹<lb/>
　湯自有躋一世于長生之術豈肯自私自利昔伊川<lb/>
<pb n="KR3a0111_WYG_032-10a"/>
　答董五經詩云至誠通聖藥通神逺寄衰翁濟病身<lb/>
　我亦有丹君信否用時還解夀斯民此詩意思殊妙<lb/>
神仙亦未必能長生只是比世人年夀為多耳此即朱<lb/>
　子室中火爐之説也所以在漢則稱鍾離權王方平<lb/>
　在唐則稱張果老呂嵓司馬承禎在宋則稱陳摶董<lb/>
　五經在明則稱周顚仙張三丰冷謙之屬以後則不<lb/>
　稱矣大約亦只是一時也葢其人必稟氣特異稟性<lb/>
　特髙而又處于深山不涉人世則自能如此<lb/>
<pb n="KR3a0111_WYG_032-10b"/>
問釋氏有不見可欲使心不動之語與程子四箴制之<lb/>
　于外以安其内其㫖同異曰不同問如何曰本原各<lb/>
　異程子之制外以安内所謂遏人欲存天理也釋氏<lb/>
　則屏去外物使此心空空不動而已朱子所謂空喚<lb/>
　省主人翁者是也<lb/>
佛氏之説處處去得只欠一理字今整庵云楞伽四卷<lb/>
　並無一理字亦可以証予説之不謬又朱子云禪家<lb/>
　最怕人説理字<lb/>
<pb n="KR3a0111_WYG_032-11a"/>
釋氏之説只是充不去充去便互相矛盾即如五倫乃<lb/>
　天下之達道釋氏于夫婦生育令其㫁絶是五倫俱<lb/>
　息也至于禽魚鳥獸之屬又愛䕶保息螻蟻不損使<lb/>
　充其説是天下皆無一人而禽獸充塞天地不成一<lb/>
　個世界<lb/>
釋氏矛盾處如何曰釋氏離而父子矣却有師徒去而<lb/>
　宗族矣却有師兄弟舍而室廬墳墓矣却有庵寺塔<lb/>
　院以富貴為糠粃矣而必求宰官䕶法以錢財為塵<lb/>
<pb n="KR3a0111_WYG_032-11b"/>
　垢矣而見人則募化禁人夫婦之道則人種絶矣異<lb/>
　類則聴其蕃畜百年之後天地間不皆盡為異類乎<lb/>
　絶腥血之食可謂得好生之仁矣于此身則割之以<lb/>
　呞鷹捨之以喂虎不輕軀體而重禽獸乎凡此矛盾<lb/>
　之類不可勝舉舉其一二智者可以思過半矣<lb/>
一友人盛稱釋子戒行之精予曰去而君臣離而父子<lb/>
　更有甚戒行在友人爽然大笑<lb/>
聖人之道上之為帝王下之為臣庶大而天地細而萬<lb/>
<pb n="KR3a0111_WYG_032-12a"/>
　物無不各有當然之則並育並行不害不悖若釋氏<lb/>
　則成一世外之民道理都移動不得<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0111_WYG_032-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷三十二<lb/>
</p>
<p>
</p>
  </div>
<div>
<head>思辨録輯要卷三十三</head> <lb/>
    <p>
<pb n="KR3a0111_WYG_033-1a"/>
欽定四庫全書<lb/>
　思辨録輯要卷三十三<lb/>
　　　　　　　　　　　　　太倉陸世儀撰<lb/>
　　經子類<lb/>
天下古今之書文冗亂極矣有王者起必當釐正而大<lb/>
　焚之焚書正所以存書也孔子刪詩書定禮樂贊周<lb/>
　易修春秋亦是焚書之意<lb/>
友人有言古本大學之妙者予曰儀于大學只讀得聖<lb/>
<pb n="KR3a0111_WYG_033-1b"/>
　經于聖經只讀得三節在明明徳一節明明徳于天<lb/>
　下一節修身為本一節三節中又只讀得在明明徳<lb/>
　一節今本古本尚未暇辨<lb/>
只格物二字古今尚有許多人未讀得在説甚今本古<lb/>
　本<lb/>
古書最多㫁簡錯簡必以古本為是者非也古書最多<lb/>
　脱畧必以今本之經𫝊分明字字註釋為是者亦非<lb/>
　也章句之分自二程及朱子已自不同豈可執一為<lb/>
<pb n="KR3a0111_WYG_033-2a"/>
　據吾輩讀書只是得其大意可以為身心之資耳若<lb/>
　必拘拘分章分句辨古辨今反落第二義<lb/>
大學語學中庸語道又簡易又周匝又精微又平實直<lb/>
　是㸃水不漏學者看得此二書透則可無他岐之惑<lb/>
　矣<lb/>
孟子道理極平正然議論却有機鋒或直折或接引處<lb/>
　處皆有作用如王何必曰利及仲尼之徒無道桓文<lb/>
　此直折之類也賢者而後樂此及愛牛好貨好色此<lb/>
<pb n="KR3a0111_WYG_033-2b"/>
　接引之類也雖是聖賢實具有英雄作用亦是資稟<lb/>
　及時勢如此<lb/>
四書自程朱以後被嘉隆時一班纎儒解壊直弄得不<lb/>
　成道理聖人復起必將正兩觀之誅<lb/>
只隂陽兩畫天地萬物之理盡矣全部易經已和盤托<lb/>
　出矣未審讀者能信得及否<lb/>
伏羲大横圖只是把竒偶二畫一左一右一直叠起至<lb/>
　第三畫却天然是乾一兑二離三震四㢲五坎六艮<lb/>
<pb n="KR3a0111_WYG_033-3a"/>
　七坤八至第六畫又天然是乾在乾之第一卦兑在<lb/>
　兑之第二卦離在離之第三卦震在震之第四卦至<lb/>
　坤則在坤之第八卦眞是竒特若把來從中折看却<lb/>
　畫畫都是對待<lb/>
大圓圖只是把大横圖劈中分開左右圏轉大方圖亦<lb/>
　只是把大横圖分作八層一直叠起絶無分毫做作<lb/>
　不費分毫氣力然與天地四時却無不<graphic n="KR1544" url="https://raw.githubusercontent.com/kanripo/KR-Gaiji/master/images/KR1544.png" mimeType="image/png"/>合决非聖<lb/>
　人不能作或謂得之于陳摶葢陳摶亦有徳而隠者<lb/>
<pb n="KR3a0111_WYG_033-3b"/>
　非後世道家者流也<lb/>
伏羲大横圖與周子太極圖雖則兩様其實一意兩儀<lb/>
　無論矣五行即四象也成男成女即八卦也萬物化<lb/>
　生即六十四卦<lb/>
乾坤為易之門故四聖人于乾坤二卦各極其精神看<lb/>
　得乾坤兩卦透餘卦不必言矣學者不可不細心着<lb/>
　眼<lb/>
天地間只是隂陽隂陽只是對待原無偏輕偏重伏羲<lb/>
<pb n="KR3a0111_WYG_033-4a"/>
　畫卦亦是如此至文周繫辭孔子贊易便有無限扶<lb/>
　陽抑隂之心此所謂參贊裁成也誠看乾坤兩卦文<lb/>
　周于乾之卦爻辭何等乾圓潔浄明白正大至坤則<lb/>
　便増許多周折許多警戒孔子于乾之彖象文言何<lb/>
　等張皇贊羙反覆咏嘆至坤則寥寥數言惟勉之以<lb/>
　從乾而已葢伏羲之易先天之易也先天之易未嘗<lb/>
　不具後天之用而畫卦以體為主則卦自當如此文<lb/>
　王之易後天之易也後天之易未嘗不本先天之體<lb/>
<pb n="KR3a0111_WYG_033-4b"/>
　而繫辭以用為主則辭自當如此非但道理即世變<lb/>
　亦然故曰易之興也其于中古乎作易者其有憂患<lb/>
　乎若使乾坤兩卦語語皆作對待一部易經豈不死<lb/>
　煞<lb/>
元亨利貞决當作四平看想得文王繫乾象時胸中只<lb/>
　是静蕩蕩地以言乎天則為有道之天以言乎君則<lb/>
　為聖神之君以言乎人則為至誠之人何須丁寧何<lb/>
　須告誡朱子必利在正固然後可以保其終是慮占<lb/>
<pb n="KR3a0111_WYG_033-5a"/>
　者未必皆至誠之人故下一轉語此亦子服惠伯對<lb/>
　南蒯之意于彖辭未必無補也然此自是辭外意須<lb/>
　是將文王彖辭四平解過然後將己意另作一轉始<lb/>
　得<lb/>
朱子以利字作虚字看此因後六十三卦中未嘗以利<lb/>
　字單行也然元字亦未嘗單行于此可見文王之意<lb/>
　决不欲以乾卦等夷于六十三卦<lb/>
六龍之中惟躍亢兩爻最難處故聖人論躍亢兩爻亦<lb/>
<pb n="KR3a0111_WYG_033-5b"/>
　特妙<lb/>
進無咎註作可以進而不必進者非葢朱子是慮後世<lb/>
　有操莽懿溫之流故為此敬愼之言不知乾之六爻<lb/>
　皆為聖人九四乃聖禹湯武之倫非操莽懿溫也陽<lb/>
　城南河及觀兵孟津等類皆是躍其欲進者皆非富<lb/>
　天下之公心也其欲退者則惟恐來世以台為口實<lb/>
　也所以夫子諒其隠鍳其心恐其避世俗之小嫌而<lb/>
　廢天下之大義故决然以進之一字定其志堅其膽<lb/>
<pb n="KR3a0111_WYG_033-6a"/>
　豈以操莽懿溫作勸進表乎孔孟以後從無人識此<lb/>
　義待小人太寛待君子太嚴徃徃議論繁苛甚于束<lb/>
　濕使君子坐失機㑹不能展動分毫亦主持世道者<lb/>
　之過也<lb/>
或問天徳如何不可為首曰以善服人者未有能服人<lb/>
　者也以善養人然後能服天下<lb/>
乾元者始而亨者也一節止是贊乾元見元之能包四<lb/>
　徳而統天也文義甚明如曰乾元者始而亨者也始<lb/>
<pb n="KR3a0111_WYG_033-6b"/>
　而即亨有始而即有亨非于元之外别有亨也利貞<lb/>
　者性情也利貞即元之性情于此而見非元之外别<lb/>
　有利貞也惟乾始能以美利利天下不言所利故人<lb/>
　以元亨利貞分四徳竝看而不知亨利貞皆元也元<lb/>
　之徳豈不大矣哉然而元之大一乾之大也故又曰<lb/>
　大哉乾乎剛徤中正純粹精也惟乾元之徳如此其<lb/>
　大故六爻之發揮不過旁通其情時乘御天如天之<lb/>
　雲行雨施而天下即平矣文義甚明文氣甚貫註中<lb/>
<pb n="KR3a0111_WYG_033-7a"/>
　板板分註亨利貞為失之矣<lb/>
文言説潛龍一爻往往以行字相許如曰樂則行之日<lb/>
　可見之行也葢有能行之徳而後蔵故謂之潛龍所<lb/>
　謂舍之則蔵也與漫然隠逸之士不同<lb/>
潛龍非只隠遯便可稱潛龍須看一龍字其中便有大<lb/>
　學問在文言曰龍徳而隠者也又曰君子以成徳為<lb/>
　行日可見之行也説個龍徳又説個成徳則知非聖<lb/>
　人不能當龍非龍徳不能當潛今之潛者誰乎今之<lb/>
<pb n="KR3a0111_WYG_033-7b"/>
　潛而龍者又誰乎<lb/>
讀潛龍不可只作隠逸𫝊看過隠逸只是髙尚所謂爵<lb/>
　禄可辭者耳潛龍則用之則行舍之則蔵非遯世不<lb/>
　見知之聖人不足以當之知此則雖屈原陶潛亦瞠<lb/>
　乎其後許由巢父云乎<lb/>
士君子當潛時最當學問亦最好學問此所處寥落則<lb/>
　心思愈加静專故也或曰世亂恐無安静也又多衣<lb/>
　食之累奈何曰念及此則一刻安静即當一刻學問<lb/>
<pb n="KR3a0111_WYG_033-8a"/>
　矣衣食之憂又其次者<lb/>
潛龍有不終潛之學問著述是也不得于今則得于後<lb/>
　不行于天下則行于萬世我何為不豫哉<lb/>
亢不獨處富貴極盛之地有亢即處潛亦有亢事太激<lb/>
　名太重是也儉徳避難知幾其神乎<lb/>
括囊無咎無譽亦處潛一法其不及潛龍者遜其徳也<lb/>
　抑亦可以為次矣<lb/>
以乾觀坤則坤直是純隂之世矣然全卦中不見此意<lb/>
<pb n="KR3a0111_WYG_033-8b"/>
　只于六四一爻見之以四當外卦之首重隂之始也<lb/>
　故文言曰天地閉賢人隠<lb/>
履卦卦辭曰履虎尾則知履之為卦亦與危機相近矣<lb/>
　然初二兩爻一曰素履徃無咎一曰履道坦坦幽人<lb/>
　貞吉則知當履之時能與上逺則危機亦淺<lb/>
遯之為卦只二隂侵長聖人便以遯為名便要君子退<lb/>
　避此履霜堅冰之意也然難進易退之義亦于此可<lb/>
　見<lb/>
<pb n="KR3a0111_WYG_033-9a"/>
初六遯尾有厲九二係遯有厲則知遯必貴先必貴决<lb/>
　然象又曰逺小人不惡而嚴則當遯之時而清濁太<lb/>
　分亦危機所伏也不先不後不激不隨庶幾得之<lb/>
不惡而嚴四字最可味惡則有進而與争之意争則激<lb/>
　激則傷新法之禍吾黨激成不獨君子受其害天下<lb/>
　且受其害矣嚴則惟逺之已耳君子茍能退步小人<lb/>
　㫁不敢犯亦㫁不忍犯<lb/>
明夷彖曰利艱貞晦其明也葢世道既當明夷若文明<lb/>
<pb n="KR3a0111_WYG_033-9b"/>
　外見將來物忌故利用晦然大象又曰用晦而明六<lb/>
　五小象又曰明不可息葢明雖晦于外不可息于内<lb/>
　混迹庸衆所謂晦也專心聖賢所謂明也吾身雖廢<lb/>
　吾心不可不治庶幾明夷之㫖乎<lb/>
外柔順三字最妙處難而柔順則不與逆鱗攖决不至<lb/>
　于犯難矣然所謂柔順者葢理當柔順者也或臣子<lb/>
　之于君父或聖賢之于狂暴或迹處草野而無綱常<lb/>
　之責或身任絶學而有道統之寄如是者可以柔順<lb/>
<pb n="KR3a0111_WYG_033-10a"/>
　不然在職死職在官死官臨難毋茍免順受其正書<lb/>
　識之矣若皆以柔順自居得無脂韋之誚乎<lb/>
困與遯與明夷不同遯之時禍機尚逺地步儘寛明夷<lb/>
　之時雖災害切身然尚容人計較兢兢業業患猶可<lb/>
　免若困時則直是無所復之令人動轉不得此時而<lb/>
　更營心計較則私意叢起必至皇惑失措將來脚跟<lb/>
　必站不定大象一言説得好君子以致命遂志若曰<lb/>
　此時之命惟有致之而已若夫志則必不可不遂隨<lb/>
<pb n="KR3a0111_WYG_033-10b"/>
　寓而安無入不自得死忠死孝取義成仁皆此念為<lb/>
　之故吾以為學者必有此念而後可以處明夷而後<lb/>
　可以處遯<lb/>
節至于苦便是有意立節若有意立節則此時便非貞<lb/>
　矣不可貞言苦節非貞不可以之為貞也聖賢立節<lb/>
　只是理應如此初未嘗矯餙即至捐生死難亦不過<lb/>
　從容就義未嘗有所謂苦也<lb/>
初九不出户庭無咎九二不出門庭凶同處節時然當<lb/>
<pb n="KR3a0111_WYG_033-11a"/>
　節而節則無咎不當節而節則凶乃知聖人初未嘗<lb/>
　有心于節也時為之耳使稍有可通聖人决不蹈失<lb/>
　時之譏也此二爻宜與潛龍樂則行之憂則違之二<lb/>
　句參看<lb/>
坤彖較乾彖便有許多言語然一以貫之只是從陽二<lb/>
　字<lb/>
乃終有慶註謂反之西南而有慶非也謂之喪朋則喪<lb/>
　其類而從陽矣故終有慶<lb/>
<pb n="KR3a0111_WYG_033-11b"/>
乾文言釋元亨利貞自元而亨而利而貞意主于元坤<lb/>
　文言釋元亨利貞自貞而利而亨而元意主于貞此<lb/>
　處便有乾以君之坤以藏之之别<lb/>
易稱卜筮之書聖人所以前民用至于君子則有無待<lb/>
　于卜筮者易之吉凶不過决于理之是非民不知理<lb/>
　故聖人教以卜筮君子明理理之所是則趨之理之<lb/>
　所非則避之死生利害固有不計者今人動謂易為<lb/>
　趨吉避凶之書至以卜筮為智巧規避之事試玩易<lb/>
<pb n="KR3a0111_WYG_033-12a"/>
　辭占何嘗有一毫規避<lb/>
昔朱子稱周禮為周公運用天理爛熟之書予于易亦<lb/>
　謂是四聖人天理爛熟之書若目為智巧規避則一<lb/>
　團人欲矣<lb/>
易經是格物窮理之極功<lb/>
舜光問伏羲既有八卦次序矣文王何以又有八卦次<lb/>
　序也曰伏羲八卦次序是未有八卦逐漸生出乃天<lb/>
　地絪縕萬物化醇也文王八卦次序是已有八卦交<lb/>
<pb n="KR3a0111_WYG_033-12b"/>
　互索來乃男女搆精萬物化生也<lb/>
易經吉凶兩字只是論是與不是若是即仗節死義遺<lb/>
　逸阨窮俱是吉若不是即為君為相福夀康寜亦是<lb/>
　凶也<lb/>
易經中貞凶二字最妙葢正至不可行處而必欲固守<lb/>
　其正則雖正亦凶矣邦無道危言危行是也巽以行<lb/>
　權其惟君子乎此二字當與亢龍有悔一爻同看<lb/>
讀貞凶貞吝四字則知大人言不必信行不必果與言<lb/>
<pb n="KR3a0111_WYG_033-13a"/>
　必信行必果硜硜小人之别<lb/>
自易書以後揚雄之太元關朗之洞極司馬光之潛虚<lb/>
　與康節之皇極經世皆擬易者也然太元之八十一<lb/>
　首洞極之七十二象潛虚之五十二行皆穿鑿無本<lb/>
　若康節則原用易數其自一一而之八八皆易卦之<lb/>
　本數也故左之右之無不宜之<lb/>
康節以嵗月日辰推成元會運世乍思之似乎杜撰然<lb/>
　却是已然之跡孟子所謂茍求其故千嵗之日至可<lb/>
<pb n="KR3a0111_WYG_033-13b"/>
　坐而致之也即其上推世運堯舜之治恰在中天則<lb/>
　此書之數信非偶然矣<lb/>
昔賢謂康節之學遇物皆成四片葢因其元㑹運世嵗<lb/>
　月日辰日月星辰水火土石皆以四為數故也其實<lb/>
　康節所分動静各四則原是八數彼此相因不出十<lb/>
　六十六而天地之道畢不過兩八數也昔賢又謂康<lb/>
　節之學是加一倍法葢謂一生二二生四四生八八<lb/>
　生十六也其實兩八數亦是加一倍<lb/>
<pb n="KR3a0111_WYG_033-14a"/>
皇極經世書性理書所載乃蔡西山經世指要葢因康<lb/>
　節之子伯溫所著一元消長圖而推衍之非康節之<lb/>
　全書也若欲究康節之學必須讀其全書讀全書而<lb/>
　更閲指要則全書之意燦然矣然此是另一種學問<lb/>
　學之即不通知亦不妨葢欲精究之恐反有舉一廢<lb/>
　百之慮觀當時二程同時朱子相去不逺俱不肯汲<lb/>
　于邵子之學意可知矣<lb/>
康節曰上古聖人皆有易今之易文王之易也故曰周<lb/>
<pb n="KR3a0111_WYG_033-14b"/>
　易今讀皇極經世竟是康節一部易以元㑹運世嵗<lb/>
　月日辰盡天地之終始以日月星辰水火土石盡天<lb/>
　地之體用以暑寒晝夜風雨霜露盡天地之變化以<lb/>
　性情形體走飛草木盡萬物之感應以皇帝王伯易<lb/>
　詩書春秋盡聖賢之事業大矣至矣豈不能與天地<lb/>
　凖彌綸天地之道乎<lb/>
伏羲易卦圖自太極而分隂陽自隂陽而分老少四象<lb/>
　自老少四象而分八卦乾為天坤為地不過一隂陽<lb/>
<pb n="KR3a0111_WYG_033-15a"/>
　而已康節圖則自不動不静之間而分動静動生隂<lb/>
　陽静生剛柔隂陽剛柔各生太少此則與易有别康<lb/>
　節葢以動屬天道而隂陽者天之氣静屬地道而剛<lb/>
　柔者地之質故也然繫辭曰立天之道曰隂與陽立<lb/>
　地之道曰柔與剛則康節之圖之意原自易書中出<lb/>
　來蔡西山曰康節之學雖作用不同而其實則伏羲<lb/>
　所畫之卦㫖哉言矣<lb/>
邵子觀物内外篇俱是玩心髙明讀之眞見得虚空劈<lb/>
<pb n="KR3a0111_WYG_033-15b"/>
　塞皆道<lb/>
或問朱子云康節雨化物之走風化物之飛露化物之<lb/>
　草雷化物之木此説是否朱子曰想只是以大小推<lb/>
　排匹配將去康節書中此類甚多如云星為晝辰為<lb/>
　夜暑變物之性寒變物之情晝變物之形夜變物之<lb/>
　體之類皆不可解皆是以大小推排匹配將去其所<lb/>
　以沛然成書者原他見得個天地始終大局是完完<lb/>
　全全故于中細小之物合之而無不合即不合而亦<lb/>
<pb n="KR3a0111_WYG_033-16a"/>
　無不合也<lb/>
皇極經世之蘊發明於觀物内外篇其間有極精奥者<lb/>
　諸儒所不能道也據伯溫云外篇門弟子所記今觀<lb/>
　其文若出一手非門弟子所能記也趙氏震以為如<lb/>
　易之有繫辭信哉<lb/>
通書西銘當列于四書五經之亞使學者熟讀<lb/>
五經四書格人此心之理靈樞素問格人此身之理人<lb/>
　一身之理尚不能格何以云格物<lb/>
<pb n="KR3a0111_WYG_033-16b"/>
靈樞素問非周秦間人不能作其文字直如三代鼎彛<lb/>
　古色班駁不可辨識其論理亦非尋常人所能到古<lb/>
　人之心通造化如此<lb/>
董子書只天人三䇿可觀其繁露頗涉䜟緯且文氣亦<lb/>
　與天人䇿不同疑是假書<lb/>
正䝉書中雖有一二欠自然語然却多開闢處凡天地<lb/>
　隂陽鬼神律厯幻𣺌難知之理皆能精思刻論發諸<lb/>
　儒之所未發其有功于吾道不淺學者不可不讀<lb/>
<pb n="KR3a0111_WYG_033-17a"/>
儀禮經𫝊通解相傅為文公之書其續集則黄直卿所<lb/>
　輯也然觀其大槩猶似禮經類書所引白虎通左𫝊<lb/>
　國語諸家似亦太雜且以儀禮為經是貴其可遵行<lb/>
　也而所補鄉國王朝之禮雜採諸書體格不一竊疑<lb/>
　此書非已成之書當是文公命門弟子所輯欲加筆<lb/>
　削勒成一家言耳日來静坐觀禮頗識得制禮源頭<lb/>
　以為禮必有提綱必有儀節必有圖説必有疏義四<lb/>
　者備而後可以為禮書葢有提綱則便于記誦有儀<lb/>
<pb n="KR3a0111_WYG_033-17b"/>
　節則便于演習圖説備則按紙可識其文疏義明則<lb/>
　開卷即通其㫖凡輯禮書决當以此為凖<lb/>
郝楚望九經解大抵以别出手眼為髙然其中識見亦<lb/>
　儘有開闢不可及處未可忽易但論經處多援引佛<lb/>
　經互証雖名為闢佛其實推墨附儒也縁楚望曾習<lb/>
　釋學故議論便顚倒縱横大約三王之餘卓吾之次<lb/>
　耳此書後必有喜之者其力量亦甚可畏吾黨學問<lb/>
　有暇當取而論正之<lb/>
<pb n="KR3a0111_WYG_033-18a"/>
揚子雲好竒而不自量作太𤣥以凖易所謂小有才未<lb/>
　知聖人之大道也宋之司馬公可謂君子矣而乃作<lb/>
　潛虚以擬太𤣥何哉其亦格致之功有未盡乎卒至<lb/>
　訓格物為扞禦外物有以也<lb/>
混古始天易錢塘田藝蘅所撰因太極之説而謬為元<lb/>
　極靈極太極少極與夫動静三才之圖文極淺鄙而<lb/>
　髙自誇詡詆斥濓溪可謂無忌憚之小人矣初學未<lb/>
　知太極本然之妙或有因其淺鄙而喜之者要之熟<lb/>
<pb n="KR3a0111_WYG_033-18b"/>
　讀通書見得周子原圖實落處自不為所惑也<lb/>
管東溟論乾龍義大約欲救正姚江泰州一𣲖後學奪<lb/>
　其囂而與之静似矣而乃以為飛龍禪于見龍見龍<lb/>
　禪于惕龍是何言與欲挽狂瀾之倒而更以其身為<lb/>
　狂瀾可乎至于剽竊二氏推墨附儒三教合一之説<lb/>
　昌言無忌一時横議之風猶可想見講學之弊遂至<lb/>
　于此禍亦烈矣<lb/>
王可大象緯新篇語俱平實至論嵗差以為天道原自<lb/>
<pb n="KR3a0111_WYG_033-19a"/>
　不齊久之必差必隨時考驗以合于天乃為至當語<lb/>
　甚有理不知堯夫差法何以冠絶古今也<lb/>
吳繼仕樂經源流主國朝李文利律吕元聲之説以黄<lb/>
　鍾為三寸九分謂其聲極清而徴羽為極濁其説之<lb/>
　是非予不敢知但以古人候氣之説推之黄鍾候冬<lb/>
　至之氣其入地最深則黄鍾之管似宜比諸律為獨<lb/>
　長不得反為極短也又單穆公謂大不踰宮細不過<lb/>
　羽然則宫聲之大自古而然而文利繼仕獨謂其聲<lb/>
<pb n="KR3a0111_WYG_033-19b"/>
　為清而細予不敢信<lb/>
予初未知樂然竊謬謂律起于聲國語伶州鳩曰古之<lb/>
　神瞽考中聲而量之以制度律均鍾此律起于聲之<lb/>
　一証也故予謂古人定黄鍾之宫皆以耳齊之有聲<lb/>
　而後有噐有噐而後有數非以數定噐以噐制聲也<lb/>
　古人之法自源而流今人之法自流而源源流倒置<lb/>
　古樂之不可復無足怪矣何柏齋樂律管見黄鍾九<lb/>
　寸之説同于西山而又以為九分為寸與西山十分<lb/>
<pb n="KR3a0111_WYG_033-20a"/>
　為寸之説異其説鑿鑿亦成一家然樂律非可以空<lb/>
　言争西山律吕之學雖文公亦以為精當而制而用<lb/>
　之音節不調乃思更制而不果柏齋之説豈亦嘗制<lb/>
　而用之耶柏齋之言曰惜予未精于音不能盡得其<lb/>
　妙然則管見之所言者非音耶非音而又何以言樂<lb/>
　也故愚以謂樂不知音而強争于噐數者皆説夢也<lb/>
李資乾太和元音似涉泛濫然樂原本大槩不甚相逺<lb/>
林兆恩歌學解詩四句分作春夏秋冬又毎字分作春<lb/>
<pb n="KR3a0111_WYG_033-20b"/>
　夏秋冬以聲開放為春夏聲收歛為秋冬夫字有隂<lb/>
　陽聲有輕重調有清濁節有疾徐安得比而同之乎<lb/>
　今世歌法大約如此宜乎與古歌絶不相類也<lb/>
林兆恩禮射圖説大約彷古似亦可行然愚謂古人行<lb/>
　禮所為可貴者非謂其一依圖説確然不移也亦謂<lb/>
　古人遇事處處皆有秩序皆有儀文耳儀禮所載不<lb/>
　過冩出一個規模舉止以為楷式自君子行之必有<lb/>
　本之而稍為變通者如三加之辭禮有明文而趙文<lb/>
<pb n="KR3a0111_WYG_033-21a"/>
　子之冠見于諸卿諸卿皆有朂辭燕射之法禮有定<lb/>
　式而孔子矍相之射使子路執弓而請惟不失禮意<lb/>
　而不泥禮迹故能行之久逺而無弊也有子曰禮之<lb/>
　用和為貴亦是此意今人遇事若不行古禮則喧囂<lb/>
　錯亂畧無威儀一行古禮則又步步循彷依様葫蘆<lb/>
　了無生趣非木偶則俳優矣古禮之不復行者以此<lb/>
　予故于此論之<lb/>
代藩讀書録以己意銓釋六經語孟大約出入禪學如<lb/>
<pb n="KR3a0111_WYG_033-21b"/>
　解易終萬物始萬物莫甚乎艮句乃云即動處求心<lb/>
　了不可得又云動起静不滅動止静不止静既無止<lb/>
　息動亦無所起又云性體之中無見無不見無聞無<lb/>
　不聞無知無不知無覺無不覺俱實實用禪語<lb/>
世𫝊李翶文章全學退之復性書凖韓愈之原道也今<lb/>
　予讀其書雖未能醇乎其醇如宋之周程張朱然居<lb/>
　唐之時舉世憒憒而翺獨沾沾于此亦可謂中行獨<lb/>
　復之君子矣至觀其全集如平賦書與從弟正辭書<lb/>
<pb n="KR3a0111_WYG_033-22a"/>
　及答開元寺僧書若時時存心于斯道者較之韓愈<lb/>
　似更進焉今韓愈已配食兩廡而翺猶沒沒或亦後<lb/>
　人所當加之意乎翺之所得較宋末諸儒當道學開<lb/>
　明之後者也其聞斯道也易翺居道學未明之先者<lb/>
　也其志斯道也難且觀其復性書所載當羣言淆亂<lb/>
　之時而所推尊引用者不過學庸語孟與夫繫辭之<lb/>
　文而已夫學庸語孟之文當時尚未顯也而翺之所<lb/>
　見已能及此則豈猶夫人者乎愚故曰翺之學似尤<lb/>
<pb n="KR3a0111_WYG_033-22b"/>
　勝退之也<lb/>
金壇于鑑中説以大學八條目分明誠體用敷衍成説<lb/>
　大㫖亦無甚悖謬然立言輕重不倫詳畧無序似屬<lb/>
　依傍非出沛然<lb/>
宋潛溪邃言劉括蒼郁離子王華川巵辭皆留心世道<lb/>
　之言然而潛溪括蒼勝矣潛溪責蕭何入關不收秦<lb/>
　秘書而收戸口圖籍便是宰輔見識括蒼以招安之<lb/>
　説為勸天下作亂以井田為亂後可復以徳政刑威<lb/>
<pb n="KR3a0111_WYG_033-23a"/>
　為救弊之本便是佐命見識<lb/>
方正學先生直有堯舜君民之意其所設施皆欲法周<lb/>
　官侯城雜誡所記徃徃見於言表然建文之初興革<lb/>
　太鋭卒有靖難之禍豈天不欲復三代之盛耶愚觀<lb/>
　建文興革之始不先天下大勢而汲汲於官府宫闕<lb/>
　之名號則正學雖志古治似猶見其細而未能見其<lb/>
　大也太祖常曰此竒士當老其才豈當此時其才猶<lb/>
　未老歟<lb/>
<pb n="KR3a0111_WYG_033-23b"/>
近思雜問永嘉陳埴所撰其言純粹中正近世學者罕<lb/>
　有其比惜未覩其全與未悉其出處行事當細訪之<lb/>
　耳<hi>即陳潛室</hi>
王龍溪南遊會紀句句是禪字字是禪昌言三教絶無<lb/>
　避忌以至老子莊子都打合作一家四書六經不知<lb/>
　撇向何處嗚呼龍溪不足責矣天泉証道而遂以龍<lb/>
　溪為回賜以上人物使之流弊至此則陽明先生不<lb/>
　得辭其責也陽明嘗曰我在南京時尚有個鄉愿意<lb/>
<pb n="KR3a0111_WYG_033-24a"/>
　思在今則實實信得是個聖門狂者以龍溪為回賜<lb/>
　以上人其猶有鄉愿之意耶<lb/>
予自十七八時讀楊復所時文便批評他是禪學今讀<lb/>
　秣陵紀聞其所謂禪固不待言而明也至于紀録體<lb/>
　式亦語語抄襲禪門語録公案不意當時狂瀾之倒<lb/>
　至于如此<lb/>
三山麗澤録黄遵巖之所為請正于王龍溪也當時荆<lb/>
　川遵巖亦好個人物却被龍溪弄壊<lb/>
<pb n="KR3a0111_WYG_033-24b"/>
予聞之友人云龍溪行不顧言居鄉頗貪鄙未審當時<lb/>
　何以能信從如此由今觀之亦只是互相掉弄和閧<lb/>
　過日彼此俱無實見也<lb/>
鄭善夫經世要談亦雜釋老然其中亦頗有可取者如<lb/>
　學問貴包荒及防身若禦敵一跌則全軍敗沒皆名<lb/>
　言也<lb/>
郁天民辨傳習録疑義言言切當天民與陽明同邑而<lb/>
　能不為其所汨是亦實學之士矣<lb/>
<pb n="KR3a0111_WYG_033-25a"/>
天泉宗㫖四言在陽明己自露出破綻至龍溪四無之<lb/>
　語則是文人口頭聰明語絶無意義雖禪宗之有得<lb/>
　者亦不取也其流弊之害至萬厯時凡諸老會講專<lb/>
　拈四無掉弄機鋒閒話過日其禍葢不止如王衍之<lb/>
　清談矣萬厯之末人心委頓馴至大亂其明驗也九<lb/>
　解之作出海門汝登周氏時海門講天泉無善無惡<lb/>
　之㫖於南都許敬庵聞而疑之作九諦相難海門又<lb/>
　作九解以解之夫九解之説海門固非矣敬庵九諦<lb/>
<pb n="KR3a0111_WYG_033-25b"/>
　初無卓見又烏能相難乎亦徒為角口而已<lb/>
鄭端簡自言不知學其所作古言出入頗多大約論史<lb/>
　論事處便明白至論理處則貿貿亦未及研精故也<lb/>
海昌王文禄作求志編葢忿嫉當世無留心民事者故<lb/>
　有見輒書意欲見諸施行亦可謂有心世道者矣其<lb/>
　言閣輔欲治天下必先諮訪凡出差官俱要所過地<lb/>
　方人才風俗官吏賢否揭帖凡有入京士民必虚心<lb/>
　諮訪以合多者為公吏部以此法求御史御史以此<lb/>
<pb n="KR3a0111_WYG_033-26a"/>
　法周知三司府縣誠為良法使得此等數十人亦可<lb/>
　以修政立事矣<lb/>
陳幾亭集有汪登原理學經濟編序稱登原此編語理<lb/>
　學則以平實救虚無語經濟則以墾荒救聚斂此亦<lb/>
　熹宗朝一人物也惜乎未見其書又云汪公嘗試屯<lb/>
　于天津初試收榖萬石次冬遂得六萬石後為大司<lb/>
　徒欲大行屯政以衆議不合遂去位則汪公誠人物<lb/>
　也識之當徐覔其書<lb/>
<pb n="KR3a0111_WYG_033-26b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷三十三<lb/>
</p>
<p>
</p>
  </div>
<div>
<head>思辨録輯要卷三十四</head> <lb/>
    <p>
<pb n="KR3a0111_WYG_034-1a"/>
欽定四庫全書<lb/>
　思辨録輯要卷三十四<lb/>
　　　　　　　　　　　　　太倉陸世儀撰<lb/>
　　史籍類<lb/>
凡作史志書須詳于紀𫝊如天文地理輿服兵制之類<lb/>
　不但志要詳圖亦要詳後人方有憑據也今之作史<lb/>
　不惟于志書太畧如南北史之類并其志而無之使<lb/>
　一時之典章事實俱無所考又何以為史乎文中子<lb/>
<pb n="KR3a0111_WYG_034-1b"/>
　曰史之失也其于遷固乎記繁而志寡此言眞千古<lb/>
　確論亦千古絶識<lb/>
吳白耳謂非經學爛熟天理爛熟未可與觀史予謂此<lb/>
　語無人知道葢近世讀書人粗淺毎謂史粗於經不<lb/>
　知史與經何别春秋綱目即史也以其可與訓世故<lb/>
　謂之經然則非具春秋綱目之心胸豈可與讀史乎<lb/>
　乃學者槩以班馬當之陋矣<lb/>
史家志與紀𫝊是兩項志以紀一代之法紀𫝊以紀一<lb/>
<pb n="KR3a0111_WYG_034-2a"/>
　代之人物與事此不可偏輕重者也然志之一事較<lb/>
　紀𫝊為更難葢紀𫝊不過即其人之行事紀其善惡<lb/>
　志則如天文地理禮樂兵刑之類非學問淹博者不<lb/>
　能歴觀全史大約皆詳於紀𫝊而畧於志即如史記<lb/>
　之八書前漢之十志後漢之八志皆繁簡失倫去取<lb/>
　任意莫大於兵政賦役而三史俱不載莫無益於封<lb/>
　禪而史記獨載之世之談史者津津以史漢之文筆<lb/>
　為言彼文章家固無論大儒如程朱亦僅譏其是非<lb/>
<pb n="KR3a0111_WYG_034-2b"/>
　之謬而已及乎後世志之荒畧也固宜<lb/>
作史之體記宜簡志宜備記則惟取國家大政事大征<lb/>
　伐及國家關係大臣與夫當世人才之善惡足以勸<lb/>
　戒者其餘則畧之志則如天文地理禮樂兵刑河渠<lb/>
　賦役官職藝文之類每一志為一部擇專家之精於<lb/>
　此者撰輯成書書不厭詳其有辭不能通者則益之<lb/>
　以圖葢志中如天文地理禮樂兵政河渠之類俱不<lb/>
　可無圖而志皆闕之萬世而下何以考信任史官之<lb/>
<pb n="KR3a0111_WYG_034-3a"/>
　責者其尚念諸<lb/>
史文失實最多然褒貶失實後世猶為可辨至於紀事<lb/>
　失實則不可考矣甚矣史官得人之難<lb/>
世人多愛史記予亦素愛之以其善入人情也今復讀<lb/>
　之甚不喜葢其言憤懣不平大非中和之㫖世人好<lb/>
　之亦只是情欲之私勝悦史記之先得我心耳能正<lb/>
　其心則乖戾之言自不能入<lb/>
綱目雖稱朱子所作然朱子止是作義例其書則諸門<lb/>
<pb n="KR3a0111_WYG_034-3b"/>
　人分任其間恐尚多舛誤及未合義理處即書法與<lb/>
　提綱互有不同此汪克寛所以有考異之作讀者須<lb/>
　細細考閲以義理自斟酌之不可止據成説也<lb/>
周赧王五十八年綱目書秦太子之子異人自趙逃歸<lb/>
　下分註吕不韋邯鄲姬事按此為以吕易嬴一大關<lb/>
　係提綱内未經標出而書法發明俱未之及豈以此<lb/>
　事為𫝊疑耶果爾則分註亦當有𫝊疑之説不應鑿<lb/>
　鑿如是若果眞則當書曰秦太子異人納吕不韋邯<lb/>
<pb n="KR3a0111_WYG_034-4a"/>
　鄲姬自秦逃歸不應闕然也<lb/>
晉地今之山西表裏山河為東諸侯屏蔽故力能制秦<lb/>
　者惟晉自三家分晉魏失河西秦始得蠶食山東卒<lb/>
　併天下尹起莘綱目發明謂王澤之斬自秦併天下<lb/>
　始秦併天下自三家分晉始其言可謂當矣<lb/>
凡民誰不當恤而尹鐸之于晉陽乃以繭絲保障為請<lb/>
　此如馮煖之于孟嘗為趙氏營三窟耳非實心為民<lb/>
　也<lb/>
<pb n="KR3a0111_WYG_034-4b"/>
魏惠王史記六國表云三十六年薨時周顯王三十五<lb/>
　年也子襄王十六年薨哀王二十三年薨汲冢竹書<lb/>
　紀年惠王三十六年改元稱一年後十六年薨司馬<lb/>
　氏以世本有襄王無哀王且竹書魏史所記必得其<lb/>
　眞遂從魏書綱目亦因之按孟子晉國天下一章後<lb/>
　即接襄王今按東敗于齊是顯王二十八年事西喪<lb/>
　地于秦是二十九年事惟南辱楚若作昭陽戰敗事<lb/>
　則在顯王四十六年為魏王既薨十一年後事然古<lb/>
<pb n="KR3a0111_WYG_034-5a"/>
　史荒畧焉知顯王三十五年前不尚有與楚戰敗之<lb/>
　事乎改元之説戰國亦無不應魏獨改元也愚以為<lb/>
　魏之紀年尚當從史記為是<lb/>
秦敗三晉撤東周之屏蔽矣而周更賜以命服自免之<lb/>
　䇿何其卑哉<lb/>
衛鞅未變法之前秦亦未嘗有善政雖不善而無法以<lb/>
　持之則雖惡而不至于極至變法一立而秦政之惡<lb/>
　毒流後世矣此鞅所以為千古罪人也歟<lb/>
<pb n="KR3a0111_WYG_034-5b"/>
刑名與黄老同學足知申韓出于黄老<lb/>
六國合從當攻秦不當待秦攻葢攻秦則氣鋭而勢聚<lb/>
　待秦攻則氣懈而勢散成敗勝負皆由于此蘇秦非<lb/>
　不知之而其志止于富貴相印得而蘇秦之願畢矣<lb/>
　何暇圖秦<lb/>
魏伐韓齊伐魏以救韓魏伐趙齊伐魏以救趙看二以<lb/>
　字俱所以著齊孫臏用兵之法以見用謀用術非仁<lb/>
　義之師如文王遏密者比所謂春秋無義戰也<lb/>
<pb n="KR3a0111_WYG_034-6a"/>
樂毅伐齊獨莒即墨未下人䜛于昭王昭王置酒大㑹<lb/>
　讓言者而斬之封樂毅為齊王此眞將將之法即使<lb/>
　樂毅果叛處之之法亦不過如此漢髙帝之于韓信<lb/>
　必待張良躡足然後封為齊王其不逮燕昭逺矣<lb/>
儀秦皆縱横而秦稍勝然儀能強秦而秦不能振六國<lb/>
　者秦有君而六國無君也<lb/>
秦太后幸嫪毐生二子事敗而又為亂始皇夷嫪毐遷<lb/>
　母于雍以茅焦之諌王自駕徃迎太后予謂太后得<lb/>
<pb n="KR3a0111_WYG_034-6b"/>
　罪宗祧焦不必諌王亦不必迎綱目不書徃迎意可<lb/>
　見矣<lb/>
䇿士成功多通姬妾如鄭袖如姬及秦王幸姬之類技<lb/>
　倆不過如此<lb/>
治兵之法齊以技魏以力秦以功技力猶試于虚而功<lb/>
　則試之于實矣安得不強<lb/>
安陵君縮髙辭令未嘗不善然安陵受封于魏則魏宗<lb/>
　國也况當是時秦強魏弱秦能併魏魏不能併秦安<lb/>
<pb n="KR3a0111_WYG_034-7a"/>
　陵縮髙安得佐秦而拒魏以春秋誅心之法論之安<lb/>
　陵縮髙實以強弱為向背非眞執守信義也<lb/>
五徳終始之説最無謂始于鄒衍用于秦而歴代多相<lb/>
　沿取用何其愚也<lb/>
戰國之末天下鬬爭吞併習以成風非大反其習無以<lb/>
　為治此時雖有聖人起亦必將改封建為郡縣因時<lb/>
　制宜不得膠執古法也秦之速亡自由強暴不由郡<lb/>
　縣<lb/>
<pb n="KR3a0111_WYG_034-7b"/>
戰國末處士横議已極異端蠭起非焚禁亦無以遏其<lb/>
　勢但不當并及三代詩書耳此李斯所以得罪萬世<lb/>
　也世云始皇坑儒恐此時被坑者亦無人可稱儒者<lb/>
　魯仲連一狂生耳尚義不帝秦而欲赴東海况為眞<lb/>
　儒而尚甘處咸陽耶○因坑儒而逐扶蘇因逐扶蘇<lb/>
　而失天下天意昭然可見<lb/>
陳勝之起天下無人而力又弱故耳餘欲立六國後所<lb/>
　以自樹黨益秦敵也項梁之興天下自立者衆矣而<lb/>
<pb n="KR3a0111_WYG_034-8a"/>
　力又非不足何藉于楚後而乃為此楚懐王之舉藉<lb/>
　令羽竟成事則此懐王者將何所置之耶始謀不善<lb/>
　卒有弑殺之禍反貽沛公以口實世謂范增智吾不<lb/>
　知也明太祖始起欲設小明王御座劉誠意不肯曰<lb/>
　此牧䜿耳奉之何為其識見超于增萬萬矣<lb/>
漢髙為義帝發喪然于太公則曰幸分我一杯羮狙詐<lb/>
　之人其言前後不相䝉如此使當時項羽竟烹太公<lb/>
　漢髙事立敗矣即幸而不敗不知漢髙復何顔立於<lb/>
<pb n="KR3a0111_WYG_034-8b"/>
　天下<lb/>
商鞅徙木冒頓射愛姬名馬趙髙指鹿為馬總之同一<lb/>
　術數此皆所謂申韓也<lb/>
前坑秦卒後又屠咸陽項羽即都關中亦斷無久長之<lb/>
　理韓生徒饒舌耳<lb/>
觀韓信一人人厭之少年辱之市人笑之居項梁麾下<lb/>
　無所知名以䇿干羽羽不用亡楚歸漢未知名坐斬<lb/>
　幸遇滕公與語而悦似得遇知己矣然未之竒至與<lb/>
<pb n="KR3a0111_WYG_034-9a"/>
　蕭何語何竒之而後得為大將嗚呼負天下才者知<lb/>
　己豈易得哉<lb/>
漢王約信越擊楚不至張良勸王以土地封二人此亦<lb/>
　一時權宜之計所以然者縁當時君臣皆以功名相<lb/>
　合未嘗眞以伐暴救民為心也<lb/>
酈生下齊亦韓信破趙之力也漢王寧不知而必與一<lb/>
　䜿儒爭功乎蒯徹眞隘人<lb/>
每讀史至漢髙殺功臣未嘗不深惡之以為漢髙隂鷙<lb/>
<pb n="KR3a0111_WYG_034-9b"/>
　忌刻同於越勾踐由今觀之亦誠是不得已葢漢髙<lb/>
　君臣本以智術合非有道徳仁義之素又共逐秦鹿<lb/>
　髙材㨗足者先得之非素定君臣之分其氣各不相<lb/>
　下特屈于智耳韓彭既殺之後猶有拔劒繫柱者則<lb/>
　其先可知也故漢髙之殺功臣雖漢髙之忍然亦諸<lb/>
　將有以致之是以為功臣者貴早識天命<lb/>
漢朝只張子房能見幾明决善全君臣之際然亦是以<lb/>
　智術用事非能以誠格君也<lb/>
<pb n="KR3a0111_WYG_034-10a"/>
君臣之間以誠感乃以誠應漢髙雖英明然天資刻薄<lb/>
　以嫚罵為常道徳仁義之人正其所深惡而痛絶也<lb/>
　使當世果有王者之佐想望而却走亦烏能以誠格<lb/>
　之哉<lb/>
漢家應做事尚多參一遵何約束日飲醇酒非也然參<lb/>
　亦自料不如何惠帝不如髙帝雖有所為終不出蕭<lb/>
　何上耳又當時吕后用事非惟力不能為時亦不可<lb/>
　為也<lb/>
<pb n="KR3a0111_WYG_034-10b"/>
平勃素以安劉氏自許今必待陸賈言然後交驩則知<lb/>
　兩人皆富貴之徒實未嘗存心為劉氏且觀其交驩<lb/>
　必用金錢則兩人之鄙可知幸諸吕皆庸人天祚劉<lb/>
　氏不然吾知其危矣<lb/>
晁錯之術純是管商且入粟拜爵啟後世賣官鬻爵之<lb/>
　弊不可為訓然其意欲損貧民賦并赦農民租則甚<lb/>
　可嘉<lb/>
文帝除肉刑茍充此心可復三代乃不聘禮儒臣詳講<lb/>
<pb n="KR3a0111_WYG_034-11a"/>
　教法興修禮義而止除肉刑亦可謂不知本務者矣<lb/>
戾太子之事司馬公歸咎武帝使太子自通賔客其議<lb/>
　論甚正然是時太子得罪非賔客之故至江充急持<lb/>
　之時奸黨四布即有佳賔客亦無能為矣<lb/>
七國僭侈無制不能以禮格以徳感而區區以削臨之<lb/>
　技亦窮矣而削之無漸同時開釁徒為天下藉口耳<lb/>
　讀此益令人致慨於遜國靖難之間<lb/>
矯制發粟此非汲黯之能實漢法寛大及武帝好賢之<lb/>
<pb n="KR3a0111_WYG_034-11b"/>
　所致也試問後世能復為此否<lb/>
漢刺史行郡以六條問事其一為強宗豪右其五皆察<lb/>
　二千石故為職要今之行郡者且下及負販矣惟利<lb/>
　是圖何治之能為<lb/>
霍光但謹愼耳日磾則有識有斷能處大事故後能以<lb/>
　功名終<lb/>
假衛太子雋不疑引經斷義送詔獄昔人謂其斷獄是<lb/>
　也其引經非也愚謂斷獄亦非從容審辨眞偽自得<lb/>
<pb n="KR3a0111_WYG_034-12a"/>
　何必遽然送獄設太子果眞不將重傷武帝之心耶<lb/>
霍光既廢長立少則當愼擇賢良昌邑無道不在今日<lb/>
　乃貿貿立之貿貿廢之社稷無恙亦云幸耳<lb/>
充國老謀深算其用兵有王者氣象非衛霍輩所及也<lb/>
　余嘗言充國頗似武侯其便宜十二事計慮深密文<lb/>
　章精妙亦可與出師之表並𫝊<lb/>
順决流以觀水勢此亦治河一法但當徙居民之當水<lb/>
　衝者如止坐觀則非䇿矣<lb/>
<pb n="KR3a0111_WYG_034-12b"/>
髙祖豁達大度然其中正自有權畧縯學髙祖太過焉<lb/>
　得不為賊所中<lb/>
光武近王漢髙純霸<lb/>
文吏為害人猶知之清吏無益人不能知非見其大者<lb/>
　未可與語史言文吏習氣謾亷吏清在一己無益百<lb/>
　姓自是確論<lb/>
漢時儒者原無大學識特以髙名要譽耳故往往以不<lb/>
　出為髙出則遂喪其實<lb/>
<pb n="KR3a0111_WYG_034-13a"/>
處黨人之中而怨禄不及者郭泰也處黨人之外而免<lb/>
　于評論者申屠蟠也二人殆未易優劣<lb/>
治流民及流㓂初起皆當用楊賜所言宜勅刺史簡别<lb/>
　流民䕶歸本郡孤弱其黨然後誅其渠帥<lb/>
操誅孔融史文諛操抑融然融實昩保身之理葢此時<lb/>
　勢已不可為矣潔身而去其庶幾乎<lb/>
吳雖僻處一隅然周瑜魯肅吕䝉陸遜人才輩出權皆<lb/>
　能撫而用之安得不霸一方<lb/>
<pb n="KR3a0111_WYG_034-13b"/>
周瑜稱魯肅忠烈可以代己然瑜勸權拘備肅勸權借<lb/>
　備荆州非兩人之計有得失葢瑜之才力足以并蜀<lb/>
　而圖操則備之雄才瑜所忌也瑜死肅不過守成而<lb/>
　已非與備併力則操且不可禦故兩人之䇿不同要<lb/>
　之各審已而量力也<lb/>
操既破張魯蜀中乘勝可克然操自鄴趨漢中已二千<lb/>
　餘里陽平險峻操心竊悔幸而得之兵衆已敝又欲<lb/>
　逺圖巴蜀倘劉備死戰於内重險隔絶糧運不繼張<lb/>
<pb n="KR3a0111_WYG_034-14a"/>
　魯之衆反覆於漢中孫權之兵猝臨於江上奸雄立<lb/>
　朝人心側目蕭墻之變未可知也論者以操不圖蜀<lb/>
　為失䇿亦未知老瞞心事耳<lb/>
據温公之意亦未嘗帝魏特以紀年故用其年號遂因<lb/>
　而帝之書辭多用魏紀未免失之過揚如受禪一叚<lb/>
　亦不必詳悉若此且羙多刺少<lb/>
觀司馬公論一統列國之分前一叚議論亦得然既有<lb/>
　一統列國之分則紀年之法當一統時則用一統年<lb/>
<pb n="KR3a0111_WYG_034-14b"/>
　號當列國時則但書甲子而諸國年號皆分註其下<lb/>
　便不失紀事之實何至挿入魏宋齊梁而啓後人紛<lb/>
　紛議論乎<lb/>
曹丕簒漢天下同嫉而吳蜀搆難置之不問雖先主之<lb/>
　急於報私仇然實自吕䝉襲荆州始故吾謂丕之簒<lb/>
　漢權與有力焉<lb/>
祈山在長安之西幾七百里而魏之應兵如期而至攻<lb/>
　猶不克况于逕冲長安徼倖棄城邀功萬一此必不<lb/>
<pb n="KR3a0111_WYG_034-15a"/>
　得之數也世乃以孔明為不用延䇿何其謬乎<lb/>
三年之喪天下通喪况貴為天子曾不得比庶人于情<lb/>
　安乎晉武除服哀毁可謂不世之主而晉諸臣斷斷<lb/>
　不欲無非謂其不便于己耳不知嗣君與臣民原自<lb/>
　不同是當以差等議為定制使萬世可遵而守豈可<lb/>
　以此而廢彼惜乎古今來無建此議者<lb/>
王彌卑言以誘石勒輒為勒所圖石勒卑言以誘王浚<lb/>
　浚輒為勒所併在知與不知耳英雄成事只是細心<lb/>
<pb n="KR3a0111_WYG_034-15b"/>
桓温能襲成都而不能守兵力不足且畏北趙乘虚急<lb/>
　于歸故也若再留成都一日足以集事不必再煩周<lb/>
　撫之師矣<lb/>
中原降將止一姚襄可用若御之得其道未必非恢復<lb/>
　之機乃殷浩以庸奴馭之殊可惜也<lb/>
謝安殷浩俱虚名之士相去無幾其一成一敗亦有幸<lb/>
　有不幸耳肥水之捷天也非人也<lb/>
堅平生不喜殺人雖反者亦皆宥之今殺姜協姚萇慮<lb/>
<pb n="KR3a0111_WYG_034-16a"/>
　其及己矣此其所以反也可為刑賞失中之戒<lb/>
檀道濟立功如此而以威名疑而殺之則當時才能之<lb/>
　臣孰肯以功名自保哉非臣弑君則君殺臣其簒相<lb/>
　尋宜也<lb/>
髙允眞理學經濟終史冊不可多得<lb/>
髙允生平人品學問無一事不合中庸幾幾乎大賢以<lb/>
　上矣<lb/>
魏行均田其意甚善然不得要領其法頗繁又桑田為<lb/>
<pb n="KR3a0111_WYG_034-16b"/>
　世業使得買賣則仍為私田矣故不久而遂弊唐祖<lb/>
　其法制未盡故也<lb/>
文帝魏之聖主髙允魏之至人視南朝君臣葢天壤矣<lb/>
　當時天象亦應北魏可見天亦眷之<lb/>
十二律管分寸難明陳仲儒欲于凖之中弦畫分寸以<lb/>
　定十二聲法最簡便然必黄鍾既定乃可為中弦之<lb/>
　則<lb/>
蘇綽才徳近于聖賢惜乎未聞大道使遇程朱其所成<lb/>
<pb n="KR3a0111_WYG_034-17a"/>
　當未可量<lb/>
蘇綽才似管仲而心術勝之後人以其生于北國每抑<lb/>
　置勿道眞矮人之見<lb/>
世民雀鼠谷之戰此之謂苦戰死戰非胆識智力俱絶<lb/>
　人者斷斷不能<lb/>
世人總為禍福二字所愚傅奕疏請除佛法推勘至此<lb/>
　無遁情矣<lb/>
唐太宗以治之隆替為不由禮樂固非然杜淹以為止<lb/>
<pb n="KR3a0111_WYG_034-17b"/>
　由禮樂亦非也堯舜率天下以咸英韶濩而民皆樂<lb/>
　陳齊率天下以伴侣曲玉樹後庭花而民皆怨其所<lb/>
　令反其所好而民不從矣故議禮樂者必以誠為本<lb/>
太宗大徴天下名儒為學官此治天下第一要事惜乎<lb/>
　時無眞儒<lb/>
勾駁省便四字太府妙訣凡理財者宜知之然非精敏<lb/>
　之才不能也<lb/>
兵不解便當有兵患唐籓鎭之禍皆兵不解所致也<lb/>
<pb n="KR3a0111_WYG_034-18a"/>
代宗時抗命者容忍入朝者誅戮所以釀成籓鎭之禍<lb/>
李晟眞大臣較之郭李似更為縝密<lb/>
李泌擊騾軍步步伏隘故能以少擊衆觀其用兵之妙<lb/>
　幾不復遜孔明<lb/>
朝廷茍存心利民何事不可為即如陸贄疏云耗其九<lb/>
　而存其一葢以江淮之米合運漕之僦直率斗米為<lb/>
　錢三百五十而京師米價斗止三十七錢也朝廷每<lb/>
　循常例漫不經心民生物力耗于無謂者多矣<lb/>
<pb n="KR3a0111_WYG_034-18b"/>
李徳裕為西川節度作籌邊圖日召老于軍旅習邊事<lb/>
　者訪以山川城邑道路險易廣狹逺近未逾月皆若<lb/>
　身嘗涉歴予謂凡人臣有地方邊事之責者皆當如<lb/>
　是<lb/>
髙仁厚出軍六日五賊皆平葢平民為盗非賊能脅之<lb/>
　實官軍驅之耳負寃二字千古同病惜乎明季無髙<lb/>
　仁厚卒致喪國<lb/>
律管用竹律凖用絲絲聲易定竹聲難定故也然必絲<lb/>
<pb n="KR3a0111_WYG_034-19a"/>
　聲與竹聲相合乃可<lb/>
周世宗者不但聰明英武而知人愛民動得大體又御<lb/>
　世無幾而所為皆有經世之意葢仁智勇兼之者也<lb/>
　愚謂三代而下人主中當以世宗為第一<lb/>
宋興先贈死節後封功臣得帝王大畧<lb/>
太宗好讀書而讀太平御覧殊不得致治之要徒負虚<lb/>
　名耳<lb/>
知聲莫如歌工知器莫如鑄工知理莫如儒者故愚謂<lb/>
<pb n="KR3a0111_WYG_034-19b"/>
　王者作樂莫如使歌工審音鑄工鑄器儒者察理而<lb/>
　揆以中正庶或得之如仁宗時李照與胡瑗強所不<lb/>
　知徒為工人所笑<lb/>
荆公萬言書一生學問盡見于此其書幾萬餘言大約<lb/>
　以立法任人為主而歸重于陶冶人才大意俱本孟<lb/>
　子若與正人君子和同斟酌而力行之不惟不至于<lb/>
　亂兼可大治後來弊病在起手不講學校而講財利<lb/>
　舍衆君子而謀于衆小人自悖其書之所言非此書<lb/>
<pb n="KR3a0111_WYG_034-20a"/>
　之言有不善也<lb/>
先王之法先于教養安石先以泉府為言亦此意也但<lb/>
　先王之世人才衆多生養之道未備故當先富後教<lb/>
　今則利孔已悉所患者人心不古不可與復三代之<lb/>
　舊耳决當自學校做起安石入手遂謬安得不壊<lb/>
安石與明道之學同本周官但安石先理財明道先學<lb/>
　校安石得其末明道得其本此為天壤耳明道有言<lb/>
　有關雎麟趾之意然後可以行周官法度善哉斯言<lb/>
<pb n="KR3a0111_WYG_034-20b"/>
　安石心體未純要之即知重學校亦不能致治也<lb/>
方田法即横渠經界之意其法未嘗不善自安石與衆<lb/>
　小人行之遂千古以為詬厲矣<lb/>
按古法方千步當得田萬畝今以二百四十步為畝故<lb/>
　得田四十一頃零古法徑而寡失今法繁而多弊欲<lb/>
　行方田當先復古畝<lb/>
劉幾言律主于人聲不以尺度強合器數最得制樂之<lb/>
　大㫖但未知幾之所謂人聲者何如耳恐非州鳩師<lb/>
<pb n="KR3a0111_WYG_034-21a"/>
　曠未易言也<lb/>
宋最多君子然君子多不和安石在朝則攻安石司馬<lb/>
　光在朝又與司馬争論至如哲宗時羣賢濟濟可謂<lb/>
　盛矣而又各立黨安得不積漸以至于亡<lb/>
程頥貶涪州渡江遭風而心存誠敬亦孔子迅雷風烈<lb/>
　必變之義<lb/>
宋之亡非道學之罪宋之後亡則道學之功也<lb/>
救荒借粟于富人亦不可虧富人之息斯為可繼之道<lb/>
<pb n="KR3a0111_WYG_034-21b"/>
　專務摧抑富人者非也王大中免徭為息庶幾近之<lb/>
虞伯生經濟之學竟有三代氣象惜乎生非其時耳<lb/>
　<lb/>
　<lb/>
　<lb/>
　<lb/>
　<lb/>
　思辨録輯要卷三十四<lb/>
</p>
<p>
</p>
  </div>
<div>
<head>思辨録輯要卷三十五</head> <lb/>
    <p>
<pb n="KR3a0111_WYG_035-1a"/>
欽定四庫全書<lb/>
　思辨録輯要卷三十五<lb/>
　　　　　　　　　　　　　太倉陸世儀撰<lb/>
　　史籍類<lb/>
通書向以為未全之書今讀其前二十卷首尾辭意連<lb/>
　絡其篇章次第俱有意非未全之書也二十一卷後<lb/>
　似稍未連貫然意思亦俱一片如所引諸卦俱與圖<lb/>
　説意連屬葢有得於圖而以諸卦証之非泛説諸卦<lb/>
<pb n="KR3a0111_WYG_035-1b"/>
　也雖有散逸似亦不多<lb/>
西銘文字便有做作不似太極通書自然純粹又精微<lb/>
　又易簡<lb/>
周子曰文所以載道也蘇子瞻曰文者貫道之器只一<lb/>
　貫字載字便相去天壤此通與蔽之分<lb/>
周子曰天下勢而已矣一部廿一史只如此看去<lb/>
讀二程子書親切莫如文集文集皆二程手筆煌煌著<lb/>
　作平生盡見次則經解經解猶當日手筆也遺書次<lb/>
<pb n="KR3a0111_WYG_035-2a"/>
　經解外書又次遺書葢遺書雜出門弟子手筆外書<lb/>
　則并出外人也<lb/>
問伊川語録中有茂叔窮禪客一語不知何解曰此必<lb/>
　茂叔與禪客語曾窮詰之而禪客不能對故伊川述<lb/>
　之學者聞之然不能悉記其語故止記此一語也當<lb/>
　時周子之語必煞有不同惜乎風氣初開時無學者<lb/>
　不能悉記<lb/>
朱子集中如大學中庸詩集𫝊序資治通鑑序皆極大<lb/>
<pb n="KR3a0111_WYG_035-2b"/>
　文字不可不讀<lb/>
宋世有幾篇大文字皆數萬言非有才力人不能作蘇<lb/>
　氏父子王荆公及朱子諸封事是也東坡文字頗為<lb/>
　朱子所貶荆公遭際神宗力行新法卒至顚覆而不<lb/>
　悟朱子封事皆切實易行而竟不得行可慨也夫<lb/>
只皇極辨一篇便見朱子有功于書經不淺諸儒議論<lb/>
　以皇訓大以極訓中是何等解<lb/>
朱子語録中冠婚喪祭皆淺近切實可行所謂禮以時<lb/>
<pb n="KR3a0111_WYG_035-3a"/>
　為大也伊川所論便太泥古如以尸為必當立影神<lb/>
　為必不可用皆太拘<lb/>
馬一龍農説不特析理之精而文辭之妙亦幾與靈樞<lb/>
　素問同科矣格物之功至于如此亦農家之聖也<lb/>
吕覽審時任地辨土三篇眞精于農田之言無一語非<lb/>
　實用而文字亦精絶考工以後僅見此矣<lb/>
讀海剛峰集無一句閒言語此眞躬行君子訥于言而<lb/>
　敏于行者今之聞人一行不修而詩文累尺見之豈<lb/>
<pb n="KR3a0111_WYG_035-3b"/>
　不可愧<lb/>
劉誠意古文似勝宋景濓能見大意不詭隨時俗為浮<lb/>
　屠文皆有分寸此大家正𣲖也景濓則多詭隨矣文<lb/>
　辭亦多潦倒拖㳫處然誠意古文不多景濓則褎然<lb/>
　成一大家葢誠意在元不得志入明朝又以功烈見<lb/>
　景濓則居翰林天下之文皆歸之此所以不得不推<lb/>
　景濓也<lb/>
宋景濓一代儒宗然其文大半為浮屠氏作自以為淹<lb/>
<pb n="KR3a0111_WYG_035-4a"/>
　貫釋典然而學術為不純矣不特非孔孟之門牆抑<lb/>
　亦倒韓歐之門戸八大家一脉宋景濓決其防矣<lb/>
治要録即治譜又參以諸家雜説而成書者向來亦頗<lb/>
　喜此等書今觀之覺得零碎委𤨏絶無一頭腦處三<lb/>
　代而下治天下多以條例此亦條例之類也纔落條<lb/>
　例便已舉一漏萬不成模様<lb/>
文章之失其始于左氏乎漓上古道徳之眞開後世浮<lb/>
　華之漸辭達之㫖于斯漸逺矣<lb/>
<pb n="KR3a0111_WYG_035-4b"/>
涇陽上王相國一書似乎太驟曉人者似不當如此也<lb/>
　其文章亦似水晶少温潤之氣大抵此處須要至誠<lb/>
　至誠則能動物矣不然程伯子所謂吾黨激成恐不<lb/>
　免也寤言寐言題目亦太竒竒則便有客氣此亦學<lb/>
　問未純未大也然寤言中亦儘有説得着處<lb/>
正嘉時講學家多憑筆舌故昔人謂龍溪筆近溪舌今<lb/>
　讀涇陽劄記其瀾翻倜儻明白透快不特二溪且直<lb/>
　逼陽明矣雖然以視薛胡則就其瀾翻倜儻明白透<lb/>
<pb n="KR3a0111_WYG_035-5a"/>
　快處覺元氣愈薄矣<lb/>
莊渠周禮沿革極有好議論惜未成書<lb/>
本草綱目眞窮理盡性之書直察到鳥獸草木性情無<lb/>
　一不窮極其奥非聖人其孰能與于斯然有個一貫<lb/>
　道理不過隂陽五行而已聲色臭味不過就二五分<lb/>
　别將去<lb/>
素問書雖未必果出軒岐然非聖人不能作即其文字<lb/>
　亦周秦以後人所未易及<lb/>
<pb n="KR3a0111_WYG_035-5b"/>
黄帝岐伯皆託名也常怪古人有如此學問而不自顯<lb/>
　其名必託名于古聖何也葢世俗皆尋常人不如此<lb/>
　則書不𫝊古人亦欲𫝊其書而已名之顯不顯非所<lb/>
　計也<lb/>
友人郁儀臣天性中和孝友與予交二十年如一日近<lb/>
　更從事斯道反身有得則書之名省躬録予讀之純<lb/>
　然不雜其間更多至言可味者如曰文勝質者徳不<lb/>
　進名過實者怨必及又曰福不可邀謙而獲安禍不<lb/>
<pb n="KR3a0111_WYG_035-6a"/>
　可避正始免辱又曰欲求此心之安先須識理之是<lb/>
　皆有道君子之言世俗非無聰明文秀然使之執筆<lb/>
　學作道理語則罅陋百出反之躬而無諸己也以此<lb/>
　知學問非可剽竊然亦有數十年從事學問而不能<lb/>
　道一語下筆輒非者豈天資固殊歟抑學問原非實<lb/>
　有諸己也吾為之慨然<lb/>
郁儀臣曰禍福無常有時守正而得福有時違正而得<lb/>
　福守正得福者自安違正得福者自危有時守正而<lb/>
<pb n="KR3a0111_WYG_035-6b"/>
　得禍有時違正而得禍守正得禍者無悔違正得禍<lb/>
　者多悔此誠君子之言今之人未嘗不云禍福無常<lb/>
　而往往借禍福之言以文其鄙陋只是好義之心不<lb/>
　勝其欲利之心耳如見肺肝亦何益哉<lb/>
王周臣書屋中書警語二右曰事無了期丢過去予曰<lb/>
　也看是甚麽事左曰心有動處放下來予曰也看是<lb/>
　甚麽心<lb/>
子曰關雎樂而不淫哀而不傷哀樂情也淫與傷則情<lb/>
<pb n="KR3a0111_WYG_035-7a"/>
　之過者也由此觀之則詩以言情喜怒哀樂無非詩<lb/>
　過中失正則非三百之㫖耳漢魏以後而有不失于<lb/>
　溫柔敦厚之㫖者吾不敢以為非詩<lb/>
雅與鄭之分只是正與淫之别其要處只就志與辭觀<lb/>
　之而已有志辭俱雅者有志雅辭鄭者有志鄭辭雅<lb/>
　者有志辭俱鄭者志辭俱雅關雎鹿鳴清廟諸作是<lb/>
　也志雅辭鄭鄭衛諸風之類是也若志鄭辭雅及志<lb/>
　辭俱鄭則三百篇無之後世比比皆是矣然亦有辭<lb/>
<pb n="KR3a0111_WYG_035-7b"/>
　鄭而志雅者唐宋諸人諷刺諸作是也有志辭俱雅<lb/>
　者淵明田園諸什子羙北征諸篇是也誰謂刪後必<lb/>
　無詩哉<lb/>
聖人以詩立經垂訓教人繕性以平其躁而宣其滯故<lb/>
　曰詩以道性情又曰溫柔敦厚詩教也子曰詩可以<lb/>
　興可以觀可以羣可以怨故學詩即學道惟知道者<lb/>
　為能知詩此義不明辭人墨客以風雲月露嬉笑怒<lb/>
　罵為詩則詩徒為誨淫侮世之資耳古人亦何取于<lb/>
<pb n="KR3a0111_WYG_035-8a"/>
　詩而為之故不知三百篇之㫖者必不可以為詩<lb/>
詩三百一言以蔽之曰思無邪漢唐以後詩何啻千萬<lb/>
　然亦一言以蔽之曰思多邪而已<lb/>
嚴滄浪以禪喻詩以理為詩障然則三百篇之詩禪乎<lb/>
　理乎以為禪則非聖人刪詩之本意以為理則滄浪<lb/>
　且以為非詩矣此等議論而後人乃奉之以為金科<lb/>
　玉律悲夫<lb/>
滄浪又謂三百篇不可與詩等夫謂不可與詩等者謂<lb/>
<pb n="KR3a0111_WYG_035-8b"/>
　三百篇為勝乎謂三百篇為非乎謂三百篇為非滄<lb/>
　浪恐無此膽謂三百篇為勝則為詩者安可不追踪<lb/>
　三百篇而岐而二之也總之詩自三百篇後陶淵明<lb/>
　杜子羙外無知詩者而滄浪又以聲瞽之夫妄登壇<lb/>
　坫使後人胥為聲瞽可嘆也<lb/>
雅頌登歌音貴疏越語尚肅雍漢郊廟歌如練時日天<lb/>
　馬華<graphic n="KR0974" url="https://raw.githubusercontent.com/kanripo/KR-Gaiji/master/images/KR0974.png" mimeType="image/png"/>
                    <graphic n="KR0974" url="https://raw.githubusercontent.com/kanripo/KR-Gaiji/master/images/KR0974.png" mimeType="image/png"/>之類創為三言長短參差則音節煩促非<lb/>
　所謂希聲矣辭句幽僻險怪則如梵唄巫覡非所謂<lb/>
<pb n="KR3a0111_WYG_035-9a"/>
　肅雝大雅矣乃後世反以為髙古轉相倣傚至今不<lb/>
　改辭人之無識如此<lb/>
正樂乃聖人之事秦廢先王之禮樂漢髙又不事詩書<lb/>
　魯兩生不肯應召而漢武乃以宦者李延年為協律<lb/>
　都尉協律豈宦者之事乎官匪其人而以製樂乃創<lb/>
　為新聲詭調艱深隠語雜以敎坊方言演為樂府聲<lb/>
　辭相雜殊無意義且險僻幽怪竟如梵呪楚些豈特<lb/>
　巴人下里至今耳食者詫為髙竒仿其音借其目謂<lb/>
<pb n="KR3a0111_WYG_035-9b"/>
　為古樂府體眞堪噴飯<lb/>
詩以聲為主而聲又倚于辭辭簡則音希然太簡則反<lb/>
　促辭舒則音緩然太舒則又靡曼風雅諸什皆四言<lb/>
　聲辭得中不疾不徐所以為雅三百篇後惟五言古<lb/>
　為近漢始為三言比于促矣七言絶句其亦辭之舒<lb/>
　者乎故唐樂府多取之律則聲調為複歌行則已放<lb/>
　長短句詩餘則入于靡曼變而為曲調則靡曼之極<lb/>
　矣總由辭句之長短中來也故聲辭之雅當以四言<lb/>
<pb n="KR3a0111_WYG_035-10a"/>
　五言為主<lb/>
三百篇中亦有三言者如風之江有汜之子歸周頌之<lb/>
　於緝熈單厥心魯頌之振振鷺鷺于飛是也其五七<lb/>
　言句亦偶一二見然非其本然體格其本然體格只<lb/>
　是四言<lb/>
書曰詩言志歌永言聲依永律和聲此千古聖賢説詩<lb/>
　説樂之本也詩所以言志無志非詩也此一個志字<lb/>
　須合着思無邪三字為妙若有邪便不是志今之詩<lb/>
<pb n="KR3a0111_WYG_035-10b"/>
　俱無志即有佳者亦不過流連光景而已根本已非<lb/>
　更説甚枝葉<lb/>
詩言志何以曰歌永言葢詩者有韻之言有韻便可咏<lb/>
　歌咏歌則其聲長故曰歌永言聲依永然人聲無一<lb/>
　定之凖或髙或下或清或濁無法以齊一之則不和<lb/>
　故聖人又制六律以為之節而被之金石此詩樂之<lb/>
　原本也凡有韻者無不可歌凡可歌者無不可入樂<lb/>
　故聖人刪詩正樂只是正其詩之辭辭即所謂志也<lb/>
<pb n="KR3a0111_WYG_035-11a"/>
　論語思無邪是言其辭樂而不淫亦是言其辭興觀<lb/>
　羣怨亦是言其辭辭在則聲在矣乃鄭康成謂三百<lb/>
　篇皆得聲而得詩其餘則得詩而不得聲眞是説夢<lb/>
朱晦菴嘗欲取史𫝊所載古歌謠韻語彚為一集以續<lb/>
　詩而未果元人劉坦之用其意采漢魏以下樂府辭<lb/>
　上媵三百謂為風雅翼愚謂采詩必拘樂府固非即<lb/>
　槩取辭意之近古者以模仿三百亦叔敖優孟也晦<lb/>
　菴曰凡詩之言善者可以感發人之善心惡者可以<lb/>
<pb n="KR3a0111_WYG_035-11b"/>
　懲創人之逸志只胸中着思無邪三字便無詩不可<lb/>
　續豈必拘拘然亦步亦趨徒為形似而已耶<lb/>
語云見其禮而知其政聞其樂而知其徳禮者身之所<lb/>
　由也故知其政樂者心之所好也故知其徳今人所<lb/>
　為詩亦是心聲其所好在是其徳在是矣誦其詩豈<lb/>
　不可知其人耶<lb/>
詩本性情關風化先王以詩觀成古風敦朴故溫厚和<lb/>
　平後世辭人輕浮淺躁故其詩謔浪笑傲聞樂知徳<lb/>
<pb n="KR3a0111_WYG_035-12a"/>
　居然可見風俗日壊人心日薄何以為詩<lb/>
記曰粗厲猛起奮末廣賁之音作而民剛毅流辟邪散<lb/>
　狄成滌濫之音作而民淫亂剛毅則非溫柔之㫖淫<lb/>
　亂則非敦厚之義漢唐以後詩其能免于二者之失<lb/>
　者誰乎然剛毅之失猶勝淫亂<lb/>
漢魏人以情境為詩六朝人以辭彩為詩唐人以名利<lb/>
　筌蹄為詩限聲偶襲套格如今之八股時文時文不<lb/>
　離經𫝊而無禆于名理近體不離歌咏而無關于性<lb/>
<pb n="KR3a0111_WYG_035-12b"/>
　情<lb/>
古詩十九首不知誰氏之作觀其辭氣大約宦遊失意<lb/>
　而有感于友朋之詩其辭慷慨而藴藉哀怨不廹大<lb/>
　有風人之意葢去古未逺也<lb/>
漢魏詩大抵非無因而作故讀其詩猶可藉以論其人<lb/>
　論其世至六朝及唐詩則無因而作者多矣無可借<lb/>
　以論人論世故後來選詩者遂有氣格聲調諸名色<lb/>
　亦不得不如是也<lb/>
<pb n="KR3a0111_WYG_035-13a"/>
嚴滄浪謂詩有别趣非關理也天下豈有理外之趣乎<lb/>
　若理外之趣則淫佚流蕩而已矣何以為詩總之滄<lb/>
　浪不識理字以理為呆板無趣之物故云然然則三<lb/>
　百篇俱非俊物也此等語言何異毒藥而至今學詩<lb/>
　者家絃戸誦豈惟滄浪不識理字天下人皆不識理<lb/>
　字<lb/>
四言如漢韋孟諷諌詩何必減三百論者以曹瞞短歌<lb/>
　行方之此由之瑟也去風雅隔一層<lb/>
<pb n="KR3a0111_WYG_035-13b"/>
左太冲曰詩者咏其所志也升髙能賦者頌其所志也<lb/>
　美物者貴依其本贊事者宜本其實玉巵無當雖寳<lb/>
　弗用此論卓不可易漢魏而下僅聞此語<lb/>
溫柔敦厚四字詩家宗印不可易也今之為詩者風流<lb/>
　嘲謔專反此四字此所謂輕薄也烏足貴乎<lb/>
商周雅頌朝廟之歌象功昭徳光揚盛羙故能合洽神<lb/>
　人格于上下垂典則為經制漢以後郊廟之歌但言<lb/>
　鬼神祥瑞竒怪幽𣺌之談無關典要至于朝享多采<lb/>
<pb n="KR3a0111_WYG_035-14a"/>
　里巷謳謠如江南可采蓮烏生十五子白頭吟之類<lb/>
　奏之金石被之管絃甚無謂也古樂干戚羽籥之舞<lb/>
　後世易以魚龍角觝之戱恣淫巧供歡笑先王美善<lb/>
　之意于斯蕩然矣<lb/>
三百篇之詩亦多取里巷謳謠然古者公卿獻詩耆艾<lb/>
　備之而後王斟酌焉其敬且愼如此而聲詩猶有濫<lb/>
　者孔子取而刪之如衛風諸淫詩皆載衛為狄所滅<lb/>
　之因故存之以為鍳戒采蓮白頭吟之類豈亦有鍳<lb/>
<pb n="KR3a0111_WYG_035-14b"/>
　戒之意耶至于子夜讀曲等類尤為淫濫後人不知<lb/>
　古人作詩本意但欲模彷音節不知何取于詩<lb/>
漢郊祀等歌大抵彷楚辭九歌而變其體然九歌清逺<lb/>
　流麗漢歌煩促結濇九歌志在慕君而寓意于神故<lb/>
　纒綿悽楚彌覺可誦漢歌專媚鬼神措辭恍忽讀之<lb/>
　意興索然<lb/>
詩文之道惟取雅正讀六經可見易之㫖逺辭文筮辭<lb/>
　也盤誥之佶屈告民之語雜方言也外此無不平正<lb/>
<pb n="KR3a0111_WYG_035-15a"/>
　者三百篇詩何等平正而漢樂府乃為此怪僻之語<lb/>
　辭賦家好竒弔詭耳食附會謂漢樂府郊祀等歌為<lb/>
　絶唱轉相祖述此不過不能解其辭而又不敢斥其<lb/>
　非故反謬附為知音耳此與禪家不能為平正之語<lb/>
　而故為隠語儒者不能解禪家之隠語又不敢斥其<lb/>
　非而反贊嘆希有謬附知音同為千古之蔽<lb/>
古登歌不雜鼔吹示肅清也雅頌詩辭惟鋪陳祖宗功<lb/>
　徳配天安民之意故登歌之時使人敬而聴之不敢<lb/>
<pb n="KR3a0111_WYG_035-15b"/>
　淆雜後世歌吹雜奏繁響急節非奏格無言之義實<lb/>
　自漢樂府作之俑也<lb/>
漢樂府出于唐山夫人及李延年之流故全不足法晉<lb/>
　樂府出于傅𤣥曹毗張華王珣荀朂諸人多用四言<lb/>
　故其詩儘有典則可追風雅者然祖宗本無功徳可<lb/>
　述更不如漢辭雖典則亦何足云<lb/>
詩學本非二自漢制鼔吹鐃歌等曲而樂與詩遂分豈<lb/>
　知凡有韻之言可歌者無不可入樂乎唐李白蜀道<lb/>
<pb n="KR3a0111_WYG_035-16a"/>
　難杜甫無家别等作歌行也而謂之樂府李白清平<lb/>
　調王昌齡塞上吟七言絶也而亦謂之樂府則知凡<lb/>
　詩皆可歌凡可歌者無不可入樂矣後人分詩樂為<lb/>
　二作詩者又分樂府與詩為二不惟不知樂又豈足<lb/>
　為知詩者乎<lb/>
嚴滄浪髙廷禮輩分唐詩為初中盛晩以為晩不如中<lb/>
　中不如初盛此非篤論也凡詩只是隨其人為盛衰<lb/>
　耳有其人則有其詩無其人則無其詩如初唐推沈<lb/>
<pb n="KR3a0111_WYG_035-16b"/>
　宋沈宋之為人何如者其詩亦殊無氣骨中唐如韓<lb/>
　愈白居易韋應物詩皆有識而藴藉得三百篇意㫖<lb/>
　豈反出沈宋下盛唐之妙全在李杜晩唐自是無人<lb/>
　物稱雄如李義山輩皆風流浪子耳趙畋韓偓稍勝<lb/>
　然憂讒畏譏氣已先怯何能為詩賢者如聶夷中張<lb/>
　道古又困于下位即有詩何由𫝊故不論人論世而<lb/>
　論詩論詩又不論志而論辭總之不知詩者也<lb/>
程伊川曰穿花蛺蝶深深見㸃水蜻蜓款款飛如此閒<lb/>
<pb n="KR3a0111_WYG_035-17a"/>
　言語道他則甚此言使今之詩家聞之未有不大笑<lb/>
　者也然詩三百篇未有一句是閒言語識得此意方<lb/>
　可讀詩方可作詩如今之作詩者專以閒言語為主<lb/>
　奈何笑伊川<lb/>
初唐之風天下宗沈宋沈宋宗徐庾而實宗上官昭容<lb/>
　有一陳子昻頗知作詩之㫖而當時不知崇尚悲夫<lb/>
一時浮華之盛莫甚初唐君臣宮府之間幾無限制所<lb/>
　以終有禄山之禍昔人稱牆有茨諸篇為載衛為狄<lb/>
<pb n="KR3a0111_WYG_035-17b"/>
　所滅之因此即是也<lb/>
選詩必欲人與詩合詩與事合乃可入選不然詩雖佳<lb/>
　皆偽言也<lb/>
鄭樵論樂府曰得詩而得聲者列之三百篇謂之風雅<lb/>
　頌得詩而不得聲者則置之謂之逸詩今之樂府章<lb/>
　句雖存聲樂無用此欺人之論不通之甚者也夫聲<lb/>
　詩原自相合如今之詞曲皆然未有曲淫而聲正亦<lb/>
　未有曲正而聲淫者今以聲詞判而為二而歸重于<lb/>
<pb n="KR3a0111_WYG_035-18a"/>
　聲此欺人于不可知而謬為要𣺌精微之説也昔宋<lb/>
　時陳體仁亦有此論朱子非之有云詩之作本以言<lb/>
　志而已方其詩也未有歌也及其歌也未有樂也以<lb/>
　聲依永以律和聲則樂乃為詩而作非詩為樂而作<lb/>
　其言最為原本<lb/>
凡聲皆可譜辭凡辭皆可入曲明于音律者皆知之非<lb/>
　有要𣺌之㫖其故為𤣥微皆儒者不知而妄言也<lb/>
明道説詩只㸃綴地念過便令人意解此是明道善開<lb/>
<pb n="KR3a0111_WYG_035-18b"/>
　發人處今讀其解詩益知親承之妙也<lb/>
今人論詩多有以唐宋分優劣者見識抑何卑陋詩何<lb/>
　有唐宋亦互有得失耳得三百篇之意者即為佳詩<lb/>
　失三百篇之意者即為謬詩何論唐宋也但唐詩多<lb/>
　寫景宋詩多談理所分者此耳然唐詩未嘗不言理<lb/>
　宋詩未嘗不寫景予意欲選唐人宋詩宋人唐詩以<lb/>
　破當世之成見病未得暇也<lb/>
邵堯夫擊壤吟前無古後無今其意思直接三百篇特<lb/>
<pb n="KR3a0111_WYG_035-19a"/>
　辭句間有率意者耳然其獨造處直是不可及<lb/>
堯夫詩胸次極妙直與天地萬物上下同流使讀之者<lb/>
　如遊羲皇以上作堯夫詩固未易讀堯夫詩亦未易<lb/>
　也<lb/>
堯夫自序擊壤録云詩者情之所發也情有二謂身也<lb/>
　時也身則一身之休戚時則一時之否泰伸尼刪詩<lb/>
　十去其九葢垂訓之道善惡明著者存焉耳近世詩<lb/>
　人窮慼則職于怨憝榮達則專于淫佚身之休戚發<lb/>
<pb n="KR3a0111_WYG_035-19b"/>
　于喜怒時之否泰出于愛惡不以天下大義為言故<lb/>
　大率溺于情好也可謂極得論詩根本今之詩人知<lb/>
　此㫖者寡矣又焉得謂之詩乎<lb/>
堯夫序云所作不限聲律不沿愛惡不立固必不希名<lb/>
　譽如鑑之應形如鐘之應聲其或經道之餘因閒觀<lb/>
　時因静照物因時起志因物寓言因志發詠因言成<lb/>
　詩因詠成聲因詩成音是故哀而未嘗傷樂而未嘗<lb/>
　浮嗚呼堯夫可謂善于自道者矣<lb/>
<pb n="KR3a0111_WYG_035-20a"/>
詩人自唐五百年至邵康節康節至今又五百年敢道<lb/>
　無一人是豪傑只為個個被沈約詩韻縛定沈約韻<lb/>
　是吳韻本不合中原之聲一時作詩之家崇尚唐詩<lb/>
　遂并其韻而崇尚之至洪武正韻出已經釐正而猶<lb/>
　不悟則甚矣詩人之無識無胆也康節起直任天機<lb/>
　縱横無礙不但韻不得而拘即從來詩體亦不得而<lb/>
　拘謂之風流人豪豈不信然<lb/>
康節詩畵吟云詩者人之志言者心之聲不有風雅頌<lb/>
<pb n="KR3a0111_WYG_035-20b"/>
　何由知功名不有賦比興何由知廢興又曰既有虞<lb/>
　舜歌豈無臯陶𢋫既有仲尼刪豈無季札聴必欲樂天<lb/>
　下捨詩安足憑得吾之緒餘自可致昇平他直把詩<lb/>
　作際天際地一事豈止篇章辭句而已乎觀此則康<lb/>
　節作詩本領可知<lb/>
唐人詩康節做得康節詩唐人做不得康節詩五言如<lb/>
　浪雪暑猶在橋虹晴不收栁隔髙城逺花藏舊院深<lb/>
　乾坤今嵗月唐漢舊山川洗竹留新笋翻書得舊編<lb/>
<pb n="KR3a0111_WYG_035-21a"/>
　七言如梅梢帶雪微微折水脉連冰湱湱鳴烟樹盡<lb/>
　歸秋色裏人家常在水聲中園林葉盡鳥未散道路<lb/>
　風多人更稀行人莫動憑欄興無限英雄浪白頭此<lb/>
　皆唐人佳詩也其他得意句五言如月到天心處風<lb/>
　來水面時欲知花爛漫須是葉離披静裏乾坤大閒<lb/>
　中日月長若未通天地焉能了死生七言如事到悟<lb/>
　來全偶爾天教閒處豈徒然天下有名難避世胸中<lb/>
　無物漫居山美酒飲教微醉後好花看到半開時施<lb/>
<pb n="KR3a0111_WYG_035-21b"/>
　為欲似千鈞弩磨礪當如百錬金全由學問中出唐<lb/>
　人能道隻字否至如乾坤觀物先天冬至等吟有益<lb/>
　學問打乖首尾等吟有益性情王公金帛一等十分<lb/>
　等吟有關人心世道直舉之不能盡<lb/>
劉誠意詩無一語風雲月露但憂時閔世之言極得古<lb/>
　人詩言志之㫖樂府辭尤妙可謂杜陵以後一人也<lb/>
　<lb/>
　思辨録輯要卷三十五<lb/>
</p>
<p>
</p>
  </div>
        </body>
</text>\m</TEI>