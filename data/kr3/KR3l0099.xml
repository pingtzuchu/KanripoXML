<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>搜神記卷一</head>
    <p>
<pb n="KR3l0099_WYG_001-1a"/>
欽定四庫全書<lb/>
　搜神記卷一　　　　　　　晉　干寶　撰<lb/>
神農以赭鞭鞭百草盡知其平毒寒温之性臭味所主<lb/>
　以播百穀故天下號神農也<lb/>
赤松子者神農時雨師也服氷玉散以教神農能入火<lb/>
　不燒至崑崙山常入西王母石室中隨風雨上下炎<lb/>
　帝少女追之亦得僊俱去至高辛時復爲雨師遊人<lb/>
　間今之雨師本是焉<lb/>
<pb n="KR3l0099_WYG_001-1b"/>
赤將子舉者黄帝時人也不食五穀而啗百草華至堯<lb/>
　時爲木工能隨風雨上下時於市門中賣繳故亦謂<lb/>
　之繳父<lb/>
寗封子黄帝時人也世傳爲黄帝陶正有異人過之爲<lb/>
　其掌火能出五色煙久則以教封子封子積火自燒<lb/>
　而隨煙氣上下視其灰燼猶有其骨時人共葬之寗<lb/>
　北山中故謂之寗封子<lb/>
偓佺者槐山採藥父也好食松實形體生毛長七寸兩<lb/>
<pb n="KR3l0099_WYG_001-2a"/>
　目更方能飛行逐走馬以松子遺堯堯不暇服松者<lb/>
　簡松也時受服者皆三百嵗<lb/>
彭祖者殷時大夫也姓籛名鏗帝顓頊之孫陸終氏之<lb/>
　中子歴夏而至商末號七百嵗常食桂芝歴陽有彭<lb/>
　祖僊室前世云禱請風雨莫不輙應常有兩虎在祠<lb/>
　左右今日祠之訖地則有兩虎跡<lb/>
師門者嘯父弟子也能使火食桃葩爲孔甲龍師孔甲<lb/>
　不能修其心意殺而埋之外野一旦風雨迎之山木<lb/>
<pb n="KR3l0099_WYG_001-2b"/>
　皆燔孔甲祠而禱之未還而死<lb/>
前周葛由蜀羌人也周成王時好刻木作羊賣之一旦<lb/>
　乗木羊八蜀中蜀中王侯貴人追之上綏山綏山多<lb/>
　桃在峨眉山西南髙無極也隨之者不復還皆得仙<lb/>
　道故里諺曰得綏山一桃雖不能仙亦足以豪山下<lb/>
　立祠數十處<lb/>
崔文子者泰山人也學仙于王子喬子喬化爲白蜺而<lb/>
　持藥與文子文子驚怪引戈擊蜺中之因墮其藥俯<lb/>
<pb n="KR3l0099_WYG_001-3a"/>
　而視之王子喬之尸也置之室中覆以敝筐須臾化<lb/>
　爲大鳥開而視之翻然飛去<lb/>
冠先宋人也釣魚爲業居睢水旁百餘年得魚或放或<lb/>
　賣或自食之常冠帶好種荔食其葩實焉宋景公問<lb/>
　其道不告即殺之後數十年踞宋城門上鼓琴數十<lb/>
　日乃去宋人家家奉祠之<lb/>
琴髙趙人也能鼓琴爲宋康王舍人行涓彭之術浮游<lb/>
　冀州涿郡間二百餘年後辭入涿水中取龍子與諸<lb/>
<pb n="KR3l0099_WYG_001-3b"/>
　弟子期之曰明日皆潔齋候于水旁設祠屋果乗赤<lb/>
　鯉魚出來坐祠中且有萬人觀之留一月乃復入水<lb/>
　去<lb/>
陶安公者六安鑄冶師也數行火火一朝散上紫色衝<lb/>
　天公伏冶下求哀須臾朱雀止冶上曰安公安公冶<lb/>
　與天通七月七日迎汝以赤龍至時安公騎之從東<lb/>
　南去城邑數萬人豫祖安送之皆辭訣<lb/>
有人入焦山七年老君與之木鑽使穿一盤石石厚五<lb/>
<pb n="KR3l0099_WYG_001-4a"/>
　尺曰此石穿當得道積四十年石穿遂得神仙丹訣<lb/>
魯少千者山陽人也漢文帝嘗㣲服懐金過之欲問其<lb/>
　道少千拄金杖執𧰼牙扇出應門<lb/>
淮南王安好道術設厨宰以候賓客正月上午有八老<lb/>
　公詣門求見門吏白王王使吏自以意難之曰吾王<lb/>
　好長生先生無駐衰之術未敢以聞公知不見乃更<lb/>
　形爲八童子色如桃花王便見之盛禮設樂以享八<lb/>
　公援琴而絃歌曰明明上天照下土兮知我好道公<lb/>
<pb n="KR3l0099_WYG_001-4b"/>
　來下兮公將與余生毛羽兮升騰青雲蹈梁甫兮觀<lb/>
　見三光遇北斗兮驅乗風雲使玉女兮今所謂淮南<lb/>
　操是也<lb/>
劉根字君安京兆長安人也漢成帝時入嵩山學道遇<lb/>
　異人授以秘訣遂得仙能召鬼穎川太守史祈以爲<lb/>
　妖遣人召根欲戮之至府語曰君能使人見鬼可使<lb/>
　形見不者加戮根曰甚易借府君前筆硯書符因以<lb/>
　叩几須臾忽見五六鬼縛二囚於祈前祈熟視乃父<lb/>
<pb n="KR3l0099_WYG_001-5a"/>
　母也向根叩頭曰小兒無狀分當萬死叱祈曰汝子<lb/>
　孫不能光榮先祖何得罪神仙乃累親如此祈哀驚<lb/>
　悲泣頓首請罪根黙然忽去不知所之<lb/>
漢明帝時尚書郎河東王喬爲葉令喬有神術毎月朔<lb/>
　嘗自縣詣臺帝怪其來數而不見車騎密令太史候<lb/>
　望之言其臨至時輒有雙鳬從東南飛來因伏伺見<lb/>
　鳬舉羅張之但得一隻舄使尚書識視四年中所賜<lb/>
　尚書官屬履也<lb/>
<pb n="KR3l0099_WYG_001-5b"/>
薊子訓不知所從來東漢時到洛陽見公卿數十處皆<lb/>
　持斗酒片脯候之曰逺來無所有示致㣲意坐上數<lb/>
　百人飲啖終日不盡去後皆見白雲起從旦至暮時<lb/>
　有百嵗公説小兒時見訓賣藥㑹稽市顔色如此訓<lb/>
　不樂住洛遂遁去正始中有人於長安東霸城見與<lb/>
　一老公共摩娑銅人相謂曰適見鑄此已近五百嵗<lb/>
　矣見者呼之曰薊先生小住並行應之視若遲徐而<lb/>
　走馬不及<lb/>
<pb n="KR3l0099_WYG_001-6a"/>
漢隂生者長安渭橋下乞小兒也常於市中匄市中厭<lb/>
　苦以糞灑之旋復在市中乞衣不見汚如故長吏知<lb/>
　之械收繫著桎梏而續在市乞又械欲殺之乃去灑<lb/>
　之者家屋室自壞殺十數人長安中謡言曰見乞兒<lb/>
　與美酒以免破屋之咎<lb/>
穀城鄉平常生不知何所人也數死而復生時人爲不<lb/>
　然後大水出所害非一而平輒在缺門山上大呼言<lb/>
　平常生在此云復雨水五日必止止則上山求祠之<lb/>
<pb n="KR3l0099_WYG_001-6b"/>
　但見平衣杖革帶後數十年復爲華隂市門卒<lb/>
左慈字元放廬江人也少有神通嘗在曹公座公笑顧<lb/>
　衆賓曰今日髙㑹珍羞畧備所少者吳松江鱸魚爲<lb/>
　膾放云此易得耳因求銅盤貯水以竹竿餌釣于盤<lb/>
　中須臾引一鱸魚出公大拊掌㑹者皆驚公曰一魚<lb/>
　不周座席得兩爲佳放乃復餌釣之須臾引出皆三<lb/>
　尺餘生鮮可愛公便自前膾之周賜座席公曰今既<lb/>
　得鱸恨無蜀中生薑耳放曰亦可得也公恐其近道<lb/>
<pb n="KR3l0099_WYG_001-7a"/>
　買因曰吾昔使人至蜀買錦可勅人告吾使使増市<lb/>
　二端人去須臾還得生薑又云於錦肆下見公使已<lb/>
　勅増市二端後經嵗餘公使還果増二端問之云昔<lb/>
　某月某日見人於肆下以公勅勅之後公出近郊士<lb/>
　人從者百數放乃賫酒一甖脯一斤手自傾甖行酒<lb/>
　百官百官莫不醉飽公怪使㝷其故行視沽酒家昨<lb/>
　悉亡其酒脯矣公怒隂欲殺放放在公座將收之却<lb/>
　入壁中霍然不見乃募取之或見于市欲捕之而市<lb/>
<pb n="KR3l0099_WYG_001-7b"/>
　人皆放同形莫知誰是後人遇放于陽城山頭因復<lb/>
　遂之遂走入羊羣公知不可得乃令就羊中告之曰<lb/>
　曹公不復相殺本試君術耳今既騐但欲與相見忽<lb/>
　有一老羝屈前兩膝人立而言曰遽如許人即云此<lb/>
　羊是競徃赴之而羣羊數百皆變爲羝並屈前膝人<lb/>
　立云遽如許於是遂莫知所取焉老子曰吾之所以<lb/>
　爲大患者以吾有身也及吾無身吾有何患哉若老<lb/>
　子之儔可謂能無身矣豈不逺也哉<lb/>
<pb n="KR3l0099_WYG_001-8a"/>
孫䇿欲渡江襲許與于吉俱行時大旱所在熇厲䇿催<lb/>
　諸將士使速引船或身自早出督切見將吏多在吉<lb/>
　所䇿因此激怒言我爲不如吉耶而先趨附之便使<lb/>
　收吉至呵問之曰天旱不雨道路艱澀不時得過故<lb/>
　自早出而卿不同憂戚安坐船中作鬼物態敗吾部<lb/>
　伍今當相除令人縛置地上暴之使請雨若能感天<lb/>
　日中雨者當原赦不爾行誅俄而雲氣上蒸膚寸而<lb/>
　合比至日中大雨總至溪澗盈溢將士喜悦以爲吉<lb/>
<pb n="KR3l0099_WYG_001-8b"/>
　必見原並徃慶慰䇿遂殺之將士哀惜藏其尸天夜<lb/>
　忽更興雲覆之明旦徃視不知所在䇿既殺吉每獨<lb/>
　坐彷彿見吉在左右意深惡之頗有失常後治瘡方<lb/>
　差而引鏡自照見吉在鏡中顧而弗見如是再三撲<lb/>
　鏡大叫瘡皆崩裂須臾而死<hi>吉瑯邪人道士</hi>
介琰者不知何許人也住建安方山從其師白羊公杜<lb/>
　受𤣥一無爲之道能變化隱形嘗徃來東海暫過秣<lb/>
　陵與吳主相聞吳主留琰乃爲琰架宮廟一日之中<lb/>
<pb n="KR3l0099_WYG_001-9a"/>
　數遣人徃問起居琰或爲童子或爲老翁無所食啗<lb/>
　不受餉遗吳主欲學其術琰以吳主多内御積月不<lb/>
　教吳主怒勅縛琰著甲士引弩射之弩發而繩縛猶<lb/>
　存不知琰之所之<lb/>
吳時有徐光者嘗行術於市里從人乞𤓰其主勿與便<lb/>
　從索瓣杖地種之俄而𤓰生蔓延生花成實乃取食<lb/>
　之因賜觀者鬻者反視所出賣皆亡耗矣凡言水旱<lb/>
　甚驗過大將軍孫綝門褰衣而趨左右唾踐或問其<lb/>
<pb n="KR3l0099_WYG_001-9b"/>
　故答曰流血臭腥不可耐綝聞惡而殺之斬其首無<lb/>
　血及綝廢幼帝更立景帝將拜陵上車有大風盪綝<lb/>
　車車爲之傾見光在松樹上拊手指揮嗤笑之綝問<lb/>
　侍從皆無見者俄而景帝誅綝<lb/>
葛𤣥字孝先從左元放受九丹液仙經與客對食言及<lb/>
　變化之事客曰事畢先生作一事特戲者𤣥曰君得<lb/>
　無即欲有所見乎乃𠻳口中飯盡變大蜂數百皆集<lb/>
　客身亦不螫人久之𤣥乃張口蜂皆飛入𤣥嚼食之<lb/>
<pb n="KR3l0099_WYG_001-10a"/>
　是故飯也又指蝦蟆及諸行蟲燕雀之屬使舞應節<lb/>
　如人冬爲客設生𤓰棗夏致氷雪又以數十錢使人<lb/>
　散投井中𤣥以一器于井上呼之錢一一飛從井出<lb/>
　爲客設酒無人傳杯杯自至前如或不盡杯不去也<lb/>
　嘗與吳主坐樓上見作請雨土人帝曰百姓思雨寜<lb/>
　可得乎𤣥曰雨易得耳乃書符著社中頃刻間天地<lb/>
　晦冥大雨流淹帝曰水中有魚乎𤣥復書符擲水中<lb/>
　須臾有大魚數百頭使人治之<lb/>
<pb n="KR3l0099_WYG_001-10b"/>
吳猛濮陽人仕吳爲西安令因家分寜性至孝遇至人<lb/>
　丁義授以神方又得秘法神符道術大行嘗見大風<lb/>
　書符擲屋上有青烏銜去風即止或問其故曰南湖<lb/>
　有舟遇此風道士求救驗之果然西安令干慶死已<lb/>
　三日猛曰數未盡當訴之于天遂臥屍旁數日與令<lb/>
　俱起後將弟子回豫章江水大急人不得渡猛乃以<lb/>
　手中白羽扇畫江水横流遂成陸路徐行而過過訖<lb/>
　水復觀者駭異嘗守潯陽參軍周家有狂風暴起猛<lb/>
<pb n="KR3l0099_WYG_001-11a"/>
　即書符擲屋上須臾風靜<lb/>
園客者濟隂人也貌美邑人多欲妻之客終不娶嘗種<lb/>
　五色香草積數十年服食其實忽有五色神蛾止香<lb/>
　草之上客收而薦之以布生桑𧖟焉至𧖟時有神女<lb/>
　夜至助客養𧖟亦以香草食𧖟得繭百二十頭大如<lb/>
　甕每一繭繅六七日乃盡繅訖女與客俱仙去莫知<lb/>
　所如<lb/>
漢董永千乗人少偏孤與父居肆力田畆鹿車載自隨<lb/>
<pb n="KR3l0099_WYG_001-11b"/>
　父亡無以葬乃自賣爲奴以供喪事主人知其賢與<lb/>
　錢一萬遣之永行三年喪畢欲還主人供其奴職道<lb/>
　逢一婦人曰願爲子妻遂與之俱主人謂永曰以錢<lb/>
　與君矣永曰蒙君之惠父喪收藏永雖小人必欲服<lb/>
　勤致力以報厚德主曰婦人何能永曰能織主曰必<lb/>
　爾者但令君婦爲我織縑百疋於是永妻爲主人家<lb/>
　織十日而畢女出門謂永曰我天之織女也縁君至<lb/>
　孝天帝令我助君償債耳語畢凌空而去不知所在<lb/>
<pb n="KR3l0099_WYG_001-12a"/>
初鉤弋夫人有罪以譴死既殯屍不臭而香聞十餘里<lb/>
　因葬雲陵上哀悼之又疑其非常人乃發冡開視棺<lb/>
　空無屍惟雙履存一云昭帝即位改葬之棺空無屍<lb/>
　獨絲履存焉<lb/>
漢時有杜蘭香者自稱南康人氏以建業四年春數詣<lb/>
　張傳傳年十七望見其車在門外婢通言阿母所生<lb/>
　遣授配君可不敬從傳先名改碩碩呼女前視可十<lb/>
　六七説事邈然久逺有婢子二人大者萱支小者松<lb/>
<pb n="KR3l0099_WYG_001-12b"/>
　支鈿車青牛上飲食皆備作詩曰阿母處靈嶽時遊<lb/>
　雲霄際衆女侍羽儀不出墉宫外飄輪送我來豈復<lb/>
　恥塵穢從我與福俱嫌我與禍㑹至其年八月旦復<lb/>
　來作詩曰逍遥雲漢間呼吸發九嶷流汝不稽路弱<lb/>
　水何不之出薯<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>子三枚大如雞子云食此令君不<lb/>
　畏風波辟寒温碩食二枚欲留一不肯令碩食盡言<lb/>
　本爲君作妻情無曠逺以年命未合其小乖大嵗東<lb/>
　方卯當還求君蘭香降時碩問禱祀何如香曰消魔<lb/>
<pb n="KR3l0099_WYG_001-13a"/>
　自可愈疾淫祀無益香以藥爲消魔<lb/>
魏濟北郡從事掾弦超字義起以嘉平中夜獨宿夢有<lb/>
　神女來從之自稱天上玉女東郡人姓成公字知瓊<lb/>
　早失父母天帝哀其孤苦遣令下嫁從夫超當其夢<lb/>
　也精爽感悟嘉其美異非常人之容覺寤欽想若存<lb/>
　若亡如此三四夕一旦顯然來遊駕輜軿車從八婢<lb/>
　服綾羅綺繡之衣姿顔容體狀若飛仙自言年七十<lb/>
　視之如十五六女車上有壺榼青白瑠璃五具飲啗<lb/>
<pb n="KR3l0099_WYG_001-13b"/>
　竒異饌具醴酒與超共飲食謂超曰我天上玉女見<lb/>
　遣下嫁故來從君不謂君德宿時感運宜爲夫婦不<lb/>
　能有益亦不能爲損然徃來常可得駕輕車乗肥馬<lb/>
　飲食常可得逺味異饍繒素常可得充用不乏然我<lb/>
　神人不爲君生子亦無妬忌之性不害君婚姻之義<lb/>
　遂爲夫婦贈詩一篇其文曰飄浮勃逢敖曹雲石滋<lb/>
　芝一英不須潤至德與時期神仙豈虚感應運來相<lb/>
　之納我榮五族逆我致禍菑此其詩之大較其文二<lb/>
<pb n="KR3l0099_WYG_001-14a"/>
　百餘言不能悉録兼註易七巻有卦有𧰼以彖爲屬<lb/>
　故其文言既有義理又可以占吉凶猶揚子之太𤣥<lb/>
　薛氏之中經也超皆能通其㫖意用之占候作夫婦<lb/>
　經七八年父母爲超娶婦之後分日而燕分夕而寢<lb/>
　夜來晨去倐忽若飛唯超見之他人不見雖居闇室<lb/>
　輒聞人聲常見蹤跡然不覩其形後人怪問漏泄其<lb/>
　事玉女遂求去云我神人也雖與君交不願人知而<lb/>
　君性疎漏我今本末已露不復與君通接積年交結<lb/>
<pb n="KR3l0099_WYG_001-14b"/>
　恩義不輕一旦分别豈不愴恨勢不得不爾各自努<lb/>
　力又呼侍御下酒飲啗發簏取織成裙衫兩副遗超<lb/>
　又贈詩一首把臂告辭涕泣流離肅然昇車去若飛<lb/>
　迅超憂感積日殆至委頓去後五年超奉郡使至洛<lb/>
　到濟北魚山下陌上西行遥望曲道頭有一車馬似<lb/>
　知瓊驅馳前至果是也遂披帷相見悲喜交切控左<lb/>
　援綏同乗至洛遂爲室家剋復舊好至太康中猶在<lb/>
　但不日日徃來每於三月三日五月五日七月七日<lb/>
<pb n="KR3l0099_WYG_001-15a"/>
　九月九日旦十五日輒下徃來經宿而去張茂先爲<lb/>
　之作神女賦<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0099_WYG_001-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記巻一<lb/>
</p>
<p>
</p>
  </div>
<div>
                <head>搜神記卷二</head>
    <p>
<pb n="KR3l0099_WYG_002-1a"/>
欽定四庫全書<lb/>
　搜神記卷二　　　　　　　晉　干寶　撰<lb/>
夀光侯者漢章帝時人也能劾百鬼衆魅令自縛見形<lb/>
　其鄉人有婦爲魅所病侯爲劾之得大蛇數丈死於<lb/>
　門外婦因以安又有大樹樹有精人止其下者死鳥<lb/>
　過之亦墜侯劾之樹盛夏枯落有大蛇長七八丈懸<lb/>
　死樹間章帝聞之徴問對曰有之帝曰殿下有怪夜<lb/>
　半後常有數人絳衣披髮持火相隨豈能劾之侯曰<lb/>
<pb n="KR3l0099_WYG_002-1b"/>
　此小怪易消耳帝僞使三人爲之侯乃設法三人登<lb/>
　時仆地無氣帝驚曰非魅也朕相試耳即使解之或<lb/>
　云漢武帝時殿下有怪常見朱衣披髮相隨持燭而<lb/>
　走帝謂劉慿曰卿可除此否慿曰可乃以青符擲之<lb/>
　見數鬼傾地帝驚曰以相試耳解之而甦<lb/>
樊英隱於壺山嘗有暴風從西南起英謂學者曰成都<lb/>
　市火甚盛因含水嗽之乃命計其時日後有從蜀來<lb/>
　者云是日大火有雲從東起須臾大雨火遂滅<lb/>
<pb n="KR3l0099_WYG_002-2a"/>
閩中有徐登者女子化爲丈夫與東陽趙昞並善方術<lb/>
　時遭兵亂相遇於溪各矜其所能登先禁溪水爲不<lb/>
　流昞次禁楊柳爲生稊二人相視而笑登年長昞師<lb/>
　事之後登身故昞東入長安百姓未知昞乃昇茅屋<lb/>
　梧鼎而爨主人驚怪昞笑而不應屋亦不損<lb/>
趙昞嘗臨水求渡船人不許昞乃張帷盖坐其中長嘯<lb/>
　呼風亂流而濟於是百姓敬服從者如歸長安令惡<lb/>
　其惑衆收殺之民爲立祠於永康至今蚊蚋不能入<lb/>
<pb n="KR3l0099_WYG_002-2b"/>
徐登趙昞貴尚清儉祀神以東流水削桑皮以爲脯<lb/>
陳節訪諸神東海君以織成青襦一領遺之<lb/>
宣城邊洪爲廣陽領校母喪歸家韓友徃投之時日已<lb/>
　暮出告從者速裝束吾當夜去從者曰今日已暝數<lb/>
　十里草行何急復去友曰此間血覆地寜可復住苦<lb/>
　留之不得其夜洪歘發狂絞殺兩子并殺婦又斫父<lb/>
　婢二人皆被創因走亡數日乃於宅前林中得之已<lb/>
　自經死<lb/>
<pb n="KR3l0099_WYG_002-3a"/>
鞠道龍善爲幻術嘗云東海人黄公善爲幻制蛇御虎<lb/>
　常佩赤金刀及衰老飲酒過度秦末有白虎見於東<lb/>
　海詔遣黄公以赤刀徃厭之術既不行遂爲虎所殺<lb/>
謝糺嘗食客以朱書符投井中有一雙鯉魚跳出即命<lb/>
　作膾一坐皆得徧<lb/>
晉永嘉中有天竺胡人來渡江南其人有數術能斷舌<lb/>
　復續吐火所在人士聚觀將斷時先以舌吐示賓客<lb/>
　然後刀截血流覆地乃取置器中傳以示人視之舌<lb/>
<pb n="KR3l0099_WYG_002-3b"/>
　頭半舌猶在既而還取含續之坐有頃坐人見舌則<lb/>
　如故不知其實斷否其續斷取絹布與人各執一頭<lb/>
　對剪中斷之已而取兩斷合視絹布還連續無異故<lb/>
　體時人多疑以爲幻隂乃試之眞斷絹也其吐火先<lb/>
　有藥在器中取火一片與黍餹合之再三吹呼已而<lb/>
　張口火滿口中因就爇取以炊則火也又取書紙及<lb/>
　繩縷之屬投火中衆共視之見其燒爇了盡乃撥灰<lb/>
　中舉而出之故向物也<lb/>
<pb n="KR3l0099_WYG_002-4a"/>
扶南王范尋養虎於山有犯罪者投與虎不噬乃宥之<lb/>
　故山名大蟲亦名大靈又養鰐魚十頭若犯罪者投<lb/>
　與鰐魚不噬乃赦之無罪者皆不噬故有鰐魚池又<lb/>
　嘗煑水令沸以金指環投湯中然後以手探湯其直<lb/>
　者手不爛有罪者入湯即焦<lb/>
戚夫人侍兒賈佩蘭後出爲扶風人段儒妻説在宫内<lb/>
　時嘗以弦管歌舞相歡娱競爲妖服以趨良時十月<lb/>
　十五日共入靈女廟以豚黍樂神吹笛擊筑歌上靈<lb/>
<pb n="KR3l0099_WYG_002-4b"/>
　之曲既而相與連臂踏地爲節歌赤鳯皇來乃巫俗<lb/>
　也至七月七日臨百子池作于闐樂樂畢以五色縷<lb/>
　相覊謂之相連綬八月四日出雕房北户竹下圍棊<lb/>
　勝者終年有福負者終年疾病取絲縷就北辰星求<lb/>
　長命乃免九月九日佩茱萸食蓬餌飲菊花酒令人長命<lb/>
　菊花舒時并採莖葉襍黍米釀之至來年九月九日<lb/>
　始熟就飲焉故謂之菊花酒正月上辰出池邊盥濯<lb/>
　食蓬餌以祓妖邪三月上已張樂於流水如此終嵗<lb/>
<pb n="KR3l0099_WYG_002-5a"/>
　焉<lb/>
漢武帝時幸李夫人夫人卒後帝思念不已方士齊人<lb/>
　李少翁言能致其神乃夜施帷帳明燈燭而令帝居<lb/>
　他帳遥望之見美女居帳中如李夫人之狀還幄坐<lb/>
　而步又不得就視帝愈益悲感爲作詩曰是耶非耶<lb/>
　立而望之偏娜娜何冉冉其來遲令樂府諸音家絃<lb/>
　歌之<lb/>
漢北海營陵有道人能令人與已死人相見其同郡人<lb/>
<pb n="KR3l0099_WYG_002-5b"/>
　婦死已數年聞而徃見之曰願令我一見亡婦死不<lb/>
　恨矣道人曰卿可徃見之若聞鼓聲即出勿留乃語<lb/>
　其相見之術俄而得見之於是與婦言語悲喜恩情<lb/>
　如生良久聞鼓聲恨恨不能得住當出户時忽掩其<lb/>
　衣裾户間掣絶而去至後嵗餘此人身亡家葬之開<lb/>
　冡見婦棺葢下有衣裾<lb/>
吳孫休有疾求覡視者得一人欲試之乃殺鵝而埋于<lb/>
　苑中架小屋施牀几以婦人屐履服物著其上使覡<lb/>
<pb n="KR3l0099_WYG_002-6a"/>
　視之告曰若能説此冡中鬼婦人形狀者當加厚賞<lb/>
　而即信矣竟日無言帝推問之急乃曰實不見有鬼<lb/>
　但見一白頭鵝立墓上所以不即白之疑是鬼神變<lb/>
　化作此相當候其眞形而定不復移易不知何故敢<lb/>
　以實上<lb/>
吳孫峻殺朱主埋於石子岡歸命即位將欲改葬之冢<lb/>
　墓相亞不可識别而宫人頗識主亡時所著衣服乃<lb/>
　使兩巫各住一處以伺其靈使察鑒之不得相近久<lb/>
<pb n="KR3l0099_WYG_002-6b"/>
　時二人俱白見一女人年可三十餘上著青錦束頭<lb/>
　紫白袷裳丹綈絲履從石子岡上半岡而以手抑膝<lb/>
　長太息小住須臾更進一冡上便止徘徊良久奄然<lb/>
　不見二人之言不謀而合於是開冢衣服如之<lb/>
夏侯𢎞自云見鬼與其言語鎮西謝尚所乗馬忽死憂<lb/>
　惱甚至謝曰卿若能令此馬生者卿眞爲見鬼也𢎞<lb/>
　去良久還曰廟神樂君馬故取之今當活尚對死馬<lb/>
　坐須臾馬忽自門外走還至馬尸間便滅應時能動<lb/>
<pb n="KR3l0099_WYG_002-7a"/>
　起行謝曰我無嗣是我一身之罰𢎞經時無所告曰<lb/>
　頃所見小鬼耳必不能辨此源由後忽逢一鬼乗新<lb/>
　車從十許人著青絲布袍𢎞前提牛鼻車中人謂𢎞<lb/>
　曰何以見阻𢎞曰欲有所問鎮西將軍謝尚無兒此<lb/>
　君風流令望不可使之絶祀車中人動容曰君所道<lb/>
　正是僕兒年少時與家中婢通誓約不再婚而違約<lb/>
　今此婢死在天訴之是故無兒𢎞具以告謝曰吾少<lb/>
　時誠有此事𢎞於江陵見一大鬼提矛㦸有隨從小<lb/>
<pb n="KR3l0099_WYG_002-7b"/>
　鬼數人𢎞畏懼下路避之大鬼過後捉得一小鬼問<lb/>
　此何物曰殺人以此矛㦸若中心腹者無不輒死𢎞<lb/>
　曰治此病有方否鬼曰以烏雞薄之即差𢎞曰今欲<lb/>
　何行鬼曰當至荆揚二州爾時比日行心腹病無有<lb/>
　不死者𢎞乃教人殺烏雞以薄之十不失八九今治<lb/>
　中惡輒用烏雞薄之者𢎞之由也<lb/>
　<lb/>
　搜神記卷二<lb/>
</p>
<p>
</p>
  </div>
<div>
                <head>搜神記巻三</head>
    <p>
<pb n="KR3l0099_WYG_003-1a"/>
欽定四庫全書<lb/>
　搜神記巻三　　　　　　　晉　干寶　撰<lb/>
漢永平中㑹稽鍾離意字子阿爲魯相到官出私錢萬<lb/>
　三千文付户曹孔訢修夫子車身入廟拭几席劍履<lb/>
　男子張伯除堂下草土中得玉璧七枚伯懷其一以<lb/>
　六枚白意意令主簿安置几前孔子教授堂下牀首<lb/>
　有懸甕意召孔訢問此何甕也對曰夫子甕也背有<lb/>
　丹書人莫敢發也意曰夫子聖人所以遺甕欲以懸<lb/>
<pb n="KR3l0099_WYG_003-1b"/>
　示後賢因發之中得素書文曰後世修吾書董仲舒<lb/>
　䕶吾車拭吾履發吾笥㑹稽鍾離意璧有七張伯藏<lb/>
　其一意即召問璧有七何藏一耶伯叩頭出之<lb/>
段翳字元章廣漢新都人也習易經明風角有一生來<lb/>
　學積年自謂畧究要術辭歸鄉里翳爲合膏藥并以<lb/>
　簡書封於筒中告生曰有急發視之生到葭萌與吏<lb/>
　爭度津吏撾破從者頭生開筒得書言到葭萌與吏<lb/>
　鬬頭破者以此膏裹之生用其言創者即愈<lb/>
<pb n="KR3l0099_WYG_003-2a"/>
右扶風臧仲英爲侍御史家人作食設案有不清塵土<lb/>
　投汙之炊臨熟不知釜處兵弩自行火從篋簏中起<lb/>
　衣物盡燒而篋簏故完婦女婢使一旦盡失其鏡數<lb/>
　日從堂下擲庭中有人聲言還汝鏡女孫年三四嵗<lb/>
　亡之求不知處兩三日乃於圊中糞下啼若此非一<lb/>
　汝南許季山者素善卜卦卜之曰家當有老青狗物<lb/>
　内中侍御者名益喜與共爲之誠欲絶殺此狗遣益<lb/>
　喜歸鄉里仲英從之怪遂絶後徙爲太尉長史遷魯<lb/>
<pb n="KR3l0099_WYG_003-2b"/>
　相<lb/>
太尉橋𤣥字公祖梁國人也初爲司徒長史五月末於<lb/>
　中門臥夜半後見東壁正白如開門明呼問左右左<lb/>
　右莫見因起自徃手捫摸之壁自如故還牀復見心<lb/>
　大怖恐其友應劭適徃候之語次相告劭曰鄉人有<lb/>
　董彦興者即許季山外孫也其探賾索隱窮神知化<lb/>
　雖眭孟京房無以過也然天性褊狹羞於卜筮者間<lb/>
　來候師王叔茂請徃迎之須臾便與俱來公祖虚禮<lb/>
<pb n="KR3l0099_WYG_003-3a"/>
　盛饌下席行觴彦興自陳下土諸生無他異分幣重<lb/>
　言甘誠有踧踖頗能别者願得從事公祖辭讓再三<lb/>
　爾乃聽之曰府君當有怪白光如門明者然不爲害<lb/>
　也六月上旬雞明時聞南家哭即吉到秋節遷北行<lb/>
　郡以金爲名位至將軍三公公祖曰怪異如此救族<lb/>
　不暇何能致望於所不圗此相饒耳至六月九日未<lb/>
　明太尉楊秉暴薨七月七日拜鉅鹿太守鉅邊有金<lb/>
　後爲度遼將軍歴登三事<lb/>
<pb n="KR3l0099_WYG_003-3b"/>
管輅字公明平原人也善易卜安平太守東萊王基字<lb/>
　伯輿家數有怪使輅筮之卦成輅曰君之卦當有賤<lb/>
　婦人生一男墮地便走入竈中死又牀上當有一大<lb/>
　蛇衘筆小大共視須臾便去又烏來入室中與鷰共<lb/>
　鬬鷰死烏去有此三卦基大驚曰精義之致乃至於<lb/>
　此幸爲占其吉凶輅曰非有他禍直客<hi>一作官</hi>含久逺魑<lb/>
　魅罔兩共爲怪耳兒生便走非能自走直宋無忌之<lb/>
　妖將其入竈也大蛇衘筆者直老書佐耳烏與鷰鬬<lb/>
<pb n="KR3l0099_WYG_003-4a"/>
　者直老鈴下耳夫神明之正非妖能害也萬物之變<lb/>
　非道所止也久逺之浮精必能之定數也今卦中見<lb/>
　𧰼而不見其凶故知假托之數非妖咎之徴自無所<lb/>
　憂也昔髙宗之鼎非雉所雊太戊之階非桑所生然<lb/>
　而野鳥一雊武丁爲髙宗桑榖暫生大戊以興焉知<lb/>
　三事不爲吉祥願府君安身養德從容光大勿以神<lb/>
　奸汚累天真後卒無他遷安南督軍後輅鄉里乃太<lb/>
　原問輅君徃者爲王府君論怪云老書佐爲蛇老鈴<lb/>
<pb n="KR3l0099_WYG_003-4b"/>
　下爲烏此本皆人何化之㣲賤乎爲見於爻𧰼出君<lb/>
　意乎輅言茍非性與天道何由背爻𧰼而任心胸者<lb/>
　乎夫萬物之化無有常形人之變異無有定體或大<lb/>
　爲小或小爲大固無優劣萬物之化一例之道也是<lb/>
　以夏鯀天子之父趙王如意漢髙之子而鯀爲黄能<lb/>
　意爲蒼狗斯亦至尊之位而爲黔喙之類也况蛇者<lb/>
　協辰巳之位烏者棲太陽之精此乃騰黑之明𧰼白<lb/>
　日之流景如書佐鈴下各以㣲軀化爲蛇烏不亦過<lb/>
<pb n="KR3l0099_WYG_003-5a"/>
　乎<lb/>
管輅至平原見顔超貌主天亡顔父乃求輅延命輅曰<lb/>
　子歸覔清酒一榼鹿脯一斤卯日刈麥地南大桑𣗳下有<lb/>
　二人圍碁次但酌酒置脯飲盡更斟以盡爲度若問<lb/>
　汝汝但拜之勿言必合有人救汝顔依言而徃果見<lb/>
　二人圍碁顔置脯斟酒于前其人貪戲但飲酒食脯<lb/>
　不顧數巡北邊坐者忽見顔在叱曰何故在此顔惟<lb/>
　拜之南面坐者語曰適來飲他酒脯寜無情乎北坐<lb/>
<pb n="KR3l0099_WYG_003-5b"/>
　者曰文書已定南坐者曰借文書看之見超夀止可<lb/>
　十九嵗乃取筆挑上語曰救汝至九十年活顔拜而<lb/>
　回管語顔曰大助子且喜得増夀北邊坐人是北斗<lb/>
　南邊坐人是南斗南斗注生北斗注死凡人受胎皆<lb/>
　從南斗過北斗所有祈求皆向北斗<lb/>
信都令家婦女驚恐更互疾病使輅筮之輅曰君此堂<lb/>
　西頭有兩死男子一男持矛一男持弓箭頭在壁内<lb/>
　脚在壁外持矛者主刺頭故頭重痛不得舉也持弓<lb/>
<pb n="KR3l0099_WYG_003-6a"/>
　箭者主射胸腹故心中懸痛不得飲食也晝則浮游<lb/>
　夜來病人故使驚恐也於是掘其室中入地八尺果<lb/>
　得二棺一棺中有矛一棺中有角弓及箭箭久逺木<lb/>
　皆消爛但有鐵及角完耳乃徙骸骨去城二十里埋<lb/>
　之無復疾病<lb/>
利漕民郭恩字義博兄弟三人皆得躄疾使輅筮其所<lb/>
　由輅曰卦中有君本墓墓中有女鬼非君伯母當叔<lb/>
　母也昔饑荒之世當有利其數升米者排著井中嘖<lb/>
<pb n="KR3l0099_WYG_003-6b"/>
　嘖有聲推一大石下破其頭孤魂寃痛自訴於天耳<lb/>
淳于智字叔平濟北廬人也性深沈有思義少爲書生<lb/>
　能易筮善厭勝之術髙平劉柔夜臥䑕嚙其左手中<lb/>
　指意甚惡之以問智智爲筮之曰䑕本欲殺君而不<lb/>
　能當爲使其反死乃以朱書手腕横文後三寸爲田<lb/>
　字可方一寸二分使夜露手以臥有大䑕伏死於前<lb/>
上黨鮑瑗家多喪病貧苦淳于智卜之曰君安宅失宜<lb/>
　故令君困爾君舍東北有大桑樹君徑至市入門數<lb/>
<pb n="KR3l0099_WYG_003-7a"/>
　十步當有一人賣新鞭者便就買還以懸此樹三年<lb/>
　當暴得財瑗承言詣市果得馬鞭懸之三年浚井得<lb/>
　錢數十萬銅鐵器復二萬餘於是業用既展病者亦<lb/>
　無恙<lb/>
譙人夏侯藻母病困將詣智卜忽有一狐當門向之嘷<lb/>
　呌藻大愕懼遂馳詣智智曰其禍甚急君速歸在狐<lb/>
　嘷處拊心啼哭令家人驚怪大小畢出一人不出啼<lb/>
　哭勿休然其禍僅可免也藻還如其言母亦扶病而<lb/>
<pb n="KR3l0099_WYG_003-7b"/>
　出家人既集堂屋五間拉然而崩<lb/>
護軍張劭母病篤智筮之使西出市沐猴繫母臂令傍<lb/>
　人搥拍恒使作聲三日放去劭從之其猴出門即爲<lb/>
　犬所咋死母病遂差<lb/>
郭璞字景純行至廬江勸太守胡孟康急回南渡康不<lb/>
　從璞將促裝去之愛其婢無由得乃取小豆三斗繞<lb/>
　主人宅散之主人晨起見赤衣人數千圍其家就視<lb/>
　則滅甚惡之請璞爲卦璞曰君家不宜畜此婢可于<lb/>
<pb n="KR3l0099_WYG_003-8a"/>
　東南二十里賣之慎勿爭價則此妖可除也璞隂令<lb/>
　人賤買此婢復爲投符於井中數千赤衣人一一自<lb/>
　投於井主人大悦璞攜婢去後數旬而廬江陷<lb/>
趙固所乗馬忽死甚悲惜之以問郭璞璞曰可遣數十<lb/>
　人持竹竿東行三十里有山林陵樹便攪打之當有<lb/>
　一物出急宜持歸於是如言果得一物似猿持歸入<lb/>
　門見死馬跳梁走徃死馬頭嘘吸其鼻頃之馬即能<lb/>
　起奮迅嘶鳴飲食如常亦不復見向物固竒之厚加<lb/>
<pb n="KR3l0099_WYG_003-8b"/>
　資給<lb/>
揚州别駕顧球姊生十年便病至年五十餘令郭璞筮<lb/>
　得大過之升其辭曰大過卦者義不嘉冡墓枯楊無<lb/>
　英華振動遊魂見龍車身被重累嬰妖邪法由斬祀<lb/>
　殺靈蛇非已之咎先人瑕案卦論之可奈何球乃迹<lb/>
　訪其家事先世曽伐大樹得大蛇殺之女便病病後<lb/>
　有羣鳥數千迴翔屋上人皆怪之不知何故有縣農<lb/>
　行過舍邊仰視見龍牽車五色晃爛其大非常有頃<lb/>
<pb n="KR3l0099_WYG_003-9a"/>
　遂滅<lb/>
義興方叔保得傷寒垂死令璞占之不吉令求白牛厭<lb/>
　之求之不得唯羊子𤣥有一白牛不肯借璞爲致之<lb/>
　即日有大白牛從西來徑徃臨叔保驚惶病即愈<lb/>
西川費孝先善軌革世皆知名有大若人王旻因貨殖<lb/>
　至成都求爲卦孝先曰教住莫住教洗莫洗一石穀<lb/>
　搗得三斗米遇明即活遇暗即死再三戒之令誦此<lb/>
　言足矣旻志之及行途中遇大雨憩一屋下路人盈<lb/>
<pb n="KR3l0099_WYG_003-9b"/>
　塞乃思曰教住莫住得非此耶遂冒雨行未幾屋遂<lb/>
　顛覆獨得免焉旻之妻已私鄰比欲媾終身之好俟<lb/>
　旋歸將致毒謀旻既至妻約其私人曰今夕新沐者<lb/>
　乃夫也將晡呼旻洗沐重易巾幯旻悟曰教洗莫洗<lb/>
　得非此也堅不從妻怒不省自沐夜半反被害既覺<lb/>
　驚呼隣里共視皆莫測其由遂被囚繫拷訊獄就不<lb/>
　能自辨郡守録狀旻泣言死即死矣但孝先所言終<lb/>
　無驗耳左右以是語上達郡守命未得行法呼旻問<lb/>
<pb n="KR3l0099_WYG_003-10a"/>
　曰汝鄰比何人也曰康七遂遣人捕之殺汝妻者必<lb/>
　此人也已而果然因謂僚佐曰一石穀搗得三斗米<lb/>
　非康七乎由是辨雪誠遇明即活之效<lb/>
隗炤汝隂鴻夀亭民也善易臨終書板授其妻曰吾亡<lb/>
　後當大荒雖爾困慎莫賣宅也到後五年春當有詔<lb/>
　使來頓此亭姓龔此人負吾金即以此板徃責之勿<lb/>
　負言也亡後果大困欲賣宅者數矣憶夫言輒止至<lb/>
　期有龔使者果止亭中妻遂賫板責之使者執板不<lb/>
<pb n="KR3l0099_WYG_003-10b"/>
　知所言曰我平生不負錢此何縁爾邪妻曰夫臨亡<lb/>
　手書板見命如此不敢妄也使者沉吟良久而悟乃<lb/>
　命取蓍筮之卦成抵掌歎曰妙哉隗生含明隱迹而<lb/>
　莫之聞可謂鏡窮達而洞吉凶者也於是告其妻曰<lb/>
　吾不負金賢夫自有金乃知亡後當暫窮故藏金以<lb/>
　待太平所以不告兒婦者恐金盡而困無已也知吾<lb/>
　善易故書板以寄意耳金五百斤盛以青甖覆以銅<lb/>
　柈埋在堂屋東頭去壁一丈入地九尺妻還掘之果<lb/>
<pb n="KR3l0099_WYG_003-11a"/>
　得金皆如所卜<lb/>
韓友字景先廬江舒人也善占卜亦行京費厭勝之術<lb/>
　劉世則女病魅積年巫爲攻禱伐空冢故城間得狸<lb/>
　鼉數十病猶不差友筮之命作布囊俟女發時張囊<lb/>
　著窻牖間友閉户作氣若有所驅須臾間見囊大脹<lb/>
　如吹因决敗之女仍大發友乃更作皮囊二枚沓張<lb/>
　之施張如前囊復脹滿因急縛囊口懸著樹二十許<lb/>
　日漸消開視有二斤狐毛女病遂差<lb/>
<pb n="KR3l0099_WYG_003-11b"/>
㑹稽嚴卿善卜筮鄉人魏序欲東行荒年多抄盗令卿<lb/>
　筮之卿曰君慎不可東行必遭暴害而非劫也序不<lb/>
　信卿曰既必不停宜有以禳之可索西郭外獨母家<lb/>
　白雄狗繫著船前求索止得駁狗無白者卿曰駁者<lb/>
　亦足然猶恨其色不純當餘小毒止及六畜輩耳無<lb/>
　所復憂序行半路狗忽然作聲甚急有如人打之者<lb/>
　比視已死吐黑血斗餘其夕序墅上白鵝數頭無故<lb/>
　自死序家無恙<lb/>
<pb n="KR3l0099_WYG_003-12a"/>
沛國華佗字元化一名旉瑯邪劉勲爲河内太守有女<lb/>
　年幾二十苦脚左膝裏有瘡癢而不痛瘡愈數十日<lb/>
　復發如此七八年迎佗使視佗曰是易治之當得稻<lb/>
　糠黄色犬一頭好馬二匹以繩繫犬頸使走馬牽犬<lb/>
　馬極輒易計馬走三十餘里犬不能行復令步人拖<lb/>
　曳計向五十里乃以藥飲女女即安臥不知人因取<lb/>
　大刀㫁犬腹近後脚之前以所㫁之處向瘡口令去二<lb/>
　三寸停之須臾有若蛇者從瘡中出便以鐵椎横貫<lb/>
<pb n="KR3l0099_WYG_003-12b"/>
　蛇頭蛇在皮中動揺良久須臾不動乃牽出長三尺<lb/>
　許純是蛇但有眼處而無童子又逆鱗耳以膏散著<lb/>
　瘡中七日愈<lb/>
佗嘗行道見一人病咽嗜食不得下家人車載欲徃就<lb/>
　醫佗聞其呻吟聲駐車徃視語之曰向來道邊有賣<lb/>
　餅家蒜韲大酢從取三升飲之病自當去即如佗言<lb/>
　立吐蛇一枚<lb/>
　搜神記巻三<lb/>
</p>
<p>
</p>
  </div>
<div>
                <head>搜神記巻四</head>
    <p>
<pb n="KR3l0099_WYG_004-1a"/>
欽定四庫全書<lb/>
　搜神記巻四　　　　　　　晉　干寶　撰<lb/>
風伯雨師星也風伯者箕星也雨師者畢星也鄭𤣥謂<lb/>
　司中司命文星第四第五星也雨師一曰屏翳一曰<lb/>
　號屏一曰𤣥冥<lb/>
蜀郡張寛字叔文漢武帝時爲侍中從祀甘泉至渭橋<lb/>
　有女子浴于渭水乳長七尺上怪其異遣問之女曰<lb/>
　帝後第七車者知我所來時寛在第七車對曰天星<lb/>
<pb n="KR3l0099_WYG_004-1b"/>
　主祭祀者齋戒不潔則女人見<lb/>
文王以太公望爲灌壇令期年風不鳴條文王夢一婦<lb/>
　人甚麗當道而哭問其故曰吾泰山之女嫁爲東海<lb/>
　婦欲歸今爲灌壇令當道有德廢我行我行必有大<lb/>
　風疾雨大風疾雨是毁其德也文王覺召太公問之<lb/>
　是日果有疾雨暴風從太公邑外而過文王乃拜太<lb/>
　公爲大司馬<lb/>
胡母班字季友泰山人也曾至泰山之側忽于樹間逢<lb/>
<pb n="KR3l0099_WYG_004-2a"/>
　一絳衣騶呼班云泰山府君召班驚愕逡巡未答復<lb/>
　有一騶出呼之遂隨行數十步騶請班暫瞑少頃便<lb/>
　見宫室威儀甚嚴班乃入閣拜謁主爲設食語班曰<lb/>
　欲見君無他欲附書與女壻耳班問女郎何在曰女<lb/>
　爲河伯婦班曰輒當奉書不知縁何得達答曰今適<lb/>
　河中流便扣舟呼青衣當自有取書者班乃辭出昔<lb/>
　騶復令閉目有頃忽如故道遂西行如神言而呼青<lb/>
　衣須臾果有一女僕出取書而沒少頃復出云河伯<lb/>
<pb n="KR3l0099_WYG_004-2b"/>
　欲暫見君婢亦請瞑目遂拜謁河伯河伯乃大設酒<lb/>
　食詞㫖殷勤臨去謂班曰感君逺爲致書無物相奉<lb/>
　於是命左右取吾青絲履來以貽班班出瞑然忽得<lb/>
　還舟遂於長安經年而還至泰山側不敢潛過遂扣<lb/>
　樹自稱姓名從長安還欲啟消息須臾昔騶出引班<lb/>
　如向法而進因致書焉府君請曰當别再報班語訖<lb/>
　如厠忽見其父著械徒作此輩數百人班進拜流涕<lb/>
　問大人何因及此父云吾死不幸見遣三年今已二<lb/>
<pb n="KR3l0099_WYG_004-3a"/>
　年矣困苦不可處知汝今爲明府所識可爲吾陳之<lb/>
　乞免此役便欲得社公耳班乃依教叩頭陳乞府君<lb/>
　曰生死異路不可相近身無所惜班苦請方許之於<lb/>
　是辭出還家嵗餘兒子死亡畧盡班惶懼復詣泰山<lb/>
　扣樹求見昔騶遂迎之而見班乃自説昔辭曠拙及<lb/>
　還家兒死亡至盡今恐禍故未已輙來啟白幸蒙哀<lb/>
　救府君拊掌大笑曰昔語君死生異路不可相近故<lb/>
　也即勅外召班父須臾至庭中問之昔求還里社當<lb/>
<pb n="KR3l0099_WYG_004-3b"/>
　爲門户作福而孫息死亡至盡何也答云久别鄉里<lb/>
　自忻得還又遇酒食充足實念諸孫召之於是代之<lb/>
　父涕泣而出班遂還後有兒皆無恙<lb/>
宋時𢎞農馮夷華隂潼鄉隄首人也以八月上庚日渡<lb/>
　河溺死天帝署爲河伯又五行書曰河伯以庚辰日<lb/>
　死不可治船逺行溺沒不返<lb/>
吳餘杭縣南有上湖湖中央作塘有一人乗馬看戲將<lb/>
　三四人至岑村飲酒小醉暮還時炎熱因下馬入水<lb/>
<pb n="KR3l0099_WYG_004-4a"/>
　中枕石眠馬斷走歸從人悉追馬至暮不返眠覺日<lb/>
　已向晡不見人馬見一婦來年可十六七云女郎再<lb/>
　拜日既向暮此間大可畏君作何計因問女郎何姓<lb/>
　那得忽相聞復有一少年年十三四甚了了乗新車<lb/>
　車後二十人至呼上車云大人暫欲相見因迴車而<lb/>
　去道中繹絡把火見城郭邑居既入城進㕔事上有<lb/>
　信幡題云河伯信俄見一人年三十許顔色如畫侍<lb/>
　衞煩多相對欣然勅行酒笑云僕有小女頗聰明欲<lb/>
<pb n="KR3l0099_WYG_004-4b"/>
　以給君箕箒此人知神不敢拒逆便勅備辦㑹就郎<lb/>
　中婚承白已辦遂以絲布單衣及紗袷絹裙紗衫褌<lb/>
　履屐皆精好又給十小吏青衣數十人婦年可十八<lb/>
　九姿容婉媚便成三日經大㑹客拜閣四日云禮既<lb/>
　有限發遣去婦以金甌麝香囊與婿别涕泣而分又<lb/>
　與錢十萬藥方三卷云可以施功布德復云十年當<lb/>
　相迎此人歸家遂不肯别婚辭親出家作道人所得<lb/>
　三巻方一巻脉經一巻湯方一巻丸方周行救療皆<lb/>
<pb n="KR3l0099_WYG_004-5a"/>
　致神驗後母老兄喪因還婚宦<lb/>
秦始皇三十六年使者鄭容從關東來將入函關西至<lb/>
　華隂望見素車白馬從華山上下疑其非人道住止<lb/>
　而待之遂至問鄭容曰安之答曰之咸陽車上人曰<lb/>
　吾華山使也願託一牘書致鎬池君所子之咸陽道<lb/>
　過鎬池見一大梓下有文石取以欵梓當有應者即以書<lb/>
　與之容如其言以石欵梓樹果有人來取書明年祖<lb/>
　龍死<lb/>
<pb n="KR3l0099_WYG_004-5b"/>
張璞字公直不知何許人也爲吳郡太守徴還道由廬<lb/>
　山子女觀於祠室婢使指像人以戲曰以此配汝其<lb/>
　夜璞妻夢廬君致聘曰鄙男不肖感垂採擇用致㣲<lb/>
　意妻覺怪之婢言其情於是妻懼催璞速發中流舟<lb/>
　不爲行闔船震恐乃皆投物於水船猶不行或曰投<lb/>
　女則船爲進皆曰神意已可知也以一女而滅一門<lb/>
　奈何璞曰吾不忍見之乃上飛廬卧使妻沉女于水<lb/>
　妻因以璞亡兄孤女代之置席水中女坐其上船乃<lb/>
<pb n="KR3l0099_WYG_004-6a"/>
　得去璞見女之在也怒曰吾何面目於當世也乃復<lb/>
　投已女及得渡遥見二女在下有吏立於岸側曰吾<lb/>
　廬君主簿也廬君謝君知鬼神非匹又敬君之義故<lb/>
　悉還二女後問女言但見好屋吏卒不覺在水中也<lb/>
建康小吏曹著爲廬山使所迎配以女婉著形意不安<lb/>
　屢屢求請退婉澘然垂涕賦詩序别并贈織成褌衫<lb/>
宫亭湖孤石廟嘗有估客下都經其廟下見二女子云<lb/>
　可爲買兩量絲履自相厚報估客至都市好絲履并<lb/>
<pb n="KR3l0099_WYG_004-6b"/>
　箱盛之自市書刀亦内箱中既還以箱及香置廟中<lb/>
　而去忘取書刀至河中流忽有鯉魚跳入船内破魚<lb/>
　腹得書刀焉<lb/>
南州人有遣吏獻犀簪於孫權者舟過宫亭廟而乞靈<lb/>
　焉神忽下教曰須汝犀簪吏惶遽不敢應俄而犀簪<lb/>
　已前列矣神復下教曰俟汝至石頭城返汝簪吏不<lb/>
　得已遂行自分失簪且得死罪比達石頭忽有大鯉<lb/>
　魚長三尺躍入舟剖之得簪<lb/>
<pb n="KR3l0099_WYG_004-7a"/>
郭璞過江宣城太守殷祐引爲㕘軍時有一物大如水<lb/>
　牛灰色卑脚脚𩔖𧰼胸前尾上皆白大力而遲鈍來<lb/>
　到城下衆咸怪焉祐使人伏而取之令璞作卦遇遯<lb/>
　之蠱名曰驢䑕卜適了伏者以㦸刺深尺餘郡紀綱<lb/>
　上祠請殺之巫云廟神不悦曰此是䢼亭驢山君䑕使至<lb/>
　荆山暫來過我不須觸之遂去不復見<lb/>
廬陵歐明從賈客道經彭澤湖每以舟中所有多少投<lb/>
　湖中云以爲禮積數年後復過忽見湖中有大道上<lb/>
<pb n="KR3l0099_WYG_004-7b"/>
　多風塵有數吏乗車馬來候明云是青洪君使要須<lb/>
　臾達見有府舍門下吏卒明甚怖吏曰無可怖青洪<lb/>
　君感君前後有禮故要君必有重遺君者君勿取獨<lb/>
　求如願耳明既見青洪君乃求如願使逐明去如願<lb/>
　者青洪君婢也明將歸所願輙得數年大富<lb/>
益州之西雲南之東有神祠剋山石爲室下有神奉祠<lb/>
　之自稱黄公因言此神張良所受黄石公之靈也清<lb/>
　淨不宰殺諸祈禱者持一百錢一雙筆一丸墨置石<lb/>
<pb n="KR3l0099_WYG_004-8a"/>
　室中前請乞先聞石室中有聲須臾問來人何欲既<lb/>
　言便具語吉凶不見其形至今如此<lb/>
永嘉中有神見兖州自稱樊道基有嫗號成夫人夫人<lb/>
　好音樂能彈箜篌聞人絃歌輒便起舞<lb/>
沛國戴文謀隱居陽城山中曾於客堂食際忽聞有神<lb/>
　呼曰我天帝使者欲下慿君可乎文聞甚驚又曰君<lb/>
　疑我也文乃跪曰居貧恐不足降下耳既而灑掃設<lb/>
　位朝夕進食甚謹後於室内竊言之婦曰此恐是妖<lb/>
<pb n="KR3l0099_WYG_004-8b"/>
　魅慿依耳文曰我亦疑之及祠饗之時神乃言曰吾<lb/>
　相從方欲相利不意有疑心異議文辭謝之際忽堂<lb/>
　上如數十人呼聲出視之見一大鳥五色白鳩數十<lb/>
　隨之東北入雲而去遂不見<lb/>
麋竺字子仲東海朐人也祖世貨殖家貲巨萬常從洛<lb/>
　歸未至家數十里見路次有一好新婦從竺求寄載<lb/>
　行可二十餘里新婦謝去謂竺曰我天使也當徃燒<lb/>
　東海麋竺家感君見載故以相語竺因私請之婦曰<lb/>
<pb n="KR3l0099_WYG_004-9a"/>
　不可得不燒如此君可快去我當緩行日中必火發<lb/>
　竺乃急行歸達家便移出財物日中而火大發<lb/>
漢宣帝時南陽隂子方者性至孝積恩好施喜祀竈臘<lb/>
　日晨炊而竈神形見子方再拜受慶家有黄羊因以<lb/>
　祀之自是已後暴至巨富田七百餘頃輿馬僕𨽻比<lb/>
　於邦君子方嘗言我子孫必將彊大至識三世而遂<lb/>
　繁昌家凡四侯牧守數十故後子孫嘗以臘日祀竈<lb/>
　而薦黄羊焉<lb/>
<pb n="KR3l0099_WYG_004-9b"/>
吳縣張成夜起忽見一婦人立於宅南角舉手招成曰<lb/>
　此是君家之𧖟室我即此地之神明年正月十五宜<lb/>
　作白粥泛膏於上以後年年大得𧖟今之作膏麋像<lb/>
　此<lb/>
豫章有戴氏女久病不差見一小石形像偶人女謂曰<lb/>
　爾有人形豈神能差我宿疾者吾將重汝其夜夢有<lb/>
　人告之吾將祐汝自後疾漸差遂爲立祠山下戴氏<lb/>
　爲巫故名戴侯祠<lb/>
<pb n="KR3l0099_WYG_004-10a"/>
漢陽羨長劉玘嘗言我死當爲神一夕飲醉無病而卒<lb/>
　風雨失其柩夜聞荆山有數千人噉聲鄉民徃視之<lb/>
　則棺已成冡遂改爲君山因立祠祀之<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0099_WYG_004-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記巻四<lb/>
</p>
<p>
</p>
  </div>
<div>
                <head>搜神記卷五</head>
    <p>
<pb n="KR3l0099_WYG_005-1a"/>
欽定四庫全書<lb/>
　搜神記卷五　　　　　　　晉　干寶　撰<lb/>
蔣子文者廣陵人也嗜酒好色佻達無度常自謂已骨<lb/>
　清死當爲神漢末爲秣陵尉逐賊至鍾山下賊擊傷<lb/>
　額因解綬縳之有頃遂死及吳先主之初其故吏見<lb/>
　文于道乗白馬執白羽侍從如平生見者驚走文追<lb/>
　之謂曰我當爲此土地神以福爾下民爾可宣告百<lb/>
　姓爲我立祠不爾將有大咎是歲夏大疫百姓竊相<lb/>
<pb n="KR3l0099_WYG_005-1b"/>
　恐動頗有竊祠之者矣文又下巫祝吾將大啟祐孫<lb/>
　氏宜爲我立祠不爾將使蟲入人耳爲災俄而小蟲<lb/>
　如塵䖟入耳皆死醫不能治百姓愈恐孫主未之信<lb/>
　也又下巫祝若不祀我將又以大火爲災是嵗火災<lb/>
　大發一日數十處火及公宫議者以爲鬼有所歸乃<lb/>
　不爲厲宜有以撫之於是使使者封子文爲中都侯<lb/>
　次弟子緒爲長水校尉皆加印綬爲立廟堂轉號鍾<lb/>
　山爲蔣山今建康東北蔣山是也自是災厲止息百<lb/>
<pb n="KR3l0099_WYG_005-2a"/>
　姓遂大事之<lb/>
劉赤父者夢蔣侯召爲主簿期日促乃徃廟陳請母老<lb/>
　子弱情事過切乞蒙放恕㑹稽魏過多材藝善事神<lb/>
　請舉過自代因叩頭流血廟祝曰特願相屈魏過何<lb/>
　人而有斯舉赤父固請終不許尋而赤父死焉<lb/>
咸寜中太常卿韓伯子某㑹稽内史王藴子某光禄大<lb/>
　夫劉耽子某同遊蔣山廟廟有數婦人像甚端正某<lb/>
　等醉各指像以戲自相配匹即以其夕三人同夢蔣<lb/>
<pb n="KR3l0099_WYG_005-2b"/>
　侯遣傳教相聞曰家子女並醜陋而猥垂榮顧輒刻<lb/>
　某日悉相奉迎某等以其夢指適異常試徃相問而<lb/>
　果各得此夢符協如一於是大懼備三牲詣廟謝罪<lb/>
　乞哀又俱夢蔣侯親來降已曰君等既已顧之實貪<lb/>
　㑹對剋期垂及豈容方更中悔經少時並亡<lb/>
㑹稽鄮縣東野有女子姓吳字望子年十六姿容可愛<lb/>
　其鄉里有解鼓舞神者要之便徃縁塘行半路忽見<lb/>
　一貴人端正非常貴人乗船挺力十餘整頓令人問<lb/>
<pb n="KR3l0099_WYG_005-3a"/>
　望子欲何之具以事對貴人云今正欲徃彼便可入<lb/>
　船共去望子辭不敢忽然不見望子既拜神座見向<lb/>
　船中貴人儼然端坐即蔣侯像也問望子來何遲因<lb/>
　擲兩橘與之數數形見遂隆情好心有所欲輒空中<lb/>
　下之嘗思噉鯉一雙鮮鯉隨心而至望子芳香流聞<lb/>
　數里頗有神驗一邑共事奉經三年望子忽生外意<lb/>
　神便絶徃來<lb/>
陳郡謝玉爲瑯邪内史在京城所在虎暴殺人甚衆有<lb/>
<pb n="KR3l0099_WYG_005-3b"/>
　一人以小船載年少婦以大刀插著船挾暮來至邏<lb/>
　所將出語云此間頃來甚多草穢君載細小作此輕<lb/>
　行大爲不易可止邏宿也相問訊既畢邏將適還去<lb/>
　其婦上岸便爲虎將去其夫抜刀大喚欲逐之先奉<lb/>
　事蔣侯乃喚求助如此當行十里忽如有一黑衣爲<lb/>
　之導其人隨之當復二十里見大樹既至一穴虎子<lb/>
　聞行聲謂其母至皆走出其人即其所殺之便抜刀<lb/>
　隱樹側住良久虎方至便下婦著地倒牽入穴其人<lb/>
<pb n="KR3l0099_WYG_005-4a"/>
　以刀當腰斫斷之虎既死其婦故活向曉能語問之<lb/>
　云虎初取便負著背上臨至而後下之四體無他止<lb/>
　爲草木傷耳扶歸還船明夜夢一人語之曰蔣侯使<lb/>
　助汝知否至家殺猪祠焉<lb/>
淮南全椒縣有丁新婦者本丹陽丁氏女年十六適全<lb/>
　椒謝家其姑嚴酷使役有程不如限者仍便笞捶不<lb/>
　可堪九月九日乃自經死遂有靈嚮聞於民間發言<lb/>
　于巫祝曰念人家婦女作息不倦使避九月九日勿<lb/>
<pb n="KR3l0099_WYG_005-4b"/>
　用作事見形著縹衣戴青葢從一婢至牛渚津求渡<lb/>
　有兩男子共乗船捕魚仍呼求載兩男子笑共調弄<lb/>
　之言聽我爲婦當相渡也丁嫗曰謂汝是佳人而無<lb/>
　所知汝是人當使汝入泥死是鬼使汝入水便却入<lb/>
　草中須臾有一老翁乗船載葦嫗從索渡翁曰船上<lb/>
　無裝豈可露渡恐不中載耳嫗言無苦翁因出葦半<lb/>
　許安處不著船中徑渡之至南岸臨去語翁曰吾是<lb/>
　鬼神非人也自能得過然宜使民間粗相聞知翁之<lb/>
<pb n="KR3l0099_WYG_005-5a"/>
　厚意出葦相渡深有慙感當有以相謝者若翁速還<lb/>
　去必有所見亦當有所得也翁曰恐燥濕不至何敢<lb/>
　蒙謝翁還西岸見兩男子覆水中進前數里有魚千<lb/>
　數跳躍水邊風吹至岸上翁遂棄葦載魚以歸於是<lb/>
　丁嫗遂還丹陽江南人皆呼爲丁姑九月九日不用<lb/>
　作事咸以爲息日也今所在祠之<lb/>
散騎侍郎王祐疾困與母辭訣既而聞有通賓者曰某<lb/>
　郡某里某人嘗爲别駕祐亦雅聞其姓字有頃奄然<lb/>
<pb n="KR3l0099_WYG_005-5b"/>
　來至曰與卿士類有自然之分又州里情便欵然今<lb/>
　年國家有大事出三將軍分布徵發吾等十餘人爲<lb/>
　趙公明府參佐至此倉卒見卿有髙門大屋故來投<lb/>
　與卿相得大不可言祐知其鬼神曰不幸疾篤死在<lb/>
　旦夕遭卿以性命相託答曰人生有死此必然之事<lb/>
　死者不繫生時貴賤吾今見領兵三千須卿得度簿<lb/>
　相付如此地難得不宜辭之祐曰老母年髙兄弟無<lb/>
　有一旦死亡前無供養遂欷歔不能自勝其人愴然<lb/>
<pb n="KR3l0099_WYG_005-6a"/>
　曰卿位爲常伯而家無餘財向聞與尊夫人辭訣言<lb/>
　辭哀苦然則卿國士也如何可令死吾當相爲因起<lb/>
　去明日更來其明日又來祐曰卿許活吾當卒恩否<lb/>
　答曰大老子業已許卿當復相欺耶見其從者數百<lb/>
　人皆長二尺許烏衣軍服赤油爲誌祐家擊鼓禱祀<lb/>
　諸鬼聞鼓聲皆應節起舞振袖颯颯有聲祐將爲設<lb/>
　酒食辭曰不須因復起去謂祐曰病在人體中如火<lb/>
　當以水解之因取一杯水發被灌之又曰爲卿留赤<lb/>
<pb n="KR3l0099_WYG_005-6b"/>
　筆十餘枝在薦下可與人使簪之出入辟惡災舉事<lb/>
　皆無恙因道曰王甲李乙吾皆與之遂執祐手與辭<lb/>
　時祐得安眠夜中忽覺乃呼左右令開被神以水灌<lb/>
　我將大沾濡開被而信有水在上被之下下被之上<lb/>
　不浸如露之在荷量之得三升七合於是疾三分愈<lb/>
　二數日大除凡其所道當取者皆死亡唯王文英半<lb/>
　年後乃亡所道與赤筆人皆經疾病及兵亂皆亦無<lb/>
　恙初有妖書云上帝以三將軍趙公明鍾士季各督<lb/>
<pb n="KR3l0099_WYG_005-7a"/>
　數鬼下取人莫知所在祐病差見此書與所道趙公<lb/>
　明合焉<lb/>
漢下邳周式嘗至東海道逢一吏持一巻書求寄載行<lb/>
　十餘里謂式曰吾暫有所過留書寄君船中慎勿發<lb/>
　之去後式盜發視書皆諸死人録下條有式名須臾<lb/>
　吏還式猶視書吏怒曰故以相告而忽視之式叩頭<lb/>
　流血良久吏曰感卿逺相載此書不可除卿名今日<lb/>
　已去還家三年勿出門可得度也勿道見吾書式還<lb/>
<pb n="KR3l0099_WYG_005-7b"/>
　不出已二年餘家皆怪之鄰人卒亡父怒使徃弔之<lb/>
　式不得已適出門便見此吏吏曰吾令汝三年勿出<lb/>
　而今出門知復奈何吾求不見連累爲鞭杖今已見<lb/>
　汝無可奈何後三日日中當相取也式還涕泣具道<lb/>
　如此父故不信母晝夜與相守至三日日中時果見<lb/>
　來取便死<lb/>
南頓張助於田中種木見李核欲持去顧見空桑中有<lb/>
　土因植種以餘漿溉灌後人見桑中反復生李轉相<lb/>
<pb n="KR3l0099_WYG_005-8a"/>
　告語有病目痛者息隂下言李君令我目愈謝以一<lb/>
　豚目痛小疾亦行自愈衆犬吠聲盲者得視逺近翕<lb/>
　赫其下車騎常數千百酒肉滂沱間一嵗餘張助逺<lb/>
　出來還見之驚云此有何神乃我所種耳因就斫之<lb/>
王莽居攝劉京上言齊郡臨淄縣昌興亭長辛當數夢人謂<lb/>
　曰吾天使也攝皇帝當爲真即不信我此亭中當有<lb/>
　新井出亭長起視亭中果有新井入地百尺<lb/>
　<lb/>
<pb n="KR3l0099_WYG_005-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷五<lb/>
</p>
<p>
</p>
  </div>
<div>
                <head>搜神記卷六</head>
    <p>
<pb n="KR3l0099_WYG_006-1a"/>
欽定四庫全書<lb/>
　搜神記卷六　　　　　　　晉　干寶　撰<lb/>
妖怪者蓋精氣之依物者也氣亂於中物變於外形神<lb/>
　氣質表裏之用也本於五行通於五事雖消息升降<lb/>
　化動萬端其於休咎之徵皆可得域而論矣<lb/>
夏桀之時厲山亡秦始皇之時三山亡周顯王三十二<lb/>
　年宋大丘社亡漢昭帝之末陳留昌邑社亡京房易<lb/>
　傳曰山黙然自移天下兵亂社稷亡也故㑹稽山隂<lb/>
<pb n="KR3l0099_WYG_006-1b"/>
　瑯邪中有怪山世傳本瑯邪東武海中山也時天夜<lb/>
　風雨晦冥旦而見武山在焉百姓怪之因名曰怪山<lb/>
　時東武縣山亦一夕自亡去識其形者乃知其移來<lb/>
　今怪山下見有東武里蓋記山所自來以爲名也又<lb/>
　交州脆州山移至青州凡山徙皆不極之異也此二<lb/>
　事未詳其世尚書金縢曰山徙者人君不用道士賢<lb/>
　者不興或禄去公室賞罰不由君私門成羣不救當<lb/>
　爲易世變號説曰善言天者必質於人善言人者必<lb/>
<pb n="KR3l0099_WYG_006-2a"/>
　本於天故天有四時日月相推寒暑迭代其轉運也<lb/>
　和而爲雨怒而爲風散而爲露亂而爲霧凝而爲霜<lb/>
　雪立而爲虹霓此天之常數也人有四肢五臟一覺<lb/>
　一寐呼吸吐納精氣徃來流而爲榮衞彰而爲氣色<lb/>
　發而爲聲音此亦人之常數也若四時失運寒暑乖<lb/>
　違則五緯盈縮星辰錯行日月薄蝕彗孛流飛此天<lb/>
　地之危診也寒暑不時此天地之蒸否也石立土踊<lb/>
　此天地之瘤贅也山崩地陷此天地之癰疽也衝風<lb/>
<pb n="KR3l0099_WYG_006-2b"/>
　暴雨此天地之奔氣也雨澤不降川瀆涸竭此天地<lb/>
　之焦枯也<lb/>
商紂之時大龜生毛兔生角兵甲將興之𧰼也<lb/>
周宣王三十三年幽王生是嵗有馬化爲狐<lb/>
晉獻公二年周惠王居於鄭鄭人入王府多蜕化爲蜮<lb/>
　射人<lb/>
周隱王二年四月齊地暴長長丈餘髙一尺五寸京房<lb/>
　易妖曰地四時暴長占春夏多吉秋冬多凶歴陽之<lb/>
<pb n="KR3l0099_WYG_006-3a"/>
　郡一夕淪入地中而爲水澤今厯湖是也不知何時<lb/>
　運斗樞曰邑之淪隂吞陽下相屠焉<lb/>
周哀王八年鄭有一婦人生四十子其二十人爲人二<lb/>
　十人死其九年晉有豕生人吳赤烏七年有婦人一<lb/>
　生三子<lb/>
周烈王六年林碧陽君之御人産二龍<lb/>
魯莊公八年齊襄公田於貝丘見豕從者曰公子彭生<lb/>
　也公怒射之豕人立而嗁公懼墜車傷足喪屨劉向<lb/>
<pb n="KR3l0099_WYG_006-3b"/>
　以爲近豕禍也<lb/>
魯莊公時有内蛇與外蛇鬬鄭南門中内蛇死劉向以<lb/>
　爲近蛇孽也京房易傳曰立嗣子疑厥妖蛇居國門<lb/>
　鬭<lb/>
魯昭公十九年龍鬭於鄭時門之外洧淵劉向以爲近<lb/>
　龍孽也京房易傳曰衆心不安厥妖龍鬭其邑中也<lb/>
魯定公元年有九蛇繞柱占以爲九世廟不祀乃立煬<lb/>
　宫<lb/>
<pb n="KR3l0099_WYG_006-4a"/>
秦孝公二十一年有馬生人昭王二十年牡馬生子而<lb/>
　死劉向以爲皆馬禍也京房易傳曰方伯分威厥妖<lb/>
　牡馬生子上無天子諸侯相伐厥妖馬生人<lb/>
魏襄王十三年有女子化爲丈夫與妻生子京房易傳<lb/>
　曰女子化爲丈夫兹謂隂昌賤人爲王丈夫化爲女<lb/>
　子兹謂隂勝陽厥咎亡一曰男化爲女宫刑濫女化<lb/>
　爲男婦政行也<lb/>
秦孝文王五年遊朐衍有獻五足牛時秦世大用民力<lb/>
<pb n="KR3l0099_WYG_006-4b"/>
　天下叛之京房易傳曰興繇役奪民時厥妖牛生五<lb/>
　足<lb/>
秦始皇二十六年有大人長五丈足履六尺凡十二人<lb/>
　見於臨洮乃作金人十二以象之<lb/>
漢惠帝二年正月癸酉旦有兩龍現於蘭陵廷東里温<lb/>
　陵井中至乙亥夜去京房易傳曰有德遭害厥妖龍<lb/>
　見井中又曰行刑暴惡黒龍從井出<lb/>
漢文帝十二年吳地有馬生角在耳前上向右角長三<lb/>
<pb n="KR3l0099_WYG_006-5a"/>
　寸左角長二寸皆大二寸劉向以爲馬不當生角猶<lb/>
　吳不當舉兵向上也吳將反之變云京房易傳曰臣<lb/>
　易上政不順厥妖馬生角兹謂賢士不足又曰天子<lb/>
　親伐馬生角<lb/>
文帝後元五年六月齊雍城門外有狗生角京房易傳<lb/>
　曰執政失下將害之厥妖狗生角<lb/>
漢景帝二年九月膠東下密人年七十餘生角角有毛<lb/>
　京房易傳曰冡宰專政厥妖人生角五行志以爲人<lb/>
<pb n="KR3l0099_WYG_006-5b"/>
　不當生角猶諸侯不敢舉兵以向京師也其後遂有<lb/>
　七國之難至晉武帝泰始五年元城人年七十生角<lb/>
　殆趙王倫簒亂之應也<lb/>
漢景帝三年邯鄲有狗與彘交是時趙王悖亂遂與六<lb/>
　國反京房易傳曰夫婦不嚴厥妖狗與豕交兹謂反<lb/>
　徳國有兵革<lb/>
景帝三年十一月有白頸烏與黑烏羣鬭楚國吕縣白<lb/>
　頸不勝墮泗水中死者數千劉向以為近白黒祥也<lb/>
<pb n="KR3l0099_WYG_006-6a"/>
　時楚王戊暴逆無道刑辱申公與呉謀反烏羣鬭<lb/>
　者師戰之象也白頸者小明小者敗也墮於水者<lb/>
　將死水地王戊不悟遂舉兵應呉與漢大戰兵敗<lb/>
　而走至於丹徒為越人所斬墮泗水之效也京房<lb/>
　易傳曰逆親親厥妖白黒烏鬬於國中燕王旦之<lb/>
　謀反也又有一烏一鵲鬭於燕宫中池上烏墮池<lb/>
　死五行志以為楚燕皆骨肉藩臣驕恣而謀不義<lb/>
　俱有烏鵲鬭死之祥行同而占合此天人之明表<lb/>
<pb n="KR3l0099_WYG_006-6b"/>
　也燕隂謀未發獨王自殺于宫故一烏而水色者<lb/>
　死楚炕陽舉兵軍師大敗于野故烏衆而金色者<lb/>
　死天道精微之效也京房易傳曰顓征刼殺厥妖<lb/>
　烏鵲鬭<lb/>
景帝十六年梁孝王田北山有獻牛足上出背上者<lb/>
　劉向以為近牛禍内則思慮霧亂外則土功過制<lb/>
　故牛禍作足而出于背下奸上之象也<lb/>
漢武帝太始四年七月趙有蛇從郭外入與邑中蛇<lb/>
<pb n="KR3l0099_WYG_006-7a"/>
　鬬孝文廟下邑中蛇死後二年秋有衛太子事自趙<lb/>
　人江充起<lb/>
漢昭帝元鳳元年九月燕有黄䑕衘其尾舞王宫端門<lb/>
　中王往視之鼠舞如故王使吏以酒脯祠䑕舞不休<lb/>
　一日一夜死時燕王旦謀反將死之象也京房易傳<lb/>
　曰誅不原情厥妖䑕舞門<lb/>
昭帝元鳳三年正月泰山蕪萊山南洶洶有數千人聲<lb/>
　民往視之有大石自立高丈五尺大四十八圍入地<lb/>
<pb n="KR3l0099_WYG_006-7b"/>
　深八尺三石為足石立處有白烏數千集其旁宣帝<lb/>
　中興之瑞也<lb/>
昭帝時上林苑中大栁樹㫁仆地一朝起立生枝葉有<lb/>
　蟲食其葉成文字曰公孫病已立<lb/>
昭帝時昌邑王賀見大白狗冠方山冠而無尾至熹平<lb/>
　中省内冠狗帶綬以為笑樂有一狗突出走入司空<lb/>
　府門或見之者莫不驚怪京房易傳曰君不正臣欲<lb/>
　簒厥妖狗冠出朝門<lb/>
<pb n="KR3l0099_WYG_006-8a"/>
漢宣帝黄龍元年未央殿輅軨中雌雞化為雄毛衣變<lb/>
　化而不鳴不將無距元帝初元元年丞相府史家雌<lb/>
　雞伏子漸化為雄冠距鳴將至永光中有獻雄雞生<lb/>
　角者五行志以為王氏之應京房易傳曰賢者居明<lb/>
　夷之世知時而傷或衆在位厥妖雞生角又曰婦人<lb/>
　専政國不静牝雞雄鳴主不榮<lb/>
宣帝之世燕岱之間有三男共取一婦生四子及至將<lb/>
　分妻子而不可均乃致爭訟廷尉范延夀㫁之曰此<lb/>
<pb n="KR3l0099_WYG_006-8b"/>
　非人𩔖當以禽獸從母不從父也請戮三男以兒還<lb/>
　母宣帝嗟嘆曰事何必古若此則可謂當於理而厭<lb/>
　人情也延夀葢見人事而知用刑矣未知論人妖將<lb/>
　來之驗也<lb/>
漢元帝永光二年八月天雨草而葉相樛結大如彈丸<lb/>
　至平帝元始三年正月天雨草狀如永光時京房易<lb/>
　傳曰君吝於禄信衰賢去厥妖天雨草<lb/>
元帝建昭五年兖州刺史浩賞禁民私所自立社山陽<lb/>
<pb n="KR3l0099_WYG_006-9a"/>
　槖茅鄉社有大槐樹吏伐㫁之其夜樹復立故處<lb/>
　説曰凡枯㫁復起皆廢而復興之象也是世祖之<lb/>
　應耳<lb/>
漢成帝建始四年九月長安城南有䑕衘黄藁栢葉上<lb/>
　民冡栢及榆樹上爲巢桐栢尤多巢中無子皆有乾<lb/>
　䑕矢數十時議臣以爲恐有水災䑕盜竊小蟲夜出<lb/>
　晝匿今正晝去穴而登木𧰼賤人將居貴顯之占桐<lb/>
　栢衞思后園所在也其後趙后自㣲賤登至尊與衞<lb/>
<pb n="KR3l0099_WYG_006-9b"/>
　后同𩔖趙后終無子而爲害明年有鳶焚巢殺子之<lb/>
　𧰼云京房易傳曰臣私禄罔干厥妖䑕巢<lb/>
成帝河平元年長安男子石良劉音相與同居有如人<lb/>
　狀在其室中擊之爲狗走出去後有數人披甲持弓<lb/>
　弩至良家良等格擊或死或傷皆狗也自二月至六<lb/>
　月乃止其於洪範皆犬禍言不從之咎也<lb/>
成帝河平元年二月庚子泰山山桑谷有䳒焚其巢男<lb/>
　子孫通等聞山中羣鳥䳒鵲聲徃視之見巢㸐盡墮<lb/>
<pb n="KR3l0099_WYG_006-10a"/>
　池中有三䳒鷇燒死樹大四圍巢去地五丈五尺易<lb/>
　曰鳥焚其巢旅人先笑後號咷後卒成易世之禍云<lb/>
成帝鴻嘉四年秋雨魚於信都長五寸以下至永始元<lb/>
　年春北海出大魚長六丈髙一丈四枚哀帝建平三<lb/>
　年東萊平度出大魚長八丈髙一丈一尺七枚皆死<lb/>
　靈帝熹平二年東萊海出大魚二枚長八九丈髙二<lb/>
　丈餘京房易傳曰海數見巨魚邪人進賢人疎<lb/>
成帝永始元年二月河南街郵樗樹生枝如人頭眉目<lb/>
<pb n="KR3l0099_WYG_006-10b"/>
　鬚皆具亡髮耳至哀帝建平三年十月汝南西平遂<lb/>
　陽鄉有材仆地生枝如人形身青黄色面白頭有髭<lb/>
　髮稍長大凡長六寸一分京房易傳曰王德衰下人<lb/>
　將起則有木生爲人狀其後有王莽之簒<lb/>
成帝綏和二年二月大廏馬生角在左耳前圍長各二<lb/>
　寸是時王莽爲大司馬害上之萌自此始矣<lb/>
成帝綏和二年三月天水平襄有燕生雀哺食至大俱<lb/>
　飛去京房易傳曰賊臣在國厥咎燕生雀諸侯銷又<lb/>
<pb n="KR3l0099_WYG_006-11a"/>
　曰生非其𩔖子不嗣世<lb/>
漢哀帝建平三年定襄有牡馬生駒三足隨羣飲食五<lb/>
　行志以爲馬國之武用三足不任用之𧰼也<lb/>
哀帝建平三年零陵有樹僵地圍一丈六尺長十丈七<lb/>
　尺民斷其本長九尺餘皆枯三月樹卒自立故處京<lb/>
　房易傳曰棄正作淫厥妖木斷自屬妃后有顓木仆<lb/>
　反立斷枯復生<lb/>
哀帝建平四年四月山陽方與女子田無嗇生子先未生<lb/>
<pb n="KR3l0099_WYG_006-11b"/>
　二月前兒啼腹中及生不舉葬之陌上後三日有人<lb/>
　過聞兒啼聲母因掘收養之<lb/>
哀帝建平四年夏京師郡國民聚㑹里巷阡陌設張博<lb/>
　具歌舞祠西王母又傳書曰母告百姓佩此書者不<lb/>
　死不信我言視門樞下當有白髮至秋乃止<lb/>
哀帝建平中豫章有男子化爲女子嫁爲人婦生一子<lb/>
　長安陳鳯曰陽變爲隂將亡繼嗣自相生之𧰼一曰<lb/>
　嫁爲人婦生一子者將復一世乃絶故後哀帝崩平<lb/>
<pb n="KR3l0099_WYG_006-12a"/>
　帝沒而王莽簒焉<lb/>
漢平帝元始元年二月朔方廣牧女子趙春病死既棺<lb/>
　殮積七日出在棺外自言見夫死父曰年二十七汝<lb/>
　不當死太守譚以聞説曰至隂爲陽下人爲上厥妖<lb/>
　人死復生其後王莽簒位<lb/>
漢平帝元始元年六月長安有女子生兒兩頭異頸面<lb/>
　俱相向四臂共胷俱前向尻上有目長二寸所京房<lb/>
　易傳曰暌孤見豕負塗厥妖人生兩頭下相攘善妖<lb/>
<pb n="KR3l0099_WYG_006-12b"/>
　亦同人若六畜首目在下兹謂亡上政將變更厥妖<lb/>
　之作以譴失正各𧰼其𩔖兩頸下不一也手多所任<lb/>
　邪也足少下不勝任或不任下也凡下體生于上不<lb/>
　敬也上體生于下媟瀆也生非其𩔖婬亂也人生而<lb/>
　大上速成也生而能言好虚也羣妖推此𩔖不改乃<lb/>
　成凶也<lb/>
漢章帝元和元年代郡髙柳烏生子三足大如雞色赤<lb/>
　頭有角長寸餘<lb/>
<pb n="KR3l0099_WYG_006-13a"/>
漢桓帝即位有大蛇見德陽殿上洛陽市令淳于翼曰<lb/>
　蛇有鱗甲兵之𧰼也見于省中將有椒房大臣受甲<lb/>
　兵之𧰼也乃棄官遁去到延熹二年誅大將軍梁冀<lb/>
　捕治家屬揚兵京師也<lb/>
漢桓帝建和三年秋七月北地亷縣雨肉似羊肋或大如<lb/>
　手是時梁太后攝政梁冀專權擅殺誅太尉李固杜<lb/>
　喬天下寃之其後梁氏誅滅<lb/>
漢桓帝元嘉中京都婦女作愁眉啼粧墮馬髻折腰步<lb/>
<pb n="KR3l0099_WYG_006-13b"/>
　齲齒笑愁眉者細而曲折啼粧者薄拭目下若啼處<lb/>
　墮馬髻者作一邊折腰步者足不在下體齲齒笑者<lb/>
　若齒痛樂不欣欣始自大將軍梁冀妻孫夀所爲京<lb/>
　都翕然諸夏效之天戒若曰兵馬將徃收捕婦女憂<lb/>
　愁踧眉啼哭吏卒掣頓折其腰脊令髻邪傾雖强語<lb/>
　笑無復氣味也到延熹二年冀舉宗合誅<lb/>
桓帝延熹五年臨沅縣有牛生雞兩頭四足<lb/>
漢靈帝數遊戲於西園中令後宫采女爲客舍主人身<lb/>
<pb n="KR3l0099_WYG_006-14a"/>
　爲估服行至舍間采女下酒食因共飲食以爲戲樂<lb/>
　是天子將欲失位降在皂𨽻之謡也其後天下大亂<lb/>
　古志有曰赤厄三七三七者經二百一十載當有外<lb/>
　戚之簒丹眉之妖簒盜短祚極于三六當有飛龍之<lb/>
　秀興復祖宗又歴三七當復有黄首之妖天下大亂<lb/>
　矣自髙祖建業至於平帝之末二百一十年而王莽<lb/>
　簒盖因母后之親十八年而山東賊樊子都等起實<lb/>
　丹其眉故天下號曰赤眉於是光武以興祚其名曰<lb/>
<pb n="KR3l0099_WYG_006-14b"/>
　秀至於靈帝中平元年而張角起自稱黄天有衆三<lb/>
　十六萬皆是黄巾故天下號曰黄巾賊至今道服由<lb/>
　此而興初起於鄴㑹於真定誑感百姓曰蒼天已死<lb/>
　黄天立嵗名甲子年天下大吉起於鄴者天下始業<lb/>
　也㑹於真定也小民相向跪拜趨信荆揚尤甚乃弃<lb/>
　財産流沈道路死者無數角等初以二月起兵其冬<lb/>
　十二月悉破自光武中興至黄巾之起未盈二百一<lb/>
　十年而天下大亂漢祚廢絶實應三七之運<lb/>
<pb n="KR3l0099_WYG_006-15a"/>
靈帝建寜中男子之衣好爲長服而下甚短女子好爲<lb/>
　長裾而上甚短是陽無下而隂無上天下未欲平也<lb/>
　後遂大亂<lb/>
靈帝建寜三年春河内有婦食夫河南有夫食婦夫婦<lb/>
　隂陽二儀有情之深者也今反相食隂陽相侵豈特<lb/>
　日月之眚哉靈帝既沒天下大亂君有妄誅之暴臣<lb/>
　有刼弑之逆兵革相殘骨肉爲讐生民之禍極矣故<lb/>
　人妖爲之先作恨而不遭辛有屠乗之論以測其情<lb/>
<pb n="KR3l0099_WYG_006-15b"/>
　也<lb/>
靈帝熹平二年六月雒陽民訛言虎賁寺東壁中有黄<lb/>
　人形容鬚眉良是觀者數萬省内悉出道路斷絶到<lb/>
　中平元年二月張角兄弟起兵冀州自號黄天三十<lb/>
　六方四面出和將帥星布吏士外屬因其疲餧牽而<lb/>
　勝之<lb/>
靈帝熹平三年右校别作中有兩樗樹皆髙四尺許其<lb/>
　一枝宿昔暴長長一丈餘麤大一圍作人狀頭目<lb/>
<pb n="KR3l0099_WYG_006-16a"/>
　鬢鬚髮俱具其五年十月壬午正殿側有槐樹皆六<lb/>
　七圍自㧞倒竪根上枝下又中平中長安城西北六<lb/>
　七里空樹中有人面生鬢其於洪範皆爲木不曲直<lb/>
靈帝光和元年南宫侍中寺雌雞欲化爲雄一身毛皆<lb/>
　似雄但頭冠尚未變<lb/>
靈帝光和二年洛陽上西門外女子生兒兩頭異肩共<lb/>
　胸俱前向以爲不祥墮地棄之自是之後朝廷霿亂<lb/>
　政在私門上下無别二頭之𧰼後董卓戮太后被以<lb/>
<pb n="KR3l0099_WYG_006-16b"/>
　不孝之名放廢天子後復害之漢元以來禍莫踰此<lb/>
光和四年南宫中黄門寺有一男子長九尺服白衣中<lb/>
　黄門解步呵問汝何等人白衣妄入宫掖曰我梁伯<lb/>
　夏後天使我爲天子步欲前收之因忽不見<lb/>
光和七年陳留濟陽長垣濟隂東郡寃句離狐界中路<lb/>
　邊生草悉作人狀操持兵弩牛馬龍蛇鳥獸之形白<lb/>
　黑各如其色羽毛頭目足翅皆備非但彷彿像之尤<lb/>
　純舊説曰近草妖也是嵗有黄巾賊起漢遂㣲弱<lb/>
<pb n="KR3l0099_WYG_006-17a"/>
靈帝中平元年六月壬申雒陽男子劉倉居上西門外<lb/>
　妻生男兩頭共身至建安中女子生男亦兩頭共身<lb/>
中平三年八月中懐陵上有萬餘雀先極悲鳴已因亂<lb/>
　鬬相殺皆斷頭懸著樹枝枳棘到六年靈帝崩夫陵<lb/>
　者髙大之𧰼也雀者爵也天戒若曰諸懐爵禄而尊<lb/>
　厚者還自相害至滅亡也<lb/>
漢時京師賓婚嘉㑹皆作魁㒦酒酣之後續以挽歌魁<lb/>
　㒦喪家之樂挽歌執紼相偶和之者天戒若曰國家<lb/>
<pb n="KR3l0099_WYG_006-17b"/>
　當急殄悴諸貴樂皆死亡也自靈帝崩後京師壊滅<lb/>
　户有兼屍蟲而相食者魁㒦挽歌斯之效乎<lb/>
靈帝之末京師謡言曰侯非侯王非王千乗萬騎上北<lb/>
　邙到中平六年史侯登躡至尊獻帝未有爵號爲中<lb/>
　常侍段珪等所執公卿百僚皆隨其後到河上乃得<lb/>
　還<lb/>
漢獻帝初平中長沙有人姓桓氏死棺歛月餘其母聞<lb/>
　棺中有聲發之遂生占曰至隂爲陽下人爲上其後<lb/>
<pb n="KR3l0099_WYG_006-18a"/>
　曹公由庶士起<lb/>
獻帝建安七年越嶲有男子化爲女子時周羣上言哀<lb/>
　帝時亦有此變將有易代之事至二十五年獻帝封<lb/>
　山陽公<lb/>
建安初荆州童謡曰八九年間始欲衰至十三年無孑<lb/>
　遺言自中興以來荆州獨全及劉表爲牧民又豐樂<lb/>
　至建安九年當始衰始衰者謂劉表妻死諸將並零<lb/>
　落也十三年無孑遺者表當又死因以喪敗也是時<lb/>
<pb n="KR3l0099_WYG_006-18b"/>
　華容有女子忽啼呼曰將有大喪言語過差縣以爲<lb/>
　妖言繫獄月餘忽於獄中哭曰劉荆州今日死華容<lb/>
　去州數百里即遣馬里騐視而劉表果死縣乃出之<lb/>
　續又歌吟曰不意李立爲貴人後無幾曹公平荆州<lb/>
　以涿郡李立字建賢爲荆州刺史<lb/>
建安二十五年正月魏武在洛陽起建始殿伐濯龍樹<lb/>
　而血出又掘徙梨根傷而血出魏武惡之遂寢疾是<lb/>
　月崩是嵗爲魏文黄初元年<lb/>
<pb n="KR3l0099_WYG_006-19a"/>
魏黄初元年未央宫中有鷹生燕巢中口爪俱赤至青<lb/>
　龍中明帝爲凌霄閣始搆有鵲巢其上帝以問髙堂<lb/>
　隆對曰詩云惟鵲有巢惟鳩居之今興起宫室而鵲<lb/>
　來巢此宫室未成身不得居之𧰼也<lb/>
魏齊王嘉平初白馬河出妖馬夜過官牧邊鳴呼衆馬<lb/>
　皆應明日見其跡大如斛行數里還入河<lb/>
魏景初元年有燕生巨鷇于衞國李盖家形若鷹吻似<lb/>
　燕髙堂隆曰此魏室之大異宜防鷹揚之臣於蕭牆<lb/>
<pb n="KR3l0099_WYG_006-19b"/>
　之内其後宣帝起誅曹爽遂有魏室<lb/>
蜀景耀五年宫中大樹無故自折譙周深憂之無所與<lb/>
　言乃書柱曰衆而大期之㑹具而授若何復言曹者<lb/>
　大也衆而大天下其當㑹也具而授如何復有立者<lb/>
　乎蜀既亡咸以周言爲驗<lb/>
吳孫權太元元年八月朔大風江海涌溢平地水深八<lb/>
　尺㧞髙陵樹二千株石碑差動吳城兩門飛落明年<lb/>
　權死<lb/>
<pb n="KR3l0099_WYG_006-20a"/>
吳孫亮五鳳元年六月交阯稗草化爲稻昔三苗將亡<lb/>
　五穀變種此草妖也其後亮廢<lb/>
吳孫亮五鳳二年五月陽羨縣離里山大石自立是時<lb/>
　孫皓承廢故之家得復其位之應也<lb/>
吳孫休永安四年安吳民陳焦死七日復生穿冡出烏<lb/>
　程孫皓承廢故之家得位之祥也<lb/>
孫休後衣服之制上長下短又積領五六而裳居一二<lb/>
　盖上饒奢下儉逼上有餘下不足之𧰼也<lb/>
<pb n="KR3l0099_WYG_006-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷六<lb/>
</p>
<p>
</p>
  </div>
<div>
                <head>搜神記卷七</head>
    <p>
<pb n="KR3l0099_WYG_007-1a"/>
欽定四庫全書<lb/>
　搜神記卷七　　　　　　　晉　干寶　撰<lb/>
初漢元成之世先識之士有言曰魏年有和當有開石<lb/>
　於西三千餘里繫五馬文曰大討曹及魏之初興也<lb/>
　張掖之柳谷有開石焉始見於建安形成於黄初文<lb/>
　備於太和周圍七尋中髙一仭蒼質素章龍馬麟鹿<lb/>
　鳳皇仙人之𧰼粲然咸著此一事者魏晉代興之符<lb/>
　也至晉泰始三年張掖太守焦勝上言以留郡本國<lb/>
<pb n="KR3l0099_WYG_007-1b"/>
　圗校今石文文字多少不同謹具圗上案其文有五<lb/>
　馬𧰼其一有人平上幘執㦸而乗之其一有若馬形<lb/>
　而不成其字有金有中有大司馬有王有大吉有正<lb/>
　有開夀其一成行曰金當取之<lb/>
晉武帝泰始初衣服上儉下豐著衣者皆厭腰此君衰<lb/>
　弱臣放縱之𧰼也至元康末婦人出兩襠加乎交領<lb/>
　之上此内出外也爲車乗者茍貴輕細又數變易其<lb/>
　形皆以白篾爲純盖古喪車之遺𧰼晉之禍徵也<lb/>
<pb n="KR3l0099_WYG_007-2a"/>
胡床貊槃翟之器也羌煑貊炙翟之食也自太始以來<lb/>
　中國尚之貴人富室必畜其器吉享嘉賓皆以爲先<lb/>
　兆也<lb/>
晉太康四年㑹稽郡蟛蜞及蟹皆化爲䑕甚衆覆野大<lb/>
　食稻爲災始成有毛肉而無骨其行不能過田畻數<lb/>
　日之後則皆爲牝<lb/>
太康五年正月二龍見武庫井中武庫者帝王威御之<lb/>
　器所寶藏也屋宇䆳密非龍所處是後七年藩王相<lb/>
<pb n="KR3l0099_WYG_007-2b"/>
　害二十八年果有劉石僭竊神器皆字曰龍<lb/>
晉武帝太康六年南陽獲兩足虎虎者隂精而居乎陽<lb/>
　金獸也南陽火名也金精入火而失其形王室亂之<lb/>
　妖也其七年十一月景辰四角獸見於河間天戒若<lb/>
　曰角兵𧰼也四者四方之𧰼當有兵革起于四方後<lb/>
　河間王遂連四方之兵作爲亂階<lb/>
太康九年幽州塞北有死牛頭語時帝多疾病深以後<lb/>
　事爲念而付託不以至公思瞀亂之應也<lb/>
<pb n="KR3l0099_WYG_007-3a"/>
太康中有鯉魚二枚現武庫屋上武庫兵府魚有鱗甲<lb/>
　亦是兵之𩔖也魚既極隂屋上太陽魚現屋上𧰼至<lb/>
　隂以兵革之禍干太陽也及惠帝初誅皇后父楊駿<lb/>
　矢交宫闕廢后爲庶人死于幽宫元康之末而賈后<lb/>
　專制謗殺太子尋亦誅廢十年之間母后之難再興<lb/>
　是其應也自是禍亂搆矣京房易妖曰魚去水飛入<lb/>
　道路兵且作<lb/>
初作屐者婦人圓頭男子方頭蓋作意欲别男女也至<lb/>
<pb n="KR3l0099_WYG_007-3b"/>
　太康中婦人皆方頭屐與男無異此賈后專妬之徵<lb/>
　也<lb/>
晉時婦人結髪者既成以繒急束其環名曰擷子髻始<lb/>
　自宫中天下翕然化之也其末年遂有懐惠之事<lb/>
太康中天下爲晉世寜之舞其舞抑手以執杯盤而反<lb/>
　覆之歌曰晉世寜舞杯盤反覆至危也杯盤酒器也<lb/>
　而名曰晉世寜者言時人茍且飲食之間而其智不<lb/>
　可及逺如器在手也<lb/>
<pb n="KR3l0099_WYG_007-4a"/>
太康末京洛為折楊栁之歌其曲始有兵革苦辛之辭<lb/>
　終以擒獲斬截之事自後楊駿被誅太后幽死楊栁<lb/>
　之應也<lb/>
晉武帝太熙元年遼東有馬生角在兩耳下長三寸及<lb/>
　帝晏駕王室毒於兵禍<lb/>
晉惠帝元康中婦人之餙有五佩兵又以金銀<lb/>
　象角瑇瑁之屬為斧鉞戈㦸而戴之以當笄<lb/>
　男女之别國之大節故服食異等今婦人而<lb/>
<pb n="KR3l0099_WYG_007-4b"/>
　以兵器為飾葢妖之甚者也於是遂有賈后<lb/>
　之事<lb/>
晉元康三年閏二月殿前六鐘皆出涕五刻乃止前<lb/>
　年賈后殺楊太后於金墉城而賈后為惡不悛故<lb/>
　鐘出涕猶傷之也<lb/>
惠帝之世京洛有人一身而男女二體亦能兩用人<lb/>
　道而性尤好淫天下兵亂由男女氣亂而妖形作<lb/>
　也<lb/>
<pb n="KR3l0099_WYG_007-5a"/>
惠帝元康中安豐有女子曰周世寧年八嵗漸化為<lb/>
　男至十七八而氣性成女體化而不盡男體成而<lb/>
　不徹畜妻而無子<lb/>
元康五年三月臨淄有大蛇長十許丈負二小蛇入<lb/>
　城北門逕從市入漢城陽景王祠中不見<lb/>
元康五年三月吕縣有流血東西百餘歩其後八載<lb/>
　而封雲亂徐州殺傷數萬人<lb/>
元康七年霹靂破城南高禖石高禖宫中求子祠<lb/>
<pb n="KR3l0099_WYG_007-5b"/>
　也賈后妬忌將殺懷愍故天怒賈后將誅之應<lb/>
　也<lb/>
元康中天下始相傚為烏杖以柱掖其後稍施其<lb/>
　鐓住則植之及懷愍之世王室多故而中都喪敗元<lb/>
　帝以藩臣樹徳東方維持天下柱掖之應也<lb/>
元康中貴游子弟相與為散髪倮身之飲對弄婢妾逆<lb/>
　之者傷好非之者負譏希世之士恥不與焉其後遂<lb/>
　有劉石之亂<lb/>
<pb n="KR3l0099_WYG_007-6a"/>
惠帝太安元年丹陽湖熟縣夏架湖有大石浮二百步<lb/>
　而登岸百姓驚歎相告曰石來尋而石氷入建鄴<lb/>
太安元年四月有人自雲龍門入殿前北面再拜曰我<lb/>
　當作中書監即收斬之禁庭尊秘之處今賤人竟入<lb/>
　而門衞不覺者宫室將虚下人踰上之妖也是後帝<lb/>
　遷長安宫闕遂空焉<lb/>
太安中江夏功曹張騁所乗牛忽言曰天下方亂吾甚<lb/>
　極爲乗我何之騁及從者數人皆驚怖因紿之曰令<lb/>
<pb n="KR3l0099_WYG_007-6b"/>
　汝還勿復言乃中道還至家未釋駕犬又言曰歸何早<lb/>
　也騁益憂懼祕而不言安陸縣有善卜者騁從之卜<lb/>
　卜者曰大凶非一家之禍天下將有兵起一郡之内<lb/>
　皆破亡乎騁還家牛又人立而行百姓聚觀其秋張<lb/>
　昌賊起先畧江夏誑曜百姓以漢祚復興有鳳凰之<lb/>
　瑞聖人當世從軍者皆絳抹頭以彰火德之祥百姓<lb/>
　波盪從亂如歸騁兄弟並爲將軍都尉未幾而敗於<lb/>
　是一郡破殘死傷過半而騁家族矣京房易妖曰牛<lb/>
<pb n="KR3l0099_WYG_007-7a"/>
　能言如其言占吉凶<lb/>
元康太安之間江淮之域有敗屩自聚於道多者至四<lb/>
　五十量人或散去之投林草中明日視之悉復如故<lb/>
　或云見貍銜而聚之世之所説屩者人之賤服而當<lb/>
　勞辱下民之象也敗者疲弊之象也道者地里四方<lb/>
　所以交通王命所由徃來也今敗屩聚於道者象下<lb/>
　民疲病將相聚爲亂絶四方而壅王命也<lb/>
晉惠帝永興元年成都王之攻長沙也反軍於鄴内外<lb/>
<pb n="KR3l0099_WYG_007-7b"/>
　陳兵是夜㦸鋒皆有火光遥望如懸燭就視則亡焉<lb/>
　其後終以敗亡<lb/>
晉懐帝永嘉元年吳郡吳縣萬詳婢生一子鳥頭兩足<lb/>
　馬蹄一手無毛尾黄色大如椀<lb/>
永嘉五年枹罕令嚴根婢産一龍一女一鵝京房易傳<lb/>
　曰人生他物非人所見者皆爲天下大兵時帝承惠<lb/>
　帝之後四海沸騰尋而陷於平陽爲逆曜所害<lb/>
永嘉五年吳郡嘉興張林家有狗忽作人言云天下人<lb/>
<pb n="KR3l0099_WYG_007-8a"/>
　俱餓死於是果有劉石之亂天下饑荒焉<lb/>
永嘉五年十一月有蝘䑕出延陵郭璞筮之遇臨之益<lb/>
　曰此郡之東縣當有妖人欲稱制者尋亦自死矣<lb/>
永嘉六年正月無錫縣歘有四株茱萸樹相樛而生狀<lb/>
　若連理先是郭璞筮延陵蝘䑕遇臨之益曰後當復<lb/>
　有妖樹生若瑞而非辛螫之木也儻有此東西數百<lb/>
　里必有作逆者及此木生其後吳興徐馥作亂殺太<lb/>
　守𡊮琇<lb/>
<pb n="KR3l0099_WYG_007-8b"/>
永嘉中夀春城内有豕生人兩頭而不活周馥取而觀<lb/>
　之識者云豕北方畜兩頭者無上也生而死不遂也<lb/>
　天戒若曰易生專利之謀將自致傾覆也俄爲元帝<lb/>
　所敗<lb/>
永嘉中士大夫競服生箋單衣識者怪之曰此古練纕<lb/>
　之布諸侯所以服天子也今無故服之殆有應乎其<lb/>
　後懐愍晏駕<lb/>
昔魏武軍中無故作白帢此縞素凶喪之徵也初横縫<lb/>
<pb n="KR3l0099_WYG_007-9a"/>
　其前以别後名之曰顔帢傳行之至永嘉之間稍去<lb/>
　其縫名無顔帢而婦人束髮其緩彌甚紒之堅不能<lb/>
　自立髮被於額目出而已無顔者愧之言也覆額者<lb/>
　慙之貌也其緩彌甚者言天下亡禮與義放縱情性<lb/>
　及其終極至於大耻也其後二年永嘉之亂四海分<lb/>
　崩下人悲難無顔以生焉<lb/>
晉愍帝建興四年西都傾覆元皇帝始爲晉王四海宅<lb/>
　心其年十月二十二日新蔡縣吏任喬妻胡氏年二<lb/>
<pb n="KR3l0099_WYG_007-9b"/>
　十五産二女相向腹心合自腰以上臍以下各分此<lb/>
　盖天下未一之妖也時内史吕㑹上言按瑞應圗云<lb/>
　異根同體謂之連理異畝同穎謂之嘉禾草木之屬<lb/>
　猶以爲瑞今二人同心天垂靈象故易云二人同心<lb/>
　其利斷金休顯見生於陳東之國盖四海同心之瑞<lb/>
　不勝喜躍謹畫圗上時有識者哂之君子曰知之難<lb/>
　也以臧文仲之才猶祀爰居焉布在方册千載不忘<lb/>
　故士不可以不學古人有言木無枝謂之瘣人不學<lb/>
<pb n="KR3l0099_WYG_007-10a"/>
　謂之瞽當其所蔽盖闕如也可不勉乎<lb/>
晉元帝建武元年六月揚州大旱十二月河東地震去<lb/>
　年十二月斬督運令史淳于伯血逆流上柱二丈三<lb/>
　尺旋復下流四尺五寸是時淳于伯寃死遂頻旱三<lb/>
　年刑罰妄加羣隂不附則陽氣勝之罰又寃氣之應<lb/>
　也<lb/>
晉元帝建武元年七月晉陵東門有牛生犢一體兩頭<lb/>
　京房易傳曰牛生子二首一身天下將分之象也<lb/>
<pb n="KR3l0099_WYG_007-10b"/>
元帝太興元年四月西平地震涌水出十二月廬陵豫<lb/>
　章武昌西陵地震涌水出山崩此王敦陵上之應也<lb/>
太興元年三月武昌太守王諒有牛生子兩頭八足兩<lb/>
　尾共一腹不能自生十餘人以繩引之子死母活其<lb/>
　三年後苑中有牛生子一足三尾生而即死<lb/>
太興二年丹陽郡吏濮陽演馬生駒兩頭自項前别生<lb/>
　而死此政在私門二頭之象也其後王敦陵上<lb/>
太興初有女子其隂在腹當臍下自中國來至江東其<lb/>
<pb n="KR3l0099_WYG_007-11a"/>
　性淫而不産又有女子隂在首居在揚州亦性好淫<lb/>
　京房易妖曰人生子隂在首則天下大亂若在腹則<lb/>
　天下有事若在背則天下無後<lb/>
太興中王敦鎮武昌武昌災火起興衆救之救於此而<lb/>
　發於彼東西南北數十處俱應數日不絶舊説所謂<lb/>
　濫災妄起雖興師不能救之之謂也此臣而行君亢<lb/>
　陽失節是時王敦陵上有無君之心故災也<lb/>
太興中兵士以絳囊縳紒識者曰紒在首爲乾君道也<lb/>
<pb n="KR3l0099_WYG_007-11b"/>
　囊者爲坤臣道也今以朱囊縳紒臣道侵君之象也<lb/>
　爲衣者上帶短纔至於掖著㡌者又以帶縳頂下逼<lb/>
　上上無地也爲袴者直幅無口無殺下大之𧰼也尋<lb/>
　而王敦謀逆再攻京師<lb/>
太興四年王敦在武昌鈴下儀仗生花如蓮花五六日<lb/>
　而萎落説曰易説枯楊生花何可久也今狂花生枯<lb/>
　木又在鈴閣之間言威儀之富榮華之盛皆如狂花<lb/>
　之發不可久也其後王敦終以逆命加戮其尸<lb/>
<pb n="KR3l0099_WYG_007-12a"/>
舊爲羽扇柄者刻木象其骨形列羽用十取全數也初<lb/>
　王敦南征始改爲長柄下出可捉而減其羽用八識<lb/>
　者尤之曰夫羽扇翼之名也創爲長柄將執其柄以<lb/>
　制其羽翼也改十爲八將未備奪已備也此殆敦之<lb/>
　擅權以制朝廷之柄又將以無德之材欲竊非據也<lb/>
晉明帝太寧初武昌有大蛇常居故神祠空樹中每出<lb/>
　頭從人受食京房易傳曰蛇見于邑不出三年有大<lb/>
　兵國有大憂尋有王敦之逆<lb/>
<pb n="KR3l0099_WYG_007-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷七<lb/>
</p>
<p>
</p>
  </div>
<div>
                <head>搜神記卷八</head>
    <p>
<pb n="KR3l0099_WYG_008-1a"/>
欽定四庫全書<lb/>
　搜神記卷八　　　　　　　晉　干寳　撰<lb/>
虞舜耕於厯山得玉厯於河際之巖舜知天命在已體<lb/>
　道不倦舜龍顔大口手握褒宋均註曰握褒手中有<lb/>
　褒字喻從勞苦受褒飭致大祚也<lb/>
湯既克夏大旱七年洛川竭湯乃以身禱於桑林翦其<lb/>
爪髮自以為犧牲祈福於上帝於是大雨即至洽於四<lb/>
　海<lb/>
<pb n="KR3l0099_WYG_008-1b"/>
呂望釣於渭陽文王出遊獵占曰今日獵得一狩非龍<lb/>
　非螭非熊非羆合得帝王師果得太公於渭之陽與<lb/>
　語大悦同車載而還<lb/>
武王伐紂至河上雨甚疾雷晦㝠揚波於河衆甚懼武<lb/>
　王曰余在天下誰敢干余者風波立濟<lb/>
魯哀公十四年孔子夜夢三槐之間豐沛之邦有赤氤<lb/>
　氣起乃呼顔囘子夏同往觀之驅車到楚西北范氏<lb/>
　街見芻兒打麟傷其左前足束薪而覆之孔子曰兒<lb/>
<pb n="KR3l0099_WYG_008-2a"/>
　來汝姓為誰兒曰吾姓為赤松名時喬字受紀孔子<lb/>
　曰汝豈有所見乎兒曰吾所見一禽如麕羊頭頭上<lb/>
　有角其末有肉方以是西走孔子曰天下已有主也<lb/>
　為赤劉陳項為輔五星入井從嵗星兒發薪下麟示<lb/>
　孔子孔子趨而往麟向孔子蒙其耳吐三卷圖廣三<lb/>
　寸長八寸每卷二十四字其言赤劉當起日周亡赤<lb/>
　氣起火耀興𤣥丘制命帝卯金<lb/>
孔子修春秋制孝經既成齋戒向北辰而拜吿備於天<lb/>
<pb n="KR3l0099_WYG_008-2b"/>
　乃洪鬱起白霧摩地白虹自上而下化為黄玉長三<lb/>
　尺上有刻文孔子跪受而讀之曰寳文出劉季握卯<lb/>
　金刀在軫北字禾子天下服<lb/>
秦穆公時陳倉人掘地得物若羊非羊若猪非猪牽以<lb/>
　獻穆公道逢二童子童子曰此名為媪常在地食死<lb/>
　人腦若欲殺之以栢揷其首媪曰彼二童子名為陳<lb/>
　寳得雄者王得雌者伯陳倉人捨媪逐二童子童子<lb/>
　化為雉飛入平林陳倉人告穆公穆公發徒大獵果<lb/>
<pb n="KR3l0099_WYG_008-3a"/>
　得其雌又化為石置之汧渭之間至文公時為立祠<lb/>
　陳寳其雄者飛至南陽今南陽雉縣是其地也秦欲<lb/>
　表其符故以名縣每陳倉祠時有赤光長十餘丈從<lb/>
　雉縣來入陳倉祠中有聲殷殷如雄雉其後光武起<lb/>
　於南陽<lb/>
宋大夫邢史子臣明於天道周敬王之三十七年景公<lb/>
　問曰天道其何祥對曰後五十年五月丁亥臣將死<lb/>
　死後五年五月丁卯吳將亡亡後五年君將終終後<lb/>
<pb n="KR3l0099_WYG_008-3b"/>
　四百年邾王天下俄而皆如其言所云邾王天下者<lb/>
　謂魏之興也邾曹姓魏亦曹姓皆邾之後其年數則<lb/>
　錯未知邢史失其數耶將年代久逺注記者傳而有<lb/>
　謬也<lb/>
吳以草創之國信不堅固邊屯守將皆質其妻子名曰<lb/>
　保質童子少年以𩔖相與娛遊者日有十數孫休永<lb/>
　安三年三月有一異兒長四尺餘年可六七嵗衣青<lb/>
　衣忽來從羣兒戯諸兒莫之識也皆問曰爾誰家小<lb/>
<pb n="KR3l0099_WYG_008-4a"/>
　兒今日忽來答曰見爾羣戯樂故來耳詳而視之眼<lb/>
　有光芒爚爚外射諸兒畏之重問其故兒乃荅曰爾<lb/>
　恐我乎我非人也乃熒惑星也將有以吿爾三公歸<lb/>
　於司馬諸兒大驚或走吿大人大人馳往觀之兒曰<lb/>
　舍爾去乎聳身而踓即以化矣仰而視之若曳一疋<lb/>
　練以登天大人來者猶及見焉飄飄漸高有頃而沒<lb/>
　時吳政峻急莫敢宣也後四年而蜀亡六年而魏廢<lb/>
　二十一年而吳平是歸於司馬也<lb/>
<pb n="KR3l0099_WYG_008-4b"/>
都水馬武舉戴洋為都水令史洋請急還鄉將赴洛夢<lb/>
　神人謂之曰洛中當敗人盡南渡後五年揚州必有<lb/>
　天子洋信之遂不去既而皆如其夢<lb/>
　<lb/>
　<lb/>
　<lb/>
　<lb/>
　搜神記卷八<lb/>
</p>
<p>
</p>
  </div>
<div>
                <head>搜神記卷九</head>
    <p>
<pb n="KR3l0099_WYG_009-1a"/>
欽定四庫全書<lb/>
　搜神記卷九　　　　　　　晉　干寳　撰<lb/>
後漢中興初汝南有應樞者生四子而盡見神光照社<lb/>
　樞見光以問卜人卜人曰此天祥也子孫其興乎乃<lb/>
　探得黄金自是子孫宦學並有才名至瑒七世通顯<lb/>
車騎將軍巴郡馮緄字鴻卿初為議郎發綬笥有二赤<lb/>
　蛇可長二尺分南北走大用憂怖許季山孫憲字寧<lb/>
　方得其先人秘要緄請使卜云此吉祥也君後三嵗<lb/>
<pb n="KR3l0099_WYG_009-1b"/>
　當為邊將東北四五里官以東為名後五年從大將<lb/>
　軍南征居無何拜尚書郎遼東太守南征將軍<lb/>
常山張顥為梁州牧天新雨後有鳥如山鵲飛翔入市<lb/>
　忽然墜地人争取之化為圎石顥椎破之得一金印<lb/>
　文曰忠孝侯印顥以上聞藏之秘府後議郎汝南樊<lb/>
　衡夷上言堯舜時舊有此官今天降印宜可復置顥<lb/>
　後官至太尉<lb/>
京兆長安有張氏獨處一室有鳩自外入止於牀張氏<lb/>
<pb n="KR3l0099_WYG_009-2a"/>
　祝曰鳩來為我禍也飛上承塵為我福也即入我懐<lb/>
　鳩飛入懐以手探之則不知鳩之所在而得一金鈎<lb/>
　遂寳之自是子孫漸富資財萬倍蜀賈至長安聞之<lb/>
　乃厚賂婢婢竊鈎與賈張氏既失鈎漸漸衰耗而蜀<lb/>
　賈亦數罹窮厄不為己利或吿之曰天命也不可力<lb/>
　求於是賷鈎以反張氏張氏復昌故闗西稱張氏傳<lb/>
　鈎云<lb/>
漢征和三年三月天大雨何比干在家日中夢貴客車<lb/>
<pb n="KR3l0099_WYG_009-2b"/>
　騎滿門覺以語妻語未已而門有老嫗可八十餘頭<lb/>
　白求寄避雨雨甚而衣不沾漬雨止送至門乃謂比<lb/>
　干曰公有陰徳今天錫君策以廣公之子孫因出懐<lb/>
　中符策狀如簡長九寸凡九百九十枚以授比干曰<lb/>
　子孫佩印綬者當如此算<lb/>
魏舒字陽元任城樊人也少孤嘗詣野王主人妻夜産<lb/>
　俄而聞車馬之聲相問曰男也女也曰男書之十五<lb/>
　以兵死復問寢者為誰曰魏公舒後十五載詣主人<lb/>
<pb n="KR3l0099_WYG_009-3a"/>
　問所生兒何在曰因條桑為斧傷而死舒自知當為<lb/>
　公矣<lb/>
賈誼為長沙王太傅四月庚子日有鵩鳥飛入其舍止<lb/>
　於坐隅良久乃去誼發書占之曰野鳥入室主人將<lb/>
　去誼忌之故作鵩鳥賦齊死生而等禍福以致命定<lb/>
　志焉<lb/>
王莽居攝東郡太守翟義知其將簒漢謀舉義兵兄宣<lb/>
　教授諸生滿堂羣鵝雁數十在中庭有狗從外入嚙<lb/>
<pb n="KR3l0099_WYG_009-3b"/>
　之皆死驚救之皆斷頭狗走出門求不知處宣大惡<lb/>
　之數日莽夷其三族<lb/>
魏司馬太傅懿平公孫淵斬淵父子先時淵家數有怪<lb/>
　一犬著冠幘絳衣上屋歘有小兒蒸死甑中襄平北<lb/>
　市生肉長圍各數尺有頭目口喙無手足而動揺占<lb/>
　者曰有形不成有體無聲其國滅亡<lb/>
吳諸葛恪征淮南歸將朝㑹之夜精爽擾動通夕不寐<lb/>
　嚴畢趨出犬銜引其衣恪曰犬不欲我行耶出仍入<lb/>
<pb n="KR3l0099_WYG_009-4a"/>
　坐少頃復起犬又銜衣恪令従者逐之及入果被殺<lb/>
　其妻在室語使婢曰爾何故血臭婢曰不也有頃愈<lb/>
　劇又問婢曰汝眼目瞻視何以不常婢蹷然起躍頭<lb/>
　至於棟攘臂切齒而言曰諸葛公乃為孫峻所殺於<lb/>
　是大小知恪死矣而吏兵尋至<lb/>
吳戍將鄧喜殺豬祠神治畢懸之忽見一人頭往食肉<lb/>
　喜引弓射中之咋咋作聲繞屋三日後人白喜謀叛<lb/>
　合門被誅<lb/>
<pb n="KR3l0099_WYG_009-4b"/>
賈充伐吳時常屯項城軍中忽失充所在充帳下都督<lb/>
　周勤時晝寢夢見百餘人錄充引入一徑勤驚覺聞<lb/>
　失充乃出尋索忽覩所夢之道遂往求之果見充行<lb/>
　至一府舍侍衛甚盛府公南面坐聲色甚厲謂充曰<lb/>
　將亂吾家事者必爾與荀勗既惑吾子又亂吾孫間<lb/>
　使任愷黜汝而不去又使庾純詈汝而不改今吳寇<lb/>
　當平汝方表斬張華汝之暗戅皆此𩔖也若不悛慎<lb/>
　當旦夕加誅充因叩頭流血府公曰汝所以延日月<lb/>
<pb n="KR3l0099_WYG_009-5a"/>
　而名器若此者是衛府之勲耳終當使係嗣死於鍾<lb/>
　虡之間大子斃於金酒之中小子困於枯木之下荀<lb/>
　勗亦宜同然其先徳小濃故在汝後數世之外國嗣<lb/>
　亦替言畢命去充忽然得還營顔色憔悴性理昏錯<lb/>
　經日乃復至後謐死於鍾下賈后服金酒而死賈午<lb/>
　考竟用太杖終皆如所言<lb/>
庾亮字文康鄢陵人鎮荆州登厠忽見厠中一物如方<lb/>
　相兩眼盡赤身有光耀漸漸從土中出乃攘臂以拳<lb/>
<pb n="KR3l0099_WYG_009-5b"/>
　擊之應手有聲縮入地因而寢疾術士戴洋曰昔蘓<lb/>
　峻事公於白石祠中祈福許賽其牛從來未解故為<lb/>
　此鬼所考不可救也明年亮果亡<lb/>
東陽劉寵字道𢎞居於湖熟每夜門庭自有血數升<lb/>
　不知所從來如此三四後寵為折衝將軍見遣北征<lb/>
　將行而炊飰盡變為䖝其家人蒸炒亦變為䖝其火<lb/>
　愈猛其䖝愈壯寵遂北征軍敗於壇丘為徐龕所殺<lb/>
　搜神記卷九<lb/>
</p>
<p>
</p>
  </div>
<div>
                <head>搜神記卷十</head>
    <p>
<pb n="KR3l0099_WYG_010-1a"/>
欽定四庫全書<lb/>
　搜神記卷十　　　　　　　晉　干寳　撰<lb/>
漢和熹鄧皇后嘗夢登梯以捫天體蕩蕩正清滑<lb/>
　有若鍾乳狀乃仰噏飲之以訊諸占夢言堯夢攀天<lb/>
　而上湯夢及天䑛之斯皆聖王之前占也吉不可言<lb/>
孫堅夫人吳氏孕而夢月入懐已而生策及權在孕又<lb/>
　夢日入懐以吿堅曰妾昔懐策夢月入懐今又夢日<lb/>
　何也堅曰日月者陰陽之精極貴之𧰼吾子孫其興<lb/>
<pb n="KR3l0099_WYG_010-1b"/>
　乎<lb/>
漢蔡茂字子禮河内懐人也初在廣漢夢坐大殿極上<lb/>
　有禾三穂茂取之得其中穂輒復失之以問主簿郭<lb/>
　賀賀曰大殿者官府之形𧰼也極而有禾人臣之上<lb/>
　祿也取中穂是中台之𧰼也於字禾失為秩雖曰失<lb/>
　之乃所以祿也袞職有闕君其補之旬月而茂徴焉<lb/>
周擥嘖者貧而好道夫婦夜耕困息臥夢天公過而哀<lb/>
　之勑外有以給與司命按錄籍云此人相貧限不過<lb/>
<pb n="KR3l0099_WYG_010-2a"/>
　此惟有張車子應賜錢千萬車子未生請以借之<lb/>
　天公曰善曙覺言之於是夫婦戮力晝夜治生所為<lb/>
　輒得貲至千萬先時有張嫗者嘗往周家傭賃野合<lb/>
　有身月滿當孕便遣出外駐車屋下産得兒主人往<lb/>
　視哀其孤寒作粥糜食之問當名汝兒作何嫗曰今<lb/>
　在車屋下而生夢天吿之名為車子周乃悟曰吾昔<lb/>
　夢従天換錢外白以張車子錢貸我必是子也財當<lb/>
　歸之矣自是居日衰減車子長大冨於周家<lb/>
<pb n="KR3l0099_WYG_010-2b"/>
夏陽盧汾字士濟夢入蟻穴見堂宇三間勢甚危豁題<lb/>
　其額曰審雨堂<lb/>
吳選曹令史劉卓病篤夢見一人以白越單衫與之言<lb/>
　曰汝著衫汙火燒便潔也卓覺果有衫在側汙輒<lb/>
　火浣之<lb/>
淮南書佐劉雅夢見青蜥蜴從屋落其腹内因苦腹<lb/>
　痛病<lb/>
後漢張奐為武威太守其妻夢帝與印綬登樓而歌覺<lb/>
<pb n="KR3l0099_WYG_010-3a"/>
　以吿奐奐令占之曰夫人方生男後臨此郡命終此<lb/>
　樓後生子猛建安中果為武威太守殺刺史邯鄲商<lb/>
　州兵圍急猛恥見擒乃登樓自焚而死<lb/>
漢靈帝夢見桓帝怒曰宋皇后有何罪過而聴用邪孽<lb/>
　使絶其命渤海王悝既已自貶又受誅斃今宋氏及<lb/>
　悝自訴於天上帝震怒罪在難救夢殊明察帝既覺<lb/>
　而恐尋亦崩<lb/>
吳時嘉興徐伯始病使道士呂石安神座石有弟子戴<lb/>
<pb n="KR3l0099_WYG_010-3b"/>
　本王思二人居住海鹽伯始迎之以助石晝臥夢上<lb/>
　天北斗門下見外鞍馬三匹云明日當以一迎石一<lb/>
　迎本一迎思石夢覺語本思云如此死期可急還與<lb/>
　家别不卒事而去伯始怪而留之曰懼不得見家也<lb/>
　間一日三人同時死<lb/>
會稽謝奉與永嘉太守郭伯猷善謝忽夢郭與人於浙<lb/>
　江上争摴蒱錢因為水神所責墮水而死已營理郭<lb/>
　凶事及覺即往郭許共圍棊良久謝云卿知吾來意<lb/>
<pb n="KR3l0099_WYG_010-4a"/>
　否因説所夢郭聞之悵然云吾昨夜亦夢與人争<lb/>
　錢如卿所夢何期太的的也須臾如厠便倒氣絶謝<lb/>
　為凶具一如其夢<lb/>
嘉興徐泰幼喪父母叔父隗養之甚於所生隗病泰營<lb/>
　侍甚勤是夜三更中夢二人乗船持箱上泰床頭發<lb/>
　箱出簿書示曰汝叔應死泰即於夢中叩頭祈請良<lb/>
　久二人曰汝縣有同姓名人否泰思得語二人云張<lb/>
　隗不姓徐二人云亦可强逼念汝能事叔父當為汝<lb/>
<pb n="KR3l0099_WYG_010-4b"/>
　活之遂不復見泰覺叔病乃差<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷十<lb/>
</p>
<p>
</p>
  </div>
<div>
                <head>搜神記卷十一</head>
    <p>
<pb n="KR3l0099_WYG_011-1a"/>
欽定四庫全書<lb/>
　搜神記卷十一　　　　　　晉　干寳　撰<lb/>
楚熊渠子夜行見寢石以為伏虎彎弓射之沒金鎩羽<lb/>
　下視知其石也因復射之矢摧無迹漢世復有李廣<lb/>
　為右北平太守射虎得石亦如之劉向曰誠之至也<lb/>
　而金石為之開况於人乎夫唱而不和動而不隨中<lb/>
　必有不全者也夫不降席而匡天下者求之已也<lb/>
楚王遊於苑白猿在焉王令善射者射之矢數發猿搏<lb/>
<pb n="KR3l0099_WYG_011-1b"/>
　矢而笑乃命由基由基撫弓猿即抱木而號及六國<lb/>
　時更嬴謂魏王曰臣能為虚發而下鳥魏王曰然則<lb/>
　射可至於此乎嬴曰可有頃聞鳥從東方來更嬴<lb/>
　虚發而鳥下焉<lb/>
齊景公渡於江沅之河黿銜左驂沒之衆皆驚惕古冶<lb/>
　子於是拔劍從之邪行五里逆行三里至於砥柱之<lb/>
　下殺之乃黿也左手持黿頭右手拔左驂燕躍鵠踴<lb/>
　而出仰天大呼水為逆流三百步觀者皆以為河伯<lb/>
<pb n="KR3l0099_WYG_011-2a"/>
　也<lb/>
楚干將莫邪為楚王作劍三年乃成王怒欲殺之劍有<lb/>
　雌雄其妻重身當産夫語妻曰吾為王作劍三年乃<lb/>
　成王怒往必殺我汝若生子是男大告之曰出户望<lb/>
　南山松生石上劍在其背於是即將雌劍往見楚王<lb/>
　王大怒使相之劍有二一雄一雌雌來雄不來王怒<lb/>
　即殺之莫邪子名赤比後壯乃問其母曰吾父所在<lb/>
　母曰汝父為楚王作劍三年乃成王怒殺之去時囑<lb/>
<pb n="KR3l0099_WYG_011-2b"/>
　我語汝子出户望南山松生石上劍在其背於是子<lb/>
　出户南望不見有山但覩堂前松柱下石砌之上即<lb/>
　以斧破其背得劍日夜思欲報楚王王夢見一兒眉<lb/>
　間廣尺言欲報讎王即購之千金兒聞之亡去入山<lb/>
　行歌客有逢者謂子年少何哭之甚悲耶曰吾干將<lb/>
　莫邪子也楚王殺吾父吾欲報之客曰聞王購子頭<lb/>
　千金將子頭與劍來為子報之兒曰幸甚即自刎兩<lb/>
　手捧頭及劍奉之立僵客曰不負子也於是屍乃仆<lb/>
<pb n="KR3l0099_WYG_011-3a"/>
　客持頭往見楚王王大喜客曰此乃勇士頭也當於<lb/>
　湯鑊煮之王如其言煮頭三日三夕不爛頭踔出湯<lb/>
　中瞋目大怒客曰此兒頭不爛願王自往臨視之是<lb/>
　必爛也王即臨之客以劍擬王王頭隨墮湯中客亦<lb/>
　自擬已頭頭復墮湯中三首俱爛不可識别乃分其<lb/>
　湯肉𦵏之故通名三王墓今在汝南北宜春縣界<lb/>
漢武時蒼梧賈雍為豫章太守有神術出界討賊為賊<lb/>
　所殺失頭上馬囘營中咸走來視雍雍胷中語曰戰<lb/>
<pb n="KR3l0099_WYG_011-3b"/>
　不利為賊所傷諸君視有頭佳乎無頭佳乎吏涕泣<lb/>
　曰有頭佳雍曰不然無頭亦佳言畢遂死<lb/>
渤海太守史良姊一女子許嫁而不果良怒殺之斷其<lb/>
　頭而歸投於竈下曰當令火𦵏頭語曰使君我相從<lb/>
　何圖當爾後夢見曰還君物覺而得昔所與香纓金<lb/>
　釵之屬<lb/>
周靈王時萇𢎞見殺蜀人因藏其血三年乃化而為碧<lb/>
漢武帝東遊未出函谷關有物當道身長數丈其狀象<lb/>
<pb n="KR3l0099_WYG_011-4a"/>
　牛青眼而曜睛四足入土動而不徙百官驚駭東方<lb/>
　朔乃請以酒灌之灌之數十斛而物消帝問其故答<lb/>
　曰此名為患憂氣之所生也此必是秦之獄地不然<lb/>
　則罪人徒作之所聚夫酒忘憂故能消之也帝曰吁<lb/>
　博物之士至於此乎<lb/>
後漢諒輔字漢儒廣漢新都人少給佐吏漿水不交為<lb/>
　從事大小畢舉郡縣歛手時夏枯旱太守自曝中庭<lb/>
　而雨不降輔以五官掾出禱山川自誓曰輔為郡股<lb/>
<pb n="KR3l0099_WYG_011-4b"/>
　肱不能進諌納忠薦賢退惡調和隂陽至令天地否<lb/>
　隔萬物枯焦百姓喁喁無所控訴咎盡在輔今郡太<lb/>
　守内省責已自曝中庭使輔謝罪為民祈福精誠懇<lb/>
　到未有感徹輔今敢自誓若至日中無雨請以身塞<lb/>
　無狀乃積薪柴將自焚焉至日中時山氣轉黑起雷<lb/>
　雨大作一郡沾潤世以此稱其至誠<lb/>
何敞吳郡人少好道藝𨼆居里以大旱民物憔悴太守<lb/>
　慶洪遣户曹掾致謁奉印綬煩守無錫敞不受退歎<lb/>
<pb n="KR3l0099_WYG_011-5a"/>
　而言曰郡界有災安能得懐道因䟦涉之縣駐明星<lb/>
　屋中蝗蝝消死敞即遁去後舉方正博士皆不就卒<lb/>
　於家<lb/>
後漢徐栩字敬卿吳由拳人少為獄吏執法詳平為小<lb/>
　黄令時屬縣大蝗野無生草過小黄界飛逝不集刺<lb/>
　史行部責栩不治栩棄官蝗應聲而至刺史謝令還<lb/>
　寺舍蝗即飛去<lb/>
王業字子香漢和帝時為荆州刺史每出行部沐浴齋<lb/>
<pb n="KR3l0099_WYG_011-5b"/>
　素以祈于天地當啟佐愚心無使有枉百姓在州七<lb/>
　年惠風大行苛慝不作山無豺狼卒於湘江有二白<lb/>
　虎低頭曵尾宿衛其側及䘮去虎踰州境忽然不見<lb/>
　民共為立碑號曰湘江白虎墓<lb/>
吳時葛祚為衡陽太守郡境有大槎横水能為妖怪百<lb/>
　姓為立廟行旅禱祀槎乃沈没不者槎浮則船為之<lb/>
　破壊祚將去官乃大具斧斤將去民累明日當至其<lb/>
　夜聞江中洶洶有人聲徃視之槎乃移去沿流下數<lb/>
<pb n="KR3l0099_WYG_011-6a"/>
　里駐灣中自此行者無復沈覆之患衡陽人為祚立<lb/>
　碑曰正德祈禳神木為移<lb/>
曾子從仲尼在楚而心動辭歸問母母曰思爾齧指孔<lb/>
　子曰曾參之孝精感萬里<lb/>
周暢性仁慈少至孝獨與母居每出入母欲呼之常自<lb/>
　齧其手暢即覺手痛而至治中從事未之信候暢在<lb/>
　田使母齧手而暢即歸元初二年為河南尹時夏大<lb/>
　旱乆禱無應暢收𦵏洛陽城旁客死骸骨萬餘為立<lb/>
<pb n="KR3l0099_WYG_011-6b"/>
　義冡應時澍雨<lb/>
王祥字休徴瑯邪人性至孝早喪親繼母朱氏不慈數<lb/>
　譛之由是失愛於父每使掃除牛下父母有疾衣不<lb/>
　解帶母常欲生魚時天寒冰凍祥解衣將剖冰求之<lb/>
　冰忽自解雙鯉躍出持之而歸母又思黄雀炙復有<lb/>
　黄雀數十入其幙復以供母鄉里驚歎以為孝感所<lb/>
　致<lb/>
王延性至孝繼母卜氏嘗盛冬思生魚勑延求而不獲<lb/>
<pb n="KR3l0099_WYG_011-7a"/>
　杖之流血延尋汾叩淩而哭忽有一魚長五尺躍出<lb/>
　冰上延取以進母卜氏食之積日不盡於是心悟撫<lb/>
　延如己子<lb/>
楚僚早失母事後母至孝母患癰腫形容日悴僚自徐<lb/>
　徐吮之血出迨夜即得安寢乃夢一小兒語母曰若<lb/>
　得鯉魚食之其病即差可以延壽不然不乆死矣母<lb/>
　覺而告僚時十二月冰凍僚乃仰天歎泣脫衣上冰<lb/>
　卧之有一童子決僚卧處冰忽自開一雙鯉魚躍出<lb/>
<pb n="KR3l0099_WYG_011-7b"/>
　僚將歸奉其母病即愈壽至一百三十三嵗盖至孝<lb/>
　感天神昭應如此此與王祥王延事同<lb/>
盛彦字翁子廣陵人母王氏因疾失明彦躬自侍養母<lb/>
　食必自哺之母疾既乆至於婢使數見捶撻婢忿恨<lb/>
　聞彦蹔行取蠐螬炙飴之母食以為美然疑是異物<lb/>
　宻藏以示彦彦見之抱母慟哭絶而復蘇母目豁然<lb/>
　即開於此遂愈<lb/>
顔含字𢎞都次嫂樊氏因疾失明醫人疏方須蚺蛇膽<lb/>
<pb n="KR3l0099_WYG_011-8a"/>
　而尋求備至無由得之含憂歎累時嘗晝獨坐忽有<lb/>
　一青衣童子年可十三四持一青囊授含含開視乃<lb/>
　蛇膽也童子逡巡出户化成青鳥飛去得膽藥成嫂<lb/>
　病即愈<lb/>
郭巨隆慮人也一云河内温人兄弟三人早喪父禮畢<lb/>
　二弟求分以錢二千萬二弟各取千萬巨獨與母居<lb/>
　客舍夫婦傭賃以給公養居有頃妻産男巨念與兒<lb/>
　妨事親一也老人得食喜分兒孫減饌二也乃於野<lb/>
<pb n="KR3l0099_WYG_011-8b"/>
　鑿地欲埋兒得石盖下有黄金一釡中有丹書曰孝<lb/>
　子郭巨黄金一釡以用賜汝於是名振天下<lb/>
新興劉殷字長盛七嵗喪父哀毁過禮服喪三年未嘗<lb/>
　見齒事曾祖母王氏嘗夜夢人謂之曰西籬下有粟<lb/>
　寤而掘之得粟十五鍾銘曰七年粟百石以賜孝子<lb/>
　劉殷自是食之七嵗方盡及王氏卒夫婦毁瘠幾至<lb/>
　滅性時柩在殯而西鄰失火風勢甚猛殷夫婦叩殯<lb/>
　號哭火遂滅後有二白鳩來巢其樹庭<lb/>
<pb n="KR3l0099_WYG_011-9a"/>
楊公伯雍雒陽縣人也本以儈賣為業性篤孝父母亡<lb/>
　𦵏無終山遂家焉山髙八十里上無水公汲水作義<lb/>
　漿於坂頭行者皆飲之三年有一人就飲以一斗石<lb/>
　子與之使至高平好地有石處種之云玉當生其中<lb/>
　楊公未娶又語云汝後當得好婦語畢不見乃種其<lb/>
　石數嵗時時徃視見玉子生石上人莫知也有徐氏<lb/>
　者右北平著姓女甚有行時人求多不許公乃試求<lb/>
　徐氏徐氏笑以為狂因戲云得白璧一雙來當聴為<lb/>
<pb n="KR3l0099_WYG_011-9b"/>
　婚公至所種玉田中得白璧五雙以聘徐氏大驚遂<lb/>
　以女妻公天子聞而異之拜為大夫乃於種玉處四<lb/>
　角作大石柱各一丈中央一頃地名曰玉田<lb/>
衡農字剽卿東平人也少孤事繼母至孝常宿於他舍<lb/>
　值雷風頻夢虎嚙其足農呼妻相出於庭叩頭三下<lb/>
　屋忽然而壊壓死者三十餘人唯農夫妻獲免<lb/>
羅威字德仁八嵗喪父事母性至孝母年七十天大寒<lb/>
　常以身自温席而後授其處<lb/>
<pb n="KR3l0099_WYG_011-10a"/>
王裒字偉元城陽營陵人也父儀為文帝所殺裒廬於<lb/>
　墓側旦夕常至墓所拜跪攀栢悲號涕泣著樹樹為<lb/>
　之枯母性畏雷母没每雷輒到墓曰裒在此<lb/>
鄭𢎞遷臨淮太守郡民徐憲在喪致哀有白鳩巢户側<lb/>
　𢎞舉為孝亷朝廷稱為白鳩郎<lb/>
漢時東海孝婦養姑甚謹姑曰婦養我勤苦我已老何<lb/>
　惜餘年乆累年少遂自縊死其女告官云婦殺我母<lb/>
　官收繫之拷掠毒治孝婦不堪苦楚自誣服之時于<lb/>
<pb n="KR3l0099_WYG_011-10b"/>
　公為獄吏曰此婦養姑十餘年以孝聞徹必不殺也<lb/>
　太守不聴于公爭不得理抱其獄詞哭於府而去自<lb/>
　後郡中枯旱三年不雨後太守至于公曰孝婦不當<lb/>
　死前太守枉殺之咎當在此太守即時身祭孝婦冢<lb/>
　因表其墓天立雨嵗大熟長老傳云孝婦名周青青<lb/>
　將死車載十丈竹竿以懸五旛立誓於衆曰青若有<lb/>
　罪願殺血當順下青若枉死血當逆流既行刑已其<lb/>
　血青黄縁旛竹而上極標又縁旛而下云<lb/>
<pb n="KR3l0099_WYG_011-11a"/>
犍為叔先泥和其女名雄永建三年泥和為縣功曹縣<lb/>
　長趙祉遣泥和拜檄謁巴郡太守以十月乗船於城<lb/>
　湍墮水死尸喪不得雄哀慟號咷命不圖存告弟賢<lb/>
　及夫人令勤覔父尸若求不得吾欲自沈覔之時雄<lb/>
　年二十七有子男貢年五嵗貰年三嵗乃各作繡香<lb/>
　囊一枚盛以金珠環預嬰二子哀號之聲不絶於口<lb/>
　昆族私憂至十二月十五日父喪不得雄乗小船於<lb/>
　父墮處哭泣數聲竟自投水中旋流没底見夢告弟<lb/>
<pb n="KR3l0099_WYG_011-11b"/>
　云至二十一日與父俱出至期如夢與父相持并浮<lb/>
　出江縣長表言郡太守肅登承上尚書乃遣户曹掾<lb/>
　為雄立碑圖象其形令知至孝<lb/>
河南樂羊子之妻者不知何氏之女也躬勤養姑嘗有<lb/>
　他舍雞謬入園中姑盜殺而食之妻對雞不食而泣<lb/>
　姑怪問其故妻曰自傷居貧使食有他肉姑竟棄之<lb/>
　後盜有欲犯之者乃先刼其姑妻聞操刀而出盜曰<lb/>
　釋汝刀從我者可全不從我者則殺汝姑妻仰天而<lb/>
<pb n="KR3l0099_WYG_011-12a"/>
　歎刎頸而死盜亦不殺姑太守聞之捕殺盜賊賜妻<lb/>
　縑帛以禮𦵏之<lb/>
庾衮字叔褒咸寧中大疫二兄俱亡次兄毗復殆癘氣<lb/>
　方盛父母諸弟皆出次於外衮獨留不去諸父兄强<lb/>
　之乃曰衮性不畏病遂親自扶持晝夜不眠間復撫<lb/>
　柩哀臨不輟如此十餘旬疫勢既退家人乃返毗病<lb/>
　得差衮亦無恙<lb/>
宋康王舍人韓慿娶妻何氏美康王奪之慿怨王囚之<lb/>
<pb n="KR3l0099_WYG_011-12b"/>
　論為城旦妻宻遺慿書謬其辭曰其雨滛滛河大水<lb/>
　深日出當心既而王得其書以示左右左右莫解其<lb/>
　意臣蘇賀對曰其雨滛淫言愁且思也河大水深不<lb/>
　得徃來也日出當心心有死志也俄而慿乃自殺其<lb/>
　妻乃隂腐其衣王與之登臺妻遂自投臺左右攬之<lb/>
　衣不中手而死遺書於帶曰王利其生妾利其死願<lb/>
　以屍骨賜慿合𦵏王怒弗聴使里人埋之冡相望也<lb/>
　王曰爾夫婦相愛不已若能使冡合則吾弗阻也宿<lb/>
<pb n="KR3l0099_WYG_011-13a"/>
　昔之間便有大梓木生於二冡之端旬日而大盈抱<lb/>
　屈體相就根交于下枝錯于上又有鴛鴦雌雄各一<lb/>
　恒棲樹上晨夕不去交頸悲鳴音聲感人宋人哀之<lb/>
　遂號其木曰相思樹相思之名起于此也南人謂此<lb/>
　禽即韓慿夫婦之精魂今睢陽有韓慿城其歌謠至<lb/>
　今猶存<lb/>
漢末零陽郡太守史滿有女悅門下書佐乃宻使侍婢<lb/>
　取書佐盥手殘水飲之遂有姙已而生子至能行太<lb/>
<pb n="KR3l0099_WYG_011-13b"/>
　守令抱兒出使求其父兒匍匐直入書佐懐中書佐<lb/>
　推之仆地化為水窮問之具省前事遂以女妻書佐<lb/>
鄱陽西有望夫岡昔縣人陳明與梅氏為婚未成而妖<lb/>
　魅詐迎婦去明詣卜者決云行西北五十里求之明<lb/>
　如言見一大穴深邃無底以繩懸入遂得其婦乃令<lb/>
　婦先出而明所將鄰人秦文遂不取明其婦乃自誓<lb/>
　執志登此岡而望其夫因以名焉<lb/>
後漢南康鄧元義父伯考為尚書僕射元義還鄉里妻<lb/>
<pb n="KR3l0099_WYG_011-14a"/>
　留事姑甚謹姑憎之幽閉空室節其飲食羸露日困<lb/>
　終無怨言時伯考怪而問之元義子朗時方數嵗言<lb/>
　母不病但苦饑耳伯考流涕曰何意親姑反為此禍<lb/>
　遣歸家更嫁為華仲妻仲為將作大匠妻乘朝車出<lb/>
　元義於路旁觀之謂人曰此我故婦非有他過家夫<lb/>
　人遇之實酷本自相貴其子朗時為郎母與書皆不<lb/>
　答與衣裳輒以燒之母不以介意母欲見之乃至親<lb/>
　家李氏堂上令人以他詞請朗朗至見母再拜涕泣<lb/>
<pb n="KR3l0099_WYG_011-14b"/>
　因起出母追謂之曰我幾死自為汝家所棄我何罪<lb/>
　過乃如此耶因此遂絶<lb/>
嚴遵為揚州刺史行部聞道傍女子哭聲不哀問所哭<lb/>
　者誰對云夫遭燒死遵勑吏舁尸到與語訖語吏云<lb/>
　死人自道不燒死乃攝女令人守尸云當有枉吏白<lb/>
　有蠅聚頭所遵令披視得鐵錐貫頂考問以淫殺夫<lb/>
漢范式字巨卿山陽金鄉人也一名汜與汝南張劭為<lb/>
　友劭字元伯二人並遊太學後告歸鄉里式謂元伯<lb/>
<pb n="KR3l0099_WYG_011-15a"/>
　曰後二年當還將過拜尊親見孺子焉乃共剋期日<lb/>
　後期方至元伯具以白母請設饌以候之母曰二年<lb/>
　之别千里結言爾何相信之審耶曰巨卿信士必不<lb/>
　乖違母曰若然當為爾醖酒至期果到升堂拜飲盡<lb/>
　歡而别後元伯寢疾甚篤同郡郅君章殷子徵晨夜<lb/>
　省視之元伯臨終歎曰恨不見我死友子徵曰吾與<lb/>
　君章盡心於子是非死友復欲誰求元伯曰若二子<lb/>
　者吾生友耳山陽范巨卿所謂死友也尋而卒式忽<lb/>
<pb n="KR3l0099_WYG_011-15b"/>
　夢見元伯𤣥冕垂纓屣履而呼曰巨卿吾以某日死<lb/>
　當以爾時𦵏永歸黄泉子未忘我豈能相及式恍然<lb/>
　覺悟悲歎泣下便服朋友之服投其𦵏日馳徃赴之<lb/>
　未及到而喪已發引既至壙將窆而柩不肯進其母<lb/>
　撫之曰元伯豈有望耶遂停柩移時乃見素車白馬<lb/>
　號哭而來其母望之曰是必范巨卿也既至叩喪言<lb/>
　曰行矣元伯死生異路永從此辭會𦵏者千人咸為<lb/>
　揮涕式因執紼而引柩於是乃前式遂留止冢次為<lb/>
<pb n="KR3l0099_WYG_011-16a"/>
　修墳樹然後乃去<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0099_WYG_011-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷十一<lb/>
</p>
<p>
</p>
  </div>
<div>
                <head>搜神記卷十二</head>
    <p>
<pb n="KR3l0099_WYG_012-1a"/>
欽定四庫全書<lb/>
　搜神記卷十二　　　　　　晉　干寳　撰<lb/>
天有五氣萬物化成木清則仁火清則禮金清則義水<lb/>
　清則智土清則思五氣盡純聖徳備也木濁則弱火<lb/>
　濁則滛金濁則暴水濁則貪土濁則頑五氣盡濁民<lb/>
　之下也中土多聖人和氣所交也絶域多怪物異氣<lb/>
　所産也茍禀此氣必有所形茍有此形必生此性故<lb/>
　食榖者智慧而文食草者多力而愚食桑者有絲而<lb/>
<pb n="KR3l0099_WYG_012-1b"/>
　蛾食肉者勇㦑而悍食土者無心而不息食氣者神<lb/>
　明而長夀不食者不死而神大腰無雄細腰無雌無<lb/>
　雄外接無雌外育三化之蟲先孕後交兼愛之獸自<lb/>
　為牝牡寄生因夫髙木女蘿托乎茯苓木株于土萍<lb/>
　植于水鳥排虚而飛獸蹠實而走蟲土閉而蟄魚淵<lb/>
　潛而處本乎天者親上本乎地者親下本乎時者親<lb/>
　旁各從其𩔖也千嵗之雉入海為蜃百年之雀入海<lb/>
　為蛤千嵗龜黿能與人語千嵗之狐起為美女千嵗<lb/>
<pb n="KR3l0099_WYG_012-2a"/>
　之蛇㫁而復續百年之䑕而能相卜數之至也春分<lb/>
　之日鷹變為鳩秋分之日鳩變為鷹時之化也故腐<lb/>
　草之為螢也朽葦之為蛬也稻之為[加/虫]也麥之為蝴<lb/>
　蝶也羽翼生焉眼目成焉心智在焉此自無知化為<lb/>
　有知而氣易也寉之為麞也蛬之為蝦也不失其血<lb/>
　氣而形性變也若此之𩔖不可勝論應變而動是為<lb/>
　順常苟錯其方則為妖眚故下體生於上上體生於<lb/>
　下氣之反者也人生獸獸生人氣之亂者也男化為<lb/>
<pb n="KR3l0099_WYG_012-2b"/>
　女女化為男氣之貿者也魯牛哀得疾七日化而為<lb/>
　虎形體變易爪牙施張其兄啓户而入摶而食之方<lb/>
　其為人不知其將為虎也方其為虎不知其嘗為人<lb/>
　也故晉太康中陳留阮士瑀傷于虺不忍其痛數嗅<lb/>
　其瘡已而雙虺成於鼻中元康中歴陽紀元載客食<lb/>
　道龜已而成瘕醫以藥攻之下龜子數升大如小錢<lb/>
　頭足咸備文甲皆具惟中藥已死夫妻非化育之氣<lb/>
　鼻非胎孕之所享道非下物之具從此觀之萬物之<lb/>
<pb n="KR3l0099_WYG_012-3a"/>
　生死也與其變化也非通神之思雖求諸已惡識所<lb/>
　自來然朽草之為螢由乎腐也麥之為蝴蝶由乎濕<lb/>
　也爾則萬物之變皆有由也農夫止麥之化者漚之<lb/>
　以灰聖人理萬物之化者濟之以道其與不然乎<lb/>
季桓子穿井獲如土缶其中有羊焉使問之仲尼曰吾<lb/>
　穿井而獲狗何耶仲尼曰以丘所聞羊也丘聞之木<lb/>
　石之怪䕫蝄蜽水中之怪龍罔象土中之怪曰賁羊<lb/>
　夏鼎志曰罔象如三嵗兒赤目黒色大耳長臂赤爪<lb/>
<pb n="KR3l0099_WYG_012-3b"/>
　索縳則可得食王子曰木精為遊光金精為清明也<lb/>
晉惠帝元康中吳郡婁縣懷瑶家忽聞地中有犬聲隠<lb/>
　隠視聲發處上有小竅大如螾穴瑶以杖刺之入數<lb/>
　尺覺有物乃掘視之得犬子雌雄各一目猶未開形<lb/>
　大於常犬哺之而食左右咸往觀焉長老或云此名<lb/>
　犀犬得之者令家富昌宜當養之以目未開還置窟<lb/>
　中覆以磨石宿昔發視左右無孔遂失所在瑶家積<lb/>
　年無他禍福至太興中吳郡太守張𢡟聞齋内牀下<lb/>
<pb n="KR3l0099_WYG_012-4a"/>
　犬聲求而不得既而地坼有二犬子取而飬之皆死<lb/>
　其後𢡟為吳興兵沈充所殺尸子曰地中有犬名曰<lb/>
　地狼有人名曰無傷夏鼎志曰掘地而得狗名曰賈<lb/>
　掘地而得豚名曰邪掘地而得人名曰聚聚無傷也<lb/>
　此物之自然無謂鬼神而恠之然則賈與地狼名異<lb/>
　其實一物也淮南畢萬曰千嵗羊肝化為地宰蟾蜍<lb/>
　得苽卒時為鶉此皆因氣化以相感而成也<lb/>
吳諸葛恪為丹陽太守嘗出獵兩山之間有物如小兒<lb/>
<pb n="KR3l0099_WYG_012-4b"/>
　伸手欲引人恪令伸之乃引去故地去故地即死既<lb/>
　而叅佐聞其故以為神明恪曰此事在白澤圖内曰<lb/>
　兩山之間其精如小兒見人則伸手欲引人名曰傒<lb/>
　囊引去故地則死無謂神明而異之諸君偶未見耳<lb/>
王莽建國四年池陽有小人景長一尺餘或乗車或步<lb/>
　行操持萬物大小各自相稱三日乃止莽甚惡之自<lb/>
　後盗賊日甚莽竟被殺管子曰涸澤數百嵗谷之不<lb/>
　徙水之不絶者生慶忌慶忌者其狀若人其長四寸<lb/>
<pb n="KR3l0099_WYG_012-5a"/>
　衣黄衣冠黄冠戴黄盖乘小馬好疾馳以其名呼之<lb/>
　可使千里外一日反報然池陽之景者或慶忌也乎<lb/>
　又曰涸小水精生蚳蚳者一頭而兩身其狀若蛇長<lb/>
　八尺以其名呼之可使取魚鼈<lb/>
晉扶風楊道和夏於田中值雨至桑𣗳下霹靂下擊之<lb/>
　道和以鋤格折其股遂落地不得去唇如丹目如鏡<lb/>
　毛角長三寸許狀似六畜頭似獼猴<lb/>
秦時南方有落頭民其頭能飛其種人部有祭祀號曰<lb/>
<pb n="KR3l0099_WYG_012-5b"/>
　蟲落故因取名焉吳時將軍朱桓得一婢每夜卧後<lb/>
　頭輒飛去或從狗竇或從天牕中出入以耳為翼將<lb/>
　曉復還數數如此傍人恠之夜中照視唯有身無頭<lb/>
　其體㣲冷氣息裁屬乃蒙之以被至曉頭還礙被不<lb/>
　得安兩三度堕地噫咤甚愁體氣甚急狀若將死乃<lb/>
　去被頭復起傳頸有頃和平桓以為大怪畏不敢畜<lb/>
　乃放遣之既而詳之乃知天性也時南征大將亦往<lb/>
　往得之又嘗有覆以銅盤者頭不得進遂死<lb/>
<pb n="KR3l0099_WYG_012-6a"/>
江漢之域有貙人其先廪君之苖裔也能化為虎長沙<lb/>
　所屬蠻縣東髙居民曾作檻捕虎檻發明日衆人共<lb/>
　往格之見一亭長赤幘大冠在檻中坐因問君何以<lb/>
　入此中亭長大怒曰昨忽被縣召夜避雨遂誤入此<lb/>
　中急出我曰君見召不當有文書耶即出懐中召文<lb/>
　書於是即出之尋視乃化為虎上山走或云貙虎化<lb/>
　為人好着紫葛衣其足無踵虎有五指者皆是貙<lb/>
蜀中西南髙山之上有物與猴相𩔖長七尺能作人行<lb/>
<pb n="KR3l0099_WYG_012-6b"/>
　善走逐人名曰猳國一名馬化或曰玃猨伺道行婦<lb/>
　女有美者輒盗取將去人不得知若有行人經過其<lb/>
　旁皆以長繩相引猶或不免此物能别男女氣臭故<lb/>
　取女男不取也若取得人女則為家室其無子者終<lb/>
　身不得還十年之後形皆𩔖之意亦迷惑不復思歸<lb/>
　若有子者輒抱送還其家産子皆如人形有不養者<lb/>
　其母輒死故懼怕之無敢不養及長與人不異皆以<lb/>
　楊為姓故今蜀中西南多諸楊率皆是猳國馬化之<lb/>
<pb n="KR3l0099_WYG_012-7a"/>
　子孫也<lb/>
臨川間諸山有妖物來常因大風雨有聲如嘯能射人<lb/>
　其所著者有頃便腫大毒有雌雄雄急而雌緩急者<lb/>
　不過半日間緩者經宿其旁人常有以救之救之少<lb/>
　遲則死俗名曰刀勞鬼故外書云鬼神者其禍福發<lb/>
　揚之騐於世者也老子曰昔之得一者天得一以清<lb/>
　地得一以寜神得一以靈谷得一以盈侯王得一以<lb/>
　為天下貞然則天地鬼神與我並生者也氣分則性<lb/>
<pb n="KR3l0099_WYG_012-7b"/>
　異域别則形殊莫能相兼也生者主陽死者主隂性<lb/>
　之所託各安其生太隂之中怪物存焉<lb/>
越地深山中有鳥大如鳩青色名曰冶鳥穿大𣗳作巢<lb/>
　如五六升器户口徑數寸周飾以土埡赤白相分狀如<lb/>
　射侯伐木者見此𣗳即避之去或夜㝠不見鳥鳥亦<lb/>
　知人不見便鳴喚曰咄咄上去明日便宜急上咄咄<lb/>
　下去明日便宜急下若不使去但言笑而不已者人<lb/>
　可止伐也若有穢惡及犯其止者則有虎通夕來守<lb/>
<pb n="KR3l0099_WYG_012-8a"/>
　人不去便傷害人此鳥白日見其形是鳥也夜聽其<lb/>
　鳴亦鳥也時有觀樂者便作人形長三尺至澗中取<lb/>
　石蠏就人炙之人不可犯也越人謂此鳥是越祝之<lb/>
　祖也<lb/>
南海之外有鮫人水居如魚不廢織績其眼泣則能出<lb/>
　珠<lb/>
廬江□樅陽二縣境上有大青小青黒居山野之中時<lb/>
　聞哭聲多者至數十人男女大小如始䘮者鄰人驚<lb/>
<pb n="KR3l0099_WYG_012-8b"/>
　駭至彼奔赴常不見人然於哭地必有死喪率聲若<lb/>
　多則為大家聲若小則為小家<lb/>
廬江大山之間有山都似人裸身見人便走有男女可<lb/>
　長四五丈能<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>相喚常在幽昩之中似魑魅鬼物<lb/>
漢光武中平中有物處於江水其名曰蜮一曰短狐能<lb/>
　含沙射人所中者則身體筋急頭痛發熱劇者至死<lb/>
　江人以術方抑之則得沙石於肉中詩所謂為鬼為<lb/>
　蜮則不可測也今俗謂之溪毒先儒以為男女同川<lb/>
<pb n="KR3l0099_WYG_012-9a"/>
　而浴滛女為主亂氣所生也<lb/>
漢永昌郡不違縣有禁水水有毒氣唯十一月十二月<lb/>
　差可渡涉自正月至十月不可渡渡輒病殺人其氣<lb/>
　中有惡物不見其形其似有聲如有所投擊内中木<lb/>
　則折中人則害土俗號為鬼彈故郡有罪人徙之禁<lb/>
　防不過十日皆死<lb/>
余外婦姊夫蔣士有傭客得疾下血醫以中蠱乃宻以<lb/>
　蘘荷根布席下不使知乃狂言曰食我蠱者乃張小<lb/>
<pb n="KR3l0099_WYG_012-9b"/>
　小也乃呼小小亡云今世攻蠱多用蘘荷根往往騐<lb/>
　蘘荷或謂嘉草<lb/>
鄱陽趙夀有犬蠱時陳岑詣夀忽有大黄犬六七羣出<lb/>
　吠岑後余相伯歸與夀婦食吐血幾死乃屑桔梗以<lb/>
　飲之而愈蠱有怪物若鬼其妖形變化雜𩔖殊種或<lb/>
　為狗豕或為蠱蛇其人不自知其形狀行之於百姓<lb/>
　所中皆死<lb/>
滎陽郡有一家姓廖累世為蠱以此致富後取新婦不<lb/>
<pb n="KR3l0099_WYG_012-10a"/>
　以此語之遇家人咸出唯此婦守舎忽見屋中有大<lb/>
　缸婦試發之見有大蛇婦乃作湯灌殺之及家人歸<lb/>
　婦具白其事舉家驚惋未㡬其家疾疫死亡畧盡<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0099_WYG_012-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷十二<lb/>
</p>
<p>
</p>
  </div>
<div>
                <head>搜神記卷十三</head>
    <p>
<pb n="KR3l0099_WYG_013-1a"/>
欽定四庫全書<lb/>
　搜神記卷十三　　　　　　晉　干寳　撰<lb/>
泰山之東有澧泉其形如井本體是石也欲取飲者皆<lb/>
　洗心志跪而挹之則泉出如飛多少足用若或汚漫<lb/>
　則泉止焉蓋神明之嘗志者也<lb/>
二華之山本一山也當河河水過之而曲行河神巨靈<lb/>
　以手擘開其上以足蹈離其下中分為兩以利河流<lb/>
　今觀手迹於華嶽上指掌之形具在腳跡在首陽山<lb/>
<pb n="KR3l0099_WYG_013-1b"/>
　下至今猶存故張衡作西京賦所稱巨靈贔屭髙掌<lb/>
　逺蹠以流河曲是也<lb/>
漢武徙南岳之祭於廬江灊縣霍山之上無水廟有四<lb/>
　鑊可受四十斛至祭時水輙自滿用之足了事畢即<lb/>
　空塵土樹葉莫之汚也積五十嵗嵗作四祭後但作<lb/>
　三祭一鑊自敗<lb/>
樊東之口有樊山若天旱以火燒山即至大雨今往往<lb/>
　有驗<lb/>
<pb n="KR3l0099_WYG_013-2a"/>
空乘之地今名為孔寳在魯南山之穴外有雙石如桓<lb/>
　楹起立髙數丈魯人絃歌祭祀穴中無水每當祭時<lb/>
　灑掃以告輙有清泉自石間出足以周事既已泉亦<lb/>
　止其驗至今存焉<lb/>
湘穴中有黒土嵗大旱人則共壅水以塞此穴穴淹則<lb/>
　大雨立至<lb/>
秦惠王二十七年使張儀築成都城屢頽忽有大龜浮<lb/>
　於江至東子城東南隅而斃儀以問巫巫曰依龜築<lb/>
<pb n="KR3l0099_WYG_013-2b"/>
　之便就故名龜化城<lb/>
由拳縣秦時長水縣也始皇時童謡曰城門有血城當<lb/>
　䧟沒為湖有嫗聞之朝朝往窺門將欲縳之嫗言其<lb/>
　故後門將以犬血塗門嫗見血便走去忽有大水欲<lb/>
　沒縣主簿令幹入白令令曰何忽作魚幹曰明府亦<lb/>
　作魚遂淪為湖<lb/>
秦時築城於武周塞内以備胡城將成而崩者數焉有<lb/>
　馬馳走周旋反復父老異之因依馬跡以築城城乃<lb/>
<pb n="KR3l0099_WYG_013-3a"/>
　不崩遂名馬邑其故城今在朔州<lb/>
漢武帝鑿昆明池極深悉是灰墨無復土舉朝不解以<lb/>
　問東方朔朔曰臣愚不足以知之曰試問西域人帝<lb/>
　以朔不知難以移問至後漢明帝時西域道人入來<lb/>
　洛陽時有憶方朔言者乃試以武帝時灰墨問之道<lb/>
　人云經云天地大刼將盡則刼燒此刼燒之餘也乃<lb/>
　知朔言有㫖<lb/>
臨汜縣有廖氏世老夀後移居子孫輙殘折他人居其<lb/>
<pb n="KR3l0099_WYG_013-3b"/>
　故宅復累世夀乃知是宅所為不知何故疑井水赤<lb/>
　乃掘井左右得古人埋丹砂數十斛丹汁入井是以<lb/>
　飲水而得夀<lb/>
江東名餘腹者昔呉王闔閭江行食膾有餘因棄中流<lb/>
　悉化為魚今魚中有名吳王膾餘者長數寸大者如<lb/>
　筯猶有膾形<lb/>
蟛<graphic n="KR1209" url="https://raw.githubusercontent.com/kanripo/KR-Gaiji/master/images/KR1209.png" mimeType="image/png"/>蠏也嘗通夣於人自稱長卿今臨海人多以長卿<lb/>
　呼之<lb/>
<pb n="KR3l0099_WYG_013-4a"/>
南方有蟲名<graphic n="KR1874" url="https://raw.githubusercontent.com/kanripo/KR-Gaiji/master/images/KR1874.png" mimeType="image/png"/>
                    <graphic n="KR1599" url="https://raw.githubusercontent.com/kanripo/KR-Gaiji/master/images/KR1599.png" mimeType="image/png"/>一名<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>蠋又名青蚨形似蟬而稍大<lb/>
　味辛美可食生子必依草葉大如𧖟子取其子母即<lb/>
　飛來不以逺近雖潛取其子母必知處以母血塗錢<lb/>
　八十一文以子血塗錢八十一文每市物或先用母<lb/>
　錢或先用子錢皆復飛歸輪轉無已故淮南子術以<lb/>
　之還錢名曰青蚨<lb/>
土蜂名曰蜾臝今世謂<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
                    <graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>細腰之𩔖其為物雄而無<lb/>
　雌不交不産常取桑蟲或阜螽子育之則皆化成巳<lb/>
<pb n="KR3l0099_WYG_013-4b"/>
　子亦或謂之螟蛉詩曰螟蛉有子果臝負之是也<lb/>
木蠧生蟲羽化為蝶<lb/>
蝟多刺故不使超踰楊栁<lb/>
崑侖之墟地首也是惟帝之下都故其外絶以弱水之<lb/>
　深又環以炎火之山山上有鳥獸草木皆生育滋長<lb/>
　於炎火之中故有火澣布非此山草木之皮枲則其<lb/>
　鳥獸之毛也漢世西域舊獻此布中間乆絶至魏初<lb/>
　時人疑其無有文帝以為火性酷裂無含生之氣著<lb/>
<pb n="KR3l0099_WYG_013-5a"/>
　之典論明其不然之事絶智者之聼及明帝立詔三<lb/>
　公曰先帝昔著典論不朽之格言其刋石於廟門之<lb/>
　外及太學與石經並以永示來世至是西域使人獻<lb/>
　火浣布袈裟於是刋滅此論而天下笑之<lb/>
夫金之性一也以五月丙午日中鑄為陽燧以十一月<lb/>
　壬子夜半鑄為隂燧<hi>言丙午日鑄為陽燧可取火壬子夜鑄為隂燧可取水也</hi>
漢靈帝時陳留蔡邕以數上書陳奏忤上㫖意又内寵<lb/>
　惡之慮不免乃亡命江海逺迹吳㑹至吴吴人有燒<lb/>
<pb n="KR3l0099_WYG_013-5b"/>
　桐以㸑者邕聞火烈聲曰此良材也因請之削以為<lb/>
　琴果有美音而其尾焦因名焦尾琴<lb/>
蔡邕嘗至柯亭以竹為椽邕仰盼之曰良竹也取以為<lb/>
　笛發聲遼亮一云邕告吳人曰吾昔嘗經㑹稽髙遷<lb/>
　亭見屋東間第十六竹椽可為笛取用果有異聲<lb/>
　<lb/>
　<lb/>
　搜神記卷十三<lb/>
</p>
<p>
</p>
  </div>
<div>
                <head>搜神記卷十四</head>
    <p>
<pb n="KR3l0099_WYG_014-1a"/>
欽定四庫全書<lb/>
　搜神記卷十四　　　　　　晉　干寳　撰<lb/>
昔髙陽氏有同産而為夫婦帝放之於崆峒之野相抱<lb/>
　而死神鳥以不死草覆之七年男女同體而生二頭<lb/>
　四手足是為蒙雙氏<lb/>
髙辛氏有老婦人居於王宫得耳疾歴時醫為挑治出<lb/>
　頂蟲大如繭婦人去後置於瓠中覆之以盤俄爾頂<lb/>
　蟲乃化為犬其文五色因名盤瓠遂畜之時戎吳强<lb/>
<pb n="KR3l0099_WYG_014-1b"/>
　盛數侵邉境遣將征討不能擒勝乃募天下有能得<lb/>
　戎吴將軍首者購金千斤封邑萬户又賜以少女後<lb/>
　盤瓠銜得一頭將造王闕王診視之即是戎吴為之<lb/>
　奈何羣臣皆曰盤瓠是畜不可官秩又不可妻雖有<lb/>
　功無施也少女聞之啓王曰大王既以我許天下矣<lb/>
　盤瓠銜首而來為國除害此天命使然豈狗之智力<lb/>
　哉王者重言霸者重信不可以女子㣲軀而負明約<lb/>
　於天下國之禍也王懼而從之令少女從盤瓠盤瓠<lb/>
<pb n="KR3l0099_WYG_014-2a"/>
　將女上南山草木茂盛無人行跡於是女解去衣裳<lb/>
　為僕䜿之結著獨力之衣随盤瓠升山入谷止於石<lb/>
　室之中王悲思之遣往視覔天輒風雨嶺震雲晦往<lb/>
　者莫至盖經三年産六男六女盤瓠死後自相配偶<lb/>
　因為夫婦織績木皮染以草實好五色衣服裁制皆<lb/>
　有尾形後母歸以語王王遣使迎諸男女天不復雨<lb/>
　衣服褊褳言語侏離飲食蹲踞好山惡都王順其意<lb/>
　賜以名山廣澤號曰蠻夷蠻夷者外癡内黠安土重<lb/>
<pb n="KR3l0099_WYG_014-2b"/>
　舊以其受異氣於天命故待以不常之律田作賈販<lb/>
　無闗繻符傳租税之賦有邑君長皆賜印綬冠用獺<lb/>
　皮取其遊食於水今即梁漢巴蜀武陵長沙廬江郡<lb/>
　夷是也用糝雜魚肉叩槽而號以祭盤瓠其俗至今<lb/>
　故世稱赤髀横裙盤瓠子孫<lb/>
槀離國王侍婢有娠王欲殺之婢曰有氣如雞子從天<lb/>
　來下故我有娠後生子捐之猪圏中猪以喙嘘之徙<lb/>
　至馬櫪中馬復以氣嘘之故得不死王疑以為天子<lb/>
<pb n="KR3l0099_WYG_014-3a"/>
　也乃令其母收畜之名曰東明常令牧馬東明善射<lb/>
　王恐其奪己國也欲殺之東明走南至施掩冰以弓<lb/>
　擊水魚鼈浮為橋東明得渡魚鼈解散追兵不得渡<lb/>
　因都王夫餘<lb/>
古徐國宫人娠而生夘以為不祥棄之水濱有犬名鵠<lb/>
　蒼銜卵以歸遂生兒為徐嗣君後鵠蒼臨死生角而<lb/>
　九尾實黄龍也塟之徐里中見有狗壟在焉<lb/>
鬬伯比父早亡随母歸在舅姑之家後長大乃奸妘子<lb/>
<pb n="KR3l0099_WYG_014-3b"/>
　之女生子文其妘子妻恥女不嫁而生子乃棄於山<lb/>
　中妘子遊獵見虎乳一小兒歸與妻言妻曰此是我<lb/>
　女與伯比私通生此小兒我恥之送於山中妘子乃<lb/>
　迎歸養之配其女與伯比楚人因呼子文為榖烏莵<lb/>
　仕至楚相也<lb/>
齊惠公之妾蕭同叔子見御有身以其賤不敢言也取<lb/>
　薪而生頃公于野又不敢舉也有貍乳而鸇覆之人<lb/>
　見而收因名曰無野是為頃公<lb/>
<pb n="KR3l0099_WYG_014-4a"/>
爰劍者羌豪也秦時拘執為奴𨽻後得亡去秦人追之<lb/>
　急廹藏於穴中秦人焚之有景𧰼如虎來為蔽故得<lb/>
　不死諸羌神之推以為君其後種落熾盛<lb/>
後漢定襄太守竇奉妻生子武并生一蛇奉送蛇於野<lb/>
　中及武長大有海内俊名母死將塟未窆賓客聚集<lb/>
　有大蛇從林草中出徑來棺下委地俯仰以頭擊棺<lb/>
　血涕並流狀若哀慟有頃而去時人知為竇氏之祥<lb/>
晉懐帝永嘉中有韓媪者於野中見巨卵持歸育之得<lb/>
<pb n="KR3l0099_WYG_014-4b"/>
　嬰兒字曰撅兒方四嵗劉淵築平陽城不就募能城<lb/>
　者撅兒應募因變為蛇令媪遺灰誌其後謂媪曰憑<lb/>
　灰築城城可立就竟如所言淵怪之遂投入山穴間<lb/>
　露尾數寸使者斬之忽有泉出穴中滙為池因名金<lb/>
　龍池<lb/>
元帝永昌中暨陽人任谷因耕息於𣗳下忽有一人著<lb/>
　羽衣就滛之既而不知所在谷遂有娠積月將産羽<lb/>
　衣人復來以刀穿其隂下出一蛇子便去谷遂成宦<lb/>
<pb n="KR3l0099_WYG_014-5a"/>
　者詣闕自陳留於宫中<lb/>
舊説太古之時有大人逺征家無餘人唯有一女牡馬<lb/>
　一匹女親養之窮居幽處思念其父乃戱馬曰爾能<lb/>
　為我迎得父還吾將嫁汝馬既承此言乃絶韁而去<lb/>
　徑至父所父見馬驚喜因取而乘之馬望所自來悲<lb/>
　鳴不已父曰此馬無事如此我家得無有故乎亟乘<lb/>
　以歸為畜生有非常之情故厚加芻養馬不肯食每<lb/>
　見女出入輒喜怒奮擊如此非一父怪之宻以問女<lb/>
<pb n="KR3l0099_WYG_014-5b"/>
　女具以告父必為是故父曰勿言恐辱家門且莫出<lb/>
　入於是伏弩射殺之暴皮於庭父行女與隣女於皮<lb/>
　所戱以足蹙之曰汝是畜生而欲取人為婦耶招此<lb/>
　屠剥如何自苦言未及竟馬皮蹷然而起卷女以行<lb/>
　隣女忙迫不敢救之走告其父父還求索已出失之<lb/>
　後經數日得於大𣗳枝間女及馬皮盡化為𧖟而績<lb/>
　於𣗳上其蠒綸理厚大異於常𧖟隣婦取而養之其<lb/>
　收數倍因名其𣗳曰桑桑者喪也由斯百姓競種之<lb/>
<pb n="KR3l0099_WYG_014-6a"/>
　今世所養是也言桑𧖟者是古𧖟之餘𩔖也案天官<lb/>
　辰為馬星𧖟書曰月當大火則浴其種是𧖟與馬同<lb/>
　氣也周禮夏官馬質禁原𧖟者注云物莫能兩大禁<lb/>
　再𧖟者為其傷馬也漢禮皇后親採桑祀𧖟神曰菀<lb/>
　窳婦人寓氏公主公主者女之尊稱也菀窳婦人先<lb/>
　𧖟者也故今世或謂𧖟為女兒者是古之遺言也<lb/>
羿請不死之藥於西王母嫦娥竊之以奔月將往枚筮<lb/>
　之於有黄有黄占之曰吉翩翩歸妹獨將西行逢天<lb/>
<pb n="KR3l0099_WYG_014-6b"/>
　晦芒毋恐毋驚後且大昌嫦娥遂託身於月是為蟾<lb/>
　蠩<lb/>
舌埵山帝之女死化為怪草其葉鬰茂其華黄色其實<lb/>
　如兎絲故服怪草者恒媚於人焉<lb/>
滎陽縣南百餘里有蘭巖山峭㧞千丈常有雙鶴素羽<lb/>
　皦然日夕偶影翔集相傳云昔有夫婦𨼆此山數百<lb/>
　年化為雙鶴不絶往來忽一旦一鶴為人所害其一<lb/>
　鶴嵗常哀鳴至今響動巖谷莫知其年嵗也<lb/>
<pb n="KR3l0099_WYG_014-7a"/>
豫章新喻縣男子見田中有六七女皆衣毛衣不知是<lb/>
　鳥匍匐往得其一女所解毛衣取藏之即往就諸鳥<lb/>
　諸鳥各飛去一鳥獨不得去男子取以為婦生三女<lb/>
　其母後使女問父知衣在積稻下得之衣而飛去後<lb/>
　復以迎三女女亦得飛去<lb/>
漢靈帝時江夏黄氏之母浴盤水中乆而不起變為黿<lb/>
　矣婢驚走告比家人來黿轉入深淵其後時時出見<lb/>
　初浴簮一銀釵猶在其首於是黄氏累世不敢食黿<lb/>
<pb n="KR3l0099_WYG_014-7b"/>
　肉<lb/>
魏黄初中清河宋士宗母夏天於浴室裏浴遣家中大<lb/>
　小悉出獨在室中良乆家人不解其意於壁穿中窺<lb/>
　之不見人體見盆水中有一大鼈遂開户大小悉入<lb/>
　了不與人相承嘗先著銀釵猶在頭上相與守之啼<lb/>
　泣無可奈何意欲求去永不可留視之積日轉懈自<lb/>
　捉出户外其去甚駛逐之不及遂便入水後數日忽<lb/>
　還廵行宅舎如平生了無所言而去時人謂士宗應<lb/>
<pb n="KR3l0099_WYG_014-8a"/>
　行喪治服士宗以母形雖變而生理尚存竟不治喪<lb/>
　此與江夏黄母相似<lb/>
吳孫皓寳鼎元年六月晦丹陽宣騫母年八十矣亦因<lb/>
　洗浴化為黿其狀如黄氏騫兄弟四人閉户衛之掘<lb/>
　堂上作大坎實水其中黿入坎遊戱一二日間恒延<lb/>
　頸外望伺户小開便輪轉自躍入於深淵遂不復還<lb/>
漢獻帝建安中東郡民家有怪無故甕器自發訇訇作<lb/>
　聲若有人擊盤案在前忽然便失雞生子輒失去如<lb/>
<pb n="KR3l0099_WYG_014-8b"/>
　是數嵗人甚惡之乃多作美食覆盖著一室中隂藏<lb/>
　户間窺伺之果復重來發聲如前聞便閉户周旋室<lb/>
　中了無所見乃闇以杖撾之良乆於室隅間有所中<lb/>
　便聞呻吟之聲曰哊哊宜死開户視之得一老翁可<lb/>
　百餘嵗言語了不相當貎狀頗𩔖于獸遂行推問乃<lb/>
　於數里外得其家云失來十餘年得之哀喜後嵗餘<lb/>
　復失之聞陳留界復有怪如此時人咸以為此翁<lb/>
　搜神記卷十四<lb/>
</p>
<p>
</p>
  </div>
<div>
                <head>搜神記卷十五</head>
    <p>
<pb n="KR3l0099_WYG_015-1a"/>
欽定四庫全書<lb/>
　搜神記卷十五　　　　　　晉　干寳　撰<lb/>
秦始皇時有王道平長安人也少時與同村人唐叔偕<lb/>
　女小名父喻容色俱美誓為夫婦尋王道平被差征<lb/>
　伐落堕南國九年不歸父母見女長成即聘與劉祥<lb/>
　為妻女與道平言誓甚重不肯改事父母逼迫不免<lb/>
　出嫁劉祥經三年忽忽不樂常思道平忿怨之深悒<lb/>
　悒而死死經三年平還家乃詰隣人此女安在隣人<lb/>
<pb n="KR3l0099_WYG_015-1b"/>
　云此女意在於君被父母凌逼嫁與劉祥今已死矣<lb/>
　平問墓在何處隣人引往墓所平悲號哽咽三呼女<lb/>
　名繞墓悲苦不能自止平乃祝曰我與汝立誓天地<lb/>
　保其終身豈料官有牽纒致令乖隔使汝父母與劉<lb/>
　祥既不契於初心生死永訣然汝有靈聖使我見汝<lb/>
　生平之面若無神靈從兹而别言訖又復哀泣逡廵<lb/>
　其女魂自墓出問平何處而來良乆契濶與君誓為<lb/>
　夫婦以結終身父母强逼乃出聘劉祥已經三年日<lb/>
<pb n="KR3l0099_WYG_015-2a"/>
　夕憶君結恨致死乖隔幽途然念君宿念不忘再求<lb/>
　相慰妾身未損可以再生還為夫婦且速開冡破棺<lb/>
　出我即活平審言乃啓墓門捫看其女果活乃結束<lb/>
　随平還家其夫劉祥聞之驚怪申訴於州縣檢律㫁<lb/>
　之無條乃録狀奏王王㫁歸道平為妻夀一百三十<lb/>
　嵗實謂精誠貫於天地而獲感應如此<lb/>
晉武帝世河間郡有男女私悦許相配適尋而男從軍<lb/>
　積年不歸女家更欲適之女不願行父母逼之不得<lb/>
<pb n="KR3l0099_WYG_015-2b"/>
　已而去尋病死其男戍還問女所在其家具説之乃<lb/>
　至冡欲哭之敘哀而不勝其情遂發冡開棺女即蘇<lb/>
　活因負還家將養數日平復如初後夫聞乃往求之<lb/>
　其人不還曰卿婦已死天下豈聞死人可復活耶此<lb/>
　天賜我非卿婦也於是相訟郡縣不能决以讞廷尉<lb/>
　秘書即王導奏以精誠之至感於天地故死而更生<lb/>
　此非常事不得以常禮㫁之請還開冡者朝廷從其<lb/>
　議<lb/>
<pb n="KR3l0099_WYG_015-3a"/>
漢獻帝建安中南陽賈偶字文合得病而亡時有吏將<lb/>
　詣太山司命閲簿謂吏曰當召某郡文合何以召此<lb/>
　人可速遣之時日暮遂至郭外𣗳下宿見一年少女<lb/>
　獨行文合問曰子𩔖衣冠何乃徒步姓氏為誰女曰<lb/>
　某三河人父見為弋陽令昨被召來今却得還遇日<lb/>
　暮懼獲𤓰田李下之譏望君之容必是賢者是以停<lb/>
　留依憑左右文合曰恱子之心願交歡於今夕女曰<lb/>
　聞之諸姑女子以貞専為徳㓗白為稱文合反覆與<lb/>
<pb n="KR3l0099_WYG_015-3b"/>
　言終無動志天明各去文合卒巳再宿停喪將殮視<lb/>
　其靣有色捫心下稍温少頃却蘇後文合欲驗其實<lb/>
　遂至弋陽脩刺謁令因問曰君女寜卒而却蘇耶具<lb/>
　説女子姿質服色言語相反覆本末令入問女所言<lb/>
　皆同乃大驚歎竟以此女配文合焉<lb/>
漢建安四年二月武陵充縣婦人李娥年六十嵗病卒<lb/>
　埋於城外已十四日娥比舎有蔡仲聞娥富謂殯當<lb/>
　有金寳乃盗發冡求金以斧剖棺斧數下娥於棺中<lb/>
<pb n="KR3l0099_WYG_015-4a"/>
　言曰蔡仲汝䕶我頭仲驚遽便出走㑹為縣吏所見<lb/>
　遂收治依法當棄市娥兒聞母活來迎出將母回去<lb/>
　武陵太守聞娥死復生召見問事狀娥對曰聞謬為<lb/>
　司命所召到時得遣出過西門外適見外兄劉伯文<lb/>
　驚相勞問涕泣悲哀娥語曰伯文我一日誤為所召<lb/>
　今得遣歸既不知道不能獨行為我得一伴否又我<lb/>
　見召在此已十餘日形體又為家人所𦵏埋歸當那<lb/>
　得自出伯文曰當為問之即遣門卒與尸曹相問司<lb/>
<pb n="KR3l0099_WYG_015-4b"/>
　命一日誤召武陵女子李娥今得遣還娥在此積<lb/>
　日尸喪又當殯殮當作何等得出又女弱獨行豈當<lb/>
　有伴耶是吾外妹幸為便安之答曰今武陵西界有<lb/>
　男子李黒亦得遣還便可為伴兼勅黒過娥比舎蔡<lb/>
　仲發出娥也於是娥遂得出與伯文别伯文曰書一<lb/>
　封以與兒佗娥遂與黒俱歸事狀如此太守聞之慨<lb/>
　然歎曰天下事真不可知也乃表以為蔡仲雖發冡<lb/>
　為鬼神所使雖欲無發勢不得已宜加寛宥詔書報<lb/>
<pb n="KR3l0099_WYG_015-5a"/>
　可太守欲驗語虚實即遣馬吏於西界推問李黒得<lb/>
　之與黒語協乃致伯文書與佗佗識其紙乃是父亡<lb/>
　時送箱中文書也表文字猶在也而書不可曉乃請<lb/>
　費長房讀之曰告佗我當從府君出案行部當以八<lb/>
　月八日日中時武陵城南溝水畔頓汝是時必往到<lb/>
　期悉將大小於城南待之湏臾果至但聞人馬隐隐<lb/>
　之聲詣溝水便聞有呼聲曰佗來汝得我所寄李娥<lb/>
　書不耶曰即得之故來至此伯文以次呼家中大小<lb/>
<pb n="KR3l0099_WYG_015-5b"/>
　乆之悲傷斷絶曰死生異路不能數得汝消息吾亡<lb/>
　後兒孫乃爾許大良乆謂佗曰來春大病與此一丸<lb/>
　藥以塗門户則辟來年妖癘矣言訖忽去竟不得見<lb/>
　其形至來春武陵果大病白日皆見鬼唯伯文之家<lb/>
　鬼不敢向費長房視藥丸曰此方相腦也<lb/>
漢陳留考城史姁字威明年少時嘗病臨死謂母曰我<lb/>
　死當復生埋我以竹杖柱於瘞上若杖折掘出我及<lb/>
　死埋之柱如其言七日往視杖果折即掘出之已活<lb/>
<pb n="KR3l0099_WYG_015-6a"/>
　走至井上浴平復如故後與鄰船至下邳賣鋤不時<lb/>
　售云欲歸人不信之曰何有千里暫得歸耶答曰一<lb/>
　宿便還即書取報以為驗實一宿便還果得報考城<lb/>
　令江夏[邱-丘+覃]賈和姊病在鄰里欲急知消息請往省之<lb/>
　路遥三千再宿還報<lb/>
㑹稽賀瑀字彦琚曾得疾不知人惟心下温死三日復<lb/>
　蘇云吏人將上天見官府入曲房房中有層架其上<lb/>
　層有印中層有劍使瑀惟意所取而短不及上層取<lb/>
<pb n="KR3l0099_WYG_015-6b"/>
　劍以出門吏問何得云得劍曰恨不得印可策百神<lb/>
　劍惟得使社公耳疾愈果有鬼來稱社公<lb/>
戴洋字國流吳興長城人年十二病死五日而蘇説死<lb/>
　時天使其酒藏吏授符録給吏從幡麾將上蓬萊崑<lb/>
　崙積石太室廬衡等山既而遣歸妙解占候知吳將<lb/>
　亡託病不仕還鄉里行至瀨鄉經老子祠皆是洋昔<lb/>
　死時所見使處但不復見昔物耳因問守藏應鳳曰<lb/>
　去二十餘年嘗有人乘馬東行經老君祠而不下馬<lb/>
<pb n="KR3l0099_WYG_015-7a"/>
　未逹橋墜馬死者否鳳言有之所問之事多與洋同<lb/>
吳臨海松陽人栁榮從吳相張悌至揚州榮病死船中<lb/>
　二日軍士已上岸無有埋之者忽然大呌言人縛軍<lb/>
　師人縛軍師聲甚激揚遂活人問之榮曰上天北斗<lb/>
　門下卒見人縛張悌意中大愕不覺大呌言何以縛<lb/>
　軍師門下人怒榮叱逐使去榮便怖懼口餘聲發揚<lb/>
　耳其日悌即戰死榮至晉元帝時猶存<lb/>
吳國富陽人馬勢婦姓蔣村人應病死者蔣輒恍惚熟<lb/>
<pb n="KR3l0099_WYG_015-7b"/>
　眠經日見病人死然後省覺覺則具説家中人不信<lb/>
　之語人云某中病我欲殺之怒强魂難殺未即死我<lb/>
　入其家内架上有白米飰幾種鮭我暫過灶下戯婢<lb/>
　無故犯我我打其脊使婢當時悶絶乆之乃蘇其兄<lb/>
　病有烏衣人令殺之向其請乞終不下手醒乃語兄<lb/>
　云當活<lb/>
晉咸寜二年十二月瑯邪顔畿字世都得病就醫張瑳<lb/>
　自治死於張家棺歛已乆家人迎喪旐每繞𣗳木而<lb/>
<pb n="KR3l0099_WYG_015-8a"/>
　不可解人咸為之感傷引喪者忽顛仆稱畿言曰我<lb/>
　夀命未應死但服藥太多傷我五臟耳今當復活慎<lb/>
　無𦵏也其父拊而祝之曰若爾有命當復更生豈非<lb/>
　骨肉所願今但欲還家不爾塟也旐乃解及還家其<lb/>
　婦夣之曰吾當復生可急開棺婦便説之其夕母及<lb/>
　家人又夣之即欲開棺而父不聼其弟含時尚少乃<lb/>
　慨然曰非常之事自古有之今靈異至此開棺之痛<lb/>
　孰與不開相負父母從之乃共發棺果有生驗以手<lb/>
<pb n="KR3l0099_WYG_015-8b"/>
　刮棺指爪盡傷然氣息甚㣲存亡不分矣於是急以<lb/>
　綿飲瀝口能咽遂與出之將䕶累月飲食稍多能開<lb/>
　目視瞻屈伸手足不與人相當不能言語飲食所須<lb/>
　托之以夣如此者十餘年家人疲於供䕶不復得操<lb/>
　事含乃棄絶人事躬親侍養以知名州黨後更衰劣<lb/>
　卒復還死焉<lb/>
羊祜年五嵗時令乳母取所㺯金鐶乳母曰汝先無此<lb/>
　物祜即詣鄰人李氏東垣桑𣗳中探得之主人驚曰<lb/>
<pb n="KR3l0099_WYG_015-9a"/>
　此吾亡兒所失物也云何持去乳母具言之李氏悲<lb/>
　惋時人異之<lb/>
漢末闗中大亂有發前漢宫人冡者宫人猶活既出平<lb/>
　復如舊魏郭后愛念之録置宫内常置左右問漢時<lb/>
　宫中事説之了了皆有次緒郭后崩哭泣過哀遂死<lb/>
魏時太原發冡破棺棺中有一生婦人將出與語生人<lb/>
　也送之京師問其本事不知也視其冡上𣗳木可三<lb/>
　十嵗不知此婦人三十嵗常生於地中耶將一朝歘<lb/>
<pb n="KR3l0099_WYG_015-9b"/>
　生偶與發冡者㑹也<lb/>
晉世杜錫字世嘏家塟而婢誤不得出後十餘年開冡<lb/>
　祔塟而婢尚生云其始如瞑目有頃漸覺問之自謂<lb/>
　當一再宿耳初婢埋時年十五六及開冡後姿質如<lb/>
　故更生十五六年嫁之有子<lb/>
漢桓帝馮貴人病亡靈帝時有盗賊發冡七十餘年顔<lb/>
　色如故但肉小冷羣賊共奸通之至鬭争相殺然後<lb/>
　事覺後竇太后家被誅欲以馮貴人配食下邳陳公<lb/>
<pb n="KR3l0099_WYG_015-10a"/>
　逹議以貴人雖是先帝所幸尸體穢汚不宜配至尊<lb/>
　乃以竇太后配食<lb/>
吳孫休時戍將於廣陵掘諸冡取版以治城所壊甚多<lb/>
　復發一大冡内有重閣户扇皆樞轉可開閉四周為<lb/>
　徼道通車其髙可以乘馬又鑄銅人數十長五尺皆<lb/>
　大冠朱衣執劍侍列靈坐皆刻銅人背後石壁言殿<lb/>
　中將軍或言侍郎常侍似公侯之冡破其棺棺中有<lb/>
　人髪已班白衣冠鮮明面體如生人棺中雲母厚尺<lb/>
<pb n="KR3l0099_WYG_015-10b"/>
　許以白玉璧三十枚藉尸兵人輩共舉出死人以倚<lb/>
　冡壁有一玉長尺許形似冬𤓰從死人懐中透出堕<lb/>
　地兩耳及孔鼻中皆有黄金如棗許大<lb/>
漢廣川王好發冡發欒書冡其棺柩明器悉毁爛無餘<lb/>
　唯有一白狐見人驚走左右逐之不得㦸傷其左足<lb/>
　是夕王夣一丈夫鬚眉盡白來謂王曰何故傷吾左<lb/>
　足乃以杖叩王左足王覺腫痛即生瘡至死不差<lb/>
　搜神記卷十五<lb/>
</p>
<p>
</p>
  </div>
<div>
                <head>搜神記卷十六</head>
    <p>
<pb n="KR3l0099_WYG_016-1a"/>
欽定四庫全書<lb/>
　搜神記卷十六　　　　　　晉　干寳　撰<lb/>
昔顓頊氏有三子死而為疫鬼一居江水為瘧鬼一居<lb/>
　若水為魍魎鬼一居人宫室善驚人小兒為小鬼於<lb/>
　是正嵗命方相氏帥肆儺以驅疫鬼<lb/>
挽歌者喪家之樂執紼者相和之聲也挽歌辭有薤露<lb/>
　蒿里二章漢田横門人作横自殺門人傷之悲歌言<lb/>
　人如薤上露易稀滅亦謂人死精魂歸於蒿里故有<lb/>
<pb n="KR3l0099_WYG_016-1b"/>
　二章<lb/>
阮瞻字千里素執無鬼論物莫能難每自謂此理足以<lb/>
　辨正幽明忽有一客通名詣瞻寒温畢聊談名理客甚<lb/>
　有才辨瞻與之言良乆及鬼神之事反復甚苦客遂<lb/>
　屈乃作色曰鬼神古今聖賢所共傳君何得獨言無<lb/>
　即僕便是鬼於是變為異形湏臾消滅瞻黙然意色<lb/>
　太惡嵗餘病卒<lb/>
吳興施續為尋陽督能言論有門生亦有理意常秉無<lb/>
<pb n="KR3l0099_WYG_016-2a"/>
　鬼論忽有一黒衣白袷客來與共語遂及鬼神移日<lb/>
　客辭屈乃曰君辭巧理不足僕即是鬼何以云無問<lb/>
　鬼何以來答曰受使來取君期盡明日食時門生請<lb/>
　乞酸苦鬼問有人似君者否門生云施續帳下都督<lb/>
　與僕相似便與俱徃與都督對坐鬼手中出一鐡鑿可<lb/>
　尺餘安著都督頭便舉椎打之都督云頭覺㣲痛向<lb/>
　來轉劇食頃便亡<lb/>
蔣濟字子通楚國平阿人也仕魏為領軍將軍其婦夣<lb/>
<pb n="KR3l0099_WYG_016-2b"/>
　見亡兒涕泣曰死生異路我生時為卿相子孫今在<lb/>
　地下為泰山伍伯憔悴困苦不可復言今太廟西謳<lb/>
　士孫阿見召為泰山令願母為白侯屬阿令轉我得<lb/>
　樂處言訖母忽然驚寤明日以白濟濟曰夣為虚耳<lb/>
　不足怪也日暮復夣曰我來迎新君止在廟下未發<lb/>
　之頃暫得來歸新君明日日中當發臨發多事不復<lb/>
　得歸永辭於此侯氣彊難感悟故自訴於母願重啓<lb/>
　侯何惜不一試驗之遂道阿之形狀言甚備悉天明<lb/>
<pb n="KR3l0099_WYG_016-3a"/>
　母重啓濟雖云夣不足怪此何太適適亦何惜不一<lb/>
　驗之濟乃遣人詣太廟下推問孫阿果得之形狀證<lb/>
　驗悉如兒言濟涕泣曰㡬負吾兒於是乃見孫阿具<lb/>
　語其事阿不懼當死而喜得為泰山令惟恐濟言不<lb/>
　信也曰若如節下言阿之願也不知賢子欲得何職<lb/>
　濟曰随地下樂者與之阿曰輒當奉教乃厚賞之言<lb/>
　訖遣還濟欲速知其驗從領軍門至廟下十步安一<lb/>
　人以傳消息辰時傳阿心痛巳時傳阿劇日中傳阿<lb/>
<pb n="KR3l0099_WYG_016-3b"/>
　亡濟曰雖哀吾兒之不幸且喜亡者有知後月餘兒<lb/>
　復來語母曰巳得轉為録事矣<lb/>
漢不其縣有孤竹城古孤竹君之國也靈帝光和元年<lb/>
　遼西人見遼水中有浮棺欲斫破之棺中人語曰我<lb/>
　是伯夷之弟孤竹君也海水壞我棺槨是以漂流汝<lb/>
　斫我何為人懼不敢斫因為立廟祠祀吏民有欲發<lb/>
　視者皆無病而死<lb/>
温序字公次太原祈人也任䕶軍校尉行部至隴西為<lb/>
<pb n="KR3l0099_WYG_016-4a"/>
　隗囂將所刼欲生降之序大怒以節撾殺人賊趨欲<lb/>
　殺序荀宇止之曰義士欲死節賜劍令自裁序受劍<lb/>
　銜鬚著口中歎曰無令鬚汙土遂伏劍死更始憐之<lb/>
　送𦵏到洛陽城旁為築冡長子夀為印平侯夢序告<lb/>
　之曰乆客思鄉夀即棄官上書乞骸骨歸塟帝許之<lb/>
漢南陽文頴字叔長建安中為甘陵府丞過界止宿夜<lb/>
　三鼓時夢見一人跪前曰昔我先人塟我於此水來<lb/>
　湍墓棺木溺漬水處半然無以自温聞君在此故來<lb/>
<pb n="KR3l0099_WYG_016-4b"/>
　相依欲屈明日暫住須臾幸為相遷髙燥處鬼披衣<lb/>
　示頴而皆沾濕頴心愴然即寤語諸左右曰夣為虚<lb/>
　耳亦何足怪頴乃還眠向寐復夣見謂頴曰我以窮<lb/>
　苦告君奈何不相愍悼乎頴夣中問曰子為誰對曰<lb/>
　吾本趙人今屬汪芒氏之神頴曰子棺今何所在對<lb/>
　曰近在君帳北十數步水側枯楊𣗳下即是吾也天<lb/>
　將明不復得見君必念之頴答曰喏忽然便寤天明<lb/>
　可發頴曰雖云夢不足恠此何太適左右曰亦何惜<lb/>
<pb n="KR3l0099_WYG_016-5a"/>
　須臾不驗之耶頴即起率十數人將導順水上果得<lb/>
　一枯楊曰是矣掘其下未㡬果得棺棺甚朽壊沒半<lb/>
　水中頴謂左右曰向聞於人謂之虚矣世俗所傳不<lb/>
　可無驗為移其棺𦵏之而去<lb/>
漢九江何敞為交州刺史行部到蒼梧郡髙安縣暮宿<lb/>
　鵠奔亭夜猶未半有一女從樓下出呼曰妾姓蘇名<lb/>
　娥字始珠本居廣信縣脩里人早失父母又無兄弟<lb/>
　嫁與同縣施氏薄命夫死有雜繒帛百二十匹及婢<lb/>
<pb n="KR3l0099_WYG_016-5b"/>
　一人名致富妾孤窮羸弱不能自振欲之傍縣賣繒<lb/>
　從同縣男子王伯賃車牛一乘直錢萬二千載妾并<lb/>
　繒令致富執轡乃以前年四月十日到此亭外於時<lb/>
　日已向暮行人斷絶不敢復進因即留止致富暴得<lb/>
　腹痛妾之亭長舎乞漿取火亭長龔夀操戈持㦸來<lb/>
　至車旁問妾曰夫人從何所來車上所載何物丈夫<lb/>
　安在何故獨行妾應曰何勞問之夀因持妾臂曰少<lb/>
　年愛有色冀可樂也妾懼怖不從夀即持刀刺脅下<lb/>
<pb n="KR3l0099_WYG_016-6a"/>
　一創立死又刺致富亦死夀掘樓下合埋妾在下婢<lb/>
　在上取財物去殺牛燒車車釭及牛骨貯亭東空井<lb/>
　中妾既寃死痛感皇天無所告訴故來自歸於明使<lb/>
　君敞曰今欲發出汝屍以何為驗女曰妾上下著白<lb/>
　衣青絲履猶未朽也願訪鄉里以骸骨歸死夫掘之<lb/>
　果然敞乃馳還遣吏捕捉拷問具服下廣信縣驗問<lb/>
　與娥語合夀父母兄弟悉捕繫獄敞表夀常律殺人<lb/>
　不至族誅然夀為惡首𨼆宻數年王法自所不免令<lb/>
<pb n="KR3l0099_WYG_016-6b"/>
　鬼神訴者千載無一請皆斬之以明鬼神以助隂誅<lb/>
　上報聽之<lb/>
濡須口有大船船覆在水中水小時便出見長老云是<lb/>
　曹公船嘗有漁人夜宿其旁以船繫之但聞竽笛絃<lb/>
　歌之音又香氣非常漁人始得眠夢人驅遣云勿近<lb/>
　官妓相傳云曹公載妓船覆於此至今在焉<lb/>
夏侯愷字萬仁因病死宗人兒茍奴素見鬼見愷數歸<lb/>
　欲取馬并病其妻著平上幘單衣入坐生時西壁大<lb/>
<pb n="KR3l0099_WYG_016-7a"/>
　牀就人覔茶飲<lb/>
諸仲務一女顯姨嫁為米元宗妻産亡於家俗聞産亡<lb/>
　者以墨㸃面其母不忍仲務宻自㸃之無人見者元<lb/>
　宗為始新縣丞夢其妻來上牀分明見新白粧面上<lb/>
　有黒㸃<lb/>
晉世新蔡王昭平犢車在㕔事上夜無故自入齋室中<lb/>
　觸壁而出後又數聞呼噪攻擊之聲四面而來昭乃<lb/>
　聚衆設弓弩戰鬭之備指聲弓弩俱發而鬼應聲接<lb/>
<pb n="KR3l0099_WYG_016-7b"/>
　矢數枚皆倒入土中<lb/>
吳赤烏三年句章民楊度至餘姚夜行有一年少持琵<lb/>
　琶求寄載度受之鼓琵琶數十曲曲畢乃吐舌擘目<lb/>
　以怖度而去復行二十里許又見一老父自云姓王<lb/>
　名戒因復載之謂曰鬼工鼓琵琶甚哀戒曰我亦能<lb/>
　鼓即是向鬼復擘眼吐舌度怖㡬死<lb/>
瑯邪秦巨伯年六十嘗夜行飲酒道經蓬山廟忽見其<lb/>
　兩孫迎之扶持百餘步便捉伯頸著地罵老奴汝某<lb/>
<pb n="KR3l0099_WYG_016-8a"/>
　日捶我我今當殺汝伯思惟某時信捶此孫伯乃佯<lb/>
　死乃置伯去伯歸家欲治兩孫兩孫驚惋叩頭言為<lb/>
　子孫寜可有此恐是鬼魅乞更試之伯意悟數日乃<lb/>
　詐醉行此廟間復見兩孫來扶持伯伯乃急持鬼動<lb/>
　作不得達家乃是兩人也伯著火炙之腹背俱焦坼<lb/>
　出著庭中夜皆亡去伯恨不得殺之後月餘又佯酒<lb/>
　醉夜行懐刄以去家不知也極夜不還其孫恐又為<lb/>
　此鬼所困乃俱徃迎伯伯竟刺殺之<lb/>
<pb n="KR3l0099_WYG_016-8b"/>
漢武建元年東萊人姓池家常作酒一日見三竒客共<lb/>
　持麵飯至索其酒飲飲竟而去頃之有人來云見三<lb/>
　鬼酣醉於林中<lb/>
吳先主殺武衛兵錢小小形見大街顧借賃人吳永使<lb/>
　永送書與街南廟借木馬二匹以酒噀之皆成好馬<lb/>
　鞍勒俱全<lb/>
南陽宋定伯年少時夜行逢鬼問之鬼言我是鬼鬼問<lb/>
　汝復誰定伯誑之言我亦鬼鬼問欲至何所答曰欲<lb/>
<pb n="KR3l0099_WYG_016-9a"/>
　至宛市鬼言我亦欲至宛市遂行數里鬼言步行太<lb/>
　遲可共遞相擔何如定伯曰大善鬼便先擔定伯數<lb/>
　里鬼言卿太重將非鬼也定伯言我新鬼故身重耳<lb/>
　定伯因復擔鬼鬼畧無重如是再三定伯復言我新<lb/>
　鬼不知有何所畏忌鬼答言惟不喜人唾於是共行<lb/>
　道遇水定伯令鬼先渡聼之了然無聲音定伯自渡<lb/>
　漕漼作聲鬼復言何以有聲定伯曰新死不習渡水<lb/>
　故耳勿怪吾也行欲至宛市定伯便擔鬼著肩上急<lb/>
<pb n="KR3l0099_WYG_016-9b"/>
　執之鬼大呼聲咋咋然索下不復聽之徑至宛市中<lb/>
　下著地化為一羊便賣之恐其變化唾之得錢千五<lb/>
　百乃去當時石崇有言定伯賣鬼得錢千五<lb/>
吴王夫差女小名曰紫玉年十八才貌俱美童子韓重<lb/>
　年十九有道術女恱之私交信問許為之妻重學於<lb/>
　齊魯之間臨去屬其父母使求婚王怒不與女玉結氣死<lb/>
　塟閶門之外三年重歸詰其父母父母曰王大怒玉<lb/>
　結氣死已塟矣重哭泣哀慟具牲幣往弔於墓前玉<lb/>
<pb n="KR3l0099_WYG_016-10a"/>
　魂從墓出見重流涕謂曰昔爾行之後令二親從王<lb/>
　相求度必克從大願不圖别後遭命奈何玉乃左顧<lb/>
　宛頸而歌曰南山有烏北山張羅烏既髙飛羅將奈<lb/>
　何意欲從君䜛言孔多悲結生疾沒命黄壚命之不<lb/>
　造冤如之何羽族之長名為鳳凰一日失雄三年感<lb/>
　傷雖有衆鳥不為匹雙故見鄙姿逢君輝光身逺心<lb/>
　近何當暫忘歌畢歔欷流涕要重還冢重曰死生異路懼<lb/>
　有尤愆不敢承命玉曰死生異路吾亦知之然仐一别永<lb/>
<pb n="KR3l0099_WYG_016-10b"/>
　無後期子將畏我為鬼而禍子乎欲誠所奉寜不相<lb/>
　信重感其言送之還冡玉與之飲讌留三日三夜盡<lb/>
　夫婦之禮臨出取徑寸明珠以送重曰既毁其名又<lb/>
　絶其願復何言哉時節自愛若至吾家致敬大王重<lb/>
　既出遂詣王自説其事王大怒曰吾女既死而重造<lb/>
　訛言以玷穢亡靈此不過發冡取物託以鬼神趣收<lb/>
　重重走脱至玉墓所訴之玉曰無憂今歸白王王粧<lb/>
　梳忽見玉驚愕悲喜問曰爾縁何生玉跪而言曰昔<lb/>
<pb n="KR3l0099_WYG_016-11a"/>
　諸生韓重來求玉大王不許玉名毁義絶自致身亡<lb/>
　重從逺還聞玉已死故齎牲幣詣冡弔唁感其篤終<lb/>
　輒與相見因以珠遺之不為發冡願勿推治夫人聞<lb/>
　之出而抱之玉如烟然<lb/>
隴西辛道度者遊學至雍州城四五里比見一大宅有<lb/>
　青衣女子在門度詣門下求飱女子入告秦女女命<lb/>
　召入度趨入閣中秦女于西榻而坐度稱姓名叙起<lb/>
　居既畢命東榻而坐即治飲饌食訖女謂度曰我秦<lb/>
<pb n="KR3l0099_WYG_016-11b"/>
　閔王女出聘曹國不幸無夫而亡亡來已二十三年<lb/>
　獨居此宅今日君來願為夫婦經三宿三日後女即<lb/>
　自言曰君是生人我鬼也共君宿契此㑹可三宵不<lb/>
　可乆居當有禍矣然兹信宿未悉綢繆既已分飛將<lb/>
　何表信于郎即命取床後盒子開之取金枕一枚與<lb/>
　度為信乃分袂泣别即遣青衣送出門外未逾數步<lb/>
　不見舎宇惟有一冡度當時荒忙出走視其金枕在<lb/>
　懐乃無異變尋至秦國以枕于市貨之恰遇秦妃東<lb/>
<pb n="KR3l0099_WYG_016-12a"/>
　遊親見度賣金枕疑而索看詰度何處得來度具以<lb/>
　告妃聞悲泣不能自勝然向疑耳乃遣人發冡啓柩<lb/>
　視之原塟悉在唯不見枕解體看之交情宛若秦妃<lb/>
　始信之歎曰我女大聖死經二十三年猶能與生人<lb/>
　交往此是我真女壻也遂封度為駙馬都尉賜金帛<lb/>
　車馬令還本國因此以來後人名女壻為駙馬今之<lb/>
　國壻亦為駙馬矣<lb/>
漢談生者年四十無婦常感激讀詩經夜半有女子年<lb/>
<pb n="KR3l0099_WYG_016-12b"/>
　可十五六姿顔服飾天下無雙來就生為夫婦之言<lb/>
　曰我與人不同勿以火照我也三年之後方可照耳<lb/>
　與為夫婦生一兒已二嵗不能忍夜伺其寢後盗照<lb/>
　視之其腰已上生肉如人腰已下但有枯骨婦覺遂<lb/>
　言曰君負我我垂生矣何不能忍一嵗而竟相照也<lb/>
　生辭謝涕泣不可復止云與君雖大義永離然顧念<lb/>
　我兒若貧不能自偕活者暫随我去方遺君物生随<lb/>
　之去入華堂室宇器物不凡以一珠袍與之曰可以<lb/>
<pb n="KR3l0099_WYG_016-13a"/>
　自給裂取生衣裾留之而去後生持袍詣市睢陽王<lb/>
　家買之得錢千萬王識之曰是我女袍那得在市此<lb/>
　必發冡乃取拷之生具以實對王猶不信乃視女冡<lb/>
　冡完如故發視之棺蓋下果得衣裾呼其兒視正𩔖<lb/>
　王女王乃信之即召談生復賜遺之以為女壻表其<lb/>
　兒為郎中<lb/>
盧充者范陽人家西三十里有崔少府墓充年二十先<lb/>
　冬至一日出宅西獵戱見一麞舉弓而射中之麞倒<lb/>
<pb n="KR3l0099_WYG_016-13b"/>
　復起充因逐之不覺逺忽見道北一里許髙門瓦屋<lb/>
　四周有如府舎不復見麞門中一鈴下唱客前充問<lb/>
　此何府也答曰少府府也充曰我衣惡那得見少府<lb/>
　即有一人提一襆新衣曰府君以此遺郎充便著訖<lb/>
　進見少府展姓名酒炙數行謂充曰尊府君不以僕<lb/>
　門鄙陋近得書為君索小女婚故相迎耳便以書示<lb/>
　充充父亡時雖小然已識父手迹即欷歔無復辭免<lb/>
　便勑内盧郎已來可令女郎粧嚴且語充云君可就<lb/>
<pb n="KR3l0099_WYG_016-14a"/>
　東廊及至黄昏内白女郎粧嚴已畢充既至東廊女<lb/>
　已下車立席頭却共拜時為三日給食三日畢崔謂<lb/>
　充曰君可歸矣女有娠相若生男當以相還無相疑<lb/>
　生女當留自養敕外嚴車送客充便辭出崔送至中<lb/>
　門執手涕零出門見一犢車駕青衣又見本所著衣<lb/>
　及弓箭故在門外尋傳教將一人提襆衣與充相問<lb/>
　曰姻援始爾别甚悵恨今復致衣一襲被褥自副充<lb/>
　上車去如電逝湏臾至家家人相見悲喜推問知崔<lb/>
<pb n="KR3l0099_WYG_016-14b"/>
　是亡人而入其墓追以懊惋别後四年三月三日充<lb/>
　臨水戱忽見水旁有二犢車乍沉乍浮既而近岸同<lb/>
　坐皆見而充往開車後户見崔氏女與三嵗男共載<lb/>
　充見之忻然欲捉其手女舉手指後車曰府君見人<lb/>
　即見少府充往問訊女抱兒還充又與金鋺并贈詩<lb/>
　曰煌煌靈䒦質光麗何猗猗華艶當時顯嘉異表神<lb/>
　竒含英未及秀中夏罹霜萎榮耀長幽滅世路永無<lb/>
　施不悟隂陽運哲人忽來儀㑹淺離别速皆由靈與<lb/>
<pb n="KR3l0099_WYG_016-15a"/>
　祗何以贈余親金鋺可頥兒恩愛從此别斷腸傷肝<lb/>
　脾充取兒鋺及詩忽然不見二車處充將兒還四坐<lb/>
　謂是鬼魅僉遥唾之形如故問兒誰是汝父兒徑就<lb/>
　充懷衆初怪惡傳省其詩慨然歎死生之𤣥通也充<lb/>
　後乘車入市賣鋺髙舉其價不欲速售冀有識歘有<lb/>
　一老婢識此還白大家曰市中見一人乘車賣崔氏<lb/>
　女郎棺中鋺大家即崔氏親姨母也遣兒視之果如<lb/>
　其婢言上車叙姓名語充曰昔我姨嫁少府生女未<lb/>
<pb n="KR3l0099_WYG_016-15b"/>
　出而亡家親痛之贈一金鋺著棺中可説得鋺本末<lb/>
　充以事對此兒亦為之悲咽賫還白母母即令詣充<lb/>
　家迎兒視之諸親悉集兒有崔氏之狀又復似充貌兒<lb/>
　鋺俱驗姨母曰我外甥三月末間産父曰春煖温也<lb/>
　願休强也即字温休温休者蓋幽婚也其兆先彰矣<lb/>
　兒遂成令器厯郡守二千石子孫冠盖相承至今其<lb/>
　後植字子幹有名天下<lb/>
後漢時汝南汝陽西門亭有鬼魅賓客止宿輒有死亡<lb/>
<pb n="KR3l0099_WYG_016-16a"/>
　其厲厭者皆亡髪失精尋問其故云先時頗已有怪<lb/>
　物其後郡侍奉掾宜禄鄭竒來去亭六七里有一端<lb/>
　正婦人乞寄載竒初難之然後上車入亭趨至樓下<lb/>
　亭卒白樓不可上竒云吾不恐也時亦昏暝遂上樓<lb/>
　與婦人棲宿未明發去亭卒上樓掃除見一死婦大<lb/>
　驚走白亭長亭長擊鼓㑹諸廬吏共集診之乃亭西<lb/>
　北八里吳氏婦新亡夜臨殯火滅及火至失之其家<lb/>
　即持去竒發行數里腹痛到南頓利陽亭加劇物故<lb/>
<pb n="KR3l0099_WYG_016-16b"/>
　樓遂無敢復上<lb/>
潁川鍾繇字元常嘗數月不朝㑹意性異常或問其故<lb/>
　云常有好婦來美麗非凡問者曰必是鬼物可殺之<lb/>
　婦人後往不即前止户外繇問何以曰公有相殺意<lb/>
　繇曰無此勤勤呼之乃入繇意恨有不忍之心然猶斫<lb/>
　之傷髀婦人即出以新綿拭血竟路明日使人尋跡<lb/>
　之至一大冡木中有好婦人形體如生人著白練衫<lb/>
　丹繡裲襠傷左髀以裲襠中綿拭血<lb/>
<pb n="KR3l0099_WYG_016-17a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0099_WYG_016-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷十六<lb/>
</p>
<p>
</p>
  </div>
<div>
                <head>搜神記卷十七</head>
    <p>
<pb n="KR3l0099_WYG_017-1a"/>
欽定四庫全書<lb/>
　搜神記卷十七　　　　　　晉　干寳　撰<lb/>
陳國張漢直到南陽從京兆尹延叔堅學左氏傳行後<lb/>
　數月鬼物持其妹為之揚言曰我病死喪在陌上常<lb/>
　苦飢寒操二三量不借挂屋後楮上傳子方送我五<lb/>
　百錢在北墉下皆亡取之又買李幼一頭牛本劵在<lb/>
　書箧中往索取之悉如其言婦尚不知有此妹新從<lb/>
　聓家來非其所及家人哀傷益以為審父母諸弟衰<lb/>
<pb n="KR3l0099_WYG_017-1b"/>
　絰到來迎䘮去舎數里遇漢直與諸生十餘人相追<lb/>
　漢直顧見家人恠其如此家見漢直謂其鬼也悵惘<lb/>
　良乆漢直乃前為父拜説其本末且悲且喜凡所聞<lb/>
　見若此非一得知妖物之為<lb/>
漢陳留外黄范丹字史雲少為尉從佐使檄謁督郵丹<lb/>
　有志節自恚為厮役小吏乃於陳留大澤中殺所乘<lb/>
　馬捐棄官幘詐逢刼者有神下其家曰我史雲也為<lb/>
　刼人所殺疾取我衣於陳留大澤中家取得一幘丹<lb/>
<pb n="KR3l0099_WYG_017-2a"/>
　遂之南郡轉入三輔從英賢遊學十三年乃歸家人<lb/>
　不復識焉陳留人髙其志行及沒號曰貞節先生<lb/>
吳人費季乆客於椘時道多刼妻常憂之季與同軰旅<lb/>
　宿廬山下各相問出家㡬時季曰吾去家已數年矣<lb/>
　臨來與妻别就求金釵以行欲觀其志當與吾否耳<lb/>
　得釵乃以著户楣上臨發失與道此釵故當在户上<lb/>
　也爾夕其妻夢季曰吾行遇盗死已二年若不信吾<lb/>
　言吾行時取汝釵遂不以行留在户楣上可往取之妻<lb/>
<pb n="KR3l0099_WYG_017-2b"/>
　覺揣釵得之家遂發喪後一年餘季乃歸還<lb/>
餘姚虞定國有好儀容同縣蘇氏女亦有美色定國常<lb/>
　見恱之後見定國來主人留宿中夜告蘇公曰賢女<lb/>
　令色意甚欽之此夕能令暫出否主人以其鄉里貴<lb/>
　人便令女出從之往來漸數語蘇公云無以相報若<lb/>
　有官事某為君任之主人喜自爾後有役召事往造<lb/>
　定國定國大驚曰都未嘗面命何由便爾此必有異<lb/>
　具説之定國曰僕寜肯請人之父而滛人之女若復<lb/>
<pb n="KR3l0099_WYG_017-3a"/>
　見來便當斫之後果得怪<lb/>
吴孫皓世淮南内史朱誕字永長為建安太守誕給使<lb/>
　妻有鬼病其夫疑之為奸後出行宻穿壁隙窺之正<lb/>
　見妻在機中織遥瞻桑𣗳上向之言笑給使仰視𣗳<lb/>
　有一年少人可十四五衣青衿袖青幧頭給使以為<lb/>
　信人也張弩射之化為鳴蟬其大如箕翔然飛去妻<lb/>
　亦應聲驚曰噫人射汝給使恠其故後乆時給使見<lb/>
　二小兒在陌上共語曰何以不復見汝其一即𣗳上<lb/>
<pb n="KR3l0099_WYG_017-3b"/>
　小兒也答曰前不遇為人所射病瘡積時彼兒曰今<lb/>
　何如曰賴朱府君梁上膏以傅之得愈給使白誕曰<lb/>
　人盗君膏藥頗知之否誕曰吾膏乆致梁上人安得<lb/>
　盗之給使曰不然府君視之誕殊不信試為視之封<lb/>
　題如故誕曰小人故妄言膏自如故給使曰試開之<lb/>
　則膏去半為掊刮見有趾迹誕因大驚乃詳問之具<lb/>
　道本末<lb/>
吳時嘉興倪彦思居縣西埏里忽見鬼魅入其家與人<lb/>
<pb n="KR3l0099_WYG_017-4a"/>
　語飲食如人惟不見形彦思奴婢有竊罵大家者云<lb/>
　今當以語彦思治之無敢詈之者彦思有小妻魅從<lb/>
　求之彦思乃迎道士逐之酒殽既設魅乃取厠中草<lb/>
　糞布著其上道士便盛擊鼓召請諸神魅乃取虎伏<lb/>
　于神座上吹作角聲音有頃道士忽覺背上冷驚起<lb/>
　解衣乃伏虎也於是道士罷去彦思夜於被中竊與<lb/>
　嫗語共患此魅魅即屋梁上謂彦思曰汝與婦道吾<lb/>
　吾今當截汝屋梁即隆隆有聲彦思懼梁斷取火照<lb/>
<pb n="KR3l0099_WYG_017-4b"/>
　視魅即滅火截梁聲愈急彦思懼屋壊大小悉遣出<lb/>
　更取火視梁如故魅大笑問彦思復道吾否郡中典<lb/>
　農聞之曰此神正當是狸物耳魅即往謂典農曰汝<lb/>
　取官若干百斛穀藏著某處為吏汚穢而敢論吾今<lb/>
　當白于官將人取汝所盗榖典農大怖而謝之自後<lb/>
　無敢道者三年後去不知所在<lb/>
魏黄初中頓丘界有人騎馬夜行見道中有一物大如<lb/>
　兎兩眼如鏡跳躍馬前令不得前人遂驚懼堕馬魅<lb/>
<pb n="KR3l0099_WYG_017-5a"/>
　便就地捉之驚怖暴死良乆得甦甦已失魅不知所<lb/>
　在乃更上馬前行數里逢一人相問訊已因説向者<lb/>
　事變如此今相得為伴甚歡人曰我獨行得君為伴<lb/>
　快不可言君馬行疾且前我在後相随也遂共行語<lb/>
　曰向者物何如乃令君怖懼耶對曰其身如兎兩眼<lb/>
　如鏡形甚可惡伴曰試顧視我耶人顧視之猶復是<lb/>
　也魅便跳上馬人遂堕地怖死家人怪馬獨歸即行<lb/>
　推索乃于道邉得之宿昔乃蘇説狀如是<lb/>
<pb n="KR3l0099_WYG_017-5b"/>
袁紹字本初在冀州有神出河東號度朔君百姓共為<lb/>
　立廟廟有主簿大福陳留蔡庸為清河太守過謁廟<lb/>
　有子名道亡已三十年度朔君為庸設酒曰貴子昔<lb/>
　來欲相見湏臾子來度朔君自云父祖昔作兖州有<lb/>
　一士姓蘇母病往禱主簿云君逢天士留待聞西北<lb/>
　有鼓聲而君至湏臾一客來著皂角單衣頭上五色<lb/>
　毛長數寸去後復一人著白布單衣髙冠冠似魚頭<lb/>
　謂君曰昔臨廬山共食白李憶之未乆已三千嵗日<lb/>
<pb n="KR3l0099_WYG_017-6a"/>
　月易得使人悵然去後君為士曰先來南海君也士<lb/>
　是書生君明通五經善禮記與士論禮士不如也士<lb/>
　乞救母病君曰卿所居東有故橋人壊之此橋所行<lb/>
　卿母犯之能復橋便差曹公討袁譚使人從廟換千<lb/>
　疋絹君不與曹公遣張郃毁廟未至百里君遣兵數<lb/>
　萬方道而來郃未逹二里雲霧繞郃軍不知廟處君<lb/>
　語主簿曹公氣盛宜避之後蘇并隣家有神下識君<lb/>
　聲云昔移入湖濶絶三年乃遣人與曹公相聞欲修<lb/>
<pb n="KR3l0099_WYG_017-6b"/>
　故廟地衰不中居欲寄住公曰甚善治城北樓以居<lb/>
　之數日曹公獵得物大如麑大足色白如雪毛軟滑<lb/>
　可愛公以摩面莫能名也夜聞樓上哭云小兒出行<lb/>
　不還公撫掌曰此子言真衰也晨將數百犬繞樓下<lb/>
　犬得氣冲突内外見有物大如驢自投樓下犬殺之<lb/>
　廟神乃絶<lb/>
臨川陳臣家大富永初元年臣在齋中坐其宅内有一<lb/>
　町筋竹白日忽見一人長丈餘面如方相從竹中出<lb/>
<pb n="KR3l0099_WYG_017-7a"/>
　逕語陳臣我在家多年汝不知今辭汝去當令汝知<lb/>
　之去一月許日家大失火奴婢頓死一年中便大貧<lb/>
東萊有一家姓陳家百餘口朝炊釜不沸舉甑看之忽<lb/>
　有一白頭公從釡中出便詣師卜卜云此大怪應滅<lb/>
　門便歸大作械械成使置門壁下堅閉門在内有馬<lb/>
　騎麾盖來扣門者慎勿應乃歸合手伐得百餘械置門<lb/>
　屋下果有人至呼不應主帥大怒令縁門入從人闚<lb/>
　門内見大小械百餘出門還説如此帥大惶惋語左<lb/>
<pb n="KR3l0099_WYG_017-7b"/>
　右曰教速來不速來遂無一人當去何以解罪也從<lb/>
　此北行可八十里有一百三口取以當之後十日此<lb/>
　家死亡都盡此家亦姓陳云<lb/>
晉惠帝永康元年京師得異鳥莫能名趙王倫使人持<lb/>
　出周旋城邑市以問人即日宫西有一小兒見之遂<lb/>
　自言曰服留鳥持者還白倫倫使更求又見之乃將<lb/>
　入宫宻籠鳥并閉小兒於户中明日往視悉不復見<lb/>
南康郡南東望山有三人入山見山頂有果𣗳衆果畢<lb/>
<pb n="KR3l0099_WYG_017-8a"/>
　植行列整齊如人行甘子正熟三人共食致飽乃懐<lb/>
　二枚欲出示人聞空中語云催放雙甘乃聽汝去<lb/>
秦瞻居曲阿彭皇野忽有如蛇突入其腦中蛇來先聞<lb/>
　臭氣便於鼻中入盤其頭中覺哄哄僅聞其腦間食<lb/>
　聲咂咂數日而出尋復來取手巾縛鼻口亦被入積<lb/>
　年無他病惟患頭痛<lb/>
　<lb/>
　<lb/>
<pb n="KR3l0099_WYG_017-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷十七<lb/>
</p>
<p>
</p>
  </div>
<div>
                <head>搜神記卷十八</head>
    <p>
<pb n="KR3l0099_WYG_018-1a"/>
欽定四庫全書<lb/>
　搜神記卷十八　　　　　　晉　干寳　撰<lb/>
魏景初中咸陽縣吏王臣家有怪無故聞拍手相呼伺<lb/>
　無所見其母夜作勌就枕寢息有頃復聞竈下有呼<lb/>
　聲曰文約何以不來頭下枕應曰我見枕不能往汝<lb/>
　可來就我飲至明乃飰臿也即聚燒之其怪遂絶<lb/>
魏郡張奮者家本巨富忽衰老財散遂賣宅與程應應<lb/>
　入居舉家病疾轉賣隣人阿文文先獨持大刀暮入<lb/>
<pb n="KR3l0099_WYG_018-1b"/>
　北堂中梁上至三更竟忽有一人長丈餘髙冠黄衣<lb/>
　升堂呼曰細腰細腰應喏曰舎中何以有生人氣也<lb/>
　答曰無之便去湏臾有一髙冠青衣者次之又有髙<lb/>
　冠白衣者問答並如前及將曙文乃下堂中如向法<lb/>
　呼之問曰黄衣者為誰曰金也在堂西壁下青衣者<lb/>
　為誰曰錢也在堂前井邉五步白衣者為誰曰銀也<lb/>
　在墻東北角柱下汝復為誰曰我杵也今在竈下及<lb/>
　曉文按次掘之得金銀五百斤錢千萬貫仍取杵焚<lb/>
<pb n="KR3l0099_WYG_018-2a"/>
　之由此大富宅遂清寜<lb/>
秦時武都故道有怒特祠祠上生梓𣗳秦文公二十七<lb/>
　年使人伐之輒有大風雨𣗳創隨合經日不斷文公<lb/>
　乃益發卒持斧者至四十人猶不斷士疲還息其一<lb/>
　人傷足不能行卧𣗳下聞鬼語𣗳神曰勞乎攻戰其<lb/>
　一人曰何足為勞又曰秦公將必不休如之何答曰<lb/>
　秦公其如予何又曰秦若使三百人被髪以朱絲繞<lb/>
　𣗳赭衣灰坌伐汝汝得不困耶神寂無言明日病人<lb/>
<pb n="KR3l0099_WYG_018-2b"/>
　語所聞公於是令人皆衣赭随斫創坌以灰𣗳㫁中<lb/>
　有一青牛出走入豐水中其後青牛出豐水中使騎<lb/>
　擊之不勝有騎堕地復上髻解被髪牛畏之乃入水<lb/>
　不敢出故秦自是置旄頭騎<lb/>
廬江龍舒縣陸亭流水邉有一大𣗳髙數十丈常有黄<lb/>
　鳥數千枚巢其上時乆旱長老共相謂曰彼𣗳常有<lb/>
　黄氣或有神靈可以祈雨因以酒脯往亭中有寡婦<lb/>
　李憲者夜起室中忽見一婦人著繡衣自稱曰我𣗳<lb/>
<pb n="KR3l0099_WYG_018-3a"/>
　神黄祖也能興雲雨以汝性潔佐汝為生朝來父老<lb/>
　皆欲祈雨吾已求之於帝明日日中大雨至期果雨<lb/>
　遂為立祠憲曰諸卿在此吾居近水當致少鯉魚言<lb/>
　訖有鯉魚數十頭飛集堂下坐者莫不驚悚如此嵗<lb/>
　餘神曰將有大兵今辭汝去留一玉環曰持此可以<lb/>
　避難後劉表袁術相攻龍舒之民皆徙去唯憲里不<lb/>
　被兵<lb/>
魏桂陽太守江夏張遼字叔髙去鄢陵家居買田田中<lb/>
<pb n="KR3l0099_WYG_018-3b"/>
　有大𣗳十餘圍枝葉扶疎盖地數畝不生穀遣客伐<lb/>
　之斧數下有赤汁六七斗出客驚怖歸白叔髙叔髙<lb/>
　大怒曰𣗳老汁赤如何得怪因自嚴行復斫之血大<lb/>
　流灑叔髙使先斫其枝上有一空處見白頭公可長<lb/>
　四五尺突出往赴叔髙髙以刀逆格之如此凡殺四<lb/>
　五頭並死左右皆驚怖伏地叔髙神慮怡然如舊徐<lb/>
　熟視非人非獸遂伐其木此所謂木石之怪䕫蝄蜽<lb/>
　者乎是嵗應司空辟侍御史兖州刺史以二千石之<lb/>
<pb n="KR3l0099_WYG_018-4a"/>
　尊過鄉里薦祝祖考白日繡衣榮羡竟無他恠<lb/>
吳先主時陸敬叔為建安太守使人伐大樟𣗳下數斧<lb/>
　忽有血出𣗳斷有物人面狗身從𣗳中出敬叔曰此<lb/>
　名彭侯乃烹食之其味如狗白澤圖曰木之精名彭<lb/>
　侯狀如黒狗無尾可烹食之<lb/>
吳時有梓𣗳巨圍葉廣丈餘垂柯數畝呉王伐𣗳作船<lb/>
　使童男女三十人牽挽之船自飛下水男女皆溺死<lb/>
　至今潭中時有唱喚督進之音也<lb/>
<pb n="KR3l0099_WYG_018-4b"/>
董仲舒下帷講誦有客來詣舒知其非常客又云欲雨<lb/>
　舒戱之曰巢居知風穴居知雨卿非狐狸則是鼷䑕<lb/>
　客遂化為老狸<lb/>
張華字茂先晉惠帝時為司空於時燕昭王墓前有一<lb/>
　斑狐積年能為變幻乃變作一書生欲詣張公過問<lb/>
　墓前華表曰以我才貌可得見張司空否華表曰子<lb/>
　之妙解無為不可但張公智度恐難籠絡出必遇辱<lb/>
　殆不得返非但喪子千嵗之質亦當深誤老表狐不<lb/>
<pb n="KR3l0099_WYG_018-5a"/>
　從乃持刺謁華華見其總角風流潔白如玉舉動容<lb/>
　止顧盼生姿雅重之於是論及文章辨校聲實華未<lb/>
　嘗勝比復啇畧三史探賾百家談老莊之奥區披風<lb/>
　雅之絶㫖包十聖貫三才箴八儒摘五禮華無不應<lb/>
　聲屈滯乃歎曰天下豈有此年少若非鬼魅則是狐<lb/>
　狸乃掃榻延留留人防䕶此生乃曰明公當尊賢容<lb/>
　衆嘉善而矜不能奈何憎人學問墨子兼愛其若是<lb/>
　耶言卒便求退華已使人防門不得出既而又謂華<lb/>
<pb n="KR3l0099_WYG_018-5b"/>
　曰公門置甲兵欄騎當是致疑於僕也將恐天下之<lb/>
　人捲舌而不言智謀之士望門而不進深為明公惜<lb/>
　之華不應而使人防禦甚嚴時豐城令雷煥字孔章<lb/>
　博物士也來訪華華以書生白之孔章曰若疑之何<lb/>
　不呼獵犬試之乃命犬以試竟無憚色狐曰我天生<lb/>
　才智反以為妖以犬試我遮莫千試萬慮其能為患<lb/>
　乎華聞益怒曰此必真妖也聞魑魅忌狗所别者數<lb/>
　百年物耳千年老精不復能别惟得千年枯木照之<lb/>
<pb n="KR3l0099_WYG_018-6a"/>
　則形立見孔章曰千年神木何由可得華曰世傳燕<lb/>
　昭王墓前華表木已經千年乃遣人伐華表使人欲<lb/>
　至木所忽空中有一青衣小兒來問使曰君何來也<lb/>
　使曰張司空有一年少來謁多才巧辭疑是妖魅使<lb/>
　我取華表照之青衣曰老狐不智不聽我言今日禍<lb/>
　已及我其可逃乎乃發聲而泣倐然不見使乃伐其<lb/>
　木血流便將木歸燃之以照書生乃一斑狐華曰此<lb/>
　二物不值我千年不可復得乃烹之<lb/>
<pb n="KR3l0099_WYG_018-6b"/>
晉時吴興有一人有二男田中作時嘗見父來罵詈赶<lb/>
　打之兒以告母母問其父父大驚知是鬼魅便令兒<lb/>
　斫之鬼便寂不復往父憂恐兒為鬼所困便自往看<lb/>
　兒謂是鬼殺而埋之鬼便遂歸作其父形且語其家<lb/>
　二兒已殺妖矣兒暮歸共相慶賀積年不覺後有一<lb/>
　法師過其家語二兒云君尊侯有大邪氣兒以白父<lb/>
　父大怒兒出以語師令速去師遂作聲入父即成大<lb/>
　老狸入牀下遂擒殺之向所殺者乃真父也改殯治<lb/>
<pb n="KR3l0099_WYG_018-7a"/>
　服一兒遂自殺一兒忿懊亦死<lb/>
句容縣麋村民黄審於田中耕有一婦人過其田自畻<lb/>
　上度從東適下而復還初謂是人日日如此意甚怪<lb/>
　之審因問曰婦數從何來也婦人少住但笑而不言<lb/>
　便去審愈疑之預以長鎌伺其還未敢斫婦但斫所<lb/>
　随婢婦化為狸走去視婢乃狸尾耳審追之不及後<lb/>
　人有見此狸出坑頭掘之無復尾焉<lb/>
博陵劉伯祖為河東太守所止承塵上有神能語常呼<lb/>
<pb n="KR3l0099_WYG_018-7b"/>
　伯祖與語及京師詔書誥下消息輒預告伯祖伯祖<lb/>
　問其所食啖欲得羊肝乃買羊肝於前切之臠随刀<lb/>
　不見盡兩羊肝忽有一老狸𦕈𦕈在案前持刀者欲<lb/>
　舉刀斫之伯祖呵止自著承塵上須臾大笑曰向者<lb/>
　啖羊肝醉忽失形與府君相見大慚愧後伯祖當為<lb/>
　司𨽻神復先語伯祖曰某月某日詔書當到至期如<lb/>
　言及入司𨽻府神随逐在承塵上輒言省内事伯祖<lb/>
　大恐怖謂神曰今職在刺舉若左右貴人聞神在此<lb/>
<pb n="KR3l0099_WYG_018-8a"/>
　因以相害神答曰誠如府君所慮當相捨去遂即無<lb/>
　聲<lb/>
後漢建安中沛國郡陳羡為西海都尉其部曲王靈孝<lb/>
　無故逃去羡欲殺之居無何孝復逃走羡乆不見囚<lb/>
　其婦婦以實對羡曰是必魅將去當求之因將步騎<lb/>
　數十領獵犬周旋於城外求索果見孝于空冡中聞<lb/>
　人犬聲怪遂避去羡使人扶孝以歸其形頗象狐矣<lb/>
　畧不復與人相應但啼呼阿紫阿紫狐字也後十餘<lb/>
<pb n="KR3l0099_WYG_018-8b"/>
　日乃稍稍了悟云狐始來時於屋曲角雞栖間作好<lb/>
　婦形自稱阿紫招我如此非一忽然便随去即為妻<lb/>
　暮輒與共還其家遇狗不覺云樂無比也道士云此<lb/>
　山魅也名山記曰狐者先古之滛婦也其名曰阿紫<lb/>
　化而為狐故其怪多自稱阿紫<lb/>
南陽西郊有一亭人不可止止則有禍邑人宋大賢以<lb/>
　正道自處嘗宿亭樓夜坐鼔琴不設兵仗至夜半時<lb/>
　忽有鬼來豋梯與大賢語矃目磋齒形貎可惡大賢<lb/>
<pb n="KR3l0099_WYG_018-9a"/>
　鼓琴如故鬼乃去於市中取死人頭來還語大賢曰<lb/>
　寜可少睡耶因以死人頭投大賢前大賢曰甚佳吾<lb/>
　暮卧無枕正欲得此鬼復去良乆乃還曰寜可共手<lb/>
　摶耶大賢曰善語未竟鬼在前大賢便逆捉其腰鬼<lb/>
　但急言死大賢遂殺之明日視之乃老狐也自是亭<lb/>
　舎更無妖怪<lb/>
北部督郵西平到伯夷年三十許大有才决長沙太守<lb/>
　到若章孫也日晡時到亭勑前導人且止録事掾白<lb/>
<pb n="KR3l0099_WYG_018-9b"/>
　今尚早可至前亭曰欲作文書便留吏卒惶怖言當<lb/>
　解去傳云督郵欲于樓上觀望亟掃除須臾便上未<lb/>
　暝樓鐙階下復有火勑云我思道不可見火滅去吏<lb/>
　知必有變當用赶照但藏置壺中日既暝整服坐誦<lb/>
　六甲孝經易本訖卧有頃更轉東首以拏巾結兩足<lb/>
　幘冠之宻㧞劍解𢃄夜時有正黒者四五尺稍髙走<lb/>
　至柱屋因覆伯夷伯夷持被掩之足跣脱幾失再三<lb/>
　以劍帶擊魅脚呼下火上照視之老狐正赤畧無衣<lb/>
<pb n="KR3l0099_WYG_018-10a"/>
　毛持下燒殺明旦發樓屋得所髠人髻百餘因此遂<lb/>
　絶<lb/>
吳中有一書生皓首稱胡博士教授諸生忽復不見九<lb/>
　月初九日士人相與豋山遊觀聞講書聲命僕尋之<lb/>
　見空冡中羣狐羅列見人即走老狐獨不去乃是皓<lb/>
　首書生<lb/>
陳郡謝鯤謝病去職避地於豫章嘗行經空亭中夜宿<lb/>
　此亭舊每殺人夜四更有一黄衣人呼鯤字云幼輿<lb/>
<pb n="KR3l0099_WYG_018-10b"/>
　可開户鯤澹然無懼色令申臂于牕中於是授腕鯤<lb/>
　即極力而牽之其臂遂脱乃還去明日看乃鹿臂也<lb/>
　尋血取獲爾後此亭無復妖怪<lb/>
晉有一士人姓王家在呉郡還至曲阿日暮引船上當<lb/>
　大埭見棣上有一女子年十七八便呼之留宿至曉<lb/>
　解金鈴繫其臂使人随至家都無女人因逼猪欄中<lb/>
　見母猪臂有金鈴<lb/>
漢齊人梁文好道其家有神祠建室三四間座上施皂<lb/>
<pb n="KR3l0099_WYG_018-11a"/>
　帳常在其中積十數年後因祀事帳中忽有人語自<lb/>
　呼髙山君大能飲食治病有驗文奉事甚肅積數年<lb/>
　得進其帳中神醉文乃乞得奉見顔色謂文曰授手<lb/>
　來文納手得持其頥髯鬚甚長文漸繞手卒然引之<lb/>
　而聞作羊聲座中驚起助文引之乃袁公路家羊也<lb/>
　失之七八年不知所在殺之乃絶<lb/>
北平田琰居母喪恒處廬向一暮夜忽入婦室宻怪之<lb/>
　曰君在毁滅之地幸可不甘琰不聽而合後琰暫入<lb/>
<pb n="KR3l0099_WYG_018-11b"/>
　不與婦語婦恠無言并以前事責之琰知鬼魅臨暮<lb/>
　竟未眠衰服掛廬湏臾見一白狗攫廬銜衰服因變<lb/>
　為人著而入琰随後逐之見犬將升婦牀便打殺之<lb/>
　婦羞愧而死<lb/>
司空南陽來季徳停喪在殯忽然見形坐祭牀上顔色<lb/>
　服飾聲氣熟是也孫兒婦女以次教戒事有條貫鞭<lb/>
　朴奴婢皆得其過飲食既絶辭訣而去家人大小哀<lb/>
　割㫁絶如是數年家益厭苦其後飲酒過多醉而形<lb/>
<pb n="KR3l0099_WYG_018-12a"/>
　露但得老狗便共打殺因推問之則里中沽酒家狗<lb/>
　也<lb/>
山陽王瑚字孟璉為東海蘭陵尉夜半時輒有黒幘白<lb/>
　單衣吏詣縣叩閣迎之則忽然不見如是數年後伺<lb/>
　之見一老狗白軀猶故至閣便為人以白孟璉殺之<lb/>
　乃絶<lb/>
桂陽太守李叔堅為從事家有犬人行家人言當殺之<lb/>
　叔堅曰犬馬喻君子犬見人行效之何傷頃之狗戴<lb/>
<pb n="KR3l0099_WYG_018-12b"/>
　叔堅冠走家大驚叔堅云誤觸冠纓挂之耳狗又於<lb/>
　竈前畜火家益怔營叔堅復云兒婢皆在田中狗助<lb/>
　畜火幸可不煩隣里此有何惡數日狗自暴死卒無<lb/>
　纎芥之異<lb/>
吳郡無錫有上湖大陂陂吏丁初天每大雨輒循隄防<lb/>
　春盛雨初出行塘日暮廻顧有一婦人上下青衣戴<lb/>
　青繖追後呼初掾待我初時悵然意欲留俟之復疑<lb/>
　本不見此今忽有婦人冐隂雨行恐必鬼物初便疾<lb/>
<pb n="KR3l0099_WYG_018-13a"/>
　走顧視婦人追之亦急初因急行走之轉逺顧視婦<lb/>
　人乃自投陂中氾然作聲衣蓋飛散視之是大蒼獺<lb/>
　衣繖皆荷葉也此獺化為人形數媚年少者也<lb/>
魏齊王芳正始中中山王周南為襄邑長忽有䑕從穴<lb/>
　出在㕔事上語曰王周南爾以某月某日當死周南<lb/>
　急往不應䑕還穴後至期復出更冠幘皂衣而語曰<lb/>
　周南爾日中當死亦不應䑕復入穴須臾復出出復<lb/>
　入轉行數語如前日適中䑕復曰周南爾不應死我<lb/>
<pb n="KR3l0099_WYG_018-13b"/>
　復何道言訖顛蹶而死即失衣冠所在就視之與常<lb/>
　䑕無異<lb/>
安陽城南有一亭夜不可宿宿輒殺人書生明術數乃<lb/>
　過宿之亭民曰此不可宿前後宿此未有活者書生<lb/>
　曰無苦也吾自能諧遂住廨舎乃端坐誦書良乆乃<lb/>
　休夜半後有一人著皂單衣來往户外呼亭主亭主<lb/>
　應諾見亭中有人耶答曰向者有一書生在此讀書<lb/>
　適休似未寢乃喑嗟而去須臾復有一人冠赤幘者<lb/>
<pb n="KR3l0099_WYG_018-14a"/>
　呼亭主問答如前復喑嗟而去既去寂然書生知無<lb/>
　來者即起詣向者呼處效呼亭主亭主亦應諾復云<lb/>
　亭中有人耶亭主答如前乃問曰向黒衣來者誰曰<lb/>
　北舎母豬也又曰冠赤幘來者誰曰西舎老雄雞父<lb/>
　也曰汝復誰耶曰我是老蝎也於是書生宻便誦書<lb/>
　至明不敢寐天明亭民來視驚曰君何得獨活書生<lb/>
　曰促索劍來吾與卿取魅乃握劍至昨夜應處果得<lb/>
　老蝎大如琵琶毒長數尺西舎得老雄鷄父北舎得<lb/>
<pb n="KR3l0099_WYG_018-14b"/>
　老母豬凡殺三物亭毒遂静永無災横<lb/>
吳時廬陵郡都亭重屋中常有鬼魅宿者輒死自後使<lb/>
　官莫敢入亭止宿時丹陽人湯應者大有膽武使至<lb/>
　廬陵便止亭宿吏啓不可應不聽迸從者還外惟持<lb/>
　一大刀獨處亭中至三更竟忽聞有叩閣者應遥問<lb/>
　是誰答云部郡相聞應使進致詞而去頃間復有叩<lb/>
　閣者如前曰府君相聞應復使進身著皁衣去後應<lb/>
　謂是人了無疑也旋又有叩閣者云部郡府君相詣<lb/>
<pb n="KR3l0099_WYG_018-15a"/>
　應乃疑曰此夜非時又部郡府君不應同行知是鬼<lb/>
　魅因持刀迎之見二人皆盛衣服俱進坐畢府君者<lb/>
　便與應談談未竟而部郡忽起至應背後應乃廽顧<lb/>
　以刀逆擊中之府君下坐走出應急追至亭後墻下<lb/>
　及之斫傷數下應乃還卧逹曙將人往尋見有血迹<lb/>
　皆得之云稱府君者是一老狶也部郡者是一老狸<lb/>
　也自是遂絶<lb/>
　<lb/>
<pb n="KR3l0099_WYG_018-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷十八<lb/>
</p>
<p>
</p>
  </div>
<div>
                <head>搜神記卷十九</head>
    <p>
<pb n="KR3l0099_WYG_019-1a"/>
欽定四庫全書<lb/>
　搜神記卷十九　　　　　　晉　干寳　撰<lb/>
東域閩中有庸嶺髙數十里其西北隙中有大蛇長七<lb/>
　八丈大十餘圍土俗常懼東治都尉及屬城長吏多<lb/>
　有死者祭以牛羊故不得福或與人夣或下諭巫祝<lb/>
　欲得啗童女年十二三者都尉令長並共患之然氣<lb/>
　厲不息共請求人家生婢子兼有罪家女養之至八<lb/>
　月朝祭送蛇穴口蛇出吞嚙之累年如此已用九女<lb/>
<pb n="KR3l0099_WYG_019-1b"/>
　爾時預復募索未得其女將樂縣李誕家有六女無<lb/>
　男其小女名寄應募欲行父母不聴寄曰父母無相<lb/>
　惟生六女無有一男雖有如無女無緹縈濟父母之<lb/>
　功既不能供養徒費衣食生無所益不如早死賣寄<lb/>
　之身可得少錢以供父母豈不善耶父母慈憐終不<lb/>
　聽去寄自潛行不可禁止寄乃告請好劍及咋蛇犬<lb/>
　至八月朝便詣廟中坐懐劍將犬先將數石米餈用<lb/>
　蜜麨灌之以置穴口蛇便出頭大如囷目如二尺鏡<lb/>
<pb n="KR3l0099_WYG_019-2a"/>
　聞餈香氣先啗食之寄便放犬犬就嚙咋寄從後斫<lb/>
　得數創瘡痛急蛇因踊出至庭而死寄入視穴得其<lb/>
　九女髑髏舉出咤言曰汝曹怯弱為蛇所食甚可哀<lb/>
　愍於是寄女緩步而歸越王聞之聘寄女為后拜其<lb/>
　父為將樂令母及姊皆有賞賜自是東治無復妖邪<lb/>
　之物其歌謡至今存焉<lb/>
晉武帝咸寜中魏舒為司徒府中有二大蛇長十許丈<lb/>
　居㕔事平橑上止之數年而人不知但恠府中數失<lb/>
<pb n="KR3l0099_WYG_019-2b"/>
　小兒及鷄犬之屬後有一蛇夜出經柱側傷於刅病<lb/>
　不能登于是覺之發徒數百攻擊移時然後殺之視<lb/>
　所居骨骼盈宇之間於是毁府舎更立之<lb/>
漢武帝張寛為揚州刺史先是有二老翁争山地詣州<lb/>
　訟疆界連年不决寛視事復來寛窺二翁形狀非人<lb/>
　令卒持杖㦸將入問汝等何精翁走寛呵格之化為<lb/>
　二蛇<lb/>
滎陽人張福船行還野水邉夜有一女子容色甚美自<lb/>
<pb n="KR3l0099_WYG_019-3a"/>
　乘小船來投福云日暮畏虎不敢夜行福曰汝何姓<lb/>
　作此輕行無笠雨駛可入船就避雨因共相調遂入<lb/>
　就福船寢以所乘小舟繫福船邉三更許雨晴月照<lb/>
　福視婦人乃是一大鼉枕臂而臥福驚起欲執之遽<lb/>
　走入水向小舟是一枯槎叚長丈餘<lb/>
丹陽道士謝非往石城買冶釜還日暮不及至家山中<lb/>
　廟舎於溪水上入中宿大聲語曰吾是天帝使者停<lb/>
　此宿猶畏人刼奪其釜意苦搔搔不安二更中有來<lb/>
<pb n="KR3l0099_WYG_019-3b"/>
　至廟門者曰何銅銅應諾曰廟中有人氣是誰銅云<lb/>
　有人言天帝使者少頃便還湏臾又有來者呼銅問<lb/>
　之如前銅答如故復歎息而去非驚擾不得眠遂起<lb/>
　呼銅問之先來者誰答言是水邉穴中白鼉汝是何<lb/>
　等物言是廟北巖嵌中龜也非皆隂識之天明便告<lb/>
　居人言此廟中無神但是龜鼉之輩徒費酒食祀之<lb/>
　急具鍤來共往伐之諸人亦頗疑之於是並㑹伐掘<lb/>
　皆殺之遂壊廟絶祀自後安静<lb/>
<pb n="KR3l0099_WYG_019-4a"/>
孔子厄於陳絃歌於館中夜有一人長九尺餘著皁衣<lb/>
　髙冠大咤聲動左右子貢進問何人耶便提子貢而<lb/>
　挾之子路引出與戰於庭有頃未勝孔子察之見其<lb/>
　甲車間時時開如掌孔子曰何不探其甲車引而奮<lb/>
　登子路引之沒手仆於地乃是大鯷魚也長九尺餘<lb/>
　孔子曰此物也何為來哉吾聞物老則羣精依之因<lb/>
　衰而至此其來也豈以吾遇厄絶粮從者病乎夫六<lb/>
　畜之物及龜蛇魚鱉草木之屬乆者神皆憑依能為<lb/>
<pb n="KR3l0099_WYG_019-4b"/>
　妖怪故謂之五酉五酉者五行之方皆有其物酉者<lb/>
　老也物老則為怪殺之則已夫何患焉或者天之未<lb/>
　喪斯文以是繫予之命乎不然何為至於斯也絃歌<lb/>
　不輟子路烹之其味滋病者興明日遂行<lb/>
豫章有一家婢在竈下忽有人長數寸來竈間壁婢誤<lb/>
　以履踐之殺一人湏臾遂有數百人著衰麻服持棺<lb/>
　迎䘮凶儀皆備出東門入園中覆船下視之皆是䑕<lb/>
　婦婢作湯灌殺遂絶<lb/>
<pb n="KR3l0099_WYG_019-5a"/>
狄希中山人也能造千日酒飲之千日醉時有州人姓<lb/>
　劉名𤣥石好飲酒往求之希曰我酒發來未定不敢<lb/>
　飲君石曰縱未熟且與一杯得否希聞此語不免飲<lb/>
　之復索曰美哉可更與之希曰且歸别日當來只此<lb/>
　一杯可眠千日也石别似有怍色至家醉死家人不<lb/>
　之疑哭而塟之經三年希曰𤣥石必應酒醒宜往問<lb/>
　之既往石家語曰石在家否家人皆恠之曰𤣥石亡<lb/>
　來服已闋矣希驚曰酒之美矣而致醉眠千日今合<lb/>
<pb n="KR3l0099_WYG_019-5b"/>
　醒矣乃命其家人鑿冡破棺看之冡上汗氣徹天遂<lb/>
　命發冡方見開目張口引聲而言曰快哉醉我也因<lb/>
　問希曰爾作何物也令我一杯大醉今日方醒日髙<lb/>
　㡬許墓上人皆笑之被石酒氣衝人鼻中亦各醉卧<lb/>
　三月<lb/>
陳仲舉㣲時常宿黄申家申婦方産有叩申門者家人<lb/>
　咸不知乆乆方聞屋裏有人言賓堂下有人不可進<lb/>
　扣門者相告曰今當從後門往其人便往有頃還留<lb/>
<pb n="KR3l0099_WYG_019-6a"/>
　者問之是何等名為何當與㡬嵗往者曰男也名為<lb/>
　奴當與十五嵗後應以何死答曰應以兵死仲舉告<lb/>
　其家曰吾能相此兒當以兵死父母驚之寸刅不使<lb/>
　得執也至年十五有置鑿於梁上者其末出奴以為<lb/>
　木也自下鈎之鑿從梁落陥腦而死後仲舉為豫章<lb/>
　太守故遣吏往餉之申家并問奴所在其家以此具<lb/>
　告仲舉問之歎曰此謂命也<lb/>
　<lb/>
<pb n="KR3l0099_WYG_019-6b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷十九<lb/>
</p>
<p>
</p>
  </div>
<div>
                <head>搜神記卷二十</head>
    <p>
<pb n="KR3l0099_WYG_020-1a"/>
欽定四庫全書<lb/>
　搜神記卷二十　　　　　　晉　干寳　撰<lb/>
晉魏郡亢陽農夫禱於龍洞得雨將祭謝之孫登見曰<lb/>
　此病龍雨安能蘇禾稼乎如弗信請嗅之水果腥穢<lb/>
　龍時背生大疽聞登言變為一翁求治曰疾痊當有<lb/>
　報不數日果大雨見大石中裂開一井其水湛然龍<lb/>
　盖穿此井以報也<lb/>
蘇易者廬陵婦人善看産夜忽為虎所取行六七里至<lb/>
<pb n="KR3l0099_WYG_020-1b"/>
　大壙厝易置地蹲而守見有牝虎當産不得解匍匐<lb/>
　欲死輒仰視易恠之乃為探出之有三子生畢牝虎<lb/>
　負易還再三送野肉於門内<lb/>
噲參養母至孝曾有𤣥鶴為弋人所射窮而歸參參收<lb/>
　養療治其瘡愈而放之後鶴夜到門外參執燭視之<lb/>
　見鶴雌雄雙至各銜明珠以報參焉<lb/>
漢時𢎞農楊寳年九嵗時至華隂山北見一黄雀為鴟<lb/>
　梟所摶墜於𣗳下為螻蟻所困寳見愍之取歸置巾<lb/>
<pb n="KR3l0099_WYG_020-2a"/>
　箱中食以黄花百餘日毛羽成朝去暮還一夕三更<lb/>
　寳讀書未卧有黄衣童子向寳再拜曰我西王母使者<lb/>
　使蓬萊不慎為䲭梟所摶君仁愛見拯實感盛徳乃以<lb/>
　白環四枚與寳曰令君子孫潔白位登三事當如此環<lb/>
隋縣溠水側有㫁蛇丘隋侯出行見大蛇被傷中㫁疑<lb/>
　其靈異使人以藥封之蛇乃能走因號其處㫁蛇丘<lb/>
　嵗餘蛇銜明珠以報之珠盈徑寸純白而夜有光明<lb/>
　如月之照可以燭室故謂之隋侯珠亦曰靈蛇珠又<lb/>
<pb n="KR3l0099_WYG_020-2b"/>
　曰明月珠丘南有隋季良大夫池<lb/>
孔愉字敬康㑹稽山隂人元帝時以討華軼功封侯愉<lb/>
　少時嘗經行餘不亭見籠龜於路者愉買之放於餘<lb/>
　不溪中龜中流左顧者數過及後以功封餘不亭侯<lb/>
　鑄印而龜鈕左顧三鑄如初印工以聞愉乃悟其為<lb/>
　龜之報遂取佩焉累遷尚書左僕射贈車騎將軍<lb/>
古巢一日江水暴漲尋復故道港有巨魚重萬斤三日<lb/>
　乃死合郡皆食之一老姥獨不食忽有老叟曰此吾<lb/>
<pb n="KR3l0099_WYG_020-3a"/>
　子也不幸罹此禍汝獨不食吾厚報汝若東門石龜<lb/>
　目赤城當䧟姥日往視有稚子訝之姥以實告稚子<lb/>
　欺之以朱傅龜目姥見急出城有青衣童子曰吾龍<lb/>
　之子乃引姥登山而城䧟為湖<lb/>
吳富陽縣董昭之嘗乘船過錢塘江中央見有一蟻著<lb/>
　一短蘆走一頭廽復向一頭甚惶遽昭之曰此畏死<lb/>
　也欲取著船船中人罵此是毒螫物不可長我當蹹<lb/>
　殺之昭意甚憐此蟻因以繩繫蘆著船船至岸蟻得<lb/>
<pb n="KR3l0099_WYG_020-3b"/>
　出其夜夣一人烏衣從百許人來謝云僕是蟻中之<lb/>
　王不慎堕江慙君濟活若有急難當見告語厯十餘<lb/>
　年時所在刼盗昭之被横録為刼主繫獄餘杭昭之<lb/>
　忽思蟻王夣緩急當告今何處告之結念之際同被<lb/>
　禁者問之昭之具以實告其人曰但取兩三蟻著掌<lb/>
　中語之昭之如其言夜果夣烏衣人云可急投餘杭<lb/>
　山中天下既亂赦令不乆也於是便覺蟻嚙械已盡<lb/>
　因得出獄過江投餘杭山旋遇赦得免<lb/>
<pb n="KR3l0099_WYG_020-4a"/>
孫權時李信純襄陽紀南人也家養一狗字曰黒龍愛<lb/>
　之尤甚行坐相随飲饌之間皆分與食忽一日於城<lb/>
　外飲酒大醉歸家不及卧於草中遇太守鄭瑕出獵<lb/>
　見田草深遣人縱火爇之信純卧處恰當順風犬見<lb/>
　火來乃以口拽純衣純亦不動卧處比有一溪相去<lb/>
　三五十步犬即奔往入水濕身走來卧處周廻以身<lb/>
　灑之獲免主人大難犬運水困乏致斃於側俄爾信<lb/>
　純醒來見犬已死遍身毛濕甚訝其事覩火踪跡因<lb/>
<pb n="KR3l0099_WYG_020-4b"/>
　爾慟哭聞于太守太守憫之曰犬之報恩甚於人人<lb/>
　不知恩豈如犬乎即命具棺槨衣衾塟之今紀南有<lb/>
　義犬塟髙十餘丈<lb/>
太興中吳民華隆養一快犬號的尾常將自随隆後至<lb/>
　江邉伐荻為大蛇盤繞犬奮咋蛇蛇死隆僵仆無知<lb/>
　犬彷徨涕泣走還舟復反草中徒伴恠之随往見隆<lb/>
　悶絶將歸家犬為不食比隆復蘇始食隆愈愛惜同<lb/>
　于親戚<lb/>
<pb n="KR3l0099_WYG_020-5a"/>
盧陵太守太原龎企字子及自言其逺祖不知㡬何世<lb/>
　也坐事繫獄而非其罪不堪拷掠自誣服之及獄將<lb/>
　上有螻蛄䖝行其左右乃謂之曰使爾有神能活我<lb/>
　死不當善乎因投飯與之螻蛄食飯盡去頃復來形<lb/>
　體稍大意每異之乃復與食如此去來至數十日間<lb/>
　其大如豚及竟報當行刑螻蛄夜掘壁根為大孔乃<lb/>
　破械從之出去乆時遇赦得活於是龎氏世世常以<lb/>
　四節祠祀之於都衢處後世稍怠不能復特為饌乃<lb/>
<pb n="KR3l0099_WYG_020-5b"/>
　投祭祀之餘以祀之至今猶然<lb/>
臨川東興有人入山得猨子便將歸猿母自後逐至家<lb/>
　此人縛猿子於庭中𣗳上以示之其母便搏頬向人<lb/>
　欲乞哀狀直謂口不能言耳此人既不能放竟擊殺<lb/>
　之猿母悲喚自擲而死此人破腸視之寸寸斷裂未<lb/>
　半年其家疫死滅門<lb/>
馮乘虞蕩夜獵見一大麈射之麈便云虞蕩汝射殺我<lb/>
　耶明晨得一麈而入即時蕩死<lb/>
<pb n="KR3l0099_WYG_020-6a"/>
吳郡海鹽縣北鄉亭里有士人陳甲本下邳人晉元帝<lb/>
　時寓居華亭獵於東野大藪歘見大蛇長六七丈形<lb/>
　如百斛船𤣥黄五色卧岡下陳即射殺之不敢説三<lb/>
　年與鄉人共獵至故見蛇處語同行曰昔在此殺大<lb/>
　蛇其夜夣見一人烏衣黒幘來至其家問曰我昔昏<lb/>
　醉汝無狀殺我我昔醉不識汝面故三年不相知今<lb/>
　日來就死其人即驚覺明日腹痛而卒<lb/>
卭都縣下有一老姥家貧孤獨每食輒有小蛇頭上戴<lb/>
<pb n="KR3l0099_WYG_020-6b"/>
　角在牀間姥憐而飴之食後稍長大遂長丈餘令有<lb/>
　駿馬蛇遂吸殺之令因大忿恨責姥出蛇姥云在牀<lb/>
　下令即掘地愈深愈大而無所見令又遷怒殺姥蛇<lb/>
　乃感人以靈言瞋令何殺我母當為母報讐此後每<lb/>
　夜輒聞若雷若風四十許日百姓相見咸驚語汝頭<lb/>
　那忽戴魚是夜方四十里與城一時俱陥為湖土人<lb/>
　謂之為䧟湖惟姥宅無恙訖今猶存漁人採捕必依<lb/>
　止宿每有風浪輒居宅側恬静無他風静水清猶見<lb/>
<pb n="KR3l0099_WYG_020-7a"/>
　城郭樓櫓畟然今水淺時彼土人沒水取得舊木堅<lb/>
　貞光黒如漆今好事人以為枕相贈<lb/>
建業有婦人背生一瘤大如數斗嚢中有物如繭栗甚<lb/>
　衆行即有聲恒乞於市自言村婦也常與姊姒輩分<lb/>
　養𧖟已獨頻年損耗因竊其姒一嚢繭焚之頃之背<lb/>
　患此瘡漸成此瘤以衣覆之即氣閉悶常露之乃可<lb/>
　而重如負嚢<lb/>
　<lb/>
<pb n="KR3l0099_WYG_020-7b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　搜神記卷二十<lb/>
</p>
<p>
</p>
  </div></body>
</text>\m</TEI>