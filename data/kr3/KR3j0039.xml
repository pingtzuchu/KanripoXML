<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>攷古編卷一</head> <lb/>
    <p>
<pb n="KR3j0039_WYG_001-1a"/>
欽定四庫全書<lb/>
　攷古編卷一<lb/>
　　　　　　　　　　　　宋　程大昌　撰<lb/>
　　　詩論序<lb/>
三代以下儒者孰不談經而獨尊信漢說者意其近古<lb/>
或有所本也若夫古語之可以證經者逺在六經未作<lb/>
之前而經文之在古簡者親預聖人援證之數則其審<lb/>
的可據豈不愈於或有師承者哉而世人茍循習傳之<lb/>
<pb n="KR3j0039_WYG_001-1b"/>
舊無能以其所當據而格其所不當據是敢於違古背<lb/>
聖人而不敢於是正漢儒也嗚呼此詩論之所為作也<lb/>
　　　詩論一<lb/>
詩有南雅頌無國風其曰國風者非古也夫子嘗曰雅<lb/>
頌各得其所又曰大雅云又曰人而不為周南召南未<lb/>
嘗有言國風者予於是疑此時無國風一名然猶恐夫<lb/>
子偶不及之未敢遽自主執也左氏記季札觀樂歴叙<lb/>
周南召南小雅大雅頌凡其名稱與今無異至列叙諸<lb/>
<pb n="KR3j0039_WYG_001-2a"/>
國自邶至豳其類凡十有三率皆單紀國土無今國風<lb/>
品目也當季札觀樂時未有夫子而詩名有無與今論<lb/>
語所舉悉同吾是以知古固如此非夫子偶於國風有<lb/>
遺也盖南雅頌樂名也若今樂曲之在某宫者也南有<lb/>
周召頌有周魯商本其所從得而還以繫其國土也二<lb/>
雅獨無所繫以其純當周世無用標别也均之為雅音<lb/>
類既同又有别為大小則聲度必有豐殺亷肉亦如十<lb/>
二律然既有大吕又有小吕也若夫邶鄘衞王鄭齊魏<lb/>
<pb n="KR3j0039_WYG_001-2b"/>
唐秦陳檜曹豳此十三國者詩皆可采而聲不入樂則<lb/>
直以徒詩者之本土故季札所見與夫周工所歌單舉<lb/>
國名更無附語知本無國風也<lb/>
　　　詩論二<lb/>
春秋戰國以来諸侯卿大夫士賦詩道志者凡詩雜取<lb/>
無擇至考其入樂則自邶至豳無一詩在數也享之用<lb/>
鹿鳴鄉飲酒之笙由庚鵲巢射之奏騶虞采蘋諸如此<lb/>
類未有或出南雅之外者然後知南雅頌之為樂詩而<lb/>
<pb n="KR3j0039_WYG_001-3a"/>
諸國之為徒詩也鼓鐘之詩曰以雅以南以籥不僣季<lb/>
札觀樂有舞象箾南籥者詳而推之南籥二南之籥也<lb/>
箾雅也象舞頌之維清也其在當時親見古樂者凡舉<lb/>
雅頌率㕘以南其後文王世子又有所謂胥鼓南者則<lb/>
南之為樂古矣詩更秦火簡編殘闕學者不能自求之<lb/>
古但從世傳訓故第第相受於是剏命古来所無者以<lb/>
為國風㕘匹雅頌而文王南樂遂包統於國風部彚之<lb/>
内雖有卓見亦莫敢出衆疑議也杜預之釋左氏亦知<lb/>
<pb n="KR3j0039_WYG_001-3b"/>
南籥當為文樂矣不勝習傳之乆無敢正指以為二南<lb/>
也劉炫之釋鼓鐘雖疑雅南之南當為二南亦不敢自<lb/>
信惟能㣲出疑見而曰南如周南之意而已矣諸儒既<lb/>
不敢主二南以為南而詩及左氏雖皆明載南樂絶不<lb/>
知其節奏為何音何類其賛頌為何世何主惟鉤命决<lb/>
之書叙載四夷凡樂適有名南者鄭氏因遂采取以傅<lb/>
足其數孔頴達軰率皆因襲其說凡六經之文有及於<lb/>
南者皆指南夷南樂以應塞古制甚無理也且夫周備<lb/>
<pb n="KR3j0039_WYG_001-4a"/>
古樂如韶夏濩武各取一代盛極者用之何有文王象<lb/>
舞而獨采夷樂以配此其謬誤不待辨而白也假設其<lb/>
時欲以廣取為備乃四夷之樂獨取其一何名為備反<lb/>
覆討究凡諸儒之所謂南者揆之人情則無理質之古<lb/>
典則無據至扵箾之舞象籥之奏南凡季札之所親見<lb/>
者明言其為文王之詩苟是南也而非二南之南則六<lb/>
經夫子凡其謂南者果何所指也此予所以敢違諸儒<lb/>
之說而斷以為樂也<lb/>
<pb n="KR3j0039_WYG_001-4b"/>
　　　詩論三<lb/>
周之燕祭自雲韶等類兼采異代以外其當代之樂惟<lb/>
南雅頌三者隨事配用諸序序所為作具言其以大抵<lb/>
皆入律可奏也清廟之詩凡三十一其不指言祭祀者<lb/>
八而皆作之扵廟也至於商十二詩其存者五皆配樂<lb/>
以祀知非徒詩也魯之頌雖不皆於祀乎用之而其始<lb/>
作也固已得請為頌矣其節奏必皆依頌成聲故得齒<lb/>
於商周而無嫌也語曰夫子自衛反魯然後樂正雅頌<lb/>
<pb n="KR3j0039_WYG_001-5a"/>
各得其所又曰師摯之始關雎之亂夫關雎亂於師摯<lb/>
雅頌得所扵樂正之後非樂而何子謂伯魚曰女為周<lb/>
南召南矣乎為之為言有作之義既曰作則翕純繳繹<lb/>
有器有聲非但歌詠而已夫在樂為作樂在南為鼓南<lb/>
質之論語則知三年不為樂之為吾以是合而言之知<lb/>
二南二雅三頌之為樂無疑也<lb/>
　　　詩論四<lb/>
南雅頌以所配之樂名邶至豳以所從得之地名史官<lb/>
<pb n="KR3j0039_WYG_001-5b"/>
本其實聖人因其故未嘗少為加損也夫子自衞反魯<lb/>
然後樂正雅頌各得其所其曰得所者復其故列云也<lb/>
既曰復其故列則非夫子剏為此名也季札觀魯在襄<lb/>
之二十九年夫子反魯在哀之十一年却而數之六經<lb/>
之作上距季札無慮六十餘年詩之布於南於雅於頌<lb/>
於諸國前乎夫子其有定因也乆矣則不待夫子既出<lb/>
而剏以名之也學者求聖人太深曰六經以軌萬世其<lb/>
各命之名必也有美有惡或抑或揚不徒然也重以先<lb/>
<pb n="KR3j0039_WYG_001-6a"/>
儒賛添國風一名㕘錯其間曰詩之目萬世不敢輕議<lb/>
又從而例其義曰一國之事繫一人之本謂之風言天<lb/>
下之事形四方之風謂之雅雅者正也言王政之所由<lb/>
廢興也政有小大故有小雅焉有大雅焉頌者美盛徳<lb/>
之形容以其成功告扵神明也四者立而大小髙下之<lb/>
辨起從其辨而推之有不勝其駮者矣頌愈於雅康宣<lb/>
其減魯僖乎雅加於風則二南其不若幽厲矣先儒亦<lb/>
自覺其非又從而支離其說曰風有變風雅有變雅不<lb/>
<pb n="KR3j0039_WYG_001-6b"/>
皆美也夫同名風雅中分正變是明有璵璠命之而曰<lb/>
其中實雜碔砆不知何以名為也且其釋雅曰雅者正<lb/>
也則雅宜無不正矣已而覺其詩有文武焉有幽厲焉<lb/>
則又自正而變為政自政而變為大小廢興其自相矛<lb/>
盾類如此又有大不然者東周之王位號以世雖齊桓<lb/>
晋文其力足以無上而頫首歸尊稱之曰王不可少變<lb/>
信如先儒所傳實有國風而風又非王者總統列國之<lb/>
稱則夫子間黍離於衞鄭其遂以天王之尊下伍列國<lb/>
<pb n="KR3j0039_WYG_001-7a"/>
矣累百世儒者至此不敢極辨盖皆心知其不然而無<lb/>
說以為歸宿故寕共置之不談而已此皆誤於信四詩<lb/>
而分美惡故雖甚善傅㑹者愈鑿而愈不通也且詩書<lb/>
同經夫子刪定詩有南雅頌猶書之有典謨訓誥誓命<lb/>
也誥之與命謨之與訓體同名異世未有以優劣言者<lb/>
其意若曰是特其名云爾若其善惡得失自有本實不<lb/>
待辭費故也是故秦穆之誓上同湯武文侯之命㕘配<lb/>
傅說世無議者正惟不眩扵名耳而至扵詩之品目獨<lb/>
<pb n="KR3j0039_WYG_001-7b"/>
譊譊焉是非謂之不知類也乎<lb/>
　　　詩論五<lb/>
國風之名漢人盛言之而挈著篇首則自毛氏始戴記<lb/>
遷史凡援說國風或引為自己所見或託以夫子所言<lb/>
盖皆沿襲前傳不足多辨載嘗究求其先則左氏荀况<lb/>
氏既云爾矣曰風有采繁采蘋曰風之所以為風者取<lb/>
是以文之也是時去孔子不逺已有若言矣左氏之非<lb/>
丘明前軰多疑之其最不掩者有曰虞不臘矣世未更<lb/>
<pb n="KR3j0039_WYG_001-8a"/>
秦未有臘名也是不獨不與夫子同時亦恐世數相去<lb/>
差逺矣又况其託說於君子曰者乃明出左氏臆見故<lb/>
知指采繁采蘋為風援引頌文而冠商魯其上皆春秋<lb/>
以後語非如季札所列是其魯府古藏本真也豈可槩<lb/>
徇世傳疑其授諸夫子也哉荀况之出雖附近夫子其<lb/>
源流乃出子弓子弓者古云仲弓也雍之所得既非参<lb/>
賜之比而况之言又不純師也中庸率性子思親受之<lb/>
其家而成性存存克已復禮皆易論語中夫子筆舌所<lb/>
<pb n="KR3j0039_WYG_001-8b"/>
出也况乃槩曰人性本惡其善者偽也若以善為非性<lb/>
則禮也道義也皆非天賦而自外来設使己欲已克本<lb/>
性已成元無此禮本無放失循何而復不藴道義則本<lb/>
自無有亦何存之得存哉此其學術已明戾夫子不可<lb/>
信據矣猶有可諉曰傳授或偏見解不至至如唐虞象<lb/>
刑典謨既嘗兩出又皆虞史所書亦帝舜本語而况直<lb/>
曰治古無象刑而有肉刑也夫六經明有其文者况猶<lb/>
忽忘以為無有則訛詩為風其可堅信以為有所傳授<lb/>
<pb n="KR3j0039_WYG_001-9a"/>
乎<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0039_WYG_001-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　攷古編卷一<lb/>
</p>
<p>
</p>
  </div>
<div>
<head>攷古編卷二</head> <lb/>
    <p>
<pb n="KR3j0039_WYG_002-1a"/>
欽定四庫全書<lb/>
　攷古編卷二<lb/>
　　　　　　　　　　　　宋　程大昌　撰<lb/>
　　　詩論六<lb/>
漢人贅目國風以㕘雅頌其源流正自况出也何以知<lb/>
其然也漢之詩師莫有出申公之先而其詩派亦無能<lb/>
與魯詩為匹者申公之師則浮丘伯而浮丘伯者荀况<lb/>
門人也髙后時浮丘伯嘗逰京師文帝時申生又以精<lb/>
<pb n="KR3j0039_WYG_002-1b"/>
詩為博士即劉歆所謂詩始萌牙者也漢詩自毛公以<lb/>
外得立學官者凡三家轅固齊詩景帝始為博士獨韓<lb/>
嬰在燕申生在魯最為蚤出然終西都之世魯派之盛<lb/>
如王臧孔安國王式韋賢賢子𤣥成嘗皆以詩顯名為<lb/>
世所宗轅韓之學絶不能抗則漢世詩派大抵皆自况<lb/>
出也譬之水然源濁則流濁所受則然何怪乎况說之<lb/>
蔓衍扵漢哉左氏之生在况先後則未易亟㫁然而剏<lb/>
標風名以比雅頌則二子同扵一誤也抑嘗深求其故<lb/>
<pb n="KR3j0039_WYG_002-2a"/>
則亦有自盖札之言詩嘗曰其衞風乎又曰泱泱乎大<lb/>
風也哉是語也謂康叔太公之餘風形見扵是者若此<lb/>
其盛云云左荀之在當時其必尊信札言而不究其所<lb/>
以言意札之謂風者與雅頌配對又㑹十三國者徒詩<lb/>
而無他名徒國而無附語遂並齊衞二詩槩取風名加<lb/>
配諸國扵是乎風與雅頌遂有名稱與之相敵後儒因<lb/>
又加國其上而目曰國風毛氏正采國風之目分寘十<lb/>
三國卷首而作大序者又取司馬遷四始而擴大之<lb/>
<pb n="KR3j0039_WYG_002-2b"/>
遂明列其品曰風雅頌分為四詩是謂四始詩之至也<lb/>
四始立而國風之體上則揜没二南使其體不得自存<lb/>
又上則包并后稷平王使王業王位下齒侯國其失如<lb/>
此究求所始皆左荀二子誤認季札本意而已此其誤<lb/>
之所起而可攷者如此然是說也予雖有見而去聖人<lb/>
絶逺乃欲以百世末學囬數千載積乆尊信之語扵儒<lb/>
家俱無疑議之後多見其不知量也矣然其敢扵自信<lb/>
者季札夫子格言遺訓交相證定非予而出臆說焉耳<lb/>
<pb n="KR3j0039_WYG_002-3a"/>
矣<lb/>
　　　詩論七<lb/>
周官之書先夫子有之其籥章所龡逸詩有豳雅豳頌<lb/>
而無豳風則又可以見成周之前無風而有詩雅頌正<lb/>
與季札所見名稱相應也太師比次詩之六義曰風也<lb/>
賦也比也雅也頌也興也列以為六盖類而暢之猶曰詩之<lb/>
各有其理者如此而已耳鄭司農扵此遂取季札衞風<lb/>
一語以實其說而曰國風者古固已有如大師所掌也<lb/>
<pb n="KR3j0039_WYG_002-3b"/>
是鄭氏亦覺六經夫子無言詩之有風者而特並㳂六<lb/>
義以證夫風之有本耳故予得以㫁謂左荀之失起扵<lb/>
誤認札語也且鄭不知此之六目特釋其義而未嘗以<lb/>
命其名也試言其類吉甫之贈申伯也自叙所著曰其<lb/>
詩孔碩其風肆好是正六義中取風以為之義者也然<lb/>
而夫子釐雅頌以正其所而崧髙部彚自屬大雅足以<lb/>
見雅之體可以包風風之義不得抗雅其證甚明也若<lb/>
㕘六義言之謂雅頌與風俱居六義之一而風當匹敵<lb/>
<pb n="KR3j0039_WYG_002-4a"/>
雅頌則夫賦比興三體者今無一詩以行扵世豈夫子<lb/>
而肯不論當否盡刪剟無遺矣乎此皆可以理推而知<lb/>
其不然者若不信周官季札夫子而堅據荀况左氏漢<lb/>
儒以為定則正恐舍形徇影失本大逺也<lb/>
　　　詩論八<lb/>
周禮籥章龡豳詩豳雅豳頌則豳宜入扵樂矣然予嘗<lb/>
取周官凡嘗及樂者反覆推考以類證類然後知籥章<lb/>
之謂豳詩豳雅豳頌者非今七月等詩也盖自大司樂<lb/>
<pb n="KR3j0039_WYG_002-4b"/>
以下詩之入樂者皆枚數其篇若名如九夏之王夏肆<lb/>
夏大射之騶虞貍首是其證也而未嘗有如籥章所龡<lb/>
槩舉詩雅頌三體無分其為何篇何名者也夫既扵篇<lb/>
章無所主指固不可臆㫁其為詩矣設如所云即詩雅<lb/>
頌自是三類使一類但有一詩豈其不為三詩乎今考<lb/>
諸豳為詩凡七獨七月一篇與迎氣祈祭相入至鴟鴞<lb/>
已下六篇皆明指周公居東時事既與迎氣祈祭絶不<lb/>
相類又無縁可混雅頌以為名鄭氏必欲附㑹乃取七<lb/>
<pb n="KR3j0039_WYG_002-5a"/>
月而三分之曰此風也此雅也此頌也一詩而雜三體<lb/>
吾不敢臆㫁其然乎不也然獨質諸論語夫子以雅頌<lb/>
得所始為樂正則雅頌混為一詩其得為正乎其既不<lb/>
正豈不為夫子之所刋削也乎且又有不通者用以入<lb/>
樂其全奏乎抑㫁章而龡乎使其全奏則一樂所舉凡<lb/>
三奪其倫籥章其失職矣使斷章而取自應别七月而<lb/>
三奏之不應雜三體以為一詩也鄭氏既欲曲取七月<lb/>
以實籥章而籥章所龡詩也雅也頌也是已鼎立為三<lb/>
<pb n="KR3j0039_WYG_002-5b"/>
細而推之三者之中詩之名既可以該括雅頌而七月<lb/>
一詩又域扵諸儒所謂國風中若從籥章之舊而謂之<lb/>
詩則是扵四始獨遺國風於是又捨籥章本文而自出<lb/>
已語獨改豳詩以為豳風而曰此詩即籥章氏所龡者<lb/>
也此可以見其遷就無據之甚矣歐陽文忠公疑别有<lb/>
豳詩扵今不存所謂理至之言不得不服者吾取以為<lb/>
斷也盖古今事有偶相類者夫子聞韶於齊而齊亦有<lb/>
角招徴招釋者讀招為韶後世因其語而和之曰角招<lb/>
<pb n="KR3j0039_WYG_002-6a"/>
徴招是誠韶之遺音在齊者今去古日逺安知前人此<lb/>
說不有傳授亦不敢必謂其非也賴孟子載此詩本語<lb/>
曰畜君何尤又從而辨之曰畜君者好君也然後今世<lb/>
得以知其為景公君臣相說之樂而非舜韶也今鄭氏<lb/>
以籥章所龡之豳詩雅頌適與豳同而遂取是三體扵<lb/>
七月一詩則夫招同扵韶且又在齊其可亦指以為虞<lb/>
舜九成者矣天下事正不可如此牽合也<lb/>
　　　詩論九<lb/>
<pb n="KR3j0039_WYG_002-6b"/>
詩序世傳子夏為之皆漢以後語本無古據學者疑其<lb/>
受諸聖人噤不敢議積世既乆諸儒之知折中夫子者<lb/>
亦嘗覺其違異而致其辨矣予因㕘已意而極言之夫<lb/>
子嘗曰關雎樂而不淫哀而不傷是說也夫子非以言<lb/>
詩也或者魯太師摯之徒樂及關雎而夫子嘉其音節<lb/>
中度故曰雖樂矣而不及扵淫雖哀矣而不至扵傷皆<lb/>
從樂奏中言之非以叙列其詩之文義也亦猶賔牟賈<lb/>
語武而曰聲淫及商者謂有司失傳而聲音奪倫耳非<lb/>
<pb n="KR3j0039_WYG_002-7a"/>
謂武王之武實荒放無檢也今序誤認夫子論樂之指<lb/>
而謂關雎詩意實具夫樂淫哀傷也遂取其語而折之<lb/>
曰憂在進賢不淫其色哀窈窕思賢才而無傷善之心<lb/>
焉是關雎之義也其與夫子之語既全不相似又按之<lb/>
關雎樂則有之殊無一語可以附著於淫哀傷也夫其<lb/>
本聖言而推之者尚破碎如此其他何可泥名失實而<lb/>
不敢加辨也歟至他序失當與詩語不應則有昭然不<lb/>
可掩者矣蕩之詩以蕩蕩上帝發語召旻之詩以旻天<lb/>
<pb n="KR3j0039_WYG_002-7b"/>
疾威發語盖采詩者摘其首章要語以識篇第本無深<lb/>
義今序因其名篇以蕩乃曰天下蕩蕩無綱紀文章則<lb/>
與蕩蕩上帝了無附著於召旻又曰旻閔也閔天下無<lb/>
如召公之臣也不知閔天疾威有閔無臣之意乎凡此<lb/>
皆必不可通者而其他倒易時世舛誤本文者觸類有<lb/>
之又如絲衣之序引髙子曰以綴其下自是援引他師<lb/>
觧詁以釋詩意决非古語世儒於其不通者則姑歛黙<lb/>
而闕疑焉大抵疑其傳授或出聖門焉耳然則不能明<lb/>
<pb n="KR3j0039_WYG_002-8a"/>
辨著序者之主名則雖博引曲諭深見古詩底藴學者<lb/>
亦無敢主信也矣<lb/>
　　　詩論十<lb/>
謂序詩為子夏者毛公鄭𤣥蕭統輩也謂子夏有不序<lb/>
詩之道三疑其為漢儒附託者韓愈氏也詩之作託興<lb/>
而不言其所從興美刺雖有指著而不斥其為何人子<lb/>
夏之生去詩亡甚逺安能臆度而補著之歟韓氏所謂<lb/>
知不及者至理也范曄之傳衛宏曰九江謝曼卿善毛<lb/>
<pb n="KR3j0039_WYG_002-8b"/>
詩宏從受學作毛詩序善得風雅之㫖于今傳於世而<lb/>
鄭𤣥作毛詩箋也其致著傳授明審如此則今傳之序<lb/>
為宏所作何疑也然而以子夏而較衞其上距古詩年<lb/>
嵗逺近又大不侔既子夏不得追述而宏何以能之曰<lb/>
曄固明言所序者毛傳耳則詩之古序非宏也古序之<lb/>
與宏序今混并無别然有可攷者凡詩發序兩語如關<lb/>
雎后妃之徳也世人之謂小序者古序也兩語以外續<lb/>
而申之世謂大序者宏語也鄭𤣥之釋南陔曰子夏序<lb/>
<pb n="KR3j0039_WYG_002-9a"/>
詩篇義合編遭戰國至秦而南陔六詩亡毛公作傳各<lb/>
引其序冠之篇首故詩雖亡而義猶在也𤣥謂序出子<lb/>
夏失其傳矣至謂六詩發序兩語古嘗合編至毛公分<lb/>
冠者𤣥之在漢盖親見也今六序兩語之下明言有義<lb/>
亡辭知其為秦火以後見序而不見詩者所為也毛公<lb/>
於詩第為之傳不為之序則其申釋先序辭義非宏而<lb/>
孰為之也以鄭𤣥親見而證先秦故有之序以六序綴<lb/>
語而例三百五篇序語則古序宏序昭昭然白黑分矣<lb/>
<pb n="KR3j0039_WYG_002-9b"/>
　　　詩論十一<lb/>
宏之學出扵謝曼卿曼卿之學出扵毛公故凡宏序文<lb/>
大抵祖述毛傳以發意指今其書具在可覆眎也若使<lb/>
宏序先毛而有則序文之下毛公亦應時有訓釋今惟<lb/>
鄭氏有之而毛無一語故知宏序必出毛後也鄭氏之<lb/>
扵毛傳率别立箋語以與之别而釋序則否知純為鄭<lb/>
語不竢表别也又况周自文武以後魯自定哀以前無<lb/>
貴賤朝野率皆有詩詩之或指時事或主時人則不可<lb/>
<pb n="KR3j0039_WYG_002-10a"/>
槩定其决可揆度者必因事乃作不虛發也今其續序<lb/>
之指事喻意也凡左傳國語所嘗登載則深切著明歴<lb/>
歴如見茍二書之所不言而古書又無明證則第能和<lb/>
附詩辭順暢其意未有一序而能指言其人其事也此<lb/>
又有以見序之所起非親生作詩之世目擊賦詩之事<lb/>
自可以審定不疑也然范曄謂續序之為宏作真實録<lb/>
矣且夫詩之古序亦非一世一人之所能為也采詩之<lb/>
官本其得扵何地審其出扵何人究其主扵何事具有<lb/>
<pb n="KR3j0039_WYG_002-10b"/>
實狀致之大師上之國史國史扵是采案所以綴辭其<lb/>
端而蔵諸有司是以有發篇兩語而後世得以目為古<lb/>
序也詩之時世上自周下迄春秋歴年且千百數若使<lb/>
非國史隨事記實則雖夫子之聖亦不得鑿空追為之<lb/>
說也夫子之刪詩也擇其合道者存之其不合者去之<lb/>
刪采既定取國史所記二語者合為一篇而别著之如<lb/>
今書序之未經散裂者史記法言叙篇傳之同在一帙<lb/>
者其體制正相因也經秦而南陔六詩逸詩雖逸而序<lb/>
<pb n="KR3j0039_WYG_002-11a"/>
篇在毛公訓傳既成欲其便扵討求遂釐剟諸序各寘<lb/>
篇首而後衞宏得綴語以紀其實曰此六詩者有其義<lb/>
而亡其辭也此又其事情次比可得而言者然也<lb/>
　　　詩論十二<lb/>
予論二南國風既與左荀漢儒大戾而世之信四子盖<lb/>
略與夫子等若非即四子之說而有以屈服之則予猶<lb/>
不能自信而能取信扵人乎左荀漢儒其理若事既詳<lb/>
辨之矣而予意所鄉欲求典刑來自夫子或如季札觀<lb/>
<pb n="KR3j0039_WYG_002-11b"/>
魯之類辨之而極其明措之而不可易乃有以立今信<lb/>
而釋前疑也世逺無古書可攷則不免試扵毛傳乎求<lb/>
之求之既乆忽扵析類標卷之間見其名稱略與礼同<lb/>
而時有贅出者因從贅出者而刪削之其類例所列乃<lb/>
遂上與札語配合無間因得以確然自信曰季札所見<lb/>
品式其尚未磨而毛公之誤其尚可正也哉盖自周南<lb/>
以及召南邶豳十三國小雅大雅頌此古詩之名品次<lb/>
第略見札語而亦毛傳散在篇卷者然也毛氏之標篇<lb/>
<pb n="KR3j0039_WYG_002-12a"/>
記卷也於二雅三頌每一更卷特曰某詩之什卷第若<lb/>
干而其或雅或頌則别出一簡列寘左方未嘗舉而加<lb/>
諸記卷之首也獨至扵周南召南十三國者則皆枚數<lb/>
國名升而繫諸各卷詩名之上如曰周南關雎傳第一<lb/>
邶柏舟傳第三而後别出國風一目布之左簡二體既<lb/>
異而其書類例由此不能自相㕘合且多與札語牴牾<lb/>
矣以毛氏之所自標者而㕘較言之則二南十三國者<lb/>
之比雅頌既皆長添國土於毎卷之上矣以札語而較<lb/>
<pb n="KR3j0039_WYG_002-12b"/>
毛傳則二南十三國之左遂又贅添國風一名以己例<lb/>
則自為差戾眎札語則有所增溢盖嘗詳而求之則知<lb/>
其所從差而正其所以誤削去國風二字而下周南召<lb/>
南與夫自邶至豳凡十三國名者補寘今毛氏國風部<lb/>
位則二南十三國二雅三頌皆列至毛詩二字之下而<lb/>
標卷悉用詩名截然一貫無有殊異而三百十有一篇<lb/>
者與季札所見名稱位置色色相合矣其樂名之附國<lb/>
土者則周南召南周頌魯頌商頌同為一類其徒詩之<lb/>
<pb n="KR3j0039_WYG_002-13a"/>
繫國土者則十三國而無樂名又自一類其小大二雅<lb/>
不繫國土獨志音調又自一類彼此㕘㑹悉無舛誤此<lb/>
予所以得循毛傳以正毛失而喜古則未冺者此也毛<lb/>
傳篇卷散裂難攷今取其本目著之扵前而用予所意<lb/>
定者隨著之後茍信予說而即此觀之不待求之毛傳<lb/>
固已昭昭可曉已<lb/>
　<lb/>
　<lb/>
<pb n="KR3j0039_WYG_002-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　攷古編卷二<lb/>
</p>
<p>
</p>
  </div>
<div>
<head>攷古編卷三</head> <lb/>
    <p>
<pb n="KR3j0039_WYG_003-1a"/>
欽定四庫全書<lb/>
　攷古編卷三<lb/>
　　　　　　　　　　　　宋　程大昌　撰<lb/>
　　　詩論十三<lb/>
孔子世家古詩三千餘篇及至孔子去其重取可施於<lb/>
禮義者三百五篇然而今詩之著序者顧三百一十一<lb/>
篇何也龔遂謂昌邑王曰大王誦詩三百五篇王式曰<lb/>
臣以三百五篇諫䜟緯之書如樂緯詩緯尚書璿璣鈐<lb/>
<pb n="KR3j0039_WYG_003-1b"/>
其作於漢世者皆以三百五篇為夫子刪采定數故長<lb/>
孫無忌軰推本其說知漢世毛學不行諸家不見詩序<lb/>
不知六詩亡失也然則先漢諸儒不獨不得古傳正說<lb/>
而宗之雖古序亦未之見也夫既無古序以縂測篇意<lb/>
則徃徃雜采他事比類以求歸宿如戰國之人相與賦<lb/>
詩然㫁章取義無通槩成說故班固縂齊魯韓三家而<lb/>
折衷之曰申公之訓燕韓之傳或取春秋雜說咸非其<lb/>
本義也然則古序也者其詩之喉襟也歟毛氏之傳固<lb/>
<pb n="KR3j0039_WYG_003-2a"/>
未能悉勝三家要之有古序以該括章指故訓詁所及<lb/>
㑹一詩以歸一貫且不至於漫然無統河間獻王多識<lb/>
古書扵三家之外特好其學至自即其國立博士以教<lb/>
與左氏傳偕行亦為其源流本古故耳然終以不得立<lb/>
於天子學官故竟西都之世不能大顯積世既乆如左<lb/>
氏春秋周禮六官儒之好古者悉知本其所自特加尊<lb/>
尚而毛傳始得自振東都大儒如謝曼卿衞宏鄭衆賈<lb/>
逵鄭𤣥皆篤鄉傳習至為推廣其教而萬世亦皆師承<lb/>
<pb n="KR3j0039_WYG_003-2b"/>
昔之三家乃遂不能與抗則古序之於毛公其助不小<lb/>
矣班固之傳毛也曰毛公之學自謂出於子夏則亦以<lb/>
古序之来不在秦後故以子夏名之云耳毛亦未必能<lb/>
得的傳而真知其出於何人也若夫鄭𤣥直指古序以<lb/>
為子夏則實因仍毛語無可疑也子夏之在聖門固嘗<lb/>
因言詩而得褒予矣曰起予者商也則漢世共信古序<lb/>
之所由出者必以此也然子貢亦嘗因切磋琢磨而有<lb/>
㑹於夫子之意其曰賜也始可與言詩已矣是亦夫子<lb/>
<pb n="KR3j0039_WYG_003-3a"/>
語也而獨以序歸之子夏其亦何所本哉<lb/>
　　　詩論十四<lb/>
古昔陳詩以觀民風審樂以知時政詩若樂語言聲音<lb/>
耳而可用以察休戚得失者事情之本真在焉故也如<lb/>
使采詩典樂之官稍有增損則雖季札師曠亦末以用<lb/>
其聰與智矣是故詩之作也其悲歡譏譽諷勸贈答既<lb/>
一一著其本語矣至其所得之地與夫命地之名凡詩<lb/>
人之言既已出此史家寕舍國號以從之無肯少易夫<lb/>
<pb n="KR3j0039_WYG_003-3b"/>
其不識真如此所以足為稽據也及其裒輯既成部㞐<lb/>
已定聖人因焉定之以南者既不雜雅其名雅者亦不<lb/>
参頌其不為南雅頌而為徒詩者亦各以國若地繫之<lb/>
率仍其舊聖人豈容一毫加損哉知此說者其扵詩無<lb/>
遺例矣故南一也而有周召以分陜命之也頌一也而<lb/>
有周商魯以時代别之也詩陳於夏而類著於豳周人<lb/>
因后稷先公賦詩之地也自七月以後多為周公而作<lb/>
察其言徃徃刺朝廷之不知豳大夫其實為之也在盤<lb/>
<pb n="KR3j0039_WYG_003-4a"/>
庚時商已為殷且頌又有殷武今其頌乃皆為商唐叔<lb/>
封唐在爕父時已為晋矣至春秋時實始有詩今其目<lb/>
乃皆為唐又其甚者三監之地自康叔得國時已統扵<lb/>
衞今其詩之在頃襄文武者乃復分而為三邶鄘衞凡<lb/>
此數者猝而視之若有深意徐而考實證類正從民言<lb/>
之便熟者紀之耳本無他意也後世事有類此者中國<lb/>
有事於北方惟漢人為力故中國已不為漢而北方猶<lb/>
指中國為漢唐人用事於西故羌人至今尚以中國為<lb/>
<pb n="KR3j0039_WYG_003-4b"/>
唐從其稱謂熟者言之古今人情不甚相逺也王黍離<lb/>
諸篇既徒詩而非樂不可以㕘之南雅頌故以詩合詩<lb/>
雜寘列國如冀州之在禹貢下同他州不必更加别異<lb/>
知於帝都之體無損也不獨此也木𤓰美齊而列於衞<lb/>
猗嗟刺魯而繫諸齊召穆之民勞衞武賔之初筵不附<lb/>
其國而在二雅推此類具言之若事為之說則不勝其<lb/>
說而卒不能歸一也今一言以蔽曰本其所得之地而<lb/>
參貫此彼俱無疑礙故知其為通而可據也且夫子嘗<lb/>
<pb n="KR3j0039_WYG_003-5a"/>
自言述而不作六經惟春秋疑於作而夏五郭公亦因<lb/>
故不改乃至於詩特因其舊而去取焉其肯自己立程<lb/>
耶故因其所傳之樂而命之名本其所作之地而奠其<lb/>
列是所謂信以傳信也亦所謂述而不作也<lb/>
　　　詩論十五<lb/>
或曰衞宏之言南也曰化自北而南也今二南之詩有<lb/>
江沱漢汝而無齊衞鄘晋則其以分地南北為言不無<lb/>
據也曰十五國單出國名而周召獨綴南其下以漢人<lb/>
<pb n="KR3j0039_WYG_003-5b"/>
義類自相參較則既不一律矣而謂其時化獨南被未<lb/>
能北及者意其當文王與紂之世也然而紂猶在上文<lb/>
王僅得以身受命而居西為伯召公安得伯爵而稱之<lb/>
况又大統未集周雖有陜陜外未盡為周周雖欲限陜<lb/>
而分治之召公亦於何地而施其督蒞也又如甘棠一<lb/>
詩正是追詠遺徳疑其尚在召公國燕之後於是時也<lb/>
周之徳化既已純被天下無復此疆爾界矣騶虞麟趾<lb/>
盡其推而放諸四海無不準者豈復限隔何地而曰某<lb/>
<pb n="KR3j0039_WYG_003-6a"/>
方某國甫有某詩也則宏之即周召分地而奠南北者<lb/>
非篤論也周公居中王畿在焉故所得多后妃之詩召<lb/>
公在外地皆侯服則諸侯大夫士庶人皆有詩可采亦<lb/>
各隨其分地而紀繫其實宏乃因其及后妃也而指為<lb/>
王者之化因其在侯服也而命為諸侯之風然則王化<lb/>
所被一何狹而不暢耶此皆不知南之為樂故支離無<lb/>
宿耳<lb/>
　　　詩論十六<lb/>
<pb n="KR3j0039_WYG_003-6b"/>
或曰古語或曰周道闕而關雎作又曰康后晏朝關雎<lb/>
作戒使南而果樂也安得純為文王之樂也曰從作詩<lb/>
者言之固可命以為作從奏樂言之其豈不得謂之作<lb/>
乎關雎文王固已有之為夫晏朝者之不能憲祖也遂<lb/>
取故樂奏之以申儆諷其曰作猶始作翕如之作則雖<lb/>
人更百世南更萬奏猶不失為文樂也宏之序魚麗也<lb/>
固嘗枚數棠棣列著文武内外之治是為文武之詩矣<lb/>
至其正序棠棣乃曰閔管蔡之失道故作棠棣焉夫文<lb/>
<pb n="KR3j0039_WYG_003-7a"/>
武之時安知管蔡失道而預作一詩以待之耶左詩所<lb/>
說盖曰厲王怨鄭欲引狄以討除之其於䦧墻外禦之<lb/>
義全與文武不類於是召穆公糾合周族歌文王所從<lb/>
燕樂兄弟者以感動王其於棠棣言作盖振作之作而<lb/>
非著作之作且又弔二叔而封同姓者明言周公為之<lb/>
而宏之於二義皆迷失其本遂謂閔管蔡而著此詩此<lb/>
其為誤豈不重復可笑哉茍疑夫關雎作於康后而非<lb/>
文王之南其以棠棣之作於召穆公者例而言之斯釋<lb/>
<pb n="KR3j0039_WYG_003-7b"/>
然矣<lb/>
　　　詩論十七<lb/>
或曰子以徒詩不為樂則籥章之於豳詩嘗并豳雅豳<lb/>
頌而比竹以龡矣則安得執為徒詩也曰此不可億度<lb/>
也古来音韻節奏必皆自有律度如從今而讀雅頌等<lb/>
之其為詩章焉孰適而當為雅孰適而當為頌也迺其<lb/>
在古必有的然不可汨亂者所謂雅頌各得其所者是<lb/>
也然則列國之詩其必自有徒詩而不堪入樂者不可<lb/>
<pb n="KR3j0039_WYG_003-8a"/>
強以意測也或曰頌則有美無刺可以被之管絃矣雅<lb/>
之辭且具譏怨親出其時而可明播無忌歟曰此不可<lb/>
一槩言也若其隠辭寓意雖陳古刺今者詩之樂之皆<lb/>
無害也至其片言政乖民困不可於朝燕頌言則或時<lb/>
人私自調奏而朝廷不知亦不能絶也朝廷不知而國<lb/>
史得之録以示後以見下情壅扵上聞而因為世戒是<lb/>
或自為一理也歟其可悉用常情而度古事哉或曰季<lb/>
札所觀之詩其名若次皆與今同而獨無商魯一頌是<lb/>
<pb n="KR3j0039_WYG_003-8b"/>
魯雖有詩而不得其全豈得盡據札語而證定他詩也<lb/>
曰此其所以古而可信也僖雖有頌未必敢與周頌並<lb/>
藏商頌雖賴周大師以存魯未必遂亟得之後經夫子<lb/>
鳩集刪次乃為今詩則札之觀魯其不見宜也或曰詩<lb/>
序今與經文並置與學官如是說行獨奈何曰不相悖<lb/>
也周餘黎民靡有孑遺崧髙維嶽峻極於天周民其果<lb/>
無餘乎崧嶽其果極天乎而聖人存之不廢盖不以甚<lb/>
辭妨實理也詩而一語不附事實聖人且所不刪則序<lb/>
<pb n="KR3j0039_WYG_003-9a"/>
之發明於詩為不少矣而又可廢乎記禮之書萬世通<lb/>
知漢儒所為今其有理者亦偕古經列寘學官則於詩<lb/>
序乎何疑<lb/>
　　　正朔一<lb/>
三正之别寅丑子異正是也而或者有議焉曰紀月之<lb/>
次首寅訖丑而十二數具者百代之所同也其作意更<lb/>
改者如秦剏用十月以首一嵗則誠異矣而驗其月建<lb/>
斗杓直亥紀數盈十者未之有改也然堯正仲春實占<lb/>
<pb n="KR3j0039_WYG_003-9b"/>
星鳥后稷公劉在虞夏間勸相農事其時詩亦準流火<lb/>
以定七月則皆建寅也至於春秋本周厯以記時變襄<lb/>
二十八年春書無氷定元年十月書隕霜殺菽皆紀異<lb/>
也使周厯而首寅月則斗建寅卯氷不堅凝月次在亥<lb/>
霜能殺菽何足異也由是推之謂變嵗初而不移月數<lb/>
者非也班固劉歆之論厯及兩漢諸儒之釋經皆曰夏<lb/>
商周之相繼也寅丑子相變是謂天地人三統終則復<lb/>
始如循環也五三逺矣其傳政無㡬然猶有可攷者莫<lb/>
<pb n="KR3j0039_WYG_003-10a"/>
尚於詩書詩書㫁自唐虞以下為世凡五其剏建丑子<lb/>
者惟商周三代自唐迄夏即皆建寅不相復也髙堂隆<lb/>
謂舜更堯厯首嵗以子堯同少昊首嵗以亥皆不與詩<lb/>
書合不足據也然則占三從二則帝王建寅者居其大<lb/>
半豈得謂之相復哉<lb/>
　　　正朔二<lb/>
夫子嘗取四代凡制而折衷之於時獨欲行夏盖嵗若<lb/>
始丑則㽔賔不為夏中既違天矣而未逺也若其始子<lb/>
<pb n="KR3j0039_WYG_003-10b"/>
以占則月方建午時已紀秋豈不全與天背哉故惟循<lb/>
夏建寅而後四氣各襲其位也周人亦知建子之不足<lb/>
以正時矣特牽於舊傳謂不自立一制則無以見厯數<lb/>
之歸已則自不容不改矣而於朔易嗣嵗之間酌求其<lb/>
當欲建丑耶則不能有革於商將建寅耶則夏人固已<lb/>
先已為之則其勢不得不出於子也子雖改建而稽求<lb/>
天令惟寅為恊於是參酌三正兩占而並用焉既剏自<lb/>
紀子以為正月旋復標寅以為正嵗此非徒虚存兩名<lb/>
<pb n="KR3j0039_WYG_003-11a"/>
也厯象所著自有㕘攷夏時之制黙存其間世或習矣<lb/>
而不察也然則夏時得天不必待夫子而後論定盖武<lb/>
王周公其已知矣而厯攷先秦古書不見改子用寅起<lb/>
秦何世則秦之十月其為亥為酉當究所宿而後因革<lb/>
之由是始可攷定也班固之言曰漢興襲秦正倪寛之<lb/>
論漢厯曰推傳序文則今夏時也太初厯法其在立冬<lb/>
小雪則曰於夏為一月商為十一月周為十二月則秦<lb/>
漢十月皆建亥也月令雖經漢儒潤益然其氣令悉本<lb/>
<pb n="KR3j0039_WYG_003-11b"/>
吕覽吕覽者不韋所著正秦書也孟冬之月日在尾昏<lb/>
危中旦七星中則秦之十月建亥甚明特其改用夏時<lb/>
未見所始耳<lb/>
　　　正朔三<lb/>
秦既襲夏首寅則正月者其嵗初也不此之始更十月<lb/>
而嵗垂盡顧取以為首何也史謂本五勝水王之月是<lb/>
然矣然周之十月既可易之以為中冬則月而建亥何<lb/>
為不可建之以為正月也凡此之意秦固明知而終以<lb/>
<pb n="KR3j0039_WYG_003-12a"/>
不肯者正惟夏時得天不敢屈天以徇已也然則周人<lb/>
兼正月正嵗而兩著焉吾於此有稽也周雖首子以命<lb/>
月數而占星定厯修祠舉事仍按夏時不皆自用其制<lb/>
也六官職掌凡曰孟春中春季春中夏中秋中冬者皆<lb/>
周正也而龜人釁龜筴人相筴特變常文而命曰上春<lb/>
故鄭司農以為上春者以夏正言也山虞仲冬斬陽木<lb/>
仲夏斬隂木是周正辰戍之月矣柞氏因其已伐而刋<lb/>
剥水火焉則特别異其時而用冬夏二至盖斬者人也<lb/>
<pb n="KR3j0039_WYG_003-12b"/>
藉人事以信其厯雖用辰戍可也刋焉剥焉如水火而<lb/>
化焉茍非其時人力徒施故不容不用二至也辰戍用<lb/>
而周厯信二至用而正嵗存求之六官不止一事也土<lb/>
圭表景以迎日推筴圎丘方澤以祠祀天地適當二至<lb/>
者既皆明著其期以應正嵗氣序矣至其天令已及人<lb/>
事當舉而㑹其令序不在二至無所表别則又異其文<lb/>
而明標之曰正嵗十有二月如凌人斬氷杜子春以為<lb/>
夏正之十二月者是也夫正嵗有十二月周厯亦有十<lb/>
<pb n="KR3j0039_WYG_003-13a"/>
二月今凌人也越六官正月常例而冠以正嵗者以明<lb/>
所用者建寅之十有二月而非周之十有二月也盖至<lb/>
此書正嵗以冠其月而周制用夏者益明白矣<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0039_WYG_003-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　攷古編卷三<lb/>
</p>
<p>
</p>
  </div>
<div>
<head>攷古編卷四</head> <lb/>
    <p>
<pb n="KR3j0039_WYG_004-1a"/>
欽定四庫全書<lb/>
　攷古編卷四<lb/>
　　　　　　　　　　　　宋　程大昌　撰<lb/>
　　　正朔四<lb/>
馮相氏掌十有二嵗十有二月二十八星之位辨其致<lb/>
事以㑹天位驟而觀之嵗云嵗云不過積月十二而周<lb/>
足其數疑若無分扵年矣至太史之職又有所謂正嵗<lb/>
年以序事頒之於官府都鄙者茍其嵗也年也無所殊<lb/>
<pb n="KR3j0039_WYG_004-1b"/>
異而兼舉兩語則周公所書其亦有時而衍文矣諸家<lb/>
至此俱不能究窮其别特不明夏周固有明制不可推<lb/>
也爾雅叙載嵗之在辰者於夏曰嵗於商曰祀周曰年<lb/>
而唐虞曰載郭璞從而明之曰嵗取星行一次年取禾<lb/>
更一熟今用其言質之詩書論語具如璞語非臆說也<lb/>
朞三百有六旬有六日以閏月定四時成嵗是夏人以<lb/>
星名嵗之所本也舊榖既没新榖既升必從食稻以命<lb/>
一朞則是周人所為因禾命年之則也何以卒嵗曰為<lb/>
<pb n="KR3j0039_WYG_004-2a"/>
改嵗每嵗孟春皆夏語也作十有三載乃同則禹在唐<lb/>
虞間語亦猶箕子歸周陳言而猶推本其来曰惟十有<lb/>
三祀不相雜也若夫周之稱年則純一無他矣泰誓伐<lb/>
商自稱十有三年而追數舊事亦曰惟九年大統未集<lb/>
也武王克商之後周公輔政之乆商周之享國方嶽之<lb/>
朝狩悉以年紀而論語之百年三年父母之年亦首末<lb/>
如一也是凡渉嵗年者夏周之制無一語相亂也馮相<lb/>
氏所掌十有二嵗者以當嵗之一星亘乎十二次者言<lb/>
<pb n="KR3j0039_WYG_004-2b"/>
之也左氏所謂一星終者是也其曰十有二月則具十<lb/>
二朔晦者是也占星知嵗循嵗數月而天時人事孰當<lb/>
從周孰當行夏可以㕘合無牾故曰以㑹天位也天位<lb/>
可㑹則以夏乗周其無爽矣於是事之可以遵周者循<lb/>
子正以立嵗事之不得不以行夏者則本正嵗以若天<lb/>
故嵗與年可以交相正而時令先後可授之官府都鄙<lb/>
矣今六官嵗年異文者若生齒大比則以三年至其大<lb/>
計羣吏誅賞則必扵三嵗等之為三十六月焉其大比<lb/>
<pb n="KR3j0039_WYG_004-3a"/>
大計必各有需時待挟始得施其㑹計者故三年三嵗<lb/>
不一其制惜不得盡聞其詳也<lb/>
　　　正朔五<lb/>
漢祖入關也以十月又㑹五星聚見東井遂仍秦故十<lb/>
月為嵗首其謂十月者固秦之十月而其正月亦仍秦<lb/>
建寅也太初元年夏五月正厯以正月為嵗首顔師古<lb/>
曰未正厯前嵗首以十月今以建寅之月為正月是也<lb/>
前世厯家如邊韶之徒謂太初改元易朔行夏之正者<lb/>
<pb n="KR3j0039_WYG_004-3b"/>
誤也起厯而改用丁丑元紀嵗而首建寅月者武帝也<lb/>
若夫始寅而數以次比十二晦朔者秦人已然不始武<lb/>
帝也王莽閏位當初始元年十一月遂改漢正以其年<lb/>
十二月朔為建國元年正月之朔以鳴雞為候則改寅<lb/>
用丑矣更始改元不足三年决未暇及正朔事而光武<lb/>
受命扵更始三年遂改建武其置社稷立郊兆復舊服<lb/>
色皆著於史而正朔改否輙無所書固未見其改丑為<lb/>
寅矣魏文之在黄初事事改漢而獨循用漢正明帝以<lb/>
<pb n="KR3j0039_WYG_004-4a"/>
黄龍見山荏縣有司曰魏得地統正當建丑於是遂以<lb/>
青龍五年三月為景初元年四月夫文帝正朔用漢而<lb/>
明帝改漢用丑則是東都固嘗用寅矣而范曄雖於厯<lb/>
志亦不紀序也明帝之正雖誠改丑然不及三年而齊<lb/>
王芳以夏正得天亟更其建於是又改景初四年建寅<lb/>
之月為正月而以景初三年建丑之月為後十二月盖<lb/>
至此而嵗復首寅也<lb/>
　　　正朔六<lb/>
<pb n="KR3j0039_WYG_004-4b"/>
明帝詔改丑正也其言曰景初之厯春夏秋冬孟仲季<lb/>
月雖與正嵗不同至扵郊祀迎氣礿祠蒸嘗廵狩蒐田<lb/>
分至啓閉班宣時令中氣早晚敬授民事皆以正嵗斗<lb/>
建為厯數之序夫明帝之謂正嵗者即周之正嵗也其<lb/>
謂景初厯乃明帝自制之厯也丑為正月明帝可得而<lb/>
改也四氣之應夏時者明帝雖欲強出意見不容易也<lb/>
故凡當若天者仍用正嵗為㫁而其率然建丑特虚名<lb/>
耳宜乎正始以為難用而復建以寅也漢魏去古不逺<lb/>
<pb n="KR3j0039_WYG_004-5a"/>
正始之臣又多博雅今其改厯建丑而不敢移革正嵗<lb/>
其必有所受之則周家正月正嵗兼著扵時者是其祖<lb/>
也獨怪夫厯家自主其術者曰立數已定推而上之近<lb/>
則獲麟逺則堯典又逺而開闢其天行厯筭皆可復其<lb/>
疎宻為說甚美而其疇人自相攻駁固皆具見失實矣<lb/>
至有不待攷厯而知者子丑寅既有三建而月之周帀<lb/>
十二辰者無古今也商之代夏改正為丑則其年當虚<lb/>
十二月矣周之代商用子更丑秦之十月改從古亥於<lb/>
<pb n="KR3j0039_WYG_004-5b"/>
其改建之間法當虛月不以入厯也類而推之王莽代<lb/>
漢改丑則初始之年亦無十二月明帝自青龍而改景<lb/>
初其厯亦當盡十一月夫其既虚一月矣則十日十二<lb/>
辰之相配者其年其厯必當取一甲子有半而附之它<lb/>
月厯家不聞於此有所稽騐特既數嵗年而誇張其筭<lb/>
曰吾之厯卻見逺古不知慿何氣數以騐天行耶<lb/>
　　　象刑一<lb/>
舜典曰象以典刑臯陶謨曰方施象刑惟明是唐虞固<lb/>
<pb n="KR3j0039_WYG_004-6a"/>
有象刑矣而去古既逺說者不一荀况記時人之語曰<lb/>
象刑墨㸃慅嬰共艾畢葑對履殺赭衣而不純也漢文<lb/>
帝詔除肉刑曰有虞氏畫衣冠異章服以為戮而民不<lb/>
犯今法有肉刑三而姦不止武帝之策賢良曰唐虞畫<lb/>
象而民不犯應劭曰二帝但畫衣冠異章服而民不犯<lb/>
也孝經緯曰三王無文五帝畫象三王肉刑畫象者上<lb/>
罪墨象赭衣雜屨中罪赭衣雜屨下罪雜屨而已白虎<lb/>
通曰畫象者其衣服象五刑也犯墨者蒙巾犯劓者以<lb/>
<pb n="KR3j0039_WYG_004-6b"/>
赭著其衣犯髕者以墨蒙其髕象而畫之犯宫者扉<hi>扶未</hi>
<hi>反</hi>犯大辟者布衣無領凡此數說者雖不能㑹歸扵一<lb/>
要其大致皆謂别異衣服以愧辱之而不至扵用刑此<lb/>
逺古而譌傳也禹之稱舜曰與其殺不辜寕失不經特<lb/>
不殺不辜耳而未嘗去殺也怙終賊刑刑故無小是未<lb/>
嘗置刑不用也戰國之時未經秦火已謂象刑者示辱<lb/>
而已無所事扵刀鋸斧鉞也荀况既知其不然而亦不<lb/>
能别援古典以當其有無特能推理以辨而曰以為治<lb/>
<pb n="KR3j0039_WYG_004-7a"/>
耶則人固不觸罪非獨不用肉刑亦不用象刑矣人或<lb/>
觸罪矣而直輕其刑是殺人者不死傷人者不刑也此<lb/>
數語者雖堯舜復出無以易也揚雄曰唐虞象刑惟明<lb/>
夏后肉辟三千不膠者卓矣雄以肉辟始夏則真謂堯<lb/>
舜之刑無刀鋸斧鉞也此盖漢世之所通傳故文武二<lb/>
帝詔語亦以為然也肉刑之制孔頴達軰集㑹傳記皆<lb/>
不能知其所起然而劓刵㭬黥苗民固已有之帝舜斥<lb/>
數其虐特以不能差罪而遂至於淫用耳則肉辟所起<lb/>
<pb n="KR3j0039_WYG_004-7b"/>
豈復待夏后氏之世哉且舜之刑五服五用明有所施<lb/>
而此時未有笞杖徒若無肉刑其閱罪而五服之法服<lb/>
罪而五用其刑以何器具而行其論决也况象刑之次<lb/>
毎降愈下者方有流鞭朴撻若謂象刑止於示辱則是<lb/>
正麗五刑者反可以異服當刑而惡未入刑者乃真加<lb/>
之流鞭朴撻焉是何其不倫也此自可以理料也<lb/>
　　　象刑二<lb/>
孔安國之傳象刑曰象法也法以用刑也以象為法於<lb/>
<pb n="KR3j0039_WYG_004-8a"/>
義既迂而法以用刑似非六經語度故世以為疑至荀<lb/>
况氏出疑異冠服之不足以懲也遂作意直詆以為無<lb/>
有故其言曰象刑不生於治古起於亂今也象刑虞書<lb/>
嘗兩出又親紀舜語若舍之不據則堯舜不足祖典謨<lb/>
不作經矣然則何以曰古無全制則當㕘其類而求之<lb/>
類既相比則當推其理以究之待其彼此交質相說以<lb/>
解則古制見矣夫既謂象則必有形可繪有狀可示也<lb/>
既其可繪可示則凡謂為象者其必於形象焉求之豈<lb/>
<pb n="KR3j0039_WYG_004-8b"/>
容泛言也厯象日月星辰雖書其軌度於厯然璿璣玉<lb/>
衡正是模寫天形星晷以致之於書故夏誅羲和謂其<lb/>
昏迷扵天象也觀象作服則誠以日月山龍加采色而<lb/>
㑹之於衣後世宗本其制而差降之其最下者亦以象<lb/>
服為名則象刑云者是必模寫用刑物象以明示民使<lb/>
知愧畏而可他求泛說哉第世言象刑者不究其本而<lb/>
直謂畫象可以代刑則人不信耳<lb/>
　　　象刑三<lb/>
<pb n="KR3j0039_WYG_004-9a"/>
周之闕名象魏魏者取其巍巍然也象者實有六典事<lb/>
物之象畫著其上也司寇之職正月則垂刑象之法於<lb/>
象魏使萬民觀刑象挟日而歛之此其為制正本有虞<lb/>
也既名為象且又可垂可歛則不止巍然徒闕而已其<lb/>
觀之上必有具焉則畫刑為象者其是矣周言刑象命<lb/>
其形也虞言象刑著其成也其實一也六官皆有職六<lb/>
職皆有具治教政禮刑工隨其事物有圖寫之其繪事<lb/>
屬刑者則刑官取而垂之魏闕是為刑象由刑象以推<lb/>
<pb n="KR3j0039_WYG_004-9b"/>
唐虞則象刑云者以有象而名可類推也魯哀公二年<lb/>
火踰公宫公立扵象魏之外命藏象魏曰舊章不可亡<lb/>
也夫指象魏之象以為舊章而可藏焉則凡周禮在魯<lb/>
者尚皆有象也管仲對齊桓公曰昔吾先王世法文武<lb/>
設象以為民紀式權以相應比綴以度韋昭曰設象者<lb/>
設教象於象魏也夫象設於魏而遺魏可以自見是象<lb/>
不附魏自得名象魏而無象則觀闕耳象可以離魏而<lb/>
言設則刑之可以循象而為職守是殆一制也况仲之<lb/>
<pb n="KR3j0039_WYG_004-10a"/>
所言象也度也權也皆形器也則象刑之為畫象又何<lb/>
疑哉聖人之設刑也盖期人之不犯而其肯以不犯者<lb/>
非有畏焉則有耻也道之以徳齊之以禮世之知義者<lb/>
固遂有耻且格不待致警矣上之不入於徳禮而下之<lb/>
未至於無藉則墨劓剕宫大辟之用刀鋸斧鉞椎鑿<lb/>
之具先事繪象以昭示之使其觀具生警以不及犯則<lb/>
唐虞之象刑是皆以其昭昭使人昭昭也不愚其民忠<lb/>
厚之至者也<lb/>
<pb n="KR3j0039_WYG_004-10b"/>
　　　象刑四<lb/>
夫子之言曰不教而殺謂之虐莊周曰慝為物而愚不<lb/>
識皆咎世之教飭無素者也盖周人布刑象之法大司<lb/>
寇垂之象魏小司寇宣之四方則既詳矣猶以為未也<lb/>
則有執木鐸以警者執旌節以達者屬民而讀者書五<lb/>
禁扵門閭者諭刑罪於邦國者其上下相承極其重複<lb/>
正慮不知者之誤觸也以此言之則藉藻色以暴昭其<lb/>
可愧可畏者正聖人忠厚之意也經之言曰象以典刑<lb/>
<pb n="KR3j0039_WYG_004-11a"/>
流宥五刑鞭作官刑扑作教刑金作贖刑象流鞭扑皆<lb/>
士師致刑之具也自流以下不獨出五刑之外亦皆加<lb/>
輕焉故惟象之所繪是其一代刑辟之大者也典之為<lb/>
言與典三禮之典同舜之致戒盖曰循象以掌常刑用<lb/>
流以宥輕罪鞭以警有位扑以懲不率金以贖其可恕<lb/>
𤯝災而應赦怙終而不改則皆隨其麗法者加操縱焉<lb/>
則舜之刑於此數者皆相須而不可相無也然至於制<lb/>
中弼教帝以其功歸之臯陶特曰方施象刑惟明而流<lb/>
<pb n="KR3j0039_WYG_004-11b"/>
鞭扑贖皆不在數則象刑者其一代刑典之大者也雖<lb/>
然有刑而後有象刑者實用也象者假設也從假設者<lb/>
以名其刑似舉影明形不本其本何也曰此所以見聖<lb/>
人期無刑之意也及其未用而設警以先則不待入畏<lb/>
而後知畏也世之有魑魅魍魎人固不願與之相直也<lb/>
然天地間不能無此種物恠也聖人范金肖物著諸鼎<lb/>
以示之則山行草茇者知畏而預為之辟也此其鑄鼎<lb/>
象物之意與畫象而期不犯之意同也以期不犯者名<lb/>
<pb n="KR3j0039_WYG_004-12a"/>
其刑而使見者不及於犯則刀鋸斧鉞椎鑿皆付之不<lb/>
用聖人之欲也示之以畏而民應之以不畏則其假設<lb/>
者為實用矣故曰方施象刑惟明也其後成王之刑以<lb/>
義㫁制則自名其刑義刑穆王之訓夏明贖則聖人本<lb/>
其制而命之曰贖刑亦各賔其實而已矣<lb/>
　　　象刑五<lb/>
謂異衣冠之為象刑不足以得其實矣而不無所本也<lb/>
司圜掌収教罷民凡害人者弗使冠飾而加明刑焉大<lb/>
<pb n="KR3j0039_WYG_004-12b"/>
司寇凡萬民之有罪過未麗於法而害於州里者桎梏<lb/>
而坐諸嘉石夫秋官所掌既有三典五刑以明正糾詰<lb/>
矣而又有加桎梏而坐石以耻者又有去冠飾而書版<lb/>
以辱者是則於其起居服用實有意乎以别異行懲艾<lb/>
矣而又古者典冊希簡傳政不詳戰國之時刑辟滋衆<lb/>
已有傷時慕古者曰古能以畫衣代刑而今獨不能其<lb/>
在荀况固已聞之至漢而傳益訛諸儒遂和附其說以<lb/>
為誠然鄭𤣥之於司圜因有弗使冠飾之文而遂用以<lb/>
<pb n="KR3j0039_WYG_004-13a"/>
證實其語曰不冠而著墨幪若古之象刑也夫象以典<lb/>
刑揆諸舜典則在流贖之先而加桎梏去冠飾質之司<lb/>
冦顧在五刑糾慝之外設使其制誠嘗輔刑以行則不<lb/>
過若畢命之殊異井疆也秦人之赭衣徒𨽻也漢世之<lb/>
胥靡城旦舂也本非正在用刑之數則安可以刑餘之輕<lb/>
者而證古制大典也哉且夫舜命臯陶作士而授以制<lb/>
刑之則類皆差五刑而三其服即五服而三其就其所<lb/>
以辨淺深綦嚴宻無不曲盡而槩謂示耻可以去殺固<lb/>
<pb n="KR3j0039_WYG_004-13b"/>
無惑乎後世之不信也於是結䋲理暴秦之緒干戚解<lb/>
平城之圍遂為迂古者之口實抑不思有太古之民則<lb/>
結䋲雖簡豈不足以立信有舜禹之徳則干戚非武亦<lb/>
豈有不能屈服強梗之理哉彼其結䋲舞干特致其至<lb/>
而非其所從致也茍以民頑俗薄而疑象刑之無能有<lb/>
懲是特不究其所從致者耳三后恤功以期多賴伯夷<lb/>
降典以折未然民日遷善逺罪既與刑忘矣而猶時有<lb/>
不肅故畫象以示而發其愧畏之機是畫象者可以昭<lb/>
<pb n="KR3j0039_WYG_004-14a"/>
愧畏而非以致其愧畏也欲知畫象之為刑助其必循<lb/>
本以觀乃有得哉<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0039_WYG_004-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　攷古編卷四<lb/>
</p>
<p>
</p>
  </div>
<div>
<head>攷古編卷五</head> <lb/>
    <p>
<pb n="KR3j0039_WYG_005-1a"/>
欽定四庫全書<lb/>
　攷古編卷五<lb/>
　　　　　　　　　　　　宋　程大昌　撰<lb/>
　　　三宅三俊一<lb/>
周公作立政三言三宅三俊孔安國曰大罪宥之四裔<lb/>
次九州之外次中國之外意如五宅者之三居然是其<lb/>
所為三宅也正直剛柔三徳如洪範所陳是其所謂三<lb/>
俊也然立政一書顓為用人而作雖以司冦謹罰終竟<lb/>
<pb n="KR3j0039_WYG_005-1b"/>
其文要其叮嚀庶獄特居凖人職事之一且三代本末<lb/>
有序凡其施置率常先徳後刑安有未及用賢而遽飭<lb/>
刑罰恐非聖人彛序亦非立政任人本指也王氏必謂<lb/>
孔氏外立三居以汨正意遂順飾本文而别為之言曰<lb/>
已命以位已任以事則為三宅其才可宅而未踐此位<lb/>
則為三俊此於經文無忤矣然有不通者周公之稱成<lb/>
湯曰克用三宅三俊夫三宅三俊槩言克用而猶謂三<lb/>
俊為未用之才何哉古今法制固不得而同然人情事<lb/>
<pb n="KR3j0039_WYG_005-2a"/>
可以意想也且使此三人者見謂為俊㧞而顯之不知<lb/>
其將處之何地者明命其才實試以職則當併已用未<lb/>
用而數之且將參耦而六不得止云三宅也若姑下一<lb/>
等而小試之不居其位且未有職掌可以程品豈容虚<lb/>
並三宅而假立稱謂也哉詳復攷之皆不安愜故予嘗<lb/>
反求諸經而推知其實也宅乃事宅乃牧宅乃凖此即<lb/>
三宅所起而在夏后氏之世者也周公陳此三宅固云<lb/>
夏剏而其時三俊之名未立也暨湯文武而後甫曰克<lb/>
<pb n="KR3j0039_WYG_005-2b"/>
用三俊灼見三俊詳求其故盖事牧凖三官也人君處<lb/>
以此職使安其位使任其事則隨其官而命之曰宅事<lb/>
宅牧宅凖如堯以百揆處舜則曰納于百揆舜以處禹<lb/>
則曰使宅百揆納也宅也皆自上處下之言也既居此<lb/>
位既升此職而總其見處者之地則曰三宅三宅云者<lb/>
即所居官命之如百揆之初以揆度百事得名及其既<lb/>
已受命遂如後世三公六卿正為官稱非如自上處下<lb/>
初語矣此宅事宅牧宅凖所從命名以為三宅者然也<lb/>
<pb n="KR3j0039_WYG_005-3a"/>
三宅既為官稱則隨其職業所能勝任以名言其才其<lb/>
徳故得附並三宅而名之三俊也<lb/>
　　　三宅三俊二<lb/>
天下職任多矣常伯總率百官常任謹戒百事凖人平<lb/>
處刑罰三者關繫治亂最為要切故舉天下之大而能<lb/>
擇人以處三職則於君道遂無餘事此夏人舉要致詳<lb/>
之意而商周承之以為治本者也湯之興也用是人居<lb/>
是職則誠安其位而無讒邪傾間之虞名若人之有若<lb/>
<pb n="KR3j0039_WYG_005-3b"/>
才則誠當其才而無名浮實失之偽此非成湯自立此<lb/>
模也知夏制而敬承之故於三宅之三俊既能信用而<lb/>
四方萬里遂於夏法乎見徳也文武之造周也以言乎<lb/>
夏制則知其指而不謬以言以言其時髦則又能灼見<lb/>
其藴而無失故周之治亦遂追夏軼商也然則夏之此<lb/>
制施諸用人如方圓必於規矩不可舍而他之何也為<lb/>
其執要而致詳故也孔安國求其説而不得顧推而入<lb/>
之五流三居者殆因三宅無義民一語也夫籲俊而訓<lb/>
<pb n="KR3j0039_WYG_005-4a"/>
徳先夏之所以宅人而其國因以大競者也合三職而<lb/>
一無義民者末夏之所以不能嗣徃而至於荒墜厥緒<lb/>
者也其宅同其所從宅者異故治亂由此乎分經意明<lb/>
甚何有幾微以及用刑也哉<lb/>
　　　三宅三俊三<lb/>
自虞夏以及成周事日益多官日益衆其分職任事者<lb/>
不患乏人顧成王之資不及文武則其操縱之法尤當<lb/>
得要故夏之三宅在成王時尤為用人㑹最也二帝三<lb/>
<pb n="KR3j0039_WYG_005-4b"/>
王官稱之著於詩書者已自不同特不知事牧凖其在<lb/>
三代各為何官何名而周公之陳三宅世更三代名同<lb/>
一軌雖其意尚或可想而制不可强言也且庶言庶獄<lb/>
既分授職則三宅也者其居虞周以在九官六卿之列<lb/>
然而庶慎所寄實將審處幾康且有參總萬幾之象則<lb/>
非法守所能拘囿矣載攷之古禹作司空而上兼百揆<lb/>
周公為師而下任冡宰則此之庶慎又未必非大臣之<lb/>
所兼總也然則此三職者以授任則甚重以擇任則甚<lb/>
<pb n="KR3j0039_WYG_005-5a"/>
要故官制世異而委寄常同理極其當雖聖人復起有<lb/>
不能易者殆此制之類也雖然桀紂之世三職未嘗虚<lb/>
位也而其所從宅者非禹湯之所以宅也故周公既枚<lb/>
數三代當否以為之鍳又極舉文王用心以為之戒其<lb/>
曰惟克厥宅心乃克立兹常事司牧人以克俊有徳者<lb/>
得夏禹宅人之指而擇其所以宅也言獄慎㒺攸兼㒺<lb/>
敢知者慮其或有纎毫疑貳則不安所宅也當其致戒<lb/>
則曰既已俾亂則自一話一言勿以致疑及其申告則<lb/>
<pb n="KR3j0039_WYG_005-5b"/>
曰能宅之則必用之能用之則必能紬繹之是然後可<lb/>
以責其安位也故宅之為義如人之宅其宅也轉徙無<lb/>
定固不足以為宅相攸不審與夫居之不安亦皆不足<lb/>
以為宅故夏之剏制固已諏徳而審所宅商周循之其<lb/>
曰嚴惟丕式曰克知三有宅心曰惟克厥宅心其式其<lb/>
心率皆凖夏以言也此又一書之要㫖也<lb/>
　　　舜<lb/>
孔子曰無為而治者其舜也歟夫何為哉恭已正南面<lb/>
<pb n="KR3j0039_WYG_005-6a"/>
而已矣揚雄以其意見言之曰襲堯之爵有堯之道法<lb/>
度彰禮樂著垂拱而視天民之阜也無為矣雄之若言<lb/>
殆重華協帝之義䟽耳而非舜之所以無為也竟水功<lb/>
制象服舉十六相去四凶肇十有二州封十有二山濬<lb/>
川皆非堯故而又時廵考制一歳之間車轍馬迹率常<lb/>
周徧天下安得謂為垂拱坐視也耶孟子曰舜明於庶<lb/>
物察於人倫由仁義行非行仁義也夫惟察知事物情<lb/>
狀而循理以行不自作為其斯以為無為也歟故由仁<lb/>
<pb n="KR3j0039_WYG_005-6b"/>
義行雖曰知至至之而實非自為如此之仁自為如此<lb/>
之義也易之無思無為箕子之無作好惡成王之無作<lb/>
聰明聖人之無常心皆一致也若曰心思作為言語好<lb/>
惡悉屛除謝絶付之無有直偶人矣而治道安所自出<lb/>
也孟子曰舜居深山之中與木石居與鹿豕遊其所以<lb/>
異於野人也幾希及其聞一善言見一善行沛然若决<lb/>
江河莫之能禦也方其理不當作則忘世自適非獨不<lb/>
異野人亦將不異於土石無為之至矣舉世言行茍有<lb/>
<pb n="KR3j0039_WYG_005-7a"/>
一善則果於有行如江河沛然莫之禦遏則其作為孰<lb/>
勇於是繫辭之賛易曰無思也無為也寂然不動感而<lb/>
遂通天下之故又曰聖人以此洗心退藏於密吉凶與<lb/>
民同患夫其既洗而寂其密也其不動也人以為土石<lb/>
野人也及應感而通與民同患人以為江河沛然也而<lb/>
木石江河不殊一舜故曰在已無居形物其著其動若<lb/>
水其静若鏡其應若響古之聖人莫不皆然而舜特其<lb/>
可得而見者也世之言無為者不入於揚子則入於釋<lb/>
<pb n="KR3j0039_WYG_005-7b"/>
氏揚之説雖與孔子異見亦未失理也釋之説則棄人<lb/>
倫蔑禮法以空為主自空以上無指焉施諸一夫獨善<lb/>
者猶不害也若舉而措諸天下則應感出治以何為宗<lb/>
哉關尹喜之言曰知而忘情能而不為真知真能也發<lb/>
無知何能情發不能何為聚塊也積塵也雖無為而非<lb/>
理也揆之於易有藏有感者之言也若遇事當應猶其<lb/>
寂然則聚塊積塵而已耳天下何賴焉故夫水土稼穡<lb/>
禮樂刑政舜皆能之而能不為也以其該而照其偏焉<lb/>
<pb n="KR3j0039_WYG_005-8a"/>
稷契臯夷䕫孰可尸是孰可主彼當其可而授之模不<lb/>
强其所不能為不致其所不可遂則凡所分命亦非舜<lb/>
而自為區處也因事而擇人因人而授任理固如是也<lb/>
使舜不能髙出其表而見其當然則區處之初已大失<lb/>
當况自親之歟故曰發無知何能為則又并與無為之<lb/>
所自出而言之矣世謂老釋一律吾不信也及其以此<lb/>
之為而致之無為則孔子之謂恭已正南面而已者其<lb/>
何所似哉釋囚封墓散財發粟列爵分土敦信明義紛<lb/>
<pb n="KR3j0039_WYG_005-8b"/>
紛更剏而猶曰垂拱以治其真垂拱哉<lb/>
　　　禹<lb/>
孔子曰禹吾無間然矣菲飲食而致孝乎鬼神惡衣服<lb/>
而致美乎黻冕卑宫室而盡力乎溝洫禹吾無間然矣<lb/>
夫無間云者有所非間之對也是故賈捐之得以立議<lb/>
曰孔子稱堯曰大哉舜曰盡善禹曰無間禹入聖域而<lb/>
不優也夫功非聖人之極致而其力量大小常於此焉<lb/>
發見也不稽其功孰測其有禹之出也地平天成六府<lb/>
<pb n="KR3j0039_WYG_005-9a"/>
三事允治萬世永賴其敷命所承與重華所協幾幾乎<lb/>
莫可髙下則三聖相襲似難作兩觀也而捐揣切夫子本<lb/>
語一猶實有等差者何也曰此不可從事為之末而究<lb/>
辨之也若孔子必有為言之也湯之伐夏也内省卻顧<lb/>
其於揖遜實有慙色仲虺作誥以開釋其意顧於弔伐<lb/>
救民者不數數然而特詳言其不自私己以素信於天<lb/>
下者曰不邇聲色不殖貨利徳懋懋官功懋懋賞用人<lb/>
惟己改過不吝克寛克仁彰信兆民凡湯之慙慙其代<lb/>
<pb n="KR3j0039_WYG_005-9b"/>
夏而自君也今其所立既以厪身為物而為夷夏之所<lb/>
信戴惟恐誅弔之不先此豈私一已而富天下者所能<lb/>
得此於民哉舉兹以稱而湯之自慙者觧矣此事理之<lb/>
相形而話言之知要者也禹之傳啓也徳固無慊於堯<lb/>
舜而迹則近於私己也故萬章之問孟子曰人有言至<lb/>
於禹而徳衰不傳於賢而傳於子夫萬章既舉人言以<lb/>
問則是語也由來已久夫子亦必已耳聞矣而不足正<lb/>
與之辨也特究其非間所起而隂用其所不然者折之<lb/>
<pb n="KR3j0039_WYG_005-10a"/>
若曰人之樂乎為君者為其聚四海之利以供己私也<lb/>
為其天下皆為我勞而我無所用力也今從其宫室衣<lb/>
服飲食而卑之而惡之而菲之則凡其自奉者殆不豐<lb/>
於匹夫矣至於黻冕鬼神凡為天下出度者則致極而<lb/>
不敢薄甚者胼胝手足傷切膚理不子其子而極力䟽濬<lb/>
無逺不暨則豈肯以天下私其不可傳之子孫哉吾無<lb/>
間然之語重復而叮嚀盖不折其疑而黙觧其所從疑<lb/>
也聖人之言其髙逺而不可淺觀大抵如此也且夫天<lb/>
<pb n="KR3j0039_WYG_005-10b"/>
下之道二是與非而已耳入是則無非蹈非則無是茍<lb/>
從其對而明之則不待斥言枚别而意㑹了然矣子貢<lb/>
未知衛輙之舉見黜於夫子乎否也則借夷齊以嘗之<lb/>
夫子既許夷齊以仁則輙蒯之不仁在所不問也子貢<lb/>
之於輙蒯設不問之問夫子之於禹有不辨之辨故聖<lb/>
賢不辭費也<lb/>
　　　夫子一<lb/>
堯舜禹湯文武此六君子者位在徳元力足以管攝天<lb/>
<pb n="KR3j0039_WYG_005-11a"/>
下凡所施置勢兼畏慕則其動也隨固易易然也夫子<lb/>
終身匹士無所資慿而當時推尊萬世主信六君子之<lb/>
言動政教反依其言以行此其間必有不召而民趨不<lb/>
令而人孚者矣陳子禽問於子貢曰夫子之至於是邦<lb/>
也必聞其政求之歟抑與之歟子貢曰夫子温良恭儉<lb/>
讓以得之夫子之求之也其諸異乎人之求之歟温良<lb/>
恭儉讓殆從子禽所見言之耳而夫子能使所至之國<lb/>
不問何侯不問何事悉虚心有訪焉所謂如有政吾其<lb/>
<pb n="KR3j0039_WYG_005-11b"/>
與聞者盛徳所熏非枚數一二者可究也日之麗天與<lb/>
春為生與夏為育秋之物以堅冬之栗以燠方其位當<lb/>
而勢順未覺大異也六君子者之事也明已入地轉晝<lb/>
為夜百川井泉嘘氣上蒸若將雨而出雲然雖枯田蔓<lb/>
草根荄毛甲悉傳滋液如麻粟如珠璣均被霑洽夫何<lb/>
自而然也至陽莫遏雖隔越九地無不透徹也此夫子<lb/>
之徳之盛非阨窮在下之所能掩者也徳至是矣則誠<lb/>
於此者自形於彼豈其有所用力也哉夫子嘗諭志於<lb/>
<pb n="KR3j0039_WYG_005-12a"/>
人曰老者安之朋友信之少者懐之此三語者從常以<lb/>
觀僅能相安於無事耳然以一身而對億萬以無作而<lb/>
應有待不施敬養而老者自爾安不立要約而朋友自<lb/>
爾信無所拊輯而血氣方剛者自爾歸慕槩其規橅以<lb/>
凖治古是為何所肖似哉無告之民易以凌虐而能使<lb/>
天下俱不能虐窮困之士難以伸達而至公至明自不<lb/>
埋伏此其為效豈人人而恩事事而察者之所能哉達<lb/>
則堯舜窮則夫子其致一也子貢嘗曰我不欲人之加<lb/>
<pb n="KR3j0039_WYG_005-12b"/>
諸我也吾亦欲無加諸人子曰賜也非爾所及也夫我<lb/>
不上人所得自制也人或我加自非徳力藹著使其人<lb/>
望焉而意已消渠肯但己故曰非爾所及也此聖賢之<lb/>
分也<lb/>
　　　夫子二<lb/>
期不喻而後命命不喻而後説説不喻然後辨此立徳<lb/>
者淺深之别也商人作誓而民始畔周人作㑹而民始<lb/>
疑比之有虞氏未施信於民而民信者絶相逺也彼其<lb/>
<pb n="KR3j0039_WYG_005-13a"/>
畫刑象示愧畏而民用不犯則固不免於期矣而命辨<lb/>
説三者泯於無見也夫子嘗語子貢曰予欲無言蓋期<lb/>
至乎此也學如子貢聞若語而猶特以語言之常意其<lb/>
無以關通彼已也則隨獻所疑曰子如不言則小子何<lb/>
述焉此其於夫子所指不翅胡越逺矣夫子蓋傷世人<lb/>
無復足以喻此者則又從而申之曰天何言哉四時行<lb/>
焉百物生焉天何言哉而子貢無所復叩非不叩也不<lb/>
知所叩也四時於其當行而自行百物於其應生而自<lb/>
<pb n="KR3j0039_WYG_005-13b"/>
生舍天則無所禀令而天豈臨事旋出此令歟此夫子<lb/>
之所自期而欲屈於無位者也子貢之學晚而益進盖<lb/>
嘗因文章之舊聞得性天於自悟其見益非徃比故其<lb/>
稱述夫子曰夫子之得邦家者所謂立之斯立道之斯<lb/>
行綏之斯來動之斯和此即古之從欲以治四方風動<lb/>
者之所為也使賜也而早悟此理則無言之誨吾知如<lb/>
一以貫之之唯無所不悦之愚矣魯居天下其比齊楚<lb/>
秦晉亦已小矣夫子一為司冦而出妻避境餘年儲價<lb/>
<pb n="KR3j0039_WYG_005-14a"/>
者皆遁逃歛戢至於墮郈毁費三家雖肆不敢斥其逼<lb/>
已則必有不怒而威於斧鉞者矣讙鄆龜隂之田向也<lb/>
坐受侵辱至是一兵不陳齊人章章奉版以復非其徳<lb/>
力所被大於秦楚齊魏之勢能爾矣乎少須暇之其於<lb/>
不令有孚殆不難矣天其未欲平治天下故於堯舜但<lb/>
能袒襲之而已無能有所究達也歌襄諭喪伐木削迹<lb/>
至一身無所容而識者不以參儲孚感之間特曰此亦<lb/>
妄人也而已以堯為父而有朱以舜為兄而有象以周<lb/>
<pb n="KR3j0039_WYG_005-14b"/>
公繼述文武而民不靖不起於外而起於王宫邦君室<lb/>
則他人何誅焉天之方春凝冰之山窮髪之境無不萌<lb/>
敷華實至於木之無根者石之無氣者焦然其猶大冬<lb/>
而人不曰天徳不足以徧覆也此有以畀彼無以受則<lb/>
一木之枯一石之頑豈足以格閡大生之徳哉<lb/>
　<lb/>
　<lb/>
　攷古編卷五<lb/>
</p>
<p>
</p>
  </div>
<div>
<head>攷古編卷六</head> <lb/>
    <p>
<pb n="KR3j0039_WYG_006-1a"/>
欽定四庫全書<lb/>
　攷古編卷六<lb/>
　　　　　　　　　　　　宋　程大昌　撰<lb/>
　　　中庸第一<lb/>
夫子之設教也以人人未進是則不躐等以告故論語<lb/>
一書皆仁義禮樂之具至為道日損以上無詔焉子思<lb/>
之著書也以道道苟在是則盡發所見展竭無餘不問<lb/>
世之能與乎否也而遂逆設以待故論語所載率寓逺<lb/>
<pb n="KR3j0039_WYG_006-1b"/>
指於邇言之中而中庸所書并出真見於難言之地此<lb/>
非子思而敢戾於夫子也其所指各有以也夫子嘗曰<lb/>
二三子以我為隱乎吾無隱乎爾又曰不憤不啓不悱<lb/>
不發舉一隅不以三隅反則不復也此夫子之心也故<lb/>
賢如子貢而性天道尚不得聞親如伯魚而過庭之訓<lb/>
僅止詩禮非有靳也度其可受而授之其所施有分量<lb/>
也若夫子思之措意則有異矣自天命之性率而脩之<lb/>
以為世教自脩道之教浸而復之至於無聲無臭豈惟<lb/>
<pb n="KR3j0039_WYG_006-2a"/>
聞言能受者世難其人若親見聖人而得其所受亦絶<lb/>
難其謂也方夫子在也擇人以告而應機愚唯者不過<lb/>
一二子茍去聖日逺又不得天下英才以教而徒執反<lb/>
隅故法則恐㣲言由已而絶故寧極書所得以待知者<lb/>
此子思所以異於夫子也子思之傳是為孟子孟子之<lb/>
門猶有公孫丑萬章告子樂克之徒相與難疑答問然<lb/>
課其所詣尚未得與七十子班其况有聖於參賜也哉此<lb/>
七篇之書又不容已也<lb/>
<pb n="KR3j0039_WYG_006-2b"/>
　　　中庸二<lb/>
由夫子之雅言以達之其所不言則為子思者亦難為<lb/>
辭矣於是酌其可言與其不容言者而時出一意焉體<lb/>
道妙以立本而使人有所凖向資物象以證妙而使人<lb/>
有所發寤是為從無可寄言者而必與之言故機緘如<lb/>
是其委曲也是理也通中庸一書莫不皆然而取證於<lb/>
天地者尤多且有序也其曰至誠可以贊化育可以參<lb/>
天地特言其可耳至不息而久以極乎博厚髙明則直<lb/>
<pb n="KR3j0039_WYG_006-3a"/>
與天地配矣建諸天地而不悖則言行在民莫不敬信<lb/>
覆載所及莫不尊親亦既大矣然猶有待於作為也至<lb/>
於淵淵其淵浩浩其天則人之敬信也不以言動人之<lb/>
畏勸不以賞怒君子之至於斯也篤恭無作而天下自<lb/>
平雖動容出辭亦且泯於不有稽其所宿其在堯舜夫<lb/>
子則無名也無言也而於上天之載則無聲也無臭也<lb/>
不復有倫可擬也天命之性於此乎復而修道之教遂<lb/>
如魚兎之筌蹄矣蓋子思談道其序之可攷者如此而<lb/>
<pb n="KR3j0039_WYG_006-3b"/>
能發難言之妙於可以循求之域則假物之助多也趙<lb/>
岐之賛孟子曰長於譬喻辭不廹切而意已獨至孟子<lb/>
自謂與人立辨非其得已而肯從設喻以矜己長也哉<lb/>
惟其借世人之共知者以攄發其所未知故辭不費而<lb/>
理已明也此又孟子之學源流出於子思者也<lb/>
　　　中庸三<lb/>
凢中庸援琴瑟鬼神山石河海者則專以取喻也其本<lb/>
天地為言者一以證類一以指實也域中有四大天也<lb/>
<pb n="KR3j0039_WYG_006-4a"/>
地也道也正相配對也總攝覆載者固出於道而模髙<lb/>
厚以為道則者舍天地莫與明也體是道而在上則為<lb/>
帝為王而隱約在下雖匹士亦聖人也故凡語及天地<lb/>
即是聖人非止以類證類而已也髙明博厚者固天地<lb/>
也誠之形而著久而徴者其於載物成物亦天地也今<lb/>
其論道及天地者功用相當達者信之未達者思焉無<lb/>
有轉而之他者也惟其發凡未幾即援鳶魚躍飛以為<lb/>
初入之證最其參四大而明道要者也諸儒至此皆紛<lb/>
<pb n="KR3j0039_WYG_006-4b"/>
紛無宿殆不究全書夲指而剽剥一言一句以鑿出聽<lb/>
見焉耳中庸之書既以髙明博厚者為道而亦通之天<lb/>
地聖人矣凡其髙厚固皆不可究窮而事物之在髙厚<lb/>
間必有證焉可稽以驗也用此證而語人其言雖小而<lb/>
理不可訾其究雖大而物莫能尚即至愚可以共知共<lb/>
行而聖人莫得究知究能者是然後見飛躍之可以察<lb/>
上下也鳶之飛豈能極天之髙魚之躍豈足以究地之<lb/>
厚然寥廓之間飛者得以凌厲平地之下躍者以之<lb/>
<pb n="KR3j0039_WYG_006-5a"/>
自出則謂髙且厚固不誣也此之不誣豈徒憑虚設説<lb/>
哉飛躍之在髙厚求道者之於道要功及尺寸則象已<lb/>
及尺寸功在尋丈則證相亦及尋丈進仁義則仁義見<lb/>
進禮樂則禮樂形舉兹以觀天雖蒼蒼而髙茫茫而深<lb/>
其分際亦皆昭然在目矣此上下之理所得由此而察<lb/>
也前乎子思固有指天地以喻道者矣然其侈贊其大<lb/>
而不能借物以明大則受斯言者其口雖然而心不釋<lb/>
然其於求道之心不免有所不足也今其即魚鳶以驗<lb/>
<pb n="KR3j0039_WYG_006-5b"/>
髙厚也則有凖矣飛躍所及分際以明分際明而髙厚<lb/>
顯天地之大雖未可遽窮而亦可以意想矣是故上下<lb/>
之際察於語小莫破之初而天地之道察於語大莫載<lb/>
之後此正匹夫匹婦之可知可行而達諸聖人之莫知<lb/>
莫能子思蓋以此該括初終而示人以至道之要也合<lb/>
中庸一書言之自誠明既一以後凡言天地者不歸諸<lb/>
聖人則歸之君子以斯道在焉故也至其書初言及天<lb/>
地則皆宿之於道而不傳之以人盖其曰戒曰矯曰擇<lb/>
<pb n="KR3j0039_WYG_006-6a"/>
曰遵方飾身以求而未能擬道以參身故人自人天地<lb/>
自天地未能一也由此而言則矯戒擇遵二者正在飛<lb/>
躍之地也粗有績用可以稽證而未及乎知至至之者<lb/>
也故子思以若言者而著之於初也學者徒玩其辭而<lb/>
不究其序意謂聖賢之言俄而可度則其造理也淺則<lb/>
相與求諸幽逺而入之艱深至其甚也倣擬浮屠氏之<lb/>
相問答焉大抵設隱行廋務為不可攻詰而子思之假<lb/>
物明理者益以背矣子思豈亦有憂於此哉其曰道不<lb/>
<pb n="KR3j0039_WYG_006-6b"/>
逺人人之為道而逺人不可以為道因取伐柯近則以<lb/>
喻其解則夫人之相習為深相欺為髙者在其當時容<lb/>
已有之後世何訾焉<lb/>
　　　中庸四<lb/>
孟子序善信美以及聖神即夫子學立知從之義䟽階<lb/>
等也學而至於顔子不遷怒不貳過則喜怒哀樂之有<lb/>
中視聽言動之皆禮進乎大而幾於化矣莊周窺見其<lb/>
等而傳事以言則曰囘也進仁義矣進禮樂矣少焉又<lb/>
<pb n="KR3j0039_WYG_006-7a"/>
曰忘仁義矣忘禮樂矣此數語也殆如用孔門尺度而<lb/>
凖其所造毫釐不差也仁義禮樂固未足盡道茍不於<lb/>
仁義禮樂焉而求其日益日損則亦無以為鳶魚飛躍<lb/>
之候矣飛躍之證見而上下之察明則樂正子之學中<lb/>
乎二下乎四不待經孟子而其等亦已可明矣子貢曰<lb/>
賜也何敢望囘囘也聞一以知十賜也聞一以知二孟<lb/>
子曰禮之實節文所以從兄事親者也樂之實樂斯二<lb/>
者而不去者也樂則生生則烏可已也不知手之舞之<lb/>
<pb n="KR3j0039_WYG_006-7b"/>
足之蹈之也此與朋來而樂人不知而不愠者同其所<lb/>
有也諸如此類皆學力之等序道之證也夫子之於學<lb/>
者雖不明言其等而答問所及尚可攷也舍其細而言<lb/>
其大則一以貫之不惟參賜之外莫得預聞而是語之<lb/>
發亦非參賜之敢有請也參之承言而唯固進其等矣<lb/>
賜方以多學而識為擬則夫夫子之期賜者髙而賜之<lb/>
等尚下也故夫子顧由而歎曰知徳者鮮矣子之歎蓋<lb/>
嘆賜也賜而見嘆則天下之不如賜者多矣子思孟軻<lb/>
<pb n="KR3j0039_WYG_006-8a"/>
安得如許英才而次第之則中庸之作俟聖人於百世<lb/>
之後七篇之作寄聞見於五百年之逺若之何而可已<lb/>
哉<lb/>
　　　莊子一<lb/>
莊周之書大抵以無為至以有為初其内篇之首寓意<lb/>
於逍遥游者是其特起一書類例示化有入無宗本而<lb/>
人多不察也夫遊而至於逍遥則意欲鄉而神已達了<lb/>
無形迹得為拘閡矣其曰遊豈真遊哉精神之運心術<lb/>
<pb n="KR3j0039_WYG_006-8b"/>
之動念慮所及莫非遊也其逰也與聖人過化之過同<lb/>
也其不逰也與聖人存神之存同也而可求諸足迹踐<lb/>
履間哉夫游而得至於此則既從心不踰矩而猖狂蹈<lb/>
大方矣借欲舉以告人亦將無地可以寄言則夫託物<lb/>
以喻逰而絶迹以明無乃其出意立則與人致覺者也<lb/>
是故鳩之决起鷃之騰躍鯤鵬之摶擊列子之御風雖<lb/>
大小精粗絶不倫等率皆於假物乎言道非徒設諧怪<lb/>
以騁辨博而已也二蟲笑鵬是未及乎培風者也不風<lb/>
<pb n="KR3j0039_WYG_006-9a"/>
之藉而羽翰之恃正如下愚自用不從格物以求致知<lb/>
雖作勢而上搶榆枋翔蓬蒿稍起輙墮無與為力焉故<lb/>
也鵬搏扶揺一上至九萬里由北海望南海背負青天<lb/>
而風反在下無一物能為隔礙則假物之效殆極於是<lb/>
是猶躐善信而致美大超乎其為大人亦既洪矣然有<lb/>
不能逍遥者勢資之翼翼資之風其大也以物曽不若<lb/>
列子謝棄行迹御風泠然更為無著也凢此三義者毎<lb/>
况愈上以至列子則至矣盡矣不可以有加矣然亦必<lb/>
<pb n="KR3j0039_WYG_006-9b"/>
有泠然者以供其御而非能自徃自復也反覆致意既<lb/>
已詳盡然後直抉其奥而為之言曰此雖免乎行猶有<lb/>
所待也若夫秉天地之正而御六氣之辨以逰無窮者<lb/>
彼且惡乎待哉夫其以有待無待譬曉有無淺深而鵬<lb/>
與列子皆未得為逍遥則其化有復無之指其不因事<lb/>
而自著矣哉得此説而通之凡其寓言所向雖精宻荒<lb/>
唐意緒不一而要其歸宿瓦礫塵垢無適而非至理也<lb/>
古今多罪周之詆訾堯舜孔子則相與引䋲批根一切<lb/>
<pb n="KR3j0039_WYG_006-10a"/>
斥為異端此為世立教者所當然也然而虞仲夷逸隱<lb/>
居放言身中清廢中權尚見稱於夫子則周之所以自<lb/>
處者清净無欲而其所排棄者又皆推見禮法敗壊之<lb/>
自而歸諸見素抱樸之域其折衷輕重有深意雖甚放<lb/>
其言亦隱遯疾邪者之常不足多責也若夫談道之極<lb/>
深見藴奥或時假設古人事為以發其欲言之心肖寫<lb/>
世間物象以達其難言之妙凡魯論周易㣲見其端者<lb/>
至周而播敷展暢煥乎其若有狀可觀而有序可循何<lb/>
<pb n="KR3j0039_WYG_006-10b"/>
可少也夫子嘗曰君子不以人廢言又曰三人行必有<lb/>
我師焉擇其善者而從之則周之言其當槩廢乎至於<lb/>
放言已極太無町畦周亦自傷其過也則又取治道本<lb/>
末而究言其精如九變五木使遇堯舜君出為陳之其<lb/>
真蕩放無檢如槌提絶滅所云也哉<lb/>
　　　漢丞相封侯<lb/>
漢書公孫𢎞傳丞相封侯自𢎞始史記亦記𢎞以相得<lb/>
封而不言始𢎞也案申屠嘉傳孝文十六年嘉為丞相<lb/>
<pb n="KR3j0039_WYG_006-11a"/>
因故邑封為始安侯史漢語皆同漢關内侯得為爵不<lb/>
得為侯故無食邑嘉之食始安也以嘗從髙祖故孝文<lb/>
特加之恩非常制也嘉雖以恩特得食邑故是關内侯<lb/>
耳及其拜相迺即始安故邑真封列侯是嘉正用拜相<lb/>
侯也以百官表考之漢自置相以來蕭何曹參王陵陳<lb/>
平審食其周勃灌嬰張蒼皆以故侯相至繼蒼而相即<lb/>
嘉也是前乎嘉者無以未侯而相者也嘉之後為周亞<lb/>
夫衛綰竇嬰田蚡又皆故列侯也至陶青劉舍許昌薛<lb/>
<pb n="KR3j0039_WYG_006-11b"/>
澤四人雖無傳可攷百官表明著澤以平棘侯相則是<lb/>
因相得侯寔是嘉始也固於功臣侯表亦明言嘉從髙<lb/>
祖食邑五百户用丞相侯而其傳𢎞輙遂忘之則司馬<lb/>
遷不言始𢎞者其當時親見之詳也<lb/>
　　　唐初對御草制<lb/>
明皇雜録上相蘓頲命當直中書舍人蕭嵩草制嫌其<lb/>
不工因詭謂曰國之瓌珽其父名也撤帳中屏風賜嵩<lb/>
坐使就改定久之乃成仍不精宻恚曰蕭嵩虚有其表<lb/>
<pb n="KR3j0039_WYG_006-12a"/>
耳又嘗欲相張齊丘夜問直宿為誰知其為中書侍郎<lb/>
韋沆即召入寢殿謂曰朕欲命相記其人而忘其名今<lb/>
為侯伯沆曰豈張齊丘耶即命草詔仍令宫人持燭沆<lb/>
跪御榻前援毫而成又唐㑹要則天嘗引中書舍人陸<lb/>
餘慶入令草詔餘慶回惑至晩竟不能裁一詞按此三<lb/>
事皆於榻前受㫖盖此時代言未歸北門所召者中書<lb/>
舍人中書侍郎也其後唐末一事憲宗時李吉甫除中<lb/>
書侍郎平章事與裴垍同草吉甫制吉甫草武元衡制<lb/>
<pb n="KR3j0039_WYG_006-12b"/>
垂簾揮翰两不相知書制之後乃相慶賀禮絶之敬生<lb/>
於座上則又在院中豈唐初時亟對御草定不以歸院<lb/>
乎<lb/>
　　　婦人拜<lb/>
國史王貽孫傳太祖嘗問趙普拜禮何以男子跪而婦<lb/>
人不跪普訪禮官無有知者貽孫曰古詩云長跪問故<lb/>
夫即婦人古亦跪也唐天后朝婦人始拜而不跪普問所<lb/>
出對云大和中有幽州從事張建章著渤海國記備言<lb/>
<pb n="KR3j0039_WYG_006-13a"/>
其事普大重之予按後周天元静帝大象二年詔内外<lb/>
命婦皆執笏其拜宗廟及天臺皆俛伏如男子据此詔<lb/>
特令於廟朝跪則他拜不跪矣張建章所著武后時婦<lb/>
拜始不跪者殆至此始并於廟跪禮去之而建章紀之<lb/>
不詳耶周昌諫髙帝吕后見昌為跪謝曰微君太子幾<lb/>
廢矣戰國策蘓秦過洛見嫂蛇行匍匐四拜自跪而謝<lb/>
隋志皇帝册后后先拜後起皇帝後拜先起則唐以前<lb/>
婦拜皆跪伏也<lb/>
<pb n="KR3j0039_WYG_006-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　攷古編卷六<lb/>
</p>
<p>
</p>
  </div>
<div>
<head>攷古編卷七</head> <lb/>
    <p>
<pb n="KR3j0039_WYG_007-1a"/>
欽定四庫全書<lb/>
　攷古編卷七<lb/>
　　　　　　　　　　　　宋　程大昌　撰<lb/>
　　　唐試通晝夜<lb/>
唐人嘗有題詩試闈者曰三條燭盡鐘初動九轉丹成<lb/>
鼎未開殘月漸低人擾擾不知誰是謫仙才讀此知其<lb/>
為夜試矣而未知自夜以始耶抑通晝夜也白樂天集<lb/>
長慶元年重考試進士事宜狀伏準禮部試進士例許<lb/>
<pb n="KR3j0039_WYG_007-1b"/>
用書䇿兼得通宵得通宵則思慮精用書䇿文字不錯<lb/>
然重試之日書䇿不容一字錯燭只許兩條迫促驚忙<lb/>
幸皆成就與禮部所試不同縱有瑕病或可矜量其曰<lb/>
通宵則知自晝達夜前詩言盡三燭而此止得而燭皆<lb/>
可略存唐制也<lb/>
　　　御藥院掌禮文<lb/>
御藥院本以按驗秘方合和御藥為職今兼受行典禮<lb/>
及貢舉事雖會要亦不言所自按東京記大慶殿北崇<lb/>
<pb n="KR3j0039_WYG_007-2a"/>
政殿御藥院殿東北横門外有御書院掌供御筆硯紙<lb/>
墨等物殿西為邇英延義二閣講諷之所也殿西北即<lb/>
後苑苑有太清樓龍圖閣所傳書籍以此言之自崇政<lb/>
殿後多藏書講藝之地或縁御書院與御藥院相比併<lb/>
命當御内侍掌之耶<lb/>
　　　古書傳訛<lb/>
孝經曰富貴不離其身然後能保其社稷後漢詔引其<lb/>
語除去不字或疑東漢近古其語為是今觀鹽鐵論文<lb/>
<pb n="KR3j0039_WYG_007-2b"/>
學所引孟子乃曰居今之朝不易其俗而成干乗之國<lb/>
不能一朝居與今孟子文意皆大異葢當時借其語為<lb/>
證或不盡循其故不可便執鹽鐵論為漢語而非今孟<lb/>
子之傳也<lb/>
　　　立武后<lb/>
高宗欲易置中宫顧命大臣合力竭諌皆不之聽竟廢<lb/>
王氏立武氏武故太宗才人也而立之其於世間公議<lb/>
若畧無畏憚者矣然其立詔曰武氏徃以才行選入後<lb/>
<pb n="KR3j0039_WYG_007-3a"/>
庭譽重椒闈徳光蘭掖朕昔在儲貳特荷先慈遂以武<lb/>
氏賜朕事同故君之錫已經八載必能訓範六宫母儀<lb/>
萬姓可立為皇后夫其委曲自就如此是猶有恧心焉<lb/>
韓褚諸人旣犯必死以諫君能用此微諷如王珪之於<lb/>
廬江王妃或有萬一耶惜其能死而不知出此固知期<lb/>
期不奉詔者不能成事也彼留侯之定國本也未嘗正<lb/>
與高帝辨當否也獨念四老人者帝不能致而為太子<lb/>
致之則帝知天下之大老旣以歸心而太子有不必易<lb/>
<pb n="KR3j0039_WYG_007-3b"/>
也故帝意所以自囘無待致諫也然則天下事豈不以<lb/>
謀哉其後武氏得志變唐為周勢焰又非初立時比駱<lb/>
賔王馳檄天下明指聚麀之醜而后曾不能設一語以<lb/>
自解説反歎宰相失人乃知事犯公義不獨心不可欺<lb/>
口亦不能自文也<lb/>
　　　古詩分韻<lb/>
梁天監中曹景宗立功還武帝宴華光殿聨句令沈約<lb/>
賦韻獨景宗不預固啓求賦時韻已盡惟餘競病二字<lb/>
<pb n="KR3j0039_WYG_007-4a"/>
景宗操筆而成所謂歸來笳皷競者是也初讀此了未<lb/>
曉賦韻韻盡為何等格法偶閲陳後主集見其序宣猷<lb/>
堂宴集五言曰披鉤賦詩逐韻多少次第而用座有江<lb/>
總陸瑜孔範等三人後主韻得迮格白赫易夕擲斥拆<lb/>
唶字其時用韻次前後正同曾不攙亂一字乃知其説<lb/>
是先書韻為鉤坐客均探各據所得循序賦之正後主<lb/>
次韻格也唐世次韻起元微之白樂天二公自號元和<lb/>
體曰古未之有也抑不知梁陳間已嘗出此但其所次<lb/>
<pb n="KR3j0039_WYG_007-4b"/>
之韻以探鉤所得而非酬和先倡者是小異耳又楊衒<lb/>
之洛陽伽藍記載王肅入魏舍江南故妻謝氏而娶元<lb/>
魏帝女其故妻贈之詩曰本為薄上蠶今為機上絲得<lb/>
繭遂騰去頗憶纒綿時其繼室代答先謝正次用絲時<lb/>
兩韻則亦以唱和為次矣<lb/>
　　　君子貴乎道者三<lb/>
古人立信葢有設事植徳而不能孚者其於暴慢鄙倍<lb/>
亦有以力驅勢禁而不貴卻者夫君子安能以容色辭<lb/>
<pb n="KR3j0039_WYG_007-5a"/>
氣之間能人之所不能也宗廟社稷之中未施敬於民<lb/>
而民敬葢有本也孔子曰我戰則克祭則受福先戰言<lb/>
克先祭期福豈取辦於臨事之後哉此所以貴乎有道<lb/>
也茍有道矣立之斯立動之斯和從欲以治四方風動<lb/>
無不如志也<lb/>
　　　後漢傅㑹䜟語<lb/>
光武以應䜟起信之旣篤凡出政定制拜易宰相亦奉<lb/>
以從事故終漢之世人人宗尚遂以成俗凡事有卜不<lb/>
<pb n="KR3j0039_WYG_007-5b"/>
與之應者亦皆牽合文致之蔡邕獨斷引河圖曰九世<lb/>
會十世以光十一以興自高帝以至光武於世次迺在<lb/>
十一上不應九下不在十一於是漢人曲為之説曰兄<lb/>
弟不相為後成哀平雖三世相繼為帝然從長沙定王<lb/>
而昭穆之光武視元帝為父行而成兄也哀姪也平孫<lb/>
也皆不得以上光武光武世次當繼元不繼成也於是<lb/>
高惠文景武昭宣元是為八世而光武世實在九此其<lb/>
傅會非不巧也然成哀平實嘗為帝乃云兄弟不應相<lb/>
<pb n="KR3j0039_WYG_007-6a"/>
後故䜟文黜成哀平而躋光武以曲就世次當九之文<lb/>
旣昭昭無理矣更以其説自攻其説則文繼惠正兄弟<lb/>
也若弟帝而兄不得數如光武之於成帝然則惠先乎<lb/>
文正當黜矣惠而當黜則自高至光才八世耳今欲其<lb/>
減之至八則斥成哀平使在世數之外欲其增之至九<lb/>
則惠文雖以弟繼兄亦槩數之以當世數其不可笑哉<lb/>
　　　發運司<lb/>
祖宗朝歲漕東南米六百萬石支京師一歲之用故自<lb/>
<pb n="KR3j0039_WYG_007-6b"/>
眞至泗置倉七所轉相灌注由江達淮由淮達汴而於<lb/>
眞州置發運司以總之眞雖川廣荆襄江淮閩浙水陸<lb/>
之衝然初時置使之意不專為漕事葢有權水旱制低<lb/>
昻之䇿存乎其間若不使之該總諸路則有無不肯相<lb/>
通運動不動故旣分道各有漕臣而又總置發運之司<lb/>
是其置官本意也於是京師歲計止用六百萬石而發<lb/>
司所儲嘗有二千二百萬石别有糴米可以糴一千二<lb/>
百萬石又在此七倉儲米之外每歲之春撥發見米上<lb/>
<pb n="KR3j0039_WYG_007-7a"/>
供至九月間不待秋苗起催而其年歲計六百萬石已<lb/>
達中都矣此六百萬已給用而見粟猶有六百萬是嗣<lb/>
歲上供更有指準設有水旱災傷蠲租折額亦未至乏<lb/>
供則又以糴本之千二百萬者轉於他郡糴賤而饒積<lb/>
旣有餘遂可斟量諸郡豐凶而制其取予如其年兩浙<lb/>
歉江東西豐即糴諸江東西以足浙額却以江東西賤<lb/>
價而責輸於浙浙既比本土得輸賤價而江東西粒米<lb/>
狼戾又可貿易成錢不至甚賤傷農所謂兩利而交贍<lb/>
<pb n="KR3j0039_WYG_007-7b"/>
法之美者也至蔡京用事剏置直達綱江船徑達于淮<lb/>
而上泝于汴轉般倉由此遂廢因取向來糴本之可支<lb/>
兩歲者徃資妄用其後又取直達船供花石綱之餘者<lb/>
方以運粮自此不獨規模盡廢而儲蓄掃地矣乾道戊<lb/>
子六部食會版曹陳巖叟侍郎言之陳晉公恕之後也<lb/>
宜知本末<lb/>
　　　緡錢省陌<lb/>
憲宗時淮蔡用兵經費屈竭皇甫鏄建議内外用錢每<lb/>
<pb n="KR3j0039_WYG_007-8a"/>
緡墊二十復抽五十元和十二年民間墊陌有至七十<lb/>
者穆宗即位京師鬻金銀十兩亦墊一兩糴米鹽百錢<lb/>
墊七八京兆尹栁公綽以嚴兵禁止之尋以所在用錢<lb/>
墊陌不一詔從俗所宜内外經用每緡墊八十僖宗末<lb/>
京師用錢八百五十為貫每貫纔八十五河南府以八<lb/>
十為百後至五代漢隱帝時王章為三司使取緡錢之<lb/>
以八十為陌者每陌又減三錢即今之官省錢所由始<lb/>
也<lb/>
<pb n="KR3j0039_WYG_007-8b"/>
　　　張平叔請官糶鹽<lb/>
平叔嘗議官自糶鹽韓退之駮之東坡曰平叔者不知<lb/>
何人但必是小人也按唐食貨志穆宗命河北罷𣙜鹽<lb/>
戸部侍郎張平叔議𣙜法弊請立糶法詔公卿議其可<lb/>
否韋處厚韓愈條詰之平叔屈服<lb/>
　　　詩窮乃工<lb/>
白樂天題李杜詩卷歴叙二公流落而詩名動四夷者<lb/>
末乃曰天意君須會人間要好詩此歐公所謂非詩窮<lb/>
<pb n="KR3j0039_WYG_007-9a"/>
人窮而後工者也<lb/>
　　　子沈子子列子<lb/>
公羊稱子沈子曰注云子沈子後師也沈子稱子冠氏<lb/>
上者著為師也不但言子曰者辟孔子也其不冠子者<lb/>
他師也此説有理或曰非也列禦寇弟子稱其師曰子<lb/>
列子釋者曰子者男子之通稱其門人亦得交相命之<lb/>
其曰子列子猶言汝之列子葢宗而親之之辭也其味<lb/>
尤長<lb/>
<pb n="KR3j0039_WYG_007-9b"/>
　　　昭武廟立像<lb/>
春明退朝錄孟州汜水縣武牢關内城山上有唐昭武<lb/>
廟按李徳裕會昌一品集載昭武廟乃神堯太宗塑像<lb/>
今殿内有二人立而以冠傳付之兒或云二帝塑像不<lb/>
在但存侍者故也予按唐會要天寶元年田同秀言𤣥<lb/>
元皇帝降遂置廟於太寧坊及東都積善坊命工採石<lb/>
為𤣥元皇帝聖容又採石為元聖容侍立於𤣥元之右<lb/>
衣以王者衮冕之服又於像東刻石為李林甫陳希烈<lb/>
<pb n="KR3j0039_WYG_007-10a"/>
之狀由此言之宋次道謂為武廟者未必非𤣥元皇帝廟<lb/>
而立二人者未必非李林甫陳希烈也當時郡國皆有<lb/>
𤣥元廟張巡起兵睢陽率衆哭於𤣥元皇帝廟是也當<lb/>
是東都之像斵石為之而他處摶土以塑乎又王仁裕<lb/>
入洛記華清宫温泉有七聖堂當堂塑𤣥元皇帝以太<lb/>
宗高中睿𤣥肅及竇太后兩面行列侍立俱冠劒衮冕<lb/>
洒掃甚嚴仁裕以蜀俘歸後唐華清更渉兵亂不知其<lb/>
幾而所見尚如此則昭武廟所塑立侍者未必非高祖<lb/>
<pb n="KR3j0039_WYG_007-10b"/>
太宗像也唐以老𥅆為祖則雖立侍而傳冠服不以為<lb/>
嫌<lb/>
　　　武宗用道士趙歸眞言斥佛教<lb/>
唐史臣贊武宗除去浮屠之法甚鋭而躬受道家之籙<lb/>
服藥以求長年以此見其非明知不惑者特志有好惡<lb/>
耳按唐會要武宗志好神仙以道士趙歸眞為道門兩<lb/>
街教授博士歸眞承間排毁釋氏言非中國之教宜盡<lb/>
去之帝乃澄汰天下僧尼宣宗即位遂發歸眞罪竄之<lb/>
<pb n="KR3j0039_WYG_007-11a"/>
海外據此而言則武宗力排釋氏正是主用道士偏語<lb/>
不止志偶好惡而已也<lb/>
　　　史記稱武帝<lb/>
史記周陽由傳武帝即位吏治尚循謹由最暴酷遷不<lb/>
應稱武帝殆褚先生輩語也<lb/>
　　　皇甫湜未必肯師退之<lb/>
退之抗顔為人師嘗曰湜籍輩雖屢指教未知其果不<lb/>
叛去否湜之論業曰韓吏部之文如長江秋漲千里一<lb/>
<pb n="KR3j0039_WYG_007-11b"/>
道衝飈激浪紆流不滯然而施於灌漑或爽於用推此<lb/>
言也是殆未純北面也又翺之祭愈曰我游自徐始得<lb/>
兄交視我無能待予以友是豈嘗肯就弟子之列<lb/>
　　　漢特祭滕公<lb/>
漢舊儀宗廟祭功臣四十人食堂下惟御僕滕公祭於<lb/>
廟門外塾用一壺酒四脛骨滕公嘗脱孝惠魯元於難<lb/>
而斥少帝立文帝其功為要故特記之不知祭於外塾<lb/>
其制度何出<lb/>
<pb n="KR3j0039_WYG_007-12a"/>
　　　後九月<lb/>
漢初不獨襲秦正朔亦因秦厯秦以十月為首不置閏<lb/>
當閏之歲無問何月率歸餘歲終為後九月漢紀表及<lb/>
史記自高帝至文帝其書後九月皆同是未嘗推時定<lb/>
閏也至太初元年改用夏正以建寅為歲首然猶厯十<lb/>
四歲至正和二年始於四月後書四閏月豈史失書耶<lb/>
抑自此始置閏也<lb/>
　　　六竒秘計<lb/>
<pb n="KR3j0039_WYG_007-12b"/>
平城之圍史家但言用陳平秘計以得免難應劭曰平<lb/>
畫美女紿其閼氏言將獻之以奪其寵閼氏懼而與之<lb/>
關説師古曰應氏之語出桓譚新論譚意其當然耳非<lb/>
傳記所説也按匈奴傳帝使使厚遺閼氏閼氏因言漢<lb/>
主有神迺得開圍一角則雖未必紿獻美女而解圍之<lb/>
藉閼氏已不容諱其秘而不傳葢耻之也六竒之䇿如<lb/>
行金間楚偽遊縛信大抵不憚行詐徃徃猥而可耻至<lb/>
於賂遺閼氏又特不武故尤欲掩秘也然天下後世終<lb/>
<pb n="KR3j0039_WYG_007-13a"/>
可欺歟當時持賂傳言不能以一陳平獨任其事必有<lb/>
徃來其間豈特四知而已則安可盡掩也<lb/>
　　　後山用僧句意<lb/>
呉僧錢塘白塔院詩曰到江吳地盡隔岸越山高陳後<lb/>
山詩話鄙其語不文曰是分界堠子耳及後山在錢塘<lb/>
仍有句曰語音隨地改吳越到江分如此如李光弼用<lb/>
郭子儀旗幟士卒而號令所及精彩皆變者也<lb/>
　<lb/>
<pb n="KR3j0039_WYG_007-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　攷古編卷七<lb/>
</p>
<p>
</p>
  </div>
<div>
<head>攷古編卷八</head> <lb/>
    <p>
<pb n="KR3j0039_WYG_008-1a"/>
欽定四庫全書<lb/>
　攷古編卷八<lb/>
　　　　　　　　　　　　宋　程大昌　撰<lb/>
　　　華清宫生荔枝<lb/>
長安囘望繡成堆山頂千門次第開一騎紅塵妃子笑<lb/>
無人知道荔枝來説者非之謂明皇帝以十月幸華清<lb/>
宫渉春輒囘是荔枝熟時未嘗在驪山然咸通中有袁<lb/>
郊者作甘澤謡載許雲封所得荔枝香笛曲曰天寶十<lb/>
<pb n="KR3j0039_WYG_008-1b"/>
四年六月一日貴妃誕辰駕幸驪山命小部音聲奏樂<lb/>
長生殿進新曲未有名會南海獻荔枝因名荔枝香開<lb/>
元遺事帝與妃每至七月七日夜在華清宫游宴而白<lb/>
樂天長恨歌亦言七月七日長生殿夜半無人私語時<lb/>
則知杜牧之詩乃當時傳信語也世人但見唐史所載<lb/>
遽以傳聞而疑傳信最不可也<lb/>
　　　子司<lb/>
禮部之於太常戸部之於司農諸曹如此等類今世通<lb/>
<pb n="KR3j0039_WYG_008-2a"/>
謂子司蓋唐人已有其語而制則異也六部分二十四<lb/>
司司有郎均之為郎而結銜以本部者為頭司餘為子<lb/>
司也若吏部則封勲已下皆為子司目之非如今人指<lb/>
所𨽻寺監之謂也故唐志所書六部頭司郎官則曰為<lb/>
尚書侍郎之貳其不結本曹入銜者則否是頭司子司<lb/>
之别也<lb/>
　　　中書舍人封還詔書<lb/>
給事中繳敕即塗歸故事也或問予中書舍人封敕何<lb/>
<pb n="KR3j0039_WYG_008-2b"/>
始徧攷無之予按舊唐書貞觀二年太宗謂侍臣曰中<lb/>
書門下機要之司詔敕有如不便皆須執論比來惟覺<lb/>
阿順遂無一言諫諍若惟書敕行文書何須擇人以相<lb/>
委付自今以後詔敕疑有不穩必須執奏又六典中書<lb/>
舍人所職曰制旣行有誤則奏而改正之六典李林甫<lb/>
之所領修也以林甫之專君而於改敕之文不敢變没<lb/>
者以太宗詔語也凡此皆舍人得封敕本祖也塗歸之<lb/>
制唐雖有之中葉已廢故李藩塗敕而吏驚乞改蓋久<lb/>
<pb n="KR3j0039_WYG_008-3a"/>
不振舉故也歐陽文忠志胡宿墓曰皇祐初胡宿知制<lb/>
誥封還内侍楊懐敏除副都頭制仁宗問前有此故<lb/>
事否文彦博對曰唐給事中袁高不草盧杞制近富弼<lb/>
亦封還詞頭上乃改命舍人草制自是舍人封還詞頭<lb/>
者相繼然則唐制雖許封還而其季末遂無振職者故<lb/>
仁宗發問也<lb/>
　　　年四十而見惡焉<lb/>
自童年進修積至四十在孔子以身立教則為不惑在<lb/>
<pb n="KR3j0039_WYG_008-3b"/>
世人通範則為强仕葢學而至此自當强立不反矣於<lb/>
斯時也而過惡方且見著不掩則其人所立止此不進<lb/>
矣若猶有善行可以葢藏其惡未至發見則猶有望也<lb/>
　　　凌煙功臣<lb/>
吕温贊凌煙功臣其序曰至若張亮侯君集之跋扈敢<lb/>
没其名用彰天刑葢集旣圖像後方以逆誅當其臨決<lb/>
太宗謂曰今而後惟見公之畫像而已豈當時為帝有<lb/>
見像之言遂不敢毁撤耶故吕温得以議行黜削也盧<lb/>
<pb n="KR3j0039_WYG_008-4a"/>
元卿法書記王廙等帖貞觀十三年褚遂良已下列名<lb/>
于後其中一行有吏部尚書公五字無姓名元卿注已<lb/>
下云侯君集初同書犯法後揩名則當時亦縁太宗意<lb/>
雖揩名尚不去其位者也<lb/>
　　　名宫闕忌<lb/>
唐東都有殿名正觀<hi>貞字本犯嫌諱今改用正在舍殿北</hi>煬帝所造唐因<lb/>
之不改世人擬定宫室年號名稱茍衰季已嘗有之則<lb/>
雖已建已行猶亟改避正觀紀年其治效亞次三代豈<lb/>
<pb n="KR3j0039_WYG_008-4b"/>
亡隋殿名所得而汙以此知禍福無不自已求豈在區<lb/>
區小數間也<lb/>
　　　外國地里書難信<lb/>
五天竺皆釋氏地西天竺與波斯接五竺皆在長安西<lb/>
南唐史記其地去都城九千六百里以其東行所經諸<lb/>
國及中州地里併數之尚不及萬里唐史信世之所傳<lb/>
謂為幅圓三萬里則已夸矣僧𤣥奘西域記乃言五印<lb/>
度境周九萬里一何荒誕之甚耶又按波斯在五天竺<lb/>
<pb n="KR3j0039_WYG_008-5a"/>
西波斯通中國其泛海而東葢環越五竺之境矣且使<lb/>
不盡越九萬里者而以其半為數則波斯之人豈有能<lb/>
至中國者哉又言奘以貞觀三年徃至十九年囘其間<lb/>
以年計自當得五千餘日而已三分其日之一以為届<lb/>
止詢訪之日則其在行者不過十年不知十年之力何<lb/>
以能周徧九萬里而經渉他國地里又未在數此可見<lb/>
其妄甚明也𤣥奘釋子也旣欲張大釋教則所夸國土<lb/>
略如釋語之誕無疑也丙申十一月晦讀𤣥奘記書之<lb/>
<pb n="KR3j0039_WYG_008-5b"/>
以見外國地里難考者類如此<lb/>
　　　王書樂毅論<lb/>
歴代以樂毅論為大王正書第一陶隱居之啓梁武乃<lb/>
曰心疑近摹而不敢輕言今峕果謂為梁世模本也梁<lb/>
晉相去絶近旣皆不以為眞則誠偽矣貞觀十三年褚<lb/>
遂良叙禁中大王書五卷遂以樂毅論為第一黄庭經<lb/>
次之其别叙援太宗敕語為證曰此論誠眞蹟也此恐<lb/>
誤也梁經侯景之亂所藏王書悉燼于火何以此論獨<lb/>
<pb n="KR3j0039_WYG_008-6a"/>
得不毁豈其搨迹猶存而帝獨過賞以比其眞耶太平<lb/>
公主後從禁中取而有之以織袋襲置奩中及其敗入<lb/>
咸陽老嫗手吏迹捕急嫗欲滅迹亟投爨竈香聞數里<lb/>
此徐浩建中四年所記也若武平一所記則又不然曰<lb/>
太平敗其黨薛崇義懼罪乃以賂岐王遂歸岐邸不<lb/>
焚棄也二説如此未知孰是然貞元五年裒大王眞蹟<lb/>
為百五十八卷以黄庭經為正書第一無蘭亭樂毅則<lb/>
開元時眞本不存明矣今世傳本必是模搨又未必正<lb/>
<pb n="KR3j0039_WYG_008-6b"/>
是當時傳本按褚遂良武平一皆言貞觀中嘗敕馮承<lb/>
素等搨本賜長孫無忌等六人人間遂有六本其内本<lb/>
之經褚河南叙錄者凡接縫及卷首卷尾皆印貞觀二<lb/>
年以識今傳本又皆無之知是搨之又搨不疑也<lb/>
　　　蘭亭<lb/>
蘭亭真本傳徽之徽之傳七世孫智永智永傳弟子辯<lb/>
才辯才本貞觀中歸禁中後入昭陵褚遂良受勅叙次<lb/>
王書在十三年蘭亭著錄在行書第一武平一謂貞觀<lb/>
<pb n="KR3j0039_WYG_008-7a"/>
搨本是湯普徹等搨賜房𤣥齡已下八人并賜皇太子<lb/>
諸王近臣則蘭亭之傳世者亦又轉模搨本者也未知<lb/>
今世石本其模諸温韜所出者耶抑當時轉搨本也故<lb/>
今世傳本亦自相異同正以此耳<lb/>
　　　黄庭經<lb/>
晉書謂換鵝者道德經也世或用為黄庭人輒笑之按<lb/>
褚遂良武平一記當時親見皆是黄庭遂良仍列正書<lb/>
五卷之二且曰六十行與山隂道士者以是驗之知為<lb/>
<pb n="KR3j0039_WYG_008-7b"/>
黄庭不疑大王書其最為後世貴重者三蘭亭樂毅論<lb/>
與黄庭也蘭亭旣入昭陵樂毅論開元間已亡惟黄庭<lb/>
非太宗所甚注意故更太平不取得在御府至潼關失<lb/>
守眞跡為張通儒持向幽州不知何在<lb/>
　　　王僧䖍論書<lb/>
南史王僧䖍傳齊高帝與僧䖍賭書謂曰誰為第一對<lb/>
曰臣書第一陛下亦第一笑曰卿可謂善自為謀張懐<lb/>
瓘書斷所載小不同而差有理曰臣書臣中第一陛下<lb/>
<pb n="KR3j0039_WYG_008-8a"/>
書帝中第一<lb/>
　　　羅池碑<lb/>
退之羅池廟碑云春與猿吟兮秋鶴與飛若以常體論<lb/>
之當曰秋與鶴飛故超上一字以取勁健葢騷體也東<lb/>
皇太一曰吉日兮辰良又曰璆鏘鳴兮琳琅老杜曰紅<lb/>
稻啄殘鸚鵡顆碧梧棲老鳯凰枝皆其比也集古錄得<lb/>
碑本其文云然而歐公疑誤不知公最好古何以疑此<lb/>
　　　民獻十夫<lb/>
<pb n="KR3j0039_WYG_008-8b"/>
管蔡世家太史公曰管蔡作亂天下皆疑惟同母之弟<lb/>
成叔冉季之屬十人為輔弼是以諸侯凡十家故因附<lb/>
之世家夫此十人者即大誥之謂民獻十夫者耶<lb/>
　　　廟在郡國亦名原廟<lb/>
漢書叔孫通傳通説惠帝曰願益為原廟渭北衣冠月<lb/>
出遊之上乃詔有司立原廟原廟之名始此原者如原<lb/>
蠶之原旣有大廟又有此廟是取重再為義也張舜民<lb/>
言漢陵皆在原上意取高原名之其説甚新然予按史<lb/>
<pb n="KR3j0039_WYG_008-9a"/>
記高帝紀令郡國諸侯各立高祖廟以歲時祠及孝惠<lb/>
五年思高祖之悲樂沛以沛宫為高祖原廟則原重之<lb/>
説是也後光武又嘗幸豐祠高祖於原廟則豈其高原<lb/>
之謂哉以是推之廟之立於郡國者得稱原廟也<lb/>
　　　李藩塗詔<lb/>
元和五年王諤以錢千萬賂中貴求兼相位宰相李藩<lb/>
權德輿奉宻㫖曰王諤可兼宰相宜即擬來藩以為不<lb/>
可遂以筆塗兼宰相字復奏上德輿失色言縱不作奏<lb/>
<pb n="KR3j0039_WYG_008-9b"/>
豈可以筆塗詔耶藩曰勢迫矣出今日便不可止日且<lb/>
暮何暇别作奏德輿尋亦上疏陳事遂得止崔氏曰此<lb/>
乃不諳故事者之妄傳史官之謬記耳旣稱奉宻㫖宜<lb/>
即擬來足得擬狀中陳論固不假塗詔矣凡欲降白麻<lb/>
若商量於中書門下皆前一日進文書然後付翰林草<lb/>
麻制又稱藩曰勢迫矣出今日便不可止尤為疎闊葢<lb/>
由史氏以藩有直亮之名欲委曲成其美豈所謂直筆<lb/>
哉予以唐制攷之藩之塗詔葢用塗歸故事特其所用<lb/>
<pb n="KR3j0039_WYG_008-10a"/>
之地比本制差大耳按開元凡敕加階入三品并授官<lb/>
及勲封甲并諸色闕等進畫出門至下省重加詳覆有<lb/>
駮正者宜便即落下以墨塗訖仍於甲上具述事由并<lb/>
牒中書省唐志凡百司奏抄侍中旣審則給事中駮正<lb/>
違失詔敕不便者塗竄而奏還謂之塗歸考功以二十<lb/>
四最考内外史凡制敕不便有執奏者進其考予總此<lb/>
三者觀之唐世不獨許其塗詔仍且進考以賞之顧立<lb/>
法許塗官階勲封擬狀及他詔敕有所處分者耳而藩<lb/>
<pb n="KR3j0039_WYG_008-10b"/>
所塗歸乃論相宻㫖故權德輿失色謂應别奏不應徑<lb/>
塗也本傳又載藩先為給事中制有不便就敕尾批卻<lb/>
吏驚請聨他紙亦是墨塗敕狀乆無舉行者而藩驟為<lb/>
之故吏以為驚也當憲宗之欲用王諤也其時容諫之<lb/>
意未替藩故為激切以囘帝意且恐旣降宻㫖或時不<lb/>
待擬狀徑命學士草麻則誠無及故曰日暮不暇别奏<lb/>
也崔氏以常時待進擬者疑其得於進擬更以狀敷陳<lb/>
不知藩意也<lb/>
<pb n="KR3j0039_WYG_008-11a"/>
　　　法從<lb/>
今世通稱侍從為法從豈以其從法駕故耶按漢制大<lb/>
駕八十一乗即公卿奉引至法駕三十六乗惟河南尹<lb/>
執金吾洛陽令奉引公卿不在其中則謂侍從為法從<lb/>
似未當<lb/>
　　　魏徵寢<lb/>
封氏見聞録魏徵正寢輟太宗小殿為之開元中焚於<lb/>
火子孫哭三日朝士皆弔然白樂天請出内帑錢贖還<lb/>
<pb n="KR3j0039_WYG_008-11b"/>
此第乃云此寢太宗輟殿材所建不可不自朝廷與贖<lb/>
即似是貞觀初所賜尚在封氏顧云開元時已燼於火<lb/>
兩説必有一誤未知孰是<lb/>
　　　冠者五六人<lb/>
論語曾㸃曰冠者五六人童子六七人姑以意言之非<lb/>
決定語也啓顔録載北齊石動筩取二者雜紐其數以<lb/>
傅會七十二子用為優戲初時見之正付一笑耳及觀<lb/>
漢舊儀載漢雩祀舞人七十有二其説正以五六冠者<lb/>
<pb n="KR3j0039_WYG_008-12a"/>
為三十人六七童子為四十二人則石優戱語漢儒固<lb/>
已用為實事此其轉誤與小孤嫁彭浪亦何異也丁亥<lb/>
十月十九日夜閲漢舊儀書<lb/>
　　　天地在限<lb/>
人言天地之大無所終窮然日南在中國之南開北戸<lb/>
以南納日影天竺在中國之西則又必開東戸以受西<lb/>
景<hi>舊唐書天竺傳</hi>則日之所之所昱中於中土而已可宜别古<lb/>
土圭光景尺尺而占地里近逺則雖在五三侯服之内<lb/>
<pb n="KR3j0039_WYG_008-12b"/>
亦有差别矣<lb/>
　　　行不由徑<lb/>
古井地之制道路在溝洫之上略如棋枰皆方直不頗<lb/>
行必遵之毋得斜冐取疾野廬氏禁野之横行徑踰者<lb/>
修閭氏禁徑踰者皆其證也晩周此禁雖存人徃徃棄<lb/>
蔑不守獨澹臺滅明不肯踰逸自便則其平日凡所趨<lb/>
操必有截然不出禮度之外者如非公事不見邑宰亦<lb/>
其類也子游舉此以答聖人得士之問正亦舉末明本<lb/>
<pb n="KR3j0039_WYG_008-13a"/>
豈可指此謂為末節而不足見人也哉後世形容霍光<lb/>
者亦曰進止皆有常處郎僕射竊識視之不失尺寸以<lb/>
見其端審之極跬歩無失也<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0039_WYG_008-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　攷古編卷八<lb/>
</p>
<p>
</p>
  </div>
<div>
<head>攷古編卷九</head> <lb/>
    <p>
<pb n="KR3j0039_WYG_009-1a"/>
欽定四庫全書<lb/>
　攷古編卷九<lb/>
　　　　　　　　　　　　宋　程大昌　撰<lb/>
　　　周太祖葬劔甲衮冕<lb/>
歐陽公五代史論郭周太祖遺命葬劔甲各一於河中<lb/>
大名葬衮冕各一於河東澶州以為不知其㫖予讀世<lb/>
宗實錄具載太祖遺語葢嘗曰按行爽塏深坎於下各<lb/>
封土為陵量立城闕既曰各矣則不止一處意在設疑<lb/>
<pb n="KR3j0039_WYG_009-1b"/>
以罔盜耳盜見其封土立闕則必穿發若一處無得則<lb/>
他處不更覬望此太祖意而史或不察也以是知史文<lb/>
葢不厭於詳也然周祖此智竟可疑人乎漢諸陵皆發<lb/>
惟霸陵生以徳葬以儉初獨得免久亦不能全也張釋<lb/>
之所謂使其中無可欲雖無石槨又何戚焉者確論也<lb/>
霸陵之不免也盜意其富有天下必有可欲焉者史載<lb/>
温韜槩發唐陵獨乾陵不可近近之輙有風雨此不可<lb/>
曉然嘗記唐人有一書備載乾陵之役每鑿地得土一<lb/>
<pb n="KR3j0039_WYG_009-2a"/>
車即載致十里外換受沙礫以囘實之方中故方中不<lb/>
復本土而皆積沙壅之此防盜者之巧思也土受潤則<lb/>
相著穴之數尺隧道可徑入矣沙礫散燥不相粘著非<lb/>
盡徙而他之雖欲取徑闕隧無由而可凡盜之至於發<lb/>
陵者類皆乗亂承間暫至亟去無能持久徐運以虚其<lb/>
積者也故雖有劇盜穿穴不竟必皆舍去人見其不竟<lb/>
也遂從而神之以為有風雨驅迫其實不然也然設此<lb/>
巧者誰乎錮銅漆絮費而不工矣<lb/>
<pb n="KR3j0039_WYG_009-2b"/>
　　　僧尼拜天子<lb/>
唐志道士女官僧尼見天子必拜今不拜非禮也<lb/>
　　　<graphic n="KR2202" url="https://raw.githubusercontent.com/kanripo/KR-Gaiji/master/images/KR2202.png" mimeType="image/png"/>
孟子孝子之心為不若是恝徐鍇曰説文無恝字至心<lb/>
部<graphic n="KR2202" url="https://raw.githubusercontent.com/kanripo/KR-Gaiji/master/images/KR2202.png" mimeType="image/png"/>字引孟子為釋乃用<graphic n="KR2202" url="https://raw.githubusercontent.com/kanripo/KR-Gaiji/master/images/KR2202.png" mimeType="image/png"/>字從心從介其義為忽與<lb/>
今孟子文不同凡説文引六經論孟多異今文不獨㸃<lb/>
畫偏旁雖其語意皆不同也古今傳寫魚魯相變間聖<lb/>
賢本指必多而不可究詰也<lb/>
<pb n="KR3j0039_WYG_009-3a"/>
　　　舞馬起於景龍間<lb/>
世傳舞馬銜盃上壽起於開元非也中宗時已有之景<lb/>
龍文館記殿中奏蹀馬之戲宛轉中律遇作飲酒樂者<lb/>
以口銜盃卧而復起吐蕃大驚即不起開元時矣<lb/>
　　　六典<lb/>
韋述集賢記注開元十年陸堅為起居舍人奉詔修六<lb/>
典張燕公以委徐堅後繼張始興李右相開元二十六<lb/>
年奏草上遂廢詔下有司百僚表賀至今在院亦不曾<lb/>
<pb n="KR3j0039_WYG_009-3b"/>
行用据述此言即六典書成而不以頒用也然白樂天<lb/>
詩陽城不進矮奴曰城云臣案六典書任土貢有不貢<lb/>
無道州水土所生者止有矮民無矮奴吾君感悟璽書<lb/>
下歲貢矮奴宜悉罷即是陽城嘗援六典為奏得罷貢<lb/>
矮奴豈是成而不用耶桑維翰傳晉天福五年詔廢翰<lb/>
林學士按唐六典歸其職於中書舍人而端明殿學士<lb/>
樞宻院學士皆廢則六典之書五代猶遵用之不知韋<lb/>
述何以言不用也元祐諸公議更元豐故事則痛詆六<lb/>
<pb n="KR3j0039_WYG_009-4a"/>
典以為未嘗頒用殆有激而云耳<lb/>
　　　伏生口訛<lb/>
史記堯本紀載書欽哉欽哉惟刑之靜哉徐廣曰今文<lb/>
尚書云惟刑之謐哉司馬貞索隱云案古文作恤哉今<lb/>
文是伏生口誦恤謐相近遂作謐也<lb/>
　　　北景<lb/>
劉昫舊唐志景州北景縣名屬日南郡晉將灌邃攻林<lb/>
邑王范佛破其國五月五日即其地立表表在北而日<lb/>
<pb n="KR3j0039_WYG_009-4b"/>
影在表南九寸一分故自北景以南皆北戸以向日也<lb/>
昫云北景後漢書皆為比景説者曰日中人影與日相<lb/>
比此説迂從其日景之自北射南因以北景名之最為<lb/>
明徑也且其郡自名日南則景為北景固相應矣<lb/>
　　　左藏火禁<lb/>
唐左藏令凡藏院之内禁人燃火則今左藏火禁唐有<lb/>
之矣<lb/>
　　　食其<lb/>
<pb n="KR3j0039_WYG_009-5a"/>
漢相酈審趙三人皆名食其以六國衛有司馬食其並<lb/>
慕其名<hi>索隱項羽紀</hi>
　　　戚夫人生里<lb/>
水經沔水郡洋川者漢戚夫人所生處也高祖蠲復其<lb/>
鄉更名洋川縣表夫人載誕之祥也按史記吕后紀高<lb/>
祖為漢王得定陶戚姬蘇林曰清河國有妃里題門作<lb/>
姬<hi>謂題其門為戚姬門也</hi>據此即戚姬必定陶人其里門猶有題<lb/>
表則非生於洋川明矣或者姬家因亂自定陶轉徙洋<lb/>
<pb n="KR3j0039_WYG_009-5b"/>
川而高祖以王漢中時得之則有理若謂生洋川而改<lb/>
縣名以表其異則洋川自是水名無異之表漢傳外戚<lb/>
曰高祖為漢王二年立孝惠為太子後漢王得定陶戚<lb/>
姬愛幸生趙隱王如意又高五王傳如意以高帝即位<lb/>
之九年立為趙王張良傳漢十二年上從破黥布歸愈<lb/>
欲以如意易太子葢高帝之起為沛公者三年為漢王<lb/>
者四年至即帝位後在位十二年欲立如意為太子通<lb/>
為漢王時止十六年帝不以如意為少恐是為沛公之<lb/>
<pb n="KR3j0039_WYG_009-6a"/>
二年攻定陶時得之耶則如意十七八矣<lb/>
　　　郝靈荃<lb/>
開元間得黙啜者唐史為郝靈荃白樂天新豐折臂翁<lb/>
詩注云郝雲岑雲岑者豈其字或藩官耶<lb/>
　　　臺諫納副本<lb/>
祖宗時臺諌論列宰執未得命章疏不出無納副本例<lb/>
趙抃論陳執中至數十章執中不見也元祐間孫覺劉<lb/>
摯蘇轍王巖叟絫章論蔡確韓縝確既出别次待罪而<lb/>
<pb n="KR3j0039_WYG_009-6b"/>
縝安位如故覺乞以前後章疏示之至六年九月中丞<lb/>
鄭雍正言虞䇿皆論右僕射劉摯摯已待罪暨宣押對<lb/>
後自辨之奏曰面承聖諭乃知臺諫言王鞏事外又言<lb/>
臣牢籠章惇邢恕此即因宣諭乃知所言之事元無<lb/>
副本也元符三年正言陳瓘論左丞蔡卞言願以臣章<lb/>
示卞使卞自為去就後凡六章徽宗諭輔臣曰臺諫劾<lb/>
卞已十餘章當令卞知自為去就衆方白遣吳伯舉諭<lb/>
之遂降瓘及龔夬章付三省是皆無納副本事不知示<lb/>
<pb n="KR3j0039_WYG_009-7a"/>
副起自何時<lb/>
　　　中書舍人七員<lb/>
故事外制不過六員熈寧九年闕一員神宗不欲獨<lb/>
試李大臨命蘇頌同試遂溢數乃特恩也<lb/>
　　　虬鬚傳<lb/>
李靖在隋嘗言高祖終不為人臣故高祖入京師收靖<lb/>
欲殺之太宗救解得不死高祖收靖史不言所以葢諱<lb/>
之也虬鬚傳言靖得虬鬚客資助遂以家力佐太宗起<lb/>
<pb n="KR3j0039_WYG_009-7b"/>
事此文士滑稽而人不察耳又杜詩言虬鬚似太宗小<lb/>
説亦辯人言太宗虬鬚鬚可以掛角弓是虬鬚乃太宗<lb/>
矣而謂虬鬚授靖以資使佐太宗可見其為戲語也<lb/>
　　　進馬匹二十千<lb/>
今退馬每匹入緡錢二十當價案文潞公熈寧五年諸<lb/>
監牧計馬價匹為緡錢十五即令一馬二十千又是後<lb/>
來價踴時所定矣一馬之直僅十有五緡而前輩負進<lb/>
為臺符之所督取者甚多不知何以富韓公薨背文潞<lb/>
<pb n="KR3j0039_WYG_009-8a"/>
公更為其家作奏乞不追所負馬價錢<lb/>
　　　書後謹空<lb/>
沈括補筆談云前世卑者致書于尊書尾作敬空字如<lb/>
從尊暨卑但於空紙批所欲言曰及某人如今批答之<lb/>
類故紙尾結言敬空者示行卑不敢更有他語也<lb/>
　　　黄帝合而不死<lb/>
史記律書武帝詔曰乃者有司言星度未之定也廣延<lb/>
宣問以理星度未能察也蓋聞昔黄帝合而不死名察<lb/>
<pb n="KR3j0039_WYG_009-8b"/>
度驗定清濁起五部建物氣分數諸家至此為説各異<lb/>
至謂不死為仙仙旣無預律厯又名察度驗皆無人訓<lb/>
釋其義予以為武帝病言厯者之於星度膠執而泥茍<lb/>
用其説輙皆推歩不行惟黄帝舊法嘗總會星辰次舍<lb/>
部位而其法可以展轉推求如律吕相生不至死泥故<lb/>
曰合而不死也其曰不死猶今語之謂得活法而在王<lb/>
通則為圓機也史記黄帝推筴之語曰黄帝得寶鼎神<lb/>
䇿是歲己酉朔旦冬至得天之紀周而復始於是黄帝<lb/>
<pb n="KR3j0039_WYG_009-9a"/>
迎日推䇿後率二十歲復朔旦冬至凡二十推三百八<lb/>
十年此其謂終而復始者正展轉相生法故孟康謂黄<lb/>
帝作厯厯終復始無窮已之意此其説有理而可據者<lb/>
也既已得其終而復始之法則星可推厯可起故曰名<lb/>
察度驗名察者以星之名而考察其所次度驗者即其<lb/>
躔度以知其所行故清濁五部氣物分數皆可稽考而<lb/>
厯立矣<lb/>
　　　土風<lb/>
<pb n="KR3j0039_WYG_009-9b"/>
后稷以播種啓封其後世竟以農事王天下周公封魯<lb/>
周之禮樂在焉夫子實出其地惟聖與賢固天生徳然<lb/>
隨其地見聞所甚著者而精之故周之農政魯之禮樂<lb/>
遂冠萬世而造極焉則山東出相山西出將何怪哉<lb/>
　　　裏行<lb/>
唐太宗愛張昌齡翠微頌命於通事舍人裏供奉亦馬<lb/>
周御史裏行之義也是時周為裏行久矣<hi>通監一百八十九</hi>
　　　進止<lb/>
<pb n="KR3j0039_WYG_009-10a"/>
奏劄言取進止猶言此劄之或留或卻合禀承可否也<lb/>
唐中葉遂以處分為進止德宗貞元末昭義李長榮薨<lb/>
遣中使察軍情立帥言面奉進止令此軍取大將拔與<lb/>
節鉞者是也案此旣得命令徇軍情所向則有定㫖無<lb/>
復可否矣其言進止非也敬宗時諫官劉栖楚叩額龍<lb/>
墀諫上晏朝作樂牛僧孺宣曰所奏知門外候進止栖<lb/>
楚出金吾仗待罪已而宣慰令歸當栖楚待罪時處分<lb/>
未出其曰進止是也而不曉文義者習而不察槩謂有<lb/>
<pb n="KR3j0039_WYG_009-10b"/>
㫖為有進止如玉堂底所載凡宣㫖皆云有進止者相<lb/>
承之誤也<lb/>
　　　不怨<lb/>
管仲奪伯氏駢邑能使伯氏無怨諸葛亮貶斥李平廖<lb/>
立亮死二人飲泣世以此高管葛能服人固矣然而吾<lb/>
有見焉傅咸有言曰受堯之誅不能不稱堯之直臣無<lb/>
枉則伯氏李廖引義自分亦賢矣盧懐慎知其才不及<lb/>
姚崇事事聽和無所可否人譏之為伴食司馬光曰古<lb/>
<pb n="KR3j0039_WYG_009-11a"/>
謂人之有技若已有之者於懐慎有取也鄭綮作相有<lb/>
天下事可知之語古今所共鄙笑然亦與楊賜陳躭每<lb/>
拜公卿輒以先於陳寔為媿意亦何異顧綮無以自立<lb/>
耳夫其心即耽賜之心也世之無能而妬嫌者不惟不<lb/>
肯自降又從而文之以訾短他人者皆是也劉蕡對䇿<lb/>
以直言不入等其時得第者凡二十二人獨李郃能曰<lb/>
劉蕡不第我輩厚顔乞囘所授以旌蕡直孟子謂齊王<lb/>
曰王之為都者臣知五人焉知其罪者惟孔距心郃之<lb/>
<pb n="KR3j0039_WYG_009-11b"/>
謂矣<lb/>
　<lb/>
　<lb/>
　<lb/>
　<lb/>
　<lb/>
　<lb/>
　攷古編卷九<lb/>
</p>
<p>
</p>
  </div>
<div>
<head>攷古編卷十</head> <lb/>
    <p>
<pb n="KR3j0039_WYG_010-1a"/>
欽定四庫全書<lb/>
　攷古編卷十<lb/>
　　　　　　　　　　　　宋　程大昌　撰<lb/>
　　　祿薄不可養亷<lb/>
漢宣帝詔曰今小吏皆勤事而奉祿薄欲其毋侵漁百<lb/>
姓難矣其益吏百石以下奉十五劉崇僣位以其土地<lb/>
所入少宰相奉錢月止百緡節度使止二十緡自餘薄<lb/>
有資給而已故其國中少亷吏<lb/>
<pb n="KR3j0039_WYG_010-1b"/>
　　　當時人言時事有不同者<lb/>
唐志太宗設官七百三十一員曰吾以此待天下士亦<lb/>
足矣曹確傳乃曰太宗著令文武官六百四十三謂房<lb/>
𤣥齡曰朕設此待天下賢士工商雜流不可假之以官<lb/>
與賢者同坐食也則其設員多少不同也賈捐之言元<lb/>
狩六年貫朽不可較此時帝在位已二十六年築朔方<lb/>
定兩粤通巴蜀戸口減半無財給用旣已筭及商車安<lb/>
得貫朽事也陸䞇言天下府兵八百府居關中者五百<lb/>
<pb n="KR3j0039_WYG_010-2a"/>
舉天下不敵關中之半唐志貞觀間天下十道置府六<lb/>
百三十四關内二百六十有一則關中置府僅居天下<lb/>
三之一耳論古事者若以為其時親見必勝傳聞豈不<lb/>
反為所誤哉<lb/>
　　　荀卿稱子弓乃仲弓<lb/>
楊倞曰荀卿言及子弓常與仲尼相配漢儒林傳有馯<lb/>
臂子弓江東人受易者馯臂傳易之外是無所聞荀卿<lb/>
所稱非馯臂也子弓仲弓也曰子著其為師也馯音寒<lb/>
<pb n="KR3j0039_WYG_010-2b"/>
楊倞注荀子元和時人<lb/>
　　　賢書獻祖廟<lb/>
今禮部進士奏名已取其試文自上而下十人者錄奏<lb/>
焚獻攢宫相傳承平時故事不知起何時案歸田録<lb/>
焚御試卷十以上於真宗影殿豈即其始耶然此亦<lb/>
有本周禮鄉大夫獻賢能之書于王登于天府天府者<lb/>
祖廟之守藏在焉凡官府鄉州及都鄙之治中皆於此<lb/>
乎受而藏之治中者鄭司農以為治職簿書之要也夫<lb/>
<pb n="KR3j0039_WYG_010-3a"/>
簿書之要尚即廟藏之則賢書從藏固其宜也漢文帝<lb/>
之䇿賢良曰悉陳其志毋有所隱上以薦先帝之宗廟<lb/>
下以興萬民之休利然則尚矣書曰用命賞于祖賚之<lb/>
詩曰大封于廟也蘇秦説燕王曰臣東用之鄙人而王<lb/>
親拜之於廟而禮之於庭夫封拜賞皆即廟以行示不<lb/>
敢專以尊祖也則賢書藏置其間特用賢中一事耳<lb/>
　　　秦已前已曾刻石<lb/>
始皇二十六年刻石琅琊臺其文曰古之帝者地不過<lb/>
<pb n="KR3j0039_WYG_010-3b"/>
千里刻金石以自為紀今皇帝一海内以為郡縣羣臣<lb/>
相與誦皇帝功徳刻于金石夫秦既引古帝紀刻金石<lb/>
者以為其時刻石本祖秦以前不專銘功鐘鼎其必已<lb/>
有入石者矣第金可久石易磨泐故古字之在後世有<lb/>
得諸鐘鼎而無得之石刻者其堅脆不同理固然也<lb/>
　　　歐公言易亡<lb/>
歐陽公謂記禮者引易語曰差若毫釐謬以千里今易<lb/>
無之疑易亦不全或曰此繇辭也古嘗有之為後人所<lb/>
<pb n="KR3j0039_WYG_010-4a"/>
削如元者善之長前乎孔子之文言矣此説於理可通<lb/>
而無據也太史公傳引此語裴駰曰易無此語易緯有<lb/>
之豈史遷時已有易緯耶抑為緯者反傳古語以信其<lb/>
書耶<lb/>
　　　平陽公主<lb/>
衛青傳青既尊貴而平陽侯曹壽有惡疾就國長公主<lb/>
問列侯誰可者左右皆言大將軍遂詔尚平陽公主然<lb/>
則青尚主時主夫曹壽故無恙也武帝所為大率如此<lb/>
<pb n="KR3j0039_WYG_010-4b"/>
　　　對揚<lb/>
唐人以見得進對為對揚如太宗時羣臣言事者上多<lb/>
引古今折之多不能對劉洎上書曰陛下降恩㫖假慈<lb/>
顔猶恐羣下未敢對揚是也其意蓋取書對揚天子休<lb/>
命為語其實非也傅説之謂對揚者受天子美言而答<lb/>
揚之於外成王謂君陳爾乃順之于外曰斯謀斯猷惟<lb/>
我后之徳夏侯勝出道帝語而曰堯言布於天下若是<lb/>
者可以名為對揚今劉洎所云者對耳非揚也賀若弼<lb/>
<pb n="KR3j0039_WYG_010-5a"/>
違約軌責弼曰今者對揚何得乃爾反覆是其誤之起<lb/>
已自後周矣<lb/>
　　　以征伐利歸臣下利不歸人主説和<lb/>
嚴安上書武帝曰今徇南夷朝夜郎降羌𤏡略薉州建<lb/>
城邑深入匈奴燔其龍城議者美之此人臣之利非天<lb/>
下之長䇿也唐武徳五年突厥大入高祖遣鄭元璹徃<lb/>
諭之璹説頡利曰今掠虜所得皆入國人於可汗何有<lb/>
不如復修和親坐受金帛又皆入可汗府庫孰與棄積<lb/>
<pb n="KR3j0039_WYG_010-5b"/>
年之歡而結子孫無窮之怨乎頡利引兵還蓋言中其<lb/>
實利害切於其身故能以言語囘鷙悍也富韓公慶厯<lb/>
和議世傳援此意為説虜遂就和然韓公前後語錄皆<lb/>
不載此語不知説者本何書予嘗辨之<lb/>
　　　便道之官<lb/>
漢蕭望之自御史大夫為太子太傅望之所任新舊官<lb/>
俱在朝著而曰便道之官何也按漢官舊儀載御史大<lb/>
夫初拜䇿曰惟五鳯三年正月乙巳御史大夫之官皇<lb/>
<pb n="KR3j0039_WYG_010-6a"/>
帝延登親詔之曰云云据此即是入見延登而後之官<lb/>
者是其常也今望之自大夫為太子太傅許不入謝徑<lb/>
徃受任故曰便道也便道云者猶曰即行不得入見也<lb/>
　　　春夏行刑<lb/>
古者春夏不行刑曰惡與天之生長相拂也然或罪狀<lb/>
已白停刑以待秋冬於事情殊不便然世人習見日久<lb/>
王莽地皇元年以出軍故春夏斬人都市百姓震懼則<lb/>
以驟見而駭非莽也罪今且勿問其事出於何人軍師<lb/>
<pb n="KR3j0039_WYG_010-6b"/>
所向呼吸成敗若乏興逗撓得待秋冬而誅乎以此知<lb/>
天下事駭衆者難以强也<lb/>
　　　貴粟<lb/>
漢文景勸農之詔曰黄金珠玊飢不可食寒不可衣時<lb/>
平歲豐未知此語深切事情也唐兵圍王世充洛陽城<lb/>
中絹一疋直粟三升服飾珍玩賤如土芥讀史至此始<lb/>
知文景生為帝子而自知民生要物真賢聖也唐史載<lb/>
貞觀四年斗米三四錢故行千里者不齎粮明皇天寶<lb/>
<pb n="KR3j0039_WYG_010-7a"/>
二載海内斗米率為錢十三青齊間斗米三錢道路列<lb/>
肆具酒食以勞行人此孟子所謂菽粟如水火而民無<lb/>
有不仁者也漢武隋煬輕農重邊竭國力招致逺方圖<lb/>
為美觀而道設酒肉以示奢足當時已為他國所笑安<lb/>
得以貞觀開元真富盛者示之乎<lb/>
　　　官俸有傔錢<lb/>
今外官給驛劵其色目有傔人有衙官本唐制也唐制<lb/>
在官者給防閤仗身白直親事守當等人以供役使已<lb/>
<pb n="KR3j0039_WYG_010-7b"/>
乃敕身當是役者出錢代役數各有差開元二十四年<lb/>
令百官防閤庶僕俸食雜用以月給之總稱月俸則始<lb/>
以所入防閤白直等顧錢正供百官俸入也今其事日<lb/>
逺而給劵者猶載其初色目多少之則<lb/>
　　　殺一不辜<lb/>
殺一不辜而得天下仁者不為然牧野之戰血流漂杵<lb/>
豈盡有罪者乎荀子曰凡誅非誅其百姓也誅其亂百<lb/>
姓者也百姓有捍其賊也是亦賊也前徒倒戈攻于後<lb/>
<pb n="KR3j0039_WYG_010-8a"/>
以北非反攻也遁而相戕也至于知悔來歸則在所不<lb/>
殺故曰弗迓克奔也<lb/>
　　　馮商續史記<lb/>
張湯傳賢注如淳曰班固目錄馮商長安人成帝時待<lb/>
詔金馬門受詔續太史公書十餘篇顔師古曰劉歆七<lb/>
略云商與孟栁俱待詔頗序列傳未足㑹病死然則史<lb/>
記亦有馮商之文不獨褚先生也<lb/>
　　　通侯<lb/>
<pb n="KR3j0039_WYG_010-8b"/>
漢高紀通侯諸將注言功徳通於王室非也本文為徹<lb/>
侯徹之為言槩五等侯爵不分高下皆得稱為侯也其<lb/>
後避武帝諱始改徹為通則安得通於王室之義漢又<lb/>
有關内侯在二十等爵名之内為其不給食邑遂不在<lb/>
侯數則知得入五等侯籍始通稱為侯也其後改為列<lb/>
侯即是以其列於五等言之<lb/>
　　　立講<lb/>
舊講筵雖當講者亦坐仁宗富於春秋乃立侍便於<lb/>
<pb n="KR3j0039_WYG_010-9a"/>
指示遂為故事<hi>吕氏家塾廣記</hi>
　　　唐李賢注令鮮水誤<lb/>
叚紀明傳追東羌至令鮮水上李賢注令鮮水名今在<lb/>
甘州張掖縣界一名合黎水一名羌谷水此説非也在<lb/>
張掖者名鮮水趙充國所謂治湟陿以西橋令可至鮮<lb/>
水上者是也今此紀明所追東羌乃在上郡其下言追<lb/>
及靈武谷可見也<lb/>
　　　史記語為漢書所更<lb/>
<pb n="KR3j0039_WYG_010-9b"/>
史劉敬傳諸侯初起時非齊諸田楚昭屈景莫能與漢<lb/>
曰非齊諸田楚昭屈景莫與史陸賈傳一歳中徃來過<lb/>
他客率不過再三過數見不鮮毋久溷公為也漢數擊<lb/>
鮮毋久溷女為也<lb/>
　　　水經不純桑欽書<lb/>
河水右瀆東北逕長樂郡武疆縣故城東酈曰長樂故<lb/>
信都也晉太康五年改從今名按杜佑以欽所紀有後<lb/>
漢和帝時地名疑其人出和帝以後今此既改信都從<lb/>
<pb n="KR3j0039_WYG_010-10a"/>
長樂則晉太康間事也議者以為後人誤以酈注加之<lb/>
本文然此所訂正信都改為長樂乃酈所注則不得謂<lb/>
為以酈注而入之經<lb/>
　　　菑縣<lb/>
史稱漢武帝菑縣至章帝惡其聲與災近改為考城今<lb/>
按靳歙傳擊邢説軍菑南破之則高帝時已為菑縣矣<lb/>
豈班固追書乎<lb/>
　　　秦穆公以人從死<lb/>
<pb n="KR3j0039_WYG_010-10b"/>
古今罪秦穆公以人從死非也此自其國俗嘗有願徇<lb/>
者而三良亦在願中耳田横死其二臣亦穿冡以從是<lb/>
時横已失國豈能强之使徇乎詩曰如可贖兮人百其<lb/>
身者傷其自欲從徇不可救止更代也恐非穆公遺命<lb/>
使然也秦獻公元年下令止從死者然則自穆公以至<lb/>
康共其國俗既以願徇為義國亦不立法禁故獻公既<lb/>
葬出子知非令典始以國法絶之<lb/>
　　　以絹準贓<lb/>
<pb n="KR3j0039_WYG_010-11a"/>
古者金作贖刑或百鍰五十鍰皆差其坐罪輕重聽贖<lb/>
至漢世又以金價計贓故其謂十金法重不忍相暴章<lb/>
者是也自唐至今計贓例皆以絹始自北齊高叡等為<lb/>
武成定律變古贖金之制使以中絹代至唐世定令贖<lb/>
罪雖得用銅而計贓則遂用絹價其制以犯罪之處中<lb/>
絹為估至開元十六年敕定為五百五十則用絹贖罪<lb/>
雖始於北齊而用絹直計贓則始於唐也穆王訓夏贖<lb/>
刑以鍰配罪孔頴達言入黄銅二十兩為一鍰也漢言<lb/>
<pb n="KR3j0039_WYG_010-11b"/>
罰金幾兩黄金也則唐世用銅有本也<lb/>
　　　税不可合其名為一<lb/>
崔琳為三司使議者患民税多目吏得為姦故除其名<lb/>
合以為一公以謂合而没其名一時之便後有興利之<lb/>
臣必更增之議者不能奪<hi>歐文琳碑</hi>
　　　少艾<lb/>
孟子曰人少則慕父母知好色則慕少艾有妻子則慕<lb/>
妻子趙岐曰艾美好也世因其語遂以少艾為少好之<lb/>
<pb n="KR3j0039_WYG_010-12a"/>
女也徧思經傳絶無有以艾為好之文或曰艾古女字<lb/>
也傳久而訛離析其體則女轉為艾此説似有理而孟<lb/>
子之書不經焚毁歴世諸儒無有以疑改易其本用之<lb/>
字者記在三館汪少監聖錫言衢有士子陳其所見求<lb/>
質於汪曰少當讀為少長則習騎射之少艾當為乂則<lb/>
不勞曲説而義自明矣信哉斯言也凡古書言懲艾之<lb/>
艾皆音刪艾即刪也懲艾云者懲絶之也詩曰峙乃錢<lb/>
鎛奄觀銍艾亦以刈讀是其證也慕少艾云者知好色<lb/>
<pb n="KR3j0039_WYG_010-12b"/>
則慕差減於孺慕之時矣至有妻而慕妻子則所謂孝<lb/>
衰於親之時不止於稍艾而已也此之為艾亦衰減之<lb/>
意也<lb/>
　<lb/>
　<lb/>
　<lb/>
　<lb/>
　攷古編卷十<lb/>
</p>
<p>
</p>
  </div>
        </body>
</text>\m</TEI>