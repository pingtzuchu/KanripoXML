<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>書畵彚考卷五十三</head> <lb/>
    <p>
<pb n="KR3h0068_WYG_053-1a"/>
欽定四庫全書<lb/>
　書畵彚考卷五十三<lb/>
　　　　　　　　　　刑部左侍郎卞永譽撰<lb/>
　　畵二十二<lb/>
元<lb/>
　無名氏<lb/>
　墨竹圖<lb/>
　　秋夜凉如水蒼竿戛擊清噴泉珠錯落帶月弄寒<lb/>
<pb n="KR3h0068_WYG_053-1b"/>
　　聲天台山人周景升題于竹西草堂<lb/>
　栗里秋香圖<lb/>
　　華上𤣥霜壓鬢寒葛巾漉酒不曾乾髙風千載無<lb/>
　　遺影誰寫寒花秋露團海漁子題<lb/>
　　水國秋髙八月凉誰將玉杵搗𤣥霜西風吹入東<lb/>
　　籬下萬朶無尋一㸃黄錢唐凌雲翰<lb/>
　　江國秋風第一枝清香不殿義熙時柴桑午夜闌<lb/>
　　蘿月景入踈窓色更竒時甲午冬竹雅裴日英作<lb/>
<pb n="KR3h0068_WYG_053-2a"/>
　　於荆南客邸<lb/>
　外錄<lb/>
　　珊瑚網云栗里秋香一云錢選筆先荆公得之呉<lb/>
　　功甫<lb/>
　情仙花輦圖<lb/>
　　花是情仙仙是花七香百合萬吹霞雪麋神力無<lb/>
　　教失漠漠<hi>闕</hi>天落内家桃花夢叟題<lb/>
　外錄<lb/>
<pb n="KR3h0068_WYG_053-2b"/>
　　珊瑚網云仙輦非俗駕可彷彿乃以古樹根及亂<lb/>
　　枝盤結上覆雜花為幙一白鹿馭之坐輦者明璫<lb/>
　　翠翹冠碧瑶蓮瓣綴楓葉埀霞帔朱舄側粉幇如<lb/>
　　削圭玉手握團扇支頤娟娟若有所思即所謂情<lb/>
　　仙也前導兩侍兒執綏按轡各錦纒頭揎臂絡金<lb/>
　　釧豹皮槲葉圍纎腰一紅屐蹻尖一黄靸弓樣䨇<lb/>
　　股現晳膩如毛衣狀偶語若有所指應促情仙赴<lb/>
　　約乎假使鹿仙相值定受騎頸矣故老鐵云雪麋<lb/>
<pb n="KR3h0068_WYG_053-3a"/>
　　神力無教失耳末句則㢘夫當時極羡天魔舞女<lb/>
　　背行蓮掌疑仙姬墮此情種歟此幅為仇英所臨<lb/>
　　在余家余又有瑶島羣真圖亦元人卷後女真數<lb/>
　　隊一秉耜一挑大葫蘆作隊一荷蕢一束芝草一<lb/>
　　倚鹿一控鶴作隊一擁巨笠一種芝盆中作隊一<lb/>
　　跨鳳一乘青鸞在海天雲際作隊俱作毛女妝束<lb/>
　　焉客閱而咤之曰毛女一而已矣何若是其雜然<lb/>
　　耶余不答惟簡諸載記條列若干為毛女氏譜分<lb/>
<pb n="KR3h0068_WYG_053-3b"/>
　　其仙凡得六類璀璀燦燦怪怪竒竒亦無形之丹<lb/>
　　青也<lb/>
　春景山水<hi>著色</hi>
　　橋囘綠水斜春樹隔烟霞隐處誰云識千峰只一<lb/>
　　家雲隐<lb/>
　　青山翠黛裛晴霞流水濺濺帶落花不覺雲間有<lb/>
　　鷄犬始知空外有人家海漁<lb/>
　松齋沐髮圖<lb/>
<pb n="KR3h0068_WYG_053-4a"/>
　　松翻翠影罥茆齋千里風雲入壯懷沐髮據床忘<lb/>
　　對客不知謝萬悵然囘張淵<lb/>
　　列嶂飛泉過雨時迴風碧浪影差差扁舟底事不<lb/>
　　歸去更向晴波照髩絲文嘉<lb/>
　江叟吹笛圖<lb/>
　　江楓葉赤蘆花白烟水茫茫晩山碧釣罷歸來酒<lb/>
　　一壺醉倚蓬忩弄長笛弄長笛無腔拍一任江南<lb/>
　　與江北<hi>闕款</hi>
<pb n="KR3h0068_WYG_053-4b"/>
　　八月蒼江蘆覆洲南洲老人迴釣舟壺漿飲空獨<lb/>
　　醉後横篴吹開天地秋弄節調音轉淒激蕭蕭兩<lb/>
　　鬢寒衝額山雲漠漠山樹青江水粼粼江月白是<lb/>
　　時萬籟俱無聲寥寥玉宇聲縱横颹風淅<graphic n="KR0377" url="https://raw.githubusercontent.com/kanripo/KR-Gaiji/master/images/KR0377.png" mimeType="image/png"/>隨處<lb/>
　　發𤣥鶴咬戛相和嗚鳬鴈飛來如近覩鵁鶄徘徊<lb/>
　　鷺鷥舞靈妃不入水仙宮神龍盡出馮夷府一龍<lb/>
　　吟浪羣龍鬭鼔鬛揚髯擁先後傳宮換羽自浮沈<lb/>
　　過徵歸商迭清溜一聲呌破蒼旻裡鴻濛呼囘九<lb/>
<pb n="KR3h0068_WYG_053-5a"/>
　　澗底暘谷金烏忽驚起摇落烟波千萬里東海徐<lb/>
　　珵<lb/>
　外錄<lb/>
　　珊瑚網云王弇州觚不觚錄畵當重宋而三十年<lb/>
　　來忽重元人乃至倪元鎮以逮明沈周價驟增十<lb/>
　　倍窑器當重哥汝而十五年來忽重宣徳以至永<lb/>
　　樂成化價亦驟增十倍大抵呉人濫觴而徽人導<lb/>
　　之俱可怪也今吾呉中陸子剛之治玉鮑天成之<lb/>
<pb n="KR3h0068_WYG_053-5b"/>
　　治犀朱碧山之治銀趙良璧之治錫馬勲治扇周<lb/>
　　治治商嵌及歙呂愛山之治玉王小溪治瑪瑙蔣<lb/>
　　抱雲治銅皆比常價再倍而其人至有與縉紳坐<lb/>
　　者近聞此好流入宮掖其勢尚未已也噫畵重元<lb/>
　　人自昔已然當沈啓南之前有金文鼎集勝國十<lb/>
　　二名家觀其題跋可知矣惜元美先生未見此冊<lb/>
　　耳<lb/>
　虞邵庵小像<lb/>
<pb n="KR3h0068_WYG_053-6a"/>
　　昔梓潼虞使君有隂徳其殁其子雍公哭之公輒<lb/>
　　蘇止雍公哭以為人死而得為佛樂莫大焉乃更<lb/>
　　哭之耶後從吏入冥乃知使君死為更生佛今青<lb/>
　　城公集中有所謂更生佛祠前瑞竹生是也雍公<lb/>
　　既相孝廟其府第在呉下公諸孫有名堪字克用<lb/>
　　者猶能讀書績學世其家克用於青城公為再從<lb/>
　　諸孫從江西畵史得公小像裝輯之俾人題詠於<lb/>
　　卷後青城公既以文章師表當世題詠之者豈易<lb/>
<pb n="KR3h0068_WYG_053-6b"/>
　　易著語若克用於公為子姓表章其家世則不得<lb/>
　　不然<lb/>
　　紫芝睂宇鳳麟姿自是文章百世師何必凌烟畵<lb/>
　　冠劍雲仍翼翼奉烝祠遂昌鄭元祐<lb/>
　　松栢蕭蕭墓上秋衣冠猶識舊風流雄深典雅文<lb/>
　　章在酷似唐人栁栁州淮南潘純<lb/>
　　復見玉堂真學士眉山草木必重枯古心古道文<lb/>
　　章古試問丹青畵得無壺中陸行直<lb/>
<pb n="KR3h0068_WYG_053-7a"/>
　　頭戴玉冠携竹杖龐睂丹頰白髯鬚久知後夢非<lb/>
　　前夢方信今吾即故吾已約耆英開洛社更尋歸<lb/>
　　路問成都堂堂一代文章伯千載還應再有無趙<lb/>
　　郡蘇大年<lb/>
　仙臺髙士圖<lb/>
　　仙臺有髙士聞在最髙峰濯足五湖水結巢千歲<lb/>
　　松霞霏雲扃不可到落花如雪絲吹濛醉顔生酡<lb/>
　　目曈曈飛花蹴踏金芙蓉絳綃為裳玉練容往來<lb/>
<pb n="KR3h0068_WYG_053-7b"/>
　　倐忽其猶龍伊誰貌此世外蹤青城山人仙中翁<lb/>
　　運筆直與天同功倪生作詩以咏歎凌跨倒景他<lb/>
　　日期相從倪瓚<lb/>
　孝感白華圖卷<lb/>
　　本齋王公孝感白華圖傳　前翰林國史院編修<lb/>
　　官章嚞撰<lb/>
　　詩言白華孝子之潔白也有其義而亡其辭是以<lb/>
　　白華不可得而見見之亦不可得而名今正議大<lb/>
<pb n="KR3h0068_WYG_053-8a"/>
　　夫前饒州路總管王公都中以孝母而感白華世<lb/>
　　指為公心潔白之應非天以是彰聖世孝治之符<lb/>
　　也歟公母張氏諱普貴自號無為至元甲申公父<lb/>
　　閩國忠愍公衘命使日本殁於難時母未三十公<lb/>
　　甫七歳留侍京師訃聞即以貞節自誓祝髮于京<lb/>
　　之浄垢寺惠公為尼出主平江陽山妙浄寺道行<lb/>
　　冰雪郡城妙湛禪寺退庵及公髙之舉以自代尋<lb/>
　　奉璽書䕶持錫號宏宗圓明佛日大師住山幾四<lb/>
<pb n="KR3h0068_WYG_053-8b"/>
　　十年兩新梵宇規模宏麗視昔有加事業恢恢光<lb/>
　　明盛大嘗參天目髙峰和上妙公言下契悟中峰<lb/>
　　本禪師記之詳矣公自失怗鍾孝于母奉顔順㫖<lb/>
　　愛敬兩盡自謂惟悅親足以解憂不以居官貳其<lb/>
　　行敭歴平江治中浙東荆湖宣慰泉貨大監守郴<lb/>
　　及饒壹是清忠仁恕以慰母心至感瑞粟瑞麥治<lb/>
　　為百城最慈訓之功居多所得清俸必馳歸以奉<lb/>
　　甘㫖歳畜俸餘於母誕辰延方士拜詞章減筭以<lb/>
<pb n="KR3h0068_WYG_053-9a"/>
　　益母夀者垂三十年母嘗喜曰吾子孝且㢘若是<lb/>
　　吾忠愍為不死矣寺既成乃謝事屬海菴潤公深<lb/>
　　以繼席得人為喜遂自築室方丈之西而退處焉<lb/>
　　日閱大藏經五年而徧一藏夜則施幽冥修禪觀<lb/>
　　寒暑如一公念母清苦且夀寖髙亟棄官歸養煑<lb/>
　　粥嘗藥不違膝下無何疾作衣不解帶者累月病<lb/>
　　革刲股和糜以進至治壬戌七月朔命其徒稱阿<lb/>
　　彌陀佛號凝然不亂趺坐而逝夀六十有七僧臘<lb/>
<pb n="KR3h0068_WYG_053-9b"/>
　　三十九闍維獲舍利五色百餘公即其退居塑頂<lb/>
　　相寢興服用奉之如生幢葢香華荘嚴殊勝躬自<lb/>
　　負土築塔以三品儀從塟凡附于凾者必誠必信<lb/>
　　請中峰本禪師掩其土斷崖義禪師指其歸玉堂<lb/>
　　善之鄧公銘其塔當代名流發揮潛徳照耀泉石<lb/>
　　凡可以資道佛乘者靡不曲盡其至而公猶以為<lb/>
　　未足聞永嘉心樂周真師潛棲却粒有道不逺千<lb/>
　　里延至家庭癸亥三月朔設黄籙以展孝思感瑶<lb/>
<pb n="KR3h0068_WYG_053-10a"/>
　　鶴三至絫百盤舞烟篆之上所煉𡨕鏹作紫金光<lb/>
　　五色絢爛異常越十有四日像設之筵缾簪丹茶<lb/>
　　兩旬浹矣其花半萎中有一蕚天然融結状類桃<lb/>
　　實非華非果玉質縠章宛分三脉日漸以腴燭之<lb/>
　　内外映徹如浄琉璃駭乎優曇鉢之一現也詩之<lb/>
　　白華非此也耶嗟乎流俗之人其於親也居不致<lb/>
　　敬養不致樂病不致憂䘮不致哀祭不致嚴者滔<lb/>
　　滔皆是也間有能盡其道者死則已死之而已孰<lb/>
<pb n="KR3h0068_WYG_053-10b"/>
　　能如公終身之慕而動天地感鬼神致孝應之瑞<lb/>
　　如是彰彰者哉是以書以錫類且俟太史氏之紀<lb/>
　　孝行者得焉贊曰天地父母同乎一氣心兮貫通<lb/>
　　一而匪二知覺之中影響昭晰禽魚草木鬼神之<lb/>
　　祕感則隨應非詭非異維此白華心華所契子母<lb/>
　　異軀此心不離生死異岐此心不虧儒墨異趨此<lb/>
　　心不欺本真發露莫為而為出而瑞世故忠可移<lb/>
　　誰無父母此心則否一膜町畦藟梩返走不䘏生<lb/>
<pb n="KR3h0068_WYG_053-11a"/>
　　前孰追死後尚監兹心民徳歸厚孝治之符風行<lb/>
　　九有<lb/>
　　門生倪從<lb/>
　　槐堂使君忠孝家家世奕耀承天華繡衣青雲曉<lb/>
　　迴立金掌白露秋無瑕番江東來清徹底髓浹恩<lb/>
　　溶一千里囘看七塔白雲飛不為芝山明月住人<lb/>
　　生七十自古希寸草報得三春暉欣然歸養五馬<lb/>
　　貴簫鼔却駕瑶池西明知天上差可樂明知佛性<lb/>
<pb n="KR3h0068_WYG_053-11b"/>
　　在空覺刀寒股剔悲轉深祭冷燈迷夢何託九符<lb/>
　　通天天無扃雙鶴盤舞開神靈飄飄白華不可執<lb/>
　　皎皎來綴丹茶瓶聫珠熒盈隐紋膜肥玉瘦瓊巧<lb/>
　　鎪琢仙桃留核海茫茫天女散花雲漠漠何人不<lb/>
　　為父母思<graphic n="KR0377" url="https://raw.githubusercontent.com/kanripo/KR-Gaiji/master/images/KR0377.png" mimeType="image/png"/>酒慷慨臨芳碑空林染淚拾綠筍中<lb/>
　　使促召占靈芝先公凛凛忠義氣配以清風柏舟<lb/>
　　誓使君名徳復繼之況此孝誠動天地天長地久<lb/>
　　不可量理有必報善者昌門生請續蘇子記更為<lb/>
<pb n="KR3h0068_WYG_053-12a"/>
　　此筆當明光白麻快草還自許金鼎調元承上瑞<lb/>
　　雲從衮舄相接武萬歳千秋奉明主<lb/>
　　嘗謂大孝終身慕父母昔聞其語今見其人夫父<lb/>
　　母存而致孝養之道者理之所當然也至於父母<lb/>
　　殁而能守終身之孝者間有人焉本齋王侯予之<lb/>
　　世契也世以忠孝著聞幼年忠愍公殁於王事而<lb/>
　　侯於事母之道克盡孝敬病則親書佛經以為之<lb/>
　　祈安既殁而追慕之心不已斯其為終身之孝矣<lb/>
<pb n="KR3h0068_WYG_053-12b"/>
　　永嘉心樂周真師乃得道之士癸亥之春逺迎於<lb/>
　　家修設普度感應非一醮事甫畢忽几筵所供丹<lb/>
　　茶幻生白華玉質雙紋咸謂孝心所感者如是繪<lb/>
　　之圖傳誠可以勵薄俗也昔唐之李興之廬産瑞<lb/>
　　芝宋王庭珪之塋木連理嘗稱美於前世矣今王<lb/>
　　正議公孝感白華誠為元朝之盛事也豈不韙歟<lb/>
　　予偶來呉下獲覩其事因記曩年出守東甌母氏<lb/>
　　殁焉靈幃前所植盆蘭皆生異花同心雙卉于時<lb/>
<pb n="KR3h0068_WYG_053-13a"/>
　　諸名公亦嘗圖其事而歌咏之近三十年矣每一<lb/>
　　展視哀慕之心油然而生今觀白華之瑞與予之<lb/>
　　所感頗相類敬羡久之不覺老淚為之澘然也併<lb/>
　　書以識之時癸亥良月謹齋夏若水時年八十<lb/>
　　公家世清白忠孝出天性神明信感通草木宜瑞<lb/>
　　慶敬觀卷中詩作者皆可敬誰能補白華千古發<lb/>
　　髙詠薊丘李士行<lb/>
　　古孝親之感感致物之異多白故劉殷白鴈林攢<lb/>
<pb n="KR3h0068_WYG_053-13b"/>
　　白烏程袁師白狼梁文貞白兔而詩之素冠白華<lb/>
　　可見矣若宇周之王崇神草生庭以有徳感無情<lb/>
　　登之信史傳以為祥不可誣也今本齋王使君孝<lb/>
　　母之徵著朱華白實於離根去土之瓶盎此又因<lb/>
　　心之效貫於神明者錢唐白珽謹拜手為之頌曰<lb/>
　　草木何知所知者天母也天只隔彼壤泉事死如<lb/>
　　生將終身焉酌水獻花罔或不䖍潔白之感著于<lb/>
　　几筵徳有所屆在爾象賢守貴守富孝忠則全國<lb/>
<pb n="KR3h0068_WYG_053-14a"/>
　　人稱願憩棠樹萱斂華就實遺訓乃宣播此徽烈<lb/>
　　本支永年<lb/>
　　王侯奉母孝且慈阿母一念天人師母心憶子子<lb/>
　　憶母指血示現珊瑚枝摩耶夜半歸忉利麻衣痛<lb/>
　　瀉縣河淚浮屠七七䕶神光法乳瓊珠自天雨人<lb/>
　　中三才佛此心心田萬緣無邊春孝思感召隨所<lb/>
　　應白華潔美如其人畵圖錫類傳不朽繡斧持冰<lb/>
　　印垂斗它時孝子誦陳元鷹鸇滿地長囘首廬江<lb/>
<pb n="KR3h0068_WYG_053-14b"/>
　　況逵<lb/>
　　嘗讀鄒書曰仁之實事親是也朱子釋之曰實為<lb/>
　　精實或問其義先生曰此所謂實以對華而言耳<lb/>
　　惟以實對華而言則凡仁之見於日用者惟事親<lb/>
　　為根本精實所在必先主乎此而後光華有以發<lb/>
　　見於枝葉之間耳嘗竊疑之不幾於鑿乎今觀佛<lb/>
　　日大師甁花之實而知師相事親之實然後朱子<lb/>
　　釋經信而有徵平生著疑胸中一旦豁然醯鷄之<lb/>
<pb n="KR3h0068_WYG_053-15a"/>
　　覆嗚呼盈天地間一感通之理耳此以實感則彼<lb/>
　　以實應公晨夕几筵哀號罔極精神心術貫通融<lb/>
　　結故其精實發見於枝葉如此不然斷枝萎蕚寄<lb/>
　　瓶中借勺水自活行且薪矣安能碩而實瑩而虚<lb/>
　　澤而腴若是其祥且異哉余故因以廣朱夫子之<lb/>
　　說以勸為人子之事親者老姪亦溪王彦文敬書<lb/>
　　靈枝彰本齋王公之孝感也忠愍公以國事死海<lb/>
　　上子方七歲母夫人張氏依慈門以貞保幼公長<lb/>
<pb n="KR3h0068_WYG_053-15b"/>
　　而仕報以孝母亡公折時花薦靈几突然有異實<lb/>
　　如桃白且瑩朝野瑞之天人之道宻矣<lb/>
　　靈枝在瓶既芳既零有敦<hi>音團</hi>其實匪玉匪冰素帷<lb/>
　　法室孝感於寂古之白華豈如今之實<lb/>
　　昔靈枝在囿其本孔茂生之榮之如有父有母今<lb/>
　　也薦于茲餘厥蕚跗廼有實突如缾之者誰洵美且殊<lb/>
　　靈枝之祥兮神明彰兮我心傷兮父死節兮<lb/>
　　子幼母祝髮兮子守今疇翼疇覆本兮枝兮其來<lb/>
<pb n="KR3h0068_WYG_053-16a"/>
　　也久兮是以昌厥後兮<lb/>
　　其白也喻清其瑩也喻明不根而生喻其虚靈伊<lb/>
　　物之感感人之孝熙父之功廣母之教俾忠孝是<lb/>
　　傚<lb/>
　　忠孝維本事業維枝我歌此詩俾在朝而知俾在<lb/>
　　野而知維本齋公是儀　右靈枝五章凡四十一<lb/>
　　句晋安黄文仲再拜謹書<lb/>
　　母慈子孝覺天全桃發花枝豈偶然名士品題圖<lb/>
<pb n="KR3h0068_WYG_053-16b"/>
　　畵卷他年當不負凌烟𤣥覽道人王夀衍<lb/>
　　白華載補三百篇蟠桃一實三千年方士招魂術<lb/>
　　通仙使君念母心通天孝感誠應𤣥又𤣥生祥下<lb/>
　　瑞理則然圓明示寂佛果圓王母今在瑶池前白<lb/>
　　華變幻丹葩妍蟠桃彷彿青枝連玉苞瑩若壺冰<lb/>
　　懸心目洞照無中邊太史載筆青瑶鐫斯<hi>闕</hi>斯文<lb/>
　　百世傳長沙湯彌昌拜手敬題<lb/>
　　華枝長幾何缾水深纔咫胡然玉實懸了不由根<lb/>
<pb n="KR3h0068_WYG_053-17a"/>
　　柢得非天工竒變幻絶常理重孝徹神明達徳肇<lb/>
　　庭戺泣土冬萌竹扣冰淵躍鯉存殁事實殊感應<lb/>
　　意良似猗歟閩公配早誦笄珈美貞吉誓從一身<lb/>
　　與金<graphic n="KR0726" url="https://raw.githubusercontent.com/kanripo/KR-Gaiji/master/images/KR0726.png" mimeType="image/png"/>止義方作名臣敭厯動遐邇㷀㷀痛劬勞<lb/>
　　像事嚴帷几向來優曇鉢示現猶韡韡異産發哀<lb/>
　　思嘉祥薦䖍祀紅英萎欲墮素果突初委粟肌潤<lb/>
　　盈握瑶質瑩難擬文章雍國孫椽筆擅邦史手引<lb/>
　　瑞華圖辨論驚凡耳顧我逺臺閣綴語亦何泚移<lb/>
<pb n="KR3h0068_WYG_053-17b"/>
　　忠豈煩辭柏豸方需起四明黄叔英<lb/>
　　忠孝同根幻作華白如冰雪赤如霞孝心潔白忠<lb/>
　　心赤子孝夫忠萃一家學生廬陵王璡百拜<lb/>
　　蓼莪霜氣入袈裟銘筆當歸學士家更為白華添<lb/>
　　後傳東風誰忍看山茶京口陳方<lb/>
　　慈孝孤忠萃一家遼遼千古徳音遐捐軀阿父貞<lb/>
　　無貳祝髮孀親矢靡他叩影睇瞻多感慨履霜哀<lb/>
　　慕幾悲嗟披圖細看甁中瑞方見詩人咏白華錢<lb/>
<pb n="KR3h0068_WYG_053-18a"/>
　　天祐<lb/>
　　百行先於孝孤忠草木知只應白華傳可配蓼莪<lb/>
　　詩素質凝冰玉丹心吐雪絲優曇時一現瑞感慰<lb/>
　　幽思方儀頓首<lb/>
　　白華之詩束晳補亡殆亦彷彿修辭槩存風㫖今<lb/>
　　秀毓靈苞我身親見其欲忘言可乎輒撰三章歌<lb/>
　　咏盛徳君子謂其僭不敢辭<lb/>
　　白華美王公之孝也公事母孝故天彰其瑞焉<lb/>
<pb n="KR3h0068_WYG_053-18b"/>
　　猗歟白華皦皦其英匪冰匪玉澹然天成如芝斯<lb/>
　　秀如蘭斯馨曷維其異感於神明<lb/>
　　我儀圖之孝思攸格靖共追慕維民之則純嘏昭<lb/>
　　融靈應靡忒愧彼頳㽔表斯貞白<lb/>
　　是以有令譽兮昭厥圖于繪素兮庶幾有衮衣兮<lb/>
　　𢎞風化於九圍兮　東嘉鄭僖謹書<lb/>
　　白華久不補誰識孝子心寸草報春暉後來存雅<lb/>
　　音散火冰雪中孤標凝太隂一氣類冬筍冷燄分<lb/>
<pb n="KR3h0068_WYG_053-19a"/>
　　蕭岑茫茫東海波斂之碧壺深花如慈顔開枝似<lb/>
　　兒手簪王氏琳琅秀佛香薝蔔林孝子獨何為感<lb/>
　　通無古今髙郵龔璛<lb/>
　　忠貞節孝之門天福其善和氣薰蒸藹然於庭因<lb/>
　　物為瑞匪刻意於斯花也然以忠貞節孝之瑞為<lb/>
　　瑞則玉果為上瑞矣又不必拘於金芝朱草之為<lb/>
　　瑞也是用近體詩歌詠之<lb/>
　　徳風吹起九原春神拔休祥集慶門半樹竒花非<lb/>
<pb n="KR3h0068_WYG_053-19b"/>
　　著土一瓶和氣自為根祖宗種徳誠心在天地無<lb/>
　　私至理存魂斷北堂萱草露展圖猶得問寒温壬<lb/>
　　申歳十有一月六日中山賈實端拜<lb/>
　　奉題孝感白華圖後<lb/>
　　予讀南齊書蕭子懋母阮病危篤請僧行道用銅<lb/>
　　罌盛水漬蓮供佛子懋禮曰若使阿姨因此和勝<lb/>
　　願諸佛令華竟齋不萎七日齋畢花更鮮紅視罌<lb/>
　　中稍有根鬚又蕭子罕母樂寢疾子罕晝夜祈禱<lb/>
<pb n="KR3h0068_WYG_053-20a"/>
　　時以竹為燈纘照夜此纘夙昔支葉大茂母病亦<lb/>
　　愈世皆以為孝感所致大哉孝乎天地之所假也<lb/>
　　鬼神之所輔也聖賢之所稱也匹夫匹婦同有是<lb/>
　　心而不自知也惟君子為盡焉嗚呼草木之植有<lb/>
　　生無情矧斷而置諸宜若生意絶矣然罌蓮根纘<lb/>
　　竹茂與今尚書王公之瓶華實非有相者曷致兹<lb/>
　　異雖事生事亡之孝殊而天人之所感一也方尚<lb/>
　　書喪母張夫人命道士設金籙醮簪山丹瓶中兩<lb/>
<pb n="KR3h0068_WYG_053-20b"/>
　　旬齋畢一華半萎而其鄂結實状類木桃玉表冰<lb/>
　　中時莫能識因取詩之白華名焉夫瓶花有實昭<lb/>
　　其異也色質潔白昭其孝也碩果特生昭其仁也<lb/>
　　竟齋不萎昭其誠也君子于此見天人之道焉見<lb/>
　　王氏之徵焉白華之詩曰蒨蒨士子湼而不渝竭<lb/>
　　誠盡敬亹亹忘劬公之事夫人也有之矣又曰堂<lb/>
　　堂處子無營無欲鮮伴晨華莫之㸃辱公始終厥<lb/>
　　守實允蹈焉惟公事業在國史白華法當書則其<lb/>
<pb n="KR3h0068_WYG_053-21a"/>
　　傳亡窮而視古之人葢掩之矣翥既觀斯圖而竊<lb/>
　　歎美之遂為之書時至元後庚辰孟陬晉寧張翥<lb/>
　　題<lb/>
　　世之有符瑞神異之事載於書驗於今耳聞目覩<lb/>
　　數數然也而未有能究其所從出使人瞭然以不<lb/>
　　疑者其故何哉徒以孔子不語怪為解而其所以<lb/>
　　不語者又何哉或曰怪不足言也若是則性與天<lb/>
　　道不可得而聞者其亦不足言乎孔子生亂時道<lb/>
<pb n="KR3h0068_WYG_053-21b"/>
　　降俗薄故因時制弊扶持綱常茍非切於人事唯<lb/>
　　恐致惑於人特祕之而不言耳然則其終不可以<lb/>
　　致詰耶西方有佛者曰人之性其來無初其往無<lb/>
　　終大而天地散而萬物日懸諸上雨澤於下山岳<lb/>
　　河海卉木鱗介至若神竒物怪變化萬状皆自一<lb/>
　　性而出故有啓書以反風噀酒而降雨孝感而魚<lb/>
　　躍笋迸誠格而泉湧者唯性之本具非假於外也<lb/>
　　使能全其性之妙雖天地位萬物育不啻過矣嗚<lb/>
<pb n="KR3h0068_WYG_053-22a"/>
　　呼吾知王侯瑞華之異而重有徵於斯言也初侯<lb/>
　　父忠愍公使日本死於王事侯母方盛年誓斷髮<lb/>
　　為尼嘗參髙峰妙公得性妙之㫖矣而侯以弱冠<lb/>
　　出仕即以能稱累遷至三品官而養母至孝母既<lb/>
　　學佛泊然於世至治二年七月朔趺坐而逝遂以<lb/>
　　佛之制闍維之獲舍利五色斵石為窣屠葬焉侯<lb/>
　　猶縗絰居喪三年禮也一日奠於筵有折山丹花<lb/>
　　於瓶者俄結一物如杯玉雪瑩然人咸異之而以<lb/>
<pb n="KR3h0068_WYG_053-22b"/>
　　詩文稱美者何限侯謂其母佛之徒也徵言於余<lb/>
　　余得以佛之說告焉人之均有是性而物誘之若<lb/>
　　蔽焉若失焉非有明而復之之功烏能臨生死而<lb/>
　　不亂者耶夫欲善乎性之學者無踰於佛而治世<lb/>
　　之道必用於儒者也今侯之于母明佛之性用儒<lb/>
　　之禮由是而感通故異花之徵皆性善之徵著者<lb/>
　　爾侯也擴而充之移孝於忠以致君澤民使休徵<lb/>
　　應而甘露降醴泉出則後之人又將歌咏之無巳<lb/>
<pb n="KR3h0068_WYG_053-23a"/>
　　也侯名都中由兩浙漕使除福建㢘訪使母張氏<lb/>
　　諱普貴字無為云泰定三年三月一日中天竺桑<lb/>
　　門釋大訢後序<lb/>
　外錄<lb/>
　　鐵網珊瑚云此卷一書生携至而錄之者也聞其<lb/>
　　來乃自王氏族人將以售焉隨後又於城中人家<lb/>
　　閱一卷則白華之圖在其詩文則不暇為錄矣予<lb/>
　　纂郡乗又得王氏白華事可書之卷中傳一篇并<lb/>
<pb n="KR3h0068_WYG_053-23b"/>
　　詩共作者二十人<lb/>
　荆南精舍圖<lb/>
　　題徳機荆南精舍圖<lb/>
　　誰畵荆南精舍圖烟霏嵐翠墨糢糊林間野鹿時<lb/>
　　相逐洞口山猿不受呼尚有流泉悲夜雨已迷幽<lb/>
　　逕入寒蕪癡人莫彈西飛鶴雲外仙君恐姓蘇倪<lb/>
　　瓚<lb/>
　吴閒閒諸畵像<hi>凡十九圖内七十像張紹先作鳳闕春朝龍川曉扈二圖張顯良作餘闕</hi>
<pb n="KR3h0068_WYG_053-24a"/>
　　<hi>姓氏</hi>
　松下像<lb/>
　　公自至元中入朝累奉命代祀岳瀆及江南名山<lb/>
　　每竣事必顧瞻修林留憩吟嘯至大庚戌在龍虎<lb/>
　　山作松下像上黨李孟贊<lb/>
　　詩書之澤道徳之容泰山北斗甘雨祥風一襟秋<lb/>
　　霽萬象春融克仁克義惟孝惟忠黼黻皇猷柱石<lb/>
　　𤣥宗千二百歳今方小住於空同也<lb/>
<pb n="KR3h0068_WYG_053-24b"/>
　内觀像<lb/>
　　至大四年辛亥還朝燕居環樞堂作内觀像清河<lb/>
　　元明善贊<lb/>
　　儼然服儒邈矣宗聃陽耀喬林霜潔重潭專兮春<lb/>
　　温愀兮秋嚴彝爾岩崖中自隅㢘斯則畵史筆所<lb/>
　　形似淵然其存我善模擬寓跡髙𤣥道裕孝忠惟<lb/>
　　真惟誠克溥而公恬於用世器也何宏將齊天放<lb/>
　　材也何英緬懷古人若李長源吁嗟名臣終慙綺<lb/>
<pb n="KR3h0068_WYG_053-25a"/>
　　園<lb/>
　存思像<lb/>
　　皇慶二年癸丑大醮長春宮奉命致玉簡於嵩山<lb/>
　　濟瀆作存思像吴興趙孟頫贊<lb/>
　　天門開兮真人出顔渥丹兮髮如漆被寶衣兮耀<lb/>
　　朝日冠切雲兮戴明月體道徳兮用儒術祠靈宮<lb/>
　　兮薦芳苾輔有道兮皇建極斂五福兮以敷錫皇<lb/>
　　情凝兮沛恩澤親康寧兮百祥集功名遂兮仙道<lb/>
<pb n="KR3h0068_WYG_053-25b"/>
　　逸馭雪精兮使橘术肩洪崖兮夀金石<lb/>
　飛歩像<lb/>
　　延祐元年甲寅公父饒國公母饒國夫人皆年八<lb/>
　　十天子賜上尊對衣使歸為夀是歳留雲錦山郡<lb/>
　　守以旱請禱得雨作飛歩像蜀郡虞集贊<lb/>
　　列仙之儒身為道樞卷舒經綸綽乎有餘宇宙名<lb/>
　　言河海偉量冠服髙明河漢之上<lb/>
　詠歸像<lb/>
<pb n="KR3h0068_WYG_053-26a"/>
　　延祐二年乙卯扈從上京㳺南屛山見白雲東歸<lb/>
　　悠然思親作詠歸像亳郡李源道贊<lb/>
　　風度之淵如天和之粹如野服葛巾閒雅甚都我<lb/>
　　聞大方之家以身為患胡為見身外之身而為猶<lb/>
　　龍氏之徒歟𤣥徳之風夐與衆殊以儒為宗而有<lb/>
　　道義之腴以𤣥為學而無山澤之臞止水泓渟光<lb/>
　　風舒徐芥視千金杯觀五湖藏之名山千載而下<lb/>
　　可肅鄙夫友松鶴而道不孤不然将御風騎氣而<lb/>
<pb n="KR3h0068_WYG_053-26b"/>
　　遊於物之初耶<lb/>
　燕坐像<lb/>
　　延祐間公日侍禁廷進則論道退而燕居作燕坐<lb/>
　　像吴興趙公為作松石竹鶴圖成時稱精妙仁宗<lb/>
　　皇帝勅令進入御覽之餘再三嘉歎仍以還賜蜀<lb/>
　　郡虞集贊<lb/>
　　於惟明時道藝精極象徳之容存神之迹喬松如<lb/>
　　雲舞鶴在側天監所臨千載一日<lb/>
<pb n="KR3h0068_WYG_053-27a"/>
　看雲像<lb/>
　　延祐三年丙辰公静息林下見晴空飛雲變化無<lb/>
　　迹作看雲像四明袁桷贊<lb/>
　　徳不形禮為翼熙熙沖静之神侃侃孝友之色籠<lb/>
　　古絡今其辭如雲佐理以無為智深而若遺朝承<lb/>
　　衮龍暮撫松鶴心徹九九太虚盤礴是所謂養其<lb/>
　　尺宅嗣𤣥而生白者耶<lb/>
　泥丸像<lb/>
<pb n="KR3h0068_WYG_053-27b"/>
　　延祐四年丁巳公修大洞畢法作泥丸像吴興趙<lb/>
　　孟頫贊<lb/>
　　大冠如星執玉如盈籲天之休報國以誠出入帝<lb/>
　　閽翺翔玉京施於有政可使簪纓誰言道家隱儒<lb/>
　　其間衆人皆忙我獨閒閒混跡在朝何異在山不矯<lb/>
　　不汚其馨如蘭緇衣好賢白駒是縶游心𤣥圃凝<lb/>
　　情雲笈珮聲鏘洋瑶臺拾級神明煥然快覩山立<lb/>
　朝元像<lb/>
<pb n="KR3h0068_WYG_053-28a"/>
　　延祐五年戊午夏奉㫖建大醮於上京作朝元像<lb/>
　　浚儀馬祖常贊<lb/>
　　有毣毣之思而弗施有肅肅之容而自儀冠裳孔<lb/>
　　都登降拜趨載以徳輿豐以道樞俾同我尚世之<lb/>
　　儒相實民之望豈囿於象者耶<lb/>
　聽松風像<lb/>
　　延祐五年戊午秋日登西山樓聽松風作聽松風<lb/>
　　像巴西鄧文原贊<lb/>
<pb n="KR3h0068_WYG_053-28b"/>
　　敦禮度延陵裔法清浄猶龍氏徳充符經在笥中<lb/>
　　秉直佐𤣥治親受祉湛恩沛玉温如鳴佩琚馭埃<lb/>
　　風游清都儼巗廊際都俞宇泰定存若虚神得一<lb/>
　　化萬殊應環中合道樞<lb/>
　青城像<lb/>
　　大徳元年丁酉代祀江瀆至於青城之山流觀乎<lb/>
　　清湍巨壑終日忘去作青城像豫章揭徯斯贊<lb/>
　　有番君之子孫爰應運而挺生擢華岳以為質振<lb/>
<pb n="KR3h0068_WYG_053-29a"/>
　　黄鐘以為聲雷風出其呼吸龍虎為之服乗或翺<lb/>
　　翔於魏闕或超摇乎太清指凾闗以朝騖夕已戾<lb/>
　　乎青城合元𤣥於一體撫玉局於千齡哂方士於<lb/>
　　碧鷄追神颷於鶴鳴臨飛泉而解帶拂髙霞而抗<lb/>
　　旌雪山避其髙潔錦水讓其泓淳葢其為道也有<lb/>
　　要雖欲極而難名語禱祀則以修徳為本論沖舉<lb/>
　　則以忠孝為經齊荘惠於物我㑹孔李之粹精加<lb/>
　　以卿相而不易寵以恩數而不驚冝乎每前席於<lb/>
<pb n="KR3h0068_WYG_053-29b"/>
　　宣室永揚風於八紘人徒見其寓形於青城也庸<lb/>
　　詎知即前日空同之廣成<lb/>
　衡岳像<lb/>
　　至元中世祖皇帝常命公主祠衡岳後留朝屢使<lb/>
　　過之必躡飛景於層顛覽浴曦於逺海作衡岳像<lb/>
　　廬陵歐陽𤣥贊<lb/>
　　江漢兮揚舲洞庭兮飲馬消摇乎天柱之上游宴<lb/>
　　乎紫葢之下坐碧藟以忘年䕃長松以清夏朱草<lb/>
<pb n="KR3h0068_WYG_053-30a"/>
　　産乎離明夀星見乎軫野為治世之禎祥冝天錫<lb/>
　　之純嘏接飛霞於十洲賓出日於半夜公侯造膝<lb/>
　　猿鶴不避王人薦璧雲月為藉以予觀是翁識鑒<lb/>
　　邃者凝於神光塵同者鄰於化使之端委廟堂則<lb/>
　　范長生之風軌若夫山中宰相固陶𢎞景之流亞<lb/>
　　也<lb/>
　上清像<lb/>
　　泰定四年丁卯代祀江南三山還朝醮于崇真宮<lb/>
<pb n="KR3h0068_WYG_053-30b"/>
　　作上清像雲中趙世延贊<lb/>
　　冠芙蓉兮玉比徳衣雲霞兮絢五色談大道兮坐<lb/>
　　瑱席流瓊音兮達宣室貫羲文兮妙得一相箕疇<lb/>
　　兮廣敷錫論天人兮天只尺言諤諤兮帝心格進<lb/>
　　崇階兮總仙籍著贊書兮表清直事列聖兮如一<lb/>
　　日顯祖父兮饒封國信行藏兮古是式從赤松兮<lb/>
　　師黄石𤣥中之𤣥兮大虚無跡洞燭萬變兮凌厲<lb/>
　　八極<lb/>
<pb n="KR3h0068_WYG_053-31a"/>
　說法像<lb/>
　　至順二年辛未夏有㫖大醮長春宮公專主齋法<lb/>
　　作說法像蜀郡虞集贊<lb/>
　　游乎萬物之表而能約已於名教老乎朝廷之間<lb/>
　　而不濡迹於公卿粲若華星之麗乎河漢浩然雲<lb/>
　　氣之出乎嵩衡其凝也止水之善鑒其動也祥風<lb/>
　　之時行祠黄石者葢有遺書之托衣白衣者寧辭<lb/>
　　當世之名導沖和以輔𤣥化非呼吸而致長生伊<lb/>
<pb n="KR3h0068_WYG_053-31b"/>
　　耆有巢父軒轅有廣成則所謂宕衍博大真人者<lb/>
　　安得不後天地齊日月以贊於休明者乎<lb/>
　閒閒像<lb/>
　　特進大宗師吴公事上接下留中出外汎應百端<lb/>
　　而大知閒閒一皆行其所無事作閒閒像臨川吴澄贊<lb/>
　　日月之傍衣冠廟廊巍巍堂堂烟霞之上金<lb/>
　　玉貌状融融盎盎雲行悠悠卷舒自由自春自秋<lb/>
　　山立嶷嶷生遂自殖自朝自夕俛仰而殊疇不夏<lb/>
<pb n="KR3h0068_WYG_053-32a"/>
　　虞此獨雍于倐忽所<hi>闕</hi>疇不驚瞿此獨容與彼哉<lb/>
　　勞勞此不屑騷解其袠弢彼也茫茫此無劻勷平<lb/>
　　其畛防彼焉閒閒此無棘艱撤其鍵闗小知芋狙<lb/>
　　大知淵魚斯其謂之閒閒者歟<lb/>
　觀泉像<lb/>
　　大徳間奉詔求賢江南過匡廬觀飛瀑山中人作<lb/>
　　觀泉像濟南張起巖贊<lb/>
　　䕃長松兮坐盤石觀流泉兮聊以永日逝如斯而<lb/>
<pb n="KR3h0068_WYG_053-32b"/>
　　來無窮兮猶道體之不息相天元之真一兮沛為<lb/>
　　浸而為澤周流太虚兮雨露乎九域混混不舍晝<lb/>
　　夜兮由其本而真實合一原之自然兮兹消摇以<lb/>
　　獨得我聞至人應物無迹淵然浩然請以比徳<lb/>
　紹先寫七十像<lb/>
　　至元四年歳次戊寅夏四月聖天子以特進上卿<lb/>
　　𤣥教大宗師臣全節年七十詔藝文監廣成局長<lb/>
　　臣紹先肖其象中書參知政事知經筵事臣有壬<lb/>
<pb n="KR3h0068_WYG_053-33a"/>
　　為之贊集賢直學士臣徯斯書其贊之辭一如其<lb/>
　　師開府大宗師留孫故事臣有壬謹贊之曰<lb/>
　　大圓無倪大方無隅純和内融光華四敷挹之其<lb/>
　　淵持之若虚執道紀以御衆有世不能喙其心而<lb/>
　　但跡其膚學硏今古業豐詩書宻勿帝側翺翔天<lb/>
　　衢為仙為儒以身為樞五十載扶正誼引善類隂<lb/>
　　芘于衆庶有當軸之所不如衆庶不知而天子知<lb/>
　　之是以重恩累慶眷愈近而不疏覽七袠之甫及<lb/>
<pb n="KR3h0068_WYG_053-33b"/>
　　復俾肖像於繪圖望之堂堂白鬚丹頰若伯陽氏<lb/>
　　之在周室貌古而神腴就之温温方瞳玉色又若<lb/>
　　廣成子之遇軒轅不言而意已孚則知可以長生<lb/>
　　久視明道徳以贊治化和神人奉天子於萬年者<lb/>
　　非斯人而誰與臣拜稽首祗奉明詔爰作是贊式<lb/>
　　昭聖謨<lb/>
　張顯良寫鳳闕春朝圖<lb/>
　　特進上卿呉公立朝五十餘年歴事列聖過龍樓<lb/>
<pb n="KR3h0068_WYG_053-34a"/>
　　朝鳳闕者不知其幾矣時逢昌運念切暮年聖恩<lb/>
　　儻賜於鑑湖圖畵更留於翰墨獲處山林之勝儼<lb/>
　　觀天日之臨於是命弟子張顯良作鳳闕春朝圖<lb/>
　　并象姪善為之贊曰<lb/>
　　於赫世祖憲天立極乃都于燕卜世萬億爰有教<lb/>
　　父應運而興維清維浄主乎誠明釐祝閟宮大𢎞<lb/>
　　其教輯寧邦家綽綽厥效道啓世祖繼昌成宗武<lb/>
　　皇仁皇恩莫比隆英君明孝保我清静文廟無為<lb/>
<pb n="KR3h0068_WYG_053-34b"/>
　　𤣥風益競今皇臨御炳煥天書言懷列聖丹青是<lb/>
　　模貝闕珠宮金碧焜燿天門洞開龍騰虎跳心遊<lb/>
　　道徳學際天人動容周旋與物為春老乎山林思<lb/>
　　我王室展圖肅容如覩天日<lb/>
　顯良寫龍川曉扈圖<lb/>
　　至元五年後己夘特進上卿𤣥教大宗師呉公年<lb/>
　　踰七袠歳從兩京㑹慶風雲獮燕屢陪於前席光<lb/>
　　依日月朝恩特異於外臣報効國家靡遑寢息命<lb/>
<pb n="KR3h0068_WYG_053-35a"/>
　　弟子張顯良作龍川曉扈圖并象且曰異時聖君<lb/>
　　憐老賜歸山林揭之髙堂庶幾乎身江湖而心魏<lb/>
　　闕也姪善為之贊曰<lb/>
　　度居庸之積翠目有矚乎龍川浥春陽之澤澤地<lb/>
　　乃湧乎醴泉綠樹葱龍兮團葢碧草陂陁兮擁氊<lb/>
　　卿雲侖囷兮五色協氣中融兮八埏望乘輿之旖<lb/>
　　旎陳羽衛之鉤連屬車在後鸞旂在前儼幄殿之<lb/>
　　中峙仰天容之粹然千官列從兮百辟周旋真人<lb/>
<pb n="KR3h0068_WYG_053-35b"/>
　　入覲兮羽服蹁躚敷道徳兮言五千物不疵兮登<lb/>
　　大年𤣥風暢兮敎以宣真人之道兮静以專握樞<lb/>
　　機兮轉坤乾皇情悅兮錫賚駢於萬年兮贊我元<lb/>
　　神無在而不在兮猶日星之麗天騰光耀之涏濙<lb/>
　　兮玩神珠於九淵方雲龍之上下兮繄廣成與軒<lb/>
　　轅慶明良之千載兮又奚羨乎凌烟<lb/>
　外錄<lb/>
　　𤣥教大宗師吴公畵像贊第一序云名者實之賓<lb/>
<pb n="KR3h0068_WYG_053-36a"/>
　　猶形之有景聲之有響相隨而不可離者也古之<lb/>
　　不尚名者莫過於老子而猶龍之喻吾夫子不能<lb/>
　　忘於言焉理之所在有不得不然者雖聖人不能<lb/>
　　不然也若韓國李公吴興趙公巴西鄧公清河元<lb/>
　　公亳郡李公四明袁公皆縉紳之雄者也雅與今<lb/>
　　大宗師呉公相好故皆贊其畵象葢用猶龍之例<lb/>
　　也而區區亦有述於君子之後者不自知其言之<lb/>
　　不腆也吴公門人輯錄諸贊求集書其端昔人有<lb/>
<pb n="KR3h0068_WYG_053-36b"/>
　　言孔李通家者其吴公之謂歟噫一時人物文章<lb/>
　　之盛如今予也獨以白髮蒼顔陪公之杖履詠歎<lb/>
　　其詞藻<hi>闕</hi>有以求諸君子之彷彿而不可得見者<lb/>
　　此右軍之所以興懷於俯仰者乎天厯庚午四月<lb/>
　　十五日虞集序<lb/>
　　第二序云集既作閒閒吴公畵象贊序之後八年<lb/>
　　而贊其象者又有涼國公雲中趙公臨川先生吴<lb/>
　　公延祐首科三進士浚儀馬公濟南張公廬陵歐<lb/>
<pb n="KR3h0068_WYG_053-37a"/>
　　陽公太史豫章揭公又各述贊集於前序因以深<lb/>
　　歎一時人物之盛不十年而臨川公又已去世其<lb/>
　　在者四五人耳天光向曙少㣲貫落落之星山氣<lb/>
　　横秋太華擅蒼蒼之色然而往者過而來者續善<lb/>
　　稱徳行者豈乏於方來集雖老於田里尚能為公<lb/>
　　識之至元三年丁丑十月十五日雍虞集序<lb/>
　　第三序云特進上卿𤣥教大宗師吴公畵象多出<lb/>
　　名筆執事以對越上帝潛心以内觀神明皆由其<lb/>
<pb n="KR3h0068_WYG_053-37b"/>
　　年容冠服之盛而各有記焉而子孫門人各持歸<lb/>
　　名山不能㑹一予在京師時嘗令陳芝田齊為小<lb/>
　　象通作一卷親為錄李韓公以下諸君子贊以附<lb/>
　　之後八年予在山中又以趙凉公以下諸君子所<lb/>
　　贊小象既各為序矣至元戊寅聖天子以宗師年<lb/>
　　七十畵象以賜參知政事許公有壬奉勅述贊集<lb/>
　　賢直學士揭公傒斯書之朝廷之盛典也陳芝田<lb/>
　　又依放為小象而别為軸宗師以書來告云子為<lb/>
<pb n="KR3h0068_WYG_053-38a"/>
　　我錄副于上如前兩卷之為者而不知集之老且<lb/>
　　病不能復為此書久矣然嘗聞之老子自三皇以<lb/>
　　來歴夏商二代世有可述其降神於周則為柱史<lb/>
　　藏室徵諸其書而可見焉而史傳云老萊子亦楚<lb/>
　　人或云即老子修道以養夀或云百六十餘歳或云<lb/>
　　二百餘歳老子與孔子相見後百數十年有周太<lb/>
　　史儋者見秦獻公或云即老子也其後千年有善<lb/>
　　畵者皆追寫其象然則世為象固道家之所尚也<lb/>
<pb n="KR3h0068_WYG_053-38b"/>
　　宜其屢書不一書也乎老子自隐於無名而見於<lb/>
　　世者昭顯如此所謂猶龍者固可見諸形容也耶<lb/>
　　然聞廣成子居空同時千二百歳而身不衰黄帝<lb/>
　　齋三月而問道焉葢至於修身之問而後對也聖<lb/>
　　天子所以尊髙年尚道徳求諸冰雪之容者豈徒<lb/>
　　然哉古先聖王養老乞言之事在乎是矣而廣成<lb/>
　　老子之學者其愛君報徳之盛則亦有周公無逸<lb/>
　　之意乎至元六年四月十有五日虞集序　至正<lb/>
<pb n="KR3h0068_WYG_053-39a"/>
　　四年歳在甲申二月既望饒國諸孫顥謹錄<lb/>
　金蓬頭像<lb/>
　　金蓬頭像贊<lb/>
　　乾坤事了龍虎丹成三才貫一無臭無聲山中人<lb/>
　　道一題<lb/>
　　噫天地先水中之鉛與天為一虚無自然越有至<lb/>
　　人椎髻龜息尸居神遊麾斥八極聖井武夷寄跡<lb/>
　　宜棲𤣥之又𤣥孰知端倪王國器題<lb/>
<pb n="KR3h0068_WYG_053-39b"/>
　　夘金之仙孰探其𤣥蓬首垢面中純乎天至道之<lb/>
　　要不言之傳九曲有藏形蛻而全神其往來倐參<lb/>
　　於前蔣堂謹贊<lb/>
　　蓬首緘黙宴坐若愚虚靈湛湛洞燭八區静法于<lb/>
　　天動與雲俱終始靡究廓然忘吾山隂王務道謹<lb/>
　　贊<lb/>
　　春山暮雲碧潭夜月千載無閒有口難說耆山菴<lb/>
　　無為題<lb/>
<pb n="KR3h0068_WYG_053-40a"/>
　　谷之虚神其廬謹閉塞在吸呼用綿綿常有餘叱<lb/>
　　烏兔飛天衢鞭雷霆握斗樞流精光走神珠縱𤣥<lb/>
　　覽更滌除𤣥又𤣥無所如　至正廿四年歳甲辰<lb/>
　　七月朔旦訪鄭無用鍊師出其師金野菴先生小<lb/>
　　像徵贊走筆書于上雷門唐珙<lb/>
　　金蓬頭金蓬頭坐斷徵君三千秋喜怒哀樂都把<lb/>
　　還赤子人我是非一掃付荘周此身倐然無所求<lb/>
　　等閒天地一虚舟性命不屬閻王收跳出三界何<lb/>
<pb n="KR3h0068_WYG_053-40b"/>
　　悠悠上清外史薛羲頓首<lb/>
　　首蓬不暇櫛尸居在巖室衣被日月光朝霞勝玉<lb/>
　　食夀期天地齊神遊隘八極塵世三十秋燕坐惟<lb/>
　　旦夕宇宙本虚空推遷竟難測道豈有端倪人皆<lb/>
　　睹其迹相從武夷君虹橋跨蒼璧時聞笙鶴歸清<lb/>
　　<hi>闕</hi>滿崖石王蒙<lb/>
　　槁形譎髻可死可生超然於道有所得澹然於世<lb/>
　　無所求不於崆峒而待問不於柱下而隐名泉渴<lb/>
<pb n="KR3h0068_WYG_053-41a"/>
　　塵湖石枯幔亭惟瓢笠之亦棄宜清風之冷冷參<lb/>
　　學劉正卿謹題<lb/>
　　金蓬頭先生畵像贊<lb/>
　　頂中作髻巍巍尊髙㑹萬于一大千秋豪武夷月<lb/>
　　夕聖井春朝有欲見者太虚寥寥蜀郡虞集伯生<lb/>
　　父撰嚴陵後學邵亨貞寫<lb/>
　　聖井山髙日上遲采雲甘露碧淋漓下山拾得一<lb/>
　　莖草不見菴中金老師方外承學張雨謹贊<lb/>
<pb n="KR3h0068_WYG_053-41b"/>
　　邈姑射山神人居焉有寂斯應而黙斯淵深藏弗<lb/>
　　市人邈而天不可見者𤣥之又𤣥學生楊車敬贊<lb/>
　　師與不可傳者往矣其可傳者迹耳因其迹以求<lb/>
　　其心白雲在天明月在水且莫能究其所終而可<lb/>
　　以原其所始耶雲間孫華敬贊<lb/>
　　頭上一髻面上三痣面目可憎非我即你天台石<lb/>
　　橋武夷九曲泊然無為有何所欲真清真静鬼神<lb/>
　　莫卜咦刦灰洞然難著脚方壺員嶠打乖人桂心<lb/>
<pb n="KR3h0068_WYG_053-42a"/>
　　淵贊<lb/>
　　髽髻蓬頭坐抱一神自清先生本不滅能枯亦能<lb/>
　　榮幻化托此夢蛻解身已輕何時得見之禮拜參<lb/>
　　長生古汴趙奕頓首謹題<lb/>
　　巍巍龍虎山融結自太古篤生虚靖君道獨繼祖<lb/>
　　武真人坐巖穴蕭然一環堵蓬首目光炯燕坐閱<lb/>
　　衆父奚契虚靖心天風檜杉舞遂昌鄭元祐贊<lb/>
　　有椎其結首如飛蓬浮游探𤣥棲神于宮湛兮古<lb/>
<pb n="KR3h0068_WYG_053-42b"/>
　　井廓然太空孰往孰來莫知所終蘇大年贊<lb/>
　　昭今我師應静無跡自然而然是為道式法嗣鄭<lb/>
　　𤣥輔拜書<lb/>
　　有蓬斯首返七還九别體既具終古弗朽山兮得<lb/>
　　仙雲也失友匪金之良而克偕久孫莘<lb/>
　　師之道大此特其跡普願學者惟師是式大癡道<lb/>
　　僕黄公望稽首拜贊<lb/>
　越國進西施圖<lb/>
<pb n="KR3h0068_WYG_053-43a"/>
　　詩言褒姒之滅周葢女子之能亡人國也信矣夫<lb/>
　　越之謀呉臥薪嘗膽百計以進豈直一女子而已<lb/>
　　哉特用女子以中呉王之所慾耳使呉王能聽伍<lb/>
　　子胥之謀先越後齊攻其心腹之疾則女子之計<lb/>
　　将安行耶非惟不聽其言又且信讒殺之而呉遂<lb/>
　　以亡雖然呉固以女子亡又孰知不用賢則亡也<lb/>
　　由呉以來千有餘年蹈覆轍之跡者不可以枚舉<lb/>
　　此圖不知何人所作而筆意精到以余觀之非但<lb/>
<pb n="KR3h0068_WYG_053-43b"/>
　　為展玩悅目之具安知不為警世之規箴者歟而<lb/>
　　㣲意亦可識矣故予復詩之辭曰<lb/>
　　蠻夷國如虎與狼干戈吞噬相争强越憂呉滅危<lb/>
　　一髮西施選進驚呉王花顔照春日夜醉伍相忠<lb/>
　　謀不暇計姑蘇麋鹿殊可憐江濤怒噴銀山勢好<lb/>
　　徳如色世已無我今三歎觀斯圖何人絶筆開癡<lb/>
　　愚國亡家破知幾<hi>闕</hi>至正四年歳次甲申冬十有<lb/>
　　一月廿三日睂陽史致中書<lb/>
<pb n="KR3h0068_WYG_053-44a"/>
　　一笑端令國為傾春風歌舞學初成此行便覺吴<lb/>
　　為沼戰勝何須十萬兵<lb/>
　　璧馬當年蹔入虞先生此計有深圖心知指日成<lb/>
　　功速一舸歸來泛五湖　中山李桓<lb/>
　　阿嬌合貯黄金屋雲想衣裳顔想玉君王日日醉<lb/>
　　絲竹不計燕安藏鴆毒逆耳忠言誰敢瀆鴟彝有<lb/>
　　賜浮江曲㑹稽嘗膽味亦足姑蘇臺荒走麋鹿何<lb/>
　　人寫入丹青幅似以後來鑒前覆黄㡌操舟詫神<lb/>
<pb n="KR3h0068_WYG_053-44b"/>
　　速苧羅山空溪水綠戴順<lb/>
　鍾馗圖卷<lb/>
　　老馗兀輿二鬼肩一鬼勃窣袋影懸一鬼負劍㡌<lb/>
　　帶旃一鬼頂顱雙角駢老馗之婦輿蹁躚其荷輿<lb/>
　　者鬼婢䖍猫抱掌握鬼妾妍提其奩具雌袂𤣥携<lb/>
　　枕而從服飾鮮鼠蠍粘綴袴亦然擎擔最緩行李<lb/>
　　便鬼之嬰孺盛穿聨囊包槖裹琴能僊瓠壺穹掛<lb/>
　　吁可憐揭竿之魅愁攀緣最後甕鬼束縛椽尸而<lb/>
<pb n="KR3h0068_WYG_053-45a"/>
　　行者猶能前肌肉消盡骨骼纏物怪種種來無邊<lb/>
　　神禹鑄鼎今幾年罔兩在此猶翩翩吁嗟吁嗟問<lb/>
　　老天馮海粟<lb/>
　　若有醜類莫知所以罔有見聞疇繪其似天地良<lb/>
　　工𤣥機伊使造化多裨貌鬼非鬼若有美質既冠<lb/>
　　而巾參生兩間行列縉紳蛇虺其心怪狀莫倫隂<lb/>
　　惡陽善貌人非人鄆人獨航<lb/>
　　老龍觸天霹靂死夜散六鼇分海水羣妖百怪不<lb/>
<pb n="KR3h0068_WYG_053-45b"/>
　　敢藏竄身奔命山谷底竊民之食朘民脂俶擾人<lb/>
　　倫亂天紀亂天紀恣猖狂大妖嘯戸大耗跳梁終<lb/>
　　南老馗汲直骨鬚如蝟毛目如鶻心秉堯時屈軼<lb/>
　　枝嗟爾妖魅安敢忽斬妖魁啗妖腯醢妖之肉擣<lb/>
　　妖窟爾妖爾怪焉馳突目今四海妖類多馗兮<hi>闕</hi>
　　至将如何我願老馗來<hi>闕</hi>元戎將一鼓天下清平<lb/>
　　歌一鼓天下清平歌㑹稽王明<lb/>
　　鍾馗以唐進士能作厲鬼著夢於三郎曾不能上<lb/>
<pb n="KR3h0068_WYG_053-46a"/>
　　干於帝為剿艶妻於煽夏之日致令蒙塵蜀道天<lb/>
　　下㡬非唐有顧方氊包席裹役鬼作使手携杖挈<lb/>
　　竿挑瓢藏聚鬼以為糧囘顧鬼妻得一妖媚同妖<lb/>
　　者無異鳩盤荼也政爾許事鬼亦不能忘情耶抑<lb/>
　　鬼如影去來無形不知畵工何從而得此本或者<lb/>
　　人鬼雜揉諳悉情状世不無鬼之董狐也偶作是<lb/>
　　語忽有嘯於梁謂還我眷屬來彼守錢奴有能使<lb/>
　　我者不能汝揶揄也書以一笑合沙俞焯<lb/>
<pb n="KR3h0068_WYG_053-46b"/>
　　先君昔游錢唐觀此卷於友人鄭虚源翁處歎其<lb/>
　　瓌怪幽𦕈曲盡鬼物之情状鄭君欲以相遺而未<lb/>
　　果先君亦不之請也後先君没六年立至杭謁鄭<lb/>
　　君於棲遯之室情意款洽撫問存沒不勝惻愴因<lb/>
　　出此卷歸之且曰而翁之夙好也子其保之吁鄭<lb/>
　　君䕶持此卷於兵火艱棘之中以先君有屬愛之<lb/>
　　心不以畀人而有所待一旦識予為故人之子卒<lb/>
　　能授之其亦庶幾延陵氏脫劍之意乎敬題始末<lb/>
<pb n="KR3h0068_WYG_053-47a"/>
　　於後至正甲辰春三月乙酉海虞曹立書<lb/>
　田母拒金圖<lb/>
　　齊相田稷子受下吏金百鎰歸奉其母母曰為人<lb/>
　　臣不忠是為人子不孝也不義之財非吾有也不<lb/>
　　孝之子非吾子也子出矣稷子慚而出反其金歸<lb/>
　　於宣王請就誅王悅其母之義赦稷子罪復其位<lb/>
　　而以公金賜其母<lb/>
　　田稷子為齊相受下吏金歸以奉母母責其不義<lb/>
<pb n="KR3h0068_WYG_053-47b"/>
　　而出之田母亦可謂賢母已夫及稷子慚而出反<lb/>
　　其金請就誅於王王義其母原稷子罪復稷子位<lb/>
　　賜稷子母以公金齊王亦可謂賢王矣夫雖然稷<lb/>
　　子相齊受金百鎰賄莫甚矣而王迺復其位焉他<lb/>
　　日喬木世臣之亡去迺曰吾何以識其不才而舍<lb/>
　　之彼受金者非不才歟噫稷子之受金其亦齊王<lb/>
　　之好貨有以啓之歟若田母者正色以拒金峻辭<lb/>
　　以出子田母誠可謂賢母已夫臨安錢宰<lb/>
<pb n="KR3h0068_WYG_053-48a"/>
　　齊宣千乘尊謨謀貴權利稷子位相國受金毒下<lb/>
　　吏嗟哉田母賢質責能尚義子有遷善名君有懲<lb/>
　　勸志良心易感發美政曷難致君臣務茍得甘受<lb/>
　　嬴秦制社稷今已墟母名恒不替李雍<lb/>
　　公私萬古可消沈位重黄金尚逆侵楊震四知終<lb/>
　　克己田卿百鎰是欺心固因慈母賢如許<hi>闕</hi>致宣<lb/>
　　王義亦深只恐史臣編不盡形圖畵軸迄如今甬<lb/>
　　溪曹杰<lb/>
<pb n="KR3h0068_WYG_053-48b"/>
　　利欲紛趨無古今畵工立意一何深三遷忽背慈<lb/>
　　顔教百鎰甘誇下吏金猶幸齊宣賢至行直令田<lb/>
　　子愧初心<hi>闕</hi>來還鮓今同轍併與貪夫示誡箴岩<lb/>
　　栖趙宗典<lb/>
　　楚葉公嘗以父攘羊而子證之為直躬吾夫子答<lb/>
　　以吾黨之直者與是異父為子隐子為父隐大哉<lb/>
　　言乎㣲聖人不能折以理而隨以蹈夫矯枉過正<lb/>
　　之議者吁可歎也及觀齊宣王相田稷子受下吏<lb/>
<pb n="KR3h0068_WYG_053-49a"/>
　　金百鎰奉母母怒之而絶其子子遂以金歸之宣<lb/>
　　王請就誅焉則於一介不妄取諸人之義固章章<lb/>
　　矣奈天倫至重恩勝於義何且稷子得金不以私<lb/>
　　其妻若子而母是遺殆亦欲効慈烏返哺之所為<lb/>
　　顧第所恨者不出於義耳詎忍揚其惡而斥之於<lb/>
　　外而戕賊天性若塗路人然縱宣王寛之而復其<lb/>
　　位亦獨何心哉為稷母計者隂飭<hi>闕</hi>　俾還其金<lb/>
　　於所致之主仍誡以慎毋再冒焉庶幾於恩義有<lb/>
<pb n="KR3h0068_WYG_053-49b"/>
　　兼盡云爾惜乎媪之不知出此特蔽於直也與前<lb/>
　　所謂父攘羊而子證之何異吾因以思好義而不<lb/>
　　循乎中者厥有間矣要之母子之恩不可有所虧<lb/>
　　也山隂趙枋<lb/>
　　昔田稷子相齊受下吏金歸奉其母母以不義之<lb/>
　　財出其子稷子慚而出返其金歸宣王請就誅王<lb/>
　　悅其母義赦子罪復其位以公金賜其母原夫田<lb/>
　　母惡子受不義金而出之葢欲俾其遷善改過而<lb/>
<pb n="KR3h0068_WYG_053-50a"/>
　　盡乎忠孝可謂嚴且賢矣稷子畏母之訓乃歸金於<lb/>
　　宣王而請誅可謂知過而能責已矣宣王赦稷子<lb/>
　　罪復其位而賜其母金是悅其義忍廢其後又使<lb/>
　　稷子慚懼而不敢復為可謂能寛裕而善御臣下<lb/>
　　矣且田母稷子宣王各有所處而然觀者則必有<lb/>
　　以取之也㑹稽錢士鴻<lb/>
　　名家數出忠孝子節行班班紀青史稷子相齊受<lb/>
　　吏金奉金娱親親不喜弄權竊勢非忠臣權移勢<lb/>
<pb n="KR3h0068_WYG_053-50b"/>
　　奪殃乃身汝雖無悔奈我何金為長物何足珍母<lb/>
　　教君恩兩相得稷子内慚心惻惻從今盡孝須盡<lb/>
　　忠不使此心為物易秦吴宦者獨異心得金奉<lb/>
　　母歡愛深朝來展圖三歎息歸家欲棄囊中金魯<lb/>
　　齋<lb/>
　　秉鈞當國相齊宣何事貪私不赧然遺母只知金<lb/>
　　可奉出金深賴母惟賢方慚請罪榮公賜豈料垂<lb/>
　　名玷史編此日展圖重感歎君親恩義兩能全趙<lb/>
<pb n="KR3h0068_WYG_053-51a"/>
　　季行<lb/>
　　昔李景讓為顯宦御下不法母責之軍中遂安陳<lb/>
　　堯咨典名藩以射為能母杖之金魚墮地世未嘗<lb/>
　　不以二母為賢若田稷子為齊相私下吏金以遺<lb/>
　　母母怒出之既而子畏懼歸金於王王感悅赦其<lb/>
　　罪復其位以公金賜其母是能使下以忠奉上上<lb/>
　　以誠待下則其母之賢為何如哉當其出子時惟<lb/>
　　適以義固不計其虧恩及其下順而上悅乃知好<lb/>
<pb n="KR3h0068_WYG_053-51b"/>
　　義者人心之同然耳論者不原其失義於子而責<lb/>
　　其虧恩於母殊不知大義滅親君子所尚若使隂<lb/>
　　飭勿泄俾還其金於所致之主是終於欺君也豈<lb/>
　　賢母之心哉噫世之人惟知愛其子而不勞冝觀<lb/>
　　於此而深省焉錢唐常士倫<lb/>
　　稷子相齊懷金孝思母子至恩豈忍斥非恐來不<lb/>
　　義反累母慈嗚呼噫嘻宣王赦之趙用<lb/>
　　子孝娱親奉百金母辭不受母恩深世間不是無<lb/>
<pb n="KR3h0068_WYG_053-52a"/>
　　田子千古難求阿母心觀幻道人<lb/>
　　母之於其子道固在乎慈然愛而不勞非慈也過<lb/>
　　而不箴非慈也先其公義後其私恩使不陷其子<lb/>
　　於不忠不孝之域斯可謂之慈矣古之人有行之<lb/>
　　者其惟田稷子之母乎稷子相齊善政未聞而受<lb/>
　　下吏金其所以受其金者得非私一人而貽禍於<lb/>
　　千萬人乎将受其賂而誤國家大計乎抑将由兹<lb/>
　　萌孽而遂覆吾宗<hi>闕</hi>　　乎稷母見其金直斥其<lb/>
<pb n="KR3h0068_WYG_053-52b"/>
　　不忠不孝而出之者非無意也稷子慚而出反其<lb/>
　　金歸於宣王請就誅者是悟其母之訓也宣王赦<lb/>
　　稷子罪復其位而賜之金者是旌其母之賢也夫<lb/>
　　以一嫗之㣲能守大義上感之下化之君不以其<lb/>
　　子為不忠人不以其子為不孝千古之下傳誦其<lb/>
　　名而不已則其為母之慈孰有大於此者乎後之<lb/>
　　人寫其真以為世玩亦可謂知稷母者矣是為跋<lb/>
　　錢清秦榘<lb/>
<pb n="KR3h0068_WYG_053-53a"/>
　　愚閱魏史太武使翟黑子奉使并州受布千匹事<lb/>
　　覺謀於著作郎髙允允曰公幃幄寵臣主上問當<lb/>
　　以實對庶或見原不可重為欺罔果召問不實對<lb/>
　　黑子於是見殺今披圖田稷子為齊國相受下吏<lb/>
　　金百鎰歸以奉母母怒曰子為齊相不能以忠事<lb/>
　　上私金汙我爾可将金面王請誅稷子感母訓而<lb/>
　　悔過出金面王請誅王慨然赦稷子罪以金贈田<lb/>
　　母賢嗟夫人生天地間為三才主參天地贊化育<lb/>
<pb n="KR3h0068_WYG_053-53b"/>
　　心當秉至公不當以私意害其良心能以<hi>闕</hi>忠事<lb/>
　　上得為臣矣嗚呼稷子既為齊國之大臣黑子能<lb/>
　　為魏朝之奉使不以忠貞立心乃循私欺君害其<lb/>
　　良心惜哉向使黑子聽髙允之一言庶幾可逃其<lb/>
　　罪矣若稷子母不能以訓則亦與黑子見誅矣且<lb/>
　　以受金受布皆為私已而欺君論一律而同罪何<lb/>
　　其黑子見殺稷子見原歟噫人之所以為人立身<lb/>
　　有道葢謂内有賢父兄之教戒外有賢師友之誨<lb/>
<pb n="KR3h0068_WYG_053-54a"/>
　　益行止安得有不正邪私慾安得而害之耶雖然<lb/>
　　稷子田氏世為齊國令臣勲業累積難比黑子在<lb/>
　　魏為太武一時之寵臣吁此亦齊王有人君之大<lb/>
　　度不欲絶田氏之後云武林施濟<lb/>
　　相齊田稷子位列人臣右私受下吏金拳拳歸遺<lb/>
　　母母見訪其由坐責即顔厚設陷路人聽隻手難<lb/>
　　掩口心知貽君親首金陳罪咎宣王感母賢錫金<lb/>
　　復官守汗竹載班班亘古流不朽滎陽潘存禮<lb/>
<pb n="KR3h0068_WYG_053-54b"/>
　　稷子受金歸奉母母嫌不義柰金何此圖如落庸<lb/>
　　人手定使貪金愧色多仙都生<lb/>
　　稷子當時秉鈞軸歸來拜母多黄金黄金奉母期<lb/>
　　母喜母反見金無悅心責之不忠與不孝稷子慚<lb/>
　　出心欽欽反金歸王請誅已王悅母賢赦其死賜<lb/>
　　金老嫗復子官至今行義垂青史人皆有母得似<lb/>
　　稷母少人皆有子得似稷子多披圖藹然見忠義<lb/>
　　子兮母兮奈爾何餘樂生<lb/>
<pb n="KR3h0068_WYG_053-55a"/>
　　嗚呼田稷子之為齊相也國之安危民之休戚繋<lb/>
　　焉曷為受金於下吏不有於其君者甚矣夫下吏<lb/>
　　受金尚不忍為況國相哉復以不義之金歸遺於<lb/>
　　其母母若從而納之則致母於不賢幸不納而斥<lb/>
　　之不賢而能之乎惜母不能戒子於其先而待歸<lb/>
　　金斥之且齊王授政于其相相受金而王不知非<lb/>
　　母斥子子不以金返王王終不得而去之王奚赦<lb/>
　　罪而復其位又以公金賜其母胥失之矣王之心<lb/>
<pb n="KR3h0068_WYG_053-55b"/>
　　不責其臣是賢於母也母之心固責其子是恩於<lb/>
　　子也君臣主義母子主恩為人臣者不可以不忠<lb/>
　　於君君不可以不禮於臣為人子者不可以不孝<lb/>
　　於親親不可以不恩於子若田稷子於其君於其<lb/>
　　親忠孝不兩全母雖明於義而恩不能終君雖深<lb/>
　　於思而義不能明豈不聞崔𤣥暐之母盧氏常戒<lb/>
　　子弟仕宦者将錢物上其父母知其非理此與盜<lb/>
　　賊何異及王宻暮夜遺金於楊震則曰四知斯言<lb/>
<pb n="KR3h0068_WYG_053-56a"/>
　　得之矣今觀是圖必欲使人興起好善之良心非<lb/>
　　直為觀美也耶予何議故書而歸之㑹稽梁東<lb/>
　　盡心無我之謂忠體行不虧之謂孝箴戒教育之<lb/>
　　謂慈制事合冝之謂義四者能盡其一人斯為善<lb/>
　　矣且夫瘠人肥已貪賄誤國豈忠也哉覆宗絶祀<lb/>
　　貽禍於人豈孝也哉循情勿誨至於敗子固非慈<lb/>
　　矣人欲恣行天理㡬滅亦非義矣是故為臣當忠<lb/>
　　為子當孝為母當慈至若處財一斷以義此亘萬<lb/>
<pb n="KR3h0068_WYG_053-56b"/>
　　古不易之至論也嗚呼今以四者之行責望於人<lb/>
　　知之者尚少矧全之者乎雖然吾於田稷子之母<lb/>
　　庶幾見其盡善於四者之一也歟昔田稷子為相<lb/>
　　於齊私下吏金百鎰歸奉其母欲希母以喜而母<lb/>
　　見其金直峻辭斥以不忠不孝而出之使知公義<lb/>
　　有在而慈愛之心隠然於言外見之故稷子慚而<lb/>
　　出返其金歸於宣王請就誅者實悟其母之訓責<lb/>
　　有所懲創而云耳宣王舍稷子罪復其位又旌母<lb/>
<pb n="KR3h0068_WYG_053-57a"/>
　　以公金者亦由稷母之賢徳有所感激而然爾噫<lb/>
　　稷母一婦人也而能滌稷子貪汙之行使歸於義<lb/>
　　杜齊王好貨之心使開其仁上感下化君不失為<lb/>
　　賢君子不失為孝子至今膾炙人口誠見其盡善<lb/>
　　於四者之一也已雖百君子殆無及焉千載之下<lb/>
　　豈無敬慕者哉宜乎繪真以遺家學之訓非特為<lb/>
　　世玩也因誌帙後云廣漢張紹<lb/>
　　股肱任重如山岳秉國權衡當奉公豈意蠧綱私<lb/>
<pb n="KR3h0068_WYG_053-57b"/>
　　賄賂度情斥子負貞忠一朝盛事流青史千古令<lb/>
　　人感教風主聖親賢昭日月披圖熟玩阿誰同東<lb/>
　　野生<lb/>
　　子膺慈母訓均勵宰臣心白骨黄金盡其名獨至<lb/>
　　今㑹稽雲栖錢本立<lb/>
　　百鎰私金豈妄傳展圖三歎憶當年齊王若正田<lb/>
　　郎罪千古誰知阿母賢王珉<lb/>
　　稷子相齊國佐治調洪鈞但輸純且直安可欺君<lb/>
<pb n="KR3h0068_WYG_053-58a"/>
　　親下吏餽金至不問屈與伸私金奉其母其母心<lb/>
　　即嗔責忠又責孝聲氣何誾誾稷子内慚愧面王<lb/>
　　能自陳返金納陛下願言誅㣲臣王亦悅母意復<lb/>
　　位終其身賢母實可旌公金降紫宸母兮守大義<lb/>
　　王者開寛仁吁嗟世間婦諵諵怨家貧吁嗟稷子母<lb/>
　　後人宜寫真漁海生<lb/>
　　田稷子受金奉母母斥其非而出之母可謂賢乎<lb/>
　　不賢乎楚人之父攘羊而子證之為直者子果直<lb/>
<pb n="KR3h0068_WYG_053-58b"/>
　　乎不直乎葢主於國者義主於家者恩也稷子相<lb/>
　　齊國之安危民生休戚係焉宣王好貨之非心稷<lb/>
　　不能格今復受金遺母其於匡正之道何如哉宜<lb/>
　　乎母不敢私必斷之以義焉田母誠可謂賢母也<lb/>
　　夫父子相隐天理人情之至也父不為子隐子不<lb/>
　　為父隐則天理人情逆矣又安得直哉吾故曰稷<lb/>
　　子受金母不能隐主於國義掩恩也證父攘羊不<lb/>
　　得為直主於家恩掩義也不獨如是舜之與象周<lb/>
<pb n="KR3h0068_WYG_053-59a"/>
　　公之與管叔均為兄弟之倫所處有不同者事勢<lb/>
　　固殊家與國之謂也論者不此之鑒而直以田母<lb/>
　　出子為非不亦宜乎抑又攷稷子之事與後漢孫<lb/>
　　性者同科性私賦民財市衣進父父怒責不受性<lb/>
　　持衣自首於膠東相呉祐祐曰掾以親故受汙辱<lb/>
　　之名所謂觀過知仁是也俾性以衣遺父宣王原<lb/>
　　稷子罪復稷子位而以公金奉其母亦觀過知仁<lb/>
　　者歟聖人名教千載不可誣也㑹稽山樵<lb/>
<pb n="KR3h0068_WYG_053-59b"/>
　　田相私百金歸以奉其母母怒出其子不義非我<lb/>
　　有子慚服至言請死齊王前王感復子位賜金旌<lb/>
　　母賢悠悠千載下尚為人所傳之君重髙義圖象<lb/>
　　丹青妍緬懷跡易朽求文為之宣諤諤儀曹論侃<lb/>
　　侃博士篇持用示後人永言矢勿諼西江漁者<lb/>
　　嘗觀齊相田稷子受下吏金遺母母斥反金就罪<lb/>
　　事而耆儒岓士代不乏論雖詳畧不同其母一歸<lb/>
　　於賢矣抑讀㑹稽山樵朱和齋文以漢呉祐掾以<lb/>
<pb n="KR3h0068_WYG_053-60a"/>
　　親故受汙辱之名觀過知仁為證王宜原其子<lb/>
　　也夫王宜原其子也夫浚儀趙士卬敬題<lb/>
　　田稷為齊相三年百鎰金包苴無曠日柄政是初<lb/>
　　心惟母賢堪尚論君恩太深汙名磨不得千古作<lb/>
　　規箴蓉洲生任文信<lb/>
　　千古髙風數震賢田郎底事利心纏若無阿母兼<lb/>
　　明主忠孝應教不兩全臨川堯安<lb/>
　　稷子為卿受吏金母心不納示恩深旌嘉又賴君<lb/>
<pb n="KR3h0068_WYG_053-60b"/>
　　王賜一段髙情傳至今東山謝實<lb/>
　　世人誰不重黄金難得慈親識慮深子孝母賢君<lb/>
　　有徳披圖三嘆激人心翁洲趙能<lb/>
　　噫嘘嚱人奔奔皆為名利之所役賢反愚兮明反<lb/>
　　昏夜却金兮尚潔擇一錢兮義同頡萊蕪甑中塵<lb/>
　　撲飛懸魚老子肝似鐵四公皦皦何不墨圖中但<lb/>
　　見齊田稷蠧吏虧綱勿足誇特貌慈闈耀貞徳奉<lb/>
　　金本欲娱親喜阿母怒兮驚且媿若使當年一納<lb/>
<pb n="KR3h0068_WYG_053-61a"/>
　　間那得芳名播青史主聖親賢臣滌衷公金賜嫗<lb/>
　　恩愛隆非獨舍之罪不誅昭昭淳化揚仁風我披<lb/>
　　此傳重踟蹰豈獨田卿貪若斯謂語今人知不知<lb/>
　　偷安茍富誠何如老萬翁志不渝費千金蓄此圖<lb/>
　　此圖傳後世後世重義輕金與明威易東<lb/>
　雷雨䕶嬰圖卷<lb/>
　　吾夫子迅雷烈風必變而莊周以疾雷破山而不<lb/>
　　驚者為至人然則夫子驚乎曰非驚也敬也聖人<lb/>
<pb n="KR3h0068_WYG_053-61b"/>
　　敬變於色常人驚掩其耳若周者不願為常人而<lb/>
　　自殊於聖人者也以為不驚而不知其流於不敬<lb/>
　　謂之至人然乎不乎然則吾黨之遇迅疾也冝如<lb/>
　　何曰與其周也寧孔響林子陳膺<lb/>
　　襁褓癡兒豈解驚與兒掩耳自忘生迅雷疾雨雖<lb/>
　　堪畏不奪人間至愛情王勉<lb/>
　　卷首有響林先生題語游夏何敢贊一詞惟有悲<lb/>
　　感敬慕而已矣至正乙巳九月二十日諸生趙郡<lb/>
<pb n="KR3h0068_WYG_053-62a"/>
　　蘇大年拜題<lb/>
　　年登兒號寒恐非雷掩耳襁負免匍匐誠心全母<lb/>
　　子清㫠李國夀<lb/>
　　殷殷春雷起蟄潭阿㜷抱子過溪南不知風雨空<lb/>
　　山裏亦有幽人睡正酣堅白老人<lb/>
　　雷雨翻空只尺迷褰裳携幼欲何歸鄰家倘是魯<lb/>
　　男子倉卒驚危未可依<lb/>
　　凍雨欲來雲覆林一聲霹靂破𤣥隂英雄匕箸有<lb/>
<pb n="KR3h0068_WYG_053-62b"/>
　　時失何況人間兒女心<lb/>
　　澒洞奔雷山欲摧山頭雲氣怒如炊紛紛掩耳驚<lb/>
　　欲仆正是希夷鼾睡時<lb/>
　　雲雨埋山玉虎鳴匆匆掩耳畏兒驚幾囘展卷空<lb/>
　　長喟車馬何人到母塋　俞希魯<lb/>
　　轟雷欲破山急雨撼坤軸母兮抱兒歸掩耳趨茅<lb/>
　　屋畵師巧為此村景了在目一時似可驚四郊想<lb/>
　　霑足明朝雨霽還復來平疇却看秧針綠京口郭<lb/>
<pb n="KR3h0068_WYG_053-63a"/>
　　畀<lb/>
　　雷轟雨乍𡨕母急恐兒驚兒驚猶自可母急若為<lb/>
　　情雷雨㝷常惡深閨杳不聞前村今只尺如隔萬<lb/>
　　重雲曹鑑<lb/>
　　迅雷震空山雲黑雨迷路子驚母抱持慈愛真情<lb/>
　　著相彼匹婦愚猶知畏天怒修省君子心矧可忘<lb/>
　　恐懼堯岳<lb/>
　　迅雷奮天怒神妙誠莫測氣惡或相感掩耳嗟何<lb/>
<pb n="KR3h0068_WYG_053-63b"/>
　　及君子尚修省兢兢坐齋慄愧怍豈所懐敬畏思<lb/>
　　有則新圖幸昭示庶以警頑惑<lb/>
　　大雨天地晦震雷驚百里孩提彼何知慈母掩其<lb/>
　　耳母氏豈無畏憂慮先赤子疾病良在斯惻隐誠<lb/>
　　不已雖憐修省功乃復見天理　青陽翼<lb/>
　　四山無人雲氣黑霹靂一聲風雨集山頭竹樹不<lb/>
　　自支天末草亭撼将仄中途美人走匍匐抱子掩<lb/>
　　耳驚欲踣短衣百結裹兩足慈母真情見顔色畵<lb/>
<pb n="KR3h0068_WYG_053-64a"/>
　　師經營妙莫測寫此新圖意有得深閨婦事茍竭<lb/>
　　力何得倉惶蹊草側漢嘉楊樞<lb/>
　　焚香敬誦昔人詩如遇空山雷雨埀老婦䕶兒驚<lb/>
　　掩耳欲歸無語先茅茨<hi>末句一作零陵燒作斵琴枝</hi>曲江老人<lb/>
　　錢惟善<hi>小字自註</hi>
　　京口劉侯孝章所藏雷雨䕶嬰圖葢得於同郡焦<lb/>
　　子明而焦得之于京師者也鄉先生題其卷者凡<lb/>
　　八人而基之先大父處士府君外祖中齋龔先生<lb/>
<pb n="KR3h0068_WYG_053-64b"/>
　　手澤在焉其六人則響林陳先生者先大父之忘<lb/>
　　年交克明曹先生天錫郭先生君輔青陽先生用<lb/>
　　中俞先生子泰堯先生皆大父之友而堯又先人<lb/>
　　授業之師也基生而外祖已殁所及識者先大父<lb/>
　　與堯俞青陽三先生而已欲考題咏歳月無所引<lb/>
　　據撫卷燈下徘徊久之忽祖母驚視曰此予在京<lb/>
　　口時汝祖嘗持以示我其時汝父猶在襁褓去今<lb/>
　　六十年矣語竟因追感泣下基念京口陷没十有<lb/>
<pb n="KR3h0068_WYG_053-65a"/>
　　一年諸老淪亡既盡先人之墓木已拱而祖母亦<lb/>
　　八十有七矣悼歳月之易邁嗟手澤之猶存而幸<lb/>
　　其寳藏於孝章無散落之憂也三復感慨以識其<lb/>
　　後云至正二十六年歳在丙午春二月十六日漢<lb/>
　　嘉楊基頓首再拜<lb/>
　　畵便面林木蒼莽作雷雨晦冥之色一婦人抱嬰<lb/>
　　兒走以手掩兒耳若恐兒怖者題曰雷雨䕶嬰圖<lb/>
　　葢必院畵立此為題以試工人者噫風雨雷電變<lb/>
<pb n="KR3h0068_WYG_053-65b"/>
　　化不測鬼神莫得而知者存乎其間而畵史乃欲<lb/>
　　繪焉何哉予觀畵譜載古人風雨圖畵多矣獨雷<lb/>
　　雨無畵者豈以化工非可形容耶然畵風以敧畵<lb/>
　　雨以垂而此又能畵耳為雷則亦可以為竒也矣<lb/>
　　齊郡張紳跋<lb/>
　　雷雨䕶嬰兒圖贊<lb/>
　　朝出兮兒俱暮歸兮兒負天何為兮震怒雷馮馮<lb/>
　　兮雨我中路歸不早兮出不視天母弗明兮致兒<lb/>
<pb n="KR3h0068_WYG_053-66a"/>
　　懼兒雖懼兮母能䕶使母獨出兮兒驚誰赴嗚呼<lb/>
　　兒兮兒兮爾能忘其母尋陽張羽造<lb/>
　　少婦抱兒行且馳雷雨中路忽遇之兒驚欲啼手<lb/>
　　䕶兒道傍逆旅因可依君不見王凝妻郯郡徐賁<lb/>
　　兒衣單母衣濕風雨蒼黄歸意急雷忽鳴兒忽驚<lb/>
　　抱兒與兒同死生樹聲吹迴水聲注田家尚遥無<lb/>
　　避處不知幾許亂離人白日青天棄兒去渤海髙<lb/>
　　啓<lb/>
<pb n="KR3h0068_WYG_053-66b"/>
　　疾風斷途零雨漂靡有婦畏雷乃掩兒耳伊婦與<lb/>
　　兒知是母子茍非母子胡愛如是兒之云幼母保<lb/>
　　䕶之母之老矣兒将何為凡爾君子載展斯卷是<lb/>
　　覩是惟繄孝之勸太原王行<lb/>
　　雷馮馮雨冥冥母抱兒中野行母心苦兒心驚掩<lb/>
　　兒耳令弗聽東西迴顧屢屛營人生至愛天所生<lb/>
　　胡為武才人獨無母子情王汝玉<lb/>
　蕺山題扇圖卷<lb/>
<pb n="KR3h0068_WYG_053-67a"/>
　　老媪不識王右軍豈知六角寫云云婢羊他日能<lb/>
　　傳帖却喜官奴書練裙楊維楨<lb/>
　　蕺山老媪本無知恰值将軍乗興時竹扇一時光<lb/>
　　怪動莫教低價與元規熊夢祥<lb/>
　　題扇書裙亦偶然千年風致尚堪傳山隂道士能<lb/>
　　諳事只乞黄庭内外篇于立<lb/>
　　筆花閒落素紈雲<hi>闕</hi>映芳衢老眼昏明日曉烟生<lb/>
　　曙色應憐不識右軍門李元珪<lb/>
<pb n="KR3h0068_WYG_053-67b"/>
　　偶然意適坐莓苔迅筆詩成嬾更裁一握生綃價<lb/>
　　十倍明朝老媪再應來盧震則<lb/>
　　蘭亭墨本摩挲盡老我愁書咄咄空一自蕺山題<lb/>
　　扇後千年誰復繼清風婁東生<lb/>
　　一自蘭亭飛筆後昭陵風雨夜如何當年老媪能<lb/>
　　知此扇出人間待價過張渥<lb/>
　　先大父農圃府君手錄東維子集遺共不肖孫鼎<lb/>
　　間見蕺山書扇一詩不肖幼不解所謂婢羊官奴<lb/>
<pb n="KR3h0068_WYG_053-68a"/>
　　等語也丁酉大父致政還因舉質之且曰讀前輩<lb/>
　　文字不特考見故實要識用意精詣處有議論有<lb/>
　　法度也噫暮年人語自别歴歴在不肖耳今年甲<lb/>
　　寅鼎入吴宿陳石湖孟實所示觀此卷厥考介菴<lb/>
　　先生之所蔵也東維詩其右熊豫章于匡廬姚婁<lb/>
　　東諸作次之展玩之餘得與孟實叔莊昆仲話農<lb/>
　　圃介菴二老遺事不覺撫卷作喟兩家手澤幸皆<lb/>
　　無恙為其後者尚慎之哉宣徳九年十月望嘉禾<lb/>
<pb n="KR3h0068_WYG_053-68b"/>
　　周鼎在石湖思養堂識<lb/>
　釋本誠<lb/>
　覺隠詩畵合卷<hi>鈐縫俱墨林山人白文印</hi>
　　一段三石圖并題<hi>水墨三文石平坡間棘草映带</hi>
十日畵一石觀者嫌少又作二小石髙髙低低俱有三<lb/>
石豐年之䜟也<lb/>
又題一詩　客中九日<lb/>
小橋流水遶迴廊獨對西風憶故鄉山崦人家秋色晚<lb/>
<pb n="KR3h0068_WYG_053-69a"/>
客中無菊過重陽<hi>右書三石圖左一紙</hi>
　　一段鶺鴒圖并題<hi>水墨蘆葦蓮房分樓二鶺鴒左有枯株上生叢草</hi>
畤坾公能詩善畫不知何許人或隠或顯當是避世之<lb/>
士與覺隠同心同徳覺隠到䖏此公亦到覺隠本不能<lb/>
畫畫皆坾仙之筆然有覺隠題坾仙方肯著筆<lb/>
却有一件竒特處覺隠喫飲此公不舉箸只靜坐及乎飯畢<lb/>
起身坾仙亦飽鼔腹而歌若坾仙喫飯覺隠亦飽時人皆<lb/>
莫測其㫖因書以誌之大同山翁凝始子題<hi>白文右書鶺鴒圖上</hi>
<pb n="KR3h0068_WYG_053-69b"/>
　　一段疎林平逺圖<hi>水墨傍水茅居疎林環映横山逺水一舟摇櫓将泊</hi>
疎林平逺　蜀畤坾公作畫覺隠題印<lb/>
余嘗為此卷坾仙亦到坾仙喜遂援筆作此圖余因題<lb/>
此詩<lb/>
秋晩溪上作<lb/>
日暮東溪上秋深景寂寥葉稀林影薄水落岸痕髙野<lb/>
燒明江島漁舟入浦橋故人烟水隔悵望首空搔<hi>圖書右角</hi>
<hi>上</hi>
<pb n="KR3h0068_WYG_053-70a"/>
書齋即事六言一首大雲特索余書故書之<lb/>
逕逺松篁蓊鬱日長庭院清虚大貴莫過學道至樂無<lb/>
如讀書<hi>書圖左</hi>
造紙之法不一蔡敬仲漢文時人為上方令用魚網為<lb/>
之又法用樹膚麻頭敝布又有蠶蠒楮樹為之南粤有<lb/>
用海苔為紙其文理倒側因名側理紙王子年又云陟<lb/>
釐紙漢人語訛耳古又用縑帛依書長短截之名幡紙<lb/>
言紙者砥也其平滑如紙昔人用帛故裁其邊幅如<lb/>
<pb n="KR3h0068_WYG_053-70b"/>
絮之一苫而平整也　説者遂謂紙者絮一苫也　求<lb/>
苫之義無明説蓋苫者編茅也作去聲　絮綿之不精<lb/>
者古以為紙必編而後成　此幅是唐時紙與常紙不<lb/>
同因用筆方知似與蠒紙同<lb/>
感興<lb/>
賢士志𢎞廓不以官拘身達士理明徹不以身拘神百<lb/>
年在瞬息營營徒苦辛華表鶴歸來城郭非舊人㝠心<lb/>
合元化庶以全吾真<lb/>
<pb n="KR3h0068_WYG_053-71a"/>
清晨入鄽郭閭巷溢車馬騶哄喧市塵茫洋萬人海父<lb/>
老里中舊殷勤共迎迓亦有諸弟昆更互陪語坐世故<lb/>
論萬端喧哇雜碎瑣大要在功利餘一無所解勉强相<lb/>
酬酢意㑹無不可但念道不同語久若聾啞不如返吾<lb/>
廬世有誰知我<hi>右一紙</hi>
余嘗作二詩觀者皆喜文卿見余冩此卷俾余書之于<lb/>
上<lb/>
　其一曰<lb/>
<pb n="KR3h0068_WYG_053-71b"/>
莫造屋莫造屋何用經年興土木造屋人在堂拆屋人<lb/>
在腹不知造時榮但見拆時辱莫造屋莫造屋世道由<lb/>
來反覆多興廢但分遲與速<lb/>
　其二曰<lb/>
莫買田莫買地買田置地增家計西陌東阡恣兼併不知<lb/>
戸役隨田至大男小女日夜忙帶鎖擔枷了官事莫買田<lb/>
莫買地生前將為子孫謀身後翻為子孫累　此等言語<lb/>
只好我話大似本家不喫牛肉要喫也無呵呵<hi>朱文右二紙</hi>
<pb n="KR3h0068_WYG_053-72a"/>
余書不能精大雲老師屢索之余亦屢書之暨問其所<lb/>
得則片紙無有皆為好事者持去今又以此古紙來索<lb/>
遂書拙詩與古今人格言數十首至正十七年丁酉春<lb/>
輔成山人本誠道元書於畊隠軒<lb/>
題友人壁<lb/>
池檻水摇簾影動石床風引篆烟斜鳥聲啼足忽飛去<lb/>
驚落半庭山杏花<lb/>
錢塘曉渡<lb/>
<pb n="KR3h0068_WYG_053-72b"/>
雨後青山展黛眉暖風無力去帆遲人家一簇臨江岸<lb/>
緑樹輕烟映酒旗<lb/>
貧居一首<lb/>
造物非貧我欲我閒且安貧居自有樂此樂非人間蕭<lb/>
然一茅宇十年臥空山山深無客來獨與雲往還芰荷<lb/>
製冬衣藜藿供朝餐登山玩崔嵬臨流聽潺湲為無貪<lb/>
著念隨地可盤桓但得閒中樂豈以貧為艱愈貧愈無<lb/>
事無事心愈閒雖居人世中恰似出塵寰<hi>朱文右合二紙</hi>
<pb n="KR3h0068_WYG_053-73a"/>
生意齋銘<lb/>
仲仁以生意名齋左氏曰學殖也不殖將落此言為學<lb/>
則生意存焉銘以發其義銘曰<lb/>
理寓乎氣體質遂形禀有厚薄生理則均彼昏不知味<lb/>
扵扶植血氣益横良心日溺自暴自棄生理遂息君子孜<lb/>
孜務學明理根於至善培以仁義理勝為主氣亦隨只<lb/>
日進髙明藹然生意天地之大舉切吾身靜而觀之萬物<lb/>
皆春　此銘求書者衆大雲見之而喜故書之<hi>白文右烏絲闌一紙</hi>
<pb n="KR3h0068_WYG_053-73b"/>
呉江長橋詩<lb/>
天險不可梯白石不受鞭只疑幻人試幻術神輸鬼運<lb/>
來塵寰躋濤駕浪逕空濶盤結鈎鎖金聨環又疑東海<lb/>
躍出萬丈白玉虯挾風噀雨飛上天天髙九萬不得上<lb/>
翻身飛墮長江邉蒼雲半濕瓊瑶冷弱水不隔蓬萊境<lb/>
兩岸遥分白月光中流壓破青天影江吞湖吐水勢雄<lb/>
南極地缺栖魚龍橋成壯觀奪天巧却笑造化無全功<lb/>
　始于至正戌春丁酉良月哉生明畢事後之覽者莫<lb/>
<pb n="KR3h0068_WYG_053-74a"/>
莫作等閒耳<hi>朱文右合三紙</hi>
　　余藏覺隠山水一軸似米家山與方方壺竒峰白<lb/>
　　雲作對懸之草堂今復見此卷昔年熟玩於郁伯<lb/>
　　承氏採入太平清話中矣覺隠即誠道原僧中髙<lb/>
　　潔之品遊心於書畵山澤中僧寶畵苑不可不載<lb/>
　　陳繼儒<lb/>
　　二十餘年前訪秋潭舷公於普善出此卷示予相<lb/>
　　與嘆坾翁以泓穎説法從黑牟尼光中作爾許變<lb/>
<pb n="KR3h0068_WYG_053-74b"/>
　　現令人生竒特想又數年舷公化去其兒孫不能<lb/>
　　守因歸於予復經兵火流離幸不散失今日偶出<lb/>
　　展玩俛仰疇昔如對舷公兼嘆舷公書法蒼秀不<lb/>
　　讓坾翁而不留數語於末亦欠事也庚寅五月下<lb/>
　　澣醉鷗李肇亨紀<hi>白丈右二跋一紙裝後</hi>
　道張　雨<lb/>
　張伯雨山水并題<lb/>
谷翁真人當至元之初與趙榮禄所交多得其書畵往<lb/>
<pb n="KR3h0068_WYG_053-75a"/>
往散逸其存者不過十之一也我友養𤣥道人盡以出<lb/>
示稱歎竟日戲寫此圖於靈石軒中至正戊子九月廿<lb/>
又三日張雨<lb/>
　　張貞居髙逸振世文絶詩清韜光山水間黙契神<lb/>
　　㑹㸃染不羣然懶於應酬遺畵甚少余曩在梁溪<lb/>
　　周子仲處曾見靈峰山寺圖則逸而簡吾郡徐君<lb/>
　　美家見擬蘇長公竹石則秀而竒餘未嘗見也今<lb/>
　　觀此圖筆力圓潤髙古驚人其山頽突其樹縱横<lb/>
<pb n="KR3h0068_WYG_053-75b"/>
　　大得董北苑之意即同時黃王不能措手其氣韻<lb/>
　　蒼兀不遜趙榮禄宜乎飄飄然若羽化而登仙<lb/>
　　也錦川老人王瑞書於芝溪草堂<lb/>
　　昔張伯雨寄陳惟寅雙峰含翠圖髙拱辰畵録所<lb/>
　　載之詩黄篾樓中唯飲酒白雲廊下且題詩閒時<lb/>
　　描得雙峰寄變幻青山是我師世稱伯雨善畵予<lb/>
　　未嘗見今窺此圖令我駭目用筆古雅深得六朝<lb/>
　　氣韻借使北苑復生不能為也古松道人題於鶴<lb/>
<pb n="KR3h0068_WYG_053-76a"/>
　　翅舟中<hi>書畫外裱絹上</hi>
　　此圖筆力髙古未見其匹倪迂當拜下風矣太平<lb/>
　　清話張伯雨素不善畵嘗醉寫竒石具一種逸韻<lb/>
　　若見此圖定無此語閒止居士雨忩漫書<lb/>
　張貞居潯陽歸興圖并題卷<lb/>
有巾者絺有杖者藜千載髙風邈焉難追東籬之菊西<lb/>
山之薇蓋異世而同歸者歟句曲外史為劉淵畵<lb/>
　　右潯陽歸興卷乃淵明歸休之圖而平江陳公立<lb/>
<pb n="KR3h0068_WYG_053-76b"/>
　　卿之所家蔵者也公雖武弁而博雅好古<hi>闕文</hi>
　句曲外史臨吴道子觀音立像<lb/>
　外錄<lb/>
　　書畵舫云張伯雨臨吴道子觀音立像尤為品外<lb/>
　　之竒<lb/>
　張伯雨寒林圖<hi>黄紙本長一尺四寸闊一尺二寸有太𤣥子印</hi>
<hi>款書</hi>至正戊寅九月一日為太𤣥道友擬趙榮祿筆意<lb/>
天雨<lb/>
<pb n="KR3h0068_WYG_053-77a"/>
　道方從義<lb/>
　方方壺雲林圖<lb/>
　　方壺為太樸老友作至元四年戊寅嵗四月記<lb/>
　　故人眇在雲林端手植梓漆陰團團不憤讀書從<lb/>
　　鬼谷何言賣藥近長安白日定趨天禄閣青春宜<lb/>
　　著鵕䴊冠相思洒盡金壺墨三十六峰生暮寒句<lb/>
　　曲外史張天雨<lb/>
　　先人危太樸屏迹雲林間河車運金液九轉成大<lb/>
<pb n="KR3h0068_WYG_053-77b"/>
　　還苦辛三十載得道鬢已斑弱水政清淺蓬萊那<lb/>
　　可攀嬌娥貯金屋霜露零秋山勿猜松柏操不及<lb/>
　　桃李顔丹丘生柯九思題<lb/>
　　抱朴先生學大還偶然為客未歸山迎陽舘裡看<lb/>
　　圖畵夢繞白雲青樹間東陽吴師道<lb/>
　　海上三山樓觀開壺仙蚤晩御風回畵成定勝人<lb/>
　　間景為問何人寄得來<hi>闞款</hi>
　　雲林之髙峰可望日出海君子居其間旦起餐沆<lb/>
<pb n="KR3h0068_WYG_053-78a"/>
　　瀣三年毛骨換九載神色改翩然升雲去鸞鳳翳<lb/>
　　五彩山中有神藥服食多所採寄語學仙人竚立<lb/>
　　以相待邵菴虞集<lb/>
　方上清碧水丹山圖并題<hi>紙本挂幅水墨</hi>
岸花汀鳥留幽意碧水丹山共隐情方方壺作于金門<lb/>
之小洞天<lb/>
　　溪亭風致似蓬瀛古木寒泉也自清一笑相逢共<lb/>
　　忘世此身何用絆浮名大年<lb/>
<pb n="KR3h0068_WYG_053-78b"/>
　　地闊紅塵遠天空碧嶂遥有心懐往古無計避喧<lb/>
　　囂坐久間情適談諧逸興飄卜鄰如可遂林下臥<lb/>
　　吹簫㑹稽袁鉉<lb/>
　　幽亭寂寂紅塵逺簷外東風栁色新四海雍熙春<lb/>
　　晝永水邊林下屬閒人月林張九芳<lb/>
　外錄<lb/>
　　珊瑚網云方壺畵家甫得之呉功甫功甫為冡宰<lb/>
　　黙泉公孫博雅豪邁共宋幾元羽皇習業嘉樹堂<lb/>
<pb n="KR3h0068_WYG_053-79a"/>
　　余嘗與其社課而功甫以餘閒交易古玩家甫曾<lb/>
　　購其饕餮鼎花紋粗細相壓飛翠襲人每以供此<lb/>
　　畵商周法物正宜享上清于雲半詎意丙辰冬鄰<lb/>
　　人不戒於火延爇吾家凝霞閣畵首亦燎去得蒼<lb/>
　　頭舉官碙惠泉一潑而熄至明付陸象𤣥裝潢竟<lb/>
　　遺失水池一宿化為烏有豈上清神丹餘紙故入<lb/>
　　水火二煉耶抑功甫仙遊所及復收還芙蓉城耶<lb/>
　　可慨也<lb/>
<pb n="KR3h0068_WYG_053-79b"/>
　方壺金鵞曉日圖<lb/>
　外錄<lb/>
　　書畵舫云方方壺金鵞曉日為洪武己酉作烘鎖<lb/>
　　潑染種種動人<lb/>
　方無隅戲墨山水卷<lb/>
　外錄<lb/>
　　書畵舫云方壺戲墨山水一卷上有文徵仲題詠<lb/>
　　雖精緻秀美其渾然天成處尚不如金鵞曉日逸<lb/>
<pb n="KR3h0068_WYG_053-80a"/>
　　氣撲人睂睫間令人有搴裳濡足意<lb/>
　金門羽客竒峰白雲圖<lb/>
　外錄<lb/>
　　書畵舫云方壺勝國羽士也畵師髙米大有逸趣<lb/>
　　湯氏所藏竒峰白雲小幀上有𨽻書圖額四字并<lb/>
　　年月款識兩行筆意踈宕蕭然有出塵之致絶勝<lb/>
　　尊生齋藏赤岸古松所惜紙頗塵垢色澤剝蝕耳<lb/>
　　終不失為名蹟也<lb/>
<pb n="KR3h0068_WYG_053-80b"/>
　　又云向見張羽摹小米逺岫晴雲卷竒甚方壺竒<lb/>
　　峰白雲葢從米筆翻出者故妙絶<lb/>
　方壺畵<lb/>
　　琵琶嶺上丹經熟海岳菴頭墨法真草樹依然黄<lb/>
　　鶴遠江南思殺未歸人沈周題<lb/>
　外錄<lb/>
　　書史㑹要云道士方從義字無隅號方壺貴溪人<lb/>
　　工詩文張羽來儀畵師二米品在方方壺上而不<lb/>
<pb n="KR3h0068_WYG_053-81a"/>
　　為世所共知善古隷章草世不知也<lb/>
　方方壺武夷放櫂圖并識<hi>紙本小挂幅水墨危峯孤峙亂木蕭槭扁舟溯澗以</hi>
　　<hi>草書法作畵不止衣鉢巨師</hi>
武夷放櫂<hi>隷書右角上</hi>
叔堇僉憲周公近採蘭武夷放櫂九曲相别一年令人<lb/>
翹企因倣巨然筆意圖此奉寄仲宣幸達之至正己亥<lb/>
冬方方壺寓烏君山識<hi>草書圖左</hi>
　方壺雲林鍾秀圖卷<hi>紙本髙七寸長三尺水墨雲蒸樹潤山色秀佳</hi>
<pb n="KR3h0068_WYG_053-81b"/>
雲林鍾秀<hi>隸書</hi>　方方壺畵<hi>隸書中間石上</hi>
洪武丁巳方壺子作贈鄧止菴還朝<hi>隷書</hi>
　　上清仙子本天仙下謫來修水墨緣聞道琵琶嶺<lb/>
　　頭月照歸黄鶴又千年　此圖方壺先生所作用<lb/>
　　米氏之法将化而入神矣觀之正不知何為筆何<lb/>
　　為墨必也心與天遊者始可詣此先生觀化已久<lb/>
　　遺蹟在人間如可想見其風骨敬題是絶少寄仰<lb/>
　　止云後學沈周<lb/>
<pb n="KR3h0068_WYG_053-82a"/>
　道鄒復雷<lb/>
　鄒復雷春消息圖并題卷<hi>紙本二截長六尺餘髙尺許水墨梅花一樹枝幹如</hi>
　　<hi>篆花蕊如珠宛然素壁紙窓月明相對</hi>
蓬居何處索春囘分付寒蟾伴老梅半縷烟消虚室冷<lb/>
墨痕留影上窗來至正庚子新秋<hi>題本身紙尾</hi>
　　鶴東煉師有兩復神仙中人殊不俗小復解畵華<lb/>
　　光梅大復解畵文全<hi>墨蹟㸃去</hi>仝竹文同龍去擘破壁<lb/>
　　華光留得春消息大樹仙人夢正甘翠禽呌夢東<lb/>
<pb n="KR3h0068_WYG_053-82b"/>
　　方白<lb/>
　　余抵鶮沙泊洞𤣥丹房主者為雷復<hi>墨蹟勾轉</hi>煉師設<lb/>
　　茗供後連出清江楮三番求東來翰墨師與其兄<lb/>
　　復元皆能詩畵既見元竹復見雷梅㢧中有山居<lb/>
　　老仙品題春消息字遂為賦詩㢧之端時至正辛<lb/>
　　丑秋七月廿有七日老鐵貞在蓬蓽居試陳有墨<lb/>
　　尚恨乏筆<hi>紙三截大行草詩小行草跋</hi>
　　隂陽之氣有清有濁人之生得其氣之清者則所<lb/>
<pb n="KR3h0068_WYG_053-83a"/>
　　好亦清而濁者莫干焉得其氣之濁者則所好<lb/>
　　亦濁而清莫混焉夫清之不能以濁濁之不能<lb/>
　　以清者固自然之理也雲東鄒君復雷齋居莑<lb/>
　　蓽琴書餘興又以寫梅是樂於是久之深得華<lb/>
　　光老不傳之妙殊名怪状風枝雪蕊莫不曲盡<lb/>
　　其妙且梅者至清之物也瀟灑無一毫塵俗氣<lb/>
　　耳若發越於吟霜咏月之間不獨清<hi>三字㸃去</hi>其可<lb/>
　　尚者不獨清而已蓋有嵗寒之心也哉若復雷<lb/>
<pb n="KR3h0068_WYG_053-83b"/>
　　者真可比徳於梅之清無愧矣於是乎書此以<lb/>
　　為序至正十年嵗清龍集庚寅季春既望天台<lb/>
　　委羽洞天山人時顯顧晏書于莑蓽居<hi>𨽻書烏絲紙本裝後</hi>
　　<hi>通卷皆任氏黄氏印鈐縫</hi>
元人合卷<lb/>
　倪元鎮王叔明合作松石望山圖并題<hi>宋紙本濶幅山</hi>
　<hi>水</hi>
獨坐古松下蕭條遺世心青山列屏障流水奏鳴琴安<lb/>
<pb n="KR3h0068_WYG_053-84a"/>
得忘機士與我息煩襟幽情寄毫楮跫然聞足音　歳<lb/>
辛丑四月五日東海倪瓚畵松石望山圖并賦五言奉<lb/>
寄文伯友兄且以督屢約屢失期云<lb/>
蒼崖積空翠怡我曠古心飛泉落深谷冷冷絃玉琴<lb/>
塵鎖羣翳豁松雪灑閒襟清謡天籟發如聆旬始音<lb/>
　曩余為倪東海畵此圖後倪自畵以轉惠他人今<lb/>
歸博廣文齋中又為畧加㸃綴補其筆墨之未足者<lb/>
復和東海生韻題識畵端以正其事云黃鶴山中樵<lb/>
<pb n="KR3h0068_WYG_053-84b"/>
者王蒙<lb/>
　王叔明黃子久合作竹趣圖并題<lb/>
僕暇日為郡曹劉彦敬畵竹趣圖甫畢而一峰黄處<lb/>
士見過僕出此求印正處士以為可添一逺山并樵<lb/>
逕天趣迥殊頓增深峻矣時省郎耿君督兵華亭索<lb/>
僕畵甚急思拙筆弱頃刻不能就用掇此奉獻吴興<lb/>
王蒙謹題<lb/>
叔明公子文敏公之外孫也天姿神品其於翰墨深入<lb/>
<pb n="KR3h0068_WYG_053-85a"/>
晉漢至于鑒裁尤所精詣漚波之宅相非子而誰耶至<lb/>
正壬辰冬公望<lb/>
　王繹倪瓚合作楊竹西小像<hi>一名雲林水墨竹西圖左一松右有小竹平坡</hi>
　　<hi>上王繹貌竹西髙士方巾深衣執杖立坡間</hi>
楊竹西髙士小像　嚴陵王繹寫<lb/>
勾吴倪瓚補作松石癸卯二月<lb/>
　　三泖之水東流九峯之雲髙浮篤生隠人是為<lb/>
　　楊侯楊侯之生才質具美能濟之以方來之講<lb/>
<pb n="KR3h0068_WYG_053-85b"/>
　　學兼本之以夙聞之詩禮此所以行備而文辭<lb/>
　　鬯而醇迺自號竹西子欲追踪乎葛天民人謂<lb/>
　　其草𤣥之遐裔而不滯于其出處進退此所以<lb/>
　　不戚戚於賤貧不汲汲於富貴既無慚于次公<lb/>
　　之穎脱亦無忝于大年之秀發此所以江海知<lb/>
　　名而畎畝躬耕夸非溢美論斯稱情吾聞其初<lb/>
　　度在邇夀星騰輝乎泖水吾題其像既以<lb/>
　　文若揆之心宜以禮能若此則添千祀而<lb/>
<pb n="KR3h0068_WYG_053-86a"/>
　　一成純匪但以八千嵗為春秋而已也至正二<lb/>
　　十二年壬寅歳春二月遂昌山尚左老人鄭元<lb/>
　　祐明徳甫題<lb/>
　　汝豈無相漢之籌而遽從赤松之遊汝豈無霸越<lb/>
　　之筴而自理鴟夷之舟仙踪寄乎葛杖勁氣吞乎<lb/>
　　吴鈎集車轍於户外登歌吹于西樓不識者以為<lb/>
　　傲世之叔夜識者以為在鄉之少游抱遺叟在雲<lb/>
　　間小蓬臺書<lb/>
<pb n="KR3h0068_WYG_053-86b"/>
　　前不郎於漢庭後不簿於魏府翛然泉石之間樂<lb/>
　　與漁樵為伍泣岐之泪未乾不惑之<hi>闕</hi>自與乆知<lb/>
　　其為懷玉之隠仙又行將為雞窠之老父此竹西<lb/>
　　翁所以為天地之全人有光於四知之華譜也西<lb/>
　　磵居士蘇大年撰<lb/>
　　須睂之蔚蒼胸懐之淵亮其所同者不異中人之<lb/>
　　規模其所異者不同衆志之趨向抱豪傑之才而<lb/>
　　不屑於濟用具輪囷之膽而不輕于肆放故揮金<lb/>
<pb n="KR3h0068_WYG_053-87a"/>
　　有五陵俠士之風然愛客有四國公子之量當天<lb/>
　　下無事託詩酒以娯嬉方海内争雄逺侯王以髙<lb/>
　　尚所以冠林宗之巾曳長房之杖放浪乎西疇南<lb/>
　　畝之間消遥乎九峰三泖之上噫㣲斯人吾誰與<lb/>
　　望扶風人馬文璧謹贊<lb/>
　　挺立雪之標而陋執㦸之卑振闗西之望而識天<lb/>
　　下之竒量江海而不畦趨烟霞而不覊輕探囊之<lb/>
　　金玉重集戸之簪裾故瞻具乎雲間而譽流乎海<lb/>
<pb n="KR3h0068_WYG_053-87b"/>
　　隅但見萬竹之西髙樓渠渠雲山不礙有琴有書<lb/>
　　蕭然為山澤臞矯然為列仙儒長欣欣宇宙而襟<lb/>
　　韻自殊頫仰自如也勾呉生髙淳敬贊<lb/>
　　薫然而嚴昻然而㢘有龎其睂有長其髯巾消遥<lb/>
　　而簷服上古而襜其閒情若陸龜䝉其仙趣若劉<lb/>
　　海蟾其動也以恬養智其静也以智養恬燕處乎<lb/>
　　風篁之西笑傲乎雲山之尖世方酣戰乎蠻觸吾<lb/>
　　方澹造乎羲炎其豈杜徳機而物不可得覘者乎<lb/>
<pb n="KR3h0068_WYG_053-88a"/>
　　東海艾衲散民錢<graphic n="KR1364" url="https://raw.githubusercontent.com/kanripo/KR-Gaiji/master/images/KR1364.png" mimeType="image/png"/>敬贊于海上之飛鯨樓<lb/>
　　瞳碧而方氣清而蒼髪之短不如心之長有五畮<lb/>
　　之園一鑑之塘日宴坐於株堂物與我其相忘其<lb/>
　　泰宇定而發天光者耶冒山人王逢敬題<lb/>
　　雪鬢霜鬚山巾野服進不榮於軒冕退不厭於草<lb/>
　　木種數畝之田開一區之宇圖書左右雲山几席<lb/>
　　此非商顔之顥翁即空同之僊客也虚白道人茅<lb/>
　　毅贊<lb/>
<pb n="KR3h0068_WYG_053-88b"/>
　　鶴立長身大布襦綠光瞳子雪睂鬚才名恥列三<lb/>
　　生後文物看來兩晉無牛度玉闗迴紫氣龍眠滄<lb/>
　　海抱遺珠憑君更著東維輩畵作雲林五老圖静<lb/>
　　慧<lb/>
　黄子久王若水合作東山小隠圖<lb/>
　　呉門黄公望臨安王淵合作京兆杜本題識汾亭<lb/>
　　不巖同觀沂陽董復家藏<lb/>
　外錄<lb/>
<pb n="KR3h0068_WYG_053-89a"/>
　　畵系云古畵紙本大直幅上有張無為詩箋<lb/>
　王若水朱澤民良常草堂圖合卷<hi>紙本</hi>
　　良常草堂<hi>篆書</hi>子善為徳常書<lb/>
　　良常草堂<hi>篆書</hi>仲穆為徳常書<lb/>
　　王若水畵<lb/>
<hi>款書</hi>若水為徳常作<lb/>
　　朱澤民畵并題<lb/>
過江山色萃良常碧樹隂森結草堂處士不知人事變<lb/>
<pb n="KR3h0068_WYG_053-89b"/>
更求丹篆寫仙方澤民為徳常作<hi>書圖左角一本題名止朱澤民三字</hi>
　　翩翩張公子結茅良常山緣知鍊金液足以要朱<lb/>
　　顔玉桃花開水潺湲琅玕芝草繞池碧子復來往<lb/>
　　三峰間三峰峨峨昔所憩積金寥寥半空峙松厓<lb/>
　　月黑啼青猿石林丹光中夜起人間日月如流水<lb/>
　　别來夢此三千秋茅君兄弟豈相憶張家草堂思<lb/>
　　一遊神仙不知王伯圖紛紛喜怒無時無華陽便<lb/>
　　問歸路熟三十六洞吾何須魯鈍生重賦<hi>一作魯鈍生馬</hi>
<pb n="KR3h0068_WYG_053-90a"/>
　　<hi>文璧重賦</hi>
　　鼂余升兮良常之顛暮棲余兮良常之下謂良為<lb/>
　　常兮誰哉暴者余守余篋毋侈其胠篋中之藏孔<lb/>
　　子之書謂堯湯賢謂商辛愚孰憎是言我獲其餘<lb/>
　　孰好之者往餽一鴟　子素言張徳常好余古文<lb/>
　　又<hi>一本無又字</hi>作良常哥<hi>一作/歌</hi>孝光<hi>烏絲闌紙本一本題名上有李字</hi>
　　一室良常洞幽深太古茅風瓢元自寂畦甕不知<lb/>
　　勞獨出逢騎虎初來學種桃還應白雲裏遲子共<lb/>
<pb n="KR3h0068_WYG_053-90b"/>
　　遊遨<lb/>
　　翠壁鄰丹竈青楓背草堂琴書聊卒歳麋鹿自成<lb/>
　　行疊澗流杯滑飛花入座香寧無問津者及此繫<lb/>
　　舟航倪瓚<lb/>
　　題良常居士山居一首<hi>居士一作張處士</hi>
　　良常標名山句曲主仙洞茅君倚翠麓白雲滿髙<lb/>
　　棟上有巖棲士出入典雲共芝草鳥為耘桃花鹿<lb/>
　　啣送茅君老兄弟夙昔勤遠夢子獨擅為鄰幽深<lb/>
<pb n="KR3h0068_WYG_053-91a"/>
　　補其空風瓢懸雅樂靈术分仙供息我山木隂懷<lb/>
　　人玉簫弄蹔時苦勞亊非必能抱甕洗藥愛源泉<lb/>
　　掇英比朝饔歸静其抱一知尚亦殊衆鶴馭來何<lb/>
　　方尋君引余鞚延陵呉克恭<lb/>
　　故人讀易向華陽萬箇松間一草堂最愛滿山春<lb/>
　　雨後白雲晴䕶藥苗香韓友直<lb/>
　　勾金壇下幽人宅斵桂為梁䕃白茅畦長藥苗過<lb/>
　　野<hi>闕</hi>瀑流<hi>闕</hi>子入山庖鹿迒散漫春苔逕鶴影䙰<lb/>
<pb n="KR3h0068_WYG_053-91b"/>
　　褷曉露巢池上僧碁聞竹外嶺頭樵曲落松梢舊<lb/>
　　來長史留虹篆時過神君響鳳匏坐石修將琴别<lb/>
　　譜焚香讀罷易諸爻盧鴻圖在冝終隠杜甫詩成<lb/>
　　詎解嘲不待馳烟勒逋客三峰蒼翠拂雲旓河東<lb/>
　　張翥<lb/>
　　良常草堂詩一卷金壇張君徳常家山圖也君之<lb/>
　　尊翁鶴溪先生以髙年碩徳沈浮里社一家父子<lb/>
　　兄弟自相師友文風藹然人望雅歸重之承平無<lb/>
<pb n="KR3h0068_WYG_053-92a"/>
　　事先生携諸子諸生杖屨往來山間衣冠偉然望<lb/>
　　之如神仙披圖尚可見彷彿也意當時繪圖賦詩<lb/>
　　模寫其幽野閒適之趣經營慘淡惟恐不盡豈知<lb/>
　　後來之世變無窮有不可言者哉此卷前歳失之中<lb/>
　　呉兵間今歳得之呉中僧所父子相顧欣然譬若神明<lb/>
　　頓還舊觀葢畫存而草堂則無矣草堂既無而良<lb/>
　　常之跡如掃矣臨風可浩歎也且乾坤是處可搆草堂<lb/>
　　使今日即為之未必能如前日之可喜也此卷猶存豈<lb/>
<pb n="KR3h0068_WYG_053-92b"/>
　　不當寶惜之乎按輞川草堂有畫無詩香山草堂<lb/>
　　有詩無畫獨浣花草堂以杜陵名重天下非草堂<lb/>
　　可貴直以老杜流離跋渉歴嘗險阻情可念詩可<lb/>
　　歎而重之耳然則君之良常草堂得不與是類歟<lb/>
　　夫草堂與世道本不相闗也先生鶴骨如玉夀可<lb/>
　　百歳天定時平行將歸葺舊隠此卷實為之張本<lb/>
　　彼鍾山云云正可一笑揮去因閱此卷謹題其後以<lb/>
　　志予之所感至正十八年人日趙郡蘇大年謹書<lb/>
<pb n="KR3h0068_WYG_053-93a"/>
　　草堂價為青山重山是艮常乃結茅華屋雲低疑<lb/>
　　洞府醍醐泉滑見春庖心清已識金銀氣世難曾<lb/>
　　懐鳩鵲巢勾曲晝寒丹室火海鄉塵暖雪林梢㝠<lb/>
　　㝠髙岸深為谷汎汎生涯苦佩匏傾耳在天鈞九<lb/>
　　奏抱情方雨鼎三爻中條晚歳需休老南岳何年<lb/>
　　敢獻嘲近說金壇仙夢接青葱林屋擁旗旓至正<lb/>
　　辛丑夏五月張天永寫于練江雪篷<lb/>
　　予嘗為徳常記草堂矣復見此卷誦五峯之詞甚竒<lb/>
<pb n="KR3h0068_WYG_053-93b"/>
　　古仲穆使君之篆筆力遒勁澤民若水之畫清潤<lb/>
　　張助教之詩流麗皆令人斂袵故為之識其後丹<lb/>
　　丘生<hi>一本無生字</hi>柯九思題于王氏之<hi>一本無之字</hi>環慶堂<lb/>
　　荆溪王仲徳以故宋将家子孫博古嗜學延致金<lb/>
　　壇張天民先生於其家徳常葢先生子其父子積<lb/>
　　學能文其道行於荆溪荆溪之人為其父子買田<lb/>
　　築室居甚充然故朋從往訪仲徳必至徳常之家<lb/>
　　飲酒賦詩葢亦極其一時之盛卷中所謂良常草<lb/>
<pb n="KR3h0068_WYG_053-94a"/>
　　堂者徳常扁其室示不忘金壇故居日接良常之<lb/>
　　山也俯仰二十年間不惟朋從大半淪落而荆溪<lb/>
　　更世變化為瓦礫荆棘無復人烟仲徳避地入杭<lb/>
　　聞已物故獨徳常父子僅存全其中呉而徳常以<lb/>
　　文學今為呉縣尹予與徳常最友善觀畫讀詩感<lb/>
　　念存殁為之慨然遂昌鄭元祐跋<hi>一本跋字下旁注當時二字</hi>
　　桂棟梅梁結構牢秋風不怕卷重茅藥求蒼术歸<lb/>
　　丹室飯煑香芹稱野庖靈石向人如欲語長松當<lb/>
<pb n="KR3h0068_WYG_053-94b"/>
　　户亦堪巢墨分内翰龍香劑畵展丹丘鳳尾梢萬<lb/>
　　籟有時來儿席八音不用奏絲匏乾坤有象參𤣥<lb/>
　　極造化㝠心識變爻草屨葛衣真自得風情月思<lb/>
　　共誰嘲夜深鸞<hi>闕</hi>空中語應有神君降節旓<lb/>
　　邵肇復使君庚午監試蜀闈事畢而出購得良常<lb/>
　　草堂圖王若水畵雜倣米髙極山川之致朱澤民<lb/>
　　全用郭熙許道寧筆法氣韻流動同時名家互有<lb/>
　　題咏魯鈍生字類澤民是其重題也余向聞黄子<lb/>
<pb n="KR3h0068_WYG_053-95a"/>
　　久亦畵有此圖四明趙當世昌期以百緡易去後<lb/>
　　見胡起昆所臨本純師王董無子久本色卓然妙<lb/>
　　品趙久物故畵亦流散不意復覩此卷語云物聚<lb/>
　　於所好亶其然乎子久畵中有張雨嗣益釣鼇海<lb/>
　　客及倪瓚四人詩雨詩云鄰近方隅地良常别有<lb/>
　　天草堂朝看雨藥圃夜春泉邈矣盧鴻乙竒哉魯<lb/>
　　仲連君看遺世者若箇是神仙嗣益詩云可歎晨<lb/>
　　梳髮盡霜清時郎署老馮唐研坳飛出山千疊坐<lb/>
<pb n="KR3h0068_WYG_053-95b"/>
　　占鷗沙樹影凉釣鼇海客詩云半空香翠湧樓臺<lb/>
　　山下松花樹樹開一片三茅秋後影等閒飛出硯<lb/>
　　池來瓚詩云石磴盤紆山木稠林泉如此極清幽<lb/>
　　若為飛屩千峰外卜築誅茆最上頭此四詩又筆<lb/>
　　復卷中所不載者也崇禎壬申孟夏呉門錢乗時<lb/>
　　將跋<lb/>
　　邵肇復自蜀中携歸元人張徳常良常草堂卷示<lb/>
　　余詩翰畵圖各臻其妙因蒐余家藏元人遺集得<lb/>
<pb n="KR3h0068_WYG_053-96a"/>
　　考倪元鎮為張徳常題良常草堂䟽云昔王錄事<lb/>
　　寄少陵之資近代趙文敏于岳氏之助皆有實効<lb/>
　　不事虚文今徳常欲構草堂所求者柯張杜三君<lb/>
　　或宿諾而寒盟或解嘲而調笑遄求其實則罔所<lb/>
　　知數年之間三君已矣草堂適成載覽標題重增<lb/>
　　嗟悼捐余珍祕永鎮山居捐捨趙榮祿正書一卷<lb/>
　　又得處士成廷珪詩云屋下清泉屋上山獨餘猿<lb/>
　　鶴伴髙閒仙家只在松蘿外海月常懸水竹間社<lb/>
<pb n="KR3h0068_WYG_053-96b"/>
　　甕今朝村釀熟鄰翁何處櫂歌還華陽真逸時相<lb/>
　　覔聞道巖扉夜不闗又云髙人自愛山居好遶舍<lb/>
　　清泉帶雪沙浮玉峰前常作客句金壇下即為家<lb/>
　　仙人未採芝如草令尹將歸菊有花他日良常分<lb/>
　　半席白頭同汝老烟霞當是兵亂之後有所散失<lb/>
　　不止卷中此數首也兹據余所知者采其生平而<lb/>
　　列之惟呉克恭尚候續考<lb/>
　　張天民號鶴溪先生自荆溪徙居金壇享年九十<lb/>
<pb n="KR3h0068_WYG_053-97a"/>
　　成廷珪題天民移居圖云舊隠荆溪第幾村手栽<lb/>
　　松檜至今存大茅峰下千年鶴遲汝重來問子孫<lb/>
　　徳常是其子也宦游無定居與倪元鎮最善倡和<lb/>
　　為多後任嘉定令元鎮詩云聞道之官嘉定去載<lb/>
　　書連舸泊江濆又廷珪詩寄天民云令子已為呉<lb/>
　　縣令先生猶是葛天民皆實錄也後徳常又為松<lb/>
　　江府判官<lb/>
　　呉子善名思齊永康人工古文詞宋末以任子為<lb/>
<pb n="KR3h0068_WYG_053-97b"/>
　　大府少卿入元流寓桐廬與方鳳謝翺友善無月<lb/>
　　不遊浦陽仙華諸山遊輒連日夜酒酣氣鬱每扶<lb/>
　　擕望天末慟哭失聲而返宋景濂為之傳<lb/>
　　趙仲穆名雍文敏之子官至集賢待制書畵俱入<lb/>
　　神妙有父風<lb/>
　　王若水名淵號澹軒杭州人幼習丹青出趙文敏<lb/>
　　門下所畵皆師古人無一筆院體為當代絶藝<lb/>
　　朱澤民名徳潤其先睢陽人占籍崑山趙子昻薦<lb/>
<pb n="KR3h0068_WYG_053-98a"/>
　　於朝同知制誥兼國子編修官終鎮東行中書省<lb/>
　　儒學提舉工畵山水有古作者風所著有存齋集<lb/>
　　十卷虞伯生云澤民文章典雅惜以繪事掩其名<lb/>
　　然識者不厭其多能也澤民子孫入國朝科甲鼎<lb/>
　　盛子吉髙帝時為給事中能直言𤣥孫文為御史<lb/>
　　文子希周𢎞治丙辰状元為翰林侍讀<lb/>
　　李孝光字季和自號五峰狂客美髯偉幹與茅山<lb/>
　　張雨相倡和雨贈孝光有孰與言詩李髯叟載聞<lb/>
<pb n="KR3h0068_WYG_053-98b"/>
　　新作過黄初之句<lb/>
　　倪瓚字元鎮號雲林無錫人至正初飄流中輒作<lb/>
　　詩自喜亦善畫卒年七十四葬于江隂周拙逸為之銘<lb/>
　　韓友直字伯清呉興人隠居不仕吴興詩選<lb/>
　　載其招隠詩云泉出珠璣千眼沸花開錦繡一庭<lb/>
　　香又雪後詩云凍殺寒梅喚未醒東風特地到巖<lb/>
　　扃清溪一夜都流盡明日南山依舊青可以想其<lb/>
　　風致矣<lb/>
<pb n="KR3h0068_WYG_053-99a"/>
　　張翥字仲舉號蛻菴晉寧人自幼豪放好蹴踘音<lb/>
　　樂父每憂之一旦折節讀書卒以詩文名世累官<lb/>
　　翰林學士承㫖封潞國公<lb/>
　　蘇大年字昌齡號西坡真定人僑居揚州善畵竹<lb/>
　　石師東坡古木師㢘宣仲朱澤民求昌齡畵有句<lb/>
　　云人生多能祗自苦魯質不若曾子輿龜燋雉翳<lb/>
　　君記取何似浮雲任卷舒謂昌齡作畵日不暇也<lb/>
　　昌齡曾為鄭元祐作墓誌銘文甚典又不獨以畵<lb/>
<pb n="KR3h0068_WYG_053-99b"/>
　　名耳<lb/>
　　張天永字長年其先秦州人父官建康教授天永<lb/>
　　奉母避兵於蘇之嘉定績學砥行文譽日隆薦授<lb/>
　　浙江行省都事其詩書於練江雪篷云者蔡子堅<lb/>
　　家於呉淞之上日以耕釣為樂文人才士咸與之<lb/>
　　友嘗作漁舟江上篷窗舲屋以粉堊為飾名曰雪<lb/>
　　篷子堅把釣垂綸得魚沽酒命客賦咏其中<lb/>
　　柯九思字敬仲號丹丘生浙之仙居人文宗時授<lb/>
<pb n="KR3h0068_WYG_053-100a"/>
　　學士院鑒書博士凡内府所藏法書名畵咸命鑒<lb/>
　　定流寓呉中極工畵竹<lb/>
　　鄭元祐字明徳遂昌人生而右臂脫骱以左手作<lb/>
　　書年十五能詩賦清麗暢逸為一時之儁後寓呉<lb/>
　　門臺省宣閫交薦不就清談雅韻依稀晉人所著<lb/>
　　有遂昌雜錄一卷行於世　崇禎甲戌夏六月朔<lb/>
　　徐<graphic n="KR0958" url="https://raw.githubusercontent.com/kanripo/KR-Gaiji/master/images/KR0958.png" mimeType="image/png"/>興公識<lb/>
　　夏日偶過肇復先生冶園茗椀之餘出良常草堂<lb/>
<pb n="KR3h0068_WYG_053-100b"/>
　　展示其圖咏真跡自是希世之寶興公為考核始<lb/>
　　末周悉實當與此卷并傳不朽者命予書之聊為<lb/>
　　卒業以寄景仰若㸃畫之拙有愧前賢多矣林寵<lb/>
　　此勝國詞翰之美盡是中遂無一人非韻士無一<lb/>
　　人非韻語想見羊皮之詔不能招致遺民耆碩非<lb/>
　　驕語巖穴寄情髙曠即一令五斗不足置念惟是<lb/>
　　故山猿鶴托不朽于墨池繪事間致可思也肇復<lb/>
　　使君非戀輭紅塵者雖捉鼻未免而髙枕時寄此<lb/>
<pb n="KR3h0068_WYG_053-101a"/>
　　卷得所歸也呉下文震亨題<lb/>
　　金陵良常山在句容小茅峰始皇東巡登此山歎<lb/>
　　曰巡狩之樂無過于山海自今以往良為常也因<lb/>
　　而得名山固可堂可室可詠可歌庚子予承乏監<lb/>
　　蜀闈撤棘見有鬻卷于市者披圖觀之則勝國諸<lb/>
　　名哲為張徳常作也繪事題咏色色俱靈因購歸友<lb/>
　　人錢時章文啓美見而擊節稱善遂為之跋徐興<lb/>
　　公又為考覆諸家姓氏爵里索林異卿統書之時<lb/>
<pb n="KR3h0068_WYG_053-101b"/>
　　章所錄張雨四人詩則卷中所未載而興公所錄<lb/>
　　倪元鎮疏言成廷珪詩則又時章所未見竊思古<lb/>
　　人篇什遺佚尚多安知後有見者不復擴錢徐二<lb/>
　　君所未有乎予之賞鑒博奥不逮二君至其好事<lb/>
　　一念自謂過之異日嶧山之桐柯亭之竹庶幾因<lb/>
　　所好而旦暮焉劍津邵㨗春<lb/>
　　按銕網珊瑚載良常草堂詩卷較此畧同而叙次<lb/>
　　大異並逸去蔣堂二詩補錄于左<lb/>
<pb n="KR3h0068_WYG_053-102a"/>
　　蕙帳空招隠者居𤣥猿白鶴夜愁予只今百尺長<lb/>
　　松下何處草堂冝讀書<lb/>
　　良常<hi>闕</hi>　是鄉闗窈窕軒窗逺近山獨有荆溪舊<lb/>
　　時月屢隨歸夢往來間　蔣堂<lb/>
　　又節菴劉珏甞鈔此卷自記云予舊藏張徳常分<lb/>
　　題贈行詩卷皆元季諸老手筆後句容曹廷端中<lb/>
　　書出示良常草堂詩跋亦張氏物也因借錄於行<lb/>
　　卷楮尾得以併攷其故家文獻云　髮僧上振記<lb/>
<pb n="KR3h0068_WYG_053-102b"/>
　商徳符李遵道合作竹樹圖<lb/>
　　夀巖樹石黄巖竹善畵如今最得名更得二公同<lb/>
　　一幅千金酬價尚嫌輕句曲外史<lb/>
　　槎牙老樹根盤石楚楚霜筠䕶碧苔古怪清竒俱<lb/>
　　絶筆頡頏好手為誰開偰哲篤<lb/>
　　仁皇新寺九天上二老渭川千畆圖晩向江南逢<lb/>
　　小米只今俱是世間無天台丁復<lb/>
　　老木騰龍上疎雲翠作叢看圖誰伯仲二妙一清<lb/>
<pb n="KR3h0068_WYG_053-103a"/>
　　風廬陵曹光<lb/>
　　汴段天祐觀<lb/>
　王元章呉仲圭梅竹雙清圖合卷<lb/>
　　梅竹雙清<hi>𨽻書紙本引首</hi>自樂<hi>二印白文</hi>
　　第一紙元章梅并題<hi>紙本水墨梅花數枝畫自題詩後</hi>
朔風撼破處士廬凍雲隔月天糢糊無名草木混色界<lb/>
廣平心事今何如梅花荒凉似無主好春不到江南土羅<lb/>
浮山下蘪蕪烟瑪瑙坡前荆棘雨相逢可惜年少多<hi>墨蹟</hi>
<pb n="KR3h0068_WYG_053-103b"/>
<hi>多下有好色二字㸃去</hi>競賞桃杏<hi>原蹟杏下有華字㸃去</hi>誇豪奢老夫欲語不忍<lb/>
語對梅獨坐長咨嗟昨夜天寒孤月黑蘆葉卷風吹不<lb/>
得髑髏夢老皮蒙茸黄莎萬里無顔色老夫瀟灑歸巖阿<lb/>
自鉏白雪栽梅華興酣拍手長嘯歌不問世上官如麻<lb/>
君不見漢家功臣上麒麟氣貌豈是尋常人又不見唐<lb/>
家諸將<hi>原蹟重寫諸將二字</hi>圖凌烟長劍大羽聨貂蟬龍章終匪<lb/>
塵俗狀虎頭乃是封侯相我生山野無能為學劍學書<lb/>
空放蕩老來晦跡巖穴居夢寐未形安可模昨日冷颷<lb/>
<pb n="KR3h0068_WYG_053-104a"/>
動髭須拄杖下山聞鷓鴣烏巾半岸衣露肘忘機忽落<lb/>
丹青手器識可同莘野夫孤髙差儗磻溪叟山翁野老<lb/>
争道真松篁節操梅精神吟風笑月意自在只欠鹿豕<lb/>
來相親江北江南競傅寫祝君歎其才盡下我來對面<lb/>
不識我何者是真何者假祝君放筆一大笑不須攬鏡<lb/>
亦自了相携且買數斗酒坐對青山恣傾倒明朝酒醒<lb/>
呼鶴歸白雲滿地芝草肥玉簫吹來雨霏霏琪花亂颭<lb/>
春風衣祝君許我老更竒我老自覺頭垂絲<hi>原蹟作如絲圈去如</hi>
<pb n="KR3h0068_WYG_053-104b"/>
<hi>字補垂字</hi>時與不時何以為時與不時何以為贈君白雪梅<lb/>
華枝<lb/>
　　第二紙仲圭竹并題<hi>小方紙本竹一枝</hi>
　　梅花道者列仙流落筆全無李薊丘呼酒南湖夜<lb/>
　　燒燭一枝凉雨寫新秋曾光<hi>書畵竹前</hi>
圖畵書之緒毫素寄所適垂垂歳月久殘斷争寶惜始<lb/>
由筆研成漸次忘筆墨心手兩相忘融化同造物軒窗<lb/>
雲靄溶屛障石突兀林麓繆槎牙禽鳥翥翰翮可憐俗<lb/>
<pb n="KR3h0068_WYG_053-105a"/>
澆漓摸摩竟紛出裝褫雜真贋丹粉誇絢赫千金易敝<lb/>
帚十襲寶燕石米也百世士賞㑹神所識伶倫世無有<lb/>
<hi>原蹟倫伶鈎轉</hi>竒響竟寥寂良樂難再遇抱恨長太息　左圖<lb/>
右書取其怡悅瞻視陶寫性情近好事者以為市道商<lb/>
賈真贋為事反害情性盲目聾耳哀哉至正甲申梅花<lb/>
道人戲墨而書<lb/>
　　王山農之寫梅自出新意梅花盒之寫竹自得真<lb/>
　　趣皆入妙品具二妙于一卷中又各有長詩皆自<lb/>
<pb n="KR3h0068_WYG_053-105b"/>
　　寫其情於畵意之外可觀也竹上曾徳用一絶句<lb/>
　　梅之前一七言古詩不名而尤可觀前輩但落筆<lb/>
　　便自不凡近時沈民則侍讀隷書梅竹雙清四字<lb/>
　　亦不俗今此卷藏闤闠坊栁子學所又可謂具四<lb/>
　　美矣乙巳三月丙午與黄日升王惟安惟顒同觀<lb/>
　　嘉禾周鼎時年八十又五<lb/>
　　野夫策杖村南復村北處處東君恡消息瞥然縞<lb/>
　　素一枝横又見琳琅數竿碧一枝春之先數竿冬<lb/>
<pb n="KR3h0068_WYG_053-106a"/>
　　之後俯仰天地間與爾成三友衡門掩臥不一旬<lb/>
　　淇園大庾無精神樵青已侵翠鳳尾颶母吹散玉<lb/>
　　龍鱗賴得呉鎮及王冕前與二友傳其真虚堂展<lb/>
　　看僅盈尺二友居然侍吾側問之不言對以臆睂<lb/>
　　宇蕭蕭吐佳色吾不能學范詹事西遣闗中使却<lb/>
　　寄江南春消芳悴粉何足論吾不能學家騎曹不<lb/>
　　可一日無所至植此君封籬䕶籜何紛紜二友寓<lb/>
　　我麓儼若洛下東西兩頭屋一頭翦得瀟湘雲一<lb/>
<pb n="KR3h0068_WYG_053-106b"/>
　　頭小貯羅浮玉鎮也九咽吞吐天漿腴冕亦磊砢<lb/>
　　節目非凡夫扶輿清氣合此圖快矣乎快矣乎此<lb/>
　　圖此友吾不孤　梅獨為百花魁而竹能離卉木<lb/>
　　而别自成髙品者以其精得天地間一種清真氣<lb/>
　　故也竹自文湖州蘇端明後有梅道人呉仲圭以<lb/>
　　至近代王孟端而梅則楊補之外獨推山農王元<lb/>
　　章然呉子輩謂其命㫖渉淺為境易窮而往往下<lb/>
　　其品幾於無處生活今年六月信陽王太史祖嫡<lb/>
<pb n="KR3h0068_WYG_053-107a"/>
　　以元章梅仲圭竹合一卷寄余開卷時令人鼻端<lb/>
　　拂拂有玉清蓬萊想遂乞仲承諸君為詩歌美之<lb/>
　　而余繼焉或謂戴凱之范至能所撰二譜至數百<lb/>
　　千種且以大庾萬樹渭濱千畝而此寥寥一枝胡<lb/>
　　取也是不然正復以簡貴勝耳卷首為沈民則學<lb/>
　　士題元章仲圭各有詩弁尾而梅前有一歌亦自<lb/>
　　豪麤周疑舫伯器跋第賞其語不能辨其人攷印<lb/>
　　章有所謂㑹稽外史似楊維楨而詞氣亦類之苐<lb/>
<pb n="KR3h0068_WYG_053-107b"/>
　　不聞其别號竹齋闕疑可也卷後收藏有東呉文<lb/>
　　學世家印豈故為呉中物太史偶得之耶似有不<lb/>
　　偶者故附記於後己卯王世貞識<lb/>
　　元章畵梅前題七言古詩不落欵止用竹齋圖書<lb/>
　　㑹稽外史二印周伯器王元美皆疑之向見元章<lb/>
　　畫梅絹本落款下並用此二印及次詩引首方外<lb/>
　　司馬印乃知即元章自題也髮僧上振識<lb/>
　元人八段圖卷<lb/>
<pb n="KR3h0068_WYG_053-108a"/>
　　第一段張觀山林清趣圖<lb/>
　　山林清趣　寧静<lb/>
<hi>款書</hi>張觀<lb/>
　　張觀學馬太逼真何必今人非古人此圖又作夏<lb/>
　　圭意杖履青山一隠淪原初<lb/>
　　第二段沈鉉寫原初髙士隔岸望山圖<hi>秋林逺屋小橋平筆</hi>
　　<hi>墨髙逸有法竟是一峰老人八段中第一品也</hi>
<hi>款書</hi>沈鉉<lb/>
<pb n="KR3h0068_WYG_053-108b"/>
　　沈鉉平生黄大癡鬼毫怪墨寫幽竒何須紙上求<lb/>
　　形似到處雲山是我師原初<lb/>
　　第三段無名氏江山雪霽圖<lb/>
　　第四段無名氏古木竹石圖<lb/>
　　第五段無名氏林塘晚色圖<lb/>
　　右竹石圖并山水二幅不知何人所作也竹石布<lb/>
　　置有法筆力嚴整山水亦雅淡不俗此葢前輩所<lb/>
　　作者昨存于此以備覽觀焉東呉野人趙衷跋<lb/>
<pb n="KR3h0068_WYG_053-109a"/>
　　第六段子輿畫<lb/>
<hi>款書</hi>隠望淮南子輿為原初寫<lb/>
　　第七段原初四山粹趣圖<lb/>
四山粹趣　原初<lb/>
　　第八段呉瑩之畫<lb/>
　　此嘉禾之武塘竹荘翁所寫以與其里人唐明逺<lb/>
　　而明逺見惠于劉陶居陶居又以惠於予者也翁<lb/>
　　平生好古博雅文章翰墨見稱于人葢盛世佳公<lb/>
<pb n="KR3h0068_WYG_053-109b"/>
　　子當時才大夫者矣雖嘗承父廕為晉陵縣尉其<lb/>
　　質性純和志尚髙潔遂隠而不復仕焉其所居之<lb/>
　　竹荘亭舘山石皆清古邃麗凡一花一木而頗有<lb/>
　　畫趣梅花道人呉仲圭嘗寫圖以識其景翁姓呉<lb/>
　　名瓘字瑩之竹荘老人其自號也人稱為竹荘翁<lb/>
　　云東呉野人趙衷述<lb/>
　<lb/>
　書畫彚考卷五十三<lb/>
</p>
<p>
</p>
  </div>
</body>
</text>
</TEI>