<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>夷堅志甲卷一</head> <lb/>
    <p>
<pb n="KR3l0122_WYG_001-1a"/>
欽定四庫全書<lb/>
　夷堅志甲卷一<lb/>
　　　　　　　　　　　　　宋　洪邁　撰<lb/>
　　張相公夫人<lb/>
錢履道字嘉貞京兆咸陽人也金皇統中游學商虢過<lb/>
鄠縣貪程不止獨一僕相隨天曛黑不復辨路信馬行<lb/>
到一大宅扣門將託宿遇小妾從内出驚語之曰此地<lb/>
近山多狼虎豈宜夜涉錢曰適不意迷途敢求棲寓一<lb/>
<pb n="KR3l0122_WYG_001-1b"/>
席之地但不知為何大官第宅妾曰是河中府尹張相<lb/>
公之居相公薨亡唯夫人在須稟命乃可遂入白之少<lb/>
頃延客相見髙堂峻屋明燭盈前已羅列盃盤夫人容<lb/>
色端妍冠服華盛便與同宴侍兒歌舞之妙目所未覩<lb/>
錢自謂竒遇若遊仙都情思蕩搖莫知身世之所留拱<lb/>
手敬坐不輕交一談諸人以為野戅相視笑侮罷席就<lb/>
枕俄而燭至夫人者復來衆擁之登床錢趨下辭避强<lb/>
之再三於是共寢明旦留之飯錢本漂泊旅人旣稱愜<lb/>
<pb n="KR3l0122_WYG_001-2a"/>
懷抱累日不言去一夕正歡飲間聞戸外傳呼呵導之<lb/>
聲云相公且至夫人遽起諸妾皆奔忙散錢竄伏暗室<lb/>
不敢喘怖因假寐久之狐嘷鴉噪東方旣明人屋俱亡<lb/>
但已身卧于棘叢古冢耳狼狽而出逢耕夫始得官道<lb/>
衣上餘香芬馥經月乃歇<lb/>
　　樓煩道中婦人<lb/>
嵐州宜芳縣飛鴦堡村民難言往樓煩縣中道少憩逢<lb/>
婦人素衣髙髻年二十許揖而問曰我自樓煩來往嵐<lb/>
<pb n="KR3l0122_WYG_001-2b"/>
州獨行迷路不知從何為便言指示之時分手婦人長<lb/>
吁一聲遂仆地掖視之死矣言就邸舍求湯飲灌救竟<lb/>
不起傍人過者見婦人死不明畏為己累執以告保伍<lb/>
遭繫縣獄訊治雖自誣云殺而取其貲然僵尸無痕傷<lb/>
又不能供所掠何物郡遣曹掾明生者審究呼問言曰<lb/>
汝實殺人邪對曰難言也明生不悟其姓名再問之復<lb/>
然以為疑乃曰然則所謂難言者非汝邪又對曰然明<lb/>
還郡具白太守别選吏啟壙驗之但得朽木一片於柩<lb/>
<pb n="KR3l0122_WYG_001-3a"/>
中無從鞫勘因縱釋使去言在家事父母極孝謹為鄉<lb/>
社所重至是蓋獲天佑云<lb/>
　　普光寺僧<lb/>
武城之東普光寺行童元暉近村王氏子也旣作僧為<lb/>
街坊化士嗜酒不檢一意狎游年二十五歲得疾甚惡<lb/>
還其家困臥閲一寒暑忽昏不知人舉室環泣少頃仰<lb/>
首長鳴頓仆于下問其所苦稍能言曰腰脊之下尾骨<lb/>
痛不可忍呼瘍醫孔彦璋視之乃短驢尾自皮膚間崛<lb/>
<pb n="KR3l0122_WYG_001-3b"/>
出父畏醜狀宣播急掩其衣痛愈切復裸以示人然後<lb/>
止明日長尺許又明日遍體生毛首面已肖驢形數日<lb/>
後蹄鬛俱備兩耳翹翹然哮吼悲鳴四支據地卓立儼<lb/>
成真驢家人議欲殺之寺僧云不可此天所以示戒彰<lb/>
其惡報以懲後來如殺之是背天理將為君家不利于<lb/>
是畜于廏中而弗施轡勒驢嘶噉不已且亂齧人試舉<lb/>
鞍置前則聳耳以待若有喜意負重致遠能日行二百<lb/>
里凡十年方死<lb/>
<pb n="KR3l0122_WYG_001-4a"/>
　　劉將軍<lb/>
金兵據齊魯之地改奉符縣為泰安軍其皇統二年累<lb/>
月不雨漢兒劉將軍為守禱于岳岱不應繼致祭龍潭<lb/>
赫日滋熾劉怒命丁夫運石負土欲填潭使平夜夢神<lb/>
告曰天久無雨非吾之罪今四海之内凡一勺之水則<lb/>
有神主之吾弗得預又豈敢上違天律輙降膏澤邪幸<lb/>
使君察之也劉寤而愈怒黎明率千餘卒益輦石土投<lb/>
寘潭内比暮遂平然到曉復如故劉了不警悟但竭人<lb/>
<pb n="KR3l0122_WYG_001-4b"/>
力而為之當晝隆熱寒風倐起而雷電從潭出山阜皆<lb/>
震吏民懼甚劉猶督役不已數日間暴卒雨乃沛然<lb/>
　　淑明殿馬<lb/>
完顔亮正隆中泰安守貝實勒始到都欵謁東岳廟遍禮<lb/>
羣祠至淑明寢殿地有流血大驚躬率從吏周行檢視<lb/>
見后塑像一指折血淋漉弗止而首飾臂釧及供床黄<lb/>
白器皆亡失即捕典掌者繫獄訊治雖加以峻刑終不<lb/>
得其實後因月旦再詣廟備牲幣奠享炷香敬禱曰后<lb/>
<pb n="KR3l0122_WYG_001-5a"/>
宫嚴閟深固詎容穿窬可入今獄久不决必累無辜惟<lb/>
神至聰極明願顯示誅殛以快民意祝罷囘車明日晚<lb/>
閽卒走報云殿西素壁間舊繪馬四匹早忽不見山下<lb/>
人盡聞馬足響而不覩其形久之各銜一人至一僧一<lb/>
童并奚奴貝實勒急策馬往先謝神威然後驗問四<lb/>
囚駢械廡下如有物執持者是時有女眞千戸曰阿實<lb/>
達虐而斂所部誅求貲賄其二人無以應命與竹林寺<lb/>
僧同謀自殿屋山翼鑚瓦斷椽經旬日始僅得達故外<lb/>
<pb n="KR3l0122_WYG_001-5b"/>
人莫知藏其物於僧所童行與聞之於是具奏於廷亮<lb/>
令杖殺千戸及其兩奚奴並竄僧童於遠裔<lb/>
　　王二<lb/>
王二隴州人其居在黑松林跑谷世以畋獵射生為業<lb/>
用是得名因與衆逐鹿至深崖迷失道正彷徨次遇女<lb/>
子渡水來少年貌美而身無衣袽視王而笑王平生山<lb/>
行野宿習見物怪雖知為非人殊無懼色咄之曰汝鬼<lb/>
邪怪邪女子又笑而不答良久乃問王曰爾何人王始<lb/>
<pb n="KR3l0122_WYG_001-6a"/>
稍敬異揖而言本山下獵徒今日逐虎失蹤致墮兹處<lb/>
生死之分只在須頃願娘子哀之女曰隨我來當示爾<lb/>
歸路遂從以行登絶髙巉嵓之峯涉囘環過膝之水塗<lb/>
徑犖确足力不能給女不穿屨步武如飛到一洞有大<lb/>
石室境趣䆳寂如幽人居不聞烟火氣寢室尤潔雅王<lb/>
顧傍無他人戲言挑之欣然相就夜則共榻晝則出求<lb/>
果實以啖之居月餘王念母乏供養以情泣告女曰我<lb/>
欲暫歸徐當復相尋女許諾送出官道乃别王感其意<lb/>
<pb n="KR3l0122_WYG_001-6b"/>
愛他日再訪焉試與之語邀同歸略不謙拒攜手抵家<lb/>
王妻趙氏旣育三男女矣此女又生兩子與趙共處甚<lb/>
雍睦逢外客至必驚訝斂避或獨走入山經月不返終<lb/>
不火食王亦任其去留後二十年猶存<lb/>
　　河中西巖龍<lb/>
皇統中河中府大旱太守李金吾祈禱未效聞西巖寺<lb/>
僧慈惠戒律精髙為緇徒所仰乃往請之僧曰身老無<lb/>
以動天地但每日説法之時必有一老叟來聽講莫知<lb/>
<pb n="KR3l0122_WYG_001-7a"/>
所從來疑為龍也當試扣之須金吾明旦至此潔誠以<lb/>
待李曰諾如期叟至李正從此語望其入寺即焚香設<lb/>
席命左右掖之再拜致詞叟驚止之曰使君屈膝於山<lb/>
翁敢問何以李曰亢陽為災五種不入萬民將無以生<lb/>
願龍君慈仁亟下甘澤當肇建祠宇歲時奉祀以彰顯<lb/>
大神之威靈惟神念之叟無言少頃顰蹙而歎曰噫泄<lb/>
吾天機者師也吾死無日矣遂告李曰使君勿憂誓以<lb/>
死報又顧僧曰吾今以師故獲罪上穹立降誅罰吾即<lb/>
<pb n="KR3l0122_WYG_001-7b"/>
死尸墜於地然不出此境中乞為作証明使闔郡民為<lb/>
行壇七晝夜庶幾藉此功徳可獲超昇僧許之而去於<lb/>
是一雨三日外邑虞鄉有死龍墮山下李盡率士庶召<lb/>
浮屠千人詣其處築壇場延慈惠演供事畢龍見于空<lb/>
作人言謝曰吾雖蒙天誅而頼法力救助乘無上妙因<lb/>
得為菩薩龍矣李為建廟請額於朝且名其地為蒼龍<lb/>
谷小説載釋𤣥照講法華經於嵩山有三叟日來諦聽自<lb/>
言是龍照以天旱令降雨叟曰雨禁絶重儻不奉命擅<lb/>
<pb n="KR3l0122_WYG_001-8a"/>
行詬責非細唯孫處士能解弟子之禍照為謁孫思邈<lb/>
致懇是夜千里雨足三叟化為獺匿於孫所居後沼遭<lb/>
使者捕執孫使解而釋之事頗相𩔖<lb/>
　　燕王遷都<lb/>
金天徳二年五月以燕山城隘而人衆欲廣之其東南<lb/>
隅曰通州門西南曰西京門各有髙丘俗呼為燕王冢<lb/>
不能知其為何代何王也及是立標埒定基址東墓正<lb/>
妨礙議欲前其北面以増雉堞工役未施之數日都民<lb/>
<pb n="KR3l0122_WYG_001-8b"/>
於中夜時聞人聲云燕王遷都皆出而觀之見鑾輅儀<lb/>
衞前後雜遝燈燭熒耀香風襲人羅列十里從東丘至<lb/>
西冢遂滅明夕復然民以白府留守張君為請於朝廷<lb/>
乃迂枉其壘以避之<lb/>
　　五郎君<lb/>
河中市人劉庠娶鄭氏女以色稱庠不能治生貧悴落<lb/>
魄惟日從其侣飲酒鄭飢寒寂寞日夕咨怨忽病肌熱<lb/>
昏冥不知人後雖少愈但獨處一室黙坐不語遇庠輙<lb/>
<pb n="KR3l0122_WYG_001-9a"/>
切齒折辱庠鬱鬱不聊委而遠去鄭掩關潔身而常常<lb/>
若與私人語家衆穴隙潛窺無所視久之庠歸舍入房<lb/>
見金帛錢綺盈室問所從得鄭曰數月以來每至更深<lb/>
必有一少年來自稱五郎君與我寢處諸物皆其所貺<lb/>
不敢隱也庠意雖憤憤然久困於窮冀以小康亦不之<lb/>
責一日白晝此客至值庠在焉翻戒庠無得與妻共處<lb/>
庠懼徙於外館一聽所為且鑄金為像晨夕瞻事俄為庠<lb/>
别娶婦庠無子禱客求之遂竊西元帥第九子與為嗣<lb/>
<pb n="KR3l0122_WYG_001-9b"/>
元帥賞募尋索鄰人胡生之妻因到庠家見錦綳嬰兒<lb/>
疑非市井間所育者具以告帥捕庠及鄭械繫訊掠而<lb/>
籍其貲獄未决神召會鬼物辟重門直入獄劫取凡同<lb/>
時諸囚悉逸去帥大怒明日復執庠夫婦箠楚苛酷是<lb/>
夜神又奪以歸而縱火焚府治樓觀草場一空瓦礫磚<lb/>
石如雨而下救火者無一人能前帥無可奈何許敬祀<lb/>
神不復治兩人罪五郎君竟據鄭氏焉<lb/>
　　宋中正<lb/>
<pb n="KR3l0122_WYG_001-10a"/>
魏人王員外以納粟得州助教家富而性狠狼戾恣暴<lb/>
出過神祠未嘗加敬或指而詈侮金國正隆初有士人<lb/>
通謁曰宋中正旣延見為縱陳禍福其言似涉譏戒王<lb/>
不悦答之曰天生徳于予禍福其如予何客曰君悖戾<lb/>
愎諫匪朝伊夕熒惑眞君將下臨君家速禳之尚可免<lb/>
戾王曰使禍可禳而去則福亦可禱而來子勿以不根<lb/>
之辭誑惑於我客咄咄不已王叱遣之經旬浹又一客<lb/>
緋衣亦稱姓宋與王語如中正之辭王曰旬日前有一<lb/>
<pb n="KR3l0122_WYG_001-10b"/>
宋秀才相訪意欲相恐脅吾固拒不欲聽君豈其黨邪<lb/>
吾平生直心于鬼神事無所畏敬君衣朱衣而姓宋得<lb/>
非熒惑之精乎復叱之其人出外仰天大呼即有塊火<lb/>
從空飛下衆爭趨救王猶鴟張大言曰不足救也此不<lb/>
過能爇廬舍耳俄頃火焰旋轉散為數十炬王屋邸無<lb/>
遠近一切蕩然雖金堅玉白俱成煨燼其居之側故有<lb/>
火星廟略無所損<lb/>
　　七娘子<lb/>
<pb n="KR3l0122_WYG_001-11a"/>
大河之流截大行而東注峻灘數十水勢湍悍魚鼈不<lb/>
能停居其一曰七娘子灘山顚有龍女廟山下民千家<lb/>
當夏潦稽天歲有隄防之勞淪墊之慮父老雜議將徙<lb/>
聚落於他所士人韓元翁者老成博雅為黨里所信乃<lb/>
往謀焉元翁曰吾曹世世居此墳墓廬舍其傳已久一<lb/>
旦委去於心終不安試瀝懇於龍祠視其從違乃隨事<lb/>
為計亦未晚也於是醵錢具牲牢酒醴擇日詣廟求遷<lb/>
其祠于河濱擲盃珓以請得吉卜衆拜而歸方撰財慮<lb/>
<pb n="KR3l0122_WYG_001-11b"/>
費是夜雷風大作聲如頽山暴雨傾河狐嘯鬼哭山下<lb/>
人盡起皆以為貽神怒比曉霽色融怡一廟儼在平地<lb/>
尺椽片瓦無有壞隳至于壁泥塑像一切妥貼面勢平<lb/>
正基宇堅牢絶勝於舊自是滛漲抵廟岸即止民無復<lb/>
憂<lb/>
　　䕶國大將軍<lb/>
紹興二十六年淮宋之地將秋收粟稼如雲而蝗蟲大<lb/>
起翾飛刺天所遇田畝一掃而盡未幾有水鳥名曰鶖<lb/>
<pb n="KR3l0122_WYG_001-12a"/>
形如野鶩而髙且大廣脰長嗉可貯數斗物千百為羣<lb/>
更相呼應共啄蝗盈其嗉不食而吐之旣吐復啄連城<lb/>
數十邑皆若是纔旬日蝗無孑遺歲以大熟徐泗上其<lb/>
事於金庭下制封鶖為䕶國大將軍<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_001-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志甲卷一<lb/>
</p>
<p>
</p>
  </div>
<div>
<head>夷堅志甲卷二</head> <lb/>
    <p>
<pb n="KR3l0122_WYG_002-1a"/>
欽定四庫全書<lb/>
　夷堅志甲卷二<lb/>
　　　　　　　　　　　　　宋　洪邁　撰<lb/>
　　陽武四將軍<lb/>
黄河之南陽武下埽在汴京西北數為湍潦所敗每一<lb/>
修築至用丁夫數十萬工金皇統中嘗決溢發卒塞之<lb/>
朝成夕潰汴守募能泅者探水底一漁叟自言能潛伏<lb/>
一晝夜遂命備牢醴先祭河神然後遣之入半日而出<lb/>
<pb n="KR3l0122_WYG_002-1b"/>
下有長蛟為害故埽不能堅非殺之不可須得寶劒乃<lb/>
濟蛟方熟寢于百丈之淵斬之易也守取鎮庫古劍付<lb/>
之將入又言曰願集衆舟于岸滸以相俟至午水變赤<lb/>
色則令至中流及期水赤漁叟攜蛟首奮而登舟洪流<lb/>
陡落埽即寧守欲奏以武爵辭不受多與金帛亦辭旋<lb/>
踵而死守為立祠於其處請于朝封為四將軍以為龍<lb/>
女三娘之子塑像立于傍靈應甚著訪漁之家無有知<lb/>
之者亦不曾詢其姓第識者疑為神云<lb/>
<pb n="KR3l0122_WYG_002-2a"/>
　　杜郎中驢<lb/>
杜涇郎中河中府榮河縣上源村人也世為醫貲業稍<lb/>
給買里民王氏驢僅髙四尺然有力善鳴能馳遠日夕<lb/>
乘跨而好醉後驟騁亡度稍緩則痛鞭之于是每施鞍<lb/>
輙縮栗悲嘶為恐懼意初不知其有懷恨思報之心嘗<lb/>
往丁村晚飲囘及中塗距家猶十里欲急歸加鞭愈切<lb/>
小童不能追隨負衣藥笥居後驢忽蹶墜涇于地未暇<lb/>
起為所踶齧食其股且盡氣未絶驢倀倀獨還家人驚<lb/>
<pb n="KR3l0122_WYG_002-2b"/>
異謂必遭狼虎之厄而視驢口吻皆有血諸子秉炬到<lb/>
其處涇尚負痛能言舁之到舍而死<lb/>
　　黑風大王<lb/>
汾隂后土祠在汾水之南四十里前臨洪河連山為廟<lb/>
蓋漢唐以來故址宫闕壯麗紹興間陷入女眞統軍黑<lb/>
風大王者領兵數萬將窺梁益館于祠下腥羶汙穢盈<lb/>
積如阜不知掃除一夕乘醉欲入寢閣觀后真容且有<lb/>
媟瀆之意左右固諫弗聽率四十奴僕徑往未及舉目<lb/>
<pb n="KR3l0122_WYG_002-3a"/>
火光勃鬱雜烟霧而興冷風激人立不能定統軍懼急<lb/>
趨出殿門閉目有數軰在後足踁為關闑翦斷統軍百<lb/>
拜禱謝乞以翼旦移屯至期天宇清廓杲日正中片雲<lb/>
忽從祠上起震電注雨頃刻水深數尺向之糞汙蕩滌<lb/>
無纎埃統軍齋戒致祭捐錢五萬緡以贖過士卒死者<lb/>
什二三<lb/>
　　王徳柔枯蟹<lb/>
青州益都人王德柔營新第於北郭旣成百怪交興白<lb/>
<pb n="KR3l0122_WYG_002-3b"/>
晝出沒煙氣蓊蔚之中神形為面見人紛紜往來偃肆<lb/>
自若邀喚道術者施法攝治歴數輩皆無效不可寧居<lb/>
于是還舊舍而揭牓於是訪膽智者就驗之狗屠范五<lb/>
素以㓙悍著詣徳柔求酒饌獨往宿夜且半西廡下砉<lb/>
然大聲起一人從地踊出短身縮項著朱衣形體充腯<lb/>
似年有三十許兩手相擊歌舞庭下范握刀逐之至東<lb/>
南隅失所在范記其處明旦發土獲一枯蟹大而赤椎<lb/>
碎投諸水其後帖然主厚謝范屠遂得安處<lb/>
<pb n="KR3l0122_WYG_002-4a"/>
　　李婆墓<lb/>
下邳境内有古丘相傳為李婆墓莫知其何時又言多<lb/>
藏珍寶卒為亡賴惡子所睥睨紹興丁已歲僞齊之末<lb/>
羣盜肆行焚廬發冢略無虛日遂從事於李墓呼聚三<lb/>
百人畚鍤備集自晨至午及于埏中棺槨皆露衆疲困<lb/>
憩臥或餐乾糒俄有一媪長七尺餘髮白貌黑形極醜<lb/>
素練寛衣端坐槨上彈指長嘯響振林壑溪谷涓流一<lb/>
切沸涌衆怖而散走須㬰烟靄四合神鬼出没或聞闐<lb/>
<pb n="KR3l0122_WYG_002-4b"/>
闐車馬聲或隱隱如雷移時開晴一盜有膽者復往視<lb/>
已失棺槨所在但存空穴嗟悔而歸五旬中多暴死及<lb/>
無故顚隕者里民悉為之掩壙且致祭焉<lb/>
　　宿遷諸尹<lb/>
宿遷大姓尹氏當離亂時聚其族黨起兵劫女真龍虎<lb/>
大帥之壘獲祖宗御容與宫闈諸物寘于家以道路梗<lb/>
塞未暇貢於朝同里周郭兩秀才從求貨弗愜誣告有<lb/>
司私蓄謂禁省服御將謀不軌獄吏不復究質於是諸<lb/>
<pb n="KR3l0122_WYG_002-5a"/>
尹皆棄市周以功得本縣令郭為丞助之謀者皆補右<lb/>
列後避兵禍邑人多播徙京口周郭亦南來嘗同其友<lb/>
朱生輩閲市朱之子從龍方六七歲見壯卒五人著青<lb/>
紫袍張弓挾矢顧而怒憾當通衢欲射人周郭趨入酒<lb/>
肆朱生不覺也從龍密以告乃出窺之皆引相從西去<lb/>
諸人飲罷過南畔小巷到一隙處遇向者五卒正身發<lb/>
鏃中周郭之胷同行者了無所覩二子即稱心痛仆坐<lb/>
不能起衆扶以歸經宿疽生于背胷背洞徹至膈膜見<lb/>
<pb n="KR3l0122_WYG_002-5b"/>
五臟月餘而死<lb/>
　　小珠山遺卵<lb/>
密州之東百二十里接海濱有山曰小珠雙峯嵯峨髙<lb/>
入雲際中間一水清泚可鑒目為團頂<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>
                    <hi>呼官切</hi>金正隆<lb/>
三年秋民行山之隈至<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>側見一卵在地可盛粟二石<lb/>
斑斕光彩異而觀之乃刈葛藟絆縛舁下山舉村來觀<lb/>
歎為耳目傳聞所未有數少年攫取而去即煮食之後旬<lb/>
日颶風夜作震撼天宇居者百餘家為風掀舉躋于山<lb/>
<pb n="KR3l0122_WYG_002-6a"/>
顚旋落團頂畔少年食卵者撲死餘老弱千計皆無所<lb/>
傷敗瓦朽木到今猶有存者<lb/>
　　吳臯保義<lb/>
吳臯十一保義者符離人紹興初從楚州鎮撫使趙立<lb/>
軍得將尉長六尺二寸勇健有力至三十年庚辰寓居<lb/>
北神堰往盱眙聚亡頼潛度淮入泗東城刼富室王氏<lb/>
獲金具二萬緡時完顔亮方桀驁移文對境詰索州縣繪<lb/>
形立賞格甚厚臯恬不之畏與其黨入楚城呼畫工趙<lb/>
<pb n="KR3l0122_WYG_002-6b"/>
四者指圖語之曰汝所畫全與我不𩔖宜易之郡守藍<lb/>
師稷使人招致欣然應命答對如流舉止自若藍以為<lb/>
竒士壯而釋之曰異時邊上緩急斯人真可用明年盱<lb/>
眙守周淙擇効用使臣來捕之始奔淮北免屯莊淮民<lb/>
素嚴憚之莫敢問獨王雲者蔑視臯奮願出力淙檄捕<lb/>
盜官喬順領戍兵三百直抵其所天將晚臯聞有呼者<lb/>
曰官捕汝如是至於三已而兵至尚率㓙徒拒戰其一<lb/>
人曰李四叛而從雲持矛刺其鼻流血暈倒遂成擒雲<lb/>
<pb n="KR3l0122_WYG_002-7a"/>
斬其首雙目不閉如生顧衆斜視切齒鴉鴉作聲見者<lb/>
毛髮竦立時當劇暑越兩夕方到盱眙擲首郡庭雙目<lb/>
乃瞑<lb/>
　　胡煌僕<lb/>
霸州文安縣人胡煌居莫金口家稍豐好義忘利一僕<lb/>
曰嚴安執役二十八年恭謹有信未嘗輙受傭直煌與<lb/>
之則云姑儲於主家須欲用乃取愛惜主物不妄費分<lb/>
毫煌待之如弟嚴亦呼煌為兄而謂其妻為嫂紹興庚<lb/>
<pb n="KR3l0122_WYG_002-7b"/>
辰金正隆某年也歲之中春嚴把煌袂入浴室云有一<lb/>
密事煌笑曰非從我索積歲雇直乎曰否嫂與外人私<lb/>
乎曰否然則捨兩者外何等可密嚴曰兄將死又不以<lb/>
善終自今七十日當遭雷震於縣市弟有一術可救可<lb/>
信之乎煌素重其人告于妻子皆憂窘莫知所出後六<lb/>
十三日扣嚴曰若果如弟言大期已逼所謂術者云何<lb/>
即授以祕呪曰纔脱兄厄吾亦從此逝矣及期天壤澄<lb/>
霽四野無雲嚴垜疊桌凳數層假僧袈裟蒙其上至午<lb/>
<pb n="KR3l0122_WYG_002-8a"/>
烟霧坌興迅雷激電引煌入伏桌下使急誦呪須㬰火<lb/>
光迸裂旋繞左右若有所尋索一大神被甲仗鉞呼諸<lb/>
鬼物曰胡煌無處求今已失時此人旣免天誅且延一<lb/>
紀之壽吾曹將柰何霍然而散日猶未晡嚴旋不知所<lb/>
在煌至壬辰歲始亡<lb/>
　　丹州石鏡鼓<lb/>
丹州之境有兩山寨曰東池西池西寨懸崖百丈嶃嵓<lb/>
峭峻人不可陟下有石鏡石鼓其傍勒銘云石鼓響兵<lb/>
<pb n="KR3l0122_WYG_002-8b"/>
雲屯石鏡明面南尊紹興中地雖陷金而秦民聚衆起<lb/>
義欲歸本朝者未嘗絶此寨常屯萬人來者必擊鼓寂<lb/>
無聲照鏡則昏暗郡人曹布子少貧困以紡績養父母<lb/>
故里俗以布子呼之金天眷三年秋歸身於西寨或邀<lb/>
之詣石所試扣鼓聲鏗然遠近皆震洎臨鏡鏡倐明傍<lb/>
觀者見布子容貌自若而冠冕若王侯遂相率羅拜奉<lb/>
以為主久之東寨亦聽命關中羣寇蟻聚無時爭戰輙<lb/>
敗衂而退歲餘勝兵至十萬遂據延安稱王然未能二<lb/>
<pb n="KR3l0122_WYG_002-9a"/>
年卒戕於金石鏡乃為祟云<lb/>
　　九龍廟<lb/>
潼州白龍谷陶人梁氏世世以陶冶為業其家極豐腴<lb/>
乃立十窰皆燒瓦器唯一窰所成最善餘九所每斷火<lb/>
取器率窊邪不正及粥於市則人爭售之凡出盡然固<lb/>
莫知其所以也谷中故有祠曰白龍廟葢因谷得名靈<lb/>
響寂寂不為鄉社所敬梁夢龍翁化為人來見曰吾有<lb/>
九子今皆長立未有攸處分寄身於汝家窰下前此陶<lb/>
<pb n="KR3l0122_WYG_002-9b"/>
甑時往往致力隂助於汝梁曰九窰之建初未嘗得一<lb/>
好器物常以為念何助之云龍曰汝一何不悟器劣而<lb/>
獲厚利豈非吾兒所致邪梁方竦然起拜謝龍曰汝茍<lb/>
能與之創廟異時又將大獲福矣許之而覺即日呼匠<lb/>
治材立新祠於舊址塑老龍像正中坐東西列九位以<lb/>
奉其子迨畢工居民逺近知㑹瞻禮歡悦其後以亢陽<lb/>
禱祈雨不擇日而降梁之生理益於昔云<lb/>
　　衞師囘<lb/>
<pb n="KR3l0122_WYG_002-10a"/>
衞淵字師囘鄆府東阿人嗜酒成疾敏惠過人而懶讀<lb/>
書年餘四十未仕當盛夏偕朋輩投壺聚飲醉臥牖下<lb/>
夢身游他所或報沈湎國入寇居民挈老稚散走淵倉<lb/>
忙伏竄曁還家盡室皆已遭俘掠獨行山間彷徨累歲<lb/>
無地駐足忽遇故人閻中孚李亨嘉王勉夫三人相問<lb/>
存没告以其孥無恙淵大喜語之曰吾厄困三年飢寒<lb/>
漂蕩朝不謀夕每念平生歡㑹一吸數斗今願一杯救<lb/>
渴亦無由致諸君寧有意乎中孚曰過此數里有青帘<lb/>
<pb n="KR3l0122_WYG_002-10b"/>
酒肆二姝當壚絶妍麗盍共訪之淵益喜到市果如所<lb/>
言淵先釂一巵又令添酒别一鬟執器愁慘淵誚之曰<lb/>
酒家人當見客融怡笑樂何乃如是鬟泣曰先輩不知<lb/>
也適所飲者非麯糵醖成皆人之精血爾世人居陽間<lb/>
抛踐餘瀝崇積殃咎死則漬其骨髓而為之淵昧昧不<lb/>
信姝乃引入後室巡視大屋中羅列著醡糟傍有百餘<lb/>
人裸坐男女淆雜兩大鬼持㦸以次叉置槽内大石壓<lb/>
醡之血自口流溢俄而成酒淵怖慄而覺小童在側賓<lb/>
<pb n="KR3l0122_WYG_002-11a"/>
客踞坐壺矢之聲方鏘然遽話所夢尚未移一時憶其<lb/>
經歴殆數歲矣唐人記南柯太守櫻桃青衣邯鄲黄梁<lb/>
事皆相似也聞善録所載張生入㝠事頗𩔖此<lb/>
　　常珤牛<lb/>
常珤晉州平陽人父為里胥蚤死母攜之再嫁富民康<lb/>
徳休為人落魄亡賴徳休與錢三千緡使為區肆由是<lb/>
生理自給而珤事繼父略不知恩經數年徳休死視如<lb/>
路人盡竊其貲甫三十歲强壯無疾忽作牛鳴一聲而<lb/>
<pb n="KR3l0122_WYG_002-11b"/>
斃是夕康氏牛産犢一蹄出背上朱書其姓名二字於<lb/>
脅間徳休二子讀書識義不忍露其醜蹟匿之舍後牛<lb/>
鳴吼勃跳觸藩而出奔迸邑市觀者以故盡知之康氏<lb/>
遣數健僕闌逐不可得徑趨深谷中不復至<lb/>
　　野牛灘<lb/>
野牛灘在洛京之白波與九女廟相接金皇統中秋暴<lb/>
漲居民遭没溺者十室而七灘下人見羣蛟激躍崖谷<lb/>
間摧峯破岸觸處成淵澤屋廬如洗田禾一空大雨五<lb/>
<pb n="KR3l0122_WYG_002-12a"/>
晝夜不止俄有牛數十出乎峻顚乘流而下與蛟鬭於<lb/>
山麓黑霧縈繞火光迸射經一夕乃霽水循故道一蛟<lb/>
長十丈死于祠下洛都守孟君率洛陽河陽兩郡士精<lb/>
潔奉牲臨河致祭頃之有龍見于雲端驤首如赴萬衆<lb/>
仰觀乃知其化為牛而殺蛟者於是即于其地立祠<lb/>
　<lb/>
　<lb/>
　<lb/>
<pb n="KR3l0122_WYG_002-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志甲卷二<lb/>
</p>
<p>
</p>
  </div>
<div>
<head>夷堅志甲卷三</head> <lb/>
    <p>
<pb n="KR3l0122_WYG_003-1a"/>
欽定四庫全書<lb/>
　夷堅志甲卷三<lb/>
　　　　　　　　　　　　　宋　洪邁　撰<lb/>
　　吕使君宅<lb/>
淳熙初殿前司牧馬於吳郡平望歸塗次臨平衆已止<lb/>
宿後軍副將賀忠與四卒獨在後三里至蔣灣迷失道<lb/>
詢于田父曰可從左邊大路行方及半里過栢林中一<lb/>
大第繫馬數匹皆駔駿可愛問閽者此誰之居曰前邕<lb/>
<pb n="KR3l0122_WYG_003-1b"/>
州吕使君今已亡但娘子守寡又問馬欲賣乎曰正訪<lb/>
主分付於是微賂之使入報良久娘子者出澹裝素裳<lb/>
翛翛然有林下風致年將四十侍妾十數人延坐瀹茗<lb/>
扣所欲以馬對笑曰細亊也俄而置酒張筵歌舞雜奏<lb/>
旣罷邀入房將與寢昵賀自以武夫朴野非當與麗人<lb/>
耦辭娘子歎曰吾嫠居十年又無子弟只同羣婢茍活<lb/>
今夕不期而㑹豈非天乎宜勿以為慮遂留館凡三宿<lb/>
始别贐以五花驄及白金百兩四卒各沾萬錢之貺又<lb/>
<pb n="KR3l0122_WYG_003-2a"/>
云家姊在净慈寺畔住倩寄一書握手眷眷而退賀還<lb/>
日違軍期且獲罪窘怖無計奏馬獻之主帥託以暴得<lb/>
疾故遲歸帥見馬喜而不問仍陞為正將後數日持書<lb/>
至湖上果於净慈寺西松徑中至姊宅相見如姻親仍<lb/>
約明日再集亦留與亂金珠幣帛稛載以歸自是每三<lb/>
四日一往賀妻以獲財之故一切弗問嘗驩洽迨暮外<lb/>
報吕使人來姊失色然無以拒妹至三人鼎足共坐令<lb/>
使者招賀入小閣峻責之賀拜而謝過哀懇三夕乃釋<lb/>
<pb n="KR3l0122_WYG_003-2b"/>
經半歲賀妻亡窀穸之費皆出於吕氏乃憑媒妁納幣<lb/>
正為繼室踰三年賀亦亡先有三子一居㕓市二從軍<lb/>
令人詣府投牒分橐裝遺之而乞身姊家同處明年寒<lb/>
食賀子上父冢因訪姊家姊云妹已歸臨平矣又明年<lb/>
復詣其宅宅舍俱不知所在唯松林内有兩古墳賀子<lb/>
悲異敬瞻而去<lb/>
　　聞氏女子<lb/>
永州民聞十三居司理院側妻閔氏生一女極婉秀不<lb/>
<pb n="KR3l0122_WYG_003-3a"/>
𩔖市井間處子因名曰韻奴乾道丁亥年十三歲矣止<lb/>
與祖母同榻寢夢一道士至父母具饌延之旣食呼女<lb/>
前謂曰我尋爾久乃在此邪探懷中出小磁瓢取藥一<lb/>
粒如豆大青碧可愛置於掌中曰此丹之功力能囘天<lb/>
機奪造化易隂陽變寒暑爾有夙緣當服食可速吞之<lb/>
女喜接纔下咽異香馥郁道士辭去女恍惚而覺藥猶<lb/>
在鬲而香不少歇以告祖母有頃起便旋則已化男子<lb/>
形矣予是時即聞其亊書於丙志中與此差不同且以<lb/>
<pb n="KR3l0122_WYG_003-3b"/>
聞氏為文氏然大畧非誕也<lb/>
　　劉承節馬<lb/>
浙西人劉承節自贑州税官囘赴調寓家於贑但與一<lb/>
子一僕乘馬而東至信之貴溪偶駐逆旅逢數賈客攜<lb/>
廣香同坐相與問所從來欲買客香取視殊不佳劉曰<lb/>
吾所齎雖不富勝此物多矣出篋發示之中蓄銀可百<lb/>
兩客密窺見㑹日暮皆留宿諸人乃盜也夜久操仗入<lb/>
劉室劉本從軍有膂力揮刃斷其一臂衆懼而散走主<lb/>
<pb n="KR3l0122_WYG_003-4a"/>
人蓋同謀者紿曰彼不得志必别邀黨侣來不可安寢<lb/>
不若未曉啟塗以避之劉不疑其詐促僕起不俟具食<lb/>
即去至髙岡下與盜遇雖與拒鬭而寡不敵衆并子僕<lb/>
死焉適一郵卒過亦殺之投尸坎中分所獲而遁所乘<lb/>
馬躑躅于道適主簿出按田馬迎之車前局足如拜已<lb/>
退復進凡六七返主簿異之曰是必有寃訴遣數輩隨<lb/>
馬行到岡畔坡陀下馬跑土凝立滿地血㸃腥觸人四<lb/>
尸在坑肢體尚煖立督里正訪捕不終朝盡成擒並坐<lb/>
<pb n="KR3l0122_WYG_003-4b"/>
誅死<lb/>
　　虞主簿<lb/>
虞主簿建安人學問超卓登第後注官宜興臨赴任暴<lb/>
卒經日復蘇云初病困迷罔時見一吏揖庭下曰府君<lb/>
有命遂從以行且百里足力不能支懇求少憩良久復<lb/>
進到一所如世間嶽廟引入門望主者冕旒正坐乃扣<lb/>
頭請曰某死無所辭念父老無兼侍乞賜以餘生終父<lb/>
天年無所復恨主者曰汝知前生之事乎對曰不知也<lb/>
<pb n="KR3l0122_WYG_003-5a"/>
主曰汝昔姓名為陳朝老今藉其宿學故聰悟絶人但<lb/>
一生無絲髮善事是以福淺上帝憐汝讀書之勤與汝<lb/>
一第所以不食祿而早世者正由不曾作福耳憫汝有<lb/>
養親之志吾奏于天曹許延七日可歸與父别也遂得<lb/>
還自知不久侍父以泣越七日果死<lb/>
　　王宣太尉<lb/>
西邊大將王宣紹興末禦金兵立功乾道中為襄陽帥<lb/>
而卒後半歲其麾下故部曲蔣訓練出城至檀溪飲于<lb/>
<pb n="KR3l0122_WYG_003-5b"/>
水濱一黄衣卒持令字旗大呼曰都統喚蔣問何人曰<lb/>
王太尉也蔣憶其已死熟視黄衣蓋舊識久亦不存疑<lb/>
不欲往為所促乃隨之行登南門樓上宣在焉參佐兵<lb/>
衞視生時無異蔣再拜宣勞問勤至曰汝家安樂否以<lb/>
無恙對又問汝馬在否曰被員都統獻了宣曰可惜可<lb/>
惜又曰汝曹見吾馬乎對曰未曽見顧左右牽青獅子<lb/>
來少頃而至則青驄也極神駿使蔣騎之攬轡而上其<lb/>
去如飛足不踐地過人廬舍徑從屋脊超騰蔣驚怪忽<lb/>
<pb n="KR3l0122_WYG_003-6a"/>
忽如醉夢中旣還即使别去且命一校送下城瞢騰歸<lb/>
舍與妻子語未竟有五兵負錢五萬酒五尊云太尉賜<lb/>
訓練蔣將犒以官券已失所在次日得疾越五日始愈<lb/>
　　熊二不孝<lb/>
興國軍民熊二稟性悖戾父明為軍卒年老去兵籍不<lb/>
能營生理妻又早亡惟恃子以為命而視如路人至使乞<lb/>
食明垂泣致懇肆罵弗聽將訴之于官復不忍但毎夕焚<lb/>
香仰告神天冀其子囘心行孝如是二年惡子方從其<lb/>
<pb n="KR3l0122_WYG_003-6b"/>
徒縱飲聚博長空無雲忽變隂慘雨脚如麻雷電交至<lb/>
諸人對面翳暗莫能舉目聞有呼熊二者良久開霽不<lb/>
見其人相率尋覔得尸於郭門外剜其兩眼截其舌朱<lb/>
字在背歴歴可識曰不孝之子時淳熙三年九月七日<lb/>
也<lb/>
　　張文寶<lb/>
建康遊奕軍將李進健勇有力為隊旗頭年纔三十染<lb/>
時氣得熱疾主將命醫職張文寶療之張素不精此伎<lb/>
<pb n="KR3l0122_WYG_003-7a"/>
徒欲藉軍中名字以庇門戸診脉切證不能辨温涼謂<lb/>
為虚隂投以附子大劑纔下咽進覺五臟如沸湯澆沃<lb/>
煩悶痛劇不堪忍罵張曰附子燒殺我矣我必死當訴<lb/>
汝于九泉之下已而奄然肌體皆斑黑葬之三日家人<lb/>
具酒醴復墓進附女子言曰張文寶用藥殺我我今還<lb/>
魂其妻奔告於統制遣一校率匠發冢破棺則尸已朽<lb/>
穢不可近自是張日夕見其在側兩月而死<lb/>
　　方禹寃<lb/>
<pb n="KR3l0122_WYG_003-7b"/>
鄱陽縣人方禹為郡吏與凶子楊五有隙楊從事於駔<lb/>
儈禹每為所凌嘗因酒酣相值即執其裾禹度力不能<lb/>
敵卑辭請命楊弗顧曳之于地恣行箠踢傷已甚傍人<lb/>
勸諫猶搦之不釋衆舁禹寸步歸家困惙殆絶謂妻子<lb/>
曰我與彼有宿世寃今為毆萬一不起切毋訴于官呈<lb/>
騐吾尸空播羞痛但寘紙筆于柩中自當理諸上蒼言<lb/>
訖遂没妻子銜茹寃恨不復彰聞楊自以為得志愈肆<lb/>
兇虐歴數月當秋末時日正中見禹從遠來二鬼隨其<lb/>
<pb n="KR3l0122_WYG_003-8a"/>
後俄至前叱楊曰爾無故殺我我赴愬于幽冥蒙助我<lb/>
二使共捕爾楊欲走禹捽其髻鬼又從而擊之楊哀鳴<lb/>
謝過禹曰當爾苦我時荒窘之狀亦如此殺人償命欠<lb/>
債還錢豈悠悠閒言詞所可救解路人過者見楊垂頭<lb/>
惵惵往復自語且以手摑面流血不止為報其家來視<lb/>
之尚能道所遇頃之而死<lb/>
　　汪乙黿<lb/>
鄱陽市民汪乙居倉步門外販魚鼈供衣食乾道三年<lb/>
<pb n="KR3l0122_WYG_003-8b"/>
秋月至湖上以錢兩千從魚者買一黿其重百斤還家<lb/>
寘諸室内夜聞呻吟聲甚哀明燈照之乃黿也見汪來<lb/>
昂首作人言曰願救殘命放歸江湖當思所以報汪愚<lb/>
而忍以為怪持大杖鞭之數十猶乞命不已鄰叟聞而<lb/>
異焉披衣起喚汪勉其縱之於水不聽明旦叟又率他<lb/>
居者同勸止且欲衆出錢償所直竟不可後三日殺之<lb/>
未幾坐事繫獄遭杖家日以貧與妻皆餓死<lb/>
　　段祥酒樓<lb/>
<pb n="KR3l0122_WYG_003-9a"/>
鄱陽郡胥段祥主酒務𣙜酤縣治之南舊有酒店重樓<lb/>
頗潔素為山魈所據歴歲久人莫敢登每隂晦之夕則<lb/>
抛擲瓦石擊壞罌甕翻水漿淳熙三年祥實董其事深<lb/>
以為慮乃與他少年羣議之密蓄利刃散伏戸外及壚<lb/>
側數人入室守視之又縛大雄雞置甕邊祥親執短矛<lb/>
顒坐以伺時當秋八月二更後聞有喘息聲頃之一物<lb/>
身長六尺餘裹軟脚唐巾綠袍角帶曳黑鞾持手板從<lb/>
樓下搢板揎臂欲至甕滌器聞雞振翼化為狸俯伏于<lb/>
<pb n="KR3l0122_WYG_003-9b"/>
地將搏雞祥運矛摏其喉聲如狐嘷衆共擒殺之剝其<lb/>
皮斑斕可愛煑肉分食無餘樓怪遂絶<lb/>
　　姜彦榮<lb/>
鄱陽醫者姜彦榮淳熙十二年遷居泰門内因夜歸停<lb/>
燭獨坐尋繹方書見老人拊戸而立注目視之已不見<lb/>
知其為怪而未暇窮其迹他夕赴市民飲席醉歸復遇<lb/>
之灼然可識龎眉白首髭髯如雪著皁綠素袍姜大呼<lb/>
叱之没于地姜曰是必窖藏物欲出耳遲明發土二尺<lb/>
<pb n="KR3l0122_WYG_003-10a"/>
許獲銀一小鋌重十有二兩復斸之鏗鏗然聞金革之<lb/>
聲堅不可入姜慮無望之福或翻致禍乃止<lb/>
　　張鮎魚<lb/>
鄱陽陶器店駔張廿二醜面闊口㕓市呼為鮎魚乾道<lb/>
癸巳因逋負税直多不能償與妻相繼自縊死有子幼<lb/>
贅壻陳昉主其家淳熙庚子昉偕同里朱生往都昌魚<lb/>
池索漁戸債正飲酒于肆見張從一黄衣急足來方怪<lb/>
慴已至前厲聲叱昉曰知汝在此故來需汝性命昉再<lb/>
<pb n="KR3l0122_WYG_003-10b"/>
拜拱手邀入坐不許曰我更喚丈母來共汝理㑹少頃<lb/>
果同妻抱嬰兒復來揮鐵尺擊昉朱奪其尺告之曰爾<lb/>
女兒分付丈夫隨我今若殺之何如出首張曰吾死七<lb/>
八年囚繫隂司受無量苦壻全不救拔此嬰兒亦因渠<lb/>
一拳而夭喪安得索休適尉曹兩弓兵過覩其紛爭不<lb/>
知為鬼也亦語之曰汝無故白晝打殺人定當累我張<lb/>
乃顧黄衣曰為我追此人去黄衣曰須是先于泰山府<lb/>
君處下狀得文牒方可追人豈得專擅擾擾薄暮張夫<lb/>
<pb n="KR3l0122_WYG_003-11a"/>
婦及黄衣就置酒處僦宿昉與朱并弓兵鄰室而處略<lb/>
無人鬼之辨張終夕詬昉又使黄衣反其家取錢良久<lb/>
負二千至弓兵問所自對曰在張家桌下取來初時左<lb/>
門神見拒而右戸尉為我通報故得之明旦與朱陳復<lb/>
同塗到鄱城西北蠙洲忽不見昉抵所居猶歴歴聆張<lb/>
聲音旋臥病踰旬獲安幸不死耳<lb/>
　　包氏僕<lb/>
鄱陽包氏居濱洲門内買一馬付其僕程三養視日浴<lb/>
<pb n="KR3l0122_WYG_003-11b"/>
之於放馬渚常為白頸鴉登背抛糞深患之逐去復來<lb/>
於是敲針作小鈎貫以長縷從馬腹旋繞至背挂餌於<lb/>
表鴉啄餌吞鈎不可脱程剔其雙目睛懷歸舍求酒於<lb/>
主家而吞之自此眼力日盛能歴覽鬼物於虚空間嘗<lb/>
與包婢在厨見一鬼瞠目抱舌項下纒索履門閾窺瞰<lb/>
程持杖擊之呷呼窘怖冉冉入地而滅蓋向時有縊死<lb/>
於彼處者後每出野外必有所覩雖似人形而支體多<lb/>
不具足厲怪望之往往奔竄或人謂千歲鴉目能洞視<lb/>
<pb n="KR3l0122_WYG_003-12a"/>
程所吞者其是歟<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_003-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志甲卷三<lb/>
</p>
<p>
</p>
  </div>
<div>
<head>夷堅志甲卷四</head> <lb/>
    <p>
<pb n="KR3l0122_WYG_004-1a"/>
欽定四庫全書<lb/>
　夷堅志甲卷四<lb/>
　　　　　　　　　　　　　宋　洪邁　撰<lb/>
　　共相公<lb/>
南康都昌縣盧衝民劉四秀才紹興四年十一月暴卒<lb/>
為兩吏領至幽㝠中入閻王殿庭下仰望陛基可髙一<lb/>
丈許王隱几坐其上其前立巨牌碧字標云共相公知<lb/>
此劉黙念世間安得有此姓初未嘗發言王顧語左右<lb/>
<pb n="KR3l0122_WYG_004-1b"/>
似有生人氣吏質劉曰汝適所説何事劉不敢答辭曰<lb/>
未曾啟齒再三逼之乃道所念吏叱曰不得漏泄此是<lb/>
饒州洪右相今作閻羅王少頃王命吏押囘劉歸塗厯<lb/>
數獄見罪囚苦楚驚悸之極吏舉袖掩其面遂茫無所<lb/>
覩行三十餘里始釋手别有十一殿巍然僧合掌升髙<lb/>
坐前有黑光桌鋪白紙一張紙上數蟲蠕動僧下坐執<lb/>
隨求法環搖撼作響問劉曰汝在生脩何善業對曰無<lb/>
可紀者僅能持髙王觀世音經耳僧曰只此是也放汝<lb/>
<pb n="KR3l0122_WYG_004-2a"/>
去汝來已經三日恐汝妻子壞了宅舍宜亟還吏即引<lb/>
行過澗水兩重躍而寤次年二月劉生鄰人葉百一至<lb/>
憲臺投牒館於逆旅黄氏與人説此予不暇親審也因<lb/>
記文惠公頃游廣府府帥方務徳滋留攝幕屬與其弟<lb/>
稚川同官稚川名洪胥吏倡優避其名呼公為共通判<lb/>
而洪氏所出本共工氏之後故左傳有晉共華魯共劉<lb/>
皆讀曰恭至漢乃於左方增水云<lb/>
　　張鎮撫幹<lb/>
<pb n="KR3l0122_WYG_004-2b"/>
鄱陽張鎮者忠定參政之孫為湖北安撫司幹辦公事<lb/>
紹興四年十一月參議官張廣滿秩鎮送之于沙頭留<lb/>
飲至二更乃還城方就寢而府市火作鎮起從王帥樞<lb/>
密出視歸已夜分天未明忽連聲稱救救妻秦氏呼問<lb/>
之瞑目不語頃之而絶先是十日前遣一黥持信檢至<lb/>
德興半途覺肩重自是日日頓增殆不可負嘗擲之于<lb/>
地曰莫是裏面盛著死人頭如何更擔不起過江上渡<lb/>
以語舟人舟人試舉之亦云未嘗有遠路信物如此重<lb/>
<pb n="KR3l0122_WYG_004-3a"/>
者旣到張氏宅黥納書于鎮父通州使君埏啟檢但鹿<lb/>
脯耳纔出外便為物所擊為鎮音聲責之曰汝在路如<lb/>
何得罵我黥謝不敢俄直入至父母處泣而言曰死生<lb/>
定數無所復恨鎮未有子新婦難以守寡畢喪後乞遣<lb/>
歸其家大姊嫠居歲久雖有一兒亦非久遠計願别為<lb/>
謀終身之託黥旋仆地移時乃蘇通州愕然憂疑鎭正<lb/>
其室范氏所生尤以為戚又兩日凶問至然則黥西來<lb/>
時鎮之神識已憑之矣悲哉死時方三十五歲秦氏堪<lb/>
<pb n="KR3l0122_WYG_004-3b"/>
之女也<lb/>
　　雙頭蓮<lb/>
鄱陽髙嵲就館於邑宰以無訟堂為學舍池中蓮生花<lb/>
雙頭丞賈㷷見之曰此嘉祥也先君大觀二年在吳興<lb/>
鄉校肄業直廬後産此花守兵白教授率諸生來觀之<lb/>
折取諦翫葉間隱隱有金書先君姓名三字諸人共致<lb/>
慶語勉令力學以來歲大魁相期輕薄子翕然笑曰賈<lb/>
癩子作狀元是天下無士人也時正病瘡遍體故云至<lb/>
<pb n="KR3l0122_WYG_004-4a"/>
秋獲薦送廷對為第一賈名安宅<lb/>
　　華延年<lb/>
處州士人華延年字慶長入太學肄業禔身齋嘗與同舎<lb/>
聚坐爐亭上齋僕報處州陳官人參齋華奮躍而起喜<lb/>
色可掬衆異之而扣之曰往歲過三衢詣老劉卦肆求<lb/>
占得詩曰邲鑑總龜如注學未見才名能廣博希㸃若<lb/>
來參學時同年從此不須疑今陳君者正名希㸃蓋比<lb/>
歲葛鄭蘇三先生為學官吾三試南宫皆不利而陳亦<lb/>
<pb n="KR3l0122_WYG_004-4b"/>
阻憂患不得到省兹其有同年之兆乎果以淳熙辛丑<lb/>
同登第希㸃字子與為第四人<lb/>
　　項明妻<lb/>
餘干洪崖鄉嵻㟍山民項明取倡女胡氏為妻十有餘<lb/>
歲生一女而死隆興元年有巫從於他鄉來言能致亡<lb/>
者魂魄項令召其妻隨命即至項無所覩女已二十歲<lb/>
獨見之真其母也遂留止不去夜與夫同榻異衾而與<lb/>
女共處凡所需索悉憑女以告兩月後忽云父母來仍<lb/>
<pb n="KR3l0122_WYG_004-5a"/>
攜僕從欲飲食項即辦供具初同席鋪設妻曰主僕不<lb/>
當均禮乃别置焉繼言吾父室廬損敝擬造新居求錢<lb/>
助費亟焚紙鏹數百束又云錢甚多無人輦送乃喚畫<lb/>
工作兩力人旣成嫌其矬弱復易之俄告去曰欲偕二<lb/>
親治屋經月餘再來所親李媪訪其夫夫不言問女云<lb/>
已被阿娘於腰間打一杵媪歸腰大痛不能行卜者占<lb/>
胡氏為祟禱之始愈相處一年漸縮小其竟也殆如嬰<lb/>
兒遂不見<lb/>
<pb n="KR3l0122_WYG_004-5b"/>
　　嚴桶匠妻<lb/>
饒州民嚴翁為桶匠居城外和衆坊妻生三子皆娶婦<lb/>
嚴死累歲妻以淳熙庚子四月亦亡三子有孝心停柩<lb/>
於家七日方作齋會姻戚咸集一蝮蛇俗稱鼈鼻者長<lb/>
五六尺忽從柩下出蜿蜿蜒蜒了無害人意見者異而<lb/>
視之蛇昂身向子㸃首者三四眼中流淚若欲悲訴然<lb/>
或擬舉杖加箠子遮止之鄰媪乃問曰爾是嚴婆邪㸃<lb/>
其首又問何處是汝靈坐即直赴其所良久復出又問<lb/>
<pb n="KR3l0122_WYG_004-6a"/>
三婦房何在皆隨聲而往問三子亦然旣罷徐徐入戸<lb/>
限内不知所之<lb/>
　　劉十二<lb/>
劉十二鄱陽城民也居槐花巷東以傭書自給為性倔<lb/>
强當夏夜與妻子露坐于小庭下見一物從外門而入<lb/>
狀𩔖人而頭如斛大無支體手足雙眸睥睨睛光閃爍<lb/>
竦耳侈口勃窣造庭際劉氏大小駭走旋失所在明夜<lb/>
復然自是數來家人慣見之稍不怯畏隨伺其何往乃<lb/>
<pb n="KR3l0122_WYG_004-6b"/>
至屋後大木下入地而滅凌晨命鍤掘其處於三四尺<lb/>
底得古石礱齒多缺落獨兩眼存取斧椎碎之戢戢流<lb/>
清血舉而擲諸江中怪不復至<lb/>
　　張待制<lb/>
鄱陽市民李十五買屋一區于地巷移居未久每朝暮<lb/>
常覩室中變怪或星光勃鬱若撤沙之狀霍辣有聲李<lb/>
家人畏有竒禍别僦舍徙焉而以其居轉鬻於人張南<lb/>
仲待制以百千得之自往督夫力葺治見中堂大石清<lb/>
<pb n="KR3l0122_WYG_004-7a"/>
澈温潤遣僕舉之獲白金器數百兩或云二十鋌咸謂<lb/>
地寶自有所係非李所能享納也<lb/>
　　李柔<lb/>
衢州倡女李柔以慧黠善歌舞為士大夫往來者所稱<lb/>
賞年纔二十餘遇疾而死駚卒王先與之同里居時被<lb/>
命詣錢塘囘至壽昌縣相值於道訝其獨行詢之曰今<lb/>
欲何所往曰欲到臨安看郊禮卒曰何以不攜婢僕又<lb/>
不乘轎但一婦女單孑遠途豈得為便柔笑而不答旣<lb/>
<pb n="KR3l0122_WYG_004-7b"/>
分手柔曰君到吾家為寄聲父母言我在路平安卒許<lb/>
之及還首訪李氏知所見者鬼也<lb/>
　　詹煜兄弟<lb/>
臨川士人詹煜淳熙丙午春夢人告云汝欲獲鄉貢須<lb/>
遇當世之賢者乃可煜寤而思之列郡秋闈考官不過<lb/>
州縣一命之吏渠知孰為當世賢者遍以語人弟燮戲<lb/>
對曰試官若考中吾之程文則可謂賢矣相與大笑迨<lb/>
入試乃文帝敬賢如大賓賦煜悟向來之夢儻用以破<lb/>
<pb n="KR3l0122_WYG_004-8a"/>
題旣為的當且不陳腐不雷同遂於第一韻頷聨云凡<lb/>
當世之賢者如大賓而禮之及揭牓煜為賦魁燮亦偕<lb/>
薦送是歲以賦求舉三千人唯二詹兩句擅場夢信非<lb/>
偶然者<lb/>
　　蘄守妻妾<lb/>
蘄春太守不欲紀姓名妻晁氏性酷妬遇妾侍如束濕<lb/>
嘗有忤意者旣加痛箠復用鐵鉗箝出其舌以翦刀斷<lb/>
之妾刮席忍痛不能語言飲食踰月而死後其家設水<lb/>
<pb n="KR3l0122_WYG_004-8b"/>
陸齋㑹僧方召孤䰟晁窺屏間正見故妾手持刀鉗二<lb/>
物流血滿身就位享供饌怖而奔歸為傍人言深有悔<lb/>
懼意尋得疾呻吟之際但云妾督寃責償勢必不免蘄<lb/>
守許以佛經及焚楮鏹祈釋其怨晁云妾不可數日而<lb/>
卒<lb/>
　　南城驛<lb/>
孟必先子開為建昌教授淳熙十年將受代暫假南城<lb/>
驛寓居侍妾張燈于臥室課其子讀書孟之房纔隔一<lb/>
<pb n="KR3l0122_WYG_004-9a"/>
窻子忽見一物狀如猫而有毛潔白如霜自室突走出<lb/>
外報其母共持燈跡探所向孟聞其紛紜亦疾趨往視<lb/>
甫下廊廡兩室皆摧壓器皿倚桌當其下者悉糜碎非<lb/>
白猫示變孟氏一家且併命嘻其危哉孟今除桂陽守<lb/>
此驛素多怪前後處者皆不寧兹乃能為人福可洗積<lb/>
愆矣<lb/>
　　錢塘老僧<lb/>
錢塘民沈全施永皆以捕蛙為業政和六年往本邑靈<lb/>
<pb n="KR3l0122_WYG_004-9b"/>
芝鄉投里民李安家寓止彼處固多蛙前此無人采捕<lb/>
沈施旣至窮日力取之令兒曹挈入城販鬻所獲視常<lb/>
時十倍一日施先歸李館逢老僧扣門謂曰吾鄉羣蛙<lb/>
之受釣發端自汝今汚瀦所産萬計皆空暴殄天物如<lb/>
此將招業報速從此改業尚堪贖過不然非吾所知申<lb/>
戒再三施了無悛意僧去而沈來具以告沈曰野和尚<lb/>
如何敢預我經紀事使我見當與痛打一頓爾却縱使<lb/>
去也施言尚可追及乃相率而逐之行一里許無所值<lb/>
<pb n="KR3l0122_WYG_004-10a"/>
責其妄語紿已咄咄嫚罵施不能堪與爭鬭沈益怒就<lb/>
取常用剥蛙刀刺之中脅即死保正擒送縣東平鞏庭<lb/>
筠時為邑宰鞫其獄衆證悉符物色逮老僧杳不可得<lb/>
沈竟坐殺人尸於市<lb/>
　　九里松鰍魚<lb/>
鞏庭筠為錢塘宰與杭州士曹張顯正縣尉錢紹彭同<lb/>
游天竺過九里松見水中小鰍魚相銜逐隊而嬉纔長<lb/>
二寸許戢戢可愛從者以器攬取鞏邀二客下馬步觀<lb/>
<pb n="KR3l0122_WYG_004-10b"/>
之行百餘步到水際得一穴穴中水湓溢羣鰍迭出如<lb/>
雲其多不可計傍側有酒廬試訪其故答云向有陳翁<lb/>
者專為貨鰍主人凡自餘杭門入者悉經其手乃敢售<lb/>
晚年遷居此地自賣炙鰍夫妻近日併亡無男女治後<lb/>
事里巷為掩瘞於一穴比以積水所漬冢土傾摧每見<lb/>
鰍從中出常時未省有之不知何為也鞏與客憮然驚<lb/>
歎此翁媪墮鰍𩔖以償業債即命里正取其骸付漏澤<lb/>
園送鰍于西湖予所記煠鰍翁亦爾<lb/>
<pb n="KR3l0122_WYG_004-11a"/>
　　鄧如川<lb/>
將仕郎鄧增字如川建昌諸鄧也以父武岡太守昌國<lb/>
恩得官為人疎雋少檢頗工製小詞作大字娶宗室朝<lb/>
議大夫子洤季女絶有色未及從宦而亡家素貧趙無<lb/>
以守志才服闋攜其二兒適南豐富室黄氏子甫一月<lb/>
黄夢鄧至誚之曰汝何人乃敢娶吾妻吾今受命為瘟<lb/>
部判官汝宜速罷婚不爾將行疫癘于汝家至時勿悔<lb/>
也黄驚而懼雖甚戀慕趙不得已亟與决絶踰年後趙<lb/>
<pb n="KR3l0122_WYG_004-11b"/>
益窮匱或日髙無炊煙又嫁南城童久中越數月亦夢<lb/>
鄧來責數且云當以我臨終之疾移汝身童方溺愛不<lb/>
謂然果得風勞之疾如鄧所感時二年竟死<lb/>
　　黄文明<lb/>
崇仁士子黄文明吳如松二人相與友善皆獲鄉薦紹<lb/>
熙辛亥黄居家臥病吳往别業就醫歴數月小覺勝常<lb/>
夢吳同抵一處遇黄衣走卒持官文書來追逮取視之<lb/>
其上有黄文明吳如松姓名相顧愠怒謂州縣不應無<lb/>
<pb n="KR3l0122_WYG_004-12a"/>
故呼舉人又斥侮如此始猶力拒俄已隨之行到大第<lb/>
宅壯麗如官府闚其戸寂無一人走卒亦不見進至中<lb/>
堂入一室中望其間設榻兩人共被而寢近而觀之皆<lb/>
犬首人身怖汗奔出轉而之他遇一道人與之揖問此<lb/>
為何地曰此往生之所也未及再語而寤以白父及告<lb/>
妻子深訝眹兆之異已而病甚遂卒如松亦繼亡里中<lb/>
論者以為黄吳儒生操持無顯過而身後疑墮異𩔖若<lb/>
云隱慝則非外間所知也<lb/>
<pb n="KR3l0122_WYG_004-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志甲卷四<lb/>
</p>
<p>
</p>
  </div>
<div>
<head>夷堅志甲卷五</head> <lb/>
    <p>
<pb n="KR3l0122_WYG_005-1a"/>
欽定四庫全書<lb/>
　夷堅志甲卷五<lb/>
　　　　　　　　　　　　　宋　洪邁　撰<lb/>
　　唐四娘侍女<lb/>
右從政郎楊仲弓習行天心法視人顔色則知其有祟<lb/>
與否乾道中為道州録事參軍受代未去因出行市里<lb/>
逢小胥呼問之曰汝必為邪鬼所惑不治將喪身胥謝<lb/>
曰無有連日三遇之皆不肯言楊曰汝不怕死邪告我<lb/>
<pb n="KR3l0122_WYG_005-1b"/>
何害此祟非我不能治也胥聞其語始摧懼曰實與鄰<lb/>
室女子私通耳相從已久雖不識其家但舉措嗜好一<lb/>
切與人不少異無復可疑官所云若此豈其物乎楊曰<lb/>
是矣汝祕之勿泄宜預備長綵線串以針今夕來時密<lb/>
縫其衣裾仍匿彼冠履一二種若使是人固足為戲笑<lb/>
不然便可推驗矣胥敬奉戒女至悉如之雞鳴女起而<lb/>
失翠冠及一履意狀荒擾尋索弗得胥但佯寐隂察其<lb/>
所為天且明怫然而去胥視二者乃揑泥所製即攜示<lb/>
<pb n="KR3l0122_WYG_005-2a"/>
楊楊行法考訊遣吏徧訪羣祠葢城北唐四娘廟侍女<lb/>
也胥往驗之眞所偶者頭上無冠一足只著襪采線出<lb/>
於像背楊誦呪舉火焚厥軀胥得無恙唐四娘者淫祀<lb/>
也楊終于郴州理掾營道尉史何信九疑道士李道登<lb/>
皆見其事<lb/>
　　舒嫩四<lb/>
淳熙元年通州寧遠縣民蕭淳禮與故吏歐陽暄等數<lb/>
人共率邑里錢就九疑觀建黄籙醮仍約以餘貲作鐘<lb/>
<pb n="KR3l0122_WYG_005-2b"/>
樓壇屋往往虚數乾没衆莫得稽考後五歲間主事者<lb/>
多死小民舒嫩四被逮入冥所見皆本邑人其親戚先<lb/>
亡者亦或在到一官府一囚桎梏繫廊下傍側積錢甚<lb/>
多近視之則淳禮也問所坐何罪嚬眉而答曰正治九<lb/>
疑醮事也曰是役唯君用力最勤於公家而何故反見<lb/>
拘執淳禮曰此隂府耳吾實于斯有欺隱故獲譴獨重<lb/>
舒方悟其已死亦自悲愴又遇舊識卜人蕭諄相與揖<lb/>
語曰汝勿恐當得復還旋踵而甦葢已奄然三日矣是<lb/>
<pb n="KR3l0122_WYG_005-3a"/>
時同邑黄中立亦㑹中人臨病篤言為黄衣卒來追理<lb/>
對九疑醮亊隨語而殂<lb/>
　　龔輿夢<lb/>
潭州士人龔輿乾道四年冬與鄉里六七人偕赴省試<lb/>
過宜春謁仰山廟祈夢輿夢至官府見柱上掲紙一片<lb/>
書龔輿不得四字而不字上下稍不聨接旣覺殊不樂<lb/>
自意必下第及春榜至輿中選餘人盡黜始以語人謂<lb/>
夢不驗好事者曰不字斷續如此乃一个也神言龔輿<lb/>
<pb n="KR3l0122_WYG_005-3b"/>
一个得耳豈不昭然<lb/>
　　游節婦<lb/>
建昌南城近郭南原村民寗六素蠢樸一意農圃其弟<lb/>
婦游氏在儕輩中稍腴澤悍戾淫泆與並舍少年姦寗<lb/>
每側目唾罵無如之何游嘗攘雞欲烹寗知之入其房<lb/>
捜索得雞以出游遽以刃自傷手走至鄰舍大呼曰伯<lb/>
以吾夫不在家持隻雞為餌强脅汙我我不肯從懷刀<lb/>
見殺幸而得免寗適無妻鄰人以為然執詣里正赴縣<lb/>
<pb n="KR3l0122_WYG_005-4a"/>
獄獄吏審其情實需錢十千將為作道地寗貧而嗇且<lb/>
自恃理直堅不許吏傅㑹成案上于軍軍守戴顗不能<lb/>
察且閭閻匹婦而能守義保身不受凌偪錄事參軍趙<lb/>
師景又迎合顗意鍛鍊成獄奏之寗坐死而賜游氏錢<lb/>
十萬令長吏歲時存問以旌其節由是有節婦之稱郡<lb/>
人盡知寗寃而憤游之濫竟以與比近林田寺僧通為<lb/>
人所告受杖未幾抱疾見寗為祟遂死時淳熙四年六<lb/>
月也其後顗為提㸃刑獄延璽劾罷趙贓敗去官軍縣<lb/>
<pb n="KR3l0122_WYG_005-4b"/>
推吏一死一黥皆相去年歲間耳<lb/>
　　周三蛙<lb/>
南城田夫周三當農隙時專以捕魚鼈鰍鱓為事而殺<lb/>
蛙最多至老不輟淳熙十年得疾不能名其證狀初覺<lb/>
腹中一物往來胷臆間漸痛楚攻劇食飲不復入口家<lb/>
人引手摩拊之隱隱若數蛙蠕動于内久之益侵宛轉<lb/>
一榻上跳擲簸頓呻吟哀鳴與蛙受苦時不異凡一歲<lb/>
乃死<lb/>
<pb n="KR3l0122_WYG_005-5a"/>
　　妙智寺田<lb/>
建昌新城縣妙智寺有田皆上腴㑹寺僧盡死寓客吕<lb/>
郎中來郡城卜築垂涎其産囑諸邑宰張君欲承佃之<lb/>
吕之女嫁軍守孔搢之弟張畏其挾勢遂給與之寺以<lb/>
是廢并屋室亦毁撤無遺張臨受代夢客通謁自言為<lb/>
妙智寺土地以田為請曰可令吕公見還而别命僧主持<lb/>
香火脩理院舍不然且速禍凡三夕連夢皆然及罷去<lb/>
復夢來謁而加懇切張悔懼具告吕吕殊不顧省張調<lb/>
<pb n="KR3l0122_WYG_005-5b"/>
湖北安撫幹官未赴而卒吕夢張服綠袍如平生偕寺<lb/>
土地來斥數其貪仍警以咎譴申言再三吕竟不聽其<lb/>
長子又從而羽翼之未幾除守蜀中郡行至武昌而死<lb/>
長子繼亡<lb/>
　　湯省元<lb/>
瀏陽湯璹君寶為士人時游學於清江每往來必過宜<lb/>
春淳熙甲辰謁仰山二王祈夢是夕夢行通衢遇兩士<lb/>
同塗揖問姓氏其前人云姓王其後云歐陽少頃一吏<lb/>
<pb n="KR3l0122_WYG_005-6a"/>
如典謁者邀赴公燕到一處崇閎華屋二少年衣冠煒<lb/>
如若貴游子弟與之坐置酒髙㑹席罷徑起一僧在側<lb/>
相問訊拉詣别館見一鐘絶大絓於架湯拊摩之謂僧<lb/>
曰試扣之如何僧曰鐘雖成俟經洪爐陶鑄乃可擊今<lb/>
未也又問其故曰今擊之其聲止聞一方若得洪爐坏<lb/>
冶之力然後鳴蒲牢以撞之當播聞四方非兹日比也<lb/>
遂驚寤歲在丙午潭州秋試以第三名中選舉首則王<lb/>
顔次為歐陽問丁未南省湯魁多士予實典貢舉乃悟<lb/>
<pb n="KR3l0122_WYG_005-6b"/>
洪爐之兆蓋默寓姓字夢中二少年疑為王子僧者小<lb/>
釋迦云湯作記刻石兹僅傳大略耳<lb/>
　　雷州雷神<lb/>
淳熙丙申桂林連月不雨秋冬之交農圃告病府守張<lb/>
敬夫栻遣駛卒持公牒詣雷州雷王廟問何時當雨旣<lb/>
至投牒畢宿於祝官之家是夜駛祝同夢神令具報云<lb/>
明年上元前三日方有微雨仍以錢二千與來使且命<lb/>
於牒中併言之又諭駛曰錢須令左司見駛拜謝旦往<lb/>
<pb n="KR3l0122_WYG_005-7a"/>
辭得牒及錢于案上歸途乏用遂使所犒錢至復命張<lb/>
視牒問錢何在時纔餘百錢探懷取呈猶銅錢也張顧<lb/>
左右轉接諦翫則變為紙灰矣至正月十二日果得小<lb/>
雨僅能洒塵於沾丐殊無補<lb/>
　　劉畫生<lb/>
建昌新城劉畫生因往近村鶴源寺歸次山崦間值雨<lb/>
趨避道側樹下聞人咄咄語聲顧見二婦女冒雨偕行<lb/>
一老一少遥謂劉曰我輩從汝索命于今五十年矣天<lb/>
<pb n="KR3l0122_WYG_005-7b"/>
涯海角尋求且遍元來乃在此劉曰我平生不曾殺害<lb/>
人又年未三十汝乃稱五十年相尋眞是錯也二婦同<lb/>
辭云曩實為汝所殺安有錯誤今必不相捨劉甚懼奔<lb/>
至旅店具為主人言方共嗟異而已在傍主人畧無所<lb/>
覩以為病狂引詣一室少憩俄復出如厠解衣帶欲自<lb/>
縊人急救之得免店左有廣祐王行廟主人使拜禱祈<lb/>
福二婦隨之不置笑而語曰汝欲謁大神而買香不費<lb/>
十錢如何感應劉徑入懇請才出門即仆地昬臥移時<lb/>
<pb n="KR3l0122_WYG_005-8a"/>
洒然云似夢非夢見神緋袍象笏據案治事命吏檢簿<lb/>
旣而曰劉生持十齋至誠特與展一紀立放還二婦拱<lb/>
俟庭下相視掩泣若不從狀神叱責乃止遂平安如常<lb/>
自是絶不茹葷時淳熙初元不知今存否也<lb/>
　　景徳寺酸餡<lb/>
南城張遷善知縣家僕姚卓次子為景徳寺僧一孫年<lb/>
十許歲間至叔處淳熙丁酉三月望夜夢如常日嬉遊<lb/>
到佛殿前遇長身僧與之一酸餡納於袖中睡覺儼然<lb/>
<pb n="KR3l0122_WYG_005-8b"/>
在手以告母欲食之母疑其異轉語卓卓頗駭亟攜孫<lb/>
往直其事乃昨夕張提刑來塔院設水陸供食也他僧<lb/>
取餘者比校無少差卓復懷歸寘佛堂香合内而次夜<lb/>
孫又夢前僧來責曰我與汝酸餡何故不喫汝旣無用<lb/>
當以還我孫不能答迨旦視合中失之矣<lb/>
　　劉承議<lb/>
劉旦字徳遠新城人紹興十四年預鄉貢得一夢不以<lb/>
語人至三十年登科踰二紀始改京官才至奉議郎不<lb/>
<pb n="KR3l0122_WYG_005-9a"/>
考課妻子催迫姻朋勸勉曰若執志如此安得延賞及<lb/>
後人乎於是勉自陳遂轉承議俄遇光堯慶壽例賜磨<lb/>
勘謂從此為郎只旬月事殊顒望慰喜未幾自通判陳<lb/>
州代歸卒於九江舟中方無恙時取所被勅誥緘封之<lb/>
而書其上曰俟吾瞑目後可開及没後家人乃啟視之<lb/>
葢述宿夢言見一異人戒我曰君仕宦至承議郎即止<lb/>
殆是神告故向來深不願遷此秩然賦分旣定懼非人<lb/>
力所能轉移子孫宜用為鑒聞者以劉為知命恨其不<lb/>
<pb n="KR3l0122_WYG_005-9b"/>
踐初心云<lb/>
　　劉氏二妾<lb/>
從事郎劉恐吉州安福人歴陽守子昻之子也喪其妻<lb/>
使二妾主家政一旣生子又娶于髙氏攜媵婢四人淳<lb/>
熙初為通州判官髙氏妊娠是時妾子十一二矣妾性<lb/>
悍狡慮正室得雄則異日將分析貲産且已寵必衰密<lb/>
以淫邪之説蠱惑之而髙志操潔清復不妬忌無疵玷<lb/>
可指謀不得施但日夜教其子伺乃父出外治事或對<lb/>
<pb n="KR3l0122_WYG_005-10a"/>
客輙啼嘑奔叫恐甚愛此子每歸拊之子無言而於屏<lb/>
處訴云為母所箠恐固已疑焉一日饋食妾親手作羮<lb/>
倩一媵持以與子有針貫于菜莖中子微為所刺吐之<lb/>
大呼曰人欲殺我恐驚問見針窮詰所來二妾共證謂<lb/>
媵承主母意規兒性命恐以為然盡執四婢送獄訊鞫<lb/>
不得情郡守念閨門茫昧難以寘法只撻杖而逐之髙氏<lb/>
竟罹决絶外間皆明知為誣恐獨弗之悟旋用他事罷<lb/>
去甫還鄉而卒<lb/>
<pb n="KR3l0122_WYG_005-10b"/>
　　張調夢<lb/>
張調字和中宣徽使堯佐之孫以戚里補官初筮仕夢<lb/>
登三層閣其髙層緣壁上下列漆牌數百書人官職姓<lb/>
名以雌黄塗飾其一牌刻曰右朝某郎通判某州張某<lb/>
凡某字處皆為烟霧隱蔽不可遍識是時文階寄祿未<lb/>
帶左右字竊異之一人在傍言曰此乃元祐新制也嗟<lb/>
歎而寤又三年左右之制始行張後厯知撫州崇仁縣<lb/>
官朝奉郎繼通判南劍州以母憂不赴後調龍陽軍使<lb/>
<pb n="KR3l0122_WYG_005-11a"/>
自是無宦情凡十年不求陞轉故人適為尚書省都事<lb/>
徑為陳牒于吏部再遷右朝請郎思名位已溢黙黙不<lb/>
樂果終此官崇仁鄧輈為張撰行狀載其始末<lb/>
　　灌園吳六<lb/>
臨川市民王明居㕓間販易貲蓄微豐買城西空地為<lb/>
菜圃雇健僕吳六種植培灌又以其餘者俾鬻之受直<lb/>
歲紹興辛亥力辭去留之不可王殊恨恨未幾夢其至<lb/>
趨役如平常責之曰汝旣告去何為復來對曰自九月<lb/>
<pb n="KR3l0122_WYG_005-11b"/>
六日到此矣覺而疑焉俄聞其已死他日詣圃見傭耕<lb/>
者言數夜間犬生兩子其一不存王始悟得非吳僕乎<lb/>
問何時曰初六日也以夢告之傭曰近鄰圃人妻當夜<lb/>
亦夢如此同往視新犬方開目試呼吳六郎呦呦若應<lb/>
然王氏謂其生前貨蔬隱其直多故受此報<lb/>
　　石叔獻<lb/>
石叔獻南城巨室也娶濮王宫諸孫女得官幹僕吳榮<lb/>
者為之掌錢穀出納積為欺弊訴于軍軍守趙不流子<lb/>
<pb n="KR3l0122_WYG_005-12a"/>
和其婦近族也窮治其罪杖而編隸泉州淳熙六年叔<lb/>
獻卒於家榮弗知之嘗出行㕓次遇一白袍商客宛然<lb/>
主翁也趨拱揖問何日至此曰偶以事亟來未暇與汝<lb/>
欵語遂分手去榮詣旅舍訪之遍城皆不見後榮因赦<lb/>
恩得還鄉詣石氏始聞其亡方在泉相值時去世已久<lb/>
矣未幾榮亦死<lb/>
　<lb/>
　<lb/>
<pb n="KR3l0122_WYG_005-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志甲卷五<lb/>
</p>
<p>
</p>
  </div>
<div>
<head>夷堅志甲卷六</head> <lb/>
    <p>
<pb n="KR3l0122_WYG_006-1a"/>
欽定四庫全書<lb/>
　夷堅志甲卷六<lb/>
　　　　　　　　　　　　　宋　洪邁　撰<lb/>
　　西湖女子<lb/>
乾道中江西某官人赴調都下因游西湖獨行疲倦小<lb/>
憩道傍民家望雙鬟女子在内明豔動人寓目不少置<lb/>
女亦流盼寄情士眷眷若失自是時時一往女必出相<lb/>
接笑綢繆挑以微詞殊無羞拒意然兾頃刻之歡不可<lb/>
<pb n="KR3l0122_WYG_006-1b"/>
得既注官言歸往告别女乘間私語曰自與君相識彼<lb/>
此傾心將從君西度父母必不許奔而騁志又我不忍<lb/>
為使人曉夕勞於寤寐如之何則可士求之於父母啖<lb/>
以重幣果峻却焉到家之後不復相聞知又五年再赴<lb/>
調亟尋舊遊茫然無所覩矣悵然空還忽遇之於半塗<lb/>
雖年貌加長而容態益娟秀即呼揖問訊女曰隔濶滋<lb/>
久君已忘之邪士喜甚扣其徙居之由女曰我久適人<lb/>
所居在城中某巷吾夫坐庫務事暫繫府獄故出而祈<lb/>
<pb n="KR3l0122_WYG_006-2a"/>
援不自意值故人能過我啜茶否士欣然並行二里許<lb/>
過士旅館指示之女約就彼從容遂與之狎士館僻在<lb/>
一處無他客同邸女曰此自可棲泊無庸至吾家乃攜<lb/>
手入其室留半嵗女不復顧家亦間出外略無分毫求<lb/>
索士亦不憶其有夫未嘗問將還議挾以偕逝始斂袵<lb/>
顰蹙曰自向來君去後不勝憶念之苦厭厭蹙疾甫期<lb/>
年而亡今之此身蓋非人也以宿生緣契幽魂相從歡<lb/>
期有盡終天無再合之歡無由可陪後誠慮見疑訝故<lb/>
<pb n="KR3l0122_WYG_006-2b"/>
詳言之但陰氣侵君已深勢當暴瀉唯宜服平胃散以<lb/>
補安精血士聞語驚惋良久乃云我曾㸔夷堅志見孫<lb/>
九鼎遇鬼亦服此藥吾思之藥味皆平何得功效如是<lb/>
女曰其中用蒼术去邪氣上品也第如吾言既而泣下<lb/>
是夜同寢如常將旦慟哭而别暴㵼服藥一切用其言<lb/>
後每為人説尚悽慘不已予族姪圭子錫知其事<lb/>
　　蔣良輔<lb/>
南城人蔣良輔業儒不成老於鄉校淳熙十年病卒半<lb/>
<pb n="KR3l0122_WYG_006-3a"/>
日復蘇語家人曰適被追到冥府竚立廷下偶閻羅王<lb/>
未出㕔故得暫還然亦不能久也越二時頃竟長逝<lb/>
　　逺安老兵<lb/>
峽州逺安民家篤信仙佛嘗作吕公純陽㑹道衆預者<lb/>
頗盛齋供既罷一老兵從外來著敝青布袍躡破麻鞋<lb/>
負兩篛籠弛擔踞坐呼叫索食却之不可其家尚有餘<lb/>
饌隨與之既又求酒畀以小尊一吸而盡至於再三皆<lb/>
然主人駭其量語之曰尚能飲酒乎曰固所願也但為<lb/>
<pb n="KR3l0122_WYG_006-3b"/>
君家費已多不敢請耳酒至到手即空不遺涓滴徐問<lb/>
今日所作齋㑹云何告以故客曰儻吕真人自來必不<lb/>
能識主人指壁間畫像示之客注視微笑曰我却曽識<lb/>
他面貌結束全然與此别與我絹五尺當為追寫一本<lb/>
主人喜既付之客接絹不施粉墨但寘手中捼莏俄而<lb/>
大吐就以拭殘汚主始惡焉度其已醉無可奈何旁觀<lb/>
者至唾罵引去良久納絹於空缾笑揖而出一童探缾<lb/>
中取視則仙像已成衣履穿決宛與向客無小異其家<lb/>
<pb n="KR3l0122_WYG_006-4a"/>
方悟真人下臨悔恨不遇標飾寘淨室謹事之時淳熙<lb/>
七年筠州新昌人鄒兼善為邑主簿傳其事<lb/>
　　巴東太守<lb/>
余紹祖奉新人登紹興丁丑進士第淳熙末通判江陵<lb/>
當赴官以道逺不挈家唯二子一館客同途啓行次日<lb/>
抵分寧縣境毛竹山晚宿僧寺纔入松徑主僧率其徒<lb/>
迎揖甚肅别有一道人居其中既下車憩坐法堂上余<lb/>
以僧禮勤厚問之曰適間元不曽遣駛卒先至師何以<lb/>
<pb n="KR3l0122_WYG_006-4b"/>
知吾之來僧曰山村寂寞本不預聞外事偶今早見道<lb/>
人説夜夢大官當到此故終日洒掃敬俟而吾官果至<lb/>
異日必為貴人矣余黙喜僧退命邀道人與之酒審厥<lb/>
夢曰實然但不暇為僧語其詳今請畢其説昨夢貴客<lb/>
至寺徑入寺後古木朽穴中而木甚茂盛方訝其異旁<lb/>
有一人云是某郡太守也余聞之謂正為倅貳距郡守<lb/>
只一間且身棲木穴殆非吉兆道人以丁固生松事與<lb/>
館客同寛釋余意頗自慰與道人衣一領錢一千謝使<lb/>
<pb n="KR3l0122_WYG_006-5a"/>
去暨到官將受代適巴東缺守荆帥趙丞相薦其姓名<lb/>
朝廷從其請命既下趙公就遣吏卒送之西未行感疾<lb/>
趙諭幕客張鎭為挾醫治療醫言脈已絶趙餌以金丹<lb/>
似少間一日正寢呼其子曰天色已夜何不張燈子答<lb/>
以日當晝余叱之其僕燃兩燭至又云了不見有光須<lb/>
臾增至十餘條亦如初子疑為失明近而瞻視雙目瞭<lb/>
然俄頃而卒蓋將亡時精神消散所謂眼光落地者此<lb/>
歟<lb/>
<pb n="KR3l0122_WYG_006-5b"/>
　　林學正<lb/>
福州老儒林君自少力學而終身不偶以教授生徒為<lb/>
業守約食貧居於州之南境莆田陳魏公與之有舊及<lb/>
為相貽書招之詣闕欲有所成就辭不行王瞻叔參政<lb/>
帥閩魏公言林平生行不妄取予使加禮重王訪其所<lb/>
止遣五兵一車齎錢三萬聘以為學正林受帖甚喜館<lb/>
使者於旁舍置酒設饌約以即治裝黎明戒塗是夕無<lb/>
疾而卒鄉人嗟惻其窮謂無此横財當未入鬼録乃知<lb/>
<pb n="KR3l0122_WYG_006-6a"/>
踰分躁求固有定數筠州通判李善學嘗在其席下備<lb/>
言本末<lb/>
　　高周二婦<lb/>
南城鄧札生子雇田傭周僕妻高氏為乳母時其夫已<lb/>
亡高與惡少年通姦至於孕育慮為人所訟溺殺兒後<lb/>
數年得蠱病腹脹膨亨面色如梔蠟徹日夜呼痛至不可<lb/>
忍聞淳熙十四年七月病亟家人環視高曰天氣毒熱<lb/>
我身如火何故更抱嬰孩來相惱亂俄伸足為蹴踏狀<lb/>
<pb n="KR3l0122_WYG_006-6b"/>
又曰爾輩不為我除去我已自踏向牀下了少頃復為搪<lb/>
觸之勢且望空紛拏辯數皆知其殺子之寃生受此報明<lb/>
日死其女在旁目擊之既嫁因産女患其已多貧無以贍<lb/>
給即漬諸水盆内明年再懷姙見異虵入房驚而成疾<lb/>
至困臨終譫語累日略與母死時同<lb/>
　　趙岳州<lb/>
朝散大夫趙善宰字彦平居於建昌淳熙丁未除岳州<lb/>
守未及上以十一月卒于家明年其子汝昌夢到官曹<lb/>
<pb n="KR3l0122_WYG_006-7a"/>
徐行抵廷下望乃父朝服据案決事見昌至甚喜未及<lb/>
相語視四隅文書充塞棟宇父曰吾纔去世即受命作<lb/>
陰官權力不減在生為郡時特苦於省閲文牘之繁卒<lb/>
無斯須暇吾殊不樂居此也昌曰大人既不樂何不求<lb/>
脱去曰已除代者兩人吾獲免不久矣昌曰代者為誰<lb/>
姓名可得聞乎曰乃周昭卿童伯虞二鄉人也言畢而<lb/>
寤詰旦白母戴氏及弟妹皆悲泣因讙傳一城聞者謂<lb/>
不應連用三同郡士夫為一職不以為信昭卿者朝奉<lb/>
<pb n="KR3l0122_WYG_006-7b"/>
郎周熺方調坑冶贑州主管官次年冬當赴而卒伯虞<lb/>
者朝請郎童括聞此説深惡之時自吉州萬安縣解印<lb/>
亟詣闕注此官且以禳趙夢云若已與周為代者即之<lb/>
任紹熙壬子秩滿吏部差知雷州客都城待班陛對買<lb/>
二少年妾滯留頗久嵗將盡卒邸中三君子在建昌稱<lb/>
善𩔖聰明正直為神不誣其相去亦只二年或三年幾<lb/>
如世間資考也甲志記孫㸃石倪徐揩相踵為太山府<lb/>
君三人同一檄甚與兹事𩔖但此皆鄉人接武為小異<lb/>
<pb n="KR3l0122_WYG_006-8a"/>
云<lb/>
　　豐城下渡<lb/>
豐城縣界三港口新開河一津名下渡紹興庚戌八月<lb/>
岸上居者王媪夢一客衣服不潔淨形容瘦瘠若平生<lb/>
素相識來致謝云寓此經年煩擾多矣數日間當捨去<lb/>
故專告别媪覺以語其子莫知何謂後五日同邑苦竹<lb/>
村民嚴克誠二子往西山玉隆宫謁許真君過而登舟<lb/>
未濟並溺死道俗奉許真君極䖍謹二嚴沿途飲酒食<lb/>
<pb n="KR3l0122_WYG_006-8b"/>
肉疑以是獲譴云<lb/>
　　兜率寺僧<lb/>
分寧縣兜率寺有張天覺所書圓覺經兵火後為近居<lb/>
民黄生所得寺僧求之不許黄愚人也不知為可貴重<lb/>
其子堅淨遂毁以為卧榻單久之得癩疾痛苦穢腐數<lb/>
年乃死<lb/>
　　呉滲二龍<lb/>
營道士人呉沂淳熙丙午獲鄉舉丁未下第夢二龍挾<lb/>
<pb n="KR3l0122_WYG_006-9a"/>
其體又夢人令更名滲則當再獲薦至己酉春上登寳<lb/>
位吳自謂且手掇一第每語人曰二龍夾吾身蓋來嵗<lb/>
龍飛策士吾必魁天下為龍首也遂更名果再預選乃<lb/>
居末綴牓首蓋其叔應龍而待補小榜有石應龍遂符<lb/>
其兆洎庚戌省試吳訖不偶怏怏成疾還家忽具縁袍<lb/>
鞾簡着服之入揖祖母及母氏家人怪問之答曰冥司<lb/>
請我作判官今便赴上遽再拜叙别而出徑赴井傍直<lb/>
墮其中而死<lb/>
<pb n="KR3l0122_WYG_006-9b"/>
　　資聖土地<lb/>
建昌孔目吏范荀為子納婦貸錢十千於資聖寺長老<lb/>
經二十年僧既死荀亦歸攝因循失於償逋荀後得疾<lb/>
且篤呼其子觀光謂之曰憶汝娶婦時曾借資聖寺錢<lb/>
今本處伽藍神遣人押長老來索取可急買紙錢燒與<lb/>
之又指示家衆曰土地之使偕長老見在此拱立汝輩<lb/>
不見邪洎焚楮訖又曰兩人已去欲往報恩寺前尋徐<lb/>
省幹理㑹事也至夜荀死徐生名以寧萊州人方自吉<lb/>
<pb n="KR3l0122_WYG_006-10a"/>
州監贍軍酒庫替囘未幾亦卒時淳熙七年先是徐父<lb/>
奉直大夫寓居彼寺寺之人用常住物假其名以規利<lb/>
奉直因是頗揜有其貲以寧與聞之故致然僧祖珏説<lb/>
　　張尚書<lb/>
張彦文尚書大經長者也布衣時與建昌景徳寺僧紹<lb/>
光厚善後為諫議大夫紹光死于鄉張公蓋未知也夢<lb/>
其荷械立庭下泣訴曰紹光以某月某日死緣生前罪<lb/>
業沈重沈淪地獄無從脱免願公不忘平生特為救釋<lb/>
<pb n="KR3l0122_WYG_006-10b"/>
請作佛事以濟冥塗憶有金一兩在弟子姚和尚處并<lb/>
有錢二十千在市上某家儻索而用之庶可獲助張許<lb/>
之他日遣僕歸詢其事皆合乃命其子元晉取金與錢<lb/>
為誦經轉輪仍塑觀音像一軀於太平興國寺燃長明<lb/>
燈以供且刻石紀以示人當淳熙初張提舉湖南常平<lb/>
廵歴屬城至道州北境二十里宿於杏園寺夜夢婦人<lb/>
求𦵏已言甚懇切旦以告主僧得其柩以屬營道宰瘞<lb/>
諸原蓋其惻隱之心𩔖如是也<lb/>
<pb n="KR3l0122_WYG_006-11a"/>
　　七姑子<lb/>
乙志載汀州七姑子贑州亦有之蓋山鬼也遍城郭邑<lb/>
聚多立祠宇其狀乃七婦人頗能興禍福淳熙十年臨<lb/>
安人王大光為坑冶司幹辦公事閽卒白曰今早啓户<lb/>
未幾有賣豆乳者來數女婦從宅出就買謂之曰汝少<lb/>
頃於此當持錢以還久而不出不知誰人敢以告大光<lb/>
駭曰我家人不應侵晨自買物必妄也若或有之殆鬼<lb/>
物假託但白日昭昭寧得如是閽以姑子為言遂往視<lb/>
<pb n="KR3l0122_WYG_006-11b"/>
其祠豆乳正在香几上大光即命烹熟以薦而代償所<lb/>
值<lb/>
　　甄錡家醮<lb/>
甄錡知南康軍感疾遂亟醫者已束手其子曰倜曰儻<lb/>
延天慶觀道士即軍治建醮筵請命備極誠敬至供獻<lb/>
器皿匕箸皆易以新者既畢事錡與二子及主醮道士<lb/>
俱夢入大官府見一神呼曰甄錡大數已盡上帝以二<lb/>
子孝誠可嘉並齋筵精潔如法特與延壽一紀明日皆<lb/>
<pb n="KR3l0122_WYG_006-12a"/>
欲言之倜曰果獲響答宜以紙筆具述勿形口説庶幾<lb/>
可信於是如其請所夢悉同咸為甄氏致慶意老人壽<lb/>
算當蒙所増之數然至明年是日而卒計其時恰十有<lb/>
二月識者謂一紀為十二嵗陰司不欲明言故以一月<lb/>
為嵗天限之不可逃如此<lb/>
　<lb/>
　<lb/>
　<lb/>
<pb n="KR3l0122_WYG_006-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志甲卷六<lb/>
</p>
<p>
</p>
  </div>
<div>
<head>夷堅志甲卷七</head> <lb/>
    <p>
<pb n="KR3l0122_WYG_007-1a"/>
欽定四庫全書<lb/>
　夷堅志甲卷七<lb/>
　　　　　　　　　　　　　宋　洪邁　撰<lb/>
　　蔡箏娘<lb/>
陳道光字不矜南城人自桂林罷官歸過洞庭夢綵衣<lb/>
童自言是洞中龍子奉命告君勿食蒜韭及犬後三年<lb/>
當有所遇及期六月河中幕府檄使如商州道經藍田<lb/>
宿於藍橋驛夢向所見童執節而來曰仙子候君至遂<lb/>
<pb n="KR3l0122_WYG_007-1b"/>
導以行到一峻崖峭壁童以節叩石壁聞鎗然掣鎖聲<lb/>
俄入洞戸棟宇華焕金璧絢赫佳花美木世所未覩稍<lb/>
進抵中堂望一麗女方笄嵗姿態縹緲宛若神仙中人<lb/>
正隱几寫佛書顧客至甚喜延相對席談詞如雲陳乘<lb/>
間調之曰獨居悶乎笑曰神聖無悶既而置酒同飲累<lb/>
十觴引坐於室室中皆錦綺文繡之飾燒蠟炬大如椽<lb/>
女子曰人間方三伏此處則無暑氣陳但覺清涼如深<lb/>
秋從容言吾蔡真人女今住吉邑以塵緣未盡當與人<lb/>
<pb n="KR3l0122_WYG_007-2a"/>
㑹我之氏族見於春秋名嬄字婧娘小名次心幼時善<lb/>
秦箏父母以其與彭氏女名嫌更字曰箏娘得與君接<lb/>
幸矣君仙材也但世故膠膠不容久居此又言司命不<lb/>
欲與君大官恐復墮落爾因出白玉牌授之請曰君既<lb/>
游物外不可無紀陳操筆立成十絶句其一曰玉貌青<lb/>
童洞裏囘洞中仙子有書催書詞問我何多事何不驂<lb/>
鸞早早來其二長恐凡材不合仙喜逢神女執姻緣雲<lb/>
中隱隱開金鎖路入麻姑小有天其三海石榴花映綺<lb/>
<pb n="KR3l0122_WYG_007-2b"/>
忩碧芙蓉朶亞銀塘青鸞不舞蒼蛇卧滿院春風白日<lb/>
長其四沈沈香霧映房櫳翦翦簷頭盡日風汗雨頓稀<lb/>
塵慮息始知身在蕊珠宫其五老耼西逝即浮屠莫怪<lb/>
忩間貝葉書長哂楊妃仙格劣却教鸚鵡誦真如其六<lb/>
常怪樂天長恨詞釵鈿寄語太傷悲於今始信蓬山上<lb/>
有憶人間音問時其七一到仙宫白玉堂氛氲香澤滿<lb/>
衣裳非龍非麝非沈水疑是諸天異國香其八玉女倚<lb/>
天多喜笑素娥如月與精神假饒不許長年住猶勝人<lb/>
<pb n="KR3l0122_WYG_007-3a"/>
間不遇人其九瓊漿飲罷日西沈瞬息歡游直萬金塵<lb/>
慮滿襟那住得鳯簫休作别離音其十玉水本流三島<lb/>
上蟠桃生在五雲間若非彼處皆凡猥劉阮迷昏錯往<lb/>
還冩畢復吟女命侍兒以簫度離鳯之曲曲終而寤簫<lb/>
聲故在耳後兩夕復夢童攜詩牌白曰仙子謝君玉女<lb/>
即天女也素蛾月精以見況甚無謂劉阮太真列仙也<lb/>
常相往還君何訾詆之甚老子為九天最尊奈何輒斥<lb/>
其名今為易老耼二字為道家仙格劣三字為苦輕肆<lb/>
<pb n="KR3l0122_WYG_007-3b"/>
皆凡猥三字為那真實陳悉依其語童遂去且行且言<lb/>
曰人間文士輕薄好譏毁人囘頭微笑而去自是不復<lb/>
再逢陳自作文記其事女與陳飲欵終宵曾不及亂非<lb/>
唐稗説所紀諸仙比其真玉妃輩乎<lb/>
　　章澄娶妻<lb/>
臨川士人黄則字宗徳乾道五年登科調監衡州安仁<lb/>
縣酒税待次鄉居同郡黄祖清秀才夢其友章澄娶則<lb/>
妻朱氏明日以語澄澄笑且愠曰黄宗徳方盛年而吾<lb/>
<pb n="KR3l0122_WYG_007-4a"/>
婦無恙焉有是事毋戲我未幾則赴官踰嵗而卒已而<lb/>
澄亦喪偶其後竟聘則妻為繼室<lb/>
　　姚迪功<lb/>
建昌新城姚叟政和三舍法行時為軍學生嘗謁夢於<lb/>
神以卜窮達夢已著公服設香於所居門外謝恩覺而<lb/>
不曉其㫖或云老生當受恩科而不及赴者列門賜勑<lb/>
牒以為諸州助教于是憮然自念曰豈吾旦夕預貢選<lb/>
而蹉跎不第至於特奏名乎已而累舉不登籍遂束書<lb/>
<pb n="KR3l0122_WYG_007-4b"/>
歸休絶意榮路紹興己夘皇太后慶八十霈澤錫𩔖姚<lb/>
以孫思賢獲鄉薦得迪功郎實祇命於家門距昔者之<lb/>
夢恰五十年方驗<lb/>
　　趙善秲<lb/>
宗室善秲居建昌城南之麻洲與其子汝泰皆嘗取應<lb/>
薦召該遇己酉覃霈當補右列父子俱詣闕料理留滯<lb/>
旅舍行囊將竭捨而西歸倩鄉人傅庸候告命既還舍<lb/>
父夢子吿至而已未也寤而疑惑謂塗中或有失墜之<lb/>
<pb n="KR3l0122_WYG_007-5a"/>
患越數日又夢往所居二里間林田寺四顧無人獨子<lb/>
婦鄭氏同在夢中亦以為嫌跼蹐不安旦起語其家皆<lb/>
嬉笑後兩日忽苦咽間痺痛粥藥湯引皆不能進信宿<lb/>
而卒及吿至則已亡不獲拜命俄而鄭婦繼死雙柩並<lb/>
寄攅於林田寺<lb/>
　　鄧興詩<lb/>
建昌鄧希坦娶朝奉郎李景適女生三男一女女嫁承<lb/>
議郎施宗振長子大防次男名興詩於女為兄好學有<lb/>
<pb n="KR3l0122_WYG_007-5b"/>
雋譽夢為人召至一處高闕華宇三美男子坐廷上置<lb/>
酒張樂侍姬十數輩皆頂特髻衣紅寛袍如州郡官妓<lb/>
分列左右或歌或舞興詩諦視不捨久之始認妓中一<lb/>
人乃厥妹也妹亦頻屬目流盼須臾一男子呼興詩來<lb/>
前命擊戲鼓辭以素為書生略不諳此藝其人强之曰<lb/>
但隨汝意撾擊雖不合音調無害也覺而惡之以語父<lb/>
母兄妹不謀而同蓋皆感此夢也相與嗟異未幾宗振<lb/>
赴行在惠民藥局鄧女隨夫侍行卒於臨安興詩繼没<lb/>
<pb n="KR3l0122_WYG_007-6a"/>
於鄉里三少年者所謂木下三郎者也連昌多其祠宇<lb/>
希坦所居尤與一廟相近故被其孽<lb/>
　　童漢臣<lb/>
南城童漢臣士人也生二十而天厥後故友蔡掞夢其<lb/>
來問訊交際宛如平日已而連夕或間一夕必見之掞<lb/>
頗懼乃徙寢他室夢之亦然且泣曰自古皆有死獨吾<lb/>
寃屈不可言掞曰君不幸正盛壯下世但以善而死何<lb/>
得云耳曰試視我形相如何視之乃成大蜈蚣累身赤<lb/>
<pb n="KR3l0122_WYG_007-6b"/>
足長八尺餘延緣壁間掞驚而寤自是不復夢<lb/>
　　建昌王福<lb/>
建昌郡兵王福乾道中輪宿後圃巡半夜後逢女子於<lb/>
宅之北便門外年少姝美笑謂福曰我乃知軍宅婆婆<lb/>
之女慕爾已久故乘夜竊出欲陪爾寢福驚喜過望即<lb/>
挾之至鋪所雞鳴始去自是眷戀不釋雖當下直亦代<lb/>
人守宿厯數月羸瘠如鬼正晝熟寢父母憂之父隨其<lb/>
所往雜居衆中伺察見女來就福綢繆歡聚明日呼扣<lb/>
<pb n="KR3l0122_WYG_007-7a"/>
之且問其病不肯言但云我未嘗有病父怒欲施杖責<lb/>
方以實吿父為謁假使在家治療又宻詢郡舍老兵果<lb/>
有妳婆一女訝其安得常常出外且信且疑他日因福<lb/>
再上直復詣彼審視女又來父持燈逐捕女狼狽起走<lb/>
入天王祠而没明旦驗之蓋捧裝奩侍女也引福至前<lb/>
低首不語於是擊碎其像福掩面嗟惜墮淚踰旬而死<lb/>
　　徐防禦<lb/>
吉州吉水人羅欽若楊主簿與眼醫徐逺同游邑野外<lb/>
<pb n="KR3l0122_WYG_007-7b"/>
遇一客注目熟視不已三人同詢之曰汝豈能説相乎<lb/>
曰然因試扣之謂羅曰君異日可至大夫謂楊曰君命<lb/>
禄粗爾却當以子貴如能早致仕可生封員郎末乃謂<lb/>
徐曰君真貴人也三人相視錯愕雖童奴亦笑哂其妄<lb/>
乃誚之曰羅楊皆是及第官人徐生只一醫者負笈盤<lb/>
術日得百錢他無資身之策如何能貴客曰非爾所知<lb/>
日近清光者始名貴人此公行將邅遇矣衆一笑而散<lb/>
其後羅楊爵秩如其説徐旅泊臨安棲棲不得志適顯<lb/>
<pb n="KR3l0122_WYG_007-8a"/>
宗太后患目疾訪草澤醫遂獲展効補官與宅錫賚不<lb/>
勝計稱為徐防禦有子登科<lb/>
　　黄左之<lb/>
黄左之福州人為太學生預淳熙七年薦書是嵗冬池<lb/>
陽士人王生亦赴省試其家甚富以錢百千與黄左之<lb/>
結課王生事某神極靈驗黄致禱夢神吿曰君來春必<lb/>
及第指一女子示之曰此君之婦也黄視女狀貌不甚<lb/>
長簮羅帛花於髻恍惚間以爪掐黄手既覺手猶微痺自<lb/>
<pb n="KR3l0122_WYG_007-8b"/>
念若榜下娶妻豈無珠翠之飾顧簮羅帛花乎王與黄<lb/>
遊處頗久相得益歡遂約曰君若登科當以息女奉箕<lb/>
箒明年果中選遂為王壻得奩具五百萬成禮之夕儼<lb/>
是夢中所見者簮花亦然黄初調南城尉為人道此<lb/>
　　青童送筆<lb/>
上饒余禹疇待次全州教授淳熙己酉科舉時玉溪門<lb/>
外李篙師夢青衣小童持筆五枝授之曰煩汝送去余<lb/>
教授處李接視但三枝有筆頭其二只空管耳明日往<lb/>
<pb n="KR3l0122_WYG_007-9a"/>
告余不能曉也洎貢闈揭榜余氏子弟三領薦二中待<lb/>
補選次年姪鑄登科<lb/>
　　徐達可<lb/>
承節郎徐達可臨安人監行在榷貨務門以淳熙五年<lb/>
卒其兄百禄素友愛哀念之甚切招臨江閤皁山道士<lb/>
譚師一至家建設黄籙醮中夜達可憑一小兒索紙筆<lb/>
就燈下書三紙其一云達可平生耽酒迷戀荷兄同骨<lb/>
月開戒乗此功徳還家瞻仰聖恩深重不可思議其二<lb/>
<pb n="KR3l0122_WYG_007-9b"/>
云得荷天恩其三云達可平生無不了心願道衆共觀<lb/>
其揮毫百祿與家人捧以泣視字畫全與生時書札等<lb/>
為之鏤版傳示於人使知章醮感格如此<lb/>
　　鍾世若<lb/>
紹興二十六年宜春郡士鍾世若謁仰山乞夢以占秋<lb/>
試得失是夜夢自廟外門進抵庭下顧見廊廡間背縛<lb/>
一人於柱囘望鍾欣然有喜色且笑且語因驚寤為朋<lb/>
友言不能曉其指意迨入試出反身而誠樂莫大焉賦<lb/>
<pb n="KR3l0122_WYG_007-10a"/>
為題始悟昨夢而背縛者反身之義顧笑者樂也神既<lb/>
告以題必可中選乃精思運賾第五韻押焉字欲用孟<lb/>
子君子有三樂而王天下不與存焉及仰不愧於天俯<lb/>
不怍於人等語患無他經句堪對不覺伏几假寐髣髴<lb/>
間見黄衣一吏叱之曰場屋日晷有限豈汝晝寢時耶<lb/>
鍾曰正為尋索故事作對未得吏問其故具以告吏曰<lb/>
胡不用孔子不怨天不尤人與飯蔬食飲水樂亦在其<lb/>
中為對乎鍾洒然而起遂綴輯成隔聫云孔不怨尤飯<lb/>
<pb n="KR3l0122_WYG_007-10b"/>
疏食在其中矣孟無愧怍王天下不與存焉書畢自喜<lb/>
為得神助持卷而出考官閲讀批其榜云隔對渾成可<lb/>
以冠場寘之首選洎揭榜經義為都魁鍾居其次<lb/>
　　黄逵真詩<lb/>
乾道元年乙酉黄逵真過建昌士大夫多往謁必與之<lb/>
詩文修職郎鄧珪詩云柳縁桃紅春暮長家僮唤起睡<lb/>
中忙偶然日下音書至囘首江城又夕陽珪既得詩又<lb/>
問享壽之數逵真瞪視久之曰五十七珪時年四十四<lb/>
<pb n="KR3l0122_WYG_007-11a"/>
矣以來日無多且嫌夕陽之語但以日下音書之説恐<lb/>
或有中都薦召後四年乙丑夏五月十七日夙興盥櫛<lb/>
如常時近午覺體中微不快就榻偃息呼小奴奚童拊<lb/>
摩俄頃間遍身皆冷手足亦僵童撼之不應急報家人<lb/>
出視則已死纔得壽四十八去逵真所許尚九年蓋所<lb/>
謂五十七者指其卒之月日耳珪居宅在城下入斂時<lb/>
日正曛乃江城夕陽之謂也<lb/>
　　羅維藩<lb/>
<pb n="KR3l0122_WYG_007-11b"/>
羅維藩字价卿吉水人乾道五年省試罷夢其父吿曰<lb/>
爾在舉場不可與福唐杜申爭緣爾家校杜申虧了三<lb/>
十八年陰徳也兩人皆以治詩有聲暨榜出杜為經魁<lb/>
羅同奏籍而在杜之下二十八名殿廷唱第杜居第二<lb/>
甲羅第四甲相去甚逺<lb/>
　<lb/>
　<lb/>
　夷堅志甲卷七<lb/>
</p>
<p>
</p>
  </div>
<div>
<head>夷堅志甲卷八</head> <lb/>
    <p>
<pb n="KR3l0122_WYG_008-1a"/>
欽定四庫全書<lb/>
　夷堅志甲卷八<lb/>
　　　　　　　　　　　　　宋　洪邁　撰<lb/>
　　戴之邵夢<lb/>
戴之邵字才美吉州人少涉獵書記無所成名貧不能<lb/>
自養傭書於里中富家一夕夢荷鋤入其圃劚地才一<lb/>
揮得銅印一紐方徑二寸有繆篆若彝器欵識視之其<lb/>
文曰日方伯連率凡五字懸諸肘後再揮鋤得一板𩔖<lb/>
<pb n="KR3l0122_WYG_008-1b"/>
今時所用漆札題詩兩句曰愁絶江梅開嶺岸不知失<lb/>
脚到南塘至三得銅天尊像九軀攫而懷之至四得小<lb/>
印八九悉拾取而歸見其家方祀神禮畢徹饌遂寤夙<lb/>
興頗喜謹誌於主家書冊之末自是感激思展奮顧無<lb/>
以資身放浪江湖學作大字為市井寫扁額薄游抵長<lb/>
沙適張魏公居彼願見無因稍掃𨽻人之門以希一盼<lb/>
值其誕日夙造聽事以紅粉書壽字於地廣長二丈許<lb/>
公出見問為誰隸以戴道人對命呼至前犒以緡錢尊<lb/>
<pb n="KR3l0122_WYG_008-2a"/>
酒辭不受曰之邵妄意功名所望相公者固不在此輒<lb/>
衒竒以自售公壯其言遣書屬之軍帥帥收𨽻伍行且<lb/>
多與之金俾偵邊亭息耗既行過期不反疑其亡去經<lb/>
數月乃還帥問稽留之故曰昨乗間潛入中原馴至洛<lb/>
都躬謁永安陵寢扣其證驗曰有碑刻在出諸袖中而<lb/>
示之帥轉聞於朝不没其實仍加推薦高祖正以諸陵<lb/>
為念遽命召見戴敷奏詳盡音吐如流天顔悦懌詔補<lb/>
保義郎戴以本諸生不願右列遂換右承務郎已悟昨<lb/>
<pb n="KR3l0122_WYG_008-2b"/>
夢第一印日字者面君之像也九天尊者祖宗也未幾<lb/>
擢守均州兼管内安撫又悟方伯連率之應罷官歸鄉<lb/>
訪故傭主餉遺累千緡求其所誌書冊以自表旋起知<lb/>
雷州地居嶺外有地名南塘又合前詩句其後厯太府<lb/>
丞刑部郎官則小印之驗也久之言者論其所得山陵<lb/>
文刻乃北方義士齎來欲獻納者而為戴戕後掩有其<lb/>
功因是被出以卒戴亦倜儻負俠氣或言所殺者蓋一<lb/>
僧臨死一嵗間覩其為祟未得其本末也<lb/>
<pb n="KR3l0122_WYG_008-3a"/>
　　錢塘縣尉<lb/>
政和中提舉兩浙路學事楊通貫之按部婺州往訪一<lb/>
異人坐間典牋吏以錢塘尉書至未啓緘異人曰得非<lb/>
求舉乎楊曰然方欲論薦曰無益曰渠為五百鵞訴寃<lb/>
非久於世者楊未之信明日遣駛卒持薦牘往比至則<lb/>
已殂楊後到錢塘呼尉吏而問其狀對曰以病死曰嘗<lb/>
殺鵞乎曰平生不曾殺生數月前平江朱太尉託造鵞<lb/>
鮓遂買五百頭醢之楊深加悼歎疑異人者通知幽明<lb/>
<pb n="KR3l0122_WYG_008-3b"/>
之故云<lb/>
　　符離王氏𧖟<lb/>
酉陽雜俎支諾臯篇載新羅國人旁㐌求蠶種於弟弟<lb/>
蒸而與之㐌不知也至蠶時有一生焉日長寸餘居旬<lb/>
大如牛食數樹葉不足弟伺間殺之百里内蠶飛集其<lb/>
家意其王也是説殊怪誕近宿州符離北境農民王友<lb/>
聞居邑之蔡村與弟友諒同處娶邑人秦彪女天性狠<lb/>
戾日夜譛諒竟分析出外或經年不相面諒嘗丐蠶種<lb/>
<pb n="KR3l0122_WYG_008-4a"/>
於兄秦以火煏而遺之諒妻如常法煖浴以俟其出過<lb/>
期亦但得其一已而漸大幾重百斤秦氏始疑焉伺諒<lb/>
夫婦作客東村但留稚女守舍秦呼其夫同詣之詐女<lb/>
往庖下直入蠶房見蠶卧牖畔喘息如牛食葉如風雨<lb/>
聲秦鞭以巨梃每一擊輒吐絲數斤秦震怖魂魄俱喪<lb/>
急促夫歸因病心顫踰日而死及諒蠶成繭皤然如甕<lb/>
繰之正得絲百斤<lb/>
　　王揖雙雞<lb/>
<pb n="KR3l0122_WYG_008-4b"/>
鄱陽卜者王揖僦旅邸一室畜雙雞一牡一牝牝生子<lb/>
正抱啄於栖中揖有客喚童取其牡將殺而烹之牡叫<lb/>
呼牝聞聲走行栖外孜孜注盼哽噎悲鳴若欲訴揖而<lb/>
免牡之死揖弗悟竟殺之牝躑躅哀呼不復顧羣雛終<lb/>
夕唧唧晨起不復食凝立砌下沈沈如醉然少焉氣溢<lb/>
其吭遂喘而死<lb/>
　　哮張二<lb/>
鄂州大吏丁某死妻年方三十與屠者朱四通其子二<lb/>
<pb n="KR3l0122_WYG_008-5a"/>
郎尚少不能制至於成立朱略無忌憚白晝宣淫反怒<lb/>
丁子不揖以為見我無禮蓋以假父自處也丁憤懣以<lb/>
母之故且慮醜聲彰著隱忍弗言有哮張二者宻州諸<lb/>
城人遭亂南徙亦以屠為業壯勇負氣丁意可囑此事<lb/>
而每與儔輩詣市飲酒張擔肉過前輒呼買之而厚酬<lb/>
厥價久或至數倍他日邀之飲問何以不作區肆而行<lb/>
賈僕僕張曰非不能之但赤手乏本耳乃付之數百緡<lb/>
黙念彼當感我恩誼必可使從容曰君知我心中有不<lb/>
<pb n="KR3l0122_WYG_008-5b"/>
平事乎曰不知也丁以乞毆朱為請張艴然曰訝汝貸<lb/>
我錢蓋欲陷我於爭鬭奮衣而起自後相遇邈然如不<lb/>
相識迨於絶交衆哂丁不知人而下交非𩔖丁亦銜之<lb/>
未幾張拉朱同渡江買猪於漢陽爭舟相毆擊既歸夜<lb/>
入朱室殺朱與男女並三人自縛吿官終不及丁一詞<lb/>
時岳少保領大兵駐鄂嘉其志義移檄取隸軍中不問<lb/>
其罪後以功補官<lb/>
　　王公家怪<lb/>
<pb n="KR3l0122_WYG_008-6a"/>
鄱陽人王公居魏家井側好事邪神以求媚至奉五侯<lb/>
泥像於室香火甚謹忽聞屋底有異聲俄如人音晨炊<lb/>
未熟飲食器皿自㕑冉冉而直入後圃隙人取之囘復<lb/>
去如故舉家不能安迹乃徙舍於茶塲巷其怪仍前不<lb/>
止或寇冠珥亡衣袽以至牀榻茵席均扶舁而去布列<lb/>
廷下煙焰蓬勃起於衽帳急往撲救則已穿穴其後招<lb/>
道士治之且禳且禱為遷像置城隍祠於是始息<lb/>
　　寗行者<lb/>
<pb n="KR3l0122_WYG_008-6b"/>
樂平明溪寧居院為人家設水陸齋招五十里外衫田<lb/>
院寗行者寫文䟽館之寢堂小室村刹牢落無他人伴<lb/>
處時暮春之末將近黄昏覺有婦女立忩下意其比鄰<lb/>
淫奔夙與僧輩私狎者出視之一女子頂魚魫冠語音<lb/>
儇利容儀不似田家人相視嘻笑曰我只在下面百步<lb/>
内住尋常每到此一寺上下無不稔熟者寗居鄉疃平<lb/>
生夢無此境像惟恐不得當曲意延接遂同入房閉户<lb/>
張燈寺童以酒一<graphic n="KR1125" url="https://raw.githubusercontent.com/kanripo/KR-Gaiji/master/images/KR1125.png" mimeType="image/png"/>來饋寗啓納之女避伏牀下寗謂<lb/>
<pb n="KR3l0122_WYG_008-7a"/>
童曰文書甚多過夜半始可了得吾至此時方敢飲乃<lb/>
留之而去復閉户女出坐對酌胷次挂小鏡寗取觀之<lb/>
問何用曰素愛此物常以隨身所著衣皆素潔而襞褶<lb/>
處不熨貼條條露現寗曰衣裳有土氣何也曰久寘箱<lb/>
篋失於曬暴故作蒸浥氣耳已而就枕月色照燭如晝<lb/>
女色態益妍繾綣驩洽寗終夕輾轉不成寐女熟睡鼾<lb/>
齁將曉出門寗送之又指示其處曰此吾居也汝若未<lb/>
行尚復來纔别而主僧數問訊駭曰師哥燈下寫文字<lb/>
<pb n="KR3l0122_WYG_008-7b"/>
但費眼力何得辭氣困惙如此寗唯唯未以實告僧顧<lb/>
壁間插玫瑰花一枝大驚曰寺後舊有趙通判女墳其<lb/>
前種玫瑰當花開時人過而折枝者必與女遇或致禍<lb/>
其來已久今爾所見是其鬼也宜亟歸勿留寗愧懼而<lb/>
反然猶卧病累日後還俗為書生今在淮南<lb/>
　　簡寂觀土地<lb/>
都昌人陳彦忠伉質好義疎財倜儻嘗有党大夫者自<lb/>
河北來同寓居西陳里將赴調無資財可行彦忠餉以<lb/>
<pb n="KR3l0122_WYG_008-8a"/>
百千且館其老稚於家待之如骨肉其賙人之急𩔖如<lb/>
此乾道三年十月以疾亡臨卒前一夕夢告其父曰彦<lb/>
忠不得終養兹受命為簡寂觀土地矣父未以為信已<lb/>
而其子亦夢如所言踰嵗後再見夢曰自為簡寂土地<lb/>
今一年久而室宇摧敝每天雨則面目淋漓不可寧居<lb/>
四體殆無全膚宜為我繕理明日乃父乃子相與語即<lb/>
往彼處視之而信乃為一新之<lb/>
　　鄂渚王媼<lb/>
<pb n="KR3l0122_WYG_008-8b"/>
鄂渚王氏三世以賣飯為業王翁死媪獨居不改其故<lb/>
好事佛積蓄有餘則盡買紙錢入僧寺如釋教納受生<lb/>
寄庫錢素不識字每令爨僕李大代書押疏文媼亡嵗<lb/>
餘李猶在竈下忽得疾仆地不知人經三日乃蘇初為<lb/>
陰府逮去至廷宇下見紫金官貟据案坐引問鄉貫姓<lb/>
名訖一吏導往庫所令認押字李曰某不曾有受生錢<lb/>
此是代主母所書也吏復引還金紫者亦問李對如初<lb/>
曰汝無罪但追證此事耳汝可歸既行將出門遇王媼<lb/>
<pb n="KR3l0122_WYG_008-9a"/>
與數人來李見之再拜媪大喜曰荷汝來我所寄錢方<lb/>
有歸著汝到家日為我傳語親戚鄰里各各珍重李遂<lb/>
復生時乾道七年三月也<lb/>
　　隗六母<lb/>
鄱陽小民隗六居城北五里家甚貧為人傭作淳熙十<lb/>
年夏與同里史五乘夜入柴氏盜牛隗適先至以短搶<lb/>
刺牛死柴覺之持杖來䦨外隗即逃去史續至遂邅痛<lb/>
箠歸舍數日而殂其妻以夫因盜而遇害不敢聞于官<lb/>
<pb n="KR3l0122_WYG_008-9b"/>
隗之過無復有知者自以為得計歴一嵗隗母病亡經<lb/>
夕復生語其子曰汝向來同史五謀柴氏牛史死而汝<lb/>
脱雖人間不敗露而陰府須汝對證汝不可免矣言畢<lb/>
奄然又三日隗死<lb/>
　　山陽癡僧<lb/>
楚僧行欽建炎中落髮於州之隆興寺紹興兵亂去而<lb/>
之他方久乃復歸里閭道俗舊嘗接識者十無一存昧<lb/>
然如癡醉逢人縱語莫能曉其意嘗負佛像一軸於背<lb/>
<pb n="KR3l0122_WYG_008-10a"/>
每詣市買熟肉飽食留其餘滓取佛出挂於人家厠傍<lb/>
以滓濼洒之如是累年畫卷丹粉益鮮明標飾牢潔人<lb/>
多疑其異但無有識其所止郡中喪𦵏必持冥賻往獻<lb/>
羣僧設法事亦預焉衆吹螺擊鼓梵唄喧闐欽蒙首倚<lb/>
戸鼻息雷鳴達旦無一言徑趨出主人邀挽就飯勉食<lb/>
之才退即攜米麵鹽醯椒菜之屬寘其家倉忙而去辛<lb/>
巳之秋金亮將犯邊先期不見兵退明年楚民漸還欽<lb/>
已至或詢其故答辭殊妄誕不根唯日日馳走街陌中<lb/>
<pb n="KR3l0122_WYG_008-10b"/>
呼之不應亦未嘗從人乞食郡目為癡僧不知所終<lb/>
　　晁氏蟇異<lb/>
濟北晁生寓居撫州五福寺閑步寺後沼上見一蝦蟇<lb/>
伏草中大如盤異而殺之纔還舍聞鵲噪<graphic n="KR0585" url="https://raw.githubusercontent.com/kanripo/KR-Gaiji/master/images/KR0585.png" mimeType="image/png"/>間繼而滿<lb/>
空如雷移時不止出視之蓋無所覩但盈耳之聲如初<lb/>
亦未以為怪是夜其子讀書忩下燈忽自滅有物立於<lb/>
傍子暗中擊以界尺反為所奪奔而出晁始悟蟇為祟<lb/>
遣就寢睡未熟覺牀微動舉手捫之已離地尺許幾接<lb/>
<pb n="KR3l0122_WYG_008-11a"/>
屋桷自是嬉笑於梁歌舞於空變幻百端招師巫禳却<lb/>
無一驗遂徙居他所怪復然於是旋繪𤣥武像朝夕香<lb/>
火甚飭過數月乃已<lb/>
　　朱諷得子<lb/>
下邳朱諷往京師赴省試至宋城逢日者占軌革影邀<lb/>
而卜之遇益之姤其像畫一猴子上有望字一人衣紫<lb/>
腰金執笏若進揖狀婦人以箕盛嬰兒於前日者曰君<lb/>
此行必登科他日仕宦亦顯但捧箕饋子事為不可曉<lb/>
<pb n="KR3l0122_WYG_008-11b"/>
遂别去到京入試之次日二僕絜笥送至貢闈而反行<lb/>
穿曲巷聞兒在地上啼視之見故帛裹一初生嬰孩因<lb/>
相謂曰是必人家非正所出吾主公未有子不妨收養<lb/>
之乃抱歸邸舍適舍婦有乳倩使哺育迨暮朱來僕迎<lb/>
以告朱大喜顧乳母與之還家詢所棄處正名簸箕巷<lb/>
朱果擢第名此子曰省郎終身無子遂為嗣<lb/>
　　絳州鼓堆泉<lb/>
絳州鼔堆有龍女祠其下泉一泓方數丈可灌民田萬<lb/>
<pb n="KR3l0122_WYG_008-12a"/>
畝左右農家恃以為命嵗時祭享甚謹不敢微有媟汚<lb/>
由是每經大旱未嘗憂饑凶女真人富察為郡守以絳<lb/>
地形穹崇艱於水利思欲導泉入圃博議雖久竟以高<lb/>
下勢殊不能遂乃敬謁祠下懇禱其夕夢神告使速浚<lb/>
渠富察寤併力治役渠成水終不可致又夢之曰吾有<lb/>
三子今皆成人而未有血食已敇令守渠運水以成使<lb/>
君美意富察許立祠神喜謝而去比曉圃吏來白昨夜<lb/>
三更後水從新渠入圃矣富察即率僚屬往祭其廟以<lb/>
<pb n="KR3l0122_WYG_008-12b"/>
報神惠為三子立祠且奏請于廷爵之為伯一郡遂賴<lb/>
其利<lb/>
　<lb/>
　<lb/>
　<lb/>
　<lb/>
　<lb/>
　夷堅志甲卷八<lb/>
</p>
<p>
</p>
  </div>
<div>
<head>夷堅志甲卷九</head> <lb/>
    <p>
<pb n="KR3l0122_WYG_009-1a"/>
欽定四庫全書<lb/>
　夷堅志甲卷九<lb/>
　　　　　　　　　　　　　宋　洪邁　撰<lb/>
　　宋道人<lb/>
豫章楊秀才家稍豐贍有丹竈黄白之癖凡以此伎至<lb/>
必行接納久而無所成則聽自去由是方士輻輳一日<lb/>
小童報有客稱曰燒金宋道人欲入謁楊喜束帶迎之<lb/>
其人清瘦長黑微有髭兩耳仆前如帽著黄練單袍容<lb/>
<pb n="KR3l0122_WYG_009-1b"/>
儀灑落即延憩書室朝夕供處稍稍治小方輒應驗然<lb/>
未嘗暫出嬉遊楊乗間叩以要法厯旬始肯傳當用藥<lb/>
三十餘品悉條疏所闕買之於市楊請與偕行不可曰<lb/>
吾習靜惡囂豈應却投閙處君宜獨往楊且行又曰君<lb/>
出後小兒曹必來惱人幸為扃戸使得憩息楊如其言<lb/>
訪數藥肆買諸物最後到一肆望其中有黙坐者衣製<lb/>
顔狀全與宋生等頗驚正擬問訊坐者揺手止之楊遽<lb/>
歸室戸扃鐍不動啓而視則宋瞑目燕坐凝然如初楊<lb/>
<pb n="KR3l0122_WYG_009-2a"/>
幾欲下拜以為雖薊子訓左元放分身隱現神游變幻<lb/>
不能過也自是益加禮遇隨所須即應之未幾不告而<lb/>
去取所貿藥以治鈆汞不能就分銖計供億餽謝及藥<lb/>
值不啻千緡自謂親逢神仙不少悔又徽州婺源武口<lb/>
王生者富甲鄉里為人頑很可憎衆目為王蜇齧俗語<lb/>
指惱害邑落之稱也性吝嗇尤惡僧輩行化至必罵斥<lb/>
不與一錢有頭陀茁髮獰醜伺其居内直造門鳴鐃唱<lb/>
佛厥聲震響王聞之怒持杖擊走之甫自外還前頭陀<lb/>
<pb n="KR3l0122_WYG_009-2b"/>
故在廊下鳴唱如昨王愧怖敬為羅漢聖僧搏頰悔過<lb/>
立取白金二十兩與之猶悚然盡日兩州人説宋生與<lb/>
頭陀皆兄弟雙生甚相似故各售其詐以欺楊王二人<lb/>
耳<lb/>
　　益都滿屠<lb/>
益都屠兒滿義賦性獰烈力能扛鼎絶不畏鬼神醉經<lb/>
叢祠輒指畫嫚罵習以為常巫祝𡊮彦隆者詐人也宻<lb/>
與其黨最厚者謀曰清元真君廟摧敝嵗久吾主香火<lb/>
<pb n="KR3l0122_WYG_009-3a"/>
將一新之而邑人莫肯相應和滿屠兇猛不信向衆耳<lb/>
目所共知者儻因之以假靈必可成也於是邀義飲於<lb/>
家酒酣謂之曰我欲擇某日致禮於清元廟下至期當<lb/>
富有觀者子乘酒力呼譟而來揮斥衆人登堂正坐以<lb/>
神自居飲其酒食其肉且大詈其神使衆傾駭可乎義<lb/>
曰此正我所願為者又何難哉𡊮遂以其日收舍數百<lb/>
少年旛旂旌幢夹列道上饌具牲幣種種豐腆皷震樂<lb/>
作義直趨祠所毅然踞坐自言吾神也取牢醴恣啗之<lb/>
<pb n="KR3l0122_WYG_009-3b"/>
而詈神極口良久義忽狂作口鼻耳目皆流血仆地而<lb/>
死皆謂義觸神之怒而致禍怖畏靈威争捐金錢入廟<lb/>
祠宇大興數嵗而後𡊮之徒因分賄不平詣府縣吿其<lb/>
事盡捕鞫而刑之<lb/>
　　從四妻元氏<lb/>
符離人從四居濉上家素肥饒好事口腹多釀酒沽賣<lb/>
炰鱉膾鯉朝暮飫食妻元氏解迎逢其意每親執刀刀<lb/>
所戕物命不復殫紀元因産死從生念之不忘里人春<lb/>
<pb n="KR3l0122_WYG_009-4a"/>
月朝岱嶽從欲薦拔厥妻持供具往獻既至泰安三日<lb/>
未登廟縱步市中白晝與元遇數人随之恍惚問且悲<lb/>
且喜交敘睽濶元哽噎而言我以臠割魚鱉之故積業<lb/>
極深日受楚毒爾儻見憐宜思所以救度之理從泣下<lb/>
曰吾所為不善致汝如此吾生亦不如死耳至於道佛<lb/>
修嚴雖罄蕩家貲固所不惜元曰無用多言明日申酉<lb/>
之際可獨至廟中詣西廊之地一處㸔我當可信也從<lb/>
遂還寓舍齋戒如期而往見元荷械加桎梏帶薦曳索<lb/>
<pb n="KR3l0122_WYG_009-4b"/>
羣鬼驅以前脱械去衣束以薦用鐮刃剉截如縷流血<lb/>
塗地須臾一鬼持盃水呼其名而噀之即還故形俄又<lb/>
復然凡六七反然後施械擁去從悲怖出門終夜不寐<lb/>
又明日再遇元曰信乎曰信矣曰所禱勿負約也大慟<lb/>
而别從歸後極力營善果終其身不復殺生<lb/>
　　史省幹<lb/>
史省幹者本山東人後寓居廣徳軍興教寺寺側有空<lb/>
宅頗寛廣而前後居者率為鬼物擾亂不能安處宅主<lb/>
<pb n="KR3l0122_WYG_009-5a"/>
欲售於人亦無敢輒議史貪其價賤獨買焉姻友交勸<lb/>
之不聽乃擇日命匠繪葺自往臨視坐堂上一叟烏幘<lb/>
白衣揖於庭間史素不之識趨下謝之曰翁為何人何<lb/>
自至此對曰予乃住宅土地神也今聞足下治第舍願<lb/>
貢誠言史曰敢問何謂也曰此實為怪魅所踞其𩔖甚<lb/>
繁然亦豈能與人競但向來處者皆非正直吉徳之士<lb/>
故不能勝邪君既正人居之何害特當徙房於東南隅<lb/>
而以故房為庖㕑必可奠枕語畢不見史悉從其戒且<lb/>
<pb n="KR3l0122_WYG_009-5b"/>
一新土地廟宇其後帖然<lb/>
　　關王幞頭<lb/>
潼州關王廟在州治之西北隅土人事之甚謹偶像數<lb/>
十軀其一黄衣側足貌怒而多髯執令旗容狀可畏成<lb/>
都駛卒王雲至府巫祝喻天祐見之以為與廟中黄衣<lb/>
絶相似乃招至其家飲之酒賂以銀杯且付錢五千并<lb/>
大幞頭範様語之曰市上耿遷開此舖倩而為我與錢<lb/>
使製造一頂須寛與數日期冀得精巧雲不解其意以<lb/>
<pb n="KR3l0122_WYG_009-6a"/>
意外所獲即從戒至耿氏之肆耿黙念其安得有人頭<lb/>
圍如是之大者亦利五千之入約為施工而雲持公家<lb/>
符帖不得久駐捨之而歸竟不以喻生所囑告耿候其<lb/>
來取而杳不至後數月因出郊入關王廟見黄衣塑像<lb/>
大駭曰此蓋是去年以錢五千令造大幞頭者也因以<lb/>
小索量其首廣長還家校視之不差分寸悚然謂為神<lb/>
立捧獻之事寖流傳一府爭先瞻敬天祐正為廟史藉<lb/>
此鼓唱抄注民俗錢帛以新屋宇富人皆樂施凡得萬<lb/>
<pb n="KR3l0122_WYG_009-6b"/>
緡天祐隱没幾半歴十年雲復來潼人見者多指㸃笑<lb/>
語怪而問其故或以告之雲曰此喻祝設計造詐借我<lb/>
以欺神人吾往謁之當得厚謝於是走詣之天祐恐昔<lb/>
謀彰敗了不接識雲恨怒訴於官天祐坐黥竄盡籍其<lb/>
貲<lb/>
　　尹二家火<lb/>
楚州山陽縣漁者尹二家於神堰北新河之東累世網<lb/>
捕稍能足衣食有室廬一旦邅火焚蕩又營之復罹煨<lb/>
<pb n="KR3l0122_WYG_009-7a"/>
燼頻年至於三無力可為但結攬蘆葦束縛以泥補葺<lb/>
徒蔽風雨而已每至中夜聞外間行人窸窣之聲慮為<lb/>
寇害出視之見十餘輩著白衣皆執火炬尹氏大呼遂<lb/>
閴然而散略無影響良久復然尹氏懼暫投駐親舊之<lb/>
室禍至如初嘗正寢在戸望六七人來往空際以線繫<lb/>
紅炭置屋上亟行撲救俄相繼起焰於側如是半年尹<lb/>
生業盡廢妻子愁悴染病怪猶弗已邑人畏回禄移災<lb/>
就其地作福禳謝後雖帖息而其家人十死其八矣<lb/>
<pb n="KR3l0122_WYG_009-7b"/>
　　蔡乙兇報<lb/>
陳州人蔡乙者家素貧父母俱亡受雇於獄級陳三之<lb/>
門遂習其業秉性既兇忍而目之所見又皆不善事也<lb/>
久而為惡徒所推凡囚入其手雖負罪至微亦邅毒虐<lb/>
容貌絶可憎郡中至謂取命鬼年至四十餘一夕守囚<lb/>
於獄夜過半衆聞若有呼蔡乙聲甚振怒起視之已倒<lb/>
挂於壁問儔侣多疾其為人方快之佯睡不問明旦則<lb/>
見四體九竅浥浥流血始掖以歸是夜復然呻謈悲哀<lb/>
<pb n="KR3l0122_WYG_009-8a"/>
如受鞭笞或濶步撐拄全𩔖纒縛祈死不能痛苦經嵗<lb/>
臨瞑作牛鳴嘔血數斗然後大叫而絶<lb/>
　　張卨義僕<lb/>
楚州東漸民張卨家巨富好施與務濟民不責人之報<lb/>
年方壯遭亂流離骨肉散落獨與一僕羇栖於射陽湖<lb/>
中乞食以活為賊所掠求貨不得縛於大木之下將生<lb/>
啖之已刲數臠僕竄既脱矣見之慟哭而出舉身遮䕶<lb/>
而拜賊曰此是我主雖本豪富今赤身逃難尚無飯吃<lb/>
<pb n="KR3l0122_WYG_009-8b"/>
豈得更挾財貨如欲飽其肉則又瘦瘠願膾我以代之<lb/>
賊雖嗜殺人亦為義所激聞言嗟異亟解卨縛并僕釋<lb/>
去且遺以錢帛迨紹興中淮上安定卨歸理故業貨産<lb/>
尚贏百萬僕亦存卨以弟待之張氏子姪皆事之如諸<lb/>
父<lb/>
　　梁小二<lb/>
解州安邑池西鄉民梁小二家世微賤然皆耕農朴實<lb/>
至梁獨狠戾其母寡居事之尤悖妻王氏性恬静所以<lb/>
<pb n="KR3l0122_WYG_009-9a"/>
奉姑至謹皇統中河東荒饑疫癘薦臻流徙滿道路梁<lb/>
挾母與妻并稚子四人偕行至孤山之東陵就野人乞<lb/>
食以哺其子王氏念姑久不食減半以與之梁見之怒<lb/>
甚詐使妻抱子前行自與母在後相望百步許即仆母<lb/>
在地曳入道側掬泥沙塞其喉然後去稍進遇妻妻問<lb/>
姑安在曰老人舉足遲但先投大家丐餐以須其到可<lb/>
也久而杳然妻疑為夫所害還訪之見尸已僵拊膺悲<lb/>
泣急取水扶灌氣竟絶不蘇乃奔告里保執梁送於縣<lb/>
<pb n="KR3l0122_WYG_009-9b"/>
才及中途風雨暴作霾曀不辨人迅雷震耀鬼神飛焰<lb/>
雜遝出没衆懼散亦不暇顧梁所之少還澄霽梁乃卧<lb/>
土窟頭目皆為天火燒爛唯腦骨僅全儼成髑髏肢體<lb/>
如故目睛暗淡無光而不死能别識人物飲食語言皆<lb/>
無方常謂人云有三鬼守我每得食必先祭之而後敢<lb/>
食官愍其妻子給粟養之染經數年尚存<lb/>
　　魯晉卿<lb/>
徐人朱彪赴官宿遷之崔鎮到任累月有客魯晉卿來<lb/>
<pb n="KR3l0122_WYG_009-10a"/>
見丰姿灑落可愛因留止外館異待之每逢人輒出小<lb/>
戲劇資歡笑而畧無所求見之者無不悦喜彪㑹族友<lb/>
飲於後圃酒方行晉卿至彪曰今日無以為樂先生能<lb/>
效古人化鮮鯉作膾與衆享之可乎笑曰此甚易事但<lb/>
須得魚鱗一片為媒則可彪命僕取數片授之乃索巨<lb/>
甕滿貯水投鱗于中羃以青巾時時一揭視良久舉巾<lb/>
數鱗騰出一坐大驚庖人受魚治膾鮮腴非買於市者<lb/>
可比猶以為幻術所至不深信也㑹郡治一新移文鎮<lb/>
<pb n="KR3l0122_WYG_009-10b"/>
吏令製鐵鈎鈕釘鉸之屬合數百斤期限峻迫倉卒未<lb/>
能辦彪意緒窘撓晉卿問故彪訴之魯笑曰何不早告<lb/>
我是何足言且飲我酒酒至連酌六七觥遣人輦黄土<lb/>
汲水拌和為泥揑諸物成坯暴日中預熾炭以待稍乾<lb/>
悉寘爐中呼鍛工扇以<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>經時鉗出之皆如精鐵所就<lb/>
不假磨錯無一不堅好工相顧駭歎彪始敬服乘醉丐<lb/>
其法晉卿無語翌旦失所在<lb/>
　　董小七<lb/>
<pb n="KR3l0122_WYG_009-11a"/>
董小七臨川人因避荒流落淮右為海陵陳氏操舟常<lb/>
獨宿其中天氣盛寒董糊窒罅隙置煴火飲村醪一杯<lb/>
而就寢熱盛氣不宣泄遂悶絶旁無知者乃見夢於陳<lb/>
曰將悶死於船倉急救尚可活陳覺以語妻妻曰彼既<lb/>
云未死如何解託夢不足信也於是復睡夢如前而加<lb/>
苦切曰主人若來遲定應不救如肯來乞勿張皇仍勿<lb/>
用燈燭照見魂魄遇之必逝去不返更須先屏燈火俟<lb/>
某少醒徐扶起則可陳驚寤亟出喚僕與之俱登舟董<lb/>
<pb n="KR3l0122_WYG_009-11b"/>
如魘死之狀口鼻氣息僅綿綿不斷乃依其説果復生<lb/>
董以生人能入夢以脱性命亦異矣世言夜呼被魘者<lb/>
不得執燈若誤用之必死其説誠然<lb/>
　　夏義成<lb/>
樂平北村人夏義成生計給足一意好善不與里閭校<lb/>
短長未嘗以争訟到官府有四子作兩宅分處之優游<lb/>
就養至八十八嵗康寧無疾飲啖僅取適口唯日飲酒<lb/>
三二升悠然獨酌有自得之意紹熙四年盛夏微有不<lb/>
<pb n="KR3l0122_WYG_009-12a"/>
愜語家人具殽饌盡集子孫甥姪共席酒三行赴浴令<lb/>
一子揩背甚以舒暢為樂浴罷更衣踞胡牀拱手端坐<lb/>
遂亡時正隆熱未斂前二日手足皆柔軟隨人屈伸口<lb/>
鼻氣雖絶無一㸃腐穢僧俗來觀以為大善知識所不<lb/>
能然蓋吉徳之報也<lb/>
　<lb/>
　<lb/>
　<lb/>
<pb n="KR3l0122_WYG_009-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志甲卷九<lb/>
</p>
<p>
</p>
  </div>
<div>
<head>夷堅志甲卷十</head> <lb/>
    <p>
<pb n="KR3l0122_WYG_010-1a"/>
欽定四庫全書<lb/>
　夷堅志甲卷十<lb/>
　　　　　　　　　　　　　宋　洪邁　撰<lb/>
　　海王三<lb/>
甲志載泉州海客遇島上婦人事今山陽海王三者亦<lb/>
似之王之父轉賈泉南航巨浸為風濤破舟同載數十<lb/>
人俱溺王得一板自託任其簸蕩到一島嶼遂陟岸行<lb/>
山澗異花幽木珍禽怪獸多中土所未識而風氣和柔<lb/>
<pb n="KR3l0122_WYG_010-1b"/>
不𩔖蠻嶠所至空曠無居人王憩於大木之下莫知所<lb/>
留忽見一女子至問曰汝是甚處人如何到此王以舟<lb/>
行邅溺吿女曰然則随我去女容狀頗秀美髮長委地<lb/>
不梳掠語言可通曉舉體無絲縷樸<graphic n="KR0554" url="https://raw.githubusercontent.com/kanripo/KR-Gaiji/master/images/KR0554.png" mimeType="image/png"/>蔽形王不能測<lb/>
其為人邪為異物耶黙念業已墮它境一身無歸亦將<lb/>
畢命豺虎死可立待不若姑聽之乃從而下山抵一洞<lb/>
深杳潔邃晃耀常如正晝蓋其所處但不設庖爨女留<lb/>
與同居朝暮飼以果實戒使勿妄出王雖無衣衾可換<lb/>
<pb n="KR3l0122_WYG_010-2a"/>
易幸其地不甚覺寒暑故亦可度嵗餘生一子迨及周<lb/>
晬女採菓未還王信步往水涯適有客舟避風於岸隩<lb/>
認其人皆舊識也急入洞抱兒至徑登之女繼來度不<lb/>
可及呼王姓名而罵之極口悲啼撲地氣幾絶王從篷<lb/>
底舉手謝之亦為掩淚此舟已張帆乃得歸楚兒既長<lb/>
楚人目為海王三紹興間猶存<lb/>
　　山明逺<lb/>
山明逺滄州人字彦徳其先亦衣冠之族至明逺益貧<lb/>
<pb n="KR3l0122_WYG_010-2b"/>
無室家可依乃行游濱棣間以干謁為習或終朝不得<lb/>
食兩足蠒困傴僂於道傍冀一飽不可致而又為渴所<lb/>
驅出飲水濱囘坐大木下良久一兔過前疾步擒取之<lb/>
剝啖不遺臠肉殊覺甘美因自念林麓之間熊虎狼豹專<lb/>
以搏噬狐鹿豚兔豢養其軀山巔谷口其樂無極吾為<lb/>
人而顧不如可憐也哉既飽出行值日暮訪野老黄若<lb/>
虛家求宿黄嘗入道素好客見之喜置酒延留劇談滚<lb/>
滚不倦酒酣遂言食生鮮之適黄聞而疑懼細視其面<lb/>
<pb n="KR3l0122_WYG_010-3a"/>
目頗與人殊以為畜𩔖變怪潜起呼羣犬譟逐之明逺<lb/>
趨下階呼鳴數聲化為黒狼攫一大而去不復可尋迹<lb/>
黄後至滄州詢其族胄茫不知所在矣<lb/>
　　蔣堅食牛<lb/>
日者蔣堅金陵人乾道元年游術江右至鄱陽就邸舍<lb/>
起卜肆其學精於六壬為士大夫所稱道遂留不去有<lb/>
母存事之甚謹淳熙癸夘四月堅抱疾當昏困間見數<lb/>
人執火炬造其室喧呼雜閙大呼其姓名出文牒一道<lb/>
<pb n="KR3l0122_WYG_010-3b"/>
曰奉命來追堅欲拒而不能乃隨之去至中途有六七<lb/>
十人偕行約兩時頃到王者所居一使引由西廂過幽<lb/>
暗不可辨入立庭下王端坐殿上吏高唱云追某人某<lb/>
人到逐一前㸃名朱衣吏呈閲案牘皆押而西望東廂<lb/>
光明如晝悄無一人得往王獨留堅問曰汝平生好食<lb/>
子母牛肉罪業深固今當受其苦堅驚怖答曰雖好此<lb/>
味但遇屠者市肉則買之未嘗親殺也王曰以汝嗜此<lb/>
故屠人宰殺以奉汝焉得無罪而敢飾詞抵諱何也堅<lb/>
<pb n="KR3l0122_WYG_010-4a"/>
曰堅雖有罪死不足惜但老母年七十六嵗自是無人<lb/>
給飦粥為將奈何王笑曰予亦知汝孝於母特放汝還<lb/>
從今不得再食牛矣堅再拜謝王勅一卒送之歸矍然<lb/>
而蘇母與妻正相對垂泣後四年乃死其初來鄱陽之<lb/>
嵗以大布三幅書金陵蔣堅四字盤術於街十二月四<lb/>
日予詣東圃呼之為文惠公論命時㕘知政事堅曰此<lb/>
命方超陞如是秀才便及第選人便改官庶僚則為侍<lb/>
從從官則入兩府執政則拜相仍即日有嘉音予語之<lb/>
<pb n="KR3l0122_WYG_010-4b"/>
以實對曰若然則做大事無疑恨氣數不耐久明年三<lb/>
月宜自勇退予曰既云正拜不應進退太速因以知樞<lb/>
宻院汪明逺簽書葉子命併扣之堅曰皆當遷亦甚緊<lb/>
然葉不過四月汪不過五月皆當去予弗之信已而正<lb/>
以是日文惠拜右僕射汪進樞宻事葉㕘大政明年二<lb/>
月文惠去位三月葉去四月汪去皆如其先後各差一<lb/>
月云是年六月予以知吉州奏事堅同他客送至小渡<lb/>
衆意予必留中堅曰未也秋末乃佳耳果入對訖付以<lb/>
<pb n="KR3l0122_WYG_010-5a"/>
郡事於是以委曲授邸吏使報州發迓卒及還家擇用<lb/>
九月二十日西赴官先旬日出舍於圃唤堅占課堅曰<lb/>
有面君吉神入傳不必往才數日召命下乃以所擇日<lb/>
啓塗二事既驗戊子科舉士人登其門如織幾獲錢五<lb/>
百千從此小康厥後聲譽頗減以至於亡<lb/>
　　羽客錢庫<lb/>
金陵雨花臺下居民甄氏牧牛於野值兩人東西相逢<lb/>
迎如今羽客衣冠擎拳對揖其一曰錢庫後門久以積<lb/>
<pb n="KR3l0122_WYG_010-5b"/>
壞宜急倩一夫整之其一曰諾遂散去良久甄獨行至<lb/>
山側峻嵓下見崖傍一穴大如斗中有散錢泆出即解<lb/>
衣包之欲還家報父兄併力輦取且慮他人得乃摶泥<lb/>
窒塞穿處囘至中途復遇前二客其一又問錢庫門已<lb/>
葺未其一曰方用錢三百貫雇一牧童填補訖甄時年<lb/>
十七八嵗曉其語歸為父言之數其錢正得二百三十<lb/>
一文洎家人集元處穴不復可尋矣<lb/>
　　龍鳯卵<lb/>
<pb n="KR3l0122_WYG_010-6a"/>
河中府榮河縣北鄉鎮有孤峰峭絶名曰鳯凰山山之<lb/>
西一僧舍曰鳯凰寺塔曰鳯凰塔蓋嘗有鳯棲其上故<lb/>
得名秦地既陷於金僧紹洪住持累年其後遷化寺衆<lb/>
議立塔𦵏之發地獲一物長六七尺非石非木其狀如<lb/>
卵衆覩之驚異擲諸河滔滔巨川水不能没少還飛濤<lb/>
激浪幾與雲接皆委去疾走迨至元處卵若為人扶翊<lb/>
復在焉衆不能隱告於郡旋遞送燕山俗目為龍鳯卵<lb/>
　　薦福如本<lb/>
<pb n="KR3l0122_WYG_010-6b"/>
饒州城下六禪刹東湖薦福寺最大信州貴溪人如本<lb/>
住持頗為叢林歸向淳熙八年正月感疾數日弗愈至<lb/>
二十八日呼侍者謂曰老僧今夕當别侍者泣曰和尚<lb/>
歸西天弟子緣薄不知再遇師於何日曰明日便可相<lb/>
見侍者曰㑹於何所曰城裏崇福院門外王太醫家也<lb/>
侍者出鳴鼓吿衆坌入寢室問訊其言如初皆莫能悟<lb/>
㫖意甫黄昏而亡先一夜醫者王大辨妻姜氏夢挾他<lb/>
醫熊彦誠妻游寺見本老卧於廡下龕中前問之曰長<lb/>
<pb n="KR3l0122_WYG_010-7a"/>
老何不在方丈笑而不答但覺耳畔如有人啜泣既醒<lb/>
則其子坦婦汪氏以臨蓐艱苦放聲而哭至明日酉時<lb/>
生一子迨旦數僧來詣王氏具説本老遺語大辨亦告<lb/>
以妻夢事既符合引僧入視嬰兒即張口大笑自是絶<lb/>
不茹葷其家呼為僧老<lb/>
　　復州菜圃<lb/>
湖北罹兵戎燒殘之餘通都大邑翦為茂草復州尤甚<lb/>
子城内有廢地稍除蕩瓦礫治作菜圃丁鉏斸種植以<lb/>
<pb n="KR3l0122_WYG_010-7b"/>
供蔬茹簽判官舍在其東錄曹在其西紹興四年四月<lb/>
予兄子橰為僉判赴王錄曹飲席日銜山後小童見二<lb/>
女子頂冠著紅背子把手笑入圃以為官倡也但訝黄<lb/>
昏不脱上服與錄曹一童言之蓋郡僚清燕元未嘗用<lb/>
佐尊者乃知為鬼庚志所載傅旺夜見女鬼正此處云<lb/>
　　陳體謙<lb/>
南城陳氏子謙字徳光始為士人後出家削髮法名體<lb/>
謙素不檢嗜酒及色既為僧故態不少悛雖居報恩光<lb/>
<pb n="KR3l0122_WYG_010-8a"/>
孝寺而常常在家且竊汙鄰比婦女外間盡知之謙處<lb/>
之自若至於酣醉食肉特其小小者耳乾道末年染疫<lb/>
疾未甚困篤夢被追到官主者公服怒坐責之曰汝口<lb/>
誦般若而身犯戒律死有餘罪叱獄卒械之謙稽顙謝<lb/>
過竟不許驚寤顫悸為人言所見曰悔無及矣旬日死<lb/>
　　襃忠廟<lb/>
乾道元年六月郴盜李金黄谷犯道州破寧逺縣焚官<lb/>
民居室皆盡湖南安撫使檄衡道郴桂四州都廵檢使<lb/>
<pb n="KR3l0122_WYG_010-8b"/>
王政㑹合他兵將討捕至邑下寨柵未立政出於軍中<lb/>
恃勇輕敵單騎馳鬭挑戰遂為所擒初欲活之政肆罵<lb/>
不屈乃斬首棄屍路傍時方盛暑同死者血肉狼籍臭<lb/>
穢腐爛政屍獨不壞繩蚋螻蟻亦不集雖營營擾擾勢<lb/>
若欲前如為所驅莫能進死處距其官舍二百里所乘馬<lb/>
奔歸家人疑其有變走問之收拾遺骸尚猶可識帥以<lb/>
忠義之節上於朝詔贈廣州觀察使官其親屬五人就<lb/>
戰地立廟以祀賜額曰襃忠<lb/>
<pb n="KR3l0122_WYG_010-9a"/>
　　甘林二命<lb/>
人之賦命嵗月日時同則壽夭榮悴亦大略相似豐城<lb/>
甘同叔莆田林直卿皆以紹興甲寅年丙寅月甲子日<lb/>
甲子時生皆為士人同中淳熙戊戌省科年四十有五<lb/>
矣林以母服不及廷試甘先擢第調靜江府司户㕘軍<lb/>
待闕林以辛丑還試得監某州税即之官甘方赴任踰<lb/>
嵗而卒林涖事僅一考用他故去未幾亦卒其所享禄<lb/>
食亦均甘但多被青袍三年耳<lb/>
<pb n="KR3l0122_WYG_010-9b"/>
　　王仲共<lb/>
王垂仲共淳熙中以朝奉郎知武岡軍湖南安撫王宣<lb/>
子薦其才有㫖與知州差遣既受代枉道詣潭府謁謝<lb/>
次衡陽其子萬石夢人告曰尊公已降秩宫觀矣晨起<lb/>
語父以為凡夢中所云貶降蓋遷也仲共笑曰吾方以<lb/>
年勞當轉散郎且無罪何由黜削又正被陞郡之命吾<lb/>
不丐閒安有奉祠之理汝夢不足信洎到闕登對論谿<lb/>
猺事甚悉詔以知邕州俄坐薦土豪楊某當平蠻洞時<lb/>
<pb n="KR3l0122_WYG_010-10a"/>
宣力可用乞與推賞而奏劄誤書其名朝論謂不謹遂<lb/>
鐫一官仲共殊不樂乃上祠請得武夷沖祐觀盡如夢<lb/>
兆仲共初登第嘗夢出行長塗先驅者負占牌上有邕<lb/>
字寤而為人言再調必作令邕者小邑也及除是州恍<lb/>
思前夢疑仕宦止此絶惡之還南城未幾疽發背而死<lb/>
萬石竟不霑遺澤<lb/>
　　艾大中公案<lb/>
紹興三十一年葉伯益為臨川守以剛猛疾惡布政豪<lb/>
<pb n="KR3l0122_WYG_010-10b"/>
宗大姓過惡被罪者必籍入家貲甚者瀦其室崇仁縣<lb/>
富民艾大中資給劫盜因以起家既抵法郡命以牛車<lb/>
竭其魚塘得人骨頭顱幾百數又嘗呼兩匠合大木為巨<lb/>
凳而中實以金銀數千兩甫訖工則殺匠以滅口所為<lb/>
不道大率皆然凶傑彊獷之狀足以滅族一時無不稱<lb/>
快後三十年當紹興辛亥吳人楊遷深道出守方晝寢<lb/>
夢一吏喏於廷稱索本州崇仁縣某鄉某里艾大中籍<lb/>
没案卷要照證公事楊未及答而寤不知所為姑取近<lb/>
<pb n="KR3l0122_WYG_010-11a"/>
嵗所治獄訟一一驗之皆無其事以夢甚了了不能自<lb/>
已遍訪老吏乃知有向來本末者命檢牘經日始得之<lb/>
擇小吏楷書者繕錄凡數百幅具香紙併焚之乙志所<lb/>
載宣州何村公案蓋是寃死若艾氏之罪情法相當豈<lb/>
得尚訴訟幽冥之間當必有故特世人未知耳<lb/>
　　扣氷堂僧<lb/>
程虞卿建安人嘗為他郡幕僚受性剛豪多結里黨輕<lb/>
俠椎牛釃酒畋獵博塞乾道三年春二月赴一宗室家<lb/>
<pb n="KR3l0122_WYG_010-11b"/>
宴飲半酣與同坐者入大中寺至扣氷堂繪匠方畫佛<lb/>
壁内一侍者貌古怪指而笑侮之是夜歸舍至寢夢偕<lb/>
其友丁子和行抵别館逢兩僧持挺大呼向前肆擊急<lb/>
奔趨欲避而前迫室屋不可進度事窮勢逼乃俯伏作<lb/>
禮引咎哀祈僧怒少霽謂曰汝更食牛乎對曰願自此<lb/>
永斷僧曰汝若再食來吾堂中必割汝足且縱汝歸程<lb/>
再拜而出既覺汗流浹於枕席心怔營不寧坐以待旦<lb/>
詣丁生之門方擬談説丁錯愕止勿言先敘所以無一<lb/>
<pb n="KR3l0122_WYG_010-12a"/>
詞異於是相率往扣氷正見兩像夢中僧也怖悸益甚<lb/>
遂絶意太牢而餘事亦從斂戢<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_010-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志甲卷十<lb/>
</p>
<p>
</p>
  </div>
<div>
<head>夷堅志乙卷一</head> <lb/>
    <p>
<pb n="KR3l0122_WYG_011-1a"/>
欽定四庫全書<lb/>
　夷堅志乙卷一<lb/>
　　　　　　　　　　　　　宋　洪邁　撰<lb/>
　　王彦太家<lb/>
臨安人王彦太家甚富有華屋頤指如意忽議航南海<lb/>
營舶貨舟楫既具而以妻方氏妙年美色不忍輕相捨<lb/>
久之始决行歴嵗弗反音書斷絶當春月杭人日游湖<lb/>
山方氏素廉靜獨不肯出散步舎後小圃舒豁幽悶紅<lb/>
<pb n="KR3l0122_WYG_011-1b"/>
花陰中逢少年衣紅羅裳戴蹙金㡌肌如傅粉容止儒<lb/>
緩潜窺於宻處引所攜彈弓欲彈之方氏罵曰我是良<lb/>
家以夫出年多杜門屏處汝為何等人擅入吾園且將<lb/>
挾彈擊我一何無禮如是少年慚懼撙弓拱手揖而謝<lb/>
過方正色叱之恍然不見方奔歸呼告羣婢覺神宇淆<lb/>
亂力憊不支迨夜半少年直登堂方趨走欲避則伸臂<lb/>
挽其裾長幾丈餘羣婢盡力援奪不能勝遂擁升榻與<lb/>
款接自是曉去暮來無計可脫心所欲物未嘗言不旋<lb/>
<pb n="KR3l0122_WYG_011-2a"/>
踵輒至方念彦太殊切報于親故招道士行五雷法仍<lb/>
設醮又擇僧二十輩作瑜珈道場皆為長臂捶擊莫克<lb/>
盡其技後數月少年慘蹙語方曰汝良人自海道將歸<lb/>
矣如至家相見時切勿露吾事茍違吾戒必害汝汝知<lb/>
吾神通否雖水火刀兵不能加毫末於我也未幾王生<lb/>
果歸方垂泣曰妾有彌天之罪君當寸斬我以謝諸親<lb/>
王驚問故具言之王曰是乃山精木魅吾必殺之乃藏<lb/>
貯利劍以俟其來一夕儼然而至王拔刀襲逐中其背<lb/>
<pb n="KR3l0122_WYG_011-2b"/>
鏗鏗若金玉聲化為白光熠煜亘數丈衝虚去其後聲<lb/>
滅響絶王夫婦相待如初<lb/>
　　張四妻<lb/>
徽州婺源民張四以負擔為業其妻年少在輩稍光澤<lb/>
張受傭出千里外一白衣客過其家語言挑捷視四傍<lb/>
無人謔欲與姦袖出白金數兩為賂妻喜而就之荏苒<lb/>
頗久張歸宻聞之詐與妻曰我欲將往他州旬日乃可<lb/>
囘妻益喜以為適我願逼暮張潛反室持短矛伏戸側<lb/>
<pb n="KR3l0122_WYG_011-3a"/>
夜且二鼓見白衣從忩檻越入迎刺以矛其人呦呦作<lb/>
聲奔而去視矛刃有血白毛及細毛數十莖張念人安<lb/>
得有毛此必恠也不復窮詰妻妻始肻言所見即具一<lb/>
牒述始末如供狀式詣道士混元法師堇中甫自訴堇<lb/>
依科作罩法至張舎發符拱立以俟少還有大鷹盤空<lb/>
可五六尺許旋繞屋上觀者闐溢俄飛落石溝中徑搏<lb/>
巨白鼠銜擲于前堇命沸油以烹之恠乃絶<lb/>
　　定陶水族<lb/>
<pb n="KR3l0122_WYG_011-3b"/>
曹州定陶縣之北有陂澤民居其傍者多采螺蚌魚鼈<lb/>
之屬鬻以贍生金亮正隆二年中春女真人阿薩爾為<lb/>
邑宰夢一客緑袍烏㡌皂鞾革帶握手板入謁曰吾種<lb/>
族世居治下子孫蕃衍皆獲依仁庇不幸為細民捕殺<lb/>
充食且又轉售於人將使無噍𩔖願賢令尹慈憐少加<lb/>
禁止則恩流無窮當思所報薩爾夢中諾之而不暇扣<lb/>
其何物居於何所旦起深念不能曉測明夜復夢遍詢<lb/>
吏士及訪道術人酌詳亦莫知所謂迨春暮天清氣暄<lb/>
<pb n="KR3l0122_WYG_011-4a"/>
澤邊相率什百為羣脫衣入水網箕羅取數倍常日忽<lb/>
曀霧迷空波涌如山雷聲振動一巨物長六七丈狀若<lb/>
蛟螭噴薄雲烟摧壊岸滸冷氣慘烈人皆捨弃所獲爭<lb/>
赴平地已為巨物攫拏者十二三溺死者殆半衆始悟<lb/>
邑宰之夢自是無復敢漁<lb/>
　　朱琪家兒<lb/>
下邳朱侯者習武事從韓蘄王軍為探報司統領與敵<lb/>
騎戰於洙水上死焉朝廷録其忠命賞子琪以官時下<lb/>
<pb n="KR3l0122_WYG_011-4b"/>
邳已䧟琪在宿豫倡朋儔來歸江淮都督府補為忠義<lb/>
軍偏將嘗乗間入海州既而失之坐罷處散秩琪一妾<lb/>
曰喜努懷姙六七月嬰兒啼於腹中盡室駭恠數日後<lb/>
能言語或笑或泣或厲聲呼父母及其生齒髮畢備形<lb/>
模可愕見者疑非吉祥次年琪遂應羊舜韶海道之舉<lb/>
事不濟與其徒開徳郭世與輩皆死亦以恩得延賞乃<lb/>
名此子曰忠而與之官不知其後存亡也<lb/>
　　顧端仁<lb/>
<pb n="KR3l0122_WYG_011-5a"/>
顧端仁秀才本河北人後從父母來南居于錢塘修文<lb/>
巷未娶妻一日㑹食堂上恍惚間見一少女顔貌光麗<lb/>
從外入徑造其前舉手掩食器欲碎嚼而莫能二親疑<lb/>
焉問其故託以他事𨼆弗言盖以墮溺其色愛自是鬱<lb/>
鬱不樂殆如癡人而女子每夕必至嘗獨行西湖畔遇<lb/>
女前攬袂笑曰子念我乎顧作色叱之曰汝乃邪鬼爾<lb/>
何念之云女曰何由知我為邪曰適視汝行晝日中而<lb/>
無影非隂魅而何女曰子既有疑心試相隨詣四聖觀<lb/>
<pb n="KR3l0122_WYG_011-5b"/>
遂攜臂而往洎入觀門忽不見盤泊良久而出則立於<lb/>
道傍顧誚之曰汝畏四聖其邪可知女曰子未悟兹理<lb/>
邪真聖亦婦人爾顧曰何謂也曰道經不云乎太陰化<lb/>
生水位之精顧大笑復同塗往來人訝其獨行獨語然<lb/>
無敢問須臾邂逅友人張仲卿女又避匿顧始以告之<lb/>
仲卿曰姑置鬼事且同飲酒於是訪旗亭酌飲仲卿歌<lb/>
杏花過雨詞畢女不知從何來已坐顧右顧生命置杯<lb/>
添酒仲卿無所覩噀唾不已仍罵顧以挾魍魎俱行徑<lb/>
<pb n="KR3l0122_WYG_011-6a"/>
舎去報其父父驚懼俟其還家率之投閉門黄法師黄<lb/>
曰此為妖孽所憑必猫精也明日當為誅絶先書二符<lb/>
授之其夕女不至迨旦黄又與三符使佩其一焚其一<lb/>
以一榜于門遂絶不復來經數月因送喪車於菜市門<lb/>
外歸仁寺女蹁躚而入咄曰汝太無情使黄法師害我<lb/>
今三符皆在我手展示之顧曰初非吾起意特迫于父<lb/>
命耳女曰汝若不說父何由知我亦不怨汝更從我行<lb/>
纔到市橋顧遽跨欄赴水適有草船在下急拯之獲免<lb/>
<pb n="KR3l0122_WYG_011-6b"/>
詢其所之但見數美人引造于一宫宇赫奕如王居正<lb/>
擬縱游而蒙諸君喚囘殊為耿耿不料幾淪幽趣救獲<lb/>
餘生恩有所自矣然浸抱迷疾少時而殂<lb/>
　　聶公輔<lb/>
聶公輔博州髙唐縣人家本南劉鎮徙于北郭富有倉<lb/>
箱之集性信鬼神凡有所往無論路逺近事大小必扣<lb/>
諸神神以為可則治行不然則已又酷信巫祝扣淫祠<lb/>
尤謹敬嵗月滋久禱請多不驗於是懈怠之心生翻成<lb/>
<pb n="KR3l0122_WYG_011-7a"/>
毁慢嘗以六月正午坐堂上僕妾在傍忽聞訶叱聲注<lb/>
目凝視見數少年黄衫小㡌玉帶緑鞾振袖過庭下人<lb/>
物才尺許而厯厯可觀聶震駭呼家衆悉至所覩儼然<lb/>
驚走出外少年者冉冉騰空駕雲顧從吏一線一縷繫<lb/>
通紅炭一挺長三尺置于屋上其去稍逺聶遣僕升梯<lb/>
取之炭洞赫不可嚮邇而一線自若繼此後百恠繼作<lb/>
中夜車馬憧憧蠟炬旁羅照耀奪晝鄰里聚觀如織殊<lb/>
不能止雖邀善法者考治莫能絶擾擾累月聶不勝愁<lb/>
<pb n="KR3l0122_WYG_011-7b"/>
撓遂得疾竟至不起<lb/>
　　董成二郎<lb/>
董成二郎者居楚州北堰蝦疃巷以商販斛斗自業賦<lb/>
情險僻而面狀冷峭有不可犯之色里巷無不惡之紹<lb/>
興庚午嵗夏五月陰雨大作董正坐中庭方具飯天氣<lb/>
陡暗霹靂一聲火光赫然覺有巨物墮地視之乃一大<lb/>
雹髙三四尺上有二竅空洞形如耕犁之偃土者在坐<lb/>
側盡室褫怖亟邀道士建醮以禳之自是得氣疾不能<lb/>
<pb n="KR3l0122_WYG_011-8a"/>
食奄奄半嵗一夕月下見一白鵝其大比常一倍從砌<lb/>
間飛入房中妻執炬訪求無所覩而董以此時殂既斂<lb/>
家人用俚俗法篩細灰于竈前覆以甑欲驗死者所趨<lb/>
旦而舉之二鵝足跡儼立於灰上皆疑董墮畜𩔖其家<lb/>
日以淪敗妻女至為娼云<lb/>
　　管秀才家<lb/>
信州永豐縣管村皆管氏所居淳熙七年秋有恠興於<lb/>
某秀才家幻變不常或為男子或為婦人抛擲磚瓴占<lb/>
<pb n="KR3l0122_WYG_011-8b"/>
據堂宇汚穢床蓆毁敗什器不勝其擾喚巫師驅逐不<lb/>
效又命道士醮禳復邀迎習行法者各盡術追究雖即<lb/>
日稍若暫去迨去則如初前後若是者屢矣管益患之<lb/>
乃多萃道流設壇置獄劾治甚峻羣恠不為動厲聲詬<lb/>
罵於室中曰汝幾個科頭漢討得錢足了我不怕汝能<lb/>
知其不可為相與謝去久之化一美女夜造僕夫寢處<lb/>
欲加衒惑僕知為魅也而庸奴貪色竟留與接凡厯數<lb/>
夕極綢繆婉孌之欵然終慮其致禍陰磨刺刃以待之<lb/>
<pb n="KR3l0122_WYG_011-9a"/>
迨復至盡力㫁其首攜出外呼告衆曰我已殺鬼管氏<lb/>
之人爭來覩盖一大狸也<lb/>
　　馬軍將田俊<lb/>
臨安步軍司錢糧官公廨淳熙中為祟孽所擾不可居<lb/>
遂廢為馬院第二將下田俊常隸宿其間一日羣輩盡<lb/>
出俊獨留繫所乘馬於廡下且取隨身衣服貯於小篋<lb/>
挂梁上以防草竊方解衣將寢忽一鬼朱髪青軀髙七<lb/>
八尺自外入解其馬絆俊大聲叱之鬼捨馬趨寢所俊<lb/>
<pb n="KR3l0122_WYG_011-9b"/>
怖甚擬趨避而無路可投鬼捽俊髻至寨門呼閽者啟<lb/>
闗閽者曰統制約束軍門不許夜開門已下鎖了鬼曰<lb/>
汝不開門我自從門上過即挾俊騰空出至西湖畔方<lb/>
家谷龍母池邊大木下自坐盤石而置俊股上沃池水<lb/>
濯洗又掬泥塞其口若欲啖食俄一老叟白袍方㡌杖<lb/>
䇿來咄鬼曰汝陰下小鬼輒欲恣食生人豈不累我紛<lb/>
爭不已叟舉杖擊之鬼搦杖與相拒良久叟力不能勝<lb/>
之撐拄未决復見一長僧貌古恠頂僧伽㡌持錫杖擊<lb/>
<pb n="KR3l0122_WYG_011-10a"/>
鬼鬼始弃而竄俊時裸袒無衣叟命取其所服者須臾<lb/>
而至皆篋中物也俊未暇致謝叟與僧俱不見矣明日<lb/>
院中失俊遍尋訪之得於昨夕水次扶以歸病十餘日<lb/>
乃愈寨内由此建立僧伽塔相而奉事焉<lb/>
　　翟八姐<lb/>
江淮閩楚間商賈涉厯逺道經月日久者多挾婦人俱<lb/>
行供炊爨薪水之役夜則共榻而寢如妾然謂之嬸子<lb/>
大抵皆土倡也上饒人王三客平生販鬻于廬壽之地<lb/>
<pb n="KR3l0122_WYG_011-10b"/>
每嵗或往來得嬸子曰翟八姐翟雖為女婦身手雄健<lb/>
膂力過人其在塗荷擔推車頳肩繭足弗以為勞壯男<lb/>
子所不若也性又黠利善營逐什一買賤貿貴王獲息<lb/>
愈益富錙銖收拾私所蓄藏亦過千緡宻市黄白而更<lb/>
無姻眷年且四十欲謀終身計王客狡詐大駔也雖醜<lb/>
鄙其色而以財貨動心誘之以為妻翟罄橐中物畀付<lb/>
他日將渡江先一夕同宿旅舎未旦先起挈装齎登舟<lb/>
趣解纜及翟至水濱其去已逺悲慟移時念進退無門<lb/>
<pb n="KR3l0122_WYG_011-11a"/>
徑赴水死王遥望見焉良自以為得䇿遂歸故里治生<lb/>
業建第宅以居奉養侈於其舊有二稚子甚敏悟正戲<lb/>
舎傍一僕宿怨其父操刀盡殺之自是家内恠興見婦<lb/>
人軀幹絶偉儼𩔖翟氏導羣鬼嘯妖或中夕擊鼓鏘金<lb/>
千態萬狀室中几格器皿羅列于庭長子頗憤怒命術<lb/>
士治之不息肆言呼天迨於謗侮因醉毆人死僅貸命<lb/>
黥配嶺南獨次子在又與衆不逞為腹心交杯酒忿爭<lb/>
亦為所害王哀顧愁苦而終妻貧[婺-矛+牙]餓死暴尸不克葬<lb/>
<pb n="KR3l0122_WYG_011-11b"/>
屋入于宗人之家<lb/>
　　吳太尉<lb/>
觀察使吳超河北人從韓蘄王軍為大將乾道中知楚<lb/>
州都統淮東賦性戅直而不與人作怨仇庚寅嵗自京<lb/>
口遣駛卒李文往錢塘文還至常州之西境遥見旌麾<lb/>
塞道如戎帥威儀趨避路左忽聞人呼其姓名文匍匐<lb/>
再拜仰視之乃使主太尉也笑語問勞備至文曰不審<lb/>
太尉欲何往得非奉詔入朝乎曰吾被上帝命差充平<lb/>
<pb n="KR3l0122_WYG_011-12a"/>
江府崑山土地即日赴汝速歸為我轉語宅中說我路<lb/>
上安樂一行人都平善教衆宣賛各向前又命從吏持<lb/>
官劵兩千犒文作路費文謝退兼程而行及家則知吳<lb/>
已下世數日方悟所見皆陰兵云<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_011-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志乙卷一<lb/>
</p>
<p>
</p>
  </div>
<div>
<head>夷堅志乙卷二</head> <lb/>
    <p>
<pb n="KR3l0122_WYG_012-1a"/>
欽定四庫全書<lb/>
　夷堅志乙卷二<lb/>
　　　　　　　　　　　　　宋　洪邁　撰<lb/>
　　大梵𨼆語<lb/>
常熟寓客曽尚書下世已久有四子淳熙元年春夢告其<lb/>
長縣丞曰我被天符為福山嶽廟土地方交承之始闔府<lb/>
官僚當有私覿禮不可廢吾東書院黒厨内佳紙數千張<lb/>
可盡以付外染黄印造大梵𨼆語敬焚之毋忽吾戒丞既<lb/>
<pb n="KR3l0122_WYG_012-1b"/>
覺未以為然又見夢於仲子仲以扣所知鄭道士曰大梵<lb/>
𨼆語是為何經文吾不識也鄭曰此乃度人經之末章取<lb/>
示之仲笑曰無甚𦂳要顧何足為㝠塗助亦不肯用父言<lb/>
已而叔季同夕感夢二子嗜酒荒怠略不經意邑有陳秀<lb/>
才素游曽公門夢尚書至怒罵諸子以不孝欲愬於上帝<lb/>
痛治之陳不待旦趣往告猶且信且疑至三月二十六日<lb/>
邑人羣詣廟下曽之季子與三四少年縱觀行經西廂遇<lb/>
一婦人絶美注目諦視乃尚書也凝立庭下顧兩鬼捽仆<lb/>
<pb n="KR3l0122_WYG_012-2a"/>
地剥其衣叱曰不孝子尚敢來此四傍往來人皆見季呻<lb/>
呼楚痛若不堪主廟吏炷香為致禱命左右送以歸迨反<lb/>
室昏無所知舍中百物皆無故自相觸擊必碎乃止明日<lb/>
縣丞邀法師陳國潜至家使施法禁禦逐陳召集將吏側<lb/>
問曰非祟也乃尚書公以四子違命請於天而罰之陳令<lb/>
排備酒饌設席堂上祝而祭焉家人悉見亡靈出現與陳<lb/>
對席陳懇祈數四於是得釋季良久而寤流汗亘體盡以<lb/>
所見為三兄及陳言之即日印此經五百本焚獻謝過<lb/>
<pb n="KR3l0122_WYG_012-2b"/>
　　茶僕崔三<lb/>
黄州市民李十六開茶肆於觀風橋下淳熙八年春夜<lb/>
已扄戸其僕崔三未寢聞外人扣門問為誰曰我也崔<lb/>
意為主公急啓闗乃一少年女子容質甚美駭曰娘子<lb/>
何自來此是李家茶店耳豈非錯認乎曰我是左側孫<lb/>
家新婦因取怒阿姑被逐出中夜無所歸願寄宿一宵<lb/>
崔曰我受傭於人安敢自擅女以死請不肯去崔不得<lb/>
已引至肆傍一隅授以席使之寢久起就崔榻宻語曰<lb/>
<pb n="KR3l0122_WYG_012-3a"/>
我不慣孤眠汝有意否崔喜出望外即留共宿雞鳴而<lb/>
去繼此時時一來崔以人奴獲好婦愜適所願不復詢<lb/>
究本末一夕女曰汝月得顧直不過千錢當不足給用<lb/>
袖出官劵十千與之其後屢致薄助崔又益喜兄崔二<lb/>
者素習畋獵常出游他州忽詣弟處相問訊寄寓旬餘<lb/>
女杳不至崔思戀篤切殆見夢寐乃吐情實告兄兄曰<lb/>
此地多鬼魅慮害汝命宜速為之圖崔曰弟與之相從<lb/>
年餘且賴渠拯恤義均伉儷難誣以鬼也兄曰然則知<lb/>
<pb n="KR3l0122_WYG_012-3b"/>
我至則絶跡何邪崔曰正以兄弟妨嫌於禮不可兄曰<lb/>
彼每至從何處出入曰入自外門由樓梯而下兄是晩<lb/>
捨去取獵具捲網數枚散布之抵暮再來伏於𨼆所三<lb/>
更後戛然有聲急篝火照視得一斑狸長三尺死焉<lb/>
兄曰是物盖惑吾弟者焉剥其皮而烹其肉崔慘沮悽<lb/>
淚不能勝情異日獨處室中覺異香馥烈一女立燈下<lb/>
大罵曰我與汝恩意如此兼數濟汝窘乏何為輕信狂<lb/>
兄之言幸我是時未離家僅殺了一婢壊衫子一領而<lb/>
<pb n="KR3l0122_WYG_012-4a"/>
已崔遜謝女笑曰固知非汝所為吾不恨汝駐留如初<lb/>
至今猶在<lb/>
　　羅春伯<lb/>
羅春伯㸃撫州崇仁人淳熙甲午就館於邑人吳徳秀<lb/>
家受業者數輩吳夢館之西有物𩔖狗起於芭蕉叢下<lb/>
已而兩角嶷然奮身飛躍歴舍東升于天光采粲然照<lb/>
耀逺邇鱗脫甲委墮滿地方審為龍也覺而喜徧以告<lb/>
人不知為誰祥應比秋試獨羅中𨕖其所中居正在邑<lb/>
<pb n="KR3l0122_WYG_012-4b"/>
西未試前與一友同行占嚮卜約以首語呼為友證次<lb/>
者為羅證訓約方定聞路人囘顧曰來不得友即失色<lb/>
又有相謂曰桂枝香盖用四平語呼其侣共歸也是嵗<lb/>
友黜羅次年廷䇿為第二人初名維約字伯髙肄業於<lb/>
郡城西南之别墅夢報榜者至名乃㸃也遂更之以乾<lb/>
道戊子獲鄉薦又夢到官府閱金書扁榜中有兩舉登<lb/>
科四遭薦達八字竟兩到省闈幾冠多士春秋四十五<lb/>
超佐樞庭然未兩月終於位所謂四達之兆兹未能曉<lb/>
<pb n="KR3l0122_WYG_012-5a"/>
　　楊証知命<lb/>
臨川楊漢卿幼年習童子舉無所成名侵尋弱冠夢人<lb/>
自門呼曰楊証也做官覺而自喜適淳熙庚子秋試遂<lb/>
書同音數字信手拈其一得証字即更名而字子諫果<lb/>
中貢籍明年擢第証素能談命所見出他術士意表是<lb/>
時東赴省數與同塗樂紹先言曰吾必登科正恐死不<lb/>
久脫或下第庶可少延然為功名之心所驅卒入試試<lb/>
罷還家夢促装復東恚曰吾䟦涉千里息肩未幾而又<lb/>
<pb n="KR3l0122_WYG_012-5b"/>
行役其何以堪母釋之曰吾謂汝辦轎乘以往勿憂也<lb/>
寤而㨗音至証文思如傾河日能作萬言廷對前忽困<lb/>
目赤痛僅得成章而出鄉人之善者相為惜之迨唱名<lb/>
墮于末甲才壓一名待銓竟調潭州善化主簿須次及<lb/>
到官數月而卒<lb/>
　　黄若訥<lb/>
黄若訥自字敏仲卲武人寓居臨川淳熙十三年冬入<lb/>
都赴省試中塗貪程暮到旅邸行商走卒充滿其間無<lb/>
<pb n="KR3l0122_WYG_012-6a"/>
可棲泊之地黄謂店主者曰昏暗如此欲前進不得茍<lb/>
不見容納將使我安之邪主者不得辭旅空一室與之<lb/>
處室距主翁家不逺翁夜夢黄龍從外至以爪抉門入<lb/>
蟠踞中堂光焰赫奕驚而寤疑必有貴客在店未黎明<lb/>
起訪焉歴視十數客皆不足當獨黄君為士子意其兆<lb/>
應是也又問知姓黄益自信戒僕俟盥櫛畢茶湯詣之<lb/>
為話宵夢乞誌之于壁黄固心喜然亦不敢率爾力拒<lb/>
欲弗聴翁退復遣二兒來皆儒衣冠度不可已乃勉書<lb/>
<pb n="KR3l0122_WYG_012-6b"/>
數語而去暨來春揭榜則遭黜或人云龍雖貴證尚爾<lb/>
沉鬱盖未即日騰趠飛天也黄失意留連舎于張定叟<lb/>
侍郎之館時有南舉先生者道命術多中往扣之卦成<lb/>
南曰好命只是事事遲好更三年後却做官但有一慮<lb/>
尊府君恐有不測宜急歸是時黄老父在家適得信報<lb/>
其抱病聞南語瞿瞿不自安即日西還至中天果卒黄<lb/>
當勉舉可應之庚戌試而正月在禫制中計無由可及<lb/>
㑹有㫖以首春雪寒恐逺方而來者愆期特展鎖院半<lb/>
<pb n="KR3l0122_WYG_012-7a"/>
月於是兼程而往于大院期已不及鄉人為委曲作道<lb/>
地以門客避嫌試别所遂登科黄龍之祥未知驗於何<lb/>
日也<lb/>
　　吳虎臣夢卜<lb/>
吳虎臣曽博聞强識知名江西為舉子日謁夢仰山欲<lb/>
知科第遲速其夜夢紅衫女子執板而歌覺而不能省<lb/>
意但記一句曰尋春不是探花郎是後竟不第而以獻<lb/>
書得官吳奉紫姑神甚謹每言事多驗邑人吳仲權鎰<lb/>
<pb n="KR3l0122_WYG_012-7b"/>
將調官請扣所向箕箸既具但畫龍與羊各數四虎臣<lb/>
曰龍者君象羊者仕塗禄料也子必面君登朝矣仲權<lb/>
曰鎰乃一選人名位甚卑安得有此望虎臣曰曽以布<lb/>
衣猶𬒳召對況于已在簮裳之列乎神言有證當不謬<lb/>
矣仲權私謂辰未年或可奮發及赴任乃注龍陽丞<lb/>
　　黄五官人<lb/>
紹興中辛亥嵗豐城縣農夫夢一道人持龍錢一文付<lb/>
之曰倩汝送與黄五官人農對曰本鄉秀才姓黄第五<lb/>
<pb n="KR3l0122_WYG_012-8a"/>
者非一不知將與誰道人曰某里巷居者是已既覺茫<lb/>
然不曉其㫖亦不為人言翌日采薪於山果得錢盖工<lb/>
所鑄符篆相屬者猛憶夜夢雖異之而未暇持送次年<lb/>
士子將逼秋試復夢前人告曰吾向時托汝送龍錢與<lb/>
黄五官人何得遺亡當即送之若不如我之戒必加禍<lb/>
於汝農驚懼而寤四體洒淅若被疾然悟此錢為祟立<lb/>
往彼處所謂黄生名竑捧接甚喜謂青錢中選而神龍<lb/>
變化也未幾赴府請觧竑習春秋已為考官所黜同院<lb/>
<pb n="KR3l0122_WYG_012-8b"/>
建昌教授包履常得其論卷愛欲置諸待補小榜令釣<lb/>
前後兩塲草卷㕘讀見首塲經義批抺數十條不可復<lb/>
收乃攜謁本考官共議將令再謄録其人閱所黜義大<lb/>
悔前失而當在薦級者已定包曰舉人燈忩勤苦一戰<lb/>
而弗易亦大可惜其人曰前所見一失繆誤致爾非君<lb/>
見臨幾失一士過不憚改遑恤其他遂取已入等者摘<lb/>
其疵病置于待補之冠而以竑居第三竟登癸夘第<lb/>
　　邵武試院<lb/>
<pb n="KR3l0122_WYG_012-9a"/>
淳熙十三年秋八月邵武解試十五夜謄録院遺火舉<lb/>
子文卷亦多被焚爇明日入試者相率共治羣胥簾内<lb/>
亦令捕捉皆奔迸𨼆處或跧伏梁上至夜不敢喘俄見<lb/>
一黒物從空而下狀貌如鬼攜當三錢二十餘遍厯視<lb/>
案時有喜色輒置一錢案頭而去既畢持杖繞廊下擊<lb/>
諸坐人之不得錢者或身仆或筆墜而舉子了不覺吏<lb/>
自念豈非得錢者豫薦而遭擊者當黜乎因黙志其平<lb/>
日知識十數人以為驗迨揭榜果與所料同然則名場<lb/>
<pb n="KR3l0122_WYG_012-9b"/>
得失當下筆作文之時固有神物司之於㝠㝠之中無<lb/>
得以考校論工拙也<lb/>
　　涂文伯<lb/>
宜黄涂四友字文伯幼喪母其父光不再娶與四友及<lb/>
長子四岳皆清居陋巷茅簷蕭然自足紹興庚午之春<lb/>
四友晝寢夢婦人姿容靚麗引右手示之乃金字題詩<lb/>
兩句曰秋舉君須中危科子必登又引左手示之亦金<lb/>
書六字曰文伯之妻杜氏既寤以白父兄是嵗秋闈榜<lb/>
<pb n="KR3l0122_WYG_012-10a"/>
出果中選郡人杜學諭遣媒妁來議欲妻以女資裝殊<lb/>
不豐悟夢告先兆即就其約遂登辛未科仕至栁州守<lb/>
與杜氏偕老焉<lb/>
　　王茂升<lb/>
王益字茂升崇仁士人也紹興庚申與其兄茂謙溋祈<lb/>
夢於仰山廟夢人與之曰君姓名不在張九成下覺而<lb/>
甚喜謂異時科第巍峩當如張公既獲薦以壬戌春赴<lb/>
省試時貢闈在下天竺寺既入試其設案處有前人題<lb/>
<pb n="KR3l0122_WYG_012-10b"/>
名張九成三大字適當坐右意必符昔夢愈益喜然是<lb/>
嵗乃不利盖神所告但指坐次云初茂升父國光尚賓<lb/>
嘗夢空中挂巨榜一人從榜言曰此君家子孫及第時<lb/>
賦題也杳茫髣髴不可盡覩僅識其末一美字乃諭子<lb/>
弟凡美字可作題目者皆當牢籠又適作堯舜文王為<lb/>
正道論意若未愜更易者數四茂升蹭蹬至丙子嵗旦<lb/>
得開元一錢於道中光潔可愛私念曰吾今年當免舉<lb/>
而以元日得錢豈省場䇿問及此邪於是精考錢幣本<lb/>
<pb n="KR3l0122_WYG_012-11a"/>
末廣為之備丁丑到省試其賦曰兼聴盡天下之美論<lb/>
題正昔日所作䇿首篇問泉貨遂登科國光茂謙前此<lb/>
已擢第矣父子繼踵為儒家所歆豔惜其宦塗不大也<lb/>
　　周氏三世科薦<lb/>
撫州懐仁小邑也士人獲鄉薦者前後唯三人而皆出<lb/>
周氏曰召字彦保其子曰龍章字冠卿孫曰孝若字君<lb/>
舉孝若初名某淳熙丙午春夢報榜者至以杖荷席囊<lb/>
喏拱立于右階之所既揭榜乃不在選中友人袁公輔<lb/>
<pb n="KR3l0122_WYG_012-11b"/>
夢有解帖兩道至其一為袁世成一為周孝若且托袁<lb/>
致之于周所袁以與周己酉秋闈皆易名入試遂俱薦<lb/>
送而持榜惡少年衣装舉止與所立處儼同昔夢無少<lb/>
差<lb/>
　　黄溥夢名<lb/>
崇仁黄溥初名某久游場屋淳熙九年秋七月夜夢報<lb/>
榜人至亟出觀之惟著燕服不𩔖走卒狀而二兄皆白<lb/>
袍列立黄詢仲兄曰得者為誰曰汝也名為何曰溥夢<lb/>
<pb n="KR3l0122_WYG_012-12a"/>
中不曽問若何書字旦而誌諸壁念同音非一莫知所<lb/>
從擬欲用普字而未決其友夜夢人持解榜報來長子<lb/>
豫薦書崇仁唯得一人黄姓而名從水黄私自賀曰李<lb/>
君之夢其造物欲賛吾溥字之疑次年更此名請舉遂<lb/>
中選李之長子果同升云<lb/>
　<lb/>
　<lb/>
　<lb/>
<pb n="KR3l0122_WYG_012-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志乙卷二<lb/>
</p>
<p>
</p>
  </div>
<div>
<head>夷堅志乙卷三</head> <lb/>
    <p>
<pb n="KR3l0122_WYG_013-1a"/>
欽定四庫全書<lb/>
　夷堅志乙卷三<lb/>
　　　　　　　　　　　　　宋　洪邁　撰<lb/>
　　安國寺僧<lb/>
饒州安國寺僧據莊園地池之入資用饒給勝于他刹<lb/>
名為禪林而所畜僧行皆土人相承以牟利自潤僧妙<lb/>
辨者尤習為不善於持戒叅學略無分毫可稱衣鉢差<lb/>
厚寶䕶之如頭目紹興甲寅五月以病死臨命之際喉<lb/>
<pb n="KR3l0122_WYG_013-1b"/>
中介介若貪戀不忍捨之狀寺衆在傍觀之知其昬於<lb/>
篋匱精神混亂所致既絶就歛行者法珍守其柩未及<lb/>
舉焚六月旦日將黄昏法珍方爇燭拈香覺左右前後<lb/>
履聲窸窣四頋無所覩頗懼焉且二鼓寐未熟見妙辨<lb/>
從壁中徐徐而來貌如生時手拍供案彈指長吁又往<lb/>
發遺篋周視所貯復闔之繼徹闗啓户旋亦闔之作怒<lb/>
推壁兩堵砉然而摧珍大駭呼救乃滅迹由是感疾幾<lb/>
死主僧命厥侣奉柩出城焚之而悉斥賣其物為修薦<lb/>
<pb n="KR3l0122_WYG_013-2a"/>
焉恠變始息<lb/>
　　劉氏僦居<lb/>
忠順官王成為饒州指使而卒其妻劉氏自故居城隍<lb/>
廟西巷徙於牌樓南僦鍾氏邸舎先是郡吏李生寓焉<lb/>
病瘵癘不勝煩躁赴井死鬼數出空屋為恠鄱民多知<lb/>
之劉氏以賃直少且不審前事既徙入便聞剥啄嗟吁<lb/>
之聲始訪得其故於是取北斗經置井盖上舉家盡夕<lb/>
不寐明燈待之二鼓後見井盖自舉起一人從中伸兩<lb/>
<pb n="KR3l0122_WYG_013-2b"/>
手攀攔裸出拈經戱弄大笑曰縱使是北斗經將如我<lb/>
何復反諸元處緩步往前門咳嗽數聲而還劉家人怖<lb/>
懼相抱而坐良久隔忩扯人衣裾彈指常歎盤旋過夜<lb/>
半乃奄冉趨井中次夕復然劉亟移去自是無人敢卜<lb/>
居<lb/>
　　景徳鎮鬼鬬<lb/>
淳熙元年初夏浮梁景徳鎮漁者設網於鄱江天色亭<lb/>
午景物清和水波不興正往來投餌俄頃迅風大作冷<lb/>
<pb n="KR3l0122_WYG_013-3a"/>
氣如深秋漁拏舟趍伏滸岸忽見偉男子百餘輩皆文<lb/>
身椎髻容貌魁昻盤旋于沙渚一巨人青巾緑袍褐鞾<lb/>
玉帶持金𤓰坐繩床指呼羣衆分為東西兩朋各執矛<lb/>
㦸刀仗互前鬬擊其勇如虎格格有聲久之東朋獲勝<lb/>
退立少息西朋負敗而走悉化為牛浮鼻而渡東隊鼓<lb/>
譟追襲震揺太空牛既渡從横散佚不知其所如是嵗<lb/>
近境疫癘從縣鎮以西比屋抱疾而東村帖然始悟漁<lb/>
者所見向日爭戰而勝者里社之神其奔敗化牛者瘟<lb/>
<pb n="KR3l0122_WYG_013-3b"/>
鬼也<lb/>
　　峱千一郎<lb/>
淳熙庚子秋余鏞仲庸赴饒州鄉舉還家貢闈未啓之<lb/>
前其僕程信夢報榜數人懷小帖云至余知府宅纔入<lb/>
門又出曰錯了錯了自是峱千一郎耳明日又語鏞鏞<lb/>
不樂千一郎者其族子知權雖能作程文然學藝出鏞<lb/>
下峱者里俗戲相標謔憨癡之𩔖也及九月十日榜至<lb/>
果先訪鏞家徐以為誤而識知權處得酒一壺飲竟而<lb/>
<pb n="KR3l0122_WYG_013-4a"/>
持正榜者來乃鏞薦送盖造榜者之際偵人例以小紙<lb/>
疏舉士姓名匆匆探賾或以預選則蕝搯為證以故妄<lb/>
謬者多有頃知權來賀鏞慰拊之而償其所犒酒<lb/>
　　余榮古<lb/>
樂平余榮古乾道中以嵗饑流泊淮上偶得五雷法稍<lb/>
習行之時村落耕牛多病疾往治之輒瘉頗獲酬謝可<lb/>
以餬口因是居焉淳熙己巳暫還鄉其族姪知權妻詹<lb/>
氏者父母適如淮地知權與妻送之妻還舎感疾妄言<lb/>
<pb n="KR3l0122_WYG_013-4b"/>
譫語如狂如癡不復省人事乃招榮古視其狀及行法<lb/>
考召盖詹之先亡也榮古顧曰可縳起病者時卧房内<lb/>
便舉手前向宛若受縳繼使鞭訊則又呌呼服罪徐諭<lb/>
之曰汝是詹家祖先自合隨子孫住處受香如何敢擅<lb/>
入他人門庭且作殃禍吾念汝係姻親未欲致法宜速<lb/>
去即謝過請釋放許之俄頃間病者平如常<lb/>
　　余尉二婦人<lb/>
樂平余嘉績再娶徐氏攜故夫程氏子來為娶婦徐<lb/>
<pb n="KR3l0122_WYG_013-5a"/>
氏性嚴急日夜詈責苛峻婦不能堪遂自縊死又一婢<lb/>
因為小兒烘鞋火誤爇幇帛遭痛杖亦繼死後數嵗<lb/>
當紹興五年六月嘉績將赴峽州逺安尉庖妾于屋末<lb/>
置梯覆醬缶甫登一級失足墜即不作聲但兩手執梯<lb/>
舉領掛梯齒老媪見而呼之弗應就視之面色或青或<lb/>
赤痰喘如曳鋸屹然不動扶與歸灌以湯飲到曉略不<lb/>
寤余族子泰亨頗能行符法使驗治之喘雖稍定而瞢<lb/>
騰如昔泰亨曰是為鬼所祟非我所能驅禳也去此二<lb/>
<pb n="KR3l0122_WYG_013-5b"/>
十里有彭法師者精習三壇正法宜急呼之於是走僕<lb/>
竟夜邀之彭至篆符噀水步罡誦咒移時乃蘇言記得<lb/>
纔上梯時見兩個婦女來便搦我咽喉頓于地覺神志<lb/>
迷罔㝠㝠隨之去抵大宅庭宇髙煥堂上鋪設筵席酒<lb/>
器羅列盡金銀也引我入厨貯鍋内菜羹與我聞賓客<lb/>
飲笑聲甚驩如經一夜俄外人奔入呼曰天師喚乃得<lb/>
歸始悟二鬼盖故婦及婢也<lb/>
　　董縡兄弟<lb/>
<pb n="KR3l0122_WYG_013-6a"/>
余鎰伯益之女嫁餘干董縡縡赴鄉舉泊舟東湖嘗謁<lb/>
余姊壻徐大聲徐往報之日董僕辭以出徐望縡故在<lb/>
船上偃然自若以為皆余氏壻已為尊屬而無禮如是<lb/>
怒罵極口其人儼若不聞徐還至城門則與縡遇相迎<lb/>
揖敘致徐猶懷憤不已但訝其適方坐船上何以能遽<lb/>
來朋輩為言縡兄弟孿生顔狀如一偃然者乃兄耳始<lb/>
愧而大笑此與前志所書豫章道人婺源行者事甚相<lb/>
似也<lb/>
<pb n="KR3l0122_WYG_013-6b"/>
　　周狗師<lb/>
岳州崇陽縣村巫周狗師者能行禁禱小術而嗜食狗<lb/>
肉以是得名最工於致雨其法以紙錢十數束猪頭雞<lb/>
鴨之供乗昏夜詣湫洞有水源處而用大竹揷紙錢入<lb/>
水謂之刺泉凡以旱來請者命之列姓及田疇畝步具<lb/>
于疏内不移日雨必降唯名在禱疏者得雨它或隔一<lb/>
塍越一塹雖本出泉處黄旱自若村民方有求時先持<lb/>
錢粟為餉未能辦者至牽牛為質及應感則齎錢贖取<lb/>
<pb n="KR3l0122_WYG_013-7a"/>
之周所獲不鮮然但以買酒肉飲啖所居則茅屋一區<lb/>
而已其所刺泉穴或源水即時乾竭懼為彼民所抑故<lb/>
必夜往邑宰常苦旱並走羣祠了不嚮荅呼周使禱周<lb/>
曰請知縣與佐官皆詣某所須攜雨具以行恐蒼卒沾<lb/>
濡無以自蔽宰勉從之施法甫畢大雨至臨川眼醫鄭<lb/>
宗說嘗游行到岳識其人悔不捐橐裝𫝊其術也刺泉<lb/>
之法方䇿不載他處亦未之有<lb/>
　　妙靜道姑<lb/>
<pb n="KR3l0122_WYG_013-7b"/>
余仲庸初病目招臨川醫鄭宗說刮障翳出次于舎傍<lb/>
徐氏菴廬盖法當避囂塵以䕶損處時十一月中憇泊<lb/>
甫定立于門遇一道姑負月琴貿貿然前來僅能辨衢<lb/>
路向前揖不去問為何人何自而至對曰妙靜只是餘<lb/>
干人尋常多往大家求化不幸有眼疾見鄉里傳說官<lb/>
人迎良醫到此是以願見之但妙靜行丐茍活囊無一<lb/>
錢乞為結一段姻緣使得再見天日余惻然命僧童引<lb/>
入竈下留之宿時已昏暮將俟旦拯視童見之甚喜燒<lb/>
<pb n="KR3l0122_WYG_013-8a"/>
湯與濯足時時以微言挑謔迫夜置榻偕宿明日呼之<lb/>
出鄭曰此名到睫睫毛入睚所以不能覷物治之絶易<lb/>
然亦須數日乃可了余語之曰汝是女子住此有嫌汝<lb/>
不過有眠食之慮吾令汝往田僕家暫歇以餉飼汝其<lb/>
人笑曰妙靜乃男子非女也余察其行步容止語言氣<lb/>
味為婦女不疑不欲逆詐竟喚僕導之彼舎徐徐訪之<lb/>
果一男子耳平日自稱道姑徧詣富室或留連十餘夕<lb/>
其為姦滛不一而足至是方有知之者<lb/>
<pb n="KR3l0122_WYG_013-8b"/>
　　龍旋窩<lb/>
樂平縣西三十五里地名龍漩窩相傳以為昔有龍從<lb/>
地出䧟為汚池不知其何嵗年也紹熙嵗甲寅七月十<lb/>
八日天大雷雨白晝晦暝人對坐不相覿皆謂昏暮已<lb/>
而廓然開霽日脚銜山視官道傍桑園中一穴氣蓬勃<lb/>
如烟霧少頃有從二里外至者云正見此處一大龍夭<lb/>
矯幾百餘丈拏空而升觀者蓄縮驚懼累日始定以小<lb/>
繩数十丈矴石墜入穴内不得所止是嵗十一月余仲<lb/>
<pb n="KR3l0122_WYG_013-9a"/>
庸過焉聞父老言即詣其所穴口徑可二尺許涵水極<lb/>
清澈愈下愈廣猶有白氣出于外距舊渦纔百步此地<lb/>
去江湖逺而神龍居之不可曉也<lb/>
　　小𨼆蛇<lb/>
文安公小𨼆園在妙淨寺南其西偏地勢幽僻久不平<lb/>
治蔓莽極目紹熙五年七月二十圃人徐三以正午酌<lb/>
水放甕見二犬共擒一蛇大如柱其長五六尺蛇囘頭<lb/>
反齧其領一犬徑銜蛇頭吞嚼喉間滯凝不能伸縮復<lb/>
<pb n="KR3l0122_WYG_013-9b"/>
為蛇齧舌遽吐之俄頃犬死其一亦遭毒不踰時斃蛇<lb/>
體黒花方紋間之遍身生毛茸茸然名為鐵甲五步盖<lb/>
蝮也<lb/>
　　朱五十秀才<lb/>
朱仲山者鄱陽人本憲臺小吏後謝役讀書為士稱五<lb/>
十秀才居于上巷紹熙五年八月四日晩俄風起雨下<lb/>
電光雷聲繞其室甚久一更後聞空中語曰往田頭收<lb/>
未了又有問曰在甚處應曰章田也語畢倐然黒氣如<lb/>
<pb n="KR3l0122_WYG_013-10a"/>
曳帛穿西北去光響寖息家人旦起見屋瓦皆破碎是<lb/>
時朱乃在荘數日監割稻妻慮必致天譴邀天慶道士<lb/>
張在一往禳謝張曰是天威也吾不敢行午後一僕來<lb/>
言秀才昨夜遭雷震死矣朱平生臨財慳吝不與人為<lb/>
周旋然未聞顯惡既罹禍酷或疑為胥時必有𨼆慝云<lb/>
其壻陶生在城中聞之奔往視之還家兩日亦死朱將<lb/>
葬之日送喪者行田塍畔忽遭雷怖皆俯而竄伏至十<lb/>
月六日雷復震出其柩妻命僧誦經作懴哀祈所有變<lb/>
<pb n="KR3l0122_WYG_013-10b"/>
異久而未息<lb/>
　　諸湖僧<lb/>
鄱陽諸湖寺僧夜夢人告曰須用三盌水煑過言之至<lb/>
再寤而不能曉明日一童持白蕈來大如桶曰得於後<lb/>
山樹下僧喜即命煑之初用水一升許踰時皆乾蕈偃<lb/>
然如生又益以水至于三不熟僧忽憶昨夢疑其異物<lb/>
喚童負鋤就所生處纔二尺見一菜花蛇蟠穴内已死<lb/>
而口中猶出氣正蒸薄于上遂成蕈傍有小枿甚多村<lb/>
<pb n="KR3l0122_WYG_013-11a"/>
民采食之一日間死者三人寺僧盡脱此厄夢之靈如<lb/>
此<lb/>
　　洪季立<lb/>
洪烜季立生於元符己夘至紹興丙子嵗五十八矣六<lb/>
月某日蚤起招館客從姪喬語之曰吾夜得佳夢宜賀<lb/>
我昨夕正熟睡間見神人拊背而笑曰爾壽數本止於<lb/>
六十八緣近有陰徳幽㝠所重遂増十年未暇扣其何<lb/>
事瞿然而寤然則吾春秋幾至八十自今以往猶有二<lb/>
<pb n="KR3l0122_WYG_013-11b"/>
十年優游田里可謂無望之福矣喬相與誦歎纔擬召<lb/>
親黨置酒為慶是夕雞鳴時忽得疾暴下迨明日午不<lb/>
起視神告之數乃減十年惡鬼侮人如此<lb/>
　　彭婦棺<lb/>
從姪孫佋之婦彭氏紹熙五年八月下旬生子不成而<lb/>
死彭婦得病危甚佋之父以事留金陵伯父蒙之為置<lb/>
棺且豫漆飾凡為錢百千經旬病少間蒙念凶具留家<lb/>
不祥議轉鬻之以供藥餌費既有王三郎者酬直矣九<lb/>
<pb n="KR3l0122_WYG_013-12a"/>
月七日正午蒙假寢夢老叟長七尺自外䇿杖來謂曰<lb/>
此器便欲用切勿妄動爾何情急若此萬一不如意倉<lb/>
卒間如何尋覔蒙覺而駭之急遣童問訊則病者勢已<lb/>
變徙三日而亡<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_013-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志乙卷三<lb/>
</p>
<p>
</p>
  </div>
<div>
<head>夷堅志乙卷四</head> <lb/>
    <p>
<pb n="KR3l0122_WYG_014-1a"/>
欽定四庫全書<lb/>
　夷堅志乙卷四<lb/>
　　　　　　　　　　　　　宋　洪邁　撰<lb/>
　　衢州少婦<lb/>
衢州人李五七居城中本巨室子弟後生計淪落但為<lb/>
人家管當門戸紹興戊辰嵗三月夜天氣清潤微雲遮<lb/>
月獨卧小軒若有捫其面者驚而起以為天且明適欲<lb/>
詣郡陳牒即具衣冠疾步抵譙樓下聴更鼓纔三通覺<lb/>
<pb n="KR3l0122_WYG_014-1b"/>
神宇不寧彷徨無所留往來於班春堂前驀聞竒香襲<lb/>
鼻俯仰窺覘見堂内𨼆𨼆有燈火光益恠之謂夜半間<lb/>
安得有此登階親望乃一少婦約年十八九自攜小燈<lb/>
籠倚柱獨立恣態絶豔含笑迎揖曰郎君萬福李遜謝<lb/>
應諾婦問曰今日候府君投詞狀否李曰然不審娘子<lb/>
為誰家人何為而至曰我即城東丘秘校妻也嫁纔數<lb/>
月不幸夫亡居室一區遭鄰里凌暴欺我甚恚不能訴<lb/>
故不免告官儻非冒夜以來必將為所邀阻於勢當爾<lb/>
<pb n="KR3l0122_WYG_014-2a"/>
李正悅其貌又言語楚楚可傾聴四顧無他人情不能<lb/>
遏試出微詞挑之欣然相就攜手入室繾綣少焉東方<lb/>
巳白郡既領訟牒矣兩人候判畢别去婦約今夕再用<lb/>
此時未及期復遇遂荏苒踰三旬李生家訝李連日宵<lb/>
行疑必有淫泆之過以告亡賴輩俾捕之得於班春堂<lb/>
後恰與婦寢呼譟共前皆就擒婦掣臂呦呦作聲化為<lb/>
青狐奔而出衆駭追之茫無所覩矣<lb/>
　　人遇竒禍<lb/>
<pb n="KR3l0122_WYG_014-2b"/>
人有遇竒禍非思慮防虞所及者紹興中諸大軍在淮<lb/>
浙每嵗五六月則出庫甲磨瑩之鎮江將官某正以鐵<lb/>
錐穿竅同列在傍戲爬其腋下某將不覺舉手引避錐<lb/>
遂入左眼中貫其睛突出悶絶移時稍蘇竟以失明落<lb/>
軍籍頃予見之於建康親聞其語饒城民嚴四治圃澹<lb/>
津湖之南蹲踞種韭布裩穿破一犬忽從後攫其陰囊<lb/>
食一腎嚴隕于血中鄰人奔救越兩日方能知痛福州<lb/>
閩清縣小兒年八九嵗遺糞野田間猪來食穢遂并兩<lb/>
<pb n="KR3l0122_WYG_014-3a"/>
腎遭嚙僅得不死瘡既愈一竅如猪口便溺皆從此出<lb/>
黄雍父養以為僮攜之來鄱陽<lb/>
　　小紅琴<lb/>
天台王卿月字清叔生於紹興中敏悟多藝能琴棋卜<lb/>
筮音律射醫無所不妙解有琴一張絶佳殊自寶惜自<lb/>
起居舎人出牧淮西至淳熙庚子年四十有三矣在鄉<lb/>
里夢一道士霞裾雲帔氣拂霄漢才見即與之琴王驚<lb/>
喜捧翫乃已物也笑之謝曰是吾家所藏何必爾道士<lb/>
<pb n="KR3l0122_WYG_014-3b"/>
曰舎人徒有此琴未識其意因覆琴厎龍池示之中刋<lb/>
八字曰一紀之年事在小紅方擬扣其㫖而寤漫書于<lb/>
䇿亦不復省録紹熙壬子自瀘南召還為宗正少卿從<lb/>
牙儈得一善奕小鬟問在家時名為何曰小紅也猛憶<lb/>
昔夢而相去恰一紀鬟既工於技又能七絃遂倍常價<lb/>
買之而畀以所寶者嬖寵甚至纔兩日被命使金國王<lb/>
因精五行以是嵗運限衝擊不願往辭之再三不獲至<lb/>
七月七日出國門到姑蘇疽發背間至京口浸劇未及<lb/>
<pb n="KR3l0122_WYG_014-4a"/>
揚州十里而卒臨終遺言報其家使即遣鬟父母處淮<lb/>
人諺云揚州十里小紅橋歸又與夢合初在瀘南好激<lb/>
賞兵卒浸淫無藝其去瀘南時兵儲為空後任張考芳<lb/>
不能繼每從鐫減坐此遭竒禍淮蜀東西數千里而兩<lb/>
人之亡皆七月十二日吁亦異哉<lb/>
　　優伶箴戲<lb/>
俳優侏儒固伎之最下且賤者然亦能因戲語而箴諷<lb/>
時政有合於古矇誦工諫之義世目為雜劇者是已崇<lb/>
<pb n="KR3l0122_WYG_014-4b"/>
寧初斥逐元祐忠賢禁錮學術凡遇涉其時所為無論<lb/>
大小一切不得志伶者對御為戲惟一㕘軍作宰相據<lb/>
坐宣揚朝政之美一僧乞給八年逰方視其戒牒則元<lb/>
祐三年者立塗毁之而加以冠巾一道士失亡度牒問<lb/>
其披戴時亦元祐也剥其羽服使為民一士人以元祐<lb/>
五年獲薦當免舉禮部不為引用來自言即押送所屬<lb/>
屏去已而主管宅庫者附耳語曰今日於左藏庫請得<lb/>
相公料錢一千貫盡是元祐錢合取鈞㫖其人俯首久<lb/>
<pb n="KR3l0122_WYG_014-5a"/>
之曰從後門搬入去副者舉所持挺杖其背曰你做宰<lb/>
相元來也只要錢是時至尊亦解顔蔡京作相弟卞為<lb/>
樞宻卞乃王安石壻尊崇婦翁當孔廟釋奠時躋配享<lb/>
而封舒王優人設孔子正坐顔孟與安石侍側孔子命<lb/>
之坐安石揖孟子居上孟辭曰天下達尊爵居其一軻<lb/>
僅蒙公爵相公貴於真王何必謙乎如此遂揖顔子顔<lb/>
曰囘也陋巷匹夫平生無分毫事業公為明世真儒位<lb/>
地有間辭之過矣安石遂處其上夫子不能安席亦避<lb/>
<pb n="KR3l0122_WYG_014-5b"/>
位起安石惶懼拱手云不敢往復未决子路在外憤憤<lb/>
不能堪徑趨從祀堂挽公冶長臂而出公冶為窘迫之<lb/>
狀謝曰長何罪乃責數之曰汝全不救䕶丈人看取别<lb/>
人家女壻其意以譏卞也時方議欲升安石於孟子之<lb/>
右為此而止又嘗設三輩為儒道釋各稱誦其教儒曰<lb/>
吾之所學仁義禮智信曰五常遂演暢其㫖皆采引經<lb/>
書不雜媟語次至道士曰吾之所學金木水火土曰五<lb/>
行亦說大意末至僧僧抵掌曰二子腐生常談不足聴<lb/>
<pb n="KR3l0122_WYG_014-6a"/>
吾之所學生老病死苦曰五化藏經淵奥非汝等所得<lb/>
聞當以觀世佛菩薩法理之妙為汝陳之盍以次問我<lb/>
曰敢問生曰内自大學辟雍外至下州偏縣凡秀才讀<lb/>
書者盡為三舎生華屋美饌月書季考三嵗大比脫白<lb/>
掛緑上可以為卿相國家之於生也如此曰敢問老曰<lb/>
孤獨貧困必淪溝壑今所在立孤老院養之終身國家<lb/>
之於老也如此曰敢問病曰不幸而有病家貧不能拯<lb/>
療於是有安濟坊使之存處差醫付藥責以十全之効<lb/>
<pb n="KR3l0122_WYG_014-6b"/>
其於病也如此曰敢問死曰死者人所不免唯窮人無<lb/>
所歸則擇空隙地為漏澤園無以歛則與之棺使得葬<lb/>
埋春秋享祀恩及泉壤其於死也如此曰敢問苦其人<lb/>
瞑目不應陽若惻悚然促之再三乃蹙額答曰只是百<lb/>
姓一般受無量苦徽宗為惻然長思弗以為罪紹興中<lb/>
李椿年行經界量田法方事之初郡邑奉命嚴急民當<lb/>
其職者頗困苦之優者為先聖先師鼎足而坐有弟子<lb/>
從末席起咨叩所疑孟子奮曰仁政必自經界始吾下<lb/>
<pb n="KR3l0122_WYG_014-7a"/>
世千五百年其言乃為聖世所施用三千之徒皆不如<lb/>
我顔子黙黙不語或於傍笑曰使汝不是短命而死也<lb/>
須做出一場害人事時秦檜主和議聞者畏獲罪不待<lb/>
此段之畢即以謗䙝聖賢叱執送獄明日杖而逐出境<lb/>
壬戌省試秦檜之子熺致昌時齡皆奏名公議藉藉而<lb/>
無敢輒語至乙丑春首優者即戲場設為士子赴南宫<lb/>
相與推論知舉官為誰或指侍從某尚書某侍郎當主<lb/>
文柄優長曰非也今年必差越問者曰朝廷之上不聞<lb/>
<pb n="KR3l0122_WYG_014-7b"/>
有此官員曰漢梁王也曰彼是古人死已千年如何來<lb/>
得曰前舉是楚王韓信彭越一等人所以知今為彭王<lb/>
問者嗤其妄且扣厥㫖笑曰若不是韓信如何取得他<lb/>
三秦四坐不敢領略一閧而出秦亦不敢明行譴法云<lb/>
　　葉氏庖婢<lb/>
永嘉葉正則為湖北安撫㕘議官有庖婢忽懷姙疑其<lb/>
與童僕私通而此婢為人村戅持身甚謹置不問已而<lb/>
滿十月生子暗中不作聲捫其體凍冷無氣取火燭視<lb/>
<pb n="KR3l0122_WYG_014-8a"/>
則泥塑所成者持而擲棄之一老翁跟而至連呼曰吾<lb/>
兒也不可棄就地抱挾之而去乃知其為土地祠中鬼<lb/>
物云葉氏亦不復扣所以<lb/>
　　三朶花<lb/>
東坡集云房州通判許旺世以書遺余言吾州有異人<lb/>
常戴三朶花莫知其姓名能作詩皆神仙異語又自能<lb/>
寫真人有得之者許欲以一本見恵乃為作詩曰學道<lb/>
無成鬂已華不勞千劒漫蒸砂為來且看一宿覺未暇<lb/>
<pb n="KR3l0122_WYG_014-8b"/>
逺尋三朶花兩手欲遮瓶裏雀四條深怕井中蛇畫圖<lb/>
要識先生面試問房陵好事家房人至今稱為三朶花<lb/>
先生或云姓李氏𨼆於州之福溪巖每戴紙花三朶入<lb/>
市市人圍繞爭呼之但笑云休打裏休打裏者房人方<lb/>
言猶云莫要如此也有二三老翁常從之游間入山邀<lb/>
之曰入城飲酒輒使先去我當便來翁還到城李已先<lb/>
在迨同詣酒家所沽錢盡而興未已李探手于腰間小<lb/>
竹<graphic n="KR1237" url="https://raw.githubusercontent.com/kanripo/KR-Gaiji/master/images/KR1237.png" mimeType="image/png"/>中取錢索酒至醉三翁竊視其<graphic n="KR1237" url="https://raw.githubusercontent.com/kanripo/KR-Gaiji/master/images/KR1237.png" mimeType="image/png"/>空無所有及李<lb/>
<pb n="KR3l0122_WYG_014-9a"/>
自取依然隨手滿案如是久之忽與諸人告别不知所<lb/>
届元𨼆處石璧塑像猶存郡人祠之其詩云戴花三朶<lb/>
鎮長春誰識𤣥中不二門醉裏自傳神自活終當不老<lb/>
看乾坤尾句或云不知不覺到黄昏盖每醉時必寫真<lb/>
雖兵戈之後民家尚有藏之者紹興初江淮劇盜張琦<lb/>
亦稱三朶花意欲冒其名以惑衆也<lb/>
　　焦老墓田<lb/>
房州西門外三十里有石崖極髙峻其下為石室道觀<lb/>
<pb n="KR3l0122_WYG_014-9b"/>
在其側曰九室宫土人相𫝊云陳希夷𨼆於華山時亦<lb/>
常居此地石室乃卧閣也民焦老者居山下陳每日必<lb/>
一訪之且至則二鶴翔空飛舞而下焦氏以此候之傾<lb/>
家出迎具茶果延佇經嵗常然一日告去焦曰先生將<lb/>
何之曰吾欲歸三峯耳焦父子强挽留之不可而問曰<lb/>
汝家何所欲欲官邪欲富邪焦曰窮山愚民不願仕倘<lb/>
得牛千頭志願足矣陳笑曰易事也攜與俱行一山後<lb/>
指一穴言異日葬于此當如汝志遂别去及焦老死其<lb/>
<pb n="KR3l0122_WYG_014-10a"/>
子奉柩窆於所指穴數年間貲産豐裕耕牛果及千頭<lb/>
迨今二百年子孫尚守其舊業牛雖減元數然猶豪雄<lb/>
里中鄉人名其處為焦老墓田<lb/>
　　再書徐大夫誤<lb/>
丙志所載徐大夫二誤謂都堂客次遇諫官及在婺州<lb/>
稱司法老子為精健每用為戲笑偶閱王彦輔塵史其<lb/>
末紀乖繆二事其一曰京西憲案行至一邑辱縣尉張<lb/>
伯豪斥使不騎而步且行且數其所為既入𫝊舎有白<lb/>
<pb n="KR3l0122_WYG_014-10b"/>
直虞候者憸黠人也前白曰提刑適所罵官員乃王陶<lb/>
中丞女壻憲<graphic n="KR0719" url="https://raw.githubusercontent.com/kanripo/KR-Gaiji/master/images/KR0719.png" mimeType="image/png"/>然曰何不早告我亟召尉與之坐茶罷<lb/>
乃曰聞君有才適來聊相沮耳詞色俱不變前途易量<lb/>
邪即命書吏立發薦章與之其一曰某路憲至一郡因<lb/>
料兵見䕶戎年髙謂守倅曰䕶戎老不任事何可容也<lb/>
守倅並黙然戎抗聲曰我本不欲來為小兒輩所强今<lb/>
果受辱憲問小兒謂誰曰外甥復問其人曰章得象也<lb/>
盖是時方為宰相憲乃曰雖年髙顧精神不減不知服<lb/>
<pb n="KR3l0122_WYG_014-11a"/>
何藥戎曰素無服餌憲曰好個健老兒恵酒而去此兩<lb/>
者全與徐大夫相似信知監司上官輕薄郡縣僚吏出<lb/>
語譏誚從昔有之故備載其語以資好事者談助<lb/>
　　劉氏女<lb/>
吉州士人劉伯山之女弟將嫁前一日家人置酒話别<lb/>
天字晴廓忽驟雨傾注雷𨼆隱發聲覺有物觸衣裳身<lb/>
驚仆坐上少頃即醒舉體及衣裳悉無所傷唯左足失<lb/>
履衆為尋索得之戸外履幇帛已裂剔出紙一片濶三<lb/>
<pb n="KR3l0122_WYG_014-11b"/>
寸許有天字滿行盖此女用小兒學書紙為襯托雷神<lb/>
以其䙝慢故取示以伸敬戒云女因是感疾失姻期又<lb/>
月餘乃克成禮<lb/>
　　李商老<lb/>
廬山李商老因修造犯土舉家無問男女長少皆病腫<lb/>
求醫不效乃淨掃室宇令家人各齋心焚香誦熾盛光<lb/>
咒以禳所忤未滿七日商老夜夢白衣老翁騎牛在其<lb/>
家地上忽䧟旋没入明日病者盡愈始知此翁盖作祟<lb/>
<pb n="KR3l0122_WYG_014-12a"/>
者疑為土宿中小神云<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_014-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志乙卷四<lb/>
</p>
<p>
</p>
  </div>
<div>
<head>夷堅志乙卷五</head> <lb/>
    <p>
<pb n="KR3l0122_WYG_015-1a"/>
欽定四庫全書<lb/>
　夷堅志乙卷五<lb/>
　　　　　　　　　　　　　宋　洪邁　撰<lb/>
　　張小娘子<lb/>
秀川外科張生本郡中虞候其妻遇神人自稱皮場大<lb/>
王授以癰疽異方一册且誨以手法大概遂用醫著名<lb/>
俗呼為張小娘子又轉以教厥夫吳人張縣丞祖母章<lb/>
子厚侍妾也年七十疽發於背邀治之張先潰其病而<lb/>
<pb n="KR3l0122_WYG_015-1b"/>
以盞貯所泄膿穢澄滓而視之其凝處紅如丹砂出謂<lb/>
丞曰此服丹藥毒發所致勢難療也丞怒曰老人平生<lb/>
尚不喫一服煖藥況於丹乎何妄言如是母在房聞之<lb/>
亟呼之曰其說是矣我少在汝家時每相公餌伏火丹<lb/>
必使我輩伴服一粒積久數多故儲蓄毒根今不可悔<lb/>
矣張謝去章母旋以此終婁夏生之妾項生一瘡甚惡<lb/>
村醫為灼艾俄努肉隆起如捲頗𩔖捲成花蕚或誤為<lb/>
物觸則痛徹心膂張曰此名翻花腦痔世人患者絶少<lb/>
<pb n="KR3l0122_WYG_015-2a"/>
吾方書亦不載治法即捨之而去村醫復塗藥線繫托<lb/>
半日許捲隨線墮然轉手再結至于四五訖不痊凡數<lb/>
旬妾竟死<lb/>
　　張花項<lb/>
建炎紹興之交江湖多盜張花項戚方尤兇虐張破池<lb/>
州駐軍於教場所掠婦女無數為官兵所逐不忍棄乃<lb/>
料簡其不行者得八百人諭其徒曰各納脚子須臾間<lb/>
則八百女雙足垜疊于庭然後去刖者未即死則呌呼<lb/>
<pb n="KR3l0122_WYG_015-2b"/>
宛轉經日乃絶戚在宣城廣徳盡戕官吏不遺餘張循<lb/>
王與之苦戰二盜力不能敵始就擒循王責其罪戚曰<lb/>
主此衆者張統制也方係副將聴其指揮耳循王置之<lb/>
繼問花項花項笑而對曰命運使得如此今當以不剉<lb/>
獻相公循王怒其不屈叱斬之首斷而尸不仆戚既獲<lb/>
免竊位至節度使暮年抱疾困頓中唯與花項應荅花<lb/>
項所言亦只出於戚大要忿其賣已戚曰自是統制一<lb/>
時對得錯了以致隕命方何預焉紛紛中竟不起此事<lb/>
<pb n="KR3l0122_WYG_015-3a"/>
張幾仲為景裴說<lb/>
　　顧六耆<lb/>
秀州之東三四十里聚落曰江涇其傍有大聖寺常以<lb/>
佛殿燈油付一行者率月給若干斤久之輒不及期而<lb/>
告罄主僧責其乾沒屢遭鞭箠殊以為苦盖初未嘗為<lb/>
期也然無由自明但夤夜伺之唯謹一夕聞啓扉遽入<lb/>
視逢一偉人脫所著金甲正取油適塗四體驚問其故<lb/>
答曰汝勿怨我我乃近村顧六耆家方隅禁神所謂神<lb/>
<pb n="KR3l0122_WYG_015-3b"/>
七殺者為此老恃富無義廣營舎宇穿窟井地無時暫<lb/>
寧觸我忌步甚多使我舉身成瘡痏非藉膏油滋潤則<lb/>
痛楚不可言亦知汝無辜受罰今幸向愈自此不復來<lb/>
當陰佑汝俾數數為人修供財用以相報行者謝曰顧<lb/>
老既有犯於明神胡不加諸禍譴曰彼方享頑福未可<lb/>
問也遂𨼆不見其後果無失油之患顧老為人獷悍豪<lb/>
於里閭且御諸子嚴甚呼之語曰吾聞人死之後祭祀<lb/>
多不克享盍及吾未暝目時借行喪禮汝輩各衰麻如<lb/>
<pb n="KR3l0122_WYG_015-4a"/>
儀比靈席為人朝晡哭拜設奠竟百日而止其子不忍<lb/>
豫凶事泣而諫請叱怒弗聴卒如其戒又十餘年始死<lb/>
　　南陵蜂王<lb/>
宣州南陵縣舊有蜂王祠莫知所起巫祝因以鼓衆謂<lb/>
為至靈里俗奉祀甚謹既立廟又崇飾龕堂貯之遇時<lb/>
節嬉游必迎以出紹興初臨安錢讜為縣宰到官未久<lb/>
因闕雨有祈吏民啓曰此神可恃乃為具威儀導入縣<lb/>
治才升㕔錢焚香致敬望其中無他像獨設一蜂大如<lb/>
<pb n="KR3l0122_WYG_015-4b"/>
拳飛走自若錢素習行天心正法知為恠妄于是大聲<lb/>
語之曰爾為蠢蠢小蟲當安窟穴那得憑託妖祟受人<lb/>
血食吾今與汝約此日之事理無兩全爾實有靈宜即<lb/>
出螫我雖死不憚茍為不然當焚爾作灰以洗愚俗語<lb/>
畢蜂如不聞錢固已蓄乾荻命積於庭下𦂳閉龕戸舁<lb/>
出加爇蜂在内喧咆撞突聲音哀怨頃之煨燼無餘遂<lb/>
并火其廟邑人自是不敢復言讜字元直女嫁方張<lb/>
子裴弟方壻也談其事<lb/>
<pb n="KR3l0122_WYG_015-5a"/>
　　楊戩館客<lb/>
楊戩貴盛時嘗往鄭州上冢挈家而西其姬妾留京師<lb/>
者猶數十輩中門大門悉加扄鎖但壁隙裝輪盤𫝊致<lb/>
食物監䕶牢甚有館客在外舎一妾慕其風標置梯踰<lb/>
屋取以入恣其歡昵將曉送之去次夕復施前計同列<lb/>
浸聞之遂展轉延納迨七八晝夜賂學院奴使勿言客<lb/>
不勝困憊而報戩且至亟升屋兩股無力不能復下戩<lb/>
還宅望見訝其非處殆為物所憑祟遣扶下招道士噀<lb/>
<pb n="KR3l0122_WYG_015-5b"/>
治因妄云為鬼迷惑了不自覺經旬良愈戩固深照其<lb/>
姦故置酒敘慶極口慰撫客謂事已祕弗泄矣一日召<lb/>
與共飯竟令憇宻室則有數壯士挽執縛于卧榻上持<lb/>
刃剖其陰剔出雙腎痛極暈絶戩命以常法灌傅藥此<lb/>
數者盖素所用閹工也後十餘日僅能起坐喚湯沃面<lb/>
但見落鬚在盆無數日以益多已而儼然成一宦者自<lb/>
是主人待之益厚常延入寢閣與妻女同宴飲盖知其<lb/>
不必防閑且以為玩具也客素與方務徳相善每休沐<lb/>
<pb n="KR3l0122_WYG_015-6a"/>
輒出訪尋是時半嵗無聲跡皆𫝊已死偶出游相國寺<lb/>
遇之於大悲閤下視其形模容色疑為鬼客呼曰務徳<lb/>
何忽然無故人意乃前揖之客握手流涕道遭變本末<lb/>
深自咎悔云何顔復與士友接待貪戀餘生未忍死耳<lb/>
後不知所終<lb/>
　　譚真人<lb/>
衡州道士趙祖堅初行天心法時與鄉人治祟既止復<lb/>
作不勝怒攝附體者責問之對曰非敢擅來乃法院神<lb/>
<pb n="KR3l0122_WYG_015-6b"/>
將受某賂是故敢然今去矣趙黙自念吾所以主持正<lb/>
法降伏魑魅者賴神將為用也兹乃公受賄託吾將何<lb/>
所倚仗哉欲狀其罪申東岳是夜夢一介胄武士威容<lb/>
甚猛拱手立於前曰弟子即法師部下神將也生時為<lb/>
兵有膂力衆呼曰陳鐵鞭死得為神實隸壇席不能自<lb/>
謹致納鬼賂聞法師欲告岱嶽則當墮北酆無間獄永<lb/>
無脫期願垂哀恕請得洗心以新趙曰吾不忍言汝罪<lb/>
只云不願行此法使汝自囘耳其神拜謝而退竟上章<lb/>
<pb n="KR3l0122_WYG_015-7a"/>
反術議改習五雷而無其師但焚香於譚真人像前冀<lb/>
獲警悟越數年復為人考召方使童子照視忽躍然而<lb/>
起𬒳髪跣足仗劒厲聲曰吾即譚真人也憐汝精勤故<lb/>
教汝法汝曽有所得否對曰止得四符乃真武𫝊於世<lb/>
者神曰五雷符當有七十二道此才十八分之一如何可<lb/>
以攝服邪妖宜取百幅紙置几上當為汝𫝊即揷劒於<lb/>
地曰仰五雷判官速𫝊七十二符限只今畢初不見有<lb/>
所作為僅一食頃曰符已足命趙取之揭示其紙凡六<lb/>
<pb n="KR3l0122_WYG_015-7b"/>
十八符每幅畫一符天篆粲然非世間書也趙驚喜捧<lb/>
受再拜起童子亦寤自是術驗通靈癸志所書治衡廟<lb/>
一王者即此也趙秘其事不為外人說其徒游淳濮道<lb/>
人者備言之<lb/>
　　傅選學法<lb/>
傅選為江西副總管時邀臨川王侍晨來豫章從學雷<lb/>
法王甚惡其人然凶徳可畏不敢不與但教一大略耳<lb/>
在朋輩中已為髙妙選藝成將有所試望僧刹一塔嶄<lb/>
<pb n="KR3l0122_WYG_015-8a"/>
然髙出四表即焚符治之少焉火從中起爇為烟燼而<lb/>
塔無所損既而憤王𫝊不盡術欲募刺客加害王已先<lb/>
知之怒曰彼為我弟子而謀射羿豈宜使滋蔓得志哉<lb/>
於是以法飛檄悉追其所部靈官將吏選所行法從此<lb/>
不復神<lb/>
　　趙不易妻<lb/>
趙不易為江陰軍簽判其妻得竒疾烟火食不向口唯<lb/>
啖生肉服飾起居與平日無異而與夫别室寢處趙秩<lb/>
<pb n="KR3l0122_WYG_015-8b"/>
滿調知桂陽監妻疾愈甚一婢供其使令便覺瘦瘁短<lb/>
氣面如蠟色不半年輒死又換一人往亦然凡死於彼<lb/>
者三每老兵持肉來或從㦸門入必怒曰何得經鼔角<lb/>
樓下過棄而不受若自後圃入則受之其後趙君待知<lb/>
封州闕寓居衡州常寧洎到官妻白晝化為虎騰呼而<lb/>
出錢允直與趙為江陰交代聞其事甚詳及守桂陽吏<lb/>
輩尚能言判官侯孝友者亦居於常寧云趙妻乃中官<lb/>
家女不知本何人容貌姝美未嘗姙娠性好潔夫每至<lb/>
<pb n="KR3l0122_WYG_015-9a"/>
其室坐于椅上纔去即命洗滌三婢之亡皆遭其乘夜<lb/>
吮血故浸淫絶命<lb/>
　　東湖荷菱<lb/>
鄱陽東湖蓮藕菱芡甚盛薦福寺賴以贍其徒淳熙中<lb/>
忽萎焉如悴所産花實財得十之三景裴弟游浮洲與<lb/>
院僧法聰納涼栁樹下扣其故曰為一村巫所焚是以<lb/>
若此裴恠其語不經頗出言嗤責聰曰向者某村有行<lb/>
法巫術已成而弟子從之學者必欲觀之乃置一生魚<lb/>
<pb n="KR3l0122_WYG_015-9b"/>
將祭所事神啓白未竟魚正撥剌遽翻白以死巫愠見<lb/>
于色曰溪之北有枯木為精所憑吾未暇祛逐為徳已<lb/>
厚而不顧正法之臨故呈此侮詎容不加誅即寫符飛<lb/>
擲俄頃間遙望火起木中從頭至末悉焚燼魚活弟子<lb/>
又求再詣他所於是為此來寺中人但覺微烟蓬勃繚<lb/>
繞湖面旋即烟止明旦往視荷芰一切萎倒更不可救<lb/>
其為人禍亦烈矣天地神祗照布在上山川之靈固見<lb/>
之了不致誅何也<lb/>
<pb n="KR3l0122_WYG_015-10a"/>
　　紫姑詠手<lb/>
吉州人家邀紫姑作詩適有美女在箕傍因請詠手<lb/>
即書曰笑折櫻桃力不禁時攀楊栁弄春陰管絃曲裏<lb/>
歌聲慢星月樓前禮拜深繡幕偷囘雙舞袖緑衣閒整<lb/>
小眉心秋來幾度挑羅襪為憶相思放却針信筆而成<lb/>
殊不思索頗有雅致也<lb/>
　　秀州棋僧<lb/>
秀州兠率寺僧師豫能醫術而酷嗜奕棋與人賭賽品<lb/>
<pb n="KR3l0122_WYG_015-10b"/>
格甚低然好之窮日夕不厭乾道九年染疫疾死而復<lb/>
生言被追至官府立庭下有大井當前王者曰誤追汝<lb/>
汝既是僧曽多誦功徳經否對曰受性愚不知有此經<lb/>
曰乃世間所謂金剛者是矣對曰此則故能之主者顧<lb/>
坐右取于井中汲出以相付誦至數分主者及一府人<lb/>
皆稽首作禮既畢命一吏送還過廊下吏白吾云此亦<lb/>
有可觀覽處宜相從一行遂到一室案列棊局兩奩貯<lb/>
黒白子而大小極不等吏曰師能此乎吾應之曰甚愛<lb/>
<pb n="KR3l0122_WYG_015-11a"/>
之正以太低為苦吏曰吾為爾作計但吞一子則進乎<lb/>
技矣吾欲取白而大者吏不可探一黒而小者使吞焉<lb/>
隨即驚悟明日病愈常時對奕者來視之索局較藝果<lb/>
増數等<lb/>
　　黄巢廟<lb/>
栁州宜章縣黄沙峒山勢嶮惡盤紆百餘里為溪峒十<lb/>
八所皆剛夷惡獠根株窟穴之處出峒口地稍平山上<lb/>
有黄巢廟不知何時何人所立其前一杉木合抱山下<lb/>
<pb n="KR3l0122_WYG_015-11b"/>
人每聞廟内聲喏若數百人受令唯喏者則峒民必嘯<lb/>
衆而叛淳熙中王宣子尚書為湖南帥留意治冦適有<lb/>
作亂者命統制官楊欽領兵討平之因發火箭焚其廟<lb/>
且伐其樹臨欲仆有大黒蛇長丈許頂上𬒳髪呀然躍<lb/>
出為摶噬之狀衆環以弓矢射殺之平治其地為寨以<lb/>
屯戍卒金鼓之音朝暮響振自是一方獲寧將軍張某<lb/>
預是役備述其異<lb/>
　　一年好處<lb/>
<pb n="KR3l0122_WYG_015-12a"/>
吳中士大夫園圃多種橙橘者好采東坡詩一年好事<lb/>
君須記正是橙黄橘緑時之語名之曰好處唯陳彦存<lb/>
搆魏塘所居之前一圃獨標曰一年好處頗為春竒時<lb/>
彦存自中書檢正官丏外為江東轉運副使到任恰滿<lb/>
嵗而卒殆成䜟云然韓退之詩曰天街小雨潤如酥草<lb/>
色遙看近却無最是一年春好處絶勝烟栁滿皇都則<lb/>
好處二字難専以歸橙橘也<lb/>
　<lb/>
<pb n="KR3l0122_WYG_015-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志乙卷五<lb/>
</p>
<p>
</p>
  </div>
<div>
<head>夷堅志乙卷六</head> <lb/>
    <p>
<pb n="KR3l0122_WYG_016-1a"/>
欽定四庫全書<lb/>
　夷堅志乙卷六<lb/>
　　　　　　　　　　　　　宋　洪邁　撰<lb/>
　　建康三孕<lb/>
建康醫者楊有成說目撃三事皆婦人異產者桐林灣<lb/>
客邸主人王氏妻年二十九歲紹熈三年八月懷姙臨<lb/>
產生大蛇五六於草上乳醫及夫皆驚走蛇徑出赴秦<lb/>
淮水中遇夜復入其家訪母飲乳天明始去在店居人<lb/>
<pb n="KR3l0122_WYG_016-1b"/>
悉徙避他舍凢七日乃絶跡鹽商劉一妻當產不下氣<lb/>
厭厭且死有成為診脉曰腹内必有怪宜救其母與藥<lb/>
灌服至于中夜生子頭甚大茁髮長五寸許兩肉角隆<lb/>
起滿口十餘牙白而鋸利其家殺而投之江又斗門橋<lb/>
河沿張大哥之婦產一雞夫持刀臠剉未竟婦仍稱腹<lb/>
痛復誕一猴亦殺之包以布縫以大石舉而擲于深淵<lb/>
三母幸無恙不能測致怪之由<lb/>
　　羅伯固腦瘤<lb/>
<pb n="KR3l0122_WYG_016-2a"/>
春渚紀聞載何次翁生瘤於鼻日以益大遇道人於襄<lb/>
陽授以藥如粟粒使是夜徑用針剔小穴寘藥焉俄頃<lb/>
覺藥在内旋轉若游行然迨曉瘤已失去吾鄉羅伯固<lb/>
鞏為士人時腦後生一瘤數月後大如半升器不可櫛<lb/>
髮聞婺源有瘍醫藝絶精遣僕邀迎于家醫塗藥線繫<lb/>
瘤際再匝縛其末剪斷之而出憩外舍踰兩時久繫處<lb/>
痛甚至齕齩衫袖弗堪忍呼其子去線曰寧逐日受苦<lb/>
此痛殆徹骨髓子將奉戒而斷線無餘地欲施手不得<lb/>
<pb n="KR3l0122_WYG_016-2b"/>
方冬月因卧火閣席上遂熟睡及醒枕畔皆如水沾濕<lb/>
有皮囊一片在傍捫其瘤已不見諸子秉燭就視腦外<lb/>
略無瘢痕蓋附著成贅初不相干也<lb/>
　　閻義方家雷<lb/>
汴人閻義方隨父官於鄱陽因買宅以居義方死其子<lb/>
黻習行五雷術而為人儇薄少誠敬先娶嚴陵余氏女<lb/>
經數歲休離之而蓄妾每數月無娠姙逐去前後七八<lb/>
人夜耽著酒色不復於法籙介意紹興中五年六月正<lb/>
<pb n="KR3l0122_WYG_016-3a"/>
晝大雨氛霧蔽蒙其室黻之女年十二三歲見白衣老<lb/>
翁丈許伈伈而入滚大火毬于庭户女駭顫欲仆翁挈<lb/>
之歸房震雷轟擊一柱一梁皆有損劈痕侏儒盡碎其<lb/>
家先事四聖繪立像嘗為廏下兩馬闕齒至柱處傷像<lb/>
兩目乃令畫工復寫别本為坐像而捲束舊物覆以東<lb/>
坡石刻墨竹是日悉捽烈無餘一轎析如粉椅桌之屬<lb/>
皆然燈架二檠一長一短短者捽而長檠不動庖婢遭<lb/>
火敗面鄰居一婢郭氏亦為殘焰所灼灰埃積地厚寸<lb/>
<pb n="KR3l0122_WYG_016-3b"/>
許若累年無人居者附近數家屋宇皆揺動黻憂降罰<lb/>
未艾招王仙壇塲道士醮謝王蓋素行雷者語之曰此<lb/>
法中神祗威猛吾羽流清净猶常常戒惕豈君塵俗輩<lb/>
所應用心凡所傳文書之類冝以付我不然將獲大戾<lb/>
黻懼而從之且上章謝罪繳納方法誓不復敢行初黻<lb/>
之女兄為母楊氏鍾愛招樂平洪野將仕作贅壻是歲<lb/>
秋以病亡臨終與母訣曰此宅蹀躞已久必生變怪宜<lb/>
急徙以避之母不暇如其說未幾有雷禍<lb/>
<pb n="KR3l0122_WYG_016-4a"/>
　　茅君山隱士<lb/>
元豐中金陵大水溪壑暴溢有一木長可及尋泛泛出<lb/>
茅君山中蘿荔蒙羃被以蒼蘚過者不覺其有異也有<lb/>
漁者遇於曲渚其氣薫然就視之人也亟走告茅山觀<lb/>
主劉混康劉率其徒至驗之信然為遷於㟁側剔荔去<lb/>
蘚從而浴之敝衣凋落如網罟然紺髮玉色方瞳冏冏<lb/>
蹶然而興顧謂衆曰飲我以水既飲復問歲厯對以今<lb/>
某年悵然曰二十年矣余昔歲客真州遇二僧語予曰<lb/>
<pb n="KR3l0122_WYG_016-4b"/>
觀子風標清峙有方外之趣可以學道然通都囂塵非<lb/>
棲養之地宜游茅君山以鍊真觀予以無資可游為解<lb/>
僧曰但從吾行遂同塗以來寓洞中授我收視反聽之<lb/>
術臨别一方技見授且戒曰融神寂慮勿撓勿畏他日<lb/>
當復見汝自居於此茫不知晦明寒煖風雷霜雪之變<lb/>
人間得䘮去取欣戚之累方翺翔廣漢之鄉莽蒼之野<lb/>
倀倀然如偃於巨室而無所覺今寤而偶俗詎可見吾<lb/>
師邪道流驚異延致齋室朝夕奉香火盥沐謹慎鄉閭<lb/>
<pb n="KR3l0122_WYG_016-5a"/>
奔趨浸浸聞於郡邑金陵守備禮迎置館舍達官搢紳<lb/>
日造謁曲拳跽拜以祈養生之方流傳他邦聞者以不<lb/>
得見為恨而此人本無悟入歲餘志日驕汰間有遺之<lb/>
果實者稍取啖食或饋以素羞亦喜而弗拒衣衾錢帛<lb/>
到輒受之至於服靡囓肥耽嗜醇酒情欲所肆漫不省<lb/>
擇未幾病死略無他異上官彥衡作傳書其事嘆其以<lb/>
俄頃之間棄累年之養畔師教捐初心云<lb/>
　　因掲尊者<lb/>
<pb n="KR3l0122_WYG_016-5b"/>
邵武光澤縣龍興院僧師滿紹興十四年十一月夢老<lb/>
僧百衲支笻跏趺而坐云來自南嶽將赴上官氏供翌<lb/>
日聞近村富郴守作供十六尊者繼有雲游比丘至彼<lb/>
室言方適逺塗而行資不裕欲以所藏武洞清畫羅漢<lb/>
及中尊碑本售於人取視之至第十三因掲尊者則宛然<lb/>
疇昔入夢之人也滿大歎異謂諸佛慈悲將以堅其信<lb/>
心遂空囊易之别置于定光園應堂之兩壁因欲少加<lb/>
潤色為供槃巾鉢之類而力未能及於是宣說夢証丐<lb/>
<pb n="KR3l0122_WYG_016-6a"/>
諸檀越甫及鄉士上官之才之門則亦先見夢矣之才<lb/>
謂滿曰子貧無貲吾為子作佛事子勤香火可也乃償<lb/>
其初贖之價為設標飾益之以家所常事惠應圓覺二<lb/>
像且增葺其堂李都光祖作記<lb/>
　　英州野橋<lb/>
先公謫居英州無禄粟以食日糴于市郡人或云去城<lb/>
七十里曰東鄉有良田於是旋空裝買百畝令季弟景<lb/>
徐往檢校方冬穫稻而先公忽被疾遣僕走報徐弟得<lb/>
<pb n="KR3l0122_WYG_016-6b"/>
信時已黃昏急馳馬歸行半道馬忽踡跼縮栗若有所<lb/>
畏馭者曰近有虎在適月朧明遙望數百步外叢薄中<lb/>
果一虎弭耳而過馬蓋已見之徐亦怖然思親念極強<lb/>
加鞭將至城五里許值斷港無船可渡臨淵上下得横<lb/>
木經水中謂為野橋遽踐之甚滑不可移足乃跨之而<lb/>
進手所托處黏腥如飴餳暨到家東方已明他日再經<lb/>
彼處原無所為橋蓋晨夕蛟螭睡熟以故人履其背而<lb/>
不之覺或謂誠孝所感得濟幸還且免搏噬之害其危<lb/>
<pb n="KR3l0122_WYG_016-7a"/>
如此<lb/>
　　單于問家世詞<lb/>
東坡送子由奉使契丹詩末句云單于若問君家世莫<lb/>
道中朝第一人用唐李揆事也紹興中曹勛功顯使金<lb/>
國好事者戲作小詞其後闋曰單于若問君家世說與<lb/>
教知說與教知便是紅窓逈底兒謂功顯之父元寵昔<lb/>
以此曲著名也後大璫張去偽之子安世以閤門宣賛<lb/>
為副使或改其語曰說與教知便是中朝一漢兒蓋京<lb/>
<pb n="KR3l0122_WYG_016-7b"/>
師人謂内侍養子不閹者為漢兒也最後知閤門事孟<lb/>
思恭亦使北或又改曰便是鹽商孟客兒謂思恭之父<lb/>
為販鹺巨賈也<lb/>
　　真揚慧倡<lb/>
江淮閩浙土俗各有公諱如杭之福兒蘇之獃子常之<lb/>
歐爹之類細民或相犯至於鬭擊宣和中真州倡迎新<lb/>
守於維揚揚守置酒大㑹兩班妓樂揚州諱缺耳真州<lb/>
諱火柴頭揚倡自恃㑹府意輕屬城故令茶酒兵爇火<lb/>
<pb n="KR3l0122_WYG_016-8a"/>
而有煙焰使小鬟戒之已而不止呼責之曰貴官在大<lb/>
㕔上張筵如何燒灰不謹却著柴頭咄置再四真倡笑<lb/>
語兵曰行首三四度指揮何得不聽汝是有耳朶邪没<lb/>
耳朶邪揚倡大慙乾道中滁州教授考試於揚府既出<lb/>
院赴郡集帥命妓侑觴教授者儇子也呼一倡歌於側<lb/>
怒其不如指誚之曰大府樂籍却山野如此倡徐徐答<lb/>
曰環滁皆山也此客愕然終席不復敢出一語<lb/>
　　合生詩詞<lb/>
<pb n="KR3l0122_WYG_016-8b"/>
江浙間路歧伶女有慧黠知文墨能於席上指物題詠<lb/>
應命輙成者謂之合生其滑稽含玩諷者謂之喬合生<lb/>
蓋京都遺風也張安國守臨川王宣子解廬陵郡印歸<lb/>
次撫安國置酒郡齋招郡士陳漢卿參㑹適散樂一妓<lb/>
言學作詩漢卿語之曰太守呼為五馬今日兩州使君<lb/>
對席遂成十馬汝體此意做八句妓凝立良久即高吟<lb/>
曰同是天邊侍從臣江頭相遇轉情親瑩如臨汝無瑕<lb/>
玉暖作廬陵有脚春五馬今朝成十馬兩人前日壓千<lb/>
<pb n="KR3l0122_WYG_016-9a"/>
人便看飛詔催歸去共坐中書秉化鈞安國為之嘆賞<lb/>
竟日賞以萬錢予守㑹稽有歌諸宫調女子洪惠英正<lb/>
唱詞次忽停鼓白曰惠英有述懷小曲願容舉似乃歌<lb/>
曰梅花似雪剛被雪來相挫折雪裏梅花無限精神總<lb/>
屬他梅花無語只有東風來作主傳與東君且與梅花<lb/>
做主人歌畢再拜云梅者惠英自喻非敢僭擬名花姑<lb/>
以借意雪者指無賴惡少者官奴因言其人在府一月<lb/>
而遭惡子困擾者至四五故情見乎詞在流輩中誠不<lb/>
<pb n="KR3l0122_WYG_016-9b"/>
易得<lb/>
　　了奭應夢<lb/>
鄱陽永寧僧了奭初行脚往廬山將叅天池長老行機<lb/>
法席方入室機逆問曰汝非某人乎對曰和尚所問乃<lb/>
了奭祖師今亡久矣不審何以知之機曰吾夜夢此人<lb/>
來作禮今而汝至汝得非乃祖後身也蓋奭之祖以試<lb/>
經得僧而奭亦然聞者證為後身之兆機自稱簡堂名<lb/>
震叢林不妄接納奭於弟子中遂為上首後嗣法出世<lb/>
<pb n="KR3l0122_WYG_016-10a"/>
住持圓通始入寺之夕夢延衆僧㑹茶而已居第六位<lb/>
覺而莫曉纔閱六月移莅他刹乃悟第六之義久之歸<lb/>
薦福而終<lb/>
　　永悟侍者<lb/>
福州僧永悟屢住禪刹一駐錫處必擕其親姪為侍者<lb/>
悟規矩峻整他人有犯必致訶譴唯此姪過舉一切優<lb/>
容未嘗少加訶責人莫敢言後住白州國清寺姪愈恣<lb/>
不律諸上首羣起攻之詣方丈白曰若是人不出大衆<lb/>
<pb n="KR3l0122_WYG_016-10b"/>
當散去悟始慘然曰此事久不忍言今度不可隱此僧<lb/>
乃吾母也衆拱問其說曰吾雖出家然多在故居一室<lb/>
打坐時母氏已亡忽一夕見其掩面入兄之舍方驚怛<lb/>
欲起則聞孕嫂免身生男既長遂為買牒落髮常以自<lb/>
隨故雖知其犯禪禁不忍問也衆皆嘆悔摧謝悟曰事<lb/>
既彰露彼不宜復留遂遣出院未幾悟亦避席臯之姪<lb/>
過南康見兠率長老法端說<lb/>
　　廣福寺藏<lb/>
<pb n="KR3l0122_WYG_016-11a"/>
江州彭澤縣北四十里廣福寺有輪藏極華壯妥潔紹<lb/>
興初巨盜李成犯江西駐軍寺下留一宿將以質明焚<lb/>
燒而南且欲盡戕縣人是夜成設榻藏殿睡正熟間藏<lb/>
轉動不止疑其下有寺家所伏僕隸將為己害起呼健<lb/>
將在帳前者秉炬仗劔接續入視則寂無一人而藏聲<lb/>
愈響旋運愈速成甚懼即具衣冠詣佛所焚香謝過隨<lb/>
即寂然迨旦引衆行過縣秋毫不犯百里賴以全活<lb/>
　　復州防庫犬<lb/>
<pb n="KR3l0122_WYG_016-11b"/>
復州簽判㕔主管諸司錢物故畜犬以警盜名為防庫<lb/>
一黃犬在彼十餘年吳興周礪居官尤加意飼養犬一<lb/>
如感恩者常坐卧其傍洎滿秩予姪臯之代之以小兒<lb/>
女多慮或為所驚嚙牽以付浮橋之南二十里外蓮臺<lb/>
寺明日復來又執拘以往已爾而復周未去間嘗謁臯<lb/>
之犬認所乗轎識為故主迎繞馴伏掉尾戀戀伺其退<lb/>
即隨以行解其意語周使寘于船中後數日船至巴河<lb/>
犬登㟁未返而船人解纜東下犬望見跳躑嘷鳴奔隨<lb/>
<pb n="KR3l0122_WYG_016-12a"/>
不置凡三四十里周顧見之命小船呼載既得上不勝<lb/>
喜遂至湖州<lb/>
　　夷陵小兒<lb/>
峽州夷陵縣數十里間村民家以紹興元年生一子纔<lb/>
周歲忽頓生髭數莖及三歲遂蔚然滿頷雖頭如瓠壺<lb/>
咿呀學語只是嬰兒然長鬚已過臍多可把握其色極<lb/>
黒嘗抱入郡城予仲子簽書判官事見之將從其父買<lb/>
以歸未及而天曾不登五齡亦云異矣<lb/>
<pb n="KR3l0122_WYG_016-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志乙卷六<lb/>
</p>
<p>
</p>
  </div>
<div>
<head>夷堅志乙卷七</head> <lb/>
    <p>
<pb n="KR3l0122_WYG_017-1a"/>
欽定四庫全書<lb/>
　夷堅志乙卷七<lb/>
　　　　　　　　　　　　　宋　洪邁　撰<lb/>
　　岳陽吕翁<lb/>
淳熈十六年章騆為岳陽守聞城南老松之側有吕公<lb/>
祠宇因往瞻拜覩其塑像袍色黤黮不鮮命工整治未<lb/>
暇叩其訖工與否也一夕家人夢一道流衣新黃袍遮<lb/>
道立于郡圃趨而避之他所則又相遇問其姓名曰我<lb/>
<pb n="KR3l0122_WYG_017-1b"/>
仙者也家人曰若是仙者何不游天上而反行地下乎<lb/>
曰我地仙也翌旦以語章章出視事吏前白云向者奉<lb/>
命易真人袍繪事已全章深異之且念一潤色其衣服<lb/>
而形於夢寐應若影響乃以故所藏吕公金丹秘訣刻<lb/>
于郡齋冀廣其傳其書吕自為序稱紫㣲洞天純陽真<lb/>
人曰巖幼習儒教長好𤣥門志慕清虛心遊雲水尋師<lb/>
訪友往來無憚于驅馳切問近思終始不生于懈怠隂<lb/>
陽升降取法于二儀性命根基歸源于一氣无形无𧰼<lb/>
<pb n="KR3l0122_WYG_017-2a"/>
來時止一夫一婦有名有姓去後存三男三女九宫臺<lb/>
畔金童探得黃芽十二樓前玉女収成白雪水中起火<lb/>
當分八卦之才隂内煉陽自别九州之氣三花和㑹化<lb/>
火光眞出昏衢千日功成驂鶴駕先游蓬島天機深逺<lb/>
不敢輕言道體淵微難為直說今以平日建功之法尊<lb/>
師已驗之術集成口訣十八首宻示後進凡金丹小成<lb/>
法七訣天童不老法第一聚火煮海法第二匹配隂陽<lb/>
法第三聚火還元法第四散火煉形法第五龍虎金丹<lb/>
<pb n="KR3l0122_WYG_017-2b"/>
法第六周天火候法第七金丹中成法四訣河車肘後<lb/>
法第一肘後飛金法第二玉液還丹法第三金液煉形<lb/>
法第四金丹大成法五訣集成朝元法第一煉元成形<lb/>
法第二内觀交換法第三神仙出入法第四分形超脫<lb/>
法第五其書合三千言每訣四句句四字明白易曉實<lb/>
修真妙旨也<lb/>
　　張二大夫<lb/>
張二大夫者京師醫家後徙臨安官至翰林醫學退<lb/>
<pb n="KR3l0122_WYG_017-3a"/>
居吉州啓藥肆技能不甚高而一意牟利累資數萬緍<lb/>
屋後小圃廣輪不能十丈日往縱步忽垣墻頽仆正壓<lb/>
右足踠折骨破痛不堪忍市民范接骨以外科著名亟<lb/>
招之范視其骨脛中且黒而枯歎曰凡人上自頭下至<lb/>
足皆以髓為主故能得以乆長方盛壯之時或有毁折<lb/>
茍精體充盈則可施板夾傷處仍用外藥塗傅隨其輕<lb/>
重深淺刻日復舊今大夫髓枯矣無復可接是病非吾<lb/>
所能及也即捨去張宛轉榻上呻呼幾半年而死<lb/>
<pb n="KR3l0122_WYG_017-3b"/>
　　彭氏池魚<lb/>
鄱陽彭仲光有魚湖在郡三十里外當秋暮水落與仲<lb/>
子大辦往其處觀漁人設網罟終日不得一鱗甚訝之<lb/>
留宿岸傍村舍大辦夢黃衣卒數輩持杖敺數十罪人<lb/>
皆束縛駢聫男女雜沓羸形悴態以次入水悉撫膺大哭<lb/>
若不得已而墮辦驚覺以告父明日舉網魚充滿其中<lb/>
仲光感之為之不忍食<lb/>
　　姚將仕<lb/>
<pb n="KR3l0122_WYG_017-4a"/>
文惠公總領淮東日攜幼弟迅在官不期所生母病瘵<lb/>
潤無良醫乃載詣常州時從兄高為晉陵宰畏其疾傳<lb/>
染使往節級范安家招醫巫診治竟不起殯于僧舍明<lb/>
年正月望夜高兄之子㰘年十歲矣與親識兩人觀燈<lb/>
于東嶽廟范安之居在廟外邀啜茶果歸而被疾信口<lb/>
妄語不復省人事郡人姚將仕者納粟買官能行天心<lb/>
法命視之先勅神將呼土地詰問有降神小童見其至<lb/>
咄咄自語曰官府嚴整如何得有邪祟恐是他家婢妾<lb/>
<pb n="KR3l0122_WYG_017-4b"/>
之屬所為那可責我實無鬼可捕姚謝去自于其家飛<lb/>
符噀水凡十餘日攝出一女子蓋迅母也不肯言所以<lb/>
來姚牒城隍寄収他日再呼問始云因小官人來范家<lb/>
故隨入縣舍於是以酒饌香楮遣之而申泰山府乞注<lb/>
生且焚其柩㰘即愈<lb/>
　　澧州判官<lb/>
故郭邵州沼之子林字伯賨紹熈二年自鄱陽赴澧州<lb/>
判官莅事數月直宿兵卒見本衙土地廟判官踞坐㕔<lb/>
<pb n="KR3l0122_WYG_017-5a"/>
上或以告林林意諸卒相戲不以為怪次夜復然隂察<lb/>
之了無迹但杖閽者而親往閉廟門且選一謹信者宿<lb/>
其側此人懼譴終夕不敢寢將五更見一人身軀頗偉<lb/>
髭髯如㦸從外來踐履其衾席而過至旦則儼然據主<lb/>
位偃蹇林亟驗封鑰門閉如故始大駭訝曰得非奉事<lb/>
不肅招致此異乃具牲酒拜禱謝過俄報手詔至林乗<lb/>
馬出郭郊迎中塗墜鞭若中風狀馭者拾鞭復進已頽<lb/>
仆馬背扶掖以下僅能拜詔甫歸家即死㕔吏方云數<lb/>
<pb n="KR3l0122_WYG_017-5b"/>
日前夢本官與廟判官為代林本雅素吉人而邂逅至<lb/>
此雖殁而為神亦眇末矣<lb/>
　　臨江二異<lb/>
臨江軍相傳有二怪其一軍治内野猫兩目如丹出則<lb/>
以前足抱頭而睢盱人立其一省倉内白犬不知其幾<lb/>
何時凡見之者必有災咎紹興二年予壻錢宻為守常<lb/>
見猫繼而老兵報已生六子而不得其處俄銜其二往<lb/>
通判庭嚙食之是時景韋兄在職未幾錢以人言韋為<lb/>
<pb n="KR3l0122_WYG_017-6a"/>
曹使所劾同日罷從姪櫸為清江尉暫攝録曹入倉支<lb/>
馬穀羣卒忽向厫稽叩連拜驚問之曰白犬正在堆上<lb/>
望外而立出視之果然亦為致敬櫸數月卒于官<lb/>
　　朱司法妾<lb/>
朱琮司法者處州麗水人以祖大卿恩得官紹興戊午<lb/>
任臨江軍法掾有一侍妾其妻王氏不能容日夜楚毒<lb/>
凌虐至于自刎朱君坐卧食息無時不見之頗懷憂畏<lb/>
招閣皀山道士行法禳逐牒付城隍廟拘縻仍戒云尊<lb/>
<pb n="KR3l0122_WYG_017-6b"/>
官從今日以後不可往嶽殿自是不復覩他日郡寮偕<lb/>
出禱晴中塗值雨作適到嶽廟之前衆轎悉入避朱亦<lb/>
隨之少焉雨止出外忽逢故妾來前略無拱敬之禮忿<lb/>
恚溢面朱語之曰自汝之死我衷憐惻今汝當亦知非<lb/>
干我事妾曰若不做官人侍婢時安得致此朱還舍以<lb/>
告妻未幾遇疾卒王氏旋踵併亡凡生三男子大者纔<lb/>
六歲無人主喪族姻有從官鄰邦者聞之亟傳檄來為<lb/>
料理後事亦嘗招道流考召見朱著袍執簡立二女囚<lb/>
<pb n="KR3l0122_WYG_017-7a"/>
荷枷被訊迨棺柩出門鄰家室女見兩棺後一婦人蓬<lb/>
頭敝衣撫掌大笑相續去女驚異為父母說即時病喑<lb/>
竟不復能語朱里人黃祥主簿說予謂一妾之死而主<lb/>
君主母償其命嶽廟之嚴而不致攝一鬼使之出入自<lb/>
若小女子話其異即病喑是皆可疑也<lb/>
　　弋陽女子<lb/>
弋陽陳秀才與其友以元夕觀燈于市有人家女子年<lb/>
十三四歲坐僕肩右墜髻花一枝正落陳巾上陳甚喜<lb/>
<pb n="KR3l0122_WYG_017-7b"/>
攜歸示妻妻疑其游倡館所得奪而擲于地陳邀其友<lb/>
證所以妻愀然不樂曰果若汝言當是異事是兆祥我<lb/>
死不久矣後數月竟卒陳鰥居十年始别娶復因燈夕<lb/>
游觀戲舉前事蓋墜花者也<lb/>
　　勸善大師<lb/>
饒州東嶽行宫遭火蕩盡後來草創修理僅有屋一二<lb/>
十間紹熙五年十二月判官孟滋同妻往謁至外舍小<lb/>
室見一僧像貌彩飾皆剥落問何神祝吏曰勸善大師也滋<lb/>
<pb n="KR3l0122_WYG_017-8a"/>
顧其妻有整治之意而未嘗出言是夕夢一長身僧來<lb/>
丐衣服禦冬寒且云不過費君家錢三千耳覺而喜異<lb/>
明日即令工往裝繪一新正用楮幣三千<lb/>
　　荆南猴鼠<lb/>
淳熈某年荆南官道上十五里間忽有鼠以千萬計蔽<lb/>
塞通逵其色或黒或白或黃或青其狀或如雞如鳥人<lb/>
行其間略不知避遭車馬踐踏而死者不可勝數凡兩<lb/>
三月乃息復有一猴高二尺許隱於高木之上乗間為<lb/>
<pb n="KR3l0122_WYG_017-8b"/>
人害是時正暑天婦女露坐者多多為戲侮不敢輙出<lb/>
居民膽勇者百方取之乆而墮一網中民納之於囊將<lb/>
負徃八渠山投于江流未明登塗到城西遇一老叟髯<lb/>
髮如雪笑問曰囊中物豈非猢猻邪民曰然曰彼實有<lb/>
罪願貸其死吾適有官券三十道謝汝彼獲脫去不復<lb/>
更來吾二人同詣八渠放之深林足矣即于袖間取楮<lb/>
幣付民民以無望之獲喜而從之自是猴果絶跡弗至<lb/>
此叟豈猴之翁祖邪<lb/>
<pb n="KR3l0122_WYG_017-9a"/>
　　陸荆門<lb/>
紹興三年姪孫伋為荆門簽書判官臨川陸九淵子靜<lb/>
作守攜貴溪醫士周禮者同行是年十一月夢伋著毛<lb/>
衫坐于便齋左右侍直皆呼為知軍旦以告伋旬餘又<lb/>
夢且聞人言不久當交印歲未盡十日子靜感疾不起<lb/>
伋正著毛背子在書室中暫領印符旋被帥檄攝軍亊<lb/>
先是子靜閱荆門志見王瞻叔紹興庚午十月所作惠<lb/>
泉亭記云庶幾九淵之靈有所慿依以惠澤斯民甚惡<lb/>
<pb n="KR3l0122_WYG_017-9b"/>
其語亟掩卷未幾而卒<lb/>
　　桂巖鷙獸<lb/>
族弟仲堪居洪源往祖居桂巖赴從兄飲歸已中夜一<lb/>
僕持炬火前行覺有物追隨在後凡三里將到家家間<lb/>
人又持炬出乃見一豪豬蓋乗火光而至者兩下以矛<lb/>
交刺之豬從坡下跳登岸正值眢井墜焉為衆撃殺遍<lb/>
身皆帶箭如小玳瑁筒其表尖銳可以治頭痒尋常與<lb/>
人遇則踈而激之中輙成瘡或著要害處亦久久方愈<lb/>
<pb n="KR3l0122_WYG_017-10a"/>
村民程十八者能射虎里人稱為程大蟲其法為煮草<lb/>
烏頭汁以淬箭鏃施窩機伺于虎出入道上嘗有一虎<lb/>
為箭所傷不能行倚樹蹲立程曰虎死不倒地此已死<lb/>
無足懼經前欲取之虎尚未絶忍痛哮吼舉兩足來搏<lb/>
程奮臂撑拒力且竭其徒望見爭奔救僅得脱腦後臂<lb/>
胛背遭爪攫拏卧病幾月乃起<lb/>
　　潘璋家僧<lb/>
樂平醫士潘璋居扵縣市有商客詣曰早上遇一僧買<lb/>
<pb n="KR3l0122_WYG_017-10b"/>
我紫羅兩疋酬價已足寘諸袖間使我相隨取錢到居<lb/>
宅徑入今移時已願為一言促之璋曰吾家欲縑帛何<lb/>
必仗僧為市且未嘗有此徒來往汝亟去客不肯去力<lb/>
言之仍述其形貌及袖衣穿弊之狀璋始悟亟往所事<lb/>
泗州菩薩堂驗視則兩縑正在左側蓋常時崇奉甚敬<lb/>
被以真服祈禱獲應厯年多積為塵坌鼠齧未暇更新<lb/>
是日為之瞿然盡室焚香謝過取錢以償客而喚匠治<lb/>
衣易之<lb/>
<pb n="KR3l0122_WYG_017-11a"/>
　　喻氏招醫<lb/>
鄱陽士人汪櫄居於郭外數十里間妻喻氏以紹熈五<lb/>
年初秋感疾伏枕兩旬更數醫治療弗效其家議欲招<lb/>
劉昶昶者世為醫用叔䕃補右列嘗為江東提刑司緝<lb/>
捕官因寓處城中是夜櫄夢一異人授以金刀光彩粲<lb/>
然長徑尺覺而黙喜自念金刀者劉也當符於昶無所<lb/>
疑夙興命僕且行方啓門而其友宋震適至問疾云昨<lb/>
晩人從郡中來言新駐泊醫官劉舜臣其技甚高盍使<lb/>
<pb n="KR3l0122_WYG_017-11b"/>
視之櫄始悟已夢騐為神告即易書遣僕馬邀致到時<lb/>
日將暮喻氏已困篤舜臣投以兩藥及旦洒然頓蘇信<lb/>
宿而愈<lb/>
　　王牙儈<lb/>
乾道七年鄱陽鄉民鄭五盡室染疫癘貧甚飦粥不能<lb/>
給欲召醫巫買藥空無所有但得一氊笠倩牙儈王三<lb/>
鬻之可直千錢王輙隱其半纔還家即得病昏不知人<lb/>
六七日鄰里以為必不起忽大聲疾呼如受杖痛苦之<lb/>
<pb n="KR3l0122_WYG_017-12a"/>
狀妻扣之能言所見云恰被黃衫承局追出道近里胡<lb/>
家步下見巨船艤岸大官正坐左右擁侍皆朱紫儀衞<lb/>
光赫全如官府承局領我臨岸大官問爾何敢匿留鄭<lb/>
小五錢我不敢諱遂遭臀鞭一百擲置草中痛不可忍<lb/>
大官令急以凉藥與我旋移船過下岸左右教我就水<lb/>
内取兩罋使飲一盞乃悸而覺便得汗有瘳臀痛愈劇<lb/>
甚視之生赤丁瘡約滿百困卧幾月始復初既而下岸<lb/>
大疫蓋所覩者瘟部云<lb/>
<pb n="KR3l0122_WYG_017-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志乙卷七<lb/>
</p>
<p>
</p>
  </div>
<div>
<head>夷堅志乙卷八</head> <lb/>
    <p>
<pb n="KR3l0122_WYG_018-1a"/>
欽定四庫全書<lb/>
　夷堅志乙卷八<lb/>
　　　　　　　　　　　　　宋　洪邁　撰<lb/>
　　湯顯祖<lb/>
湯顯祖池州石埭人兵部侍郎允恭之孫也紹熈五年<lb/>
為涇縣宰初交印主吏白三日當謁廟湯叱之曰吾行<lb/>
五雷法神祗在掌握中豈當屈身拜於土偶之前但令<lb/>
具飲饌兩席設于祠宫而命屏呵殿直造其處與神分<lb/>
<pb n="KR3l0122_WYG_018-1b"/>
賔主抗禮對酌且言當官藉庇之意吏民見者竊怪而<lb/>
憂之是夜暴風欻起山水泛溢縣治渰浸七八尺至于<lb/>
卧床之下文書籠篋大半入水僅不傷人皆以為慢神<lb/>
之咎湯以屋廬損敗伐木于林藪一新之又命畫工王<lb/>
生繪神將大像七十二軀奉事香火極其䖍敬至次年<lb/>
春為提舉官李唐卿子勉所按罷去<lb/>
　　水陽二趙<lb/>
宣城水陽鎮宗室寓居者四十餘人師恭師班者從兄<lb/>
<pb n="KR3l0122_WYG_018-2a"/>
弟也其廬在空相寺側相距數百步淳熙中兩人同毆<lb/>
殺一僧恭以計脫獨班任其罪坐鎖閉泉南外宗司因<lb/>
遇霈恩得自便其父伯泠為平江府將領班留家治母<lb/>
墓嘗抵暮還舍聞門外有呼趙三者連聲甚厲恐避入<lb/>
室族姻數輩在彼亦聞之明日再往墓次誤蹙伐下一<lb/>
木遭壓扶以歸得疾痛楚不能興遂死時紹熙甲子秋<lb/>
也衆知為僧寃報而師恭自以向已免禍姓名不絓案<lb/>
牘了無所懼至癸丑之秋因說事逮赴府舟檝已具戒<lb/>
<pb n="KR3l0122_WYG_018-2b"/>
使先解纜待于前步少頃獨行就舟人訝久弗至其家<lb/>
望溪畔亦未見舉棹然皆不疑有他故時兩行客過官<lb/>
道怪其癡立于草間撼之再三始應曰恰為三哥邀去<lb/>
飲酒一杯頗覺昏醉兩客噀其面曰渠死已一年汝定<lb/>
見鬼方悚悟即詣寺命僧設供席禮懴竟夜冀消宿愆<lb/>
不旬日亦卒<lb/>
　　陳李寃對<lb/>
水陽民李氏陳氏有争訟李氏為秦府幹者挾勢力歸<lb/>
<pb n="KR3l0122_WYG_018-3a"/>
罪於陳陳翁死于獄經數歲其少子在田間為一白犬<lb/>
所窘持杖逐去之犬走入李氏之堂忽不見是夜翁託<lb/>
夢于妻曰我抱寃憤厯年今訴理得直故來報汝明日<lb/>
可為我設奠以賀妻覺而悲泣如其戒未幾長子入李<lb/>
山掘榾柮李適在山下聞丁丁聲趨視見之取巨挺奮<lb/>
擊曳至平地又使僕併力痛箠支體無全膚即死旋斫<lb/>
竹數束疊於榛莽間唱云陳持刀為盜與之格鬭監鎮<lb/>
官汪果驗其尸具以實白縣李生係獄旋亦死焉乃昔<lb/>
<pb n="KR3l0122_WYG_018-3b"/>
歲陳翁絶命處也<lb/>
　　嚴州女子<lb/>
嚴州士人家女子年未及笄一夕睡醒枕畔得果實如<lb/>
桃者取食之旦起見飲饌之屬輙掩鼻凡可啖之物皆<lb/>
不向口父母嗟異訪醫召巫莫能展力歴十餘年矣而<lb/>
肌體不覺羸瘠一切如平常但不敢議及婚姻事忽索<lb/>
酒其家與一杯即飲之繼稱餒甚索飯自是悉復故乃<lb/>
以嫁郡士洪生洪之二弟琰璞俱登紹熙庚戌科琰為<lb/>
<pb n="KR3l0122_WYG_018-4a"/>
南陵縣主簿<lb/>
　　徐南陵請大仙<lb/>
吳興徐大倫紹熙四年知南陵縣次年初秋有舊友來<lb/>
訪能誦訣邀大仙因炷香酌酒驗其術俄頃箕動書曰<lb/>
張紫㣲自是遇請輙至隨所禱即書徐每召㑹賔僚必<lb/>
設虛位凡酒之美惡杯之遲速亦書之嘗出金觥酬獻<lb/>
乃書曰此吾家舊物莫能曉已而忽憶頃侍父次游守<lb/>
淮郡張公過之開宴延待以此觥勸侑欲舉贈之而張<lb/>
<pb n="KR3l0122_WYG_018-4b"/>
辭去拂旦告行不及與始知其說不妄賦詩信筆立成<lb/>
殆盈數十軸徐闢便坐掲張存時所書氷壺兩大字從<lb/>
之求記即揮數百言筆勢遒勁不類平生翰墨徐寶玩<lb/>
不忍捨喚工標飾置于壁間又為表軒之南曰歌寓北<lb/>
曰琴寄徐妻周氏以故冬卒悲慘殊甚張作鼓盆歌以<lb/>
解之徐扣周今安在曰以無過得託生江州王太尉家<lb/>
三宣賛位作男子復扣其日月名第曰便為物色明當<lb/>
奉告次日云吾為君御風而往得其實蓋今年四月某<lb/>
<pb n="KR3l0122_WYG_018-5a"/>
日生小名榮郎將誕之夕母夢一婦人牽帷而入覺即<lb/>
免身君或道過九江試訪之當相顧一笑徐徧問同官<lb/>
休咎曰邵尉有綺語之過未幾邵不疾而死蓋其人素<lb/>
為吻士徐由是愈敬信復云子有道骨異日當相從為<lb/>
蓬萊三島之遊宜凈掃一室宻加糊室列香菓用綵帛<lb/>
蒙小箕揷筆其上掛諸梁間俟九月甲子日召予當聞<lb/>
命而至凡有請禱悉為書之但不可容外人到耳徐一<lb/>
一如所戒及期所謂舊友者已去忘其請訣遂絶弗至<lb/>
<pb n="KR3l0122_WYG_018-5b"/>
　　南陵美婦人<lb/>
宣之南陵在漢為春穀縣古邑也民某生者就邑治大<lb/>
門之内開酒店嘗以月夜出户逢美婦人若自宅堂而<lb/>
來見生即與笑語時東平郭嶤高叔為宰生謂姬妾浪<lb/>
游不敢應婦人前執其手徑趨店中生固市井屠沽兒<lb/>
迷于色便留之寢旦而去他夕復至如是數月每至必<lb/>
有贈餉初得錢久而攜銀盞駸駸及于缾罍所獲不勝<lb/>
多益疑為竊主家物然貪財溺愛不以為虞因往郊外<lb/>
<pb n="KR3l0122_WYG_018-6a"/>
行幹逢道士乞錢見生顔色枯燥語之曰汝滿面是邪<lb/>
氣將死于鬼手生驚悟弗𨼆盡以告之道人就近舍求<lb/>
紙三寸許書一符使貼于房門是夜聞婦人怒罵曰我<lb/>
以至誠待汝汝受我物亦不薄將終身是託何乃遽起<lb/>
妄心一旦如是我非畏符不敢入以汝背恩忘義誓將<lb/>
棄汝即怫然而去經數夜復叩門言曰汝不義已甚使<lb/>
人不堪明日夜當治汝又去生始大怖坐而須曉始徙<lb/>
于他坊由此遂絶後三年縣宰徐大倫妻周氏死其弟<lb/>
<pb n="KR3l0122_WYG_018-6b"/>
從吳中來唁寓泊後堂夜燈側忽身傾且仆涎出不止<lb/>
一僕攜燈在下急挾歸室徐視之灌以湯藥移時乃醒<lb/>
云恰溷畢見一女子相引詣别館几榻華赫置歌謳未<lb/>
暇欵昵而人喚覺縣吏言宅素有妖祟前後造恠非一<lb/>
於是虛其處西偏徐字子至湖州人<lb/>
　　胡朝散夢<lb/>
華亭胡朝散亶夏夜納涼因据胡床而睡夢一偉丈夫<lb/>
著白道服撼之使起曰君家有不恰好一事宜急起理<lb/>
<pb n="KR3l0122_WYG_018-7a"/>
會胡驚寤亟出户果見人自經於廊下往視之其子婦<lb/>
房中所使妾也婦者同邑張氏女賦性慘妬此妾少有<lb/>
過杖之百數不能勝楚毒乃就死胡使呼婦就傍熟視<lb/>
婦略不動色徐云他人不須管若不可救我自當其責<lb/>
即取凳登之解縊索移時復甦胡氏供事廣德張王甚<lb/>
嚴舉家不食猪肉故蒙神力云張婦之惡猶不少悛也<lb/>
　　楊政姬妾<lb/>
楊政在紹興間為秦中名將威聲與二吳埒官至太尉<lb/>
<pb n="KR3l0122_WYG_018-7b"/>
然資性慘忍嗜殺人帥興元日招幕僚宴㑹李叔永中<lb/>
席起更衣虞兵持燭導往溷所經歴曲折殆如永巷望<lb/>
兩壁間隱隱若人形影謂為繪畫近視之不見筆跡又<lb/>
無面目相貌凡二三十軀疑不曉扣虞兵兵傍睨前後<lb/>
知無來者低語曰相公姬妾數十人皆有樂伎但小不<lb/>
稱意必杖殺之而剥其皮自首至足釘于此壁上直俟<lb/>
乾硬方舉而擲諸水此其皮跡也叔永悚然而出楊最<lb/>
寵一妾蒙專房之愛晚年抱病困卧不能興於人事一<lb/>
<pb n="KR3l0122_WYG_018-8a"/>
切弗問獨拳拳此姬常使侍於側忽語之曰我病勢沉<lb/>
綿如此决不復全生我傾心吐膽只在汝身上今將奈<lb/>
何是時氣息僅屬語言大半不可曉姬泣曰相公且強<lb/>
進藥餌脫若不起願相從徃黃泉下楊大喜索酒與姬<lb/>
各飲一盃姬退沉吟深悔前言之大失隂期伏竄楊奄<lb/>
奄且絶數瞑目所親大將誚之曰相公平生殺人如掐<lb/>
蟣虱真大丈夫漢今日運命將終乃留連顧戀一何无<lb/>
剛腸膽决也楊稱姬名曰只候他先死我便去大將解<lb/>
<pb n="KR3l0122_WYG_018-8b"/>
其意使紿語姬云相公喚預呼一壯士持細索伏于榻<lb/>
後姬至立套其頸少時而殂陳尸于地楊即氣絶<lb/>
　　宜興官人<lb/>
宜興官人吳琯紹興五年春得目疾頗劇乃挈妻子來<lb/>
餘杭寓泊之所於時盡室居之月餘一旦忽起歸心妻<lb/>
以遣人市物於臨安未反欲少留吳堅不可若有促之<lb/>
使去者但令一僕守舍即登塗亦不與交游告别明夜<lb/>
天目山發洪川流暴至平地水深數丈吳之居沒於水<lb/>
<pb n="KR3l0122_WYG_018-9a"/>
中僕溺死是時民罹其禍者十萬餘人<lb/>
　　張元幹夢<lb/>
張楠字元幹福州名士也入太學為學録既優列解籍<lb/>
而省試不利乃止土地祠致禱曰楠雖不肖自覺學業<lb/>
之程不在儕輩下今而失意其必有說敢以請于神是<lb/>
夕夢神來謁語曰君當登科縁比者受無名之錢四百<lb/>
三十幾貫幾百幾十文為此遭黜楠覺而黙念身為寒<lb/>
士安有是哉時諸生從受業者聞師赴省各隨力致助<lb/>
<pb n="KR3l0122_WYG_018-9b"/>
然度其數亦不能多意其必以此故試取記事小冊逐<lb/>
一筭計正與神言合貫百分文奇零不少差然後大悟<lb/>
遍以告人使知非已之財不可妄得如此續以上舍賜<lb/>
第<lb/>
　　駱將仕家<lb/>
淳熙癸夘歲張晉美濤自西外宗教授入為勅令刪定<lb/>
官挈家到都城未得官舍僦冷水巷駱將仕屋暫處駱<lb/>
自居其旁數日後駱妻謁張氏問無恙甚勤自是每見<lb/>
<pb n="KR3l0122_WYG_018-10a"/>
輙云然意以為相勞苦常談爾其地卑濕特甚不數月<lb/>
徙去而黃景享自滁州來為太學學録復居之經旬日<lb/>
婢妾夜叫呼云有賊已而房門洞開竟夕擾擾明旦黙<lb/>
檢无所失亡獨新洗衣四種原在厨間皆不見遍索之<lb/>
其二在牆頭猶以為賊攜去而失墜者其二乃壓於積<lb/>
薪之下黃雖疑怪而不欲告人後數日又復見異原寘<lb/>
四甆盌於桌上悉頓疊壁下亦不之問黃母夫人病侍<lb/>
藥至三更持燈入厠則庖内什器數十皆排列厠板上<lb/>
<pb n="KR3l0122_WYG_018-10b"/>
懼而亟出於是亦去之繼訪其事乃一年前駱之長子<lb/>
以狂蕩弗謹為父母所責自經於厨從此變怪百出晉<lb/>
英聞之始悟駱妻所問蓋為是云黃母旋亦捐館<lb/>
　　陳二妻<lb/>
金花縣孝順鎮農民陳二者其妻懷姙將產詣鎮太平<lb/>
寺請僧于佛前許孔雀明王經一部以祈隂護既而生<lb/>
男久不償初願妻遂兩瞽凡衣裳縫紉皆倩鄉里男能<lb/>
移步且匍匐而行妻夢一僧來言與我千錢吾為汝治<lb/>
<pb n="KR3l0122_WYG_018-11a"/>
眼疾旦以告厥夫夫云得非所許經卷未還故邪妻曰<lb/>
家間亦貧尚無飯吃何暇及此佛亦不應屑屑與我較<lb/>
也是夜陳二所夢亦同偶到太平寺閱僧房功德簿頓<lb/>
憶其事乃焚香告禱乞放妻眼光明俟秋成還賽時紹<lb/>
熙癸丑歲也及秋暮始踐前約恰費錢一千纔及新春<lb/>
妻雙目如平生時了無患苦<lb/>
　　江牛屠<lb/>
婺源姦民以屠牛為業者或能用藥毒牛但慢火焚汁<lb/>
<pb n="KR3l0122_WYG_018-11b"/>
濟以他藥浸鐵針長三寸餘揷于牛脅皮中不經日必<lb/>
死則喚之使宰剥肉既非帶疾人食無害謂為良殺厥<lb/>
價差高數年前鄱陽村屠頗傳習之有江六三者居城<lb/>
東十五里常行此伎農民見牛不病而斃莫能曉悉付<lb/>
之鬻賣雖鄰里鄉曲皆無一人知其事紹興五年十二<lb/>
月十三日出外至昏暮不歸妻子遍詣平日所往來處<lb/>
訪尋彼人皆云不曾見明日過午妻見羣鴉及鷹翔噪<lb/>
於居舍百步間汚池畔試往視之江已溺死于中水纔<lb/>
<pb n="KR3l0122_WYG_018-12a"/>
深三尺耳臨棺斂杵匠于其腰囊内得藥針兩枚方知<lb/>
行詐已久時將適何人家而為鬼所誅也<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_018-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志乙卷八<lb/>
</p>
<p>
</p>
  </div>
<div>
<head>夷堅志乙卷九</head> <lb/>
    <p>
<pb n="KR3l0122_WYG_019-1a"/>
欽定四庫全書<lb/>
　夷堅志乙卷九<lb/>
　　　　　　　　　　　　　宋　洪邁　撰<lb/>
　　冝黃老人<lb/>
紹興中撫州冝黃縣宰徐君聽訟有老人曰侯林哀哭<lb/>
陳牒云居于社壇之旁遭弓手夏生縱火焚蕩所居遂<lb/>
并三子為灰燼閲詞駭愴即捕夏送獄訊鞫甚苦夏不<lb/>
知所對泣涕弗食縣吏共言夏為人素循理安得有白<lb/>
<pb n="KR3l0122_WYG_019-1b"/>
晝放火殺人之事願追詞首究其末仍委佐官往本處<lb/>
驗實當可得情徐用其說及詣壇下物色並無侯老住<lb/>
址與火煬之跡乃夏生以祀社之故奉尉命汛掃壇宇<lb/>
翦薙榛穢畚輦枯藳置一空穴而焚之蓋狐狸所窟也<lb/>
三雛死老狐因是假公力以復怨云夏始得釋又别有<lb/>
牝者化形為美女往來令丞㕔民吏盡見之女面左頰<lb/>
有黒痣如豆大為所惑以死者非一多據丞㕔碧瀾堂<lb/>
小史屢見其從事于針紉聞人聲則没庚辰歲衢人祝<lb/>
<pb n="KR3l0122_WYG_019-2a"/>
君丞時至此堂獨寢逢之而喜挾與同衾已而并其子<lb/>
相繼隕命<lb/>
　　宜黃丞㕔蛇<lb/>
宜黄丞㕔與縣治相連有大蛇長二丈鱗甲青黒行地<lb/>
有聲父老傳言每出游一㕔則主人者必罹禍咎紹興<lb/>
庚辰春出於丞舍後東牆蓮池側隱半身牆内尾垂于<lb/>
池丞祝君適以亭午到池上見之呼乞子能捕者穴牆<lb/>
取之蛇蟠屈不動命數健力舁致郭外過百丈橋數里<lb/>
<pb n="KR3l0122_WYG_019-2b"/>
縱之莽中意其已逺不能復至矣次日祝仍以午到昨<lb/>
處則蛇乃在原穴欲殺之而吏士皆不敢承命曰此禍<lb/>
至大寧受杖責不得已但令舁去如是者至于四五迨<lb/>
祝死乃絶不見<lb/>
　　宜黃縣治<lb/>
宜黃縣後有游觀處曰望月臺曰馴雉堂曰百步亭皆<lb/>
依山為之紹興初巨盜入邑民奔赴逃命盡死其中以<lb/>
故鬼物為厲十數令宰不敢居正寢多宅西偏船齋戊<lb/>
<pb n="KR3l0122_WYG_019-3a"/>
寅歲南昌李原佐到官始開門掃塵撤室治牖而居之<lb/>
晝夕安處寂無所見獨僕輩棲船齋之西距馴雉堂不<lb/>
逺或曰日聞撼鈴聲亟往視之乃巡夜卒所持者自鳴<lb/>
於空倏往倏來初無攜控懸撃之物揮杖撃之而墜他<lb/>
日有束竹出自堂夭矯如蛇行僕迎斷以刄投諸火以<lb/>
白李李斥弗信在職三年始終如一日臨受代徙寓驛<lb/>
舍將葺故治以待新令尹什器運致未盡明旦往取皆<lb/>
為鬼堆壘無細無大至與屋脊平甚費人力收拾後政<lb/>
<pb n="KR3l0122_WYG_019-3b"/>
至聞其異復處西偏云<lb/>
　　張保義<lb/>
靖安張保義者本邑村朝山屠兒以建炎捍寇功得官<lb/>
貲產甚富乃戊志所書為寶峰主僧景祥所識者寺既焚<lb/>
燬張一力重營之又置田數千畝以贍常住張藏錢不<lb/>
勝多至築土庫數十所作貯積處平生享用自扣閲三<lb/>
十年暮歲忽聞庫内錢唧唧有聲自户外審聽持杖撃<lb/>
其門曰汝要去須是我死後始得汝大驚小怪作麽生<lb/>
<pb n="KR3l0122_WYG_019-4a"/>
即寂無影響又數年乃死鄰里咸見其庫錢晨夜飛出<lb/>
如蝴蝶然未幾屋室百間一爇而空寶峰相去數十里<lb/>
旬日間亦煨燼不遺張氏子孫雖存而生理不能百一<lb/>
矣<lb/>
　　九梁星<lb/>
隂陽家有九梁星煞之禁謂當其所值不可犯或誤於<lb/>
此方隅營建則災禍立起俚俗畏之時靖安縣寶峰寺<lb/>
僧堂蠧敗不堪安衆長老景祥欲一新之羣僧合言今<lb/>
<pb n="KR3l0122_WYG_019-4b"/>
年正值九梁所棲無為空取禍祥獨以為不然曰人神<lb/>
一也皆欲安居烏有人不可處而神可處乎即率衆往<lb/>
誦經白請神煞暫遷法堂候修造訖役日還位踰月工<lb/>
畢乃如前說復率誦經迎神歸故處後皆無他時紹興<lb/>
丙寅歲也至紹熙庚戌鄰寺大梓院議葺僧堂衆又以<lb/>
犯九梁為言主僧用景祥故事禱誦迎徙未一年僧行<lb/>
數輩相繼亡殁堂迄不就鄉人輕薄者或因相傚詈罵<lb/>
至以兩寺為口實云<lb/>
<pb n="KR3l0122_WYG_019-5a"/>
　　鄂州總領司蛇<lb/>
鄂州總領司故州治也後偪城城下有園園有大蛇長<lb/>
數丈許乾道中韓總領者欲于東北隅建楚望亭而築<lb/>
基不成至于數次或言此處蛇所穴儻為立祠當可就<lb/>
韓如其說作小廟于數十步間基即成蛇往來東西或<lb/>
如教塲大井内或從府倉氣樓中垂頭下食米嘗蛻皮<lb/>
於竹林裡一兵得之貯以布囊時出示人蛻廣長如其<lb/>
身左肋下有一足郡民楊八賃租城下壕種菱芡就壖<lb/>
<pb n="KR3l0122_WYG_019-5b"/>
地縛葦舍母子處之以察盜摘者夏夜過半聞聲母以<lb/>
為賊也出視之見蛇在女牆上而頭在壕中昻起視母<lb/>
母駭叫楊生至僅能舉手指示即仆地死楊懼捨之去<lb/>
已而蛇不復出人疑其入大江云<lb/>
　　宜黃青蟇<lb/>
宜黃縣獄有廟相傳奉事蕭相國不知所起如何也縣<lb/>
人言神多化為青蝦蟇而出以小為貴如體不踰寸則<lb/>
邑宰必薦召或以治最勅擢胥吏安堵不罹黥逐如大<lb/>
<pb n="KR3l0122_WYG_019-6a"/>
至尺許則反是紹興中蟇屢出至如扇如盤如大龜鼈<lb/>
宰不經歲輙非意而斥或遭憂去矣明年忽徧於㕔廡<lb/>
林園無萬數僅若小錢状類青蛙而狹匾足差長色白<lb/>
身色如翠羽每足有五爪能縁壁升木至一二丈不墜<lb/>
舉邑懽忭指為吉證競置酒殽詣廟荅謝隂貺而共享<lb/>
膰胙以張慶喜共白于宰李元佐乞備享李元佐獨不<lb/>
信叱使去至明日皆隱不見竟三載百里晏然元佐以<lb/>
薦解組馴至侍從<lb/>
<pb n="KR3l0122_WYG_019-6b"/>
　　鄂州遗骸<lb/>
鄂州地狹而人衆故少葬埋之所近城隙地積骸重叠<lb/>
多舉棺置其上負土他處以掩之貧無力者或稍經時<lb/>
月瀕於暴露過者憫惻焉乾道八年有以其事言於諸<lb/>
司於是相率捐庫錢付勝縁寺僧治具焚瘞先掲牓通<lb/>
衢許血屬自陳為啓壙甃甓舉而藏之具書姓氏于外<lb/>
如無主名者則為歸依佛寶一切火化投餘骨于江其<lb/>
數不可勝計内一骸獨骨節相聯不絶色狀與他尸不<lb/>
<pb n="KR3l0122_WYG_019-7a"/>
類僧拈說金沙南鎖子公案以為一段勝果俄又於積<lb/>
骸下得小鬟度可十四五歲青衣紅襦塗澤艷冶儼若<lb/>
生存輿致寺門外三日市民無逺近爭來諦觀莫有知<lb/>
者時方秋暑容不少變萬衆敬異乃别治兩棺易衣改<lb/>
葬仍立塔其塜上表而出之但無有記於圖志者懼久<lb/>
逺泯沒為可惜也<lb/>
　　全椒猫犬<lb/>
紹興中樂平魏彥成安行為徐州守全椒縣結正一死<lb/>
<pb n="KR3l0122_WYG_019-7b"/>
囚獄案云縣外二十里有山庵頗幽僻常時惟樵農往<lb/>
來一僧居之獨雇村僕供薪㸑之役養一猫極馴每日<lb/>
在傍夜則宿于床下一犬尤可愛俗所謂獅狗者僧嘗<lb/>
遣僕買鹽際暮未反凶盜乗虛抵其處殺僧而包裹鉢<lb/>
囊所有出宿于外明日入縣此犬竊隨以行遇有人相<lb/>
聚處則奮而前視盜嘷行又隨之至於四五乃洎縣市<lb/>
愈追逐哀鳴市多識庵中犬且訝其異共扣盜曰犬如<lb/>
有恨汝意得非去庵中作罪過乎盜雖強辯數次然低<lb/>
<pb n="KR3l0122_WYG_019-8a"/>
首如怖伏狀即與俱還庵僧已死時正㣲暑猫守卧其<lb/>
傍故鼠不加害執盜赴獄不能一詞抵隱遂受刑此犬<lb/>
之義甚似前誌所紀無錫李大夫家者也蠢動含靈皆<lb/>
有佛情此又可信云<lb/>
　　王瑜殺妾<lb/>
江東兵馬鈐轄王瑜者故清軍節度使威定公德之子<lb/>
也天資峻刻略不知義理所在居于建康嘗延道人嚴<lb/>
貞于家使之燒金怒其跌宕失理多所索求諷親校飲<lb/>
<pb n="KR3l0122_WYG_019-8b"/>
以酒至極醉揮鐵椎撃其腦殺之婢妾小不承意輙褫<lb/>
其衣縛于樹削臘木枝條鞭之從背至踵動以百數或<lb/>
施薄板置兩頰而加訊杖或捶足指皆灑血墮落每坐<lb/>
之雞籠中壓以重石暑則熾炭其傍寒則汲水淋灌無<lb/>
有不死前後甚衆悉埋之園中妻鄭亡妾何燕燕濟其<lb/>
惡專擅寵偽作正室受封紹熈五年九月妾李遭撻委<lb/>
頓瑜捽付後院自扃鎖其户李氣息僅屬心念此家殺<lb/>
人多矣何得全無影響便恍惚若有值遇門忽豁開天<lb/>
<pb n="KR3l0122_WYG_019-9a"/>
未明負痛徑出謂主人見之均為一死洎過堂門及外<lb/>
門三重皆無人焉遂奔歸其家瑜方覺急遣卒雜遝追<lb/>
攝李父挾女詣府時總領使者趙從善攝府事聽其詞<lb/>
呼廂官往究質得兩夕前燕燕手殺一婢猶未掩藏乃<lb/>
令吏輩監守瑜而執燕燕下獄鞫治盡得衆尸械繋兩<lb/>
人而上其獄慶元元年四月詔削瑜籍編置朱崕燕燕<lb/>
杖死于市瑜至萬安軍死<lb/>
　　徐千三官人<lb/>
<pb n="KR3l0122_WYG_019-9b"/>
湖州城北徐朝奉之子千三官人者自為兒童時資性<lb/>
誠質既長念親戚間有妖鬼作祟者遂刻意奉道行天<lb/>
心考召法為人治拯靈騐絶異而略無求需至于香火<lb/>
紙錢率皆自辦不以貧富高下應時決遣未嘗到病者家<lb/>
覩其面目只令具狀投訴旋扣神將候鬼物現形鞫伏<lb/>
然後繳回施行濟人之功積有歲月淳熙中市民張翁<lb/>
女遭物慿附邀道士數輩驅逐械杻鞭箠視之若無怖<lb/>
不敢用刀仗畏或傷女身女但訕罵極口無術可制翁<lb/>
<pb n="KR3l0122_WYG_019-10a"/>
詣徐致懇徐詐之而語曰翁去勿與人說道曾見我翁<lb/>
不喻㑹其鄰亦以被祟來求將徐知其與張比屋徑攝<lb/>
祟至壇鞫之曰汝當縁乏食故出為怪汝必知張家衆<lb/>
鬼本末盍以告我可録功贖過吾捨汝對曰是鐵鉆精<lb/>
也所以不怖笞掠徐乃呼張翁使備畚鍤炭醋令持一<lb/>
符歸就房在房掘土纔得物即熾火焚之而沃以醋翁<lb/>
還未及門女已哀鳴乞命涕淚滂沱果掘得一鉆如言<lb/>
焚鎔女遂愈<lb/>
<pb n="KR3l0122_WYG_019-10b"/>
　　普靜景山三異<lb/>
湖州烏鎮普靜寺本梁沈休文家墓也當武帝時休文貴<lb/>
盛每歲春一來拜掃其反也帝必遣昭明太子迎之逺<lb/>
郊因就築館宇休文不自安遷葬金陵而捨墓域為寺<lb/>
昭明亦以館為宻印寺其後二寺各祀以為土地神宣<lb/>
和間普靜遭火災僧尚奎將改塑神像方擇工有道人<lb/>
詣奎言從建康來素精此藝不較直但勿使人窺覘奎<lb/>
善而用之數日工畢長揖而去衆異之始入祠瞻視於<lb/>
<pb n="KR3l0122_WYG_019-11a"/>
壁間忽見絶句云昔作梁朝相今為普靜神千年英魄<lb/>
在代代䕶僧人共證為休文不疑奎傳法于慧斌建炎<lb/>
初京師三藏道法師奉陳留閭教寺釋迦佛牙至鎮有<lb/>
三朝御封盛以玉匣及金銀再重始䕶以木函斌偕僧<lb/>
俗致禱以求舍利七日弗應人皆懈怠斌拜祈愈加大<lb/>
聲言今夕無驗當捨此身三更後銀盆内鏗然有聲舎<lb/>
利流出三十餘顆五色晃耀其半露半隱于匣無數亟<lb/>
貯於畨琉璃瓶先是太湖漁者於陂中得檀香七級塔<lb/>
<pb n="KR3l0122_WYG_019-11b"/>
高二尺上刻佛像精巧之極一僧贖得是夜夢神告曰<lb/>
釋迦分身佛今在烏鎮汝宜捨塔奉安明旦捧以來斌<lb/>
持瓶入塔濶狹深淺無差因建禮塔㑹闗子開子東皆<lb/>
作文記其事斌傳法于妙心郡之景山寺唐覺聞禪師<lb/>
道塲也紹興壬午歲心挂錫書記寮欲南遊夢二偉丈<lb/>
夫著古衣冠排闥入謁執禮甚恭曰昔日覺聞禪師至<lb/>
此某輩七十二村土地聽說法度受大戒斷葷酒以䕶<lb/>
正法禪師授記五百年後再來興此山時已至矣和尚欲<lb/>
<pb n="KR3l0122_WYG_019-12a"/>
何之邪心覺而未信連夕見夢挽留苦切心謂之曰此<lb/>
寺頽敝常住枵然將何力復興且二公何人鄭重若此<lb/>
對曰伽藍主者自有檀越為師維持兹非所慮心終不<lb/>
然之住持寺僧師範亦夢神託留之不得已姑為度夏<lb/>
計至六月師範下世適張恭壯公請寺為功德院邀心<lb/>
主席一坐三十臘百廢興舉煥然一新距覺聞開山恰<lb/>
五百年慧斌姓沈氏傳曜侍郎之弟也心乃其姪云三<lb/>
世皆感一異善縁深矣<lb/>
<pb n="KR3l0122_WYG_019-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志乙卷九<lb/>
</p>
<p>
</p>
  </div>
<div>
<head>夷堅志乙卷十</head> <lb/>
    <p>
<pb n="KR3l0122_WYG_020-1a"/>
欽定四庫全書<lb/>
　夷堅志乙卷十<lb/>
　　　　　　　　　　　　　宋　洪邁　撰<lb/>
　　趙主簿妾<lb/>
潭州貧民某人死妻挾二女改嫁稍長悉售之為人妾<lb/>
次者入湘隂趙主簿家歲滿不得歸繼父死厥母經官<lb/>
取之方在趙時為主簿之子所私雖已出猶竊之弗巳<lb/>
母寓城下客邸無僦直主人逐之去乃徙東街易二十<lb/>
<pb n="KR3l0122_WYG_020-1b"/>
三店中趙子不復至女懷姙易妻問曰爾未有夫何以<lb/>
孕曰自為繼父所賣抱氣成蠱故腹皤然非孕也後數<lb/>
月腹愈大母又不償僦直遂詣府誣之訴易之子姦其<lb/>
女府逮易并女係右司理獄受拷笞月餘不肯承而女<lb/>
以娠重不可訊一日正午囚者困睡女亦睡忽驚覺則<lb/>
有大白蛇纒其腹三匝首尾翹然相向女惟叫呼求救<lb/>
同室相視怖栗伴媪出語推吏吏驗之而信走白理掾<lb/>
掾具衣冠焚香楮拜而祈蛇解縛縁壁登屋遂不見旋<lb/>
<pb n="KR3l0122_WYG_020-2a"/>
誕一男方道本始蓋趙生之子易乃獲免母受杖女以<lb/>
產故免時淳熙十六年閏五月間也<lb/>
　　王尚書名紙<lb/>
南城陳元字常卿淳熈十年再以鄉薦赴省試寓貢院<lb/>
前旅館夢一吏呼曰王尚書送名紙来謁既覺殊以為<lb/>
疑越三日王被命知貢舉元遂登第<lb/>
　　何氏魚子<lb/>
金谿士人何少義乾道九年冬取池魚為鮓醢剖腹得<lb/>
<pb n="KR3l0122_WYG_020-2b"/>
子盈盆置廡下室中夜半聞盆内唧唧有聲謂為鼠齧<lb/>
起視之喧愈甚敲其盆即止既而復然明日以語人或<lb/>
勸之使投溪何妻不聽悉烹食無餘次年春一夜少義<lb/>
嘗夢烏衣婦乞命覺而妻家遣僕以筠籠盛巨鼈來餉<lb/>
頓感昨夢即親詣江濵出放之惜其妻不能然也<lb/>
　　桂林兵<lb/>
淳熈十六年桂林守應孟明仲實遣効用兩兵將匠伐<lb/>
木於桂林山中夜宿民家一兵夢神人持刀割去其腎<lb/>
<pb n="KR3l0122_WYG_020-3a"/>
夢中叫呼傍兵亦驚覺問所以急秉炬照視則兩腎已<lb/>
墮床下流血如注恍莫測何以致此民與傍兵掖以歸<lb/>
城中且白于府仲實疑弗信送獄根治使權節度推官<lb/>
修仁主簿梁輈詣効用軍究治傷者吐曲折出腎示之<lb/>
狀貌全如宦官云<lb/>
　　梁主簿書院<lb/>
梁輈仁仲潭州人居聚星門外僦大街索將軍廟前吕<lb/>
氏空宅以為書院其徒從學者三十人一夕梁還家諸<lb/>
<pb n="KR3l0122_WYG_020-3b"/>
生七輩同坐庭上未燃燭見有披髮自浴堂出者初疑<lb/>
同舍許國梁為戲以相嚇既而非也國梁走登樓餘人<lb/>
繼踵而上未及為鬼物所撃邵陽士人劉開道遂與講<lb/>
禮云即日恭惟槎木大王萬福且云不干閒事鬼又撃<lb/>
之良久諸生至樓上恍惚間有肥肉一盤雞頭子數包<lb/>
在案衆迷罔不自知共食二物俄頃嘔吐滿板惟國梁<lb/>
在床帳内不遭撃隱隱見諸人食吐雞頭每擘一枚各<lb/>
捼莎之至長尺餘猶相詫曰此乾脯香也鬼手大如烏<lb/>
<pb n="KR3l0122_WYG_020-4a"/>
鴉扇倐焉没于壁隙事定始就枕旦起視所吐了無一<lb/>
跡競磨礪白刄以待之後數日讀書燈下復見大手自<lb/>
窓櫺入揕以刀不中而遁於是百怪俱集然皆相約勿<lb/>
與先生言居之凢七閱月逮罷官方以告云<lb/>
　　一明主簿<lb/>
建寧劉䇿字獻卿乾道丙戌赴省試已老中魁本經而<lb/>
以孟子小義失一出處被黜又二舉復就試與臨川黃<lb/>
日新邂逅信州道間云嘗乞靈邵武廣佑王廟夢神人<lb/>
<pb n="KR3l0122_WYG_020-4b"/>
書字其字曰一月主簿豈非他日宦至此乎黄答登科<lb/>
决不致注是秩也是歲下第後六年中省闈第十三名<lb/>
不得為教官遂擬鄰州司户以歸時春秋已高侍從中<lb/>
有矜其潦倒者為移書澧臺得攝松溪主簿到邑止一<lb/>
月適欲上章論𣙜局之弊令尉皆不許即日罷歸未及<lb/>
而卒<lb/>
　　黃講書禱子<lb/>
黃廓講書者興化人家信州未有子攜妻施氏及侍妾<lb/>
<pb n="KR3l0122_WYG_020-5a"/>
詣佛寺禱於羅漢堂是夜夢與妻妾同數羅漢位次相<lb/>
視而笑羅漢忽發言顧之曰前後各三年既寤厯厯能<lb/>
憶妻妾同時亦感此夢俱莫曉旨意但謂當相去各三<lb/>
年孕育而已已而同歲得男廓卒後施氏教讀書甚力<lb/>
妾之子曰燾為長施之子曰杰淳熙中甲辰杰登第至<lb/>
丁未榜燾繼之方悟前後各三年之說廓又别有四子<lb/>
燾字子元其婦翁饒大中為黃日新說<lb/>
　　劉堯夫<lb/>
<pb n="KR3l0122_WYG_020-5b"/>
劉堯夫字醇叟撫州金谿人本名單將詣郡赴春補夢<lb/>
有以文卷示之者題曰太學饒堯夫覺而思之以姓氏<lb/>
不類姑先易名既而中選入學偶急不暇倩友人嚴太<lb/>
伯作刺嚴誤書劉為饒他日再至見而恍然元未嘗以<lb/>
昨夢語人也後補入太學臨當秋試忽苦頭痛不可忍<lb/>
嘆曰吾必死前一日鄰齋生夢人來告曰劉堯夫作魁<lb/>
視其試卷塗注五百餘字以報劉劉謝曰感君愛我厚<lb/>
然吾今日不知死所豈復計較功名事哉鄰生退宻為<lb/>
<pb n="KR3l0122_WYG_020-6a"/>
投卷薄暮始告之明旦強起以巾遮腦扶掖就坐信筆<lb/>
塞白洎日中灑然而醒讀文大笑悉抹去凡數百言而<lb/>
改為之掲榜果第一既陞上舍鄰生又夢學門洞啓從<lb/>
者傳呼而來曰劉吟詩釋褐劉聞之曰邵先生詩有堯<lb/>
夫非是愛吟詩之句此殆為我也遂以兩優賜第初劉<lb/>
為兒時夢占牌上題云劉通判宅親誌於庭柱以故不<lb/>
用高逺自期由太學博士倅貳豫章其後暴得疾危甚<lb/>
家人環泣劉曰吾久知必止此獨不閱吾柱上所誌乎<lb/>
<pb n="KR3l0122_WYG_020-6b"/>
且死手疏家事數紙仍作偈曰不到清泉白石邊却來<lb/>
城市走喧喧夜來一派銀潢水㵼向銀臺玉鑑前蓋平<lb/>
生未嘗叅禪也<lb/>
　　劉暐做官<lb/>
劉暐黃則皆冝黃士人乾道戊子黃冠鄉書劉免舉偕<lb/>
赴己丑省試邵武人謝極者精地理學嘗遊術臨川與<lb/>
二子相識是時在其鄉相識張德庸家宿夢人告曰黃<lb/>
則及第劉暐做官覺以語張張曰劉若當恩科乎曰然<lb/>
<pb n="KR3l0122_WYG_020-7a"/>
然則可知矣渠必不正奏名故只說做官也已而黃登<lb/>
科劉特恩入第三等補太學謝生喜其夢應他日到撫<lb/>
州為言之皆抵掌一笑黃調分寧主簿臨當赴而遭母<lb/>
憂再調衡州安仁酒官在家須次早晨起開門一鵩飛<lb/>
入立主位屏風上急撃之已失所在時適卧病黃憂之<lb/>
既而愈而安仁遣吏來報見任者物故黃曰鵩飛殆為<lb/>
彼邪亟上道到縣一歲忽自唱解官詞其夕無疾而卒<lb/>
劉注官得韶州司户當待六年闕在臨安適與新太守<lb/>
<pb n="KR3l0122_WYG_020-7b"/>
同邸邸吏云司户原無正官一在任以憂去及迓後改<lb/>
者則已死劉遂之任首尾凢五考再調𧰼山武仙令閱<lb/>
考亦如韶嘗攝倅攝郡歸家買田致仕改京秩年幾八<lb/>
十乃終談者論謝生之夢所謂黃則及第蓋止于䇿名<lb/>
而劉始做官也黃族子日新言之甚詳<lb/>
　　玊姐求酒<lb/>
建昌葉氏子多内寵一妾王姐病死以無子之故雖葬<lb/>
于墓園而春秋薦奠弗及淳熈己酉葉自韶州終詣闕<lb/>
<pb n="KR3l0122_WYG_020-8a"/>
攜二妾行俱夢王姐來求酒且愀然曰吾殁後幽魂無<lb/>
所歸欲自取覆官人又近不得你兩人幸為我一言既<lb/>
寤白于主翁亦為悽惻逮還家即命祀其墓仍以中元<lb/>
日為設齋位云<lb/>
　　張詡夢名<lb/>
建昌新城太守張詡淳熈十六年初夏夢游鄉先逹葉<lb/>
昭州民極園逢白髯老叟曰君今秋應舉但用葉使君<lb/>
名可得也詡覺而異之以謂身為晚輩豈得輙犯長者<lb/>
<pb n="KR3l0122_WYG_020-8b"/>
名然私心竊喜惟恐失之乃只用下一字更為極是歲<lb/>
中解試第二人謁謝昭州自言其夢以謝過此二事皆<lb/>
邑子王揆聞之于葉云<lb/>
　　吳中小經義<lb/>
新城吳中字克明紹興乙夘赴鄉舉其兄在邑於初塲<lb/>
之夜夢克明歸云小經義第四句言神聖有作大是愜<lb/>
意今兹中定發舉覺而書于壁克明試歸兄遽問曰汝<lb/>
作小經義得毋用神聖有作之句乎克明駭然所為程<lb/>
<pb n="KR3l0122_WYG_020-9a"/>
文原未嘗示人也兄何知之即引觀壁閒所書未幾預<lb/>
選後十年登科<lb/>
　　陳氏賃宅<lb/>
陳玠者建昌人生計甚厚將新所居門為木工所欺日<lb/>
趨于侈自門至㕔堂一切更建寖隆及于什器厯數年<lb/>
輪奐整潔而膏腴上田掃空無餘其始從事于木匠也<lb/>
當乾道丙辰之春妻蔡氏夢人告曰聶有及第矣蔡曰<lb/>
他人及第何預我事告者不復言但以錢二千緡置于<lb/>
<pb n="KR3l0122_WYG_020-9b"/>
地而去蔡寤以語玠聶君同郡人也是時方赴省試登<lb/>
科十年後玠家益以貧蔡氏又死略無一錢可活遂以<lb/>
宅售于聶恰得二千餘緡追悔弗及自為人說如此<lb/>
　　楊壽子<lb/>
唐小説所載吳郡漁人張鬍子於太湖釣得巨魚腹上有<lb/>
丹書曰九登龍門山三飲太湖水畢竟不成龍命付張<lb/>
鬍子近建昌一事亦然淳熈八年春南城縣境久雨溪<lb/>
漲漁者於岸滸設網罟前此郡無大魚江中所得極大<lb/>
<pb n="KR3l0122_WYG_020-10a"/>
不過一二觔他皆池塘中豢養者耳是歲民楊壽子置<lb/>
網於章山支港及舉之覺其太重獨力牽挽不能勝遂<lb/>
為所困幾墜而溺叫呼求救同業者三人共助之乃一<lb/>
魚絶大騰躍于中徐徐曳至㟁百計攻刺始死凢重百<lb/>
觔熟視之額上隱隱有鮮紅字衆漁皆村甿無以識者<lb/>
一士人至為釋之曰三度入潮門四度遭大水下梢却<lb/>
逢楊壽子後村多楊氏取此魚者正楊壽子云<lb/>
　　陳如塤<lb/>
<pb n="KR3l0122_WYG_020-10b"/>
陳如塤字伯和南城人其父適用曾與山谷先生倡和<lb/>
名見集中塤雖不讀書而為人剛烈嗜酒使氣無憚一<lb/>
妹嫁逺鄉何屯田之孫嘗往其家見一樓寛敞旋欲宿<lb/>
妹曰此中多鬼怪何氏之人尚不敢登兄毋取禍已洒<lb/>
掃書房延待矣塤弗聽遣僕伴直又却之妹憂甚而不<lb/>
能囘奪夜將半一女子盛飾含笑迤邐從他處來塤<lb/>
知為鬼也佯若熟寐女稍前趨牀原未與人談即推其股<lb/>
時時移足向下至地推轉急<graphic n="KR1143" url="https://raw.githubusercontent.com/kanripo/KR-Gaiji/master/images/KR1143.png" mimeType="image/png"/>身起立大聲叱之隨没<lb/>
<pb n="KR3l0122_WYG_020-11a"/>
不見復上理衣衾安枕迨曉寂然妹急問說乃詳告之<lb/>
聞者服其勇凢留連旬日不復有影響爾後亦無人敢<lb/>
再寢于彼者<lb/>
　　傅全美僕<lb/>
紹興十七年七月建昌軍管下箬嶺士人傅宗道置酒<lb/>
延客方就席聞鑼聲錚錚然遥望乃羣盜也其徒數十<lb/>
人因急喚壯僕治禦備婦人皆登山盜入門見酒饌恣<lb/>
飲食焉掠財物四十緡而去隅保聞寇至盡持刀矛來<lb/>
<pb n="KR3l0122_WYG_020-11b"/>
盜已醉所攘半為諸人所得近村厚平里有傅全美家<lb/>
兩田僕亡命邀撃死于盜手其魂每夕至主人之門寃<lb/>
憤呼叫全美之父怒甚開門厲聲叱罵之曰汝自利賊<lb/>
財至于喪身何干主家事而來恐動人如此吾念汝積<lb/>
年奔走之勤不忍加治今將繪汝形于近廟俾沾受香<lb/>
火待時託生宜速去自是其聲日逺及繪畢遂寂然<lb/>
　<lb/>
　夷堅志乙卷十<lb/>
</p>
<p>
</p>
  </div>
<div>
<head>夷堅志丙卷一</head> <lb/>
    <p>
<pb n="KR3l0122_WYG_021-1a"/>
欽定四庫全書<lb/>
　夷堅志丙卷一<lb/>
　　　　　　　　　　　　　宋　洪邁　撰<lb/>
　　陽臺虎精<lb/>
自鄂渚至襄陽七百里經亂離之後長塗莽莽杳無居<lb/>
民唯屯駐諸軍每二十里置流星馬鋪𫝊遞文書七八<lb/>
十里間則治驛舍以為兵師往來宿頓處士大夫過之<lb/>
者亦寓託焉乾道六年江同祖為湖廣總領所幹官自<lb/>
<pb n="KR3l0122_WYG_021-1b"/>
鄂如襄由漢川抵陽臺驛夜為蚊所撓不得寐戒従卒<lb/>
雞初鳴即起驛吏白曰此地最荒寂多猛虎而虎精者<lb/>
素為人害比有武官乗馬未曉行并馬皆邅啖食今須<lb/>
辨色上道為佳耳江如其言歸塗過郢州復當投宿於<lb/>
彼與皂𨽻共三騎及兩卒前行起差早覺人馬辟易遙<lb/>
望一黄物馳草間心絶怖漸近葢巨鹿其大如牯牛固<lb/>
已悚然行半程忽見一婦人在馬前年可四五十綰獨<lb/>
角髻面色㣲青不施朱粉雙目絶赤殊眈眈可畏著褐<lb/>
<pb n="KR3l0122_WYG_021-2a"/>
衫繫青裙曳草履抱小貍猫乍後乍前相隨逐不置將<lb/>
弛擔乃不見江心念豈非所謂虎精者乎祕不語人拂<lb/>
旦欲東鋪卒云昨於道左得二乳虎尚未能動步吾官<lb/>
欲之否願以獻江笑曰吾豈應養虎自遗患却弗取又<lb/>
信宿従漢陽濟江同載數人彼婦在焉容貌衣服一切<lb/>
如初江謂女子獨行而能及奔馬益懼坐轎中下簾閉<lb/>
目不敢正視還舍且一月聞門外金鼔叫譟聲士庶環<lb/>
集者㡬千數若部押兇盜然出覩之則又彼婦也問其<lb/>
<pb n="KR3l0122_WYG_021-2b"/>
故皆言南市人家連夕失猪并小兒甚多物色姦竊無<lb/>
有也獨小客店内此婦人單身僦止三經旬矣而未嘗<lb/>
烟爨囊無一錢但謹育一猫望其吻時有毛血沾汚疑<lb/>
必怪物是以訟于官今我邏執送府婦人氣概洋洋殊<lb/>
無怖色既入郡郡守李夀卿侍郎使至簽㕔供狀婦自<lb/>
能把筆作字云姓屠氏是士大夫家女父嘗任遠安縣<lb/>
知縣嫁夫不稱意亦已死無嗣續孤孑一身客㳺茍活<lb/>
市上惡少年交相侮困翻抵為異𩔖寃苦已極願侍郎<lb/>
<pb n="KR3l0122_WYG_021-3a"/>
做主夀卿不忍窮治姑令戒飭責狀押出境遂入咸寧<lb/>
茶山與采茶寮戸雜處久之又因搏食畜犬為人所見<lb/>
箠而逐之後不知所在<lb/>
　　京山鹿寨<lb/>
江同祖過郢州京山晩抵村驛驛人言鹿在前結寨即<lb/>
出觀之彌望可數里巨鹿無數四環成圍以角外向凡<lb/>
數十重兩麑麀處中勃跳嬉戲民田相近者悉邅蹂踐<lb/>
禾苗為之一空獵戸雜沓其傍云不可近近輒觸邅之<lb/>
<pb n="KR3l0122_WYG_021-3b"/>
者多死明旦始引去獵人操弓矢戈矛追隨之伺巨者<lb/>
行前稍遠乃敢捕射其稚弱亦各有所獲而還<lb/>
　　王宣樂工<lb/>
紹興初岳少保開閫於荆襄是時墟落尤蕭條虎狼肆<lb/>
暴雖軍行結隊伍亦為所虐有士人言猛獸畏樂聲若<lb/>
簫鼔振作當自退避由是頗采其説乾道中王宣為副<lb/>
都統制自襄陽往鄂渚途次荆郢間従馬且以百數日<lb/>
猶銜山衆樂競奏候吏報一篳篥部頭為虎於衆人中<lb/>
<pb n="KR3l0122_WYG_021-4a"/>
馬上銜去正驚怖未已又報笛部頭一人亦然其處距<lb/>
宿驛幸不遠争策馬赴之解鞍良久篳篥者奔喘而至<lb/>
顔無人色少定始能言初為虎所搏置之穴中復往取<lb/>
笛工至則啖食度已飽故未見傷害但與二雛繞弄作<lb/>
戲忽憶得腰間有執器急取出大聲噴吹之巨虎駭震<lb/>
不暇挾其子踉蹡遽走不反顧望之極目乃敢歸㡬不<lb/>
免虎口也時吕彦升守襄<lb/>
　　餘干縣樓牌<lb/>
<pb n="KR3l0122_WYG_021-4b"/>
餘干縣治之南有二樓前曰鼔樓後曰勅書樓後樓牌<lb/>
縣宰杜師旦所書乾道初勅字左畔有黄蜂結窠頗髙<lb/>
邑人言此吉兆也吾邑當出貴人或士子巍掇科第者<lb/>
是時趙子直家居縣市方赴省試已而大廷唱名為第<lb/>
一後三十年紹熙甲寅復見一窠綴於力字之上人又<lb/>
益喜趙公遂拜相次年春窠忽為人觸墮不踰月趙罷<lb/>
歸是三者豈皆偶然邪其異如此<lb/>
　　朱忠靖公墓<lb/>
<pb n="KR3l0122_WYG_021-5a"/>
朱忠靖公蔡人也渡江之後卜居于湖州薨而塟於妙<lb/>
喜山下既數年矣術者過而歎曰山勢甚吉恨去水太<lb/>
遠秀氣不集子孫雖蕃昌恐不能以科名自奮朱公諸<lb/>
子皆知之固不暇徙而後死者復以昭穆次第祔窆乾<lb/>
道中公次子侍郎夏卿長子翌用治命捨祖塋而别訪<lb/>
地唯以水為主羣従諫止之不納竟如其意得一穴前<lb/>
臨清溪既塟二十年侍郎幼子翇及翌之子儕遂擢丁<lb/>
未進士第已而儕弟偃及甲繼之殊衮衮未艾也<lb/>
<pb n="KR3l0122_WYG_021-5b"/>
　　江陵村儈<lb/>
江陵民某氏世以圏豕為業有村儈居五十里外每為<lb/>
鉤販往來積有年矣民長子嘗攜銀券其直百千并一<lb/>
僕出鄉間貿易經宿不歸浸淫至累月荆土市㕓子弟<lb/>
多因挾貲在手飲博浪游耗折父錢無以反命不敢歸<lb/>
或迤邐適它境者民葢用此疑厥子不深以為憂村儈<lb/>
者以冬月農事畢牽猪過其門留少憩别一僕視其挽<lb/>
索驚曰此我家大郎所自搓者五尺安得在汝手五尺<lb/>
<pb n="KR3l0122_WYG_021-6a"/>
者土人稱挽畜産繩繂之名也儈色變抵云昨於某處<lb/>
大路上拾得之誰人無此物何為誤認僕以告主人強<lb/>
拉儈偕往昨處方舉手指畫聞林莽間尸臭異常掩鼻<lb/>
就視則厥子與僕兩尸跧仆敗溝内雖暴露過盛夏而<lb/>
枯骸不損畧不為狼狐齧啖的的可識遂執儈以還始<lb/>
言因見其有所齎乃醉以酒而殺之厯日已久意謂無<lb/>
由發覺豈料用一索之故自投寃網今無所逃矣竟伏<lb/>
刑於市<lb/>
<pb n="KR3l0122_WYG_021-6b"/>
　　峽州泰山廟<lb/>
峽州城東有太山廟葢似他處東岳行宫者頽敝嵗久<lb/>
土人謀改作峽境雖饒林木而多去江遠雖有力可買<lb/>
猝難挽致紹興癸丑之冬一夕大風雨五十里外深塢<lb/>
中如發洪状浮出巨材千數皆串貫成排筏順流而下<lb/>
至郭外無所䦨礙而止民共告于郡謂神明所賜請以<lb/>
為新廟緣門擊鉦集衆牽繂置之寛閑處擇匠審視大<lb/>
自棟梁小至榱桷一切備具凡可為梁者本末著地而<lb/>
<pb n="KR3l0122_WYG_021-7a"/>
當中隆起可為柱者充滿端直或長或短各應所用又<lb/>
已剝削木皮於工力甚省見者嗟異證㝠㝠賜佑無敢<lb/>
小為欺𨼆即日命役踰數月廟成一區耽耽遂為夷陵<lb/>
壯觀仲子時簽書郡幕實見之<lb/>
　　員一郎馬<lb/>
荆門長林縣民蹇大居郭北七八十里間有一女納同<lb/>
里鄒亞劉為贅婿鄒愚陋不解事薄有貲業且常為人<lb/>
傭販涉遠在家之日少蹇據其屋耕其田又將致諸死<lb/>
<pb n="KR3l0122_WYG_021-7b"/>
地而掩取其産少年李三者數至蹇氏浸浸與女通蹇<lb/>
常諷之曰茍能殺鄒郎以女嫁汝李欣然承命特未求<lb/>
得間紹熙四年秋鄰人員一販牛往襄陽雇鄒輔行畢<lb/>
事南還蹇遙見員生跨馬鄒擔在其後急呼語李使持<lb/>
刃出迎之纔相値奮斫貟背墜馬死繼又戕鄒亟舁寘<lb/>
道側是時適無人行後乃稍稍集會倉卒之際莫知凶<lb/>
變所起員之姻家為義勇部將所居亞彼數里員馬既<lb/>
失主徑趨其門與廏駒相踶齧部將出視驚曰此是員<lb/>
<pb n="KR3l0122_WYG_021-8a"/>
一郎馬吾恰見其騎而歸安得到此必有故即詣前途<lb/>
訪測見二尸認其一為貟其一尸衆識為鄒固已畧聞<lb/>
陰計徑往嚇蹇曰汝何得白晝殺人蹇面赤聲嘶不能<lb/>
答李正在焉遂皆受捕明年春獄成蹇李以謀殺女因<lb/>
與人姦致夫於死皆當伏誅以殺時無證具奏予姪孫<lb/>
伋簽書判官見其故已而去職奔母喪至七月覃赦下<lb/>
此三人正典刑及漏網皆不及知原是事因馬而覺天<lb/>
理昭昭當不但已也<lb/>
<pb n="KR3l0122_WYG_021-8b"/>
　　張十萬女<lb/>
郢州京山境地名辨頓豪民張祥雄於鄉閭名田蔵鏹<lb/>
金銀布帛皆以億計故里俗目之為十萬紹熙初巨盜<lb/>
桑伸横行漢沔間所過赤地張聞其且至以貲財孥累<lb/>
之衆不能移避於是整頓舍舘烹牛屠猪多釀酒先路<lb/>
邀迎之桑甚喜為之駐留至于累月凶徒相隨日夕醉<lb/>
飽仍各有縑銀之贈桑約飭丁寧秋毫不犯張有笄女<lb/>
従簾下窺覘桑見其少艾欲得之張不許桑怒曰吾業<lb/>
<pb n="KR3l0122_WYG_021-9a"/>
為不義殺人如踐螻蟻今全爾一家可謂恩恵尚眷惜<lb/>
一女子邪張懼亟以嫁之留既久哨聚數萬衆無物可<lb/>
食遂盡戕其家猶以妻故收拾其骸瘞于堂中作大冢<lb/>
掩畢而去獨挈妻俱行别一女奔出外得脱存亡消息<lb/>
無復與人相聞既四五十年鄉人樵採下山者猶或見<lb/>
之於嵓穴中容貌只如二十嵗者亦間至故居𨼆𨼆有<lb/>
哭聲到今猶然為鬼為妖或云遇仙得道皆不可知也<lb/>
張屋基址尚存有竒石髙丈餘嵓壑穿穴宛然天成宣<lb/>
<pb n="KR3l0122_WYG_021-9b"/>
和時花石綱欲取以入京重不可移亦會兵亂而止今<lb/>
士大夫過見之未有不瞻翫咨惜者堂記石刻猶存范<lb/>
謙叔所作又有蘭軒記朱子發所作故屋唯門樓在彼<lb/>
人徙以為東岳行宫小殿其大可知矣<lb/>
　　贑州雷<lb/>
慶元元年三月二十七日贑州大雷雨贑丞張履信既<lb/>
受代赴同僚餞席于縣治静暉堂日晡時廷中忽有火<lb/>
毬十數旋轉上下其勢可怖坐者皆起曰迅雷風烈必<lb/>
<pb n="KR3l0122_WYG_021-10a"/>
變此非吾曺所應髙會也相與散歸至暮開霽聞郡市<lb/>
一書鋪史杯三者震死左脅下有朱篆三字是時憲司<lb/>
文吏劉昭在家晚飯亦見火毬滾踔于堂徑入弟房内<lb/>
弟亦小胥也正登床視漏處其妹在房見朱衣神十餘<lb/>
輩皆長丈許睢盱往來妹喪膽盡力大叫救人一神捽<lb/>
其髻以出曰不干汝事則已相去一丈矣雷斧従屋脊<lb/>
碎椽瓦而下搦弟至門仆首門限然後擊破其腦俄一<lb/>
婢亦殞於庖下葢同死者三人云<lb/>
<pb n="KR3l0122_WYG_021-10b"/>
　　章簽判妻<lb/>
婺人章濤徳文侍郎之子娶永嘉盧氏生一男數嵗之<lb/>
後忽不飲食初意其有所嫌惡或小疾為梗而起居笑<lb/>
語固自若明日復然章問之不肯言姑鄭夫人出語譙<lb/>
詰但斂袂唯唯於是疑為祟魅遍扣婢妾乃知近嘗往<lb/>
後院游觀謂侍妾曰桃枝上有一顆如盃大必甜美可<lb/>
食為我摘取妾望之滿𣗳纍纍皆常品無所謂絶大者<lb/>
盧氏自以竹作义义取入手為啖食之狀女伴有同㳺<lb/>
<pb n="KR3l0122_WYG_021-11a"/>
者皆訝之自是日遂不食猶時時飲酒涓滴及果實之<lb/>
屬雖幹理家務如初而與夫異寢厯十五年後并酒果<lb/>
不入口唯飲冷水又七年亦已之紹熙五年章簽書贑<lb/>
州判官妻偕來其弟越適為江西副都監官舍在贑越<lb/>
嘗病更數醫弗愈盧氏問疾坐其榻為按摩所患苦處<lb/>
次日宿痾如洗始驗其感遇云張履信因邀同僚室家<lb/>
宴集獨盧不肯來時年七十矣<lb/>
　　玉環書經<lb/>
<pb n="KR3l0122_WYG_021-11b"/>
章濤従外祖鄭亨仲資政入蜀過京西道間入一僧寺<lb/>
舍宇極蕪陋其傍有一堂奉觀音龕像左右列華嚴經<lb/>
數函多散亂不全整龕下有小抽替試啟之得小軸乃<lb/>
朱書金剛經也卷軸差不甚損然已故暗字畫勁楷可<lb/>
觀展視其末則云玉環刺血為皇帝書葢楊太真遺跡<lb/>
血色儼然非朱書也鄭之子取而寳蔵之<lb/>
　　信豐巨樟<lb/>
贑州信豐縣水南有端蔭亭前兩巨樟相去百餘步其<lb/>
<pb n="KR3l0122_WYG_021-12a"/>
髙拂雲枝幹扶疎𩔖烟霄中物亭以故得名紹熙癸丑<lb/>
之秋贑境大水至浸淫于縣鼓樓兩樟之間為所淘洗<lb/>
露出一連理枝自東徂西長十四五丈枝下去地丈許<lb/>
葢其生已多厯年所因水暴乃表見遂為一邑竒觀<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_021-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丙卷一<lb/>
</p>
<p>
</p>
  </div>
<div>
<head>夷堅志丙卷二</head> <lb/>
    <p>
<pb n="KR3l0122_WYG_022-1a"/>
欽定四庫全書<lb/>
　夷堅志丙卷二<lb/>
　　　　　　　　　　　　　宋　洪邁　撰<lb/>
　　孔雀逐厲鬼<lb/>
撫州宜黄人鄒智明家饒於財暴得癘疾昏昏不知人<lb/>
一日少間語其妻請師叔師叔者其房叔也為僧住持<lb/>
臨江寺能誦孔雀明王經至則曰可於房外鋪設佛像<lb/>
而即床前誦經妻如其戒僧誦兩卷畢出就飯智明望<lb/>
<pb n="KR3l0122_WYG_022-1b"/>
見挂像處一孔雀以尾逐癘鬼僧竟經讀疏去日將暮<lb/>
一小鬼來告曰我輩佩佛勅行當去此但公頭上有釘未<lb/>
拔願多燒㝠錢與我便相為除之於是呼幹僕饒山散<lb/>
買楮幣聚焚於庭諸鬼竒形異状以十數舞謝歡喜其<lb/>
先告者徑登床拔釘而出且言曰我明日往縣市曽打<lb/>
銀家行病矣先是智明最苦頭極痛登時豁然如失平<lb/>
旦即能起欲驗其事走介扣曽匠家果云忽害傷寒<lb/>
　　雲門僧鬼<lb/>
<pb n="KR3l0122_WYG_022-2a"/>
建昌麻源第三谷山水清邃為江西勝處有僧寺道觀<lb/>
各一所僧姓陳者自縊死其弟子邦彦鄒氏子也代掌<lb/>
僧事嘗詣三里外民家作緣會徒衆盡行旋募村農陳<lb/>
三守舍甫二更明燈獨坐聞戸外咄咄聲方疑怖間一<lb/>
僧揭簾入吐舌至地陳驚奔入厨握庖刀望空亂斫殆<lb/>
如失心夜過半寺衆歸覺屋内呼擾撼閙趨視陳已昏<lb/>
惑良久乃蘇臨川漆匠陸生者常為僧役然至暮則寓<lb/>
宿觀中南城王三錫時在觀讀書謂之曰汝就彼用工<lb/>
<pb n="KR3l0122_WYG_022-2b"/>
何不擇一室休憩乃挈挈來此陸笑曰吾往來兩處久<lb/>
矣向者元不知有變怪昨攜小子以暑月宿于寺廡因<lb/>
為蚊蚋所撓避之於法堂中屏内時夜方半月色滿庭<lb/>
望見一僧繫皂裙曳靸鞋従東廊上西廊下口呼邦彦<lb/>
不已如是者數次吾父子恐甚憂其且來屏息不敢喘<lb/>
幸而自去従此不復夜往云<lb/>
　　蓬頭小鬼<lb/>
雲門寺人有魈怪頗幻嚇人嘗有游客至主僧邦彦館<lb/>
<pb n="KR3l0122_WYG_022-3a"/>
之于山門傍小室冬夜附火不覺昬睡及開目見一物<lb/>
長三尺蓬髮鬅鬙正相對坐客驚呼出戸邦彦聞之徐<lb/>
行笑視曰何害只是蓬頭小鬼耳麻源巡檢鄧珫來治<lb/>
小亭館于寢室時表兄王三錫在道觀常相遇王告之<lb/>
曰深山多怪異須益寘僕従以備不虞不然徙入僧房<lb/>
乃可安寢珫弗信一日折簡招飯遽言便欲還家王訝<lb/>
其忽忽珫曰不聴兄教昨夕只一小吏伴直珫寢於大<lb/>
床上夜分熟寐聞左榻上如人擲重物敲擊者數四倉<lb/>
<pb n="KR3l0122_WYG_022-3b"/>
惶呼吏吏固已怖慴遂相攜開闗而走厯堂階十餘層<lb/>
不暇躡級滚攧趣下驚魂至今未定豈容更留哉是晚<lb/>
辭去<lb/>
　　鄧富民妻<lb/>
邵武光澤縣村里曰牛田烏陪富民鄧生買一妾嬖愛<lb/>
殊甚妻不能堪遂自經而死即日響怪百端鄧苦之而<lb/>
無計可息召墓師兩人為卜塟館於書室鄧不敢徑就<lb/>
枕且傍壁寢令客處外夜月正明聞窗下芭蕉林風敲<lb/>
<pb n="KR3l0122_WYG_022-4a"/>
撲蔌聲失驚曰又來也客方問其故死妻已被髮立帳<lb/>
邊漸逼枕席客口舌間為髮所沾絆三人呼駭起走不<lb/>
復寢於彼矣妾當晝入酒庫見主母垂髮立其側即悸<lb/>
倒地上㡬至隕命訖於妻塟乃已<lb/>
　　會稽獨脚鬼<lb/>
方子張為會稽倉官僦民屋作廨舍庖中炊飯熟婢舉<lb/>
甑時忽三分失其一已而殽饌亦然陰伺之了無所見<lb/>
主母疑婢盜與人屢加鞭笞而竟不能得其實一老媪<lb/>
<pb n="KR3l0122_WYG_022-4b"/>
嘗至彼遇異物一足踸踔不暇細覩容状悸而出以告<lb/>
子張子張異焉謀徙居以避他禍偶步至鄰家小室内<lb/>
望一龕帳極華潔試往視止畫一巨脚畧無相貎扣其<lb/>
人但窘撓不答若無所措乃悟常日盜飯者此也郡士<lb/>
姚縣尉精法籙善治鬼語之故姚曰是名獨脚五通葢<lb/>
魈𩔖也君欲治之乎子張曰幸不為大過無用深懲只<lb/>
令絶跡勿相犯足矣姚為飛符約勅之自此寂不至<lb/>
　　孫判官<lb/>
<pb n="KR3l0122_WYG_022-5a"/>
孫判官者汴京人南渡後居於秀州魏塘氣質軒舉好<lb/>
談脩身養生之事每嵗初夏舁一桌輒置庭前烈日中<lb/>
偃卧其桌又以一桌覆之當食時畧起食已復然自旦<lb/>
迨暮乃罷如是者竟三日劇暑不渴凡所謂暑藥未嘗<lb/>
向口専啖冷虀粟飯亦無蔵府㵼泄之疾常自矜詫言<lb/>
可以不死識者亦以得道當享上夀期之乾道五年官<lb/>
於毗陵恃色力盛壮與倡女媟狎無期度訖喪其軀年<lb/>
才六十餘<lb/>
<pb n="KR3l0122_WYG_022-5b"/>
　　孫儔擊鬼<lb/>
孫儔大夫者鄧州人在金國為千户長紹興末歸正得<lb/>
官淳熙中為京西兵馬副都監因買田築室於穀城其<lb/>
人甚勇也庖婢嘗報比夜入厨輒有一物蹲竈下蓬頭<lb/>
散髮不可認面目呼之不應逐之不退必鬼也孫曰此<lb/>
後再來當告我明夕又至孫往視之信然笑曰是桑伸<lb/>
軍喫了底人魂魄耳即奮拳揕其頂立没于地迨早命<lb/>
僕發土得遺骨一具乃輦而棄諸野<lb/>
<pb n="KR3l0122_WYG_022-6a"/>
　　孫儔寳劍<lb/>
孫儔家蔵寳劍絶異夜置庭下暗處則星象皆粲列其<lb/>
上襄陽前軍統制趙嚴者亦自北來為予弟景裴言頃<lb/>
遼主天祚在位日有星隕於燕光徹禁廷既入土猶熒<lb/>
熒然召太史訊其占對曰其下必有異立遣掘視之深<lb/>
入七八尺得鐵鑛一塊其重百餘斤命付八作司鑄為<lb/>
十劍欲試其利鈍喚獄中一死囚出被以厚甲三重曰<lb/>
我今赦汝囚喜而拜謝即舉劍斫其腰并三甲皆斷其<lb/>
<pb n="KR3l0122_WYG_022-6b"/>
堅利如是嘗以一與駙馬都尉孫君葢得此云裴弟屢<lb/>
求觀力拒曰元未嘗有其意畏人奪取之也裴時官襄<lb/>
帥幕府<lb/>
　　易村婦人<lb/>
慶元元年五月湖州南門外一婦人顔色潔白著皂弓<lb/>
鞋踽踽獨行呼賃小艇欲従何山路往易村既登舟未<lb/>
㡬即偃卧自取葦席蔽其上舟纔一葉展轉謦欵必相<lb/>
聞而寂然無聲舟人訝焉舉席視之乃見小烏蛇可長<lb/>
<pb n="KR3l0122_WYG_022-7a"/>
尺許凡數千條蟠繞成聚驚怛汗流復覆之凡行六十<lb/>
里始抵岸步扣舷警之奮而起則儼然人形與初來時<lb/>
不小異腰間取錢二百償雇直舟人不敢受婦問其故<lb/>
曰我適見汝如此那敢接錢笑曰切莫説與人我従城<lb/>
内來此行蛇瘟一个月後卻歸矣徐行入竹林數步而<lb/>
𨼆彼村居人七百家是夏死者殆半初湖常秀三州自<lb/>
春徂夏疫厲大作湖州尤甚獨五月少寧六月復然當<lb/>
是蛇婦再還也吁可畏哉沈清臣女嫁閩帥唐元善老<lb/>
<pb n="KR3l0122_WYG_022-7b"/>
嫗來福州説此<lb/>
　　潘仙人丹<lb/>
髙州茂名縣本唐潘州也縣界有黄尖嶺父老言昔有<lb/>
仙人姓潘居此鍊丹近十數年來工人入山鑿石乃得<lb/>
𣗳木屏於石中葢仙所遺丹劑墮地融結者一層復一<lb/>
層殆可揭取但枝葉端正者百無一二民黄氏擅此山<lb/>
外人欲來伐則先以鹽綵與之然後入山祀土神畢徐<lb/>
徐施工朱子淵為桂帥致兩屏遺予老幹扶疎上挾雲<lb/>
<pb n="KR3l0122_WYG_022-8a"/>
氣下臨廣漠混然天成畧無斧鑿之跡非若祁陽所産<lb/>
藉人力磨治故垠齶髙下失其自然又云海函萬族無<lb/>
所不有范石湖虞衡志嘗載石柏今方得一枝自海底<lb/>
石塊上生根株盤錯枝葉如畫其色紫其根白其質皆<lb/>
石也天陰雨時必有水珠在葉上枝間亦有柏子皆石<lb/>
脂凝結而成子淵賦詩云海物難窮造化竒後凋惟有<lb/>
嵗寒知誰將脩月黄金斧斵就凌雲紫玉枝直榦詎容<lb/>
塵點涴靈根偏與石相宜天然不假栽培力肯逐春風<lb/>
<pb n="KR3l0122_WYG_022-8b"/>
盛與衰予和之云海樹凌根石効竒山經地志不曽知<lb/>
凝丹幻出珠千顆染紫装成玉一枝鶴骨龍姿隨質見<lb/>
鸞棲鳯宿與香宜元戎髙唱真難和愧我年來筆力衰<lb/>
又有石梅石松則未之見也<lb/>
　　余氏蛇怪<lb/>
樂平余六七郎者妻程氏女才一年嘗白晝欲登榻見<lb/>
一蛇蜿蜒于上僅長尺餘而匾闊三寸許程駭怖呼家<lb/>
人共取仗擊逐之蛇躍下徑出房門遂不見里俗相傳<lb/>
<pb n="KR3l0122_WYG_022-9a"/>
山木間有所謂旺神者魈𩔖也頗能見妖怪邀索祭享<lb/>
然其威靈亦殊不章赫雖村巫社覡亦能去之甚者化<lb/>
為人或為蛇與婦人亂於是余氏疑焉程意状罔罔稍<lb/>
與平日異亦莫知其邅祟與否也踰月而死方斂尸於<lb/>
地蛇復來踞其腹形模全似前所覩者人攜杖至亟奔<lb/>
趨而出不知所在此蛇葢名曰猪豚云是時慶元元年<lb/>
二月也<lb/>
　　蜀中道人<lb/>
<pb n="KR3l0122_WYG_022-9b"/>
張魏公宣和中為成都士曺母冀夫人奉道每日齋道<lb/>
人一員不問所従來或親焚香加禮嘗有一客至歎曰<lb/>
夫人當有貴子今安在曰見為曺官方在州倉納粟客<lb/>
徑往就謁既相見熟視不語公呼小吏有所言乃揖公<lb/>
起行數十步即呼為相公拱白曰公之貴相在語聲與<lb/>
行步間従此不十年海内將大亂公當出入將相掌握<lb/>
兵柄為國家立事建功願自愛公竦然謝不敢當客亟<lb/>
趨出不暇扣其何處人何姓氏也所言既驗每託蜀士<lb/>
<pb n="KR3l0122_WYG_022-10a"/>
陰訪求之莫能得後謫居和州為秦丞相所忌必欲寘<lb/>
諸死地公絶憂之未知所以自脱此客忽排闥而入望<lb/>
其儀貎儼與三十年前無少異迎語之曰吾昔求先生<lb/>
不可致正爾牢落肯恵然相顧何邪客曰知公以時相<lb/>
為憂故來奉告彼乃死人耳何足慮異時公當復舊物<lb/>
福未艾也公長子敬夫栻出揖客熟睨良久曰兩眼視<lb/>
物欲裂好處正在阿堵中他日為西南帥臣名滿天下<lb/>
時次子定叟杓方數嵗在寢未起公曰尚有稚兒欲丐<lb/>
<pb n="KR3l0122_WYG_022-10b"/>
題品但正睡熟不可喚覺客秉燭就視之笑曰大有福<lb/>
勝如哥哥未易量也少頃告去訖不復再見余仲庸聞<lb/>
此事於敬夫<lb/>
　　應山槐<lb/>
徳安府應山縣治南半里許過小溪有野寺寺外數十<lb/>
步間一槐𣗳髙可二丈闊稱之根株與常槐等但遍體<lb/>
柔條纏結若藤蔓然莫見其所起處每枝必分兩岐葉<lb/>
葉皆背面而生無一相對雖孫枝數寸者亦然婆娑茂<lb/>
<pb n="KR3l0122_WYG_022-11a"/>
蔚土民相與愛護故露植空曠之野未嘗翦伐士大夫<lb/>
經此必往賞翫政和中花石之役興有欲徙置禁苑者<lb/>
而盤踞牢甚不可發掘乃止鄱陽張焄為邑宰命畫師<lb/>
睥睨將寫為圖以寄餉四遠竟不能落筆亦止<lb/>
　　牙兒魚<lb/>
應山縣外大龜山髙峻可二十里其上有小寺寺外一<lb/>
池泉源未嘗竭産一種魚形模與常異名曰牙兒魚有<lb/>
四足能登岸升木作聲咿嚘全如嬰孩大者亦重一斤<lb/>
<pb n="KR3l0122_WYG_022-11b"/>
許相傳云不可網釣嘗為寺頭陀捕取其一欲烹而食<lb/>
之傍人苦詞勸止不聴未㡬疫死自是人莫敢害張芸<lb/>
叟南遷錄云過武昌見蘇子瞻言近獲一魚似鮎而有<lb/>
四足能履地而行不敢殺復縦之江中或曰此鯢魚也<lb/>
殆亦此𩔖王聞禮立之過雅州有饋一枚如前所説<lb/>
　　蘄州三洞<lb/>
蘄州境有三洞一曰龍洞在蘄水縣三角山下神龍居<lb/>
之禱雨皆應而光景變化未嘗表露二曰龜洞在近郊<lb/>
<pb n="KR3l0122_WYG_022-12a"/>
廣教寺龜生其中品𩔖不一而綠毛者尤多三曰蛇洞<lb/>
在蘄州口鎮側葢白花蛇所聚今不復有矣土人捕採<lb/>
乃出羅田山谷中施少路温舒自信陽守解印造朝舟<lb/>
抵蘄口詣近處龍峯寺游觀距蛇洞不遠詢於寺僧皆<lb/>
言徒有其名爾因信步到方丈後躡石級百層得一堂<lb/>
方疊足坐憩傍人驚曰一巨蛇正蟠屈于下相與持挺<lb/>
擊逐施遽下榻蛇徑入山見者無不汗駭此蛇之毒甚<lb/>
於蝮或為所傷須急剜去肉少緩則遍體盡生白紋方<lb/>
<pb n="KR3l0122_WYG_022-12b"/>
花如其形不踰時必死施到闕除蘄春守葢其將為地<lb/>
主故山川之靈陰相之特令此物出異以示衆吁其危<lb/>
哉言之使人毛豎<lb/>
　<lb/>
　<lb/>
　<lb/>
　<lb/>
　夷堅志丙卷二<lb/>
</p>
<p>
</p>
  </div>
<div>
<head>夷堅志丙卷三</head> <lb/>
    <p>
<pb n="KR3l0122_WYG_023-1a"/>
欽定四庫全書<lb/>
　夷堅志丙卷三<lb/>
　　　　　　　　　　　　　宋　洪邁　撰<lb/>
　　王嘉賔夢子<lb/>
吴人王彦光御史之子嘉賔頃隨侍入蜀在漢州夢至<lb/>
一處樓閣臺觀上侵雲霄中垂珠簾有三四人相對盛<lb/>
服玉帶風格清竒訪其左右此皆何人曰帝王子孫也<lb/>
又至一大宅垂楊夾道朱紫秉笏者二十輩列坐㕔事<lb/>
<pb n="KR3l0122_WYG_023-1b"/>
曰此公侯貴人家也行過曠野見小兒可數千萬計一<lb/>
吏曰此貧弱之民子孫也汝可於此中隨意抱一兒歸<lb/>
嘉賔正以未有嗣息繫念聞言甚喜遽取其一及悟甚<lb/>
異之次年生一子既長愚魯不解事葢來處寒陋也嘉<lb/>
賔字仲賢淳熙十二年監左蔵封樁庫為同官説此<lb/>
　　永日亭鬼<lb/>
乾道二年吕彦升知鎮江府所親李伯魚來訪之授館<lb/>
於府治錦波堂西偏當四月初暑開窗夜坐時永日亭<lb/>
<pb n="KR3l0122_WYG_023-2a"/>
兩邉櫻桃正熟於月明中望見有竊食之者意以為直<lb/>
更諸卒耳叱問之乃二白物従木杪而下皆長尺許葢<lb/>
鬼也呼衆起譟而追逐之向西南十步餘而没且以告<lb/>
吕吕命法籙道士王洞先書鐵符埋於此没處自是怪<lb/>
不復出<lb/>
　　武康二叟<lb/>
湖州武康山谷中有二野叟一人姓楊一人姓徐皆年<lb/>
八九十嵗状貌偉碩蒼髯白髮步履如飛結廬于山之<lb/>
<pb n="KR3l0122_WYG_023-2b"/>
絶頂占上下巖居相去可百步壘石為垣繚繞半谷松<lb/>
竹四面干霄小軒古壇上各植瑞香一本二月十一日<lb/>
花盛開吕義卿自嘉禾至邑中適當生朝一客素不相<lb/>
識自通為沈道人訪之旅舍青巾布袍人物脩整目光<lb/>
奕奕如神仙人語笑殊不凡因劇談叟廬之勝即相引<lb/>
往謁到花下見平闊皆丈餘吴中固多此品然亦未嘗<lb/>
覩也道人曰君欲之乎可致敬二叟以求之漠然有難<lb/>
色云吾此花久為神物所護培養成就未省令俗士輒<lb/>
<pb n="KR3l0122_WYG_023-3a"/>
見豈容浪求雖髙官顯貴齎持錢帛吾亦弗與也既而<lb/>
従容延顧頗相親洽道人為言吕官人賢者非奔趨勢<lb/>
利之流與之何害二叟相視幡然有和悦色徐云與君<lb/>
似有宿契若花得所託吾何惜哉但恐到人間栽蓄不<lb/>
以道理將貽吾憂耳願君善自愛重即喚集僮奴樵丁<lb/>
移置竹畚自山巔舁而下至村市不交一談委之而去<lb/>
沈道人亦長揖告别不費一錢於是買舟載歸花益以<lb/>
鬱茂柯蘂倍於它種義卿自為記疑彼三士者皆異人<lb/>
<pb n="KR3l0122_WYG_023-3b"/>
云時淳熙三年也<lb/>
　　呉江鄭媪<lb/>
淳熙元年呉江長橋側居民鄭氏媪年八十餘嵗獨處<lb/>
茅簷之下日丏于市頗為人所憐敝衣糲食之外蓄其<lb/>
䞉錢於蔵缾欲以畫觀音像夏四月鄰火延燒所積一<lb/>
空明日泣理故處於燼中得故缾畧無壊缺而錢自鎔<lb/>
成寳像髙一尺許冠衣瓔珞楊枝浄缾皆具工製妙巧<lb/>
塑匠驚嘆以為不能及巨室王氏取去營一室嚴奉留<lb/>
<pb n="KR3l0122_WYG_023-4a"/>
媪事香火夀過百嵗紹熙中猶存頃呉斗南書明州民<lb/>
媪一事全相似已載庚志中佛力不可思議普欲示化<lb/>
不嫌於同也<lb/>
　　何百九<lb/>
贑州石城縣豐義里小民何百九強悍亡賴以屠牛為<lb/>
業嘗坐事編隸南安遇大赦得歸不改故態紹熙四年<lb/>
春主簿鄭綰因審究公事到彼里適見何鼔刀解牛有<lb/>
麄皮小片僅三寸割而擲之其子五孜適従旁過正著<lb/>
<pb n="KR3l0122_WYG_023-4b"/>
其右肩上揭之不落即時生合不可脫黒毛森然才為<lb/>
指誤傷則痛楚異常此子葢與父同惡者人以為業報<lb/>
　　水精環<lb/>
邵氏聞見録載洛陽楚氏所寳水精枕其間有半開杏<lb/>
花一枝自北方攜之來南建炎中金人犯淮甸委於山<lb/>
澤今不知所在錢塘闗子東博士家于秀州其孫出乃<lb/>
祖所蔵水精絛環表裏瑩徹中有生竹葉一片二者皆<lb/>
異物也<lb/>
<pb n="KR3l0122_WYG_023-5a"/>
　　應夢寳塔<lb/>
吕椿年徳卿欲訪法華經善本久而未得乾道九年初<lb/>
秋夜納凉於中庭如睡醒間夢白衣少年奉一金塔髙<lb/>
三尺光彩照人置其間方顧盼咨嗟塔與人俱不見失<lb/>
聲而寤明旦飯竟有攜是經求售者其人與夢中所見<lb/>
無小異試拈一卷揭一板視之則寳塔也吕始悟前異<lb/>
用倍價得之經乃寫本字法端勁夏文莊公作序金填<lb/>
標目仍貯以黒厨吕寘於佛堂奉之甚謹<lb/>
<pb n="KR3l0122_WYG_023-5b"/>
　　大錢村<lb/>
湖州城外十八里曰大錢村乾道十年春農民朱七為<lb/>
人傭耕一日天氣陰晦見一青物自東北來風飛過状<lb/>
若籧篨墜下散錢如雨俯拾之得七百餘枚俗所謂錢<lb/>
龍者疑此是也<lb/>
　　吕氏畫扇<lb/>
吕椿年夏日晝寢夢到大宫府月色正午見千葉白蓮<lb/>
兩盆在砌下傍植木樨十餘株㕔上屏風有草書數行<lb/>
<pb n="KR3l0122_WYG_023-6a"/>
不可讀小妾秉燭引一少婦従内出容貌<graphic n="KR0570" url="https://raw.githubusercontent.com/kanripo/KR-Gaiji/master/images/KR0570.png" mimeType="image/png"/>麗方注目<lb/>
諦觀忽聞堂前翻棋局聲驚而覺不曉所謂自以為神<lb/>
遊仙境也轉眄間枕畔得一畫扇視其上皆夢中所覩<lb/>
者為家人言之乃稚女置扇於彼吕元弗知<lb/>
　　邵武酒家女<lb/>
謝用光源明邵武人所居在城内嘗以夏夜獨步門首<lb/>
見鄰家門外燈燭熒煌賔従雜沓擁一輿而進疑此家<lb/>
㣲下不應有重客來趨前視之無有也乃審為鬼物遽<lb/>
<pb n="KR3l0122_WYG_023-6b"/>
還舍迨旦聞鄰婦正以此時生女焉後十二年一夕所<lb/>
見復爾但肩輿却従其中出謝緩行踵其後過十四五<lb/>
家徑入一舍而寂認彼處葢酒家也明日詢之則鄰女<lb/>
昨夕已死而酒家誕一女云<lb/>
　　緋袍官人<lb/>
紹熙癸丑吕椿年夢四皂衣吏踰牆而入自稱鄉司驚<lb/>
而寤猶髣髴在目也三鼓後又夢一緋袍道人秉笏稱<lb/>
通判直前設拜吕巽謝將致答傍若有賛者曰君是他<lb/>
<pb n="KR3l0122_WYG_023-7a"/>
主人宜端受堅握其臂不容屈膝遂四拜而退覺而異<lb/>
焉念之悚惻達旦不能寐天甫明守園人來告五更時<lb/>
後圃犬生五子扣其毛四黒一赤悉與夢契為之憮然<lb/>
者終日<lb/>
　　三山陸蒼<lb/>
傅敞字次張濰州人為士子時以紹興二十年過呉江<lb/>
縦步塔院見僧房竹軒雅潔至彼小憩其東室有殯宫<lb/>
問為誰僧云數嵗前知縣館客身故聞其家在福建無<lb/>
<pb n="KR3l0122_WYG_023-7b"/>
力歸之因權厝于此敞惻然憐之既還舟次是夜夢儒<lb/>
冠人持名紙來見曰三山陸蒼自叙蹤跡與僧言同將<lb/>
退拱白曰旅魂棲泊無依君其念我明旦敞以告邑宰<lb/>
亦有舊學院小吏知其事者遂遷葬于官地上仍修佛<lb/>
果資助之至七月敞赴轉司運試寓西湖小刹復夢陸<lb/>
生來再三致謝且云舉塲三日題目蒼悉之謹奉告切<lb/>
宜勿泄若泄之彼此有禍敞寤而精思屬藁泊應試盡<lb/>
如其素於是高挹薦名<lb/>
<pb n="KR3l0122_WYG_023-8a"/>
　　王武功妻<lb/>
京師人王武功居韈拗巷妻有美色化縁僧過門見而<lb/>
悦之陰謀挑致之策而未得便會王生將赴官淮上與<lb/>
妻坐簾内一外僕頂合置前云聰大師𫝊語縣君相别<lb/>
有日無以表意漫奉此送路語訖即去王夫婦亟啟合<lb/>
乃肉璽百枚剖其一中蔵小金牌重一錢以為誤也復<lb/>
剖其它盡然王作色叱妻曰我疑此髠朝夕在來于門<lb/>
必有故今果爾即訴于府縣僧元無名字及所居處已<lb/>
<pb n="KR3l0122_WYG_023-8b"/>
竄伏不可捕獨王妻坐獄受訊但泣涕呼天不能答一<lb/>
欵王棄之而單車之任妻囚繫累月府尹以曖昧不可<lb/>
竟命録付外舍窮無衣食僧聞而潛歸宻遣針婦説之<lb/>
曰汝今復何為且餓死矣我引汝往來寺為大衆縫絍<lb/>
度日以俟武功回心轉意若之何王妻勉従其言既往<lb/>
正入前僧之室蔵於地穽姦汚自如久而稍聴其出入<lb/>
遂伺隙告邏卒執僧到官伏其辜妻亦悵恨以死<lb/>
　　西湖庵尼<lb/>
<pb n="KR3l0122_WYG_023-9a"/>
臨安某官妻極美為一少年所慕日日坐於對門茶肆<lb/>
睥睨延頸如癡如狂嘗見一尼従其家出徑隨以行尼<lb/>
至西湖上入庵寮即求見啜茶自是數往少年固多貲<lb/>
用修建殿宇為名捐施錢帛其數至千緡尼訝其無因<lb/>
而前扣其故乃以情素語之尼欣然領畧約後三日來<lb/>
於是作一齋目列大官女婦封稱一十餘人而詣某官<lb/>
宅邀其妻曰以殿宇鼎新宜有勝會諸客皆已在庵請<lb/>
便升轎即盛飾易服珥攜兩婢偕行迨至彼元無一客<lb/>
<pb n="KR3l0122_WYG_023-9b"/>
尼持錢犒轎僕遣歸設酒連飲兩婢婦人亦醉引憩曲<lb/>
室就枕移時始醒則一男子卧于傍駭問為誰既死矣<lb/>
葢所謂悦己少年者先伏此地中一旦如願喜極暴卒<lb/>
婦人不暇候肩輿呼婢徒歩而返良人適在外不敢與<lb/>
言兩婢不能忍口頗泄一二尼畏事宣露瘞死者於榻<lb/>
下越旬日少年家宛轉訪其蹤訴於錢塘尼及婦人皆<lb/>
桎梏考掠婢僕童行牽連十餘輩凡一年鞫得其實尼<lb/>
受徒刑婦人乃獲免<lb/>
<pb n="KR3l0122_WYG_023-10a"/>
　　建陽驛小兒<lb/>
王崧夀茂與弟嶠李夷紹興十五年入閩經建陽道中<lb/>
驛舍投宿四更後見十數小兒入従窗隙跳躍鼔舞於<lb/>
前後呵叱不退為之驚擾不得寐一僕寢户下持帚向<lb/>
而擊之始相率奔出拂旦審測所來葢驛之東有小廟<lb/>
諸泥孩子排列于神像前不成行綴宛是昨夕為怪者<lb/>
不忍毁擲但歎異而退<lb/>
　　觀音二賛<lb/>
<pb n="KR3l0122_WYG_023-10b"/>
臨川王瓘瑩夫和甫左丞曽孫也平生不以仕宦屑意<lb/>
於文筆甚髙晚學禪釋灑然有所悟解嘗作入定氷月<lb/>
觀音二賛入定賛云大士法身猶如虚空寧有動静可<lb/>
以形容隨衆生心應所知量袈裟蒙頭見此定相定上<lb/>
人者三昧宻圎毫端所向竒觀炯然我賛一言如風過<lb/>
水二俱無情偶然成理水月賛云一月當空影函衆水<lb/>
至人應物亦復如此億萬維生其欲不同我毋汝心感<lb/>
而遂通其感伊何元汝精明不湛不搖所作皆成汝陰<lb/>
<pb n="KR3l0122_WYG_023-11a"/>
髙人得大自在毫端髙明普周沙界百千妙義不假言<lb/>
宣稽首十方妙相現前皆為人士所𫝊諷年至六十晏<lb/>
無病苦趺足而化時居於越之諸暨<lb/>
　　莫氏庵蟻<lb/>
湖州月河莫氏衣冠大族也祖塋在卞峯之西南曰齊<lb/>
山古木千章巨竹萬挺一郡形勝無與比倫乾道二年<lb/>
正月僧庵中堂忽有大蟻聚焉往來營營不見其止未<lb/>
覺為有異也明旦視之甃磚上蛀成大𣗳一株根榦壯<lb/>
<pb n="KR3l0122_WYG_023-11b"/>
實枝葉扶疎觀者靡不嗟賞謂圗畫之工有所不逮僧<lb/>
飾以朱欄護惜甚謹到今三十年間尚在<lb/>
　　瓦上氷花<lb/>
筆談及夷堅丙志皆有氷花事今亦間見之濟南吕援<lb/>
彦龍居秀州西門之内淳熙初除知和州來見其㕔側<lb/>
元寘瓦數百為雪所壓迨雪消氷澌皆經結成樓臺欄<lb/>
檻車馬人物並蔕芙蓉重臺牡丹長春萱草萬嵗藤之<lb/>
𩔖竒妙華巧經日不融彦龍令其子述卿施墨塌印十餘<lb/>
<pb n="KR3l0122_WYG_023-12a"/>
本以為𫝊翫<lb/>
　　海中真武<lb/>
婺士葉昉登乾道己丑進士第因往明州訪親故為航<lb/>
海之役方升舟見一物漂漂隨流赴舟所試鉤取視之<lb/>
乃故紙一幅畫真武仗劍坐石上一神將甚雄猛持斧<lb/>
拱立於傍後書道子兩字疑為吴生筆也紙畧不沾濕<lb/>
若初未嘗著水者葉徙居嘉禾此像為其姪宜之所得<lb/>
供事于神堂極有靈驗葉再調舒州懐寧令終於官<lb/>
<pb n="KR3l0122_WYG_023-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丙卷三<lb/>
</p>
<p>
</p>
  </div>
<div>
<head>夷堅志丙卷四</head> <lb/>
    <p>
<pb n="KR3l0122_WYG_024-1a"/>
欽定四庫全書<lb/>
　夷堅志丙卷四<lb/>
　　　　　　　　　　　　　宋　洪邁　撰<lb/>
　　姜處恭<lb/>
淄州姜處恭年二十四嵗時以妻龔氏之兩兄謫南安<lb/>
及桂陽往省之従南安上猶縣間道適桂陽行峻嶺曠<lb/>
谷夐無人烟經日纔得一村落又無旅舍涉大溪外二<lb/>
里有屋三間標曰如歸館主翁隔溪居聞有客始來啟<lb/>
<pb n="KR3l0122_WYG_024-1b"/>
户已而復歸更無人可給薪水姜遣僕詣村買酒肉俄<lb/>
遇三武士至兩人持長矛一人執大刀色白如銀執刀<lb/>
者最豪健姓名為薛忠云分往某處屯駐時當暑天姜<lb/>
汲水調暑藥分食酒至復共飲欲取刀切肉薛忠於左<lb/>
足腕抽匕首授僕又於右足畔解刀磨澗石上迨夜共<lb/>
坐納凉薛曰我輩邂逅相逢既喫公藥又飲公酒無以<lb/>
為樂請觀擊刺於是袒裼距躍良久方止歎曰明日囊<lb/>
無一錢奈何姜固疑其非佳士既就寝但危坐土榻不<lb/>
<pb n="KR3l0122_WYG_024-2a"/>
假寐甫夜半聞館門劃然蕩開心愈顫掉呼問之荅曰<lb/>
我不能安眠而起公勿訝天未明辭去猶以刀摩戛窗<lb/>
檻十數畨姜平明登塗未及五里見三尸卧於道状如<lb/>
商客乃武士所戕也又一程迷失路日向夕無人往來<lb/>
時時見紙錢纏搭草𣗳頃之嵐霧翳合對面不分誰何<lb/>
㝠行過深夜埃翳頗散稍見明月傍側若虎嘯聲急置<lb/>
擔仗與二僕升髙木自縛移時乃下復進前得一草舍<lb/>
翁媼出揖驚賀曰官人定有後福憶所過挂紙錢處乎<lb/>
<pb n="KR3l0122_WYG_024-2b"/>
魑魅㒺兩白晝牽人衣領上下又多猛虎豈容平行安<lb/>
步畧無困惱真可賀也他日歸至南安則薛忠輩既事<lb/>
敗就擒戮於市矣處恭字安禮工為詩予前志書之後<lb/>
錫山士人陳善為記其事以為姜平生為人行義孝友<lb/>
故値兇盜行鬼區蹈虎境履危如此皆獲免云<lb/>
　　琴臺棋桌<lb/>
乾道初内侍陳源坐罪謫郴詔籍其家貲出鬻將作吕<lb/>
丞義卿得二物其一琴臺虢州月石所斵色紫而理細<lb/>
<pb n="KR3l0122_WYG_024-3a"/>
茂林脩竹江村小景工妙不可名狀四脚各以綠絲絛<lb/>
繫降真香靸子一枚其一象棋桌髙一尺五寸闊二尺<lb/>
五寸空中以貯棋合四圍有䦨沈香為局面牙柵界之<lb/>
其外用烏木花黎白檀數匝緣飾以降真香刻水浪加<lb/>
金填而浪頭填以銀芬薌襲人他物一切稱是其居在<lb/>
秘書省東連牆起樓樓下築臺每延宴客張樂必於其<lb/>
處有閩士獻書警之曰宅西正是三館職多窮寒措大<lb/>
羨人富貴於心常以弗堪稍遷則為臺諫給舎或能害<lb/>
<pb n="KR3l0122_WYG_024-3b"/>
爾是後遂不復至此書雜於故紙中故外間得見之貂<lb/>
璫僣侈之極罪不可勝誅尚爾漏網髙宗閱其鈿榻水<lb/>
精盤謂宫禁所無有<lb/>
　　吕氏綠毛龜<lb/>
吕徳卿家畜一綠毛龜于盆池中久而甚馴每至日午<lb/>
以小竹杖擊水面必應聲而出即就杖頭插生猪肉數<lb/>
小臠飼之食盡復入凡如是兩嵗未嘗少差稚兒欲為<lb/>
戲用此時擊水出而取之寘于定盆次日歸之至午不<lb/>
<pb n="KR3l0122_WYG_024-4a"/>
復出經六七日使童子没臂求索則死矣此一介蟲之<lb/>
㣲慍於失信寧不食而死異哉又魯子禮書室石斛中<lb/>
育白龜僅若小錢大背文皆黄金色有光采雙目如漆<lb/>
後因以鰕醢與食金文脱落而斃秀州市民社會有一<lb/>
龜若藥瓢然詢其人云自始得時以鐵捲束其腹背故<lb/>
如此又一道人盆養二龜行丏皆狀如鼈而龜文喙若<lb/>
鸚鵡尾之長與身等鱗甲斑斑然此四者皆與常異也<lb/>
　　呉法師<lb/>
<pb n="KR3l0122_WYG_024-4b"/>
吕椿年幼子年三嵗以紹熙癸丑夏得痰疾父母憂之<lb/>
醫禱備至咸言有呉法師者符水極精宜使治之乃亟<lb/>
往邀請復以百錢雇㕓市一小兒令附語呉訶責詰問<lb/>
勅神將縛其手即徐徐髙舉手為受繫之狀繼令縛其<lb/>
足亦然叱之曰汝是某鬼乎兒俛首曰是凡所扣數條<lb/>
皆呫囁應之又曰吾不忍治汝汝要某功徳乎兒領首<lb/>
謝曰幸甚旋遣使去兒㝠然仆地少頃而起法師退吕<lb/>
氏詢小兒適間所見尚能省憶否答曰我貪而錢之利<lb/>
<pb n="KR3l0122_WYG_024-5a"/>
故一切従彼言其執縛對答皆我自為之仍以久立脚<lb/>
力疲盡是以隨問㸃頭且欲事了後出外睡一覺耳衆<lb/>
相視大笑而罷幼子亦自愈<lb/>
　　人生尾<lb/>
臨安薦橋門外米市橋之傍有賣<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>豆者腰間生尾長<lb/>
四尺餘每用索纏縛數匝乃得出常為市中小兒窘逐<lb/>
必求觀乃止又一丐者亦有之然才長數寸<lb/>
　　陸思俊犬<lb/>
<pb n="KR3l0122_WYG_024-5b"/>
秀州吕氏老幹陸思俊家蓄一犬甚馴凡七八年陸夫<lb/>
婦繼亡遂空其室而扃之犬猶日卧户下傫傫然間往<lb/>
來他處已復歸常作聲烏烏若有所尋索而悽咽者鄰<lb/>
人不忍視或以糟糠呼飼之亦不食久之奄然長號數<lb/>
聲而斃<lb/>
　　完顔亮詞<lb/>
建康歸正官王和尚濟南人能誦完顔亮小詞其詠雪<lb/>
昭君怨曰昨日樵村漁浦今日瓊川小渚山色捲簾看<lb/>
<pb n="KR3l0122_WYG_024-6a"/>
老峯巒錦帳美人貪睡不覺天花剪水驚問是楊花是<lb/>
蘆花其中秋不見月鵲橋仙曰持杯不飲停歌不發坐<lb/>
視銀蟾出海片雲何處忽飛來做許大通天障礙愁眉<lb/>
怒目星移斗轉懊惱劍鋒不快一揮揮斷此陰霾比夜<lb/>
看姮娥體態讀其後篇凶威可掬也<lb/>
　　寳積行者<lb/>
台州仙居縣寳積寺雖小刹而従來規矩整嚴紹興中<lb/>
僧圎悟主寺事園人陳甲常種蔬菜來鬻直堂行者慶<lb/>
<pb n="KR3l0122_WYG_024-6b"/>
脩竊其一畦陳妻王氏知之而不克與競但仰空詛云<lb/>
我所失菜直一貫二百錢數你做畜生還我已而慶脩<lb/>
病傷寒因自汗失音困乏欲絶彊問所苦不能言唯墮<lb/>
淚而已僧屬以粥飲彊灌之奄奄㡬一嵗忽矍然而起<lb/>
語人曰向來實不合取陳家菜邅彼設誓憶昨病瘖時<lb/>
見黄衫公人來云王大伯叫汝即以黒衣加我體大伯<lb/>
者王氏兄也遂被驅入其舍後先已有七八人在彼矣<lb/>
約月餘復獨挈我至陳園顧視自身乃成一猪窘急思<lb/>
<pb n="KR3l0122_WYG_024-7a"/>
歸而為縶縛且以糟食餵飼我數月後肌膚充腯特貨<lb/>
於張屠正得錢千二百屠施刀猛刺喉下痛不可忍大<lb/>
叫一聲欻如夢覺自是疾瘳徐以其事詢諸人所説皆<lb/>
同𫝊記中載死而償債多矣若慶脩生而為猪未之有<lb/>
也紫槀長老清可親見之<lb/>
　　何左司<lb/>
何萬一之陳諤蹇叔皆福州名士平生最相厚善雖為<lb/>
鄉里交遊而情好不異骨肉淳熙十三年同為宰屬是<lb/>
<pb n="KR3l0122_WYG_024-7b"/>
嵗之冬何出守姑蘇才數月陳為左司郎官其家媪夢<lb/>
何來言我如今不做平江知府别受得好差遣官況極<lb/>
勝前時又與爾官人同官我心甚喜可先次為報知寤<lb/>
而告陳莫曉所謂俄報何下世媪復夢其金章紫綬乗<lb/>
白馬導従溢目謂媪云我先去赴任爾説與左司治疊<lb/>
行李了早早來媪再以告陳陳始憂窘不知所以為計<lb/>
遂卧病少日而卒吕徳卿時監封樁庫陳為提領官自<lb/>
為吕説<lb/>
<pb n="KR3l0122_WYG_024-8a"/>
　　清塘石佛<lb/>
湖州周司户幹僕陶忠放掠僦債之直每日暮必經由<lb/>
清塘門裏常見河畔髣髴有光自水際出凡數十夕皆<lb/>
然漫記其處旦而往訪尋得一方石四面皆鐫釋迦佛<lb/>
像即取以歸香火供事甚謹石理細潤可愛遇天將雨<lb/>
先一夜必有水珠出以之候陰晴未嘗不驗時乾道初<lb/>
年也陶氏自此儲積漸以豐腴至淳熙甲午其子顯寘<lb/>
黄頭雀籠于佛室相近處遗矢汙像不加拂拭忽風雷<lb/>
<pb n="KR3l0122_WYG_024-8b"/>
中夜暴震迨曉失佛所在窮人力搜索不復可得未㡬<lb/>
顯病痁夢為黄衣卒逮至嶽廟神斥數其罪命與杖二<lb/>
十驚覺視之臀無膚矣醫者以杖瘡膏貼敷月餘乃愈<lb/>
明年夏頓苦煩悶赴水而死家日以貪窶一切如初<lb/>
　　趙葫蘆<lb/>
宗室公衡居秀州性情和易善與人欵曲但天資滑稽<lb/>
遇可啟顔一笑衝口輒發里間親戚以至倡優伶倫無<lb/>
所不狎侮見之者無敢不敬畏因寡髮俗目之為趙葫<lb/>
<pb n="KR3l0122_WYG_024-9a"/>
蘆遂為好事者作小詞詠之曰家門希差養得一枚依<lb/>
様畫百事無能只去籬邊纏倒藤㡬回水上捺不翻真<lb/>
箇彊無處容他只好炎天曬作巴讀者無不絶倒葢亦<lb/>
以謔受報也<lb/>
　　扈宣賛<lb/>
戚方既罷鎮江都統制謫竄長沙後自便居湖州乾道<lb/>
七年苦腇股沈重之疾藥石鍼艾俱弗效既而竒痒不<lb/>
忍乃寘甑熾火横股其上使熱氣蒸嘘方得稍解如是<lb/>
<pb n="KR3l0122_WYG_024-9b"/>
累月而死正困時侍妾秉燭進藥見燈熖上現人頭數<lb/>
十已則滿帳皆然殆以千計其一差大指戚曰此扈宣<lb/>
賛也葢戚為巨寇時破廣徳軍凡官吏自太守以下皆<lb/>
舉室屠戮每斬首則剖其腹折其股而實之以錢獨教<lb/>
授一家得免扈君任兵鈐罹禍尤酷妻卞氏色美戚以<lb/>
為妻逮命絶之際人皆知為寃業云卞氏亦繼死子世<lb/>
顯坐殺人于部城掠其楮幣受極刑云<lb/>
　　榮侍郎墳<lb/>
<pb n="KR3l0122_WYG_024-10a"/>
榮茂實侍郎薿塟于湖州卞山之西南後十年道人徐<lb/>
存真過其冢謂庵僧曰此地本佳但近來旺氣已走了<lb/>
其家衰替當只在三二年間急卜宅兆域改遷猶可救<lb/>
一半儻因循不問禍至無日矣僧以告榮之子簡殊不<lb/>
屑意葢事緒至大非指日可辦也既而簡殂諸孫鉛山<lb/>
主簿撫辰南康司理應辰仁和知縣授辰相繼而亡諸<lb/>
女婦輩死者十七人今唯桃源主簿拱辰存墳墓所係<lb/>
如此豈偶然耶存真者亦異人矣<lb/>
<pb n="KR3l0122_WYG_024-10b"/>
　　王雙旗<lb/>
忠翊郎王超者太原人壯勇有力善騎射面刺雙旗因<lb/>
以得名嘗隸劉武忠軍中為步隊小將後解兵籍得湖<lb/>
南巡檢坐贓削官編置鼎州遂入重湖為盜戕人奪貨<lb/>
至於黥配然惡習不悛曽遇道人授以脩真黄白之術<lb/>
乾道庚寅辛夘間年八十矣時岳陽民家邅刼被害者<lb/>
數人且姦穢其婦女累嵗捕賊不獲福州連江人黄士<lb/>
宏平江尉正鄰壤也悉意蹤跡之得凶盜十輩而超為<lb/>
<pb n="KR3l0122_WYG_024-11a"/>
之首既成擒下獄尉見其春秋已髙而精采暖潤小腹<lb/>
已下如鐵而常暖呼問之知汝有異術信乎對曰無他<lb/>
技唯得火炙力耳每夏秋之交輒灼艾數千炷行之益<lb/>
久全不畏寒暑能累日不食或一日兼數日之饌皆不<lb/>
覺大飢大飽豈不聞土成磚木成炭千年不朽皆火力<lb/>
致然耶鞫其過犯畧不諱𨼆結正赴郡論斬刑劊者剖<lb/>
其腹得一塊非骨非肉凝然如石葢其炙火之效惜其不<lb/>
自檢束至觸大惡抵極典翻為養生之累其無識甚矣<lb/>
<pb n="KR3l0122_WYG_024-11b"/>
　　金雞老翁<lb/>
趙師䛻居湖州武原上栢圎覺寺乾道九年春為父謀<lb/>
塟地久而未得夏五月夢一翁雪<graphic n="KR1046" url="https://raw.githubusercontent.com/kanripo/KR-Gaiji/master/images/KR1046.png" mimeType="image/png"/>白衣右手抱金雞<lb/>
與語云吉卜只在三十里内明日便可得時所營茫然<lb/>
無緒未敢以為信明日正午寢寺知事僧來謁言有一<lb/>
道人持經帳為某家售地䛻即令引入詢之迨晚偕詣<lb/>
其處問山名金雞峯也頓悟昨夢人喚主至商價須百<lb/>
千喜而酬之成券之日又適辛酉竁穴坐壬向丙於青<lb/>
<pb n="KR3l0122_WYG_024-12a"/>
囊家指為佳城葬之次年䛻以進士登第<lb/>
　　慶喜猫報<lb/>
吕徳卿親戚家一庖婢曰慶喜置兔腊於厨為猫竊食<lb/>
而邅主母責罵不勝憤憤擒猫擲于積薪之上適有木<lb/>
义正與腹值簽刺洞過腸胃流出呌呼彌一晝夜而絶<lb/>
後一嵗此婢因暴衣失脚仆地為銛竹片所傷小腹穿<lb/>
破灑血被體次日而亡殊似猫死時景像葢猫報也<lb/>
　<lb/>
<pb n="KR3l0122_WYG_024-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丙卷四<lb/>
</p>
<p>
</p>
  </div>
<div>
<head>夷堅志丙卷五</head> <lb/>
    <p>
<pb n="KR3l0122_WYG_025-1a"/>
欽定四庫全書<lb/>
　夷堅志丙卷五<lb/>
　　　　　　　　　　　　　宋　洪邁　撰<lb/>
　　臨安吏髙生<lb/>
朱思彦則淳熙初知臨安縣因鉤校官物得押録髙生<lb/>
盜侵之過其妻尤貪冒每攬鄉民納官錢詐給印鈔而<lb/>
私其直時髙以事上府先逮妻送獄髙歸詢詰之應荅<lb/>
殊不遜遂併鞫治囚繫月餘日加絣訊一夕丞行牢二<lb/>
<pb n="KR3l0122_WYG_025-1b"/>
人哀泣言楚毒已極恐無生理丞惻然憐之會朱延過<lb/>
客飲宴席未散乃為破械出之使潜竄跡明日丞詣縣<lb/>
與朱言髙某為胥長而夫婦盜没民錢且對長官咆哮<lb/>
誠宜痛治然久在囹圄昨夜呼其名已困頓不能應不<lb/>
免釋出之旋聞皆到家即死幸不隕於獄不必彰聞其<lb/>
子亦願歛瘞既従其請矣失於耑擅此請悚然朱喜丞<lb/>
之同嫉惡又處事委曲無跡致詞言謝迨反室復念彼<lb/>
罪不至死一旦併命異時豈不累已即不然將有陰譴<lb/>
<pb n="KR3l0122_WYG_025-2a"/>
寃祟之撓自是寢食為之不寧遂見二鬼裸形被髮箠<lb/>
痕遍體徑前挽衣裾曰我罪不過徒隸乃淪㝠塗又使<lb/>
縣丞屏去骸骨慘忍如是非得爾從地下證辨斷無相<lb/>
捨之理朱噤不得對遂感疾鬼朝夕在傍丞來問疾朱<lb/>
告之故且曰思不忍一時之憤至不可悔今又奚言丞<lb/>
笑曰兩人實不死吾憫其困而脱之匿諸邑下親戚家<lb/>
而紿以死告耳朱曰若是則日日現形吾前者為何人<lb/>
丞曰此憂疑太過所致當呼使來甫經宿果至拜於廷<lb/>
<pb n="KR3l0122_WYG_025-2b"/>
下朱登時心志豁然厥疾頓愈命髙復故役焉或又言<lb/>
朱所治胥真死而常出為厲任漢陽復州守時恍惚見<lb/>
髙入府猶怒家人不誰何及兵校不捉搦皆決杖有黜<lb/>
配者郡民知曩事莫敢白至今未能安泰云<lb/>
　　許六郎<lb/>
湖州城南市民許六者本以貨餅餌蓼撒為生人呼曰<lb/>
許糖餅獲利日給稍有寛餘因出子本錢於里閭之急<lb/>
缺者取息比他處利多家業漸進遂有六郎之稱乾道<lb/>
<pb n="KR3l0122_WYG_025-3a"/>
六年病死其甥女嫁秀州魏塘陳氏鄰家牝犬生三子<lb/>
其一白色腹下有褐毛五字曰湖州許六郎甥女往視<lb/>
信然使其夫將千錢買之未忍報許子而許氏為亡者<lb/>
設三七齋會一家皆夢見之泣訴云我在生無顯過只<lb/>
緣放錢取利太多致貧民不能償或鬻妻賣子坐此墮<lb/>
犬身猶幸生於陳婿之鄰外甥已贖我可便取歸然不<lb/>
過一百日則業緣盡矣明日其子即遣僕往陳氏甫到<lb/>
乳犬迎門搖尾僕以絮窩負之歸至家據主席而坐兩<lb/>
<pb n="KR3l0122_WYG_025-3b"/>
眼淚落妻子不勝悲惋豢育盡志滿百日果死<lb/>
　　童七屠<lb/>
台州近城三十里有小寺亦曰徑山路口有屠者童七<lb/>
累世以刺豕為業每嵗不啻千數又轉販于城中専用<lb/>
以肥其家淳熙初元嵗夕家人夢先亡祖考盡集云因<lb/>
小七不改故已十餘次作猪死於其手今圏中所蓄總<lb/>
是我輩然還債已足切勿更加殺害至旦往視之羣豕<lb/>
首悉變為人若祖若父若伯叔若姑姊妹皆悲酸出言<lb/>
<pb n="KR3l0122_WYG_025-4a"/>
大畧與昨夢所告等而下體固畜𩔖也頃之復故而外<lb/>
人無所見童遽空羣捨入寺且飯僧懴佛痛自洗悔而<lb/>
改貨紗帛以自給至今猶存<lb/>
　　淳安潘翁<lb/>
紹興二十五年忠翊郎刁端禮隨所親邵運使往江西<lb/>
經嚴州淳安道上晚泊旅邸日未暮乃縦步村徑二三<lb/>
里入一村舍少憩見主家夫婦舂穀問其姓氏曰姓潘<lb/>
婦瀹茗以進聞旁舍窸窣有聲試窺之乃一無頭人織<lb/>
<pb n="KR3l0122_WYG_025-4b"/>
草屨運手快疾刁大驚愕扣潘生生曰此吾父潘翁也<lb/>
宣和庚子嵗邅幫源方賊之亂斬首而死某偶逃外得<lb/>
脱還訪尸於積骸中尚可辨認舁以歸手足猶能動肌<lb/>
體皆溫不忍斂殯唯造小函寘首埋於屋後而用藥敷<lb/>
斷處其後瘡愈别生一竅欲飲食則啾啾然徐灌以粥<lb/>
湯故賴以活今三十六年翁已七十矣刁亟反僦邸神<lb/>
志恍然不寧者累日後每思之毛髮輒灑淅也已志所<lb/>
書廣民亦如此<lb/>
<pb n="KR3l0122_WYG_025-5a"/>
　　湯教授妾<lb/>
湯衡平甫臨安人登進士第待某州教授闕就上饒王<lb/>
侍郎家館舍攜孥寓于門屋之側乾道中王氏邅火災<lb/>
焚燒俱盡湯妻得驚疾致亡窆於彼處湯後至都城買<lb/>
一妾頗有色藝悉取故妻箱笥首飾付之嘗以清明節<lb/>
上冢將偕游山未及行白晝見妻舉手搦妾碎其冠珥<lb/>
裳衣肆擊移時乃没舉室怖駭又不敢招邀巫法敺禦<lb/>
湯於是為檢㸃遺物可直千緡盡付寺觀追營薦度妾<lb/>
<pb n="KR3l0122_WYG_025-5b"/>
病踰月方愈影響亦絶<lb/>
　　髙子潤<lb/>
文林郎髙子潤淳熙庚子嵗為真州判官因被疾夜夢<lb/>
神人告云汝前生作官誤斷公事陷一平人於死今雖<lb/>
隔世猶日日伺隙欲償寃對以吾衞護之故未能前然<lb/>
恐終不能庇汝若能急納禄不獨可以延年兼此鬼亦<lb/>
不復為祟矣髙悟以告妻子使治歸装明旦白郡守乞<lb/>
致仕守留之甚力髙詳舉昨夢云儻知而不去恐不脱<lb/>
<pb n="KR3l0122_WYG_025-6a"/>
死守愴然即従其請上諸朝時相嘉其恬退奏於合遷<lb/>
秩上更加一官歸秀州居東門之外一意治生遂為富<lb/>
室且賦性倜儻有氣義髙氏巨族也姻黨至多以窮來<lb/>
言者必蒙其恵或云方夢時神人他有緒訓既不為人<lb/>
言故莫能審<lb/>
　　鄭四客<lb/>
鄭四客台州仙居人為林通判家佃户後稍有儲羨或<lb/>
出外販貿紗帛海物淳熙二年偕其僕陳二負擔至摘<lb/>
<pb n="KR3l0122_WYG_025-6b"/>
星嶺鄭有姑嫁于嶺西十里間將由徑路往訪之日色<lb/>
已晚忽值暴雨不能前遇一空屋趨入泊憩旋敲石取<lb/>
火折葦籬炊燃覺積槀下若有物蝡動視之乃三乳虎<lb/>
亟以隨身矛刺殺之而用他木撑閉門户少焉聞撞扉<lb/>
聲甚猛窺諸隙中葢眈眈兩大虎其一銜物長數尺頓<lb/>
于地其一舉爪穿閾中意欲突入鄭以利刃斷其三爪<lb/>
兩虎皆捨去良久審聴如人呻吟莫敢啟闗迨旦出視<lb/>
乃通判之女為虎所搏幸無損傷鄭負以下山迤邐回<lb/>
<pb n="KR3l0122_WYG_025-7a"/>
縣送歸林氏一家方聚哭不勝喜厚謝鄭生鄭因小贍<lb/>
亦懲虎暴不復為商矣<lb/>
　　聖七娘<lb/>
建炎初車駕駐蹕揚州中原士大夫避地來南多不暇<lb/>
挈家淄州姜廷言到行在參選以母夫人與弟孚言已<lb/>
離鄉在道久不得家書日久憂惱邦人盛稱女巫聖七<lb/>
娘者行滅跡法通靈能預知未來事乃造其家焚香默<lb/>
禱才入門見巫葢盛年女子已跣足立於通紅火磚之<lb/>
<pb n="KR3l0122_WYG_025-7b"/>
上首戴熱鏊神將方降即云迪功郎監潭州南岳廟姜<lb/>
詵問母與弟消息更十日當知又三日可相見姜聞語<lb/>
敬拜積憂稍釋恰旬日果得書又三日家人皆至姜悲<lb/>
喜交集厚致錢往謝一切弗受唯留香燭幡花而已姜<lb/>
後為工部侍郎每為客道此<lb/>
　　吕徳卿夢<lb/>
吕徳卿自贑州石城宰滿秩赴調夢人持牓子來謁曰<lb/>
前信州通判洪朝奉其字廣長二寸許葢其大兒也前<lb/>
<pb n="KR3l0122_WYG_025-8a"/>
此無一面之雅叙次但云以家君於門下託契故願識<lb/>
面今亦將相與周旋矣覺而熟念不能測時大兒已除<lb/>
倅福州既還鄉里後數月被受甲寅覃霈遷秩之命告<lb/>
中乃載云洪梓等五人擬官如右遂同轉朝散郎始憶<lb/>
前夢<lb/>
　　范諤妻<lb/>
范諤字昌言夷陵人好學工文娶白雲郭先生頤正女<lb/>
為妻夫婦絶相驩年過三十而郭氏死諤夢之如平生<lb/>
<pb n="KR3l0122_WYG_025-8b"/>
挽其裾曰與我同行諤謝曰汝不忘疇昔恩義至厚吾<lb/>
亦何辭但親老子弱勢難如願耳郭曰既不可同歸須<lb/>
勿赴省試乃可自是諤舉於春官毎在塗惴惴然恐蹈<lb/>
不測雖無所患苦竟坎壈不第以没勿赴省試之語斯<lb/>
其兆歟<lb/>
　　伍相授賦<lb/>
建昌李朝𨼆字兼美其家素事伍子胥之神甚謹民俗<lb/>
呼為相王有禱必應李在太學以寇至守城得免舉夢<lb/>
<pb n="KR3l0122_WYG_025-9a"/>
神遣駛步示以賦一首其題曰光武同符髙祖夢覺不<lb/>
能記憶次夜再夢且使熟讀遂悉記之紹興辛亥江東<lb/>
西舉子𩔖試於饒州正用前句作賦題遂奏名後官至<lb/>
左通直郎<lb/>
　　董性之母<lb/>
饒州徳興縣常豐村士人董性之母李氏淳熙十二年<lb/>
五月苦腹疾是時村野間多嬰此患李疾勢日進七月<lb/>
九日夜半氣息不續家人相守啜泣棺斂衣衾悉已辨<lb/>
<pb n="KR3l0122_WYG_025-9b"/>
治天時正暑須明即就木翼日夘時㣲若欠伸扶起坐<lb/>
乃言曰吾殆落㝠境初行平陸曠野數里許入大城聞<lb/>
人聲嘈嘈而眼界絶闇一無所覩自分必死矣以口語<lb/>
心曰吾受持觀音普門品經凡三十年未嘗少懈今一<lb/>
旦入鬼録佛如有靈不無覬幸於是大聲疾呼救苦觀<lb/>
音菩薩僅百聲恍然若有以右手把吾左臂而偕行者<lb/>
纔三十餘步漸覺光明如晝乃一婦人瓔珞被體璀璨<lb/>
照耀香氣芬郁相貌端嚴吾知為菩薩示現告使救命<lb/>
<pb n="KR3l0122_WYG_025-10a"/>
若曰爾數已盡縁善根素具故來相援宜急歸勿留更<lb/>
半紀復相見吾方作禮敬謝則舉步愈髙相距愈逺指<lb/>
西方而去遙望幡葢導前金碧輝晃使人蕩心駭目旋<lb/>
如夢覺不知身之卧此榻也自是康樂安平後五載紹<lb/>
熙元年八月十七日無疾坐逝性之自為文記其事<lb/>
　　董參政<lb/>
廬陵董體仁參政徳元累舉不第用特恩得州助教貧<lb/>
甚無以自養乃従富人家書館紹興丁夘秋試諸生有<lb/>
<pb n="KR3l0122_WYG_025-10b"/>
赴漕臺請舉者欲使偕入貢塲董年時已髙無復有功<lb/>
名奮飛志不肯往強挽以東道過臨江郡守彭子従合<lb/>
鄉人也視其刺字曰老榜官耳何足道略不加恤是嵗<lb/>
預薦選次年南宫奏名廷試居第一以有官之故詔升<lb/>
王宣子居上而董次之恩例與大魁等得左承事郎簽<lb/>
書鎮南軍判官歸次臨江彭守遣介持公状迎候董批<lb/>
絶句于紙尾曰黄牒初開墨未乾君恩重許拜金鑾故<lb/>
鄉知己來相迓便是従前老榜官彭聞之慚悔自是六<lb/>
<pb n="KR3l0122_WYG_025-11a"/>
七年董驟進用為侍御史彭不敢出求官已而董執政<lb/>
適揆路虚席遂行相事起彭為廣東使者人善其能捐<lb/>
怨云<lb/>
　　南岳廟梁<lb/>
淳熙中南岳廟火詔潭州重修命湘潭令薛大主督役<lb/>
所用材木絶大深山窮谷求取殆遍而正殿缺一梁當<lb/>
長五丈而徑五六尺者乃中度搜訪不可得或言湘潭<lb/>
境内黄岡白馬大王廟前有巨杉其髙戛雲他處所産<lb/>
<pb n="KR3l0122_WYG_025-11b"/>
皆莫及今將集事非此木不可但廟神靈威怖人那復<lb/>
敢近薛審訪得實即具文牒遣邑尉王以寧焚于廟下<lb/>
然後領工匠百輩厲斤斧伐木至其傍見長蛇蟠踞根<lb/>
株匠手顫股栗拱立相視尉遣信馳報薛薛䇿馬親詣<lb/>
廟致牲牢酒醴敬禱曰此方壤地皆嶽帝所司今崇建<lb/>
宫宇出於制勅區區一木當以為棟梁之獻尚何愛惜<lb/>
哉取杯珓擲之得吉卜於是百斧併進聞𣗳杪鏘然如<lb/>
劍㦸聲匠懼欲止薛不聴明日樹根汁出如血迸流滿<lb/>
<pb n="KR3l0122_WYG_025-12a"/>
地大聲如雷𣗳既斷而盤空旋繞欲墮不墮薛麾衆趨<lb/>
避復白神云既已許我願勿以光響靈異動人如是者<lb/>
踰時方仆還謁廟奠謝神像遍體悉拆裂觀者落膽𣗳<lb/>
蛇是其精魂云<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_025-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丙卷五<lb/>
</p>
<p>
</p>
  </div>
<div>
<head>夷堅志丙卷六</head> <lb/>
    <p>
<pb n="KR3l0122_WYG_026-1a"/>
欽定四庫全書<lb/>
　夷堅志丙卷六<lb/>
　　　　　　　　　　　　　宋　洪邁　撰<lb/>
　　富陵朱真人<lb/>
安處厚廣安軍人為成都教授嘗過大慈寺主僧待之<lb/>
甚至寺据一府要㑹每嵗春時游人無虚日僧倦於將<lb/>
迎唯帥守監司来始備禮延竚視他官蔑如也安蒙其<lb/>
異顧怪而問之僧曰昨夜三皷外人傳呼云中書相公<lb/>
<pb n="KR3l0122_WYG_026-1b"/>
且至凌晨而公来知他日必貴所以奉待安以上書論<lb/>
學制召拜監察御史後為湖南轉運判官頓聞詩自御<lb/>
史謫監潭州税夢於江岸迎中書相公識其面目甚悉<lb/>
是夕報安入境明日見之宛然夢中人也安又自言為<lb/>
諸生時夢人導至大宫闕望真官被冠服坐殿上時江<lb/>
瀆神先在廷下與同班神居其上良久真官命吏引神<lb/>
却立揖已居上既拜謁召升殿賜坐某請曰江瀆尊神<lb/>
蜀人素所嚴事何故班在下真官曰鬼曹安得處神仙<lb/>
<pb n="KR3l0122_WYG_026-2a"/>
上汝生前乃富陵朱真人今生當為宰相但恨鼻凖不<lb/>
正爾覺而黙喜嘗作絶句以記所見云夢㳺仙館逢真<lb/>
侣為證前生與此身本是富陵朱𨼆士暫来人世秉陶<lb/>
鈞孫宗鑑著東臯雜録書此事且謂安位止同知樞宻<lb/>
院而贈特進盖寄禄文階嘗為左右僕射也予以其説<lb/>
為不然安當紹聖中為諫議大夫一意附章子厚及蔡<lb/>
京卞故有大惇小惇滅人家門之語至指司馬公吕汲<lb/>
公劉莘老梁況之為大逆不道士大夫以訴理書牘被<lb/>
<pb n="KR3l0122_WYG_026-2b"/>
禍者七八百人可謂元惡大憝神仙宰相之夢出於其<lb/>
口妄自尊大冀聞之者不敢議已耳清都絳闕之人雖<lb/>
謫墮塵世必不如是也唐小説載李義甫林甫盧杞皆<lb/>
稱為上仙殊與安相似安小子郊坐指斥誅次子邦竄<lb/>
流涪州其祀遂絶上天昭昭疎而不漏也<lb/>
　　葉祖義<lb/>
葉祖義字子由婺州人少遊太學負雋聲天資滑稽不<lb/>
窮多因口語謔浪所至遭嫌惡嘗曰世間有不分不曉<lb/>
<pb n="KR3l0122_WYG_026-3a"/>
事吾以一聫詠之曰醉来黒漆屏風上草寫盧仝月蝕<lb/>
詩後登科為杭州教授輕忽生徒及同僚無不斂怨一<lb/>
旦以事去官無一人祖餞獨與西湖僧三兩人差善至<lb/>
是皆出城送之葉與之酌酒叙别半醉酣歌曰如夢如<lb/>
夢和尚出門相送聞者絶倒<lb/>
　　醴陵尉<lb/>
醴陵縣尉者失其姓名舊嘗有風疾既而平愈後到官<lb/>
因受檄往衡陽量田入山谷深處無肉可買見從者捕<lb/>
<pb n="KR3l0122_WYG_026-3b"/>
得穿山甲烹食乃嘗數臠病遂作左手足俱廢於是謁<lb/>
歸孫少魏赴永州遇之於途憐其困苦搜箧中藥一兩<lb/>
種漫與之纔旬日聞其人一旦强健沈疴脱然以為藥<lb/>
之效暨至永州閲圖經云穿山甲不可殺於堤岸其血<lb/>
一入土則堤必潰壞不可復塞盖此物性能透地脈也<lb/>
始悟彼尉宿恙暫作而愈者亦氣血通暢致然吾鄉多<lb/>
此蟲而無滴血壞堤之説<lb/>
　　道州侏儒<lb/>
<pb n="KR3l0122_WYG_026-4a"/>
道州民侏儒見於白樂天諷諫今州城罕有唯江華寧<lb/>
逺兩縣最多孫少魏過其處詢諸土人云皆感獼猴氣<lb/>
而生者也猴性畏竹扇聲富家婦每妊娠就寝必命婢<lb/>
以扇鞭扣其腹則猴不敢近貧下之妻無力為此既然<lb/>
熟睡徃往夢猴来與交及生子乃矮小成侏儒兩縣境<lb/>
接昭賀去九疑山五十里皆瘴癘之地山嶺之上猴千<lb/>
百為羣相挽引殊不畏人其精魄又能為人害如此<lb/>
　　文迪家蛇<lb/>
<pb n="KR3l0122_WYG_026-4b"/>
餘干縣潤陂廵檢寨兵文迪善捕盗以功積遷都虞候<lb/>
死後十餘年妻亦亡其子百一者奉喪于家忽見巨蛇<lb/>
如人臂長可丈許纒其棺莫知所從来一家怖懾不敢<lb/>
近越兩日乃去徑入鄰卒張進之室殺之甫數日張死<lb/>
百一亦繼之時紹熈四年五月也<lb/>
　　孝義坊土地<lb/>
慶元元年正月平江市人周翁瘧疾不止嘗聞人説瘧有鬼<lb/>
可以出他處閃避乃以昏時潛入城隍廟中伏卧于神<lb/>
<pb n="KR3l0122_WYG_026-5a"/>
座下祝史皆莫知也夜且半見燈燭陳列兵衛拱侍城<lb/>
隍王臨軒坐黄衣卒從外領七八人至廷下衣冠拱侍<lb/>
王問曰吾被上帝勅令此邦行疫爾輩各為一坊土<lb/>
地神那得稽緩皆頓首願聴命其中一神獨白曰某所<lb/>
主孝義坊誠見本坊居民家家良善無過惡恐難用病<lb/>
苦以困之王怒曰此是天㫖汝小小職掌只合奉行神<lb/>
復白曰既不可免欲以小兒充數如何王沉思良久曰<lb/>
若此亦免得遂各諾而退周翁明旦還舍具以告人皆<lb/>
<pb n="KR3l0122_WYG_026-5b"/>
哂為狂譫無一信者至二月城中疫癘大作惟孝義一<lb/>
坊但童稚抱疾始驗周語不誣迨病者安痊坊衆相率<lb/>
斂錢建大廟以報土地之徳<lb/>
　　西安紫姑<lb/>
吳興周權巽伯乾道五年知衢州西安縣招郡士沈延<lb/>
年為館客沈能邀致紫姑神毎談未来事未嘗不驗尤<lb/>
善屬文清新敏捷出人意表周毎餘暇必過而觀之嘗<lb/>
聞窓外鵲噪甚急周試扣曰鵲聲頗喜未審報何事即<lb/>
<pb n="KR3l0122_WYG_026-6a"/>
書一絶句末聫云忩前接接緣何事萬里看君上豹關<lb/>
周笑曰權乃區區邑長也大仙一何相奉過情耶是日<lb/>
沈與一小吏執箕箕忽躍而起奮筆塗小吏之頰大書<lb/>
云不潔周表姪胡朝舉在傍因代其事俄又昻首舉筆<lb/>
向周移時若凝視狀諸人皆悚然徐就案書數十字大<lb/>
畧云平時見大尹神氣未清面多滯色今日一覘犀額<lb/>
日月角明天庭瑩徹三七日内必有召命之喜當切記<lb/>
之毋謂謔語時十月下旬也至十一月十三日大程官<lb/>
<pb n="KR3l0122_WYG_026-6b"/>
自臨安来報召命越二日省帖下以周捕獲偽造楮劵<lb/>
遷一官仍越都堂審察距前所報纔十有八日云後三<lb/>
年周從監左藏西庫擢守婺沈偕往周欲延鄉僧智湧<lb/>
住持小院白仙曰此僧絶可人工琴善奕仙能為作請<lb/>
疏否援筆立書其中警句云指下五絃彈徹古來之曲<lb/>
局終一著深明向上之機詞既藻麗且深測禪理通判<lb/>
方楶宴客就郡借妓周適邀仙因從容求賦一詞往侑<lb/>
席仙乞題指屏内一捻紅牡丹令詠之又乞詞名及韻<lb/>
<pb n="KR3l0122_WYG_026-7a"/>
令作瑞鶴仙用捻字為韻意欲因險困之亦不思而就其<lb/>
語云覩嬌紅細捻是西子當日留心千葉西都競栽接賞<lb/>
園林䑓榭何妨日涉輕羅慢褶費多少陽和調燮向曉来<lb/>
露浥芳苞一㸃醉紅潮頰雙靨姚黄國艶魏紫天香倚風<lb/>
羞怯雲鬟試插引動狂蜂蝶況東君開宴賞心樂事莫<lb/>
惜獻酬頻疊看相將紅藥翻階尚餘侍妾既成文不加<lb/>
㸃其他詩文非一皆可諷翫周以紹熙甲寅為福建安<lb/>
撫參議官大兒仵貳福州得其説如此<lb/>
<pb n="KR3l0122_WYG_026-7b"/>
　　黄陂丞<lb/>
黄州黄陂丞某者為人甚粹謹居官無過嘗晝坐書室<lb/>
繙閲文史忽見一頂冠女子立於傍其色憤怒言曰官<lb/>
人我相尋許乆却乃在此方得見你别一嫗若乳母抱<lb/>
嬰兒同来出語勸解云許多時事何如且休冠者應曰<lb/>
来日却相見如期復至色愈怒猛批丞右頰十數嫗又<lb/>
勸止俄以嬰兒授冠者亦批丞頰十掌自是遂日一来<lb/>
必批頰至腫痛不堪忍縣宰建昌李德叟率主簿尉偕<lb/>
<pb n="KR3l0122_WYG_026-8a"/>
視之二婦了不避隱徳叟祝之曰丞公有母垂老何不<lb/>
少緩之料必前世宿寃當令具大功果相資薦庶得解<lb/>
脱願夫人哀念皆謝曰長官聰明一見便測知本末然<lb/>
此事不可索休今且去遂寂無影響縣為申郡乞解官<lb/>
尋醫踰月吏部符下乃治舟檝東歸吳中同僚祖餞於<lb/>
江亭臨分袂丞忽愕然曰又來也而他人皆無所覩丞<lb/>
大聲呼叱曰剜眼睛即舉手自剜雙目繼剖出肺腸滿<lb/>
地而絶時宣和年間事也徳叟名秉<lb/>
<pb n="KR3l0122_WYG_026-8b"/>
　　水太尉<lb/>
李逮字夷曠建昌公擇尚書子也為發運司幹官嘗捧<lb/>
檄河北晚抵一驛候吏先至見有牌曰水太尉召問驛吏<lb/>
此何處官員亦不能知所自審聴其中不聞人聲候吏<lb/>
乃以發幹牌挂于柱李亦至則聞有詬罵者曰彼此是<lb/>
仕官安得相逼我葢某官之孫某官之子舅係某人所<lb/>
稱皆將相大僚而姓名乃唐時貴達者李亦不答不與<lb/>
競姑就廡下憇泊俄又聞有語云待遷出還發幹正位<lb/>
<pb n="KR3l0122_WYG_026-9a"/>
少頃一髽髻兒裸跣唯著犢鼻裩身如金色年可十五<lb/>
六携兩空桶先出繼一婦人椎髻曳皂裙牽白馬如雪<lb/>
最後一老翁著圏脚幞頭衣黄衫挑馬杓并瓟刷之屬<lb/>
若圉者然喝云太尉揖髽兒鞠恭一揖徑趨去俱至驛<lb/>
門外入大池水心而没予頃聞王嘉叟嘗説此事<lb/>
　　胡秀才<lb/>
樂平梅浦胡秀才為人愿慤讀書應舉鄉黨稱善又處<lb/>
骨肉鄰里間無纎芥嫌怨家事付之子弟未嘗關心忽<lb/>
<pb n="KR3l0122_WYG_026-9b"/>
若有不懌語其妻余氏曰吾欲自縊妻聞言駭愕百端<lb/>
釋之終怏怏不領略妻竊以為憂凡房内條繩衣帶之<lb/>
屬悉密加藏隱夜則使卧於床裏且命一婢宿踏櫈上<lb/>
所以防閑之甚至踰年後稍益厭怠一夕失之急吹燈<lb/>
繞屋遍索乃在織室中用絲一巨握紐為索繫頸於機<lb/>
上體冷舌出死矣<lb/>
　　楚場龍窩<lb/>
吳興鄭伯膺監楚州鹽場曹局與海絶近常覩龍掛或<lb/>
<pb n="KR3l0122_WYG_026-10a"/>
為黄金色或青或白或赤或黑蜿蜒夭矯隨雲升降但<lb/>
不覿其頭角土人云最畏龍窩每出必有漲潦大為鹽<lb/>
鹵之害一旦忽見之乃平地出一巨竇傍穿深竅葢龍<lb/>
出入之處也場衆往視無復踪跡滿宂皆龜鼈螺蚌殻<lb/>
或於蚌内作觀音像姿相端嚴珠琲纓絡楊枝淨瓶無<lb/>
不備具又於蟹螯内刻一鬼毛髪森立怪惡可怖如是<lb/>
者非一鄭取數物藏貯之今為浮梁令間以示客<lb/>
　　朱顯值鬼<lb/>
<pb n="KR3l0122_WYG_026-10b"/>
饒卒朱顯為吾家養馬二十年謹畏無過慶元元年六<lb/>
月以事往樂平程氏與它卒同歸至白鹿岡於二十六<lb/>
白日忽拱手向左方三揖同行者問其故曰見三四個<lb/>
官員聚坐如何不唱喏而彼處通達了無所覩方疑其恍<lb/>
惚冥罔中俄頃即低頭呼惱痛僅能扶至旅店已不能<lb/>
語迨夜而亡居人言顯拱手之處舊有小廟疑其鬼為<lb/>
厲也<lb/>
　夷堅志丙卷六<lb/>
</p>
<p>
</p>
  </div>
<div>
<head>夷堅志丙卷七</head> <lb/>
    <p>
<pb n="KR3l0122_WYG_027-1a"/>
欽定四庫全書<lb/>
　夷堅志丙卷七<lb/>
　　　　　　　　　　　　　宋　洪邁　撰<lb/>
　　鄂州綱馬<lb/>
秦蜀買馬入東方率以五十匹為一綱遣兵校部押馬<lb/>
多道亡於是置監漢陽憩泊五日以候三衞江上諸軍<lb/>
取發先赴湖廣總領所對驗毛色齒數與四川馬司者<lb/>
無異然後即路乾道九年殿前程副比復至漢陽是日<lb/>
<pb n="KR3l0122_WYG_027-1b"/>
將渡江其隊長云舊例必具牲酒詣城隍廟謁賽乃行<lb/>
則長塗無它慮程不答再言之忽怒詬曰我取官馬何<lb/>
預於神叱使去是日晚絶江宿城下城驛才五皷悉控<lb/>
馬往總司須啟闗而入忽聞馬蹄聲従西來諸卒謂它<lb/>
綱至起立相戒各謹持控以防相遇鬭觸之害俄頃間<lb/>
已至前暗中不能測其多寡即衝突踶齧不可制如是<lb/>
兩刻許天且明視它馬了無所見而一行綱馬死者㡬<lb/>
半皆折脅流腸若遭矛㦸衆以為程將慢神之咎時李<lb/>
<pb n="KR3l0122_WYG_027-2a"/>
元佐為總領<lb/>
　　鄂總二犬<lb/>
李元佐在鄂州得襄漢間二犬軀幹獰猛形逈與它異<lb/>
命畜于後圃慮其或傷人常加維縶一日守卒暫解縦<lb/>
之使自如猶束其頸圃與禁營柵為鄰垣不固營犬十<lb/>
數成羣競至其傍肆意侮齧㐮犬以頸索物縻之故不<lb/>
能敵俱遭搏噬守卒擊逐羣犬去而曳以歸復繫諸故<lb/>
處遂十日不食若忿恨然衆卒或相與言此二犬非儕<lb/>
<pb n="KR3l0122_WYG_027-2b"/>
輩可比反遭傷害今而弗食豈亦懐報復之志乎盍為<lb/>
去其縛使得逞憾以決勝負僉以為然乃縦之營犬望<lb/>
見為如前可欺羣吠而至二犬奮迎之勢若猛虎之視<lb/>
羊豕或絶其咽或破其脅皆立死凡殺四五犬餘悉奔<lb/>
遁衆卒烹食死者肉厭飫之外復歸遺妻子經旬日顧念<lb/>
得肉之利又解縦如初徘徊抵暮畧無一來者俄有兩<lb/>
虎厖頗大出不意而至雖持挺敺逐不肯退少焉客主<lb/>
各殞其一存者流血呻呼而散不越夕併死葢四犬競<lb/>
<pb n="KR3l0122_WYG_027-3a"/>
鬬皆不獲免畜産銜怒不可解如此<lb/>
　　行林院鸕鷀<lb/>
洪府奉新縣之東三十里有僧舍曰行林院院有松岡<lb/>
巨松參天禽鳥羣栖其上鸕鷀最多每嵗字育及秋乃<lb/>
去鄰邑建昌控鶴鄉民王六者能縁木常升髙取其雛<lb/>
以供饌積十數年罹其虐者以千計紹熙甲寅夏率其<lb/>
徒至松下繫小笯于腰間攀挾喬枝履虛而上將及木<lb/>
杪老鸕鷀在焉悲噪苦切已而羣飛競集繞王生之身<lb/>
<pb n="KR3l0122_WYG_027-3b"/>
啄其股攫其目王盡力挾松兩手皆不可釋其徒仰視<lb/>
之争呼曰勿取雛且亟下未能及半啄攫者猶不捨遂<lb/>
顛墜死舉體如斧斨然<lb/>
　　汝嶺牛虎<lb/>
建昌縣控鶴鄉有汝嶺絶髙従顛至麓且十里民居於<lb/>
嶺西者蓄一水牛甚大每旦則命小兒牧于嶺下聴其<lb/>
齕草至暮牽以歸淳熙己亥之冬忽失所在一家長幼<lb/>
山中遍索無有也意為盜所竊聞於保伍後三日有樵<lb/>
<pb n="KR3l0122_WYG_027-4a"/>
夫言曰爾牛過嶺赴求正見牛倚石崖下臨虎虎作勢<lb/>
相拒衆懼莫敢逼民子頗勇壯奮刃直前將刺虎則牛<lb/>
虎皆已立死時方盛寒故僵而不仆民與二子還屠剥<lb/>
之視其肉别無他異獨牛之心膽皆破裂葢雖力可格<lb/>
虎而震懼至是云<lb/>
　　王宣二犬<lb/>
紹興二十九年冬撫州宜黄縣劇盜謝軍九聚衆百輩<lb/>
椎埋剽劫至戕殺里豪董縣尉家知縣李元佐適在郡<lb/>
<pb n="KR3l0122_WYG_027-4b"/>
尉遣弓兵出討捕都頭劉超者領數十人前行翌日王<lb/>
宣者繼之與盜遇超即遁宣所部不及盜之半大呼索<lb/>
戰鏖鬬黄山下宣素蓄犬二毎出必従是時亦奮呼噬<lb/>
齧盜死者且二十人遂奔潰宣退休山上已而盜復還<lb/>
盡㫁死者首攜以出葢慮為官兵所得識其形狀姓名<lb/>
累及親族宣望之甚怒曰我殺之而縦彼取頭顱去則<lb/>
何従藉手必取之於是率衆趨下再戰移晷翻為所敗<lb/>
宣與二兵得三級馳取徑路絶轉而西方穿槀桔中陷<lb/>
<pb n="KR3l0122_WYG_027-5a"/>
於淖盜追及俱遭屠臠二犬猶存守其尸保伍環集以<lb/>
事白于縣元佐回邑厚恤三家命治棺往斂仍即彼處<lb/>
立小廟犬凝立經日不食見家人來搖尾迎道至尸所宣<lb/>
既歸塟犬亦死邑人嗟異為塑於廟内以彰其義云<lb/>
　　南昌胡氏蠶<lb/>
淳熙十四年豫章蠶頓盛桑葉價值過常時數十倍民<lb/>
多以為憂至舉家哭於蠶室命僧誦經而送諸江富家<lb/>
或用大板浮籧筐其上傍置紙錢而書摽云下流善友<lb/>
<pb n="KR3l0122_WYG_027-5b"/>
饒於桑者願奉此錢以償乞為育此蠶期無愧於天地<lb/>
它不得已有輦棄者皆蹙額起不忍心獨南昌縣忠孝<lb/>
鄉民胡二桑柘有餘足以供餵養志於鬻葉以規厚利<lb/>
與妻議欲瘞蠶妻非之胡不顧喚厥子攜鉏剜桑下為<lb/>
穴悉窖之且約遲明采葉入市自以為得䇿飲酒醉寢<lb/>
三更後聞床壁嘖嘖聲謂有盜舉火就視葢蠶也以帚<lb/>
掃去之隨掃隨布竟夕擾一家駭懼妻尤責言曩愆胡<lb/>
愈憤怒復決意屏滌盡明日昬時乃定殊不自悔但恨<lb/>
<pb n="KR3l0122_WYG_027-6a"/>
失一日摘鬻之利俄又聞嘖嘖聲胡呼曰莫是箇怪物<lb/>
又來也亟起明燈足纔下地覺為蟲所齧大叫稱痛其<lb/>
子繼起亦如之妻急奔視則滿榻上下蜈蚣無數父子<lb/>
宛轉痛楚數日胡二死蜈蚣悉不見子幸無他而外間<lb/>
人家蠶已作繭胡桑葉盈園不得一錢也<lb/>
　　天王院古冢<lb/>
隆興府城北望雲門外三里許有天王院院有舍利塔<lb/>
舊𫝊隋仁夀中分布舍利於五十州建置寶塔此其一<lb/>
<pb n="KR3l0122_WYG_027-6b"/>
也初到院日有白脰鳥前道故又以鳥遮名之罹建炎<lb/>
兵盜塔毁基存其徒僅立屋數椽以居莫能復舊觀淳<lb/>
熙七年杭人喻紳來為府鈐轄妻徐氏夢異僧引詣廢<lb/>
寺有故塔遺址羣鳥聚焉徐氏素崇禮佛法甚謹覺以<lb/>
語紳使訪測厥祥或以天王院告因過之儼然夢境也<lb/>
徐少時為韓蘄王妾後乃嫁紳饒於財盡捐嚢中所蔵<lb/>
以造寺寺既久廢多為人寄菆其間紳白府帥悉起之<lb/>
凡十數家其一已歴年久絶深堅甃石縝宻石外列小<lb/>
<pb n="KR3l0122_WYG_027-7a"/>
石人與近世明器相𩔖髙數寸形相各異工製亦精巧<lb/>
役人争取之又得小石牌髙不盈尺廣半之細視葢陶<lb/>
埴所作範其上為蓮葉其下為荷花中有真書文曰神<lb/>
武聖文皇帝之廟兩傍夾書曰貞元二十一年紳觀之<lb/>
而懼但留一石人一牌復掩其竁而髙築其處今為法<lb/>
堂紳不敢言於人久之始宻與李仲詩説約使勿宣按<lb/>
貞元乃唐徳宗紀年以二十一年正月終十月塟于崇<lb/>
陵其生時稱聖神文武没諡神武孝文此四字雖畧同<lb/>
<pb n="KR3l0122_WYG_027-7b"/>
然本塟長安又牌在地中而印文曰廟不可曉也紳再<lb/>
任兵鈐與妻皆死於官<lb/>
　　李氏乳媪<lb/>
李元佐以紹興十六年監建州豐國監生女子買民妻<lb/>
陳氏為乳母女既長因不復肯言歸媪賦性獷戾常與<lb/>
人競視同列無如也乾道四年女嫁王氏以其好罵弗<lb/>
與之俱後三年李為户部郎陳死於臨安寄櫬僧舍旋<lb/>
命僕為火化將以其骨歸明日僕往收燼未出聞呼聲<lb/>
<pb n="KR3l0122_WYG_027-8a"/>
甚衆視之則有老幼數十人聚立火所曰火尸香如蓮<lb/>
花聞於外是異人也故來觀之僕為留一宿黎明呼僧誦<lb/>
經未集逺近已奔湊視灰中皆舍利衆競取之僕切於<lb/>
拾骸不暇尋覔只得十餘顆以歸色如泥金而光明可<lb/>
鑑其形若小兒髙不盈寸李始嘆異訪諸嫗婢此媪平<lb/>
日險忍有何功力致然皆云無它善業但每朝早起即<lb/>
誦蓮花經十餘遍不能記全文唯止憶三兩句有蓮花<lb/>
盆裏坐著玉仙人每日清鍾浄水聞如是而已媪前生<lb/>
<pb n="KR3l0122_WYG_027-8b"/>
罵人當積口業而用二十六年誦經之故獲報乃爾亦<lb/>
其善念堅固所致云<lb/>
　　范隅官<lb/>
乾道辛卯嵗江浙大旱豫章尤甚龍實之作牧命諸縣<lb/>
籍富民蔵穀者責認糶數令自津般隨逺近赴某所每<lb/>
鄉擇一解事者為隅官主其給納靖安縣羨門鄉范生<lb/>
者在此選其鄰張氏當糶二千斛以情語范曰以官價<lb/>
較市值不及三之二計吾所失葢不勝多矣吾與君相<lb/>
<pb n="KR3l0122_WYG_027-9a"/>
従久宜䝉庇護盍為我具虚數以告官司他日自有以<lb/>
相報范喜其言甘且冀後謝諾其請為之委曲張遂不復<lb/>
捐斗升閭里多知之而畏二家力勢弗敢宣泄壬辰秋<lb/>
大稔前事頓息范張由此愈益交歡癸巳之春范以微<lb/>
疾卒將斂復蘇呼謂其弟曰我適到一公府殿宇嚴峻<lb/>
官吏森列使我供責減夀二紀狀我念平生無過惡拒<lb/>
而不従吏云前年汝為隅官虛申張家認糶米二千石<lb/>
至餓死者若干人非過惡而何我記得向時張家認只<lb/>
<pb n="KR3l0122_WYG_027-9b"/>
千石今所言乃倍之哀祈此吏乞放回取文照遂得暫<lb/>
歸向來官印文書盡寘某篋中汝為我檢索恐可藉手<lb/>
弟亟往取視果二千石范即瞑目時年三十有八踰嵗<lb/>
張亦死<lb/>
　　劉昉明<lb/>
潮陽劉昉明甲志所書開源宫主允之子也臨生時允<lb/>
夢人自誦其詩兩句云旌搖楚甸三千里衣惹秦川一<lb/>
帶雲既而生昉後仕至太常少卿三帥潭州一臨夔府<lb/>
<pb n="KR3l0122_WYG_027-10a"/>
符其夢<lb/>
　　九月梅詩<lb/>
紹興二十八年九月潮州掲陽縣治東齋梅花盛開嶺<lb/>
外梅著花固早於江浙然亦須至冬乃有之邑人甚以<lb/>
為異士子多賦詩大抵皆諂令尹時梁鄭公正為館客<lb/>
寓此齋亦作一篇曰老菊殘梧九月霜誰將先暖入東<lb/>
堂不因造物於人厚肯放南枝特地香九鼎燮調端有<lb/>
待百花羞澁敢言芳看來氷玉渾相映好取龍吟播樂<lb/>
<pb n="KR3l0122_WYG_027-10b"/>
章語意不凡殊𩔖王沂公雖然未得和羹用且向百花<lb/>
頭上開之句明年還泉州解試第一又明年遂魁天下<lb/>
致位上宰<lb/>
　　程氏樟木<lb/>
鄱陽松子源民程氏家山有大樟木一株𫝊二三十世<lb/>
矣族系益熾莫適為主故不加翦暴髙至侵雲霄慶元<lb/>
元年族長知萬與衆議以與薦福寺使自伐之監寺僧<lb/>
紹禧往涖其事木半生癭隆起三四尺一匠先升髙削<lb/>
<pb n="KR3l0122_WYG_027-11a"/>
去癭既脱中有泓水澄湛一蛇蒼褐色見人若驚躍空<lb/>
而下匠以語禧懼欲捨之知萬不可曰吾舉宗聚謀發<lb/>
心施佛渠可中止卒仆之悉芟刈榦枝獨留木身矯然<lb/>
如㫁虹長堤時農人種稻在田乃擊皷喚集飲以杯酒<lb/>
挽拽未十步木展轉東西五人遭壓知萬姪亦死其傷<lb/>
股敗面者又十餘輩死家欲訴于官知萬曰不幸及此<lb/>
吾自茹猶子之痛尚何忍復相困乎竟載木歸寺紹禧<lb/>
以它事為郡倅所治囚械獄户將受杖而聴贖木今為<lb/>
<pb n="KR3l0122_WYG_027-11b"/>
大雄殿柱<lb/>
　　清塘發洪<lb/>
慶元乙卯嵗夏五月中旬間饒州大雨七晝夜江湖皆<lb/>
溢水入城者過六尺鄱陽浮梁尤甚清塘村去州九十<lb/>
里劉氏宅其地是時庭中數處穿小穴濺水如跳珠其<lb/>
家謂積水固然弗以為慮至二十二日午未之際忽成<lb/>
兩大竅泉涌出其中方知必有水禍悉收拾箱篋縛置<lb/>
梁上而率家人登舟趨後山甫及山半水大至回望故<lb/>
<pb n="KR3l0122_WYG_027-12a"/>
廬已蕩然隨流而去無尺椽片瓦存迨水退往視則陷<lb/>
為汚澤了無向來居室形生生之器具掃空識者謂蛟<lb/>
螭輩乗水勢與人為害然亦不可奈何矣<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_027-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丙卷七<lb/>
</p>
<p>
</p>
  </div>
<div>
<head>夷堅志丙卷八</head> <lb/>
    <p>
<pb n="KR3l0122_WYG_028-1a"/>
欽定四庫全書<lb/>
　夷堅志丙卷八<lb/>
　　　　　　　　　　　　　宋　洪邁　撰<lb/>
　　諸暨陸生妻<lb/>
諸暨縣治有湖四繞民陸生者居縣後湖塍上以打鑿<lb/>
紙錢為業一旦黄昏方畢事倦而就寢妻懐娠過期兩<lb/>
月夫未睡時覺腹痛因卧其傍有頃陸睡覺不見妻而<lb/>
房門元未曽開知墮怪境急籠燈出外呼索且邀鄰居<lb/>
<pb n="KR3l0122_WYG_028-1b"/>
人窮訪之半夜後聞湖内人應聲月正明望之乃妻也<lb/>
率一少年共往取之妻執少年衣袂曰將孩兒還我暨<lb/>
登岸陸挾以歸胎已失去始能言云見數人來房内喚<lb/>
出到一處引入小室排設薦褥如産閣然不覺免身既<lb/>
洗滌加襁褓觀者滿前曰男兒也真可喜我未及就觀<lb/>
驀無所覩今思之殆與死為鄰亦幸而獲存耳明日起<lb/>
居泰然一無患苦湖雖不廣而外與江連疑婦人向來<lb/>
受胎之時必夢蛟螭輩來與交接而不肯言時慶元元<lb/>
<pb n="KR3l0122_WYG_028-2a"/>
年中元後也<lb/>
　　茅山道士<lb/>
揚州名醫楊吉老其術甚著其郡一士人狀若有疾厭<lb/>
不聊賴莫能名其何等病苦往謁之楊曰君熱證已極<lb/>
氣血消爍且盡自此三年當以背疽死不可為矣士人<lb/>
不樂而退聞親識間説茅山觀中一道士於醫術通神<lb/>
但不肯以技自名未必為人致力士人心計交切乃衣<lb/>
僮𨽻之服詣山拜之願得執薪水之役於席下道士喜<lb/>
<pb n="KR3l0122_WYG_028-2b"/>
留置弟子中誨以讀經晝夕祗事左右頤指如意歴兩<lb/>
月久覺其與常𨽻别呼扣所従來始再拜謝過以實白<lb/>
之道士笑曰世間那有醫不得底病汝試以脈示我診<lb/>
視又笑曰汝便可下山吾亦無藥與汝但日日買好梨<lb/>
一顆如生梨已盡則取乾者泡湯飲之仍食其滓此疾<lb/>
當自平士人歸謹如其戒經一嵗復往揚州楊醫見之<lb/>
驚其顔貌腴澤脈息和平謂之曰君必遇異人不然豈<lb/>
有痊安之理士人以告楊立具衣冠焚香望茅山設拜<lb/>
<pb n="KR3l0122_WYG_028-3a"/>
葢自咎學之未至也北夢瑣言載一朝士疾危醫者<lb/>
趙鄂云只有一法請時喫好梨不限多少如咀齕不及捩<lb/>
汁而飲或希萬一用其言遂愈此意正同<lb/>
　　黄顔兄弟<lb/>
呉郡黄顔兄弟従事科舉顔元名某父夢人告曰汝子<lb/>
若以顔為名必遂意即従之是嵗獲鄉薦來春擢第至<lb/>
次舉叔季將試父又夢人使二子亦名顔覺而相語以<lb/>
為安有兄弟三人同名之理後再入夢於是拆顔字為<lb/>
<pb n="KR3l0122_WYG_028-3b"/>
二叔名彦而季名頁同榜登第王順伯李仲詩皆與顔<lb/>
之孫姻有舊<lb/>
　　平陽王夔<lb/>
永嘉士人或夢至大山下見嵓穴豁開祠廟赫然一神<lb/>
正中坐而緑袍判官持文書前白曰呈今年舉人解榜<lb/>
士人偪而觀之僅見王夔二字判官指之曰此平陽王<lb/>
廷用也士人固與廷用善答彼不名夔判官曰須用改<lb/>
名夢者覺而喜以書告之使更名廷用曰士子得失葢<lb/>
<pb n="KR3l0122_WYG_028-4a"/>
自有命存豈應信他人一夢不肯改旬日夢復如初又<lb/>
以告其意確然不移遂至於三判官頗怒曰王秀才執<lb/>
志頑悍如此我必要他改了夢者以屢遭沮卻不復言<lb/>
㑹秋闈不逺舉人各納試卷連粘家狀廷用手寫十紙<lb/>
皆錯誤不堪用瞿然而悟即為䕫一上中選繼登第於<lb/>
丁丑王十朋牓中<lb/>
　　陽春縣<lb/>
嶺南大抵皆瘴毒而春州最甚自唐以來北客謫徙者<lb/>
<pb n="KR3l0122_WYG_028-4b"/>
罕得生還本朝廢為陽春縣以隸南陵州葢既為一邑<lb/>
則士大夫竄逐罪囚黥配皆獲免至彼亦建議者持心<lb/>
近厚云凡調注縣令如滿三年許不用舉主由選階故<lb/>
京秩去者莫得歸然貪嗜榮進率冒昧以往唯淳熙中<lb/>
莆田葉元卞獨終任與妻室無恙而家人子盡死一婢<lb/>
正病卧於别室夜聞其呻吟聲俄如喉間痰涎喘壅之<lb/>
状迨旦視之乃自縊於梁梁去床猶丈許無階梯可升<lb/>
葢従前不善終者従而為厲非専以瘴而隕命也余千<lb/>
<pb n="KR3l0122_WYG_028-5a"/>
鍾宏為恵州歸善巡檢時正覩其事葉名子昻丞相之<lb/>
姪也<lb/>
　　汪氏菴僧<lb/>
徽州城外三里汪朝議家祖父墳庵在焉紹興間招僧<lb/>
恵洪住持僧但飽食安坐未嘗誦經念課於供事香火<lb/>
亦極簡畧僅能循循自守不為它過主家皆安之凡厯<lb/>
嵗二十乾道二年病終汪氏塟之於近山元有大楮樹<lb/>
鬱茂扶疎數月後頓以枯死繼生菌蕈汪僕牧羊過之<lb/>
<pb n="KR3l0122_WYG_028-5b"/>
見其肥白光粲采而獻之主人用常法煠治味殊香甘<lb/>
殆勝於肉今夕摘盡明旦復然源源不窮至於三秋浸<lb/>
浸聞于外或持錢來求掇買悉拒弗與又畏人盜取乃<lb/>
設短牆闌護之鄰人憤嫉夜踰牆入將空其根枿楮忽<lb/>
作人言曰此非爾所得食强取之必受殃災我即昔時<lb/>
菴主也坐虛受供施不知慙退身没之後𡨕司罰為菌<lb/>
蕈以償所以肥美者吾精血所化也今謫數已足従此<lb/>
去矣鄰人駭而退以告汪汪猶不信自往驗之不復有<lb/>
<pb n="KR3l0122_WYG_028-6a"/>
菌遂伐以為薪<lb/>
　　希韓大正<lb/>
梁起道知處州有王宗愈者由大理丞坐事送吏部注<lb/>
雩都知縣初到詣郡參謁既畢當趨下循廊而出梁以<lb/>
其方為朝士且與之有舊留使升車王辭避不敢梁呼<lb/>
其字曰希韓不須如此言之再三客將謂其官稱即𫝊<lb/>
聲曰請希韓上轎客主皆解頤梁雖賦性嚴毅而察其<lb/>
愚野不之問李正之提㸃坑冶巡厯廣西過長沙郡僚<lb/>
<pb n="KR3l0122_WYG_028-6b"/>
具迎牘稱曰提㸃大正葢不知其名而亦誤以為官稱<lb/>
若寺正之𩔖者李怒移文潭府治諸曹書吏時張敬夫<lb/>
居于潭其緘亦如是府主劉共甫笑之曰他人容或不<lb/>
曉君何為爾張愧笑及李至引咎謝不敏焉<lb/>
　　小樓燭花詞<lb/>
紹興十五年三月十五日予在臨安試詞科第三場畢<lb/>
出院時尚早同試者何善伯明徐搏升甫相率游市時<lb/>
族叔邦直應賢鄉人許良佐舜舉省試罷相與同行因<lb/>
<pb n="KR3l0122_WYG_028-7a"/>
至抱劍街伯明素與倡孫小九來往遂拉訪其家置酒<lb/>
於小樓夜月如晝正臨欄几内廂兩燭結花粲然若連<lb/>
珠孫倡固黠慧解事乃白坐中曰今夕桂魄皎潔燭花<lb/>
呈祥五君皆較藝蘭省其為登名髙第可證不疑願各<lb/>
賦一詞紀實且為它日一段佳話遂取呉牋五幅寘于<lb/>
桌上升甫應賢舜舉皆謝不能伯明俊爽敏捷即操筆<lb/>
作浣溪沙一闋曰草草杯盤訪玉人燈花呈喜坐添春<lb/>
邀郎覔句要竒新黛淺波嬌情脈脈雲輕柳弱意真真<lb/>
<pb n="KR3l0122_WYG_028-7b"/>
従今風月屬閒人衆𫝊觀歎賞獨恨其末句失意予續<lb/>
成臨江水仙曰綺席留歡歡正洽髙樓佳氣重重釵頭<lb/>
小篆燭花紅直須將喜事來報主人公桂月十分春正<lb/>
半廣寒宫殿葱葱姮娥相對曲欄東雲梯知不逺平步<lb/>
躡東風孫滿酌一觥相勸曰學士必髙中此瑞殆為君<lb/>
設也已而予果奏名賜第餘四人皆不偶<lb/>
　　南康戲語<lb/>
汪仲嘉謫南康寓處僧舍嘗招郡僚宴集營倡咸在有<lb/>
<pb n="KR3l0122_WYG_028-8a"/>
姓楊及李者於羣輩中藝色差可適理掾主李户掾主<lb/>
楊席間時時相與嘲戲理掾顧謂户曰爾愛其羊我愛<lb/>
其禮固載之魯論無用相笑也坐客哂之而求所以為<lb/>
對者敖麋用卿正與汪公對奕麋争劫思行星子沈令<lb/>
従傍呫囁汪曰我已有對矣傍觀者審當局者迷衆擊<lb/>
節嘆賞<lb/>
　　泗州邸怪<lb/>
安定郡王趙德麟建炎初自京師挈家東下抵泗州北<lb/>
<pb n="KR3l0122_WYG_028-8b"/>
城於驛邸憇宿薄暮呼索熟水即有妾應聲捧杯以<lb/>
進而用紫蓋頭遮其首趙曰汝軰既在室中何必如<lb/>
是自為揭之乃枯骨耳掩冉而滅<lb/>
　　汀州通判<lb/>
紹興中宗室忘其名當范汝為亂後添差汀州通判無<lb/>
官舍可居暫寓推官㕔吏士多言有怪偶正員缺因暫<lb/>
寓其處此㕔正自有七姑子之擾方冬初薄寒獨坐火<lb/>
閣内忽一吏捧十餘刺納謁視其官位姓名皆稱前任<lb/>
<pb n="KR3l0122_WYG_028-9a"/>
通判汀州軍州事趙生心知為厲扣吏曰此諸客何為<lb/>
悉集於此對曰並是年以前做通判者終於任所故䰟<lb/>
魄無歸棲泊度日聞尊公來相率求見趙又曰汝復何<lb/>
人曰亦故客將今已死矣趙曰客既多若一畨相見無<lb/>
縁欵曲汝自以先後之序逐一為吾延請吏拱手曰諾<lb/>
於是引一客至趙接以賔禮厯詢其鄉里井所厯官今<lb/>
眷屬安在客如言對答殊不它談頃刻告退再一客如<lb/>
前語之盡十人乃遍謝曰日晚茶酒兵不在不得具茶<lb/>
<pb n="KR3l0122_WYG_028-9b"/>
湯且無由報謁幸勿責誚皆唯唯揖别已而寂然人謂<lb/>
趙以一生人而對十鬼其膽勇可敬禄位當未艾也然<lb/>
自後才五年僅得某州通判以卒<lb/>
　　張三娘<lb/>
徳興醫者葉吉甫妻張氏行第三乾道中暴得熱疾卒<lb/>
未斂復甦云被一公皂追去行郊野間卒杳杳冥冥莫<lb/>
知處所久而到一官府趨赴庭下立一貴人正中坐皂<lb/>
隸呈文書貴人震怒命捽之于地一獄卒以荆杖訊其<lb/>
<pb n="KR3l0122_WYG_028-10a"/>
足叱曰我本使令追樂平縣金山鄉許門張氏三娘今<lb/>
乃差誤何也此婦人合更有一紀夀生兩男豈得遽引<lb/>
來即别遣人送還我遂寤吉甫喜其再生而不暇詢許<lb/>
門之事後張氏果誕兩男恰十二年乃亡吉甫今尚在<lb/>
　　樂平民<lb/>
樂平縣押録梁傑有罪為刑獄使者逮送州院死於獄<lb/>
一市民為證左者相繼亦以疫殞既兩經檢驗廂卒用<lb/>
葦蓆束其尸埋諸芝山寺亂冢之側越三日寺僧到彼<lb/>
<pb n="KR3l0122_WYG_028-10b"/>
處見所瘞土外露一手白于衆命僕啟之則已活扶出<lb/>
外與之湯粥民蒙蒙然畧不能説所見但云若夢中然<lb/>
雖復得為人而面色全如梔蠟殊無血液滋潤四體皆<lb/>
黒洎還家其妻已為他人所據不復肯歸原夫此民棲<lb/>
棲行乞至今猶在<lb/>
　　眉夀菴僕妻<lb/>
樂平何衡程國老自作生塋築菴舍名之曰眉夀延僧<lb/>
主之其後僧去只令一僕挈其家居中僕出田間歸時<lb/>
<pb n="KR3l0122_WYG_028-11a"/>
已黄昏不見厥妻呼外人遍往尋訪山巖榛莽無處不<lb/>
至倦極而反悶睡未熟聞攛厫内似有人轉動啾唧之<lb/>
聲審聴之則妻也急燭火登梯發壁取之正卧于笪上<lb/>
四傍無隙縫雖雀鼠不可入扣妻所見蚩蚩不能言後<lb/>
亦無他<lb/>
　　上官醫<lb/>
醫者上官彦成本郡武人自稱北京駐泊云宣和中在<lb/>
京師試鍼灸得翰林醫學轉至副使皆妄也乾道初來<lb/>
<pb n="KR3l0122_WYG_028-11b"/>
鄱陽其技亦平平而能大言宗室公頤頗滑稽善謔因<lb/>
坐羣客次有言某人病勢可慮一客云可招上官駐泊<lb/>
公頥蹙然曰上官來則下官去矣坐皆絶倒葢州郡每<lb/>
日申時兵校交畨其當直軍員必大聲曰上畨來當下<lb/>
者繼之曰下畨去故用此以為戲彦成聞而甚病其語<lb/>
譽日削焉<lb/>
　<lb/>
　夷堅志丙卷八<lb/>
</p>
<p>
</p>
  </div>
<div>
<head>夷堅志丙卷九</head> <lb/>
    <p>
<pb n="KR3l0122_WYG_029-1a"/>
欽定四庫全書<lb/>
　夷堅志丙卷九<lb/>
　　　　　　　　　　　　　宋　洪邁　撰<lb/>
　　王縣尉小箱<lb/>
吕叔炤為太平宰攝尉王生同僚以憂去臨行持一黒<lb/>
板箱并它篋隻數寄與吕宅丁寧謹䕶此箱無致失壊<lb/>
言之于再三而未已吕既受其託為寘諸床内板閣上<lb/>
初時聞其中呫囁窸窣但以為鼠拊席嚇之則止箱鎖<lb/>
<pb n="KR3l0122_WYG_029-1b"/>
處向外對南久之忽面壁謂妻妄移動復正之明日又<lb/>
横轉南北向始㣲怪訝數月後王生來取去且求一舟<lb/>
至江津徐扣其所貯乃在邑日與一倡宻暱未㡬倡死<lb/>
王親詣瘞所焚化其柩而包遺骨著小函箱中所貯葢<lb/>
此也是日抛於江流則向來現小怪者為倡鬼無疑吕<lb/>
氏追思悚慴撤去板閣忽忽若有所覩<lb/>
　　建康三聖廟<lb/>
建康土俗多事三聖所在立廟而塑像唯一軀莫知為<lb/>
<pb n="KR3l0122_WYG_029-2a"/>
何神靈威頗著吏民奉之尤謹句容縣一廟在丞㕔大<lb/>
門内之東每嵗春月邑人祭享沓至宰猪烹羊往來必<lb/>
經庭下従朝至暮叫呶冗雜紹熙辛亥呉人顔景宴為<lb/>
丞欲塞其户吏卒交勸以為必興禍殃顔勉為止次年<lb/>
竟不奈其喧乃築短垣於傍以限之自是出入者必迂<lb/>
枉經吏舍後轉而之廟前來者視舊日益少矣顔將滿<lb/>
秩求檄還家時甲寅六月也縣人詣廟焚香告白言前<lb/>
所以遮隔祭祠皆顔縣丞之意願勿以為吾民罪顔到<lb/>
<pb n="KR3l0122_WYG_029-2b"/>
家忽病泄痢一夕而卒顔名叔平魯子侍郎之子䕃補<lb/>
登科年少雋爽遽至隕命士友嗟惜豈其受命于天而<lb/>
為一神所奪抑非偶然耶江寧尉司一廟亦如此凡居<lb/>
官者至必禮謁丹陽劉平國宰獨不肯加敬毎轎過其前<lb/>
但舉袖掩面一弟隨侍未㡬以小疾終妻陶氏懐姙而<lb/>
疾夢神言汝夫無禮於我我已取厥弟茍為不悛當復<lb/>
取汝陶氏以告劉劉不信陶果死劉始悔懼躬往禱謝<lb/>
乃已<lb/>
<pb n="KR3l0122_WYG_029-3a"/>
　　范成績<lb/>
范成績石湖參政弟也賦性堅暴每従其兄居藩方輒<lb/>
為所困撓紹熙甲寅為建康通判冬至之夕庖妾報甑<lb/>
鳴一家皆懼欲求僧巫禳謝置不問既而益甚至或哮<lb/>
吼作雞犬百禽之聲其音響厲外間悉聞之范親以刀<lb/>
破其甑即日聲出釡中又碎釡毁竈於是諸怪互作正<lb/>
對客坐桌椅昻然自舉烘籠奮而行蹴之不仆舞躍自<lb/>
若凡擾擾數月習慣為常次年四月八日與同僚在都<lb/>
<pb n="KR3l0122_WYG_029-3b"/>
㕔忽覺痰眩不復能支吾従吏掖登車僅到家喉中涎<lb/>
如泉湧吚嚘有聲其家人云全與向來相似衆醫切脈<lb/>
下藥皆不可納俄大叫一聲而殂<lb/>
　　陳待制<lb/>
陳元承待制桷閩中人天資好道紹興中常従韓蘄王<lb/>
宣撫幕後為秦丞相所惡屏處累嵗遂絶意宦塗結茅<lb/>
菴於句容大茅峯之南盡屏妻妾築八卦臺晨夕朝禮<lb/>
星斗暇則存神内視恬澹寡欲買田數十畆於山下以<lb/>
<pb n="KR3l0122_WYG_029-4a"/>
贍方外游士每嵗春二月大茅君生朝士庶道流輻湊<lb/>
進香十七所供醮無虛席惟山北元待萬宫香火最盛<lb/>
陳一日往致敬逢一客脩然長而碧眼方瞳標韻灑落<lb/>
衣槲葉衣持八角扇遮道縁化陳篋中有崇寧大錢一<lb/>
文即投與之客欣然接取去既而曰君與我錢我不可<lb/>
無報復以所得錢付陳陳訝而視之則成兩錢矣回顧<lb/>
客已不見及還菴取出皆金錢也益大驚異是夜夢其<lb/>
人來告曰予為吕洞賔以子有仙姿故相試耳子學道<lb/>
<pb n="KR3l0122_WYG_029-4b"/>
之志雖切而及物之功未著盍勉之因教以服氣煉真<lb/>
飛符治疾之法且約三十年復相見陳既寤絶不茹葷<lb/>
飲酒習行天心正法竒祟異殃得其符水立愈又為人<lb/>
行持齋醮效驗甚多山居歴嵗步武輕健如飛道俗翕<lb/>
然歸重秦亡之後當軸者與之故舊勸其復出始猶執<lb/>
志拒却竟奪於子姪之請即家奉祠劉信叔制置江淮<lb/>
以為參議官旋一再與州還元職道心益怠方術不復<lb/>
驗暮年仍蓄姬妾腰背龍鍾視聴晦昧了非昔比又因<lb/>
<pb n="KR3l0122_WYG_029-5a"/>
浴熾炭於傍髣髴見神靈叱責遂墮爐中半身灼爛以<lb/>
死孫壻李勲紹熈末為句容主簿為人言<lb/>
　　林夫人廟<lb/>
興化軍境内地名海口舊有林夫人廟莫知何年所立<lb/>
室宇不甚廣大而靈異素著凡賈客入海必致禱祠下<lb/>
求杯珓祈隂䕶乃敢行葢嘗有至大洋遇惡風而遙望<lb/>
百拜乞憐見神出現於檣竿者里中豪民呉翁育山林<lb/>
甚盛深袤滿谷一客來指某處欲呉許之而需錢三千<lb/>
<pb n="KR3l0122_WYG_029-5b"/>
緍客酬以三百呉笑曰君來求市而十分償一是玩我<lb/>
也無由可諧客即去是夕大風雨至旦呉氏啟户則三<lb/>
百千錢整疊于地正疑駭次外人來報昨客所擬之木<lb/>
已大半倒折走往視其見存者每皮上皆書林夫人三<lb/>
字始悟神物所為亟攜香楮詣廟瞻謝見羣木皆有運<lb/>
致於廟堧者意神欲之遂舉此山之植悉以獻仍輦元<lb/>
直還主廟人助其營建之費逺近聞者紛然而來一老翁<lb/>
家最富獨慳吝只施三萬衆以為太薄請益之弗聴及<lb/>
<pb n="KR3l0122_WYG_029-6a"/>
遣僕負錢出門如重物壓皆不能移足惶懼悔過立増<lb/>
為百萬新廟不日而成為屋數百間殿堂宏偉樓閣崇<lb/>
麗今甲於閩中云<lb/>
　　謝樞宻夢<lb/>
謝子肅台州臨海人元名某為舉子時夢人告曰君若<lb/>
改名某則小吉名深甫則大吉紹興己卯嵗先用某名<lb/>
赴州學春補教授金華李翔喜其文既中選自是月書<lb/>
季考連占前列及應舉試始更為深甫已而不利至壬<lb/>
<pb n="KR3l0122_WYG_029-6b"/>
午秋復然私自笑曰鬼神戲我如是豈非當止於州學<lb/>
生乎乾道乙酉嵗議别更名逼期復夢前人告曰終不<lb/>
成這回又不得驚而寤仍以深甫投牒遂預計偕明年<lb/>
登第久之夢一卒如皇城親事快行家者攜一牌刻曰<lb/>
御史中丞紹熙初謝自左史尹臨安鄉人或聞昨夢語<lb/>
其友曰此去獨坐不逺矣葢以其嘗為諫官也友答曰<lb/>
吾所知一士子夢得省牓一冊乃市井隨意印賣者其<lb/>
上列人姓名盈版而謝公在焉於名下白書刋一相字<lb/>
<pb n="KR3l0122_WYG_029-7a"/>
若墨刻以是推之中丞不足賀也繼而果拜此官擢登<lb/>
樞宻相位固可涉級而進也<lb/>
　　丁逢及第<lb/>
常州士人丁逢端叔紹熙二十九年夢人告曰汝若逢<lb/>
丁可則及第矣覺而改名為逢是嵗秋闈不利乃嘆曰<lb/>
安得有人姓丁而名可者吾必不第如是又四舉至隆<lb/>
興元年省榜出果有天台丁可姓名雖切自喜然度其<lb/>
選官須次尚猶數載未必出其衡鑑之下乾道元年秋<lb/>
<pb n="KR3l0122_WYG_029-7b"/>
試丁可待闕家居漕使念其貧檄為常州考試官逢洒<lb/>
然自慶知必中程而可於貢院被病先出逢大失望迨<lb/>
掲榜乃在選中後謁謝主司諸人皆言丁主簿臨去時<lb/>
手執一卷程文授吾輩云自得此卷便擬寘諸前列㑹<lb/>
以疾不克如志願諸同院勿遺此人可雖死不憾及㑹<lb/>
巻之際各有所主不暇為他人計適㸃檢一卷犯諱當<lb/>
黜倉卒難訪尋遂以充數葢吾子也丁乃以昔夢告之<lb/>
　　李三妻<lb/>
<pb n="KR3l0122_WYG_029-8a"/>
饒州市人李三妻楊氏郡吏之女也紹熙五年春染時<lb/>
疾招里醫鄭莊治療未愈數日後忽矍然起坐語言舉<lb/>
止若男子呼李生曰吾為中堂神王汝家従來香火嚴<lb/>
潔吾念汝至誠聞婦病困來相救可喚醫者來少頃醫<lb/>
來楊斥其姓名莊怒曰何得遽爾見輕楊曰我是神道<lb/>
如何叫汝姓名不得汝平日用附子入藥險損了人性<lb/>
命復敢然邪莊拒以未嘗用楊曰昨日所下某散實有<lb/>
之而欺我何也莊始悚怖又曰便煮竹葉石膏湯飲之<lb/>
<pb n="KR3l0122_WYG_029-8b"/>
使我生少緩已無及矣莊辭曰不知此藥所用㡬種楊<lb/>
大怒叱之曰醫人不識此个藥方真可笑即歴舉名品<lb/>
分兩無分毫差莊於是以一服進接而飲之飲訖𡨕然<lb/>
就睡及醒再服一盃明日遂安次年春又病亦有憑附<lb/>
者自稱張大王而所言畧不效但時時注視枕屏破紙<lb/>
處李疑其異掲紙觀之乃畫家寫一神像未竟者亟焚<lb/>
諸城上病體旋愈<lb/>
　　丘鼎入㝠<lb/>
<pb n="KR3l0122_WYG_029-9a"/>
宜黄人丘鼎病困中為二吏持符逮去至官府諸吏駢<lb/>
列廷下候主者出坐引而前旋呼一女子手挾凉衫脚<lb/>
曳長帛若與丘有所證口未及言而肩傍自有咄咄與<lb/>
女辯者女詞屈吏命之去纏其帛扯其衫丘黙悟乃少<lb/>
年日與此女雜居朝夕往來因與之合後嫁富家某氏<lb/>
子多以其貲佈施道釋未數年而死冥司課其功宜受<lb/>
男身但有舊與丘淫通事須得直乃可故逮丘以證丘<lb/>
未言而傍咄者曲折已白葢向時私意實出於女女坐<lb/>
<pb n="KR3l0122_WYG_029-9b"/>
是不得轉男身繼麾丘去方辭行見吏呈文書探首窺<lb/>
之全如世間州縣追引列人姓名于首餘不能識僅見<lb/>
兩郭氏字吏遽掩之顧卒導丘出抵大門則已掲示一<lb/>
牓曰某人曰某人其弟在焉名下注十七日字末後繫<lb/>
銜乃里中新逝官員置押官稱殊與世異届中塗導卒<lb/>
私禱曰他人到此必有賄贈君那得無丘曰吾固貧士<lb/>
且來時不持一錢何以為謝卒曰候還家請道士轉度<lb/>
人經百遍足矣丘許之恍然而寤則已死一日家人環<lb/>
<pb n="KR3l0122_WYG_029-10a"/>
泣具棺衾僧寺擊無常鐘聲厯厯在耳為母妻言之喜<lb/>
其復生而母妻皆郭氏也愀然不樂越數日同時臨病<lb/>
不起弟果以十七日亡<lb/>
　　姚宋佐<lb/>
姚宋佐彬州人乾道八年登第為静江府教授能詩文<lb/>
頗擅名其鄉而舉措多失之輕易嘗赴經畧司幹官宴<lb/>
席坐客受勸觴遍當酌主人姚見酒黒色而侍妾所執<lb/>
樽又非向所用者疑為紫蘇水作色而起曰客則飲酒<lb/>
<pb n="KR3l0122_WYG_029-10b"/>
主人則飲水何哉主人曰此亦酒也安得有二姚以所<lb/>
疑對主人笑謂不然終不之信别酌以酬之而自掠取<lb/>
所斟者一飲而盡始知酒但云比向來者味差醇未㡬<lb/>
覺腹大痛急歸俄蔵府洞下繼之以血旦而死一城皆<lb/>
言姚教授遭經幹所毒府帥深疑焉謂彼方有京秩之<lb/>
請而為姚所先怨恨必出於此即劾罷之已乃審其實<lb/>
葢執樽之妾本顓房擅愛其後寵稍替將不利於主公<lb/>
故寘毒藥中而姚攘臂掇其禍帥逮此妾鞭殺之幹官<lb/>
<pb n="KR3l0122_WYG_029-11a"/>
旋亦病廢<lb/>
　　熊雷州<lb/>
崇仁熊某通判廣府攝守雷州至之日吏白當致敬雷<lb/>
廟熊曰吾知有社稷山川之神學官之祀而已烏有於<lb/>
雷祠言未訖烈風驟雨震霆飛電四合而起一横板従<lb/>
空墮前取觀之乃其家以限倉户者所題則熊手筆不<lb/>
勝恐懼急致香幣謁謝續馳書質家人果以其日失此<lb/>
板竟没於郡予在西掖時曽行雷神加封制其廟曰顯<lb/>
<pb n="KR3l0122_WYG_029-11b"/>
靈其神曰威徳昭顯王其石神土地曰協應侯然則名<lb/>
載祀典渠可忽哉<lb/>
　　丘秀才<lb/>
撫州民張生以財雄鄉間訟輒得勝所居慈龜嶺其田<lb/>
與艾氏鄰當嵗旱陂塘涸攘艾水以溉灌因致争毆傷<lb/>
艾僕交訴于郡縣累嵗不得直一漕使至艾往披訴乞<lb/>
以事付清强官且與張共酌立罪賞期以今所定為據<lb/>
無問是否彼此勿得再言漕委宜黄丞邑士丘秀才善<lb/>
<pb n="KR3l0122_WYG_029-12a"/>
於丞受艾餌往禱丞先入吏語置不領畧丘陳情以告<lb/>
曰此君屢世徳而吾所自理正如是願君平心處之使<lb/>
滯屈獲伸亦可以少資補助於計為兩得丞為之感動<lb/>
如其請裁決以報張氏三僕逮繫獄姓李者病死二受<lb/>
杖張憤甚而不可復競唯嵗設僧供具列其事若詛呪<lb/>
然淳熙丁未張竟怏怏以終丘秀才就館於鄉豪正對<lb/>
主人坐忽瞢騰如紛辨狀久之始言吾且死矣適被吏<lb/>
追我至一王者居見張老及李僕索命吏稱舊名喚我<lb/>
<pb n="KR3l0122_WYG_029-12b"/>
前吾拱曰自名為某與所指不同可證其妄王令訊張<lb/>
李叫呼曰果此人不謬吾執前説仍引去年秋試中待<lb/>
補生為驗言未已一吏負大簿前題曰丙午各諸州軍<lb/>
待補簿檢視至撫州有今姓名張李曰汝㫁送我命何<lb/>
得以改名故輒欺冥王王使釋兩人而引吾聴判語吏<lb/>
讀示云本界土地契勘限十五日到吾揖退遂得蘇回<lb/>
念雖以計獲寛度必不免求解館歸訣妻孥主人强留<lb/>
之然覺其氣息奄奄迨十四日始歸未到家而卒<lb/>
<pb n="KR3l0122_WYG_029-13a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_029-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丙卷九<lb/>
</p>
<p>
</p>
  </div>
<div>
<head>夷堅志丙卷十</head> <lb/>
    <p>
<pb n="KR3l0122_WYG_030-1a"/>
欽定四庫全書<lb/>
　夷堅志丙卷十<lb/>
　　　　　　　　　　　　　宋　洪邁　撰<lb/>
　　姚尚書<lb/>
姚尚書祐字伯受湖州安吉寒儒也偕其兄依富室館<lb/>
第富翁擇塟地延一客名術者于家使宿書館因與姚<lb/>
善翁嘗與之行視某處山以為不堪用既改卜矣他日<lb/>
再往則秀氣呈露儼然佳城念前語之失弗敢言宻以<lb/>
<pb n="KR3l0122_WYG_030-1b"/>
告于姚曰君従主人求之俟得之當指穴以告所謂某<lb/>
處諸翁冢山也姚方居父喪従容請于翁翁曰吾初意<lb/>
亦欲為先生求一地今幸可用吾復何辭客又語姚曰<lb/>
此翁儻悔之將必争須立券乃可約既定客引姚縦觀<lb/>
而謂之曰此地兩處皆有穴若就上穴則二君服闋後<lb/>
即登科駸駸要津特患夀數不能長若就下穴則奮發<lb/>
稍遲至三十年後乃盛可出執政二者唯所擇姚曰吾<lb/>
方貧十年外無以餬口蚤得禄食足矣何暇逺冀三十<lb/>
<pb n="KR3l0122_WYG_030-2a"/>
年外乎願處其上客曰然則姑營之異時纔小損如吾<lb/>
言却徙而下亦可但不復有執政耳遂如之已而兄弟<lb/>
聫策受名伯為符寳郎伯兄卒於州通判思客曩説而<lb/>
懼且數夢其父來衣裳皆為水所漬於是謁告遷塟洎<lb/>
啟壙水盈其中其熱如湯伯受至禮部尚書丁母憂後<lb/>
出鎮太原以鄉縣小胥造冢逼其先墓疑為厭已請解<lb/>
官持服詔提舉上清寳籙宫凡前後三議除丞轄輒不<lb/>
成而止尋卒<lb/>
<pb n="KR3l0122_WYG_030-2b"/>
　　侍其如罔<lb/>
豫章寓士侍其如罔就館於臨安監打套局門朱徳初<lb/>
家慶元九年當赴秋試中元後左手大指甲上忽見一<lb/>
道人側面立身潔白而眉目具如繪畫狀驚而示於人<lb/>
皆謂耳目聞見所未有或以為祥或以為怪越二日又<lb/>
變作正面而形貌益明於是以為祥者亦怪焉如罔始<lb/>
懼以書刀刮去之心切自念吾逼試期而有此異豈非<lb/>
佳兆乎正熒惑不自定而其叔父訃音來限期親百日<lb/>
<pb n="KR3l0122_WYG_030-3a"/>
制不獲入試一時之應乃若此<lb/>
　　趙積智<lb/>
趙再可思侍郎有子八人皆好學多預薦送第六子積<lb/>
智尤好讀書獨屢試弗效居常鬱不樂紹熙三年従其<lb/>
父在桂林時年三十八矣當就鄰路湖南轉運司試家<lb/>
素奉張王神黙禱求助夢夜如銀網内大書一中字號<lb/>
覺志之於策朝夕思念其意忽若有省告其兄弟曰月<lb/>
中有中字唯用字實應之即白於父改名用是嵗遂貢<lb/>
<pb n="KR3l0122_WYG_030-3b"/>
名春闈雖不利而中太學補選以覃霈免乙卯舉時未<lb/>
可量云<lb/>
　　婆惜響卜<lb/>
括蒼何湛叔存清源王曽孫也淳熙丁未赴省試館于<lb/>
三橋旅邸掲牓之夕遣僕探候久而不至有憂色因率<lb/>
同輩登橋聴響卜駐足未定聞河畔婦人叫呼曰婆惜<lb/>
你得葢呉人愠怒欲行打罵之詞俗謂之受記非吉兆<lb/>
也湛獨喜亟還曰可賀我矣同輩曰叔存作意聴響卜<lb/>
<pb n="KR3l0122_WYG_030-4a"/>
而連四得字夫復何疑湛曰不特此也吾少名正為婆<lb/>
惜衆皆喜方買酒欲飲而僕至果中前列<lb/>
　　李氏二童<lb/>
李元佐宰南城嘗挈家游麻姑山諸子尚少挾隨行二<lb/>
童登齊雲亭覩山澗花蝶翻飛可愛令撲之童入林樾<lb/>
深處久不返呼之莫應走白于父遣吏卒於山遍索移<lb/>
晷方出但云迷路而不言所以後月餘諸子見童著新<lb/>
衣又常常買酒肉相對飲啗心疑之恐其為盜縛詰之<lb/>
<pb n="KR3l0122_WYG_030-4b"/>
始曰向者撲蝶時遇一道士手提頭巾喚我至所居見<lb/>
屋宇華麗風物清絶不似人境命童煎茶將飲我未至<lb/>
而聞呼聲急乃奔歸道士擲一物與我拾取視之銀也<lb/>
回顧間人屋俱失竊喜而不敢説持銀賣與市舖其重<lb/>
十兩得錢二十二千就寄鋪中時取以供衣食費諸子<lb/>
未之信詢諸鋪實然元佐謂其銀葢仙家物必異於常<lb/>
品欲以元直取之鋪人云為過客買去矣後訪之仙都<lb/>
黄冠皆云手提巾者紫陽鄧真人也始知二童有所遇<lb/>
<pb n="KR3l0122_WYG_030-5a"/>
是嵗紹興癸酉及丙子年李解縣印相繼佚去莫究所<lb/>
之其一福童者姓戴其一夀童者姓傅皆南康人也<lb/>
　　公安木手<lb/>
江陵公安縣一寺甚雄偉所事神俗稱二聖曰青葉髻<lb/>
如來曰樓至徳如來靈效彰著紹興初蜀僧懶牛者主<lb/>
此寺以殿柱朽壊欲易之聞逺村巨室有豫章大木遣<lb/>
其徒往問主人索髙價不可售懶牛將自往未及行知<lb/>
客僧乃引其人至云向者承需木方擬布施而來价遽<lb/>
<pb n="KR3l0122_WYG_030-5b"/>
還次日木上忽生一枿大𩔖如來手今豈敢復靳愿於<lb/>
二佛前焚香敬白以明初心如其言既伐木而奉其枿<lb/>
龕於香殿桌上指甲䈥節視像了無小異云<lb/>
　　鄭二殺子<lb/>
武陵民張二嫁女招鄰里食飲鄭二夫婦預焉鄭妻素<lb/>
與王和尚者通人多知之酒酣後偶墮箸於地張妻戲<lb/>
曰定有好事鄭妻笑問故曰别無好事只是箇禿頭子<lb/>
一坐譁然鄭已不堪俄有外人喚之出附耳語而去衆<lb/>
<pb n="KR3l0122_WYG_030-6a"/>
問為誰曰王闍棃典袈裟在我處將價來贖衆人大笑<lb/>
鄭夫妻皆怒捨去鄭張皆義勇民兵鄭歸取所佩刀出<lb/>
再至張門叫張奴不勝憤憤曰爾家做如此事我請爾<lb/>
酒食却提刀上門罵我亦拔刀逐之鄭愈怒其子八九<lb/>
嵗卧于凳上自捽其首㫁臂折脅以死而大呼投里正<lb/>
言張二殺我兒里正捕繫張仍飛報縣主簿李大東攝<lb/>
令事檄巡檢驗實張言了不知鄭子致死之因而鄭妻<lb/>
守尸搏膺哭云只有一子為夫所殺將以尤賴張二於<lb/>
<pb n="KR3l0122_WYG_030-6b"/>
是兩家悉對獄鄭坐殺子誣人黜流逺郡張夫婦受杖<lb/>
鄭妻王僧伏姦罪杖脊以酒席言謔之故致過如此<lb/>
　　陳長三<lb/>
武陵細民張道僧少失父母獨與祖母霍氏居年才十<lb/>
三四而頗孝謹紹熙辛亥之冬久雨雪方霽張灘邊見<lb/>
魚游歸取鈎垂釣得一魚喜甚串以竹杪將還溪西鐵<lb/>
爐下人陳長三望見度水求之張辭以欲歸遺婆陳曰<lb/>
隨我到壚下以百錢償汝又不可陳徑攜魚去張亦度<lb/>
<pb n="KR3l0122_WYG_030-7a"/>
溪追躡至岸挽陳衣紛競不解兩人俱墜水陳長身豐<lb/>
偉跨張腹壓之且捽其頭捶其項岸上人聞叫呼聲急<lb/>
趨救張正負痛欲脱従下舉足適中陳𨼆處陳立死里<lb/>
執張詣縣獄成赴府府守永嘉劉立義閱其牘曰此無<lb/>
罪人也即援王荆公㫁鬬鶉事書判曰公取竊取皆為<lb/>
盜道僧得魚而長三彊取之盜也誘之過溪而取之壓<lb/>
之水而猶不置時窮冬凝寒道僧疲弱少緩且死道僧<lb/>
以足踢之偶中其𨼆死是盜與失主鬬為失主所殺耳<lb/>
<pb n="KR3l0122_WYG_030-7b"/>
道僧無罪召保知状具申提㸃刑獄司及省寺竟従所<lb/>
㫁陳氏之人亦無詞人謂長三之勇何止勝道僧十倍<lb/>
而恃力以逞天實誅之云<lb/>
　　商徳正羊<lb/>
淳熙十三年冬隆興進賢縣舒致政以生羊饋府士商<lb/>
徳正留家旬日進往塔園豢養明年夏貨之於屠者孔<lb/>
生牧于東湖傍至初冬將殺之忽失所在是日正午徳<lb/>
正在家見一羊自外奔入至堂而跪為赴愬哀鳴之狀<lb/>
<pb n="KR3l0122_WYG_030-8a"/>
已而喘卧厨中認其為原物呼詢孔屠得其事歎曰羊<lb/>
向者來此少日即去今相隔一年吾所居升平坊距塔<lb/>
園五里中間岐路不易識而能逃死就生如是豈𡨕𡨕<lb/>
有神使之然以警世耶即還元直而存之郡人盧國英<lb/>
為作嗟羊記又三年羊死瘞之塔園因與寓客田穎叔<lb/>
語如此其夕夢抵西山朱橋莊遇婦人襁乳兒來拜曰<lb/>
兒被公恩今得為丁家子敢不敬謝翌旦往審之耕僕<lb/>
丁氏果以羊死之日生男子穎叔又為之記<lb/>
<pb n="KR3l0122_WYG_030-8b"/>
　　簡坊大蕈<lb/>
進賢縣簡坊市皆諸簡所居田僕趙三每日入山采薪<lb/>
慶元元年七月久雨乍晴持斧至山顛見巨松下一大<lb/>
蕈其徑一尺八寸摘歸誇語鄰里以為平生所未見酒<lb/>
肆王翁尤異之謂曰我與爾錢以與我將挂于店外以<lb/>
誘飲客趙許之而嫌所酬薄與妻言蕈如許大而王翁<lb/>
只肯還五十錢不如我一家自飽傍人亦共賛即分擘<lb/>
洗滌和米加味作<graphic n="KR0796" url="https://raw.githubusercontent.com/kanripo/KR-Gaiji/master/images/KR0796.png" mimeType="image/png"/>喚妻婦孫均食訖乃就寢未及交<lb/>
<pb n="KR3l0122_WYG_030-9a"/>
睫皆覺腹痛雷鳴競奏未到明盡死獨一孫數嵗以嘔<lb/>
吐得免簡氏為收育之蕈之有毒固多此禍一何慘也<lb/>
王翁家與酒客亦危矣哉<lb/>
　　復州銅磬<lb/>
復州乾明寺四隅皆湖紹熙辛亥漁人舉網得古銅磬<lb/>
泥土漸蝕方就水揩滌寸許其光赫然透照腸胃而旋<lb/>
轉不止置之篷頂亦然波濤旋覺洶涌謂為怪擲之岸<lb/>
上以棹扣擊聲徹雲漢而旋轉愈甚因投腐魚實之猶<lb/>
<pb n="KR3l0122_WYG_030-9b"/>
轉不止乃棄諸水中明年春主僧清顯方聞之募衆漁<lb/>
訪索得於别浦但經魚汚處不復光唯脣間尚可燭鬚<lb/>
眉聲雖清揚終不如向來也<lb/>
　　向仲堪<lb/>
樂平向仲堪字元伸紹興十一年通判洪州府帥梁揚<lb/>
祖侍郎峻於治盜嘗欲殺兩人委向審問吏以成牘來<lb/>
問盜所在對曰彼已伏罪例不親引恐開其反覆之端<lb/>
但占位書名足矣向曰人命至重安得不見而詢之幹<lb/>
<pb n="KR3l0122_WYG_030-10a"/>
官趙不係譖于梁梁召向責其生事向曰如帥司即日<lb/>
徑誅之何必審實既付之獄則當准式引問若無罪而<lb/>
就死地想仁人不忍為也梁感悟遂竟其問果平人耳<lb/>
遂得釋後自他州赴調宿晉旅邸一病瀕於危殆夢至<lb/>
殿宇間聞主者云向仲堪有治獄隂徳特延半紀既覺<lb/>
浸以安愈詣天慶觀啟醮筵以謝再生其青詞自述云<lb/>
頃既罹於重患忽得夢於良宵覘玉嶺之無涯愈覺真<lb/>
都之邃續龜年而有永親聞帝語之詳旋復貳處州終<lb/>
<pb n="KR3l0122_WYG_030-10b"/>
於官距夢時正六年也<lb/>
　　公安藥方<lb/>
向友正元仲之子也淳熙八年為江陵支使攝公安令<lb/>
疽發於胷臆間拯療半載弗愈嘗浴罷痛甚委頓而卧<lb/>
似夢非夢見一偉丈夫長<graphic n="KR1046" url="https://raw.githubusercontent.com/kanripo/KR-Gaiji/master/images/KR1046.png" mimeType="image/png"/>巨目著拂塵披衫㣲揖而<lb/>
坐傳藥方與之曰用沒藥𤓰蔞乳香三味以酒煎服之<lb/>
且言桃源許軫知縣亦録此方但不用𤓰蔞若欲速効<lb/>
宜服此友正敬謝即如其戒不終劑而痊後詣玉泉禱<lb/>
<pb n="KR3l0122_WYG_030-11a"/>
雨瞻亭中闗王像葢所感夢者因繪事於家<lb/>
　　向友正<lb/>
向友正紹熙四年為復州推官五年正月十五夜月不<lb/>
甚明其子彦漳見舍後一黒物長丈餘以為木影也俄<lb/>
而少動因叱之逡廵而𨼆明日白其父父曰昔翁在<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>
時我夜讀書窓下月色皎然覩一影甚巨自隙窺之乃<lb/>
極長黒人腰與簷齊怖而就寢既而翁捐館今無乃𩔖<lb/>
此乎後九日友正無疾而卒先是孔目官任遜死已十<lb/>
<pb n="KR3l0122_WYG_030-11b"/>
餘嵗是日遜妻見故夫幘履袍笏疾趨過門全如生時<lb/>
形質邀之還舍辭曰吾今為西祠判官適孚恵神王以<lb/>
推官嚴明使召之汝姑少待至二更後復來叩門語曰<lb/>
向公非人間可留必别除命我行亦不容緩矣遂去俄<lb/>
而向亡<lb/>
　　劉之翰<lb/>
田世輔為全州都統制荆南人劉翰者待峽州逺安主<lb/>
簿闕作水調歌頭獻之曰涼露洗金井一葉下梧桐謫<lb/>
<pb n="KR3l0122_WYG_030-12a"/>
仙浪游何事華髮作詩翁烏帽蕭蕭一幅坐對清泉白<lb/>
石矯首撫長松獨鶴歸來晚聲在碧霄中神仙宅晉玉<lb/>
節經金狨黔南一道十萬貔虎控雕弓笑折碧荷倒影<lb/>
自唱采芝新曲詞句滿秋風劍佩八千嵗長入大明宫<lb/>
田覽之大喜致書約來金城欲厚加資給之翰遽亡明<lb/>
年田出閱武見之翰立道左泣曰人鬼殊塗公能恤吾<lb/>
家亦足表踐言之義忽不見田大驚異亟送千緡與其<lb/>
孤<lb/>
<pb n="KR3l0122_WYG_030-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丙卷十<lb/>
</p>
<p>
</p>
  </div>
<div>
<head>夷堅志丁巻一</head> <lb/>
    <p>
<pb n="KR3l0122_WYG_031-1a"/>
欽定四庫全書<lb/>
　夷堅志丁巻一<lb/>
　　　　　　　　　　　　　宋　洪邁　撰<lb/>
　　南康神惠廟碑<lb/>
大觀三年秋長樂陸端蘊自太常少卿坐議原廟不<lb/>
合謫為䖍州瑞金令其弟端藻在京局亦屏去得武夷<lb/>
冲佑觀隨之官是歲九月戊子夜夢艤舟江臯登北岸<lb/>
見堂崇深一丈殿上衣冠甚美前揖曰吾順濟王也子<lb/>
<pb n="KR3l0122_WYG_031-1b"/>
何以至此然吾祠宇子當為吾記仍書之藻逡巡謝曰<lb/>
欲作記須刻石此無碑材欲書則字畫不工且名字湮<lb/>
微不足為重乃以中朝達官某人言曰王其委之王色<lb/>
莊聲厲曰誰謂南康而乏碑材誰為達官吾不知也但<lb/>
記而書之勿辭藻拱手曰敢不敬奉命王色定延之以<lb/>
入修廊曲檻花木掩映若畫圖然久之語曰吾今循行<lb/>
子亦歸矣當以順風奉送又曰風之逆順亦非可私特<lb/>
世人弗之知耳俄有武夫磬折庭下王顧曰今日風色<lb/>
<pb n="KR3l0122_WYG_031-2a"/>
何如對曰順風也王笑視藻曰可去矣相與行至林麓<lb/>
間而别王登車車制絶異藻請其名王曰禹乗四載以<lb/>
治洪水此其一也即與徒御去如雲烟藻矍然而覺十<lb/>
一月罷祠入京調南安軍南康丞復歸瑞金政和元年<lb/>
八月至官二年二月甲辰夜夢中恍惚若見王者後數<lb/>
日邑民來告蜿蜒之物見於橋者三日矣請各獻地創<lb/>
為神惠建廟以奉王靈三月甲子相地越十日甲戌神<lb/>
見於祠所於是廟成藻念昔歲之夢王云南康蓋今涖<lb/>
<pb n="KR3l0122_WYG_031-2b"/>
官之處其所建立乃江之北岸也遂為作記以八月丙<lb/>
子立石於廟中石刓敝不耐久淳熙十三年知縣李秩<lb/>
重刻之今見存<lb/>
　　王百娘<lb/>
明州王氏女百娘少孤寡無依其舅陳安行舍人毎攜<lb/>
以之官連歲苦疾疢紹熙三年夏忽患瘖聾不能與人<lb/>
接僅識字毎有所欲但於紙上書之陳批諭使投誠觀<lb/>
音大士冀或慈憐因晨夕禮拜不怠毎假寐如入定狀<lb/>
<pb n="KR3l0122_WYG_031-3a"/>
必見端嚴瑞相訓誨拳拳且勸以作禮西方阿彌陀佛<lb/>
仍親授四句偈曰淨土周沙界云何獨禮西但能囘一<lb/>
念觸處是菩提又云可普勸持誦曽未踰月二患頓愈<lb/>
竟不假醫藥之力陳謂其力愈純至應答如響為鏤板<lb/>
以廣其傳<lb/>
　　徐熙載禱子<lb/>
樂平徐熙載只有一子以淳熙甲午歲八月二十四日<lb/>
亡明年徐寓舒州宿松令鍾照之館舍值子初期偕南<lb/>
<pb n="KR3l0122_WYG_031-3b"/>
臺寺供佛長老宗悟升坐為舉唐顧况之子非熊再生<lb/>
為顧氏子之事且云吾有觀音聖相極靈異今以相授<lb/>
能刋板印施必獲報格徐敬而受之攜歸書齋鍾令為<lb/>
喚匠者於郡城踰月方至啟像匣視之已有黄蜂作三<lb/>
土窠如龍眼大其子同時飛出二巨者甚健一細者甚<lb/>
弱幾不能相追隨鍾令嘉曰螟蛉之子殪而逢蜾蠃祝<lb/>
之曰𩔖我𩔖我久則肖之舜俞它日當有三丈夫子矣<lb/>
明年果以八月二十四日生男名曰伯仁考諸五行命<lb/>
<pb n="KR3l0122_WYG_031-4a"/>
書實為還魂格繼又得兩男但季秀而不實符弱蜂之<lb/>
應云鍾令嘗為之序<lb/>
　　建康太和古墓<lb/>
建康屯駐中軍敎場在城外其一隅有堆阜坡陀突兀<lb/>
相傳古墓也統制官成彥信以其妨礙毬馬奔騁且妄<lb/>
意冢中之藏欲去之夜夢一女子衣裳冠珥不似時世<lb/>
結束年可三十許顔貌美麗跪云妾處此八百餘年矣<lb/>
遺骨淒淒幸而得存今聞欲見發掘倘於人不至深害<lb/>
<pb n="KR3l0122_WYG_031-4b"/>
願止役無使泉下起暴露之歎成覺以告同𩔖咸皆勸<lb/>
其罷議堅不從竟命徒削平果得塜究其磚甓上有晉<lb/>
太和年月䥴記蓋海西公在位時妃嬪塟處雖骸骴不<lb/>
全存而粧奩鏡臺盆杆之屬皆精金所製凡數千百兩<lb/>
悉掩有之自以為得策未幾一皁隸從臨安來謁言見<lb/>
執趨走之役於甘太尉門下今此軍郭都統本太尉所<lb/>
引薦而今者頗忘恩背徳故使我來語君託密㢘其過<lb/>
欲行罷斥若能裒具其實上之當擢君為代成大喜信<lb/>
<pb n="KR3l0122_WYG_031-5a"/>
以為然厚犒之即羅織十數事語所親且其性不能謹<lb/>
又漏言於人郭聞之憤怒摘其罪舉劾之坐削職秩使<lb/>
白衣自効是時淳熙十一年景裴弟倅貳建康亦識之<lb/>
經十餘年帥皆謂家賊難防莫肯收置戎列無由可復<lb/>
故知之者以為隂譴致然所謂甘氏之隸盖亦常至諸<lb/>
軍傳達主人㫖意後以過遭逐猶冒循舊態故成生不<lb/>
以為欺成生故開封儀同三司闗之子記其名不甚的<lb/>
　　三趙失舟<lb/>
<pb n="KR3l0122_WYG_031-5b"/>
江都總管趙士<graphic n="KR2839" url="https://raw.githubusercontent.com/kanripo/KR-Gaiji/master/images/KR2839.png" mimeType="image/png"/>説淳熙十二年宗室中有叔姪三人<lb/>
自臨安調選歸其所居同邑當四五月之交共買小舟<lb/>
經吳興過溪中一灘日午風大作天色晦暝若有物執<lb/>
其柁即時淪覆幸水淺得不溺死既達岸茫不知為計<lb/>
俄一籠漂至前視之則叔誥命袍鞾之屬雖遭渰浸畧<lb/>
不汙濕叔甚喜二姪泣曰叔已無所憂奈我等何繼又<lb/>
一籠漂至二姪文書在焉日已暮投宿村舍侵晨徒步<lb/>
而出見田父荷鉏治地望其倉皇愁窘問之告以故父<lb/>
<pb n="KR3l0122_WYG_031-6a"/>
曰何不往問趙法師可知底藴且語其居處遂行訪之<lb/>
亦宗室素相善者趙厯扣曲折云彼處乃小小川瀆何<lb/>
能壊舟船必有異吾行制鬼神術當相為考召立可見<lb/>
矣作法才畢鬼物已盈滿其家其為首者盖向所遇田<lb/>
父也趙責數之仍索舟中物一一皆在悉為此鬼家屬<lb/>
服用若都城所謂冠珥首飾則婦女掩為已有狀具趙罵<lb/>
曰汝既溺人舟又竊取所齎安得逃罪欲行繩治對曰<lb/>
某忝為當界土地前此數日被城隍司公牒指名覆此<lb/>
<pb n="KR3l0122_WYG_031-6b"/>
舟諸物皆據牒交領惟三人誥命及制書非籍中所載<lb/>
旋送還之矣牒見存可以驗視趙取而閲之竟無以罪<lb/>
之於是釋使去<lb/>
　　徳興潭魚<lb/>
徳興縣鄉落問失其名有大潭四十年前一巨鱖出沒<lb/>
其中身如葦席兩領長闊毎出游泳輒有小者數十從<lb/>
之亦各長三四尺居民見之熟不以為異某道人自江<lb/>
西至與居者言此物不可不去若停留更久將為里社<lb/>
<pb n="KR3l0122_WYG_031-7a"/>
興大灾諸人儻見信肯稍出錢與我當為去之於是村<lb/>
中逺近共約許以三十千道人曰吾必俟見效然後告<lb/>
行使刈水蓼無閒新舊乾濕悉貯於敝竹籠中凡數日<lb/>
所得盈岸乃舉置於潭翌日曀霧坌起障塞潭面零雨<lb/>
霏霏一聲震響如雷徐即開霽則自潭上削成溝深徑<lb/>
各數尺巨鱖由之而出赴江中羣魚尾隨者十餘頭曝<lb/>
於泥沙不能去村民爭取以食一鄉喜賀謝錢如約付<lb/>
之道人受已即辤去然無有詢其鄉里姓氏者邑士張<lb/>
<pb n="KR3l0122_WYG_031-7b"/>
僧師川親見之為景裴説<lb/>
　　楊戩毁寺<lb/>
崇寧以來既隆道教故京城佛寺多廢毁先以崇夏寺<lb/>
地為殿中省政和中又以乾明寺為五寺三監楊戩又<lb/>
議取太平興國寺改為邸店及民舍以收僦直初拆正<lb/>
殿瘞佛像於殿基之下至於支體破裂已而戩病亦胸<lb/>
腹潰拆而死時中貴復有欲毁啟聖院者坐是乃止<lb/>
　　禁中涼殿<lb/>
<pb n="KR3l0122_WYG_031-8a"/>
政和間詔於禁中之西南營一涼殿為雄屋四重數十<lb/>
楹既成將㳙吉游幸扃鑰甚嚴毎夕命小黄門兩人守<lb/>
直其處時已炎暑但對寢於撲水下夜未半聞内外喑<lb/>
啞叱咤之聲殊猛厲竹夫人相逐躍舞不容交睫顫怪<lb/>
徹曉以告知省盧太尉盧别易兩輩往説其怪亦然猶<lb/>
未深信親往驗之才至殿外正門軋然自啟盧遽入即<lb/>
有人鎖其扉以至第二第三重皆然望其中燈燭輝赫<lb/>
寒風肅然哲宗南面坐嬪御列侍巨璫郝隨劉友端輩<lb/>
<pb n="KR3l0122_WYG_031-8b"/>
十數人拱立見盧至喝曰盧某何不起居盧流汗再拜<lb/>
繼呼使前宣問曰汝來何為也對曰被㫖洒埽新宫不<lb/>
知聖靈在此觸突天威死有餘罪帝意怒不釋曰汝歸<lb/>
去説與官家這些个屋也不讓得與我盧曰恭領聖㫖<lb/>
又拜而退毎出一門隨即施鎖盧明日白奏不敢盡言<lb/>
惟云車駕乞未須往遂虚而不居盧之孫居於豫章東<lb/>
湖上為客話此<lb/>
　　韓莊敏食驢<lb/>
<pb n="KR3l0122_WYG_031-9a"/>
韓莊敏丞相嗜食驢腸毎宴客必用之或至於再三欲<lb/>
其脆美而腸入鼎過熟則靡爛稍失節則堅韌庖人畏<lb/>
刑責但生縛驢於柱才報酌酒輒旋刺其腹抽腸出洗治<lb/>
畧寘湯中便取之調和五味以進而持紙錢伺於門隙<lb/>
俟食畢放箸無語乃向空焚獻焉在秦州日一客中席<lb/>
起更衣自公厨傍過正見數驢咆頓柱下皆已刳腸而<lb/>
未即死為之悚然客生闗中常食此肉自此遂不復拄<lb/>
口韓平生嚴毅令行禁止罷相之後出鎮長安時藩鎮<lb/>
<pb n="KR3l0122_WYG_031-9b"/>
庭參之儀久廢惟初到日聊一講韓令五日一為之僚<lb/>
吏厭苦一旦得小詩於屛上其詞曰五日一庭趨全如<lb/>
大起居相公南面坐只是欠三呼韓讀竟畧不動色徐<lb/>
言却是我錯了於是改令毎遇坐㕔則為之謗者亦息<lb/>
人服其臨事不懼堅彊有決云<lb/>
　　郭大夫<lb/>
郭大任掃除和州妖祟見於庚志中其子雲居平江調<lb/>
知杭之於潛縣未赴任夢入書室有人授以錢數百米<lb/>
<pb n="KR3l0122_WYG_031-10a"/>
數升曰是君平生禄料也寤而不樂以為所享若是之<lb/>
薄前程事可知矣自此不復詣彼處久之恍如有所遇<lb/>
焉批離書與妻楊氏楊氏和王女也伉儷十餘歲生男<lb/>
女三四人矣捧書悲泣莫知所為雲出居外舍累月親<lb/>
朋爭勸挽使歸楊氏之兄予靜樞密鎮江陵過其家取<lb/>
離書焚之然與妻異寢不復受俸料官期至不肯往自<lb/>
宣教積年勞數進秩當轉大夫文書到吏部趙子直為<lb/>
尚書持之不為上駁曰安有卧家十五年不任官之理<lb/>
<pb n="KR3l0122_WYG_031-10b"/>
檄平江審其存亡陳公亮以提刑攝府勉使到闕始獲<lb/>
拜命閣門以無近歲俸厯又以為疑宛轉料理乃得放<lb/>
見注嚴州建徳宰時紹熙四年雖居閑而意緒常忽忽<lb/>
四月十八日中夜忽呼其子曰吾神志大不佳懼有禍<lb/>
至子驚怖問所以然語聲浸低殆不可辨越六日不起<lb/>
蓋二十五日當支料錢故先一夕而沒才年五十三其<lb/>
婿翁潾為饒州推官説此<lb/>
　　王大卿<lb/>
<pb n="KR3l0122_WYG_031-11a"/>
王季徳尚之以故九卿起守平江到官僅一月而卒府<lb/>
僚合木為治䘮臨入斂尸忽猛脹不可容其子泣告衆<lb/>
曰先人向自作夀具頗為華壯在家之日毎有小不適<lb/>
輙偃卧其中或至三兩夕尋常見之則喜笑必引手摩<lb/>
拊今寄於震澤一甲僕家料神欲是物送終故顯此異<lb/>
若急遣人取之載次小舟不兩日當可到於是用杯珓<lb/>
審其可否一擲即聴香煙才息尸已如初翌旦元棺至<lb/>
遂克斂時郭大夫雲方下世其家以五十萬就買新製<lb/>
<pb n="KR3l0122_WYG_031-11b"/>
者而用之<lb/>
　　營道孝婦<lb/>
道州營道縣村婦養姑孝謹姑寡居二十年因食婦所<lb/>
進肉而死鄰人有小憾訴其腊毒縣牒尉薛大圭往驗<lb/>
婦不能措詞情志悲痛願即死薛疑其非是反覆扣質<lb/>
婦曰尋常得魚肉必寘厨内柱穴間貴其髙燥且近如<lb/>
此歴年歲已多今不測何以致斯變薛趨詣其所見柱<lb/>
有蠧朽處命劈取而視乃蜈蚣無數結育於中愀然曰<lb/>
<pb n="KR3l0122_WYG_031-12a"/>
害人者此也以實告縣婦得釋予記小説中似亦有一<lb/>
事相𩔖者薛字禹圭河中人予嘗誌其墓<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_031-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丁卷一<lb/>
</p>
<p>
</p>
  </div>
<div>
<head>夷堅志丁卷二</head> <lb/>
    <p>
<pb n="KR3l0122_WYG_032-1a"/>
欽定四庫全書<lb/>
　夷堅志丁卷二<lb/>
　　　　　　　　　　　　　宋　洪邁　撰<lb/>
　　小陳留旅舍女<lb/>
黄寅字清之建安人政和二年試京師未到六十里抵<lb/>
小陳留旅舍寓宿夜將二更觀書且讀聞人扣户聲其<lb/>
音嬌婉出視之乃雙髻女子衣服華麗微笑而言曰我<lb/>
只在西邊隔三兩家住少好文字頗知書所恨墮於女<lb/>
<pb n="KR3l0122_WYG_032-1b"/>
流父母只令習針縷之工不遂志願今夕二親皆出姻<lb/>
知家赴禮會因乗間竊步至此聞君讀書聲歡喜無限<lb/>
能許我從容乎寅留與坐即捻書冊玩誦又索飲寅具<lb/>
酒款接微言挑之畧不羞避遂就寢鷄鳴而去復約再<lb/>
會往還幾半月店媼訝其無故而久留其所親柳仲恭<lb/>
者過而相遇拉以同入都女子已知之倐來告别攜手<lb/>
而泣寅發篋出銀五兩以贈旦而行可二十里地名柳<lb/>
林子見一廟神座旁侍女宛然是所遇者詳觀之其色<lb/>
<pb n="KR3l0122_WYG_032-2a"/>
赧赧然若負愧之狀銀在手中初未嘗啟視也<lb/>
　　燕太尉樓<lb/>
燕達太尉元祐初以殿前都指揮使終於京師家有樓<lb/>
甚宏麗其孫詁年十三歲頗剛果一夕見吏士數十輩<lb/>
擁一男子著淺黄衫裹青荷巾執白羽扇徑登樓歌童<lb/>
舞女繼至男子正中坐衆姬以次奏伎酒行正洽詁自<lb/>
隙窺之喚僕妾執器仗欲上纔至梯半聞空中人厲聲<lb/>
曰漢王子在此不可無禮逮至樓闃無所覩而酒炙果<lb/>
<pb n="KR3l0122_WYG_032-2b"/>
實在焉所用尊罍匕箸悉燕氏物也髙明鬼瞰其語誠<lb/>
然自後不復至<lb/>
　　吳庚登科<lb/>
吳五承事者合州赤水縣人其家頗饒於財傳四世皆<lb/>
一子専務隂徳凡可以濟衆振貧者無所不盡至五承<lb/>
事遂生兩男其婿張溥司户勸其次子庚讀書招邑士<lb/>
張坦館於舍及赴鄉舉坦黜而庚預薦將就𩔖試乃捐<lb/>
錢百千結同舉勾龍渙以為助迨入𩔖場則兩人分坐<lb/>
<pb n="KR3l0122_WYG_032-3a"/>
東西廂是歲紹興丙子場屋嚴肅不得相往來庚才短<lb/>
思澁窘迫無計髣髴見坦在側取其試卷一揮而成文<lb/>
凡三日皆然遂中髙等張扣其所著畧不能言溥曰即使<lb/>
全出勾龍手獨不稍記梗槩以答交游間問訊者乎庚<lb/>
言曰與勾龍對廊坐逺甚失望非獨賴張先生力殆成<lb/>
曳白矣漙感坦之徳亟往見道謝坦駭曰坦既不發解<lb/>
何由入得𩔖場君無戲我俄庚亦來謝坦怪歎其異曰<lb/>
是亡它乃君家累世隂隲彰聞天地神祗故以善祥相<lb/>
<pb n="KR3l0122_WYG_032-3b"/>
報爾庚登科調果州相如主簿按登科記丁丑牓無此<lb/>
人姓名疑未必然或年歲有誤也<lb/>
　　顧百一<lb/>
溫州村落一山去城市逺無人買佃但名為官山乾道<lb/>
中農民陳李兩叟各斸地種粟聞深處有哭聲甚哀輟<lb/>
鋤聴之俄又聞其傍一人慰解之曰不須憂明日有車<lb/>
頭大洋擔大麻人顧百一替汝矣明日陳李復往正見<lb/>
擔麻者來問其姓曰顧問所居曰車頭大洋於是為説<lb/>
<pb n="KR3l0122_WYG_032-4a"/>
昨事力挽之囬言若不相信必死於鬼手顧善謝與之<lb/>
俱還將至家未及門立仆於道<lb/>
　　黄衣婦人<lb/>
安自强字行老紹興二十年為荆南安撫參議官其子<lb/>
勱令幹僕魏璋以十月一日買黄牸牛并其犢既殺犢<lb/>
為脯矣才數日又欲屠其母先一夕勱夢婦人著黄衣<lb/>
泣拜無數懇言曰女子已遭官人剮了乞恕妾命勱未<lb/>
及對其人相隨申訴不已遂寤為表弟盛來話其異且<lb/>
<pb n="KR3l0122_WYG_032-4b"/>
扣魏璋乃知巳縛牸牛方擬屠剝勱大悔悟棄死犢餘<lb/>
肉於江而牽牸付與化寺終身不食牛<lb/>
　　安妾柔奴<lb/>
蜀人安自牧䘮妻之後買妾曰柔奴付以閫政恃主人<lb/>
寵嬖恣横頗甚一婢安兒産子方滿月用計殺之而逐<lb/>
其母乾道七年自牧以制置司幹官卒於成都其家歸<lb/>
常州寓居新興寺柔奴感水蟲疾歲餘而死所親盛子<lb/>
東及諸安族來弔以候大殮命僧修設薦嚴方咒亡位<lb/>
<pb n="KR3l0122_WYG_032-5a"/>
食尸忽自起而坐衆駭懼奔走惟一老僧獨留不去曰<lb/>
此尸蹷爾何足畏伸腳蹴之倒亟舁入棺咸以為積惡<lb/>
之報<lb/>
　　盛八總幹<lb/>
盛八總幹者名挺字特夫開封尹章之族孫也寓居潤<lb/>
之金壇小曲觀生三子長曰木登進士第次曰粟季曰<lb/>
果紹興十九年十一月十九日晡後有異怪起甲士鐵<lb/>
馬可百輩各長三寸分為兩陣馳驟戰鬭於庭除凡厯<lb/>
<pb n="KR3l0122_WYG_032-5b"/>
半月日増數十騎稍聞金皷之聲閙喧特甚挺不勝駭<lb/>
憤抛大磚亂擲則散走門堂庖厠隨處四集咸遺下弓<lb/>
矢刀矛皆絶小而形製悉具至日暮乃不見一家不知<lb/>
所為歲未盡挺卧疾而卒木待次揚州教官繼死粟忽<lb/>
失所在罄地搜尋杳不得其踪跡妻徐氏愳禍之延亟<lb/>
挈孤幼往常州依表叔安自强同居始得息厲鬼為妖<lb/>
若是所未之聞也<lb/>
　　大善寺白衣人<lb/>
<pb n="KR3l0122_WYG_032-6a"/>
恩平郡王娶司農丞王揖女其家因是寓居於越府大<lb/>
善寺之羅漢堂次子元卿出入王府董督繕修之役率<lb/>
意營築凡所謂方隅禁忌一切不問淳熙十三年四月<lb/>
得病危困遷泊外書室中二十六日晡時似夢非夢見<lb/>
偉人長可九尺裹唐巾白衫黒帶曰汝犯九梁星當死<lb/>
故來報汝有一法可以禳治今夜三鼓當有二神人來<lb/>
必不利於汝宜取木一截覆以衾置於床上却用物籍<lb/>
地而卧可脱此厄元卿頓首奉命俄覺夜半二神人果<lb/>
<pb n="KR3l0122_WYG_032-6b"/>
來奇形猛狀獰惡可怖營營忽忽若尋覔之狀俄劃然<lb/>
有聲唐巾者出曰可賀可賀彼已為韲粉矣舉手拽之<lb/>
二神遂去元卿謝曰不知尊神是何靈祗而蒙委曲救<lb/>
䕶如此曰汝前生事我極謹是以救汝無用問其詳疾<lb/>
步而出至旦視衾内之木碎如柹屑矣病從此愈思報<lb/>
其恩而不可得憶昨見時衣衫頗故敝乃以絹兩匹作<lb/>
大衫具疏并楮鏹焚獻之其兄正卿嘗作記<lb/>
　　圓潭墜鐘<lb/>
<pb n="KR3l0122_WYG_032-7a"/>
福州長溪縣境有圓潭者水深叵測左右有徑路通商<lb/>
賈往來而變異靡常曽有荷擔而過者見一徑頗廣塼<lb/>
甃整潔且多金銀器物并擲於地人爭趨之則沒於潭<lb/>
中不可得紹興三年近居村民姚叟當秋夜聞鐘聲鏗<lb/>
訇響振山谷偕二子乗月往觀之正見一鐘墜於潭潭<lb/>
之側三寺環繞僧知其異明旦各持誦經咒投牒請禱<lb/>
冀得鐘左右二寺皆邈然弗應惟中寺才擲牒水即涌<lb/>
髙丈餘鐘隨而浮上僧具威儀梵唄迎以歸其重三千<lb/>
<pb n="KR3l0122_WYG_032-7b"/>
斤雙龍蟠結精巧特甚安奉於寺樓上繼此一潭帖然不<lb/>
復有異後數歲寺遭火一空獨鐘樓屹存<lb/>
　　張次山妻<lb/>
洛陽張濤次山宣和甲辰為宿州户曹䘮其妻是歲冬<lb/>
入京叅選因南至休暇日游相國寺於稠人中與亡妾<lb/>
迎兒遇驚問之曰爾死已久何因得來此對曰見伏事<lb/>
媽媽在城西門外五里間一空宅居官人可以明日飯<lb/>
後來彼相尋迎兒當迎候於路張如其言果見妻妻泣<lb/>
<pb n="KR3l0122_WYG_032-8a"/>
訴曰我坐平生妬忌使酒任情在此受罪君幸少駐可<lb/>
見也至晡後聞騶哄傳呼旌斾劍㦸儀衞甚盛紫衣貴<lb/>
人下馬入正㕔一行從卒悉變為獰鬼猙猙形狀運長<lb/>
叉揕妻至前斬首且折其四體為數十段已而復生鞭<lb/>
訊痛楚移時紫衣去一切如初來時妻曰毎日受苦如<lb/>
此須請泗州大聖寺成僧看誦金剛經方免兹業明日<lb/>
更在此觀之及期所覩如昨但只加執縛不復斬臠紫<lb/>
衣問曰汝必曾發願故惡業漸消可實告我妻具對即<lb/>
<pb n="KR3l0122_WYG_032-8b"/>
合掌曰善哉善哉勉之既去妻與夫訣張調官東下至<lb/>
泗設齋賽經囬向畢再詣京師西茫無所見其妾迎兒<lb/>
云媽媽傳與官人謝經文資薦為士人家男子矣紹興<lb/>
中濤知常州其甥安勸説<lb/>
　　范之綱妻<lb/>
會稽士人范之綱居於城中壯歲下世有兩子能謹畏<lb/>
治生日以給足其母早夜焚香敬禱天地百神旦誦經<lb/>
五十遍凡十餘年未嘗少輟淳熙元年設三官位供事<lb/>
<pb n="KR3l0122_WYG_032-9a"/>
甚勤燭下一神人出現語之曰婆婆年來家道長<lb/>
進兩箇兒子留意産業孫男女五人仍有奴僕又已<lb/>
身安强無疾病居於塵世真不易得此外復何求而朝<lb/>
朝暮暮香火誠至如此願聞所欲母謝曰老妾感謝天<lb/>
地䕶祐一家百無所望只願單得飽飯喫神曰衣食定<lb/>
不闕若欲安然得之恐難也語畢而沒予謂世之人無<lb/>
功無徳坐享富貴使聞范嫗之事宜知所警<lb/>
　　張承事女<lb/>
<pb n="KR3l0122_WYG_032-9b"/>
湖州張承事一女容色姝麗以乾道癸巳歲生至紹熙<lb/>
庚戌年十八矣事父母孝謹不妄出户庭是春忽得惑<lb/>
疾常切切與人昵語醫巫不能治時有道流善攝治鬼<lb/>
魅行業孤髙呼為煞先生郡人延譽於張邀至家方仗<lb/>
劍噀水此女出侮困之殊不少懾生深自愧悶起行外<lb/>
間假寐橋側魂氣索繞而上若出神然逢九天采訪使<lb/>
者巡遊儀衞甚肅因詣車下再拜告以張氏女為妖所<lb/>
纏不容遣逐願賜指示使者曰可用金橋訣治之旋即<lb/>
<pb n="KR3l0122_WYG_032-10a"/>
夢覺再登張門行法女抑首屈服問其姓名曰某乃其<lb/>
隣廟神張承事昔貧時來禱於某願以此女為妻緣是<lb/>
加意擁䕶今既成富翁而頓負盟約所以作祟盖其父<lb/>
母素心相許如此非敢擅殃之法師賜鑒可也生曰欲<lb/>
命工塑女像於神位之左儘可從容而令舍其精魂復<lb/>
還故幹如何神謝曰敬諾後遂帖然今已納婿<lb/>
　　龍溪巨蟹<lb/>
福州長溪之東二百里有湫淵曰龍溪與温州平陽接<lb/>
<pb n="KR3l0122_WYG_032-10b"/>
境上為龍井山其下有大井相傳神龍居之淳熙初年<lb/>
七八月之交不雨五十日民間焦熬不聊生罄其禱請<lb/>
皆莫應士人劉盈之者一鄉稱善良急義好施倡率道<lb/>
士僧巫具旗皷幡鐃農俗三百輩用鷄初鳴時詣井投<lb/>
牒請水到彼處天已曉僧道方四環誦經咒將掬水於<lb/>
潭見一巨蟹游水靣螯如鉗大背上七星狀如斗大眼<lb/>
如彈丸光采殊煥爛遂滌凈器迎挹之蟹隨以入舁者<lb/>
方動雲霧滃然勃興未達龍溪雨已傾注明日遍迎往<lb/>
<pb n="KR3l0122_WYG_032-11a"/>
鄉閭觀者擁塞忽失蟹所在甘澤霑足衆議送之歸彷<lb/>
徨訪尋乃在劉後園池内又明日始備禮供謝復致井<lb/>
中自後有祈必應<lb/>
　　朱巨川<lb/>
餘干團湖民朱巨川一意治生以不仁為富嘗白晝有<lb/>
人抛磚入室意姦盜所為審視之無所覩亦未以為異<lb/>
旬日後又自空墜大磨石於庭中繼而衣笥箱篋火從<lb/>
内起於是呼村巫治之怪愈益肆男女皆遭扼喉批頰<lb/>
<pb n="KR3l0122_WYG_032-11b"/>
弔縳箠楚舉室晝夜不寧乃命道士設醮延禳諸衆悉<lb/>
見大毬旋繞壇下科儀未竟抛石及於坐旁不復可施<lb/>
法其居旋為火焚遂徙寓别野相去十數里百怪交作<lb/>
生計蕩析幾半有喻貞官者過其家為言此非邪鬼敢<lb/>
然以君家用秤斗出入不平好利太過造物所不容天<lb/>
降其罰非人力所能救宜改過悛心禍將自息朱悔懼<lb/>
引咎一切改為逮今無恙<lb/>
　夷堅志丁卷二<lb/>
</p>
<p>
</p>
  </div>
<div>
<head>夷堅志丁卷三</head> <lb/>
    <p>
<pb n="KR3l0122_WYG_033-1a"/>
欽定四庫全書<lb/>
　夷堅志丁卷三<lb/>
　　　　　　　　　　　　　宋　洪邁　撰<lb/>
　　如皎鹿母<lb/>
台州臨海縣古城富室李氏庵僧如皎母葉大嫂與表<lb/>
兄居於北村皎時時往省淳熙十三年春母亡明年小<lb/>
祥皎修設齋祭畢還庵居夜夢母至垂泣曰我以平生<lb/>
不作善事墮身為鹿只在近山中來朝當為鷹犬赶逐<lb/>
<pb n="KR3l0122_WYG_033-1b"/>
汝可出觀之如見之以錢贖取切勿忘也皎覺而悲傷<lb/>
天甫明率行僕數人俟于外辰巳間果有獵徒逐一鹿<lb/>
鹿徑奔庵中皎持錢五千與獵人而留鹿飼養凡三年<lb/>
復夢母曰我償業已足免以獸軀飫人口腹皆汝孝感<lb/>
所致也旦起鹿死柵間皎埋之墓側里巷呼為鹿母冢<lb/>
　　石城廟神<lb/>
贛州石城縣城隍祠在邑治之側水旱祈禱多應土人<lb/>
敬事之紹熙辛亥五月十七日大雨傾注溪流湓涌浸<lb/>
<pb n="KR3l0122_WYG_033-2a"/>
通衢丈餘祠門頽敗士民合力新之門之左右元塑兩<lb/>
馬是時忘設置踰月後知縣吕大年夢紫袍吏立庭下<lb/>
聲喏曰大王今傳語長官出入乏騎乗欲暫假駿駟兩<lb/>
匹吕許之覺而思之山邑元未嘗養馬安能遣借徐悟<lb/>
其事乃自捐俸錢即東西塑飾用錦衣四健卒控馭至<lb/>
七月兼旬不雨致禱祠下香火才收隂雲正晝四合隨<lb/>
得膏澤歲以大稔縣人或夢神道從甚偉正乗所塑東<lb/>
邊馬云<lb/>
<pb n="KR3l0122_WYG_033-2b"/>
　　陳恭公祖墓<lb/>
石城永福寺縣主簿據為官舍藏院相對有丘隴髙且<lb/>
十丈相傳是陳恭公祖墓未嘗有人掃祭其是否莫能<lb/>
知紹興四年衢人鄭琯為主簿以其處顯敞可逺覽欲<lb/>
平治隴首建小亭工料已具僧徒慮或招譴交勸止之<lb/>
琯才居官自謂有威力殊不信聴吏葉愿夜直宿書齋夢<lb/>
騶導陸續傳呼太師且至一金紫人坐肩輿而來呼愿<lb/>
云我宅於西岡將二百載爾輩何得輒萌侵犯之心愿<lb/>
<pb n="KR3l0122_WYG_033-3a"/>
怖汗而寤亟以白琯遂寢其役<lb/>
　　廖氏魚塘<lb/>
紹熙四年六月吕徳卿以石城宰詣府道經雲都縣曲<lb/>
陽鋪東暫宿於居民廖少大旅舍盛暑偃息少大者頗<lb/>
可與言因言有親弟少四好使酒尚氣向時毎毎相凌<lb/>
置不與校所居有兩塘各廣袤二十畆先疇素薄只仰<lb/>
魚利以資生而弟忽起分析之議勉從之至取魚之時<lb/>
弟倩村巫書符於瓦沉於吾所得東塘洎舉網不獲一<lb/>
<pb n="KR3l0122_WYG_033-3b"/>
鱗徐知其然亦召此巫如前法於是西塘亦然其後巫<lb/>
來相告曰汝兩人親兄弟自不相容而使我以邪術干<lb/>
正慮貽譴罰宜各悔初心復同居共業吾當為爾解救<lb/>
之切勿再起狂念兄弟皆奉其戒巫乃别畫二符投之<lb/>
魚遂如故今毎歲獲直不下數百緡巫能不為利誘警<lb/>
人使和恊為可嘉尚惜不問其姓名<lb/>
　　李氏紅蛇<lb/>
福州長溪人潘甲妻李氏顔色秀美年二十三歲方嫁<lb/>
<pb n="KR3l0122_WYG_033-4a"/>
後二年偕娣姒衆婦出游園見紅蛇蟠結於道上凝然<lb/>
不動注目諦觀之還家即得疾初時語笑無節雜出怪<lb/>
異不稽之語然猶與人相應答已而益甚盡改變形態<lb/>
或靚妝華服新潔冠履簪花滿頭或披髮祼體一絲不<lb/>
掛跣行通衢中泥塗荆棘皆弗避路人聚觀疊跡亦不<lb/>
動容潘生懼其蹈死地閉諸空室曉夕謹視之招村巫<lb/>
馬氏子施法考騐巫著緋衣集隣里僕僮數十輩如驅<lb/>
儺隊結束繞李向所游處山下鳴金擊皷立大旗書四<lb/>
<pb n="KR3l0122_WYG_033-4b"/>
字曰青陽大畏展齋聲呌噪稱燒山捉鬼遇蛇蟲之屬<lb/>
則捕取以歸沃以酒醋而享其神夜引李氏出唱和時<lb/>
與之對巫拾碎瓦器赤足踐踏李初亦效焉足破流血<lb/>
巫又煅方塼通紅立其上煎湯百沸置大鑊用手拈投<lb/>
頓其頭旋走二匝李皆不能遂斂臂屈伏巫傾沸湯令<lb/>
濯足坐之小椅勒供通姓名具狀言不敢再作孽乃遣<lb/>
一介押出門行百步許仆於地潘生掖起擁歸房了不<lb/>
省人事昏昏如醉經一夜晝精神稍復而極慙恥凡兩<lb/>
<pb n="KR3l0122_WYG_033-5a"/>
旬始安扣向來所遇不能言盖亦羞之也<lb/>
　　海山異竹<lb/>
温州巨商張愿世為海賈往來數十年未嘗失時紹興<lb/>
七年因涉大洋遭風漂其船不知所屆經五六日得一<lb/>
山修竹戞雲彌望極目乃登岸伐十竿擬為篙棹之用<lb/>
方畢事見白衣翁云此是何世非汝所當留宜急囬不<lb/>
可緩也船人拱手曰某輩已迷失路將塟魚腹仙翁幸<lb/>
教如何可達鄉閭翁指東南方果得善還十竹已雜用<lb/>
<pb n="KR3l0122_WYG_033-5b"/>
其九臨抵岸有倭客及崑崙奴望桅檣拊膺大呼可惜<lb/>
者不絶口既泊纜衆凝睇船内見一竹尚存爭欲輟買<lb/>
曰吾不論價愿度其意必欲得試需二千緍衆齊聲答<lb/>
曰好即就近取錢以償愿曰此至寶也我適相戲耳非<lb/>
五千緍勿復議崑崙尤喜如其數輦錢授之而後立約<lb/>
約定愿問之曰此竹既交易不可翻悔然我實不識為<lb/>
是何寶物而汝曹競欲售如此盍為我言之對曰此乃<lb/>
寶伽山聚寶竹毎立竿於巨浸中則諸寶不采而聚吾<lb/>
<pb n="KR3l0122_WYG_033-6a"/>
畢世船游視鯨波滔天如平地然但知竹名未嘗獲暏<lb/>
也雖累千萬價亦所不惜愿始嗟嘆而付之<lb/>
　　寶華鐘<lb/>
王徳全少卿珏紹興十四年待行在糧料院闕寓居平<lb/>
江横金布右之西南曰魯都灣有田數百畆欲卜築於彼<lb/>
未果也相去又半里寶華山有禪刹曰慈嚴智顯殿宇<lb/>
宏敞近村寺舍皆莫及土人呼為靈𨼆主僧來謁王言<lb/>
昨夜夢神人告云横金王判院乃舊檀越興兹一方有<lb/>
<pb n="KR3l0122_WYG_033-6b"/>
善縁盍勉之使居此地其意殊不可曉於是王決䇿謀<lb/>
徙而未能遽辦適㑹其妹婿李杼通判以所居求售即<lb/>
買之而拆致其材植以供用甫兩歲第宅雄成他月同<lb/>
姻朋詣彼刹登鐘樓讀其鑴誌曰重和元年將仕郎前<lb/>
崑山縣主簿王珏施净財一萬鑄造正與已姓名同主<lb/>
僧相顧歎異始悟神人有緣之語<lb/>
　　阮公明<lb/>
臨安於潜縣士人阮公明幼聰敏為太學生不事拘檢<lb/>
<pb n="KR3l0122_WYG_033-7a"/>
將往臨平鎮娶婦因醉持篙擊舟師墜水死廂吏録付<lb/>
仁和獄法為誤傷罪不至大辟而以久繫隕命後十年<lb/>
同舍生王質自外州敎授代到中都晩坐旅邸一僕捧<lb/>
刺來云阮上舍拜謁視其字則公明也相見悲喜敘舊<lb/>
欵曲復邀飲於酒肆數行歎曰吾久墮鬼籍緣天年未<lb/>
盡隂司不收但拘縻於城隍晝日聴出入夜則閉吳山<lb/>
枯井中如等輩都城甚多毎黄昏之際繫黄裹肚低頭<lb/>
匐匍而走者皆是也囬首指其僕曰此人亦是各隨貴<lb/>
<pb n="KR3l0122_WYG_033-7b"/>
賤髙下更相服役與世間不殊不足為異酒罷辭去握<lb/>
手囑曰某尚有十年留滯未能受生幸為作書白家君<lb/>
修水陸道場可減六七年之限願無忘長揖而逝明日<lb/>
質遣報其父不之信質自捐槖金辦佛事質數日後出<lb/>
外歸店人言阮留謝刺而去其所用紙蓋非人間者自<lb/>
是不復見<lb/>
　　人魚劍脊鳥<lb/>
乾道六年湖州市中弄蛇客養一魚於瓦盆狀似鮎而<lb/>
<pb n="KR3l0122_WYG_033-8a"/>
色黑腹下出兩手若壯夫者十指皆具蓋所謂人魚也<lb/>
又武康山間産一種蛇曰劍脊鳥大而善走逢人則昂<lb/>
首而立其尾著地不及寸須急避之乃免其害<lb/>
　　卞山佑聖宫<lb/>
紹興初湖州卞山之西有沈崇貞道人者得真武靈應<lb/>
聖像因結庵舍於彼奉事之仍將符水治祟療疾效驗<lb/>
殊異民俗皆呼為真人後曽建一堂買度牒為道士其<lb/>
徒從之者數十輩忽有紅光四道起於堂後近視之則<lb/>
<pb n="KR3l0122_WYG_033-8b"/>
無所覩經旬日試於光處掘地獲青石長三尺闊尺許<lb/>
上刻天闗地軸相交糾雨日光采浮動遂砌為一龕自<lb/>
是士女信敬益倍昔時共為移逺鄉廢元峰觀額以標<lb/>
其宇沈守約丞相當國奏賜額曰佑聖宫崇貞既歿今<lb/>
厥孫住持云<lb/>
　　圓貞僧粥<lb/>
呂彦能自天台城中入山過村落一小寺其主僧圓<lb/>
貞適出外守舍童熟寐室問呼之不醒呂久行頗倦暫<lb/>
<pb n="KR3l0122_WYG_033-9a"/>
卧榻上聞飲饌芬香徹於鼻起詣庖下視之炊煙微温<lb/>
更無一物惟見釡傍以線繫崇寧四大錢寘四角固所<lb/>
不曉乃舍之而出僧正從外來迎且笑曰手腳已露不<lb/>
復自文幸小留共享於是飲酒數盃設粥一器糝如雪<lb/>
色味絶甘不知何品僧曰恰見佛前繫錢四盖為此耳<lb/>
其法用魚鱖魚大者四枚破除凈盡去首尾及皮以線<lb/>
繫骨端垂於釡中然後下水與米凡鹽酒薑椒之屬悉<lb/>
有常數度其糜爛則聚四錢為一并掣之魚骨盡脱肉<lb/>
<pb n="KR3l0122_WYG_033-9b"/>
皆潰於内矣所以美者如是山僧酸寒不足為貴公子<lb/>
道也吕醉飽而去<lb/>
　　虞一殺螺<lb/>
奉化海上漁人虞一以取呀螺為生毎得時率用生絲<lb/>
線作圓套其上候吐肉出則盡力繫縛之急一拔了無<lb/>
餘藴數年後右手生惡瘡而五指及皮俱脱落痛苦之<lb/>
甚略不能運動追悔前業誓不復更為久之乃愈遂棄<lb/>
妻子捨身為寺家奴<lb/>
<pb n="KR3l0122_WYG_033-10a"/>
　　鄭行婆<lb/>
合州城内一媪曰鄭行婆自幼不飲酒茹葷黙誦金剛<lb/>
經未嘗少輟紹興辛未之春因往報恩光孝寺聴悟長<lb/>
老説法中路過屠者門正見臠割牛肉戲語同行曰以<lb/>
此肉切生用鹽醋澆潑想見甘美迨到寺悟公問曰汝<lb/>
安得喫牛生媪曰出母腹以來不知肉味和尚如何有<lb/>
此説悟曰汝真不食邪命取藥刀圭注湯調為一杯使之<lb/>
服少頃吐出生牛肉椀餘媪始悔恨妄想故示顯化益<lb/>
<pb n="KR3l0122_WYG_033-10b"/>
痛加修飭今已九十餘歲<lb/>
　　嘉興道人<lb/>
紹熙五年冬秀州市上有貧道者衣裘極藍縷而顔采<lb/>
腴澤人問之則以右手撮地若取物狀者數四元未嘗<lb/>
丐錢徃來但指以為笑忽揖吕徳卿兄弟曰無事時來我道<lb/>
堂中喫茶不暇即往意非凡流明日訪其居已去矣<lb/>
　　折玉龍釵<lb/>
揚州平山堂左右皆隋煬帝故宫苑其地多已耕墾為<lb/>
<pb n="KR3l0122_WYG_033-11a"/>
園田淳熙九年邨民因取土得白玉釵半股質理温潤<lb/>
上碾龍鱗甲寸餘黄栗色光采欲動統制官朱振出錢<lb/>
三千買之以示客吕徳卿嘗見之<lb/>
　　班固入夢<lb/>
乾道六年冬呂徳卿偕其友王李夷嵎魏子正羔如上<lb/>
官禄仁往臨安觀南郊舍於黄氏客邸王魏俱夢一人<lb/>
著漢衣冠通名曰班固既相見質問西漢史疑難臨去<lb/>
云明日暫過家間少款可乎覺而莫能曉各道夢中事<lb/>
<pb n="KR3l0122_WYG_033-11b"/>
大抵畧同適是日案閲五輅四人同出嘉會門外茶肆<lb/>
中坐見幅紙用緋帖尾云今晩講説漢書相與笑曰班<lb/>
孟堅豈非在此邪旋還到省門覺微餒就入一食店視<lb/>
其牌則班家四色包子也且笑且歎因信一憩息一飲<lb/>
饌之微亦顯於寤寐萬事豈不前定乎<lb/>
　　張四海螄<lb/>
臨安薦橋門外太平橋北細民張四者世以鬻海螄為<lb/>
業毎浙東舟到必買而寘於家計逐日所售入鹽炒杭<lb/>
<pb n="KR3l0122_WYG_033-12a"/>
人嗜食之積戕物命百千萬億矣淳熙十六年二月之<lb/>
夜螄在盎者盡縁壁登屋上床繞衣掃去復集至於粘<lb/>
着肌膚不可脱張慨然有悟遂發誓云從今日以往不<lb/>
復造此惡業自别尋一營生道路願諸佛子監察言訖<lb/>
悉墜於地天明空所有投諸江而改貨煎豆腐以贍給<lb/>
　<lb/>
　<lb/>
　<lb/>
<pb n="KR3l0122_WYG_033-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丁卷三<lb/>
</p>
<p>
</p>
  </div>
<div>
<head>夷堅志丁卷四</head> <lb/>
    <p>
<pb n="KR3l0122_WYG_034-1a"/>
欽定四庫全書<lb/>
　夷堅志丁卷四<lb/>
　　　　　　　　　　　　　宋　洪邁　撰<lb/>
　　林子元<lb/>
福州閩清士人林子元屢應鄉試未登名淳熙十三年<lb/>
夢人謂曰君送薦當俟賢兄來帥七閩可也覺而記於<lb/>
牘其兄自誠者雖嘗業儒久已捐棄筆墨為商賈之事<lb/>
矣朋友或知之毎相面㑹輒戲之曰令兄已開藩否林<lb/>
<pb n="KR3l0122_WYG_034-1b"/>
亦絶意縈望至慶元元年秋試畢適報宣城中林蕰之<lb/>
鎮閩喜謂其友曰吾兄待問正與新帥同名鬼神不吾<lb/>
欺吾刻日以覬吉報耳洎九月二十四日揭牓林果以<lb/>
詞賦居首選乃驗士子得失固不偶爾郡守隨時差擇<lb/>
亦已豫定於九年之前則凡朝至暮徙倐去忽來世以<lb/>
紛更數易迎送順逆歸咎於造物殊不知㝠㝠主張信<lb/>
而有證特假手於人盡心力而營之祇可笑也大兒時<lb/>
通判州事得其説甚的<lb/>
<pb n="KR3l0122_WYG_034-2a"/>
　　楊九巡<lb/>
術士行山者或畏墓穴妨其身則必迂枉避就如予前<lb/>
志所書劉少保家保安軍地者是已鄱陽人楊九巡習<lb/>
此技而絶貧困至無衣可出梁企道侍郎亡訪地未得<lb/>
楊往見寓客張承事謂之曰我有一箇好經紀恨衣裳<lb/>
破碎難謁達官非君不能成吾事張曰此易辦耳吾職<lb/>
庫役其中多有之即擇衫裘之屬數種衣之導往梁氏<lb/>
先以地圖入梁之子宏夫視之喜便與偕詣彼處至即<lb/>
<pb n="KR3l0122_WYG_034-2b"/>
指一穴曰此是也宏夫囬還四顧曰地勢趨下恐有水<lb/>
患令移上三丈許楊慘然曰鴉鴉俗間歎聲盖知其於<lb/>
已不利也及塟畢得犒錢二百千次日忽病風攣數月<lb/>
小愈扶杖詣張謝曰賴君之賜使我一家温飽愧無以<lb/>
報有土湖上一地可作花園切不可失張本邢州人北<lb/>
俗以豫凶事為諱不肯先卜夀蔵楊之意欲使他日作<lb/>
塟地故婉其辭張曰吾衰矣無用旋營一圃也然竟如<lb/>
其言及卒其子圮塟之十年後圮從白屋登第<lb/>
<pb n="KR3l0122_WYG_034-3a"/>
　　書吏江佐<lb/>
洪應賢自婺源縣㩦書吏江佐歸鄉里服役累歲應賢<lb/>
捐館之次年秋請假還家收禾逾月又至應賢次子仲<lb/>
堪夢其來參拜如平生問所收幾何對云佐才歸即得<lb/>
病人以為疫不肯相拯救饑困至死今所以來者盖有<lb/>
一事啟告佐親弟侁在龍泉寺為行者他日若作僧則<lb/>
先父遂無後望收拾使令之仲堪又問汝既以疫疾死<lb/>
想不復有人為殯殮後事竟何如曰賴隣里宗族率錢<lb/>
<pb n="KR3l0122_WYG_034-3b"/>
營辦僅得涼衫裹尸白松木棺周身而塟於縣東門外<lb/>
言訖而泣且去問其所欲曰囊無一錢願賜盤費仲堪<lb/>
夢中買紙錢二千給呼巫作外引宣白而焚之既又問<lb/>
之曰汝來時道路無阻礙否曰正苦為闗津闌遏於是<lb/>
又使巫給一引佐捧之受謝旋登榻取被覆體少頃揭<lb/>
被已不見後旬日縣故吏王伋來試訪其事盡如夢所<lb/>
説因遣喚江侁至留之書室供洒掃經年而去今光州<lb/>
通判㕔為筆吏云<lb/>
<pb n="KR3l0122_WYG_034-4a"/>
　　張妖巫<lb/>
婺源懐金鄉巫者張生善為妖術能與人致禍毎於富<lb/>
室需索錢米少不如意則距躍勃跳名曰打筋斗此家<lb/>
隨即病瘡豆或者有死亡以是莫不畏憚士人汪延瑞<lb/>
慕其能得不義之財從而佐佑之大書一牓曰朝天門<lb/>
揭於其居巫頂髙冠著寛袖緋衫繫大黄帶毎日升髙<lb/>
座縱談禍福隨從祇承可三十輩縣弓手汪早嘗過門<lb/>
怒其不燒香遣人押囬取問汪云容洗手致敬既焚香<lb/>
<pb n="KR3l0122_WYG_034-4b"/>
畢復命左右撾縛汪云如此却不可若有符法當使隂<lb/>
兵執我於虚空而加箠擊不然便去白知縣遂得釋汪<lb/>
徑具狀詣縣告縣宰洪應賢追逮至廷詰其妖惑對曰<lb/>
所行乃天心正法最善療人疾病初非造妖也詞色倨<lb/>
傲宰曰汝會打筋斗如能跳過鼓樓即放汝始惶怖亟<lb/>
拜哀祈命囚於獄明日躬往鞫訊且持正一籙中降魔<lb/>
印在手而語之曰汝常言能神通知未來事且道我手<lb/>
内是何物錯愕無以對立杖之二十逐出境初巫以創<lb/>
<pb n="KR3l0122_WYG_034-5a"/>
造法院斂民錢幾千緍悉拘籍入官帑充月俸邑人為<lb/>
之相賀廷瑞懼罪亦徙而之他<lb/>
　　治湯火咒<lb/>
俚巫多能持咒語而蹈湯火者元仲弟得其訣為人拯<lb/>
治無不立差其咒但云龍樹王如來授吾行持北方壬<lb/>
癸禁火法龍樹王如來吾是北方壬癸水收斬天下<lb/>
火星辰午里火星辰必降急急如律令咒畢手握真武<lb/>
印吹之即用少許冷水洗雖火燒手足成瘡亦可療<lb/>
<pb n="KR3l0122_WYG_034-5b"/>
　　娼女馮妍<lb/>
𡊮州娼女馮妍年十四歲姿貌出於流輩且善歌舞本<lb/>
謝氏女也其母詣郡陳狀云賣此女時才五歲立劵以<lb/>
七年為限今踰約二年矣乞取歸養免使以良家子終<lb/>
身風塵中郡守張定叟呼問妍曰汝離家時尚小能認<lb/>
毋乎曰能認於是引謝媪至前示之揺首曰非也張判<lb/>
所訴云既非真母難以强取免勘虚妄逐使去謝恨涕<lb/>
泣而出妍還馮居才入門忽迷不識路娼母詢其所以<lb/>
<pb n="KR3l0122_WYG_034-6a"/>
曰眼前㝠㝠漠漠如人把手遮我更不能曉解暨至房<lb/>
便覺困障告於郡以疾求假張不之信因會客命如常<lb/>
日呈伎蒙然如癡與之酒亦不知盞所在猶以為詐曰<lb/>
汝且歸只從當中去妍迂枉信足遂墮砌下始驗其被<lb/>
疾聴除籍遂失明孫鼎臣為判官日嘗見之眸子宛然<lb/>
而其盲自若也<lb/>
　　許成悖母<lb/>
金溪民許成為農自田所歸舍從母索飯母告之曰飯<lb/>
<pb n="KR3l0122_WYG_034-6b"/>
在釡中可自去取喫及至竈下視釡則空無所有怒而<lb/>
罵曰你不害瞎妄語如此即出外折薪一枝忽躍而上<lb/>
徑入眼貫一睛而出登時暈絶累日乃能起今為孫鼎<lb/>
臣擔僕自狀其過而悔無及矣<lb/>
　　吳廿九<lb/>
紹熙二年春金陵民吳廿九將種稻從其母假所著皁<lb/>
綈袍曰明日插秧要典錢與雇人工食費母曰我怕春<lb/>
寒且明日未必成汝妻自有襖何不就取吳恚而退其<lb/>
<pb n="KR3l0122_WYG_034-7a"/>
家有桑十餘株婦姑中分之矣姑誤采婦葉婦告吳吳<lb/>
即入母房牽之出曰不借我襖又采我葉莫要在此住<lb/>
自去别處討飯喫便持斧斫其床并薦席亦碎毁時已<lb/>
逼暮母詣隣家求寄一宿隣人曰婆兒子性氣惡我留<lb/>
汝必遭炒閙拒不納母出立簷下徬徨往來且坐且立<lb/>
至五更遥告虚天願早天曉俄聞鷄唱時方隂翳忽開<lb/>
晴吳甚喜即與三農夫同之田問母還所居見床榻已<lb/>
壊發聲泣其婦言昨以桑葉之故被丈夫一夜打罵婆<lb/>
<pb n="KR3l0122_WYG_034-7b"/>
且去日正午片雲起於山須臾煙霧四塞四人皆避於<lb/>
山下驚雷電掣有頃復晴三農聚首如初獨吳不在走<lb/>
訪之乃倒埋稻中入地二尺牢不可拔妻急邀僧誦經<lb/>
懴謝至晩始得出舉體黒如炭煤然<lb/>
　　丘岑食蕈<lb/>
金溪士人丘岑就館於鄉家豪園僕居在傍使朝夕送<lb/>
饌僕嘗得大蕈煑作羮一家五口暮而飽食之以一杯<lb/>
獻岑岑曰此珍味也不可徒食命學生歸求酒一升許<lb/>
<pb n="KR3l0122_WYG_034-8a"/>
滿飲然後啜蕈既而聞僕夫妻皆嘔血困仆往視之則<lb/>
兩子復然不移時四人盡死主人料岑必及禍畏其或<lb/>
殁於門内且為累亟置酒三觴延之償其束修之直遣<lb/>
轎舁之歸又餉以一尊主家去岑舍三十里行半塗與<lb/>
友生相遇因語其事遂留連共飲空其尊醉卧邸榻迨<lb/>
醒畧無所苦識者謂酒能解蕈毒云<lb/>
　　繆夫人<lb/>
羅春伯為刑部尚書紹熙五年四月母繆夫人在臨川<lb/>
<pb n="KR3l0122_WYG_034-8b"/>
夢春伯乗轎還鄉而著衰服方大駭而從者持一合來<lb/>
啟之得樞密告身一軸春伯易公裳繫方圓毬文帶出<lb/>
見賀客母乃喜問人曰尚書今轉何官曰樞密相公也<lb/>
覺而告家衆皆喜懼居半深以為疑至六日夀皇遗誥<lb/>
至始驗衰服之兆越兩月春伯入樞密府乃悟昔夢中<lb/>
所稱正此耳<lb/>
　　王監之<lb/>
太學生王監之婺州人也紹熙壬子秋薦告假還鄉里<lb/>
<pb n="KR3l0122_WYG_034-9a"/>
常時好招邀大仙遂焚香泚筆拜祈來歲得失即大書<lb/>
十五字云羅春伯急欲相見已為公討㝠州差遣是時<lb/>
羅以刑部兼吏部尚書王甚喜謂春闈必知貢舉當于<lb/>
其衡鑒下登科欲詣學參假方解舟疝氣大作急還家<lb/>
俄頃而卒旋營周身之具乃羅木栢木各得兩片而前<lb/>
後用椿板足之始驗前説羅春伯三字㝠州之兆安得<lb/>
云吉乎<lb/>
　　朱四客<lb/>
<pb n="KR3l0122_WYG_034-9b"/>
婺民朱四客有女為吳居甫侍妾毎歲必往視常以一<lb/>
僕自隨因往襄陽過九江境山嶺下逢一盜軀幹甚偉<lb/>
持長鎗叱朱四住而發其篋朱亦健勇有智因乗間自<lb/>
後引足蹴之墜于岸下且取其鎗以行暮投旅邸主媪<lb/>
見鎗扣之遂話其事媪愕然如有所失將就枕所謂盜<lb/>
者跛曳從外來發聲長歎曰我今日出去却輸了便宜<lb/>
反遭一客困辱欲細述所以媪揺手指之曰莫要説他<lb/>
正在此宿乃具飯餉厥夫且拊自心焉朱大懼割壁而<lb/>
<pb n="KR3l0122_WYG_034-10a"/>
竄與僕屏伏草問盜秉火求索至二更弗得夫婦追躡<lb/>
於前塗十數里朱度其去已逺遽出焚所居之屋未幾<lb/>
盗歸倉皇運水救火不暇復訪朱遂爾得脱<lb/>
　　武昌客舍虎<lb/>
承宣使孫璫之子禹功紹熙四年冬自臨安挈家赴襄<lb/>
陽都統司幹官過鄂州舍舟趨陸夜宿驛舍覺有賊往<lb/>
來門外從吏呵罵之曰是都統官員不得作過久之稍<lb/>
定試啟户出視乃兩虎相與盤拏也既至襄遣僕蔡徳<lb/>
<pb n="KR3l0122_WYG_034-10b"/>
歸視夜宿武昌客舍見舍中人紛紛擾擾有驚畏色徐<lb/>
問其故云昨夜吾家父子四人俱未寢團聚圍爐俄一<lb/>
虎撞入踞爐而坐吾父子危愳䘮膽以為必有一人遭<lb/>
啖食者不敢畧轉動添薪益火與之相厮守虎亦偃然<lb/>
自若至曉乃奮迅而出隣媪適來請火正及門遇之即駭<lb/>
仆而死吾家雖幸免而驚魂到今未定且憂其今夕復<lb/>
來決無由可脱也蔡徳亦為之變色終夜危懼不安席<lb/>
明日辰巳間始敢去<lb/>
<pb n="KR3l0122_WYG_034-11a"/>
　　黄狀元<lb/>
鄱陽士人黄瀛字季蓬善屬文宣和間在太學負俊聲<lb/>
屢夢人稱為黄狀元瀛固自恃不淺毎為交友言之然<lb/>
才入舉場輒不偶紹興八年以免舉赴省試於臨安而<lb/>
黄公度魁多士是歲無廷對遂唱名第一瀛始悟歎曰<lb/>
二十年夢黄狀元今乃為它人所奪怏怏而歸久之僅<lb/>
得特奏攝官而所作飛來峰含笑花二賦殊可觀飛來<lb/>
一篇嘗上髙宗御覽瀛之居去城百里毎入城則館於<lb/>
<pb n="KR3l0122_WYG_034-11b"/>
安國寺嫌厠不潔遇欲登溷輒往妙果僧堂後其爲人<lb/>
耿介𩔖此<lb/>
　　汪莊敏宅<lb/>
汪莊敏公築宅於浮梁邑中髙明宏廣子弟列房居之<lb/>
不能徧其姪果習銓課招鄉人朱龜蒙主書館治一閤<lb/>
於東廂别有外問兩士就學凡四人同處果嘗與朱夜<lb/>
謁從兄茂良於後堂角舍因留飲果先出讀書獨攜紙<lb/>
炬以行將至所居見兩士忩外一男子衣冠頗整潔穴<lb/>
<pb n="KR3l0122_WYG_034-12a"/>
忩窺觀以為兩人自相戲耳暨入室則皆假寐桌上方<lb/>
矍然疑非人出視之無所覩忩紙元木嘗破蓋鬼也<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_034-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丁卷四<lb/>
</p>
<p>
</p>
  </div>
<div>
<head>夷堅志丁卷五</head> <lb/>
    <p>
<pb n="KR3l0122_WYG_035-1a"/>
欽定四庫全書<lb/>
　夷堅志丁卷五<lb/>
　　　　　　　　　　　　　宋　洪邁　撰<lb/>
　　潘見鬼理㝠<lb/>
慶喜猫報已載志丙中既死二十二年當紹熙壬子夏<lb/>
其主母得水蠱病日就危困幹僕王富云嘗聞天井巷<lb/>
間茶店錢君二郎説艮山門外潘先生善理幽問事<lb/>
俗呼為潘見鬼試往禱之王遂拉錢造其居潘焚香爇<lb/>
<pb n="KR3l0122_WYG_035-1b"/>
楮鏹施手帕於所事神像前燈上正見一婦人一猫對<lb/>
立潘云俱有寃枉吾亦不解其由二人持帕歸為主母<lb/>
道所以母大驚曰往歲實怒責此婢然其死也自因損<lb/>
傷非我隕厥命何緣作祟如此復使往見潘乃命童子<lb/>
附體考召即作婦人聲曰我名慶喜以死於非命到今<lb/>
未得託生固非主母殺我但却自渠而發向者其福未<lb/>
衰故等守多年耳潘許以齋醮經卷皆不應而作猫呌<lb/>
數聲童即昬昡及覺不能畧省潘移牒城隍令放置鄷<lb/>
<pb n="KR3l0122_WYG_035-2a"/>
都宫且咒棗治水與病者服似覺小愈纔數日復沈篤<lb/>
竟不起錢往弔䘮是夕夢婦人來曰我自報寃何與爾<lb/>
事顧令潘法師囚我於獄非屈來地下作證不可旋抱<lb/>
熱疾少日亦亡噫㝠途業報茫茫理難致詰慶喜之自<lb/>
死縁猫故乃貽禍主母及錢生則為太濫矣豈命數相<lb/>
值偶然若是乎<lb/>
　　潘見鬼卜<lb/>
潘見鬼者又啟卜肆其事尤髙淳熙戊申歲禹之姪以<lb/>
<pb n="KR3l0122_WYG_035-2b"/>
前武陵通判詣闕當再得倅貳或云華亭胡朝散待建<lb/>
康次而得疾消息殊不佳若求代之只二年半便可仕<lb/>
禹未能信將謀詣卜筮遂往訪潘隨其所需買香紙仍<lb/>
留白紙一幅於神堂禱請供事約明日復來既至潘取<lb/>
香爐灰反覆按紙上良久拂拭視之則成一方字禹盖<lb/>
以胡君為問謂事不諧矣時周益公在相位往謁之伸<lb/>
建康之請周曰彼兩倅闕皆是三四年何不求贑州禹<lb/>
曰禹非不詢究縁有饒金酉黄巖鄉方盛三政官期甚<lb/>
<pb n="KR3l0122_WYG_035-3a"/>
逺周曰饒已不仕黄當即赴而為私計所牽見擬丐祠<lb/>
今但替方盛耳求者甚衆出此日便落他人手後悔無<lb/>
及禹喜謝即納劄子請之而心猶疑慮次日饒致仕命<lb/>
下黄遂祠請其到堂資歴同者爭求之殆三十輩而禹<lb/>
劄在前遂得之於是證方字之驗<lb/>
　　夏巨源<lb/>
夏巨源者亦精於卜筮居臨安中凡來卜者一卦率五<lb/>
百錢紹熙三年冬禹之自贑倅受代造朝其子介侍行<lb/>
<pb n="KR3l0122_WYG_035-3b"/>
既至檢㸃勑告文書遺其一雖遣僕還家訪尋終不能自<lb/>
釋乃同詣夏肆夏書紙上曰事在千里外繼書一食字<lb/>
一堯字合而讀之則饒字也問曰是乎答曰然曰文書<lb/>
見係一多口人收得而鴛鴦為看守無足憂也其説茫<lb/>
洋無准的固以為妄既而僕從饒州來持所遺至蓋向<lb/>
者打併行李時忘在外小妾福安見之介房中十篋用<lb/>
泥融飛燕子沙暖睡鴛鴦為標貼遂寘鴛鴦篋内既應<lb/>
鴛鴦看守之語而福字有口田字又四口所謂多口人<lb/>
<pb n="KR3l0122_WYG_035-4a"/>
者如是亦神矣哉<lb/>
　　李朝散<lb/>
紹興三十一年朝散郎李浚監通判支鹽倉並海多産<lb/>
蟶居官者必以為酢醢餉遺親故浚所買頗多一夜夢<lb/>
若游他處官府見神人冕服正坐呼謂之曰汝近日何<lb/>
得廣殺生合減一筭吾念汝善也從恕自後當力戒之<lb/>
吾姓俞氏<hi>闕</hi>而名從立人仕至宣教郎年勞當升朝已<lb/>
下磨勘及通直命下曽不克拜而終見掌百禽獸水族<lb/>
<pb n="KR3l0122_WYG_035-4b"/>
行且受代生前與汝為姻戚故特告汝遂辭去又間有<lb/>
語曰看經與道士著浚覺而思之俞乃其妻族名從立<lb/>
人者妻之諸祖也但不曉去後之説明日問土人始知<lb/>
蟶有兩種小曰孩兒蟶大曰道士蟶昨日所製盖擇取<lb/>
其大者亟喚僧誦經資薦之迨秩滿還家言於諸俞云<lb/>
所夢者名佚以宣教郎知徳清縣臨欲遷官而捐館未<lb/>
幾告其妻曰我今為神實掌鱗羽諸獸而為我造冕服<lb/>
妻如其請倣祠廟中規範繪飾設齋祭供焚而獻之至<lb/>
<pb n="KR3l0122_WYG_035-5a"/>
辛巳歲垂四十年矣而靈著如此俞之姪孫瀹刻石記<lb/>
其事<lb/>
　　虼蟇瘟<lb/>
淳熙十四年春江淮浙癘氣肆行但不甚為害惟中者<lb/>
覺頭痛身熱不過三日即愈名為虼蟇瘟言自淮北來<lb/>
趙師縉明叔云其祖彥澤鎮揚州正坐決事一吏以疾<lb/>
作告俄紛紛繼之過半不止明日趨庭之吏三分僅有<lb/>
其一當晝宴客一倡方行酒亦以此去迨終席無一人<lb/>
<pb n="KR3l0122_WYG_035-5b"/>
在翁潾云時為溧水主簿身遭其沴既而舉邑盡然予<lb/>
在翰林大兒自鄉里攜婦來省至衢買舟而方離岸即<lb/>
有病者浸浸舟中之人無有得免者然不藥而愈所在<lb/>
相傳云頃年未嘗如是也<lb/>
　　蜀梁二虎<lb/>
蜀峽山谷深夐鷙獸成羣行人不敢獨來往萬州尤為<lb/>
荒寂略無市肆敎授官舍孤處一宿嘗召會同官至夜<lb/>
於㕔上設燈燭勸酒一虎忽躍升階盖見火光熒煌突<lb/>
<pb n="KR3l0122_WYG_035-6a"/>
然而至者悉驚竄一客在外不敢入急伏於胡床後虎<lb/>
漸進逼之客無計可禦舉床冒其頭按頓再三虎作勢<lb/>
撐拒頭入愈深如施枷械者大窘駭負之奔出諸客不<lb/>
敢再飲各散去明日村民入城者言三十里間有一交<lb/>
椅碎裂在地教授遣取視之乃昨夕客所失者盖虎沿<lb/>
塗擺撼方得脱也客雖免於搏噬亦䘮膽成疾彌月方<lb/>
愈興元府近郊有農民持長刀將伐薪行畬狹徑其下<lb/>
皆沮洳相去丈許一虎在彼望農至欲奮迅登岸農遽<lb/>
<pb n="KR3l0122_WYG_035-6b"/>
跳坐其背以刀亂斫之虎亦勃躑與相抗里人環睨不<lb/>
敢救相率投戎帥乞援帥命獵騎百輩鳴金鼓馳往至<lb/>
則人虎俱困騎刺虎殺之扶農歸遍體斷裂成紋蓋盡<lb/>
力用刀且驚怖故也次日亦死帥厚給其家錢粟使塟<lb/>
之<lb/>
　　建康空宅<lb/>
建康都統制會客正勸酬而所親迂道路自逺方來先<lb/>
遣信假館其人素亢傲尤侮鬼神子弟欲窘困之軍中<lb/>
<pb n="KR3l0122_WYG_035-7a"/>
有將官空廨絶凶無人敢居乃導往彼處趙入據中堂<lb/>
宿半夜後望大門内兩火炬以為從僕未寢猶呼問之<lb/>
俄而門開一物長纔二尺闊亦然持巨扇直入趙擬下<lb/>
床毆之時當冬夕既解衣畏寒未能起物徑偪床舉扇<lb/>
一揮覺隂風如割積采消隕惴怖戰栗憂其復爾不暇<lb/>
出聲喚僕會帥宴已散知其故責厥子曰奈何將人命<lb/>
為戲急令邀迎還公廨中人聲四喧此鬼始舍去明日<lb/>
趙氣象索然無復向來豪態後一年竟死知文州李言<lb/>
<pb n="KR3l0122_WYG_035-7b"/>
時在彼見之為姪孫俌子翼説<lb/>
　　饒風鋪兵<lb/>
金洋之間驛路蕭條但毎十里一置饒風鋪驛卒送文<lb/>
書已逼暮值虎從傍來有攫噬意卒窘甚駐立語之曰<lb/>
我聞汝亦是靈物我今所傳文書係朝廷機密下制置<lb/>
司者汝喫我無可辭此一筒制勑符命如何分付虎弭<lb/>
耳低頭為聳聴之狀徑舍去卒到他鋪交還遞畢因留<lb/>
宿與彼中人言自喜再生明日囬至昨處虎復相遇竟<lb/>
<pb n="KR3l0122_WYG_035-8a"/>
為所食方知命分當死於虎疇昔之免端為文書故云<lb/>
　　義烏孫道<lb/>
淳熙元年冬密姪自鄱陽往四明過婺州義烏縣兩舍<lb/>
晩宿逆旅倐有野服者坐於傍扣其何人曰邑醫孫道<lb/>
也工療眼疾密與之語孫曰君當是貴家子弟必蔵好<lb/>
方願畀我一二或可為人起疾密素祕翻胃一方即口<lb/>
授之其法用一大附子去其盖刳中使凈納丁香四十<lb/>
九粒復以盖覆之線縛之箸寘銀石器中浸以生薑自<lb/>
<pb n="KR3l0122_WYG_035-8b"/>
然汁及盖而止漫火煮乾炒一錢摻舌潄津下之若煩<lb/>
渴則徐食粥糜忌油膩生冷孫喜書之於策未幾州鈐<lb/>
轄苦此病危甚孫為之拯治正用前方數服而愈謝以<lb/>
錢五萬孫家貧所得過望生平未之有也略不述所來但<lb/>
自言其功欲俟密歸塗更有請俄一夕告殂時方年五<lb/>
十精采抗健而奄忽若此乃知財物不可妄得云<lb/>
　　海口鎮鱖魚<lb/>
汪茂通檝監福州福清海口鎮税一夕津吏報有海船<lb/>
<pb n="KR3l0122_WYG_035-9a"/>
一隻經過岸下所載惟鱖魚一尾客人貪行市不可滯<lb/>
留乞便為檢放汪知其為大魚語之曰候收税畢為我<lb/>
買其頭吏曰恐太多無發泄處乃令只買雙頰腮肉亦<lb/>
以多為言於是但市其半少焉四兵牽負而至其重七<lb/>
八十斤汪舉室恣食之又以其餘作脯餉縣僚略計此<lb/>
鱖無慮數千斤<lb/>
　　黔縣道上婦人<lb/>
浮梁民程發為人傭乃屢往來江浙間淳熙十四年九<lb/>
<pb n="KR3l0122_WYG_035-9b"/>
月自臨安歸過黔縣境清旦遇婦人於塗顔狀愁悴告<lb/>
程曰我不幸丈夫狠惡常遭鞭箠而阿婆性尤嚴暴不<lb/>
曽得一日定歇昨夜趕我出無處著身汝能帶取我行<lb/>
便當嫁汝程曰我自有妻會服事吾母如何無故舍之<lb/>
而别娶且與汝同行路上人必喚姦盜於事不穏便而<lb/>
婦曰如此時汝自先去我經此路甚熟候晚宿泊處當<lb/>
往相尋討程無詞以拒漫應曰好遂獨行暮抵旅店則<lb/>
婦已在房内矣力邀其寢程初不肯從愠曰我便走投<lb/>
<pb n="KR3l0122_WYG_035-10a"/>
都保説汝掠我來强姦我程頗懼又覩其容色勝厥妻<lb/>
乃遂其請將曉復云我後須到汝家若怕妻不容自向<lb/>
近處别討一住屋但時時過來相就亦得臨别於手帕<lb/>
内取一衲襖與程程既還家不以語母妻所居五里外<lb/>
有虛市曰廣平距邑十五里程日一往忽被疾始與母<lb/>
道所見曰彼婦恰入房相存問坐床上移時方出門去<lb/>
母駭愕蓋畧無形影也迨曉而死母殮以衲襖而塟之<lb/>
妻後更適人惟生一女及嫁程母往依遂空一室<lb/>
<pb n="KR3l0122_WYG_035-10b"/>
　　淮西牛商<lb/>
慶元元年夏浮梁北鄉桃樹村衆户買牛賽神得一頭<lb/>
於淮西商人極肥腯享獻既畢分胙而食之凡七八十<lb/>
人肉才下咽悉苦身熱腹脹如中毒狀經三日始愈徐<lb/>
究其故乃姦商殺青竹蛇入藥糜碎捽和槀秸而以飼<lb/>
牛牛咀嚼甘美十餘日膚上倍於昔時商獲息過半乃<lb/>
引餘牛往浙東買者方議追執而訴其惡聞已溺死於<lb/>
前渡遂置不問此鬼得而誅之也<lb/>
<pb n="KR3l0122_WYG_035-11a"/>
　　李晉仁喏様<lb/>
李祐字晉仁河東人政和宣和中厯數路轉運使在京<lb/>
師時以唐鄧房州不奏旱災及禁民陳訴皆舉劾之其<lb/>
人公直剛明然性最滑稽上官有庸老不見稱於士論<lb/>
者必行侮辱嘗為磁州滏陽令磁守老昬而好校僚屬<lb/>
禮數祐初上謁鞠躬厲聲作揖守驚顧為之退却既去<lb/>
遣客將責之明日再至但俯首恭敬而不啟齒守大怒<lb/>
出府帖取問令分析祐具狀答言祐昨早詣府自謂蕞<lb/>
<pb n="KR3l0122_WYG_035-11b"/>
爾小官事上當以禮故行髙揖旋蒙使君責誚所以今<lb/>
日不敢出聲不意復蒙譴問委是髙來不可低來不可<lb/>
伏乞降到喏様一箇以憑施行守覽狀益怒而竟無以<lb/>
為罪也汪汝紹少卿嘗在其幕中實聞之予得汪卿説<lb/>
已五十年矣所謂李作令時亦不能的記也<lb/>
　　醉石舞袖<lb/>
許先之尚書幾信州貴溪人住居鄱陽知東平府時得<lb/>
一奇石髙濶三尺宛如酒家壁所畫仙人醉後奮袖坐<lb/>
<pb n="KR3l0122_WYG_035-12a"/>
舞之狀蹺其右足輦歸寘於堂宿直者常遇一偉丈夫<lb/>
舞跳不已而形軀絶壯始猶懼之久而習玩其態相與<lb/>
持杖襲逐擊之即持燭火閲視乃此石也許命椎斷其<lb/>
脛自是不能神紹興初宅為汪丞相所有知其物為怪<lb/>
委諸牆角予求得之以入草堂供玩甚可觀也<lb/>
　<lb/>
　<lb/>
　<lb/>
<pb n="KR3l0122_WYG_035-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丁卷五<lb/>
</p>
<p>
</p>
  </div>
<div>
<head>夷堅志丁卷六</head> <lb/>
    <p>
<pb n="KR3l0122_WYG_036-1a"/>
欽定四庫全書<lb/>
　夷堅志丁卷六<lb/>
　　　　　　　　　　　　　宋　洪邁　撰<lb/>
　　上饒徐氏女<lb/>
上饒徐氏二女長嫁王秀才性頗淫冶因夫出外輒與<lb/>
少僕私後得疾日進不瘳平時用一鏡其妹嫁楊氏者<lb/>
屢求之不肯與至是謂家人曰我病無活理安能戀鏡<lb/>
姨姨要此物可以持送之表我意念久之果死妹居在<lb/>
<pb n="KR3l0122_WYG_036-1b"/>
三十里外來奔喪相與經畫後事且營佛供因留駐數<lb/>
日臨去姊家述亡者之言付以鏡妹悲哭嗚咽遂攜歸<lb/>
及還舍取以照面時日色已晚忽施脂粉塗澤開箱易<lb/>
新衣氣貌怡恱人問其故曰姐姐見在鏡子裏喚我須<lb/>
著隨他去皆驚而来視初無所覩遂對之笑語罔然如<lb/>
狂癡妝梳才畢覺頭眩思就枕頃刻而亡時慶元元年<lb/>
四月也娣既𦵏淫僕詣墓下若有呼之者繞墓往返數<lb/>
十匝咄咄曰娘子喚我趨伏墓前再拜不能興它僕掖<lb/>
<pb n="KR3l0122_WYG_036-2a"/>
起之死矣郡士鄭著必彰説<lb/>
　　證果寺習業<lb/>
明州醫者俞正臣説其鄉里士人王某當科舉之嵗欲<lb/>
往山間習業得證果寺絶幽邃無車馬喧遂詣僧假一<lb/>
室寓止寺僅有僧行三四輩嘗晝往十里外民家誦經<lb/>
斂死王獨處迨夜半滅燭將就寢聞人叩户即延入葢<lb/>
舊友也王見其來甚喜曰正爾孤寢而逢故人可謂幸<lb/>
會恨寺衆皆出無油炷燈煑茶殊失主禮客謝曰不必<lb/>
<pb n="KR3l0122_WYG_036-2b"/>
爾吾自不合冒夜行無處託宿能見容足矣王留之同<lb/>
榻劇談良久微笑而言曰有一事不免以實告幸勿怖<lb/>
問何為曰吾死已歴年今夕之來願有所託王駭曰如<lb/>
是則我乃與鬼語那得為役曰無傷也吾非為怪惑但<lb/>
有禱於君吾亡後妾即改嫁稚子懦弱殆無以食吾生<lb/>
時即館舎所贏白金二百兩埋于屋下某處願為語吾<lb/>
兒發取以治生切勿令故妻知㝠漠之中當思所報隨<lb/>
長揖而别王方幸其去而暗中𨼆𨼆見其人固在床輾<lb/>
<pb n="KR3l0122_WYG_036-3a"/>
轉不敢寢俄天明亟起出值寺僧及喪家人至云夜來<lb/>
才念經畢舉尸欲斂只空衾在地徧處尋索弗得王引<lb/>
入室視床上人乃死者也王惴恐未已急徙歸而訪友<lb/>
家呼其子果如言得銀予頃聞張定叟説嵊縣山庵事<lb/>
畧相𩔖豈非𫝊者誤其郡邑乎然其来絶不同故復書<lb/>
之以廣異述<lb/>
　　陳六官人<lb/>
嘉興魏塘鎮東陳六官人名師則娶同里朱監酒女隨<lb/>
<pb n="KR3l0122_WYG_036-3b"/>
父翁之官温州既還鄉與兄不協買孫氏屋别居彼宅<lb/>
數多凶怪故孫氏虚而不處陳才入其室百妖並興符<lb/>
禁不可治但呼巫祝具牲酒禱謝纔少定陳嬖一少妾<lb/>
曰安安年甫十六因是常與妻反目慶元乙卯季夏妻<lb/>
以疾亡後兩日比鄰鐵工沈廿一亦死陳不能奠居暫<lb/>
避之於近村徐莊相去三十里安安之母錢二嫂未聞<lb/>
朱氏訃見沈生至云陳六孺人喚汝来取安安若不然<lb/>
便責付牙家我今下州城幹事汝宜一面速往錢嫂持<lb/>
<pb n="KR3l0122_WYG_036-4a"/>
飯與沈食自賃小艇到陳故居始知已徙去孺人及沈<lb/>
皆已死大恐而返陳又再從張涇滙居孫屋復空而安<lb/>
安獨無恙今方一嵗未保其生也<lb/>
　　阿徐入㝠<lb/>
嘉興奉賢鄉民王三妻阿徐乾道元年初夏死經夕復<lb/>
生言方病困時見兩箇公人把文符追我云喚汝對事<lb/>
我云尋常家務自係丈夫與兒子管幹我無所預何故<lb/>
来追公人曰須要你去不覺隨出門行一徑陰慘不見<lb/>
<pb n="KR3l0122_WYG_036-4b"/>
天日約十數里到官府往来憧憧喧閙兩人止我于外<lb/>
先入冩押到狀然後驅至庭下四面垂簾别一吏在前<lb/>
問云汝何故強占卑幼財産我答言平日不曽干預家<lb/>
裏事喫素念佛已三十来年只記的阿伯王大與丈夫<lb/>
王三均分祖業伯後去大聖寺中出家作行者其一分<lb/>
田園是伯兒子王八典與魏塘鎮孫家將錢賭博非理<lb/>
用過只剰得屋基却是阿徐倩佃後累年伯身死王八<lb/>
出外未歸夫王三為焚化抛骨及至將屋基還王八此<lb/>
<pb n="KR3l0122_WYG_036-5a"/>
外即無強占聴得簾裏𫝊聲押王大出對便有一帶枷<lb/>
罪人階下立乃伯也伯向我説我久在陰府不知陽間<lb/>
事仔細所以兩次理㑹今此既分曉更不願爭我問伯<lb/>
何事受苦如此曰我作行者時縁化施主錢修造鐘樓<lb/>
𨼆瞞入已又將打回齋飯歸家所以受罪未脱對訖我<lb/>
乞放回簾内云到這裏如何空囘得遂坐杖脊至第三<lb/>
而下一似夢覺乃頓甦家人視其背杖痕儼然極痛楚<lb/>
數日方愈縣人新廣徳宰孫漢傳<lb/>
<pb n="KR3l0122_WYG_036-5b"/>
　　成都趙郡王<lb/>
青唐羌唃氏之孫隴拶崇寧中歸京師賜姓名曰趙懐<lb/>
徳拜節度使封安化郡王其孫襲爵後入蜀嘗為成都<lb/>
路兵馬鈐轄天資傑横占大慈寺四講院屋宇併居之<lb/>
厯年既多殊為一邦患苦寺内保福禪院西堂僧智則<lb/>
嘗住持合州釣魚山道行清髙獨與之厚善無日不往<lb/>
来人莫知其所以契合也有游士妙于命術談人死生<lb/>
禍福若神謂趙君九月生日後必死時方仲春趙愳甚<lb/>
<pb n="KR3l0122_WYG_036-6a"/>
邀智則語其故禱之曰師外牙尊宿視寂滅如夢覺能<lb/>
代我一死乎則笑曰何足為難但吾却有所請能相聴<lb/>
則可耳趙問欲何言曰郡王久據寺院殿堂像設日就<lb/>
隳頽講席由兹殆廢吾實弗忍儻能卜徙外第而還以<lb/>
畀羣僧吾雖死不惜趙許諾即日於城外小東廊建宅<lb/>
而捨其故居後七日四院僧畢集闔府淄流嚴備香火<lb/>
迎則公齋於水陸院食訖陞坐舉揚般若具道所以代<lb/>
死之意奄然而化趙為主喪素服奉龕焚于大智寺塔<lb/>
<pb n="KR3l0122_WYG_036-6b"/>
下是嵗趙無恙明年曹庭堅待制帥蜀趙貴倨自若肩<lb/>
輿騶呵徑造㕔事曹怒曰鈐轄於制置使有階級安得<lb/>
犯軍禮立命武宰擒赴直司旋拘繫於獄揭牓求具宿<lb/>
愆不數日士民交訟紛紛得其自置兵前後死亡者四<lb/>
百輩悉不落名籍而冒請粮帛遂併捕其二子鞫實計<lb/>
贓不貲父子皆斃於獄户距智則之死才一年饒州安<lb/>
國長老了祥者葢嘉州人也談此異予謂死而可代則<lb/>
臣之於君子之於父行之久矣趙君與智則之事豈其<lb/>
<pb n="KR3l0122_WYG_036-7a"/>
然乎<lb/>
　　劉改之教授<lb/>
劉過字改之襄陽人雖為書生而貲財贍足得一妾愛<lb/>
之甚淳熈甲午預秋薦將赴省試臨岐眷戀不忍行在<lb/>
道賦水仙子一詞毎夜飲旅舍輒使隨直小僕歌之其<lb/>
語曰宿酒醺醺猶自醉回顧頭来三十里馬兒只管去<lb/>
如飛騎一㑹行一會斷送殺人山共水是則青山深可<lb/>
喜不道恩情拆得未雪迷前路小橋横住底是去底是<lb/>
<pb n="KR3l0122_WYG_036-7b"/>
思量我了思量你其詞鄙淺姑以冩意而已到建昌㳺<lb/>
麻姑山薄暮獨酌屢歌此詞思想之極至於墮淚二更<lb/>
後一美女忽來前執拍板曰願唱一曲勸酒即歌曰别<lb/>
酒未斟心先醉忍聴陽闗辭故里揚鞭勒馬到皇都三<lb/>
題盡當際㑹穏跳龍門三汲水天意令吾先送喜不審<lb/>
使君知得未蔡邕博識爨桐聲君背負只此是酒滿金<lb/>
杯来勸你葢賡和元韻劉以龍門之句喜甚即令再唱<lb/>
書之於紙與之歡接但不曉蔡邕背負之意因留伴寢<lb/>
<pb n="KR3l0122_WYG_036-8a"/>
始問為何人曰我本麻姑上仙之妹縁度王方平蔡經<lb/>
不力謫居此山久不得回上京恰聞君新製雅麗勉趂<lb/>
韻自媒從此願陪後乗劉猶以辭卻之然深於情長塗<lb/>
而逺客不能自制遂與之偕東而令乗小轎相望於百<lb/>
步間迨入都城僦委巷宻室同處果擢第調荆門教授<lb/>
以歸過臨江因㳺閣皁山道士熊若水修謁謂之曰欲<lb/>
有所言得乎劉曰何不可者熊曰吾善符籙竊疑隨車<lb/>
娘子恐非人也不審於何地得之劉具以告曰是矣是<lb/>
<pb n="KR3l0122_WYG_036-8b"/>
矣俟兹夕與並枕時吾於門外作法行持呼教授𦂳抱<lb/>
同衾人切勿令竄佚劉如初戒喚僕秉燭排闥入正擁<lb/>
一琴頓悟昔日蔡邕之語堅縛寘于傍及旦親自挈持<lb/>
眠食不捨及經麻姑訪諸道流乃云頃有趙知軍攜古<lb/>
琴過此寳惜甚至因搏拊之際誤觸墮砌下石上損破<lb/>
不可治乃埋之官㕔西偏斯其物也遽發瘞視之匣空<lb/>
矣劉舉琴置匣命道衆焚香誦經咒泣而焚之且作小<lb/>
詩述懷予案劉當在詹騷牓中而登科記不載<lb/>
<pb n="KR3l0122_WYG_036-9a"/>
　　烏江魏宰<lb/>
烏江縣治後有狐狸洞時時出為小妖淳熈四年魏昌<lb/>
賢作宰因坐聴事家人於簾幙内遙望見美女在其側<lb/>
以告魏妻時官奴王道奴以色稱頗蒙邑僚顧盼妻不<lb/>
復審其實呼之入宅痛加杖笞明日自往幙内所覩如<lb/>
初但不能辨其容狀使人呼道奴則正病瘡困卧始知<lb/>
其非疑洞狐為厲以語魏魏往後園於竹林中得土穴<lb/>
穴口才徑尺許而陰沈暗塞深不可計於是集道流設<lb/>
<pb n="KR3l0122_WYG_036-9b"/>
醮祛逐輦瓦石謹築之凡用力經日乃平自後安貼不<lb/>
復見<lb/>
　　南陵仙𨼆客<lb/>
濠梁士人林森字秀實攻苦讀書汲汲以功名為念惡<lb/>
城市喧雜即村野營一室毎夕修業至三鼓忽牕下有<lb/>
人呼其音則女子也呼曰功名富貴真難致讀書中夜<lb/>
何曽睡時月色明潔傍無僮奴知其為異叱之曰汝何<lb/>
鬼耶敢以半夜来相戲侮笑曰我乃南陵仙𨼆客吾父<lb/>
<pb n="KR3l0122_WYG_036-10a"/>
令我為君婦侍森望其容儀甚美啟户納之而出語詈<lb/>
責女曰無用生疑心我只是南鄰王知縣女先人已没<lb/>
有遺文在此嘉君苦學思奮故命我嫁君吾家更無他<lb/>
人至於以室女之身自媒自獻用是不欲白晝来因出<lb/>
一紙書示林果其父手澤也森年少介處喜於得配遂<lb/>
留共寢至旦而去自是不問朝暮或經月不窺外庭森<lb/>
如醉夢迷罔了不復究其所由往来踰年生一子森因<lb/>
拊嬰孩謂女曰我既為汝家壻而不一到汝居宅於心<lb/>
<pb n="KR3l0122_WYG_036-10b"/>
常不安盍偕往乎女不可森始疑焉自思昔聞盧充幽<lb/>
婚得無近似即訪於近隣問王知縣宅安在皆曰不在<lb/>
此惟有女𦵏於南岡上今二十年矣森拉其人詣墓次<lb/>
見一竅如䑕穴穿徹於中懼而歸舍女正卧床上撼之<lb/>
覺且以所見扣之黙無一語若有愧容挾兒徑出森買<lb/>
酒奠其墓且以石窒穴泣别去明日還城中自爾絶跡<lb/>
　　永康太守<lb/>
永康軍崇徳廟乃灌口神祠爵封至八字王置監廟官<lb/>
<pb n="KR3l0122_WYG_036-11a"/>
視五岳蜀人事之甚謹毎時節獻享及因事有祈者無<lb/>
論貧富必宰羊一嵗至烹四萬口一羊過城則納稅錢<lb/>
五百率嵗納可得四十萬緡為公家無窮利當神之生<lb/>
日郡人醵迎盡敬官僚有位下逮吏民無不瞻謁慶元<lb/>
元年漢嘉楊光為軍守獨不肯出其人素剛介不信異<lb/>
端幕府勸其一行拒不聴而置酒宴客是夜火作於堂<lb/>
延燒不可救軍治為之一空數日後其家遣僕来言所<lb/>
居亦有焚如之厄正與同時楊始悔懼知為祠神怒譴<lb/>
<pb n="KR3l0122_WYG_036-11b"/>
然無及矣<lb/>
　　成都鬼哭<lb/>
紹熈三年四月成都府午門外初夜有鬼哭久之悲哀<lb/>
鬱蓄者數十人聲逺近皆聞之深以為懼至六月有瀘<lb/>
卒之變捕作亂者戮之於所哭之處葢禍福吉凶之兆<lb/>
神明既先知之雖欲幸脫不可也<lb/>
　　施徳逺夢<lb/>
施徳逺湖州人參知政事大任鉅侄孫也乾道五年赴<lb/>
<pb n="KR3l0122_WYG_036-12a"/>
省試正月一日夢參政公來語之曰汝今年與我同嵗<lb/>
覺而恍然參政卒於元祐壬申是時七十八矣殊不曉<lb/>
其意試罷入太學見同舍生問一士曰尊丈年今幾曰<lb/>
七十徳逺憶向所夢漫言之同舍喜曰君必登科七十<lb/>
八者過省也未幾果奏名鄭僑牓第三甲及第<lb/>
　<lb/>
　<lb/>
　<lb/>
<pb n="KR3l0122_WYG_036-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丁卷六<lb/>
</p>
<p>
</p>
  </div>
<div>
<head>夷堅志丁卷七</head> <lb/>
    <p>
<pb n="KR3l0122_WYG_037-1a"/>
欽定四庫全書<lb/>
　夷堅志丁卷七<lb/>
　　　　　　　　　　　　　宋　洪邁　撰<lb/>
　　張元善水厄<lb/>
處州並海雖旁流支港皆深濶往来舟船常有驚濤駭<lb/>
浪之害村岸有老叟夢一士人在水中抱青龍長可丈<lb/>
餘且甚懼臨門呼曰厚報叟曰此不難也引手撥龍龍<lb/>
去士得登岸覺而異焉以語其子明日正午颶風大作<lb/>
<pb n="KR3l0122_WYG_037-1b"/>
暴潮如山而至一小舟破於波間有人溺水持大青竹<lb/>
竿連呼救人叟出觀之宛如夢所見者急棹漁艇往救<lb/>
之已昏昏不能言叟喚童兒策迎以歸寘於室為燃火<lb/>
燎衣具飲食良久乃蘇云吾為張體仁建州浦城人也<lb/>
因永嘉經由不虞遭此變非叟仁心則既𦵏魚腹矣留<lb/>
旬日乃能復常拜謝而去叟亦不以所夢告張後登第<lb/>
仕宦通顯遣人訪叟家致錢帛為餉旋復本姓曰詹仍<lb/>
字元善位九卿帥閩部前程固未艾也<lb/>
<pb n="KR3l0122_WYG_037-2a"/>
　　四祖塔<lb/>
蘄州四祖塔山遭兵火爇盡寺僧即其處僅搆矮屋三<lb/>
間以安佛像士大夫至黄梅者必迂塗往觀然多為陰<lb/>
翳四合或蔽像不得見鄱陽張璹壽朋通判郡事因適<lb/>
野視草就宿寺側明旦偕長老宗紹登塔基始猶濃雲<lb/>
宻霧已乃開霽稍瞻睇髣髴宗紹言嘗掘基下得石碣<lb/>
葢郭璞地記云候塔壞日當有姓張人来而塔復成今<lb/>
日符此䜟矣張大嗟異曰若爾當試為圖之迨還城以<lb/>
<pb n="KR3l0122_WYG_037-2b"/>
事告人無有不樂施者不浹旬集錢數百萬纔半嵗訖<lb/>
功初肇役時役者持鋤發地且數尺見一僧瞑目趺坐<lb/>
指甲繞出于背且纏其軀監寺僧以告紹紹叱之曰何<lb/>
故師多鬼話無得復語遂轝土掩之既而塔成釋徒服<lb/>
紹之識量以為不可及壽朋子振之親見其事予謂郭<lb/>
景純在江南時禪法未入中國無由已為四祖立記疑<lb/>
亦知數者託其名云<lb/>
　　郭節士<lb/>
<pb n="KR3l0122_WYG_037-3a"/>
浮梁縣舎宅堂柱廊作樓三間頗明潔常為燕息之地<lb/>
紹興丁丑嵗永嘉薛季益良朋為令日觀吏牘于樓上<lb/>
據胡床倦卧若夢寐間恍惚見朱衣人立其前驚問曰<lb/>
汝服飾詭異為人為鬼為我言之對曰某生則為人今<lb/>
鬼也又問然則何為而出姓名為何有何事欲来訴曰<lb/>
某姓郭氏三十年前承乏宰邑不幸草寇犯境固守弗<lb/>
去悉力拒敵盡室皆死焉既没之後㝠官録其忠義徇<lb/>
國俾之為神而朽骨猶埋後圃願尚書哀我收拾掩之<lb/>
<pb n="KR3l0122_WYG_037-3b"/>
為惠實大薛曰吾為邑長於斯安得以尚書見佞曰此<lb/>
在㝠間聞公當居此職非敢為佞也許之遂不見時日<lb/>
已曛暮翌日命數卒訪其尸果得於花檻之側乃具棺<lb/>
殮而𦵏諸原其後趙善著宰邑亦感夢不肯與人言但<lb/>
求其當官政跡書碑鋟板而塑厥像於崇聖寺以報其<lb/>
忠節隕命故目曰郭節士後薛令果權吏部尚書<lb/>
　　金郎中<lb/>
金君卿丙志載其娶妻事金未登科時讀書於浮梁山<lb/>
<pb n="KR3l0122_WYG_037-4a"/>
間中夜未寢聞户外人行雜沓語聲嘈嘈出視之月色<lb/>
滿庭畧無所覩良久又聞復來有一人低語曰郎中未<lb/>
睡莫要髙聲已而寂然明日詢之乃隣舍民家設水陸<lb/>
供也時方承平崇尚官爵任至正郎為五品金甚喜曰<lb/>
鬼神告我矣仕宦未艾一第不足得也未幾策髙科厯<lb/>
郡守部使者積代至度支郎中當路多知己自謂已攀<lb/>
侍從然竟不復進步而終度支郎中今之朝散大夫也<lb/>
四十年前已有定分豈可妄意干進乎<lb/>
<pb n="KR3l0122_WYG_037-4b"/>
　　三將軍<lb/>
浮梁西鄉崗之原有新安寺僧惠照者辭其師海印往<lb/>
江湘間行脚至隨州大洪山留數嵗乾道六年還鄉持<lb/>
石刻數本遺院主允機其一紙乃三將軍畫像機志於<lb/>
求利於是喚木工雕三神形模一切與碑相𩔖旋闢一<lb/>
堂供事且將施丹青藻繪為化縁之資未能辦其費近<lb/>
村民劉九之妻病足攣已久幾不能移步夜夢一偉人<lb/>
来自頂至踵皆純白謂之曰知汝有患若能致力於我<lb/>
<pb n="KR3l0122_WYG_037-5a"/>
當相為治之妻寤以告厥夫疑為妖異即同詣寺欲邀<lb/>
僧誦經以伸禳卻因過新堂見三像指其一曰此正入<lb/>
夢者通身皆肖得非有莊嚴之意乎立取錢十千付寺<lb/>
以助設色而不言所見不旬日妻忽捨杖起行又旬餘<lb/>
妥貼如無疾者復造神前焚香瞻謝僧問其故始以語<lb/>
之其事喧傳聞者競有所施允機精於醫能切三年脈<lb/>
知人死生此事經營皆機得酬謝衣鉢所致今亡矣名<lb/>
連恵者其孫也亦頗有祖風云<lb/>
<pb n="KR3l0122_WYG_037-5b"/>
　　信州鹿鳴燕<lb/>
紹熈三年秋信州解試揭牓畢當作鹿鳴燕以享隨計<lb/>
之士郡守王道夫擇用九月二十九日開筵諸邑士子<lb/>
先期皆至貴溪余秀才以二十六夜夢人告曰聞君来<lb/>
赴鹿鳴燕此事已不成諸人皆去了君宜早歸余寤不<lb/>
樂而以為功名之會必無濟理或恐有家門禍故深憂<lb/>
之明日市中大火延燒民舍數百間自午至中夜乃止<lb/>
煨燼之餘公私愁窘平治煤灺經日未能竟遂罷此燕<lb/>
<pb n="KR3l0122_WYG_037-6a"/>
但致錢酒以贐行時大兒通判州事張振之監贍軍酒<lb/>
庫<lb/>
　　張方兩酒家<lb/>
浮梁人張世寧淳熈癸卯暮冬之月釀白酒五斗欲趂<lb/>
新春沽賣除夕酒成既篘取之矣復汲水拌糟于甕規<lb/>
以飼猪後二日入其室聞芬香撲鼻試視甕内則又成<lb/>
美醖清辣反勝于前亦取之仍實以水至三日復得酒<lb/>
如初隣里𫝊詫或以為挾幻術與之争辯終不信乃邀<lb/>
<pb n="KR3l0122_WYG_037-6b"/>
至釀處始驗其不誣出語相賀謂張氏為神所祐從此<lb/>
將興及日旰再往視盡為水矣又西鄉冷水村細民方<lb/>
九家造斗酒寘甕於床側𨼆處俄而取之不竭如是十<lb/>
餘嵗日日獲錢了無勞費賴以贍給數口殊不知其所<lb/>
以然後為長子娶婦經旬時偶客来令婦取酒婦以甕<lb/>
在暗處挈之出見一小蛇繞結于傍蛇望人至即逸去<lb/>
自是甕一空今方九已亡獨子孫在而窮困不可復濟<lb/>
矣<lb/>
<pb n="KR3l0122_WYG_037-7a"/>
　　餘干譚家蠶<lb/>
餘干潤陂民譚曽二家毎嵗育蠶百箔紹熈元年四月<lb/>
其妻夜起餵葉忽見箔内一蠶長大與他異幾至數倍<lb/>
而逐節為一色青紅黑白皎然不雜當中如黄金透徹<lb/>
腹背妻知為佳祥取香合捧承别剉細葉鋪藉寘諸佛<lb/>
堂旦起揭視則已生兩耳明日又生尾俄而衆足皆𨼆<lb/>
徐生四足能立全如馬形時時勃跳作戲凡七十日馬<lb/>
不見但得小佛像似入定觀音蒙頭趺坐外間傳説来<lb/>
<pb n="KR3l0122_WYG_037-7b"/>
瞻覩者駢肩疊迹譚氏畏有他變乃并合瘞之于桑下<lb/>
是嵗所得絲絮倍于常年至于小蠶寒蠶亦皆遂意二<lb/>
年三年皆然及四年癸丑春夏所育猶昔了無一繭成<lb/>
就甲寅乙卯嵗亦如之其村鄰有一女為張思順婢説<lb/>
此事葢親見之<lb/>
　　靈山水精<lb/>
水精出於信州靈山之下唯以大為貴及其中現花竹<lb/>
象者朱秀才家在彼舊頗贍足十餘年来浸浸衰落嘗<lb/>
<pb n="KR3l0122_WYG_037-8a"/>
因寒食拜掃先墓小民百十為羣入山尋覔水精且鬭<lb/>
百草為戲朱獨行陂陀間忽見一石塊光輝射人就視<lb/>
之真寳石也髙濶如大甕喜甚懼為衆所見取亂葉蔽<lb/>
之既還舍呼集田僕二十輩乗夜舁歸已而市儈皆傳<lb/>
聞相率来觀共酬價六千貫朱猶未已臨安内苑匠聞<lb/>
之請于院璫求假至信視已立價復増三千貫朱付之<lb/>
賴以小康麗水人盛庶字復之曽仕於信得二片髙四<lb/>
寸許濶稱之中有青葉成行全如萱芽初抽之狀盛君<lb/>
<pb n="KR3l0122_WYG_037-8b"/>
寳藏之遇好事君子乃始出示<lb/>
　　郭教授<lb/>
成都人郭某不知名監興州大軍倉與戎帥吳挺少保<lb/>
厚善嘗有軍中駛卒因請月粮以語言忤郭郭訴于吳<lb/>
吳殺之郭後數年登紹興癸丑第調興元府教授未及<lb/>
赴同郡王翊主簿同年生也夢為數吏追逮趣其行甚<lb/>
遽翊知為㝠司不肯前進禱之曰有母年老不審何罪<lb/>
願使者明以相告然後承命其人云訊興州承局事翊<lb/>
<pb n="KR3l0122_WYG_037-9a"/>
曰翊以寒士得一官生平不曽到門闗外所謂承局者<lb/>
無由相識今所對果何事邪諸人更相驚顧曰且仔細<lb/>
且仔細一人云幾乎錯了即捨去翊覺惘然莫測又數<lb/>
日聞郭君殂始訪得興州本末乃與人言<lb/>
　　馮資州壻<lb/>
蜀人馮子春為資州守其壻從之官公嘗須銀盆使老<lb/>
兵持以入壻匿之而稱失去且語馮云未嘗用馮以為<lb/>
兵所竊寘諸獄兵衰老不能堪訊鞫遂自誣伏索其物<lb/>
<pb n="KR3l0122_WYG_037-9b"/>
則云久已轉鬻了既論罪決杖且責償原值兵不勝寃<lb/>
憤具狀訴東岳行宫泣拜而焚之仍録一紙繋腰間乃<lb/>
自經於廟門之外馮受代復知果州忽見此兵正晝在<lb/>
側愕然曰汝死已一年如何到此對曰銀盆事某陳訴<lb/>
於嶽帝今来追知府女壻對理馮驚懾之次俄失所在<lb/>
其壻即若中惡當日死馮後七日亦卒鳳州通判郭公<lb/>
遂以慶元乙卯部潼川絹綱過鄂州與孫伋相遇説此<lb/>
　　蕪湖龍祠<lb/>
<pb n="KR3l0122_WYG_037-10a"/>
紹熈五年春江西安撫司將官林應趾部豫章米綱往<lb/>
金陵抵蕪湖内一舟最大所載千斛中夜忽漏作水如<lb/>
涌舟中之人惶窘無計林具衣冠謁龍祠拜禱曰應趾<lb/>
以貧為此役今若是將大有損失何力以償勢須徙出<lb/>
又非倉卒可辦舟有七倉輒用甲乙次叙書七鬮以卜<lb/>
所向願大神威靈曲垂昭告遂得第三鬮水及舟運而<lb/>
漏自止於是安寢至旦後三日晚至采石舟復漏乃集<lb/>
綱衆如神告之證空第三倉見底板正脱一節一小魚<lb/>
<pb n="KR3l0122_WYG_037-10b"/>
當漏處帖帖如遮䕶然已腐矣葢前者漏止正以魚故<lb/>
神之賜祐大矣哉<lb/>
　　丁湜科名<lb/>
丁晉公本吳人其孫徙居建安貲産豪盛子弟中名湜<lb/>
者少年俊爽負才氣時酷暑嗜賭博雖嘗獲勝然隨手<lb/>
蕩析於狎游厥父屢訓責之殊無悛心父怒囚縛空室<lb/>
絶其飲饌飢困瀕死老嫗憐之破壁使之竄父喜其去<lb/>
亦不問但謂其必擠隕溝壑湜假貸族黨得旅貲徑入<lb/>
<pb n="KR3l0122_WYG_037-11a"/>
京師補試太學預貢籍熈寧九年南省奏名相國寺一<lb/>
相工以技顯其肆如市大抵多舉子詢扣得失湜往訪<lb/>
之工曰君氣貌極佳吾閲人多矣無如君相便當巍峩<lb/>
擢第即大書紙粘于壁云今嵗狀元是丁湜湜益自負<lb/>
而所好固如昔時同時榜有兩蜀士皆多貲亦好博湜<lb/>
宛轉鈎致延之酒樓上仍令僕攜博具立于側蜀士見<lb/>
之而喜遂戲於小閣始約以萬錢為率戰酣志猛各不<lb/>
能中止累而上之湜於此藝得奇法是日所贏六百萬<lb/>
<pb n="KR3l0122_WYG_037-11b"/>
如數算取以歸邸又兩日復至相工肆工驚曰君今日<lb/>
氣色大非前此魁選豈敢復望悞我術矣湜請其說工<lb/>
曰相人先觀天庭須黄明澤潤則吉今枯燥且黑得非<lb/>
設心不善為牟利之舉以負神明哉湜竦然具以實告<lb/>
曰然則悉以反之可乎工曰既已發心㝠㝠知之矣果<lb/>
能悔過尚可占甲科居五人之下也湜亟求蜀士還其<lb/>
所得大半迨庭䇿唱名余鐸首冠湜為第六云其姪孫<lb/>
徳興尉光民説<lb/>
<pb n="KR3l0122_WYG_037-12a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_037-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丁卷七<lb/>
</p>
<p>
</p>
  </div>
<div>
<head>夷堅志丁卷八</head> <lb/>
    <p>
<pb n="KR3l0122_WYG_038-1a"/>
欽定四庫全書<lb/>
　夷堅志丁卷八<lb/>
　　　　　　　　　　　　　宋　洪邁　撰<lb/>
　　趙三翁<lb/>
趙三翁者名進字從先中牟縣白沙鎮人本黄河埽兵<lb/>
避役亡命遇孫思邈於棗林授以道要久之孫捨去令<lb/>
勿去縣境淳澤村曰切勿離此非天子詔不可往俟我<lb/>
再來與汝同歸宣和壬寅嵗年一百八矣果被召見館<lb/>
<pb n="KR3l0122_WYG_038-1b"/>
於葆真宫頃之丐歸詔問所欲對曰臣本𨽻兵籍未有<lb/>
放停公憑願得給賜它無所欲也即日有旨開封尹盛<lb/>
章給與之遂放浪自如於技術無所不通能役使鬼神<lb/>
知未來事為人嘘呵按摩疾痛立愈保義郎頓公擩苦<lb/>
冷疾二年至於骨立一日正灼艾而翁來詢其病源頓<lb/>
以實告翁悉令撤去時方盛暑俾就屋開三天牕放日<lb/>
光下射使頓仰卧揉艾徧鋪腹上約十數片乗日光炎<lb/>
之移時熱透臍腹不可忍俄腹中雷鳴下泄口鼻間皆<lb/>
<pb n="KR3l0122_WYG_038-2a"/>
濃艾氣乃止明日復為之如是一月疾良已仍令滿百<lb/>
二十日自是宿疴如洗壯健似少年時翁曰此孫真人<lb/>
祕訣也世人但知灼艾而不知㸃穴又不審受痛楚耗<lb/>
損氣力日者太陽真火艾既徧腹且又徐徐照射入腹<lb/>
是功極大但五六七月為上若秋冬間當以厚艾鋪腹<lb/>
蒙以綿衣熨斗盛灰火慢熨之以聞濃艾氣為度亦其<lb/>
次也其術出竒而中理皆𩔖此宻縣墮門山道友席洞<lb/>
雲因往獨統嶺瀑水潭側登翫慕其清幽髙爽即築室<lb/>
<pb n="KR3l0122_WYG_038-2b"/>
以居既而百恠畢集未及一年禍變相踵席謁翁告以<lb/>
故翁曰得無居五箭之地乎席曰地理之説多矣獨不<lb/>
聞五箭者敢問何謂也翁曰峯顛嶺脊嵸首隴背土囊<lb/>
之口直風當門急如激矢者名曰風箭峻灘急流懸泉<lb/>
㵼瀑衝石之沙聲如雷動晝夜不息者名曰水箭土剛<lb/>
礫燥斥岸砂磧不生草木不澤水泉硬鐵腥錫蟲毒蟻<lb/>
聚散若壊壌者名曰土箭層崖疊巘峻壁巉巖鋭峰峭<lb/>
岫拔刄攢鍔聳齒露骨狀如浮圖者名曰石箭長林古<lb/>
<pb n="KR3l0122_WYG_038-3a"/>
木茂樾叢箐翳天蔽日垂蘿蔓藤陰森肅冽如墟墓間<lb/>
者名曰木箭五箭之地射傷居人皆不可用者囘環紆<lb/>
抱氣象明邃形勢寛閎壌肥土沃泉甘石清乃為上地<lb/>
固不必一一泥天星地卦也子歸依我言去凶就吉當<lb/>
自無恙矣席敬稟其教居止遂寧翁亦不知所終峯上<lb/>
張壽朋父為作記而郭彖伯象得其文載於暌車志末<lb/>
予欲廣其傳復志于此<lb/>
　　建昌士人<lb/>
<pb n="KR3l0122_WYG_038-3b"/>
建昌士人失其姓名往臨安赴省試夢入一神祠值判<lb/>
官捧大簿案上欲登殿有缾貯水誤觸之落地其聲鏗<lb/>
然即驚覺謂非佳兆意絶不懌既而春牓預選登髙科<lb/>
注樂平主簿乃悟捧簿及缾落之㫖<lb/>
　　潭州都監<lb/>
潭州兵馬都監某出於天武禁衞離兵籍得官既滿秩<lb/>
府帥使押米萬石至鄂渚因挈家行道過青草洞庭湖<lb/>
泊舟龍廟下當具牲牢禮謁其人素强倔且憚費薦供<lb/>
<pb n="KR3l0122_WYG_038-4a"/>
菲薄祝史白曰神靈意頗不懌宜毎事加謹畏殊不謂<lb/>
然夏夜月明坐於船艎上望大金沙灘光如撒星煜煜<lb/>
聚散稍成五色炫轉滿川問舟人曰此諸神皆出戲逰<lb/>
也其人笑曰是乃鬼火耳何神之為取彈弓射之葢夙<lb/>
精此技百發百中才一彈落光采霍然而滅舟人竊以<lb/>
為憂明旦詣廟審視則風神土偶捨故處偏側而立遍<lb/>
體有折裂紋昨夕彈圓正在袋中以告都監使謝過再<lb/>
拜而退至暮風敗其一舟失米數百斛罄二年俸餘僅<lb/>
<pb n="KR3l0122_WYG_038-4b"/>
能償值慢神獲咎如此其人雖震怖猶幸不𦵏魚腹耳<lb/>
大抵鬼神多驚故尤畏彈也景裴聞其説於錢不孤而<lb/>
忘都監姓名<lb/>
　　范斗南妾<lb/>
范斗南字一卿甌寧人淳熈二年登第待次某州教授<lb/>
買一妾寵之而内子游氏不容乃詐語之曰明年我等<lb/>
赴官道塗行李之費貧無以及今浦城趙氏遣僕持書<lb/>
欲月與錢三十千而邀我作館客不可失於是挈妾行<lb/>
<pb n="KR3l0122_WYG_038-5a"/>
既抵彼邑境得村墟山寺一僧房稍葺以為寓舍臨遷<lb/>
居妾至户外彷徨不肯進扣其何所見曰房中有人我<lb/>
不敢入范曰此空屋耳何曽有人汝得非眼花妄發耶<lb/>
強之入未幾妾竟抱疾亡迨撤去床帳其後壁盡已古<lb/>
暗𨼆𨼆見青帳中一婦人覆錦纈衾而卧正與妾寢同<lb/>
乃審向来所覩葢此也范鬱怏不樂遂為疾嘔所苦勢<lb/>
且危急友人賈正同来問疾言曰此去三里前村有漁<lb/>
翁蓄藥能起死但慮未必可得須禱之於神天可也於<lb/>
<pb n="KR3l0122_WYG_038-5b"/>
是為焚香仰祝曰若范斗南前程未艾願獲漁翁之藥<lb/>
如其不然則天數有限非人力所能延敢不任命遂往<lb/>
訪之適遇此翁告以故翁曰藥甚難合不常用今早笥<lb/>
中尚存一粒為人取其半即以所餘者授之使亟服賈<lb/>
攜歸煎湯餌范痰去如掃次日愈賈生能文慷慨佳士<lb/>
也故為朋友篤於義如此鄱陽張玘董南一與范為同<lb/>
年進士乃云親見范告他言挾妾在旅而妻從鄉来其<lb/>
事不同<lb/>
<pb n="KR3l0122_WYG_038-6a"/>
　　陳堯咨夢<lb/>
建寧城東梨岳廟所祀神唐刺史李頻也靈異昭格毎<lb/>
當科舉嵗士人禱祈赴之如織至留宿於廟中以求夢<lb/>
無不騐者浦城縣去城三百里邑士陳堯咨苦貧憚費<lb/>
不能應詔乃言曰惟至誠可以動天地感鬼神此中自<lb/>
有䕶學祠吾但齎香紙謁之當獲丕應是夕宿于齋夢<lb/>
一揭脚鬼跳躍數四且行且言曰有官便有妻有妻便<lb/>
有錢有錢便有田堯咨既覺徧告朋友決意入城其事<lb/>
<pb n="KR3l0122_WYG_038-6b"/>
喧播于鄉閭或傳以為戲笑秋闈揭牓果預選一舉登<lb/>
科<lb/>
　　龍溪縣祟<lb/>
翁徳廣字衆實建安人乾道二年進士甲科後知漳州<lb/>
龍溪縣官舍素多祟翁至之明年次女方攬鏡間見黄<lb/>
衣婦人立於側恍惚如夢認為父侍妾呼之至三弗應<lb/>
俄而又有一婦入久而不出女未知為異也翁從外歸<lb/>
喚家妾了不見但聞喧呶聲在室内遽往視之女已嘔<lb/>
<pb n="KR3l0122_WYG_038-7a"/>
血而仆耳鼻皆為泥所窒力挽之使起竟不救<lb/>
　　宋提舉侍姬<lb/>
宋少卿提舉福建茶事治所在建寧一侍姬卧房中見<lb/>
一女子衣乾紅衫捧一杯羮與之細視之乃其所産之<lb/>
血唾出不受如此連日来陳詞懇切姬度不可免接而<lb/>
食之不數日而卒<lb/>
　　劉監丞<lb/>
劉大臨以紹熈五年自將作丞出補外得添差通判建<lb/>
<pb n="KR3l0122_WYG_038-7b"/>
康府以贅員無官舎假楊和王宅以居未㡬為祟孽所<lb/>
撓雖無鬼物現形而室内如籠一日正晝出行於堂如<lb/>
人所夾持者劉知其怪白於府徙寓它處既而妻亡次<lb/>
年又坐秋闈監試為同寮王萬樞二子所累罷官歸<lb/>
　　王甑工虱異<lb/>
處州松楊民王六者以篐縛盆甑為業因至縉雲為周<lb/>
氏葺甑方施工而腰間甚痒捫一虱戲鑚甑成竅納虱<lb/>
于中剡木塞之而去經一嵗又如縉雲周氏復使理故<lb/>
<pb n="KR3l0122_WYG_038-8a"/>
甑忽憶前所戲開竅視之虱不死蠕蠕而動王匠怪之拈<lb/>
寘掌内祝之曰思爾忍餓多時如今與爾一飽虱遽齧<lb/>
掌心血微出癢不可奈㧓之成瘡久而攻透手背無藥<lb/>
能療遂至於死<lb/>
　　王七六僧伽<lb/>
麗水商人王七六毎以布帛販貨于衢婺間紹熙四年<lb/>
至衢州詣市駔趙十三家所齎直三百千趙盡侵用之<lb/>
王久留索價不可得時時忿罵趙但巽詞遷延一夕醉<lb/>
<pb n="KR3l0122_WYG_038-8b"/>
以酒與妻扼其喉殺之納屍於篰内王常日奉事僧伽<lb/>
大聖甚謹雖出行亦以畫象自隨旦暮香火瞻事趙恐<lb/>
遗物招累捲象軸并浄缾香鑪併寘篰内俟半夜人定<lb/>
欲投諸深淵將出户有僧數人繼踵來懼其見也為之<lb/>
少止良久再出則遇僧如初凡五六返且天明不暇顧<lb/>
徑舁至江濱隣居屠者姜一訝其荒擾執趙手欲就視<lb/>
不能𨼆乃告以實賂以五楮券姜不聴曰我當訴爾于<lb/>
官趙夫婦哀祈復増十券姜喜乃捨去是日不買猪即<lb/>
<pb n="KR3l0122_WYG_038-9a"/>
歸而持券易錢其妻疑之曰汝無事早歸不作經紀何<lb/>
縁得有錢定是作賊姜語之故妻曰事干人命萬一敗<lb/>
露打一塲官司不小汝若入獄我一家如何存活合經<lb/>
官告首姜遲迴未應妻厲聲叫呼於是往報津邏摝王<lb/>
屍于水中其象卷傍題字曰處州麗水縣奉佛弟子王<lb/>
集捨錢畫西安縣遣牒質會得實趙伏辜始驗諸僧示<lb/>
現皆僧伽靈變所格然不若救其死也<lb/>
　　西湖判官<lb/>
<pb n="KR3l0122_WYG_038-9b"/>
侍衞少司右軍第三將狄訓縁以紹熈三年二月六日<lb/>
部諸寨兵五更入受俸至前湖門外坐胡床以俟啟闕<lb/>
覺有堅物觸其足取燭照視則一巨蟹長三尺形模怪<lb/>
醜命從卒執縛送于家復坐假寐夢一人長<graphic n="KR1046" url="https://raw.githubusercontent.com/kanripo/KR-Gaiji/master/images/KR1046.png" mimeType="image/png"/>須貌古<lb/>
惡著淡緑袍軟幘黑鞾繫烏犀帶持手板揖曰某乃西<lb/>
湖判官因出戲于原野蒙君虐執慮必遭鼎烹之害願<lb/>
急馳一使往告俾全餘生當謀厚報脱或不免在微命<lb/>
固不足恤正恐為門下之禍非細事也狄寤而門已啟<lb/>
<pb n="KR3l0122_WYG_038-10a"/>
衆以次入城未暇問及事畢奔馬歸舎諸子已烹蟹分<lb/>
食詫其甘鮮獨妻未下箸狄話所夢使勿食未幾五子<lb/>
相繼病死唯狄與妻存<lb/>
　　周氏買花<lb/>
臨安豐樂橋側開機坊周五家有女頗美姿容嘗聞市<lb/>
外賣花聲出户視之花鮮妍艷麗非常時所見者比乃<lb/>
多與直悉買之徧插于房櫳間往來把翫目不暫釋自<lb/>
是若有所迷晝眠則終日不寤夜坐則達旦忘寢毎到<lb/>
<pb n="KR3l0122_WYG_038-10b"/>
晚必洗粧再飾更衣一新中夜昵昵如與人語父母以<lb/>
為憂宻邀行法者至女畧不動色殊無懼意有鬻麫人<lb/>
羽三者居候潮門外周邂逅相遇羽問之曰或言君家<lb/>
有祟不可治信乎周曰然吾甚苦之無以禦也因告其<lb/>
故羽曰此猫魈也明日當奉法為術誅之至期周備酒<lb/>
殽香楮延至羽布氣步罡少時女已震恐羽運法劍斬<lb/>
其首女不覺而入房熟睡睡數刻起神宇豁然問其向<lb/>
者所見女曰纔黄昏後一少年狀貌竒偉著裝乗馬而<lb/>
<pb n="KR3l0122_WYG_038-11a"/>
来兩絳蠟導前笙簫隨後凡飲食所須應聲即辦謳吟<lb/>
笑語與人不殊今絶矣經數旬女感疾若妊娠者復召<lb/>
羽書符使吞之自是一切復常<lb/>
　　陶太尉廟<lb/>
南康陶太尉廟葢晉大將軍侃也夙著靈威土人事之<lb/>
甚謹自紹興以來頗不逮前香火浸以衰落棟宇頽仆<lb/>
行客過者未嘗展敬牲酒幾于絶跡淳熈初村民童八<lb/>
者素豪虣横肆遂毁廟以廣其居而於屋之隅立小堂<lb/>
<pb n="KR3l0122_WYG_038-11b"/>
聊復寓祀俄而妻病詣巫者卜之巫曰犯陶太尉之子<lb/>
中將軍所以致禍童生曰陶太尉之神歇矣況其子乎<lb/>
巫曰陶公罹三紀空亡故寂寂如此今猶有半紀之年<lb/>
過是當復興汝無以家致禍童乃止其後靈應果倍昔<lb/>
時<lb/>
　　仇邦俊家<lb/>
紹熈五年六月二十六日鄱陽城隍王誕辰士女多集<lb/>
廟下獻奠命道士設醮推客將仇邦俊主其事仇妻在<lb/>
<pb n="KR3l0122_WYG_038-12a"/>
家因如厠遇婦人麗容盛飾從後户踰藩而入駭為怪<lb/>
奔歸房婦人躡踵亦來斂袂對坐妻已昏迷猶能遣厥<lb/>
子促夫歸仇以祀事未訖抵暮才至指空詬逐遂無所<lb/>
見明日仇詣府婦復出又有僕妾三人從于後叫譟跳<lb/>
躍取堂中什物抛擲碎毁妻自此感疾恍惚譫語如鬼<lb/>
物附著之狀越三日而死既𦵏怪異如初仇病暴作與<lb/>
妻無異數日而死<lb/>
　<lb/>
<pb n="KR3l0122_WYG_038-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丁卷八<lb/>
</p>
<p>
</p>
  </div>
<div>
<head>夷堅志丁卷九</head> <lb/>
    <p>
<pb n="KR3l0122_WYG_039-1a"/>
欽定四庫全書<lb/>
　夷堅志丁卷九<lb/>
　　　　　　　　　　　　　宋　洪邁　撰<lb/>
　　戚彦廣女<lb/>
戚彦廣者本霸州寨兵家子至彦廣粗讀書尤邃法律<lb/>
捨父祖故步務農殖穀居文聚之東于野省所親於濱<lb/>
州蒲臺丁河上留頗乆其長女蘇娘小疾在家廣忽見<lb/>
數人捧掖一姝入户拜于前乃蘇娘也問其何以來曰<lb/>
<pb n="KR3l0122_WYG_039-1b"/>
得爹書説危病困重母憂惱不可言諸兄弟都不肯來<lb/>
使我省視廣曰我原不病何曽發書歸女探懐取示果<lb/>
手筆也廣絶以為異置女房内别設榻迨旦榻空無人<lb/>
廣益驚慴即日兼程還舍女正懨懨卧未起扣以曩事<lb/>
則了未知自是門中多怪女若為妖物所憑或盛服豔<lb/>
裝或髙談闊論或狂吟嘯歌廣呼里巫范道欽備酒饌<lb/>
禳謝女欣然而出與范對席笑語自如范度非己所能<lb/>
治請設醮筵以禱道士至方執爐行道青詞簡録皆遭<lb/>
<pb n="KR3l0122_WYG_039-2a"/>
竊去衆慙懼而散荏苒嵗餘廣為人頗剛直置不問一<lb/>
日女復塗澤揚袂坐堂上召廣告之曰君識我乎我本<lb/>
海神侍妾獲罪王妃屡遭鞭撻所以𨼆身於君家比間<lb/>
怒已息命我來歸溷君家許時從此話别他日當致微<lb/>
報矣言訖一揖如房女恍如夢初覺故疾亦愈後數年<lb/>
致仕到海濱遇婦人稱神之妾以銀百兩為贈<lb/>
　　陳靖寳<lb/>
紹熈甲子嵗河南邳徐間多有妖民以左道惑衆而陳<lb/>
<pb n="KR3l0122_WYG_039-2b"/>
靖寳者為之魁傑金立賞格捕之甚峻下邳樵夫蔡五<lb/>
采薪於野勞悴飢困衣食不能自給嘗歎喟於道曰使<lb/>
我捉得陳靖寳有官有錢便做一箇快活漢如今存濟<lb/>
不得柰何念念弗已逢一白衣人荷擔上挈葦席從後<lb/>
呼曰蔡五汝識彼人否荅曰不識白衣曰汝不識如何<lb/>
捉得他我却識之又知在某處恨獨力不能勝耳蔡大<lb/>
驚釋擔以問白衣取葦席鋪于破垣之側促坐共議所<lb/>
以躡捕之䇿斯須起便旋路東囘顧蔡厲聲一喝蔡為<lb/>
<pb n="KR3l0122_WYG_039-3a"/>
席載起騰入雲宵遡空而飛直去八百里墮于益都府<lb/>
庭下府帥震駭謂為巨妖命武士執縛荷械獄犴窮訊<lb/>
所由蔡不知置辭但言正在下邳村下斫柴不覺身已<lb/>
忽然飛來實是枉苦府移文下邳即其居訪逮隣左驗<lb/>
為平民始獲免而靖寳竟亡命疑白衣者是其人云<lb/>
　　䀋城周氏女<lb/>
䀋城民周六居射陽湖之隂地名朦朧左右前後皆沮<lb/>
洳薮澤無田可耕且為人闒茸不自振拔唯芟刈蘆葦<lb/>
<pb n="KR3l0122_WYG_039-3b"/>
織席為生一女年十七八畧不識針紉之事但能助父<lb/>
編葦而已有神魚堰劉源者為其子娶之不能縫裳逐<lb/>
之歸父母俱亡無以餬口遂行丐于市朱從龍寓居堰<lb/>
側時時呼入其家供薪水之役乆而欲為擇配楚士吳<lb/>
公佐本富家子放肆落魄弃父而出游至寄跡僧寺為<lb/>
行者後還鄉里親族皆加厭疾郡庠諸生容之齋舍因<lb/>
相與戲謔使迎周女為婦假衣襦具酒炙共僦茅舍一<lb/>
間擇日聘娶儕輩悉集姑以成一笑意吳生知為丐者<lb/>
<pb n="KR3l0122_WYG_039-4a"/>
必將弃之已而相得甚驩遇鈐轄葛明之子富於貨財<lb/>
拉吳博塞吳僅有千錢連擲獲勝通宵<graphic n="KR1151" url="https://raw.githubusercontent.com/kanripo/KR-Gaiji/master/images/KR1151.png" mimeType="image/png"/>六百緍葛不<lb/>
能堪明日復戰浹辰之間所得又十倍吳自是啓質肆<lb/>
稱貸軍卒不數年利以萬計其父喚還家讀書益勤兩<lb/>
預貢籍周女開敏慧解婦功不學而能肌理豐麗頓然<lb/>
美好初里有嚴老翁呐士也善講解孝經能説相見周<lb/>
於丐中語人曰此女骨頭裏貴果如其言向使在劉源<lb/>
家時已如是則飢寒畢世矣<lb/>
<pb n="KR3l0122_WYG_039-4b"/>
　　單志逺<lb/>
單志逺河州人居通闗之南世守衆業家稍優贍志逺<lb/>
淳古恬淡獨好長生之術每道流至無問善否一切延<lb/>
納金亮正隆中有丘徳彰者自云春秋過七十本江南<lb/>
人而容儀抗爽纔如三四十許嵗善談𤣥理行吐納之<lb/>
法單得之大喜過望遂以師禮敬事之有言必信一夕<lb/>
從容語曰人孰無道心大抵為嗜欲所敗今將求延生<lb/>
乆視之理茍不見絶此段鮮有克終者單焚香再拜力<lb/>
<pb n="KR3l0122_WYG_039-5a"/>
請其要連宵固祈乃授以箧中丹藥使齋沐澄慮擇吉<lb/>
日服之僅月餘單精采摧憊隂嚢搐縮全若閹宦欲想<lb/>
未斷已無所能為以適我願崇信愈確丘又戒使静處<lb/>
一室無與外間相聞終日危坐非便溺不窺户丘出入<lb/>
自如浸浸用房中戰勝之技悦其妻妾皆與淫通隣里<lb/>
悉知之單殊弗悟既而挑妻妾奔遁隣人以告單單乆<lb/>
離家舍猶未信然告者至三四於是始行追躡得於别<lb/>
村執詣郡杖殺之妻妾亦受刑單弃之而為山林之游<lb/>
<pb n="KR3l0122_WYG_039-5b"/>
後莫知所届<lb/>
　　清風橋婦人<lb/>
王耕字樂道宿豫桃園人讀書不成流而為駔儈諳練<lb/>
世故且長於謀畫鄉人或有所疑則就而取法頗著信<lb/>
閭里間紹興之季去金從化僑居於山陽甲申秋金再<lb/>
侵邉避地丹陽北固山之後時淮民渡江者官司賑贍<lb/>
之耕襲里中人姓名自陳於府暮冬之望雪月交輝耕<lb/>
聞雞鳴以為天將曉急起著衣冠而出一僕徐徐來至<lb/>
<pb n="KR3l0122_WYG_039-6a"/>
耕先行由利涉門東循河而西欲從清風橋去甫及百<lb/>
步遇婦人攜青衣問曰天將曉乎曰然婦人曰我與妯<lb/>
娌分拆事投状詣府不知自甚路入城耕曰吾恰欲往偕行<lb/>
可也同塗未幾入城復遇數人中一人服飾齊楚餘秉<lb/>
火炬盡其僕也見耕與婦俱來罵曰汝是何等人半夜<lb/>
三更煽誘他家子女耕自辯其人益怒叱諸僕執縛鞭<lb/>
之百數哀鳴不肯捨正喧挐争競耕僕始至連聲叫秀<lb/>
才耕應之羣怪皆不見繩索自脱不能赴府還舍惘然尚懐<lb/>
<pb n="KR3l0122_WYG_039-6b"/>
怖懼遭繫之處痛毒難忍踰月乃復常<lb/>
　　淮隂張生妻<lb/>
楚民張生居於淮隂磨盤之灣家啓酒肆頗為贍足紹<lb/>
興辛巳冬金騎南下淮人率奔京口張素病足不能行<lb/>
漂泊揚州已而金亮至張妻卓氏為金卒所掠即與之<lb/>
昵卓告之曰我之夫在城中蓄銀五錠必落他人手不<lb/>
若同徃取之卒喜偕詣張處逼討之張㦸手恨罵卒益<lb/>
喜以為卓慕已凡是行鹵獲金珠盡委之相與如夫婦<lb/>
<pb n="KR3l0122_WYG_039-7a"/>
俄亮死軍囘卓痛飲卒酒卒醉卧之拔刃刺其喉悉嚢<lb/>
其物鞭馬復訪張張話前事責數欲行決絶卓出所攜<lb/>
附之曰當時不設此計渠必不肯信付我今日之獲乃<lb/>
張本於逼銀耳於是聞者交稱焉磨盤在縣地据淮泗<lb/>
之衝形如磨之圓轉因是得名漢韓信故墟也代生英<lb/>
豪雖婦人女子亦多剛清立節徐仲車集載淮隂一婦<lb/>
之夫隕命盜手而婦弗知其後盜憑媒納幣聘為室居<lb/>
三年生二子矣因乘舟過夫死處盜以為相從乆又有<lb/>
<pb n="KR3l0122_WYG_039-7b"/>
子必不恨我乃笑而告之故婦勃然走投保伍擒盜赴<lb/>
官大慟語人曰妾少年嫁良人為盜所殺使妾早聞之<lb/>
不與俱生此兩雛皆賊種不可留於人世俱擲諸洪波<lb/>
候盜伏辜亦自沉而死此二女志義相望於百年間云<lb/>
　　王直夫<lb/>
兖州萊蕪人王直夫雖出於田家而賦性剛介不媚鬼<lb/>
神每妻子疾病但盡力醫療凡招梗禬禳皆不為也黨<lb/>
友或勉之則曰死生有命富貴在天吾平生立志不可<lb/>
<pb n="KR3l0122_WYG_039-8a"/>
易也金正隆元年之春杪變怪驟興正晝鬼見形於中<lb/>
庭窺户嘯梁移床徙釡歌笑馳走百端千態舉室怖駭<lb/>
寢食不遑安直夫毅然不動呼長幼戒之曰無以異物<lb/>
置疑而畏之吾曹人也肖天地真形稟隂陽正氣彼隂<lb/>
鬼耳焉能干陽汝輩宜安之勿過憂怯家人意小定一<lb/>
日端坐堂上見巨魅身長七尺髙冠大帶深衣朱履拱<lb/>
立於前直夫了不動色魅斂袂言王翁真今日正人某<lb/>
等固已敬服猶恐色厲内荏故示怪以相撼而翁若不見<lb/>
<pb n="KR3l0122_WYG_039-8b"/>
不聞自是無敢循舊態矣直夫遣之悚揖而没<lb/>
　　竇致逺<lb/>
竇致逺者蔡州伏羌縣人所居曰甘谷堡以聚生童自<lb/>
給為人放曠不拘小節嘗從村墅還家行過古寺墓下<lb/>
聞其有生人笑談升髙以望見十餘輩衣冠形貌若古<lb/>
之王侯傳觴縱飲竇失聲大呼俱亡所在遺盃盤數器<lb/>
皆白角所作因取以歸併得古文書一冊沿塗展視葢<lb/>
左道之術竇究心學之食息不置乆之盡驗能呼雲召<lb/>
<pb n="KR3l0122_WYG_039-9a"/>
雨意之所欲立致於前又素善卜筮金正隆四年六月<lb/>
亢旱里人扣雨期應曰翼日當滂沛矣至日火雲鑠空<lb/>
净無隂鬱父老交徧詰之竇曰諸君趣歸須臾雨必至<lb/>
衆既去竇詣後圃井傍取稱䋲浸於水叩齒抛擲俄為<lb/>
龍雷聲震轟而甘霖傾㵼周匝二十里田苗勃興有惡<lb/>
子窺見其擲䋲之初告于官縛入郡治郡守使釋縛以<lb/>
好語問之對曰致逺窮書生也何能為所學者則劇術<lb/>
耳守命面呈一技乃解腰間勒帛寘地上一喝即卓立<lb/>
<pb n="KR3l0122_WYG_039-9b"/>
奮舉其顛歌舞而下又解皁縧布地叱之砑然成烏蟒<lb/>
庭下人怖畏奔走竇曰無傷也蟒盤旋之際已生鱗甲<lb/>
鬐鬛霹靂暴起化為飛龍遽乘之而去自是無復可見<lb/>
　　潘謙叔<lb/>
南康士人潘謙叔世居西湖釣魚臺下為人剛介利口<lb/>
頻涉獵書傳亦常入官府與人料理公事淳熈中因醉<lb/>
酒逢羣不逞于道争較是非為衆毆擊碎其腦還家未<lb/>
幾而死妻懦子弱不能訴紹熈元年仲夏之末日晡時<lb/>
<pb n="KR3l0122_WYG_039-10a"/>
漁舟十數集臺下舟子登岸飲酒見數百鬼附火坐取<lb/>
小魚炙于火上争奪食之鬼或無頭足在傍者以熟魚<lb/>
納其斷頭内一鬼以手掩面而食魚呼舟人之名審聽<lb/>
之則謙叔也皆懼而走羣鬼亦呼譟散去<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_039-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丁卷九<lb/>
</p>
<p>
</p>
  </div>
<div>
<head>夷堅志丁卷十</head> <lb/>
    <p>
<pb n="KR3l0122_WYG_040-1a"/>
欽定四庫全書<lb/>
　夷堅志丁卷十<lb/>
　　　　　　　　　　　　　宋　洪邁　撰<lb/>
　　鍾離翁詩<lb/>
淳熈十一年溧陽倉斗子坐盜官米黥配而籍其家得<lb/>
草書二軸題云庚申嵗書其名權花押正如一劒之状<lb/>
葢鍾離翁也其詞云露滴紅蘭玉滿畦閒拖象屐到峯<lb/>
西但令心似蓮花潔何必身將槁木齊古塹細香紅𣗳<lb/>
<pb n="KR3l0122_WYG_040-1b"/>
老半峯殘雪白猿啼雖然不是桃花洞春至桃花亦滿<lb/>
溪李粹伯跋之曰字畫放逸有翔龍舞鳳之勢脱去㝷<lb/>
常畦逕非得於心而應於手者不能爾飄然神仙風度<lb/>
固有所本云真本蔵於建康府治軍資庫絹素褾飾處<lb/>
皆斷裂惟字畫不動景裴嘗見之庚申嵗者豈非藝祖<lb/>
創業建龍元年乎<lb/>
　　潘元寜鼈夢<lb/>
潘元寜者青田木溪鄉人好賓客嗜食鼈凡溪潭之側<lb/>
<pb n="KR3l0122_WYG_040-2a"/>
擉捕有得必售之紹熈三年春漁者持一巨鼈來其重<lb/>
六斤潘見而喜即欲烹食妻曰今日上已不應食此姑<lb/>
留之以俟明旦可也諸子以䋲絆其足牽曳為戲抵暮<lb/>
墮溝中失所在經月餘妻夢一偉丈夫泣告曰向者將<lb/>
烹鼎鑊賴娘子一言勸止但得茍延而不幸落溝渠内<lb/>
為蟲蛆咂嚙一足幾斷與死為鄰願賜終惠覺以語潘<lb/>
潘笑曰恍惚之夢何足信凌晨起視之正見前鼈跛曳<lb/>
于泥中取之出使僕放諸河夫婦皆夢來謝<lb/>
<pb n="KR3l0122_WYG_040-2b"/>
　　櫻桃園法師<lb/>
臨安殿前司前軍有亡卒將官侯彦出捕之經櫻桃園<lb/>
見一道士古貌長鬚戴七星黑冠披紫雲霞服立于道<lb/>
左彦過其傍道士怒目切齒作色而罵曰煞叵耐一箇<lb/>
健兒行動直得如此而大肆體彦曰我自行過干汝何<lb/>
事其人又曰幾乎推倒我我是上清大洞法師知北極<lb/>
驅邪院事解擒捉天下鬼神如今朝廷官員都敬重我<lb/>
如何得厮欺負兩人喧争不已道士批彦頰彦不知端<lb/>
<pb n="KR3l0122_WYG_040-3a"/>
由未敢報但以手搦其腕道士不能敵顧而言曰且捨<lb/>
汝去今夜三更後當使汝知我神通耳彦歸舍情思弗<lb/>
安半夜忽如中風者狂顛叫哭若為鬼物所憑家人徃<lb/>
挽救其力比常日十倍莫可近於是迎師巫考治皆不<lb/>
效奄奄百許日得五雷陳法師怪乃謝去所謂道士者<lb/>
葢鬼也<lb/>
　　李夢旦兄弟<lb/>
饒州學生李夢旦家慶元元年五月日盡病疫唯其弟<lb/>
<pb n="KR3l0122_WYG_040-3b"/>
夢説得免一門内外米鹽百役弟悉任之先是旦卧病<lb/>
雖劇然五日即愈夢中見神人相與言夢説亦合有五<lb/>
日病但他若不安此家事務無人掌管如何傍一人云<lb/>
不教渠兄替神曰可便覺遍體火熱其病如初經四日<lb/>
夢中具狀告神祇乞免餘日恍若到中堂中堂者蠙州<lb/>
門内廟也望㕔上垂簾但聞其聲指揮從吏取狀俄聞<lb/>
怒罵曰藥都不喫却要免病旦以無藥告神云芍藥㵼<lb/>
心湯是已旦又言無之竟不為判所陳状不覺見弟在<lb/>
<pb n="KR3l0122_WYG_040-4a"/>
前煎藥問其名曰鄒醫送來者芍藥瀉心湯也喜其與<lb/>
夢合即服之少頃復睡又夢作状致前懇俄再到神所<lb/>
扣云服藥了未荅云服了神命一吏取罐子來教他吐<lb/>
及吐五蔵皆出復令納之然後取状判其後曰李夢旦<lb/>
合代弟夢説病五日今有状乞免縁當職新交職事不<lb/>
知上件因依今差張旺李徳集某等四人須管照顧李<lb/>
夢旦病限來日午間出汗仍將申状前致須臾别有黄<lb/>
牋追四人去旦曰且留看我曰不可已而復來云教兩<lb/>
<pb n="KR3l0122_WYG_040-4b"/>
人主出涼汗兩人主湯藥然明日午間未得五日直是<lb/>
初更方可良乆有著黄羅背子者至云汝家被瘟惱害<lb/>
我為汝押赴酆都去遂悟如期汗流匝身登時輕安正<lb/>
九月中也葢首尾厯百日云<lb/>
　　江友掃廟<lb/>
鄱陽市人江友以傭力自給一生不娶妻老而强健負<lb/>
擔不衰淳熈十六年正月八日始捨去故業捨身為中<lb/>
堂奴供洒掃事日飯於廟祝孫彦亨家夜則宿廡下孫<lb/>
<pb n="KR3l0122_WYG_040-5a"/>
氏苦貧江乏食或經日不繼紹熈四年十二月十三日<lb/>
將曉遍掃地門户未開遇一秀才與之相問訊扣之曰<lb/>
翁今幾嵗曰八十四嵗矣其人云吾知汝無飯喫無錢<lb/>
使當少濟汝即呼其僕耳語俄頃米一斛錢三貫在側<lb/>
江拜而起了不見人遽收錢米入室而復詣三神坐前<lb/>
髣髴見一神起立繫腰縧旋即仍舊江每於深夜聞神<lb/>
王駕車出其導卒<graphic n="KR3599" url="https://raw.githubusercontent.com/kanripo/KR-Gaiji/master/images/KR3599.png" mimeType="image/png"/>喝之聲全如帶鈴鵓鴿然廟外居<lb/>
者亦時或聞之但未嘗有所覩<lb/>
<pb n="KR3l0122_WYG_040-5b"/>
　　平陽杜鵑花<lb/>
王順伯為温州平陽尉嘗以九月詣村畦視旱田道間<lb/>
見有杜鵑花一本甚髙開花數朶色如渥丹照映人面<lb/>
皆赤訝其非時以詢土民皆云此種只出山谷一嵗四<lb/>
番開而春秋為盛順伯欲訪求小者竟不可得疑亦但<lb/>
有其一云子説神仙傳所載潤州鶴林寺有此花高丈<lb/>
餘每春末花開爛漫或窺見三女子紅裳豔麗共游𣗳<lb/>
下俗傳花神也是以人共保惜繁盛異於常花節度使<lb/>
<pb n="KR3l0122_WYG_040-6a"/>
周寳謂道人殷七七曰鶴林之花天下竒絶嘗聞能開<lb/>
非時花此花可開否七七曰可也寳曰今重九時將近<lb/>
能副此日開乎七七乃前二日徃鶴林中夜女子來曰<lb/>
妾為上𤣥所命下司此花與道者共開之來日晨起花<lb/>
漸拆蘂及九日爛漫如春一城驚異然則杜鵑之秋華<lb/>
在於平陽固不假女仙及道人之力也<lb/>
　　蜀獼猴皮<lb/>
彭仲訥送其兄仲和徃臨安置餞于鄱江之南天王寺<lb/>
<pb n="KR3l0122_WYG_040-6b"/>
見村民數十列坐廊下探籌相向若有所營就視之皆<lb/>
江岸漁人也問其所議何事曰有川客持一獼猴皮來<lb/>
售其價十三貫足我曹恰二十六人各人出錢五百分<lb/>
買今將割裂以去彭曰一猴之直至微安得買皮而有<lb/>
此價漁人曰是川中猴皮以置鈎上用釣白魚百無一<lb/>
失一番入水則愈更𦂳乆而不壊如吾鄉土産者皮著<lb/>
水即爛只堪三兩次用耳故不惜高價惟恐失之子仲<lb/>
子前嵗自夷陵得一猴髙二尺形状獰醜可憎攜歸馬<lb/>
<pb n="KR3l0122_WYG_040-7a"/>
廏踰年而死馬卒剥其肉烹食漁者適遇而見之謂峽<lb/>
蜀相連遽以五百錢買其皮去喜不可言葢正濟所須<lb/>
難計值也<lb/>
　　王左丞進用<lb/>
王履道政和初為相州司録秩滿入京相守韓純彦深<lb/>
知之㑹其弟粹彦召赴闕乃蔡修婦翁時修父京當國<lb/>
純彦以王嘱弟曰弟不須遽進且以王司録為先王以<lb/>
文聲動河朔滿意平步三館有善相者語之曰君侯真<lb/>
<pb n="KR3l0122_WYG_040-7b"/>
貴人然看此只得冷官三年外始如意涉厯清華直上<lb/>
兩地當建節鉞典兵權但晩節落莫耳王未以其言為<lb/>
信既到京師除宗子博士見之意大不愜所居在封丘<lb/>
門内一寺寂寞不聊欲丐外徃或曰寺外某秀才乃梁<lb/>
太傅客梁令渠延納士大夫之賢者勿惜一訪之王即<lb/>
與偕徃秀才邀入小齋見列書畫數十卷軸悉為跋識<lb/>
其尾而退王素習坡公翰墨而梁自言為出于公秀才<lb/>
如獲至寳捲寘諸篋立馳馬造梁第示之次日有㫖除<lb/>
<pb n="KR3l0122_WYG_040-8a"/>
左著作葢梁已因上直薦之矣蔡不預知一日在局蔡<lb/>
使人招至府不相見而命一老兵引趨長廊後小書院<lb/>
出黄袋文書付之乃試外制三題也凡合用筆墨紙硯<lb/>
糊匣剪刀壓尺硯滴一一畢備續又具饌甚腆舉所餘<lb/>
送其家文既就無由而可達覺忩外有竊窺者謂為老<lb/>
兵呼之急𨼆避葢蔡也少焉老兵來取然後導以出明<lb/>
日御筆除中書舍人蔡持之不下而奏言自來未有著<lb/>
作遷侍從於是改祕書少監財四旬竟申前命是時多<lb/>
<pb n="KR3l0122_WYG_040-8b"/>
有卿監或修撰視制者王封還除書徽宗嘉其敢言擢<lb/>
御史中丞宣和初年蔡失眷于上諭王使抨擊内交於<lb/>
近昵蔡知之王方候班殿廬蔡叩頭泣拜於榻前曰告<lb/>
陛下莫令王安中言臣重復懇祈更無它語上笑曰不<lb/>
須慮王將升殿宣㫖除翰林學士其事遂寢居職三年<lb/>
遷尚書左丞燕山平以慶逺軍節度使作牧靖康初坐<lb/>
失守貶謫至象州而没相者之語無一不酬紹熈乙丑<lb/>
邁侍先公在鄉里汪汝紹少卿㑹次厯言曲折予立聽<lb/>
<pb n="KR3l0122_WYG_040-9a"/>
聞之因循失於紀録今五十餘年故相者與秀才姓名<lb/>
及王公所居僧寺皆不復記憶僅能追書如此<lb/>
　　鄭道人<lb/>
紹興二十年鄱陽有鄭道人不知從何來不肯入道堂<lb/>
日行丐於市夜則出宿於城北縣社壇内距郭門七里<lb/>
四無人居嘗以春社先期命吏理葺祠宇不克歸是夕<lb/>
峭寒見鄭拾枯枝亂葉然火於屋角若與人對語夜且<lb/>
半顧謂之曰向火以暖可去矣切莫造妖作怪増種惡<lb/>
<pb n="KR3l0122_WYG_040-9b"/>
業將萬刼沈淪永無脱期又揖而起俄獨卧於火傍旦<lb/>
而復出留連數月無一人以為交侣或以為有道之士<lb/>
或以為遭魅怪所迷心墮鬼録唯雍友文頗識之曰異<lb/>
人也其後不知所之<lb/>
　　王侍臣<lb/>
王文卿侍臣已載書於前志紹興初入閩不為人所敬<lb/>
嘗寓福州慶成寺郡人見其所為疑涉夸誕使僕夜擲<lb/>
瓦礫於忩外欲其怖也王殊自如已而擊瓦再王叱曰<lb/>
<pb n="KR3l0122_WYG_040-10a"/>
人邪鬼邪一例行遣而僕應聲仆地竟不復生是時張<lb/>
和尚圓覺正以道術擅名閩人呼為聖者王與之徃還<lb/>
聞張為人主醮事語所善曰當打閧這秃一場未幾張<lb/>
四顧入城若有所訪田風子在東街茶店中坐遂徃揖<lb/>
之曰狂態復作耶王笑曰只頃刻耳及張至醮家汛潔<lb/>
壇席燈火如晝俄風從西北來撲滅無餘方食乆煥然<lb/>
復明道衆多與之不協因府治醮禱雨為髙功王請於<lb/>
府前立棚令道衆行繞其上已獨仗劒禹步於下方宣<lb/>
<pb n="KR3l0122_WYG_040-10b"/>
詞之次星斗滿天已而暴風駕雲亦從西北隅至燭盡<lb/>
滅震霆一聲甘雨傾注其徒戄懼而下王已去矣自是<lb/>
道俗始加尊事王之術葢習五雷法然用以為戲及妄<lb/>
害平人恐非神天所能容也<lb/>
　　張聖者<lb/>
福州張聖者本水西雙峯下居民入山採薪逢兩人對<lb/>
弈于磐石上與之坐使食筍張不能盡遂謝去即日弃<lb/>
家賣卜未嘗買錢布卦而人禍福死生隨口輒應自稱<lb/>
<pb n="KR3l0122_WYG_040-11a"/>
曰張鋤柄紹興中張魏公鎮閩母兾夫人多以度牒付<lb/>
東禪寺使擇其徒披剃長老夢黒龍蟠踞寺外旦而覘<lb/>
之張也問之曰欲為僧乎曰固所願於是落髮名圓覺<lb/>
嘗以雙拳納口中每笑時幾至於劇素不識字而時時<lb/>
賦詩見交遊間過舉必盡言諷勸郡士林東有才無行<lb/>
嘗批張頭曰圓覺頭生角張應聲曰林東不過冬及期<lb/>
東以罪編吏役而行遊建安放言忤轉運副使馬子約<lb/>
純馬擒赴獄桎梏捶掠而肌膚無所傷竟用造妖惑衆<lb/>
<pb n="KR3l0122_WYG_040-11b"/>
劾于朝流梅州乆之復歸鄉己夘之冬或問新嵗状元<lb/>
為誰曰在梁十兄家皆莫能曉既乃温陵梁丞相魁天<lb/>
下十兄者克字也張所遇弈者一巾一髽髽者與之筍<lb/>
葢鍾離子云<lb/>
　　陳元紫姑詩<lb/>
候官陳元居縣之甘洲以進士第二人登科未食禄而<lb/>
卒癸志嘗載其入夢既没二年鄉士請紫姑仙得兩大<lb/>
字曰陳元復書一詩曰月桂曽攀第二枝緑袍得意拂<lb/>
<pb n="KR3l0122_WYG_040-12a"/>
丹墀不霑雨露空歸去折斷連環多少悲葢陳巍捷之<lb/>
後方娶妻纔為夫婦月餘而永别故卒章不能忘亦可<lb/>
哀也<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_040-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志丁卷十<lb/>
</p>
<p>
</p>
  </div>
<div>
<head>夷堅志戊卷一</head> <lb/>
    <p>
<pb n="KR3l0122_WYG_041-1a"/>
欽定四庫全書<lb/>
　夷堅志戊卷一<lb/>
　　　　　　　　　　　　　宋　洪邁　撰<lb/>
　　石溪李仙<lb/>
南劎州順昌縣石溪村民李甲年四十不娶但食宿於<lb/>
弟婦家常伐木燒炭鬻於市得錢則日糴二升米以自<lb/>
給有餘則貯留以為雨雪不可出之用此外未嘗妄費<lb/>
紹熙二年九月入山稍深倦憩一空屋外聞下棋聲知<lb/>
<pb n="KR3l0122_WYG_041-1b"/>
是人居望其中有兩士對奕李趨進揖之呼為先生奕<lb/>
者笑而問曰汝以何為業對曰賣炭爾又曰能服藥乎<lb/>
應曰諾即顧侍童取瓢中者與之童頗有吝色曰此何<lb/>
為者而輕付之咄曰非汝所知藥正紅而味㣲酸服竟<lb/>
亟遣出約曰三十年後復㑹此山中出門反顧茫無所<lb/>
覩嗅腰間所齎飯臭不容口傾之於水而行迨還家既<lb/>
厯三日矣遂連日大瀉自是不復飲食唯啖山果鄉人<lb/>
稱之曰李仙<lb/>
<pb n="KR3l0122_WYG_041-2a"/>
　　楊教授弟<lb/>
福州水西里中有一山壁立百丈自來無人能登楊宜<lb/>
中教授之弟為人輕浮不護細行忽夢黄衣道人告之<lb/>
曰明日清早可來山中相㑹至旦以語所善者凡數輩<lb/>
相約偕行縁塗謔浪到其下楊徑攝衣升峻壁步武雍<lb/>
容如履平地衆竚立驚顧已笑于山顛訪黄衣者不見<lb/>
但白花滿地時正餒悉擷而食之略無遺餘且揮手下<lb/>
招其徒皆莫敢仰視遂徐徐而下是夜復夢前人恚曰<lb/>
<pb n="KR3l0122_WYG_041-2b"/>
何得多口乃嚥𠻳津唾溢牙頬間吐置大鉢使之飲<lb/>
楊一吸而盡無憎穢心方天寒多雨只著單衣坐山<lb/>
上累日乃還衣不沾濡云未嘗値雨也從此飲啖比<lb/>
平日才十之二三衣道士服往來㕓市白晳如玉風<lb/>
骨頓清飄飄然有出塵之態盖已有所得矣淳熙中<lb/>
猶存<lb/>
　　萬夀寺門子<lb/>
福州萬夀寺紹興初有一獠子自鬻充守門之役凡累<lb/>
<pb n="KR3l0122_WYG_041-3a"/>
年啓閉洒掃晝夜不少怠在寺僕中最為勤飭主僧議<lb/>
脩堂殿度須五百千正擬精擇亷幹者出外求化獠知<lb/>
之入白曰在山門已久無所陳力願為常住辦此縁一<lb/>
寺皆指以為狂少頃錢至方大驚異或扣所從來笑而<lb/>
不答後主僧詣山荘涖收禾稻獠卒於門房寺為殮瘞<lb/>
畢始報主僧主僧曰兩日前吾見其人䇿杖過此不作<lb/>
揖而去謂其有所不合不知其亡也命發瘞視之但衣<lb/>
服存耳<lb/>
<pb n="KR3l0122_WYG_041-3b"/>
　　陳氊頭<lb/>
紹興中福州有丐者陳氊頭不知何許人衣裳垢涴不<lb/>
與人接語形容尤極穢濁然未嘗梳髮而頭無蟣虱未<lb/>
嘗澡浴而身不臭毎處於安泰橋之西偏以破席自蔽<lb/>
僅能容膝口中常吐一物於掌瑩白正圓玩弄不已或<lb/>
為人所窺則笑而復吞之盖内丹也若坐若卧動經月<lb/>
餘不出乞食驀然一出則奔走不少駐張圓覺頗識其<lb/>
異遺之詩曰釋氏三十金世界道家十二玉樓臺不知<lb/>
<pb n="KR3l0122_WYG_041-4a"/>
雲鶴歸何處空使氊頭夜卧陔數年後失其所往<lb/>
　　劉黄二道人<lb/>
蜀薩先生者寓於泉州以道術著名從之㳺者數百輩<lb/>
福唐有劉黄二道人亦其徒也黄年長劉呼為兄淳熙<lb/>
五年将同往訪之劉行至江南忽稱疾黄誚之曰汝扞<lb/>
格如此何以入道我今自為計劉曰平生碌碌無尺寸<lb/>
工夫又不見先生而逝恐淪下鬼黄曰凡學道者未必<lb/>
一世可成茍有可就余且權寄記俟來生脩持當符所<lb/>
<pb n="KR3l0122_WYG_041-4b"/>
願越二日劉死黄焚其尸後兩夕宿于旅邸劉不見形<lb/>
而詬罵于左右曰為汝所誤鬼録未肯受今去留俱無<lb/>
所附為之奈何黄曰何不寄止於人邪曰吾已為鬼将<lb/>
安往遂追隨三晝夜殊遭辱撓乃曰有一家頗豐吾送<lb/>
汝去於是還福州初郡富民鄭氏待黄生甚異妻有妊<lb/>
将孕黄夜扣其扉曰適有急幹故冒夜入城願借一宿<lb/>
而去因扣鄭妻免身之日曰未也黄宻語劉曰可矣及<lb/>
明旦妻誕男子復六年黄復至鄭館冬夕擁爐嬰兒亦<lb/>
<pb n="KR3l0122_WYG_041-5a"/>
坐其傍忽笑曰黄哥記得與我在秀州打化時事否黄<lb/>
為之色變鄭父聞而大呼曰吾兒何為譫語乃不復言<lb/>
慶元丙辰十有九嵗矣動作語默全𩔖道流而黄乃以<lb/>
嘔血下世<lb/>
　　籌洋村鬼<lb/>
福州羅源縣村墅名曰鸛坑有樵夫常以采薪至籌洋<lb/>
别村往反屢矣一日歸差晚行及小灣逢一人從山下<lb/>
來呼之曰多時不相見樵覺為已死神色沮喪徐乃能<lb/>
<pb n="KR3l0122_WYG_041-5b"/>
言曰爾死矣如何在此其人曰我本未合死今居此無<lb/>
異昔時指茂林間曰我只住其中可偕往説話樵拒之<lb/>
曰日勢且黄昏恐家人候門不便乃曰爾若到我家為<lb/>
傳語娘我住此與生時一般不用憂憶但有酒食時安<lb/>
排在門外自當歆享樵急揖之而去明日具言於鬼母<lb/>
泣而焚紙錢設置酒肴閉門祝之少還出視特空器耳<lb/>
其存也有妻及三子死後妻攜子改嫁屢遭繼父捶楚<lb/>
父常獨行過嶺鬼遮道罵曰爾之惡何由可奈既取我<lb/>
<pb n="KR3l0122_WYG_041-6a"/>
妻又虐我兒是何道理遂奮拳毆之此人亦與争鬬相<lb/>
追至洞口値有行過者訝而問之鬼乃沒迨還舍青痕<lb/>
遍體自是不敢復仍前過<lb/>
　　鸛坑虎<lb/>
羅源鸛坑村有一嶺不甚髙上有平巔居民稱為簥上<lb/>
田家一婦嘗歸寧父母過其處見一虎蹲踞草中懼不<lb/>
得免立而呼之曰斑哥我今省視爺娘與爾無寃女且<lb/>
速去虎弭耳竦聴遽曳尾趨險而行婦得脱世謂虎為<lb/>
<pb n="KR3l0122_WYG_041-6b"/>
靈物不妄傷人然此婦見鷙獸不怖悸乃能諭之以理<lb/>
亦難能也<lb/>
　　師姑山虎<lb/>
紹熙四年春古田縣師姑山有村婦採筍為虎搏去初<lb/>
夜見夢於家曰我初下山逢黒虎從對巖出相去尚逺<lb/>
急匍匐登山亸避為兩個小兒强把我脚不得前進但<lb/>
呌天乞命虎已在側即行啖食苦哉苦哉其家人盡起<lb/>
秉火挾杖迹婦所之正落草坡身無全膚舁以歸舍半<lb/>
<pb n="KR3l0122_WYG_041-7a"/>
夜後虎繞屋哮吼四出若有所索凡數夕乃止盖搏人<lb/>
而不得竟食所以逞怒兩兒乃倀鬼也<lb/>
　　陳氏女為白起<lb/>
慶元元年三月福州江南民陳氏女年十七嵗得病臨<lb/>
絶語人曰我古白起也女素不知書家人咸驚異焉謂<lb/>
曰白起乃秦國将軍下世以來一千三四百年矣何為<lb/>
有此言女曰是也為生時殺人七八十萬在地獄受無量<lb/>
苦近始得復人身然只世世作女夀不許過二十今日<lb/>
<pb n="KR3l0122_WYG_041-7b"/>
之死命也夫語畢而没<lb/>
　　張漢英<lb/>
張漢英者本長安人遭亂南徙家于福州貧困無所依<lb/>
寓宿萬嵗寺僧堂之後仰僧飯食以自給紹熙四年六<lb/>
月夢為黄衣卒所逮付之一繩使援以行四顧皆昏黑<lb/>
莫知所向俄而繩斷寸步不能進佇立以泣黄衣忽從<lb/>
小巷舉手招之隨以行到一官府門楣極低牓曰日考<lb/>
<graphic n="KR0655" url="https://raw.githubusercontent.com/kanripo/KR-Gaiji/master/images/KR0655.png" mimeType="image/png"/>毫過惡之司主者衣白据案决事左右侍者皆女子<lb/>
<pb n="KR3l0122_WYG_041-8a"/>
亦衣白主者大聲叱曰汝在陽間作何過惡對曰平生<lb/>
常念濟物恨力不逮心初未嘗有害人之意主者曰汝<lb/>
功名休要覬幸但欺心事此間隨所為必書不可不知<lb/>
也張不敢荅驚悚而寤亦不為人談後來所覩明年三<lb/>
月抱疾死人疑其或有𨼆慝云<lb/>
　　雪峯異僧<lb/>
古田觀音寺長老法椿嘗挂搭於雪峯與一㳺僧聨單<lb/>
浙西人也趨進頗崖異好為誇大之言每云福州人要<lb/>
<pb n="KR3l0122_WYG_041-8b"/>
罵僧作禿奴此何理也然其俗多脩浄土却似可嘉其<lb/>
後偕入城如鼓山凡十僧同行未到五里旋風倐起於<lb/>
步武間衆錯愕失次幾不可立少頃風定此僧已不知<lb/>
所往矣皆疑為散聖混凡者或以為恠人云<lb/>
　　杉洋龍潭<lb/>
淳熙甲辰嵗福州盛夏不雨府帥趙子直命諸邑凡境<lb/>
内有神祠湫淵靈異之處悉加敬禱古田縣杉洋山有<lb/>
三潭在巖嶺峭拔間居民每往祈雨多獲甘<graphic n="KR0584" url="https://raw.githubusercontent.com/kanripo/KR-Gaiji/master/images/KR0584.png" mimeType="image/png"/>於是邑<lb/>
<pb n="KR3l0122_WYG_041-9a"/>
丞陳某詣其處焚香致詞罷向潭簮笏端立願一覩龍<lb/>
形丞為人愿慤移時不懈俄黒雲從山腰起徧覆大空<lb/>
一物躍出第三潭盤於巖石之上盖龍股也色正黄其<lb/>
大如椽陳倉卒趨下得民家少憩即時大雨周浹一縣<lb/>
三日乃止郡上其事于朝詔加封立廟<lb/>
　　浮曦妃祠<lb/>
紹熙三年福州人鄭立之自畨禺泛海還鄉舟次莆田<lb/>
境浮曦灣未及出港或人來告有賊船六隻在近洋盍<lb/>
<pb n="KR3l0122_WYG_041-9b"/>
謀脱計於是舟師詣崇福夫人廟求救䕶得三吉珓雖<lb/>
喜其必無虞然遲回不决聚而議曰我衆力單寡不宜<lb/>
以白晝顯行迎禍且安知告者非賊候邏之黨乎勿墮<lb/>
其計中不若侵曉打發出其不意庶或可免况神妃許<lb/>
我邪皆曰善迨至港果有六船翔集洪波間其二已逼<lb/>
近舟人窘迫但遥瞻神祠致禱相與被甲發矢射之矢<lb/>
幾盡賊軸轤已接一寇持長叉将跳入忽烟霧勃起風<lb/>
雨欻至驚濤駕山對面不相覩識全如深夜既而開霽<lb/>
<pb n="KR3l0122_WYG_041-10a"/>
帖然賊船悉向東南去望之絶小立之所乗者亦漂往<lb/>
數十里外了無它恐盖神之賜也其靈異如此夫人今<lb/>
進為妃云<lb/>
　　閩僧宗達<lb/>
閩僧宗達住持羅源山寺連江林行者之叔某以沙彌<lb/>
受業其後㳺方江湘間與達相遇於南昌村墟達見之<lb/>
甚嘉導詣一刹駐留三宿至夜失達所在第聞呻吟之<lb/>
聲若在數十里外沙彌恠之時達謝世五年矣而沙彌<lb/>
<pb n="KR3l0122_WYG_041-10b"/>
頓忘之且往訪尋正見坐於竈下伸足入火呌苦不絶<lb/>
音已則行立如初始言曰我以在生時曽伐寺後木兩<lb/>
株與人今墮惡境每遇鼎鑊煑水必将我脚代薪所幸<lb/>
平日無他過只坐此罪受竟却超生矣此寺僧衆稍多<lb/>
清晨赴齋堂喫粥三次先是洋銅汁次鐵汁末乃粥也<lb/>
汝切記取俄而報繩床火發羣僧聚立于法堂上一僧<lb/>
脱衣登床受灸痛楚不可忍少還趨下復着衣續有陞<lb/>
者如是不已達曰是皆謗般若之人大凡道眼未明妄<lb/>
<pb n="KR3l0122_WYG_041-11a"/>
説東西罪業至重汝宜深戒吾幸不罹此苦可為世人<lb/>
一一説之沙彌流汗匝體瞿然而寤盖在榛莽間當時<lb/>
佛屋鐘樓金碧晃耀皆幻也予所記沃焦山事頗與後<lb/>
一段相符<lb/>
　　陳公任<lb/>
陳公任者福州長樂縣巨商也淳熙元年正月一日其<lb/>
妾夢三人入門其二衣緑袍持牘大書於壁間曰陳公<lb/>
任今年四月初七日主惡死妾識字能讀明旦告其侣<lb/>
<pb n="KR3l0122_WYG_041-11b"/>
曰夜來夢極不祥相與視壁上字一無所有皆匿諱不<lb/>
敢説久之衆商張世顯何仲立仲濟十餘輩訂云福清<lb/>
東牆莫少俞治船欲以四月往浙江可共買布同發如<lb/>
期而行至州界鳬鷹港夜可二鼓舟師報船無故自拆<lb/>
世顯遽擁衾出是時碇泊處去岸猶丈許覺如有人擁<lb/>
其輩至岸餘人相繼騰上惟公任仲立留戀貨財未肯<lb/>
捨頃之舟沉而繂出水面二人急抱繂逐浪上下哀呼<lb/>
求救不可忍聞腹為繂所搖幾至於裂竟墮死波中正<lb/>
<pb n="KR3l0122_WYG_041-12a"/>
初七夜也<lb/>
　　福州民家豬<lb/>
福州古田小民家育一豬其居窄隘常置之寝室中民<lb/>
有一子未脱襁褓其母出隣舍啜茶以卧籃貯兒於床<lb/>
上豬銜薦拽下而籃隨仆地遂齧兒雙足至股又食其<lb/>
臂幾盡經宿方死<lb/>
　<lb/>
　<lb/>
<pb n="KR3l0122_WYG_041-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷一<lb/>
</p>
<p>
</p>
  </div>
<div>
<head>夷堅志戊卷二</head> <lb/>
    <p>
<pb n="KR3l0122_WYG_042-1a"/>
欽定四庫全書<lb/>
　夷堅志戊卷二<lb/>
　　　　　　　　　　　　　宋　洪邁　撰<lb/>
　　海船猴<lb/>
廣州海山樓下客商舶船養一猴甚馴育之既久與人<lb/>
無間商婦生嬰兒已三四嵗猴每抱持之習以為常家<lb/>
人亦視之不問一日商登岸婦在寝猴輙挾兒直升桅<lb/>
檣之顛其髙數丈滿船人皆驚慴而猝不可取但鋪設<lb/>
<pb n="KR3l0122_WYG_042-1b"/>
帆席帷幕四環於下以防墜水遣篙師扳援而上将至<lb/>
矣猴遽放手兒遂墜下板上碎首死商殺猴沈諸海中<lb/>
痛恨無及矣相州人張正叔時避地在彼親見之予亦<lb/>
記小説中有猴効人浴兒而舉置湯鑊内既云異𩔖自<lb/>
不應狎之如人也<lb/>
　　胡仲徽兩薦<lb/>
胡仲徽以紹興中兩請鄉解毛山人之相鼇頭先生之<lb/>
卜皆已書於庚志而猶有遺者癸酉之秋将入試寓館<lb/>
<pb n="KR3l0122_WYG_042-2a"/>
於城隍廟巷人家樓上有富家翁送其子應舉欲胡為<lb/>
助許以錢三百千胡謝之曰吾固甚貧然學業有限所<lb/>
謂自照一身猶未光者何暇推餘波及他人乎翁去胡<lb/>
念厚餌可戀貯懐抱間未决夜夢黄衣卒登樓上報牓<lb/>
胡問已得失曰正為姓名在牓所以來報胡甚喜卒既<lb/>
下復還白曰秀才解名雖定更須莫要管閑事乃可胡<lb/>
矍然而寤思晝日富翁之囑力却之果預薦己夘之秋<lb/>
以兼經就試郡學士子或夢人云今年垂字賦作都魁<lb/>
<pb n="KR3l0122_WYG_042-2b"/>
覺以告親朋莫曉所謂是嵗賦題出天子與日月並明<lb/>
以天子無私明並日月為韻滿塲第一韻押明字者十<lb/>
人而九胡獨押私字前兩句曰聖徳髙拱天光下垂考<lb/>
官擊節嘉歎遂寘首選乃知片言隻字㒺不素定又豈<lb/>
可復容私意哉<lb/>
　　王彦謨妻<lb/>
紹興癸亥梁企道侍郎寓居鄱陽妙果寺隨行王彦謨<lb/>
提轄者攜妻子處僧堂後以典質取息自給生四子曰<lb/>
<pb n="KR3l0122_WYG_042-3a"/>
晉卿舜卿楚卿月卿妻極狠悍有兩婢役使甚酷晝夜<lb/>
不得少息每見其困睡必按皂角滓蜇其目至經日不<lb/>
能視或勸之曰婢妾有過當箠之不可恕則逐之不應<lb/>
損其眸子壊他終世殊不為止後彦謨死浮財積踰萬<lb/>
緡四子分往娼家荒費無度久之晉楚月三卿相繼亡<lb/>
悍妻因病目遂雙瞽宛轉床席間呻吟怨悔飲膳不能<lb/>
以時得凡十年乃絶命其為報應章顯如此<lb/>
　　孫知縣妻<lb/>
<pb n="KR3l0122_WYG_042-3b"/>
丹陽縣外十里問土人孫知縣娶同邑某氏女女兄弟<lb/>
三人孫妻居少其顔色絶豔性好梅粧不分寒暑著素<lb/>
衫衣紅直繫容儀意態全如圗畫中人但每澡沐時必<lb/>
施重幃蔽障不許婢妾輙至雖揩背亦不假手孫數扣<lb/>
其故笑而不答厯十年年且三十矣孫一日因㣲醉伺<lb/>
其入浴戲鑚隙窺之正見大白蛇堆盤于盆内轉眄可<lb/>
怖急奔詣書室别設床自是與之異處妻盖已知覺纔<lb/>
出浴即往就之謂曰我固不是汝亦錯了切勿生他疑<lb/>
<pb n="KR3l0122_WYG_042-4a"/>
今夜歸房共寝無傷也孫雖甚懼而無辭可卻竟復與<lb/>
同衾綢繆燕昵如初然中心疑憚若負芒刺展轉不能<lb/>
安席怏怏成疾未踰嵗而亡時淳熙丁未嵗也張思順<lb/>
監鎮江江口鎮府命攝邑事實聞之此婦至慶元二年<lb/>
年四十猶存<lb/>
　　章茂憲夢<lb/>
章茂憲穎臨江新喻人淳熙乙未嵗赴省試畢歸郷因<lb/>
過近郊一僧寺意中小不適頭目昏困遂託宿初更時<lb/>
<pb n="KR3l0122_WYG_042-4b"/>
夢為人迎入官府堂上設几案胥吏滿前各抱文牘白<lb/>
章書判既而曰更須候有雨乃可遂引立庭中少頃雨<lb/>
大作每一㸃着身變如血色隨覺清涼頭涔涔然如生<lb/>
角之状復導升堂羣吏以次進或持獄訟公案使之決<lb/>
遣凡數百項有腦上戴𣗳枝及草葉者各隨所掌咨禀<lb/>
又以𣗳葉一二百片請花押或列竹籌如算子其多無<lb/>
數亦一一押字不勝倦苦迨五更乃醒明日報牓人至<lb/>
奏名為第一邑子丁居易從章㳺學後登科為贑縣主<lb/>
<pb n="KR3l0122_WYG_042-5a"/>
簿張思順作丞聞其説<lb/>
　　鄭主簿夢<lb/>
莆田鄭景實㮚淳熙庚子年從鄉相陳魏公於建康其<lb/>
子爚始六嵗已嶄然見頭角公招入府觀其人果俊爽<lb/>
解讀書識非凡器謂乃父曰他日當為吾門壻鄭巽謝<lb/>
而已至戊申年鄭官襄帥幕府子侍行忽告人言我夜<lb/>
夢到陳相公府供帳華赫婦妾擁一女出簮珥盛服儐<lb/>
者掖我使拜須㬰而寤此乃何祥也女兄笑之曰莫要<lb/>
<pb n="KR3l0122_WYG_042-5b"/>
閑思量汝但専精學業若及第得官便可做他家女壻<lb/>
矣又三年鄭幹辦行在審計司魏公少子語鄭云欲從<lb/>
先人治命以一妹一姪庚申來合昏訪諸卜者而侄女<lb/>
吉正媒妁擬議未竟紹熙癸丑爚一舉登科方十九嵗<lb/>
調建安主簿遂諧所志女之父工部郎中守也<lb/>
　　葉丞相祖宅<lb/>
葉子昻丞相祖宅在興化仙逰縣葉氏族派百餘家皆<lb/>
居一村此宅據其要㑹羣山環峙如屏如障紹興術士<lb/>
<pb n="KR3l0122_WYG_042-6a"/>
羅正甫者因行地至焉謂宅人曰論山岡形勢當出宰<lb/>
相但常經發洪之害須生氣積久如故始合相法以是遲了<lb/>
百年發洪者俗指言洪水從山迸出衝破成竅也是時<lb/>
子昻為上虞宰後十五年拜僕射盖距發洪時恰百年<lb/>
正甫以所言驗效士大夫聞者争延致之然無復竒應<lb/>
也<lb/>
　　陳魏公父墓<lb/>
陳魏公父墓在莆田境中南寺之側本一富民葬處也<lb/>
<pb n="KR3l0122_WYG_042-6b"/>
葬後二十五年間民子若孫皆病目甚者至於盲障有<lb/>
術人語曰此害由墓而起當急徙之以其地售與他人<lb/>
則可不然日甚一日嵗甚一嵗禍将益深殆不可救矣<lb/>
富子大懼即别卜改窆而故穴為魏公家所得富民病<lb/>
者愈而魏公正位宰相官至少師然則宅兆之吉盖有<lb/>
所係無徳以承之不惟不得福乃受其殃不容妄僥冀<lb/>
也<lb/>
　　　鄭秀才夢<lb/>
<pb n="KR3l0122_WYG_042-7a"/>
興化鄭秀才嘗赴浙漕試寓客邸其弟景實在學中每<lb/>
夕謁告從之宿兄嘗呼之曰適夢數報牓人憧憧走趨<lb/>
云尋一個鄭大成不知去處此何為者明日臨安解試<lb/>
揭牓果有大成在焉數夜後又夢到一處見揭巨榜其<lb/>
上皆人姓名但記有李𥙷者以金填之是夜漕榜出𥙷<lb/>
為第一人鄭君乃不中選此夢于身了無所預冥冥之<lb/>
中何所係而先告若此<lb/>
　　方翥招紫姑<lb/>
<pb n="KR3l0122_WYG_042-7b"/>
莆田方翥次雲紹興丁巳秋将赴鄉舉常日能邀致紫<lb/>
姑神于是以題目為問神不肯告曰天機不可泄又炷<lb/>
香酌酒禱請數四乃書中和二字翥時方年十八嵗習<lb/>
詞賦遂遍行捜索如天子建中和之極致中和天地位<lb/>
以禮樂教中和中和在得民情如此之𩔖凡可作題者<lb/>
悉預為之是嵗以士子多分為兩場其賦前題曰中興<lb/>
日月可冀後題曰和戎國之利始悟所告翥試前賦中<lb/>
魁選予少時猶傳誦之其警聫云八紘地闢符一馬之<lb/>
<pb n="KR3l0122_WYG_042-8a"/>
渡江六合天開光五龍之夾日佇觀僚屬復光司𨽻<lb/>
之儀忍死須㬰咸泣山東之淚翥次年登科然蹭蹬三<lb/>
十年才為秘書省正字而止<lb/>
　　阮秀才酒錢<lb/>
莆田士人王育卿嘗預鄉薦夢入𡨕司三人冠服坐于<lb/>
上其一呼王臨階問之曰頗相憶否向曽與君同筆硯<lb/>
王不能識也又云君大期殊不逺故欲奉告耳俄皆起<lb/>
入屏後王望几案上有文書一冊就視之皆細字人姓<lb/>
<pb n="KR3l0122_WYG_042-8b"/>
名而詳其所為善惡功過其一曰阮某不合頼人酒錢<lb/>
減夀半紀未暇他閲三人復出謂王曰過三年當再相<lb/>
見出行廊下見里巷張生枷繋受訊欲往問勞之送吏<lb/>
不許覺而不樂試遣子詣張氏則昨夕中風疾矣經二<lb/>
年自料不久於人世乃扣謁阮秀才從容言曰吾子常<lb/>
日曽與人有訟事否曰素不好訟固問之乃言但昔常<lb/>
開酒肆有負我錢十五千而㳺販他鄉不歸者因誣為<lb/>
其兄所欠訴于縣逮治之遂如數相償王愀然曰如是<lb/>
<pb n="KR3l0122_WYG_042-9a"/>
則冥司有證吾必不免徐告阮以所見阮亦悔之王至<lb/>
期果死<lb/>
　　孫大小娘子<lb/>
吳興孫提舉家居臨安既歿之後妻與二子五女孤弱<lb/>
同處女皆美色長者先亡第四女為同宗養女第五女<lb/>
流落于永陽縣王後院乾道元年浙西大疫孫兩子并<lb/>
婦及第二第三女死焉妻慮禍未艾以為長女墓不吉<lb/>
所致遣所親少年魏二官人往新市舉焚其柩魏既至<lb/>
<pb n="KR3l0122_WYG_042-9b"/>
以告守庵老尼尼勸止之曰今年天行熾毒誰家不壊<lb/>
人口大小娘子入土數載幸自寧帖豈忍無故殘暴其<lb/>
朽骨以起泉下之寃憤哉魏曰吾亦何心但奉宜人命<lb/>
為此詎容空囬尼閉拒再三不能遏乃曰待與你説明<lb/>
旦來可也魏莫曉所言姑應曰諾遂去此女盖自𦵏之<lb/>
後常夜出至尼房問訊酬答聴其誦經迨三四更始退<lb/>
是夜亦至尼告之曰有一因縁不厮當頗知之否女曰<lb/>
吾固知之煩師説與魏二吾門災咎於數當然非我丘<lb/>
<pb n="KR3l0122_WYG_042-10a"/>
墓所作望令歸白吾母為罷此役如不動瘞穴却自保<lb/>
護兩妹教化安寧尼許之至明日具以語魏魏笑而不<lb/>
信曰烏有是事汝妄撰造嚇我耳立喚工僕将致力尼<lb/>
又請申一夕之期才入夜女已至曰魏二不聴我語但<lb/>
一任渠所為魏竟詣彼處掘冢斧其槨手掲盖板女奮<lb/>
身起坐顔貌如生注目視魏發聲大笑魏駭栗而仆良<lb/>
久稍蘇急焚香謝罪復掩之孫氏之病者亦愈饒池州<lb/>
巡轄遞鋪官元善與所居正與孫隣故得本末詳實如<lb/>
<pb n="KR3l0122_WYG_042-10b"/>
此猶恨老尼與女周旋厯嵗略不扣其所以然及幽冥<lb/>
間見聞自此後曽再出與否也<lb/>
　　黄惠州<lb/>
朝請大夫黄民瞻贑州信豐人也登第之後多從官嶺<lb/>
南厯潮陽宰循州通判知髙州母憂去復知惠州紹熙<lb/>
元年閏二月正與妻在堂上忽發怒叱廷下曰去妻驚<lb/>
問之曰一箇黄衣承局徑敢入宅堂手中持文字一紙<lb/>
欲呈我故喝使去猶恨不曾教人捉下爾如何不見妻<lb/>
<pb n="KR3l0122_WYG_042-11a"/>
不敢言然絶以為憂是月二十九日也抵暮得疾三月<lb/>
旦稍愈能起行索食後數日呼老兵云㕔下官錢好好<lb/>
排垜我只今自出監收聞者愕然宻相與語知府在假<lb/>
元無人将錢物來又不敢辯但云錢不多庫官已自納<lb/>
了由是疾復作至九日忽又顧外大喝起身怒立若有<lb/>
所搏執之状人問之則曰前次承局又來依舊把文書<lb/>
且催我早去直是<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>耐妻知其所見不祥召集醫巫療<lb/>
拯證候益變厯兩月竟死初黄自髙州護母柩還鄉過<lb/>
<pb n="KR3l0122_WYG_042-11b"/>
贑江舟觸石拆裂柩没於水黄只一子奔投急流救之<lb/>
亦遭溺其尸與亡者柩皆尋索不得禍酷駭人至是孫<lb/>
孤才六嵗云<lb/>
　　淡水漁人<lb/>
元善與嘗監惠州淡水監場場在海濵在近居民數百<lb/>
户皆漁人也見其捕取海物至艱苦云鰒魚只有一邊<lb/>
殻以自蔽漁者挐舟至其所産處以麻繩繋腰縛一頭<lb/>
於柁尾然後沒水或至深入五六十丈如出其不覺皆<lb/>
<pb n="KR3l0122_WYG_042-12a"/>
可拾取或知人且至則粘著石上牢不可拔雖椎撃至<lb/>
碎亦然案後漢書伏隆𫝊張步獻鰒魚郭璞注三蒼曰<lb/>
鰒似蛤偏著石廣志曰鰒有殻一面附石細孔雜雜或<lb/>
七或九與此説同若江瑤淡菜之屬取之甚易迨欲出<lb/>
水則循繩扳縁足躡以升或久而不出而有泡沫堆突<lb/>
起於水面者妻子在舟中見其状皆撫胷慟哭盖已為<lb/>
大魚銜去矣遭此者常常有之<lb/>
　<lb/>
<pb n="KR3l0122_WYG_042-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷二<lb/>
</p>
<p>
</p>
  </div>
<div>
<head>夷堅志戊卷三</head> <lb/>
    <p>
<pb n="KR3l0122_WYG_043-1a"/>
欽定四庫全書<lb/>
　夷堅志戊卷三<lb/>
　　　　　　　　　　　　　宋　洪邁　撰<lb/>
　　成俊治蛇<lb/>
武功大夫成俊建康屯駐中軍偏校也善禁呪之術尤<lb/>
工治蛇紹興二十三年本軍于南門外四望亭晚數有<lb/>
蛇自竹叢出其長三尺面大如杵生四足遍身有毛作<lb/>
聲如豬行趨甚疾為逐人吞噬之勢衆皆驚擾不知所<lb/>
<pb n="KR3l0122_WYG_043-1b"/>
為適有馬槽在側急取覆之而白統制官遣呼俊俊至<lb/>
已能言其状且云是名豬豚蛇齧人立死即步罡布氣<lb/>
禁之少頃令啓槽則已僵縮不能動再覆之仰吸日光<lb/>
三吹槽上及啓視化為凝血矣又排彎山有異蟒色深<lb/>
青長可二丈積為人害居民共邀俊施術俊曰在吾法<lb/>
不宜率爾盍具状以來既得状書章奏天詰旦詣穴口<lb/>
為壇被髮跣足衣道士服向空叱神将曰速斯須蛇不<lb/>
出繼遣兩将如是者三四反蛇猛從穴内奮迅奔壇若<lb/>
<pb n="KR3l0122_WYG_043-2a"/>
將欲鬭者俊大聲訶之曰業畜那得無禮取所着汗衫中<lb/>
分裂其裾蛇擘為兩此患遂絶民家小兒因行草際遭<lb/>
螫毒徹心腑幾于不救俊往療之問兒曰汝誤踏踐之<lb/>
以致齧耶将自行其傍而然耶曰初未嘗觸之不覺咬<lb/>
我俊曰我亦久知之此無故傷人命不可恕乃除地丈<lb/>
許插小竹片為劎作法呼蛇至者如積令之曰作過者<lb/>
留劎下否則退羣蛇以次相引而去各適所在獨一小<lb/>
蛇色如土伏劎傍俊召判官檢法曰蛇無故傷人當何<lb/>
<pb n="KR3l0122_WYG_043-2b"/>
罪兒家聚觀者皆莫見久之又曰依法蛇自以首觸劒<lb/>
死焉俊之技如此而無所求於人醫士劉大用欲學其<lb/>
術俊曰此非所靳但慮持之不謹或干犯法律将自貽<lb/>
禍乃止景陳弟云鄉里亦曾有豬豚蛇以身腯而短不<lb/>
能蜿蜒故惟直前衝人遭之者無活理盖虺蝮𩔖也<lb/>
　　池州白衣男子<lb/>
李妙者池州娼女也淳熙六年有白衣男子詣其家飲<lb/>
酒託宿相得甚歡踰三月久妙以母之㫖從之求物男<lb/>
<pb n="KR3l0122_WYG_043-3a"/>
子曰諾我今還家取之明日持與汝妙使其僕雍吉隨<lb/>
以往男子拒之曰吾來此多日家間不知弗欲道所向<lb/>
若雍僕偕行恐事泄于我不便妙子母意其託辭竟令<lb/>
尾其後迤邐出郭門西至木下三郎廟前謂雍曰可囬<lb/>
頭有親家叫汝雍反顧則無人焉復前視之但見大白<lb/>
蛇望茅岡疾趨駭顫欲仆歸以告妙妙與雍皆大病期<lb/>
年乃愈而妙顔色萎悴不復𩔖曩時郡為落籍許自便<lb/>
後鬻于染肆為妾<lb/>
<pb n="KR3l0122_WYG_043-3b"/>
　　陳氏鬼疰<lb/>
韶州南七十里曰古田有富家婦人陳氏抱異疾常日<lb/>
無他苦每遇㣲風吹拂則股間一㸃竒痒爬搔不停手<lb/>
已而舉體皆然逮於發厥凡三日乃醒及就坐有聲如<lb/>
欬其身乍前乍後若搖兀之状率以百數甫小定又經<lb/>
日始困卧不知人累夕而愈至不敢出户更十醫弗効<lb/>
醫劉大用視之曰吾已得其證矣先與藥一服命取數<lb/>
珠一串來病家莫知為何用也當婦人正搖兀時記其<lb/>
<pb n="KR3l0122_WYG_043-4a"/>
疏數之節已覺㣲減然後云是名鬼疰因入神廟觀玩<lb/>
遂為邪鬼所慿以致精采蕩越法當用死人枕煎湯飲<lb/>
之既飲即大瀉數行宿痾脱然如失大用云枕用畢當<lb/>
送還元處如輙遲留則使人癲狂盖但借其氣耳予記<lb/>
南史中載徐嗣伯精於醫術有一嫗患滯泠診之曰此<lb/>
尸疰也張景腹脹面黄曰此石蚘耳沈僧翼恨痛見鬼<lb/>
物曰邪氣入肝皆令煑死人枕服之竟埋於故處王景<lb/>
問之曰三病不同而療之俱差何也具以答之景深嘆<lb/>
<pb n="KR3l0122_WYG_043-4b"/>
其神妙盖此𩔖也<lb/>
　　衛承務子<lb/>
寧國人衛承務者家素富唯一子年少好狎㳺急得疾<lb/>
羸痩如削衆醫以為瘵治療三年愈甚無益適劉大用<lb/>
過縣邀使視之切其脈亦謂瘵證凡下藥月餘畧不効<lb/>
問其致疾之因久乃肯言曰嘗以六月間飲娼家與娼<lb/>
喧争迨醉不復登榻獨困卧黒卓上稍醒而渴求水不<lb/>
可得其前有菖蒲盆水極清潔舉而飲之自是疾作劉<lb/>
<pb n="KR3l0122_WYG_043-5a"/>
黙喜宻遣僕掘田間淤泥以水沃濯取清汁兩盌置几<lb/>
上令隨意而飲衛子素厭苦其疾不以穢為嫌一飲而<lb/>
盡俄腸胃間攻轉攪刺久之始定續投以宣藥百粒隨<lb/>
即洞泄下水蛭六十餘枚便覺襟抱豁然劉曰此盖盆<lb/>
中所誤吞也蛭入人腹藉膏血滋養蕃育種𩔖每黏著<lb/>
五臓牢不可脱然久去汙渠思其所嗜非以此物致之<lb/>
不能集也衛子雖去其病然尫劣無力别施藥𥙷理至<lb/>
八十日乃平復予頃記張鋭治吳少師事絶相似云<lb/>
<pb n="KR3l0122_WYG_043-5b"/>
　　蔡主簿治寸白蟲<lb/>
蔡定夫戡之子康積苦寸白蟲為孽醫者使之碾㯽榔<lb/>
細末取石榴根東引者煎湯調服之先炙肥猪肉一大<lb/>
臠寘口内嚥咀其津膏而勿食云此蟲惟月三日以前<lb/>
其頭向上可用藥攻打餘日則頭向下縱有藥皆無益<lb/>
蟲聞肉香起咂啖之意故空羣争赴之覺胷間如萬箭<lb/>
攻鑚是其候也然後飲前藥蔡悉如其戒不兩刻腹中<lb/>
鳴雷急登厠蟲下如傾命僕以杖挑撥皆聫綿成串發<lb/>
<pb n="KR3l0122_WYG_043-6a"/>
長數丈尚蠕蠕能舉動而抛於溪流宿患頓愈此方亦<lb/>
載楊氏集驗中蔡㳺臨安為錢仲本説欲廣其𫝊以濟<lb/>
後人云<lb/>
　　鐵掃箒<lb/>
臨安術士失其姓名常著道服標牓曰鐵掃箒設肆于<lb/>
執政府牆下從而卜筮者多市㕓皂隸雖所言有驗然<lb/>
不為士大夫所稱淳熙甲辰冬季一細民來問命告之<lb/>
曰君星數甚惡最忌明年初春恐蹈刑戮之禍若能一<lb/>
<pb n="KR3l0122_WYG_043-6b"/>
月不出勿與人接庶可或免民雖不懌而以所戒深切<lb/>
于是如其言至晦日不能忍閑徑往責之曰汝道我正<lb/>
月大災今已到三十日又不曾分毫越法何由觸禍術<lb/>
士曰我一時間説了亦自忘記容再為推測及布局纔<lb/>
就復云今日尚是正月猶可慮必須打殺人民忿恚詆<lb/>
其誕妄相與争詈不已不勝忿曰我只打殺汝以驗汝<lb/>
術奮身起箠之不覺踢其脅立死遂受擒而得減死黥<lb/>
配此等事傳記中或有之<lb/>
<pb n="KR3l0122_WYG_043-7a"/>
　　張子智毁廟<lb/>
張子智貴謨知常州慶元乙夘春夏間疫氣大作民疾<lb/>
者十室而九張多治善藥分諸坊曲散給而求者絶少<lb/>
頗以為疑詢于郡士皆云此邦東岳行宫後有一殿士<lb/>
人奉事瘟神四巫執其柄凡有疾者必使來致禱戒令<lb/>
不得服藥故雖府中給施而不敢請張心殊不平他日<lb/>
至岳祠奠謁户庭悄悄香火寥落問瘟廟所在從吏謂<lb/>
必加瞻仰命炷香設褥張悉徹去時老弱婦女祈賽闐<lb/>
<pb n="KR3l0122_WYG_043-7b"/>
咽見使君來争叢繞環視張指其中𧰼袞冕者問為何<lb/>
神巫對曰太嵗靈君也又指左右數軀或擎足或怒目<lb/>
或㦸手曰此何物曰瘟司神也張曰人神一也貴賤髙<lb/>
卑當有禮度今既以太嵗為尊冠冕正坐而侍其側者<lb/>
顧失禮如此于義安在即拘四巫還府而選二十健卒<lb/>
飲以酒使往撃碎諸𧰼以供器分諸刹時薦福寺𬒳焚<lb/>
之後未有佛殿乃拆屋付僧使營之掃空其處杖巫而<lb/>
出諸境蚩蚩之氓意張且貽竒譴然民病益瘳習俗稍<lb/>
<pb n="KR3l0122_WYG_043-8a"/>
革未終更召入為吏部郎中<lb/>
　　錢林宗<lb/>
錢仰之林宗寓居於華亭之北庵浄居院為人頗耿直<lb/>
一日有蛇百數出室宇間屏帳之内亦蜿蜒糾結甚至<lb/>
甑釡蒸炊中亦然錢不以為異但命僕驅逐之因步至<lb/>
僧堂見一新置神像一軀乃俗所事施菩薩者其前正<lb/>
塑一蛇時邑人敬奉此妖至不敢斥其姓迨左畔方字<lb/>
亦謹避焉院僧欲乗勢立祠誘民禱供以牟利入錢悟<lb/>
<pb n="KR3l0122_WYG_043-8b"/>
家怪所起立取斧椎破擲於水中是夜僧挈囊而遁錢<lb/>
氏自此寧居北庵日以蕭條幾無人跡惟錢子孫猶處<lb/>
之蛇之為厲久矣此嵗稍息庚志亦書一事<lb/>
　　金山廟巫<lb/>
華亭金山廟瀕海乃漢霍将軍祠相傳云當錢武肅霸<lb/>
吳越時常以隂兵致助故崇建靈宫淳熙末縣人因時<lb/>
節競集一巫方焚香啓祝唱説福沴錢寺正家幹沈暉<lb/>
者獨不生信心語謔玩侮所善交相勸止恐其掇禍巫<lb/>
<pb n="KR3l0122_WYG_043-9a"/>
宣言詈責甚苦暉正與争辨俄踉蹡仆地涎流于外若<lb/>
蹶暈然從僕奔告其家妻子來視拜巫乞命巫曰悔謝<lb/>
不早神已盛怒既執録精魄付酆都死在頃刻不可救<lb/>
矣妻子彷徨無計但拊尸泣守暉忽奮身起傍人驚散<lb/>
謂强魂所驅沈笑曰我故戲諸人耳初無所覩也巫悚<lb/>
然潜出闔廟之人亦捨去<lb/>
　　錢伸之瘖<lb/>
紹興庚辰嵗錢大任堪自成都漕使下世其子伸之年<lb/>
<pb n="KR3l0122_WYG_043-9b"/>
三十餘忽瘖不能言而起居飲食一切與平時無異愁<lb/>
悶不聊侵尋八年久因一妾觸怒持杖箠之妾佚去斥<lb/>
之為啞畜生伸之愈憤悒大呼曰且看啞畜生打人咄<lb/>
咄不已家人聞其出聲驚喜來觀自是言語如故伸之<lb/>
以其疾因妾而愈置其怒而賞之後赴銓中選調江隂<lb/>
尉未及赴而卒<lb/>
　　李巷小宅<lb/>
饒州城内北邊李郎中巷有小宅素為鬼物雄據居者<lb/>
<pb n="KR3l0122_WYG_043-10a"/>
不能安每召㑹親賔肆筵設席客未至已見竒形異状<lb/>
者分坐飲啄紹興中厯梁氏管氏兩家最後董儀判官<lb/>
居之董亡厥子售於東隣王季光使君季光為人膽勇<lb/>
不畏妖厲得屋之初遣一僕守宿遭其惱亂終夕不得<lb/>
寝明夜易以兩兵亦復然王尤弗深信親往驗之大聲<lb/>
咄之曰吾聞此地多鬼若果有之宜即露玩少頃颯颯<lb/>
如持箒掃壁上塵土不為動俄又驟馬馳逐之聲王曰<lb/>
汝造妖只爾何足怕更須呈身向我便𨼆𨼆從栁隂下<lb/>
<pb n="KR3l0122_WYG_043-10b"/>
出竚立不移步王起即而語之曰汝若是横死伏尸者<lb/>
今已嵗乆難于尋覓何不自營受生處如要從我求酒<lb/>
饌祭酹福願薦拔亦無閑錢可辦茍冥頑不去當令師<lb/>
巫盡法械汝于東岳酆都是時勿悔其物隨言而沒宅<lb/>
自是平寧<lb/>
　　獨脚蓮<lb/>
鄱陽山間生一種草始萌芽時便似蓮房俗呼為獨脚<lb/>
蓮移植於居宅隙地及園圃中蛇虺不敢過其下王季<lb/>
<pb n="KR3l0122_WYG_043-11a"/>
光宅後榛莽叢裏有穴蔵蛇常出為人害乃種此草數<lb/>
本於穴外自是其患不作至暑月間聞穴内臭甚使園<lb/>
丁劚土訪求得蛇十數盖為草氣所薫漬也又一小蛇<lb/>
從别處來適到草間立化為水其效驗如是<lb/>
　　李興都監<lb/>
某衛人員李興以王勞解軍伍補官調泉州都監臨<lb/>
赴任遣妻子出陸自臨安先行興收拾併疊差晚乗馬<lb/>
追路至龍山下為小民千百壅遏僅得穿過乃是日誅<lb/>
<pb n="KR3l0122_WYG_043-11b"/>
一海劫既臠剮梟首矣興誚觀者曰此乃凶賊為良民<lb/>
害斬决萬段猶未足以償其惡爾曹何為注視之因舉<lb/>
足蹴踏遺骸且加唾罵血汙履勿顧衆亦稍散興忽覺<lb/>
迷罔茫然不知東西殆若喪心而為鬼所附著上馬復<lb/>
還城内投宿小邸一僕慮家人望信欲往報之不聴自<lb/>
此狂態日甚逢人輙奮擊人見其身軀偉壯膂力異常<lb/>
時避不與校至裸膊蓬首扣内前沙子門云欲謁官家<lb/>
叫屈守者知其疾且念向來同輩但扶曳出之故交有<lb/>
<pb n="KR3l0122_WYG_043-12a"/>
居於觀巷者强引興歸閉諸一室而穴壁𫝊致飯食不<lb/>
以多少皆無餘或經日忘設亦自若叫譟勃跳殊為所<lb/>
撓凡十餘夕竟自縊而死其家幾達閩始得信蒼黄奔<lb/>
歸盖劫鬼為之孽也子産曰匹夫匹婦彊死其魂魄猶<lb/>
能馮依於人以為淫厲正謂此云<lb/>
　<lb/>
　<lb/>
　<lb/>
<pb n="KR3l0122_WYG_043-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷三<lb/>
</p>
<p>
</p>
  </div>
<div>
<head>夷堅志戊卷四</head> <lb/>
    <p>
<pb n="KR3l0122_WYG_044-1a"/>
欽定四庫全書<lb/>
　夷堅志戊卷四<lb/>
　　　　　　　　　　　　　宋　洪邁　撰<lb/>
　　吳雲郎<lb/>
吳江縣二十里外因瀆村富人吳澤将仕生一子小字<lb/>
雲郎自少即向學嘗應進士預待補籍紹興五年八月<lb/>
以疾亡父母追念痛割明年冬澤之弟助教滋往洞庭<lb/>
東山婦家沈氏未至數里暴風打船暫泊於福善王廟<lb/>
<pb n="KR3l0122_WYG_044-1b"/>
下登岸縱行望廟門半掩見雲郎著皂綈背子緩步而<lb/>
出滋大駭就語之曰汝父母曉夜思念汝欲一㑹面不<lb/>
可得何為在此對曰兒有一事拘繋留連證對况味極<lb/>
苦告叔為道此意于二親若要相見須親自來乃可歎<lb/>
息而去滋急還舍白兄嫂皆相持悲哭三人者共乗原<lb/>
舟復抵廟下雲郎已立津次奔至父母前下拜泣訴具<lb/>
述幽𡨕辛苦之状語未畢忽怒目奮捽父衣大呼曰汝<lb/>
䧟我性命盜我金帛使我銜寃茹痛四五十年今日決<lb/>
<pb n="KR3l0122_WYG_044-2a"/>
不相捨遂互相拏搏滾入水中滋與僕從及舟人涉水<lb/>
救澤始得脱登岸因之垂死傍人初無所覩但見澤舉<lb/>
手揮争至暮乃定滋不知澤有𨼆慝試問之嚬蹙而言<lb/>
昔敵騎破城一少年子相投寄宿所齎囊金頗多吾心<lb/>
利其貲至之數月殺而取之自念寃債在身從壯至老<lb/>
未嘗不戚戚此兒生於壬午今日之報豈非此乎自是<lb/>
憂悶不食涉旬而死魏南夫丞相之子羔如表弟李生<lb/>
吳氏婚也為魏説此<lb/>
<pb n="KR3l0122_WYG_044-2b"/>
　　徳化鷙獸<lb/>
慶元元年五月二十四日九江大雨五晝夜江流暴溢<lb/>
雞犬畜産悉皆漂蕩有賣果小民黄二正在徳化縣村<lb/>
田間遇鷙獸縁道而來遽升髙木避之别有婦人攜兩<lb/>
小兒過其傍㳺戲自若獸亦不動黄忍怖下視甚異之<lb/>
忽有軍十餘人嗚鉦鼓且至乃持叉矛來欲驅逐者獸<lb/>
方始去渡水而西黄方敢下地到城門外婦人已先在<lb/>
彼值鬻米粽者取錢買十枚飼兩兒挾之而走其行甚<lb/>
<pb n="KR3l0122_WYG_044-3a"/>
疾兩目眈眈然殊可憎惡牽裾涉川如履平地後不知<lb/>
所往人疑為虎精如前所書陽臺者是也<lb/>
　　善鑑為僧<lb/>
淳熙四年張子正待制知泰州以妻病焚香禱佛願剃<lb/>
度一僧已而妻愈乃榜示諸刹凡在籍童行令悉趂四<lb/>
月十五立夏日集于報恩光孝寺秀州行者善鑑頗欲<lb/>
巡禮叢林自江隂濟江過石荘投宿明禧禪院兩脚忽<lb/>
重膇如石不能前彼盖不知邦君有施也寺僧與之言<lb/>
<pb n="KR3l0122_WYG_044-3b"/>
時已初十日矣心雖欲之而足力不可强夜夢伽藍神<lb/>
趣其去凌晨粥罷僶俛由如臯縣而北臨十四夜始至<lb/>
郡城抵報恩股痛益甚卧于選僧寮明日張與妻至群<lb/>
僚畢預齋供觀諸人探鉤時㑹者五百餘輩序立堂上<lb/>
張問綱維猶有未到者否以善鑑對且言其道路損脚<lb/>
目今困卧張必欲其來鑑不獲已䇿杖往隨衆拈一小<lb/>
紙卷及開視獨鑑得之即日落髮張氏制三衣與之同<lb/>
𩔖皆起登仙之歎纔旬日南禪缺住持張又作疏邀開<lb/>
<pb n="KR3l0122_WYG_044-4a"/>
堂主法席遂連處三大刹為淮地所重<lb/>
　　張氏煑蠏<lb/>
平江細民張氏以煑蟹出售自給所殺不可億計紹興<lb/>
五年七月買兩篰寘室中凡數百枚夜聞鴨聲嘈嘈父<lb/>
子秉炬尋索無所覩迨復寝其聲又作審聴之正在篰<lb/>
内乃起坐咄之蟹作人言曰只是死了住夜半後又覺<lb/>
有人着屐㳺行以為盜也走報隣里欲拘執寂無影響<lb/>
其女五七娘驚而病卧於床三日聞外人喚云五七可<lb/>
<pb n="KR3l0122_WYG_044-4b"/>
同去應曰待我來至晚而死後九日張妻亦病見女坐<lb/>
床下呼之使上已而張父子及妻相繼亡但存一小女<lb/>
曰阿感無人養育所親周二為取致其家便見父母來<lb/>
就喚亦死張門遂絶<lb/>
　　黄池牛<lb/>
黄池鎮𨽻太平州其東即宣城縣境十里間有聚落皆<lb/>
亡賴惡子及不逞宗室嘯集屠牛殺狗釀私酒鑄毛錢<lb/>
造楮幣凡違禁害人之事靡所不有王元卿叔端與表<lb/>
<pb n="KR3l0122_WYG_044-5a"/>
兄盛果子東淳熙十三年六月同往寧國府過其處見<lb/>
野園内係水牛五頭果指第二牛曰此明日當死王曰<lb/>
何以知之曰其四皆食草唯是牛眼中淚下且獨不食<lb/>
因詢茶肆人此誰家者曰乃趙三使所買欲待旦屠宰<lb/>
已而果然遂再往視之其第四牛亦有昨日之態望兩<lb/>
人來拱雙蹄跪地如拜訴状復詢肆人曰一客今早至<lb/>
此頓買三頭惟餘其一旦夕殺之矣果勸王使買之置<lb/>
於近庄以賒其死王即訪主人優償厥直牽以歸至今<lb/>
<pb n="KR3l0122_WYG_044-5b"/>
猶存<lb/>
　　蔡通判<lb/>
淳熈元年嘉興蔡攄承議赴蘄州黄梅知縣汎舟大江<lb/>
過蘄口宿是夜大風拔木舟碎於巨浪唯底板存蔡適<lb/>
在其上抱持浮漾意以為家人盡溺死矣待旦風小定<lb/>
視之則皆跧聚板上不失一人囊篋僕從悉沒一小篋<lb/>
貯出身勅詔獨得全旋喚漁舟載到南岸居人見其至<lb/>
争來慰勞云昨夜風雷黑暗中聞神聲言且救取蔡通<lb/>
<pb n="KR3l0122_WYG_044-6a"/>
判一家官人豈非蔡公乎蔡為人質重亷恪鄉里稱其<lb/>
賢故遭罹大難而蒙神力以免其後秩滿果調泰州通<lb/>
判<lb/>
　　閩僧如本<lb/>
如臯縣石荘鎮明禧禪院僧如本者福州人㳺方至彼<lb/>
遂留不去紹興辛巳金兵暴淮甸本收瘞遺骸三百得<lb/>
官給僧牒紹熈元年為監寺偕衆僧往黄華港石總首<lb/>
家修設佛供唯留一老者守舍亭午火作於延夀堂次<lb/>
<pb n="KR3l0122_WYG_044-6b"/>
及僧堂悉為灰燼衆聞報狼狽奔還常時諸僧戒帖度<lb/>
牒鎖置禪床上龕匱内皆焚滅無餘獨如本者挂于梁<lb/>
間既墮地有一大瓦正覆護之略無所損本戒行甚堅<lb/>
質樸好義日夕持誦經咒不息是以獲善報<lb/>
　　太陽步王氏婦<lb/>
紹興庚戌六月鄱陽境内太陽步王氏婦病卒以父往<lb/>
别村且肉猶未冷家人不忍殮走僕喚其父再宿始歸<lb/>
半醉間拊尸大哭未幾逝者復蘇是日招蓮花院僧誦<lb/>
<pb n="KR3l0122_WYG_044-7a"/>
經即扣所見婦起坐言曰到冥司橋畔見故母云汝何<lb/>
故在這裏此是死路不可久留遂買紙倩人寫状偕度<lb/>
橋天氣昏昩如深冬欲雪時經大官府吏兵甚盛兩廊<lb/>
枷係罪囚無數紫袍官人据案决事乃持所書状投之<lb/>
紫袍批曰本人奉事翁婆孝謹兼㝠數未盡宜放還即<lb/>
再從橋上過餒不可奈過鬻胡餅者欲買之母曰此豈<lb/>
可食少憩逢過者紛然全不見有囬者問母隂司事母<lb/>
曰不孝最罪重殺生次之倐覩一水閣滿池紅白蓮花<lb/>
<pb n="KR3l0122_WYG_044-7b"/>
相間縱觀之次若有人自後見擠墮水遂寤<lb/>
　　辰州通判<lb/>
辰州通判項某信州貴溪人自云其父未有子常齋戒<lb/>
禱請於上帝後夢黄衣吏持大盒來啓之見盤内貯一<lb/>
貴人金章紫綬母遂有娠七月七日生已至二十五嵗<lb/>
登科厯州縣五任赴辰陽時年未五十每自負必貴提<lb/>
㸃刑獄司檄往隣路襄陽置獄鞫通判被命和糴米𨼆<lb/>
瞞官錢數十萬之罪項受賂三百萬為之濶略勘事未<lb/>
<pb n="KR3l0122_WYG_044-8a"/>
竟得疾亟歸夜中神物縱横有彈指者有嘆息者云可<lb/>
惜可惜家人往往見之項聞而不悟疾勢轉甚馬院在<lb/>
州治後圃相去隔兩門百餘步鬼物夜運馬糞滿榻除<lb/>
去復然正以七夕日卒官止承議郎不霑遺澤<lb/>
　　房州保正<lb/>
房州房陵民李政為保正頑猾健訟侵人田園奪人牛<lb/>
馬官司莫能治淳熈十四年暴亡其家水牛當日産一<lb/>
犢腹下白黑毛相間成保正李政四字字如崇寧當三<lb/>
<pb n="KR3l0122_WYG_044-8b"/>
錢了了可識每妻子到其傍輙淚下甫半年為虎所食<lb/>
血骨皆盡唯四字連皮宛然如初監本州酒税忠訓郎<lb/>
王嗣宗親見其事人死為牛多矣諸志中屢書之兹又<lb/>
獨異也<lb/>
　　辰州地主<lb/>
王仲寅寅祖紹興戊辰嵗為湖北提刑司指使從其使<lb/>
馬居中巡厯屬城至辰州馬館于郡治燕堂王寢于設<lb/>
㕔之東角三更後夢老翁白袍烏帽通名上謁徑趨賔<lb/>
<pb n="KR3l0122_WYG_044-9a"/>
階王意其土地神屢揖使東向翁謝曰明公異日當來<lb/>
此作地主那敢居上固辭不可王覺取筆記之又誌於<lb/>
三里外長田張氏書院之壁後三十年自淮東鈐轄造<lb/>
朝趙魏公為相與之有舊擢守辰陽初未嘗敢萌五馬<lb/>
之念也得之若驚思前夢可證以淳熈辛丑正月赴官<lb/>
過長田視張氏壁所題字畫宛如昔日其家既籠以碧<lb/>
紗矣王後知永州提㸃廣西福建兩路刑獄而終<lb/>
　　張拱之銀<lb/>
<pb n="KR3l0122_WYG_044-9b"/>
江陵人張拱之世以富雄州里政和中夢白衣人二十<lb/>
餘輩拜揖於床下問其何人皆不荅旋没于地心雖怪<lb/>
之亦不以為絶異已而每夕皆然於是命僕掘於所沒<lb/>
處纔深三尺得大銀二十枚各重五十兩様製甚古料<lb/>
以為千嵗前物一一花書之而蔵于篋笥不為子弟言<lb/>
亦未嘗非時閲視也他日又夢來别云欲往長沙助趙<lb/>
官人宅造屋奈不得久從君㳺然終當復來張疑焉旦<lb/>
而發笥空無所見矣始大駭欲窮其驗専詣長沙訪之<lb/>
<pb n="KR3l0122_WYG_044-10a"/>
果于善化縣傍有趙宅方興工創大第治㕔事張老納<lb/>
謁趙宿聞其名亟出迎坐少定張起白曰君家治第時<lb/>
于土中獲何物趙不復𨼆告以得白金千兩張曰乃我<lb/>
家故所蓄每鋌有花書取而視之信然張乃話前夢願<lb/>
以他銀換易趙欣然許之張㩦歸喚鍛匠鎔為一巨毬<lb/>
當中穿竅用鐵索維縶寘于床脚使不可復動入夜常<lb/>
聞泣聲後經兵盜不知所在矣俗云張循王在日家多<lb/>
銀每以千兩鑄一毬目為沒奈何正此𩔖也<lb/>
<pb n="KR3l0122_WYG_044-10b"/>
　　豫章廟神<lb/>
魏道弼參政紹興壬午年為洪府帥守宅堂後有小土<lb/>
地廟其門與溷厠相連以為穢濁命徙於城隍廟廊下<lb/>
工力既具通判林君夢神人自通為府宅土地曰吾血<lb/>
食今地多厯年所雖隣於溷舍無害也若一旦徙去則<lb/>
盡室老稚将無所依又寄託大神之宇出入動息皆不<lb/>
遑安願乞賜一言達帥坐且仍舊貫幸也林曰神既能<lb/>
靈化何不自告之曰魏公乃紫氣星君今位崇輔弼豈<lb/>
<pb n="KR3l0122_WYG_044-11a"/>
得容易輙近明日林具以白魏乃輟其役但移門他向<lb/>
併葺飾像設而祭之是夜林又夢來謝<lb/>
　　五臺文殊<lb/>
宣和六年江遐舉邈為隆徳府教授求學司檄搜遺書<lb/>
與家人及長子珪詣五臺山宿於文殊院明日齋罷拜<lb/>
禱佛像前乞現靈相至晡時涼風㣲動西邊淡黄雲起<lb/>
少焉聲聞羅漢天衆各執幡幢香華以次引導戈甲旌<lb/>
旗陸續不絶傍與日光相映最後菩薩乗師子法座四<lb/>
<pb n="KR3l0122_WYG_044-11b"/>
夷君長氊裘狼帽謹隨之無量無邊各隨其𩔖異香芬<lb/>
郁鼻觀為清經數刻乃沒天将斂昏又見燈燭數百炬<lb/>
陳列金紫貴人執手爐行前菩薩緩步足跡所留蓮花<lb/>
隨生一黄犬搖尾在後珪時年十三嵗披僧衣亦現像<lb/>
側仙女吹簫笙𨼆𨼆可聞江一家并僧僕無不瞻覩靖<lb/>
康之冬報代馬飲河棄官赴京師除太學博士居竹柵<lb/>
巷未幾夢菩薩告以急請外即挈家東下出水門値泗<lb/>
上便舟㰕汴岸遂迤邐還嚴陵闔門安堵時京師已受<lb/>
<pb n="KR3l0122_WYG_044-12a"/>
敵矣間闗亂離不受怖恐珪生於政和癸巳至慶元丙<lb/>
辰八十有四嵗猶强健不衰<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_044-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷四<lb/>
</p>
<p>
</p>
  </div>
<div>
<head>夷堅志戊卷五</head> <lb/>
    <p>
<pb n="KR3l0122_WYG_045-1a"/>
欽定四庫全書<lb/>
　夷堅志戊卷五<lb/>
　　　　　　　　　　　　　宋　洪邁　撰<lb/>
　　劉元八郎<lb/>
明州人夏主簿與富民林氏共買撲官酒坊它店從而<lb/>
沽拍各隨數多寡償認其課厯年久林負夏錢二千緡<lb/>
督索不可得訴於州吏受賄轉其辭翻以為夏生所欠<lb/>
林先令幹者八人換易簿籍以為道地夏抑屈不獲伸<lb/>
<pb n="KR3l0122_WYG_045-1b"/>
遭囚繋掠扑因得疾郡有劉元八郎者素倜儻尚氣為<lb/>
之不平宣言於衆曰吾鄉有此等寃抑事夏主簿陳理<lb/>
酒錢却困坐囹圄何用州縣為哉恨不使之指我為證<lb/>
我自能暢述情由必使彼人受杖八人者浸浸聞其語<lb/>
懼彰泄為害推兩人饒口舌者隔手邀劉與飲於旗亭<lb/>
摘語兹獄曰八郎何必管他人閑事且喫酒酒罷袖出<lb/>
官券二百千畀之曰知八郎家貧漫以為助劉怒罵曰<lb/>
爾輩起不義之心興不義之獄今又以不義之財汙我<lb/>
<pb n="KR3l0122_WYG_045-2a"/>
我寧餓死不受汝一錢餌也此段曲直虚實定非陽間<lb/>
可了使隂間無官司則已若有之渠須有理雪處呼問<lb/>
酒家人今日所費若干曰為錢千八百劉曰三人共飲<lb/>
我當六百遽解衣質錢付之已而夏亟病出獄而死臨<lb/>
命戒其子曰我抱寃以没凡向來撲坊公帖并諸人負<lb/>
課契約盡可納棺中將力訴於地下纔一月八人相繼<lb/>
暴亡又一月劉在家忽覺頭涔涔顫眩謂其妻曰眼前<lb/>
境界不好必是夏主簿公事發要我供證勢必死然料<lb/>
<pb n="KR3l0122_WYG_045-2b"/>
平生無他惡業恐得反生幸勿亟斂以三日為期過期<lb/>
則一切由汝是日晚果死越兩宿矍然起坐曰比為兩<lb/>
箇公吏追去行百里乃抵官府遇緑袍官人從廊下房<lb/>
中出視之則夏主簿也再三相謝曰煩勞八郎來此處<lb/>
文書都了只要略證明切莫憂惱續見八人者共著一<lb/>
連枷長丈五六尺而鑚八竅以受首俄報王坐殿吏引<lb/>
造庭下王曰夏家事不須説但樓上喫酒一節分明白<lb/>
我我供曰是兩人見招飲酒五杯買羮三味與官㑹二<lb/>
<pb n="KR3l0122_WYG_045-3a"/>
百道不曽敢接王顧左右歎曰世上却有如此好人真<lb/>
是可重須議所以酬奨試檢他夀算一吏走出須㬰而<lb/>
至曰合七十九嵗王曰窮人不受錢豈可不賞與増一<lb/>
紀之夀勅元追者且引看地獄了却來既見大抵𩔖人<lb/>
間而被囚禁者皆本郡城内及屬縣人有荷枷絣縛者<lb/>
有訊決荆杖者望我來各各悲泣更相道姓氏居止囑<lb/>
我還世日為報本家或云欠誰家錢或云欠誰家租或<lb/>
云借誰家物或云妄頼人田産皆令妻兒骨肉方便償<lb/>
<pb n="KR3l0122_WYG_045-3b"/>
還以減𡨕罪他或乞錢財或求功果我不忍注目而退<lb/>
猶聞咨嗟嘆羨不已再到殿前王曰汝既見了反生時<lb/>
一一説與世人教知有隂司我拜謝辭去暨出門送吏<lb/>
需錢拒不與詬曰兩三日服事你如何略不陳謝且與<lb/>
我十萬貫又拒之曰我自無飯喫那得閑錢吏遂捽脱<lb/>
頂髻推仆地于是獲甦摸其頭已禿而一髻乃在枕畔<lb/>
濟南王夷縣尉時居四明親見其説如此淳熙中劉年<lb/>
過八十而病王往省問甚憂之劉曰縣尉不必慮吾未<lb/>
<pb n="KR3l0122_WYG_045-4a"/>
死後果無恙盖屈指冥王所増之數也至九十一嵗乃<lb/>
卒王今為饒州理掾<lb/>
　　妙縁寺<lb/>
紹興十六年十月二十五夜伯兄文惠公以台州通判<lb/>
出行縣宿天台山夢息擔山中獨㳺旁近僧舍至妙興<lb/>
寺欲囬忽雨作僧指西邊言曰彼方霞彩如此少頃必<lb/>
開霽田家常以此為占也東顧凝隂雨下如注髙峯樵<lb/>
徑衆水争流公並山而南復東折有橋長二十餘丈深<lb/>
<pb n="KR3l0122_WYG_045-4b"/>
澗聳起巨松參雲每五七步必夾橋蜿蜒枝幹俯就橋<lb/>
上若龍然謂之盤龍橋直東至所憩處時有一僧自妙<lb/>
興相從來求先去口占絶句送之歸曰西望霞光東望<lb/>
雲劃然晴晦此區分小橋過盡盤龍險囬首髙人多謝<lb/>
君遂覺俄復夢侍親攜家登陸日色已髙而兒曹尚告<lb/>
未辦忠宣公命趣之行嫂魯國夫人方梳装伯姊解篋<lb/>
取衣授公遂偕文安公及予侍行步尋近境又至一橋<lb/>
畔欲往西隅小寺視所取道頗𩔖昨所經行因話前夢<lb/>
<pb n="KR3l0122_WYG_045-5a"/>
二弟曰此妙縁寺也将度橋雨復作意欲輟行而忠宣<lb/>
强使往疑若彼寺有先世藁葬其間者忠宣杖䇿命一<lb/>
兵張盖既登岸文惠踵而前此橋危甚反顧二弟勿來<lb/>
未至妙縁而寤時忠宣在鄉里文安在毘陵予處侍下<lb/>
此夢殆不可曉<lb/>
　　文惠公夢中詩<lb/>
淳熙四年七月二十四夜文惠公在鄉里夢至一野寺<lb/>
不見僧而數羽人環坐其一髙吟曰六十方買妾七十<lb/>
<pb n="KR3l0122_WYG_045-5b"/>
猶生兒旁人掩口笑老子知不知公生於丁酉是嵗本<lb/>
命年正六十有一矣此客若有所諷也而公清居累嵗<lb/>
未嘗蓄姬妾即應聲答以五十六言云桑榆景迫鬢毛<lb/>
蒼已過耆年去路忙不把精神陪綺席從他歌舞競新<lb/>
粧掃除萬事身如夢斷送一生心弗狂賴有清風與明<lb/>
月肯來相伴一爐香衆皆大笑而髙吟者有慙色啜茗<lb/>
清談良久乃散既覺命筆記之所謂七十之語公不登<lb/>
此數而終<lb/>
<pb n="KR3l0122_WYG_045-6a"/>
　　任道元<lb/>
任道元者福州人故太常少卿文薦之長子也少年慕<lb/>
道從師歐陽文彬受鍊度行天心法甚著效驗乾道之<lb/>
季永福柯氏以病投壇未至任與其妻姪梁緄宿齋舍<lb/>
緄亦好法夜夢神将來告曰如有求報應者可書香字<lb/>
與之令其速還家緄覺即以語任任起明燭書之封押<lb/>
畢復寢翌早柯至乃授之柯還家十八日而死盖香字<lb/>
為十八日也其後少卿下世任受官出仕於奉真香火<lb/>
<pb n="KR3l0122_WYG_045-6b"/>
之敬浸以踈懈每旦過神堂但於外瞻禮使小童入炷<lb/>
香家人數勸之不聴淳熙十三年上元之夕北城居民<lb/>
相率建黄籙大醮於張道者庵内請任為髙功行道之<lb/>
際觀者雲集兩女子丫髻駢立頗有容色任顧之曰小<lb/>
子穏便裏面看兩女拱謝復諦觀之曰提起爾襕裙襕<lb/>
裙者閩俗指言抹胷提起者謔媟語也其一曰法師做<lb/>
醮如何却説這般話踰時而去任與語如初又為女所<lb/>
譙責及醮罷便覺左耳後痒且痛命僕視之一瘡如粟<lb/>
<pb n="KR3l0122_WYG_045-7a"/>
粒而中痛不可忍次日歸情緒不樂越數日謂緄曰吾<lb/>
得夢極惡已宻書於紙俟請商日宣法師來考照商至<lb/>
曰是非我所能辨須聖童至乃可決少頃門外得一村<lb/>
童纔至即跳升梁間作神語曰任道元諸神保䕶汝許<lb/>
久而乃不謹香火貪淫兼行罪在不赦任深悼前非搕<lb/>
額謝罪又曰汝十五夜所説大段好任百拜乞命願改<lb/>
過自新神曰復何所言吾亦不欠汝一箇奉事當以為<lb/>
受法弟子之戒且寛汝二十日期言訖童墮地而醒懵<lb/>
<pb n="KR3l0122_WYG_045-7b"/>
然了無所知緄拆所書示商乃二十日三字是時正月<lb/>
二十六日也次夜任夢神将持鐵鞭追逐環繞所居九<lb/>
仙山下幾一匝腦後為鞭所擊悸而寤自此瘡益大頭<lb/>
脹如栲栳每二鼓後輙呌呼若被鞭之状左右泣拜小<lb/>
正後復作遍體色皆青黒二月十二夜緄還厥居母不<lb/>
許再往夜夢神云汝到五更初急詣任氏看吾撲道元<lb/>
緄起坐伺期而往任見而泣曰相見只此耳披衣欲下<lb/>
床忽仆於席八仆共扶之坐如有物拽出撲之地上就<lb/>
<pb n="KR3l0122_WYG_045-8a"/>
視已死歐陽師居城北亦以是日殂緄自是不敢行法<lb/>
予大兒録示其事因記南部烟花録香娘為十八日與<lb/>
此香字同任卿佳士宜其嗣續熾昌後生妄習不謹自<lb/>
掇竒譴予見亦多矣<lb/>
　　闗王池<lb/>
嘉興徐大忠淳熙五年隨父官中都僦居仁和縣倉畔<lb/>
其南有闗王池龜鼈甚多大者可以載人水常清經旱<lb/>
不涸或連日隂晦則見一鐵棺浮水面徐因整治書齋<lb/>
<pb n="KR3l0122_WYG_045-8b"/>
有叢竹當軒枯悴合撤去之其下得大圓頂一其光澤<lb/>
可鑑意為敗瓢取視之乃髑髏也謂醫書所載天靈盖<lb/>
可入藥此其真是漫蔵之書櫃中迨夜家人咸見一小<lb/>
兒紗衫青裙由卓上越窗而出疑隣人為盜蹤跡弗獲<lb/>
徐遂夢兒來索移尸錢未知所荅又云且燒紙錢三千<lb/>
貫轉金光明經三十部我便捨此去徐不許奮拳相敺<lb/>
同榻者聞其驚魘喚覺問故知必髑髏為祟明旦取碎<lb/>
之棄諸池至夜夢來謝曰得䝉公恩可以託生矣徐叱<lb/>
<pb n="KR3l0122_WYG_045-9a"/>
曰汝覓移尸錢我元不曾許何謝為曰昨宵今夕事不<lb/>
同爾徐曰何也曰我首身異處不知幾年因君出之滿<lb/>
望度脱不期欲入藥籠中使我永無生望且三魂七魄<lb/>
久已分散只心魂守此恐失頭顱是以有所求今抛在<lb/>
水中隨即清化遺骸不埋没則錢與經亦無所用故來<lb/>
致謝徐曰既云身首異處今口體具足何邪曰此所謂<lb/>
一魂也又問稱徳者何曰生時姓名是小王徳隸錢大<lb/>
王䕶聖步軍為旗頭大王入朝從行出門忽報本營遺<lb/>
<pb n="KR3l0122_WYG_045-9b"/>
火潛歸救撲為轄将覺舉遂行軍令示衆於此無人敢<lb/>
收鬼録沉冥頼君永脱言訖辭去後兩月餘夜同兄讀<lb/>
書月明間聞謳聲注目無所覩移時復然穴窗密窺之<lb/>
一女子少艾戴魚枕冠皁衫黄裙紅履往來池上謳罷<lb/>
攀岸邊竹竿直上竿表而止徐方欲啓窗女子若驚併<lb/>
竿投於水其聲砉然自後怪不作<lb/>
　　繡川驛<lb/>
乾道四年春文惠公自㑹稽帥請祠歸将至婺州之義<lb/>
<pb n="KR3l0122_WYG_045-10a"/>
烏知縣事張寵先期汛掃繡川驛邑吏掌供辦者宿其<lb/>
中夜未艾月色朦朧聞外人往來行步甚武疑為盜也<lb/>
謹伺之歴神人十餘輩長者丈許衆懼不敢出户復就<lb/>
寝竟夕不遑寧明日而文惠至盖故相所臨必有神物<lb/>
為之導衛耳<lb/>
　　胡通直<lb/>
山南東道節度推官胡瑢毘陵名家子也少年過廣徳<lb/>
謁張王祠求夢是夕夢入廟中金鋪朱户觀闕廣宇儀<lb/>
<pb n="KR3l0122_WYG_045-10b"/>
衛官曹之盛世所未有絶與白晝不同行至西廂一吏<lb/>
來前問勞殷勤如舊曽相識者胡度非人間世漫以異<lb/>
時窮達扣之曰可至通直覺而厯厯記憶意殊不滿是<lb/>
時已有官蹭蹬選調甚久紹熙癸丑始赴襄幕甫再書<lb/>
考而薦章溢格但每思昨夢知官禄有所底止若改秩<lb/>
便升朝則餘日無多又以為慮慶元乙夘十二月二十<lb/>
一日赴同官宴集與衆曰昨夜夢客持錢囊相遺者受<lb/>
而數之得其五十三錢今正年五十三嵗其兆殆不能<lb/>
<pb n="KR3l0122_WYG_045-11a"/>
佳也坐上共解釋之酒才三行忽覺腸痛貫徹心髓不<lb/>
可坐索轎先退翌日遂不起階止儒林郎其家為伸致<lb/>
仕之請果得通直如隂吏言<lb/>
　　李林甫<lb/>
栁子厚龍城録盖劉無言所作皆寓言也其一云元和<lb/>
元年六月惠州一娼女震死於市脅下朱書云李林甫<lb/>
以毒虐弄權帝命列仙舉三震之近者紹熙元年春漢<lb/>
陽軍陽臺市蔡民女七嵗遭雷震死有文在其背若符<lb/>
<pb n="KR3l0122_WYG_045-11b"/>
篆然識者讀之曰唐相李林甫七世為娼今生滅形凡<lb/>
十三字甚𩔖前事也襄陽道士黎大方嘗見之<lb/>
　　鼈癥<lb/>
景陳弟長子拱年七嵗時脅間忽生瘇毒𨼆𨼆見皮裏<lb/>
一物頗肖鼈形㣲覺動轉其掣痛不堪忍徳興古城村<lb/>
有外科醫曰洪豆腐見之使買鮮蝦為羮以食咸疑以<lb/>
為瘡毒所忌之味醫竟令食之下腹未久痛即止喜曰<lb/>
此其鼈癥也吾故求其所好以嘗試之耳乃合一藥如<lb/>
<pb n="KR3l0122_WYG_045-12a"/>
療脾胃者而碾附子末二錢投之數服而消明年病復<lb/>
作但如前補治遂絶根本其人砭攻癰疽如神而不肯<lb/>
𫝊人雖其子請問亦不為言然侍旁剽見以熟故亦名<lb/>
良醫<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_045-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷五<lb/>
</p>
<p>
</p>
  </div>
<div>
<head>夷堅志戊卷六</head> <lb/>
    <p>
<pb n="KR3l0122_WYG_046-1a"/>
欽定四庫全書<lb/>
　夷堅志戊卷六<lb/>
　　　　　　　　　　　　　宋　洪邁　撰<lb/>
　　青田富室<lb/>
處州青田縣嘗有水患盡浸民廬富室某氏素蓄數船<lb/>
於江岸一家畢登避於髙處既免而生生之具毫毛未<lb/>
能將方擬囘船裝取望水勢益長一邑之人皆騎屋叫<lb/>
呼哭聲震野富翁曰吾家貲物失之容可復有豈宜視<lb/>
<pb n="KR3l0122_WYG_046-1b"/>
人入魚腹置而不問哉即分命子弟各部一艘自下及<lb/>
髙以次救載并其所挈囊箧聴以自隨至則又往凡往<lb/>
來十餘返毋慮千人悉脫沉溺之禍明日水退邑屋無<lb/>
一存但莽莽成大沙磧富翁所居沙突如堆阜遣僕并<lb/>
力輦棄則一區之宅儼然不動什器箱筥安堵如初唯<lb/>
書策衣衾稍沾濕而已是時翁之子就學於永嘉聞難<lb/>
亟歸已而復至言其事如此惜不得翁姓名有隂德者<lb/>
必獲天報人獨未知之耳<lb/>
<pb n="KR3l0122_WYG_046-2a"/>
　　天台士子<lb/>
淳熙初台州城外兩江水因雨大漲涌幾冒郭門民死<lb/>
於洪流者不可計士子某居城中而田在黄巖水未起<lb/>
之前棹小舟往取穀所載四十籮籮容穀一斛纔出溪<lb/>
口濤波如山人乍浮乍沉相望不絶士子維舟髙岸遇<lb/>
漂至側者欲救之而舟力不能勝於是每載一人則擲<lb/>
棄一籮穀頃刻之間登者五十輩而穀盡矣乃與之還<lb/>
城時尤延之袤為郡守歎賞其仁即治盛具延請而餉<lb/>
<pb n="KR3l0122_WYG_046-2b"/>
以百千錢處和觀文又畀以門客恩澤遂補登仕郎同<lb/>
時有巨室一處女其家既沒獨坐於浴斛泛泛垂死逢<lb/>
漁艇過其傍呼之曰我是某坊某家女能活我當以臂<lb/>
間兩金纒謝汝漁人載之至則無歸矣女悲哭幾絶解<lb/>
纒付之辭曰娘子家計蕩空留此物自贍我不忍取也<lb/>
捨之而去漁人之賢若此使遇惡徒將弆金而投諸江<lb/>
豈復有活理也延之恨不得其人姓氏云<lb/>
　　陳使君<lb/>
<pb n="KR3l0122_WYG_046-3a"/>
乾道五年福州長溪大火邑士陳使君者居鄉與人和<lb/>
同而賦性剛介火將逼其居隣黨相率請避陳曰吾平<lb/>
生未嘗有一毫之私今天降災必不肯及我堅坐不動<lb/>
但焚香於庭朝服而禱曰此屋皆清俸之餘所建神火<lb/>
其監之須臾四向皆為煨燼唯陳一區獨存此事甚似<lb/>
志丙所載李綬觀家祝火也<lb/>
　　黄師憲禱梨山<lb/>
紹興戊午黄師憲自莆田赴省試初與里中陳應求約<lb/>
<pb n="KR3l0122_WYG_046-3b"/>
同行以事未辦集後數日乃登塗過建安詣梨山李侯<lb/>
廟謁夢夢神告曰不必吾有言只見陳俊卿他所說者<lb/>
是已黄至臨安方與陳㑹即詢其得失陳盖未嘗至彼<lb/>
廟也辭以不能知黄道之不已陳怒大聲咄曰師憲做<lb/>
第一人俊卿居其次足矣黄喜其與夢合乃以告之暨<lb/>
掲牓如其說<lb/>
　　太嵗堂<lb/>
姑蘇張比部家極富盛名園甲第冠於二浙崇寧間於<lb/>
<pb n="KR3l0122_WYG_046-4a"/>
後圃起華堂前鑿大池取其土以築堂阯掘地數尺得<lb/>
一蛇細財如箸然蟠結穹隆其長不可勝計比部之子<lb/>
實主此役畧不以物恠介抱命僕夫斷為數百截而輦<lb/>
去之凡運致十八九擔而後盡時人謂張子凶於祅祟<lb/>
戯目其堂為太嵗堂然亦亡恙後遭罹兵禍始蕩為丘<lb/>
墟王順伯祖母南劍夫人正張氏女云<lb/>
　　能仁長老<lb/>
永福縣能仁長老用常住錢買祠部牒度其弟子一人<lb/>
<pb n="KR3l0122_WYG_046-4b"/>
為僧紹興二年長老死於寺明年所度僧往他刹正見<lb/>
一犢生腹背間隱出其師名曉然可認乃請於彼處主<lb/>
首買之歸生瘞之俄而别牛又生犢腹字正同復買瘞<lb/>
如前未幾近村田家牛得犢亦有數字僧試往視宛然<lb/>
與已瘞兩者等始騐其業報當爾遂置不問<lb/>
　　香屯渡小童<lb/>
徳興香屯有野渡舟人艤岸一小童奴與錢五十求載<lb/>
舟人訝其多童曰我得怒於主公遁逃而至懼其亦過<lb/>
<pb n="KR3l0122_WYG_046-5a"/>
此相追捕幸容我伏於板下以避之舟人許之少頃一<lb/>
村叟來纔登舟童即衝板出乃成巨蟒其長可丈五尺<lb/>
昂首徑齧叟喉叟急舉兩手扼其頸蟒不得搏噬但以<lb/>
身𦂳纒束之舟中人股栗相視或持長鈎斷蟒為四五<lb/>
始解散而人蟒俱斃矣此叟盖為巫姓程氏里社呼為<lb/>
程法師尤善禁蛇積所殺不可勝計暮年頗敗其法故<lb/>
值寃報云張子理之弟南康稅官嘗從之𫝊法<lb/>
　　余氏婢夢報牓<lb/>
<pb n="KR3l0122_WYG_046-5b"/>
余玠卿監臨安稅院慶元元年七月婢慶奴夢兩人持<lb/>
黄旗扣門大呼曰來報省牓方以辭却之其一又曰正<lb/>
是本宅既寤以告玠卿玠二子儼倬在鄱陽俟秋試乃<lb/>
寄書歸言其事戒使淬勵學業以應夢兆已而皆不預<lb/>
選二年三月七日餘干士人史本凌晨訪之盖去嵗鄉<lb/>
舉者云本在貢闈作易義頗覺稱愜恐或叨竊名第常<lb/>
聞報牓者有剥脫人衣裘之患儻遭此撓旅舎遂無他<lb/>
衣可出願隱避於此玠卿許之次夕揭牓報人已知史<lb/>
<pb n="KR3l0122_WYG_046-6a"/>
所在徑造余門史藏於堂不令見其面但犒之以錢乃<lb/>
止始騐曩昔婢夢且有本宅之語本中一等第七名為<lb/>
易經魁方二十許嵗<lb/>
　　三公神<lb/>
鄂州城内三公廟其塑像鼎足而居不知為何神邦人<lb/>
事之甚謹紹興中從義郎左良為本州金口廵檢去郡<lb/>
三十里一日將晩似夢非夢見黄衫走卒立庭下稱三<lb/>
公喚良拒之曰吾職掌廵檢三公乃尊神何為見喚俄<lb/>
<pb n="KR3l0122_WYG_046-6b"/>
又一卒至其言如前不得已隨之出偕行到大官府入<lb/>
門造堂遥望數人道袍裹帽而坐延良於末不交一談<lb/>
良起白之曰良承乏賤局奉命見呼敢問何事也中一<lb/>
人云無他事以此間失去一黄羅幔煩為根索良踟蹰<lb/>
未及對又云其人見在岳家軍中良拜而退恍若夢覺<lb/>
明日謁岳少保具以神語告之勅軍吏詢究岳法制素<lb/>
嚴吏不敢緩果即時擒獲既壊其半矣岳驚異命誅盜<lb/>
而别製新幔送廟中良復夢來謝丁志所載婺州都監<lb/>
<pb n="KR3l0122_WYG_046-7a"/>
即此人也其子輔慶元二年為南康縣稅官說此<lb/>
　　胡十承務<lb/>
揚州人胡十者其家頗足故有承務之稱紹興之末有<lb/>
五士人來見不通姓名不候主人出徑坐庭上胡即束<lb/>
帶延揖見談論稍異心以為疑一客起曰君勿用他疑<lb/>
我輩非世間人盖所謂五顯公也知君能好客是以不<lb/>
由紹介而至願假借一室使得依棲暫為偃泊之地然<lb/>
亦當常致薄助以酬主禮胡甚喜之飲酒數杯指就閑<lb/>
<pb n="KR3l0122_WYG_046-7b"/>
館舎少留晨夕加敬金帛之贈不求而獲相從越五月<lb/>
適胡君生朝同入言曰溷君家已乆誕辰甫臨願薦一巵<lb/>
為夀是夜聞鋪設之聲丁丁然旦而謁賀幕帟華新器<lb/>
皿煥赫舉觴至於再三胡視酒器下皆鐫揚州公用字<lb/>
驚窘良劇以為竊公家物必累我諸客已覺笑曰但放<lb/>
心飲酒自當返諸元處酣適歌謔過三更乃散明日空<lb/>
無一物俄自攜具就胡飲從容白曰我等盡力於君亦<lb/>
不少願求此宅為廟庶幾人神不相淆雜君却於比近<lb/>
<pb n="KR3l0122_WYG_046-8a"/>
别築第但用吾日前所餉足以辦集幸毋見拒胡曰此<lb/>
吾三世所居詎可輕議擬擇山岡好處奉為營一祠且<lb/>
任香火之責如何皆奮言不可出語益悖自是遂造祟<lb/>
怪胡不能堪謀於姻舊將呼道士施法方歸及門五人<lb/>
當道遮立曰聞欲招法師見治吾乃正神享國家血食<lb/>
只欲宅屋建廟未為大過法師何為者哉雖漢天師復<lb/>
出吾亦不畏胡益以愁撓而擾惑日甚他日入市值道<lb/>
人行乞謂曰君面有憂色必遭鬼物所惱可從此直進<lb/>
<pb n="KR3l0122_WYG_046-8b"/>
儻逢一小僧便祈之定能相救胡驚謝方擬扣其詳忽<lb/>
不見行至田間果遇僧即致懇禱僧曰兹小事耳君姑<lb/>
歸我暇日時自當往後數日胡正與五人語僧從外來<lb/>
五人狼狽而竄曰胡承務害得我輩苦毒僧追叱之曰<lb/>
這五箇畜生敢在此作過可捉押去旋失所在僧云是<lb/>
皆凶賊向在淮河稔惡各已正國法極刑梟斬而彊魂<lb/>
尚爾縱暴今既囚執屏除君家安矣猶恨走却一鬼徐<lb/>
徐復出然不能害也胡喚妻子列拜且致厚謝僧不受<lb/>
<pb n="KR3l0122_WYG_046-9a"/>
一錢便告别胡送之出門囘見一鬼睢盱短氣鞠躬言<lb/>
曰某等實非神以飢餓所驅逺投賢主人本自住得好<lb/>
而兄弟不合妄有建廟之請遂觸怒譴適者和尚叫捉<lb/>
時急竄匿於厠板下僅得免脫某亦不敢住只丐一飯<lb/>
以濟枵腹先間和尚非凡僧乃宅中所供養佛耳胡即<lb/>
設酒食與之食畢泣拜而去胡氏盖事泗洲僧伽小像<lb/>
者也<lb/>
　　婺州兩㑹首<lb/>
<pb n="KR3l0122_WYG_046-9b"/>
婺州鄉俗每以三月三日眞武生辰闔郭共建黄籙醮<lb/>
禳災請福紹興元年富户陳氏徐氏主其事陳作都首<lb/>
而徐副之自是頻嵗供具甚整肅後三年陳生偶以家<lb/>
故頗侵用衆錢及期未有以償遂推徐代已徐諾之凡<lb/>
所應費出私財濟助無所惜而受雇傭書人憑舊奏章<lb/>
其列都首姓名或為徐或為陳兩人未嘗細視也迨升<lb/>
壇焚奏兩人俱戰栗不自持拱手相向若被束縛者人<lb/>
問之不答唯連聲叫稱苦苦在㑹男女數百並為亟拜<lb/>
<pb n="KR3l0122_WYG_046-10a"/>
祈哀然莫知何以蒙譴俄一人為物所憑大言曰吾是<lb/>
監齋使者恰來見奏章内或稱徐某或稱陳某顯有異<lb/>
同誠為不敬三天門下不肯受接冒犯清律罪有所歸<lb/>
衆哀拜不已良乆乃云汝等用心至誠待我為白眞君<lb/>
做一道理少頃復言眞君專為朝上蒼方便奏過已得<lb/>
旨放罪不旋踵兩人蘇醒如初竟畢醮事<lb/>
　　王法師<lb/>
臨安涌金門裏王法師者平日奉行天心法為人主行<lb/>
<pb n="KR3l0122_WYG_046-10b"/>
章醮戴星冠披法衣而非道士也民俗以其比眞黄冠<lb/>
費謝幾減三之一故多用之每使隣人李生書冩章奏<lb/>
青詞慶元二年正月十五日一富家以上元令節邀建<lb/>
保安醮李生從其朋輩先夕出遊觀燈飲酒食肉至是<lb/>
亦不自言乘醉操筆字畫封緘皆不精緻醮方罷王夢<lb/>
兩朱衣吏追攝至天官庭下天官盛服正坐侍從整肅<lb/>
吏引王立於前俄而數武卒擒一囚至則李也天官赫<lb/>
怒問曰此所奏青詞如何敢喫酒肉後書冩叱使溺坐<lb/>
<pb n="KR3l0122_WYG_046-11a"/>
出其足訊荆杖百餘下然後呼問王責之如前王對曰<lb/>
某但主持醮席行高功職事某某之過元不曽知喝令<lb/>
且退一卒舉所執撾𢷬其心曰去悚然而醒覺心痛不<lb/>
可耐未及與人語聞門外有呼聲甚切遣童詢之乃李<lb/>
妻也曰丈夫忽得病危惙請法師往救之王忍痛詣其<lb/>
室李遥叩頭曰恰來某受訊杖無限苦楚君正見之必<lb/>
不能乆居於世今無復可言望以乆預筆墨之故與三<lb/>
千買棺王慘蹙應曰可李即死王自是心愈掣痛繼又<lb/>
<pb n="KR3l0122_WYG_046-11b"/>
嘔血至四月末而亡<lb/>
　　黄主簿畫眉鳥<lb/>
黟縣黄祝紹先為鄱陽主簿慶元二年四月有偷兒入<lb/>
其室収拾衣衾分寘兩囊臨欲去黄氏育畫眉禽一頗<lb/>
馴黠解人語是夜一家熟睡禽忽躑躅雕籠中鳴呼不<lb/>
輟聞者以為遭猫搏噬遽起視之盜望見驚懼急走出<lb/>
遺其一囊黄亦覺遣僕追躡已失之矣一禽之㣲懐哺<lb/>
養之恩而知所報如此盖有愧焉<lb/>
<pb n="KR3l0122_WYG_046-12a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_046-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷六<lb/>
</p>
<p>
</p>
  </div>
<div>
<head>夷堅志戊卷七</head> <lb/>
    <p>
<pb n="KR3l0122_WYG_047-1a"/>
欽定四庫全書<lb/>
　夷堅志戊卷七<lb/>
　　　　　　　　　　　　　宋　洪邁　撰<lb/>
　　卲武秋試<lb/>
慶元元年卲武軍秋試進士其春秋義第一篇出題曰<lb/>
公㑹晉侯宋公衛侯曹伯莒子邾子滕子薛伯杞伯小<lb/>
邾子齊世子光㑹吳於柤夏五月甲午遂滅偪陽公至<lb/>
自㑹考官懐安丞王遇得中選者兩卷而解額有限但<lb/>
<pb n="KR3l0122_WYG_047-1b"/>
可取其一乃攜示同院甲之破題云用其謀於事之所<lb/>
不當為霸主將以為攘夷狄之計盡其力於勢之所不<lb/>
容緩霸主將以圖中國之安乙之辭曰率諸侯而與非<lb/>
其所與春秋既以始事為恥因諸侯而治非其當治春<lb/>
秋尤以終事為幸衆皆曰甲者詞意清快勝於次卷然<lb/>
不見公至自㑹之意當以是定去留可也於是寘乙於<lb/>
選中王為之累夕不懌因再讀乙對策其語有風流之<lb/>
所靡習俗之所咻喟然而作曰若用齊人𫝊楚大夫子<lb/>
<pb n="KR3l0122_WYG_047-2a"/>
之事則自有正音捨是則當作去聲讀為犯廟諱乃黜<lb/>
乙而取甲洎拆封造榜所謂乙者李閎祖也前舉嘗薦<lb/>
送甲泰寧鄒應龍也先是鄒本名某以未試前乞夢於<lb/>
大乾廣祐王廟夢屋内兩龍盤旋已騰上一龍越前而<lb/>
出既覺遂更名次年省闈㑹稽莫子純首冠鄒居第二<lb/>
以無廷試之故子純已有官不可先多士乃依據故事<lb/>
升鄒為大魁鄒之前程如是科舉特假塗耳<lb/>
　　信州營卒鄭超<lb/>
<pb n="KR3l0122_WYG_047-2b"/>
信州威果營節級鄭超祇役郡府為人平直寡過慶元<lb/>
元年八月二十一日夜半若夢中見一人衣幘如卒長<lb/>
自稱為祝太保持文引來追取着家保狀知管覺而得<lb/>
疾便困篤餌藥弗效越兩夕又夢一人姓張者同行到<lb/>
溪岸張向裏邉至高峻處奪超傘擠之入溪幸而墮平<lb/>
地延頸仰望見五騎相逐來皆下馬呼超曰如何攧在<lb/>
墈下其中姓毛者使超舉手為援之水泉近出即引上<lb/>
聚坐皆云汝却好箇人超謝曰對都使不敢坐蒙救得<lb/>
<pb n="KR3l0122_WYG_047-3a"/>
殘命何以報恩俄有人來言一壯漢落水已浸死手内<lb/>
尚執傘超曰乃是欲見殺者渠那知身受其禍未及款<lb/>
曲而寤二十五夜五更後忽手足軟緩咽間急窄不能<lb/>
出聲但喘息僅屬一黄衫吏至云東岳第八司生死案<lb/>
喚汝超答言只願死亦不顧妻兒不生怨恨見已身卧<lb/>
床上指之曰早與他盡命莫教受苦黄衫曰我隂司取<lb/>
人不如此只是引將去如便與過了性命是違犯天條<lb/>
也駐留食頃引手撮其喉覺如火中取出新鍛鐵器淬<lb/>
<pb n="KR3l0122_WYG_047-3b"/>
於水盆之聲且持索縛超超曰不須爾我决不竄走天<lb/>
涯海角也隨使者去其人曰於道理合如此遂行俄抵<lb/>
岳下第八司入至殿廷殿上唱云押到信州威果指揮<lb/>
鄭超超初離家時軀幹驟長大如寺門金剛自駭其異<lb/>
至是縮小才如茶托主者問汝在陽間看誦是何經典<lb/>
對曰常誦金剛經對甫罷金光涌出照耀上下若日光<lb/>
明四畔萬鬼衆擎拳稱好主者呼功徳司官呈白公案<lb/>
而書判語於兩漆板令持示超大畧𩔖篆書全不可曉<lb/>
<pb n="KR3l0122_WYG_047-4a"/>
又唱云照鄭超應有作過愆罪並皆赦除顧追吏引憩<lb/>
左方自朝至午主者再升殿又判展一紀半之年夀與<lb/>
超曰吾乃東平忠靖王管人間生死案直正無私汝還<lb/>
世說與人不妨超曰超到陽間必不敢說怕泄漏天機<lb/>
主者曰但依直說勿妄言可也命押監門疎放既及門<lb/>
兩官人分居左右裹幞頭衣緑袍各書空作字以口吹<lb/>
入超身又取小紅合内藥撒其腹謂曰放汝自此歸便<lb/>
喫得飲食凡閒野神鬼皆不敢輙侵犯原吏為解索出<lb/>
<pb n="KR3l0122_WYG_047-4b"/>
門履級道數層一足踏虛而醒舉體冷如水妻子熟睡<lb/>
呼語之曰聖王已放我囘使妻以麥門冬水來飲一杯<lb/>
覺芬香透頂旋索粥明日即平安超詳述所見為文散<lb/>
掲諸門及邸店凡二千言摭其要於此<lb/>
　　鐵索寺古墓<lb/>
時俊為建康中軍統制紹興二十四年謀地造宅有術<lb/>
士言南外落馬澗本軍教塲傍鐵索寺之後山勢逶迤<lb/>
盤屈風水絶佳正宜建大第俊用其說命工治地就高<lb/>
<pb n="KR3l0122_WYG_047-5a"/>
坡上掘土且丈許得一古丘盖數千年前墓也中無異<lb/>
物但空闊數丈石室猶存得人脛骨一節其長四尺鐵<lb/>
長劍六尺皆穿蝕成孔竅銅盂之大幾與盤等巨甕滿<lb/>
貯油既然大半一炬熒熒然為風吹滅室下梁栭盡白<lb/>
石疊砌累層一切如新俊悉輦出以為壓階所用銷劔<lb/>
為他兵又得器皿甚多皆石也俊匣其骨持示都帥王<lb/>
權權每出以示客識者謂此人盖防風氏之支派也後<lb/>
六七年俊立采石之功厯池州兵帥江西副都總管官<lb/>
<pb n="KR3l0122_WYG_047-5b"/>
至四廂承宣使又築宅於豫章<lb/>
　　蒼嶺二龍<lb/>
台州仙居縣在萬山中其巍然竦峙於西南者曰蒼嶺<lb/>
東際温西抵婺中分以南隸括蒼其崖谷之絶異林泉<lb/>
之幽茂者咸萃於此循北趾而登當山之半窪而為二<lb/>
潭相距三里深不可測有龍潛焉以旱禱者必應淳熈<lb/>
十四年秋二浙苦旱詔下郡守令祇謁名山川以請雨<lb/>
邑宰蘇光庭率士民齋宿於潭次高者嶮峭路絶非縁<lb/>
<pb n="KR3l0122_WYG_047-6a"/>
石扳蘿而不可到乃持刺字效世俗通謁者投諸潭中<lb/>
俄有物蜿蜒而出一黑一黄盤辟俯首意若相就方罄<lb/>
折接之即躍而入遂迎止潭下之仰髙亭設香茗果饌<lb/>
侑以梵唄之音既訖禮夜漏未盡十刻星象燦然黎眀<lb/>
下嶺雲氣倐合雨亦隨至少霽復有雲自東南而上滂<lb/>
沱三日一境霑足時七月二十六日也先是蘇夜夢神<lb/>
人云姓曹氏攜二小蛇跨溪而下縱之平田相次而升<lb/>
其龍之色雲氣所從之方霽而復雨之狀皆與夢符獨<lb/>
<pb n="KR3l0122_WYG_047-6b"/>
不悟曹神之說山居之老人言此潭舊名槽潭以其形<lb/>
似之也斯其是乎蘇念靈應之異欲後人永永敬事於<lb/>
是出捐公錢立屋十間與潭相嚮大修香火焉台州教<lb/>
授陸峻為記刻石蘇今通判無為軍以示予<lb/>
　　黄教授後身<lb/>
黄唐佐字堯臣福州人登紹興四年進士科紹興乙丑<lb/>
終於奉議郎某州教授其妻王氏悲痛不能釋明年二<lb/>
月夢之如生時與之語曰我已在閩清縣藥山陳五君<lb/>
<pb n="KR3l0122_WYG_047-7a"/>
家出世無用憶我覺以告從子相鄉尉楷楷曰楷知彼<lb/>
處有藥山但不審所謂陳五君者何等人且居何地當<lb/>
即往訪求既至果得其家先折簡致問五君不答楷具<lb/>
昨夢因依納謁乃報云吾兒婦以二月懐姙曽夢一官<lb/>
人來言身是黄教授今當為爾子兹覽來説彼此冥符<lb/>
其必有嘉證楷又申懇備至祈以誕子時切相報欲為<lb/>
他日問訊張本許之遂還逮十二月二十一日平旦陳婦<lb/>
生男五君名之曰萬頃字之曰夢應以顯厥祥且馳書<lb/>
<pb n="KR3l0122_WYG_047-7b"/>
語楷楷亟往視之兒猶未滿月望楷入室迎面而笑及<lb/>
長讀書有聲淳熈甲午預鄉薦然蹭蹬二十年紹熈癸<lb/>
丑始擢第調興化尉其弟大猷書本末以示人<lb/>
　　鼷䑕蟻虎<lb/>
鼷䑕為郊牛孽書於春秋後來書𫝊鮮或紀載而十年<lb/>
以來吾鄉忽有之姓孫份家一黄牯在欄不食水草但<lb/>
定立不動往視之皮肉多剜缺成竅見兩䑕與常異其<lb/>
形絶小騰躍左右距牛被齧嚼驅之不去搏之不得乃<lb/>
<pb n="KR3l0122_WYG_047-8a"/>
徙於他處䑕復來凡三徙避之皆不免竟死兩角已穿<lb/>
空肉亦垂盡僅存軀幹爾方牛遭害時似不覺痛唯極<lb/>
痒蟻虎者有人自淮南得種來比白蟻之大三四倍放<lb/>
入蠧柱中少頃蟻紛紛而墜腦上率有小竅纔半日空<lb/>
羣無餘鄱陽人屋宇多用松困於蟻暴患無術可治惜<lb/>
此虎之未多也是二物可謂創見而為人祥祟則殊不侔<lb/>
　　桃源潭龍<lb/>
徳興㠣崛山亘百餘里有三潭龍螭所藏其在桃源塢<lb/>
<pb n="KR3l0122_WYG_047-8b"/>
者時現光怪頃嵗一村嫗過之見異物如牛卧潭側鱗<lb/>
甲熠熠每片如斗大其長夭矯數丈許嫗狼狽奔歸尚<lb/>
能為家人道所見即死淳熈中縣境苦旱民吳彦柔者<lb/>
與妻素奉佛教親詣潭所焚香啟告曰天乆不雨田禾<lb/>
將槁乾願一施靈賜濟以甘澤於是旋繞四傍虔誦經<lb/>
咒少焉一小青蛇出水面俄化為巨鯉乆之又化為鮎<lb/>
而首則蛇也悠洋自如吳祝曰若神龍能下雨救禾苗<lb/>
當以家財建立祠廟於此使民俗永逺香火供事則又<lb/>
<pb n="KR3l0122_WYG_047-9a"/>
露雙角屹然吳遽趨下未幾大雨傾注彌日方已闔境<lb/>
賴以有秋吳不甚富才有田千畝乃三分之二以與兩<lb/>
子而賣其一為工匠土木費廟成夫婦棄家徙居於門<lb/>
躬執掃洒之役龍之靈日以詭異人或汲潭水寘盆中<lb/>
小魚充溢不可計及還之於水盖無一鱗投紙錢者或<lb/>
沉或浮俚俗言沉者神所受者也脫不當神意雖縋之<lb/>
以石亦裂碎浮出吳妻至彼踰年端坐而逝吳獨處盜<lb/>
乘虛竊其衣物持下山聞兩壯夫從後追逐叱曰此吳<lb/>
<pb n="KR3l0122_WYG_047-9b"/>
居士物汝那得偷急送元處還之吾釋汝盜悔懼如其<lb/>
戒自是無復有穿窬者紹熈癸丑大旱飢民入山掘蕨<lb/>
根苦於無晨餐吳日煮米為粥以食之源源不絶憂不<lb/>
能繼然所儲甫罄必有外人來助若有道之者竟畢其<lb/>
事吳至今猶存里社稱為二十一翁<lb/>
　　河東道人<lb/>
建炎中錢公載盖鎮長安有道人從河東來謁錢與之<lb/>
有舊問其所以來之故曰吾本寓某縣比見風氣絶不<lb/>
<pb n="KR3l0122_WYG_047-10a"/>
佳一邑人當有災殃甚劇若不捨去必死是時金患<lb/>
方熾但意其為是而轉徙也後月餘得隣郡報彼縣白<lb/>
日地陷居人盡沒錢嗟異其前知欲呼語之且將有所<lb/>
遣㑹日暮至平旦乃招之店人言道人房正在店墻下<lb/>
昨夜過半墻忽頽遂遭壓尸猶埋於土中俟申知官司<lb/>
乃敢掘取耳錢大驚歎謂此人能知於前而不能審於<lb/>
後豈冥數已定非智慮算度所可脫耶<lb/>
　　錢氏䑕狼<lb/>
<pb n="KR3l0122_WYG_047-10b"/>
錢仲本為大理評事日其僕以五百錢就市買一䑕狼<lb/>
黠而馴每於人手内取食戯擾於傍如素所蓄者嘗為<lb/>
猫所偪欲加搏噬狼奮前迎攫之猫辟易而退自此不<lb/>
敢復犯其捕䑕無論巨細近逺必追襲𢷬其穴擒之官<lb/>
舎多以松板布地有為䑕所齧破而往來者輙亦深入<lb/>
而搜取之數月之間羣輩掃跡殆絶隣居朱評事家僕<lb/>
育數雞警視稍不謹中夜常為物登其背啄食但勃擲<lb/>
作聲則已死他日専伺之乃䑕狼也僕乘間執殺之剥<lb/>
<pb n="KR3l0122_WYG_047-11a"/>
其皮釘於壁錢氏失此鷙物悼惜不已乆之䑕暴如故<lb/>
　　許大郎<lb/>
許大郎者京師人世以鬻麵為業然僅能自贍至此老<lb/>
頗留意營理増磨坊三處買驢三四十頭市麥於外邑<lb/>
貪多務得無時少緩如是十數年家道日以昌盛駸駸<lb/>
致富矣每夕分命幹奴守直於磨傍其一小二者睡中<lb/>
聞呼聲時明月穿牕厯厯可認起視兩畔盖寂無一人<lb/>
乆之聲益高諦聽之乃一驢探首於磨臍中作人語而<lb/>
<pb n="KR3l0122_WYG_047-11b"/>
衆驢此際皆憩棧下元無在磨室者磨臍又窄不能容<lb/>
畜首極異之不敢發問怖悚至旦走白主人曰怪物入<lb/>
室不可復往許扣其故笑曰汝昏花妄言耳安有是物<lb/>
吾當自騐之迨夜親往獨宿即聞呼大郎者三許起坐<lb/>
咄之曰業畜作何等妖怪驢應曰也好休得了許又咄<lb/>
之曰業畜住便住何消嚇人我不怕汝遂黙黙無影響<lb/>
及明日諸磨皆中裂如截不可用自是生計浸衰許亦<lb/>
死其子以好弓手應募為禁衛至孫經以班校換授得<lb/>
<pb n="KR3l0122_WYG_047-12a"/>
官慶元初為饒信州都廵檢使<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_047-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷七<lb/>
</p>
<p>
</p>
  </div>
<div>
<head>夷堅志戊卷八</head> <lb/>
    <p>
<pb n="KR3l0122_WYG_048-1a"/>
欽定四庫全書<lb/>
　夷堅志戊卷八<lb/>
　　　　　　　　　　　　　宋　洪邁　撰<lb/>
　　許客還債<lb/>
許元惠鄉樂平士人也其父夢有烏衣客來語曰吾昨<lb/>
貸君錢三百今以奉還未及問為何人及何時所負而<lb/>
覺明日思之殊不能曉平常畜十餘鴨是日歸於數外<lb/>
見一黑色者小童以為他人家物驅出之鴨盤旋憩於<lb/>
<pb n="KR3l0122_WYG_048-1b"/>
傍堕一卵乃去自是厯一月每日皆然凡誕三十卵遂<lb/>
不至竟不知為誰氏者計其值恰三百錢<lb/>
　　程廸功失目<lb/>
樂平杭橋人程覺迪功字樂道平生勤苦讀書屢舉進<lb/>
士四試禮部不利再以特恩得州助教不拜值紹熈甲<lb/>
寅登極大霈入官慶元乙卯銓試中選調監卾州酒既<lb/>
受命還家未半道宿旅舎中夜正睡間聞異響從右耳<lb/>
内起其聲如雷驚而寤黑睛已爆裂清汁流注滿席而<lb/>
<pb n="KR3l0122_WYG_048-2a"/>
不甚痛到曉目遂枯邸衆謂其夢寤中必有所見程不<lb/>
為人言其異如此<lb/>
　　陸道姑<lb/>
陸道姑者金陵人自幼好誦佛出家百丈山為尼童後<lb/>
還俗嫁夫有子夫出作商累嵗無音耗姑寄子於所親<lb/>
布裳草履獨往他邦訪覓遇一僧於路扣其所之具以<lb/>
告僧曰汝夫亡乆矣無用去姑且疑念業已在道前進<lb/>
如初僧力强其還仍求行費姑所齎才三千畏其暴也<lb/>
<pb n="KR3l0122_WYG_048-2b"/>
與之大半度前程無以自給亦囘經一日復見僧僧曰<lb/>
昨日餘錢宜悉贈我乃傾槖空之僧以所執扇為報曰<lb/>
吾扇非常比遇病者就以揮之可不喫藥而愈遂辭去<lb/>
過一家適聞其疫癘入扇之卧疾病者皆起甫出門僧<lb/>
又在焉怒曰我教汝療人病不曽教汝療人命諸人患<lb/>
疫皆天旨豈得違叱令還彼家反風扇之凡起者復仆<lb/>
遂取元扇而留語曰此後只以手風扇之吐氣嘘呵之<lb/>
足矣既歸故里聾盲跛躄輻輳其居賴以愈者什七八<lb/>
<pb n="KR3l0122_WYG_048-3a"/>
慶元元年九月來新安距城十餘里得石耳山旋闢石<lb/>
室以處聞其風者踵至日常數百徳興士人余持國娶<lb/>
洪應賢女持國預壬子鄉貢賔客來賀迨冬不絶洪氏<lb/>
詣庖視饌墜而傷足筋攣不能伸醫治三嵗弗效乃往<lb/>
訪姑姑望其至驩然與相接語曰娘子心地好當無苦<lb/>
餌以茶果飯食皆先取而呵之俄頃間起立如未嘗病<lb/>
者不假藥石緘灸謝以錢幣笑而不納持錢米為施者<lb/>
浸多别一余氏子出力幹縁將創佛屋自山下升其顚<lb/>
<pb n="KR3l0122_WYG_048-3b"/>
扳縁險峻登陟極難而工徒運致木石若有神䕶富民<lb/>
諸甲者始萌惡念欲往問難折挫之未至坐處視其側<lb/>
有二龍蟠繞光赫儀狀可怖即悔懼作禮願捐錢百六<lb/>
十萬刻佛像姑固却之不從姑曰果欲爾宜勿用婺源<lb/>
湯匠朱素與湯善竟以受其徒踰月功畢集丁匠百輩<lb/>
舁登山湯憤姑前言因犒飲霑醉出不遜語須臾疾風<lb/>
四起飛沙走石舁者僵仆相屬彌日不克進自是外人<lb/>
入謁夙非善良者望而知之厯道其平日操持不少隱<lb/>
<pb n="KR3l0122_WYG_048-4a"/>
諱其年可五十許常云吾已立誓願滿十九年去矣未<lb/>
知其究如何<lb/>
　　吕九齡及第<lb/>
平陽周秀才元名石臨應舉夢人告曰君其及第袖出<lb/>
將來省牓示之遍閱始末無已姓名其人指九齡以示<lb/>
之曰此是也既覺大以為不然而思索其義不能去心<lb/>
忽幡然曰吾不應改姓姑取九齡二字為名或可應之<lb/>
聞者頗嗤笑果於乾道八年黄定牓擢高科<lb/>
<pb n="KR3l0122_WYG_048-4b"/>
　　湘鄉祥兆<lb/>
王南强容之潭州湘鄉人元名午淳熈壬寅嵗肄業於<lb/>
嶽麓書院嘗與同舎小有競既而悔之謀欲更名以示<lb/>
佩韋之義其兄弟皆連之字乃改曰容之且取寛柔以<lb/>
教不報無道之說仍字南强癸夘春在書院待秋試其<lb/>
兄為詣本縣投家保狀及試前數日將納卷而視縣所<lb/>
解簿則單為王容方以為疑而兄至謂曰我今以適為<lb/>
名汝不必二名徑已除去之字兹即汝也遂用此入試<lb/>
<pb n="KR3l0122_WYG_048-5a"/>
是舉預薦甲辰省試畢聞兄亡而歸既到家報牓人至<lb/>
既奏名矣舊師舒誼周仁來賀云二年前有術士來湘<lb/>
鄉游縣學自言能相夫子像而知士人登科之多寡今<lb/>
聖像開口而笑合主兩士登科如此舉只一人則後當<lb/>
有繼之者去嵗初春學長王仲淹汾叟親書桃符曰競<lb/>
說素王顔有喜定知黄甲捷先通吾嘗思之王者君之<lb/>
姓顔者容也實君之名素王者期喪之戚也黄甲捷先<lb/>
通者今嵗阻廷對後舉還試必居黄甲乃先通吉耗也<lb/>
<pb n="KR3l0122_WYG_048-5b"/>
其說頗𫝊於士林乙巳春縣學補試王仁伯者易名顔<lb/>
遂中首選丙午之春舒周仁入府語南强曰王汾叟又<lb/>
書桃符更可怪者素王顔色津津喜黄甲科名鼎鼎來<lb/>
汾叟冩罷驚悟曰前年為南强作先兆今復為王仁伯<lb/>
作先兆邪吾獨以為不然是亦南强先䜟耳鼎鼎三名<lb/>
前也是嵗王顔為解魁滿意巍級已乃下第南强果魁<lb/>
天下所謂術者不復至惜不記其鄉里姓名長沙古語<lb/>
嘗有駱駝觜斷狀元出之謠駝觜者山也其形似之在<lb/>
<pb n="KR3l0122_WYG_048-6a"/>
州北正直水口其下曰麻潭皆巨石屹立淳熈七年牟<lb/>
幼安作守創飛虎營廣辟衢陌許僧民得以石贖罪皆<lb/>
鑿於潭中所取不勝計後帥林黄中又増益南街取石<lb/>
愈多迨丙午之夏駝觜中斷為兩不一嵗而南强應之<lb/>
桃符證應已載於癸志此得南强筆示本末始知前記<lb/>
班班得其粗要為未盡故再紀於此而癸志既刋於麻<lb/>
沙書坊不可芟去矣<lb/>
　　仰山行宫<lb/>
<pb n="KR3l0122_WYG_048-6b"/>
王南强以淳熈十年暮冬自長沙赴省試過袁州禱於<lb/>
仰山行宫是夜宿州東新市村邸夢人歌玉樓春詞曰<lb/>
玉堂此去香風暖正飛絮馬前撩亂姮娥剪就緑雲衣待<lb/>
來到蟾宫與換才半闋既止又一人白衣乘馬自逺來<lb/>
到王傍下馬揖王立談曰今早承訪及遂復騎而去王<lb/>
自送之半里許别有過王者曰此乃仰山廟裏人也聳<lb/>
然驚寤盖神君之像正着白道服明年王奏名以兄訃<lb/>
急還未獲廷對亦騐一曲弗竟之意矣十四年正月赴<lb/>
<pb n="KR3l0122_WYG_048-7a"/>
殿試至袁申禱夢與友孫君同飲於廬溪市孫曰爾飲<lb/>
酒與我同做第二人却不與我同王曰吾固未嘗以第<lb/>
二自期也孫遽曰但願爾作狀元遂覺廟廡下有一偶<lb/>
像戴僧帽謂之應夢道者孫君生而禿全𩔖僧顔狀故<lb/>
神假其人以告云紹熈元年春王赴鎮東簽幙過謁廟<lb/>
且具牲酒祭謝於獻亭夢神君飲其上揖使居賔位坐<lb/>
客數人隂風肅然昏暗如暮夜仍不設燈燭陡覺毛髮<lb/>
竦淅莫能辨同席者為誰聞殿上厲聲言來何遲未及<lb/>
<pb n="KR3l0122_WYG_048-7b"/>
答而曰儘快儘快恍惚而寤盖王當以去年四月之官<lb/>
因家故稽留愆期旬月乃得上然涖職才兩月即召入<lb/>
舘此遲快兩語之證也<lb/>
　　黄戴二士<lb/>
莆田士人黄裳字伯華與其友戴松皆以紹興乙夘某<lb/>
月某日寅時生並居郡中少相善既壯為學皆著稱有<lb/>
客工論命二士共邀之使分别優劣客厯問家世平生<lb/>
然後斷之曰二命大略相似但黄君是正寅時戴君得<lb/>
<pb n="KR3l0122_WYG_048-8a"/>
寅氣淺當是丑末其發跡當在後退而告人曰品格皆<lb/>
絶低黄雖勝之亦不足道也既而戴但預薦年不滿五<lb/>
十不第而卒黄入太學登合選淳熈壬寅得免省還閩<lb/>
守年聞戴死懼甚福唐黄司業定為潮陽守往訪之飲<lb/>
酒無筭中夜感風滛之疾而甲辰廷試期已廹强舁病<lb/>
詣郡鄉人為賂邏卒及閽者容其跛曳三四人掖之造<lb/>
廷及唱名亦如之雖幸列於四甲竟不可參選乃求岳<lb/>
祠以歸嵗滿無痊意凡三任而終年止五十八是雖登<lb/>
<pb n="KR3l0122_WYG_048-8b"/>
科食禄視戴布衣早沒為不侔然一紀殘廢與死為隣<lb/>
真不足道也<lb/>
　　雷震鷄<lb/>
慶元二年六月八日饒州大雷震霆雙港廵檢營兵張<lb/>
發家先育一雄雞本志將以償龍堂三牲願者是日遭<lb/>
雷擊初斷其足乃自頭至尾中裂之雞之獲罪於神明<lb/>
無由可問然震雷輕用其威亦淺矣<lb/>
　　許子交<lb/>
<pb n="KR3l0122_WYG_048-9a"/>
許子交者南康大庾游術寒士也乾道八年謁寳積寺<lb/>
僧因留宿時有醫士劉大用適在寺寢於門房許居法<lb/>
堂上半夜連發聲驚魘劉出呼之僧亦來許乃蘇起語<lb/>
人曰為一物甚重登床壓吾腹體冷如冰暗中略不見<lb/>
有手足吾困不能支聞諸君踵至始捨去僧云此乃寺<lb/>
後山下一巨石每出現光怪為人害無有宿客得安眠<lb/>
者以其質幹頑重未易除徙故置之不問許坐而達明<lb/>
急辭出自是不敢復至或曰石妖如此非鑿破其稜角<lb/>
<pb n="KR3l0122_WYG_048-9b"/>
他日將復為孽僧以無力辭而止<lb/>
　　解俊保義<lb/>
保義郎解俊者故荆南統制孫也乾道七年為南安軍<lb/>
指使有過客且至郡守將往寳積寺迎之俊主其供張<lb/>
日暮客不至因留宿方初更燭未滅一女子忽來進趨<lb/>
嫺冶貌甚華豔俊半醉出㣲詞挑之欣然笑曰我所以<lb/>
來正欲相就結綢繆之好爾遂升榻問其姓氏居止曰<lb/>
勿多言只在寺後住汝明夕尚能抵此否俊尤喜曰謹<lb/>
<pb n="KR3l0122_WYG_048-10a"/>
奉戒自是無日不來仍從寺僧借一室為乆寓計經月<lb/>
餘僧弗以為疑外人固無知者時以金銀釵珥為贈俊<lb/>
既獲麗質又得羨財歡愜過望謂之曰吾未曽授室欲<lb/>
憑媒妁往汝家以禮幣娶汝何如曰吾父官頗崇安肯<lb/>
以汝為壻但如是相從足矣俊信為誠然而氣幹日尫<lb/>
瘠初貨藥人劉大用與之游居亦訝之俊不以告嘗兩<lb/>
人同出郭遇遮道賣符水者引劉耳語曰彼官人何得<lb/>
挾殤亡鬼自隨不過三月死矣劉語俊俊初尚抵諱既<lb/>
<pb n="KR3l0122_WYG_048-10b"/>
而驚悟曰彼何由知必有異便拉劉訪之旅邸其人笑<lb/>
曰官員肯尋我邪不然幾壊性命留使同邸異室而顧<lb/>
劉與之共處燃紙符十餘道使俊吞之劉宻窺之見其<lb/>
作法麾訶之狀二更後聞門外女子哭聲三更乃寂明<lb/>
旦俊辭去戒令勿復再往寺中諸僧後知其事曰寺之<lb/>
左右素無妖魅之屬惟昔年卲宏淵太尉謫官時喪一<lb/>
笄女葬於後墻之外必此也自是遂常出為僧患僧甚<lb/>
苦之遣僕詣武陵白卲請改葬卲許之乃瘞於北門外<lb/>
<pb n="KR3l0122_WYG_048-11a"/>
五里田側復出擾居者又徙於深山其鬼始絶甲志所<lb/>
記張太守女在南安嘉祐寺為厲以惑解潜之孫與此<lb/>
大相似兩者相去十三四年又皆解氏子疑只一事傳<lb/>
聞異辭而劉醫云親見之當更質諸彼間人也<lb/>
　　龍陽章令<lb/>
鼎州龍陽縣經宼攘之餘井邑蕭條居民希少令丞官<lb/>
舎妖異出沒至於白晝顯形慶元元年吳人章君來為令<lb/>
視事未幾便若有所染着每日退㕔後必命吏陳設堂<lb/>
<pb n="KR3l0122_WYG_048-11b"/>
西偏一室施重簾複幕望之絶暗不使人輙窺且具兩<lb/>
人箸饌而不見客入但聞語笑融怡遇酒炙至則自出<lb/>
取之迨暮乃已妻子問之不對神貌日以枯索及冬而<lb/>
殂既殮殮日廏卒夢其來令<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>馬告以鞭在宅堂不可<lb/>
得章曰我自取之是夕一家人悉夢其入房自攜鞭而<lb/>
去明旦所養馬無故而死鞭失所在章之子不忍剥馬<lb/>
使埋於園内俄而亦出為怪繞縣舎四傍嘶鳴跳躍一<lb/>
切之物無有不示變異章氏既行予姪孫儼作丞素抱<lb/>
<pb n="KR3l0122_WYG_048-12a"/>
血疾自是益甚夜夜遭祟魅扣擊門户婦勸徙居未暇<lb/>
聽次年二月竟不起<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_048-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷八<lb/>
</p>
<p>
</p>
  </div>
<div>
<head>夷堅志戊卷九</head> <lb/>
    <p>
<pb n="KR3l0122_WYG_049-1a"/>
欽定四庫全書<lb/>
　夷堅志戊卷九<lb/>
　　　　　　　　　　　　　宋　洪邁　撰<lb/>
　　同州白蛇<lb/>
同州自元符以後常有妖物出為人害皆言白蛇之精<lb/>
官民多被禍至於郡守亦時隕於怪中知之者不敢以<lb/>
作牧為請政和間宰相之壻某必欲得之盖貪俸入優厚<lb/>
之故相君諭之曰馮翊妖蛇甚惡無以身試禍壻意不<lb/>
<pb n="KR3l0122_WYG_049-1b"/>
可抑竟拜命往焉交印之三日大張樂㑹官僚忽顧諸<lb/>
倡曰我方視事置宴汝曹當華飾展慶顧乃着白衣何<lb/>
也倡知其故不敢答宴罷即病明日詢於客將對曰使<lb/>
君得非乍到眼眩妄有所覩邪實無此人其家走騎報<lb/>
於相君相君白於徽宗詔虚静張天師往治至則壻不<lb/>
知所之矣到郡纔十日張召内外諸神問蛇所在皆莫<lb/>
對繼呼城隍扣之亦辭曰不知張怒責甚峻敇隂兵行<lb/>
箠撻楚毒備極訴云彼物之靈上與天通言脫於口大<lb/>
<pb n="KR3l0122_WYG_049-2a"/>
禍立至張曰吾之法力誅之有餘今但欲得其窟穴汝<lb/>
若不告當先受戮於是神俯首宻白其處張擇日詣之<lb/>
去穴三里結壇五層其廣數十丈壇成悉集一城吏民<lb/>
使居於其上而領衆道士作法初飛一白符寂然無聞<lb/>
次飛赤符繼以黄符良乆風雲勃興雷電四起青氛黑<lb/>
烟蔽滿山谷見者危懼少頃烟散張持法如初俄白氣<lb/>
滃於天際或黄或紫如是者四五變壇上人盡顛仆怖<lb/>
哭立待吞噬張使人人口銜土一塊以禦邪沴遣取州<lb/>
<pb n="KR3l0122_WYG_049-2b"/>
印置前語衆曰白蛇之神盡於是矣必將自出如越過<lb/>
五壇雖吾亦不復有生理茍不吾敵則止於三層邪不<lb/>
勝正此邦當無憂也已而烈火從穴中發漸及壇側大<lb/>
蛇呀然張口勢欲吞壇矯首傃空髙出望表迤邐且近<lb/>
引其身繞下層四五匝張左手執州印右手執玉印端<lb/>
立對之蛇縮栗挫沮進退不可軀幹漸低摧若為一山<lb/>
所壓衝第三級而止即飛劍殺之其後累累而出小者<lb/>
猶如柱幾數萬條張曰首惡盖牝者種𩔖實繁此難悉<lb/>
<pb n="KR3l0122_WYG_049-3a"/>
誅然亦不可恕擇其為孽者去之足矣顧父老壯勇者<lb/>
解所齎刀劍斬其如柱如楹者二十餘條皆為法力所<lb/>
束帖帖受劍自餘以符付神將驅出外境又數日率郡民<lb/>
視其穴有石床正中盖其蟠憩之處白骨山積皆前後<lb/>
所啖食之人臭聞百里經月方息虚静為漢天師三十<lb/>
代孫平生不娶京師將亂潛出城還鄉尸解復隱於峩<lb/>
眉山蜀人或見之天師嫡派遂絶今以族人紹厥後云<lb/>
　　蔡京孫婦<lb/>
<pb n="KR3l0122_WYG_049-3b"/>
宣和二年太師蔡京府有竒祟染着其孫婦每以黄昏<lb/>
時艷裝盛服端坐户外若有所待已則入房昵昵與人<lb/>
語歡笑徹旦然後昏困熟睡視骨肉如胡越然飲食盡<lb/>
廢蔡甚憂恚招寳録宫道士治之及京城名術道流前<lb/>
後數十輩皆痛遭折辱狼狽乞命而退時張虛静在京<lb/>
師宻奏召之財及堂上鬼嘯於梁張曰此妖怪力絶大<lb/>
盖生於混沌初分之際恐未易遽除容以兩日宻行法<lb/>
若不能去决非同輩所能施功吾亦末如之何矣蔡問<lb/>
<pb n="KR3l0122_WYG_049-4a"/>
所欲何物但令瓣香花茶果他一切弗用三日後詣蔡<lb/>
府坐未定有大飛石自梁而墜幾敗張面俄梁上一物<lb/>
如猿猱笑謂張曰都下法師無數並出手不得汝何等<lb/>
小鬼敢來相抗張弗顧但焚香作法猱忽自左手第一<lb/>
指出火下燒灼之張凝然不動就火中加持良乆而滅<lb/>
又自第二指出火如初五指既徧復用右手暨兩眼最<lb/>
後舉體發烈焰滿堂熾然不可嚮邇張略無所傷喜曰<lb/>
祟技止爾叱之使下縮栗震懾張納諸袖中將起蔡曰<lb/>
<pb n="KR3l0122_WYG_049-4b"/>
可使其形大乎曰大則首在空中慮不無驚怖蔡固欲<lb/>
騐之乃出而再叱聲未絶口已高數十丈蔡懼請急収<lb/>
之遂復故形蔡諭使致誅不可曰此妖上通於天殺之<lb/>
將有大禍今竄之海外如人間之沙門島永無還期譴<lb/>
罰如是足矣遂捨去孫婦即日平愈時此老七十四嵗<lb/>
稔惡誤國家禍將及矣故變異如是<lb/>
　　海鹽巨鰍<lb/>
紹興二十年四月秀州海鹽縣並海之民未晚將趨縣<lb/>
<pb n="KR3l0122_WYG_049-5a"/>
忽聞海中歌謳之聲讙沸盈耳驚而東望遥覩大舟從<lb/>
洋波間來皆竚立凝俟稍近見大蝦數十枚各長丈許<lb/>
策翼兩傍隨之而進頃刻抵岸則元非舟艫羣蝦亦散<lb/>
但一巨鰍困閣沙上時時揚鬐撥刺巍然而高殆與縣<lb/>
鼓樓等長百丈不啻額上有竅徑尺其中空傾邑傳聞<lb/>
争來聚觀接踵於道以為怪物不敢輙犯經日始有架<lb/>
梯躡其背者乆而知無他異競臠其肉又兩日尚能掉<lb/>
尾轉動遭壓死者十人或疑為謫龍雖得肉弗敢食一<lb/>
<pb n="KR3l0122_WYG_049-5b"/>
無賴子先煮嘗之云極珍美於是厥價斗貴至持入州<lb/>
城每斤為錢二百渉旬乃盡吾鄉祝次騫時為縣宰命<lb/>
取其目睛大如桃光采可鑑儼然雙明珠也凡數日水<lb/>
滴盡而枯頷骨長二丈五尺縣後溪闊二丈祝遣人輿<lb/>
致用以為梁每脊一節堪作臼搗米祝之宗人在彼攜<lb/>
數臼以歸至今猶存識者謂鰍居京淵中必嘗為人害<lb/>
故神明誅之云祝長子東老時年十一嵗親見之甲志<lb/>
所書漳浦崇照場大魚正此𩔖也<lb/>
<pb n="KR3l0122_WYG_049-6a"/>
　　董漢州孫女<lb/>
董賔卿字仲臣饒州徳興人娶於同縣祝氏紹興初為<lb/>
漢州守卒於官其家不能遽歸暫寓蜀道長子元廣亦<lb/>
娶於祝既除服調房州竹山令妻生三女而死元廣再<lb/>
娶一武人之室秩滿挈家東下與蜀客吕使君不欲者<lb/>
方舟偕行日夕還徃相與如骨肉繼室㣲有姿色性頗<lb/>
蕩元廣到臨安亦死吕陽示高義攜其孥復西遂據以<lb/>
為外婦蓄之郫縣而三女不知存亡矣祝次騫以兩世<lb/>
<pb n="KR3l0122_WYG_049-6b"/>
宗姻之故痛惻不去心屢囑鄉人制帥王恭簡公訪求<lb/>
之杳不聞問乾道初祝知嘉州就除利路運使正與吕<lb/>
為代惡其人不俟合符先期解印去嵗在丙戌其子震<lb/>
亨東老攝四川總屬受檄來成都塗經左綿吴侯仲廣<lb/>
待制為綿守開宴延之倡優畢集一妓立於户椽傍姿<lb/>
態恬雅不𩔖流輩東老注目詢隊魁曰彼何人曰官人<lb/>
喜之邪曰不然吾以其不似汝曹故疑異而問耳魁曰<lb/>
是薛情也未暇應吴適舉杯相屬辭以不能飲吴責隊<lb/>
<pb n="KR3l0122_WYG_049-7a"/>
魁必使勸釂魁笑曰若欲總幹飲盡非薛情不可吳亦<lb/>
解顔曰素識其人乎曰前者未嘗到大府何由與此曹<lb/>
款接但見其標格如野鶴在雞羣度非箇中人所以扣<lb/>
諸其長無他意也吳即令侍席因宻諗之曰汝定不是<lb/>
風塵中物安得在此始猶羞澁弗語乆乃言我本好人<lb/>
家兒女父祖皆作官不幸失身辱境只是前生業債今<lb/>
世負償夫復何說東老矍然有感曰汝祖汝父非漢州<lb/>
知州竹山知縣乎情驚泣曰吾官如何得知東老曰汝<lb/>
<pb n="KR3l0122_WYG_049-7b"/>
母姓祝乎乃我姑也吾聞汝母子流落尋覓每年不謂<lb/>
邂逅於此又厯道所從來乃知昨為繼母鬻於薛媪得<lb/>
錢七十千今在籍嵗餘矣語竟不覺墮淚一坐傾駭争<lb/>
致問東老曰其話甚長兹未可以立談盡他日當言之<lb/>
酒罷歸館舎翌日情偕行母來吳守亦至因備述本末<lb/>
丐為除籍吳曰此易爾事竟如何曰正有望於公其人<lb/>
於震亨為表妹必嫁之當以此行所得諸䑓及諸郡餉<lb/>
贐為資送費今且託之於令人所吳笑曰天下義事豈<lb/>
<pb n="KR3l0122_WYG_049-8a"/>
應一人獨擅吾當以二十萬錢助之東老遂往成都越<lb/>
一月復還合所得為五十萬悉付備吳喜曰已為擇一<lb/>
佳壻即嫁之矣壻姓史失其名次年預鄉薦又物色其<lb/>
兄弟所在運使皆賙以生理漢州之後賴以不絶<lb/>
　　嘉州江中鏡<lb/>
嘉州漁人王甲者世世以捕魚為業家於江上每日與<lb/>
其妻子棹小舟往來數里間網罟所得僅足以給食他<lb/>
日見一物蕩漾水底其形如日光采赫然射人漫布網<lb/>
<pb n="KR3l0122_WYG_049-8b"/>
下取即得之乃古銅鏡一枚徑圓八寸許亦有琱鏤瑑<lb/>
刻固不能識也持歸家因此生計浸豐不假經營而錢<lb/>
自至越兩嵗如天運鬼輸盈塞敗屋幾滿室萬緡王無<lb/>
所用之翻以多為患與妻謀曰我家從父祖以來漁釣<lb/>
為活極不過日得百錢自獲寳鏡以來何啻千倍念本<lb/>
何人而暴富乃爾無勞受福天必殃之我惡衣惡食錢<lb/>
多何用懼此鏡不應乆留不如攜詣峩眉山白水禪寺<lb/>
獻於聖前永為佛供妻以為然於是沐浴齋戒卜日入<lb/>
<pb n="KR3l0122_WYG_049-9a"/>
寺為長老說因依盛具美饌延堂僧皆有襯施而出鏡<lb/>
授之長老言此天下之至寳也神明靳之吾何敢輙預<lb/>
檀越謹置諸三寳前作禮而去可也王既下山長老宻<lb/>
喚巧匠冩倣形模别鑄其一迨成與真者無小異乘夜<lb/>
易取而藏之王之貲貨日削初無横費若遭巨盜輦竊<lb/>
而去者又兩嵗貧困如初夫婦歸咎於棄鏡復往白水<lb/>
拜主僧輸以故情兾返元物僧曰君知向時吾不輙預<lb/>
之意乎今日之來理之必至吾為出家子視色身非巳<lb/>
<pb n="KR3l0122_WYG_049-9b"/>
有况於外物邪常憂落姦偷手中無以藉口兹得全而<lb/>
歸吾又何惜王遂以鏡還不覺其贗也鏡雖存而貧自<lb/>
若僧之衣鉢充牣買祠部牒度童奴數溢三百聞者盡<lb/>
證元鏡在僧所提㸃刑獄使者建臺於漢嘉貪人也認<lb/>
為竒貨命健吏從僧逼索不肯付羅致之獄用楚掠就<lb/>
死使者藉其貲空無貯儲盖入獄之初為親信行者席<lb/>
卷而隱知僧已死穿山谷徑路擬向黎州到溪頭值神<lb/>
人金甲持㦸長身甚武叱曰還我寳鏡行者不顧疾走<lb/>
<pb n="KR3l0122_WYG_049-10a"/>
投林未百步一猛虎張口奮迅來若將搏噬始顫懼探<lb/>
懐擲鏡而竄乆乃還寺為其儔侣言之後不知所在鏡<lb/>
所隱沒亦足為富矣隆興元年祝東老泛舟嘉陵逢王<lb/>
生自說其事時年六十餘<lb/>
　　黄師憲嘉兆<lb/>
林開三命世俗日者多託其書以自衒然初未覩厥真<lb/>
也宣和間其入在京師莆田黄至一静以太學上舎登<lb/>
科秘書省正字嘗邀之論命長子方齠齔立於傍亦漫<lb/>
<pb n="KR3l0122_WYG_049-10b"/>
令談休咎林曰此兄科名逺勝君至究竟處但只相似<lb/>
耳其後至一終於朝奉郎長子者師憲也狀元及第然<lb/>
亦至郎官而止師憲初發鄉舉時以紹興五年試南宫<lb/>
既出院夢題院門曰依舊家山萬里重新場室三年是<lb/>
嵗本中優選以誤用韻牓罷八年遂冠省闈以無廷對<lb/>
擢居正奏第一先是其伯父夢神人告曰君家有此雙<lb/>
名士天下流傳第一人又隣人王氏夢其居挂金書牓<lb/>
曰狀元坊自謂子孫必應兆每誇語於里閭久而益貧<lb/>
<pb n="KR3l0122_WYG_049-11a"/>
遂貨於黄氏不數年師憲捷書來初命名時盖慕東漢<lb/>
隱君子鼻祖叔度之為人已而年夀纔止於四十八與<lb/>
叔度同<lb/>
　　胡邦衡詩䜟<lb/>
黄師憲魁省闈時胡邦衡以樞宻院編修官㸃檢試卷<lb/>
得其程文黄袖啟謝之有欲治之主不世出大名之下<lb/>
難乆居之語胡雖賞其駢儷精切而訝難乆居之句為<lb/>
不祥後胡獲罪來福州黄致子魚紅酒為餉胡報以詩<lb/>
<pb n="KR3l0122_WYG_049-11b"/>
曰盈尺子魚來丙穴一瓶女酒敵新州自言以子對女<lb/>
丙對新為工盖新興酒絶佳閩人重之故形於詩句未<lb/>
幾胡再謫新州黄亦不至達官所謂難乆之詞皆先䜟<lb/>
也<lb/>
　　雷斧<lb/>
黄水永泳莆田人師憲狀元之從兄也幼時戱於㕔正晝<lb/>
雲雨晦冥雷震轟轟繞柱穿屋壁而過家人意其驚怖<lb/>
争出尋之元在戯處端坐無所覺也得一斧長三寸非<lb/>
<pb n="KR3l0122_WYG_049-12a"/>
鉄非石鑿小孔而無柄盖雷神所執而誤墮者諸人傳<lb/>
翫未巳黄持入藏之雷復至似訪其物不可取俄頃開<lb/>
霽宣和間黄以童子入京蒙召對賜五經及第仕止郢<lb/>
州通判斧至今存<lb/>
　<lb/>
　<lb/>
　<lb/>
　<lb/>
<pb n="KR3l0122_WYG_049-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷九<lb/>
</p>
<p>
</p>
  </div>
<div>
<head>夷堅志戊卷十</head> <lb/>
    <p>
<pb n="KR3l0122_WYG_050-1a"/>
欽定四庫全書<lb/>
　夷堅志戊卷十<lb/>
　　　　　　　　　　　　　宋　洪邁　撰<lb/>
　　宋都相翁<lb/>
長安李履中復以元豐元年十月將適淮楚維舟於宋<lb/>
都城下旁有他舟舟中一客如世俗道人者李熟視之<lb/>
見其面目光徹目中白輪如十嵗小兒五色㣲碧是時<lb/>
天晦㣲雪水風甚寒但披破布紙裘草履不襪膚體不<lb/>
<pb n="KR3l0122_WYG_050-1b"/>
起粟神全氣充越兩日不見飲食疑其収陽内養而有<lb/>
所得也呼問其舟人云十餘年間三次來附載顔貌不<lb/>
改唯蓄藥一大瓢更無他物遇泊舟則攜瓢入市晩則<lb/>
醉歸不知所貨何藥但聞能知人過去未來事無一語<lb/>
失因此稱為相翁李遂召之凡三召方至與坐問其姓<lb/>
笑曰君問甚姓乃扣其攝生之法再三始言曰無用求<lb/>
人無以與人多花早落天藏其明謂李請謹行之旋飲<lb/>
以酒稍欵熟又詢其人倫之學即曰氣真神靈可見鬼<lb/>
<pb n="KR3l0122_WYG_050-2a"/>
神紙上糟粕翳目枯精君來年得官銓選八年改官預<lb/>
錢糓軍旅者二十五年因論事得對為郎官又為主計<lb/>
官當權者遷怒枉退閒十餘載晚悟性命之理方客談<lb/>
話之次時時囁嚅於口吻間不可辨李黙測其有異於<lb/>
人因告曰使予於性命之理脫然有得子或肯來訪掃<lb/>
室共醉以盡平生豈不樂哉將行請記其事李亦酒酣<lb/>
漫録以贈之後不知再見與否李果以次年時彦牓登<lb/>
第所說升沉禍福多騐官至中大夫集英殿修撰<lb/>
<pb n="KR3l0122_WYG_050-2b"/>
　　金谷户部符<lb/>
金堪湖州安吉人初名谷淳熈庚子入州學義勝齋當<lb/>
元夕諸生盡告假出游金獨坐讀書夜半就寢夢在家<lb/>
居燕坐見一皂衣若縣胥者揖庭下持片紙前白曰有<lb/>
引追秀才上供折帛形容蹇倨且含怒也取視之字絶<lb/>
草不可辨愠其追呼無禮率爾答之曰我自有尚書户<lb/>
部符在此汝何為者囘顧坐右書案間文帖叢沓果得<lb/>
符即出以示皂衣悚謝而退明日以告同舎生皆莫曉<lb/>
<pb n="KR3l0122_WYG_050-3a"/>
江隂何滚適在學為釋之曰科舉屬禮部銓選屬吏部<lb/>
今云户部而轉運司實隸之得非諷吾人營漕䑓牒試<lb/>
乎金欣然經營半嵗餘既而謀不諧只就鄉舉牓未掲<lb/>
數日前又夢到一都㑹過大石橋前有甲第一區垂楊<lb/>
夾道門觀華赫頗似政府正行橋上遇報牓四輩踉蹌<lb/>
而來曰金堪得夢中應之曰我自名谷今既以堪名漢<lb/>
有張堪吾當改字為張仲矣遂寢及牓出乃不利念二<lb/>
夢俱不然殆進取未如意為鬼神所戯罔至於癸夘復<lb/>
<pb n="KR3l0122_WYG_050-3b"/>
赴舉沉思故夢往來厥心將更名又未决往禱祠山廟<lb/>
乞籖籖曰因借吹嘘送上天縻官榮爵騐前縁音書千<lb/>
里無邀阻那更相逢八月邉遂以堪名納卷得預計籍<lb/>
甲辰省試以正月九日與諸人詣貢院觀宣押考試官<lb/>
而王宣子以户部尚書知貢舉躍如有㑹於衷料四年<lb/>
前部符之兆其應不疑果登第再調為復州推官<lb/>
　　余程守婚約<lb/>
余元量初妻張氏既沒一年淳熈甲午之春再議同縣<lb/>
<pb n="KR3l0122_WYG_050-4a"/>
何衝程氏女既問名結約擇日納采而為䜛口所間罷<lb/>
不成數月之後兩家皆息意矣余别有所議未堅定也<lb/>
夜夢舊先生董守約來持白狀紙一通示之問何書曰<lb/>
此命月日也遽展視見當中大書一程字其傍小字數<lb/>
千如蠅頭未暇閱讀而董掣去之曰所欲報汝只此無<lb/>
用盡觀遂寤明日詣董言夢董於是事初無所預又平<lb/>
生未嘗與人作媒妁指為荒忽杳茫之談但相對一笑<lb/>
而已既而成姻復尋盟始悟守約者若令守舊約也神<lb/>
<pb n="KR3l0122_WYG_050-4b"/>
假其名以曉人云小字者疑紀其一生休咎故不使得<lb/>
見耳<lb/>
　　程氏買冠<lb/>
浮梁臧灣士人臧慶祖娶妻程氏恩義甚篤程年不及<lb/>
三十而亡臧念之弗替每日上膳靈几必自設匕箸於<lb/>
側與相對飲饌夜則寢其幄室雖葬畢亦然嘗往田舎<lb/>
収租祝之曰我今出西莊暫捨汝去勢須留一月已戒<lb/>
某妾謹潔供羞矣無用戚戚遂行有商客從臨川來尋<lb/>
<pb n="KR3l0122_WYG_050-5a"/>
常以箆領釵珥就灣中販鬻者是時到其家程在簾下<lb/>
呼問有何物具以名色對取而視之擇買魚枕冠一頂<lb/>
曰要錢幾何曰千五百程曰每年買爾物物有所直何<lb/>
必索價償七百可乎客初未肯為市徐念往來此地嵗<lb/>
乆人情習誼不應校即留冠受直暮還旅店就主人語<lb/>
歎幹運之難曰今日趨走營營只是臧孺人宅賣得一<lb/>
冠耳交易費力消折本錢去住無門将若何而可主人<lb/>
言爾且慢說本利爾定見鬼彼家孺人已沒人口至少<lb/>
<pb n="KR3l0122_WYG_050-5b"/>
那得更有婦女尚買冠子客意貌惶擾拊腰間布囊摸<lb/>
所貯頓覺怯薄出而觀之錢形固在而絶輕投諸溝水<lb/>
無聲且浮而不沉極驚異亟再至臧宅審正晝語言處<lb/>
儼然如初一妾出扣所以至客以事告妾曰吾娘子下<lb/>
世只我與兩箇小兒共處誰買汝冠豈誤邪客猶不深<lb/>
信請入堂訪索見元冠在靈席上悚愕而退汗下如雨<lb/>
返視水中錢成爛楮矣<lb/>
　　囘香院雞<lb/>
<pb n="KR3l0122_WYG_050-6a"/>
景徳鎮管下有小刹名為囘香院紹熈中山主育一黄<lb/>
牝雞不蓄雄僧老而饞但兾日得一卵以供饌耳天將<lb/>
曉必躬持米一勺水一器飼諸栅中始從之出幾兩嵗<lb/>
乆益以肥澤當秋夕僧夢婦人着黄衫泣拜床下斂袂<lb/>
請曰老新婦欠院家錢逐日漸還了餘欠只七錢乞放<lb/>
此身去於慈悲寛捨之恩不可勝言矣覺而忘之至曉<lb/>
如常時以水米至栅則雞已僵死僧咨惜不已令童奴<lb/>
攜置後墻上擬俟晨餐罷燖煮以備不時之客若無客<lb/>
<pb n="KR3l0122_WYG_050-6b"/>
不妨飽飫俄二丐者來覓飯僧曰恰淘米欲炊恐難以<lb/>
待丐指雞欲買僧靳之未遽從丐曰此雞或是喫毒蟲<lb/>
得病既已暴死不宜留幸有見錢七文願付我使暫一<lb/>
知肉味亦師之賜也乃許之度其必無所酬丐探<graphic n="KR1237" url="https://raw.githubusercontent.com/kanripo/KR-Gaiji/master/images/KR1237.png" mimeType="image/png"/>中<lb/>
唯存七錢自見尤責曰早來方収拾得七十錢穿得一<lb/>
串藏䕶甚謹此外又求化得此七錢不在數内今而失<lb/>
之真不可曉僧猛省夕夢命取雞去而用所償七錢付<lb/>
小僕使為撞鐘㧞度予謂雞化為媪婦見夢乞命或稱<lb/>
<pb n="KR3l0122_WYG_050-7a"/>
别去者多矣諸志亦屢有之此段乃有丐者一節映帶<lb/>
為助特覺新竒也<lb/>
　　蕪湖王氏癡女<lb/>
臨川王氏支派有散居蕪湖者生計贍足其一無嗣而<lb/>
亡有女及嫁而心識不慧不可外適訪得族姑嫁劉知<lb/>
縣者嫠寓鄱陽子未娶年時相侔且故為中表其母遣<lb/>
媒幣往來平章之既成婚贅劉子於家所挾奩具甚厚<lb/>
姑挈累繼往王氏月給錢米以奉之女雖不諳曉人事<lb/>
<pb n="KR3l0122_WYG_050-7b"/>
而憑仗婢媵晨昏定省亦於禮無違居之三年劉之家<lb/>
貲在饒者為惡壻所蕩至售其妻為人侍妾劉母因求<lb/>
還整葺生涯且營錢贖厥女劉子留連浸乆不復有東<lb/>
下意王女信趣之似嫌其癡積嵗託故王無以為依怏<lb/>
怏而死劉遂别娶婦而中心常若有負者慶元二年忽<lb/>
生疽於背始猶飲酒食肉自若瘡日劇母年將九十涖<lb/>
守其傍劉略不顧接亦不與他人語但時時悲叫曰姐<lb/>
姐少緩我容我相隨去莫苦我醫巫在前莫知為何等<lb/>
<pb n="KR3l0122_WYG_050-8a"/>
祟孽唯母憂之病逾月竟不起王順伯視其母為姑為<lb/>
區處其後事且捐俸濟之僅茍且而已<lb/>
　　梁執中<lb/>
鄂州將官梁執中不知何許人紹熈元年六月在公廨<lb/>
晝寢夢故人崔子明者來相見雖夢寐恍惚而知其已<lb/>
死凡語言應酬間以謔笑只如生時乆之乃問曰君今<lb/>
應在冥間不審作何執事曰吾之所掌世人生死文簿<lb/>
也梁曰然則我之脩短君必知之曰固然曰試為吾檢<lb/>
<pb n="KR3l0122_WYG_050-8b"/>
看庶可一觀獲知前程所届崔曰無傷也命吏即檢索<lb/>
俄持簿至崔繙閱再三且注目細誦不以示梁亟掩之<lb/>
問其故曰不須得看祈扣備至始言曰君之夀纔得五<lb/>
十四嵗零十三箇月半耳以其不甚永逺故不欲奉告遂<lb/>
揖而别梁覺而省憶宻書於策其生也嵗在己未二月<lb/>
三日是嵗庚戌五十二年矣以來日苦無多頗不樂然<lb/>
亦不以為異後三年二月得疾殊不佳告家人曰病勢<lb/>
如此料必如昔夢是月十六日果卒盖已挂五十五嵗<lb/>
<pb n="KR3l0122_WYG_050-9a"/>
比冥數衍其一又閱正月并二月之半所謂十三箇月<lb/>
半者此焉<lb/>
　　朱南功<lb/>
朱南功字元勣湖州安吉人自幼嗜書博覽强記目之<lb/>
所厯意之所㑹皆手自抄冩諸子百家之書摘竒㑹粹<lb/>
名曰筆耕曰諸子粹言紹興丙子嵗始預州貢既而退<lb/>
黜不偶常客於諸公貴人之門趙公碩彦膚與為友朋<lb/>
既持閩使節招致於館舎論心莫逆淳熈甲辰三月就<lb/>
<pb n="KR3l0122_WYG_050-9b"/>
舉試先兩月方從閩歸平生所作文多不涉舉業畦徑<lb/>
正月至臨安寓修文巷邸道陌過枉不與流輩往還滿<lb/>
意焚舟一戰以償夙志省試罷一夕夢大神金甲煌煌<lb/>
儀矩甚偉持黑牌入室其上惟大書福字挂於壁初時<lb/>
絶明白須臾更隱滅與牌俱黑遂寤意以神告福字為<lb/>
嘉祥稍語所善者或疑字滅於黑當不得大佳已而下<lb/>
第勉應特恩又入第五等授福州助教時已六十三嵗<lb/>
不可納敇乃拜命未幾而卒<lb/>
<pb n="KR3l0122_WYG_050-10a"/>
　　李汪二公卜相<lb/>
李仲永赴致和戊戌廷對罷卜者某人云君必居魁甲<lb/>
全與黄裳狀元等既而曰恰所言小誤黄公入乾元祖<lb/>
土格君乃坤元祖土差不及之然故不失十名前也及<lb/>
唱第名在第七紹興乙夘臨安有相士曳一牌長三尺<lb/>
題云尋今年狀元汪聖錫省試罷與同輩十餘在茶肆<lb/>
士熟睨户外趨而入注視汪不瞬目起執其手曰吾求<lb/>
大魁乆矣乃在此邪訪館寓所在隨以往丐一紙書其<lb/>
<pb n="KR3l0122_WYG_050-10b"/>
事且曰吾言不妄當與我五萬錢汪弗許同舍勸勉於<lb/>
是為之書士置其牌於汪館曰吾從今不復出指日俟<lb/>
㨗耳汪是嵗省闈第九繼冠多士如其言<lb/>
　　胡畫工<lb/>
浮梁畫工胡一居於縣市其技素平平邑人葺城隍祠<lb/>
付以錢使繪門衛二神胡生嫌所得之㣲視其直斟酌<lb/>
但作水墨而已衣冠畧不設夜夢二巨人長七尺儀貌<lb/>
雄偉而衣裝極敝惡謂曰我二人蒙君力獲所依憑霑<lb/>
<pb n="KR3l0122_WYG_050-11a"/>
受香火獨恨被服不如法式不為人所禮願君復加藻<lb/>
飾必有以報使技日進而名益彰夢中恍惚許之矣覺<lb/>
而未暇研究經旬日因過彼處遥望兩像宛如故知瞿<lb/>
然悚悟即日買金箔五采自施工藝繪黄金甲執金鉞<lb/>
冠帶整嚴見者悉加瞻敬而不以夢告人復夢其來威<lb/>
容凜凜服與貌稱感謝至再三自是胡日以稱遂求者<lb/>
接踵至於嫁女文繡只以畫代之里巷遭疫癘無一家<lb/>
不病胡氏獨免或疑為挾他術始道所遇紹興中事胡<lb/>
<pb n="KR3l0122_WYG_050-11b"/>
氏已死神像尚存<lb/>
　　凌二賭博<lb/>
浮梁西村民凌二世世農業翁之次子小二者獨嗜賭<lb/>
博雖日撻不悛遇一客言能卜筮以一神像畫卷并一香<lb/>
爐自隨毎事必祝凌子往扣某日勝負客曰今夕勝五<lb/>
百錢盈數即止不可過也已而詣山寺從其徒夜賭博<lb/>
果得錢如數黙念此戯不可不求援於神即再謁客致<lb/>
謝而舉所贏買酒縱飲伺客醉卧負其兩物客歸不敢<lb/>
<pb n="KR3l0122_WYG_050-12a"/>
訪尋狼狽而去凌敬其所奉動輙如意因設誓俟滿五<lb/>
百千當整治生涯不復仍舊習凡數年貯儲過半而二<lb/>
親繼亡殯葬之費於是乎出為之蕩然又積之四百千<lb/>
而一子與人鬭人自戕厥母以為此子殺之拘鞫囹圄<lb/>
盡耗其資乃獲明白迄於三既及四十八萬矣一夕遭<lb/>
火悉為煨燼是時凌年過五十無復可營既死其别子<lb/>
差能自立嘗為毒蛇齧右手自斷其臂得不死今猶在<lb/>
云<lb/>
<pb n="KR3l0122_WYG_050-12b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　夷堅志戊卷十<lb/>
</p>
<p>
</p>
  </div>
        </body>
</text>\m</TEI>