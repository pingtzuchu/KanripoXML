<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>唐新語卷一</head>
    <p>
<pb n="KR3l0004_WYG_001-1a"/>
欽定四庫全書<lb/>
　唐新語卷一　　　　　　　唐　劉肅　撰<lb/>
　　匡賛第一<lb/>
杜如晦少敏悟精彩絶人太宗引為秦府兵曹俄改陜<lb/>
　州長史房𤣥齡聞於太宗曰餘人不足惜杜如晦聰<lb/>
　明識達王佐之才若大王守藩無用之必欲經營四<lb/>
　方非此人不可太宗乃請為秦府掾封建平縣男補<lb/>
　文學館學令文學禇亮為之賛曰建平文雅休有烈<lb/>
<pb n="KR3l0004_WYG_001-1b"/>
　光懷忠履義身立名揚貞觀初為右僕射𤣥齡為左<lb/>
　僕射太宗謂之曰公為僕射當須大開耳目求訪賢<lb/>
　哲此乃宰相之𢎞益比聞聽受詞訴日不暇給安能<lb/>
　為朕求賢哉自是臺閣規模皆二人所定其法令意<lb/>
　在寛平不求備以取人不以己長格物如晦𤣥齡引<lb/>
　進之如不及也太宗每與𤣥齡圖事則曰非如晦莫<lb/>
　能籌之及如晦至則用𤣥齡之䇿二人相須以斷大<lb/>
　事迄今言良相者稱房杜焉及如晦薨太宗謂虞世<lb/>
<pb n="KR3l0004_WYG_001-2a"/>
　南曰吾與如晦君臣義重不幸物化實痛于懷卿體<lb/>
　吾意為製碑也後太宗嘗新𤓰美愴然悼之輟其半<lb/>
　使置之靈座及賜𤣥齡黄銀帶因謂之曰如晦與公<lb/>
　同心輔朕今日所賜唯獨見公泫然流涕以黄銀帶<lb/>
　辟惡為鬼神所畏命取金帶使𤣥齡送之于其家也<lb/>
魏徴常陳古今理體言太平可致太宗納其言封德彞<lb/>
　難之曰三代已後人漸澆訛故秦任法律漢雜霸道<lb/>
　皆欲理而不能豈能理而不欲魏徴書生若信其虚<lb/>
<pb n="KR3l0004_WYG_001-2b"/>
　論必亂國家徴詰之曰五帝三王不易人而理行帝<lb/>
　道則帝行王道則王在其所化而已考之載籍可得<lb/>
　而知昔黄帝與蚩尤戰既勝之後便致太平九夷亂<lb/>
　德顓頊征之既尅之後不失其理桀為亂湯放之紂<lb/>
　無道武王伐之而俱致太平若言人漸澆訛不返樸<lb/>
　素至今應為鬼魅寜可得而教化耶德彝無以難之<lb/>
　徴薨太宗御製碑文并御書後為人所讒勅令踣之<lb/>
　及征遼不如意深自悔恨乃嘆曰魏徴若在不使我<lb/>
<pb n="KR3l0004_WYG_001-3a"/>
　有此舉也既渡水馳驛以少牢祭之復立碑焉<lb/>
太宗嘗臨軒謂侍臣曰朕所不能恣情以樂當年而勵<lb/>
　心苦節卑宫菲食者正為蒼生耳我為人主兼行將<lb/>
　相事豈不是奪公等名昔漢高得蕭曹韓彭天下寜<lb/>
　宴舜禹殷周用稷契伊吕四海乂安此事朕並兼之<lb/>
　給事中張行成諫曰有隋失道天下沸騰陛下撥亂<lb/>
　反正拯生人於塗炭何禹湯所能擬陛下聖德含光<lb/>
　規模宏逺然文武之列未嘗無將相何用臨朝對衆<lb/>
<pb n="KR3l0004_WYG_001-3b"/>
　與其較量將以天下已定不藉其力復以萬乗至尊<lb/>
　與臣下爭功臣聞天何言哉而四時行焉又曰汝唯<lb/>
　弗矜天下莫與汝争功臣備員近樞非敢知獻替事<lb/>
　輙陳狂直伏待葅醢太宗深納之俄遷侍中<lb/>
太子承乾既廢魏王泰因入侍太宗面許立為太子乃<lb/>
　謂侍臣曰青雀入見自投我懷中云臣今日始得與<lb/>
　陛下為子更生之日臣有一孽子百年之後當為陛<lb/>
　下殺之傳國晉王父子之道固當天性我見其意甚<lb/>
<pb n="KR3l0004_WYG_001-4a"/>
　矜之青雀泰小字也禇遂良進曰失言伏願審思無<lb/>
　令錯誤安有陛下萬嵗之後魏王持國執權為天子<lb/>
　而肯殺其愛子傳國晉王者乎陛下頃立承乾後寵<lb/>
　魏王愛之踰嫡故至於此今若立魏王須先措置晉<lb/>
　王始得安全耳太宗涕泗交下曰我不能也因起入<lb/>
　内翌日御兩儀殿群臣盡出詔留長孫無忌房𤣥齡<lb/>
　李勣禇遂良謂之曰我有三子一弟所為如此我心<lb/>
　無憀因自投于床無忌争趨持上抽佩刀無忌等驚<lb/>
<pb n="KR3l0004_WYG_001-4b"/>
　懼遂良於手争取佩刀以授晉王因請所欲立太宗<lb/>
　曰欲立晉王無忌等曰謹奉詔異議者請斬之太宗<lb/>
　謂晉王曰汝舅許汝也宜拜謝之晉王因下拜移御<lb/>
　太極殿召百寮立晉王為皇太子群臣皆稱萬嵗<lb/>
高宗朝晉州地震雄雄有聲經旬不止高宗以問張行<lb/>
　成行成對曰陛下本封於晉今晉州地震不有徴應<lb/>
　豈使徒然哉夫地隂也宜安静而乃屢動自古禍生<lb/>
　宫掖釁起宗親者非一朝一夕或恐諸王公主謁見<lb/>
<pb n="KR3l0004_WYG_001-5a"/>
　頻煩承間伺隟復恐女謁用事臣下隂謀陛下宜深<lb/>
　思慮兼脩德以杜未萌高宗深納之<lb/>
則天朝黙啜陷趙定等州詔天官侍郎吉頊為相州刺<lb/>
　史發諸州兵以討之畧無應募者中宗時在春宫則<lb/>
　天制皇太子為元帥親征之吏人應募者日以數千<lb/>
　賊既退頊徴還以狀聞則天曰人心如是耶因謂頊<lb/>
　曰卿可於衆中說之頊於朝堂昌言朝士聞者喜説<lb/>
　諸武患之乃發頊弟兄贓狀貶為安固尉方辭得召<lb/>
<pb n="KR3l0004_WYG_001-5b"/>
　見涕淚曰臣辭闕廷無復再謁請言事臣疾亟矣請<lb/>
　坐籌之則天曰可頊曰水土各一盆有競乎則天曰<lb/>
　無頊曰和之為泥競乎則天曰無頊曰分泥為佛為<lb/>
　天尊有競乎則天曰有頊曰臣亦為有竊以皇族外<lb/>
　戚各有區分豈不兩安全耶今陛下貴賤是非於其<lb/>
　間則居必競之地今皇太子萬福而三思等乆已封<lb/>
　建陛下何以和之臣知兩不安矣則天曰朕深知之<lb/>
　然事至是頊與張昌宗同供奉控鶴府昌宗以貴寵<lb/>
<pb n="KR3l0004_WYG_001-6a"/>
　懼不全計於頊頊曰公兄弟承恩澤深矣非有大功<lb/>
　必無全理唯一策若能行之豈唯全家當享茅土之<lb/>
　封除此外非頊所謀昌宗涕泣請聞之頊曰天下思<lb/>
　唐德乆矣主上春秋高武氏諸王殊非所屬意公何<lb/>
　不從容請復相王廬陵以繼生人之望昌宗乃乗間<lb/>
　屢言之㡬一嵗則天意乃易既知頊之謀乃召頊問<lb/>
　頊對曰廬陵相王皆陛下子高宗初顧託於陛下當<lb/>
　有所注意乃迎中宗其興復唐室頊有力焉睿宗登<lb/>
<pb n="KR3l0004_WYG_001-6b"/>
　極下詔曰曩時王命中圮人謀未輯首陳反正之議<lb/>
　克創祈天之業永懷忠烈寜忘厥勲可贈御史大夫<lb/>
則天以武承嗣為左相李昭德奏曰不知陛下委承嗣<lb/>
　重權何也則天曰我子姪委以心腹耳昭德曰若以<lb/>
　姑姪之親何如父子何如母子則天曰不如也昭德<lb/>
　曰父子母子尚有逼奪何諸姑所能容使其有便可<lb/>
　乗御寳位其遽安乎且陛下為天子陛下之姑受何<lb/>
　福慶而委重權於姪手大事去矣則天矍然曰我未<lb/>
<pb n="KR3l0004_WYG_001-7a"/>
　思也即日罷承嗣政事<lb/>
長安末張易之等將為亂張柬之隂謀之遂引桓彦範<lb/>
　敬暉李湛等為將委以禁兵神龍元年正月二十三<lb/>
　日暉等率兵將至𤣥武門王同皎李湛等先遣徃迎<lb/>
　皇太子於東宫啓曰張易之兄弟反道亂常將圖不<lb/>
　軌先帝以神噐之重付殿下主之無罪幽廢人神憤<lb/>
　惋二十三年于兹矣今天啓忠勇北門將軍南衙執<lb/>
　政尅期以今日誅兇豎復李氏社稷伏願殿下暫至<lb/>
<pb n="KR3l0004_WYG_001-7b"/>
　𤣥武門以副衆望太子曰兇豎悖亂誠合誅夷如聖<lb/>
　躬不康何慮有驚動請為後圖同皎諷諭乆之太子<lb/>
　乃就路又恐太子有悔色遂扶上馬至𤣥武門斬闗<lb/>
　而入誅易之等於迎仙院則天聞變乃起見太子曰<lb/>
　乃是汝耶小兒既誅可還東宫桓彦範進曰太子安<lb/>
　得更歸徃者天皇棄群臣以愛子託陛下今太子年<lb/>
　長乆居東宫將相大臣思太宗高宗之德誅兇豎立<lb/>
　太子兵不血刃而靖内難則天意人事歸于李氏乆<lb/>
<pb n="KR3l0004_WYG_001-8a"/>
　矣今聖躬不康神噐無主陛下宜復子明辟以順億<lb/>
　兆神祗之心臣等謹奉天意不敢不請陛下傳位愛<lb/>
　子萬代不絶天下幸甚矣則天乃卧不語見李湛曰<lb/>
　汝是誅易之兄弟人耶我養汝輩翻見今日湛不敢<lb/>
　對湛義府之子也<lb/>
景雲二年二月睿宗謂侍臣曰有術士上言五日内有<lb/>
　急兵入宫卿等為朕備之左右失色莫敢對張說進<lb/>
　曰此有讒人設計擬揺動東宫耳陛下若使太子監<lb/>
<pb n="KR3l0004_WYG_001-8b"/>
　國則君臣分定自然窺覦路絶災難不生姚崇宋璟<lb/>
　郭元振進曰如說所言睿宗大説即日詔皇太子監<lb/>
　國時太平公主將有奪宗之計於光範門内乗步輦<lb/>
　俟執政以諷之衆皆恐懼宋璟昌言曰太子有大功<lb/>
　於天下真社稷主安敢妄有異議遂與姚崇奏公主<lb/>
　就東都出寜王已下為刺史以息人心睿宗曰朕更<lb/>
　無兄弟唯有太平一妹朝夕欲得相見卿勿言餘並<lb/>
　依卿所奏公主聞之大怒𤣥宗懼乃奏崇璟離間骨<lb/>
<pb n="KR3l0004_WYG_001-9a"/>
　肉請加罪悉停寜王已下外授崇貶申州刺史璟楚<lb/>
　州刺史<lb/>
蘇頲神龍中遷給事中并修文館學士轉中書舍人時<lb/>
　父瓌為宰相父子同掌樞宻時人榮之属機事填委<lb/>
　制誥皆出其手中書令李嶠嘆曰舍人思如泉湧嶠<lb/>
　所不及也後為中書侍郎與宋璟同知政事璟剛正<lb/>
　多所裁斷頲皆順從其美璟甚悅之嘗謂人曰吾與<lb/>
　蘇家父子前後同時為宰相僕射長厚誠為國器獻可<lb/>
<pb n="KR3l0004_WYG_001-9b"/>
　替否罄盡臣節頲過其父也後罷政事拜禮部尚書<lb/>
　而薨及𦵏日𤣥宗遊咸宜宫將舉獵聞頲䘮出愴然<lb/>
　曰蘇頲今日𦵏吾寜忍娱遊乎遂中路還宫初姚崇<lb/>
　引璟為中丞再引之入相崇善應變故能成天下之<lb/>
　務璟善守文故能持天下之政二人執性不同同歸<lb/>
　于道叶心翼賛以致刑措焉<lb/>
姚崇以拒太平公主出為申州刺史𤣥宗深德之太平<lb/>
　既誅徴之為同州刺史素與張説不叶說諷趙彦昭<lb/>
<pb n="KR3l0004_WYG_001-10a"/>
　彈之𤣥宗不納俄校獵于渭濵宻召崇㑹于行所𤣥<lb/>
　宗謂曰卿頗知獵乎崇對曰此臣少所習也臣年三<lb/>
　十居澤中以呼鷹逐兎為樂猶不知書張璟謂臣曰<lb/>
　君當位極人臣無自棄也邇来折節讀書以至將相<lb/>
　臣少為獵師老而猶能𤣥宗大悦與之偕馬臂鷹遲<lb/>
　速在手動必稱㫖𤣥宗歡甚樂則割鮮閑則咨以政<lb/>
　事備陳古今理亂之本上之可行者必委曲言之𤣥<lb/>
　宗心益開聽之亹亹忘倦軍國之務咸訪於崇崇罷<lb/>
<pb n="KR3l0004_WYG_001-10b"/>
　冗職修舊章内外有叙又請無赦宥無度僧無數遷<lb/>
　吏無任功臣以政𤣥宗悉從之而天下大理<lb/>
張説獨排太平之黨請太子監國平定禍亂遂為宗臣<lb/>
　前後三秉大政掌文學之任凡三十年為文思精老<lb/>
　而益壯尤工大手筆善用己長引文儒之士以佐王<lb/>
　化得僧一行賛明隂陽厯律以敬授人時封太山祠<lb/>
　脽上舉闕禮謁五陵開集賢置學士功業恢博無以<lb/>
　加矣尚然諾于君臣朋友之際大義甚篤及薨𤣥宗<lb/>
<pb n="KR3l0004_WYG_001-11a"/>
　為之罷元㑹制曰𢎞濟艱難叅其功者時傑經緯禮<lb/>
　樂賛其道者人師式瞻而百度允釐既徃而千載貽<lb/>
　範台衡軒鼎垂黼藻於當年徽策寵章播芳㽔於後<lb/>
　葉故尚書左丞相燕國公說星象降靈雲龍合契元<lb/>
　和體其冲粹妙有釋其至賾挹而莫測仰之彌高釋<lb/>
　義探繫表之㣲英詞鼓天下之動昔傳風諷綢繆嵗<lb/>
　華含舂容之聲和而必應藴泉源之智啟而斯沃授<lb/>
　命與國則天衢以通濟同以和則朝政惟允司鈞總<lb/>
<pb n="KR3l0004_WYG_001-11b"/>
　六官之紀端揆為萬邦之式方𢎞風緯俗返本於上<lb/>
　古之初而邁德振仁不臻於中夀之福吁嗟不憗既<lb/>
　䘮斯文宣室餘談洽若在耳玉殿遺草宛然留迹言<lb/>
　念忠賢良深震悼是用當宁撫几臨樂撤懸罷稱觴<lb/>
　之儀遵徃禭之禮可贈太師賻物五百段禮有加等<lb/>
　儒者榮之<lb/>
開元中陸堅為中書舍人以麗正學士或非其人而所<lb/>
　司供擬過為豐贍謂朝列曰此亦何益國家空致如<lb/>
<pb n="KR3l0004_WYG_001-12a"/>
　此費損將議罷之張説聞之謂諸宰相曰説聞自古<lb/>
　帝王功臣則有奢縱之失或興造池䑓或躭翫聲色<lb/>
　聖上崇儒重道親自講論刋校圖書詳延學者今之<lb/>
　麗正即是聖主禮樂之司永代規模不易之道所費<lb/>
　者細所益者大陸子之言為未達也𤣥宗後聞其言<lb/>
　堅之恩眄從此而減<lb/>
開元二十三年加榮王已下官勅宰臣入集賢院分寫<lb/>
　告身以賜之侍中裴耀卿因入書庫觀書既而謂人<lb/>
<pb n="KR3l0004_WYG_001-12b"/>
　曰聖上好文書籍之盛事自古未有朝宰充使學徒<lb/>
　雲集觀象設教盡在是矣前漢有金馬石渠後漢有<lb/>
　蘭臺東觀宋有總明陳有德教周則獸門麟趾北齊<lb/>
　有仁夀文林雖載在前書而事皆𤨏細方之今日則<lb/>
　豈得扶輪捧轂者哉<lb/>
張九齡開元中為中書令范陽節度使張守珪奏禆將<lb/>
　安禄山頻失利送就戮於京師九齡批曰穣苴出軍<lb/>
　必誅莊賈孫武行令亦斬宫嬪守珪軍令若行禄山<lb/>
<pb n="KR3l0004_WYG_001-13a"/>
　不宜免死及到中書九齡與語乆之因奏曰禄山狼<lb/>
　子野心面有逆相臣請因罪戮之冀絶後患𤣥宗曰<lb/>
　卿勿以王夷甫識石勒之意誤害忠良更加官爵放<lb/>
　歸本道至徳初𤣥宗在成都思九齡之先覺詔曰<lb/>
　正大厦者柱石之力昌帝業者輔相之臣生則保其<lb/>
　榮名沒則稱其盛德飾終未允於人望加贈實存於<lb/>
　國章故中書令張九齡維岳降神濟川作相開元之<lb/>
　際寅亮成功讜言定於社稷先覺合於蓍蔡永懷賢<lb/>
<pb n="KR3l0004_WYG_001-13b"/>
　弼可謂大臣竹帛猶存樵蘇必禁爰從八命之秩更<lb/>
　重三台之位可贈司徒仍令遣使就韶州致祭者<lb/>
　　規諷第二<lb/>
太宗射猛獸於苑内有群豕突出林中太宗引弓射之<lb/>
　四發殪四豕有一雄豕直来衝馬吏部尚書唐儉下<lb/>
　馬搏之太宗㧞劍斷豕顧而笑曰天䇿長史不見上<lb/>
　將擊賊耶何懼之甚儉對曰漢祖以馬上得之不以<lb/>
　馬上理之陛下以神武定四方豈復逞雄心於一獸<lb/>
<pb n="KR3l0004_WYG_001-14a"/>
　太宗善之因命罷獵<lb/>
太宗有人言尚書令史多受賂者乃宻遣左右以物遺<lb/>
　之司門令史果受絹一匹太宗將殺之裴矩諫曰陛<lb/>
　下以物試之遽行極法所謂陷人以罪恐非道徳齊<lb/>
　禮之義乃免<lb/>
太宗嘗罷朝自言殺却此田舍漢文德皇后問誰觸忤<lb/>
　陛下太宗曰魏徴每廷辱我使我常不得自由皇后<lb/>
　退朝服立於廷太宗驚曰何為若是對曰妾聞主聖<lb/>
<pb n="KR3l0004_WYG_001-14b"/>
　臣忠今陛下聖明故魏徴得盡直言妾備後宫焉敢<lb/>
　不賀於是太宗意乃釋<lb/>
張𤣥素貞觀初太宗聞其名召見訪以理道𤣥素曰臣<lb/>
　觀自古以来未有如隋室䘮亂之甚豈非其君自專<lb/>
　其法日亂向使君虚受於上臣弼違於下豈至於此<lb/>
　且萬乗之主欲使自專庶務日斷十事而有五條不<lb/>
　中者何况萬務乎以日繼日乃至累年乖謬既多不<lb/>
　亡何待陛下若近鑒危亡日慎一日堯舜之道何以<lb/>
<pb n="KR3l0004_WYG_001-15a"/>
　加之太宗深納之<lb/>
太宗幸九成宫還京有宫人憩湋川縣官舍俄而李靖<lb/>
　王珪至縣官移宫人於别所而舍靖珪太宗聞之怒<lb/>
　曰威福豈由靖等何為禮靖等而輕我宫人即令按<lb/>
　驗湋川官屬魏徴諫曰靖等陛下心膂大臣宫人皇<lb/>
　后賤𨽻論其委任事理不同又靖等出外官吏訪闕<lb/>
　廷法式朝覲陛下問人間疾苦靖等自當與官吏相<lb/>
　見官吏亦不可不謁也至於宫人供養之外不合參<lb/>
<pb n="KR3l0004_WYG_001-15b"/>
　承若以此加罪恐不益德音駭天下耳目太宗曰公<lb/>
　言是遂捨不問<lb/>
谷郍律貞觀中為諫議大夫褚遂良呼為九經庫永徽<lb/>
　中嘗從獵途中遇雨高宗問油衣若為得不漏郍律<lb/>
　曰能以瓦為之不漏也意不為畋獵高宗深賞焉賜<lb/>
　郍律絹帛二百疋<lb/>
魏知古性方直景雲末為侍中𤣥宗初即位獵于渭川<lb/>
　時知古從駕因獻詩以諷曰嘗聞夏太康五弟訓禽<lb/>
<pb n="KR3l0004_WYG_001-16a"/>
　荒我后来冬狩三驅盛禮張順時鷹隼擊講事武功<lb/>
　揚奔走未及去翾飛豈暇翔非熊從渭水瑞翟想陳<lb/>
　倉此欲誠難縱茲遊不可常子雲陳羽獵僖伯諫漁<lb/>
　棠得失鑒齊楚仁恩念禹湯邕熈諒在宥亭毒匪多<lb/>
　傷辛甲今為史虞箴遂孔彰手詔褒美賜物五十段<lb/>
　後兼知吏部尚書典選事深為稱職所薦用人遂咸<lb/>
　至大官<lb/>
　<lb/>
<pb n="KR3l0004_WYG_001-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　唐新語卷一<lb/>
</p>
<p>
</p>
  </div>
<div>
                <head>唐新語卷二</head>
    <p>
<pb n="KR3l0004_WYG_002-1a"/>
欽定四庫全書<lb/>
　唐新語卷二　　　　　　　唐　劉肅　撰<lb/>
　　極諫第三<lb/>
武德初萬年縣法曹孫伏伽上表以三事諫其一曰陛<lb/>
　下貴為天子富有天下凡曰蒐狩須順四時陛下二<lb/>
　十日龍飛二十一日獻鷂鶵者此乃前朝之弊風少<lb/>
　年之事務何忽今日行之又聞相國㕘軍盧牟子獻<lb/>
　琵琶長安縣丞張安道獻弓箭頻蒙賞賚但普天之<lb/>
<pb n="KR3l0004_WYG_002-1b"/>
　下莫非王土率土之濵莫非王臣陛下有所欲何求<lb/>
　不得陛下所少豈此物乎其二曰百戲散樂本非正<lb/>
　聲此謂淫風不可不改其三曰太子諸王左右羣寮<lb/>
　不可不擇願陛下納選賢才以為僚友則克崇磐石<lb/>
　永固維城矣高祖覽之恱賜帛百疋遂拜為侍書御<lb/>
　史<lb/>
高祖即位以舞人安叱奴為散騎常侍禮部尚書李綱<lb/>
　諫曰臣按周禮均工樂胥不得參士伍雖復才如子<lb/>
<pb n="KR3l0004_WYG_002-2a"/>
　野妙等師襄皆終身繼代不改其業故魏武帝欲使<lb/>
　禰衡擊鼓乃解朝衣露體而擊之問其故對曰不敢<lb/>
　以先王法服而為伶人衣也惟齊高緯封曹妙達為<lb/>
　王授安馬駒為開府有國家者俱為殷鑒今天下新<lb/>
　定開太平之運起義功臣行賞未遍高才碩學猶滯<lb/>
　草莱而先令舞人致位五品鳴玉曳組趨馳廊廟固<lb/>
　非創業規模貽厥子孫之道高祖竟不能從<lb/>
蘇世長武德四年王世充平後其行䑓僕射蘇世長以<lb/>
<pb n="KR3l0004_WYG_002-2b"/>
　漢南歸順高祖責其後服世長稽首曰自古帝王受<lb/>
　命為逐鹿之喻一人得之萬夫斂手豈有獲鹿之後<lb/>
　忿同獵之徒問争肉之罪也高祖與之有舊遂笑而<lb/>
　釋之後從獵於高陵是日大獲陳禽於旌門高祖頋<lb/>
　謂羣臣曰今日畋樂乎世長對曰陛下畋獵薄廢萬<lb/>
　㡬不滿十旬未為大樂高祖色變既而笑曰狂態發<lb/>
　耶對曰為臣私計則狂為陛下國計則忠矣嘗侍宴<lb/>
　披香殿酒酣奏曰此殿隋煬帝之所作耶何雕麗之<lb/>
<pb n="KR3l0004_WYG_002-3a"/>
　若是也高祖曰卿好諫似直其心實詐豈不知此殿<lb/>
　是吾所造何須詭疑是煬帝乎對曰臣實不知但見<lb/>
　傾宫鹿䑓琉璃之瓦並非受命帝王節用之所為也<lb/>
　若是陛下所造誠非所宜臣昔在武功幸當陪侍見<lb/>
　陛下宅宇纔蔽風霜當此時亦以為足今因隋之侈<lb/>
　人不堪命数歸有道而陛下得之實謂懲其奢淫不<lb/>
　忘儉約今於隋宫之内又加雕飾欲撥其亂寜可得<lb/>
　乎高祖每優容之前後匡諫諷刺多所𢎞益<lb/>
<pb n="KR3l0004_WYG_002-3b"/>
張𤣥素為給事中貞觀初修洛陽宫以備廵幸上書極<lb/>
　諫其略曰臣聞阿房成秦人散章華就楚衆離及乾<lb/>
　陽畢功隋人解體且以陛下今時功力何異昔日役<lb/>
　瘡痍之人襲亡隋之弊以此言之恐甚於煬帝深願<lb/>
　陛下思之無為由余所笑則天下幸甚太宗曰卿謂<lb/>
　我不如煬帝何如桀紂𤣥素對曰若此殿卒興所謂<lb/>
　同歸于亂且陛下初平東都太上皇勅高門大殿並<lb/>
　宜焚毁陛下以瓦石可用不宜焚灼請賜與貧人事<lb/>
<pb n="KR3l0004_WYG_002-4a"/>
　雖不行天下稱為至德今若不遵舊制即是隋役復<lb/>
　興五六年間取舍頓異何以昭示萬姓光敷四海太<lb/>
　宗曰善賜綵三百匹魏徴歎曰張公論事遂有回天<lb/>
　之力可謂仁人之言其利溥哉<lb/>
馬周太宗將幸九成宫上疏諫曰伏見明勑以二月二<lb/>
　日幸九成宫臣竊惟太上皇春秋已高陛下宜朝夕<lb/>
　視膳晨昏起居今所幸宫去京三百餘里鑾輿動軔<lb/>
　俄經旬日非可朝行暮至也脫上皇情或思感欲見<lb/>
<pb n="KR3l0004_WYG_002-4b"/>
　陛下者將何以赴之且車駕今行本意只為避暑則<lb/>
　上皇尚留熱處而陛下自逐凉處温凊之道臣竊不<lb/>
　安文多不載太宗稱善<lb/>
皇甫德參上書曰陛下修洛陽宫是勞人也收地租是<lb/>
　厚斂也俗尚高髻是宫中所化也太宗怒曰此人欲<lb/>
　使國家不收一租不役一人宫人無髮乃稱其意魏<lb/>
　徴進曰賈誼當漢文之時上書云可為痛哭者三可<lb/>
　為長歎者五自古上書率多激切若不激切則不能<lb/>
<pb n="KR3l0004_WYG_002-5a"/>
　服人主之心激切即似訕謗所謂狂夫之言聖人擇<lb/>
　焉惟在陛下裁察不可責之否則於後誰敢言者乃<lb/>
　賜帛二十疋命歸<lb/>
徐充容太宗造玉華宫於宜君縣諫曰妾聞為政之本<lb/>
　貴在無為竊見土木之功不可兼遂北闕初建南營<lb/>
　翠㣲曽未逾時玉華創制雖復因山藉水非無架築之<lb/>
　功損之又損頗有功力之費終以茅茨示約猶興木<lb/>
　石之疲假使和雇取人豈無煩擾之弊是以卑宫菲<lb/>
<pb n="KR3l0004_WYG_002-5b"/>
　食聖主之所安金屋瑶䑓驕主之作麗故有道之君<lb/>
　以逸逸人無道之君以樂樂身願陛下使之以時則<lb/>
　力不竭矣用而息之則人胥恱矣詞多不盡載充容<lb/>
　名恵孝德之女堅之姑也文彩綺麗有若生知太宗<lb/>
　崩哀慕而卒時人傷異之<lb/>
房𤣥齡與髙士亷偕行遇少府少監竇德素問之曰北<lb/>
　門近来有何營造德素以聞太宗太宗謂𤣥齡士亷<lb/>
　曰卿但知南衙事我北門小小營造何妨卿事𤣥齡<lb/>
<pb n="KR3l0004_WYG_002-6a"/>
　等拜謝魏徴進曰臣不解陛下責亦不解𤣥齡等謝<lb/>
　既任大臣即陛下股肱耳目有所營造何容不知責<lb/>
　其訪問官司臣所不解陛下所為若是當助陛下成<lb/>
　之所為若非當奏罷之此乃事君之道𤣥齡等問既<lb/>
　無罪而陛下責之𤣥齡等不識所守臣實未喻太宗<lb/>
　深納之<lb/>
總章中高宗將幸凉州時隴右虚耗議者以為非便高<lb/>
　宗聞之召五品已上謂曰帝五載一廵狩羣后四朝<lb/>
<pb n="KR3l0004_WYG_002-6b"/>
　此盖常禮朕欲暫幸凉州如聞中外咸謂非宜宰臣<lb/>
　已下莫有對者詳刑大夫来公敏進曰陛下廵幸凉<lb/>
　州宣王略求之故實未虧令典但隨時度事臣下竊<lb/>
　有所疑既見明勅施行所以不敢陳凟奉勅顧問敢<lb/>
　不盡言伏以高麗雖平扶餘尚梗西道經略兵猶未<lb/>
　停且隴右諸州人户寡少供待車馬備擬稍難臣聞<lb/>
　中外實有竊議高宗曰既有此言我止度隴存問故<lb/>
　老蒐狩即還遂下詔停西幸擢公敏為黄門侍郎<lb/>
<pb n="KR3l0004_WYG_002-7a"/>
袁利貞為太常博士高宗將㑹百官及命婦於宣政殿<lb/>
　并設九部樂利貞諫曰臣以前殿正寢非命婦宴㑹之<lb/>
　地象闕路門非倡優進御之所望請命婦㑹於别殿<lb/>
　九部樂從東西門入散樂一色伏望停省若於三殿<lb/>
　别所自可備極恩施高宗即令移於麟德殿至㑹日<lb/>
　使中書侍郎薛元超謂利貞曰卿門傳忠鯁能獻直<lb/>
　言不加厚賜何以奨勸賜綵百疋遷祠部員外<lb/>
李君球高宗將伐高麗上疏諫曰心之痛者不能緩聲<lb/>
<pb n="KR3l0004_WYG_002-7b"/>
　事之急者不能安言性之忠者不能𨼆情且食君之<lb/>
　禄者死君之事今臣食陛下之禄其敢愛身乎臣聞<lb/>
　司馬法曰國雖大好戰必亡天下雖平忘戰必危兵<lb/>
　者凶噐戰者危事故聖主重行之也畏人力之盡恐<lb/>
　府庫之殫懼社稷之危生中國之患且高麗小醜潜<lb/>
　藏山海得其人不足以彰聖化棄其地不足以損天<lb/>
　威文多不載疏奏不報<lb/>
中書令郝處俊高宗將下詔遜位于則天攝知國政召<lb/>
<pb n="KR3l0004_WYG_002-8a"/>
　宰臣議之處俊對曰禮經云天子理陽道后理隂德<lb/>
　然則帝之與后猶日之與月隂之與陽各有所主不<lb/>
　相奪也若失其序上則謫見於天下則禍成于人昔<lb/>
　魏文帝著令崩後尚不許皇后臨朝奈何遂欲自禪<lb/>
　位于天后况天下者高祖太宗之天下非陛下之天<lb/>
　下正合謹守宗廟傳之子孫不可持國與人有私於<lb/>
　后惟陛下詳審中書侍郎李義琰進曰處俊所引經<lb/>
　典其言至忠惟聖慮無疑則蒼生幸甚高宗乃止及<lb/>
<pb n="KR3l0004_WYG_002-8b"/>
　天后受命處俊已殁孫象竟被族誅始則天以權變<lb/>
　多智高宗將排羣議而立之及得志威福並作高宗<lb/>
　舉動必為掣肘高宗不勝其忿時有道士郭行真出<lb/>
　入宫掖為則天行厭勝之術内侍王伏勝奏之高宗<lb/>
　大怒宻召上官儀廢之因奏天后專恣海内失望請<lb/>
　廢黜以順天心高宗即令儀草詔左右馳告則天遽<lb/>
　訴草詔猶在高宗恐其怨懟待之如初且告之曰此<lb/>
　並上官儀教我則天遂誅儀及伏勝等并賜太子忠<lb/>
<pb n="KR3l0004_WYG_002-9a"/>
　死自是政歸武后天子拱手而已竟移龜鼎焉<lb/>
周興来俊臣羅織衣冠朝野慴懼御史大夫李嗣真上<lb/>
　疏諫曰臣聞陳平事漢祖謀疎楚之君臣乃用黄金<lb/>
　七十斤行反間之術項羽果疑臣下陳平之計遂行<lb/>
　今告事紛紜虚多實少如當有凶慝焉知不先謀疎<lb/>
　陛下君臣後除國家良善臣恐為社稷之禍伏乞陛<lb/>
　下廽思遷慮察臣狂瞽然後退就鼎鑊實無所恨臣<lb/>
　得殁為忠鬼孰與存為諂人如羅織之徒即是疎間<lb/>
<pb n="KR3l0004_WYG_002-9b"/>
　之漸陳平反間其逺乎哉遂為俊臣所構放于嶺表<lb/>
　俊臣死徴還途次桂陽而終贈濟川刺史中宗朝追<lb/>
　復本官<lb/>
宗楚客兄秦客潜勸則天革命累遷内史後以贓罪流<lb/>
　于嶺南而死楚客無他材能附㑹武三思神龍中為<lb/>
　中書舍人時西突厥阿史郍忠節不和安西都䕶郭<lb/>
　元振奏請徙忠節於内地楚客與弟晉卿及紀處訥<lb/>
　等納忠節厚賂請發兵以討西突厥不納元振之奏<lb/>
<pb n="KR3l0004_WYG_002-10a"/>
　突厥大怒舉兵入㓂甚為邊患監察御史崔琬劾奏<lb/>
　楚客等曰聞四牡項領良御不乗二心事君明罰無<lb/>
　捨謹按宗楚客紀處訥等性惟險詖志越谿壑幸以<lb/>
　遭遇聖主累忝殊榮承愷悌之恩居弼諧之地不能<lb/>
　刻意砥操憂國如家㣲効㳙塵以裨川岳遂乃專作<lb/>
　威福敢樹朋黨有無君之心闕大臣之節潜通獫狁<lb/>
　納賄易貲公引頑凶受賂無限醜問充斥穢跡昭彰<lb/>
　且境外交通情狀難測今娑葛反叛邊鄙不寜由此<lb/>
<pb n="KR3l0004_WYG_002-10b"/>
　贓私取怨外國論之者取禍以結舌語之者避罪而<lb/>
　鉗口晉卿昔居榮職素闕忠誠屢擅嚴刑皆由黷貨<lb/>
　今又叨忝頻沐殊恩厚禄重權當朝莫比曽無悛改<lb/>
　乃徇贓私此而容之孰云其可臣謬忝公直義在觸<lb/>
　邪請除巨蠧以答天造中宗不從遽令與琬和解俄<lb/>
　而韋氏敗楚客等咸誅<lb/>
蘇安恒博學尤明周禮左氏長樂二年上疏諫請復子<lb/>
　明辟其詞曰臣聞忠臣不順時而取寵烈士不惜死<lb/>
<pb n="KR3l0004_WYG_002-11a"/>
　而偷生故君道不明忠臣之過臣道不軌烈士之罪<lb/>
　今太子年德俱盛陛下貪其寳位而忘母子之恩蔽<lb/>
　太子元良據太子之神噐何以教天下母慈子孝焉<lb/>
　能使天下移風易俗惟陛下思之將何聖顔以見唐<lb/>
　家宗廟將何誥命以謁太帝墳陵疏奏不納魏元忠<lb/>
　為張易之所搆安恒又申理之易之大怒將殺之賴<lb/>
　朱敬則桓彦範等保䕶獲免後坐節憫太子事下獄<lb/>
　死睿宗即位下詔曰蘇安恒文學立身鯁直誠操徃<lb/>
<pb n="KR3l0004_WYG_002-11b"/>
　年陳疏忠讜可嘉屬囬邪擅權奄從非命興言軫悼<lb/>
　用惻于懷可贈諫議大夫<lb/>
張柬之既遷則天于上陽宫中宗猶以皇太子監國告<lb/>
　武氏之廟時累日隂翳侍御史崔渾奏曰方今國命<lb/>
　初復正當徽號稱唐順萬姓之心奈何告武氏廟廟<lb/>
　宜毁之復唐鴻業天下幸甚中宗深納之制命既行<lb/>
　隂雲四除萬里澄廓咸以為天人之應<lb/>
武三思得幸於中宗京兆人韋月將等不堪憤激上書<lb/>
<pb n="KR3l0004_WYG_002-12a"/>
　告其事中宗惑之命斬月將黄門侍郎宋璟執奏請<lb/>
　按而後刑中宗愈怒不及整衣履岸巾岀側門迎謂<lb/>
　璟曰朕以爲已斬矣何以緩之命促斬璟曰人言宫<lb/>
　中私於三思陛下竟不問而斬臣恐有竊議固請按<lb/>
　而後刑中宗大怒璟曰請先斬臣不然終不奉詔乃<lb/>
　流月將于嶺南尋使人殺之<lb/>
栁澤睿宗朝太平公主用事奏斜封官復舊職上疏諫<lb/>
　曰藥不毒不可以蠲疾詞不切不可以禆過是以習<lb/>
<pb n="KR3l0004_WYG_002-12b"/>
　甘㫖者非攝養之方邇諛佞者積危殆之本陛下即<lb/>
　位之初納姚宋之計咸黜斜封近日又命斜封爲斜<lb/>
　封之人不忍棄也先帝之意不可違若斜封之人不<lb/>
　忍棄是韋月將燕欽融之流不可褒贈李多祚鄭克<lb/>
　義之徒不可清雪陛下何不能忍於此而獨忍於彼<lb/>
　使善惡不定反覆相攻致令君子道消小人道長爲<lb/>
　正者衘寃附僞者得志將何以止奸邪將何以懲風<lb/>
　俗耶睿宗遂從之因而擢澤拜監察御史<lb/>
<pb n="KR3l0004_WYG_002-13a"/>
倪若水爲汴州刺史𤣥宗嘗遣中官徃淮南採捕鵁鶄<lb/>
　及諸水禽上疏諫曰方今九鳸時忙三農並作田夫<lb/>
　擁耒蠶婦持桑而以此時採捕竒禽異鳥供園池之<lb/>
　翫逺自江嶺達于京師力倦擔負食之以魚肉間之<lb/>
　以稻粱道路觀者莫不言陛下賤人而貴鳥陛下當<lb/>
　以鳳凰爲凢鳥麒麟爲凢獸則鵁鶄鸂鶒之𩔖曷足<lb/>
　貴也陛下昔龍潜藩邸備歴艱危今氛祲廓清高居<lb/>
　九五玉帛子女充於後庭職貢珍竒盈於内府過此<lb/>
<pb n="KR3l0004_WYG_002-13b"/>
　之外又何求哉手詔答曰朕先使人取少雜鳥其使<lb/>
　不識朕意將鳥稍多卿具奏之詞誠忠懇深稱朕意<lb/>
　卿達識周材義方敬直故輟綱轄之重以處方面之<lb/>
　權果能閑邪存誠守節彌固骨鯁忠烈遇事無隱言<lb/>
　念忠讜深用喜慰今賜卿物四十段用答至言<lb/>
安禄山天寳末請以蕃將三十人代漢將𤣥宗宣付中<lb/>
　書令即日進呈韋見素謂楊國忠曰安禄山有不臣<lb/>
　之心暴於天下今又以蕃將代漢其反明矣遽請對<lb/>
<pb n="KR3l0004_WYG_002-14a"/>
　𤣥宗曰卿有疑禄山之意耶見素趨下殿涕泗且陳<lb/>
　禄山反狀詔令復位因以禄山表留上前而岀俄又<lb/>
　宣詔曰此之一奏姑容之朕徐爲圖矣見素自此後<lb/>
　毎對見每言其事曰臣有一策可銷其難請以平章<lb/>
　事追之𤣥宗許焉草詔訖中留之遣中使輔璆琳送<lb/>
　甘子且觀其變璆琳受賂而還因言無反狀𤣥宗謂<lb/>
　宰臣曰必無二心詔本朕已焚矣後璆琳納賂事洩<lb/>
　因祭龍堂託事撲殺之十四年遣中使馮承威賫璽<lb/>
<pb n="KR3l0004_WYG_002-14b"/>
　書召禄山曰朕與卿修得一湯故召卿至十月朕待<lb/>
　卿于華清宫承威復命泣曰臣㡬不得生還禄山見<lb/>
　臣進宣㫖踞牀不起但云聖上安穏否遽令送臣於<lb/>
　别館數日然後免難至十月九日反於范陽以誅國<lb/>
　忠爲名蕩覆二京竊弄神器迄今五十餘年而兵未<lb/>
　戢易曰履霜堅氷至所由者漸向使師尹竭股肱之<lb/>
　力武夫効腹心之誠則猪突狶勇亦何能至失於中<lb/>
　策寧在人謀痛哉<lb/>
<pb n="KR3l0004_WYG_002-15a"/>
　　剛正第四<lb/>
韋仁約彈右僕射褚遂良出為同州刺史遂良復職黜<lb/>
　仁約為清水令或慰勉之仁約對曰僕守狂鄙之性<lb/>
　假以雄權而觸物便發丈夫當正色之地必明目張<lb/>
　膽然不能碌碌為保妻子也時武候將軍田仁㑹與<lb/>
　侍御史張仁褘不協而誣奏之高宗臨軒問仁褘仁<lb/>
　褘惶懼應對失次仁約歴階而進曰臣與仁褘連曹<lb/>
　頗知事由仁褘懦而不能自理若仁㑹眩惑聖聽致<lb/>
<pb n="KR3l0004_WYG_002-15b"/>
　仁褘非常之罪則臣事陛下不盡臣之恨矣請專對<lb/>
　其狀詞辨縱横音㫖朗暢高宗深納之乃釋仁褘仁<lb/>
　約在憲司於王公卿相未嘗行拜禮人或勸之答曰<lb/>
　鵰鶚鷹鸇豈衆禽之偶奈何設拜以狎之且耳目之<lb/>
　官固當獨立耳後為左丞奏曰陛下為官擇人非其<lb/>
　人則闕今不惜美錦令臣製之此陛下知臣之深亦<lb/>
　㣲臣盡命之秋矣振舉綱目朝廷肅然<lb/>
李義府恃恩放縱婦人淳于氏有容色坐繫大理乃託<lb/>
<pb n="KR3l0004_WYG_002-16a"/>
　大理丞畢正義曲斷出之或有告之者詔劉仁軌鞫<lb/>
　之義府懼謀洩斃正義於獄侍御史王義方將彈之<lb/>
　告其母曰奸臣當路懷禄而曠官不忠老母在堂犯<lb/>
　難以危身不孝進退惶惑不知所從母曰吾聞王陵<lb/>
　母殺身以成子之義汝若事君盡忠立名千載吾死<lb/>
　不恨焉義方乃備法冠横玉階彈之先叱義府令下<lb/>
　三叱乃出然後跪宣彈文曰臣聞春鸎鳴於獻嵗蟋<lb/>
　蟀吟於始秋物有㣲而應時士有賤而言忠者乃廷<lb/>
<pb n="KR3l0004_WYG_002-16b"/>
　劾義府曰臣聞附下罔上聖主之所宜誅心狠貌恭<lb/>
　明時之所必罰是以𨼆賊掩義不容唐帝之朝竊幸<lb/>
　乗權終齒漢皇之劍中書侍郎李義府因縁際㑹遂<lb/>
　階通職不盡忠竭節對揚王休䇿蹇勵駑祗奉皇眷<lb/>
　而乃馮附城社蔽虧日月請託公行交遊群小貪冶<lb/>
　容之美原有罪之淳于恐漏洩其謀殞無辜之正義<lb/>
　挟山超海之力望此猶輕廽天轉地之威方斯更劣<lb/>
　此而可恕孰不可容方當金風届節玉露啟途霜<lb/>
<pb n="KR3l0004_WYG_002-17a"/>
　簡與秋興共清忠臣將鷹鸇並擊請除君側少答鴻<lb/>
　私碎首玉階庶明臣節高宗以義方毁辱大臣言詞<lb/>
　不遜貶莱州司户秩滿于昌樂聚徒教授母亡遂不<lb/>
　復仕進總章二年卒撰筆海十卷門人何彦先員半<lb/>
　千制師服三年䘮畢而去<lb/>
李昭德則天朝有諛佞者必見擢用有人於洛水獲白<lb/>
　石有數㸃赤詣闕請進諸宰臣詰之其人曰此石赤<lb/>
　心所以進昭德叱之曰洛水中石豈盡反耶左右皆<lb/>
<pb n="KR3l0004_WYG_002-17b"/>
　失笑昭德建立東都羅城及尚書省洛水中橋人不<lb/>
　知其役而功成就除數凶人大獄遂罷以正直廷諍<lb/>
　為皇甫文所搆與来俊臣同日棄市國人懽憾相半<lb/>
　哀昭德而快俊臣也<lb/>
魏元忠以摧辱二張反為所搆云結少年為耐乆朋則<lb/>
　天大怒下獄勘之易之引張說為證召大臣令元忠<lb/>
　與易之説等定是非説佯氣逼不應元忠懼謂説曰<lb/>
　張説與張易之羅織魏元忠耶説叱曰魏元忠為丞<lb/>
<pb n="KR3l0004_WYG_002-18a"/>
　相而有委巷小兒羅織之言豈大臣所為則天又令<lb/>
　説言元忠不軌狀説曰臣不聞也易之遽曰張説與<lb/>
　元忠同逆則天問其故易之曰説徃時謂元忠居伊<lb/>
　周之地臣以伊尹放太甲周公攝成王之位此其狀<lb/>
　也説奏曰易之昌宗大無知所言伊周徒聞其語耳<lb/>
　臣乃知伊尹周公為臣之本末元忠初加拜命授紫<lb/>
　紱臣以郎官拜賀元忠曰無尺寸功而居重任不勝<lb/>
　畏懼臣曰公當伊周之任何愧三品然伊周歴代書<lb/>
<pb n="KR3l0004_WYG_002-18b"/>
　為忠臣陛下不遣臣學伊周使臣將何所學説又曰<lb/>
　易之以臣宗室故託為黨然附易之有台輔之望附<lb/>
　元忠有族滅之勢臣不敢面欺亦懼元忠寃魂耳遂<lb/>
　焚香為誓元忠免死流放嶺南<lb/>
張易之昌宗方貴寵用事潜相者言其當王險薄者多<lb/>
　附㑹之長安末右衛西街有牓云易之兄弟長孫汲<lb/>
　裴安立等謀反宋璟時為中丞奏請窮理其狀則天<lb/>
　曰易之已有奏聞不可加罪璟曰易之為飛書所逼<lb/>
<pb n="KR3l0004_WYG_002-19a"/>
　窮而自陳且謀反大逆法無容免請勒就臺勘當以<lb/>
　明國法易之等乆蒙驅使分外承恩臣言發禍從即<lb/>
　入鼎鑊然義激于心雖死不恨則天不恱内史楊再<lb/>
　思遽宣勅命令璟出璟曰天顔咫尺親奉德音不煩<lb/>
　宰臣擅宣主命左拾遺李邕歴階而進曰宋璟所奏<lb/>
　事闗社稷望陛下可其所奏則天意若解乃傳命令<lb/>
　易之就䑓推問斯須特勅原之仍遣易之昌宗就璟<lb/>
　辭謝拒而不見令使者謂之曰公事當公言之私見<lb/>
<pb n="KR3l0004_WYG_002-19b"/>
　即法有私也璟謂左右恨不先打豎子腦破而令混<lb/>
　亂國經吾負此恨時朝列呼易之昌宗為五郎六郎<lb/>
　璟獨以官呼之天官侍郎鄭杲謂璟曰中丞奈何喚<lb/>
　五郎為卿璟曰鄭杲何庸之甚若以官秩正當卿號<lb/>
　若以親故當為張五郎六郎矣足下非張氏家僮號<lb/>
　五郎六郎何也杲大慙而退<lb/>
宋璟則天朝以頻論得失内不能容而憚其公直乃勅<lb/>
　璟徃揚州推按奏曰臣以不才叨居憲府按州縣乃<lb/>
<pb n="KR3l0004_WYG_002-20a"/>
　監察御史事耳今非意差臣不識其所由請不奉制<lb/>
　無何復令按幽州都督屈突仲翔璟復奏曰御史中<lb/>
　丞非軍國大事不當出使且仲翔所犯贓汚耳今髙<lb/>
　品有侍御史卑品有監察御史今勅臣恐非陛下之<lb/>
　意當有危臣請不奉制月餘優詔令副李嶠使蜀嶠<lb/>
　喜召璟曰叨奉渥恩與公同謝璟曰恩制示禮數不<lb/>
　以禮遣璟璟不當行謹不謝乃上言曰臣以憲司位<lb/>
　居獨坐今隴蜀無變不測聖意臣副嶠何也恐乖朝<lb/>
<pb n="KR3l0004_WYG_002-20b"/>
　廷故事請不奉制易之等冀璟出使當别以事誅之<lb/>
　既不果伺璟家有婚禮將刺殺之有宻以告者璟乗<lb/>
　車舍于他所乃免易之尋伏誅<lb/>
薛懷義承寵遇則天俾之改姓云是駙馬薛紹再從叔<lb/>
　僧俗皆號為薛師猖狂恃勢多度膂力者為僧潜圖<lb/>
　不軌殿中侍御史周矩奏請按之則天曰不可矩固<lb/>
　請則天曰卿去矣朕即遣来矩至臺薛師亦去踏階<lb/>
　下馬但坦腹於床將按之薛師躍馬而去遽以聞則<lb/>
<pb n="KR3l0004_WYG_002-21a"/>
　天則天曰此道人患風不須苦問所度僧任卿窮按<lb/>
　其事諸僧悉流逺惡州矩後竟為薛師所搆下獄死<lb/>
則天朝契丹冦河北武懿宗將兵討之畏懦不進北賊<lb/>
　退散後乃奏滄瀛䓁州詿誤者数百家左拾遺王永<lb/>
　禮廷折之曰素無良吏教習城池又不完固遇賊畏<lb/>
　懼茍從之以求生豈其素有背叛之心耶懿宗擁兵<lb/>
　数萬聞賊輙退走失城邑罪當誅戮今乃移禍草澤<lb/>
　詿誤之人以自解豈為臣之道請斬懿宗以謝河北<lb/>
<pb n="KR3l0004_WYG_002-21b"/>
　百姓懿宗惶懼諸詿誤者悉免<lb/>
中宗朝鄭普思承恩寵而潜圖不軌蘇瓌奏請按之以<lb/>
　司直范獻忠為判官瓌奏收普思普思妻得幸於韋<lb/>
　庶人特勅於御前對中宗屢抑瓌而理普思應對頗<lb/>
　不申獻忠歴階而進曰臣請先斬蘇瓌中宗問其故<lb/>
　對曰蘇瓌國之大臣荷榮貴乆矣不能先斬逆賊而<lb/>
　後聞今使其眩惑天聽揺動刑柄而普思反狀昭露<lb/>
　陛下為其申理此則反者不死臣請死終不能事普<lb/>
<pb n="KR3l0004_WYG_002-22a"/>
　思獄乃定朝廷咸壯之<lb/>
中宗反正纔月餘而武三思居中用事皇后韋氏頗干<lb/>
　朝政如則天故事桓彦範奏曰伏見陛下每臨朝聽<lb/>
　政皇后必施帷幔坐於殿上參聞政事愚臣歴選列<lb/>
　辟詳求徃代帝王有與婦人謀及政事者無不破國<lb/>
　亡家傾輈繼路以隂干陽違天也以婦凌夫違人也<lb/>
　違天不祥違人不義書稱牝雞之晨唯家之索易曰<lb/>
　無攸遂在中饋言婦人不得干政也伏願陛下覽古<lb/>
<pb n="KR3l0004_WYG_002-22b"/>
　人之言以蒼生為念不宜令皇后徃正殿干外朝專<lb/>
　在中宫聿修隂教則坤儀式叙鼎命惟新矣疏奏不<lb/>
　納又有梵僧惠範山人鄭普思葉静能等挟左道出<lb/>
　入宫禁彦範等切諫並不能從後彦範等反及禍<lb/>
桓彦範等既匡復帝室勲烈冠古武三思害其公忠將<lb/>
　誣以不軌誅之大理丞李朝𨼆請問明狀卿裴譚附<lb/>
　㑹三思異朝𨼆判竟坐誅譚遷刑部尚書侍御史李<lb/>
　祥彈之曰異李朝𨼆一判破桓敬等五家附㑹三思<lb/>
<pb n="KR3l0004_WYG_002-23a"/>
　狀騐斯在天下聞者莫不寒心刑部尚書從此而得<lb/>
　略無廽避朝廷壯之祥解褐藍亭尉因校考為録事<lb/>
　參軍所擠排祥趨入謂刺史曰録事恃糾曹之權祥<lb/>
　當衝要之地為其妄褒貶耳使祥秉筆頗亦有詞刺<lb/>
　史曰公試論録事狀遂援筆曰怯斷大案好勾小稽<lb/>
　𨼆自不清疑他總濁階前兩競鬭困方休獄裏囚徒<lb/>
　非赦不出天下以為譚笑之最矣<lb/>
宗楚客與弟晉卿及紀處訥等恃權勢朝野岳牧除拜<lb/>
<pb n="KR3l0004_WYG_002-23b"/>
　多出其門百寮惕懼莫敢言者監察御史崔琬不平<lb/>
　之乃具法冠陳其罪狀請收按問中宗不許明日又<lb/>
　進宻狀乃降勅曰卿列霜簡忠在觸邪遂能不懼權<lb/>
　豪便有彈射眷言稱職深領乃誠然楚客等大臣須<lb/>
　存禮度朕識卿姓名知卿鯁直但守至公勿有廽避<lb/>
　自此朝廷相謂曰仁者必有勇其崔公之謂歟累遷<lb/>
　刑部郎中琬兄璆以孝友稱歴刑部員外揚州司馬<lb/>
　丁母憂晝夜哀號水漿不入於口不勝䘮而卒<lb/>
<pb n="KR3l0004_WYG_002-24a"/>
陸大同為雍州司田時安樂公主韋温等侵百姓田業<lb/>
　大同盡斷還之長吏懼勢謀出大同㑹將有事南郊<lb/>
　時巳十月長吏乃舉牒令大同廵縣勸田疇冀他判<lb/>
　司揺動其按也大同判云南郊有事北陸已寒丁不<lb/>
　在田人皆入室此時勸課切恐煩勞長吏益不悅乃<lb/>
　奏大同為河東令尋復為雍州司倉長吏新興王晉<lb/>
　附㑹太平公主故多阿黨大同終不從因謂大同曰<lb/>
　雍州判佐不是公官公何為不别求好官大同曰無<lb/>
<pb n="KR3l0004_WYG_002-24b"/>
　他材但守公直素無廊廟之望唯以雍州判佐為好<lb/>
　官晉不能屈大同閨門邕睦四從同居法言即大同<lb/>
　伯祖也<lb/>
李令質為萬年令有富商行盗繫而按之駙馬韋擢䇿<lb/>
　馬入縣救盗者令質不從擢乃譛之於中宗中宗怒<lb/>
　臨軒召見舉朝為之恐懼令質奏曰臣必以韋擢與<lb/>
　盗非親非故故當以貨求耳臣豈不懼擢之勢但守<lb/>
　陛下法死無所恨中宗怒解乃釋之朝列賀之曰設<lb/>
<pb n="KR3l0004_WYG_002-25a"/>
　以獲譴流放嶺南亦為幸也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0004_WYG_002-25b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　唐新語卷二<lb/>
</p>
<p>
</p>
  </div>
<div>
                <head>唐新語巻三</head>
    <p>
<pb n="KR3l0004_WYG_003-1a"/>
欽定四庫全書<lb/>
　唐新語巻三　　　　　　　唐　劉肅　撰<lb/>
　　公直第五<lb/>
盧方慶武徳中為察非掾太宗深器重之引與議建成<lb/>
　事方慶辭曰臣母老請歸養太宗不之逼貞觀中以<lb/>
　為藁城令孫襲秀神龍初為監察御史時武三思誣<lb/>
　桓敬等反又稱襲秀與敬等有謀至是為侍御史冉<lb/>
　祖雍所按辭理竟不屈或報祖雍云適有南使至云<lb/>
<pb n="KR3l0004_WYG_003-1b"/>
　桓敬已死襲秀聞之泫然流涕祖雍曰桓彦範負國<lb/>
　刑憲今已死矣祖雍按足下事意未測聞其死乃對<lb/>
　雍流涕何也襲秀曰桓彦範自負刑憲然與襲秀有<lb/>
　舊聞其死豈不傷耶祖雍曰足下下獄聞諸弟俱縱<lb/>
　酒而無憂色何也襲秀曰襲秀何負於國家但於桓<lb/>
　彦範有舊耳公若盡殺諸弟不知矣如獨殺襲秀恐<lb/>
　明公不得髙枕而卧祖雍色動握其手曰請無慮當<lb/>
　活公乃善為之辭得不坐<lb/>
<pb n="KR3l0004_WYG_003-2a"/>
陸徳明受學於周𢎞正善言𤣥理王世充僣號署為散<lb/>
　騎侍郎王子師之將行束脩之禮徳明服巴豆㪚卧<lb/>
　東壁下世充子入跪床下徳明佯紿之痢竟不與語<lb/>
　遂移病成皋及入太宗朝引為文學館學士使閻立<lb/>
　本寫真形褚亮為之讚曰經術為貴𤣥風可師勵學<lb/>
　非逺通儒在兹終於國子博士<lb/>
李宻既降徐勣尚守黎陽倉謂長史郭恪曰魏公既歸<lb/>
　于唐我士衆土地皆魏公之有也吾若上表獻之即<lb/>
<pb n="KR3l0004_WYG_003-2b"/>
　是自邀富貴吾所恥也今宜且録以啟魏公聴公自<lb/>
　獻則魏公之功也及使至髙祖聞其表甚怪之使者<lb/>
　具以聞髙祖大悅曰徐勣盛徳推功真忠臣也即授<lb/>
　黎州總管賜姓李氏<lb/>
貞觀中太宗謂褚遂良曰卿知起居注記何事大抵人<lb/>
　君得觀之否遂良對曰今之起居古之左右史書人<lb/>
　君言事且記善惡以為檢戒庶乎人主不為非法不<lb/>
　聞帝王躬自觀史太宗曰朕有不善卿必記之耶遂<lb/>
<pb n="KR3l0004_WYG_003-3a"/>
　良曰守道不如守官臣職當載筆君舉必記劉洎進<lb/>
　曰設令遂良不記天下之人皆記之矣<lb/>
太宗謂侍臣曰朕偶作艶詩虞世南便諫曰聖作雖工<lb/>
　體制非雅上之所好下必隨之此文一行恐致風靡<lb/>
　而今而後請不奉詔太宗曰卿懇誠若此朕用嘉之<lb/>
　羣臣皆若世南天下何憂不理乃賜絹五十疋先是<lb/>
　梁簡文帝為太子好作艶詩境内化之浸以成俗謂<lb/>
　之宫體晚年改作追之不及乃令徐陵撰玉䑓集以<lb/>
<pb n="KR3l0004_WYG_003-3b"/>
　大其體永興之諫頗因故事<lb/>
竇静為司農卿趙元楷為少卿静頗方直甚不悅元楷<lb/>
　之為官屬大㑹謂元楷曰如隋煬帝意在奢侈竭四<lb/>
　海以奉一人者司農須公矣方今聖上躬履節儉屈<lb/>
　一人以安兆庶司農何用於公哉元楷赧然而退初<lb/>
　太宗既平突厥徙其部衆於河南静上疏極諫以為<lb/>
　不便又請於太原置屯田以省饋餉皆有𢎞益<lb/>
文徳皇后崩未除喪許敬宗以言笑獲譴及太宗梓宫<lb/>
<pb n="KR3l0004_WYG_003-4a"/>
　在前殿又垂臂過侍御史閻𤣥正彈之曰敬宗往居<lb/>
　先后喪已坐言笑黜削今對大行梓宫又垂臂無禮<lb/>
　敬宗懼獲罪髙宗寢其奏事雖不行時人重其剛正<lb/>
劉仁軌為左僕射暮年頗以言詞取悅訴者户部員外<lb/>
　魏克己斷案多為仁軌所異同克己執之曰異方之<lb/>
　樂不入人心秋蟬之聲徒聒人耳仁軌怒焉詈之曰<lb/>
　癡漢克己俄遷吏部侍郎<lb/>
則天朝豆盧欽望為丞相請輟京官九品已上兩月日<lb/>
<pb n="KR3l0004_WYG_003-4b"/>
　　俸以贍軍轉帖百官司令拜表羣臣但赴拜表而不<lb/>
　　知事由拾遺王求禮謂欽望曰羣官見帖即赴竟不<lb/>
　　知拜何所由既以輟俸供軍而明公禄厚俸優輟之<lb/>
　　可也卑官貧迫奈何不使其知而欺奪之豈國之柄<lb/>
　　耶欽望形色而拒之表既奏求禮厯階而進曰陛下<lb/>
　　富有四海足以儲軍國之用何藉貧官九品之俸而<lb/>
　　欽望欺奪之臣竊不敢納言姚璹前進曰秦漢皆有<lb/>
　　稅算以贍軍求禮不識大體妄有爭議求禮曰秦皇<lb/>
<pb n="KR3l0004_WYG_003-5a"/>
　漢武稅天下使空虚以事邊奈何使聖朝倣習之姚<lb/>
　璹言臣不識大體不知璹言是大體耶遂寢<lb/>
魏元忠男昇娶滎陽鄭逺女昇與節愍太子謀誅武三<lb/>
　思廢韋庶人不克為亂兵所害元忠坐繫獄逺以此<lb/>
　乃就元忠求離書今日得離書明日改醮殿中侍御<lb/>
　史麻察不平之草狀彈逺曰鄭逺納錢五百萬將女<lb/>
　易官先朝以元忠舊臣操履堅正豈獨尚兹賢行實<lb/>
　欲榮其姻戚遂起復授逺河内縣令逺子良解褐洛<lb/>
<pb n="KR3l0004_WYG_003-5b"/>
　州參軍既連婚國相父子崇赫迨元忠下獄遂誘私<lb/>
　離今日得書明日改醮且元忠官厯三朝榮躋十等<lb/>
　雖金精屢鑠而玉色常温逺胄雖參華身實凡品若<lb/>
　言齊鄭非偶不合結褵既冰玉交歡理資同穴而下<lb/>
　山之失未逺御輪之聓已周無聞寄死託孤見危授<lb/>
　命斯所謂滓穢流品黜辱衣冠而乃延首靦顔重塵<lb/>
　清鑒九流選叙須有淄澠四裔遐陬宜從擯斥雖渥<lb/>
　恩周洽刑罰免加而名教所先理資懲革請裁以憲<lb/>
<pb n="KR3l0004_WYG_003-6a"/>
　網禁錮終身逺從此廢棄朝野咸賞察之公直<lb/>
來俊臣棄故妻奏娶太原王慶詵女侯思正亦奏娶趙<lb/>
　郡李自挹女勅政事商量内史李昭徳撫掌謂諸宰<lb/>
　曰大可笑大可笑諸宰問故昭徳曰往年來俊臣賊<lb/>
　劫王慶詵女已大辱國今日此奴又請索李自挹女<lb/>
　乃復辱國耶遂寢思正竟為昭徳所繩榜殺之<lb/>
長安末諸酷吏並誅死則天悔於枉濫謂侍臣曰近者<lb/>
　朝臣多被周興來俊臣推勘遞相牽引咸自承伏國<lb/>
<pb n="KR3l0004_WYG_003-6b"/>
　家有法朕豈能違中間疑有濫者更使近臣就獄推<lb/>
　問得報皆自承引朕不以為疑即可其奏自周興俊<lb/>
　臣死更不聞有反逆者然已前就戮者豈不有寃濫<lb/>
　耶夏官侍郎姚崇對曰自垂拱已後𬒳告身死破家<lb/>
　者皆枉酷自誣而死告事者特以為功天下號為羅<lb/>
　織甚於漢之黨錮陛下令近臣就獄問者近臣亦不<lb/>
　自保何敢輙有動揺賴上天降靈聖情發寤誅滅㓙<lb/>
　豎朝廷晏安今日已後㣲軀及一門百口保見在内<lb/>
<pb n="KR3l0004_WYG_003-7a"/>
　外官更無反逆者則天大悅曰已前宰相皆順成其<lb/>
　事陷朕為淫刑之主聞卿所說甚合朕心乃賜銀一<lb/>
　千兩<lb/>
景龍中中宗嘗遊興慶池侍宴者遞起歌舞并唱迴波<lb/>
　詞方便以求官爵給事中李景伯亦起舞歌曰迴波<lb/>
　詞持酒巵㣲臣職在箴規侍宴既過三爵諠譁竊恐<lb/>
　非儀於是宴罷<lb/>
安樂公主恃寵奏請昆明池以為湯沐中宗曰自前代<lb/>
<pb n="KR3l0004_WYG_003-7b"/>
　已來不以與人不可安樂於是大役人夫掘其側為<lb/>
　池名曰定昆池池成中宗韋庶人皆往宴焉令公卿<lb/>
　已下咸賦詩黄門侍郎李日知詩曰但願暫思居者<lb/>
　逸無使時𫝊作者勞後睿宗登位謂日知曰朕當時<lb/>
　亦不敢言非卿忠正何能如此俄拜侍中<lb/>
景龍末朝綱失敘風教既替公卿大臣初拜命者例許<lb/>
　獻食號為燒尾時蘇瓌拜僕射獨不獻食後因侍讌<lb/>
　宗晉卿謂瓌曰拜僕射竟不燒尾豈不憙乎中宗黙<lb/>
<pb n="KR3l0004_WYG_003-8a"/>
　然瓌奏曰臣聞宰相主調隂陽代天理物今粒食踴<lb/>
　貴百姓不足臣見宿衞兵至有三日不得食者臣愚<lb/>
　不稱職所以不敢燒尾晉卿無以對<lb/>
中宗暴崩祕不發喪韋庶人親總庶政召宰相韋巨源<lb/>
　等一十一人入禁中㑹議遺詔令韋庶人輔少主知<lb/>
　政事授相王太尉參謀輔政宗楚客謂韋温曰今皇<lb/>
　太后臨朝宜停相王輔政且太后與諸王居嫂叔之<lb/>
　地難為儀注是詔理全不可蘇瓌獨正色拒之謂楚<lb/>
<pb n="KR3l0004_WYG_003-8b"/>
　客等曰遺詔是先帝意安可更改楚客温等大怒遂<lb/>
　削相王輔政詔乃宣行之<lb/>
𤣥宗命宋璟製諸王及公主邑號續遣中使宣詔令更<lb/>
　作一佳號璟奏曰七子均養鳲鳩之徳至錫名號不<lb/>
　宜有殊今奉此㫖恐母寵子異非正家國之大訓王<lb/>
　化之所宜不敢奉詔𤣥宗從之<lb/>
蘇瓌開元七年五月己丑朔日有蝕之𤣥宗素服俟變<lb/>
　撤樂減膳省囚徒多所原放水旱州皆定賑恤不急<lb/>
<pb n="KR3l0004_WYG_003-9a"/>
　之務一切停罷瓌與宋璟諫曰陛下頻降徳音勤恤<lb/>
　人𨼆令徒已下刑盡責保放唯流死等色則情不可<lb/>
　寛此古人所以慎赦也恐言事者直以月蝕脩刑日<lb/>
　蝕脩徳或云分野應災祥冀合上㫖臣以為君子道<lb/>
　長小人道消女謁不行䜛夫漸逺此所謂脩徳囹圄<lb/>
　不擾甲兵不黷理官不以深苛軍將不以輕進此所<lb/>
　謂脩刑也若陛下常以此留念縱日月盈虧將因此<lb/>
　而致福又何患乎且君子恥言浮於行故曰予欲無<lb/>
<pb n="KR3l0004_WYG_003-9b"/>
　言又曰天何言哉四時行焉百物生焉要以至誠動<lb/>
　天不在制書頻下𤣥宗深納之<lb/>
定安公主初降王同皎後降韋擢又降崔詵詵先卒及<lb/>
　公主薨同皎子繇為駙馬奏請與其父合𦵏勅㫖許<lb/>
　之給事中夏侯銛駮曰公主初昔降婚梧桐半死逮<lb/>
　乎再醮琴瑟兩亡則生存之時已與前夫義絶殂謝<lb/>
　之日合從後夫禮𦵏今若依繇所請却祔舊姻但恐<lb/>
　魂而有知王同皎不納於幽壤死而可作崔詵必訴<lb/>
<pb n="KR3l0004_WYG_003-10a"/>
　於𤣥天國有典章事難逾越銛謬膺駮正敢廢司存<lb/>
　請傍移禮官以求指定朝廷咸壯之<lb/>
𤣥宗將封禪泰山張說自定升山之官多引兩省主録<lb/>
　及已之親戚中書舍人張九齡言於說曰官爵者天<lb/>
　下之公器徳望為先勞舊為次若顛倒衣裳則譏議<lb/>
　起矣今登封沛澤千載一遇清流髙品不沐殊恩胥<lb/>
　吏末班先加章紱但恐制出之後四方失望今進草<lb/>
　之際事猶可改說曰事已决矣悠悠之談何足慮也<lb/>
<pb n="KR3l0004_WYG_003-10b"/>
　果為宇文融所劾<lb/>
李輔國扈從肅宗栖止帷幄宣𫝊詔命自靈武即判行<lb/>
　軍司馬中外樞要一以委之及克京城後於銀臺門<lb/>
　决事凡追捕先行後聞權傾朝野道路側目又求宰<lb/>
　相肅宗謂之曰卿勲業則可公卿大臣不欲如之何<lb/>
　又諷裴晃等速表薦已肅宗患之乃謂蕭華曰輔國<lb/>
　求為宰相若公外表來不得不與卿與裴晃為之<lb/>
　所華出問晃晃曰初無此事臂可截也而表不為也<lb/>
<pb n="KR3l0004_WYG_003-11a"/>
　復命奏之上大悅<lb/>
　　清亷第六<lb/>
李襲譽江淮俗尚商賈不事農業及襲譽為揚州引雷<lb/>
　陂水又築句城塘以灌溉田八百餘頃襲譽性嚴整在<lb/>
　職莊肅素好讀書手不釋巻居家以儉約自處所得<lb/>
　俸禄散給宗親餘貲寫書數萬巻每謂子孫曰吾不<lb/>
　好貨財以至貧乏京城有賜田一十頃耕之可以充<lb/>
　食河南有桑千樹事之可以充衣所寫得書可以求<lb/>
<pb n="KR3l0004_WYG_003-11b"/>
　官吾歿之後爾曹勤此三事可以無求於人矣時論<lb/>
　尤善之<lb/>
鄭善果父誠周為大將軍討尉遲迥遇害善果性至孝<lb/>
　篤慎大業中為魯郡太守母崔氏甚賢明曉正道嘗<lb/>
　於閣中聴善果决斷聞剖析合理悅若處事不允則<lb/>
　不與之言善果伏床前終日不敢食母曰吾非怒汝<lb/>
　乃愧汝家耳汝先君清恪以身殉國吾亦望汝及此<lb/>
　汝自童子承襲茅土今至方伯汝豈自能致之耶安<lb/>
<pb n="KR3l0004_WYG_003-12a"/>
　可不思此事吾寡婦也有慈無威使汝不知教訓以<lb/>
　負清忠之業吾死之日亦何面目見汝先君乎善果<lb/>
　由是勵已清亷所莅咸有政績煬帝以其儉素考為<lb/>
　天下第一賞物千段黄金百兩入朝拜左庶子數進<lb/>
　忠言多所匡諫遷工部尚書正身奉法甚著勞績<lb/>
馮立有武藝略涉書記事𨼆太子太子誅左右悉逃㪚<lb/>
　立歎曰豈有生受其恩而逃其難乃率兵犯𤣥武門<lb/>
　殺將軍敬君𢎞謂其徒曰㣲以報太子矣遂解兵而<lb/>
<pb n="KR3l0004_WYG_003-12b"/>
　遁俄來請罪太宗數之曰汝間搆阻我骨肉復出兵<lb/>
　來戰殺我將士汝罪大也何以逃死對曰屈身事主<lb/>
　期於効命當戰之日無所顧憚因歔欷悲不自勝太<lb/>
　宗宥之立謂其所親曰逢莫大之恩終當以死奉答<lb/>
　俄而突厥至便橋立率數百人力戰殺獲甚衆太宗<lb/>
　深嘉歎之出牧南海前後牧守率多貪冒蠻夷患之<lb/>
　數為叛逆立不營生業衣食取給而已嘗至貪泉歎<lb/>
　曰此吳𨼆之所酌泉也飲一杯何足道哉吾當汲而<lb/>
<pb n="KR3l0004_WYG_003-13a"/>
　為食畢飲而去<lb/>
裴炎有雅望於朝廷髙宗臨崩與舅王徳真俱受遺詔<lb/>
　輔少主則天既臨朝廢中宗為廬陵王將行革命之<lb/>
　事徐敬業舉兵於揚州時炎為内史示閒暇不急討<lb/>
　則天潜察之詔下炎獄鳳閣侍郎胡元範劉齊賢等<lb/>
　廷争以炎忠鯁無反狀則天曰炎反有端顧卿不知<lb/>
　耳範賢曰若裴炎反臣等亦反則天曰朕知裴炎反<lb/>
　知卿不反炎既誅範賢亦𬒳廢黜炎將刑顧謂兄弟<lb/>
<pb n="KR3l0004_WYG_003-13b"/>
　曰可憐官職並自得之炎無分毫過今坐炎流竄矣<lb/>
　炎雖官達而甚清貧收其家略無積聚時人傷焉<lb/>
楊嶠為祭酒謂人曰吾雖三品非不榮貴意常不逾疇<lb/>
　昔一尉也時議重之嶠祖父休之事北齊執政將封<lb/>
　為王以寵之休之固辭退而謂人曰我非奴非獠何<lb/>
　事封王耶<lb/>
李日知為侍中頻乞骸骨詔許之初日知將欲陳請不<lb/>
　與妻謀及還飭裝將出居别業妻驚曰家室屢空子<lb/>
<pb n="KR3l0004_WYG_003-14a"/>
　弟名宦未立何為辭職也日知曰書生至此已過分<lb/>
　人情無厭若恣其心是無止足也<lb/>
李懐逺久居榮位而好尚清簡宅舍屋宇無所増改嘗<lb/>
　乗欵段豆盧欽望謂之曰公榮貴若此何不買駿者<lb/>
　乗之荅曰此馬幸免驚蹶無假别求聞者歎服<lb/>
馮履謙七嵗讀書數萬言九嵗能屬文自管城尉丁艱<lb/>
　𥙷河北尉有部人張懷道任河陽尉與謙有舊餉一<lb/>
　鏡焉謙集縣吏遍示之咸曰維揚之美者甚嘉也謙<lb/>
<pb n="KR3l0004_WYG_003-14b"/>
　謂縣吏曰此張公之所致也吾與之有舊雖親故不<lb/>
　坐著之章程吾効官但得俸禄自守豈私受遺哉昌<lb/>
　言曰清水見底明鏡照心余之効官必同於此復書<lb/>
　於使者乃歸之聞者莫不歎尚官至駕部郎中<lb/>
盧懐慎其先范陽人祖父悊為靈昌令因家焉懐慎少<lb/>
　清儉亷約不營家業累居右職及秉鈞衡器用服飾<lb/>
　無金玉文繡之麗所得俸禄皆隨時分散而家無餘<lb/>
　蓄妻子不免匱乏及薨贈荆州大都督諡曰文成𤣥<lb/>
<pb n="KR3l0004_WYG_003-15a"/>
　宗幸東都下詔曰故檢校黄門監盧懐慎衣冠重器<lb/>
　廊廟偉材訏謨當三傑之一學行總四科之二等平<lb/>
　津之輔漢同季文之相魯節隣於古儉實可師雖清<lb/>
　白瑩然籝金非寳然妻孥貧窶儋石屢空言念平昔<lb/>
　彌深軫悼宜恤凌統之孤用旌晏嬰之徳宜賜物一<lb/>
　百段米粟二百石明年車駕還京師望見懐慎别業<lb/>
　方營大祥齋憫其貧乏即賜絹五百疋制蘇頲為之<lb/>
　碑仍御書焉子夐厯任以清白聞為陜郡太守開元<lb/>
<pb n="KR3l0004_WYG_003-15b"/>
　二十四年𤣥宗還京師次陜城頓賞其政能題賛於<lb/>
　其㕔事曰専城之重分陜之雄人多惠愛性實謙冲<lb/>
　亦既利物存乎匪躬為國之寳不墜家風天寳初為<lb/>
　晉陵太守嶺南利兼山海前後牧守贓汚者多乃以<lb/>
　□為嶺南太守貪吏斂跡人庶愛之<lb/>
　<lb/>
　<lb/>
　唐新語巻三<lb/>
</p>
<p>
</p>
  </div>
<div>
                <head>唐新語巻四</head>
    <p>
<pb n="KR3l0004_WYG_004-1a"/>
欽定四庫全書<lb/>
　唐新語巻四　　　　　　　唐　劉肅　撰<lb/>
　　持法第七<lb/>
戴胄有幹局明法令仕隋門下省録事太宗以為秦府<lb/>
　掾常謂侍臣曰大理之職人命所懸當須妙選正人<lb/>
　用心存法無過戴胄者乃以為大理少卿杜如晦臨<lb/>
　終委胄以選舉及在銓衡抑文雅而奬法吏不適輪<lb/>
　轅之用時議非之太宗嘗言戴胄於朕無骨肉之親<lb/>
<pb n="KR3l0004_WYG_004-1b"/>
　但其忠直勵行情深體國所進官爵以酬勞耳其見<lb/>
　重如此<lb/>
唐臨為大理卿初莅職斷一死囚先時坐死者十餘人<lb/>
　皆他官所斷會太宗幸寺親録囚徒他官所斷死囚<lb/>
　稱寃不已臨所斷者嘿而無言太宗怪之問其故囚<lb/>
　對曰唐卿斷臣必無枉濫所以絶意太宗歎息久之<lb/>
　曰為獄固當若是囚遂見原即日拜御史大夫太宗<lb/>
　親為之考詞曰形若死灰心如鐵石初臨為殿中侍<lb/>
<pb n="KR3l0004_WYG_004-2a"/>
　御史正班大夫韋挺責以朝列不肅臨曰此將為小<lb/>
　事不以介意請俟後命翼日挺離班與江夏王道宗<lb/>
　語趨進曰王亂班將彈之道宗曰共公卿大夫語臨<lb/>
　曰大夫亦亂班挺失色而退同列莫不悚動<lb/>
太宗問大理卿劉徳威曰近來刑網稍宻何也對曰誠<lb/>
　在君上不由臣下主好寛則寛好急則急律文失入<lb/>
　減三等失出減五等今則反是失入無辜失出則獲<lb/>
　戾所以吏各自愛競執深文畏罪之所致也太宗深<lb/>
<pb n="KR3l0004_WYG_004-2b"/>
　納其言<lb/>
張𤣥素為侍御史彈樂蟠令叱奴騭盗官米太宗大怒<lb/>
　特令處斬中書舍人張文瓘執據律不當死太宗曰<lb/>
　倉糧事重不斬恐犯者衆魏徵進曰陛下設法與天<lb/>
　下共之今若改張人將法外畏罪且復有重於此者<lb/>
　何以加之騭遂免死<lb/>
李勣征髙麗將引其子聓杜懐恭行以求勲効懐恭性<lb/>
　滑稽勣甚重之懐恭初辭以貧勣贍給之又辭以無<lb/>
<pb n="KR3l0004_WYG_004-3a"/>
　奴馬又給之既而辭窮乃亡匿岐陽山中謂人曰乃<lb/>
　公將我作法則耳固不行勣聞泫然流涕曰杜郎放<lb/>
　而不拘或有此事遂不之逼時議曰英公持法者杜<lb/>
　侯之懐慮深矣<lb/>
明崇儼為正諌大夫以竒術承恩夜遇刺客勅三司推<lb/>
　鞫其妄承引連坐者衆髙宗怒促法司行刑刑部郎<lb/>
　中趙仁恭奏曰此輩必死之囚願假數日之命髙宗<lb/>
　曰卿以為枉也仁恭曰臣議慮淺短非的以為枉恐<lb/>
<pb n="KR3l0004_WYG_004-3b"/>
　萬一非實則怨氣生焉緩之旬餘果獲賊髙宗善之<lb/>
　遷刑部侍郎<lb/>
權善才髙宗朝為將軍中郎將范懐義宿衛昭陵有飛<lb/>
　騎犯法善才繩之飛騎因番請見先涕泣不自勝言<lb/>
　善才等伐陵栢大不敬髙宗悲泣不自勝命殺之大<lb/>
　理丞狄仁傑斷善才罪止免官髙宗大怒命促行刑<lb/>
　仁傑曰法是陛下法臣僅守之奈何以數株小栢而<lb/>
　殺兩臣請不奉詔髙宗涕泣曰善才斫我父陵上栢<lb/>
<pb n="KR3l0004_WYG_004-4a"/>
　我為子不孝以至是知卿好法官善才等終須死仁<lb/>
　傑固諫侍中張文瓘以笏揮令出仁傑乃引張釋之<lb/>
　髙廟辛毗牽裾之例曰臣聞逆龍鱗忤人主自古以<lb/>
　為難臣以為不難居桀紂時則難堯舜時則不難臣<lb/>
　今幸逢堯舜不懼比干之誅陛下不納臣言臣瞑目<lb/>
　之後羞見釋之辛毗於地下髙宗曰善才情不可容<lb/>
　法雖不死朕之恨深矣須法外殺之仁傑曰陛下作<lb/>
　法懸諸象魏徒流及死具有等差豈有罪非極刑特<lb/>
<pb n="KR3l0004_WYG_004-4b"/>
　令賜死法既無恒萬方何所措其手足陛下必欲變<lb/>
　法請今日為始髙宗意乃解曰卿能守法朕有法官<lb/>
　命編入史又曰仁傑為善才正朕之失不能為朕正天<lb/>
　下耶授侍御史後因諫事髙宗笑曰卿得權善才便<lb/>
　也時左司郎中王本立恃寵用事朝廷懼之仁傑按<lb/>
　之請付法髙宗特原之仁傑奏曰國雖乏英秀豈少<lb/>
　本立之𩔖陛下何惜罪人而虧王法必不欲推問請<lb/>
　曲赦之棄臣於無人之境以為忠貞將來之戒髙宗<lb/>
<pb n="KR3l0004_WYG_004-5a"/>
　乃許之由是朝廷肅然<lb/>
李日知為司刑丞嘗免一死囚少卿胡元禮異判殺之<lb/>
　與日知往復至于再三元禮怒遣府吏謂曰元禮不<lb/>
　離刑曹此囚無活法日知報曰日知不離刑曹此囚<lb/>
　無死法竟以兩聞日知果直<lb/>
則天朝奴婢多通外人輙羅告其主以求官賞潤州刺<lb/>
　史竇孝諶妻龎氏為其奴所告夜醮勅御史薛季旭<lb/>
　推之季旭言其呪詛草狀以聞先於玉階涕泣不自<lb/>
<pb n="KR3l0004_WYG_004-5b"/>
　勝曰龎氏事狀臣子所不忍言則天納之遷季旭給<lb/>
　事中龎棄市將就刑龎男希瑊訴寃於侍御史徐有<lb/>
　功有功覽狀曰正當枉狀停决以聞三司對按季旭<lb/>
　益周宻其狀秋官及司刑兩曹既宣覆而自懼衆迫<lb/>
　有功有功不獲申遂處絞死則天召見迎謂之曰卿<lb/>
　此按失出何多也有功曰失出臣下之小過好生聖<lb/>
　人之大徳願陛下𢎞大徳天下幸甚則天黙然久之<lb/>
　曰去矣勅減死放于嶺南月餘復授侍御史有功俯<lb/>
<pb n="KR3l0004_WYG_004-6a"/>
　伏流涕固不奉制則天固授之有功曰臣聞鹿走於<lb/>
　山林而命懸於厨者何勢使然也陛下以法官用臣<lb/>
　臣以從寛守法必坐而死矣則天既深器重竟授之<lb/>
　遷司刑少卿時周興來俊臣等羅告天下衣冠遇族<lb/>
　者數千百家有功居司刑平反者不可勝紀時人方<lb/>
　之于定國中宗朝追贈越州都督優賜其家并授一<lb/>
　品官開元初竇希瑊外戚榮貴奏請迴已之官以酬<lb/>
　其子<lb/>
<pb n="KR3l0004_WYG_004-6b"/>
太宗時刑部奏賊盗律反逆縁坐兄弟沒官為輕請改<lb/>
　從死給事中崔仁師駮之曰自羲農以降或設獄而<lb/>
　人不犯或畫象而下知禁三代之盛泣辜解網父子<lb/>
　兄弟罪不相及咸臻至理俱為稱首及其叔世亂獄<lb/>
　滋繁周之季年不勝其弊刑書原於子産峭刻起於<lb/>
　安于秦用其法以至於滅又曰且父子天屬兄弟同<lb/>
　氣誅其父子或累其心如此不顧何愛兄弟文多不<lb/>
　盡載朝廷從之<lb/>
<pb n="KR3l0004_WYG_004-7a"/>
則天朝恒州鹿泉寺僧淨滿有髙行衆僧嫉之乃宻畫<lb/>
　女人居髙樓浄滿引弓射之狀藏於經笥令其弟子<lb/>
　詣闕告之則天大怒命御史裴懐古推按便行誅决<lb/>
　懐古窮其根本釋浄滿而坐告者以聞則天驚怒色<lb/>
　動聲戰責懐古寛縱懐古執之不屈李昭徳進曰懐<lb/>
　古推事疎略請令重推懐古厲聲而言曰陛下法無親<lb/>
　疎當與天下執一奈何使臣誅無辜之人以希聖㫖<lb/>
　向使浄滿有不臣之狀臣復何顔能寛之乎臣守平<lb/>
<pb n="KR3l0004_WYG_004-7b"/>
　典庶無寃濫雖死不恨也則天意解乃釋懐古後副<lb/>
　閻知㣲和親于突厥突厥立知㣲為南面可汗而入<lb/>
　寇趙定懐古因得逃歸素羸弱不堪奔馳乃懇誠告<lb/>
　天願投死南土倦而寢夢一僧狀如浄滿者引之曰<lb/>
　可從此路出覺而從之果獲全時又以為忠恕之報<lb/>
魏元忠張說為二張所構流放嶺南夏官侍郎崔貞慎<lb/>
　將軍獨孤禕之郎中皇甫伯瓊等八人並追送于郊<lb/>
　外易之乃假作告事人柴明狀稱貞慎等與元忠謀<lb/>
<pb n="KR3l0004_WYG_004-8a"/>
　反則天命馬懐素按之曰此事並實可畧問速以聞<lb/>
　斯須中使催迫者數焉曰反狀皎然何費功夫遂至<lb/>
　許時懐素奏請柴明對問則天曰我亦不知柴明處<lb/>
　但據此狀何須柴明懐素執貞慎等無反狀則天怒<lb/>
　曰你寛縱反者耶懐素曰魏元忠以國相流放貞慎<lb/>
　等以親故相送誠則可責若以為謀反臣豈誣罔神<lb/>
　明只如彭越以反伏誅欒布奏事屍下漢朝不坐况<lb/>
　元忠罪非彭越陛下豈加追送者罪耶陛下當生殺<lb/>
<pb n="KR3l0004_WYG_004-8b"/>
　之柄欲加之罪取决聖衷足矣今付臣推勘臣但守<lb/>
　法耳則天曰爾欲總不與罪耶懐素曰臣識見庸淺<lb/>
　不見貞慎等罪則天意解曰卿守我法乃赦之時朱<lb/>
　敬則知政事對朝堂執懐素手曰馬子馬子可愛可<lb/>
　愛時人深賞之<lb/>
則天朝或羅告駙馬崔宣謀反者勅御史張行岌按之<lb/>
　告者先誘藏宣家妾而云妾將發其謀宣殺之投屍<lb/>
　于洛水行岌按無狀則天怒令重按行岌奏如初則<lb/>
<pb n="KR3l0004_WYG_004-9a"/>
　天曰崔宣反狀分明汝寛縱之我令俊臣勘當汝無<lb/>
　自悔行岌曰臣推事不弱俊臣陛下委臣必須實狀<lb/>
　若順㫖妄族人豈法官所守臣必以為陛下試臣矣<lb/>
　則天厲色曰崔宣若實殺妾反狀自然明矣不獲妾<lb/>
　如何自雪更不得實我即令俊臣推勘汝自無悔也<lb/>
　行岌懼逼宣家訪妾宣再從弟思兢乃於中橋南北<lb/>
　多致錢帛募匿妾者數日略無所聞而其家每竊議<lb/>
　事則吿者輙知之思兢揣家中有同謀者乃佯謂宣<lb/>
<pb n="KR3l0004_WYG_004-9b"/>
　妻曰須絹三百疋雇刺客殺告者而侵晨㣲服伺於<lb/>
　臺側宣家有館客姓舒婺州人言行無缺為宣家所<lb/>
　信委之如子弟須㬰見其人至臺側門入以通於告<lb/>
　者告者遽宻稱云崔家雇人刺我請以聞臺中驚擾<lb/>
　思兢素重館客館客不之疑宻隨之行到天津橋料<lb/>
　其無由至臺乃罵之曰無賴獫獠崔宣破家必引汝<lb/>
　同謀汝何路自雪汝幸能出崔家妾我遺汝五百縑<lb/>
　歸鄉足成百年之業不然殺汝必矣其人悔謝乃引<lb/>
<pb n="KR3l0004_WYG_004-10a"/>
　思兢於告者之黨捜獲其妾宣乃得免<lb/>
朱履霜好學明法理則天朝長安市屢非時殺人履霜<lb/>
　因入市聞其稱寃聲乗醉入兵圍中大為刑官所責<lb/>
　履霜曰刑人於市與衆共之履霜以明法者不知其<lb/>
　所犯請詳其按此據令式也何見責之甚刑官唯諾<lb/>
　以案示之時履霜詳其案遂拔其二斯須監刑御史<lb/>
　至訶責履霜履霜容止自若剖析分明御史意少解<lb/>
　履霜曰准令當刑能申理者加階而編入史乃侍御<lb/>
<pb n="KR3l0004_WYG_004-10b"/>
　史之美也御史以聞兩囚竟免由是名動京師他日<lb/>
　當刑之家或可分議者必求履霜詳案履霜懼不行<lb/>
　死家訴於主司往往召履霜詳䆒多所全濟補山隂<lb/>
　尉巡察使必委以推案故人或遺以數兩黄連固辭<lb/>
　不受曰不辭受此歸恐母妻詰問從何而得不知所<lb/>
　以對也後為姑篾令威化行於浙西著憲問五巻撮<lb/>
　刑獄之機要<lb/>
僧惠範恃權勢逼奪生人妻州縣不能理其夫詣臺訴<lb/>
<pb n="KR3l0004_WYG_004-11a"/>
　寃中丞薛登侍御史慕容珣將奏之臺中懼其不㨗<lb/>
　請寢其議登曰憲司理寃滯何所迴避朝彈暮黜亦<lb/>
　可矣登坐此出為岐州刺史時議曰仁者必有勇其<lb/>
　薛公之謂歟<lb/>
李承嘉為御史大夫謂諸御史曰公等奏事須報承嘉<lb/>
　知不然無妄聞也諸御史悉不禀之承嘉勵色復言<lb/>
　監察蕭至忠徐進曰御史人君耳目俱握雄權豈有<lb/>
　奏事先諮大夫臺無此例設彈中丞大夫豈得奉諮<lb/>
<pb n="KR3l0004_WYG_004-11b"/>
　耶承嘉無以對<lb/>
延和中沂州人有反者詿誤坐者四百餘人將𨽻于司<lb/>
　農未即路繫州獄大理評事敬昭道援赦文判而免<lb/>
　之時宰相切責大理奈何免反者家口大理卿王及善<lb/>
　等失色引昭道以見執政執政怒而責之昭道曰赦<lb/>
　云見禁囚徒沂州反者家口並繫在州獄此即見禁<lb/>
　也反覆詰對至於五六執政無以奪之詿誤者悉免<lb/>
　昭道遷監察御史先是䕫州征人舒萬福等十人次<lb/>
<pb n="KR3l0004_WYG_004-12a"/>
　于巴陽灘溺死昭道因使巴渝至萬春驛方睡見此<lb/>
　十人祈哀纔寐覺至于再三乃召驛吏問之驛人對<lb/>
　如夢昭道即募善游者出其尸具酒肴以酹之觀者<lb/>
　莫不歔欷乃移牒近縣備槥櫝歸之故鄉征人聞者<lb/>
　無不感激<lb/>
睿宗朝雍令劉少㣲憑恃岑羲親姻頗黷于貨殿中侍<lb/>
　御史辛替否按之羲囑替否以寛其罪替否謂同列<lb/>
　曰少㣲恃勢貪暴吾忝憲司奈何懼勢寛縱罪人以<lb/>
<pb n="KR3l0004_WYG_004-12b"/>
　侮王法少㣲竟處死<lb/>
開元中申王撝奏辰府録事閻楚珪望授辰府參軍𤣥<lb/>
　宗許之姚崇奏曰臣昔年奉㫖王公駙馬所有奏請<lb/>
　非降墨勅不可商量其楚珪官請停詔從之<lb/>
肅宗初克復重將帥之臣而武人怙寵不遵法度將軍<lb/>
　王去榮打殺本縣令據法處死肅宗將宥之下百寮<lb/>
　議韋陟議曰昔漢髙約法殺人者死今陛下出令殺<lb/>
　人者生伏恐不可為萬代之法陟嘗任吏部侍郎有<lb/>
<pb n="KR3l0004_WYG_004-13a"/>
　一致仕官敘五品陟判之曰青壇展慶曾不立班朱<lb/>
　紱承榮無由卧拜時人推其强直<lb/>
　　政能第八<lb/>
武徳中以景命惟新宗室猶少至三從弟姪皆封為王<lb/>
　及太宗即位問羣臣曰遍封宗子於天下便乎封徳<lb/>
　彛對曰不便厯觀往古封王者當今最多兩漢以降<lb/>
　唯封帝子及兄弟若宗室疎逺者非有大功如周之<lb/>
　郇滕漢之賈澤並不得濫居名器所以别親疎也太<lb/>
<pb n="KR3l0004_WYG_004-13b"/>
　宗曰朕為百姓理天下不欲勞百姓以養己之親也<lb/>
　於是疎屬悉降爵為公<lb/>
狄仁傑因使岐州遇有軍士卒數百人夜縱剽掠晝潜<lb/>
　山谷州縣擒捕繫獄者不可勝數仁傑曰彼窮者不<lb/>
　輯之當為患乃明牓要路許以陳首仍出繫獄者廪<lb/>
　給而遣之髙宗憙曰仁傑識國家大體乃頒示天下<lb/>
　宥其同𩔖潜竄畢首矣<lb/>
薛大鼎為滄州刺史界内先有棣河隋末填塞大鼎奏<lb/>
<pb n="KR3l0004_WYG_004-14a"/>
　聞開之引魚鹽於海百姓歌曰新河得通舟檝利直<lb/>
　至滄海魚鹽至昔日徒行今騁駟美哉薛公徳滂被<lb/>
　大鼎又决長蘆及漳衡等三分分洩夏潦境内無復<lb/>
　水害<lb/>
髙宗朝司農寺欲以冬藏餘莱出賣與百姓以墨勅示<lb/>
　僕射蘇良嗣良嗣判之曰昔公儀相魯猶抜去園葵<lb/>
　况臨御萬乗而賣鬻蔬菜事遂不行<lb/>
員半千本名餘慶與何彦先師事王義方義方甚重之<lb/>
<pb n="KR3l0004_WYG_004-14b"/>
　嘗謂曰五百年一賢足下當之矣改名半千義方卒<lb/>
　半千彦先皆制師服上元初應八科舉授武陟尉屬<lb/>
　時旱歉勸縣令開倉賑恤貧餒縣令不從俄縣令上<lb/>
　府半千悉發倉粟以給百姓刺史郭齊宗大怒囚而<lb/>
　按之將以上聞時黄門侍郎薛元超為河北存撫使<lb/>
　謂齊宗曰公百姓不能救之而使惠歸一尉豈不媿<lb/>
　也遽令釋之又應岳牧舉髙宗御武成殿召諸舉人<lb/>
　親問曰兵書所云天陣地陣人陣各何謂也半千越<lb/>
<pb n="KR3l0004_WYG_004-15a"/>
　次對曰臣觀載籍多矣或謂天陣星宿孤虚也地陣<lb/>
　山川向背也人陣編伍彌縫也以臣愚見則不然夫<lb/>
　師出以義有若時雨得天之利此天陣也兵在足食且<lb/>
　耕且戰得地之利此地陣也卒乗輕利將帥和睦此<lb/>
　人之陣也若用兵者使三者去其何以戰髙宗深嗟<lb/>
　賞對䇿上第擢拜左衞胄上參軍仍充宣慰吐蕃使<lb/>
　引辭則天曰久聞卿謂是古人不意乃在朝列境外<lb/>
　小事不足煩卿且留待制也前後賜絹千餘疋累遷<lb/>
<pb n="KR3l0004_WYG_004-15b"/>
　正諫大夫封平凉郡公開元初卒<lb/>
鄭惟忠名行忠信天下推重自山隂尉應制則天臨軒<lb/>
　問何者為忠諸應制者對卒不稱㫖惟忠曰臣聞外<lb/>
　揚君之美内匡君之惡則天幸長安惟忠待制引見<lb/>
　則天曰朕識卿前於東都言忠臣外揚君之美内匡<lb/>
　君之惡至今不忘中宗朝拜黄門侍郎時議禁嶺南<lb/>
　首領家蓄兵器惟忠議曰為政之道不可革以習俗<lb/>
　且蜀都賦云家有鶴膝户有犀渠如或禁之豈無驚<lb/>
<pb n="KR3l0004_WYG_004-16a"/>
　撓耶事遂不行<lb/>
司農卿姜師度明於川途善於溝洫嘗於薊北約魏帝<lb/>
　舊渠傍海新創號曰平壤渠以避海難餽運利焉時<lb/>
　太史令𫝊孝忠明於𤣥象京師為之語曰傅孝忠兩<lb/>
　眼窺天姜師度一心看地言其思穿鑿之利也<lb/>
則天將不利王室越王貞於汝南舉兵不克士庶坐死<lb/>
　者六百餘人沒官人五千餘口司刑使相次而至逼<lb/>
　促行刑時狄仁傑撿校刺史哀其詿誤止司刑使停<lb/>
<pb n="KR3l0004_WYG_004-16b"/>
　斬决飛奏曰臣欲聞奏似為逆人論理知而不言恐<lb/>
　乖陛下存恤之意奏成復毁意不能定此輩非其本<lb/>
　心願矜其詿誤表奏特勅配流豐州諸囚次于寧州<lb/>
　寧州耆老郊迎之曰我狄使君活女耶相携哭于碑<lb/>
　側齋三日而後行諸囚至豐州復立碑紀徳初張光<lb/>
　輔以宰相討越王既平之後將士恃威徵歛無度仁<lb/>
　傑率皆不應光輔怒曰州將輕元帥耶何徵發之不<lb/>
　赴仁傑曰汝南悖亂一越王貞耳今一越王已死而<lb/>
<pb n="KR3l0004_WYG_004-17a"/>
　萬越王生光輔質之仁傑曰明公親董戎旃二十餘<lb/>
　萬所在刼奪逺邇流離創鉅之餘肝腦塗地此非一<lb/>
　越王死而萬越王生耶且脇從之徒勢不自固所以<lb/>
　先宜撫循之也自天兵暫臨其乗城歸順者不可勝<lb/>
　計繩墜四面成蹊奈何縱求功之人殺投降之士但<lb/>
　恐寃聲騰沸上徹于天將請尚方斷馬劍斬足下當<lb/>
　北面請命死猶生也遂為光輔所譛左授復州刺史<lb/>
　尋徵還為魏州刺史威惠大行百姓為立生祠遷内<lb/>
<pb n="KR3l0004_WYG_004-17b"/>
　史及薨朝野悽慟則天贈文昌左相中宗朝贈司空<lb/>
　睿宗朝追封梁國公哀榮備於三朝舉代莫與為比<lb/>
韋景駿為肥鄉令縣界漳水連年泛溢景駿審其地勢<lb/>
　増築隄防遂無水患至今賴焉時河北大饑景駿躬<lb/>
　自巡撫貧弱人吏立碑以紀其徳肥鄉人有母子相<lb/>
　告者景駿謂之曰吾少孤每見人養親自痛終天無<lb/>
　分汝幸在温清之地何得如此錫𩔖不行令之罪也<lb/>
　因泣下嗚咽仍取孝經與之令其習讀於是母子感<lb/>
<pb n="KR3l0004_WYG_004-18a"/>
　悟各請改悔遷趙州長史路由肥鄉人吏驚憙競來<lb/>
　犒餞留連彌日有童幼數人年甫十餘亦在其中景<lb/>
　駿謂之曰計吾北去時汝輩未生既無舊恩何慇懃<lb/>
　之甚也咸對曰比聞長老𫝊說縣中廨宇學堂館舍<lb/>
　堤橋並是明公遺跡將謂古人不意得瞻睹不覺欣<lb/>
　戀倍於常也終於奉先令子述開元天寳之際為工<lb/>
　部侍郎代吴兢修國史<lb/>
開元九年左拾遺劉彤上表論鹽鐵曰臣聞漢武帝為<lb/>
<pb n="KR3l0004_WYG_004-18b"/>
　政廐馬三十萬後宫數萬人外連甲兵内興宫室殫<lb/>
　費之甚什百當今然而財無不足者何也豈非古取<lb/>
　山澤而今取貧人哉取山澤則公利厚而人歸於農<lb/>
　取貧人則公利薄而人去其業故先王之作法也山<lb/>
　澤有官虞衡有職輕重有術禁發有時一則専農二<lb/>
　則饒富濟人盛事也臣實謂當今宜行之夫煮海為<lb/>
　鹽採山鑄錢伐木為室者豐餘之輩也寒而無衣饑<lb/>
　而無食傭債自資者窮苦之流也若興山海厚利奪<lb/>
<pb n="KR3l0004_WYG_004-19a"/>
　豐餘之人薄斂輕徭免窮苦之子所謂損有餘益不<lb/>
　足帝王之道不可不然文多不盡載<lb/>
李傑為河南尹有寡婦告其子不孝其子不能自理但<lb/>
　云得罪於母死甘分傑察其狀非不孝子也謂寡曰<lb/>
　汝寡居唯有一子今告之罪至死得無悔乎寡婦<lb/>
　曰子無賴不順母寧復惜之傑曰審如此可買棺木<lb/>
　來取兒屍因使人伺其後寡婦既出謂道士曰事了<lb/>
　矣俄將棺至傑冀其悔再三喻之寡婦執意如初道<lb/>
<pb n="KR3l0004_WYG_004-19b"/>
　士立於門外宻令擒之一問承伏曰某與寡婦有私<lb/>
　常為兒所制故欲除之傑乃杖殺道士及寡婦使以<lb/>
　向棺盛之<lb/>
郭元振為凉州都督先是淳州南北不過四百餘里吐<lb/>
　蕃突厥二冦頻至城下百姓苦之元振於南界硤石<lb/>
　致和戎城北界磧中置白停軍控其要路遂拓州境<lb/>
　一千五百里自是冦不復縱又令甘州刺史李漢通<lb/>
　置屯田盡水陸之利往年粟麥斛至數千及元振為<lb/>
<pb n="KR3l0004_WYG_004-20a"/>
　都督一縑易數十斛軍糧數十年牛羊被野路不拾<lb/>
　遺為涼州五年逺邇畏慕<lb/>
崔皎為長安令邠王守禮部曲數輩盗馬丞尉以上長<lb/>
　令不敢按問奴輩愈甚府縣莫敢言者皎設法擒捕<lb/>
　羣奴潜匿王家皎命就擒之王懼盡縊殺懸於街樹<lb/>
　境内肅然出為懐州刺史厯任内外咸有聲稱也<lb/>
　<lb/>
　<lb/>
<pb n="KR3l0004_WYG_004-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　唐新語卷四<lb/>
</p>
<p>
</p>
  </div>
<div>
                <head>唐新語卷五</head>
    <p>
<pb n="KR3l0004_WYG_005-1a"/>
欽定四庫全書<lb/>
　唐新語卷五　　　　　　　唐　劉肅　撰<lb/>
　　忠烈第九<lb/>
李𤣥通刺定州為劉黑闥所獲重其才欲以為將歎曰<lb/>
　吾荷朝恩作藩東夏孤城無援遂陷北庭當守臣節<lb/>
　以忠報國豈能降志輙授賊官拒而不受故吏有以<lb/>
　酒食餽者𤣥通曰諸君哀吾辱故以酒食寛慰吾當<lb/>
　為君一醉謂守者曰吾能舞劒可借吾刀守者與之<lb/>
<pb n="KR3l0004_WYG_005-1b"/>
　曲終太息曰大丈夫受國恩鎮撫方面不能保全所<lb/>
　守亦何面目視息哉以刀潰腹而死髙祖為之流涕<lb/>
　以其子為將軍<lb/>
劉感鎮涇州為薛仁杲所圍感孤城自守後督衆出戰<lb/>
　因為賊所擒仁杲令感語城中曰援軍已大敗宜且<lb/>
　出降以全家室感偽許之及到城下大呼曰逆賊饑<lb/>
　餓敗在朝夕秦王率十萬衆四面俱集城中勿憂各<lb/>
　宜自勉以全忠節仁杲埋感脚至膝射而殺之垂死<lb/>
<pb n="KR3l0004_WYG_005-2a"/>
　聲色愈厲髙祖遂追封平城郡公諡曰忠壮<lb/>
常達為隴州刺史為薛舉將仵士政所執以見舉達詞色<lb/>
　不屈舉指其妻謂達且識皇后否達曰只是癭老嫗<lb/>
　何足識舉竒而宥之有奴賊帥張貴問達曰汝識我<lb/>
　否達曰汝逃奴耶瞋目視之大怒將殺達人救獲免<lb/>
　及賊平髙祖謂達曰卿之忠節便可求之古人詔令<lb/>
　狐徳棻曰劉感常達當須載之史策後復拜隴州刺<lb/>
　史<lb/>
<pb n="KR3l0004_WYG_005-2b"/>
堯君素為隋煬帝守蒲州頻敗義師髙祖使屈突通至<lb/>
　城下説之君素悲不自勝通泣謂君素曰義兵所臨<lb/>
　無不響應天時人事可以意知卿可早降以取富貴<lb/>
　君素曰主上委公以關中甲兵付公以社稷名位若<lb/>
　是不思報効何為人作説客耶通曰我力屈君素曰<lb/>
　當今力猶未屈何用多言通慙而退髙祖又令其妻<lb/>
　至城下謂之曰天命有歸隋祚已盡君何自苦陷身<lb/>
　禍敗君素曰天下名義豈婦人所知引弓射之妻慟<lb/>
<pb n="KR3l0004_WYG_005-3a"/>
　哭而去君素㝷知事必不濟要在守死數謂諸將曰<lb/>
　隋室傾敗天命有歸吾當斷頭以付諸君也俄為麾<lb/>
　下所殺太宗幸河東嘉其忠節贈蒲州刺史<lb/>
屈突通為隋煬帝所任留鎮長安義師既濟河通將<lb/>
　兵至潼關以禦義師遂為劉文静所敗通歸東都不<lb/>
　顧家屬文静遣通子夀徃諭之通曰昔與汝為父子<lb/>
　今為仇讎命左右射之乃下馬東向哭曰臣力屈兵<lb/>
　散不負陛下天地鬼神照臣此心洎見髙祖髙祖曰<lb/>
<pb n="KR3l0004_WYG_005-3b"/>
　何見之晚也通泣曰不能盡人臣之節扵此奉見為<lb/>
　本朝之辱以愧湘王髙祖曰忠臣也以為兵部尚書<lb/>
蕭瑀貞觀初為左僕射太宗謂之曰武徳六年已後太<lb/>
　上皇有廢立之心而未定也我當此日實不為兄弟<lb/>
　所容實有大功而不蒙賞卿不可以厚利誘不可以<lb/>
　刑戮懼真社稷臣也因賜詩曰疾風知勁草板蕩識<lb/>
　貞臣又謂之曰卿之守道耿介古人無以過也然善<lb/>
　惡太明有時而失瑀謝曰臣特蒙訓誡惟死忠良雖<lb/>
<pb n="KR3l0004_WYG_005-4a"/>
　死之日猶生之年十七年與長孫無忌等二十四人<lb/>
　圗形扵凌煙閣<lb/>
安金藏為太常工人時睿宗為皇嗣或有誣告皇嗣潛<lb/>
　有異謀者則天令来俊臣按之左右不勝楚毒皆欲<lb/>
　自誣唯金藏大呼謂俊臣曰公既不信金藏言請剖<lb/>
　心以明皇嗣不反則引佩刀自割其五臟皆出流血<lb/>
　被地氣遂絶則天聞令舁入宫中遣醫人却内五臟<lb/>
　以桑白皮縫合之傅藥經宿乃蘇則天臨視歎曰吾<lb/>
<pb n="KR3l0004_WYG_005-4b"/>
　有子不能自明不如汝之忠也即令停推睿宗由是<lb/>
　乃免金藏後䘮母後扵墓側躬造石墳石塔舊源上<lb/>
　無水忽有涌出泉又李樹盛冬開花犬鹿相擾本道使<lb/>
　盧懐慎以聞詔旌其門閭𤣥宗即位追思金藏節下<lb/>
　制褒美拜右驍衛將軍仍令史官編次其事<lb/>
李多祚靺鞨部長也少以軍功歴右羽林大將軍掌禁<lb/>
　兵神龍初張柬之謂多祚曰將軍在北門幾年曰三<lb/>
　十年柬之曰將軍擊鼓鐘鼎食貴寵當代豈非大帝<lb/>
<pb n="KR3l0004_WYG_005-5a"/>
　之恩將軍既感大帝殊澤能有報乎大帝之子見在<lb/>
　東宫易之兄弟欲危宗社將軍誠能報恩正在今日<lb/>
　多祚曰苟利王室惟相公所使終不顧妻子性命因<lb/>
　立盟誓義形于色遂與柬之定策誅易之等以功封<lb/>
　遼陽郡王實八百户後從節愍太子舉兵遇害睿宗<lb/>
　下詔追復本官<lb/>
張敬之則天時每思唐徳唯以禄仕謂子冠宗曰吾今<lb/>
　佩服乃莽朝之服耳累官至春官侍郎當入三品子<lb/>
<pb n="KR3l0004_WYG_005-5b"/>
　弟將通由歴扵天官有僧泓者善隂陽算術與敬之<lb/>
　曰六郎無煩求三品敬之曰弟子無所求勵此兒子<lb/>
　耳敬之弟訥之為司禮博士有疾甚危殆泓師指訥<lb/>
　謂曰八郎今日始臨萬仞間必不墜矣皆如其言<lb/>
武三思亂政夀春周憬慷慨有節槩與駙馬王同皎謀<lb/>
　誅之事發同皎遇害憬遁扵比干廟自刎臨死謂左<lb/>
　右曰韋后亂國寵樹奸佞三思干上犯順虐害忠良<lb/>
　吾知其滅亡不久可懸吾頭扵國門觀其身首異䖏<lb/>
<pb n="KR3l0004_WYG_005-6a"/>
　而出又曰比干忠臣也儻神道有知眀我以忠見殺<lb/>
　三思果敗<lb/>
神龍初桓彦範與張柬之等發北軍入𤣥武門斬張易<lb/>
　之等遷則天扵上陽宫柬之勒兵于景運門將引諸<lb/>
　武以誅之彦範以大功既立不欲多誅戮遽解其兵<lb/>
　柬之固爭不果既而權歸三思諸同謀者咸曰斬我<lb/>
　項者桓彦範也彦範曰主上疇昔為英王素有明斷<lb/>
　吾留諸武以自致耳今日事勢既爾乃上天之命豈<lb/>
<pb n="KR3l0004_WYG_005-6b"/>
　人事乎㝷並流放為三思所害海内咸痛之<lb/>
節愍太子以武三思亂國起北軍誅之既而韋庶人與<lb/>
　安樂公主翊中宗以登𤣥武門千騎王歡憙倒戈擊<lb/>
　太子太子兵散走至鄠縣為宗楚客之黨所害三思<lb/>
　嘗令子崇訓與安樂公主凌忽太子太子積忿恨遂<lb/>
　舉兵而死兆庶咸痛之睿宗皇帝即位悼太子殞身<lb/>
　殉難下詔曰曾氏之孝也慈親惑扵凟聽趙魯之族<lb/>
　也明帝哀而望思歴考前聞率由舊典太子大行之<lb/>
<pb n="KR3l0004_WYG_005-7a"/>
　子元良守器徃罹搆間困扵䜛嫉莫顧鈇鉞輕盜甲<lb/>
　兵有此誅殺無不憤惋今四凶滅服十起何追方申<lb/>
　赤暈之寃以抒黄泉之痛可贈皇太子謚曰節愍先<lb/>
　是宗楚客紀䖏訥冉祖雍等奏言相王及太平公主<lb/>
　與太子同謀請收付獄中宗命御史中丞蕭至忠鞫<lb/>
　之至忠泣而奏曰陛下富有四海貴為天子豈不能<lb/>
　保持一弟一妹受人羅織宗社存亡實在扵此臣雖<lb/>
　至愚竊為陛下不取漢書云一尺布尚可縫一斗粟<lb/>
<pb n="KR3l0004_WYG_005-7b"/>
　尚可舂兄弟二人不相容願陛下詳之且徃者則天<lb/>
　欲立相王為太子相王累日不食請迎陛下固讓之<lb/>
　誠天下𫝊説甚明祖雍所奏咸是搆虚中宗納其言<lb/>
　乃止<lb/>
　　節義第十<lb/>
髙祖命屈突通副太宗討王世充時通二子俱在充<lb/>
　所髙祖謂通曰東征之事今且相屬其如兩子何通<lb/>
　對曰臣以朽老誠不足當重任但自惟疇昔就職時<lb/>
<pb n="KR3l0004_WYG_005-8a"/>
　豈以兩兒為念兩兒若死自是其命終不以私害公<lb/>
　也髙祖歎息曰狥義之夫一至扵此可尚也<lb/>
李綱慷慨有志節每以忠義自命初名瑗字子玉讀後<lb/>
　漢書慕張綱為人因改名綱字文紀周齊王憲引為<lb/>
　參軍及憲遇害無敢收視者綱撫柩號慟躬自埋瘞<lb/>
　時人義之仕隋太子洗馬太子勇之廢也隋文帝切<lb/>
　責宫寮以其不存輔導綱對曰今日之事乃陛下過<lb/>
　非太子罪也太子才非常品性本常人得賢明之士<lb/>
<pb n="KR3l0004_WYG_005-8b"/>
　輔之足嗣皇業奈何使絃歌鷹犬之徒日在其側乃<lb/>
　陛下訓導之不足豈太子罪耶文帝竒之擢為尚書<lb/>
　左丞周齊王女孀居綱以故吏每加贍恤及綱卒宇<lb/>
　文氏被髮號哭如䘮其夫也<lb/>
髙祖入京城隋代王府寮咸散惟侍讀姚思廉不離王<lb/>
　側義師將入殿門思亷謂之曰唐公舉義本匡王室<lb/>
　不宜無禮扵王衆伏其言扵是布列階下須㬰太宗<lb/>
　至聞其義令其扶王至順陽門泣拜而去衆咸歎其<lb/>
<pb n="KR3l0004_WYG_005-9a"/>
　真謂為忠烈之士也<lb/>
節愍太子兵散遇害官寮莫敢近者有永和縣丞甯嘉<lb/>
　朂解衣裹太子首號哭時人義之宗楚客聞之大怒<lb/>
　收付制獄貶平興丞因殺之睿宗踐阼下詔曰甯嘉<lb/>
　朂能重名節事髙欒向幽途已徃生氣凛然静言忠<lb/>
　義追存褒寵可贈永和縣令<lb/>
禄山之難御史中丞盧奕留司東都禄山反未至間奕<lb/>
　遣家屬入京誓以守死賊至奕朝服持印坐㕔事以<lb/>
<pb n="KR3l0004_WYG_005-9b"/>
　見賊徒謂曰為人臣識忠與順耳使不為逆節死無<lb/>
　恨焉賊徒皆愴然改容遂遇害<lb/>
　　孝行第十一<lb/>
陳叔達髙祖嘗宴侍臣菓有蒲桃達為侍中執而不食<lb/>
　問其故對曰臣母患口乾求之不得髙祖曰卿有母<lb/>
　遺乎遂嗚咽流涕因賜帛百疋以市甘珍<lb/>
張志寛為布衣居河東隋末䘮父哀毁骨立為州里所<lb/>
　稱冦賊聞其名不犯其閭後為里尹在縣忽稱母疾<lb/>
<pb n="KR3l0004_WYG_005-10a"/>
　縣令問其故志寛對曰母嘗所害苦志寛亦有所苦<lb/>
　向患心痛是以知母有疾令怒曰妖妄之詞也繫之<lb/>
　扵法馳遣騐之果如所言異之髙祖聞旌表門閭就<lb/>
　拜散騎常侍<lb/>
王君操父大業中為鄉人李君則毆死貞觀初君則以<lb/>
　運代遷革不懼憲網又以君操孤㣲必無復讎之<lb/>
　志遂詣州府自露為君操宻藏白刃刺殺之刳其心<lb/>
　肝咀之立盡詣刺史自陳州司以其擅殺問之曰殺<lb/>
<pb n="KR3l0004_WYG_005-10b"/>
　人償死律有明文何妨自理以求生路君操曰亡父<lb/>
　被殺二十餘年聞諸典禮父讎不同天早願從之久<lb/>
　而未遂常恐滅亡不展寃情今恥既雪甘從刑憲州<lb/>
　司上聞太宗特原之<lb/>
裴敬彞父智周為陳國王典儀暴卒敬彞時在長安忽<lb/>
　涕泣謂家人曰大人必有痛䖏吾即不安今日心痛<lb/>
　手足皆廢在事不測能不戚乎遂急告歸父果已歿<lb/>
　毁瘠過禮事以孝聞累遷吏部員外<lb/>
<pb n="KR3l0004_WYG_005-11a"/>
杜審言雅善五言尤工書翰恃才謇傲為時輩所嫉自<lb/>
　洛陽縣丞貶吉州司户又與羣寮不叶司馬周季重<lb/>
　與貟外司户郭若訥共搆之審言繫獄將因事殺之<lb/>
　審言子并年十三伺季重等酬醼宻懐刃以刺季重<lb/>
　季重中刃而死并亦見害季重臨死歎曰吾不知杜<lb/>
　審言有孝子郭若納誤我至此審言由是免官歸東<lb/>
　都自為祭文以祭并士友咸哀并孝烈蘇頲為墓誌<lb/>
　劉允濟為祭文則天召見審言甚加歎異累遷膳部<lb/>
<pb n="KR3l0004_WYG_005-11b"/>
　貟外<lb/>
孟景休事親以孝聞丁母憂哀毁逾禮殆至滅性弟景<lb/>
　褘年在襁褓景休親乳之乳為之出及葬時屬寒跣<lb/>
　而履霜脚指皆墮既而復生如初景休進士擢第歴<lb/>
　監察御史鴻臚丞為来俊臣所搆遇害時人傷焉<lb/>
劉審禮為工部尚書儀鳯中吐蕃將入寇審禮率兵十<lb/>
　八萬與吐蕃將論欽陵戰于青海王師敗績審禮沒<lb/>
　焉審禮子詣闕自請入吐蕃以贖其父詔許之次子<lb/>
<pb n="KR3l0004_WYG_005-12a"/>
　岐州司兵易從投蕃中省父比至審禮已卒易從晝<lb/>
　夜泣血吐蕃哀其至性還其父屍易從徒跣萬里䕶<lb/>
　櫬以歸葬扵彭城故塋朝廷嘉之贈審禮工部尚書<lb/>
　諡曰悼公審禮刑部尚書徳威之子也少䘮母為祖<lb/>
　母元氏所養元氏有疾審禮親嘗藥膳事母亦以孝<lb/>
　聞與再從弟同居家無異㸑闔門二百餘口人無間<lb/>
　言易從後為彭城長史為周興所陷繫于彭城獄將<lb/>
　就刑百姓荷其仁恩痛其誣枉競解衣投于地曰為<lb/>
<pb n="KR3l0004_WYG_005-12b"/>
　長史祈福有司平凖直十餘萬易從一門仁孝舉無<lb/>
　與比而横遇寃酷海内痛之子昇年十嵗配流嶺南<lb/>
　後六道使誅流人昇以言行忠信為首領所保匡救<lb/>
　獲免<lb/>
崔希喬以仁孝友悌丁母憂哀毁過禮為鄴縣丞芝<lb/>
　草生所居堂一宿而葩盖盈尺州以聞遷監察御史<lb/>
　轉并州兵曹馮翊令貧乏之徒荷其仁恤時有雲氣<lb/>
　如盖當其㕔事須㬰五色錯雜遍扵州郭以状聞勑<lb/>
<pb n="KR3l0004_WYG_005-13a"/>
　編入史其在并州㕔前藂葦有小鳥如鷦鷯来巢孕<lb/>
　卵五色且如雞子數日<graphic n="KR1145" url="https://raw.githubusercontent.com/kanripo/KR-Gaiji/master/images/KR1145.png" mimeType="image/png"/>毁鶵見已大扵母月餘五<lb/>
　色成文大如鵞馴擾閒暇頃之飛翔時歸舊所人到<lb/>
　于今號為兵曹鳥<lb/>
張審素為嶲州都督有告其贓者勅監察楊汪按之汪<lb/>
　途中為審素之黨所刼對汪殺告事者汪到益州誣<lb/>
　審素謀反搆成其罪遂斬之籍沒其家子琇與兄瑝<lb/>
　年幼徙嶺外後各逃歸汪後更名萬頃轉殿中侍御<lb/>
<pb n="KR3l0004_WYG_005-13b"/>
　史開元二十三年瑝琇扵東都候萬頃手刃之繫表<lb/>
　扵斧刃言復讎之状遂奔逃行至汜水為吏所得時<lb/>
　人皆矜琇等㓜稚孝烈能復父讎多言合從矜恕張<lb/>
　九齡欲活之裴耀卿李林甫固言不可𤣥宗以為然<lb/>
　因謂九齡等曰復讐禮法所許殺人亦格律具存孝<lb/>
　子之情義不顧命國家設法焉得容此殺人成復讎<lb/>
　之志赦之虧格律之道然道路喧議當須告示乃下<lb/>
　詔曰張瑝兄弟同殺推問欵成律有正條俱令至死<lb/>
<pb n="KR3l0004_WYG_005-14a"/>
　近聞士庶頗有喧詞矜其為父報讎或言本罪寃濫<lb/>
　但國家設法事存久要盖以殺人期扵止殺咎繇作<lb/>
　士法在必行曾參殺人亦不可恕不能不加以刑戮<lb/>
　肆諸市朝宜付河南府告示瑝琇既死士庶痛之為<lb/>
　作哀誄牓扵衢路市人歛錢扵死䖏造義井并葬于<lb/>
　北邙恐為萬頃家人之所發作疑冢數所扵其所其<lb/>
　為時人之所痛悼者如此<lb/>
　<lb/>
<pb n="KR3l0004_WYG_005-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　唐新語卷五<lb/>
</p>
<p>
</p>
  </div>
<div>
                <head>唐新語卷六</head>
    <p>
<pb n="KR3l0004_WYG_006-1a"/>
欽定四庫全書<lb/>
　唐新語卷六　　　　　　　唐　劉肅　撰<lb/>
　　友悌第十二<lb/>
李勣既貴其姊病必親為煮粥火爇其鬚姊曰僕妾幸<lb/>
　多何為自苦若是勣對曰豈無人耶頋姊年長勣亦<lb/>
　年老雖欲長為姊煑粥其可得乎<lb/>
馮元常闔門孝友天下無比或居兄弟服制晝則從事<lb/>
　夜則盡㑹禮堂雖病亦各卧東西壁一床而已服除<lb/>
<pb n="KR3l0004_WYG_006-1b"/>
　乃歸私室歴官左右丞多所釐革朝無留事高宗大<lb/>
　漸勅諸長史曰朕四體不好百司奏事可共元常平<lb/>
　章以聞其委任如此則天深忌之及高宗崩四方多<lb/>
　説怪妄以為祥瑞嵩陽令樊文進瑞石則天命示百<lb/>
　僚元常奏論其妖妄不可誣罔士庶則天甚不恱出<lb/>
　為隴州刺史尋搆害之神龍初詔旌其門為忠臣門<lb/>
　元常忠孝正直冠絶古今而神理福善眇然無依天<lb/>
　下咸悼惜之元常祖慈明李宻之亂為賊所執慈明<lb/>
<pb n="KR3l0004_WYG_006-2a"/>
　乃潜使人奉表江都論賊形勢宻義而釋之慈明知<lb/>
　天命有歸勸宻歸國宻不納賊帥翟讓怒罵慈明慈明<lb/>
　曰天子使我剪除爾輩不圖為賊所執合殺但殺何<lb/>
　煩罵也譲大怒亂斫而死煬帝聞而傷之贈銀青光<lb/>
　禄大夫諡曰壯武公拜二子為承務郎<lb/>
畢構為益州長史兼按察使多所舉正風俗一變𤣥宗<lb/>
　降璽書以慰之卿孤㓗獨行有古人之風自臨蜀川<lb/>
　弊訛頓易覽卿前後執奏何異破柱求奸諸使之中<lb/>
<pb n="KR3l0004_WYG_006-2b"/>
　在卿為最乃賜以衣服終於户部尚書構性至孝初<lb/>
　丁繼親憂其蕭氏盧氏兩妹皆在襁褓親乳之乳為<lb/>
　之出及其亡也二妹皆慟哭絶者乆之言曰雖兄弟<lb/>
　無三年之禮吾荷鞠育豈同常人遂三年服朝野之<lb/>
　人莫不涕泗構弟栩任太府主簿留司東都聞構疾<lb/>
　星馳赴京侍醫藥者累月既而哀毁骨立變服視事<lb/>
　逾年未嘗言笑深為朝野所重<lb/>
薛王業母早亡為賢妃親自鞠養開元初業迎賢妃歸<lb/>
<pb n="KR3l0004_WYG_006-3a"/>
　私第以申供養業同母妹淮陽凉陽二公主亦早亡<lb/>
　業撫愛其子如己子𤣥宗以業孝友特加親愛嘗疾<lb/>
　上親為祈禱及瘳幸其第置酒宴樂更為初生之懽<lb/>
　因賦詩曰昔見漳濱卧言將人事違今逢慶誕日猶<lb/>
　謂學仙歸常棣花重發鴒原鳥再飛其恩遇如此<lb/>
陸南金博涉經史言行修謹開元初太常少卿盧崇道<lb/>
　犯贓自嶺南逃歸匿于南金家俄為讎人所發侍御<lb/>
　史王旭按之崇道詞引南金旭處以極法南金弟趙<lb/>
<pb n="KR3l0004_WYG_006-3b"/>
　璧請代兄死南金執稱弟實自誣身以當罪兄弟争<lb/>
　死旭問其故趙璧曰兄長有能幹家亡母未䘮小妹<lb/>
　未嫁自惟㓜劣生無所益身自請死旭上其狀𤣥宗<lb/>
　嘉而宥之張說陸象先等咸相欽重累遷庫部員外<lb/>
　南金祖士季為隋王侗記室兼侍讀侗稱制授著作<lb/>
　郎王世充將行簒奪侗謂士季曰隋有天下三十餘載<lb/>
　朝廷文武遂無忠烈乎士季對曰見危授命臣之宿<lb/>
　心今請因其啓事便加手刃後事洩世充遂停士季侍<lb/>
<pb n="KR3l0004_WYG_006-4a"/>
　讀貞觀初為太學博士而卒<lb/>
　　舉賢第十三<lb/>
李大亮隋末為賊所獲同輩餘人皆死賊帥張弼見而<lb/>
　異之獨釋與語遂定交於幕下大亮既貴每懷張弼<lb/>
　之恩貞觀末張弼為將作丞自匿不言大亮遇諸途<lb/>
　而識之持弼而泣悉推家産以遺之弼辭而不受言<lb/>
　於太宗曰臣有今日之榮貴乃張弼之力也乞廽臣<lb/>
　之官爵以授之太宗即以弼為中郎俄遷代州都督<lb/>
<pb n="KR3l0004_WYG_006-4b"/>
　大亮性志忠謹雖妻子不見惰容外若不能言而内<lb/>
　剛烈房𤣥齡每稱曰李大亮忠貞文武有大將節比<lb/>
　之周勃王陵矣後收𦵏五宗之無後者三十餘柩送<lb/>
　終之禮莫不備具所賜賞分遺親戚事兄嫂如父母<lb/>
　焉臨終歎曰吾聞禮男子不死婦人之手於是命屏<lb/>
　婦人言終而卒家無餘財無珠玉以為含親戚孤遺<lb/>
　為大亮鞠養服之如父者五十人天下歎服之<lb/>
髙祖以唐公舉義于太原李靖與衛文昇為隋守長安<lb/>
<pb n="KR3l0004_WYG_006-5a"/>
　乃收皇族害之及闗中平誅文昇等次及靖靖言曰<lb/>
　公定闗中唯復私讎若為天下未得殺靖乃赦之及<lb/>
　為岐州刺史人或希㫖告其謀反高祖命一御史按<lb/>
　之謂之曰李靖反且實便可處分御史知其誣罔與<lb/>
　告事者行數驛佯失告狀驚懼鞭撻行典乃祈求於<lb/>
　告事者曰李靖反狀分明親奉進㫖今失告狀幸救<lb/>
　其命更請狀告事者乃疏狀與御史騐與本狀不同<lb/>
　即日還以聞髙祖大驚御史具奏靖不坐亡御史名<lb/>
<pb n="KR3l0004_WYG_006-5b"/>
　氏惜哉<lb/>
封德彝在隋見重於楊素素乃以從妹妻之隋文帝令<lb/>
　素造仁智宫引德彝為土工監宫成文帝大怒曰楊<lb/>
　素竭百姓之力雕飾離宫為我結怨於天下素惶恐<lb/>
　慮得罪德彝曰公勿憂待皇后至必有恩賞明日果<lb/>
　召素良乆又入對獨孤皇后勞之曰大用意知吾夫<lb/>
　妻年老無以娱心盛飾此宫室豈非孝順賞賚甚厚<lb/>
　素退問德彝曰卿何以知之對曰至尊性儉雖初見<lb/>
<pb n="KR3l0004_WYG_006-6a"/>
　而怒然雅聽后言婦人唯麗是好后心既恱聖慮必<lb/>
　移所以知耳素歎曰揣摩之才非吾所及也素時勲<lb/>
　略在位下唯激賞德彝撫其床曰封郎後時必據吾<lb/>
　座後素南征泊海曲素夜召之德彝落海人救而免<lb/>
　乃易衣見素深加嗟賞亟薦用焉<lb/>
薛收隋吏部侍郎道衡之子聰明博學秦府初開為記<lb/>
　室參軍未㡬卒太宗深追悼之後謂房𤣥齡曰薛收<lb/>
　不幸短命若在以中書令處之<lb/>
<pb n="KR3l0004_WYG_006-6b"/>
魏徴王珪韋挺俱事𨼆太子時或稱告東宫異圖髙祖<lb/>
　不欲彰其事將黜免官寮以解之流挺珪于嶲州徴<lb/>
　但免官徴言於裴寂封德彝曰徴與韋挺王珪並承<lb/>
　東宫恩遇俱以𬒳責退今挺珪得罪而徴獨留何也<lb/>
　寂等曰此由在上寂等不知徴曰古人云成王欲殺<lb/>
　召公周公豈得不知無何挺等徴還<lb/>
馬周少落拓不為州里所敬𥙷州助教頗不親事刺史<lb/>
　逵奚怒杖之乃拂衣去客汴為浚儀令崔賢育所辱<lb/>
<pb n="KR3l0004_WYG_006-7a"/>
　遂感激西之長安止于將軍常何家貞觀初太宗命<lb/>
　文武百官陳時政利害何以武吏不涉學乃委周草<lb/>
　状周備陳損益四十餘條何見之驚曰條目何多也<lb/>
　不敢以聞周曰將軍蒙國厚恩親承聖㫖所陳利害<lb/>
　己形翰墨業不可止也將軍即不聞其可得耶何遂<lb/>
　以聞太宗大駭召問何遽召周與語甚竒之直門下<lb/>
　省寵冠卿相累遷中書令周所陳事六街設鼓以代<lb/>
　傳呼飛驛以達警急納居人地稅及宿衛大小交即<lb/>
<pb n="KR3l0004_WYG_006-7b"/>
　其條也太宗有事遼海詔周輔皇太子留定州監國<lb/>
　及凱旋髙宗遣所留貴嬪承恩寵者迓于行在太宗<lb/>
　喜恱問髙宗髙宗曰馬周教臣耳太宗笑曰山東輙<lb/>
　窺我錫賚甚厚及薨太宗為之慟毎思之甚將假道<lb/>
　術以求見其恩遇如此初周以布衣直門下省太宗<lb/>
　命就監察裏行俄拜監察御史裏行裏行之名自周<lb/>
　始也<lb/>
岑文本初仕蕭詵江陵平授祕書郎直中書省李靖<lb/>
<pb n="KR3l0004_WYG_006-8a"/>
　驟稱其才擢拜中書舍人漸蒙恩遇時顔師古諳練<lb/>
　故事長於文誥時無逮者冀復用之太宗曰我自舉<lb/>
　一人公勿復也乃以文本為中書侍郎專典樞宻及<lb/>
　遷中書令歸家有憂色其母怪而問之文本對曰非<lb/>
　勲非舊濫登寵榮位髙責重古人所戒所以憂耳賀<lb/>
　者至輒曰今日受弔不受賀遼東之役凡所支度一<lb/>
　以委之神用頓竭太宗憂之曰文本與我同行恐不<lb/>
　與我同反俄病卒矣<lb/>
<pb n="KR3l0004_WYG_006-8b"/>
太宗嘗問侍臣曰朕子弟孰賢魏徴對曰臣愚不盡能<lb/>
　知唯霍王元軌數與臣言臣未嘗不自失太宗曰卿<lb/>
　以為前代誰比徴曰經學文雅亦漢之宣平至如孝<lb/>
　行古之曽閔也由是寵遇彌厚令聘徴女為妃元軌<lb/>
　髙祖子也髙祖崩毁瘠過禮恒衣布衣示有終身之<lb/>
　戚嘗使國令徴封令曰請依諸王國賦貿易取利元<lb/>
　軌曰汝為國令當正吾失返說吾以利也令慙而退<lb/>
　則天時越王貞舉兵元軌隨例配流行至陳倉死於<lb/>
<pb n="KR3l0004_WYG_006-9a"/>
　檻中天下寃痛之<lb/>
岑文本太宗顧問曰梁陳名臣有誰可稱復有子弟堪<lb/>
　引進否文本對曰頃日隋師入陳百司奔散莫有留<lb/>
　者唯袁憲獨坐在後主之傍王世充將受禪羣寮勸進<lb/>
　憲子承家託疾獨不署名此之父子足稱忠烈承家<lb/>
　弟承序清貞雅操實繼兄風乃由是召拜晉王友記<lb/>
　髙宗更贈金紫光禄大夫吏部尚書<lb/>
隨𢎞智事父以孝聞學通三禮漢史武德中為詹事府<lb/>
<pb n="KR3l0004_WYG_006-9b"/>
　主簿與諸儒同修六代史又同令狐德棻袁朗等修<lb/>
　藝文𩔖聚事兄𢎞安同於事父凡所動止諮而後行<lb/>
　累遷黄門侍郎高宗令𢎞智於百福殿講孝經召宰<lb/>
　臣已下聽之𢎞智演暢㣲言略陳五孝諸儒難問相<lb/>
　繼酬應如嚮髙宗怡然曰朕頗躭墳籍至於孝經偏<lb/>
　所留意然孝之為德𢎞益實深故云德教加於百姓<lb/>
　刑于四海是知孝徳之為益大矣顧謂𢎞智曰宜略<lb/>
　陳此經切要者以輔不逮𢎞智對曰昔者天子有争<lb/>
<pb n="KR3l0004_WYG_006-10a"/>
　臣七人雖無道不失其天下㣲臣願以此言奉獻髙<lb/>
　宗大恱賜綵二百疋遷國子祭酒文集二十卷行於<lb/>
　代<lb/>
李遜為貝州刺史甘露遍於庭中樹其邑人曰美政所<lb/>
　致請以聞遜謙退寢其事歴官十七政俸禄先兄弟<lb/>
　嫂姪謂其子曰吾厚爾曹以衣食不如厚之以仁義<lb/>
　勿辭弊也天下莫不嗟尚<lb/>
姚崇初不恱學年逾弱冠嘗過所親見修文殿御覽閱<lb/>
<pb n="KR3l0004_WYG_006-10b"/>
　之喜遂耽翫墳史以文華著名歴牧常揚吏並建碑<lb/>
　紀德再秉衡軸天下欽其公直外甥任弈任异少孤<lb/>
　長在崇家乃與之立家産謂之曰汝吾無間然矣惜<lb/>
　殊宗而代疎矣命與其子同名冀無别也時人多之<lb/>
張楚金年十七與兄越石同以茂才應舉所司以兄弟<lb/>
　不可兩收將罷越石楚金辭曰以順則越石長以才<lb/>
　則楚金不如請某退時李勣為州牧歎曰貢才本求<lb/>
　才行相推如此可雙舉也令兩人同赴上京俱擢第<lb/>
<pb n="KR3l0004_WYG_006-11a"/>
　遷刑部尚書後為周興搆陷將刑仰天歎曰皇天后<lb/>
　土豈不察忠臣乎奈何以無辜獲罪因泣下市人為<lb/>
　之歔欷須臾隂雲四塞若有所感旋降勅免刑宣未<lb/>
　訖天開朗慶雲紛郁時人感其忠正孝悌之報<lb/>
狄仁傑為兒童時門人被害者縣吏就詰之衆咸趨對<lb/>
　仁傑堅坐讀書吏責之仁傑曰黄卷之中聖賢備在<lb/>
　猶未對接何暇偶俗人而見責耶以資授汴州判佐工<lb/>
　部尚書閻立本黜陟河南仁傑為吏人誣告立本驚<lb/>
<pb n="KR3l0004_WYG_006-11b"/>
　謝曰仲尼云觀過斯知仁矣足下可謂海曲明珠東<lb/>
　南遺寳特薦為并州法曹其親在河陽别業仁傑赴<lb/>
　任于并登太行南望白雲孤飛謂左右曰吾親所居<lb/>
　近此雲下悲泣佇立乆之候雲移乃行<lb/>
高智周與郝處俊来濟孫處約同寓於石仲覽家仲覽<lb/>
　宣城人而家于京都破産以奉四子嘗因夜卧各言<lb/>
　其志處俊曰願秉樞軸一日足矣智周及濟願亦然<lb/>
　處約於被中遽起曰大丈夫樞軸不可冀願為通事<lb/>
<pb n="KR3l0004_WYG_006-12a"/>
　舍人殿庭周旋吐納足矣仲覽嘗引相者視濟等相<lb/>
　者曰四人皆貴極人臣而石不及見矣然来早貴所<lb/>
　惜末途屯躓餘達而最夀者夫速登者易顛徐進者<lb/>
　少患天之道也頋謂仲覽曰公因四人而達後各從<lb/>
　宦州縣及濟領吏部處約以瀛州判佐叅選引注之<lb/>
　次濟遽索筆曰如志如志注通事舍人注畢下階叙<lb/>
　平生亦一時之美智周後為費令與佐官均分俸禄<lb/>
　累遷中書侍郎知政事仲覽貞觀末授兵部郎中而<lb/>
<pb n="KR3l0004_WYG_006-12b"/>
　遂卒而濟等乃貴咸如相所言<lb/>
魏元忠為二張所搆左授高要尉王晙宻狀以申明之<lb/>
　宋璟時為鳳閣舍人謂晙曰魏公且全矣已爾今子<lb/>
　冒其威嚴而理之坐見子之狼狽也晙曰魏公忠而<lb/>
　𫉬罪晙為義所激必顛沛無恨璟歎曰璟不能申魏<lb/>
　公之枉深負朝廷矣<lb/>
裴景昇為尉氏尉以無異效不居最課考滿刺史皇甫<lb/>
　亮曰裴尉苦節若是豈可使無上考選司何以甄録<lb/>
<pb n="KR3l0004_WYG_006-13a"/>
　也俗號考終為送路考省校無一成者然敢竭愚思<lb/>
　仰思清德當冀中也為之詞曰考秩已終言歸有日<lb/>
　千里無代歩之焉三月乏聚糧之資食唯半菽室如<lb/>
　懸磬清心苦節從此可知不旌此人無以激勸時人<lb/>
　咸稱亮之推賢景昇之供職後官至青刺<lb/>
李福業為侍御史與桓敬等匡復皇室及桓敬敗福業<lb/>
　放于畨禺匿志州叅軍敬元禮家吏摉獲之與元禮<lb/>
　俱死福業將就刑謝元禮曰子有老親為福業所累<lb/>
<pb n="KR3l0004_WYG_006-13b"/>
　愧甚深矣元禮曰明公窮而歸我我得已乎今貽親<lb/>
　以非疾之憂深所痛切見之者傷之<lb/>
尹思貞為青州刺史勉百姓農桑蠶有四登者廵察使<lb/>
　路敬潜届于境部人以原蠶繭來獻敬潜歎曰非善<lb/>
　政所致孰能至此遂以聞璽書旌賞或問思貞曰公<lb/>
　敏行者徃與李承嘉忿競何㡬若斯思貞曰能言者<lb/>
　時或有言承嘉恃權相侮僕義不受然不知言之從<lb/>
　何而至矣<lb/>
<pb n="KR3l0004_WYG_006-14a"/>
張柬之進士擢第為清源丞年且七十餘永昌初勉復<lb/>
　應制䇿試畢有傳柬之考入下課者柬之歎曰余之<lb/>
　命也乃委歸襄陽時中書舍人劉允濟重考自下第<lb/>
　昇甲科為天下第一擢第拜監察累遷荆州長史長<lb/>
　安中則天問狄仁傑曰朕要一好漢使有乎仁傑對<lb/>
　曰臣料陛下若求文章資歴則今之宰臣李嶠蘇味<lb/>
　道亦足為之使矣豈非文士齷齪思得大才用之以<lb/>
　成天下之務者乎則天恱曰此朕心也仁傑曰荆州<lb/>
<pb n="KR3l0004_WYG_006-14b"/>
　長史張柬之其人雖老真宰相材也且乆不遇若用<lb/>
　之必盡於國家則天乃召以為洛州司馬他日又求<lb/>
　賢仁傑曰臣前言張柬之猶未用也則天曰已遷之<lb/>
　矣仁傑曰臣薦之請為相也今為洛州司馬非用之<lb/>
　也乃遷秋官侍郎及姚崇將赴靈武則天令舉外司<lb/>
　堪為宰相者姚崇曰張柬之沉厚有謀能斷大事且<lb/>
　其人年老陛下急用之登時召見以為同鳳閣鸞臺<lb/>
　平章事年已八十矣與桓彦範敬暉袁恕已崔𤣥暉<lb/>
<pb n="KR3l0004_WYG_006-15a"/>
　等誅討二張興復社稷忠冠千古功格皇天云<lb/>
張沛為同州刺史任正名為録事叅軍劉幽求為朝邑<lb/>
　尉沛奴下諸寮獨呼二人為劉大任大若平常交𤣥<lb/>
　宗誅韋庶人沛兄陟為殿中監伏法并及沛沛將出<lb/>
　就刑正名時在假内聞之遽出止沛曰朝廷初有大<lb/>
　艱同州京之左輔奈何單使一至便害州將請以死<lb/>
　守之於是覆奏而理沛於獄曰正名若死使君可憂<lb/>
　不然無慮也時幽求方立元勲居中用事遂免沛于<lb/>
<pb n="KR3l0004_WYG_006-15b"/>
　難<lb/>
劉幽求既翊戴睿宗後為中書令崔湜所搆放于畨禺<lb/>
　湜令南海都尉周利貞殺之時王晙為桂州都督知<lb/>
　利貞希時宰意留幽求于桂州利貞屢移牒索之晙<lb/>
　終不遣湜又切逼晙遣幽求晙報曰劉幽求有社稷<lb/>
　大功窮投于荒裔無當死之罪奈何坐觀夷滅耶幽<lb/>
　求懼不全謂晙曰吾忤大臣而見保恐勢不可全徒<lb/>
　仰累耳晙曰足下所犯非辜明也晙如獲罪放于滄<lb/>
<pb n="KR3l0004_WYG_006-16a"/>
　海亦無所恨竟不遣俄而湜誅幽求復登用也<lb/>
韓琬少負才華長安中為髙郵主簿使于都場以州縣<lb/>
　徒勞率然題壁曰筋力盡於高郵容色衰於主簿豈<lb/>
　言行之缺而友朋之過歟景龍中自亳州司户應制<lb/>
　集于京吏部貟外薛欽緒考琬䇿入高等謂琬曰今<lb/>
　日非友朋之過歟昔嘗與魏知古崔璩盧藏用聽涅<lb/>
　槃經于大雲寺㑹食之舊舍偶見題壁諸公曰此高<lb/>
　郵主簿歎後時耶頋問主人方知足下即未有含蓄<lb/>
<pb n="KR3l0004_WYG_006-16b"/>
　意祈以相汲今日方申琬謝之曰士感知己豈期十<lb/>
　年之外見君子之深心乎<lb/>
張嘉貞落魄有大志亦不自異亦不下人自卿丞免歸<lb/>
　鄉里布衣環堵之中蕭然自得時人莫之知也張循<lb/>
　憲以御史出還次蒲州驛循憲方復命使務有不决<lb/>
　者意頗病之問驛吏曰此有好客乎驛吏白以嘉貞<lb/>
　循憲召與相見咨以其事積時疑滯者嘉貞隨機應<lb/>
　之莫不豁然及命草表又出其意外他日則天以問<lb/>
<pb n="KR3l0004_WYG_006-17a"/>
　循憲具以實對因請以已官讓之則天曰卿能舉賢<lb/>
　美矣朕豈可無一官自進賢耶乃召見内殿隔簾與<lb/>
　語嘉貞儀貌甚偉神彩俊傑則天甚異之因奏曰臣<lb/>
　生於草萊目不覩闕庭之事陛下過聽引臣天庭此<lb/>
　萬代之一遇然咫尺之間若披雲霧臣恐君臣之道<lb/>
　有所未盡則天曰善遽命卷簾翌日拜監察御史開<lb/>
　元初拜中書舍人遷并州長史天平軍節度使有告<lb/>
　其反者鞫之無狀𤣥宗將罪告事者嘉貞諫曰准法<lb/>
<pb n="KR3l0004_WYG_006-17b"/>
　告事不實雖有反坐此則不然天下無虞重兵利噐<lb/>
　皆委邉將若告事者一不當隨而罪之臣恐握兵者<lb/>
　生心為他日之患且臣備陛下腹心不宜為臣以絶<lb/>
　言事之路𤣥宗大恱許以衡軸處之嘉貞因曰臣聞<lb/>
　時難得而易失及其過也雖賢聖不能為時昔馬周<lb/>
　起徒步謁聖主血氣方盛太宗用之盡其才纔五十<lb/>
　而終向用稍晚則無及已今臣幸少壯陛下不以臣<lb/>
　不肖雅宜及時用之他日衰老何能為也𤣥宗曰卿<lb/>
<pb n="KR3l0004_WYG_006-18a"/>
　第徃太原行當召卿卒用之為相在職尚簡易善疏<lb/>
　决論者稱之<lb/>
姜皎薦源乾曜𤣥宗見之驟拜為相謂左右曰此人儀<lb/>
　形莊肅似蕭至忠朕故用之左右對曰至忠以犯逆<lb/>
　死陛下何故比之𤣥宗曰我為社稷計所以誅之然<lb/>
　其人信美才也至忠嘗與友人期街中俄而雪下人<lb/>
　或止之至忠曰焉有與人期畏雪不去遂命駕徑徃<lb/>
　立於雪中深尺餘期者方至及登廊廟居亂后邪臣<lb/>
<pb n="KR3l0004_WYG_006-18b"/>
　之間不失其正出為晉州刺史甚有異績晩年失職<lb/>
　為太平公主所引與之圖事以及於禍害<lb/>
𤣥宗謂宰臣曰從工部侍郎有得中書侍郎者否對曰<lb/>
　任賢用能非臣等所及上曰蘇頲可除中書侍郎仍<lb/>
　令移入政事院便供政事食明日加知制誥有政事<lb/>
　食自頲始也及入謝固辭上曰朕常欲用卿每有一<lb/>
　好官闕即望諸宰臣論及此皆卿之故人遂無薦者<lb/>
　朕嘗為卿歎息中書侍郎朕極重惜自陸象先改後<lb/>
<pb n="KR3l0004_WYG_006-19a"/>
　朕毎思無出卿者俄而弟詵為給事中頲上表陳譲<lb/>
　上曰古来有内舉不避親者乎頲曰晉大夫祁奚是<lb/>
　也上曰若然朕自用蘇詵何得屢言近日卿父子猶<lb/>
　同兄弟中書有何不得卿言非至公也他日謂頲曰<lb/>
　前朝有李嶠蘇味道時謂之蘇李朕今有卿及李乂<lb/>
　亦不謝之卿所制文誥朕自識之自今已後進書皆<lb/>
　須别録一本云臣某撰朕便留箧中也至今為故事<lb/>
　<lb/>
<pb n="KR3l0004_WYG_006-19b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　唐新語卷六<lb/>
</p>
<p>
</p>
  </div>
<div>
                <head>唐新語卷七</head>
    <p>
<pb n="KR3l0004_WYG_007-1a"/>
欽定四庫全書<lb/>
　唐新語卷七　　　　　　　唐　劉肅　撰<lb/>
　　識量第十四<lb/>
大理卿孫伏伽自萬年縣法曹上書論事擢侍書御史<lb/>
　即御史中丞也雖承内㫖而制命未下伏伽自朝還<lb/>
　家而卧不形顔色斯須侍御史已下造門子孫驚喜<lb/>
　以報伏伽伏伽徐起以見之時人方之顧雍伏伽與<lb/>
　張𤣥素隋末俱為尚書令史既官達後伏伽譚論之<lb/>
<pb n="KR3l0004_WYG_007-1b"/>
　際了不諱之太宗嘗問𤣥素𤣥素以實對既出神彩<lb/>
　沮䘮如有所失衆咸推伏伽之𢎞量<lb/>
髙麗莫離支盖蘇文貢白金禇遂良進曰莫離支弑其<lb/>
　君陛下以之興兵將弔伐為遼東之人報主之耻古<lb/>
　者討弑君之賊不受其賂昔宋督遺魯君以郜鼎桓<lb/>
　公受之於太廟臧哀伯諫以為不可春秋書之百王<lb/>
　所法受不臣之筐篚納弑逆之朝貢不以為愆何以<lb/>
　示後臣謂莫離支所獻不宜受太宗從之<lb/>
<pb n="KR3l0004_WYG_007-2a"/>
王方慶為鳳閣侍郎知政事患風俗偷薄人多苟且乃<lb/>
　奏曰准令式齊衰大功未𦵏並不得朝㑹仍終䘮不<lb/>
　得參讌樂比来朝官不依禮法身有哀慘陪厠朝賀<lb/>
　手舞足蹈公違憲章名教既虧實玷皇化請申明程<lb/>
　式更令禁止則天從之方慶周司空褒之曽孫博通<lb/>
　羣書所著論凡二百餘卷尤精三禮好事者多訪之<lb/>
　每所酬答咸有典據時人編次之名曰禮雜問聚書<lb/>
　甚多不减祕閣至於圖畫亦多異本子晙工札翰善<lb/>
<pb n="KR3l0004_WYG_007-2b"/>
　琴碁少聰悟而性嚴整歷殿中侍御史<lb/>
徐有功為秋官郎中司刑少理歴居法官數折大獄持<lb/>
　平守正不以死生易節全活者數千百家有鹿城主<lb/>
　簿潘好禮者慕其為人乃著論稱有功斷賢於張釋<lb/>
　之其略曰釋之為廷尉天下無寃人有功之㫁獄亦<lb/>
　天下無寃人然釋之所行甚易徐公所行甚難難易<lb/>
　之間優劣可知矣君子以為知言<lb/>
狄仁傑為内史則天謂之曰卿在汝南甚有善政欲知<lb/>
<pb n="KR3l0004_WYG_007-3a"/>
　譛卿者乎仁傑謝曰陛下以臣為過臣當改之陛下<lb/>
　明臣臣之幸也若臣不知譛者並為友善臣請不知<lb/>
　則天深加歎異<lb/>
張文瓘為侍中同列宰相以政事堂供膳珍美議減其<lb/>
　料文瓘曰此食天子所以重樞機待賢才也若不任<lb/>
　其職當自陳乞以避賢路不宜减削公膳以邀虚名<lb/>
　國家所貴不在於此苟有益於公道斯不為多也初<lb/>
　為大理卿旬日决遣疑獄四百餘條無一人稱屈文<lb/>
<pb n="KR3l0004_WYG_007-3b"/>
　瓘嘗卧疾繫囚設齋以禱焉及遷侍中諸囚一時慟<lb/>
　哭其得人心如此四子潜沛洽渉皆至三品時人呼<lb/>
　為萬石張家咸以為福善之應也<lb/>
房光庭任俠不拘小節薛昭坐流放而投光庭光庭匿<lb/>
　之既露御史陸遺逼之急光庭懼乃見執政執政詰<lb/>
　之曰公郎官何為匿此人光庭曰光庭與薛昭有舊<lb/>
　途窮而歸光庭且其所犯非大故光庭得不納之耶<lb/>
　若擒以送官居廟堂者復何以見待執政義之出為<lb/>
<pb n="KR3l0004_WYG_007-4a"/>
　磁州刺史<lb/>
神龍初將合祔則天於乾陵給事中嚴善思上疏曰漢<lb/>
　時諸陵皇后多不合𦵏魏晉已来始有合𦵏伏願依<lb/>
　漢朝之故事改魏晉之頹綱於乾陵之傍更擇吉地<lb/>
　疏奏不納有識之士咸是之<lb/>
開元初𤣥宗詔太子賔客元行冲修魏徴撰次禮記疏<lb/>
　擬行之於國學及成奏上之中書令張説奏曰今之<lb/>
　禮記是戴聖所編歴代傳習已向千載著為經教不<lb/>
<pb n="KR3l0004_WYG_007-4b"/>
　可刋削至魏孫炎始改舊本以𩔖相比有同鈔書先<lb/>
　儒所非竟不得用貞觀中魏徴因炎舊書更加釐訛<lb/>
　兼為之注先朝雖加錫賚其書亦竟不行今行冲勒<lb/>
　成一家然與先儒義乖章句隔絶若欲行用竊恐未<lb/>
　可詔從之留其書於内府竟不頒下時議以為説之<lb/>
　通識過於魏徴<lb/>
𤣥宗嘗賜握兵都將郭知運等内人天平軍節度太原<lb/>
　尹王皎獨不受上表曰臣事君猶子事父在三之義<lb/>
<pb n="KR3l0004_WYG_007-5a"/>
　寜有等差豈有經侍宫闈臣子敢當恩貺以死自誓<lb/>
　固辭不受優詔許之<lb/>
張説拜集賢學士於院㕔讌㑹舉酒說譲不肯先飲謂<lb/>
　諸學士曰學士之禮以道義相髙不以官班為前後<lb/>
　說聞髙宗朝修史學士有十八九人長孫太尉以元<lb/>
　舅之尊不肯先飲其中九品官者亦不許在後乃取<lb/>
　十九杯一時舉飲長安中說修三教珠英當時學士<lb/>
　亦高卑懸隔至於行立前後不以品秩為限也遂命<lb/>
<pb n="KR3l0004_WYG_007-5b"/>
　數杯一時同飲時議深賞之<lb/>
李適之性簡率不務苛細人吏便之雅好賔客飲酒一<lb/>
　斗不亂延接賔朋晝决公務廷無留事及為左相每<lb/>
　事不譲李林甫林甫憾之宻奏其好酒頗妨政事𤣥<lb/>
　宗惑焉乃除太子少保適之遽命親故歡㑹賦詩曰<lb/>
　避賢初罷相樂聖且銜杯為問門前客今朝幾箇来<lb/>
　舉朝服其度量適之在門下也性疎而不忌林甫嘗<lb/>
　賣之曰華山之下有金礦焉採之可以富國上未之<lb/>
<pb n="KR3l0004_WYG_007-6a"/>
　知耳適之心善其言他日欵曲奏之𤣥宗大恱顧問<lb/>
　林甫對曰臣知之乆矣華山陛下本命王氣所在不<lb/>
　可發掘故臣不敢言適之由是漸見疎退林甫隂搆<lb/>
　陷之貶于袁州遣御史羅希奭就州處置適之聞命<lb/>
　排馬牒到仰藥而死子霅亦見害<lb/>
牛仙客為凉州都督莭財省費軍儲所積萬計崔希逸<lb/>
　代之具以聞詔刑部尚書張利貞覆之有實𤣥宗大<lb/>
　悦將拜為尚書張九齡諫曰不可尚書古之納言有<lb/>
<pb n="KR3l0004_WYG_007-6b"/>
　唐已来多用舊相居之不然歴踐内外清貴之地妙<lb/>
　有德望者充之仙客本河湟一吏典耳㧞昇清流齒<lb/>
　班常伯此官邪也又欲封之良為不可漢法非有功<lb/>
　不封唐尊漢法太宗之制也邊將積榖帛繕兵噐盖<lb/>
　將帥之常務陛下念其勤勞賞之玉帛可也尤不可<lb/>
　列地封之𤣥宗怒曰卿以仙客寒士嫌之耶若是如<lb/>
　卿豈有門籍九齡頓首曰荒陬賤𩔖陛下過聽以文<lb/>
　學用臣仙客起自胥吏目不知書韓信淮隂一壯士<lb/>
<pb n="KR3l0004_WYG_007-7a"/>
　耳羞與絳灌同列陛下必用仙客臣亦耻之𤣥宗不<lb/>
　恱翌日李林甫奏仙客宰相材豈不堪一尚書九齡<lb/>
　文吏拘於古義失於大體𤣥宗大恱遂擢仙客為相<lb/>
　先是張守珪累有戰功𤣥宗將授之以宰相九齡諫<lb/>
　曰不可宰相者代天理物有其人而後授不可以賞<lb/>
　功若開此路恐生人心傳曰國家之敗由官邪也官<lb/>
　濫爵輕不可理也若賞功臣即有故事𤣥宗乃止九<lb/>
　齡由是獲譴自後朝士懲九齡之納忠見斥咸持禄<lb/>
<pb n="KR3l0004_WYG_007-7b"/>
　養恩無敢廷議矣<lb/>
　　　容恕第十五<lb/>
崔善為明天文厯算曉達時務為尚書左丞令史惡其<lb/>
　明察乃為謗書曰崔子曲如鈎隨時待封侯高宗謂<lb/>
　之曰澆薄之後人多醜政昔北齊奸吏歌斛律明月<lb/>
　高緯闇主遂滅其家朕雖不明幸免斯事乃構流言<lb/>
　者罪之<lb/>
李靖征突厥征頡利可汗拓境至于大漠太宗謂侍臣<lb/>
<pb n="KR3l0004_WYG_007-8a"/>
　曰朕聞主憂臣辱主辱臣死徃者國家草創太上皇<lb/>
　以百姓之故稱臣於突厥未嘗不痛心疾首志滅匈<lb/>
　奴今暫勞偏師無徃不㨗單于稽首耻其雪乎群臣<lb/>
　皆呼萬嵗御史大夫温彦博害靖之功劾靖軍無紀<lb/>
　綱突厥寳貨亂兵所分太宗捨而不問及靖凱旋進<lb/>
　見謝罪太宗曰隋將史萬嵗破突厥有功不賞以罪<lb/>
　致戮朕則不然當捨公之罪録公之勲也<lb/>
契苾何力鐵勒酋長也太宗征遼以為前軍總管軍次<lb/>
<pb n="KR3l0004_WYG_007-8b"/>
　白崖城𬒳矟中腰瘡重疾甚太宗親為傅藥及城破<lb/>
　勅求得傷何力者付何力令自殺之何力奏曰犬馬<lb/>
　猶為主况於人乎彼為其主致命冒白刄而刺臣者<lb/>
　是義勇士也不相識豈是寃讐遂捨之<lb/>
裴𤣥本好諧謔為户部郎中時左僕射房𤣥齡疾甚省<lb/>
　郎將問疾𤣥本戲曰僕射病何須問也有洩其言者<lb/>
　既而隨例候𤣥齡𤣥齡笑曰裴郎中来𤣥齡不死矣<lb/>
劉童為御史東都留臺時藺謩為留守輙役數百人修<lb/>
<pb n="KR3l0004_WYG_007-9a"/>
　宫内劉童謂盛夏不宜擅役工力謩拒之曰别奉進<lb/>
　㫖童奏之詔决謩二十下謫嶺南童後因他事左授<lb/>
　臨朐令時有勅令上佐縣令送租謩已為司農卿知<lb/>
　出納謩雅知童清介不以曩事嫌惡乃召倉吏謂之<lb/>
　曰劉侍御頃在憲司革非懲違令親自送租固無瑕<lb/>
　玷數州行納與劉侍御同行亦必無欠折一切令受<lb/>
　納更無所問時人賞謩忠恕<lb/>
蘇良嗣為洛州長史坐妻犯贓左遷冀州刺史及事釋<lb/>
<pb n="KR3l0004_WYG_007-9b"/>
　妻妹詣良嗣初無恨色謂之曰牧守遷轉出入是常<lb/>
　不聞有所異也後為荆州長史高宗使中官縁江採<lb/>
　異竹植於苑内中官科船載竹所在縱暴還過荆州<lb/>
　良嗣因之上疏切諫高宗謂則天曰吾約束不嚴整<lb/>
　果為良嗣所怪手詔慰諭便令棄竹於江中荆州舊<lb/>
　有河東寺後梁蕭詧為其兄河東王所造良嗣見而<lb/>
　驚曰此在江漢之間與河東有何闗涉遂奏改之良<lb/>
　嗣寡學深為人所笑<lb/>
<pb n="KR3l0004_WYG_007-10a"/>
盧承慶為吏部尚書總章初校内外官考有一官督運<lb/>
　遭風失米承慶為之考曰監運損糧考中下其人容<lb/>
　止自若無一言而退承慶重其雅量改注曰非力所<lb/>
　及考中上衆推承慶之𢎞恕<lb/>
皇甫文備與徐有功同案制獄誣有功黨逆人奏成其<lb/>
　罪後文備為人所告有功訊之在寛或謂有功曰彼<lb/>
　曩將陷公於死今公反欲出之何也有功曰爾所言<lb/>
　者私忿我所守者公法安得以私害公乎<lb/>
<pb n="KR3l0004_WYG_007-10b"/>
婁師德弱冠進士擢第上元初吐蕃强盛詔募猛士以<lb/>
　討之師德以監察御史應募高宗大恱授朝散大夫<lb/>
　專總邊任前後四十餘年恭勤接下孜孜不怠而樸<lb/>
　忠沉厚心無適莫狄仁傑入相也師德宻薦之及為<lb/>
　同列頗輕師德頻擠之外使師德知之而不憾則天<lb/>
　覺之問仁傑曰師德賢乎對曰為將謹守賢則臣不<lb/>
　知又問師德知人乎對曰臣嘗同官未聞其知人則<lb/>
　天曰朕之用卿師德所薦也亦可謂知人矣仁傑大<lb/>
<pb n="KR3l0004_WYG_007-11a"/>
　慙而退歎曰婁公盛德我為其所容莫窺其際也當<lb/>
　危亂之朝屠滅者接踵而師德以功名終始識者多<lb/>
　之初師德在廟堂其弟某以資高拜代州都督將行<lb/>
　謂之曰吾以不才位居宰相汝今又得州牧叨據過<lb/>
　分人所嫉也將何以終之弟對曰自今雖有唾某面<lb/>
　者亦不敢言但自拭之庶不為兄之憂也師德曰此<lb/>
　適為吾憂也夫前人唾者發於怒也汝今拭之是逆<lb/>
　前人怒也唾不拭將自乾何如笑而受之弟曰謹受<lb/>
<pb n="KR3l0004_WYG_007-11b"/>
　教師德與人不競皆此𩔖也<lb/>
楊再思為𤣥武尉使于京舍于客院盗者竊其嚢袋邂<lb/>
　逅遇之盗者謝罪再思曰足下有遺行勿復聲恐傍<lb/>
　人害足下但留公文餘並仰遺不形顔色時人莫測<lb/>
　其量累官至納言則天朝旱澇輙閉坊市南門以禳<lb/>
　之再思晨入朝值一重車將牽出西門峻而又滑馭<lb/>
　者遽叱牛不前乃罵曰一羣癡宰相不能和得隂陽<lb/>
　而閉坊門遣我車行如此辛苦再思徐謂之曰你牛<lb/>
<pb n="KR3l0004_WYG_007-12a"/>
　亦自弱不得嗔他宰相<lb/>
陸象先為蒲州刺史有小吏犯罪但慰勉而遣之録事<lb/>
　曰此例皆合與杖象先曰人情相去不逺此豈不解<lb/>
　吾意若論必須行杖當自汝始録事慙懼而退常謂<lb/>
　人曰天下本自無事只是愚人擾之始為煩耳但静<lb/>
　其源何憂不簡前後厯典數州其政如一人吏咸<lb/>
　思之<lb/>
端午日𤣥宗賜宰相鍾乳宋璟既拜賜而命醫人鍊之<lb/>
<pb n="KR3l0004_WYG_007-12b"/>
　醫請將歸家鍊子弟諫曰此乳珎異他者不如今付<lb/>
　之歸恐招欺換璟誡之曰自𨼆爾心然疑他心耶仗<lb/>
　信示誠猶恐不至矧有猜責豈可得乎<lb/>
　　　知㣲第十六<lb/>
隋吏部侍郎高構典選銓綜至房𤣥齡杜如晦愕然正<lb/>
　視良乆降階抗禮延入内齋共食謂之曰二賢當為<lb/>
　興王佐命位極人臣杜年稍减於房耳願以子孫為<lb/>
　託因謂裴矩曰僕閱人多矣未見此賢嗟仰不已貞<lb/>
<pb n="KR3l0004_WYG_007-13a"/>
　觀初如晦終右僕射𤣥齡至司空咸如構言<lb/>
房𤣥齡與杜如晦友善慨然有匡主濟時之志開皇中<lb/>
　隨父彦謙至長安時天下寜晏論者以為國祚無疆<lb/>
　𤣥齡宻告彦謙曰隋帝盗有天下不為後嗣長計混<lb/>
　淆嫡庶使相傾奪今雖清平其亡可翹足而待彦謙<lb/>
　驚止之因謂友人李少通曰主上性多忌刻不納諫<lb/>
　諍太子卑弱諸王擅威唯行苛酷之政不𢎞逺大之<lb/>
　略今雖少安吾憂其危亂矣少通以為不然大業之<lb/>
<pb n="KR3l0004_WYG_007-13b"/>
　季其言皆騐及義師濟河𤣥齡杖䇿謁于軍門太宗<lb/>
　以為謀主毎歎曰昔光武云自吾得鄧禹人益親寡<lb/>
　人有𤣥齡亦猶禹也佐平天下及終相位凡三十二<lb/>
　年號為賢相然無跡可尋為唐宗臣宜哉<lb/>
李靖既平突厥傾其種落言於太宗曰陛下五十年後<lb/>
　當憂北邊至高宗末突厥果為患突厥初平温彦博<lb/>
　議遷其人於朔方以實空虚之地魏徴以為不可曰<lb/>
　夷不亂華非長乆之計開元中䘵山果叛咸如徴言<lb/>
<pb n="KR3l0004_WYG_007-14a"/>
李勣少與鄉人翟譲聚衆為盗以李宻為主言於宻曰<lb/>
　天下大亂本為飢苦若得黎陽一倉大事濟矣遂襲<lb/>
　取之時在飢餓就倉者数十萬人魏徴高季輔杜正<lb/>
　倫郭孝恪皆客遊勣一見便加禮敬引之卧内譚謔<lb/>
　無倦及平武牢獲戴胄亟推薦咸至大官時稱勣有<lb/>
　知人之鑒<lb/>
候君集得幸於太宗命李靖教其兵法既而奏曰李靖<lb/>
　將反至𨼆㣲之際輙不以示臣太宗以譲靖靖對曰<lb/>
<pb n="KR3l0004_WYG_007-14b"/>
　此君集反耳今中夏乂安臣之所教足以安制四夷<lb/>
　矣今君集求盡臣之術者是將有異志焉時靖為左<lb/>
　僕射君集為兵部尚書俱自朝還省君集馬過門數<lb/>
　步而不覺靖謂人曰君集意不在人必將反矣至十<lb/>
　七年四月大理囚紇干承基告太子承乾漢王元昌<lb/>
　與侯君集反太宗大驚亟命召之以出期不鞫問且<lb/>
　將貰其死羣臣固争遽請斬之以明大法謂之曰與<lb/>
　公長訣矣遂歔欷下泣君集亦自投于地遂戮於四<lb/>
<pb n="KR3l0004_WYG_007-15a"/>
　逹之衢君集謂監者曰君集豈反者乎蹉跌至此昔<lb/>
　日藩邸早承羈絏擊滅二虜頗有㣲功為言於陛下<lb/>
　乞令一子以主禋祀太宗特原其妻并一子為庶人<lb/>
　流之嶺南<lb/>
馬周雅善敷奏動無不中岑文本謂人曰吾觀馬君論<lb/>
　事多矣援引事𩔖揚𣙜古今舉要刪蕪言辨而理切<lb/>
　竒鋒高論徃徃間出聽之靡靡令人忘倦然鳶肩火<lb/>
　色騰上必速死恐不能乆矣無何而卒如文本言<lb/>
<pb n="KR3l0004_WYG_007-15b"/>
秦叔寳屬隋將来䕶兒帳内寳母死䕶兒遣使弔之軍<lb/>
　吏咸怪曰士卒遭䘮多矣將軍未嘗降問弔叔寳何<lb/>
　也䕶兒曰此人勇有志節吾豈以卑賤處之叔寳後<lb/>
　事李宻宻敗入王世充程䶧金謂叔寳曰世充好為<lb/>
　呪誓乃師老嫗耳豈是撥亂主乎後世充拒王師二<lb/>
　人統兵戰馬上揖世充而降太宗甚重之功名克成<lb/>
　死於牖下皆萬人敵也<lb/>
太宗破髙麗於安市城東南斬首二萬餘級降者三萬<lb/>
<pb n="KR3l0004_WYG_007-16a"/>
　餘人俘獲牛馬十萬餘疋因名所幸山為駐蹕山許<lb/>
　敬宗為文刻石紀功焉中書舍人敬播曰聖人與天<lb/>
　地合德山名駐蹕此盖天意鑾輿不復更東矣自七<lb/>
　月攻安市城㧞乃班師焉<lb/>
魏王泰有寵於太宗所給月料逾於太子褚遂良諫曰<lb/>
　聖人制禮尊嫡卑庶故立嫡以長謂之儲君其所承<lb/>
　也重矣俾用物不計與王者共之庶子雖賢不是正<lb/>
　嫡先王所以塞嫌疑之漸除禍亂之源伏見儲君料<lb/>
<pb n="KR3l0004_WYG_007-16b"/>
　物翻少魏王陛下非所以愛子也文多不盡載太宗<lb/>
　納之<lb/>
李義府僑居于蜀袁天綱見而竒之曰此郎君貴極人<lb/>
　臣但夀不長耳因請舍之託其子曰此子七品相願<lb/>
　公提挈之義府許諾因問天綱夀㡬何對曰五十二<lb/>
　外非所知也安撫使李大亮侍中劉洎等連薦之召<lb/>
　見試令詠烏立成其詩曰日裏颺朝彩琴中伴夜啼<lb/>
　上林許多樹不借一枝棲太宗深賞之曰我將全樹<lb/>
<pb n="KR3l0004_WYG_007-17a"/>
　借汝豈唯一枝自門下典儀超拜監察御史其後位<lb/>
　夀咸如天綱之言<lb/>
李嗣真常與朝列同過太清觀道士劉槩輔儼為設樂<lb/>
　嗣真曰此樂宫商不和君臣相阻之徴也角徴失次<lb/>
　父子不和之兆也殺聲既多哀調又苦若國家無事<lb/>
　太子受其咎矣居數月章懷太子果為則天所搆廢<lb/>
　為庶人死于巴州劉槩輔儼奏其事自始平令擢為<lb/>
　太常丞<lb/>
<pb n="KR3l0004_WYG_007-17b"/>
魏元忠本名真宰儀鳳中以封事召見高宗與語無<lb/>
　所屈撓慰喻遣之忠不舞蹈而出高宗目送之謂中<lb/>
　書令薛元超曰此書生雖未解朝廷禮儀名以定體<lb/>
　真宰相也則天時為酷吏羅織下獄有詔出之小吏<lb/>
　先聞以告元忠驚喜問汝名何曰元忠乃改名為元<lb/>
　忠<lb/>
裴行儉少聰敏多藝立功邉陲屢克凶醜及為吏部侍<lb/>
　郎賞㧞蘇味道王勮曰二公後當相次掌鈞衡之任<lb/>
<pb n="KR3l0004_WYG_007-18a"/>
　勮勃之兄也時李敬𤣥盛稱王勃楊炯等四人以示<lb/>
　行儉曰士之致逺先噐識而後文藝也勃等雖有才<lb/>
　名而浮躁淺露豈享爵禄楊稍似沉静應至令長並<lb/>
　鮮克令終卒如其言<lb/>
王及善為文昌左相國因内宴見張易之兄弟恃寵無<lb/>
　人臣禮數奏抑之則天不恱謂及善曰卿既無事更<lb/>
　有遊宴但檢校閤中不須去也及善因請假月餘則<lb/>
　天不之問及善歎曰豈有宰相而天子得一月不見<lb/>
<pb n="KR3l0004_WYG_007-18b"/>
　乎事可知矣乃乞骸骨<lb/>
李迥秀任考功貟外知貢舉有進士姓崔者文章非佳<lb/>
　迥秀覽之良乆謂之曰第一清河崔郎儀貌不惡鬚<lb/>
　眉如㦸精彩甚高出身莫可量豈必要須進士再三<lb/>
　慰喻而遣之聞者大噱焉<lb/>
𤣥宗東封回右丞相張説奏言吐蕃醜逆誠負萬誅然<lb/>
　國家乆事征討實亦勞止今甘凉河鄯徴發不息已<lb/>
　數十年于茲矣雖有克㨗亦有敗軍此誠安危之時<lb/>
<pb n="KR3l0004_WYG_007-19a"/>
　也聞其悔過請和惟陛下許其稽顙以息邉境則蒼<lb/>
　生幸甚𤣥宗曰待與王君㚟籌之説出謂源乾曜曰<lb/>
　君㚟勇而無謀好兵以求利兩國和好何以為功彼<lb/>
　若入朝則吾計不行矣竟如其言說懼君㚟黷兵終<lb/>
　致傾覆時雋州獲鬭羊因上鬭羊表以諷焉𤣥宗不<lb/>
　納至十五年九月吐蕃果犯𤓰州殺刺史田元獻并<lb/>
　害君㚟大殺掠男女取軍貲倉糧而去君㚟馳赴肅<lb/>
　州以襲之還至甘州鞏𥫱驛為吐蕃所擊師徒大敗<lb/>
<pb n="KR3l0004_WYG_007-19b"/>
　君㚟死之咸如説言<lb/>
　<lb/>
　<lb/>
　<lb/>
　<lb/>
　<lb/>
　<lb/>
　唐新語卷七<lb/>
</p>
<p>
</p>
  </div>
<div>
                <head>唐新語卷八</head>
    <p>
<pb n="KR3l0004_WYG_008-1a"/>
欽定四庫全書<lb/>
　唐新語卷八　　　　　　　唐　劉肅　撰<lb/>
　　聰敏<lb/>
貞觀中有雄雉集於東宫明徳殿太宗問羣臣曰是何<lb/>
　祥也褚遂良對曰昔秦文公時有童子化為雉雌者<lb/>
　鳴於陳倉雄者鳴於南陽童子言曰得雄者王得雌<lb/>
　者霸文公以為寳雞祠漢光武膺得雄之祥遂起南<lb/>
　陽而有四海陛下舊封秦王故雄雉見於秦地所以<lb/>
<pb n="KR3l0004_WYG_008-1b"/>
　彰明徳也太宗悦曰立身之道不可無學遂良博識<lb/>
　深可重也<lb/>
秦府倉曹李守素尤諳氏族時人號為肉譜虞世南語<lb/>
　人曰昔任彦昇善譚經籍稱為五經笥今宜改倉曹<lb/>
　為人物志<lb/>
太宗嘗出行有司請載書以從太宗曰不須虞世南在此<lb/>
　行祕書也世南為祕書監於省後堂集羣書中奥義皆<lb/>
　應用者號北堂書鈔今此堂猶存其書盛行於代<lb/>
<pb n="KR3l0004_WYG_008-2a"/>
盧莊道年十三造於父友髙士廉以故人子引坐㑹有<lb/>
　獻書者莊道竊視之謂士廉曰此文莊道所作士廉<lb/>
　甚怪之曰後生何輕薄之行莊道請諷之果通復請<lb/>
　倒諷又通士廉稱歎良乆莊道謝曰此文實非莊道<lb/>
　所作向窺記之耳士亷即取他文及案牘試之一覽<lb/>
　倒諷并呈己作文章士廉具以聞太宗召見䇿試擢<lb/>
　第十六授河池尉滿復制舉擢甲科召見太宗識之<lb/>
　曰此是朕聰明小兒耶授長安尉太宗將録囚徒京<lb/>
<pb n="KR3l0004_WYG_008-2b"/>
　宰以莊道幼年懼不舉欲以他尉代之莊道不從但<lb/>
　閑暇不之省也時繫囚四百餘人令丞深以為懼翌<lb/>
　日太宗召囚莊道乃徐狀以進引諸囚入莊道評其<lb/>
　輕重留繫月日應對如神太宗驚歎即日拜監察御<lb/>
　史<lb/>
馮智戴髙州首領盎之子貞觀初奉盎并入朝太宗聞<lb/>
　其善兵法試指山際雲以問之曰其下有賊今日可<lb/>
　擊否對曰可擊問何以知之對曰雲形似樹日辰在<lb/>
<pb n="KR3l0004_WYG_008-3a"/>
　金金能制木擊之必勝太宗竒之授左武衛將軍<lb/>
王義方博學有才華杖䇿入長安數月名動京師勅宰<lb/>
　相與語侍中許敬宗以員外郎獨孤悊有詞學命與<lb/>
　義方譚及史籍屢相詰對義方驚曰此郎何姓悊曰<lb/>
　獨孤義方曰識字耶悊不平之左右亦憤憤斯須復<lb/>
　相詰乃錯亂其言謂悊曰長係識字耶若此者再三<lb/>
　悊不勝忿怒對敬宗毆之敬宗曰此拳雖俊終不可<lb/>
　為乃黜悊拜義方為侍御史<lb/>
<pb n="KR3l0004_WYG_008-3b"/>
賈嘉隱年七嵗以神童召見時太尉長孫無忌司空李<lb/>
　勣於朝堂立語戲謂之曰吾所倚者何樹嘉隱對曰<lb/>
　松樹勣曰此槐也何忽言松嘉隱曰以公配木則為<lb/>
　松樹無忌連問之曰吾所倚者何樹嘉隱曰槐樹無<lb/>
　忌曰汝不能復矯對也嘉隱應聲曰何須矯對但取<lb/>
　其以鬼配木耳勣曰此小兒作獠面何得如此聰明<lb/>
　嘉隱又應聲曰胡面尚為宰相獠面何廢聰明勣狀<lb/>
　貌胡也<lb/>
<pb n="KR3l0004_WYG_008-4a"/>
賈言忠數嵗能諷書日萬言七嵗神童擢第事親以孝<lb/>
　聞遷監察御史時有事遼海委以支度軍粮還奏便<lb/>
　宜遷侍御史髙宗問遼東事宜言忠奏遼東可平畫<lb/>
　其山川地勢皆如目見又問諸將所能言忠對曰李<lb/>
　勣先朝舊臣聖鑒所悉龎同善雖非鬭將所持軍嚴<lb/>
　整薛仁貴勇冠三軍名可震敵髙偘儉素自處中果<lb/>
　有謀契苾何力沉毅持重有統禦才頗翦之儔諸將<lb/>
　夙夜小心忘身憂國莫逮於李勣髙宗深納之累遷<lb/>
<pb n="KR3l0004_WYG_008-4b"/>
　吏部員外<lb/>
魏奉古制舉擢第授雍丘尉嘗九日公讌有客草序五<lb/>
　百言奉古覽之曰此舊文援筆倒疏之草序者黙然<lb/>
　自失列坐撫掌奉古徐笑曰適覽記之非舊習也由<lb/>
　是知名時姚珽蒞汴州羣寮畢謁珽召奉古前曰此<lb/>
　聰明尉耶他日持廏目令示奉古奉古一覽便諷千<lb/>
　餘言珽驚起曰仕宦且四十年未嘗見此終兵部侍<lb/>
　郎<lb/>
<pb n="KR3l0004_WYG_008-5a"/>
裴琰之弱冠為同州司戸但以行樂為事畧不視案牘<lb/>
　刺史李崇儀怪之問戶佐戶佐對司戶小兒郎不閑<lb/>
　書判數日崇儀謂琰之曰同州事物殷繁司戶尤甚<lb/>
　公何不别求京官無為滯此司也琰之唯諾復數日<lb/>
　曹事委積衆議以為琰之不知書但遨遊耳他日崇儀<lb/>
　召入勵而責之琰之出問戶佐曰文案幾何對曰急<lb/>
　者二百餘道琰之曰有何多如此逼人命毎案後連<lb/>
　紙十張令五六人供硏墨㸃筆琰之不上㕔語主案<lb/>
<pb n="KR3l0004_WYG_008-5b"/>
　者畧言其事意倚柱而斷之詞理縱横文筆燦爛手<lb/>
　不停綴落紙如飛傾州官寮觀者如堵既而迴案於<lb/>
　崇儀崇儀曰司戶解判耶戶佐曰司戶大髙手筆仍<lb/>
　未之竒也比四五案崇儀悚怍召琰之降階謝曰公<lb/>
　詞翰若此何忍藏鋒以成鄙夫之過由此名動一州<lb/>
　數日聞於京邑除雍州判司子漼開元中為吏部尚<lb/>
　書<lb/>
李嗣真聰敏多才能以許州判佐直𢎞文館髙宗東封<lb/>
<pb n="KR3l0004_WYG_008-6a"/>
　還幸孔子廟詔贈太師命有司為祝文司文郎中雷<lb/>
　少頴次直撰進不稱㫖御筆瀎破付左寺丞賀蘭敏<lb/>
　之已下戰慄遽召嗣真咋筆立成其章句云庶能不<lb/>
　遺百代助損益而可知永鑒千年同比肩而為友髙<lb/>
　宗覽之問曰誰作此文有司言嗣真髙宗曰此人那<lb/>
　解我意遂有此句詔加兩階時敏之恃寵驕盈嗣真<lb/>
　審其必敗謂所親曰久蔭大樹或有顛墜吾屬無矣<lb/>
　因饑年諷執政求出為義烏令敏之則天姊子也無<lb/>
<pb n="KR3l0004_WYG_008-6b"/>
　何果敗<lb/>
天授中夀春郡王成器等五人同日冊命有司忘載冊<lb/>
　文及百寮在列方知闕禮宰臣已下相顧失色中書<lb/>
　舍人王勮立召小吏五人各執筆口授分寫斯須而<lb/>
　畢詞理典贍舉朝歎服<lb/>
唐休璟為靈武大總管諳練邊事自碣石西逾四鎮綿<lb/>
　亘萬里山川要害皆記在目前先是突厥與諸畨相<lb/>
　攻安西道絶表奏押至則天令宰臣商度事宜休璟<lb/>
<pb n="KR3l0004_WYG_008-7a"/>
　俄頃草奏使施行居十餘日安西道果奏請兵馬應<lb/>
　接程期一如所畫則天謂休璟曰恨用卿晩乃委以<lb/>
　政事謂魏元忠等曰休璟諳練邊事卿等十當一也<lb/>
𤣥宗幸成都給事中裴士淹從士淹聰悟柔順頗精歴<lb/>
　代史𤣥宗甚愛之馬上偕行得備顧問時肅宗在鳳<lb/>
　翔毎有大除拜輒啓聞房琯為將𤣥宗曰此不足以<lb/>
　破賊也歴評諸將並云非滅賊材又曰若姚崇在賊<lb/>
　不足滅也因盛言崇之宏才遠畧語及宋璟𤣥宗不<lb/>
<pb n="KR3l0004_WYG_008-7b"/>
　悦曰彼賣直以沽名耳歴數十餘人皆當其目至張<lb/>
　九齡亦甚重之及言李林甫曰妬賢嫉能亦無敵也<lb/>
　士淹因啓曰既知如此陛下何用之乆耶𤣥宗黙然<lb/>
　不應<lb/>
　　文章<lb/>
杜淹為天䇿府兵曹楊文幹之亂流越雋太宗勘内難<lb/>
　以為御史大夫因詠雞以致意焉其詩曰寒食東郊<lb/>
　道陽溝竟出籠花冠偏照日芥羽正生風顧敵知心<lb/>
<pb n="KR3l0004_WYG_008-8a"/>
　勇先鳴覺氣雄長翹頻掃陣利距屢通中飛毛遍緑<lb/>
　野灑血漬芳叢雖言百戰勝㑹自不論功淹聰辯多<lb/>
　才藝與韋福嗣為莫逆之友開皇中相與謀曰主上<lb/>
　好嘉遁蘇威以幽人見擢盍各効之乃俱入太白佯<lb/>
　言隱遁隋文帝聞之謫戍江表後還鄉里以經籍自<lb/>
　娛吏部郎中髙構知名表薦之大業末為御史中丞<lb/>
　雒陽平將委質於隱太子房𤣥齡恐資敵遽啓用之<lb/>
　尋判吏部尚書叅議政事<lb/>
<pb n="KR3l0004_WYG_008-8b"/>
太宗在洛陽宴羣臣於積翠池酒酣各賦一事太宗賦<lb/>
　尚書曰日昃翫百篇臨燈披五典夏康既逸怠商辛<lb/>
　亦沉湎恣情昏主多克己明君鮮滅身資累惡成名<lb/>
　由積善魏徴賦西漢曰受降臨軟道争長趣鴻門驅<lb/>
　傳渭橋上觀兵細柳屯夜燕經栢谷朝遊出杜原終<lb/>
　藉叔孫禮方知天子尊太宗曰魏徴每言必約我以<lb/>
　禮<lb/>
李百藥徳林之子才行相繼海内名流莫不宗仰藻思<lb/>
<pb n="KR3l0004_WYG_008-9a"/>
　沉蔚尤工五言太宗常製帝京篇命其和作歎其精妙手<lb/>
　詔曰卿何身之老而才之壯何齒之宿而意之新及懸車<lb/>
　告老怡然自得穿池築山以詩酒自適盡平生之意<lb/>
髙宗承貞觀之後天下無事上官儀獨為宰相嘗凌晨<lb/>
　入朝循洛水堤步月徐轡詠詩曰脉脉大川流驅馬<lb/>
　歴長洲鵲飛山月曙蟬噪野雲秋音韻凄響羣公望<lb/>
　之如神仙焉<lb/>
華陰楊炯與絳州王勃范陽盧照隣東陽駱賓王皆以<lb/>
<pb n="KR3l0004_WYG_008-9b"/>
　文詞知名海内稱為王楊盧駱他日崔融與張説評<lb/>
　論勃等曰勃文章宏放非常人所及炯與照隣可以<lb/>
　企之説曰楊盈川之文如懸河注水酌之不竭既優<lb/>
　於盧亦不減王恥居王後則信然愧在盧前則為誤<lb/>
　矣<lb/>
蘇味道使嶺南聞崔馬二侍御入省因寄語曰振鷺齊<lb/>
　飛日遷鸎逺聴聞明光共待漏清鑒各披雲喜得廊<lb/>
　廟舉嗟為臺閣分故林懐栢悦新幄阻蘭薰冠去神<lb/>
<pb n="KR3l0004_WYG_008-10a"/>
　羊影車連瑞雉羣獨憐南斗外空仰列星文味道富<lb/>
　才華代以文章著稱累遷鳳閣侍郎知政事與張錫<lb/>
　俱坐法繫於司刑寺所司以上相之貴所坐事輕供<lb/>
　待甚備味道終不敢當不乘馬步至繫所席地而卧<lb/>
　蔬食而已錫乘馬至寺舍三品院氣色自若帷屏飲<lb/>
　膳無忝平居則天聞之原味道而放錫於嶺南<lb/>
劉懐一有才藻自瀛洲司法拜右臺殿中時右臺監察<lb/>
　鄧戌遷左臺殿中懐一贈之詩曰惟昔忝多士無雙<lb/>
<pb n="KR3l0004_WYG_008-10b"/>
　仰異材鷹鸇同效逐鵷鷺忝遊陪入仕光三命遷榮<lb/>
　歴二臺隔墻欽素躅對閣限清埃紫曙春光早蘭闈<lb/>
　曙色催誰憐夕鳥至空想鄧林隈<lb/>
吕太一拜監察御史裏行自負才華而不即真因詠院<lb/>
　中叢竹以寄意焉其詩曰擢擢當軒竹青青重嵗寒<lb/>
　心貞徒見賞籜小未成竿同列張沈和之曰聞君庭<lb/>
　竹詠幽意嵗寒多歎息為冠小良工將柰何後遷户<lb/>
　部員外戶部與吏部隣司吏部移牒戶部令墻宇悉<lb/>
<pb n="KR3l0004_WYG_008-11a"/>
　竪棘以防令史交通太一牒報曰眷彼吏部銓綜之<lb/>
　司當須簡要清通何必竪籬揷棘省中賞其俊㧞<lb/>
賀遂亮與韓思彦同在憲臺欽思彦之風韻贈詩曰意<lb/>
　氣百年内平生一寸心欲交天下士未面己虚襟君<lb/>
　子重名義直道冠衣簪風雲行可託懐抱自然深落<lb/>
　霞静霜景墜葉下風林若上南登岸希訪北山岑思<lb/>
　彦酬之曰古人一言重常謂百年輕今投歡㑹面顧<lb/>
　盼盡平生簪裾非所託琴酒冀相併累日同遊處通<lb/>
<pb n="KR3l0004_WYG_008-11b"/>
　宵欵素誠霜飄知柳脆雪冒覺松貞願言何所道幸<lb/>
　得嵗寒名<lb/>
張宣明有膽氣富詞翰嘗山行見孤松嘗翫久之乃賦<lb/>
　詩曰孤松鬱山椒肅爽凌平霄既挺千丈榦亦生百<lb/>
　尺條青青恒一色落落非一朝大厦今已構惜哉無<lb/>
　人招寒霜十二月枝葉獨不凋鳳閣舎人梁載言賞<lb/>
　之曰文之氣質不減於長松也宣明為郭振判官使<lb/>
　至三姓咽麫因賦詩曰昔聞班家子筆硯忽然投一<lb/>
<pb n="KR3l0004_WYG_008-12a"/>
　朝撫長劔萬里入荒陬豈不厭艱險只思清國讎山<lb/>
　川去何嵗霜露幾逢秋玉塞已遐廓鐵關方阻修東<lb/>
　都日窅窅西海此悠悠卒使功名建長封萬里侯時<lb/>
　人稱為絶唱<lb/>
李嶠少負才華代傳儒學累官成均祭酒吏部尚書三<lb/>
　知政事封鄭國公長夀三年則天徵天下銅五十餘萬<lb/>
　斤鐵三百三十餘萬錢二萬七千貫於定鼎門内鑄<lb/>
　八棱銅柱髙九十尺徑一丈二尺題曰大周萬國述<lb/>
<pb n="KR3l0004_WYG_008-12b"/>
　徳天樞紀革命之功頌皇家之徳天樞下鑄鐵山銅<lb/>
　龍負戴獅子麒麟圍遶上有雲盖盖上施盤龍以托<lb/>
　火珠珠髙一丈圍三丈金彩熒煌光侔日月武三思<lb/>
　為其文朝士獻詩者不可勝紀惟嶠詩冠絶當時其<lb/>
　詩曰轍迹光西[山*弇]勲名紀北燕何如萬國㑹諷徳九<lb/>
　門前灼灼臨黄道迢迢入紫煙仙盤正下露髙柱欲<lb/>
　承天山𩔖叢雲起珠疑大火懸聲流塵作劫業固海<lb/>
　成田聖澤傾堯酒熏風入舜絃欣逢下生日還偶上<lb/>
<pb n="KR3l0004_WYG_008-13a"/>
　皇年後憲司發嶠附㑹韋庶人左授滁州别駕而終<lb/>
　開元初詔毁天樞發卒銷爍彌月不盡洛陽尉李休<lb/>
　烈賦詩以詠之曰天門街裏倒天樞火急先須卸火<lb/>
　珠計合一條絲線挽何勞兩縣索人夫先有訛言云<lb/>
　一條線挽天樞言其不經久也故休烈詩及之天樞<lb/>
　之北韋庶人繼造一臺先此毁拆<lb/>
則天初革命大搜遺逸四方之士應制者向萬人則天<lb/>
　御雄陽城南門親自臨試張説對䇿為天下第一則<lb/>
<pb n="KR3l0004_WYG_008-13b"/>
　天以近古以來未有甲科乃屈為第二等其警句曰<lb/>
　昔三監翫常有司既糾之以猛今四罪咸服陛下宜<lb/>
　濟之以寛拜太子挍書仍令寫䇿本於尚書省頒示<lb/>
　朝集及蕃客等以光大國得賢之美<lb/>
陸餘慶孫海長於五言詩甚為詩人所重性峻不附權<lb/>
　要出牧潮州但以詩酒自適不以逺謫介意題奉國<lb/>
　寺詩曰新秋夜何爽露下風轉凄一磬竹林裏千燈<lb/>
　花塔西題龍門寺詩曰牕燈林靄裏聞磬水聲中更<lb/>
<pb n="KR3l0004_WYG_008-14a"/>
　籌中有㑹爐煙滿夕風時人推其警䇿<lb/>
長夀中有滎陽鄭蜀賔頗善五言竟不聞達年老方授<lb/>
　江左一尉親朋餞别於上東門蜀賔賦詩留别曰畏<lb/>
　途方萬里生涯盡百年不知將白首何處是黄泉酒<lb/>
　酣自詠聲調哀感滿坐為之流涕竟卒於官<lb/>
神龍之際京城正月望日盛飾燈影之會金吾弛禁特<lb/>
　許夜行貴遊戚屬及下俚工賈無不夜遊車馬駢闐<lb/>
　人不得顧王主之家馬上作樂以相誇競文士皆賦<lb/>
<pb n="KR3l0004_WYG_008-14b"/>
　詩一章以紀其事作者數百人唯中書侍郎蘇味道<lb/>
　吏部員外郎郭利貞殿中侍御史崔液三人為絶唱<lb/>
　味道詩曰火樹銀花合星橋鐵鏁開暗塵隨馬去明<lb/>
　月逐人來遊騎皆穠李行歌盡落梅金吾不禁夜玉<lb/>
　漏莫相催利貞曰九陌連燈影千門度月華傾城出<lb/>
　寳騎匝路轉香車爛漫唯愁曉周旋不問家更逢清<lb/>
　管發處處落梅花液曰今年春色勝常年此夜風光<lb/>
　正可憐鳷鵲樓前新月滿鳳凰臺上寳燈燃文多不<lb/>
<pb n="KR3l0004_WYG_008-15a"/>
　盡載<lb/>
劉希夷一名挺芝汝州人少有文華好為宫體詞㫖悲<lb/>
　苦不為時所重善搊琵琶嘗為白頭翁詠曰今年花<lb/>
　落顔色改明年花開復誰在既而自悔曰我此詩似<lb/>
　䜟與石崇白首同所歸何異也乃更作一句云年年<lb/>
　嵗嵗花相似嵗嵗年年人不同既而歎曰此句復似<lb/>
　向讖矣然死生有命豈復由此乃兩存之詩成未幾<lb/>
　為奸所殺或云宋之問害之後孫翌撰正聲集以希<lb/>
<pb n="KR3l0004_WYG_008-15b"/>
　夷為集中之最由是稍為時人所稱<lb/>
張文成以詞學知名應下筆成章才髙位下詞標文苑<lb/>
　等三入科俱登上第轉洛陽尉故有詠鷰詩其末章<lb/>
　云變石身猶重銜泥力尚微從來赴甲第兩起一雙<lb/>
　飛時人無不諷詠累遷司門員外文成凡七應舉四<lb/>
　叅選其判策皆登甲第科員半千謂人曰張子之文<lb/>
　如青銅錢萬揀萬中未聞退時故人號青銅學士久<lb/>
　視中太官令馬仙童陷黙啜問張文成何在仙童曰<lb/>
<pb n="KR3l0004_WYG_008-16a"/>
　自御史貶官黙啜曰此人何不見用也後新羅日本<lb/>
　使入朝咸使人就寫文章而去其才逺播如此<lb/>
魏求己自御史左授山陽丞為詩曰朝昇照日檻夕次<lb/>
　下烏臺風竿一眇邈月樹幾徘徊翼向髙標斂聲隨<lb/>
　下調哀懐燕首自白非是為年催<lb/>
鄭繇少工五言開元初山範為岐州刺史繇為長史範<lb/>
　失白鷹深所愛惜因為失白鷹詩以致意焉其詩曰<lb/>
　白晝文章亂丹霄羽翮齊雲間呼暫下雪裏放還迷<lb/>
<pb n="KR3l0004_WYG_008-16b"/>
　梁苑驚池鶩陳倉拂野雞不知寥廓外何處别依棲<lb/>
　甚為時所諷詠子審亦以文章知名<lb/>
𤣥宗朝張說為麗正殿學士常獻詩曰東壁圖書府西<lb/>
　園翰墨林諷詩聞國政講易見天心𤣥宗深佳賞之<lb/>
　優詔答曰得所進詩甚為佳妙風雅之道斯焉可觀<lb/>
　並據才能畧為贊述具如别紙宜各領之𤣥宗自於<lb/>
　綵牋上八分書說贊曰徳重和鼎功逾濟川詞林秀<lb/>
　發翰苑光鮮其徐堅以下並有贊述文多不盡載<lb/>
<pb n="KR3l0004_WYG_008-17a"/>
張説徐堅同為集賢學士十餘年好尚頗同情契相得<lb/>
　諸學士凋落者衆唯説堅二人存焉説手疏諸人名<lb/>
　與堅同觀之堅謂説曰諸公昔年皆擅一時之美敢<lb/>
　問孰為先後説曰李嶠崔融薛稷宋之問皆如良金<lb/>
　美玉無施不可富嘉謩之文如孤峯絶岸壁立萬仞<lb/>
　叢雲鬱興震雷俱發誠可畏乎若施於廊廟則為駭<lb/>
　矣閻朝隱之文則如麗色靚粧衣之綺繡燕歌趙舞<lb/>
　觀者忘憂然𩔖之風雅則為罪矣堅曰今之後進文<lb/>
<pb n="KR3l0004_WYG_008-17b"/>
　詞孰賢說曰韓休之文有如太羮𤣥酒雖雅有典則<lb/>
　而薄於滋味許景先之文有如豐肌膩體雖穠華可<lb/>
　愛而乏風骨張九齡之文有如輕縑素練雖濟時適<lb/>
　用而窘於邊幅王幹之文有如瓊林玉斚雖爛然可<lb/>
　珍而多有玷缺若能箴其所闕濟其所長亦一時之<lb/>
　秀也<lb/>
　<lb/>
　唐新語卷八<lb/>
</p>
<p>
</p>
  </div>
<div>
                <head>唐新語卷九</head>
    <p>
<pb n="KR3l0004_WYG_009-1a"/>
欽定四庫全書<lb/>
　唐新語卷九　　　　　　　唐　劉肅　撰<lb/>
　　著述<lb/>
太宗欲見前代帝王事得失以為鑒戒魏徴乃以虞世<lb/>
　南褚遂良蕭徳言等采經史百家之内嘉言善語明<lb/>
　主暗君之跡為五十卷號羣書理要上之太宗手詔<lb/>
　曰朕少尚威武不精學業先王之道茫若涉海覽所<lb/>
　撰書博而且要見所未見聞所未聞使朕致治稽古<lb/>
<pb n="KR3l0004_WYG_009-1b"/>
　臨事不惑其為勞也不亦大哉賜徴等絹千匹綵物<lb/>
　五百段太子諸王各賜一本<lb/>
貞觀中紀國寺僧慧靜撰續英華詩苑十卷行於代慧<lb/>
　静嘗言曰作之非難鑒之為貴吾所搜揀亦詩三百<lb/>
　篇之次矣慧静俗姓房有藻識今復有詩編十卷與<lb/>
　英華相似起自梁代迄於今朝以𩔖相從多於慧静<lb/>
　所集而不題撰集人名氏<lb/>
江淮間為文選學者起自江都曹憲貞觀初揚州長史<lb/>
<pb n="KR3l0004_WYG_009-2a"/>
　李襲譽薦之徴為𢎞文館學士憲以年老不起遣使<lb/>
　就拜朝散大夫賜帛三百疋憲以仕隋為祕書學徒<lb/>
　數百人公卿亦多從之學撰文選音義十巻年百餘<lb/>
　嵗乃卒其後句容許淹江夏李善公孫羅相繼以文<lb/>
　選教授開元中中書令蕭嵩以文選是先代舊業欲<lb/>
　注釋之奏請左補闕王智明金吾衛佐李𤣥成進士<lb/>
　陳居等注文選先是東宮衛佐馮光震入院校文選<lb/>
　兼復注釋解蹲鴟云今之芋子即是著毛蘿蔔院中<lb/>
<pb n="KR3l0004_WYG_009-2b"/>
　學士向挺之蕭嵩撫掌大笑智明等學術非深素無<lb/>
　修撰之藝其後或遷功竟不就<lb/>
太宗謂監修國史房𤣥齡曰比見前後漢史載揚雄甘<lb/>
　泉羽獵司馬相如子虛上林班固兩都賦此既文體<lb/>
　浮華無益勸戒何暇書之史策今有上書論事詞理<lb/>
　可裨於政理者朕或從或不從皆須備載<lb/>
代有釋曇剛製山東士大夫𩔖列三卷其假冒者悉不<lb/>
　録署云相州僧曇剛撰左散騎常侍柳冲亦明氏族<lb/>
<pb n="KR3l0004_WYG_009-3a"/>
　中宗朝為相州刺史詢問舊老咸云自隋朝以來不<lb/>
　聞有僧曇剛葢懼見害於時而匿其名氏耳<lb/>
開元初左庶子劉子𤣥奏議請廢鄭注孝經依孔注老<lb/>
　子請停河上公注行王弼注易傳非子夏所造請停<lb/>
　引今古為證文多不盡載其畧曰今所行孝經題曰<lb/>
　鄭氏爰在近古皆云是鄭𤣥而魏晉之朝無有此說<lb/>
　後魏北齊之代立於學官盖時俗無識故致斯謬今<lb/>
　驗孝經非鄭𤣥所注凡十二條又今俗所行老子云<lb/>
<pb n="KR3l0004_WYG_009-3b"/>
　是河上公注序云河上公者漢文帝時人菴於河上<lb/>
　因以為號以所注老子授文帝因冲空上天此乃不<lb/>
　經之鄙言習俗之虛語案藝文志注老子有三家而<lb/>
　無河上公注雖使纔别朱紫粗分菽麥亦皆嗤其過<lb/>
　謬况有識者乎藝文志易有十三家而無子夏傳子<lb/>
　𤣥爭論頗有條貫㑹蘇宋文吏拘於流俗不能發明<lb/>
　古義竟排斥之深為識者所歎梁載言十道志解南<lb/>
　城山引後漢書云鄭𤣥遭黄巾之難客於徐州今者<lb/>
<pb n="KR3l0004_WYG_009-4a"/>
　有孝經序相承云鄭氏所作其序曰僕避難於南城<lb/>
　山棲遲巖石之下念昔先人餘暇述夫子之志而注<lb/>
　孝經蓋康成𦙍孫所作也陸徳明亦云案鄭志及晉<lb/>
　中經部並無惟晉穆帝集講孝經云以鄭注為主今<lb/>
　驗孝經注與康成所注五經體並不同則劉子𤣥所<lb/>
　引證信有徴矣<lb/>
蕭何封酇侯先儒顔師古以為酇及筑陽皆南陽縣也<lb/>
　今屬襄州竊以凡封功臣多就本土蓋欲榮之也張<lb/>
<pb n="KR3l0004_WYG_009-4b"/>
　良封留侯是為成例案班固泗州亭碑云文昌四友<lb/>
　漢有蕭何序功第一受封於酇<hi>音嵯</hi>漢書是班氏所<lb/>
　修泗州碑是孟堅所作何須穿鑿更制别音乎<lb/>
劉子𤣥直史館時宰臣蕭至忠紀處訥等並監修國史<lb/>
　子𤣥以執政秉權事多掣肘辭以著述無功求解史<lb/>
　任奏記於至忠等其畧曰伏見毎汲汲於勸誘勤勤<lb/>
　於課責云墳籍事重努力用心或嵗序已奄何時輟<lb/>
　手綱維不舉督課徒勤雖威以刺骨之刑朂以懸金<lb/>
<pb n="KR3l0004_WYG_009-5a"/>
　之賞終不可得也語曰陳力就列不能者止僕所以<lb/>
　比者布懐知己歴訟羣公屢辭載筆之官欲罷記言<lb/>
　之職者正為此耳當今朝號得人國稱多士蓬山之<lb/>
　下直彦比肩芸閣之間英竒接武僕既功虧刻鵠筆<lb/>
　未獲麟徒殫太官之膳虚索長安之米乞以本職還<lb/>
　其舊居多謝簡書請避賢路文多不盡載至忠惜其<lb/>
　才不許宗楚客惡其正直謂諸史官曰此人作書如<lb/>
　是欲置我於何地子𤣥著史通二十篇備陳史冊之<lb/>
<pb n="KR3l0004_WYG_009-5b"/>
　體<lb/>
開元十年𤣥宗詔書院撰六典以進時張説為麗正學<lb/>
　士以其事委徐堅沉吟嵗餘謂人曰堅承乏已曽七<lb/>
　度修書有憑准皆似不難唯六典歴年措思未知所<lb/>
　從説又令學士母嬰等檢前史職官以今式分入六<lb/>
　司以今朝六典象周官之制然用功艱難綿歴數載<lb/>
　其後張九齡委陸善經李林甫委苑咸至二十六年<lb/>
　始奏上百寮陳賀迄今行之<lb/>
<pb n="KR3l0004_WYG_009-6a"/>
開元十二年沙門一行造黄道游儀以進𤣥宗親為之<lb/>
　序文多不盡載其畧曰孰為天大此焉取則均以寒<lb/>
　暑分諸晷刻盈縮不愆列舎不忒制器垂象永鑒無<lb/>
　惑因遣太史官馳徃安南及蔚州測候日影經年乃<lb/>
　定<lb/>
𤣥宗謂張説曰兒子等欲學綴文須檢事及㸔文體御<lb/>
　覽之輩部帙既大尋討稍難卿與諸學士撰集要事<lb/>
　并要文以𩔖相從務取省便令兒子等易見成就也<lb/>
<pb n="KR3l0004_WYG_009-6b"/>
　説與徐堅韋述等編此進上詔以初學記為名賜修<lb/>
　撰學士束帛有差其書行於代<lb/>
道家有庚桑子者代無其書開元末襄陽處士王源撰<lb/>
　亢倉子兩卷以補之序云莊子謂之庚桑子史記作<lb/>
　亢桑子列子作亢倉子其實一也源又取莊子庚桑<lb/>
　楚一篇為本更取諸子文義相𩔖者合而成之亦行<lb/>
　於代<lb/>
　　從善<lb/>
<pb n="KR3l0004_WYG_009-7a"/>
魏徴嘗取急還奏曰人言陛下欲幸山南在外裝束悉了<lb/>
　而竟不行何因有此消息太宗笑曰當時實有此心<lb/>
　畏卿嗔遂停耳<lb/>
韋悰為右丞勾當司農木橦七十價百姓四十價奏其<lb/>
　隱没太宗切責有司召太理寺卿孫伏伽亟書司農<lb/>
　罪伏伽奏曰司農無罪太宗駭而問之伏伽曰只為<lb/>
　官木橦貴所以百姓者賤向使官木橦賤百姓無由<lb/>
　賤但見司農識大體不知其過也太宗深賞之顧謂<lb/>
<pb n="KR3l0004_WYG_009-7b"/>
　韋悰曰卿識用欲逮伏伽逺矣<lb/>
貞觀中金城坊有人家為胡所劫者久捕賊不獲時楊<lb/>
　纂為雍州長史判勘京城坊市諸胡盡禁推問司法<lb/>
　叅軍尹伊異判曰賊出萬端詐偽非一亦有胡著漢<lb/>
　帽漢著胡帽亦須漢裏兼求不得胡中直覓請追禁<lb/>
　西市胡餘請不問纂初不同其判遽命沉吟少選乃<lb/>
　判曰纂輸一籌餘依判太宗聞之笑曰朕用尹伊楊<lb/>
　纂即伏輸一籌朕復得幾籌耶俄果獲賊尹伊嘗<lb/>
<pb n="KR3l0004_WYG_009-8a"/>
　為坊州司戶尚藥局牒省索杜若省符下坊州供送<lb/>
　伊判之曰坊州本無杜若天下共知省符忽有此科<lb/>
　應由謝朓詩誤華省曹郎如此判豈不畏二十八宿<lb/>
　向下笑人由是知名改補雍州司法<lb/>
郭翰為御史巡察隴右所經州縣多為按劾次於寧州<lb/>
　時狄仁傑為刺史風化大行翰纔入境耆老薦揚之<lb/>
　狀已盈於路翰就館以州所供紙筆置於案召府寮<lb/>
　曰入境其政可知願成使君之美無為久留徒煩擾<lb/>
<pb n="KR3l0004_WYG_009-8b"/>
　耳即命駕而去翰性寛簡不苛讀老子至和其光同<lb/>
　其塵慨然歎曰大雅君子明哲以保其身乃祈執政<lb/>
　辭以儒門不願持憲改授麟臺郎時劉褘之坐賜死<lb/>
　既洗沐而神色自若命其子草謝死表其子哀號將<lb/>
　絶不能書監刑者催逼之褘之乃自操紙授筆即成<lb/>
　詞理懇至見者無不傷痛時翰讀之為宦者所奏左<lb/>
　授巫州司戶俄而徴還<lb/>
陸象先為益州長史奏嘉卭路逺請鑿岷山之南以從<lb/>
<pb n="KR3l0004_WYG_009-9a"/>
　㨗近發卒從役居人不堪多道亡瘉死行旅無利左<lb/>
　拾遺張宣明監姚嶲諸軍事兼招慰使乃親驗其路<lb/>
　審其難險移牒益州曰此路髙山臨雲深谷無景至<lb/>
　有斗絶巨險殆不通人蹤經之者必搏壁傍崖脅息<lb/>
　而度雖竟日登頓二十許里木人猶堪淚下鐵馬亦<lb/>
　可蹄穿象先覽之兢惕遽罷役仍舊路以聞蜀人頼<lb/>
　焉<lb/>
　　諛佞<lb/>
<pb n="KR3l0004_WYG_009-9b"/>
太宗嘗指一樹下曰此嘉樹宇文士及從而美之不容<lb/>
　口太宗正色謂之曰魏徴嘗勸我逺佞人我不悟佞<lb/>
　人為誰意常疑汝而未明也今乃果然士及叩頭謝<lb/>
　曰南衙羣臣面折廷爭陛下常不舉手今臣幸在左<lb/>
　右若不少順從陛下雖貴為天子復何聊乎太宗怒<lb/>
　乃解<lb/>
代州都督劉蘭謀反腰斬之將軍邱行恭希㫖探心肝<lb/>
　而食太宗責之曰典自有常科何至於此若食逆者<lb/>
<pb n="KR3l0004_WYG_009-10a"/>
　心肝而為忠孝則蘭之心肝當為太子諸王所食豈<lb/>
　到汝乎行恭慙謝而退蘭本青州明經遇亂為鄉里<lb/>
　所稱保完青郡逺近歸之初降李密密敗歸國在代<lb/>
　州為遊客所告遂族滅<lb/>
許敬宗父善心與虞彞同為宇文化及所害封徳彝時<lb/>
　為内史舎人備見其事貞觀初敬宗以便佞承恩徳<lb/>
　彝薄其為人毎謂人曰虞世基被戮虞世南匍匐以請代<lb/>
　善心之死敬宗蹈舞以求生敬宗深愧悔焉初煬帝<lb/>
<pb n="KR3l0004_WYG_009-10b"/>
　之被戮也隋官謁賀化及善心獨不至化及以其人<lb/>
　望而釋之善心又不舞蹈由是見害及為封徳彝立<lb/>
　傳盛加其罪惡掌知國史記注不直論者尤之與李<lb/>
　義府贊立則天屠害朝宰公卿已下重足累息移皇<lb/>
　家之社稷勦生人之性命敬宗手推轂焉子昻頗有<lb/>
　才藻為太子舎人母裴氏早卒裴侍婢有姿色敬宗<lb/>
　以為繼室假姓虞氏昻素與之通敬宗奏昻不孝流<lb/>
　於嶺南又納資數十萬嫁女與蠻首領馮盎子及監<lb/>
<pb n="KR3l0004_WYG_009-11a"/>
　門將軍錢九隴男九隴本皇家𨽻人敬宗貪財與之<lb/>
　婚姻曲為九隴叙其閥閲又為子娶尉遲寳琳孫女<lb/>
　利其金帛乃為寳琳父敬徳修傳隱其過咎太宗作<lb/>
　威鳳賦賜長孫無忌敬宗改云賜敬徳其虚美隱惡<lb/>
　皆此𩔖也敬宗卒博士袁思古等議曰敬宗位以才<lb/>
　昇歴居清級棄長子於荒徼嫁少女於夷落聞詩聞<lb/>
　禮事絶於趨庭納采問名唯同於黷貨易名之典須<lb/>
　憑實行案諡法名與實爽曰謬請諡為謬敬宗孫彦<lb/>
<pb n="KR3l0004_WYG_009-11b"/>
　伯訴於執政請改諡禮官議以為既過能改曰恭乃<lb/>
　諡為恭彦伯昻之子也既與思古忿競將於衆中毆<lb/>
　之思古謂曰吾與賢家君報讎縁何反怒彦伯大慙<lb/>
　而退<lb/>
髙宗末年苦風眩頭重目不能視則天幸災逞己志潛<lb/>
　遏絶醫術不欲其愈及疾甚召侍醫張文仲秦鳴鶴<lb/>
　診之鳴鶴曰風毒上攻若頰頭出少血則愈矣則天<lb/>
　簾中怒曰此可斬天子頭上豈是試出血處耶鳴鶴<lb/>
<pb n="KR3l0004_WYG_009-12a"/>
　叩頭請命髙宗曰醫之議病理不加罪且我頭重悶<lb/>
　殆不能忍出血未必不佳朕意决矣命刺之鳴鶴刺<lb/>
　百㑹及腦户出血髙宗曰吾眼明矣言未畢則天自<lb/>
　簾中頂禮以謝鳴鶴等曰此天賜我師也躬負繒寳<lb/>
　以遺之髙宗甚愧焉<lb/>
則天稱尊號以睿宗為皇嗣居東宫雒陽人王慶之希<lb/>
　㫖率浮偽千餘人詣闕請廢皇嗣而立武承嗣為太<lb/>
　子召見兩淚交下則天曰皇嗣我子柰何廢之慶<lb/>
<pb n="KR3l0004_WYG_009-12b"/>
　之曰神不享非𩔖今日誰國而李氏為嗣耶則天固<lb/>
　諭之令去慶之終不去面覆地以死請則天務遣之<lb/>
　乃以内印印紙謂之曰持去矣須見我以示門者當<lb/>
　聞也慶之持紙去來自若此後屢見則天亦煩而怒<lb/>
　之命李昭徳賜杖昭徳命左右引出光政門外昌言<lb/>
　曰此賊欲廢皇嗣而立武承嗣命撲之眼耳皆血出<lb/>
　乃榜殺之<lb/>
則天朝嘗三月降雪鳳閣侍郎蘇味道等以為祥瑞草<lb/>
<pb n="KR3l0004_WYG_009-13a"/>
　表將賀左拾遺王求禮止之味道曰此佳事何為誑<lb/>
　妄以賀朝廷求禮曰宰相不能燮理陰陽令三月降<lb/>
　雪此災也乃誣為瑞若三月雪是瑞雪臘月雷當為<lb/>
　瑞雷耶舉朝善之遂不賀求禮方正有詞華歴左臺<lb/>
　殿中轉衛王掾而卒<lb/>
魏元忠為御史大夫卧病諸御史省之侍御史郭霸獨<lb/>
　後見元忠憂形於色請視元忠便液以驗疾之輕重<lb/>
　元忠辭拒霸固請嘗之元忠驚惕霸憙悅曰大夫泄<lb/>
<pb n="KR3l0004_WYG_009-13b"/>
　味甘或不瘳今味苦矣即日當愈元忠剛直甚惡其<lb/>
　佞露其事於朝廷<lb/>
張易之兄同休嘗請公卿宴於司禮寺因謂御史大夫<lb/>
　楊再思曰公面似髙麗請作髙麗舞再思欣然帖紙<lb/>
　旗巾子反披紫袍作髙麗舞畧無慙色再思又見易<lb/>
　之弟昌宗以皃美被寵因諛之曰人言六郎似蓮花<lb/>
　再思以為不然只是蓮花似六郎耳有識咸笑之後<lb/>
　昌宗兄弟犯贓則天命桓彦範李承嘉勘當以取實<lb/>
<pb n="KR3l0004_WYG_009-14a"/>
　經數日彦範等奏昌宗兄弟共有贓四千餘貫法當<lb/>
　解職昌宗奏臣有功於國家所犯不至解免則天問<lb/>
　諸宰臣曰昌宗於國有功否再思時為内史奏曰昌<lb/>
　宗合鍊神丹聖躬服之有效此實莫大之功乃赦之<lb/>
　天下名士視再思如糞土也<lb/>
成敬竒有俊才文章可立就為大理正與姚崇有姻親<lb/>
　崇寢疾敬竒造宅省焉對崇涕泣懐中置生雀數頭<lb/>
　乃一一持出請崇執手而後放之祝云願令公速愈<lb/>
<pb n="KR3l0004_WYG_009-14b"/>
　崇勉而從之敬竒既出崇忿其諛媚謂子弟曰此淚<lb/>
　亦從何而來自兹不復接遇<lb/>
鄭愔者滄洲人來俊臣羅織文狀皆愔草定張易之兄<lb/>
　弟薦為殿中侍御史易之敗黜為宣州司戶既而歸<lb/>
　武三思用事將害桓敬等愔揣知其情求謁三思三<lb/>
　思見之愔先哭甚哀既而大笑三思怪問其故對曰<lb/>
　前哭甚哀者弔大王國破家亡也後大笑者賀大王<lb/>
　得愔也柬之等五人為上所忌日夜為計非剪除大<lb/>
<pb n="KR3l0004_WYG_009-15a"/>
　王不足以快其意大王豈不知之今據將相之權運<lb/>
　以過人之智則兵不血刃易於反掌今料大王之勢<lb/>
　孰與則天大王不去五王身有累卵之危此愔所以<lb/>
　寒心也三思大恱引與登樓謀陷五王而殺之皆崔<lb/>
　湜鄭愔之謀也累遷吏部侍郎賣官為務後與譙王<lb/>
　重福搆逆而死<lb/>
太平公主沉斷有謀則天愛其𩔖已誅二張滅韋氏咸<lb/>
　頼其力焉睿宗朝軍國大事皆令宰相就宅諮决然<lb/>
<pb n="KR3l0004_WYG_009-15b"/>
　後以聞睿宗與羣臣呼公主為太平𤣥宗為三郎凡<lb/>
　所奏請必問曰與三郎商量未其見重如此其宰相<lb/>
　有七四出其門𤣥宗孤立而無援及竇懐貞等誅乃<lb/>
　遁於山寺俄賜自盡竇懐貞傾巧進用累遷晉州長<lb/>
　史諂事中貴盡得其懽心韋庶人乳母王氏本蠻婢<lb/>
　也懐貞聘之為妻封莒國夫人俗謂妳母之聓曰阿<lb/>
　㸙懐貞每日謁見及進奏表狀列其官次署曰翊<lb/>
　聖皇后阿㸙時人鄙之呼為㸙懐貞欣然自得<lb/>
<pb n="KR3l0004_WYG_009-16a"/>
　韋庶人敗遂斬其妻持首以獻居憲臺及京尹毎視<lb/>
　事見無鬚者誤以為中官必曲加承接睿宗踐阼懐<lb/>
　貞位極人臣道諛不悛以至於敗先天中𤣥宗勘内<lb/>
　難懐貞投水死<lb/>
駙馬張垍以太常卿翰林院供奉官贊相禮儀雍容有<lb/>
　度𤣥宗心悦之謂垍曰朕罷希烈相以卿代之垍謝<lb/>
　不敢當楊貴妃知之以告楊國忠國忠深忌之時安<lb/>
　禄山入朝𤣥宗將加宰相命垍草詔國忠諫曰禄山<lb/>
<pb n="KR3l0004_WYG_009-16b"/>
　不識文字命之為相恐四夷輕侮於唐𤣥宗乃止及<lb/>
　禄山歸范陽詔髙力士送於長樂陂力士歸𤣥宗問<lb/>
　曰禄山喜乎力士對曰禄山恨不得宰相頗怏怏有<lb/>
　言國忠遽曰此張垍告之也𤣥宗不察國忠之誣疑<lb/>
　垍漏洩大怒黜垍為盧溪郡司馬兄均為建安郡司<lb/>
　馬弟垹為宜春郡司馬<lb/>
　<lb/>
　唐新語卷九<lb/>
</p>
<p>
</p>
  </div>
<div>
                <head>唐新語卷十</head>
    <p>
<pb n="KR3l0004_WYG_010-1a"/>
欽定四庫全書<lb/>
　唐新語卷十　　　　　　　唐　劉肅　撰<lb/>
　　釐革<lb/>
武徳九年十一月太宗始躬親政事詔曰有隋御宇政<lb/>
　刻刑煩上懐猜阻下無和暢致使朋友遊好慶弔不<lb/>
　通卿士聨官請問斯絶自今以後宜革前弊庶上下<lb/>
　交泰品物咸通布告天下使知朕意由是風一變澆<lb/>
　漓頓革矣<lb/>
<pb n="KR3l0004_WYG_010-1b"/>
故事江南天子則白帢帽公卿則巾褐裙襦北朝雜以<lb/>
　外國之製北齊有長帽短靴合袴襖子朱紫𤣥黄各<lb/>
　隨其好天子多服緋袍隋代帝王貴臣多服黄紋綾<lb/>
　袍烏紗帽九環帶烏皮六合靴百官常服同於走庶<lb/>
　皆著黄袍及衫出入殿省後烏紗帽漸廢貴賤通用<lb/>
　折上巾以代冠用靴以代履折上巾戎服也靴胡履<lb/>
　也咸便於軍旅昔𡊮紹與魏武帝戰於官渡軍敗複<lb/>
　巾渡河逓相倣傚因以成俗初用全幅皂向後幞髮<lb/>
<pb n="KR3l0004_WYG_010-2a"/>
　謂之幞頭周武帝纔為四脚武德以来始加巾子至<lb/>
　貞觀八年太宗初服翼善冠賜貴臣進德冠因謂侍<lb/>
　臣曰幞頭起自周武帝蓋取便於軍容今四海無虞<lb/>
　當息武事此冠頗采古法兼𩔖幞頭乃宜常服可取<lb/>
　服袴褶通用此冠亦尋廢矣<lb/>
太史令傅奕博綜羣言尤精莊老以齊死生混榮辱為<lb/>
　事排釋氏嫉之如讎嘗至河東遇彌勒塔士女輻輳<lb/>
　禮拜奕長揖之曰汝往代之聖人我當今之達士奕<lb/>
<pb n="KR3l0004_WYG_010-2b"/>
　上疏請去釋教其詞曰佛在西域言妖路逺漢譯<lb/>
　胡書恣其假託故不忠不孝削髮而揖君親游手<lb/>
　游食易服以逃租税凡百黎庶不察根源乃追既<lb/>
　往之罪虚覬將来之福布施一錢希萬倍之報持<lb/>
　齋一日期百日之糧又上論十二首髙祖將従之<lb/>
　㑹𫝊位而止<lb/>
舊制京城内金吾曉暝𫝊呼以戒行者馬周獻封章<lb/>
　始置街鼓俗號鼕鼕公私便焉有道人裴翛然雅<lb/>
<pb n="KR3l0004_WYG_010-3a"/>
　有篇詠善畫好酒常戲為渭川歌詞曰遮莫鼕鼕動<lb/>
　須傾湛湛杯金吾儻借問報道玉山頽甚為時人所<lb/>
　賞<lb/>
姜晦為吏部侍郎性聰悟識理體舊制吏曹舍宇悉布<lb/>
　棘以防令史與𨕖人交通及晦領選事盡除之大開<lb/>
　銓門示無所禁私引置者晦輒知之召問莫不首伏<lb/>
　初朝廷以晦改革前規咸以為不可竟銓綜得所賄<lb/>
　賂不行舉朝歎服<lb/>
<pb n="KR3l0004_WYG_010-3b"/>
髙宗欲用郭待舉岑長倩郭正一魏𤣥同等知政事謂<lb/>
　中書令崔知温曰待舉等歴任尚淺且令㕘聞政事<lb/>
　未可即卿等同名稱也自是外司四品已下官知政<lb/>
　事者以平章為名自待舉始也<lb/>
自武德至長安四年已前僕射並是正宰相故太宗謂<lb/>
　房𤣥齡等曰公為宰相當大開耳目求訪賢哲即其<lb/>
　事也神龍初豆盧欽望為僕射不帶同中書門下三<lb/>
　品不敢㕘議政事後加知軍國事韋安石為僕射東<lb/>
<pb n="KR3l0004_WYG_010-4a"/>
　都留守自後僕射不知政事矣<lb/>
自古帝王必躬籍田以展三推終畝之禮開元二十三<lb/>
　年正月𤣥宗親耕於雒陽東門之外諸儒奏議以古<lb/>
　者耦耕以一撥為一推其禮久廢今用牛耕宜以一<lb/>
　步為一推及行事太常卿奏三推而止於是公卿以<lb/>
　下皆過於古制<lb/>
隋制員外郎監察御史亦吏部注誥詞即尚書侍郎為<lb/>
　之自貞觀以後員外郎盡制授則天朝御史始制授<lb/>
<pb n="KR3l0004_WYG_010-4b"/>
　肅宗於靈武即大位以強冦在郊始令中書以功狀<lb/>
　除官非舊制也<lb/>
武德貞觀之代宫人騎馬者依周禮舊儀多著羃羅全<lb/>
　身障蔽永徽之後皆用帷帽施裙到頸為淺露顯慶<lb/>
　中詔曰百官家口咸厠士流至於衢路之間豈可全<lb/>
　無障蔽比来多作帷帽遂棄羃羅曽不乗車只坐檐<lb/>
　子過於輕率深失禮容自今已後勿使如此神龍之<lb/>
　末羃羅始絶<lb/>
<pb n="KR3l0004_WYG_010-5a"/>
開元中天下無事𤣥宗聴政之後從禽自娛又於蓬萊<lb/>
　宫側立教坊以習倡優曼衍之戲酸棗尉𡊮楚客以<lb/>
　為天子方壯宜節之以雅從禽好鄭衛將蕩上心乃<lb/>
　引由余太康之議上疏以諷𤣥宗納之遷下邽主簿<lb/>
　而好樂如初自周衰樂工師散絶迨漢制但紀其鏗<lb/>
　鏘不能言其義晉末中原板蕩夏音與聲俱絶後魏<lb/>
　周齊悉用胡樂奏西涼技慆心堙耳極而不反隋平<lb/>
　陳因清商而制雅樂有名無實五音虚懸而不能奏<lb/>
<pb n="KR3l0004_WYG_010-5b"/>
　國初始採<graphic n="KR1256" url="https://raw.githubusercontent.com/kanripo/KR-Gaiji/master/images/KR1256.png" mimeType="image/png"/>宫之義備九變之節然承衰亂之後當<lb/>
　時君子無能知樂泗濵之磬貯於太常天寳中乃以<lb/>
　華原石代之問其故對曰泗濵聲下調之不能和得<lb/>
　華原石考之乃和因而不改<lb/>
𤣥宗北廵狩至於太行坂路隘逢椑車問左右曰車中<lb/>
　何物曰椑禮云天子即位為椑嵗一漆之示存不忘<lb/>
　亡也出則載以從先王之制也𤣥宗曰焉用此命焚<lb/>
　之天子出不以椑從自此始也<lb/>
<pb n="KR3l0004_WYG_010-6a"/>
𤣥宗嘗謁橋陵至金粟山覩岡巒有龍盤鳳翔之勢謂<lb/>
　左右曰吾千秋後宜葬此地寳應初追述先㫖而置<lb/>
　山陵焉<lb/>
舊制宰相臣常於門下省議事謂之政事堂故長孫無<lb/>
　忌魏徴房𤣥齡等以他官兼政事者皆云知門下省<lb/>
　事𢎞道初裴炎自侍中轉中書令執朝政始移政事<lb/>
　堂於中書省至今以為故事<lb/>
國因隋初制以吏部典選主者將視其人覈之吏事始<lb/>
<pb n="KR3l0004_WYG_010-6b"/>
　取州縣府寺疑獄課其斷决而觀其能否此判之始<lb/>
　焉後日月淹久選人滋多案牘淺近不足為准乃採<lb/>
　經籍古義以為問目其後官員不充選人益衆乃徴<lb/>
　僻書隱義以試之惟懼選人之能知也遒麗者號為<lb/>
　髙等拙弱者號為藍羅至今以為故事開元中裴光<lb/>
　庭為吏部始循資格以一賢愚遵平轍者喜其循常<lb/>
　負材用者受其抑屈宋璟固争不得及光庭卒有司<lb/>
　定諡以其用循資格非獎勸之道諡為克平周禮大<lb/>
<pb n="KR3l0004_WYG_010-7a"/>
　司徒掌選士之道春秋之時卿士代禄選士之制闕<lb/>
　焉秦承戰國所資武力任事者皆刀筆俗吏不由禮<lb/>
　義以至於亡漢因秦制未遑條貫漢髙祖十一年始<lb/>
　下求賢之詔武帝元光元年始令郡國舉孝廉各一<lb/>
　人貢舉之法起於此矣元帝令光禄勲舉四科以吏<lb/>
　事後漢令郡國舉孝廉魏晉宋齊互有改易隋煬帝<lb/>
　改置明進二科國家因隋制増置秀才明法明字明<lb/>
　算并前為六科武徳則以考功郎中試貢士貞觀則<lb/>
<pb n="KR3l0004_WYG_010-7b"/>
　以考功員外掌之士族所趣唯明進二科而已古唯<lb/>
　試策貞觀八年加進士試經史調露二年考功員外<lb/>
　劉思立奏二科並帖經開元二十四年李昂為考功<lb/>
　性剛急不容物乃集進士與之約曰文之美惡悉知<lb/>
　之矣考校取舎存乎至公如有請託於人當悉落之<lb/>
　昻外舅嘗與進士李權隣居相善為言之於昻昻果<lb/>
　怒集貢士數權之過權曰人或猥知竊聞之於左右<lb/>
　非求之也昻因曰觀衆君子之文信美矣然古人有<lb/>
<pb n="KR3l0004_WYG_010-8a"/>
　言瑜不掩瑕忠也其有詞或不安將與衆詳之若何<lb/>
　衆皆曰唯及出權謂衆人曰向之其言意屬吾也昻<lb/>
　典此任吾必不第矣又何藉焉乃陰求瑕他日昻果<lb/>
　摘權章句小疵牓於通衢以辱之權引謂昻曰禮尚<lb/>
　徃來來而不徃非禮也鄙文之不臧既得而聞矣而<lb/>
　執事有雅什嘗聞於道路愚將切磋可乎昻怒而應<lb/>
　曰有何不可權曰耳臨清渭洗心向白雲閑豈執事<lb/>
　辭乎昻曰然權曰昔唐堯衰怠厭倦天下將禪許由<lb/>
<pb n="KR3l0004_WYG_010-8b"/>
　由惡聞故洗耳今天子春秋鼎盛不揖讓於足下而<lb/>
　洗耳何哉昻聞惶駭訴於執政以權不遜遂下權吏<lb/>
　初昻以强愎不受囑請及有吏議求者莫不允從由<lb/>
　是廷議以省郎位輕不足以臨多士乃使吏部侍郎<lb/>
　掌焉憲司以權言不可窮竟乃寢罷之<lb/>
肅宗初即位在彭原第五琦以言事得召見請於江淮<lb/>
　分置租庸使市輕貨以濟軍需肅宗納之拜監察御<lb/>
　史房琯諫曰徃者楊國忠厚斂以怒天下今已亂矣<lb/>
<pb n="KR3l0004_WYG_010-9a"/>
　陛下即位以來人未見徳琦聚斂臣也今復寵之是<lb/>
　除一國忠用一國忠也將何以示逺方收人心乎肅<lb/>
　宗曰今天下方急六軍之命若倒懸然無輕貨則人<lb/>
　散矣卿惡琦可也何所取財琯不能對卒用琦策驟<lb/>
　遷御史中丞改鑄乾元錢一以當十又遷户部侍郎<lb/>
　平章事兼知度支租庸使俄被放黜代宗即位復判<lb/>
　度支鹽鐵事永泰初奏㩁天下鹽斗收一百文迄今<lb/>
　行之<lb/>
<pb n="KR3l0004_WYG_010-9b"/>
元載既伏誅代宗始躬親政事勵精求理時常衮當國<lb/>
　竭節奉公天下翕然有昇平之望衮奏罷諸州團練<lb/>
　防禦等使以節財省費便令刺史主當州軍事司馬<lb/>
　同副使專押軍案判司本帶叅軍便令司兵判兵事<lb/>
　司倉判軍粮司士判甲仗土人團練春夏放歸秋冬<lb/>
　追集其刺史官銜既有持節諸軍事使司軍旅司馬<lb/>
　即同副使之任司兵參軍即是團練使判官代宗並<lb/>
　從之衮獨黜羣議為戢兵之漸持衡數嵗時用小康<lb/>
<pb n="KR3l0004_WYG_010-10a"/>
　焉<lb/>
　　隱逸<lb/>
孫思邈華原人七嵗就學日諷千言及長善譚莊老百<lb/>
　家之說周宣帝時以王室多故隱於太白山隋文帝<lb/>
　輔政徴為國子博士不就常謂人曰過是五十年當<lb/>
　有聖人出吾方助之以濟生人太宗召詣京師嗟其<lb/>
　顔貌甚少謂之曰故知有道者誠可尊重羡門之徒<lb/>
　豈虚也哉將授以爵位固辭不受髙宗召拜諫議大<lb/>
<pb n="KR3l0004_WYG_010-10b"/>
　夫又固辭時年九十餘而視聴不衰頗明推步導養<lb/>
　之術時范陽盧照鄰有盛名於朝而染惡疾嗟禀受<lb/>
　之不同昧彭殤之殊致常問於思邈曰名醫愈疾其<lb/>
　道如何對曰吾聞善言人者必本之於天天有四時<lb/>
　五行寒暑迭代其運轉也和而為雨怒而為風凝為<lb/>
　霜雪張為虹蜺此天地之常數人有四時五藏一覺<lb/>
　一寐呼吸吐納精氣徃來流而為榮衛彰而為氣色<lb/>
　發而為音聲此人之常數也陽用其精隂用其形天<lb/>
<pb n="KR3l0004_WYG_010-11a"/>
　人之所同也及其失也蒸則生熱否則生寒結而為<lb/>
　瘤贅陷而為癕疽奔而為喘乏竭而為燋枯沴發乎<lb/>
　面變動乎形推此以及天則兆亦如之故五緯盈縮<lb/>
　星辰錯行日月薄蝕彗孛流飛此又天文之危沴也<lb/>
　寒暑不時此天地之蒸否也石立土踴此天地之瘤<lb/>
　贅也山崩地陷此天地之㿈疽也奔風暴雨此天地<lb/>
　之喘乏也雨澤不降川瀆涸竭此天地之燋枯也良<lb/>
　醫導之以藥石救之以針劑聖人和之以至徳輔之<lb/>
<pb n="KR3l0004_WYG_010-11b"/>
　以人事故體有可愈之疾天地有可消之災也又曰<lb/>
　膽欲大而心欲小智欲圓而行欲方詩曰如臨深淵<lb/>
　如履薄氷謂小心也赳赳武夫公侯干城謂大膽也<lb/>
　不為利回不為義疚行之方也見機而作不俟終日<lb/>
　智之圓也制授承務郎直尚藥局永徽初卒遺令薄<lb/>
　葬不設明器牲牢之奠月餘顔色不變舉屍入棺如<lb/>
　空焉時人疑其屍解矣<lb/>
朱桃椎蜀人也澹泊無為隱居不仕披裘帶索沉浮人<lb/>
<pb n="KR3l0004_WYG_010-12a"/>
　間竇範為益州聞而召之遺以衣服逼為鄉正桃椎<lb/>
　不言而退逃入山中夏則躶形冬則樹皮自覆凡所<lb/>
　贈遺一無所受毎織芒屩置之於路人見者皆言朱<lb/>
　居士屩也為鬻取米置之本處桃椎至夕取之終不<lb/>
　見人髙士廉下車深加禮敬召之至降階與語桃椎<lb/>
　不答瞪目而去士廉毎加優異蜀人以為美譚<lb/>
張果老先生者隱於恒州枝條山徃來汾晉時人傳其<lb/>
　長年祕術耆老咸云有兒童時見之自言數百嵗則<lb/>
<pb n="KR3l0004_WYG_010-12b"/>
　天召之佯死於妬女廟前後有人復於恒山中見之<lb/>
　開元二十三年刺史韋濟以聞詔通事舍人裴晤馳<lb/>
　驛迎之果對晤氣絶如死晤焚香啓請宣天子求道<lb/>
　之意須臾漸蘇晤不敢逼馳還奏之乃令中書舍人<lb/>
　徐嶠通事舎人盧重𤣥賫璽書迎之果隨嶠至東都<lb/>
　於集賢院肩輿入宫備加禮敬公卿皆徃拜謁或問<lb/>
　以方外之事皆詭對毎云余是堯時丙子年生時人<lb/>
　莫能測也又云堯時為侍中善於胎息累日不食時<lb/>
<pb n="KR3l0004_WYG_010-13a"/>
　進美酒及三黄丸尋下詔曰恒州張果老先生方外之<lb/>
　士也跡先髙上心入窅𡨕是混光塵應召城闕莫知<lb/>
　甲子之數且謂羲皇上人問以道樞盡㑹宗極今將<lb/>
　行朝禮爰申寵命可銀青光禄大夫仍賜號通𤣥先<lb/>
　生累陳老病請歸恒州賜絹三百疋并扶持弟子二<lb/>
　人并給驛舁至恒州弟子一人放廻一人相隨入山<lb/>
　無何夀終或傳屍解<lb/>
盧藏用始隱於終南山中中宗朝累居要職有道士司<lb/>
<pb n="KR3l0004_WYG_010-13b"/>
　馬承禎者睿宗追至京將還藏用指終南山謂之曰<lb/>
　此中大有佳處何必在逺承禎徐答曰以僕所觀乃<lb/>
　仕宦㨗徑耳藏用有慙色藏用博學工文章善草𨽻<lb/>
　投壺彈琴莫不盡妙未仕時嘗辟穀練氣頗有髙尚<lb/>
　之致及登朝附權要縱情奢逸卒陷憲網悲夫<lb/>
司馬承禎字子微隱於天台山自號白雲子有服餌之<lb/>
　術則天中宗朝頻徴不起睿宗雅尚道教稍加尊異<lb/>
　承禎方赴召睿宗嘗問陰陽術數之事承禎對曰經<lb/>
<pb n="KR3l0004_WYG_010-14a"/>
　云損之又損之以至於無為且心目一覽知毎損之<lb/>
　尚未能已豈復攻乎異端而増智慮哉睿宗曰理身<lb/>
　無為則清髙矣理國無為如之何對曰國猶身也老<lb/>
　子曰遊心於澹合氣於漠順物自然而無私焉而天<lb/>
　下理易曰聖人者與天地合其德是知天不言而信<lb/>
　不為而成無為之㫖理國之要也睿宗深加賞異無<lb/>
　何苦辭歸乃賜寳琴花帔以遣之工部侍郎李適之<lb/>
　賦詩以贈焉當時文士無不屬和散騎常侍徐彦伯<lb/>
<pb n="KR3l0004_WYG_010-14b"/>
　撮其美者三十一首為製序名曰白雲記見傳於代<lb/>
王希夷徐州人孤貧好道父母終為人牧羊取傭供𦵏<lb/>
　畢隱於嵩山師事道士得修養之術後居兖州徂萊<lb/>
　山刺史盧齊卿就謁因訪以政事希夷曰孔子云已<lb/>
　所不欲勿施於人可以終身行之矣𤣥宗東封勑州<lb/>
　縣禮致時巳年九十六𤣥宗令張說訪其道義説甚<lb/>
　重之以年老不任職事乃下詔曰徐州處士王希夷<lb/>
　絶聖棄智抱一居貞久謝囂塵獨徃林壑屬封巒展<lb/>
<pb n="KR3l0004_WYG_010-15a"/>
　禮側席旌賢賁然來思應兹嘉召雖繼綺季之跡已<lb/>
　過伏生之年宜命秩以尊儒俾全髙於上齒可中散<lb/>
　大夫守國子博士特聴還山仍令州縣嵗時贈束帛<lb/>
　羊酒并賜帛一百疋<lb/>
元愷博學善天文然恭慎未嘗言之宋璟與之同鄉曲<lb/>
　將加薦舉兼遺米百石皆拒而不受元行冲為刺史<lb/>
　邀至州問以經義因遺衣服愷辭曰微軀不宜服新<lb/>
　麗恐不勝其美以速咎也行冲乃泥汚而與之不獲<lb/>
<pb n="KR3l0004_WYG_010-15b"/>
　已而受乃還家取素絲五兩以酬之曰義不受過望<lb/>
　之財<lb/>
白履中博涉文史隱居大梁時人號為梁丘子開元中<lb/>
　王志愔表薦堪為學官可代馬懐素褚無量入閣侍<lb/>
　讀乃徴赴京師履中辭以老疾不任職事授朝散大<lb/>
　夫尋請歸鄉手詔曰卿孝弟立身靜退敦俗年過從<lb/>
　耄不雜風塵盛徳早聞通班是錫豈唯精賁山藪實<lb/>
　欲獎勸人倫且遊上京徐還故里遂停留數月<lb/>
<pb n="KR3l0004_WYG_010-16a"/>
𤣥宗徴嵩山隱士盧鴻三詔乃至及謁見不拜但磬折<lb/>
　而已問其故鴻對曰臣聞老子云禮者忠信之薄不<lb/>
　足據依山臣鴻敢不忠信奉見𤣥宗異之詔入賜讌<lb/>
　拜諫議大夫賜以章服並辭不受乃給米百石絹五<lb/>
　百疋還隱居之所<lb/>
　<lb/>
　<lb/>
　<lb/>
<pb n="KR3l0004_WYG_010-16b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　唐新語卷十<lb/>
</p>
<p>
</p>
  </div>
<div>
                <head>唐新語卷十一</head>
    <p>
<pb n="KR3l0004_WYG_011-1a"/>
欽定四庫全書<lb/>
　唐新語卷十一　　　　　　唐　劉肅　撰<lb/>
　　褒錫<lb/>
髙祖嘗幸國學命徐文逺講孝經僧惠乗講金剛經道<lb/>
　士劉進嘉講老子詔劉德明與之辯論於是詰難鋒<lb/>
　起三人皆屈髙祖曰儒𤣥佛義各有宗㫖劉徐等並<lb/>
　當今傑才德明一舉而蔽之可謂達學矣賜帛五十<lb/>
　疋時有國子司業盖文達渉經史明三𫝊竇抗為冀<lb/>
<pb n="KR3l0004_WYG_011-1b"/>
　州集諸儒生令相論難時劉焯劉執思孔頴逹劉彦<lb/>
　衡皆在坐既相酬答文達所言皆出其意表竇大奇<lb/>
　之因問盖生就誰學劉焯對曰此生岐嶷出自天然<lb/>
　以多問寡焯為師導竇曰可謂氷生於水而寒於水<lb/>
　也<lb/>
貞觀末房𤣥齡避位歸第時天旱太宗將幸芙蓉園以<lb/>
　觀風俗𤣥齡聞之戒其子弟曰鑾輿必當見幸亟使<lb/>
　灑掃備饌俄頃太宗果先幸其第便載入宮咸以為<lb/>
<pb n="KR3l0004_WYG_011-2a"/>
　優賢之應<lb/>
貞觀十七年太宗圖畫太原倡義及秦府功臣趙公長<lb/>
　孫無忌河間王孝恭蔡公杜如晦鄭公魏徵梁公房<lb/>
　𤣥齡中公高士亷鄂公尉遲敬徳鄖公張亮陳公侯<lb/>
　君集盧公程知節永興公虞世南渝公劉政㑹莒公唐<lb/>
　儉英公李勣胡公秦叔寳等二十四人於凌煙閣太<lb/>
　宗親為之賛禇遂良題閣閻立本畫及侯君集謀反<lb/>
　伏誅太宗與之訣流涕謂之曰吾為卿不復上凌煙<lb/>
<pb n="KR3l0004_WYG_011-2b"/>
　閣矣<lb/>
魏徵有大志不恥小節博通羣書頗明王霸之術隋末<lb/>
　為道士初仕李宻宻敗歸國後為竇建德所執建德<lb/>
　敗委質於𨼆太子太子誅太宗稍任用前後規諫二<lb/>
　百餘奏無不稱㫖太子承乾失德魏王泰有奪嫡之<lb/>
　漸太宗聞而惡之謂侍臣曰當今朝臣忠謇無踰魏<lb/>
　徴我遣輔太子用絶天下之望乃以為太子太師徴<lb/>
　以疾辭詔荅曰漢之太子四皓為助我之賴卿即其<lb/>
<pb n="KR3l0004_WYG_011-3a"/>
　義也知公疾病可卧䕶之徴宅無堂太宗將營小殿<lb/>
　輟其材以賜之五日而就遣使賫布被素褥以賜之<lb/>
　遂其所尚及疾亟太宗幸其第撫之流涕問其所欲<lb/>
　徴曰嫠不恤緯而憂宗社之隕徴状貎不踰中人而<lb/>
　素有膽氣善廽人主意身死之日知與不知莫不痛<lb/>
　惜<lb/>
李綱詹事𨼆太子嘗至温湯綱以小疾不從有獻生魚<lb/>
　者太子召饔者鱠之時唐儉趙元楷在坐各自賛能<lb/>
<pb n="KR3l0004_WYG_011-3b"/>
　為鱠太子謂之曰飛刀鱠鯉調和鼎食公實有之至<lb/>
　於審諭弼諧固屬李剛矣於是送絹二百疋以遺之<lb/>
　數諫太子鬱鬱不得志辭以年老乃乞骸骨<lb/>
髙宗初立為太子李勣詹事仍同中書門下三品自勣<lb/>
　始也太宗謂之曰我兒初登儲貳故以宮事相委勿<lb/>
　辭屈也勣嘗有疾醫診之曰須龍鬚灰方可太宗剪<lb/>
　鬚以療之服訖而愈勣頓首泣謝他日顧謂勣曰朕<lb/>
　當属卿以孤幼思之無踰公者往不負李宻豈負於<lb/>
<pb n="KR3l0004_WYG_011-4a"/>
　朕哉勣流涕而致謝噬指出血俄而沉醉解御服以<lb/>
　覆之<lb/>
唐九徴為御史監靈武諸軍時吐蕃入寇蜀漢九徴率<lb/>
　兵出永昌郡千餘里討之累戰皆㨗時吐蕃以䥫索<lb/>
　跨漾水濞水為橋以通西洱河蠻築城以鎮之九徴<lb/>
　盡尅其城壘焚其二橋命管記閭丘均勒石於劍川<lb/>
　建䥫碑於滇池以紀功焉俘其魁帥以還中宗時加<lb/>
　褒賞左拾遺呼延皓論之乃加朝散大夫拜侍御史<lb/>
<pb n="KR3l0004_WYG_011-4b"/>
　賜繡𫀆金帶寳刀累遷汾州刺史開元末與吐蕃賛<lb/>
　普書云波州䥫柱唐九徴鑄即謂此是也<lb/>
開元初左常侍褚無量與光禄卿馬懐素隔日侍讀詔<lb/>
　曰朕於百事考之無如文籍先王要道盡在於斯是<lb/>
　欲令經史詳備聽政之暇逰心觀覽無量等奉詔整<lb/>
　理内庫書至六年分部上架畢制文武百官入乾元<lb/>
　殿東廊觀察移時乃出於是賜無量等束帛有差<lb/>
賀知章自太常少卿遷禮部侍郎兼集賢學士一日併<lb/>
<pb n="KR3l0004_WYG_011-5a"/>
　謝二恩時源乾曜與張説同秉政乾曜問説曰賀公<lb/>
　久著盛名今日一時兩加榮命足為學者光耀然學<lb/>
　士與侍郎何者為美説對曰侍郎自皇朝以来為衣<lb/>
　冠之華選自非望實具美無以居之雖然終是具員<lb/>
　之吏又非徃賢所慕學士者懐先王之道為搢紳軌<lb/>
　儀藴揚班之詞彩兼㳺夏之文學始可處之無愧二<lb/>
　美之中此為最矣<lb/>
張説既致仕在家修史乃乗閑徃景山之陽於先塋建<lb/>
<pb n="KR3l0004_WYG_011-5b"/>
　立碑表𤣥宗仍賜御書碑額以寵之其文曰嗚呼積<lb/>
　善之墓與宣父延陵季子墓誌同體也朝野以為榮<lb/>
　及説薨𤣥宗親製神道碑其略曰長安中公為鳯閣<lb/>
　舍人属麟䑓監張易之誣搆大臣作為飛語御史大<lb/>
　夫魏元忠摘其異政必以中傷天后致投杼之疑中<lb/>
　宗憂掘蠱之變是時勅公為證啗以右職一言利囬<lb/>
　四國交亂公重為義死且不辭廷辯無辜中㫖有忤<lb/>
　左右為之惕息而公以之抗詞反元忠之塋䰟出太<lb/>
<pb n="KR3l0004_WYG_011-6a"/>
　子於坑陷人謂此舉義重於生由是長流欽州守正<lb/>
　故也文多不盡載<lb/>
右補闕毋焸博學有著述才上表請修古史先撰目録<lb/>
　以進𤣥宗稱善賜絹百疋性不飲茶製代茶録序其<lb/>
　略曰釋滯銷壅一日之利暫佳瘠氣侵精終身之累<lb/>
　斯大獲益則歸功茶力貽患則不為茶灾豈非福近<lb/>
　易知禍逺難見焸直集賢無何以熱疾暴終初焸夢<lb/>
　著衣冠上北邙山親友相送及至山頂迴顧不見一<lb/>
<pb n="KR3l0004_WYG_011-6b"/>
　人意惡之及卒僚友送至北邙山咸如所夢𤣥宗聞<lb/>
　而悼之贈朝散大夫<lb/>
自漢魏以来歴代皆封孔子後或為褒城侯或號褒聖侯<lb/>
　至開元二十七年詔册孔子為文宣王其嗣褒城侯<lb/>
　改封文宣王令右丞相裴耀卿攝太尉持節就國子<lb/>
　監册命訖有司奠祭樂用宫懸八佾之舞詔曰𢎞我<lb/>
　王化在乎儒術皆發揮此道啓迪含靈則生人已来<lb/>
　未有如夫子也所謂自天攸縱將聖多能徳配乾坤<lb/>
<pb n="KR3l0004_WYG_011-7a"/>
　身揭日月故能致天下之太平成天下之大經美政<lb/>
　教移風俗君君臣臣父父子子人到於今受其賜不<lb/>
　其猗歟文多不盡載<lb/>
　　懲誡<lb/>
太宗嘗與侍臣泛舟春苑池中有異鳥隨波容與太宗<lb/>
　擊賞數四詔座者為詠召閻立本寫之閣外𫝊呼云<lb/>
　畫師閻立本立本時為主爵郎中奔走流汗俯伏池<lb/>
　側手揮丹青不堪愧赧既而戒其子曰吾少好讀書<lb/>
<pb n="KR3l0004_WYG_011-7b"/>
　幸免面墻緣情染翰頗及儕流唯以丹青見知躬厮<lb/>
　飬之務辱莫大焉汝宜深戒勿習此也<lb/>
髙宗朝姜恪以邉將立功為左相閻立本為右相時以<lb/>
　年饑放國子學生歸又限令史通一經時人謂之語<lb/>
　曰左相宣威沙漢右相馳譽丹青三館學生放散五<lb/>
　䑓令史明經以末技進身者可為炯戒<lb/>
劉仁軌為給事中與中書令李義府不協出為青州刺<lb/>
　史時有事遼海義府逼仁軌運粮果漂没勅御史𡊮<lb/>
<pb n="KR3l0004_WYG_011-8a"/>
　異式按之異式希義府意遇仁軌不以禮或對之猥<lb/>
　洩曰公與當朝讎者為誰何不引决仁軌曰乞方便<lb/>
　乃於房中裂布將頭自縊少頃仁軌出曰不能為公<lb/>
　死劉仁軌豈失却死耶坐此除名大將軍劉仁愿劾<lb/>
　百濟奏以為帶方州刺史仁愿凱旋髙宗謂之曰卿<lb/>
　將家子處置部署皆稱朕意何也仁愿拜謝曰非臣<lb/>
　能為乃前青州刺史教臣耳遽發詔徵之至則拜大<lb/>
　司憲御史大夫也初仁軌被徵次於萊州驛舍於西<lb/>
<pb n="KR3l0004_WYG_011-8b"/>
　㕔夜已乆有御史至驛人曰西㕔稍佳有使止矣御<lb/>
　史曰誰答曰帶方州刺史命移仁軌於東㕔既拜大<lb/>
　夫此御史及異式俱在䑓内不自安仁軌慰之曰公<lb/>
　何瘦也無以昔事不安耶知君為勢家所逼仁軌豈<lb/>
　不如韓安國但恨公對仁軌卧而洩耳又謂諸御史<lb/>
　曰諸公出使當舉寃滯發明耳目興行禮義無為煩<lb/>
　擾州縣而自重其權指行中御史曰只如某御史夜<lb/>
　到驛驛中東㕔西㕔復有何異乎若移乃公就東㕔<lb/>
<pb n="KR3l0004_WYG_011-9a"/>
　豈忠恕之道也願諸公不為也仁軌後為左僕射與<lb/>
　中書令李敬𤣥不協時吐蕃入寇敬𤣥奏仁軌征之<lb/>
　軍中奏請多為敬𤣥所掣肘仁軌表敬𤣥知兵事敬<lb/>
　𤣥固辭髙宗曰仁軌須朕朕亦行之卿何辭敬𤣥遂<lb/>
　行大敗於青海時議稍少之始仁軌既宦達其弟仁<lb/>
　相在鄉曲昇沉不同遂構嫌恨與仁軌别籍每於縣<lb/>
　祇奉户課或謂之曰何不與給事同籍五品家當免<lb/>
　差科仁相曰誰能向狗尾底避隂凉兄弟以榮賤致<lb/>
<pb n="KR3l0004_WYG_011-9b"/>
　隔者可為至戒<lb/>
楊昉為左丞時宇文化及子孫理資䕃朝廷以事隔兩<lb/>
　朝且其家親族亦衆多為言者所司理之至於左司<lb/>
　昉未詳其案狀訴者以道理已成無復疑滯勃然逼<lb/>
　昉昉曰適朝退未食食畢當詳案訴者曰公云未食<lb/>
　亦知天下有累年羇旅訴者乎昉遽命案立批之曰<lb/>
　父殺隋主子訴隋資生者猶配逺方死者無宜更叙<lb/>
　時人深賞之<lb/>
<pb n="KR3l0004_WYG_011-10a"/>
婁師徳以殿中充河源軍使永和中破吐蕃於白羊澗<lb/>
　八戰七勝優詔褒美授左驍衛郎將髙宗手詔曰卿<lb/>
　有文武才幹故授卿武職勿辭也累遷納言臨終數<lb/>
　日寢興不安無故驚曰拊我背者誰侍者曰無所見<lb/>
　乃獨言若有所争者曰我當夀八十今追我何也復<lb/>
　自言徃為官誤殺二人減十年詞氣若有屈伏俄而<lb/>
　氣絶以婁公之明恕尚不免濫為政者得不慎歟<lb/>
李義府定策立則天自中書舍人拜相與許敬宗居中<lb/>
<pb n="KR3l0004_WYG_011-10b"/>
　用事連起大獄誅鋤將相道路以目駭入則諂諛出<lb/>
　則姦宄賣官鬻獄海内囂然百寮畏憚如畏天后髙<lb/>
　宗知其罪狀謂之曰卿兒子女聓皆不謹慎多作罪<lb/>
　過今且為卿掩覆勿復如此義府憑恃則天不虞髙<lb/>
　宗加怒勃然變色顋頸俱起徐對曰誰向陛下道此<lb/>
　髙宗曰但知我言何須問我所從得耶義府怫然竟<lb/>
　不引過緩歩而出㑹右金吾倉曹楊仁頴奏其贓汚<lb/>
　詔劉祥道并三司鞫之獄成長流嶲州朝野莫不稱<lb/>
<pb n="KR3l0004_WYG_011-11a"/>
　慶或作河間道元帥劉祥道破銅山賊李義府露布<lb/>
　牓之通衢義府先取人奴婢及敗一夕奔散各歸其<lb/>
　家露布云混奴婢而亂放各識家而競入乾封初<lb/>
　大赦唯長流人不許還義府憤恚而死海内快之<lb/>
劉思立任考功員外子憲為河南尉思立今日亡明日<lb/>
　選人有索憲闕者吏部侍郎馬載深咨嗟以為名教<lb/>
　所不容乃書其無行注名籍朝廷咸曰真銓綜流品<lb/>
　之司可謂振理風俗其人比出選門為衆目所視衆<lb/>
<pb n="KR3l0004_WYG_011-11b"/>
　口所訐亦趦趄而失歩矣自垂拱之後斯風大壊茍<lb/>
　且公行無復曩日之事<lb/>
王義方初拜御史意望殊髙忽畧人間細務買宅酬直<lb/>
　訖數日對賔朋忽驚指庭中雙青桐樹曰此忘酬直<lb/>
　遽召宅主付直四千賓朋曰侍御貴重不知交易樹<lb/>
　當隨宅無别酬例義方曰此嘉樹不比他也及貶黜<lb/>
　或問其故答曰初以居要津作宰相示大耳初義方<lb/>
　將彈李義府懼不㨗況吟者乆之獨言曰可取萬代<lb/>
<pb n="KR3l0004_WYG_011-12a"/>
　名耶循黙以求達耶他日忽言曰非但為國除蠧亦<lb/>
　乃名在身前遂彈焉坎坷以至於終<lb/>
高宗大漸顧命裴炎輔少主既而則天以太后臨朝中<lb/>
　宗欲以后父韋𤣥貞為侍中并乳母之子五品官炎争<lb/>
　以為不可中宗不悦謂左右曰我讓國與𤣥貞豈不<lb/>
　得何為惜侍中炎懼遂與則天定策廢中宗為廬陵<lb/>
　王幽於别所則天命炎及中書侍郎劉禕之率羽林<lb/>
　兵入左右承則天㫖扶中宗下殿中宗曰我有何罪則<lb/>
<pb n="KR3l0004_WYG_011-12b"/>
　天曰汝欲將天下與韋𤣥貞何得無罪炎居中執權<lb/>
　親授顧託未盡匡救之節遽行伊霍之謀神器假人<lb/>
　為獸傅翼其不免也宜哉<lb/>
張由古有吏才而無學術累歴䑓省嘗於衆中歎班固<lb/>
　大才文章不入文選或謂之曰兩都賦燕山銘典引<lb/>
　等並入文𨕖何為言無由古曰此並班孟堅文章<lb/>
　何關班固事聞者掩口而笑又謂同官曰昨買得王<lb/>
　僧孺集大有道理杜文範知其誤應聲曰文範亦買<lb/>
<pb n="KR3l0004_WYG_011-13a"/>
　得張佛𫀆集勝於僧孺逺矣由古應之不覺仕進者<lb/>
　可不勉歟<lb/>
周矩為殿中侍御史大夫蘓味道待之甚薄屢言其不<lb/>
　了事矩深以為恨後味道下獄勅矩推之矩謂味道<lb/>
　曰嘗責矩不了事今日了公事也好答辯味道由是<lb/>
　坐誅<lb/>
嚴識𤣥為鞏令中書舍人路敬濳黜陟河南道使還次<lb/>
　鞏識𤣥自以初蒞復以敬潜使還頗有慢色雖郊迎<lb/>
<pb n="KR3l0004_WYG_011-13b"/>
　之纔上馬弛鐙揖鞭而已敬潜怒攝而案之曰郊外<lb/>
　逺迎故違明勅馬上髙揖深慢王人禮律有違恭倨<lb/>
　無准仰具之識𤣥拜伏流汗乃捨之後轉魏州刺吏<lb/>
　為魏令李懐讓所辱俄又俱為兵部郎中既同曹局<lb/>
　亦難以為容舉朝以為深戒<lb/>
李知白為侍中子弟纔總角而婚名族識者非之宰相<lb/>
　當存乆逺敦風俗奈何為促薄之事耶<lb/>
惠妃武氏有専房之寵將奪嫡王皇后性妬稍不能平<lb/>
<pb n="KR3l0004_WYG_011-14a"/>
　𤣥宗乃廢后為庶人膚受日聞次及太子太子之將<lb/>
　廢也𤣥宗訪於張九齡九齡對曰太子天下本也動<lb/>
　之則揺人心自居東宫未聞大惡臣聞父子之道天<lb/>
　性也子有過父怒而掩之無宜廢絶且其惡狀未著<lb/>
　恐外人窺之傷陛下慈父之道𤣥宗不悅隐忍者乆<lb/>
　之李林甫秉政隂申計於武妃將立其子以自固武<lb/>
　妃亦結之乃先岀九齡而廢太子太子同生鄂王瑶<lb/>
　光王琚同日并命海内痛之號為三庶太子等既寃<lb/>
<pb n="KR3l0004_WYG_011-14b"/>
　死武妃及左右屢見為祟宫中終夜相恐或聞鬼哭<lb/>
　聲召巫覡視之皆曰三庶為厲先是收卾王光王行<lb/>
　刑者射而瘞之乃命改𦵏而酹之武妃死其厲乃息<lb/>
　𤣥宗乃立肅宗為太子林甫之計不行惕然懼矣三<lb/>
　庶以二十五年四月二十三日死武妃至十二月而<lb/>
　斃識者知有神道焉<lb/>
天寳中李林甫為相専權用事先是郭元振薛訥李適<lb/>
　之等咸以立功邉陲入叅鈞軸林甫懲前事遂反其<lb/>
<pb n="KR3l0004_WYG_011-15a"/>
　制始請以蕃人為邉將冀固其權言於𤣥宗曰以陛<lb/>
　下之雄材國家富强而諸蕃未滅者由文吏為將怯<lb/>
　懦不勝武事也陛下必欲滅四夷威海内莫若武臣<lb/>
　武臣莫若蕃將夫蕃將生而氣雄少養馬上長於陣<lb/>
　敵此天性然也若陛下感而將之使其必死則狄不<lb/>
　足圖也𤣥宗深納之始用安禄山卒為戎首雖理亂<lb/>
　安危係之天命而林甫姦宄實生亂階痛矣哉<lb/>
　<lb/>
<pb n="KR3l0004_WYG_011-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　唐新語卷十一<lb/>
</p>
<p>
</p>
  </div>
<div>
                <head>唐新語卷十二</head>
    <p>
<pb n="KR3l0004_WYG_012-1a"/>
欽定四庫全書<lb/>
　唐新語卷十二　　　　　　　唐　劉肅　撰<lb/>
　　勸勵<lb/>
徐文逺齊尚書令孝嗣之孫江陵陷被擄至長安家貧<lb/>
　無以自給兄林鬻書為事文逺每閲書肆不避寒暑<lb/>
　遂通五經尤精左氏仕隋國子博士越王侗以為祭<lb/>
　酒大業末洛經饑饉因出樵採為李宻所得宻即其<lb/>
　門人也令文逺南面坐率其徒屬北面拜之逺謂宻<lb/>
<pb n="KR3l0004_WYG_012-1b"/>
　曰將軍欲為伊霍繼絶扶傾鄙雖遲暮猶願盡力若<lb/>
　為莽卓迫險乗危老夫耄矣無能為也宻謝曰敬聞<lb/>
　命矣宻敗歸王世充世充亦曽受業見之大悅給其廩食<lb/>
　文逺毎見世充必盡敬拜之或問曰聞君倨見李宻而<lb/>
　敬王公何也答曰李宻君子能受酈生之揖王公小<lb/>
　人有殺故人之義相時而動豈不然歟入朝遷拜國<lb/>
　子博士甚為太宗所重孫有功為司刑卿持法寛平<lb/>
　天下賴之<lb/>
<pb n="KR3l0004_WYG_012-2a"/>
趙郡王孝恭少沉敏有識量及為佐命元勲身極崇盛<lb/>
　嘗謂所親曰吾所居宅㣲為壯麗非吾心也將賣之<lb/>
　别營一所粗充事而已身没之後諸子若才守此足<lb/>
　矣不才冀免他人所利也事未果暴薨<lb/>
宋守敬為吏清白謹慎累遷䑓省終於絳州刺史其任<lb/>
　龍門丞年已五十八數年而登列岳每謂寮曰公輩<lb/>
　但守清白何憂不遷俗云雙陸無休勢余以為仕宦<lb/>
　亦無休勢各宜勉之<lb/>
<pb n="KR3l0004_WYG_012-2b"/>
狄光嗣仁傑長子也歴淄許貝等州刺史居䘮備禮睿<lb/>
　宗朝起復太府少卿光嗣頻表不赴乃降勅曰朕念<lb/>
　卿家門忠於王室奪卿情禮以展殊恩屢表固陳詞<lb/>
　理懇至循環省覽有足可矜今遂所請用勸浮薄待<lb/>
　卿情禮云畢更俟後命仍編入史<lb/>
趙武盖少孤生於河右遂狎弋獵獲鮮禽以膳其母母<lb/>
　勉之以學武盖不從母歔欷謂曰汝不習典墳而肆<lb/>
　情畋獵吾無望矣不御所膳感激而學焉數年博通<lb/>
<pb n="KR3l0004_WYG_012-3a"/>
　經史進士擢第侍御史著河西人物志有集行於代<lb/>
　子彦昭兵部侍郎知政事封耿國公睿宗朝左授岳<lb/>
　州司馬而終張說為岳州著五君詠述彦昭曰耿公<lb/>
　山岳靈思逺神亦妙鷙鳥峻操立哀玉振清調叶贊<lb/>
　休明啟恩華日月照何意瑶䑓雲風吹落紅繳湘流<lb/>
　下潯陽洒淚一投弔為時賢器重如此<lb/>
韓思彦以御史巡察於蜀成都富商積財巨萬兄弟三<lb/>
　人分資不平争訴長吏受其財賄不决與奪思彦推<lb/>
<pb n="KR3l0004_WYG_012-3b"/>
　案數日令厨者奉乳自飲訖以其餘乳賜争財者謂<lb/>
　之曰汝兄弟久禁當饑渴可飲此乳纔遍兄弟竊相<lb/>
　語遂號哭攀援相咬肩膊良久不解但言曰蠻夷不<lb/>
　識孝義惡妻兒離間以至是侍御豈不以兄弟同母<lb/>
　乳耶復擗踴悲號不自勝左右莫不流涕請同居如<lb/>
　初思彦以狀聞勅付史官時議美之<lb/>
張汯自左拾遺左授許州司户有侍佐自相毆競者汯<lb/>
　曰禮宗賢尚齒者重耆徳也奈何耆舊而有喧競者<lb/>
<pb n="KR3l0004_WYG_012-4a"/>
　此牧宰之政不行耳汯主司户忝叅其議乃舉罰刺<lb/>
　史已下俸行鄉飲之禮競者慚謝而退風俗為之改<lb/>
　焉<lb/>
開元初工部尚書魏知古卒宋璟聞之歎曰叔向古之<lb/>
　遺直子産古之遺愛能兼之者其魏公乎<lb/>
　　酷忍<lb/>
太宗征遼東留侍中劉洎與髙士亷馬周輔太子於定<lb/>
　州監國洎兼左庶子縂吏禮户三尚書事太宗謂之曰<lb/>
<pb n="KR3l0004_WYG_012-4b"/>
　我今逺征使爾輔翊太子社稷安危所寄尤重爾宜<lb/>
　深識我意洎對曰願陛下無憂大臣有僭失者臣謹<lb/>
　即行誅太宗以其言發無端甚怪之誡之曰君不宻<lb/>
　則失臣臣不宻則失身卿性疎而太健必以自敗深<lb/>
　宜誡慎以保終吉及征遼還太宗有疾洎從外出因<lb/>
　大悲泣曰疾如此獨可憂聖躬耳黄門侍郎禇遂良<lb/>
　誣奏洎云國家之事不足慮也正當輔少主行伊霍<lb/>
　之事耳大臣有異誅之自然定矣太宗疾愈詔問其<lb/>
<pb n="KR3l0004_WYG_012-5a"/>
　故洎以實對遂良執證之洎引馬周以自明及問周<lb/>
　言如洎所陳遂良固執曰周諱之耳遂賜洎死遂良<lb/>
　忠於兩朝多所匡正及其敗也咸以為陷洎之報<lb/>
吳王恪母曰楊妃煬帝女也恪善騎射太宗尤愛之承<lb/>
　乾既廢立髙宗為太子又欲立恪長孫無忌諫曰晉<lb/>
　王仁厚守文之良主也且舉棊不定前哲所戒儲位<lb/>
　至重豈宜數易太宗曰朕意亦如此不能相違阿舅<lb/>
　後無悔也由是恪與無忌不協髙宗即位房遺愛等<lb/>
<pb n="KR3l0004_WYG_012-5b"/>
　謀反勅無忌推之遺愛希㫖引恪冀以獲免無忌既<lb/>
　與恪有隙因而斃恪臨刑罵曰長孫無忌竊弄威權<lb/>
　搆害良善若宗社有靈當見其族滅不乆竟如其言<lb/>
髙宗王皇后性長厚未嘗曲事上下母栁氏外舅奭見<lb/>
　内人尚官又不為禮則天伺王后所不敬者傾心結<lb/>
　之所得賞賜悉以分布因誣王后與母求厭勝之術<lb/>
　髙宗遂有意廢之長孫無忌已下切諌以為不可時<lb/>
　中書舍人李義府隂賊樂禍無忌惡之左遷壁州司<lb/>
<pb n="KR3l0004_WYG_012-6a"/>
　馬詔書未至門下李義府宻知之問計於中書舍人<lb/>
　王徳儉王徳儉曰武昭儀甚承恩寵上欲立為皇后<lb/>
　猶豫未决者直恐大臣異議耳公能建策立之則轉禍<lb/>
　為福坐取富貴義府然其計遂代徳儉宿直叩頭上<lb/>
　表請立武昭儀髙宗大恱召見與語賜寳珠一斗詔<lb/>
　復舊官徳儉許敬宗之甥也癭而多智時人號曰智<lb/>
　嚢義府於是與敬宗及御史崔義𤣥中丞𡊮公瑜等<lb/>
　觀時變而布腹心矣髙宗召長孫無忌李勣于志寧<lb/>
<pb n="KR3l0004_WYG_012-6b"/>
　褚遂良等將議廢立勣稱疾不至志寜顧望不敢對<lb/>
　髙宗再三顧無忌曰莫大之罪無過絶嗣皇后無子<lb/>
　今欲廢之立武士彠女何如無忌曰先朝以陛下託<lb/>
　付遂良望陛下問其可否遂良進曰皇后出自名家<lb/>
　先帝為陛下所娶伏事先帝無違婦徳愚臣不敢曲<lb/>
　從上違先帝之㫖髙宗不恱而罷明日又言之遂良<lb/>
　曰伏願再三審思臣上忤聖顔罪當萬死但得不負<lb/>
　先帝甘心鼎鑊因置笏於殿階曰還陛下此笏乃解<lb/>
<pb n="KR3l0004_WYG_012-7a"/>
　巾叩頭流血髙宗大怒命引出則天隔簾大聲曰何<lb/>
　不撲殺此獠無忌曰遂良受先帝顧命有罪不加刑<lb/>
　明日髙宗謂李勣曰册立武昭儀遂良固執不從且<lb/>
　止勣曰陛下家事何須問外人許敬宗又宣言於朝<lb/>
　曰田舍兒剰種得十斛麥尚欲換舊婦况天子富有<lb/>
　四海立皇后有何不可關汝諸人底事而生異議則<lb/>
　天令人以聞髙宗意乃定遂廢王皇后及蕭淑妃為<lb/>
　庶人囚之别院髙宗猶念之間行至其幽所見其門<lb/>
<pb n="KR3l0004_WYG_012-7b"/>
　封閉極宻唯通一竅以通食器惻然呼曰皇后淑妃<lb/>
　何在復好在否皇后泣而言曰妾得罪廢棄以為宫<lb/>
　婢何敢竊皇后名言訖嗚咽又曰至尊思舊使妾再<lb/>
　見日月望改此院為迴心院妾等再生之幸髙宗曰<lb/>
　朕即有處分則天知之各杖一百截去手投於酒甕<lb/>
　中謂左右曰令此兩嫗骨醉可矣初令宫人宣勅示<lb/>
　王后后曰願大家萬嵗昭儀長承恩澤死是吾分也<lb/>
　次至淑妃聞勅罵曰阿武狐媚翻覆至此百生千劫<lb/>
<pb n="KR3l0004_WYG_012-8a"/>
　願我託生為猫兒阿武為老鼠吾扼其喉以報今日<lb/>
　足矣自此禁中不許飬猫兒頻見二人為祟被髪瀝<lb/>
　血如死時狀則天惡之命巫祝祈禱祟終不滅<lb/>
則天以長孫無忌不附已且惡其權深銜之許敬宗希<lb/>
　㫖樂禍又伺其隙㑹櫟陽人李奉節告太子洗馬韋<lb/>
　季方監察御史李巢交通朝貴有朋黨之事詔敬宗<lb/>
　推問甚急季方自殺又搜奉節得私書與趙師者遂<lb/>
　奏言趙師即無忌少髪呼作趙師隂為隠語欲謀反<lb/>
<pb n="KR3l0004_WYG_012-8b"/>
　耳髙宗泣曰我家不幸親戚中頓有惡事往年高陽<lb/>
　公主與朕同氣與夫謀反今阿舅復作惡心近親如<lb/>
　此使我慚見百姓其若之何明日又令審問敬宗奏<lb/>
　曰請准法收捕髙宗又泣曰阿舅果爾我决不忍殺<lb/>
　之竟不引問配流黔州則天尋使人逼殺之凉州長<lb/>
　史趙持滿與韓瑗無忌婣親許敬宗懼為已患誣其<lb/>
　同反追至京考訊歎曰身可殺詞不可辱吏竟代占<lb/>
　而結奏之遂死獄中尸於城西親戚莫收視友人王<lb/>
<pb n="KR3l0004_WYG_012-9a"/>
　方翼歎曰欒布之哭彭越大義也周文之掩枯骸至<lb/>
　仁也絶友之義蔽主之仁何以事君遂具禮𦵏之高<lb/>
　宗義之不問<lb/>
周興來俊臣等羅告天下衣冠遇族者不可勝紀俊臣<lb/>
　案詔獄特造十箇大枷一曰定百脉二曰喘不得三<lb/>
　曰突地吼四曰著即承五曰失魂魄六曰實同反七<lb/>
　曰反是實八曰死猪愁九曰求即死十曰求破家遭<lb/>
　其枷者宛轉於地斯須悶絶又曰枷名<graphic n="KR2871" url="https://raw.githubusercontent.com/kanripo/KR-Gaiji/master/images/KR2871.png" mimeType="image/png"/>尾㺄棒名<lb/>
<pb n="KR3l0004_WYG_012-9b"/>
　見即承復有鐵圏籠頭名號數十大略如此又與其<lb/>
　徒侯思止衛遂忠等招集告事者數百人造告宻羅<lb/>
　織經一卷其意網羅平人織成反狀每訊囚先布枷<lb/>
　棒於地召囚前曰此是作具見者魂魄飛越罕不自<lb/>
　誣由是破家者已千數則天不下階序潜移六合矣<lb/>
　天授中春官尚書狄仁傑天官侍郎任令暉文昌左<lb/>
　丞盧獻等五人並為所告俊臣既以族人為功苟引<lb/>
　之承反乃奏請一問即承同首例得減死乃脅仁傑<lb/>
<pb n="KR3l0004_WYG_012-10a"/>
　等令承反仁傑歎曰大周革命萬物惟新唐朝舊臣<lb/>
　甘從誅戮反是實俊臣乃少寛之其判官王徳夀謂<lb/>
　仁傑曰尚書事已爾且得減死徳夀今業已受驅策<lb/>
　意欲求少階級憑尚書牽楊執柔可乎仁傑曰若之<lb/>
　何徳夀曰尚書昔在春官執柔任其司貟外引可也<lb/>
　仁傑曰皇天后土遣仁傑自行此事以頭觸柱血流<lb/>
　𬒳面徳夀懼而謝焉仁傑既承反所司但待日刑不<lb/>
　復嚴備仁傑求守者得筆硯拆被頭帛書之叙寃苦<lb/>
<pb n="KR3l0004_WYG_012-10b"/>
　置於棉衣中謂徳夀曰時方熱請付家人去其棉徳<lb/>
　夀不之慮仁傑子光逺得衣中書持以稱變得召見<lb/>
　則天覽之憫然問俊臣曰卿言仁傑等反今子弟訴<lb/>
　寃何多也俊臣曰此等何能自伏其罪臣寢處甚安<lb/>
　亦不去巾帶則天使人視之俊臣遽命仁傑巾帶使<lb/>
　者將復命俊臣乃令徳夀代仁傑等作謝死表代署<lb/>
　附使者進之則天召仁傑等謂曰卿承反何也仁傑<lb/>
　等曰向若不承反已死於枷棒矣則天曰何為作謝<lb/>
<pb n="KR3l0004_WYG_012-11a"/>
　死表仁傑等曰無之以表示之乃知代署仁傑等五人<lb/>
　獲免<lb/>
孝敬帝仁孝英果甚為髙宗所鍾愛自昇儲位敬禮大<lb/>
　臣及儒學之士未嘗有過天下歸心焉咸亨初留在<lb/>
　京師監國時關中饑甚孝敬令取廊下兵士糧視之<lb/>
　見食榆皮蓬實者惻然哀之命家令等給米使足其<lb/>
　仁恵如此先是義陽宣城二公主以母得罪幽於掖<lb/>
　庭垂三十年不嫁孝敬見之驚憫遽奏出降又請以<lb/>
<pb n="KR3l0004_WYG_012-11b"/>
　沙苑地分借貧人詔皆許之則天大怒即日以衛士<lb/>
　二人配二公主孝敬因是失愛遇毒而薨時年二十<lb/>
　四朝野莫不傷痛<lb/>
侯思止貧寒無賴事恒州叅軍髙元禮家則天朝以告<lb/>
　變授侍御史按中丞魏元忠曰急承白司馬不然即<lb/>
　喫孟青洛陽北有坂名白司馬將軍有姓孟名青棒<lb/>
　者思止閭巷傭保嘗以此謂諸囚也元忠詞氣不屈<lb/>
　思止倒曵之元忠徐起曰我薄命如乗惡驢而墜脚<lb/>
<pb n="KR3l0004_WYG_012-12a"/>
　為鐙所掛遂被曳耳思止愈怒又曳之曰汝拒捍制<lb/>
　使即奏斬之元忠曰侯思止汝今為國家御史須識<lb/>
　輕重必須魏元忠頭何不以鋸截將無為抑我承反<lb/>
　奈何佩服朱紱親銜天命不能行正直事乃言白司<lb/>
　馬孟青是何言也非魏元忠無人仰教思止乃引忠<lb/>
　上階坐而問之元忠容止自若<lb/>
来俊臣黨人與司刑府吏樊甚不叶誣以謀反誅之其<lb/>
　子訴寃於朝堂無敢理者乃引刀自刳其腹秋官侍<lb/>
<pb n="KR3l0004_WYG_012-12b"/>
　郎劉如璿不覺言唧唧而淚下俊臣奏如璿黨惡人<lb/>
　下獄如璿對曰年老目遇風而淚下俊臣批之曰目<lb/>
　下涓涓之淚既是因風口中唧唧之聲如何分雪處<lb/>
　以絞刑則天宥之流於瀼州子景憲訴寃得徵還復<lb/>
　本官俊臣無文其批鄭愔之詞也<lb/>
則天時朝士多不自保險薄之徒競告事以求官賞左<lb/>
　司員外霍獻可嘗以頭觸玉階請殺狄仁傑裴行本<lb/>
　行本獻可之舅也既損額以緑帛裹之幞頭下常令<lb/>
<pb n="KR3l0004_WYG_012-13a"/>
　露出冀則天見之時人方之李子慎子慎誣告其舅<lb/>
　以獲五品其母見其著緋衫覆床涕淚曰此是汝舅<lb/>
　血染者也<lb/>
郭霸與来俊臣為羅織之黨常按芳州刺史李思徵思<lb/>
　徴不承反乃拷殺之聖厯中思徴出見霸霸甚惡之<lb/>
　退朝遽歸命家人速請轉經設齋須臾見思徴從數<lb/>
　十騎止其庭詬曰汝枉陷我今取汝霸周章惶怖㧞<lb/>
　刀自刳其腹死是日閭里咸見焉霸纔氣絶思徴亦<lb/>
<pb n="KR3l0004_WYG_012-13b"/>
　沒太子諭徳張元一以齊諧供奉時中橋新成則天<lb/>
　問元一在外有何好事元一對曰洛橋成而郭霸死<lb/>
　即好事也則天黙然<lb/>
武三思既廢五王慮為後患乃令宣州司功叅軍鄭愔<lb/>
　告張東之與王仁皎同謀反又令人隂疏韋后穢行<lb/>
　牓於天津橋請行廢黜中宗大怒付執政按之諸相<lb/>
　皆佯假寐惟李嶠韋巨源楊再思遽出承制攘袂於<lb/>
　其間遂命御史大夫李承嘉深竟其事承嘉奏云東<lb/>
<pb n="KR3l0004_WYG_012-14a"/>
　之等令人宻為此牓雖託廢皇后為名實有危君之<lb/>
　計請加族誅中宗大怒遽令法司結罪又諷皇太子<lb/>
　上表請夷柬之等三族中書舍人崔湜又勸三司盡<lb/>
　殺之絶其歸望三思問誰可使者湜薦表兄周利貞<lb/>
　先為桓景所惡貶嘉州司馬三思即以利貞為南海<lb/>
　都督令矯詔殺之惟桓彦範於竹槎上曳肉盡而死<lb/>
　初柬之懼三思䜛引湜以為耳目自使伺其動静湜<lb/>
　反黨三思以圖柬之等君子知湜之不免耳<lb/>
<pb n="KR3l0004_WYG_012-14b"/>
武三思干紀亂常海内忿恚之張仲之宋之遜祖延慶<lb/>
　等謀於袖中發銅弩射之伺便未果之遜子曇知之<lb/>
　以告冉祖雍祖雍以聞則天勅宰臣與御史大夫李<lb/>
　承嘉於新開門案問諸相懼三思但僶俛佯不應仲<lb/>
　之等惟李嶠獨與承嘉耳語令御史姚紹之宻致力<lb/>
　士七十餘引仲之對問至則塞口反接送於繋所紹<lb/>
　之謂仲之曰張三事不諧矣仲之固言三思反狀紹<lb/>
　之命棒之而臂折仲之大呼天子者七八謂紹之曰<lb/>
<pb n="KR3l0004_WYG_012-15a"/>
　反賊我臂且折當訴爾於天曹請裂汗衫與紹之乃<lb/>
　自誣反而族紹之自此神氣自若朝廷側目焉尋坐<lb/>
　贓汚憲司推之獲贓五十餘貫當死韋庶人之黨䕶<lb/>
　之得免放於嶺南<lb/>
　<lb/>
　<lb/>
　<lb/>
　<lb/>
<pb n="KR3l0004_WYG_012-15b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　唐新語卷十二<lb/>
</p>
<p>
</p>
  </div>
<div>
                <head>唐新語卷十三</head>
    <p>
<pb n="KR3l0004_WYG_013-1a"/>
欽定四庫全書<lb/>
　唐新語卷十三　　　　　　唐　劉肅　撰<lb/>
　　諧謔<lb/>
太宗常宴近臣令嘲謔以為樂長孫無忌先嘲歐陽詢<lb/>
　曰聳膊成山字埋肩不出頭誰家麟閣上畫此一獮<lb/>
　猴詢應聲答曰索頭連背暖漫襠畏肚寒只由心溷<lb/>
　溷所以面團團太宗斂容曰汝豈不畏皇后聞耶無<lb/>
　忌后之弟也詢為人瘦小特甚寢陋而聪悟絶倫讀<lb/>
<pb n="KR3l0004_WYG_013-1b"/>
　書數行俱下博覽古今精究蒼雅初學王羲之書漸<lb/>
　變其體筆力險勁為一時之絶<lb/>
温彦博為吏部侍郎有選人裴略𬒳放乃自贊於彦博<lb/>
　稱解白嘲彦博即令嘲㕔前叢竹畧曰竹冬月不肯<lb/>
　凋夏月不肯熱肚裏不能容國士皮外何勞生枝節<lb/>
　又令嘲屏牆畧曰髙下八九尺東西六七步突兀當<lb/>
　㕔坐幾許遮賢路彦博曰此語似傷博畧曰即㧞公<lb/>
　肋何止傷膊博慙而與官<lb/>
<pb n="KR3l0004_WYG_013-2a"/>
則天朝諸蕃客上封事多獲官賞有為右䑓御史者則<lb/>
　天嘗問張元一曰近日在外有何可笑事元一對曰<lb/>
　朱前宜著緑录仁傑著朱閭知微騎馬馬吉甫騎驢<lb/>
　將名作姓李千里將姓作名吳楊吾左䑓胡御史右<lb/>
　䑓御史胡元禮也蕃人為御史者尋授别勅<lb/>
李義府嘗賦詩曰鏤月成歌扇裁雲作舞衣自憐廽雪<lb/>
　影好取洛川歸有棗强尉張懐慶好偷名士文章乃<lb/>
　為詩曰生情鏤月成歌扇出意裁雲作舞衣照鏡自<lb/>
<pb n="KR3l0004_WYG_013-2b"/>
　憐迴雪影來時好取洛川歸人謂之曰活剥王昌齡<lb/>
　生吞郭正一<lb/>
元崇逵為果州司馬有一婢死處分直典云逵家老婢<lb/>
　死驅使来乆為覓一棺木殯之逵初到家貧不能買<lb/>
　得新者但經一用者充事即得亦不須道逵買直云<lb/>
　君家自須直典出說之一州以為口實<lb/>
則天初革命恐羣心未附乃令人自舉供奉官正員之<lb/>
　外置裏行拾遺𥙷闕御史等至有車載斗量之詠有<lb/>
<pb n="KR3l0004_WYG_013-3a"/>
　御史䑓令史將入䑓值裏行數人聚立門内令史下<lb/>
　驢驅入其間裏行大怒將加杖罰令史曰今日過實<lb/>
　在驢乞數之然後受罰裏行許之乃數驢曰汝伎藝<lb/>
　可知精神極鈍何物驢畜敢於御史裏行諸裏行羞<lb/>
　赧而止<lb/>
京城流俗僧道常争二教優劣逓相非斥總章中興善<lb/>
　寺為火災所焚尊像蕩盡東明觀道士李榮因詠之<lb/>
　曰道善何曾善云興遂不興如来燒亦盡惟有一羣<lb/>
<pb n="KR3l0004_WYG_013-3b"/>
　僧時人雖賞榮詩然聲稱從此而減<lb/>
候思止出自皂𨽻言音不正以告變授御史時屬斷屠<lb/>
　思止謂同列曰今斷屠宰雞<hi>云圭</hi>猪<hi>云誅/</hi>魚<hi>云虞</hi>驢<lb/>
　<hi>云縷平</hi>俱<hi>云居/</hi>不得喫<hi>云詰/</hi>空喫<hi>詰/</hi>米<hi>云弭/</hi>麫<hi>云泥去</hi>如<lb/>
　<hi>云儒</hi>何得不饑侍御崔獻可笑之思止以聞則天怒<lb/>
　謂獻可曰我知思止不識字我已用之卿何笑也獻<lb/>
　可具以雞猪之事對則天亦大笑乃釋獻可<lb/>
晉宋以還尚書始置貟外郎分判曹事國朝彌重其選<lb/>
<pb n="KR3l0004_WYG_013-4a"/>
　舊例郎中不歴貟外郎拜者謂之土山頭果毅言其<lb/>
　不歴清資便拜高品有似長征兵士便得邉逺果<lb/>
　毅也景龍中趙謙光自彭州司馬入為大理正遷户<lb/>
　部即中賀遂涉時為貟外戲詠之曰貟外由来美郎<lb/>
　中望不優誰言粉署裏翻作土山頭謙光酬之曰錦<lb/>
　帳隨情設金罏任意薰惟愁貟外署不應列星文<lb/>
益州每嵗進柑子皆以紙裹之他時長吏嫌紙不敬代<lb/>
　以細布既而恐柑子為布所損每懐憂懼俄有御史<lb/>
<pb n="KR3l0004_WYG_013-4b"/>
　甘子布使於蜀驛吏馳白長吏有御史甘子布至長<lb/>
　吏以為推布裹柑子事懼曰果為所推及子布到驛<lb/>
　長吏但序以布裹柑子為敬子布初不之知乆而方<lb/>
　悟聞者莫不大笑子布好學有文章名聞當代<lb/>
王上客自負其才意在前行貟外俄除膳部員外既乖<lb/>
　本志頗懐悵惋吏部郎中張敬忠戲詠之曰有意嫌<lb/>
　兵吏専心取考功誰知脚蹭蹬幾落省牆東膳部在<lb/>
　省東北隅故有此詠<lb/>
<pb n="KR3l0004_WYG_013-5a"/>
𤣥宗初即位邵景蕭嵩韋鏗並以殿中昇殿行事既而<lb/>
　景嵩俱加朝散鏗獨不霑景嵩二人多鬚對立於庭<lb/>
　鏗嘲之曰一雙胡子著緋袍一个鬚多一鼻髙相對<lb/>
　㕔前搽且立自言身品世間毛舉朝以為歡笑後睿<lb/>
　宗御承天門百僚備列鏗忽風眩而倒鏗既肥短景<lb/>
　意酬其前嘲乃詠之曰飄風忽起團欒廽倒地還如<lb/>
　著脚搥昨夜殿上空行事直為元非五品才時人無<lb/>
　不諷詠<lb/>
<pb n="KR3l0004_WYG_013-5b"/>
竇懐貞為京兆尹神龍之際政令多門京尉由墨勅入<lb/>
　䑓者不可勝數或謂懐貞曰縣官相次入䑓縣事多<lb/>
　辦否懐貞對曰倍辦於徃時問其故懐貞曰好者總<lb/>
　在僥倖者去故也聞者皆大噱<lb/>
姚崇為紫㣲令舊例給舍直次不讓宰相崇以年位俱<lb/>
　髙不依其請令史持直簿詣之崇批其簿曰告直令<lb/>
　史遣去又来必欲取人有同司命老人年事終不擬<lb/>
　當諸給舍見之歡笑不復逼也後遂停宰相直宿<lb/>
<pb n="KR3l0004_WYG_013-6a"/>
　　記異<lb/>
沙門𤣥奘俗姓陳偃師人少聰敏有操行貞觀三年因<lb/>
　疾而挺志徃五天竺國凡經十七嵗至貞觀十九年<lb/>
　二月十五日方到長安足所親踐者一百一十一國<lb/>
　探求佛法咸究根源凡得經論六百五十七部佛舍<lb/>
　利并佛像等甚多京城士女迎之填城隘郭時太宗<lb/>
　在東都乃留所得經像於𢎞福寺有瑞氣徘徊像上<lb/>
　移晷乃滅遂詣駕并將異方竒物朝謁太宗謂之曰<lb/>
<pb n="KR3l0004_WYG_013-6b"/>
　法師行後造𢎞福寺其處雖小禪院虛静可為翻譯<lb/>
　之所太宗御製聖教序髙宗時為太子又作述聖記<lb/>
　並勒於碑麟徳中終於坊郡玉華寺𤣥奘撰西域記<lb/>
　十二卷見行於代著作郎敬播為之序<lb/>
𡊮天綱益州人尤精相術貞觀初勅召赴京途經利州<lb/>
　時武士彠為刺史使相其妻楊氏天綱曰夫人骨法<lb/>
　必生貴子乃遍召諸子令相之見元慶元爽曰可至<lb/>
　刺史終亦迍否見韓國夫人曰此女大貴然亦不利<lb/>
<pb n="KR3l0004_WYG_013-7a"/>
　則天時衣男子服乳母抱出天綱大驚曰此郎君子<lb/>
　神彩奥澈頗不易知試令行天綱曰龍睛鳳頸貴之<lb/>
　極也轉側視之若是女當為天子貞觀末髙士亷問<lb/>
　天綱曰君之禄夀可至何所對曰今年四月死矣咸<lb/>
　如其言<lb/>
則天時新豐縣東南露䑓鄉因風雨震雷有山踴出高<lb/>
　二百尺有池周逥三頃池中有龍鳳之形禾麥之異<lb/>
　則天以為休禎號曰慶山荆州人俞文俊上書曰臣<lb/>
<pb n="KR3l0004_WYG_013-7b"/>
　聞天氣不和則寒暑倂人氣不和而瘤贅出地氣不<lb/>
　和而堆阜出今陛下以女主處陽位反易剛柔故地<lb/>
　氣隔塞而出變為災陛下謂之慶山臣以為非慶也<lb/>
　宜側身修徳以答天譴不然殃禍立至則天大怒流<lb/>
　之嶺南<lb/>
沙門一行俗姓張名遂郯公謹之曾孫年少出家以聰<lb/>
　敏學行見重於代𤣥宗詔於光文殿改撰厯經後又<lb/>
　移就麗正殿與學士叅校厯術一行乃撰開元大演<lb/>
<pb n="KR3l0004_WYG_013-8a"/>
　厯一卷議十卷厯立成十三卷厯書二十四卷七政<lb/>
　長厯三卷凡五部五十卷未及奏上而卒張説奏上<lb/>
　請令行用初一行造黄道㳺儀以進御製㳺儀銘付<lb/>
　太史監將向靈䑓上用以測候分遣太史官大相元<lb/>
　太等馳驛徃安南朗兖等州測候日影同以二分二<lb/>
　至之日正午時量日影皆數年乃定安南量極髙二<lb/>
　十一度六分冬至日長七尺九寸二分春秋二分長<lb/>
　二尺九寸三分夏至影在表南三寸三分蔚州横野<lb/>
<pb n="KR3l0004_WYG_013-8b"/>
　軍北極髙四十度冬至日影長一丈五尺八寸春秋<lb/>
　二分長六尺六寸二分夏至影在表北二尺二寸九<lb/>
　分此二所為中土南北之極其朗兖太原等州並差<lb/>
　殊不同一行用勾股法筭之云大約南北極相去纔<lb/>
　八萬餘里修厯人陳元景亦善筭術歎曰古人云以<lb/>
　管窺天以蠡測海以為不可得而致也今以丈尺之<lb/>
　術而測天地之大豈可得哉若依此而言則天地豈<lb/>
　得為大也其後叅校一行厯經並精宻迄今行用<lb/>
<pb n="KR3l0004_WYG_013-9a"/>
開元十五年正月集賢學士徐堅請假徃京兆𦵏其妻<lb/>
　岑氏問兆域之制於張説説曰墓而不墳所以反本<lb/>
　也三代以降始有墳之飾斯孝子永思之所也禮有<lb/>
　升降貴賤之度俾存殁之道各得其宜長安神龍之<lb/>
　際有黄州僧泓者能通鬼神之意而以事叅之僕常<lb/>
　聞其言猶記其要墓欲深而狭深者取其幽狭者取<lb/>
　其固平地之下一丈二尺為土界又一丈二尺為水<lb/>
　界各有龍守之土龍六年而一暴水龍十二年而一<lb/>
<pb n="KR3l0004_WYG_013-9b"/>
　暴當其隧者神道不安故深二丈四尺之下可設窀<lb/>
　穸墓之四維謂之折壁欲下闊而上斂其中頂謂之<lb/>
　中樵中樵欲俯歛而傍殺墓中抹粉為飾以代石堊<lb/>
　不置瓴甋瓷瓦以其近於火不置黄金以其乆而為<lb/>
　怪不置朱丹雄黄礬石以其氣燥而烈使墳上草木<lb/>
　枯而不潤不置毛羽以其近於屍也鑄鐵為牛豕之<lb/>
　狀可以禦二龍玉潤而潔能和百神置之墓内以助<lb/>
　神道僧泓之説如此皆前賢所未逹也桓魋石槨王<lb/>
<pb n="KR3l0004_WYG_013-10a"/>
　孫倮𦵏奢儉既過各不得中近大理卿徐有功持法<lb/>
　不濫人用賴焉及其𦵏也儉不逾制將穿墓者曰必<lb/>
　有異應以旌若人果獲石堂其大如釜中空外堅四<lb/>
　門八牖占曰此天所以祚有德也置其墓中其後終<lb/>
　吉後優詔褒贈寵及其子開府王仁皎以外戚之貴<lb/>
　墳墓踰制襚服明器羅列十里墳土未乾家毁子死<lb/>
　殷鑒不逺子其擇焉<lb/>
　　郊禪<lb/>
<pb n="KR3l0004_WYG_013-10b"/>
郊祀禮之宗主也𫝊曰國之大事惟祀與戎唐堯望秩<lb/>
　周文明發禮偹心誠神祗降福東隣殺牛亳社用人<lb/>
　肆忍逞欲禍不旋踵秦興五畤之祠淫而無法漢増<lb/>
　百神之祀黷而不經國家逺酌周官近看隋制無文<lb/>
　咸秩事舉其中故撮其㫖要載之篇末<lb/>
貞觀中百官上表請封禪太宗許焉惟魏徴切諫以為<lb/>
　不可太宗謂魏徴曰朕欲封禪卿極言之豈功不髙<lb/>
　耶徳不厚耶逺夷不服耶嘉瑞不至耶年榖不登耶<lb/>
<pb n="KR3l0004_WYG_013-11a"/>
　何為不可徴對曰陛下功則髙矣而人未懐恵徳雖<lb/>
　厚矣而澤未滂流諸夏雖安未足以供事逺夷慕義<lb/>
　無以供其求符瑞雖臻罻羅猶宻積嵗一豐倉廩尚<lb/>
　虚此臣所以竊謂未可臣未能逺譬但喻於人今有<lb/>
　人十年長患瘡理且愈皮骨僅存便欲使負米一石<lb/>
　日行百里必不可得隋氏之亂非止十年陛下之良<lb/>
　醫除其疾苦雖已乂安未甚充實告成天地臣竊有<lb/>
　疑且陛下東封萬國咸集要荒之外莫不奔走自今<lb/>
<pb n="KR3l0004_WYG_013-11b"/>
　伊洛洎於海岱灌莽巨澤茫茫千里人烟斷絶雞犬<lb/>
　不聞道路蕭條進退艱阻豈可引彼夷狄示之虛弱<lb/>
　殫府竭財未厭逺人之望加年給復不償百姓之勞<lb/>
　或遇水旱之災風雨之變庸夫横議悔不可追豈獨<lb/>
　臣言兆人咸爾太宗不能奪乃罷封禪<lb/>
髙宗乾封初封禪岱宗行初獻之禮畢執事者趨下而<lb/>
　宫官執帷天后率六宫昇壇行禮帷席皆以錦繡為<lb/>
　之識者咸非焉時有羅<graphic n="KR0877" url="https://raw.githubusercontent.com/kanripo/KR-Gaiji/master/images/KR0877.png" mimeType="image/png"/>府果毅李敬直上言封禪<lb/>
<pb n="KR3l0004_WYG_013-12a"/>
　須用明水以實罇彛按淮南子云方諸見月則津而<lb/>
　為水注云方諸隂燧大蛤是也磨械令熱以向月則<lb/>
　水生詔令試之自人定至夜半得水四五斗便差送<lb/>
　太山以供用<lb/>
古封禪禮多闕不載管仲對齊桓公自古封禪者七十<lb/>
　有二君自管仲後西漢一封禪東漢三封禪而張説<lb/>
　封祀壇碑云髙宗六之於今七矣意以漢安帝功徳<lb/>
　不副徒有告成之文故不以為數耳漢武帝封太山<lb/>
<pb n="KR3l0004_WYG_013-12b"/>
　刻石紀號其文曰事天以禮立身以義事親以孝育<lb/>
　人以仁四宇之内莫不為郡縣四夷八蠻咸来貢職<lb/>
　與天無極生人蕃息天禄永徳其歴代玉檢文皆祕<lb/>
　代莫聞知<lb/>
開元十三年𤣥宗既封禪問賀知章曰前代帝王何故<lb/>
　祕玉牒之文知章對曰玉牒本通神明之意前代帝<lb/>
　王所求各異或禱年筭或求神仙其事㣲宻故外人<lb/>
　莫知之𤣥宗曰朕今此行皆為蒼生祈福更無私請<lb/>
<pb n="KR3l0004_WYG_013-13a"/>
　宜將玉牒示百僚其詞曰有唐嗣天子臣某敢昭<lb/>
　告於昊天上帝天啟李氏運興土徳髙祖太宗受命<lb/>
　立極髙宗昇平六合殷盛中宗紹復繼體丕定上帝<lb/>
　眷祐錫臣忠武底綏内難翼戴聖文恭承大寳十有<lb/>
　三年敬若天意四海晏然封祀岱岳謝成於天子孫<lb/>
　百禄蒼生受福御製撰太山銘親扎勒山頂詔張説<lb/>
　製封祀壇碑以紀功徳<lb/>
𤣥宗將東封詔張説徐堅賀知章韋縚康子元等撰東<lb/>
<pb n="KR3l0004_WYG_013-13b"/>
　封儀舊儀禪社首享皇地祗皇后配享新定尊睿宗<lb/>
　以配皇地祗説謂堅等曰王者父天母地皇地祗雖<lb/>
　當皇母位亦當皇帝之母也子配母饗亦有何嫌而<lb/>
　議曰欲令皇后配地祗非古制也天鑒孔明福善如<lb/>
　響乾封之禮皇后配地祗天后為亞獻越國大妃為<lb/>
　終獻宫闈接神有乖舊典上𤣥不祐遂有天授易姓<lb/>
　之事宗社中圮公族誅滅皆由此也景龍之季有事<lb/>
　圜丘韋庶人為亞獻皆受其咎平座齋郎及女人執<lb/>
<pb n="KR3l0004_WYG_013-14a"/>
　祭者亦多夭卒今主上尊天敬神革改斯禮非惟乾<lb/>
　坤降祐亦當垂範將来為萬代法也事遂施行<lb/>
寳應初杜鴻漸為禮儀使與禮官薛頎歸崇敬等建議<lb/>
　以神堯皇帝為受命之主非始封之君得為太祖景<lb/>
　皇帝受封為唐即殷之契周之后稷也郊天地請以<lb/>
　景皇帝配座宗廟亦以景皇帝配獻博士獨孤及議<lb/>
　亦以為若配天之位既易則天祖之號宜廢祀之不<lb/>
　修廟亦當毁恐失宗祖報本之道代宗從之至永泰<lb/>
<pb n="KR3l0004_WYG_013-14b"/>
　二年關中大旱自三月至六月不雨至六月執事者<lb/>
　皆多云景皇帝追封於唐髙祖受命之祖唐有天下<lb/>
　不因景皇帝今配享失位故神不降福愆陽為災詔<lb/>
　㫖令百司議乃止先是諫議大夫黎幹亦奏稱景皇<lb/>
　帝非受命之君不合配天發十詰十難以明之疏奏<lb/>
　不納<lb/>
　<lb/>
　唐新語卷十三<lb/>
</p>
<p>
</p>
  </div>
<div> <lb/>
    <p>
<pb n="KR3l0004_WYG_014-1a"/>
唐新語總論<lb/>
史冊之興其來尚矣蒼頡代結繩之政伯陽主藏室之<lb/>
書晉之董狐楚之倚相皆簡牘椎輪也仲尼因魯史成<lb/>
文著為春秋尊君卑臣去邪歸正用夷禮者無貴賤名<lb/>
不達於王者無賢愚不由君命者無大小人邪行正棄<lb/>
其人人正國邪全棄其國此春秋大旨也故志曰仲尼<lb/>
成春秋而亂臣賊子懼又曰撥亂世反諸正莫近春秋<lb/>
春秋馮義以制法垂文以行教非徒皆以日繫月編年<lb/>
<pb n="KR3l0004_WYG_014-1b"/>
叙事而已後之作者無力病諸司馬遷意在博文綜覈<lb/>
踈畧後六經而先黄老賤處士而寵奸雄班固序廢興<lb/>
則褒時而蔑祖徳述政教則左理本而右典刑此遷固<lb/>
之所蔽也然遷直而事偹固文瞻而事詳若用其所長<lb/>
葢其所短則升堂而入室矣范曄絀公才而採私論捨<lb/>
典實而餙浮言陳壽意不迨文容身遠害既乖直筆空<lb/>
紊舊章自兹以降漸已陵替也國家革隋之弊文筆聿<lb/>
修貞觀開元述作為盛葢光於前代矣自微言既絶異<lb/>
<pb n="KR3l0004_WYG_014-2a"/>
端斯起莊列以仁義為芻狗申韓以禮樂為贅疣徒有<lb/>
著述之名無禆政教之闕聖人遺訓幾乎息矣昔荀爽<lb/>
紀漢事可為鑒戒者以為漢語今之所記庶嗣前修不<lb/>
尚竒正之謀重文徳也不褒縱横之畫賤狙詐也刋滛<lb/>
靡之詞歸正也損術數之畧㧕末也理國者以人為本<lb/>
當厚生以順天立身者以學為先必因文而輔教纎㣲<lb/>
之善㒺不備書百代之後知斯言之可復也<lb/>
</p>
<p>
</p>
  </div></body>
</text>\m</TEI>