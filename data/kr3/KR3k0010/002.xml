<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
                <head>蒙求集註卷下</head>
    <p>
<pb n="KR3k0010_WYG_002-1a"/>
欽定四庫全書<lb/>
　蒙求集註卷下　　　　　唐　李　瀚　撰<lb/>
　　　　　　　　　　　　宋　徐子光　註<lb/>
伊尹負鼎甯戚扣角<lb/>
　史記伊尹欲干湯而無由乃為有莘氏媵臣負鼎俎<lb/>
　以滋味說湯致于王道或曰伊尹處士湯使人聘迎<lb/>
　之五反然後肯徃從湯言素王及九主之事湯舉任<lb/>
　以國政　三齊畧記齊桓公夜出迎客甯戚疾擊其<lb/>
<pb n="KR3k0010_WYG_002-1b"/>
　牛角高歌曰南山矸白石爛生不逄堯與舜禪短布<lb/>
　單衣適至骭從昏飯牛薄夜半長夜漫漫何時旦桓<lb/>
　公召與語說之以為大夫<lb/>
趙壹坎壈顔駟蹇剥<lb/>
　後漢趙壹字元叔漢陽西縣人體貌魁梧望之甚偉<lb/>
　恃才倨傲為鄉黨所擯乃作解擯屢抵罪幾至死友<lb/>
　人救得免乃貽書謝恩為窮鳥賦後舉郡上計到京<lb/>
　師時司徒袁逄受計計吏數百人皆拜伏廷中壹獨<lb/>
<pb n="KR3k0010_WYG_002-2a"/>
　長揖逄異之令左右讓之對曰昔酈食其長揖漢王<lb/>
　今揖三公何遽怪哉逄下堂執手延置上座河南尹<lb/>
　羊陟與逄共稱薦之名動京師士大夫想望其風采<lb/>
　後州郡爭致禮命十辟公府並不就初逄使善相者<lb/>
　相壹云仕不過郡吏竟如其言　漢武故事曰上至<lb/>
　郎署舎見一老郎鬚眉皓白問何時為之對曰臣姓<lb/>
　顔名駟文帝時為郎文帝好文而臣好武景帝好老<lb/>
　而臣尚少陛下好少而臣已老是以三朝不遇也上<lb/>
<pb n="KR3k0010_WYG_002-2b"/>
　感其言擢為㑹稽都尉一本作景帝好美臣貌醜<lb/>
龔遂勸農文翁興學<lb/>
　前漢龔遂字少卿山陽南平陽人以明經為官宣帝<lb/>
　時渤海左右郡歲饑盜賊並起二千石不能禽制上<lb/>
　選能治者以遂為渤海太守年七十餘遂至界盡移<lb/>
　勅屬縣罷捕盜賊吏諸持鉏鍤田器者皆為良民吏<lb/>
　毋得問持兵者乃為盜賊盜賊悉平民安土樂業遂<lb/>
　乃開倉廩假貧民選用良吏慰安牧養焉遂見齊俗<lb/>
<pb n="KR3k0010_WYG_002-3a"/>
　奢侈好末技不田作乃躬率以儉約勸民務農桑民<lb/>
　有帶刀劒者使賣劒買牛賣刀買犢吏民皆富實獄<lb/>
　訟止息後徵遂議曹王生素嗜酒亡節度從至京師<lb/>
　㑹遂引入宫王生曰天子即問君何以治渤海宜曰<lb/>
　皆聖主之德非小臣之力遂受其言以對上說笑曰<lb/>
　君安得長者之言而稱之對曰臣非知此乃議曹教<lb/>
　戒臣也上以遂老不任公卿拜水衡都尉王生為丞<lb/>
　以褒顯遂云　前漢文翁廬江舒人少好學通春秋<lb/>
<pb n="KR3k0010_WYG_002-3b"/>
　景帝末為蜀郡守仁愛好教化見蜀地僻陋有蠻夷<lb/>
　風欲誘進之乃選郡縣小吏開敏有材者親自飭厲<lb/>
　遣詣京師受業博士數歲蜀生皆成就還歸以為右<lb/>
　職官有至郡守刺史者又修起學官于成都市中招<lb/>
　下縣子弟為學官弟子為除更繇高者以補郡縣吏<lb/>
　次為孝弟力田每行縣益從學官諸生明經飭行者<lb/>
　與俱使傳教令出入閨閤吏民見而榮之爭欲為學<lb/>
　官弟子富人至出錢以求之由是大化蜀地學于京<lb/>
<pb n="KR3k0010_WYG_002-4a"/>
　師者比齊魯焉武帝乃令天下郡國皆立學校自文<lb/>
　翁始文翁終于蜀吏民為立祠堂歲時祭祀不絶至<lb/>
　今巴蜀好文雅文翁之化也<lb/>
晏御揚揚五鹿嶽嶽<lb/>
　史記晏平仲嬰為齊相出其御之妻從門間而闚其<lb/>
　夫其夫為相御擁大蓋䇿駟馬意氣揚揚甚自得也<lb/>
　既而歸其妻請去夫問其故妻曰晏子長不滿六尺<lb/>
　身相齊國名顯諸侯妾觀其出志念深矣常有以自<lb/>
<pb n="KR3k0010_WYG_002-4b"/>
　下者今子長八尺乃為人僕御然子之意自以為足<lb/>
　妾是以求去其後夫自抑損晏子怪問之以實對晏<lb/>
　子薦以為大夫　前漢五鹿充宗字君孟時為少府<lb/>
　貴幸為梁丘易自宣帝時善梁丘氏說元帝好之欲<lb/>
　考其異同令充宗與諸易家論充宗乗貴辯口諸儒<lb/>
　莫能與抗皆稱疾不敢㑹有薦朱雲者召入攝齊登<lb/>
　堂抗首而請音動左右既論難連拄五鹿君諸儒為<lb/>
　之語曰五鹿嶽嶽朱雲折其角遂為博士<lb/>
<pb n="KR3k0010_WYG_002-5a"/>
蕭朱結綬王貢彈冠<lb/>
　前漢蕭育字次君東海蘭陵人哀帝時為光禄大夫<lb/>
　執金吾少與陳咸朱博為友著聞當世徃者有王陽<lb/>
　貢禹故長安語曰蕭朱結綬王貢彈冠言其相薦逹<lb/>
　也王吉字子陽瑯琊臯虞人少好學明經宣帝時為<lb/>
　諫大夫與同郡貢禹為友世稱王陽在位貢公彈冠<lb/>
　言其舎取同也禹字少翁以明經潔行著聞仕至御<lb/>
　史大夫<lb/>
<pb n="KR3k0010_WYG_002-5b"/>
龎統展驥仇覽棲鸞<lb/>
　蜀志龎統字士元襄陽人少時樸鈍未有識者司馬<lb/>
　徽有知人鑒稱統當為南州士之冠冕由是漸顯先<lb/>
　主領荆州統以從事守耒陽令在縣不治免官呉將<lb/>
　魯肅遺先主曰龎士元非百里才也使處治中別駕<lb/>
　之任始當展其驥足耳諸葛亮亦言之于先主先主<lb/>
　以為治中從事親待亞于亮遂並為軍師中郎將<lb/>
　後漢仇覽字季智一名香陳留考城人為蒲亭長厲<lb/>
<pb n="KR3k0010_WYG_002-6a"/>
　人生業農畢乃令子弟就學剽輕遊恣者皆役以田<lb/>
　桑賑恤窮寡期年大化初到有陳元者獨與母居而<lb/>
　母詣覽告元不孝覽親到元家與其母子飲因為陳<lb/>
　人倫孝行譬以禍福之言元卒成孝子鄉邑為之語<lb/>
　曰父母何在在我庭化我鳲梟哺所生時考城令王<lb/>
　渙政尚嚴猛聞覽以德化人署為主簿謂曰主簿聞<lb/>
　陳元之過不罪而化之得毋少鷹鸇之志邪覽曰以<lb/>
　為鷹鸇不若鸞鳯渙謝遣曰枳棘非鸞鳯所棲百里<lb/>
<pb n="KR3k0010_WYG_002-6b"/>
　豈大賢之路乃奉資勉入太學學畢歸鄉里州郡並<lb/>
　請皆以疾辭<lb/>
葛亮顧廬韓信升壇<lb/>
　蜀志諸葛亮相先主先主病篤召亮屬以後事謂曰<lb/>
　君才十倍曹丕必能安國終定大事若嗣子可輔輔<lb/>
　之如其不才君可自取亮涕泣曰臣敢竭股肱之力<lb/>
　効忠貞之節繼之以死又為詔勅後主曰汝與丞相<lb/>
　從事事之如父自是事無巨細皆決于亮嘗上疏其<lb/>
<pb n="KR3k0010_WYG_002-7a"/>
　畧曰臣本布衣躬耕於南陽茍全性命于亂世不求<lb/>
　聞達於諸侯先帝不以臣卑鄙猥自枉屈三顧臣<lb/>
　於草廬之中諮以當世之事後常以木牛流馬運糧<lb/>
　據武功五丈原與司馬宣王對於渭南相持百餘日<lb/>
　卒於軍年五十四謚忠武侯亮長於巧思損益連弩<lb/>
　木牛流馬皆出其意推演兵法作八陣圖咸得其要<lb/>
　云　前漢韓信淮隂人家貧無行不得推擇為吏後屬<lb/>
　項羽為郎中數以䇿干羽羽弗用亡歸漢漢王以為<lb/>
<pb n="KR3k0010_WYG_002-7b"/>
　治粟都尉上未之竒數與蕭何語何竒之信度上不<lb/>
　用即亡何追之居一二日來謁上罵曰諸將亡以十<lb/>
　數公無所追追信詐也何曰諸將易得至如信國士<lb/>
　無雙王必欲爭天下非信無可與計事者于是擇日<lb/>
　齋戒設壇場具禮拜為大將一軍皆驚後封楚王都<lb/>
　下邳謀反赦為淮隂侯卒為吕后所斬<lb/>
王裒柏慘閔損衣單<lb/>
　晉書王裒字偉元城陽營陵人少立操尚博學多能<lb/>
<pb n="KR3k0010_WYG_002-8a"/>
　其父儀為文帝司馬見殺裒痛父非命未嘗西向而<lb/>
　坐示不臣朝廷也隱居教授廬於墓側旦夕常至墓<lb/>
　所拜跪攀柏悲號涕泣著樹樹為之枯母性畏雷母<lb/>
　没毎雷輒到墓曰裒在此及讀詩至哀哀父母生我<lb/>
　劬勞未嘗不三復流涕門人受業者並廢蓼莪之篇<lb/>
　家貧躬耕計口而田度身而蠶或有助之者不聽遭<lb/>
　亂戀壟不去　舊註云閔損字子騫早喪母父娶後<lb/>
　母生二子損至孝不怠母疾惡之所生子以綿絮衣<lb/>
<pb n="KR3k0010_WYG_002-8b"/>
　之損以蘆花絮父冬日令損御車體寒失靷父責之<lb/>
　損不自理父察知之欲遣後母損泣啓父曰母在一<lb/>
　子寒母去三子單父善之而止母亦悔改待三子均<lb/>
　平遂成慈母<lb/>
蒙恬製筆蔡倫造紙<lb/>
　初學記云博物志蒙恬造筆又尚書中候𤣥龜負圖<lb/>
　出周公援筆以時文冩之曲禮云史載筆此則秦之<lb/>
　前已有筆矣蓋諸國或未之名而秦獨得其名恬更<lb/>
<pb n="KR3k0010_WYG_002-9a"/>
　為之損益耳故說文曰楚謂之聿呉謂之不律燕謂<lb/>
　之拂秦謂之筆也舊註引博物志云蒙恬為秦將製<lb/>
　筆自此始今本無之　後漢宦者蔡倫字敬仲和帝<lb/>
　時轉中常侍加尚方令監作祕劍及諸器械莫不精<lb/>
　工堅宻為後世法自古書契多編以竹簡其用縑帛<lb/>
　者謂之為紙縑貴而簡重並不便於人倫乃造意用<lb/>
　樹膚麻頭及敝布魚網以為紙奏上之帝善其能自<lb/>
　是莫不通用故天下咸稱蔡侯紙<lb/>
<pb n="KR3k0010_WYG_002-9b"/>
孔伋緼袍祭遵布被<lb/>
　說苑曰子思居於衛緼袍無裏三旬九食田子方聞<lb/>
　之使人遺狐白裘恐其不受因謂之曰吾假人遂亡<lb/>
　之吾與人如棄之子思拜而不受子方曰我有子無<lb/>
　何故不受子思曰伋聞之妄與人如遺棄物於溝壑<lb/>
　伋雖貧不忍以身為溝壑是以不敢　後漢祭遵字<lb/>
　弟孫潁川潁陽人少好經書家富給而恭儉從光武<lb/>
　平河北拜征虜將軍遵為人廉約小心克己奉公賞<lb/>
<pb n="KR3k0010_WYG_002-10a"/>
　賜盡與士卒家無私財身衣韋袴布被夫人裳不加<lb/>
　縁帝以是重焉及卒愍悼尤甚車駕素服臨之喪禮<lb/>
　成親祠以太牢既葬車駕復臨其墳存見夫人室家<lb/>
　其後㑹朝帝每嘆曰安得憂國奉公如祭征虜乎其<lb/>
　見思如此<lb/>
周公握髮蔡邕倒屣<lb/>
　史記曰武王崩周公相成王而使其子伯禽代就封<lb/>
　於魯戒之曰我文王之子武王之弟成王之叔父我<lb/>
<pb n="KR3k0010_WYG_002-10b"/>
　於天下亦不賤矣然我一沐三握髮一飯三吐哺起<lb/>
　以待士猶恐失天下之賢人子之魯恒無以國驕人<lb/>
　　後漢蔡邕字伯喈陳留圉人少博學好辭章數術<lb/>
　天文妙探音律閒居翫古不交當世後為中郎將獻<lb/>
　帝西遷王粲徙長安邕見而竒之時邕才學顯著貴<lb/>
　重朝廷常車騎填巷賓客盈坐聞粲在門倒屣迎之<lb/>
　粲至年既㓜弱容狀短小一座盡驚邕曰此王公之<lb/>
　孫有異才吾不如也吾家書籍文章盡當與之粲曾<lb/>
<pb n="KR3k0010_WYG_002-11a"/>
　祖龔祖暢皆為三公<lb/>
王敦傾室紀瞻出妓<lb/>
　晉書王敦字處仲少有竒人之目尚武帝女襄城公<lb/>
　主拜駙馬都尉明帝初移鎮姑孰因領揚州牧謀逆<lb/>
　病死剖棺戮尸初石崇以奢豪矜物厠上常有十餘<lb/>
　婢侍列皆有容色置甲煎粉沉香汁有如厠者皆易<lb/>
　新衣而出客多羞脫衣而敦脫故著新意色無怍羣<lb/>
　婢曰此客必能作賊又嘗荒恣於色體為之弊左右<lb/>
<pb n="KR3k0010_WYG_002-11b"/>
　諌之敦曰此甚易耳乃開後閣驅諸婢數十人並放<lb/>
　之時人嘆異　世說王遵與周顗及諸朝士詣尚書<lb/>
　紀瞻家觀妓瞻有愛妾能作新聲顗問答之顔無怍<lb/>
　色有司奏顗耽荒詔原之今本缺載<lb/>
暴勝持斧張綱埋輪<lb/>
　前漢暴勝之字公子武帝末郡國盜賊羣起勝之為<lb/>
　直指使者衣綉衣持斧逐捕盜賊督誅郡國車至毎<lb/>
　以軍興誅不從命者威振州郡　後漢張綱字文紀<lb/>
<pb n="KR3k0010_WYG_002-12a"/>
　犍為武陽人少明經學辟為御史時順帝委縱宦官<lb/>
　有識危心綱嘗感激慨然嘆曰穢惡滿朝不能奮身<lb/>
　出命掃國家之難雖生吾不願也漢安初遣八使循<lb/>
　行風俗皆耆儒知名多歴顯位唯綱年少官次最微<lb/>
　餘人受命之部而綱獨埋其車輪於洛陽郵亭曰豺<lb/>
　狼當路安問狐狸遂奏大將軍梁冀等無君之心十<lb/>
　五事京師震竦時冀妹為皇后諸梁姻族滿朝帝雖<lb/>
　知言直不忍用終廣陵太守<lb/>
<pb n="KR3k0010_WYG_002-12b"/>
靈運曲笠林宗折巾<lb/>
　世說新語謝靈運好戴曲柄笠孔隱士謂曰卿欲希<lb/>
　心高逺何不能遺曲蓋之貌謝答曰將不畏影者未<lb/>
　能忘懐又南史謝靈運晉車騎將軍𤣥之孫為學博覽<lb/>
　羣書文章之美與顔延之為江左第一襲封康樂公<lb/>
　世稱謝康樂公為永嘉太守郡有名山水素所愛好<lb/>
　肆意遊遨族弟惠連十歲能屬文靈運嘉賞之云每<lb/>
　有篇章對惠連輒得佳句嘗於永嘉西堂思詩竟日<lb/>
<pb n="KR3k0010_WYG_002-13a"/>
　不就夢見惠連即得池塘生春草大以為工嘗云此<lb/>
　語有神助非吾語也後為侍中免官尋山陟嶺必造<lb/>
　幽峻登躡嘗著木屐起為臨川内史有逆志徙廣州<lb/>
　棄市靈運詩書皆兼獨絶毎文竟手自冩之宋文帝<lb/>
　稱為二寳　後漢郭泰字林宗辟舉不應性明知人<lb/>
　好奬訓士類容貌魁偉褒衣博帶周遊郡國嘗於陳<lb/>
　梁間行遇雨巾一角墊時人乃故折巾一角以為林<lb/>
　宗巾其見慕如此或問范滂曰林宗何如人滂曰隱<lb/>
<pb n="KR3k0010_WYG_002-13b"/>
　不違親貞不絶俗天子不得臣諸侯不得友不知其<lb/>
　他林宗雖善人倫而不為危言覈論故宦官擅政而<lb/>
　不能傷及黨事起名士多被害惟林宗袁閎得免閉<lb/>
　門教授弟子以千數及卒四方之士千餘人㑹葬同<lb/>
　志者共刻石立碑蔡邕為其文謂盧植曰吾為碑銘<lb/>
　多矣皆有慚德唯郭有道無愧色耳其奬拔士人皆<lb/>
　如所鑒<lb/>
屈原澤畔漁父江濱<lb/>
<pb n="KR3k0010_WYG_002-14a"/>
　史記屈原名平楚之同姓為懐王左徒博聞强識明<lb/>
　于治亂<graphic n="KR0570" url="https://raw.githubusercontent.com/kanripo/KR-Gaiji/master/images/KR0570.png" mimeType="image/png"/>于辭令王甚任之上官大夫與之同列爭<lb/>
　寵而心害其能因讒之王怒而疏平後秦昭王欲與<lb/>
　懐王㑹平曰秦虎狼之國不如無行懐王稚子子蘭<lb/>
　勸王行王死于秦長子頃襄王立以子蘭為令尹子<lb/>
　蘭使上官大夫短原于王王怒而遷之原至江濱披<lb/>
　髪行吟澤畔顔色憔悴形容枯槁漁父問曰子非三<lb/>
　閭大夫歟何故至于此原曰舉世混濁而我獨清衆<lb/>
<pb n="KR3k0010_WYG_002-14b"/>
　人皆醉而我獨醒是以見放漁父曰夫聖人不凝滯<lb/>
　于物而能與世推移舉世混濁何不隨其流而揚其<lb/>
　波衆人皆醉何不餔其糟而啜其醨何故懐瑾握瑜<lb/>
　而自令見放為原曰吾聞之新沐者必彈冠新浴者<lb/>
　必振衣安能以身之察察受物之汶汶者乎寧赴常<lb/>
　流而葬乎江魚之腹中耳又安能以皓皓之白而蒙<lb/>
　世之温蠖乎乃作懐沙之賦懐石自投汨羅以死後<lb/>
　百餘年賈生為長沙王太傅過湘水投書以弔之<lb/>
<pb n="KR3k0010_WYG_002-15a"/>
魏勃埽門潘岳望塵<lb/>
　前漢魏勃少時欲求見齊相曹參家貧無以自通乃<lb/>
　常獨早埽齊相舎人門外舎人怪之因特令閽者而<lb/>
　問之勃曰願見相君無因故為子埽于是舎人見勃<lb/>
　曹參因以為舎人　晉潘岳為黄門侍郎性輕躁趨<lb/>
　世利與衛尉石崇等諂事賈謐毎候其出與崇輒望<lb/>
　塵而拜謐與之親善號二十四友岳為其首謐搆愍<lb/>
　懐太子之文及晉書限斷皆岳之辭也初岳為瑯琊<lb/>
<pb n="KR3k0010_WYG_002-15b"/>
　内史孫秀為小史給岳而狡黠自喜岳惡其為人數<lb/>
　撻辱之秀常銜忿及趙王倫輔政秀為中書令遂誣<lb/>
　岳及石崇謀為亂同被誅謐韓夀子賈充婦郭槐養<lb/>
　為己子時賈后淫虐謐干預國事權侔人主<lb/>
京房推律翼奉觀性<lb/>
　前漢京房字君明東郡頓丘人受易焦延壽延壽曰<lb/>
　得我道以亡身者京生也其說長于災變分六十四<lb/>
　卦更直日用事以風雨寒温為候各有占騐房用之<lb/>
<pb n="KR3k0010_WYG_002-16a"/>
　尤精好鐘律知音聲孝元時以孝廉為郎與石顯五<lb/>
　鹿充宗有隙出為魏郡太守房自知數以議論為大<lb/>
　臣所非不欲逺離左右及為太守憂懼乃上封事言<lb/>
　災異既而顯告房非謗政治歸惡天子詿誤諸侯王<lb/>
　遂棄市房本姓李推律自定為京氏　前漢翼奉字<lb/>
　少君東海下邳人明經術好律厯隂陽之占元帝即<lb/>
　位徵之奉上封事曰治道要務在知下之邪正于是<lb/>
　有時客主邪之語其畧曰參之六合五行則可以見<lb/>
<pb n="KR3k0010_WYG_002-16b"/>
　人性知人情觀性以厯觀情以律明主所宜獨用後<lb/>
　官至諫大夫<lb/>
甘寧奢侈陸凱貴盛<lb/>
　呉志甘寧字興霸巴郡臨江人少有氣力好游俠招<lb/>
　合輕薄少年為渠帥仕孫權以功拜折衝將軍呉書<lb/>
　曰寧輕俠殺人藏舎亡命聞于郡中其出入步則陳<lb/>
　車騎水則連輕舟侍從被文綉幃帳以珠玉為飾常<lb/>
　以繒錦維舟去或割棄以示奢也江表傳曰曹公出<lb/>
<pb n="KR3k0010_WYG_002-17a"/>
　濡湏臨江飲馬權率衆應之使寧為前都督勅使夜<lb/>
　入魏軍寧選徤兒百餘人徑詣曹公營下踰壘入營<lb/>
　斬數千級北軍驚駭權曰孟德有張遼孤有興霸足<lb/>
　相敵也　呉志陸凱字敬風呉人丞相遜族子孫皓<lb/>
　時為丞相世說曰皓問凱卿一宗在朝有幾人答曰<lb/>
　二相五侯將軍十餘人皓曰盛哉凱曰君賢臣忠國<lb/>
　之盛也父慈子孝家之盛也今政荒民弊覆亡是懼<lb/>
　臣何敢言盛也<lb/>
<pb n="KR3k0010_WYG_002-17b"/>
干木富義於陵辭聘<lb/>
　淮南子曰段干木辭禄而處家魏文侯過其門而式<lb/>
　之其僕曰干木布衣之士君式其閭不已甚乎文侯<lb/>
　曰干木不趨勢利懐君子之道隱處窮巷聲馳千里<lb/>
　寡人敢勿式乎干木光于德寡人光于勢干木富于<lb/>
　義寡人富于財勢不若德尊財不若義高干木難以<lb/>
　勢易寡人弗為　古列女傳楚王聞於陵子終賢欲<lb/>
　以為相使使者持金百鎰徃聘之子終入謂妻曰王<lb/>
<pb n="KR3k0010_WYG_002-18a"/>
　欲以我為相今日為相明日結駟連騎食方丈于前<lb/>
　可乎妻曰夫子織屨以為食非與物無治也左琴而<lb/>
　右書樂亦在其中矣夫結駟連騎所安不過容膝食<lb/>
　方丈于前所甘不過一肉以容膝之安一肉之味而<lb/>
　懐楚國之憂其可乎亂世多害妾恐先生之不保命<lb/>
　也于是子終出謝使者遂相與逃而為人灌園高士<lb/>
　傳曰陳仲子字子終齊人辭母兄將妻適楚居於陵<lb/>
　自號於陵仲子<lb/>
<pb n="KR3k0010_WYG_002-18b"/>
元凱傳癖伯英草聖<lb/>
　晉書杜預字元凱既立功之後從容無事乃耽思經<lb/>
　籍為春秋左氏經傳集解又參考衆家譜第謂之釋<lb/>
　例又作盟㑹圖春秋長厯備成一家之學比老乃成<lb/>
　又撰女記讃當時論者謂預文義質直世人未之重<lb/>
　唯祕書監摯虞賞之曰左丘明本為春秋作傳而左<lb/>
　傳遂自孤行設釋例本為傳設而無所發明何但左<lb/>
　傳故亦孤行時王濟解相馬又甚愛之而和嶠頗聚<lb/>
<pb n="KR3k0010_WYG_002-19a"/>
　歛預常稱濟有馬癖嶠有財癖武帝聞之謂曰卿有<lb/>
　何癖對曰臣有左傳癖終司𨽻校尉位特進贈征南<lb/>
　大將軍初預好為後世名嘗言高岸為谷深谷為陵<lb/>
　刻石為二碑記其<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>績一沉峴山之下一立峴山之<lb/>
　上曰焉知此後不為陵谷乎　後漢張芝字伯英敦<lb/>
　煌酒泉人善草書衛恒曰章帝時齊相杜度號善作<lb/>
　篇後有崔瓘崔實亦皆稱工杜氏殺字甚安而書體<lb/>
　微瘦崔氏甚得筆勢而結字小疏伯英因而轉精甚<lb/>
<pb n="KR3k0010_WYG_002-19b"/>
　巧凡家之衣帛必書而後練之臨池學書池水盡黑<lb/>
　下筆為楷則號匆匆不暇草書寸紙不見遺世尤寳<lb/>
　其書韋仲將謂之草聖<lb/>
馮異大樹千秋小車<lb/>
　後漢馮異字公孫潁川父城人好讀書通左氏春秋<lb/>
　孫子兵法漢兵起以郡掾守父城光武為司𨽻道經<lb/>
　父城即開門迎光武署為主簿及王郎起光武自薊<lb/>
　東南馳至饒陽蕪蔞亭天寒衆饑疲異上豆粥明旦<lb/>
<pb n="KR3k0010_WYG_002-20a"/>
　光武曰昨得公孫豆粥饑寒俱解及至南宫遇大風<lb/>
　雨光武入道傍舎燎衣異進麥飯莵肩因渡滹沱河<lb/>
　還拜偏將軍為人謙退不伐行與諸將相逄輒引車<lb/>
　避道進止皆有表識軍中號為整齊毎所止舎諸將<lb/>
　並坐論功異常獨屏樹下軍中號曰大樹將軍及破<lb/>
　邯鄲乃更部分諸將各有配𨽻軍士皆言願屬大樹<lb/>
　將軍光武以此多之後封陽夏侯拜征西大將軍賜<lb/>
　珍寳衣服錢帛詔曰倉卒蕪蔞亭豆粥滹沱河麥飯<lb/>
<pb n="KR3k0010_WYG_002-20b"/>
　厚意久不報異稽首謝　前漢車千秋本姓田氏為<lb/>
　高寢郎㑹衛太子為江充所譛敗久之武帝頗知太<lb/>
　子寃千秋上急變訟曰子弄父兵罪當笞天子之子<lb/>
　過誤殺人當何罪哉臣嘗夢見一白頭翁教臣言上<lb/>
　大感悟召千秋至前千秋長八尺餘體貌甚麗帝見<lb/>
　而悅之謂曰父子之間人所難言公獨明其不然此<lb/>
　高廟神靈使公教我公當為我輔佐立拜大鴻臚數<lb/>
　月為丞相封富民侯千秋無他材能術學又無閥閱<lb/>
<pb n="KR3k0010_WYG_002-21a"/>
　功勞特以一言寤意旬月取宰相封侯世未嘗有也<lb/>
　千秋年老上優之朝見得乘小車入宫殿中故因號<lb/>
　曰小車丞相<lb/>
漂母進食孫鍾設𤓰<lb/>
　前漢韓信家貧嘗從下鄉南昌亭長食亭長妻苦之<lb/>
　乃晨炊蓐食食時信徃不為具食信自絶去至城下<lb/>
　釣有一漂母哀之飯信數十日信曰吾必重報母母<lb/>
　曰大丈夫不能自食吾哀王孫而進食豈望報乎淮<lb/>
<pb n="KR3k0010_WYG_002-21b"/>
　隂少年有侮信衆辱信曰能死刺我不能出跨下信<lb/>
　熟視俛出跨下一市皆笑以為怯及信為楚王召漂<lb/>
　母賜千金及下鄉亭長錢百曰公小人為德不竟召<lb/>
　辱巳少年以為中尉告諸將相曰此壯士也方辱我<lb/>
　時寧不能死死之無名故忍而就此　幽𡨕録孫鍾<lb/>
　少時家貧種𤓰𤓰熟有三人來乞𤓰鍾引入庵中設<lb/>
　𤓰及飯飯訖謂鍾曰蒙君厚惠今示子葬地欲得世<lb/>
　世封侯欲為數代天子又曰我司命也君下山百步<lb/>
<pb n="KR3k0010_WYG_002-22a"/>
　勿反顧鍾下六十來步囘看並為白鶴飛去鍾遂於<lb/>
　此葬母冢上有氣屬天鍾後生堅堅生權權生亮及<lb/>
　休權孫和生皓為晉所滅降為歸命侯<lb/>
壺公謫天薊訓歴家<lb/>
　後漢汝南費長房為市掾市中有老翁賣藥懸一壺<lb/>
　於肆頭及市罷輒跳入壺中市人莫之見唯長房於<lb/>
　樓上覩之異焉因徃再拜奉酒脯翁知長房之意其<lb/>
　神也謂曰子明日可更來長房旦日復詣翁翁與俱<lb/>
<pb n="KR3k0010_WYG_002-22b"/>
　入壺中維見玉堂嚴麗㫖酒甘肴盈衍其中共飲畢<lb/>
　而出翁約不得與人言之後乃就樓上候長房曰我<lb/>
　神仙之人以過見責今當去能相隨乎樓下有少酒<lb/>
　與卿為別長房使人取之不能勝又令人扛之猶不<lb/>
　能舉翁聞笑而下樓以一指提上視器如一升許二<lb/>
　人終日飲不盡　神仙傳薊子訓齊人舉孝廉除郎<lb/>
　中又為都尉人莫知其有道在鄉里常以信讓與人<lb/>
　二百餘年顔色不老曾徃抱鄰舎嬰兒誤墮地兒家<lb/>
<pb n="KR3k0010_WYG_002-23a"/>
　素尊子訓即埋之二十餘日子訓自外來抱兒還之<lb/>
　家恐是鬼子訓既去掘視所埋但泥而已又諸老人<lb/>
　鬢白者子訓與對坐共語宿昔皆還黑京師貴人莫<lb/>
　不虚心欲見爭請子訓徃盡令太學諸生為請子訓<lb/>
　子訓曰吾某月日當徃到期子訓以食時發日中到<lb/>
　未半日行千餘里乃見諸生問誰欲見我卿盡語之<lb/>
　我日中當徃到日中子訓果徃二十三處諸貴人喜<lb/>
　自謂先詣之明日相參問各言子訓衣服顔色如一<lb/>
<pb n="KR3k0010_WYG_002-23b"/>
　而所論說隨主所語不同逺近驚異子訓自乗青騾<lb/>
　出東門陌上徐徐行諸貴人走馬逐不能及行半日<lb/>
　而相去常一里許乃止<lb/>
劉𤣥刮席晉惠聞蟆<lb/>
　後漢劉𤣥字聖公光武族兄王莽末平林陳牧等聚<lb/>
　衆號平林兵聖公徃從之及破莽軍號聖公為更始<lb/>
　將軍衆雖多無所統一遂共立更始為天子更始即<lb/>
　帝位南面朝羣臣素懦弱羞愧流汗舉手不能言初<lb/>
<pb n="KR3k0010_WYG_002-24a"/>
　入都宛城時漢兵誅王莽傳首詣宛縣於市遂北都<lb/>
　洛陽後遷長安初莽敗惟未央宫被焚餘宫館無所<lb/>
　毁官府市㕓不改於舊更始既至居長樂宫升前殿<lb/>
　郎吏以次列庭中更始羞怍俛首刮席不敢視後赤<lb/>
　眉賊入關見殺　晉惠帝初為太子朝廷咸知不堪<lb/>
　政事武帝亦疑焉嘗使決尚書事不能對賈妃遣左<lb/>
　右代對遂安及居大位政出群下綱紀大壊貨賂公<lb/>
　行勢位之家以貴陵物忠賢路絶讒邪得志更相薦<lb/>
<pb n="KR3k0010_WYG_002-24b"/>
　舉天下謂之互市嘗在華林園聞蝦蟆聲謂左右曰<lb/>
　此鳴者為官乎私乎或對曰在官地為官在私地為<lb/>
　私及天下荒亂百姓餓死帝曰何不食肉糜其蒙蔽<lb/>
　皆此類<lb/>
伊籍一拜酈生長揖<lb/>
　蜀志伊籍字機伯山陽人先主以為左將軍從事中<lb/>
　郎遣使呉孫權聞其才辨欲逆折以辭籍適入拜權<lb/>
　曰勞事無道之君乎對曰一拜一起未足為勞機㨗<lb/>
<pb n="KR3k0010_WYG_002-25a"/>
　類如此權甚異之　前漢酈食其陳留高陽人好讀<lb/>
　書家貧落魄無衣食業為里監門縣中賢豪不敢役<lb/>
　謂之狂生沛公畧地至高陽召食其入見沛公方踞<lb/>
　床使兩女子洗食其長揖不拜曰足下必欲舉義兵<lb/>
　誅無道秦不宜踞見長者於是沛公輟洗起延上坐<lb/>
　謝之既下陳留號為廣野君韓信東擊齊又使食其<lb/>
　說齊王田廣罷歴下兵馮軾下齊七十餘城及信兵<lb/>
　至廣以為食其賣已迺烹之<lb/>
<pb n="KR3k0010_WYG_002-25b"/>
馬安四至應璩三入<lb/>
　前漢司馬安汲黯姊子少與黯為太子洗馬安文深<lb/>
　巧善宦四至九卿終河南太守昆弟以安故同時至<lb/>
　二千石十人　文章叙録應璩字休璉汝南人博學<lb/>
　好屬文魏明文帝世歴散騎常侍齊王即位遷侍中<lb/>
　大將軍長史曹爽秉政多違法度璩為百一詩以諷<lb/>
　焉其畧曰前者墮官去有人適我閭田家無所有酌<lb/>
　醴焚枯魚問我何功德三入承明廬其言雖頗諧合<lb/>
<pb n="KR3k0010_WYG_002-26a"/>
　多切世要世共傳之<lb/>
郭解借交朱家脫急<lb/>
　前漢郭解字翁伯河内軹人為人靜悍不飲酒少時<lb/>
　隂賊感慨不快意所殺甚衆以軀藉友報仇臧命作<lb/>
　姦剽攻休乃鑄錢掘冢不可勝數適有天幸窘急常<lb/>
　得脫長更折節為儉以德報怨厚施而薄望後坐客<lb/>
　殺人解實不知御史大夫公孫𢎞議曰解布衣為任<lb/>
　俠行權以睚眦殺人當大逆無道遂族解　前漢朱<lb/>
<pb n="KR3k0010_WYG_002-26b"/>
　家魯人皆以儒教而朱家用俠聞所臧活豪士以百<lb/>
　數其餘庸人不可勝言然終不伐其能飲其德所嘗<lb/>
　施者惟恐見之振人不贍先從貧賤始家亡餘財衣<lb/>
　不兼采食不重味乘不過軥牛專趨人之急甚於己<lb/>
　私既隂脫季布之厄及布尊貴終身不見自關以東<lb/>
　莫不延頸願交<lb/>
虞延刻期盛吉垂泣<lb/>
　後漢虞延字子大陳留東昏人延初生其上有物若<lb/>
<pb n="KR3k0010_WYG_002-27a"/>
　一匹練遂上升天占者以為吉及長長八尺三寸腰<lb/>
　帶十圍力能扛鼎性敦樸不拘小節又無鄉曲之譽<lb/>
　王莽末天下大亂延嘗嬰甲胄擁衛親族扞禦刼盜<lb/>
　賴其全者甚衆建武初除細陽令每至歲時伏臘輒<lb/>
　休遣徒繫歸家並感恩德應期而還有囚於家被病<lb/>
　自載詣獄既至而死率掾官屬殯於門外百姓感悅<lb/>
　永平中為三公　㑹稽典録盛吉字君達拜廷尉性<lb/>
　多仁惠務在哀矜毎冬月罪囚當斷其妻執燭吉持<lb/>
<pb n="KR3k0010_WYG_002-27b"/>
　丹青筆相向垂泣謝承後漢書盛吉為廷尉每至冬<lb/>
　節罪囚當斬妻夜執燭吉持丹青筆夫妻相對垂泣<lb/>
　決罪<lb/>
豫讓呑炭鉏麑觸槐<lb/>
　史記豫讓晉人嘗事范中行氏去而事智伯智伯尊<lb/>
　寵之趙襄子與韓魏合謀滅智伯三分其地襄子怨<lb/>
　智伯漆其頭為飲器讓曰士為知己者死女為悅己<lb/>
　者容我必為智伯報仇乃變名姓為刑人入宫塗厠<lb/>
<pb n="KR3k0010_WYG_002-28a"/>
　中挾匕首欲以刺襄子襄子如厠心動搜之則豫讓<lb/>
　也襄子義而釋之又漆身為厲呑炭為啞使形狀不<lb/>
　可知伏於橋下襄子至橋馬驚曰此必豫讓問曰子<lb/>
　事范中行氏智伯滅之不為報讎而反臣智伯智伯<lb/>
　已死獨何報讎之深對曰臣事范中行氏衆人遇我<lb/>
　我故衆人報之智伯國士遇我我故國士報之襄子<lb/>
　曰寡人赦子亦已足矣子自為計讓曰臣固伏誅然<lb/>
　願請君之衣而擊之以致報讐之意襄子持衣與之<lb/>
<pb n="KR3k0010_WYG_002-28b"/>
　乃拔劍三躍而擊之曰吾可以下報智伯矣遂伏劍<lb/>
　而死　左氏傳曰晉靈公不君厚斂以彫牆從臺上<lb/>
　彈人而觀其避丸也宰夫胹熊蹯不熟殺之寘諸畚<lb/>
　婦人載過朝盾為正卿驟諫公患之使鉏麑賊之晨<lb/>
　徃寢門闢矣盛服將朝尚早坐而假寐麑退嘆而言<lb/>
　曰不忘恭敬民之主也賊民之主不忠棄君之命不<lb/>
　信有一於此不如死也觸槐而死<lb/>
阮孚蠟屐祖約好財<lb/>
<pb n="KR3k0010_WYG_002-29a"/>
　晉書阮孚字遙集始平太守咸之子元帝以為安東<lb/>
　參軍蓬髮飲酒不以世務嬰心轉從事中郎終日酣<lb/>
　縱常為有司所按遷散騎常侍嘗以金貂換酒復為<lb/>
　所司彈劾帝宥之初祖約性好財孚性好屐同是累<lb/>
　而未判其得失有詣約見正料財物客至屏當不盡<lb/>
　餘兩小簏以著背後傾身障之意未能平或有詣阮<lb/>
　正見蠟屐因自嘆曰未知一生當著幾兩屐神色閑<lb/>
　暢於是勝負始分終廣州刺史祖約字士少刺史逖<lb/>
<pb n="KR3k0010_WYG_002-29b"/>
　之弟蘇峻克京師矯詔以為侍中為石勒所殺<lb/>
初平起石左慈擲盃<lb/>
　神仙傳黄初平丹谿人年十五家使牧羊有道士見<lb/>
　其良謹使將至金華山石室中四十餘年不復念家<lb/>
　其兄初起索之不得見後在市有道士善卜乃就占<lb/>
　之道士曰金華山中有牧羊兒是卿弟非邪初起即<lb/>
　隨道士尋見兄弟悲喜問羊何在初平曰近在山東<lb/>
　初起徃視了不見羊但見白石無數還曰無羊初平曰羊<lb/>
<pb n="KR3k0010_WYG_002-30a"/>
　在耳但兄自不見便乃俱徃初平言叱叱羊起於是<lb/>
　白石皆起成羊數萬頭初起曰我兄弟神通如此吾<lb/>
　可學否初平曰唯好道便得初起便棄妻兒留就初<lb/>
　平共服松脂茯苓至五千石能坐在立亡日中無影<lb/>
　有童子之色後還鄉諸親死亡畧盡乃去以方教授<lb/>
　南伯逄易姓為赤初起改為魯班初平改為赤松子<lb/>
　其後傳服此藥得仙者數十人　神仙傳左慈字元<lb/>
　放盧江人少明五經兼通星氣見漢祚將盡乃嘆曰<lb/>
<pb n="KR3k0010_WYG_002-30b"/>
　值此衰運官髙者危才高者死當代榮華不足貪也<lb/>
　乃學道術尤明六甲能役鬼神坐致行厨精思於天<lb/>
　柱山中得石室九丹金液經神變百端曹操聞而召<lb/>
　之閉一室中斷穀食日與二升水朞年出之顔色如<lb/>
　故操欲學道左慈曰學道當清淨無為操怒謀殺之<lb/>
　為設酒慈乞分杯飲酒時天寒温酒尚未熱慈拔簮<lb/>
　以畫杯酒酒即中斷分為兩向慈飲其半送半與操<lb/>
　操未即飲慈乞自飲飲畢以杯擲屋棟杯便懸著棟<lb/>
<pb n="KR3k0010_WYG_002-31a"/>
　動搖似鳥飛之狀似欲落不落一坐矚目視杯已失<lb/>
　慈所在操嘗㑹賓顧衆曰珍羞俱備所少呉江鱸魚<lb/>
　耳慈求銅盆貯水以竹竿釣須臾引鱸出操曰一鱸<lb/>
　不周坐席慈更餌釣沉之復引出皆三尺餘操膾之<lb/>
　恨無蜀薑慈曰易得操恐近取之因曰吾前遣人到<lb/>
　蜀買錦可報令增一端語頃即得薑還使報命後返<lb/>
　騐問增錦之狀若符契也<lb/>
武陵桃源劉阮天台<lb/>
<pb n="KR3k0010_WYG_002-31b"/>
　陶潜桃花源記云晉太元中武陵人捕漁縁溪行忘<lb/>
　路之逺近忽逄桃花林夾岸數百步中無雜樹芳華<lb/>
　鮮美落英繽紛漁人甚異之復前行欲窮其林林盡<lb/>
　水源得一山山有小口髣髴若有光便捨舟從口入<lb/>
　初極狹纔通人復行數十步豁然開朗土地平曠屋<lb/>
　舎儼然有良田美池桑竹之屬阡陌交通雞犬相聞<lb/>
　其中徃來種作男女衣著悉如外人黄髮垂髫怡然<lb/>
　自樂見漁人乃大驚問所從來具答之便邀還家為<lb/>
<pb n="KR3k0010_WYG_002-32a"/>
　設酒殺雞作食村中咸來問訊自云先世避秦亂率<lb/>
　妻子邑人來此絶境不復出遂與外人間隔問今是<lb/>
　何世乃不知有漢無論魏晉此人為具言聞皆嘆惋<lb/>
　餘人各復延至其家皆出酒食停數日辭去既出得<lb/>
　其船便扶向路處處誌之及郡詣太守說太守即遣<lb/>
　人隨徃尋向所誌遂迷不復得路　續齊諧記漢明<lb/>
　帝永平中剡縣有劉晨阮肇入天台山採藥迷失道<lb/>
　路糧盡望山頭有桃共取食之如覺少徤下山得澗<lb/>
<pb n="KR3k0010_WYG_002-32b"/>
　水飲之並澡洗望見蔓菁果從山後出次有一杯流<lb/>
　出中有胡麻飯屑二人相謂曰去人不逺因過水行<lb/>
　一里又度一山出大溪見二女顔容絶妙世未有便<lb/>
　喚劉阮姓名如有舊喜問郎等來何晚因邀過家留<lb/>
　館服飾精華東西各有牀帳帷設七寳瓔珞非世所<lb/>
　有左右悉青衣端正都無男子須臾進胡麻飯山羊<lb/>
　脯甚美又設甘酒有數十客將三五桃至云來慶女<lb/>
　壻各出樂器歌調作樂日向暮仙女各還去劉阮就<lb/>
<pb n="KR3k0010_WYG_002-33a"/>
　所邀女家止宿行夫婦之道留十五日求還女曰來<lb/>
　此皆是宿福所招得與仙女交接流俗何所樂遂住<lb/>
　半年天氣和適常如三二月百鳥哀鳴悲思求歸甚<lb/>
　切女曰罪根未滅使君子如此更喚諸仙女共作歌<lb/>
　吹送劉阮從此山洞口去不逺至大道隨其言得還<lb/>
　家鄉並無相識鄉里怪異乃騐得七代子孫傳聞上<lb/>
　祖入山不出不知何在既無親屬栖泊無所却欲還<lb/>
　女家尋山路不獲至太康八年失二人所在<lb/>
<pb n="KR3k0010_WYG_002-33b"/>
王儉墜車禇淵落水<lb/>
　南史齊司徒禇淵字彦囘因送湘州刺史王僧虔閣<lb/>
　道壊落水僕射王儉驚跳下車謝超宗抵掌笑曰落<lb/>
　水三公墜車僕射彦囘出水霑濕狼籍超宗先在僧<lb/>
　虔舫抗聲曰有天道焉天所不容有地道焉地所不<lb/>
　受投畀河伯河伯不受彦囘大怒曰寒士不遜超宗<lb/>
　曰不能賣袁劉得富貴焉免寒士儉字仲寳祖曇首<lb/>
　父僧綽俱為侍中儉㓜篤學丹陽尹袁粲見之曰宰<lb/>
<pb n="KR3k0010_WYG_002-34a"/>
　相之門栝柏豫章雖小已有棟梁氣矣終當任人家<lb/>
　國事仕至中書監寡嗜欲惟以經國為事少有宰相<lb/>
　志賦詩曰稷契匡虞夏伊周翼商周舊本儉作常誤<lb/>
　也淵年十餘時父有牛墮井營救喧擾淵下簾不視<lb/>
　有門生盜其衣淵見謂曰可宻藏之無令人知門生<lb/>
　慚而去宋明帝時遷吏部尚書有人求官宻袖一餅金<lb/>
　出示之曰人無所知淵曰卿自應得官無假此物若<lb/>
　見與必相啓此人懼收金而去後為尚書令歸心齊<lb/>
<pb n="KR3k0010_WYG_002-34b"/>
　髙帝帝立進位中書監世以名節譏之百姓語曰可<lb/>
　憐石頭城寧為袁粲死不作彦囘生粲為司徒與尚<lb/>
　書令劉彦節貳于高帝死其事<lb/>
季倫錦障春申珠履<lb/>
　晉書石崇字季倫父苞位至司徒臨終分財物與諸<lb/>
　子獨不及崇其母以為言苞曰此兒雖小後自能得<lb/>
　為荆州刺史刼逺使商客致富不貲後拜衛尉財産<lb/>
　豐積室宇宏麗後房百數皆曵紈綉珥金翠絲竹盡<lb/>
<pb n="KR3k0010_WYG_002-35a"/>
　當時之選庖膳窮水陸之珍與貴戚王愷羊琇之徒<lb/>
　以奢靡相尚愷以飴澳釡崇以蠟代薪愷作紫絲布<lb/>
　步障四十里崇作錦步障五十里以敵之崇塗屋以<lb/>
　椒愷用赤石脂武帝每助愷嘗以珊瑚樹賜之高三<lb/>
　尺許枝柯扶疎世所罕比愷以示崇崇以鐵如意擊<lb/>
　碎愷聲色方厲崇曰不足多恨今還卿乃命左右悉<lb/>
　取珊瑚樹有高三四尺者六七株條榦絶俗光彩耀<lb/>
　目如愷比者甚衆愷恍然自失　史記楚考烈王以<lb/>
<pb n="KR3k0010_WYG_002-35b"/>
　黄歇為相封春申君是時齊有孟常君趙有平原君<lb/>
　魏有信陵君方争下士招致賓客以相傾奪趙平原<lb/>
　君使人於春申君春申君舎之於上舎趙使欲夸楚<lb/>
　為瑇瑁簮刀劍室以珠玉飾之請命春申君客春申<lb/>
　客三千餘人其上客皆躡珠履以見趙使趙使大慙<lb/>
甄后出拜劉楨平視<lb/>
　魏志文帝甄后漢太保甄邯後袁紹為中子熈納之<lb/>
　熈出為幽州后留奉姑及冀州平文帝納后於鄴魏<lb/>
<pb n="KR3k0010_WYG_002-36a"/>
　畧曰鄴城破紹妻及后共坐皇堂上文帝入紹舎見<lb/>
　紹妻及后后怖以頭伏姑膝上紹妻兩手自摶文帝<lb/>
　謂曰劉夫人云何如此令新婦舉頭姑乃捧后令仰<lb/>
　文帝就視見其顔色非凡稱嘆之太祖聞其意遂為<lb/>
　迎取典畧曰太子嘗詣諸文學酒酣坐歡命夫人甄<lb/>
　氏出拜坐人衆中皆咸伏而劉楨獨平視太祖聞之<lb/>
　乃收楨減死輸作<lb/>
胡嬪爭摴晉武傷指<lb/>
<pb n="KR3k0010_WYG_002-36b"/>
　晉書胡貴妃名芳父奮家世將門為鎮軍大將軍武<lb/>
　帝多簡良家女以充内職自擇其美者以絳紗繫臂<lb/>
　芳既入選下殿號泣左右止之曰陛下聞聲芳曰死<lb/>
　且不畏何畏陛下拜為貴嬪時帝多内寵平呉後復<lb/>
　納孫皓宫人數千掖庭殆將萬人而並寵者甚衆帝<lb/>
　莫知所適常乘羊車恣其所之至便宴寢宫人乃取<lb/>
　竹葉揷戸以鹽汁洒地而引帝車然芳蒙幸殆有專<lb/>
　房之寵侍御服飾亞於皇后帝嘗與之摴蒱爭矢遂<lb/>
<pb n="KR3k0010_WYG_002-37a"/>
　傷上指帝怒曰此固將種也對曰北伐公孫西拒諸<lb/>
　葛此非將種而何帝有慚色<lb/>
石慶數馬孔光温樹<lb/>
　前漢石奮趙人孝文帝時官至大中大夫無文學恭<lb/>
　謹無與比長子建次甲次乙次慶皆以馴行孝謹官<lb/>
　至二千石景帝曰石君及四子皆二千石人臣尊寵<lb/>
　迺舉集其門因號奮為萬石君慶武帝時為太僕御<lb/>
　出上問車中幾馬慶以䇿數馬畢舉首曰六馬慶於<lb/>
<pb n="KR3k0010_WYG_002-37b"/>
　兄弟最為簡易然猶如是後為丞相　前漢孔光字<lb/>
　子夏孔子十四世孫經學尤明以高第為尚書轉僕<lb/>
　射尚書令凡典樞機十餘年有所言輒削草稿以為<lb/>
　章主之過以奸忠直人臣大罪有所薦舉惟恐人之<lb/>
　聞知沐日歸休兄弟妻子燕語終不及朝省政事或<lb/>
　問光温室省中樹皆何木也光黙不應答以他語其<lb/>
　不泄如是哀帝立拜丞相及王莽權盛稱宰衡光固<lb/>
　辭位太后詔曰國之將興尊師而重傅其令太師毋<lb/>
<pb n="KR3k0010_WYG_002-38a"/>
　朝十日一賜餐賜靈夀杖光凡為御史大夫丞相各<lb/>
　再一為大司徒太傅太師歴三世居公輔位<lb/>
翟湯隱操許詢勝具<lb/>
　晉書翟湯字道深潯陽人篤行純素廉潔不屑世事<lb/>
　耕而後食永嘉末冦害相繼聞湯名德皆不敢犯鄉<lb/>
　鄰賴之辟召不至子莊字祖休遵湯之操不交人物<lb/>
　惟以弋釣為事及長不復獵或問漁獵同是害生何<lb/>
　止去其一莊曰獵自我釣自物未能頓盡故先節其<lb/>
<pb n="KR3k0010_WYG_002-38b"/>
　甚者且夫貪餌呑鈎豈我哉時以為知言晚節亦復<lb/>
　不釣徵命不就子矯亦有髙操屢辭辟命矯子法賜<lb/>
　孝武以散騎徵不至世有隐行云　舊注世説云許<lb/>
　詢字𤣥度好游山澤而體便登陟時人曰許非徒有<lb/>
　勝情有濟勝之具詢隱永興幽穴毎致四方詩之遺<lb/>
　或謂許曰嘗聞山人乃似爾耳許曰筐篚包苴固當<lb/>
　輕於天下之寳今本無載<lb/>
優旃滑稽落下厯數<lb/>
<pb n="KR3k0010_WYG_002-39a"/>
　史記優旃秦倡朱儒善為笑言然合於大道秦始皇<lb/>
　時置酒而天雨陛楯者皆沾寒旃哀之謂曰汝欲休<lb/>
　乎我即呼女女應曰諾有頃臨檻大呼曰陛楯郎郎<lb/>
　曰諾優旃曰汝雖長何益幸雨立我雖短幸休居於<lb/>
　是始皇使得半相代嘗欲大苑囿旃曰善多縱禽獸<lb/>
　於其中冦從東方來令麋鹿觸之足矣始皇以故輟<lb/>
　止二世立又欲漆其城旃曰佳哉漆城蕩蕩冦來不<lb/>
　能上即欲就之易為漆耳顧難為䕃室二世笑而止<lb/>
<pb n="KR3k0010_WYG_002-39b"/>
　前漢造太初厯方士唐都巴郡落下閎與焉都分天部<lb/>
　而閎運算轉厯其法以律起厯曰律容一龠積八十<lb/>
　一寸則一日之分也與長相終律長九寸百七十一<lb/>
　分而終復三復而得甲子夫律隂陽九六爻象所從<lb/>
　出也故黄鍾紀元氣謂之律律法也莫不取法焉賛<lb/>
　曰厯數則唐都落下閎<lb/>
曼容自免子平畢娶<lb/>
　前漢邴丹字曼容瑯琊人養志自修為官不肯過六<lb/>
<pb n="KR3k0010_WYG_002-40a"/>
　百石輒自免去　後漢向長字子平河内朝歌人隱<lb/>
　居不仕性尚中和好通老易貧無資食好事者更饋<lb/>
　焉受之取足而反其餘讀易至損益卦歎曰吾已知<lb/>
　富不如貧貴不如賤但未知死何如生耳建武中男<lb/>
　女娶嫁既畢勅斷家事勿相關遂肆志遊五岳名山<lb/>
　不知所終<lb/>
師曠清耳離婁明目<lb/>
　吕氏春秋曰晉平公鑄為大鐘使工聽之皆以為調<lb/>
<pb n="KR3k0010_WYG_002-40b"/>
　師曠曰不調請更鑄平公曰工皆以為調矣師曠曰<lb/>
　後世有知音者譏其不調臣竊為君恥之至師涓果<lb/>
　知鐘之不調是師曠欲善調鐘以為後之知音也<lb/>
　莊子曰黄帝逰乎赤水之北而遺其𤣥珠使離朱索<lb/>
　之即離婁也慎子曰離婁之明察毫末於百步之外<lb/>
仲文照鏡臨江折軸<lb/>
　晉書殷仲文陳郡人轉尚書素有名望自謂必當朝<lb/>
　政又謝琨之徒疇昔所輕者並皆比肩常怏怏不得<lb/>
<pb n="KR3k0010_WYG_002-41a"/>
　志忽遷洛陽太守意彌不平後謀反伏誅仲文嘗照<lb/>
　鏡不見其面數日而遇禍　前漢臨江閔王榮景帝<lb/>
　子立為太子廢為臨江王三歲坐侵廟壖地為宫徴<lb/>
　榮榮行祖於江陵北門既上車軸折車廢江陵父老<lb/>
　流涕竊言曰吾王不反矣榮至詣中尉府對簿中尉<lb/>
　郅都簿責訊王王恐自殺葬藍田燕數萬銜土置塜<lb/>
　上百姓憐之<lb/>
欒巴噀酒偃師舞木<lb/>
<pb n="KR3k0010_WYG_002-41b"/>
　神仙傳欒巴蜀郡人漢帝召為尚書正朝大㑹巴獨<lb/>
　後到頗有醉色不飲而以酒望西南噀之有司奏巴<lb/>
　大不敬詔問巴巴對曰臣鄉里以臣能治鬼䕶病為<lb/>
　臣立廟今旦耆老皆入廟致饗是以來遲適臣本縣<lb/>
　成都市失火臣噀酒為雨以滅火災詔原罪即遣使<lb/>
　徃騐其因正旦失火食時有大雨從東北來火乃息<lb/>
　雨皆酒氣後一旦大風天霧暝失巴所在尋問之旦<lb/>
　日還成都與親戚別去而昇天矣巴字叔元見後漢<lb/>
<pb n="KR3k0010_WYG_002-42a"/>
　　列子曰周穆王西巡狩道有獻工人名偃師王問<lb/>
　曰若有何能曰臣有所造願王觀之越日謁見王王<lb/>
　曰若與偕來者何人耶對曰臣之所造能倡者王視<lb/>
　之趨步俯仰信人也巧夫頷其頥則歌合律捧其手<lb/>
　則舞應節千變萬化唯意所適王以為實人也與盛<lb/>
　姬内御並觀之技將終倡者瞬其目而招王之左右<lb/>
　侍妾王怒欲誅偃師偃師立剖散倡者以示王皆傅<lb/>
　㑹革木膠漆白黑丹青之所為<lb/>
<pb n="KR3k0010_WYG_002-42b"/>
德潤傭書君平賣卜<lb/>
　呉志闞澤字德潤越㑹稽人家世農夫至澤好學居<lb/>
　貧無資常為人傭書以供紙筆所冩既畢誦讀亦遍<lb/>
　追師論講究覽羣籍兼通厯數由是顯名仕孫權為<lb/>
　中書令侍中太子太傅每朝大議經典所疑輒諮訪<lb/>
　之以儒學勤勞封都鄉侯　前漢嚴遵字君平蜀郡<lb/>
　人修身自保非其服弗服非其食弗食卜筮於成都<lb/>
　市以為卜筮者賤業而可以惠衆人有邪惡非正之<lb/>
<pb n="KR3k0010_WYG_002-43a"/>
　問則依蓍龜為言利害與人子言依於孝與人弟言<lb/>
　依於順與人臣言依於忠各因勢導之以善裁日閱<lb/>
　數人得百錢足自養則閉肆下簾而授老子博覽無<lb/>
　不通依老莊之指著書十餘萬言揚雄少時從遊學<lb/>
　及雄仕京師數為朝廷在位賢者稱君平德年九十<lb/>
　餘終<lb/>
叔寳玉潤彦輔氷清<lb/>
　晉書衛玠字叔寳五歲風神秀發祖父瓘曰此兒行<lb/>
<pb n="KR3k0010_WYG_002-43b"/>
　異於衆顧吾年老不見其成長耳玠舅驃騎將軍王<lb/>
　濟雋秀有風姿毎見玠輒嘆曰珠玉在側覺我形穢<lb/>
　又嘗語人曰與玠同遊宛若明珠之在側朗然照人<lb/>
　玠妻父樂廣有海内重名議者以為婦翁氷清女壻<lb/>
　玉潤　晉書樂廣字彦輔年八歲夏侯𤣥見之謂其<lb/>
　父曰廣神姿朗徹當為名士可令專學必能興卿門<lb/>
　户衛瓘見而竒之命諸子造焉曰此人之水鏡見之<lb/>
　瑩然若披雲霧而覩青天也王衍自言與人語甚簡<lb/>
<pb n="KR3k0010_WYG_002-44a"/>
　及見廣便覺巳之煩其為識者歎美如此<lb/>
衛后髮鬒飛燕體輕<lb/>
　張衡西京賦曰衛后興於鬒髮飛燕寵於體輕衛后<lb/>
　前漢孝武帝皇后也字子夫其家號曰衛氏出平陽<lb/>
　侯家初為平陽公主謳者武帝祓霸上還過主既飲<lb/>
　謳者進帝獨悅子夫帝起更衣子夫侍尚衣軒中得<lb/>
　幸主因奏子夫逆之宫子夫上車主撫其背曰行矣<lb/>
　强飯勉之即貴願無相忘後生男據遂立為皇后而<lb/>
<pb n="KR3k0010_WYG_002-44b"/>
　男為太子遭巫蠱事起江充為姦太子與后共誅充<lb/>
　太子敗亡后自殺　前漢飛燕孝成帝趙皇后也本<lb/>
　長安宫人初生父母不舉三日不死遂收養之及壯<lb/>
　屬陽阿主家學歌舞號曰飛燕帝嘗微行出過主作<lb/>
　樂見而悅之召入宫大幸女弟後入俱為偼伃貴傾<lb/>
　後宫立為皇后後寵少衰而弟絶幸為昭儀姊弟專<lb/>
　寵十餘年皆無子及帝暴崩民閒歸罪昭儀昭儀自<lb/>
　殺哀帝立尊后為皇太后帝崩見廢自殺西京雜記<lb/>
<pb n="KR3k0010_WYG_002-45a"/>
　曰飛燕為皇后女弟在昭陽殿后體輕腰弱善行步<lb/>
　進退昭儀不能及但弱骨豐肌尤工笑語二人並色<lb/>
　如紅玉為當時第一<lb/>
𤣥石沈湎劉伶解酲<lb/>
　博物志曰昔劉𤣥石於山中酒家酤酒酒家與千日<lb/>
　酒忘言其節度歸至家當醉而家人不知以為死也<lb/>
　權葬之酒家計千日滿乃憶𤣥石前日酤酒醉向醒<lb/>
　耳徃視之云𤣥石之死三年已葬於是開棺醉始醒<lb/>
<pb n="KR3k0010_WYG_002-45b"/>
　俗云𤣥石飲酒一醉千日　晉書劉伶字伯倫沛國<lb/>
　人放情肆志常以細宇宙齊萬物為心常乘鹿車攜<lb/>
　一壺酒使人荷鍤隨之謂曰死便埋我其遺形骸如<lb/>
　此常渴甚求酒於妻妻捐酒毁器泣涕諫曰君酒太<lb/>
　過非攝生之道宜斷之伶曰善吾不能自禁當祝鬼<lb/>
　神自誓可具酒肉妻從之伶跪祝曰天生劉伶以酒<lb/>
　為名一飲一斛五斗解酲婦人之言慎不可聽仍引<lb/>
　酒御肉頺然復醉嘗醉與俗人相忤其人攘袂奮拳<lb/>
<pb n="KR3k0010_WYG_002-46a"/>
　而徃伶徐曰雞肋不足以辱尊拳其人笑而止伶未<lb/>
　嘗留意文翰著酒德頌一篇嘗為建威參軍太始初<lb/>
　對䇿盛言無為之化時輩皆以高第得調伶獨以無<lb/>
　用罷竟以夀終<lb/>
趙勝謝躄楚莊絶纓<lb/>
　史記平原君趙勝趙之諸公子喜賓客賓客至者數<lb/>
　千人相趙惠文王及孝成王三去相三復位家樓臨<lb/>
　民家民家有躄者槃散行汲美人居樓上見大笑之<lb/>
<pb n="KR3k0010_WYG_002-46b"/>
　明日躄者至門請曰士之不逺千里而來者以君能<lb/>
　貴士而賤妾臣不幸有罷癃之病而君之後宫笑臣<lb/>
　臣願得笑臣者頭勝笑應曰諾終不殺歲餘賓客稍<lb/>
　稍引去者過半勝怪問之客曰以君不殺笑躄者為<lb/>
　以愛色而賤士即去耳勝乃斬笑者頭自造躄者因<lb/>
　謝焉後乃復來　說苑曰楚莊王賜羣臣酒日暮酒<lb/>
　酣燈燭滅有引美人之衣者美人援絶其冠纓告王<lb/>
　趣火來王視絶纓者王曰賜人酒使醉絶禮奈何欲<lb/>
<pb n="KR3k0010_WYG_002-47a"/>
　顯婦人之節而辱士乎乃命左右曰今日與寡人飲<lb/>
　不絶冠纓者不懽羣臣百餘人皆絶去其冠纓而止<lb/>
　大盡懽而罷後晉與楚戰有一人常在前五合五獲<lb/>
　首却敵卒勝之莊王怪問乃夜絶纓者顯報王也<lb/>
惡來多力蜚廉善走<lb/>
　史記蜚廉生惡來惡來有力飛廉善走父子俱以材<lb/>
　力事紂惡來蜚廉為諸侯武王伐紂并殺惡來是時<lb/>
　蜚廉為紂居北方晏子春秋曰惡來手裂虎兕皇甫<lb/>
<pb n="KR3k0010_WYG_002-47b"/>
　謐曰作石棺於北方<lb/>
趙孟疵面田駢天口<lb/>
　舊註晉趙孟字長舒為尚書令史善清談面有疵㸃<lb/>
　時人曰諸事不決問疵面　七畧曰田駢齊人好談<lb/>
　論時號曰天口駢言其口如天之不可窮也<lb/>
張慿理窟裴頠談藪<lb/>
　晉書張慿字長宗呉郡人有志氣為鄉里所稱舉孝<lb/>
　廉負其才自謂必參時彦初欲詣劉惔鄉里及同舉<lb/>
<pb n="KR3k0010_WYG_002-48a"/>
　者共笑之既至惔處之下坐神意不接慿欲自發而<lb/>
　無端㑹王濛就惔清言有所不通慿于末坐判之言<lb/>
　㫖深逺足暢彼我之懐一坐皆驚惔延之上坐清言<lb/>
　彌日留宿至旦遣之慿既還船須臾惔遣傳教覔張<lb/>
　孝廉船召與同載遂言之于簡文帝帝召與語歎曰<lb/>
　張慿勃窣為理窟官至御史中丞　晉書裴頠字逸<lb/>
　民司空秀之子𢎞雅有逺識博學稽古少知名中丞<lb/>
　周弼見而歎曰頠若武庫兵縱横一時之傑也樂廣<lb/>
<pb n="KR3k0010_WYG_002-48b"/>
　嘗與頠清言欲以理服之而頠辭語豐博廣笑而不<lb/>
　言時人謂頠為言談之林藪累遷左僕射後為趙王<lb/>
　倫所殺<lb/>
仲宣獨步子建八斗<lb/>
　魏志王粲字仲宣山陽高平人除黄門侍郎以西京<lb/>
　擾亂不就乃之荆州依劉表表以粲貌寢而體弱通<lb/>
　侻不甚重也歸太祖累拜侍中曹植與楊修書曰今<lb/>
　世作者可畧而言昔仲宣獨步于漢南孔璋鷹揚于<lb/>
<pb n="KR3k0010_WYG_002-49a"/>
　河朔偉長増名于青土公幹振藻于海隅德璉發迹<lb/>
　于大魏足下高視于上京當此之時人人自謂握靈<lb/>
　蛇之珠家家自謂抱荆山之玉也孔璋陳琳字偉長<lb/>
　徐幹字公幹劉楨字德璉應瑒字也　魏志陳思王<lb/>
　曹植字子建年十歲餘誦讀詩論及辭賦數十萬言<lb/>
　善屬文太祖嘗視其文曰汝倩人耶植曰言出為論<lb/>
　下筆成章奈何倩人時銅雀臺新成太祖悉將諸子<lb/>
　登臺使各為賦植援筆立成可觀太祖甚異之毎進<lb/>
<pb n="KR3k0010_WYG_002-49b"/>
　見難問應聲而對時見寵愛文帝即位累封陳王舊<lb/>
　註引謝靈運云天下才共有一石子建獨得八斗我<lb/>
　得一斗自古及今同用一斗茍不博敏安有繼之<lb/>
廣漢鉤距𢎞羊心計<lb/>
　前漢趙廣漢字子都涿郡蠡吾人也遷京兆尹威名<lb/>
　流聞其發奸摘伏如神政清吏民稱之不容口自漢<lb/>
　興治京兆者莫能及為人强力天性精于吏職尤善<lb/>
　為鉤距以得事情鉤距者設欲知馬賈則先問狗巳<lb/>
<pb n="KR3k0010_WYG_002-50a"/>
　問羊復問牛然後及馬參伍其賈以類相準則知馬<lb/>
　之貴賤不失實矣唯廣漢至精能行之他人效者莫<lb/>
　能及郡中盜賊閭里輕俠其根株窟穴所在及吏交<lb/>
　賕請求銖兩之姦皆知之後上書告丞相魏相事失<lb/>
　實宣帝惡之下廣漢廷尉獄又坐賊殺不辜數罪吏<lb/>
　民守闕號泣者數萬人或願代死竟坐要斬百姓追<lb/>
　思歌之至今　前漢桑𢎞羊雒陽賈人子武帝時以<lb/>
　心計用事年十三侍中與𢎞農東郭咸陽孔僅三人<lb/>
<pb n="KR3k0010_WYG_002-50b"/>
　者言利事析秋毫拜御史大夫昭帝時謀反伏誅<lb/>
衛青拜幕去病辭第<lb/>
　前漢衛青字仲卿其父鄭季河東平陽人以縣吏給<lb/>
　事侯家平陽侯曹夀尚武帝姊陽信長公主季與主<lb/>
　家僮衛媪通生青青有同母兄衛長君及姊子夫子<lb/>
　夫自平陽公主家得幸武帝故青冐姓衛氏給事建<lb/>
　章後拜車騎將軍擊匃奴以功封長平侯元朔中將<lb/>
　三萬騎出髙闕擊匃奴右賢王得其禆王十餘人衆<lb/>
<pb n="KR3k0010_WYG_002-51a"/>
　男女萬五千餘人畜數十百萬引兵還至塞天子使<lb/>
　使者持大將軍印即軍府拜青為大將軍諸將皆以<lb/>
　兵屬立號而歸李廣傳註衛青征匃奴絶大漠大克<lb/>
　獲帝就拜大將軍于幕中府故曰幕府　前漢霍去<lb/>
　病大將軍衛青姊少兒子也其父霍仲孺先與少兒<lb/>
　通生去病及衛皇后立去病以后姊子年十八為侍<lb/>
　中從大將軍征匃奴以功封冠軍侯驃騎將軍乃置<lb/>
　大司馬位去病秩禄皆與青等去病為人少言不泄<lb/>
<pb n="KR3k0010_WYG_002-51b"/>
　有氣敢徃上嘗欲教之孫呉兵法對曰顧方畧何如<lb/>
　耳不至學古兵法上為治第令視之對曰匃奴未滅<lb/>
　無以家為也上益重愛之<lb/>
酈寄賣友紀信詐帝<lb/>
　前漢酈寄字況高陽人丞相商之子與吕禄善及高<lb/>
　后崩大臣欲誅諸吕吕禄為將軍軍于北軍太尉周<lb/>
　勃不得入乃使人刼商令寄詐禄禄信之與出游<lb/>
　勃乃得入據北軍遂誅諸吕天下稱酈況賣友　前<lb/>
<pb n="KR3k0010_WYG_002-52a"/>
　漢紀信為將軍項羽圍漢王滎陽城信曰事急矣臣<lb/>
　請誑楚可以間出於是夜出女子東門二千餘人楚<lb/>
　兵四面擊之信乃乗王車黄屋左纛曰食盡漢王降<lb/>
　楚楚皆呼萬歲之城東觀以故漢王得與數十騎出<lb/>
　西門遁羽見信問漢王安在曰已出去矣於是羽燒<lb/>
　殺信<lb/>
濟叔不癡周兄無慧<lb/>
　晉書王湛字處沖少有識度龍顙大鼻少言語初有<lb/>
<pb n="KR3k0010_WYG_002-52b"/>
　隱德人莫能知兄弟宗族皆以為癡其父昶獨異焉<lb/>
　闔門守静不交當世沖素簡淡器量隤然有公輔之<lb/>
　望兄子濟輕之嘗詣湛見牀頭有周易問曰叔父何<lb/>
　用此為湛曰體中不佳時看耳濟請言之因剖析𤣥<lb/>
　理微妙有竒趣皆濟所未聞武帝亦以湛為癡每見<lb/>
　濟輒調之曰卿家癡叔死未濟常無以答及是又問<lb/>
　濟曰臣叔殊不癡因稱其美帝曰誰比濟曰山濤以<lb/>
　下魏舒以上後仕至汝南内史　左氏傳晉欒書中<lb/>
<pb n="KR3k0010_WYG_002-53a"/>
　行偃使荀罃士魴逆周子於京師而立之是為悼公<lb/>
　周子有兄無慧不辨菽麥故不可立杜預曰菽大豆<lb/>
　豆麥殊形易別故不辨為癡者之候不慧蓋世所謂<lb/>
　曰癡<lb/>
虞卿擔簦蘇章負笈<lb/>
　史記虞卿游說之士躡蹻擔簦說趙孝成王一見賜<lb/>
　黄金百鎰白璧一雙再見為趙上卿故號為虞卿<lb/>
　前漢蘇章字游卿北海人去官不仕於王莽舊註蘇<lb/>
<pb n="KR3k0010_WYG_002-53b"/>
　章負笈追師不逺千里<lb/>
南風擲孕商受斮涉<lb/>
　晉惠帝賈皇后名南風父充位三公初武帝欲為太<lb/>
　子取衛瓘女曰衛公女有五可賈公女有五不可衛<lb/>
　家種賢而多子美而長白賈家種妬而少子醜而短<lb/>
　黑元后固請荀顗荀勗並稱充女之美乃定婚南風<lb/>
　妬忌多權詐太子畏惑之嬪御罕有進幸者性酷虐<lb/>
　常手殺數人或以㦸擲孕妾子隨及墮地武帝怒將<lb/>
<pb n="KR3k0010_WYG_002-54a"/>
　廢之荀朂等救得不廢及立為皇后遂荒淫放恣專<lb/>
　制天下威服内外初誅楊駿及汝南王亮太保衛瓘<lb/>
　楚王瑋等皆臨機專斷天下咸怨及太子廢趙王倫<lb/>
　等因衆怒謀廢后后懼遂害太子以絶衆望倫乃率<lb/>
　兵入宫廢之矯詔齎金屑酒賜死　書太誓商王受<lb/>
　斮朝涉之脛剖賢人之心<lb/>
廣德從橋君章拒獵<lb/>
　前漢薛廣德字長卿沛郡相人以魯詩教授御史大<lb/>
<pb n="KR3k0010_WYG_002-54b"/>
　夫蕭望之薦廣德經行宜充本朝為博士論石渠後拜<lb/>
　御史大夫為人温雅有藴藉及為三公直言諫爭既而<lb/>
　酧祭宗廟出便門欲御樓船廣德謂當乘輿免冠頓首<lb/>
　曰宜從橋陛下不聽臣臣即自刎以血汙車輪陛下不<lb/>
　得入廟矣上不悅光禄大夫張猛曰臣聞主聖臣直乗<lb/>
　船危就橋安聖主不乘危御史大夫言可聽上曰曉人<lb/>
　不當如是耶乃從橋後乞骸骨賜安車駟馬黄金六十<lb/>
　斤縣其安車傳子孫　後漢郅惲字君章汝南西平人<lb/>
<pb n="KR3k0010_WYG_002-55a"/>
　明天文厯數王莽時冦賊羣發惲至長安上書收繫詔<lb/>
　獄勘以大逆猶以惲據經䜟難即害之使近臣脅令自<lb/>
　告狂病不覺所言惲乃瞋目詈曰所陳皆天文聖意非<lb/>
　狂人所能道㑹赦出乃南遁蒼梧建武中為上東城門<lb/>
　候帝嘗出獵夜還惲拒關不開不受詔帝乃迴從東中<lb/>
　門入明日惲上書諫曰昔文王不敢盤於游田以萬民<lb/>
　為憂而陛下逺獵山林夜以繼晝其如社稷宗廟何書<lb/>
　奏賜布百匹貶東中門候為參封尉再遷長沙太守<lb/>
<pb n="KR3k0010_WYG_002-55b"/>
應奉五行安世三篋<lb/>
　後漢應奉字世叔汝南南頓人少聰明自為童兒時<lb/>
　及長凡所經履莫不暗記讀書五行並下為郡決曹<lb/>
　史行部四十二縣録囚徒數百千人及還太守問之<lb/>
　奉口說罪繫姓名坐狀輕重無遺脫時人竒之官至<lb/>
　司𨽻校尉謝承書曰奉年二十時嘗詣彭城相袁賀<lb/>
　賀時出行閉門造車匠於内門扇出半面視奉奉去<lb/>
　後數十年於路見車匠識而呼之　前漢張安世字<lb/>
<pb n="KR3k0010_WYG_002-56a"/>
　子儒少以父湯任為郎用善書給事尚書精力於職<lb/>
　休沐未嘗出武帝幸河東亡書三篋詔問莫能知唯<lb/>
　安世識之具作其事後購求得書以相校無所遺失<lb/>
　上竒其材擢為尚書令昭帝立為右將軍光禄勲封<lb/>
　富平侯事武帝三十餘年忠信謹厚勤勞政事夙夜<lb/>
　不怠宣帝時為大司馬車騎將軍安世為公侯食邑<lb/>
　萬户身衣弋綈夫人自紡績家僮七百人皆有手技<lb/>
　作事治産業貨殖富於霍光<lb/>
<pb n="KR3k0010_WYG_002-56b"/>
相如題柱終軍棄繻<lb/>
　前漢司馬相如字長卿蜀郡成都人也少好讀書學<lb/>
　擊劍名犬子既學慕藺相如之為人更名相如以貲<lb/>
　為郎事景帝為武騎常侍非其好也病免家貧無以<lb/>
　自業及卓文君奔後卓王孫分與財物為富人久之<lb/>
　武帝召以為郎卭筰君長聞南夷與漢通得賞賜多<lb/>
　願為内臣妾請吏比南夷拜相如中郎將建節徃使<lb/>
　因巴蜀吏幣物以賂西南夷至蜀太守以下郊迎縣<lb/>
<pb n="KR3k0010_WYG_002-57a"/>
　令負弩矢先驅蜀人以為寵於是卓王孫臨卭諸公<lb/>
　皆因門下獻牛酒以交驩王孫喟然嘆自以得使女<lb/>
　尚長卿晚相如畧定西南夷卭筰冉駹斯榆之君皆<lb/>
　請為臣妾除邊關益斥舊註蜀城北七里有昇仙橋<lb/>
　相如題其柱曰大丈夫不乗駟馬車不復過此橋<lb/>
　前漢終軍字子雲濟南人少好學以辨博能屬文聞<lb/>
　於郡中年十八選為博士弟子步入關關吏與軍繻<lb/>
　軍問以此何為吏曰為復傳還當合符軍曰丈夫西<lb/>
<pb n="KR3k0010_WYG_002-57b"/>
　遊終不復傳還棄繻而去及為謁者使行郡國建節<lb/>
　東出關關吏識之曰此使者乃前棄繻生也後擢諌<lb/>
　大夫使南越自請願受長纓必羈南越王而致之闕<lb/>
　下軍徃說越王王請舉國内屬其相吕嘉不欲内屬<lb/>
　發兵攻殺其王及漢使者皆死軍死時年二十餘故<lb/>
　世謂之終童<lb/>
孫晨藁席原憲桑樞<lb/>
　三輔決録孫晨字元公家貧織席為業明詩書為京<lb/>
<pb n="KR3k0010_WYG_002-58a"/>
　兆功曹冬月無被有藁一束暮卧朝收　莊子曰原<lb/>
　憲居魯環堵之室茨以生草蓬户不完桑樞甕牖上<lb/>
　漏下濕匡坐而弦子貢乗大馬中紺而表素軒車不<lb/>
　容巷徃見憲憲華冠縰履杖藜而應門子貢曰嘻先<lb/>
　生何病憲曰無財物謂之貧學而不能行謂之病今<lb/>
　憲貧也非病也子貢有慚色<lb/>
端木辭金鍾離委珠<lb/>
　家語端木賜字子貢魯國之法贖人臣妾於諸侯者<lb/>
<pb n="KR3k0010_WYG_002-58b"/>
　皆取金於府子貢贖之辭而不取金孔子聞之曰賜<lb/>
　失之矣夫聖人舉事可以移風易俗而教導可以施<lb/>
　於百姓非獨適身之行也今魯國富者寡而貧者衆<lb/>
　贖人受金則為不廉何以相贖乎自今以後魯人不<lb/>
　復贖人於諸侯　後漢鍾離意字子阿㑹稽山隂人<lb/>
　顯宗徵為尚書時交趾太守張恢坐贓千金伏法以<lb/>
　資物没入大司農詔賜羣臣意得珠璣委地而不拜<lb/>
　賜帝怪問對曰孔子忍渴於盜泉之水曾參囘車於<lb/>
<pb n="KR3k0010_WYG_002-59a"/>
　勝母之閭惡其名也此贓穢之寳誠不敢拜帝嘆曰<lb/>
　清乎尚書之言乃更以庫錢三十萬賜意轉僕射出<lb/>
　為魯相以愛利為化人多殷富卒遺言上書陳昇平<lb/>
　之世難以急化宜少寛假帝感傷其意詔賜錢二十<lb/>
　萬<lb/>
季札挂劒徐穉置芻<lb/>
　史記呉季札呉王夀夢季子也初使北過徐君徐君<lb/>
　好季札劒口弗敢言季札心知之為使上國未獻還<lb/>
<pb n="KR3k0010_WYG_002-59b"/>
　至徐徐君已死乃解其寳劒繫徐君冡樹而去從者<lb/>
　曰徐君已死尚誰予乎季子曰不然始吾心已許之<lb/>
　豈以死倍吾心哉札封於延陵故號延陵季子新序<lb/>
　徐人嘉而歌之曰延陵季子兮不忘故脫千金之劒<lb/>
　兮帶丘墓　後漢徐穉字孺子豫章南昌人家貧常<lb/>
　自耕稼非其力不食恭儉義讓所居服其德屢辭舉<lb/>
　不就桓帝時陳蕃胡廣上疏薦之備禮徵不至嘗為<lb/>
　太尉黄瓊所辟瓊卒乃徃設雞酒薄祭哭畢而去不<lb/>
<pb n="KR3k0010_WYG_002-60a"/>
　告姓名時㑹者郭林宗等聞之疑其穉也遣茅容追<lb/>
　及之共言稼穡之事臨訣謂容曰為我謝林宗大樹<lb/>
　將顛非一繩所維何為栖栖不遑寧處及林宗有母<lb/>
　憂徃弔之置生芻一束於廬前而去衆怪不知其故<lb/>
　林宗曰此必南州高士徐孺子也詩不云乎生芻一<lb/>
　束其人如玉吾無德以堪之<lb/>
朱雲折檻申屠斷鞅<lb/>
　前漢朱雲字游魯人也容貌甚壯以勇力聞好倜儻<lb/>
<pb n="KR3k0010_WYG_002-60b"/>
　大節當世髙之舉方正為槐里令坐廢錮成帝時張<lb/>
　禹以帝師位特進甚尊重雲上書求見公卿在前雲<lb/>
　曰今朝廷大臣上不能匡主下亡以益民皆尸位素<lb/>
　餐臣願賜上方斬馬劒斷佞臣一人以厲其餘上問<lb/>
　誰也對曰安昌侯張禹上大怒曰小臣居下訕上廷<lb/>
　辱師傅罪死不赦御史將雲下雲攀殿檻折呼曰臣<lb/>
　得下從龍逄比干遊於地下足矣未知聖朝何如耳<lb/>
　御史遂將雲去於是左將軍辛慶忌免冠解印綬叩<lb/>
<pb n="KR3k0010_WYG_002-61a"/>
　頭殿下曰此臣素著狂直於世使其言是不可誅其<lb/>
　言非固當容之臣敢以死爭慶忌叩頭流血上意解<lb/>
　然後得已後當治殿檻上曰勿易因而輯之以旌直<lb/>
　臣雲自後不復仕　後漢申屠剛字巨卿扶風茂陵<lb/>
　人丞相嘉七世孫剛性方直常慕史鰌汲黯之為人<lb/>
　平帝時舉賢良方正對䇿王莽令元后下詔罷歸建<lb/>
　武七年徵拜侍御史遷尚書令光武嘗欲出遊剛以<lb/>
　隴蜀未平不宜宴安逸豫諌不見聽遂以頭觸乘輿<lb/>
<pb n="KR3k0010_WYG_002-61b"/>
　帝遂為止以數切諫尖㫖出為平隂令復拜大中大<lb/>
　夫舊注云以刀斷馬鞅未詳所出剛轉作綱<lb/>
衛玠羊車王恭鶴<graphic n="KR0769" url="https://raw.githubusercontent.com/kanripo/KR-Gaiji/master/images/KR0769.png" mimeType="image/png"/>
　晉書衛玠摠角乗羊車入市見者以為玉人觀者傾<lb/>
　都拜太子洗馬以天下亂移家南行至豫章時王敦<lb/>
　鎮豫章長史謝鯤雅重玠相見欣然言論彌日敦謂<lb/>
　鯤曰昔王輔嗣吐金聲於中朝此子復玉振於江表<lb/>
　微言之緒絶而復續不意永嘉之末復聞正始之音<lb/>
<pb n="KR3k0010_WYG_002-62a"/>
　何平叔若在當復絶倒玠嘗以人有不及可以情恕<lb/>
　非意相干可以理遣故終身不見喜愠色玠以敦豪<lb/>
　爽不羣好居物上恐非忠臣求向建業京師人士聞<lb/>
　其姿容觀者如堵㑹卒時謂之看殺　晉書王恭字<lb/>
　孝伯太原晉陽人少有美譽清操過人自負才地高<lb/>
　華有宰輔之望為佐著作郎嘆曰仕宦不為宰相才<lb/>
　志何足以騁累遷安北將軍為㑹稽王道子所害恭<lb/>
　美姿儀人多愛悅或目之云濯濯如春月栁嘗披鶴<lb/>
<pb n="KR3k0010_WYG_002-62b"/>
　氅裘涉雪而行孟昶窺見曰此真神仙中人也恭為<lb/>
　性不𢎞闇於機㑹尤信佛法臨刑猶誦佛經<lb/>
管仲隨馬倉舒稱象<lb/>
　韓非子曰管仲隰朋從桓公伐孤竹春徃冬返迷惑<lb/>
　失道管仲曰老馬之智可用也乃放老馬而隨之遂<lb/>
　得道行山中無水隰朋曰蟻冬居山之陽夏居山之<lb/>
　隂蟻壤一寸而有水乃掘地遂得水以管仲隰朋之<lb/>
　智至其所不知不難師於老馬與蟻今人不知以其<lb/>
<pb n="KR3k0010_WYG_002-63a"/>
　愚必師聖人之智不亦過乎　魏志鄧哀王沖字倉<lb/>
　舒武帝子少聰察岐嶷五六歲有若成人之智時孫<lb/>
　權曾致巨象太祖欲知其斤重訪之羣下莫能出其<lb/>
　理沖曰置象大船之上而刻其水痕所至稱物以載<lb/>
　之則校其可知矣太祖大悅即施行焉時軍國多事<lb/>
　用刑嚴重凡罪應戮而為沖微所辨理賴以濟宥者<lb/>
　前後數十太祖數對羣臣稱述有欲傳後意㑹卒<lb/>
丁蘭刻木伯瑜泣杖<lb/>
<pb n="KR3k0010_WYG_002-63b"/>
　孝子傳丁蘭事母孝母亡刻木為母事之蘭婦誤以<lb/>
　火燒母面應時髮落如割　說苑伯瑜有過其母笞<lb/>
　之泣母曰他日笞未嘗泣今泣何也對曰他日得罪<lb/>
　笞常痛今母之力不能痛是以泣十二國史俞作瑜<lb/>
陳逵豪爽田方簡傲<lb/>
　世說爽豪篇晉陳逵字道林住西岸都下諸人共邀<lb/>
　至牛渚陳善言理諸人欲共言折陳陳以如意拄頰<lb/>
　望雞籠山嘆曰昔孫伯符志業不遂於是竟坐不得<lb/>
<pb n="KR3k0010_WYG_002-64a"/>
　談伯符孫䇿字　史記魏文侯伐中山使子擊守之<lb/>
　子擊逄文侯之師田子方於朝歌引車避下謁子方<lb/>
　不為禮子擊因問曰富貴者驕人乎且貧賤者驕人<lb/>
　乎子方曰亦貧賤者驕人耳夫諸侯而驕人則失其<lb/>
　國大夫而驕人則失其家貧賤者行不合言不用則<lb/>
　去之楚越若脫躧然奈何其同之哉子擊不懌而去<lb/>
黄向訪主陳實遺盜<lb/>
　後漢黄向豫章人嘗行於路拾得金囊乃訪主還之<lb/>
<pb n="KR3k0010_WYG_002-64b"/>
　後漢陳實字仲弓潁川許人少作縣吏為都亭刺史<lb/>
　佐志好學坐立誦讀縣令竒之聽受業太學後除太<lb/>
　丘長修德清靜百姓以安吏白欲禁訟者實曰訟以<lb/>
　求直禁之理將何伸卒無訟者去官吏人追思之在<lb/>
　鄉閭平心率物有爭訟輒求判正曉譬曲直退無怨<lb/>
　者至乃歎曰寧為刑罰所加不為陳君所短時歲荒<lb/>
　有盜夜入其室止於梁上實隂見之呼子孫正色訓<lb/>
　之曰夫人不可不自勉不善之人未必本惡習以成<lb/>
<pb n="KR3k0010_WYG_002-65a"/>
　性遂至於此梁上君子是矣盜大驚自投於地稽顙<lb/>
　歸罪實曰視君狀貌不似惡人當由貧困令遺絹二<lb/>
　匹自是一縣無盜後累命不起卒於家海内赴者三<lb/>
　萬餘人制衰麻者以百數共刋石立碑謚文範先生<lb/>
龎儉鑿井隂方祀竈<lb/>
　風俗通龎儉亡其父隨母流落後居盧里鑿井得銅<lb/>
　遂富因求奴得老蒼頭於家數日蒼頭自言堂上母<lb/>
　自我婦聞乃問之奴曰婦艾氏女字阿宏右足下有<lb/>
<pb n="KR3k0010_WYG_002-65b"/>
　黑子右腋下有赤誌如半櫛大母曰我翁也遂為夫<lb/>
　婦如初時人曰盧里龎公鑿井得銅買奴得翁　後<lb/>
　漢隂識字次伯南陽新野人光烈皇后兄封原鹿侯<lb/>
　顯宗時拜執金吾位特進其先出自管仲世承其祀<lb/>
　謂為相君宣帝時隂子方者至孝有仁恩臘日晨炊<lb/>
　而竈神形見子方再拜受慶家有黄羊因以祀之自<lb/>
　是暴至巨富田有七百餘頃輿馬僕𨽻比於邦君子<lb/>
　方常言我子孫必將强大至識三世而遂繁昌故後<lb/>
<pb n="KR3k0010_WYG_002-66a"/>
　常以臘日祀竈薦黄羊焉<lb/>
韓夀竊香王濛市㡌<lb/>
　晉書韓夀字德真南陽堵陽人美姿貌善容止賈充<lb/>
　辟為司空掾每燕賓寮其女輒於青瑣中窺之見夀<lb/>
　悅焉女大感想發於寤寐婢後徃夀家具說女意并<lb/>
　言其女光麗艷逸端美絶倫夀聞而心動令為通殷<lb/>
　勤婢以白女女遂潜修音好厚相贈結呼夀夜入夀<lb/>
　踰垣而至家中莫知時西域有貢竒香一著人經月<lb/>
<pb n="KR3k0010_WYG_002-66b"/>
　不歇帝甚貴之唯賜充及大司馬陳騫其女宻盜以<lb/>
　遺夀寮屬聞其芬馥稱之於充充意知女與夀通即<lb/>
　以妻焉官至散騎常侍河南尹　晉書王濛字仲祖<lb/>
　太原晉陽人哀靖皇后父也少放縱不羈不為鄉曲<lb/>
　所齒晚節始克己勵行有風流美譽善𨽻書美姿容<lb/>
　嘗覽鏡自照稱其父字曰王文開生如此兒耶居貧<lb/>
　帽敗自入市買之嫗悅其貌遺以新㡌時人以為達<lb/>
　終司徒長史<lb/>
<pb n="KR3k0010_WYG_002-67a"/>
勾踐投醪陸抗嘗藥<lb/>
　古列女傳楚子發攻秦軍絶糧士卒升分菽粒而食<lb/>
　之子發朝夕芻豢黍梁大破秦軍而歸其母閉門而<lb/>
　不内使人數之曰子不聞越王勾踐之伐呉與客有<lb/>
　獻醇酒一器者王使人注江之上流使士卒飲其下<lb/>
　流味不及加美而士卒戰自五也異日有獻一囊糗<lb/>
　糒者王又以賜軍軍士分而食之甘不足踰嗌而戰<lb/>
　自十也今子為將士卒升分菽粒子獨芻豢黍梁何<lb/>
<pb n="KR3k0010_WYG_002-67b"/>
　也子非吾子無入吾門子發謝其母然後内之　呉<lb/>
　志陸抗字㓜節丞相遜次子為呉將時晉平南將軍<lb/>
　羊祜鎮南夏石城以西盡為晉有降者不絶祜增修<lb/>
　德信以懐初附呉人悅服稱羊公不名祜與抗相對<lb/>
　使命交通抗稱祜德量雖樂毅諸葛孔明不能過也<lb/>
　抗嘗病祜遺之藥抗服之無疑心人多諫抗抗曰羊<lb/>
　祜豈酖人者時以為華元子反復見於今抗每告其<lb/>
　戍曰彼專為德我專為暴是不戰而自服也各保分<lb/>
<pb n="KR3k0010_WYG_002-68a"/>
　界而已無求細利孫皓聞以詰抗抗曰一鄉一邑不<lb/>
　可無信義況大國乎臣不如此正足彰其德於祜無<lb/>
　傷也抗終大司馬荆州牧<lb/>
孔愉放龜張顥墮鵲<lb/>
　晉書孔愉字敬康㑹稽山隂人與同郡張茂偉康丁<lb/>
　潭世康齊名時人號曰㑹稽三康建興初出為丞相<lb/>
　掾後以討華軼功封餘不亭侯愉嘗行經餘不亭見<lb/>
　賣龜於路者愉買而放之溪中龜中流顧者數四及<lb/>
<pb n="KR3k0010_WYG_002-68b"/>
　是鑄侯印而印龜左顧三鑄如初印工以告愉乃悟<lb/>
　遂佩焉　博物志張顥為梁相新雨後有鳥如山鵲<lb/>
　飛翔近地市人擲之墮地民爭取之即為一圓石顥<lb/>
　令摧破之得一金印文曰忠孝侯印顥字智伯常山<lb/>
　人漢靈帝時為太尉<lb/>
田豫儉素李恂清約<lb/>
　魏志田豫字國譲漁陽雍奴人齊王時領并州刺史<lb/>
　外胡聞其威名相率求獻州界寧肅百姓懐之徵為<lb/>
<pb n="KR3k0010_WYG_002-69a"/>
　衛尉屢乞遜位司馬宣王以為豫克壯書喻未聽豫<lb/>
　章答曰年過七十而居位譬猶鐘鳴漏盡而夜行不<lb/>
　休是罪人也遂固稱疾拜太中大夫食卿禄豫清約<lb/>
　儉素賞賜散之將士每胡狄私遺簿藏官不入家家<lb/>
　常貧匱雖殊類咸高豫節　後漢李恂字叔英安定<lb/>
　臨涇人拜御史持節使幽州宣布恩澤慰撫北狄所<lb/>
　過皆圖冩山川屯田聚落悉封奏上肅宗嘉之拜兖<lb/>
　州刺史以清約率下嘗席羊皮服布被後遷武威太<lb/>
<pb n="KR3k0010_WYG_002-69b"/>
　守歸鄉潜居山澤結草為廬與諸生織席自給歲荒<lb/>
　司空張敏司徒魯恭饋糧悉無所受徙居新安闗下<lb/>
　拾橡實以自資年九十六卒<lb/>
義縱攻剽周陽暴虐<lb/>
　前漢義縱河東人少時嘗與張次公俱攻剽為羣盜<lb/>
　縱有姊以醫幸王太后上拜縱為中郎遷長安令直<lb/>
　法行治不避貴戚遷河内都尉至則誅滅其豪穰氏<lb/>
　之屬道不拾遺為南陽太守破碎甯成家徙定襄太<lb/>
<pb n="KR3k0010_WYG_002-70a"/>
　守至則掩其獄中重罪一切捕鞫殺四百餘人郡中<lb/>
　不寒而栗時趙禹張湯為九卿然其治尚寛輔法而<lb/>
　行縱以鷹擊毛摯為治後以廢格沮事棄市　前漢<lb/>
　周陽由景帝時為郡守武帝立由居二千石中最為<lb/>
　暴酷驕恣所愛者撓法活之所憎者曲法滅之所居<lb/>
　郡必夷其豪為守視都尉如令為都尉陵太守奪之<lb/>
　治後為河東都尉與守爭權棄市<lb/>
孟陽擲瓦賈氏如臯<lb/>
<pb n="KR3k0010_WYG_002-70b"/>
　晉書張載字孟陽安平人性閑雅博學有文章父收<lb/>
　為蜀郡太守太康初至蜀省父道經劍閣載以蜀人<lb/>
　恃險好亂因著銘以作誡益州刺史張敏竒之表上<lb/>
　其文武帝遣使鐫之於劒閣山焉仕至中書侍郎載<lb/>
　甚醜毎行小兒以瓦石擲之委頓而反　左氏傳曰<lb/>
　叔向適鄭鬷蔑惡欲觀叔向從使之收器者而徃立<lb/>
　於堂下一言而善叔向將飲酒聞之曰必鬷明也下<lb/>
　執其手而上曰昔賈大夫惡娶妻而美三年不言不<lb/>
<pb n="KR3k0010_WYG_002-71a"/>
　笑御以如臯射雉獲之其妻始笑而言賈大夫曰才<lb/>
　之不可以已我不能射汝遂不言不笑<lb/>
顔囘簞瓢仲蔚蓬蒿<lb/>
　論語一簞食一瓢飲在陋巷人不堪其憂囘也不改<lb/>
　其樂賢哉囘也　高士傳張仲蔚扶風平陵人明天<lb/>
　官博物善屬文好詩賦常居窮素所處蓬蒿没人閉<lb/>
　門養性不治名利清高時人莫知惟劉龔知之終身<lb/>
　不仕三輔重焉<lb/>
<pb n="KR3k0010_WYG_002-71b"/>
麋竺收資桓景登高<lb/>
　蜀志麋竺字子仲東海朐人仕先主累拜安漢將軍<lb/>
　搜神記曰竺嘗從洛歸未達家數十里路見婦人從<lb/>
　竺求寄載行可數里婦謝去謂竺曰我天使也當徃<lb/>
　燒東海麋竺家感君見載故以相語竺因私請之婦<lb/>
　曰不可得不燒君可馳去我當緩至日中火發竺乃<lb/>
　還家遽出財物日中而火大發　續齊諧記汝南桓<lb/>
　景隨費長房遊學累年長房謂之曰九月九日汝家<lb/>
<pb n="KR3k0010_WYG_002-72a"/>
　當有災厄急宜去令家人各作絳囊盛茱萸以繫臂<lb/>
　登高山飲菊酒此禍可消景如言登高夕還見雞犬<lb/>
　牛羊一時暴死長房聞之曰代之矣今世人毎至九<lb/>
　日登山飲菊酒帶茱萸囊是也<lb/>
雷煥送劒吕虔佩刀<lb/>
　晉書初呉之未滅斗牛間嘗有紫氣道術者皆以呉<lb/>
　方强盛未可圖惟張華以為不然及呉平紫氣愈明<lb/>
　華聞豫章雷煥妙達緯象乃要煥宿屏人共尋天文<lb/>
<pb n="KR3k0010_WYG_002-72b"/>
　登樓仰觀煥曰斗牛間有異氣寳劒之精上徹於天<lb/>
　耳華問在何郡曰在豫章豐城華即署煥為豐城令<lb/>
　煥到縣掘獄屋基得石函中有雙劒並刻題一曰龍<lb/>
　泉一曰太阿其夕氣不復見煥遣使送一與華留一<lb/>
　自佩或曰得兩送一張公可欺乎煥曰本朝將亂張<lb/>
　公當受其禍此劒當繫徐君墓樹耳靈異之物終當<lb/>
　化去華得劒報煥書曰詳觀劒文乃干將也莫邪何<lb/>
　不至雖然天生神物終當合耳華誅失劒所在煥卒<lb/>
<pb n="KR3k0010_WYG_002-73a"/>
　子華為州從事持劒行經延平津忽於腰間躍出墮<lb/>
　水使人没水取之不見劒但見兩龍各長數丈蟠縈<lb/>
　有文章没者懼而反須臾光彩照水波浪驚沸於是<lb/>
　失劒　魏志吕虔字子恪任城人遷徐州刺史請王<lb/>
　祥為別駕民事一以委之世多其能任賢初虔有佩<lb/>
　刀工相之以為登三公可服此刀虔謂祥曰茍非其<lb/>
　人刀或為害卿有公輔之量故以相與祥為三公臨<lb/>
　薨以刀授覽曰汝後必興足稱此刀覽後奕世多賢<lb/>
<pb n="KR3k0010_WYG_002-73b"/>
　才興於江左<lb/>
老萊斑衣黄香扇枕<lb/>
　高士傳老萊子楚人少以孝行養親極甘脆年七十<lb/>
　父母猶存萊子服斑斕之衣為嬰兒戱於親前言不<lb/>
　稱老為親取食上堂足跌而偃為嬰兒啼誠至發中<lb/>
　楚室方亂乃隱耕於蒙山之陽著書號老萊子莫知<lb/>
　所終舊註云著五色斑斕之衣出列女傳今文無載<lb/>
　　後漢黄香字文强江夏安陸人博學經典究精道<lb/>
<pb n="KR3k0010_WYG_002-74a"/>
　術能文章京師號曰天下無雙江夏黄童官至尚書<lb/>
　令魏郡太守陶淵明曰香九歲失母思慕骨立事父<lb/>
　母竭力致養冬無被袴而盡滋味暑則扇床枕寒則<lb/>
　以身温席和帝嘉之特加異賜<lb/>
王祥守柰蔡順分椹<lb/>
　晉書王祥字休徵琅邪臨沂人性至孝繼母朱氏不<lb/>
　慈而祥愈恭謹母有疾衣不解帶湯藥必親嘗母嘗<lb/>
　欲生魚時天寒氷凍祥解衣將剖氷求之氷忽自解<lb/>
<pb n="KR3k0010_WYG_002-74b"/>
　雙鯉躍出母又思黄雀炙復有黄雀數十飛入其幕<lb/>
　鄉里驚嘆以為孝感所致有丹柰結實母命守之每<lb/>
　風雨輒抱樹而泣篤孝純至如此漢末遭亂扶母攜<lb/>
　弟避廬江隱居三十年不應州郡辟命年衰耳順乃<lb/>
　應召舉秀才累遷太尉武帝拜太保　後漢蔡順字<lb/>
　君仲汝南人少孤養母母終未葬里中災火將逼其<lb/>
　舎伏棺號哭呌天遂越燒他室太守韓崇召為東閣<lb/>
　祭酒母平生畏雷自亡後每有雷震輒圍冢泣曰順<lb/>
<pb n="KR3k0010_WYG_002-75a"/>
　在此崇聞輒差車馬到墓所後舉孝廉不就舊註云<lb/>
　王莽末天下大荒順拾椹赤黑異器盛之赤眉見而<lb/>
　問之順曰黑者奉母赤者自食賊知其孝乃遺米二<lb/>
　斗牛蹄一隻<lb/>
淮南食時左思十稔<lb/>
　前漢淮南王安高祖之孫好書鼓琴不喜弋獵狗馬<lb/>
　馳騁亦欲以行隂德撫循百姓流名譽招致賓客方<lb/>
　術之士數千人作為内外書又有中篇言神仙黄白<lb/>
<pb n="KR3k0010_WYG_002-75b"/>
　之術武帝時好藝文以安屬為諸父辯博善為文辭<lb/>
　甚尊重之毎為報書及賜常召司馬相如等視草乃<lb/>
　遣安初入朝使為離騷傳旦受詔食時上每宴見談<lb/>
　説得失及方技賦頌昏暮然後罷後謀反自殺　晉<lb/>
　書左思字太沖齊國臨淄人貌寢口訥而辭藻壯麗<lb/>
　造齊都賦一年乃成復欲賦三都乃詣著作郎張載<lb/>
　訪岷卭之事遂搆思十年門庭藩溷皆著筆紙遇得<lb/>
　一句即便疏之自以所見不博求為祕書郎及賦成<lb/>
<pb n="KR3k0010_WYG_002-76a"/>
　時人未之重自以其作不謝班張以示皇甫謐謐稱<lb/>
　善為其賦序張載為注魏都劉逵注呉蜀而序之張<lb/>
　華見曰班張之流也於是競相傳寫洛陽為之紙貴<lb/>
　初陸機欲為此賦聞思作撫掌而笑與弟雲書曰此<lb/>
　間有傖父欲作三都賦須其成當以覆酒甕耳及思<lb/>
　賦出機嘆服以為不能加遂輟筆焉<lb/>
劉惔傾釀孝伯痛飲<lb/>
　晉書何充字次道廬江灊人康帝時為中書監録尚<lb/>
<pb n="KR3k0010_WYG_002-76b"/>
　書事充能飲酒雅為劉惔所貴惔毎云見次道飲令<lb/>
　人欲傾家釀言其能温克也舊本惔作恢誤　世說<lb/>
　王孝伯曰但痛飲酒讀離騷便可稱名士<lb/>
女媧補天長房縮地<lb/>
　淮南子曰徃古之時四極廢九州裂天不兼覆墬不<lb/>
　周載火爁炎而不滅水浩洋而不息猛獸食顓民鷙<lb/>
　鳥攫老弱於是女媧鍊五色石以補蒼天斷鼇足以<lb/>
　立四極殺黑龍以濟冀州積蘆灰以止淫水蒼天補<lb/>
<pb n="KR3k0010_WYG_002-77a"/>
　四極正淫水涸冀州平蛟蟲死顓民生　後漢費長<lb/>
　房既遇仙翁欲求道而顧家人為憂翁乃斷一青竹<lb/>
　度與長房身齊使懸之舎後家人見即其形也以為<lb/>
　縊死遂葬之長房隨入深山羣虎中留使獨處長房<lb/>
　不恐又卧於空室以朽索懸萬斤石於心上衆蛇來<lb/>
　齧索且斷長房亦不移翁曰子可教也復使食糞糞<lb/>
　中有蟲臭甚長房意惡之翁曰子幾得道恨此不成<lb/>
　長房辭歸翁與一竹杖曰騎此任所之則自至既至<lb/>
<pb n="KR3k0010_WYG_002-77b"/>
　可以杖投葛陂中又為作一符曰以此主地上鬼神<lb/>
　長房乗杖須臾來歸自謂去家適經旬日已十餘年<lb/>
　矣即以杖投陂顧視則龍也遂能醫療衆疾鞭笞百<lb/>
　鬼後失其符為衆鬼所殺<lb/>
季珪士首安國國器<lb/>
　魏志崔琰字季珪河東武城人遷中尉甚有威望朝<lb/>
　士瞻仰太祖亦敬憚焉明帝時崔林嘗與陳羣論冀<lb/>
　州人士稱琰為首琰從弟林少無名望雖姻族猶輕<lb/>
<pb n="KR3k0010_WYG_002-78a"/>
　之琰常曰大器晚成終必逺至孫禮盧毓始入軍府<lb/>
　琰曰孫疏亮亢烈剛簡能斷盧清警明理百錬不消<lb/>
　皆公才也後咸至鼎輔　前漢韓安國字長孺梁成<lb/>
　安人徙睢陽事梁孝王為中大夫後坐法抵罪獄吏<lb/>
　田甲辱安國安國曰死灰獨不復然乎甲曰然即溺<lb/>
　之無何漢使使者拜内史起徙中為二千石田甲亡<lb/>
　安國曰甲不就官我滅而宗甲肉袒謝安國曰公等<lb/>
　足與治乎卒善遇之為人多大畧知足以當世取舎<lb/>
<pb n="KR3k0010_WYG_002-78b"/>
　而出於忠厚貪嗜財利然推舉皆廉士賢於己者士<lb/>
　亦以此稱之唯天子以為國器官至御史大夫行丞<lb/>
　相事<lb/>
陸玩無人賈詡非次<lb/>
　晉書陸玩字士瑤呉人器量淹雅累轉尚書散騎常<lb/>
　侍尋而王導郗鑒庾亮相繼薨朝野以為三良既没<lb/>
　以玩有德望乃遷司空既而歎息謂賓客曰以我為<lb/>
　三公是天下為無人談者以為知言玩翼亮累世常<lb/>
<pb n="KR3k0010_WYG_002-79a"/>
　以𢎞重為人主所貴嘉性通雅不以名位格物誘納<lb/>
　後進謙禮布衣由是縉紳之徒莫不廕其德宇　魏<lb/>
　志賈詡字文和武威姑臧人少時人莫知唯閻忠異<lb/>
　之謂詡有良平之竒後拜尚書與選舉多所匡濟文<lb/>
　帝時為太尉荀朂別傳曰晉司徒闕武帝問朂答曰<lb/>
　三公具瞻所歸不可用非其次昔魏文帝用賈詡孫<lb/>
　權笑之<lb/>
何晏神伏郭弈心醉<lb/>
<pb n="KR3k0010_WYG_002-79b"/>
　魏志王弼山陽人好論儒道辭才逸辨注易及老子<lb/>
　年二十餘卒何邵為其傳曰弼父業為尚書郎時裴<lb/>
　徽為吏部郎弼未冠徃造焉徽一見異之問曰夫無<lb/>
　者誠萬物之所資然聖人莫肯致言而老子申之無<lb/>
　巳者何弼曰聖人體無無又不可以訓故不說也老<lb/>
　子是有者也故常言無所不足何晏為吏部尚書甚<lb/>
　竒弼嘆曰仲尼稱後生可畏若斯人者可與言天人<lb/>
　之際乎舊云神伏出世說無載　晉郭弈字大業太<lb/>
<pb n="KR3k0010_WYG_002-80a"/>
　原陽曲人高爽有識量多所推先見阮咸心醉不覺<lb/>
　歎焉山濤稱其高簡有雅量太康中為尚書有重名<lb/>
　朝臣皆出其下<lb/>
常林帶經高鳯漂麥<lb/>
　魏志常林字伯槐河内温人避地上黨耕種山阿當<lb/>
　時旱蝗林獨豐收盡呼比隣升斗分之仕至光禄大<lb/>
　夫魏畧曰林少單貧自非手力不取之於人性好學<lb/>
　漢末為諸生帶經耕鋤其妻餉之雖在田野相敬如<lb/>
<pb n="KR3k0010_WYG_002-80b"/>
　賓　後漢高鳯字文通南陽葉人家以農為業鳯專<lb/>
　精誦讀晝夜不息妻嘗之田曝麥於庭令鳯䕶雞天<lb/>
　雨暴至而鳯持竿誦經不覺潦水流麥妻還怪問方<lb/>
　悟後為名儒年老執志不倦太守連召請恐不得免<lb/>
　乃詐為寡嫂訟田後舉直言到公車託病隱身漁釣<lb/>
孟嘉落㡌庾敳墮幘<lb/>
　晉書孟嘉字萬年江夏人少知名為征西桓温叅軍<lb/>
　甚重之九月九日温燕龍山寮佐畢集時佐吏並著<lb/>
<pb n="KR3k0010_WYG_002-81a"/>
　戎服有風至吹嘉㡌墮落嘉不之覺温使左右勿言<lb/>
　欲觀其舉止嘉良久如厠温令取還之命孫盛作文<lb/>
　嘲嘉著嘉坐嘉還見即答之其文甚美嘉好酣飲愈<lb/>
　多不亂温問酒有何好而卿嗜之嘉曰公未得酒趣<lb/>
　耳又問聽妓絲不如竹竹不如肉何也答曰漸近使<lb/>
　之自然　晉書庾敳字子嵩潁川鄢陵人長不滿七<lb/>
　尺而腰帶十圍雅有逺韻參東海王越軍事轉軍諮<lb/>
　祭酒時劉輿見任於越人士多為所構惟敳縱心事<lb/>
<pb n="KR3k0010_WYG_002-81b"/>
　外無迹可問後以其性儉家富說越令就換錢千萬<lb/>
　冀其有吝因此可乗越於衆坐中問敳敳頺然已醉<lb/>
　幘墮几上以頭就穿取徐答云下官家故有兩千萬<lb/>
　隨公所取輿於是乃服越甚悅因曰不可以小人之<lb/>
　慮度君子之心後石勒亂被害<lb/>
龍逄板出張華台坼<lb/>
　舊注引論語隂嬉䜟曰庚子之日金板剋書出地庭<lb/>
　中曰臣族虐主禽宋均曰謂殺關龍逄之後庚子之<lb/>
<pb n="KR3k0010_WYG_002-82a"/>
　旦庭中地有此板異也龍同姓稱族虐主主殺我必<lb/>
　見禽也　晉書張華字茂先范陽方城人學業優博<lb/>
　辭藻温麗器識𢎞廣初未知名著鷦鷯賦阮籍見之<lb/>
　曰王佐才也由是聲名始著晉受禪拜黄門侍郎華<lb/>
　强記黙識四海之内若指諸掌武帝嘗問漢宫室制<lb/>
　度應對如流聽者忘倦數歲拜中書令賛成伐呉之<lb/>
　計封廣武縣侯名重一世衆所推服聲譽益甚有台<lb/>
　輔之望惠帝時拜中書監盡忠匡輔彌縫補闕雖當<lb/>
<pb n="KR3k0010_WYG_002-82b"/>
　闇主虐后之朝而海内晏然華之功也進司空第舎<lb/>
　及省監數有妖怪少子韙以中台星拆勸華退位華<lb/>
　不從曰天道𤣥逺惟修德以應耳不如靜以待之以<lb/>
　俟天命卒之以忠正為趙王倫孫秀矯詔害之朝野<lb/>
　悲痛華好人物士有一介之善為之延譽雅愛書籍<lb/>
　嘗徙居載書三十乗天下竒祕世所希有者悉在華<lb/>
　所博物洽聞世無與比<lb/>
董奉活燮扁鵲起虢<lb/>
<pb n="KR3k0010_WYG_002-83a"/>
　神仙傳董奉字君異侯官人杜燮為交州刺史得毒<lb/>
　病死三日奉時在南方乃以三丸藥内其口中令人<lb/>
　舉其頭逍遙之食頃燮開目動手足顔色還半日能<lb/>
　起坐遂活還廬山下居為人治病不取錢物使病愈<lb/>
　者為種一株杏數年有數十萬株鬰然成林杏子大<lb/>
　熟奉於林中作倉宣語欲買杏者但自取之一器穀<lb/>
　得一器杏毎穀少而杏多者有虎逐之有偷杏虎逐<lb/>
　齧死家人知送杏還死者即活自是買杏者自平量<lb/>
<pb n="KR3k0010_WYG_002-83b"/>
　量之不敢欺奉以所得糧穀賑救貧窮供給行旅民<lb/>
　間僅百年乃昇天顔色常如年三十時也　史記扁<lb/>
　鵲勃海鄭人姓秦名越人少時長桑君竒之出其懐<lb/>
　中藥予之飲乃悉取其禁方書予之忽然不見扁鵲<lb/>
　以此視病盡見五臟癥結特以診脈為名耳後過虢<lb/>
　虢太子死扁鵲曰臣能生之乃使弟子子陽厲鍼砥<lb/>
　石以取外三陽五㑹有間太子蘇乃使子豹為五分<lb/>
　之熨以八減之齊和煮之以更熨兩脅下太子起坐<lb/>
<pb n="KR3k0010_WYG_002-84a"/>
　更適隂陽但服湯二旬而復故故天下盡以扁鵲為<lb/>
　能生死人過邯鄲聞貴婦人即為帶下醫過洛陽聞<lb/>
　周人愛老人即為耳目痺醫入咸陽聞秦人愛小兒<lb/>
　即為小兒醫隨俗為變秦大醫令李䤈自知技不如<lb/>
　扁鵲使人刺殺之至今言脈者由扁鵲<lb/>
冦恂借一何武去思<lb/>
　後漢冦恂字子翼上谷昌平人光武拜恂河内太守<lb/>
　行大將軍事謂曰昔高祖留蕭何鎮關中今吾委公<lb/>
<pb n="KR3k0010_WYG_002-84b"/>
　以河内堅守轉運給足軍糧卒厲士馬防遏他兵勿<lb/>
　令北度而已後拜潁川太守入為金吾明年潁川盜<lb/>
　賊起帝謂曰潁川近迫京師當以時定惟念獨卿能<lb/>
　卒平之耳從九卿復出以憂國可知也即日車駕南<lb/>
　征從至潁川賊盜悉降而竟不拜郡百姓遮道曰願<lb/>
　從陛下復借冦君一年乃留恂長社鎮撫吏民受納<lb/>
　餘降恂經明行修名重朝廷所得秩奉厚施朋友故<lb/>
　人及從吏士常曰吾自士大夫以致此可獨享乎時<lb/>
<pb n="KR3k0010_WYG_002-85a"/>
　人歸其長者以為有宰相器　前漢何武字君公蜀<lb/>
　郡郫人舉賢良對䇿拜諫大夫成帝時累進大司空<lb/>
　為人仁厚好進士奬稱人善為楚内史厚兩龔在沛<lb/>
　郡厚兩唐及為公卿薦之朝廷世以此多焉然疾朋<lb/>
　黨問文吏必於儒者問儒者必於文吏以相參撿欲<lb/>
　除吏先為科例以防請託其所居亦無赫赫名去後<lb/>
　常見思後為御史大夫免官王莽為宰衡隂誅不附<lb/>
　己者見誣自殺兩龔謂勝舎兩唐謂林遵也<lb/>
<pb n="KR3k0010_WYG_002-85b"/>
韓子孤憤梁鴻五噫<lb/>
　史記韓非韓之諸公子也喜刑名法術之學歸本於<lb/>
　黄老為人口吃不能道說而善著書與李斯俱事荀<lb/>
　卿非見韓之削弱數以書諫韓王王不能用於是觀<lb/>
　徃者得失之變作孤憤五蠧内外儲說林說難十餘<lb/>
　萬言人或傳其書至秦秦王見之曰寡人得見此人<lb/>
　與之游死不恨矣後非使秦秦王悅之未信用李斯<lb/>
　毁之王下吏治非斯使人遺藥使自殺　後漢梁鴻<lb/>
<pb n="KR3k0010_WYG_002-86a"/>
　受業太學家貧尚節介博覽不為章句歸鄉里勢家<lb/>
　慕其高節多欲女之鴻並不娶後娶孟氏隱霸陵山<lb/>
　中以耕織為業詠詩書彈琴以自娯因東出闗過京<lb/>
　師作五噫之歌曰陟彼北邙兮噫顧覽帝京兮噫宫<lb/>
　室崔嵬兮噫人之劬勞兮噫遼遼未央兮噫肅宗聞<lb/>
　而非之求鴻不得乃易姓名居齊魯之間遂至呉依<lb/>
　大家臯伯通居廡下為人賃舂每歸妻為具食不敢<lb/>
　鴻前仰視舉案齊眉伯通異之曰彼傭能使其妻敬<lb/>
<pb n="KR3k0010_WYG_002-86b"/>
　之如此此非凡人也乃舎之於家鴻潜閉著書十餘<lb/>
　篇卒於呉<lb/>
蔡琰辨琴王粲覆棋<lb/>
　後漢蔡琰字文姬中郎將邕之女博學有才辯妙於<lb/>
　音律舊註云琰年九歲時邕夜鼓琴絃絶琰曰第二<lb/>
　絃邕故絶一絃以問之琰曰第四弦邕曰爾偶中耳<lb/>
　琰曰昔季札觀風知國之存亡師曠吹律識南風之<lb/>
　不競以此推之何不知也　魏志王粲累拜侍中博<lb/>
<pb n="KR3k0010_WYG_002-87a"/>
　物多識問無不對與人共行讀道邊碑人問曰卿能<lb/>
　闇誦乎曰能因使背而誦之不失一字觀人圍棋局<lb/>
　壊粲為覆之棋者不信以帕蓋局使更以他局為之<lb/>
　用相比校不誤一道其强記黙識如此性善算作算<lb/>
　術畧盡其理善屬文舉筆便成無所改定時人以為<lb/>
　宿搆然正復精意覃思亦不能加也典畧曰粲既才<lb/>
　高辨論應機鍾繇王朗等雖為卿相至於朝廷奏議<lb/>
　皆閣筆不能措手<lb/>
<pb n="KR3k0010_WYG_002-87b"/>
西門投巫何謙焚祠<lb/>
　史記魏文侯時西門豹為鄴令豹到問民所病苦長<lb/>
　老曰苦為河伯娶婦以故貧俗語不為河伯娶婦水<lb/>
　來漂没溺其人民豹曰至時幸來告吾亦徃送女至<lb/>
　其時豹徃㑹河上三老官屬豪長者里父老皆㑹其<lb/>
　巫老女子從弟子女十人皆衣繒單衣立大巫後豹<lb/>
　呼河伯婦視之曰是女不好煩大巫嫗為報河伯更<lb/>
　求好女使吏卒抱大巫嫗投之河中有頃曰何久也<lb/>
<pb n="KR3k0010_WYG_002-88a"/>
　弟子趣之凡投三弟子豹曰巫嫗女不能白事煩三<lb/>
　老為入白之覆投三老河中豹簮筆磬折嚮河立良<lb/>
　久又曰三老不還欲使廷掾與豪長者一人入趣之<lb/>
　皆叩頭流血豹曰狀河伯留客之久若皆罷去吏民<lb/>
　大驚恐從是不敢復言河伯娶婦豹即發民鑿十二<lb/>
　渠引河水灌田皆得水利民人足富豹名聞天下澤<lb/>
　流後世　晉書何謙字恭子東海人從謝𤣥征伐驍<lb/>
　果多權畧舊註云謙不畏神祠遇有靈廟皆焚之<lb/>
<pb n="KR3k0010_WYG_002-88b"/>
孟嘗還珠劉昆反火<lb/>
　後漢孟嘗字伯周㑹稽上虞人為合浦太守郡不産<lb/>
　穀實而海出珠寳與交阯比境常通商販貨糴糧食<lb/>
　先時宰守並多貪穢詭人採求不知紀極珠漸徙於<lb/>
　交阯郡界行旅不至人物無資貧者死餓於道嘗到<lb/>
　官革易前弊求民病利未踰歲去珠復還百姓皆反<lb/>
　業商貨流通稱為神明徵還吏民攀車請之乃夜遁<lb/>
　去隱處自耕鄰縣士民慕德就居止者百餘家　後<lb/>
<pb n="KR3k0010_WYG_002-89a"/>
　漢劉昆字桓公陳留東昏人建武初除江陵令縣連<lb/>
　年火災昆輒向火叩頭多能降雨止風稍遷𢎞農太<lb/>
　守先是崤黽驛道多虎災行旅不通昆為政三年仁<lb/>
　化大行虎皆負子渡河帝異之徵為光禄勲詔問昆<lb/>
　前在江陵反風滅火後守𢎞農虎北渡河行何德政<lb/>
　而致是事昆對曰偶然耳左右笑其質訥帝嘆曰此<lb/>
　長者之言命書諸䇿<lb/>
姜肱共被孔融讓果<lb/>
<pb n="KR3k0010_WYG_002-89b"/>
　後漢姜肱字伯淮彭城廣戚人與弟仲海季江俱以<lb/>
　孝行著聞其友愛天至嘗共卧起肱博通五經兼明<lb/>
　星緯士之就學者三千餘人二弟名聲相次皆不應<lb/>
　徵聘肱嘗與季江夜遇盜欲殺之兄弟更相爭死遂<lb/>
　兩釋焉桓帝徵不至使畫工圖其形狀肱卧以被韜<lb/>
　面竟不得見之後隱遁逺浮海濱竄伏賣卜給食還<lb/>
　卒於家弟子劉操頌德謝承書曰肱性篤孝繼母年<lb/>
　少嚴厲肱感凱風之孝兄弟同被而寢不入房室以<lb/>
<pb n="KR3k0010_WYG_002-90a"/>
　慰母心　後漢孔融字文舉魯國人孔子二十世孫<lb/>
　幼有異才十歲隨父詣京師時河南尹李膺簡重不<lb/>
　妄接士自非當世名人及與通家皆不得白融造門<lb/>
　曰我是李君通家子弟門者言之膺請融問曰髙明<lb/>
　祖父嘗與僕有恩舊乎融曰然先君孔子與老君同<lb/>
　德比義而相師友則融與君累世通家衆坐嘆息大<lb/>
　中大夫陳煒後至曰夫人小而聰了大未必竒融曰<lb/>
　觀若所言將不早慧乎膺大笑曰髙明必為偉器融<lb/>
<pb n="KR3k0010_WYG_002-90b"/>
　家傳曰兄弟七人融第六四歲時與諸兄共食梨棗<lb/>
　輒引小者人問其故答曰我小兒法當取小者由是<lb/>
　宗族竒之<lb/>
端康相代亮陟隔坐<lb/>
　三輔決録韋康字元將京兆人父端從涼州牧徵為<lb/>
　太僕康代為涼州刺史時人榮之孔融嘗與端書曰<lb/>
　前日元將來淵才亮𢎞雅度量毅偉世之器也昨日<lb/>
　仲將又來懿性貞實文愍篤誠保家之主也不應雙<lb/>
<pb n="KR3k0010_WYG_002-91a"/>
　珠近出老蚌仲將名誕有文才善屬辭章官至光禄<lb/>
　大夫　呉録紀陟字子上丹陽人呉主孫休時其父<lb/>
　亮為尚書而陟為中書令毎朝㑹詔以屏風隔其坐<lb/>
　舊註引宣城記云隔以雲母屏風陟誤作隲<lb/>
趙倫瘤怪梁孝牛禍<lb/>
　晉書趙王倫字子彞宣帝第九子拜車騎將軍諂事<lb/>
　中宫大為賈后所親信嬖人孫秀搆害愍懐太子遂<lb/>
　廢賈后為庶人倫矯詔自為使持節大都督中外諸<lb/>
<pb n="KR3k0010_WYG_002-91b"/>
　軍事秀封大郡據兵權百官總已聽於倫倫素庸下<lb/>
　無智䇿受制於秀秀威權振朝廷天下皆事秀無求<lb/>
　於倫秀起自琅邪小吏累官於趙國以諂媚自達既<lb/>
　執權衡遂恣其姦謀多殺忠良以逞私欲倫僣即帝<lb/>
　位以秀為中書監驃騎將軍同謀者超越階次奴卒<lb/>
　厮役亦加爵位每朝㑹貂蟬盈坐時人諺曰貂不足<lb/>
　狗尾續倫祀太廟遇大風飄折麾蓋時有雉入殿中<lb/>
　又於殿中得異鳥問皆不知名累日向夕宫中有素<lb/>
<pb n="KR3k0010_WYG_002-92a"/>
　衣小兒言是服劉鳥倫使録小兒并鳥閉置牢室明<lb/>
　日開視户扃如故並失所在倫目上有瘤時以為妖<lb/>
　惠帝復位賜死　前漢梁孝王武文帝子景帝初入<lb/>
　朝是時上未置太子與王宴飲從容言曰千秋萬歲<lb/>
　後傳於王王心内喜復入朝入則侍帝同輦出則同<lb/>
　車遊獵上林中及廢太子太后心欲以王為嗣大臣<lb/>
　及袁盎等有所關說於帝王怨盎隂使人刺殺之上<lb/>
　由此怨望於王益疎之後入朝欲留弗許歸國意不<lb/>
<pb n="KR3k0010_WYG_002-92b"/>
　樂北獵梁山有獻牛足上出背上王惡之病薨王未<lb/>
　死時財巨萬及死藏府黄金尚四十餘萬斤他財物<lb/>
　稱是賛曰怗親亡厭牛禍告罰<lb/>
桓典避馬王尊叱馭<lb/>
　後漢桓典字公雅沛郡龍亢人太傅榮𤣥孫拜侍御<lb/>
　史時宦官秉權典執正無所迴避常乗騘馬京師畏<lb/>
　憚為之語曰行行且止避騘馬御史後以忤宦官七<lb/>
　年不調獻帝時為光禄勲　前漢王尊字子贛涿郡<lb/>
<pb n="KR3k0010_WYG_002-93a"/>
　南陽人少孤牧羊澤中勤學問能史書畧通尚書論<lb/>
　語大義及為益州刺史先是王陽為刺史行部至卭<lb/>
　郲九折阪嘆曰奉先人遺體奈何數乗此險後以病<lb/>
　去及尊為刺史至其阪問曰此非王陽所畏道耶曰<lb/>
　是尊叱其馭曰驅之王陽為孝子王尊為忠臣居部<lb/>
　二歲懐來徼外蠻夷歸附其威信後為東郡太守河<lb/>
　水盛溢泛浸瓠子金隄尊躬率吏民投沉白馬請以<lb/>
　身填金隄而水波稍却迴還吏民奏狀天子嘉之秩中<lb/>
<pb n="KR3k0010_WYG_002-93b"/>
　二千石賜黄金二十斤卒於官吏民紀之舊本尊誤<lb/>
　作遵<lb/>
鼂錯陗直趙禹廉倨<lb/>
　前漢鼂錯潁川人學申商刑名以文學為太常掌故<lb/>
　錯為人陗直刻深孝文時舉賢良對䇿高第遷中大<lb/>
　夫孝景帝時為御史大夫請諸侯之罪過削其支郡<lb/>
　所更令三十章諸侯讙譁呉楚七國俱反以誅錯為<lb/>
　名上問袁盎盎素不好錯對曰方今計獨有斬錯赦<lb/>
<pb n="KR3k0010_WYG_002-94a"/>
　七國復其故地則兵可無血刃而俱罷上黙然曰顧<lb/>
　誠何如吾不愛一人謝天下後丞相等劾奏錯欲疏<lb/>
　羣臣大逆無道當要斬使中使召錯紿載行市錯衣<lb/>
　朝衣斬東市　前漢趙禹斄人武帝時以刀筆吏積<lb/>
　勞遷御史至中大夫與張湯論定律令作見知吏傳<lb/>
　相監司以法盡自此始為人廉倨為吏以來舎無食<lb/>
　客公卿相造請禹終不行報謝務在絶知友賓客孤<lb/>
　立行一意而已嘗中廢己為廷尉以夀卒<lb/>
<pb n="KR3k0010_WYG_002-94b"/>
羞懿巾幗紿操匕箸<lb/>
　晉書諸葛亮帥衆十餘萬壘於郿之渭水南原天子<lb/>
　遣護軍秦朗督步騎三萬受宣帝節度朝廷以亮逺<lb/>
　冦利在急戰毎命帝持重以候其變亮數挑戰帝不<lb/>
　出因遺帝巾幗婦人之飾帝怒表請決戰天子不許<lb/>
　乃遣衛尉辛毗仗節以制之亮復挑戰帝將出兵以<lb/>
　應之毗仗節而立軍門帝乃止對壘百餘日㑹亮卒<lb/>
　先是亮使至帝問諸葛公食可幾米對曰三四升又<lb/>
<pb n="KR3k0010_WYG_002-95a"/>
　問政事曰二十罰已上皆自省覽帝曰其能久乎竟<lb/>
　如其言漢晉春秋曰楊儀等整軍而出百姓奔告宣<lb/>
　王王追焉姜維令儀反旗鳴鼓若將向宣王者王乃<lb/>
　退不敢逼於是儀結陣而去入谷然後發喪宣王之<lb/>
　退百姓諺曰死諸葛走生仲達或以告王王曰吾便<lb/>
　料生不便料死也　蜀志先主涿郡涿縣人也西漢<lb/>
　景帝子中山靖王勝之後少孤與母販履織席為業<lb/>
　舎東南角籬上有桑樹生髙五丈餘遙望見童童如<lb/>
<pb n="KR3k0010_WYG_002-95b"/>
　小車蓋或謂當出貴人先主少時與諸小兒於樹下<lb/>
　戲言吾必當乗此羽葆蓋車先主垂手下膝顧自見<lb/>
　耳好交結豪俠年少爭附之靈帝末黄巾起州郡各<lb/>
　舉義兵先主率其屬討賊有功除安喜尉累遷豫州<lb/>
　牧從曹公還許曹公從容謂曰今天下英雄惟使君<lb/>
　與操耳本初之徒不足數也先主方食失匕箸本初<lb/>
　袁紹字<lb/>
張翰適意陶潜歸去<lb/>
<pb n="KR3k0010_WYG_002-96a"/>
　晉書張翰字季鷹呉人有清才善屬文而縱任不拘<lb/>
　時人號為江東步兵既入洛齊王冏辟為大司馬東<lb/>
　曹掾翰因見秋風起乃思呉中菰菜蓴羮鱸魚鱠曰<lb/>
　人生貴得適志何能羈宦數千里以要名爵乎遂命<lb/>
　駕而歸俄而冏敗人皆謂之見機或曰卿乃可縱適<lb/>
　一時獨不為身後名邪答曰使我有身後名不如即<lb/>
　時一杯酒時人貴其曠達　晉陶潜字元亮潯陽人<lb/>
　大司馬侃曾孫少懐高尚博學善屬文穎脫不羈任<lb/>
<pb n="KR3k0010_WYG_002-96b"/>
　真自得為鄉鄰所貴嘗著五栁先生傳以自況時人<lb/>
　謂之實録為彭澤令在縣公田悉令種秫穀曰令吾<lb/>
　嘗醉於酒足矣妻子固請種秔乃使一頃五十畝種<lb/>
　秫五十畝種秔素簡貴不私事上官郡遣督郵至縣<lb/>
　吏白應束帶見之潜歎曰吾豈能為五斗米折腰拳<lb/>
　拳事鄉里小人邪解印綬去縣乃賦歸去來後徵著<lb/>
　作郎不就又不營生業遇酒則飲嘗言夏月虚閒髙<lb/>
　卧北窻之下清風䬃至自謂羲皇上人性不解音畜<lb/>
<pb n="KR3k0010_WYG_002-97a"/>
　素琴一張絃徽不具毎朋酒之㑹則撫而和之曰但<lb/>
　識琴中趣何勞絃上聲<lb/>
魏儲南館漢相東閣<lb/>
　魏文帝丕字子桓為太子時嘗與元城令呉質書畧<lb/>
　曰毎念昔日南皮之㳺誠不可忘既妙思六經逍遙<lb/>
　百氏彈棋間設終以博奕高談娯心哀箏順耳馳騁<lb/>
　北場旅食南館浮甘瓜於清泉沉朱李於寒氷皎日<lb/>
　既没繼以朗月同乘並載以遊後園余顧而言兹樂<lb/>
<pb n="KR3k0010_WYG_002-97b"/>
　難常質字季重濟隂人以文才為文帝所善官至振<lb/>
　威將軍　前漢公孫𢎞菑川薛人少家貧牧豕海上<lb/>
　年四十餘乃學春秋雜說武帝立時𢎞年六十以賢<lb/>
　良徵為博士免歸後復徵賢良文學對䇿天子擢為<lb/>
　第一召見容貌甚麗拜博士待詔金馬門稍遷至丞<lb/>
　相封平津侯其後以為故事至丞相封自𢎞始時上<lb/>
　方興功業屢舉賢良𢎞自見為舉首起徒步數年至<lb/>
　宰相封侯於是起客館開東閣以延賢人與參謀議<lb/>
<pb n="KR3k0010_WYG_002-98a"/>
　𢎞身食一肉脫粟飯故人賓客仰衣食奉禄皆以給<lb/>
　之家無所餘然其性意忌諸嘗與有隙雖陽與善後<lb/>
　竟報其過殺主父偃徙董舒仲膠西皆𢎞力也<lb/>
楚元置醴陳蕃下榻<lb/>
　前漢楚元王交字游乃高祖少弟好書多材藝嘗與<lb/>
　魯穆生白生申公俱受詩於浮丘伯及封楚王以穆<lb/>
　生等為中大夫敬禮申公等穆生不嗜酒毎置酒常<lb/>
　為穆生設醴及元王薨後至孫戊即位常設後忘設<lb/>
<pb n="KR3k0010_WYG_002-98b"/>
　焉穆生退曰可以逝矣醴酒不設王之意怠不去楚<lb/>
　人將鉗我於市先王之所以禮吾三人者為道之存<lb/>
　今而忽之是忘道也忘道之人胡可與久處遂謝病<lb/>
　去申公白公獨留王稍淫暴二人諫不聽胥靡之<lb/>
　後漢陳蕃字仲舉汝南平輿人年十五嘗閒處一室<lb/>
　而庭宇蕪穢父友薛勤來候之謂蕃曰孺子何不洒<lb/>
　掃以待賓客蕃曰大丈夫處世當掃除天下安事一<lb/>
　室乎勤知其有清世志甚竒之後為樂安太守時李<lb/>
<pb n="KR3k0010_WYG_002-99a"/>
　膺為青州刺史名有威政屬城聞風皆自引去蕃獨<lb/>
　以清績留郡人周璆字孟玉高潔之士前後郡守招<lb/>
　命不至唯蕃能致焉字而不名特為置一榻去則懸<lb/>
　之後為豫章太守以禮待徐穉為功曺性方峻不接<lb/>
　賓客惟穉來特設一榻去則懸之靈帝初為太傅録<lb/>
　尚書事與大將軍竇武謀誅中官事泄見害<lb/>
廣利泉涌王霸氷合<lb/>
　前漢李廣利發屬國六千騎及郡國惡少年數萬人<lb/>
<pb n="KR3k0010_WYG_002-99b"/>
　以徃至貳師城取善馬故號貳師將軍耿恭曰昔貳<lb/>
　師拔佩刀刺山飛泉涌出　後漢王霸字元伯潁川<lb/>
　潁陽人從光武為功曹令史光武曰潁川從我者皆<lb/>
　逝而子獨留努力疾風知勁草及王郎起光武在薊<lb/>
　即南馳聞郎兵在後從者皆恐至滹沱河候吏還白<lb/>
　河水流澌無船不可濟令霸徃視霸恐驚衆欲且前<lb/>
　阻水還即詭云氷堅可渡官屬皆喜光武笑曰候吏<lb/>
　果妄語遂前比至河河氷亦合乃令霸䕶渡未畢數<lb/>
<pb n="KR3k0010_WYG_002-100a"/>
　騎而氷解上謂曰安吾衆得濟免者卿之力也又謂<lb/>
　官屬曰王霸權以濟事殆天瑞也以為軍正後至上<lb/>
　谷太守<lb/>
孔融坐滿鄭崇門雜<lb/>
　後漢孔融好學博涉多該覽為北海相時袁曹方盛<lb/>
　而融無所協附負其高氣志在靖難而才疎意廣迄<lb/>
　無成功先主表領青州刺史後為少府拜大中大夫<lb/>
　性寛容少忌好士喜誘益後進及退閒職賓客日盈<lb/>
<pb n="KR3k0010_WYG_002-100b"/>
　門嘗嘆曰坐上客常滿樽中酒不空吾無憂矣聞人<lb/>
　之善若出諸己言有可採必演而成之面告其短而<lb/>
　退稱所長薦達賢士多所奬進知而未言以為己過<lb/>
　海内英俊皆信服之曹操既積嫌忌而郗慮搆成其<lb/>
　罪遂見害魏文帝深好融文辭每嘆曰揚班儔也<lb/>
　前漢鄭崇字子㳺高宻大族世與王家相嫁娶徙平<lb/>
　陵後哀帝擢為尚書僕射數求諫爭上初納用之每<lb/>
　見曳革履上笑曰我識鄭尚書履聲久之上欲封祖<lb/>
<pb n="KR3k0010_WYG_002-101a"/>
　母傅太后從弟商諫太后大怒又諫董賢貴寵過度<lb/>
　由是重得罪尚書令趙昌佞諂害崇奏與宗族通疑<lb/>
　有奸請治上責曰君門如市人何以欲禁切主上崇<lb/>
　對曰臣門如市臣心如水願得考覆上怒下崇獄窮<lb/>
　治寃死獄中<lb/>
張堪折轅周鎮漏船<lb/>
　後漢張堪字君游南陽宛人年十六受業長安志美<lb/>
　行厲諸儒號曰聖童世祖即位拜蜀郡太守又為漁<lb/>
<pb n="KR3k0010_WYG_002-101b"/>
　陽太守捕擊姦猾賞罰必信吏民皆樂為用匃奴常<lb/>
　以萬騎入漁陽堪擊破之郡界以靜乃於狐奴開稻<lb/>
　田八千餘頃勸民耕種以致殷富百姓歌曰桑無附<lb/>
　枝麥穗兩岐張公為政樂不可支視事八年匃奴不<lb/>
　敢犯塞帝嘗召見諸郡計吏問前後守令能否蜀計<lb/>
　掾進曰張堪昔在蜀仁以惠下威能討奸前公孫破<lb/>
　時珍寳山積捲握之物足當十世而堪去職之日乘<lb/>
　折轅車布被囊而已帝聞歎息　舊註引世説云周鎮<lb/>
<pb n="KR3k0010_WYG_002-102a"/>
　罷臨川泊清溪渚王丞相導徃看之時夏暴雨船狹<lb/>
　小又大漏殆無坐處王曰胡威之清何以過此即啓<lb/>
　用之今本無載<lb/>
郭伋竹馬劉寛蒲鞭<lb/>
　後漢郭伋字細侯少有志行王莽時為并州牧建武<lb/>
　中復為牧伋前在并州素結恩德及後入界老幼相<lb/>
　攜逄迎道路所過問民疾苦聘求耆德雄俊設几杖<lb/>
　之禮朝夕與參政事始至行部到西河美稷有童兒<lb/>
<pb n="KR3k0010_WYG_002-102b"/>
　數百各騎竹馬於道次拜迎伋問兒曹何自逺來對<lb/>
　曰聞使君到喜故來奉迎伋辭謝之及事訖諸兒復<lb/>
　送至郭外問使君何日當還伋計日告之既還先期<lb/>
　一日伋為違信於諸兒遂止野亭須期乃入　後漢<lb/>
　劉寛字文饒𢎞農華隂人桓帝時遷南陽太守歴典<lb/>
　三郡温仁多恕雖倉卒未嘗疾言遽色吏人有過但<lb/>
　用蒲鞭罰之示辱而已靈帝時為太尉帝頗好學藝<lb/>
　毎引見常令講經寛常於坐被酒睡伏帝問太尉醉<lb/>
<pb n="KR3k0010_WYG_002-103a"/>
　耶對曰臣不敢醉但任重責大憂心如醉帝重其言<lb/>
　夫人欲試寛令恚伺當朝㑹裝嚴已訖使婢奉肉羮<lb/>
　翻汙朝服寛遽收之神色不異乃徐言曰羮爛汝手<lb/>
　其性度如此海内稱為長者<lb/>
許史侯盛韋平相延<lb/>
　前漢宣帝許皇后元帝母也為霍光夫人顯所毒崩<lb/>
　及元帝為太子迺封后父廣漢為平恩侯其弟舜為<lb/>
　博望侯延夀為樂成侯許氏侯者三人廣漢薨諡戴<lb/>
<pb n="KR3k0010_WYG_002-103b"/>
　侯宣帝以延夀為大司馬車騎將軍武帝衛太子史<lb/>
　良娣宣帝祖母也良娣生男進號史皇孫武帝末巫<lb/>
　蠱事起衛太子及良娣史皇孫皆遭害皇孫有男號<lb/>
　皇曾孫既登位是為宣帝而良娣母及兄恭已死乃<lb/>
　封恭子髙為樂陵侯曾為將陵侯𤣥為平臺侯及高<lb/>
　子丹以功德封武陽侯侯者凡四人高至大司馬車<lb/>
　騎將軍丹左將軍　前漢韋賢及子𤣥成皆為丞相<lb/>
　平當字子思平陵人以明經為博士公卿薦當論議<lb/>
<pb n="KR3k0010_WYG_002-104a"/>
　通明給事中毎有灾異輒傅經術言得失文雅雖不<lb/>
　及蕭望之匡衡然指意畧同哀帝時為丞相上召欲<lb/>
　封當當病篤不應召或謂當不可强起受侯印為子<lb/>
　孫邪當曰吾居大位已負素餐責矣起受侯印還卧<lb/>
　而死有餘罪今不起者所以為子孫也遂乞骸骨上<lb/>
　賜養牛一上尊酒十石月餘卒子晏以明經歴任大<lb/>
　司徒漢興惟韋平父子至宰相<lb/>
雍伯種玉黄尋飛錢<lb/>
<pb n="KR3k0010_WYG_002-104b"/>
　搜神記羊公雍伯洛陽人性篤孝父母亡葬無終山<lb/>
　遂家焉山高無水公汲水作義漿於坂頭行者飲之<lb/>
　三年有一人就飲以斗石子與之云玉當生其中後<lb/>
　當得好婦言畢不見乃種其石數歲時時徃視見玉<lb/>
　子生北平徐氏有女人多求不許公試求焉徐氏戲<lb/>
　云白璧一雙來當為婚公至所種石中得五雙以聘<lb/>
　遂以女妻之天子異之拜為大夫於種玉處四角作<lb/>
　大石柱各一丈中央一頃地名曰玉田　幽𡨕録海<lb/>
<pb n="KR3k0010_WYG_002-105a"/>
　陵黄尋先貧因天雨散飛錢至其家觸籬園誤落者<lb/>
　無數餘處皆拾得富至數千萬擅名江北<lb/>
王允千里黄憲萬頃<lb/>
　後漢王允字子師太原祁人郭林宗見而竒之曰王<lb/>
　生一日千里王佐才也遂與定交允少好大節有志<lb/>
　於立功常習誦經傳朝夕試馳射三公並辟以司徒<lb/>
　髙第為侍御史獻帝時為司徒及董卓遷都關中朝<lb/>
　政大小悉委於允允矯性屈意每相承附卓亦推心<lb/>
<pb n="KR3k0010_WYG_002-105b"/>
　不疑故得扶持王室於危亂之中臣主内外莫不倚<lb/>
　恃允見卓簒逆已萌宻與司𨽻黄琬等謀兵誅之允<lb/>
　性剛稜疾惡初懼卓豺狼故折節圖之卓既殱滅自<lb/>
　謂無復患難仗正持重不循權宜之計羣下不甚附<lb/>
　之反為卓將李傕所殺　後漢黄憲字叔度汝南慎<lb/>
　陽人也世貧賤父為牛醫陳蕃周舉嘗相謂曰時月<lb/>
　之間不見黄生則鄙吝之萌復存乎心及蕃為三公<lb/>
　嘆曰叔度若在吾不敢先佩印綬郭林宗少游汝南<lb/>
<pb n="KR3k0010_WYG_002-106a"/>
　過袁閎不宿而退從憲累日方還或問之林宗曰奉<lb/>
　高之器譬諸汎濫雖清而易挹叔度汪汪若千頃陂澄<lb/>
　之不清淆之不濁不可量也後舉辟無所就奉髙閎<lb/>
　字世說千作萬淆作撓與此小異<lb/>
虞<graphic n="KR1294" url="https://raw.githubusercontent.com/kanripo/KR-Gaiji/master/images/KR1294.png" mimeType="image/png"/>才望戴淵鋒頴<lb/>
　晉書虞<graphic n="KR1294" url="https://raw.githubusercontent.com/kanripo/KR-Gaiji/master/images/KR1294.png" mimeType="image/png"/>字思行㑹稽餘姚人歴呉興太守王導嘗<lb/>
　謂曰孔愉有公才而無公望丁潭有公望而無公才<lb/>
　兼之者其在卿乎官未達而喪時人惜之舊本才誤<lb/>
<pb n="KR3k0010_WYG_002-106b"/>
　作休　世說戴淵少遊俠嘗在江淮間攻掠陸機赴<lb/>
　假還洛輜重甚盛淵在岸上據胡床指揮左右皆得<lb/>
　其宜淵既神姿鋒穎雖處鄙事神氣尤異機於船上<lb/>
　遙謂之曰卿才如此亦復作刼耶淵泣涕投劒而歸<lb/>
　辭氣非常機彌重之便與定交<lb/>
史魚黜殯子囊城郢<lb/>
　家語曰衛大夫蘧伯玉之賢靈公不用彌子瑕不肖<lb/>
　反任之史魚驟諫不從將卒命其子曰吾在朝不能<lb/>
<pb n="KR3k0010_WYG_002-107a"/>
　進蘧伯玉退彌子瑕是不能正君也生不能正君死<lb/>
　無以成禮我死汝置屍牖下於我畢矣其子從之靈<lb/>
　公弔焉怪而問之其子以其父言告公公愕然失容<lb/>
　曰是寡人之過也命之殯於客位進伯玉退子瑕孔<lb/>
　子聞之曰古之烈諫者死則已矣未有若史魚死而<lb/>
　屍諫忠感其君者也可不謂直乎　左氏傳楚子囊<lb/>
　將死遺言謂子庚必城郢君子謂子囊忠君薨不忘<lb/>
　増其名將死不忘衛社稷可不謂忠乎初楚共王疾<lb/>
<pb n="KR3k0010_WYG_002-107b"/>
　告大夫曰不榖不德若以大夫之靈獲保首領以没<lb/>
　於地請為靈若厲及卒子囊曰君命以共請諡之共<lb/>
　楚徙都郢未有城郭築城未訖子囊欲訖未暇故遺<lb/>
　言見意<lb/>
戴封積薪耿恭拜井<lb/>
　後漢戴封字平仲濟北剛人舉賢良方正對策第一<lb/>
　擢拜議郎遷西華令汝潁有蝗灾獨不入界時督郵<lb/>
　行縣蝗忽大至及去蝗亦頓除一境竒之其年大旱<lb/>
<pb n="KR3k0010_WYG_002-108a"/>
　封禱請無獲乃積薪坐其上以自焚火起而大雨暴<lb/>
　至逺近嘆服遷中山諸縣囚四百餘人當行刑封哀<lb/>
　之皆遣歸家與剋期日皆無違者官至太常　後漢<lb/>
　耿恭字伯宗扶風茂陵人少慷慨多大畧有將帥才<lb/>
　永平末為戊巳校尉屯金蒲城匃奴攻城恭乘城搏<lb/>
　戰以毒藥傅矢傳語匃奴曰漢家箭神其中瘡者必<lb/>
　有異因發强弩射之虜中矢者視創皆沸匃奴相謂<lb/>
　曰漢兵神真可畏也遂解去恭以疏勒城旁有澗水<lb/>
<pb n="KR3k0010_WYG_002-108b"/>
　可固引兵據之匃奴復攻恭恭募先登數千人直馳<lb/>
　之胡騎散走遂擁絶澗水恭於城中穿井十五丈不<lb/>
　得水吏士渴乏笮馬糞汁而飲之恭仰嘆曰聞昔貳<lb/>
　師將軍拔佩刀刺山飛泉涌出今漢德神明豈有窮<lb/>
　哉乃整衣向井拜禱有頃水泉奔出乃令吏士揚水<lb/>
　以示虜虜以為神明遂引去後復攻恭恭擊走之數<lb/>
　月食盡窮困乃煮鎧弩食其筋革恭與士推誠同死<lb/>
　生故皆無二心虜圍之不能下關寵上書求救肅宗<lb/>
<pb n="KR3k0010_WYG_002-109a"/>
　用司徒鮑昱議遣軍迎恭歸復奏恭節過蘇武宜蒙<lb/>
　爵賞遂拜騎都尉<lb/>
汲黯開倉馮煖折劵<lb/>
　前漢汲黯字長孺濮人其先有寵于古之衛君至黯<lb/>
　十世世為卿大夫孝景帝時為大子洗馬以嚴見憚<lb/>
　武帝即位黯為謁者河内失火燒千餘家上使徃視<lb/>
　還報曰家人失火屋比延燒不足憂河内貧人傷水<lb/>
　旱萬餘家或父子相食臣謹以便宜持節發河内倉<lb/>
<pb n="KR3k0010_WYG_002-109b"/>
　粟賑貧民請歸節伏矯制罪上賢而釋之後為主爵<lb/>
　都尉列於九卿治務無為引大體不拘文法性倨少<lb/>
　禮面折不能容人之過以數直諫不得久居位武帝<lb/>
　曰古有社禝臣如黯近之矣大將軍青侍中上踞厠<lb/>
　視之丞相𢎞宴見上或時不冠至黯不冠不見也<lb/>
　戰國䇿齊人有馮煖者貧乏不能自存使人屬孟嘗<lb/>
　君田文願寄食門下君受之左右食以草具居有頃<lb/>
　倚柱彈其劒歌曰長鋏歸來乎食無魚君聞食之比<lb/>
<pb n="KR3k0010_WYG_002-110a"/>
　門下客有頃復彈鋏歌曰長鋏歸來乎出無車君為<lb/>
　之駕比門下之車客後復彈鋏歌曰長鋏歸來乎無<lb/>
　以為家君問煖有老母使人給其食用無使乏後君<lb/>
　出記問門下客誰能為文收債於薛者煖署曰能煖<lb/>
　治裝載劵契而行辭曰債畢收以何市而反君曰視<lb/>
　吾家所寡有者煖之薛召諸民當償者悉來合劵以<lb/>
　債賜民因燒其劵民稱萬歲至齊見君曰臣竊計君<lb/>
　宫中積珍寳狗馬實外廐美人充下陳所寡有者義<lb/>
<pb n="KR3k0010_WYG_002-110b"/>
　耳竊為君市義矯命以債賜諸民因燒其劵乃臣所<lb/>
　以為君市義後君就國於薛民扶老攜幼迎道中君<lb/>
　顧謂煖曰先生所為文市義乃今見之<lb/>
齊景駟千何曽食萬<lb/>
　論語齊景公有馬千駟　晉書何曽字穎考陳留陽<lb/>
　夏人少好學博聞仕魏為司徒武帝踐阼拜太尉曽<lb/>
　性至孝閨門整肅自少及長無聲樂嬖幸之好年老<lb/>
　與妻相見皆整衣冠相待如賓然性奢豪務在華侈<lb/>
<pb n="KR3k0010_WYG_002-111a"/>
　帷帳車服必窮極綺麗厨膳滋味過於王者毎朝見<lb/>
　不食太官所設帝輒命取其食蒸餅上不坼作十字<lb/>
　不食食日萬錢猶曰無下箸處劉毅等數劾奏曾侈<lb/>
　忲無度帝以其重臣一無所問<lb/>
顧榮錫炙田文比飯<lb/>
　晉書顧榮字彦先呉人弱冠為黄門侍郎同陸機兄<lb/>
　弟入洛號三俊歴廷尉正及趙王倫簒位倫子虔為<lb/>
　大將軍以榮為長史初榮與同寮宴飲見執炙者容<lb/>
<pb n="KR3k0010_WYG_002-111b"/>
　貌不凡有欲炙之色榮割炙啖之坐者問其故榮曰<lb/>
　豈有終日執之而不知其味及倫敗榮被執將誅而<lb/>
　執炙者為督率救之得免元帝時終散騎常侍　史<lb/>
　記孟嘗君田文齊威王孽孫父嬰為齊相卒文代立<lb/>
　封萬户於薛招致賓客及亡人有罪者皆歸之以故<lb/>
　傾天下之士食客數千人無貴賤一與文等曽待客<lb/>
　夜食有一人蔽火客怒以飯不等輟食辭去文起自<lb/>
　持其飯比之客慚自剄士以此多歸之文相齊湣王<lb/>
<pb n="KR3k0010_WYG_002-112a"/>
　湣王欲去之乃如魏魏昭王以為相齊襄王立孟嘗<lb/>
　君中立為諸侯無所屬襄王與連和<lb/>
孔珪蛙鳴彦倫鶴怨<lb/>
　南史孔珪字德璋㑹稽山隂人齊明帝時為南郡太<lb/>
　守珪風韻清疎好文詠飲酒七八斗不樂世務居宅<lb/>
　盛營山水慿几獨酌傍無雜事門庭之内草萊不剪<lb/>
　中有蛙鳴或問之曰欲為陳蕃乎珪曰我以此當兩<lb/>
　部鼓吹何必效蕃王晏嘗鼓吹候之聞羣蛙鳴曰此<lb/>
<pb n="KR3k0010_WYG_002-112b"/>
　殊聒人耳珪曰我聽鼓吹殆不及此晏有慚色仕至<lb/>
　散騎常侍舊本作稚圭　南史周顒字彦倫宋元徽<lb/>
　中為剡令音辭辨麗長於佛理著三宗論言空假義<lb/>
　入齊終國子博士兼著作太學諸生慕其風爭事華<lb/>
　辨始著四聲切韻行於時初隱鐘山及出為縣令孔<lb/>
　稚珪過鍾山草堂作北山移文其詞有曰蕙帳空兮<lb/>
　夜鶴怨山人去兮曉猿驚<lb/>
亷頗負荆須賈擢髮<lb/>
<pb n="KR3k0010_WYG_002-113a"/>
　史記廉頗為趙將藺相如拜上卿位在頗右頗曰我<lb/>
　為將有攻城野戰之大功而相如徒以口舌為勞位<lb/>
　居我上又素賤人吾羞為之下宣言曰我見必辱之<lb/>
　相如聞不肯與㑹每朝時嘗稱病不欲與頗爭列已<lb/>
　而出望見頗引車避匿舎人諫曰廉君宣惡言而君<lb/>
　畏匿恐懼庸人尚羞之況於將相乎相如曰公之視<lb/>
　頗孰與秦王曰不若也相如曰夫以秦王之威而相<lb/>
　如廷叱之辱其羣臣吾雖駑獨畏廉將軍哉顧念强<lb/>
<pb n="KR3k0010_WYG_002-113b"/>
　秦不敢加兵於趙者徒以吾兩人在也今兩虎共鬭<lb/>
　勢不俱生吾所以為此者先國家之急而後私讐也<lb/>
　頗聞之肉袒負荆至門謝罪曰鄙賤之人不知將軍<lb/>
　寛之至此卒相與驩為刎頸之交　史記范雎字叔<lb/>
　魏人游説諸侯欲事魏王家貧無以自資乃先事魏<lb/>
　中大夫須賈賈使齊雎從齊襄王聞雎辯口乃使人<lb/>
　賜金及牛酒賈怒以為雎持魏國隂事告齊既歸以<lb/>
　告魏齊齊怒使舎人笞擊雎雎佯死即卷以簀置厠<lb/>
<pb n="KR3k0010_WYG_002-114a"/>
　中賓客醉更溺之㑹齊醉雎告守者得出亡伏匿更<lb/>
　名姓曰張禄夜見秦謁者王稽稽知雎賢載入秦言<lb/>
　於昭王王拜為客卿遂為相封應侯賈後使秦雎微<lb/>
　行敝衣步見賈賈驚曰范叔無恙乎留與坐飲食取<lb/>
　綈袍賜之雎取大車駟馬為賈御入相府乃先入賈<lb/>
　待良久問門下曰范叔不出何也門下曰無范叔乃<lb/>
　吾相張君也賈大驚乃肉祖膝行謝罪曰賈不意君<lb/>
　能自致於青雲之上賈不敢復讀天下之書與天下<lb/>
<pb n="KR3k0010_WYG_002-114b"/>
　之事賈有湯鑊之罪請自屏於胡貉之地唯君死生<lb/>
　之擢賈之髮以續罪尚未足雎曰汝罪有三耳然所<lb/>
　以得無死者以綈袍戀戀有故人之意故釋之<lb/>
孔翊絶書申嘉私謁<lb/>
　晉先賢傳孔翊字元性為洛陽令置水於庭得求囑<lb/>
　書皆投水中一無所發　前漢申屠嘉梁人以材官<lb/>
　蹶張從髙帝擊楚孝文時稍遷至丞相為人廉直門<lb/>
　不受私謁時鄧通方愛幸居上旁有怠慢之禮嘉奏<lb/>
<pb n="KR3k0010_WYG_002-115a"/>
　曰陛下幸愛羣臣則富貴之至於朝廷之禮不可以<lb/>
　不肅罷朝坐府中為檄召通詣丞相府不來且斬通<lb/>
　通恐入告上上曰汝第徃吾今使人召若通至免冠<lb/>
　徒跣頓首謝嘉嘉責曰夫朝廷者高皇帝之朝廷通<lb/>
　小臣戲殿上大不敬當斬通頓首出血不解上度丞<lb/>
　相已困通使使持節召通而謝丞相乃釋之<lb/>
淵明把菊真長望月<lb/>
　南史陶潜字淵明名元亮江州刺史王𢎞欲識之不<lb/>
<pb n="KR3k0010_WYG_002-115b"/>
　能致也潜嘗徃廬山𢎞令潜故人龎通之齎酒具於<lb/>
　半道要之潜有脚疾使一門生二兒舉籃轝及至欣<lb/>
　然共飲先是顔延之在潯陽與潜情欵後為始安郡<lb/>
　經過潜臨去留三萬錢與潜潜悉送酒家稍就取酒<lb/>
　嘗九月九日無酒出宅邊菊叢中坐久之逄𢎞送酒<lb/>
　至即便就酌醉而後歸郡將候潜逄其酒熟取頭上<lb/>
　葛巾漉酒畢還復著之卒號靖節先生其妻翟氏志<lb/>
　趣亦同能安苦節夫耕於前妻鉏於後云　晉書劉<lb/>
<pb n="KR3k0010_WYG_002-116a"/>
　惔字真長沛國相人少清逺有標竒與母寓居京口<lb/>
　家貧織芒屩以為養雖蓽門陋巷晏如也王導深器<lb/>
　之後稍知名惔雅善言理簡文作相惔與王濛並為<lb/>
　談客俱蒙上賓禮累遷丹陽尹為政清整門無雜賓<lb/>
　桓温嘗問㑹稽王談更進耶惔曰極進然故第二流<lb/>
　耳温曰第一復誰曰故在我輩其高自位置如此舊<lb/>
　註云惔夜在簡文座愀然歎曰清風朗月恨死𤣥度<lb/>
　𤣥度髙士許詢也<lb/>
<pb n="KR3k0010_WYG_002-116b"/>
子房取履釋之結韤<lb/>
　前漢張良字子房其先韓人嘗游下邳圯上有一老<lb/>
　父衣褐至良所直墮其履圯下謂曰孺子下取履良<lb/>
　欲毆之為其老迺彊下取履因跪進父以足受之笑<lb/>
　去復還曰孺子可教後五日平明與我期此良跪曰<lb/>
　諾乃徃父已先在怒曰與老人期後何也去後五日<lb/>
　早㑹五日雞鳴徃父又先在復怒曰去後五日早來<lb/>
　五日良夜半徃有頃父亦來喜曰當如是出一編書<lb/>
<pb n="KR3k0010_WYG_002-117a"/>
　曰讀是則為王者師後十年興十三年孺子見我濟<lb/>
　北榖城山下黄石即我已遂去不見旦日視其書乃<lb/>
　太公兵法良異之常習誦後從髙帝過濟北果得黄<lb/>
　石取而寳祠之良死并葬焉初良數以兵法說髙祖<lb/>
　常用其䇿為他人言皆不省良以為天授遂從不去<lb/>
　良多病未嘗特將兵常為畫䇿臣及封功臣良未嘗<lb/>
　有戰鬬功帝曰運籌帷幄中決勝千里外子房功也<lb/>
　迺封為留侯　前漢張釋之字季南陽堵陽人以貲<lb/>
<pb n="KR3k0010_WYG_002-117b"/>
　為騎郎事文帝十年不得調亡所知名後拜廷尉持<lb/>
　議平天下稱之王生者善為黄老言嘗召居廷中公<lb/>
　卿盡㑹立王生老人曰吾韤解顧謂釋之為我結韤<lb/>
　釋之跪而結之或讓王生獨奈何廷辱張廷尉王生<lb/>
　曰吾老且賤自度無益於張廷尉廷尉天下名臣吾<lb/>
　聊使結韤欲以重之諸公聞之賢王生而重釋之<lb/>
郭丹約關祖逖誓江<lb/>
　後漢郭丹字少卿南陽穰人幼孤孝順後母哀憐之<lb/>
<pb n="KR3k0010_WYG_002-118a"/>
　為鬻衣裝買産業後從師長安買符入函谷關乃慨<lb/>
　然嘆曰丹不乘使者車終不出關丹至京師常為都<lb/>
　講諸儒咸敬重之後更始徵為諫議大夫持節使歸<lb/>
　南陽安集受降果如其志建武中辟舉高第累轉司<lb/>
　徒在朝廉直公正與侯霸杜林張湛郭伋齊名相善<lb/>
　　晉書祖逖字士雅范陽遵人博覽書記該涉古今<lb/>
　京師亂避地淮泗元帝以為軍諮祭酒逖以社稷傾<lb/>
　覆常懐振復之志遷奮威將軍豫州刺史仍將本流<lb/>
<pb n="KR3k0010_WYG_002-118b"/>
　徙部民百餘家渡江中流擊楫而誓曰祖逖不能清<lb/>
　中原而復濟者有如此江辭色壯烈衆皆慨嘆屯于<lb/>
　淮隂起冶鑄兵器得二千餘人而後進逖愛人下士<lb/>
　雖疎交賤𨽻皆恩禮遇之由是黄河以南盡為晉土<lb/>
　未幾病卒豫州士女若喪考妣譙梁百姓為之立祠<lb/>
　册贈車騎將軍王敦久懐逆亂畏逖不敢發至是始<lb/>
　得肆意焉<lb/>
賈逵問事許慎無雙<lb/>
<pb n="KR3k0010_WYG_002-119a"/>
　後漢賈逵字景伯扶風平陵人弱冠能誦左氏傳及<lb/>
　五經本文以大夏侯尚書教授兼達五家穀梁之說<lb/>
　自為兒童常在太學不通人間事身長八尺二寸諸<lb/>
　儒為之語曰問事不休賈長頭性愷悌多智思俶儻<lb/>
　有大節尤明左氏傳國語為之解詁永平中獻之拜<lb/>
　為郎與班固並校祕書應對左右後為侍中領騎都<lb/>
　尉所著經傳義詁及論難百餘萬言學者宗之後世<lb/>
　稱為通儒　後漢許慎字叔重汝南召陵人性淳篤<lb/>
<pb n="KR3k0010_WYG_002-119b"/>
　博學經籍馬融敬之時人為之語曰五經無雙許叔<lb/>
　重為郡功曹舉孝廉再遷除洨長卒初慎以五經傳<lb/>
　說臧否因撰為五經異義又作說文解字皆傳於世<lb/>
婁敬和親白起坑降<lb/>
　前漢高祖在洛陽婁敬說曰陛下都洛陽豈欲與周<lb/>
　比隆哉然取天下與周異臣竊以為不侔矣且秦地<lb/>
　被山帶河四塞以為固卒然有急百萬之衆可具因<lb/>
　秦之故資甚美膏腴之地此所謂天府陛下入關而<lb/>
<pb n="KR3k0010_WYG_002-120a"/>
　都之山東雖亂秦故地可全而有此亦扼天下之吭<lb/>
　而撫其背也即日駕西都關中賜敬姓劉氏拜郎中<lb/>
　號奉春君封建信侯是時冐頓單于兵强控弦四十<lb/>
　萬騎數苦邊上患之問敬敬曰陛下誠能以適長公<lb/>
　主妻單于厚奉遺之彼必以為閼氏生子必為太子<lb/>
　冐頓在固為子壻死外孫為單于豈聞外孫敢與大<lb/>
　父抗禮哉上欲遣長公主吕后泣曰妾唯一女奈何<lb/>
　棄之匃奴乃取家人子為公主妻單于使敬徃結和<lb/>
<pb n="KR3k0010_WYG_002-120b"/>
　親　史記白起郿人善用兵事秦昭王號武安君秦<lb/>
　攻趙壘數挑戰趙廉頗堅壁不出秦使人為反間曰<lb/>
　秦獨畏馬服子趙括將耳廉頗易與趙王既怒頗數<lb/>
　敗復聞反間之言因使括代頗秦使起為上將軍括<lb/>
　至擊秦軍秦軍佯敗走張二竒兵以刼之趙軍分而<lb/>
　為二糧道絶秦發河内民年十五以上悉詣長平遮<lb/>
　絶趙救及糧食趙卒不得食四十六日皆内隂相殺<lb/>
　食來攻秦壘不能出括出鋭卒自搏戰秦軍射殺括<lb/>
<pb n="KR3k0010_WYG_002-121a"/>
　括軍敗卒四十萬人降起起以為趙卒反覆非盡殺<lb/>
　之恐為亂乃挾詐盡坑殺之斬首虜四十五萬人趙<lb/>
　人大震<lb/>
蕭史鳳臺宋宗雞窻<lb/>
　列仙傳蕭史秦穆時人善吹簫能致孔雀白鶴居數<lb/>
　年吹似鳳聲鳳凰來止其屋公作鳯臺夫婦止其上<lb/>
　不下數年一日皆隨鳯凰飛去故秦人作鳳女祠雍<lb/>
　宫中時有簫聲　幽𡨕録晉兖州刺史沛國人宋處<lb/>
<pb n="KR3k0010_WYG_002-121b"/>
　宗嘗買一長鳴雞愛養甚至常著窻間後雞作人語<lb/>
　與處宗談論極有𤣥致終日不輟處宗因此功業大<lb/>
　進<lb/>
王陽囊衣馬援薏苡<lb/>
　前漢王吉字子陽子駿孫崇並至御史大夫崇平帝<lb/>
　時為大司空自吉至崇世名清廉然材器名稱稍不<lb/>
　能及父而禄位彌隆皆好車馬衣服其自奉養極為<lb/>
　鮮明而亡金銀錦繡之物及遷徙去所載未嘗過囊<lb/>
<pb n="KR3k0010_WYG_002-122a"/>
　衣不蓄積餘財去位家居亦布衣疏食天下服其廉<lb/>
　而怪其奢故俗傳王陽能作黄金　後漢馬援在交<lb/>
　趾常餌薏苡實能輕身省慾以勝瘴氣南方薏苡實<lb/>
　大援欲以為種軍還載之一車時人以為南土珍怪<lb/>
　權貴皆望之援時方有寵故莫以聞卒後有人上書<lb/>
　譛之者以前所載還皆明珠文犀呉祜傳呉惔為西<lb/>
　海太守其子祜年十二隨到官惔欲殺青簡以冩經<lb/>
　書祜諫曰大人踰越五嶺逺在海濱其俗誠陋然舊<lb/>
<pb n="KR3k0010_WYG_002-122b"/>
　多珍怪上為國家所疑下為權戚所望此書若成則<lb/>
　載之兼輛昔馬援以薏苡興謗王陽以囊衣徵名嫌<lb/>
　疑之間先賢所慎惔乃止撫其首曰呉氏世不乏季<lb/>
　子矣<lb/>
劉整交質五倫十起<lb/>
　南史劉整仕梁除中軍參軍初兄寅為西陽内史卒<lb/>
　其子徃整塾停住十二日整就兄妻范求米范未還<lb/>
　整怒乃自取范車帷為質范詣臺訴御史中丞任昉<lb/>
<pb n="KR3k0010_WYG_002-123a"/>
　論曰昔人睦親衣無嘗主整之撫侄食未數旬何其<lb/>
　不能折契鍾庾而襜帷交質人之無情一何至此實<lb/>
　教義所不容紳冕所共棄臣請免整新除官付廷尉<lb/>
　治罪　後漢第五倫字伯魚京兆長陵人為京兆督<lb/>
　鑄錢掾領長安市時鑄錢多姦巧倫平銓衡正斗斛<lb/>
　市無阿枉百姓悅服毎讀詔書嘗嘆息曰此聖主也<lb/>
　一見決矣等輩笑之曰爾說將尚不下安能動萬乗<lb/>
　乎倫曰未遇知巳道不同耳建武永平間為㑹稽蜀<lb/>
<pb n="KR3k0010_WYG_002-123b"/>
　郡守肅宗初立擢司空倫奉公盡節數上書言事無<lb/>
　所依違性質慤少文采在位以貞白稱時人方之貢<lb/>
　禹然少藴藉不修威儀亦以此見輕或問倫有私乎<lb/>
　對曰昔人有與吾千里馬者吾雖不受毎三公有所<lb/>
　選舉心亦不能忘而亦終不用吾兄子病一夜十徃<lb/>
　退而安寢吾子有疾雖不省視而竟夕不眠若是者<lb/>
　豈可謂無私乎病乞罷以二千石俸終其身<lb/>
張敞畫眉謝鯤折齒<lb/>
<pb n="KR3k0010_WYG_002-124a"/>
　前漢張敞字子髙平陽人徙杜陵為京兆尹長安市<lb/>
　偷盜尤多敞視事窮治所犯盡行法罰枹鼓稀鳴市<lb/>
　無偷盜敞本治春秋以經術自輔其政頗雜儒雅表<lb/>
　賢顯善不醇用誅罰以此能自全然無威儀罷朝㑹<lb/>
　走馬章臺街使御史驅自以便面拊馬又為婦畫眉<lb/>
　長安中傳張京兆眉嫵有司以奏帝宣問之對曰臣<lb/>
　聞閨門之内夫婦之私有過於畫眉者上愛其能弗<lb/>
　備責也後為冀州刺史盜賊禁止守太原太原郡清<lb/>
<pb n="KR3k0010_WYG_002-124b"/>
　晉書謝鯤字幼輿陳國陽夏人少知名通簡有高識<lb/>
　不修威儀東海王越辟為掾任達不拘坐除名鯤清<lb/>
　歌鼓琴不以屑意鄰家高氏女有美色鯤嘗挑之女<lb/>
　投梭折其兩齒時人為之語曰任達不已幼輿折齒<lb/>
　鯤聞之傲然長嘯曰猶不廢我嘯歌後為王敦長史<lb/>
　嘗使至都明帝在東宫見之甚相親重問曰論者以<lb/>
　君方庾亮自謂何如答曰端委廟堂使百僚準則鯤<lb/>
　不如亮一丘一壑自謂過之終豫章太守<lb/>
<pb n="KR3k0010_WYG_002-125a"/>
盛彦感螬姜詩躍鯉<lb/>
　晉書盛彦字翁子廣陵人母因疾失明彦不應辟召<lb/>
　躬自侍養母食必自哺之母疾久婢使數見捶楚婢<lb/>
　怒恨伺彦暫行取蠐螬炙紿之母食以為美然疑是<lb/>
　異物宻藏以示彦彦見之抱母痛哭絶而復蘇母目<lb/>
　豁然即開仕呉中書侍郎呉平為小中正　後漢姜<lb/>
　詩廣漢人事母至孝妻龎奉順尤篤母好飲江水水<lb/>
　去舎六七里妻常沂流而汲後值風不時得還母渴<lb/>
<pb n="KR3k0010_WYG_002-125b"/>
　詩責而遣之妻寄止鄰舎晝夜紡績市珍羞使鄰母<lb/>
　以意自遺其姑如是者久之姑怪問鄰母鄰母具對<lb/>
　姑感慚呼還恩養愈謹其子後因逺汲溺死妻恐姑<lb/>
　哀傷不敢言而託以行學不在姑嗜魚鱠又不能獨<lb/>
　食夫婦常力作供鱠呼鄰母共之舎側忽有泉湧味<lb/>
　如江水毎旦輒出雙鯉魚常以供二母之膳赤眉散<lb/>
　賊經詩里弛兵而過曰驚大孝必觸鬼神時歲荒賊<lb/>
　乃遺詩米肉受而埋之比落蒙其安全永平初舉孝<lb/>
<pb n="KR3k0010_WYG_002-126a"/>
　廉拜郎中除江陽令<lb/>
宗資主諾成瑨坐嘯<lb/>
　後漢桓帝受業於甘陵周福及即位擢為尚書時同<lb/>
　郡河南房植有名當朝鄉人為之謡曰天下規矩房<lb/>
　伯武因師獲印周仲進二家賓客至相譏揣各樹朋<lb/>
　徒尤隙漸成由是甘陵有南北部黨人之議自此始<lb/>
　矣汝南太守宗資任功曹范滂南陽太守成瑨亦委<lb/>
　功曹岑晊二郡又為謡曰汝南太守范孟博南陽宗<lb/>
<pb n="KR3k0010_WYG_002-126b"/>
　資主畫諾南陽太守岑公孝𢎞農成瑨但坐嘯凡黨<lb/>
　事始自甘陵周福汝南宗資成於李膺張儉海内塗<lb/>
　炭二十餘年諸所蔓衍皆天下善士伯武之類皆字<lb/>
　也舊本宗作宋<lb/>
伯成辭耕嚴陵去釣<lb/>
　莊子曰堯治天下伯成子髙立為諸侯堯授舜舜授<lb/>
　禹伯成子髙辭為諸侯而耕　後漢嚴光字子陵㑹<lb/>
　稽餘姚人少與光武同游學光武即位乃變名姓隱<lb/>
<pb n="KR3k0010_WYG_002-127a"/>
　身不見帝思其賢乃令物色以訪之後齊國上言有<lb/>
　一男子披羊裘釣澤中帝疑其光乃備安車𤣥纁聘<lb/>
　之三反而後至舎於北軍給床褥太官進膳車駕幸<lb/>
　其館光卧不起帝即卧所撫光腹良久乃張目熟視<lb/>
　曰昔唐堯著德巢父洗耳士固有志何至相迫乎帝<lb/>
　嘆息而去復引入論道舊故相對累日因共偃卧光<lb/>
　以足加帝腹上明日太史奏客星犯帝座甚急帝笑<lb/>
　曰朕故人子陵共卧耳除諫議大夫不屈乃耕於富<lb/>
<pb n="KR3k0010_WYG_002-127b"/>
　春山後人名其釣處為嚴陵瀬焉<lb/>
董遇三餘譙周獨笑<lb/>
　魏畧董遇字季直性質訥好學與兄季中耒耜負販<lb/>
　常挾持經書閉門習讀明帝時至大司農初遇作老<lb/>
　子訓註又善左氏傳更為朱墨别異人有從學者遇<lb/>
　不肯教去必當先讀百遍言讀百遍而義自見從學<lb/>
　者云苦暍無日遇言當以三餘冬者歲之餘夜者日<lb/>
　之餘隂雨者時之餘　蜀志譙周字允南巴西西充<lb/>
<pb n="KR3k0010_WYG_002-128a"/>
　國人耽古篤學家貧未嘗問産業誦讀典籍欣然獨<lb/>
　笑以忘寢食研精六經尤善書札頗曉天文遷光禄<lb/>
　大夫位亞九列及魏大將軍鄧艾入隂平後主使羣<lb/>
　臣㑹議計無所出或以為蜀與呉本為和國宜可奔<lb/>
　呉或以為南中七郡阻險斗絶易以自守宜可奔南<lb/>
　唯周以為自古無寄他國為天子者乃上疏諫遂從<lb/>
　周䇿劉氏無虞一邦蒙賴周之謀也時晉文王為魏<lb/>
　相國以為周有全國之功封陽城亭侯晉室踐阼除<lb/>
<pb n="KR3k0010_WYG_002-128b"/>
　散騎常侍不拜<lb/>
將閭仰天王凌呼廟<lb/>
　史記秦公子將閭昆弟三人二世胡亥信趙髙之謀<lb/>
　囚於内宫議其罪使使令將閭曰公子不臣罪當死<lb/>
　吏致法焉將閭曰闕廷之禮吾未嘗不從賓賛也廊<lb/>
　廟之位吾未嘗敢失節也受命應對吾未嘗敢失辭<lb/>
　也何謂不臣願聞罪而死使者曰臣不得與謀奉書<lb/>
　從事將閭仰天大呼天者三曰天乎吾無罪昆弟三<lb/>
<pb n="KR3k0010_WYG_002-129a"/>
　人皆流涕拔劒自殺　魏志王凌字彦雲太原祁人<lb/>
　為征東將軍都督揚州諸軍事累遷太尉假節鉞謀<lb/>
　廢齊王立楚王彪嘉平三年凌詐言呉人塞涂水請<lb/>
　發兵以討之司馬宣王知其計不聽自帥中軍汎舟<lb/>
　到甘城凌計無所出乃迎於武丘面縛水次曰凌若<lb/>
　有罪公當折簡召凌何苦自來邪宣王曰以君非折<lb/>
　簡之客故耳即以凌歸於京師道徑賈逵廟凌呼曰<lb/>
　賈梁道王凌是大魏忠臣惟爾有神知之至頃仰鴆<lb/>
<pb n="KR3k0010_WYG_002-129b"/>
　而死六月宣王疾夢凌逵為祟遂薨<lb/>
二疏散金陸賈分槖<lb/>
　前漢疏廣字仲翁東海蘭陵人兄子受字公子宣帝<lb/>
　時廣為太子太傅受為太子少傅毎朝因進見太傅<lb/>
　在前少傅在後父子並為師傅朝廷以為榮後廣謂<lb/>
　受曰吾聞知足不辱知止不殆功成身退天之道也<lb/>
　豈如歸老故鄉以夀命終父子遂乞骸骨上賜黄金<lb/>
　二十斤太子贈五十斤公卿大夫故人邑子設祖道<lb/>
<pb n="KR3k0010_WYG_002-130a"/>
　供帳東都門外送者車數百兩既歸鄉里日具酒食<lb/>
　請族人故舊賓客相與娯樂趣賣金以供具或勸買<lb/>
　田宅廣曰吾顧自有舊田廬令子孫勤力其中足以<lb/>
　供衣食此金聖主所以惠養老臣也故樂與鄉黨宗<lb/>
　族共饗其賜以盡吾餘日族人悅服皆以夀終　前<lb/>
　漢陸賈楚人有口辯時中國初定尉佗平南越因王<lb/>
　之髙祖使賈賜佗印為南越王賈至尉佗魋結箕踞<lb/>
　見賈賈因說佗佗蹶然起謝賈留與飲數月賜賈槖<lb/>
<pb n="KR3k0010_WYG_002-130b"/>
　中裝直千金他送亦千金賈令佗稱臣奉漢約歸報<lb/>
　高祖大說拜太中大夫孝惠時病免以好畤田地善<lb/>
　徃家焉有五男乃出槖中裝千金分其子子二百金<lb/>
　令為生産常乗安車駟馬從歌鼓瑟侍者十人寳劍<lb/>
　直百金謂其子曰與女約過女女給人馬酒食極飲<lb/>
　十日而更所死家得寳劍後為陳平畫數事平用其<lb/>
　計乃以奴婢百人車馬五十乗錢五百萬遺賈為食<lb/>
　飲費賈以此游漢廷公卿間名聲藉甚及誅吕氏立<lb/>
<pb n="KR3k0010_WYG_002-131a"/>
　孝文賈頗有力以夀終<lb/>
慈明八龍禰衡一鶚<lb/>
　後漢荀爽字慈明潁川潁隂人父淑字季和舉賢良<lb/>
　方正對䇿補朗陵侯相涖事明理稱為神君有子八<lb/>
　人儉緄靖燾汪爽肅敷並有名稱時人謂八龍爽幼<lb/>
　好學十二通春秋論語太尉杜喬見而稱之曰可為<lb/>
　人師爽耽思經書慶弔不行徵命不應潁川為之語<lb/>
　曰荀氏八龍慈明無雙獻帝即位董卓輔政徵之爽<lb/>
<pb n="KR3k0010_WYG_002-131b"/>
　欲遁不得就拜平原相行至苑陵進為光禄勲視事<lb/>
　三日拜司空自被命及登台司九十五日因從遷都<lb/>
　長安爽見卓忍暴必危社稷辟舉才畧之士將共圖<lb/>
　之㑹病薨　後漢禰衡字正平平原般人少有才辯<lb/>
　氣尚剛傲好矯時慢物游㯋川乃隂懐一刺既而無<lb/>
　所之至於刺字漫滅時許都新建賢士大夫四方來<lb/>
　集或問衡曰盍從陳長文司馬伯達乎對曰吾安能<lb/>
　從屠沽兒耶又問荀文若趙稚長云何衡曰文若可<lb/>
<pb n="KR3k0010_WYG_002-132a"/>
　借面弔喪稚長可使監厨請客唯善孔融楊修常稱<lb/>
　曰大兒孔文舉小兒楊德祖餘子碌碌莫足數融亦<lb/>
　深愛其才衡始冠而融四十遂與為交友上書薦之<lb/>
　有云鷙鳥累百不如一鶚融數稱述於曹操操以其<lb/>
　言忤逆送與劉表表不能容送與江夏太守黄祖祖<lb/>
　性急衡言不遜遂殺之年二十六<lb/>
不占殞車子雲投閣<lb/>
　新序曰齊崔杼殺莊公有陳不占者聞君難將赴之<lb/>
<pb n="KR3k0010_WYG_002-132b"/>
　比去餐則失匕上車失式御者曰怯如是去有益乎<lb/>
　曰死君義也先勇私也不以私害公遂聞戰鬬之聲<lb/>
　恐駭而死人曰不占可謂仁者之勇也　前漢揚雄<lb/>
　字子雲年四十餘自蜀來遊京師大司馬王音竒其<lb/>
　文雅召為門下吏與王莽劉歆並哀帝之初又與董<lb/>
　賢同官當成哀平間莽賢皆為三公權傾人主所薦<lb/>
　莫不拔擢而雄三世不徙官莽簒談說之士用符命<lb/>
　稱功德獲封爵甚衆雄復不侯以耆老久次轉大夫<lb/>
<pb n="KR3k0010_WYG_002-133a"/>
　恬於勢利如是及莽誅甄豐父子投劉歆子棻四裔<lb/>
　辭所連及便收不請時雄校書天禄閣上治獄使者<lb/>
　欲收雄雄恐不能自免迺從閣自投下幾死棻嘗從<lb/>
　雄學竒字莽以雄素不與事有詔勿問然京師為之<lb/>
　語曰惟寂寞自投閣爰清淨作符命蓋以雄解嘲之<lb/>
　言譏之也雄家貧嗜酒人希至門時有好事者載酒<lb/>
　肴從遊學而侯芭嘗從雄居受太𤣥法言焉劉歆謂<lb/>
　曰今學禄利者尚不能明易又如𤣥何吾恐後人用<lb/>
<pb n="KR3k0010_WYG_002-133b"/>
　覆醬瓿也雄笑而不應年七十一卒侯芭為起墳<lb/>
魏舒堂堂周舎鄂鄂<lb/>
　晉書魏舒字陽元任城樊人少孤為外家甯氏所養<lb/>
　甯氏起宅相者云當出貴甥外祖母以魏氏甥小而<lb/>
　慧意謂應之舒曰當為外氏成此宅相舒姿望秀偉<lb/>
　飲酒石餘遲鈍質朴不為鄉親所重不修常人之節<lb/>
　不為皎厲之事每欲容才長物終不顯人之短年四<lb/>
　十餘對䇿升第遷尚書郎時欲沙汰郎官非才者罷<lb/>
<pb n="KR3k0010_WYG_002-134a"/>
　之舒曰吾即其人也襆被而出轉相國參軍文帝深<lb/>
　器重之每朝㑹罷目送之曰魏舒堂堂人之領袖也<lb/>
　及山濤薨領司徒陳留周震累為諸府所辟辟書既<lb/>
　下公輒喪亡僉號震為殺公掾舒辟之竟無患識者<lb/>
　稱其達命年老遜位賜几杖安車駟馬門施行馬時<lb/>
　論以為晉興以來三公能辭榮善終者未之有　史<lb/>
　記晉大夫趙簡子有臣曰周舎好直諫周舎死簡子<lb/>
　毎聽朝常不悅大夫請罪簡子曰大夫無罪吾聞千<lb/>
<pb n="KR3k0010_WYG_002-134b"/>
　羊之皮不如一狐之腋諸大夫朝徒聞唯唯不聞周<lb/>
　舎之鄂鄂是以憂也舊本鄂作諤<lb/>
無鹽如漆姑射若氷<lb/>
　古列女傳鍾離春者無鹽邑之女宣王正后也為人<lb/>
　極醜無雙臼頭深目長指大節昻鼻結喉肥項少髮<lb/>
　折腰出胷皮膚若漆年四十無所容入衒嫁不售乃<lb/>
　拂拭短褐自詣宣王願備後宫之掃除宣王方置酒<lb/>
　於漸臺罷女樂退諂諛去彫琢進直言延側陋立太<lb/>
<pb n="KR3k0010_WYG_002-135a"/>
　子拜無鹽為后而齊因大安　莊子曰藐姑射之山<lb/>
　有神人居焉肌膚若氷雪綽約若處子不食五穀吸<lb/>
　風飲露乗雲氣御飛龍而遊乎四海之外<lb/>
邾子投火王思怒蠅<lb/>
　左氏傳邾子在門臺臨廷閽以缾水投廷邾子望見<lb/>
　之怒閽曰夷射姑旋焉命執之弗得滋怒自投於床<lb/>
　廢於鑪炭爛遂卒莊公卞急而好絜故及是莊公即<lb/>
　邾子諡旋小便廢墮也　魏志王思濟隂人領豫州<lb/>
<pb n="KR3k0010_WYG_002-135b"/>
　刺史思能吏然苛碎無大體官至九卿封列侯魏畧<lb/>
　曰思性急嘗執筆作書蠅集筆端馳去復來如是再<lb/>
　三思恚怒自起逐蠅不能得還取筆擲地蹋壊之<lb/>
苻朗皂白易牙淄澠<lb/>
　晉書苻朗字元達畧陽臨渭氐人堅從兄子拜青州<lb/>
　刺史降晉加員外散騎侍郎既至揚州風流邁於一<lb/>
　時超然自得善識味鹹酢及内皆别所由㑹稽王為<lb/>
　設盛饌極江左精肴食訖問曰關中之食孰若此答<lb/>
<pb n="KR3k0010_WYG_002-136a"/>
　曰皆好惟鹽味小生耳既問宰夫皆如其言或人殺<lb/>
　雞以食之既進朗曰此雞棲常半露檢之皆騐又食<lb/>
　鵝肉知黑白之處人不信記而試之無差時人咸謂<lb/>
　知味　列子引孔子曰淄澠之合易牙嘗而知之易<lb/>
　牙齊桓公嬖臣知味者也<lb/>
周勃織簿灌嬰販繒<lb/>
　前漢周勃其先卷人徙沛以織簿曲為生常以吹簫<lb/>
　給喪事材官引强高祖起勃以中涓從攻戰以功封<lb/>
<pb n="KR3k0010_WYG_002-136b"/>
　絳侯勃為人木彊敦厚髙帝以為可屬大事勃不好<lb/>
　文學每召諸生說士東鄉坐責之趣為我語其椎魯<lb/>
　少文如此舊本簿作畚非　前漢灌嬰睢陽販繒者<lb/>
　也以中涓從髙祖及項藉敗垓下嬰以御史大夫將<lb/>
　軍騎别追至東城破之所將卒五人共斬藉以功賜<lb/>
　爵潁隂侯文帝時為丞相<lb/>
馬良白眉阮籍青眼<lb/>
　蜀志馬良字季常襄陽宜城人弟兄五人並有才名<lb/>
<pb n="KR3k0010_WYG_002-137a"/>
　鄉里為之諺曰馬氏五常白眉最良良眉中有白毛<lb/>
　故以稱之先主稱尊號以良為侍中及東征呉遣良<lb/>
　入武陵招納五溪蠻夷蠻夷渠帥皆受印號咸如意<lb/>
　指　晉書阮籍字嗣宗陳留尉氏人為散騎常侍轉<lb/>
　從事中郎聞步兵厨營人善釀有貯酒三百斛乃求<lb/>
　為步兵校尉籍不拘禮教能為青白眼見禮法之士<lb/>
　以白眼對之母終嵇喜來弔籍作白眼喜不懌退喜<lb/>
　弟康聞之乃齎酒挾琴造焉籍大悅乃見青眼由是<lb/>
<pb n="KR3k0010_WYG_002-137b"/>
　禮法之士疾之如讐籍率意獨駕不由徑路車迹所<lb/>
　窮輒痛哭而反<lb/>
黥布開關張良燒棧<lb/>
　前漢黥布六人姓英氏少時客相之當刑而王及壯<lb/>
　坐法欣然笑曰人相我當刑而王幾是乎聞者笑之<lb/>
　布以論輸驪山驪山之徒數十萬人布與其徒長豪<lb/>
　傑交通乃率其曹耦亡之江中為羣盜衆數千人後<lb/>
　以兵屬項梁楚兵常勝功冠諸侯兵皆服屬楚者以<lb/>
<pb n="KR3k0010_WYG_002-138a"/>
　布數以少敗衆也項籍引兵西至關不得入又使布<lb/>
　等先從間道破關下軍遂得入至咸陽布為前鋒項<lb/>
　羽封諸將立布為九江王歸漢封淮南王　前漢項<lb/>
　羽自立為西楚霸王王梁楚地更立沛公為漢王王<lb/>
　巴蜀漢中漢王就國張良辭歸韓漢王送至褒中因<lb/>
　說漢王燒絶棧道以備諸侯盜兵亦示羽無東意乃<lb/>
　使良還行燒絶棧道<lb/>
陳遺飯感陶侃酒限<lb/>
<pb n="KR3k0010_WYG_002-138b"/>
　南史宋初呉郡陳遺少為郡吏母好食鐺底焦飯遺<lb/>
　在役常帶囊每煮食輒儲其焦以貽母後孫恩亂聚<lb/>
　得數升常帶自隨及敗迯竄多有餓死遺以此得活<lb/>
　母晝夜泣涕目為失明耳無所聞遺還入户再拜號<lb/>
　咽豁然朗明　晉書陶侃字士行鄱陽人徙尋陽早<lb/>
　孤貧為縣吏孝廉范逵嘗過侃時倉卒無以待賓客<lb/>
　其母截髮得雙髲以易酒肴樂飲極歡雖僕從亦過<lb/>
　所望拜大尉都督荆江等諸軍事長沙郡公侃毎飲<lb/>
<pb n="KR3k0010_WYG_002-139a"/>
　酒有定限常歡有餘而限已竭屬吏殷浩等勸更少<lb/>
　進侃曰年小曽有酒失亡親見約故不敢踰<lb/>
楚昭萍實束晳竹簡<lb/>
　家語楚昭王渡江江中有物大如斗圓而赤直觸王<lb/>
　舟舟人取之王怪之問羣臣莫能識使使聘魯問孔<lb/>
　子孔子曰此萍實也可剖食之吉祥也惟霸者為能<lb/>
　獲焉使者反王遂食之大美久之使來以告魯大夫<lb/>
　大夫因子游問曰夫子何以知其然曰吾昔之鄭過<lb/>
<pb n="KR3k0010_WYG_002-139b"/>
　陳之野聞童謠曰楚王渡江得萍實大如斗赤如日剖<lb/>
　而食之甜如蜜此楚王之應吾是以知之　晉書束<lb/>
　晳字廣微陽平元城人漢疏廣之後廣曽孫避難徙<lb/>
　居因去疎之足遂改姓焉晳學多聞少遊國學後為<lb/>
　著作佐郎初太康二年汲郡人盜發魏襄王墓或言<lb/>
　安釐王冢得竹書數十車武帝以其書付祕書校綴次<lb/>
　第尋考指歸而以今文冩之晳在著作得觀竹書隨<lb/>
　疑分釋皆有義證遷尚書郎時人有于嵩髙山下得<lb/>
<pb n="KR3k0010_WYG_002-140a"/>
　竹簡一枚上兩行科斗書傳以相示莫有知者司空<lb/>
　張華以問晳晳曰此漢明帝顯節陵中䇿文也檢騐<lb/>
　果然時人服其博識<lb/>
曼倩三冬陳思七步<lb/>
　前漢東方朔字曼倩平原厭次人武帝舉方正賢良<lb/>
　文學材力之士待以不次之位四方士上書言得失<lb/>
　自衒鬻者以千數朔上書曰臣少失父母長養兄嫂<lb/>
　年十二學書三冬文史足用十五學擊劍十六學詩<lb/>
<pb n="KR3k0010_WYG_002-140b"/>
　書誦二十二萬言十九學孫呉兵法戰陣之具鉦鼓<lb/>
　之教亦誦二十二萬言又常服子路之言年二十二<lb/>
　長九尺三寸目若懸珠齒若編具勇若孟賁捷若慶<lb/>
　忌廉若鮑叔信若尾生若此可以為天子大臣矣朔<lb/>
　文辭不遜髙自稱譽上偉之令待詔公車後常為郎<lb/>
　與枚臯郭舎人俱在左右詼啁而已　世說曰魏文<lb/>
　帝嘗令東阿王作詩七步不成當行法即應聲為詩<lb/>
　曰萁在釡下燃豆在釡中泣本自同根生相煎何太<lb/>
<pb n="KR3k0010_WYG_002-141a"/>
　急帝深有慚色東阿即陳思王曹植舊封<lb/>
劉寵一錢廉范五袴<lb/>
　後漢劉寵字祖榮東萊牟平人拜㑹稽太守山民愿<lb/>
　朴乃有白首不入市者頗為官吏所擾寵除煩苛禁<lb/>
　察非法郡中大化徵為將作大匠山隂縣有五六耆<lb/>
　叟龎眉皓髮自若耶山谷間出人齎百錢以送寵寵<lb/>
　勞之曰父老何自苦對曰山谷鄙生未嘗識郡朝它<lb/>
　守時吏發求民間至夜不絶明府下車以來狗不夜<lb/>
<pb n="KR3k0010_WYG_002-141b"/>
　吠民不見吏年老遭值聖明今聞當見棄去故自扶<lb/>
　奉送寵為人選一大錢受之後官至太尉寵前後歴<lb/>
　宰二郡累登卿相而清約省素家無貨積嘗出京師<lb/>
　欲息亭舎亭吏止之曰整頓洒掃以待劉公不可得<lb/>
　也寵無言而去時人稱其長者　後漢廉范字叔度<lb/>
　京兆杜陵人肅宗時遷蜀郡太守厲以敦厚成都民<lb/>
　物豐盛邑宇逼側舊制禁民夜作以防火災而更相<lb/>
　隱蔽燒者日屬范乃毁削先令但嚴使儲水而已百<lb/>
<pb n="KR3k0010_WYG_002-142a"/>
　姓為便歌曰廉叔度來何暮不禁火民安作平生無<lb/>
　襦今五袴在蜀數年免歸<lb/>
汜毓字孤郗鑒吐哺<lb/>
　晉書汜毓字稚春濟北盧人奕世儒素敦睦九族客<lb/>
　居青州逮毓七世時號其家兒無常父衣無常主少<lb/>
　履高操安貧有志業武帝累召不就　晉書郗鑒字<lb/>
　道徽髙平金鄉人少孤貧博覽經籍躬耕隴畝吟詩<lb/>
　不倦以儒雅著名成帝時為太尉初值永嘉喪亂在<lb/>
<pb n="KR3k0010_WYG_002-142b"/>
　鄉里甚窮餒鄉人以鑒名德傳共飯之時兄子邁外<lb/>
　甥周翼並小常攜之就食鄉人曰各自饑困以君賢<lb/>
　欲共相濟耳恐不能兼有所存鑒於是獨徃食訖以<lb/>
　飯著兩頰邊還吐與二兒後並得存同過江邁至䕶<lb/>
　軍翼剡縣令鑒薨翼追撫育之恩解職席苫心喪三<lb/>
　年<lb/>
茍弟轉酷嚴母掃墓<lb/>
　晉書茍晞字道將河内山陽人為兖州刺史晞練於<lb/>
<pb n="KR3k0010_WYG_002-143a"/>
　官事文簿盈積斷決如流人不敢欺其從母依之奉<lb/>
　養甚厚其子求為將晞距之曰吾不以王法貸人將<lb/>
　無後悔固欲之晞乃以為督䕶後犯法晞仗節斬之<lb/>
　從母叩頭請救不聽既而素服哭之流涕曰殺卿者<lb/>
　兖州刺史哭弟者茍道將其仗法如此後領青州刺<lb/>
　史多置參佐轉易守令以嚴刻立功日加斬戮流血<lb/>
　成川號曰屠伯出屯無鹽以弟純領青州刑殺甚於<lb/>
　晞百姓號小茍酷於大茍　前漢嚴延年字次卿東<lb/>
<pb n="KR3k0010_WYG_002-143b"/>
　海下邳人遷河南太守野無行盜威震旁郡其治務<lb/>
　推折豪强扶助貧弱貧弱雖陷法曲文以出之豪傑<lb/>
　侵小民者以文内之衆謂當死者一朝出之謂當生<lb/>
　詭殺之吏民莫能測其意深淺冬月傳屬縣囚㑹論<lb/>
　府上流血數里河南號曰屠伯其母從東海來到洛<lb/>
　陽見刑囚大驚止都亭不肯入府延年至謁母閉閣<lb/>
　不見延年免冠頓首閣下良久乃見之因數責延年<lb/>
　幸得備郡守不聞仁愛教化以全安愚民顧多刑殺<lb/>
<pb n="KR3k0010_WYG_002-144a"/>
　人欲以立威天道神明人不可獨殺我不意當老見<lb/>
　壯子被刑戮行矣去女東歸掃除墓地耳遂去歲餘<lb/>
　延年坐棄市東海賢其母延年兄弟五人至大官東<lb/>
　海號曰萬石嚴嫗<lb/>
洪喬擲水陳泰挂壁<lb/>
　晉書殷羡字洪喬陳郡長平人為豫章太守都下人<lb/>
　士因其致書者百餘函行次石頭皆投之水中曰沉<lb/>
　者自沉浮者自浮殷洪喬不為致書郵其資性介立<lb/>
<pb n="KR3k0010_WYG_002-144b"/>
　如此　魏志陳泰字𤣥伯司空羣之子為并州刺史<lb/>
　加振威將軍使持節䕶匈奴中郎將懐柔吏民甚有<lb/>
　威惠京邑貴人多寄寳貨因泰市奴婢泰皆挂之於<lb/>
　壁不發其封及徵為尚書悉以還之<lb/>
王述忿狷荀粲惑溺<lb/>
　晉書王述字懐祖東海太守承之子安貧守約不求<lb/>
　聞達性沉靜年三十尚未知名人或謂之癡累遷尚<lb/>
　書令屢居州郡清潔絶倫禄賜皆散之親故但性急<lb/>
<pb n="KR3k0010_WYG_002-145a"/>
　為累嘗食雞子以筯刺之不得大怒擲地雞子圓轉<lb/>
　不止便下床以屐齒踏之又不得嗔甚掇内口中以<lb/>
　齒齧破即出吐之既躋重位每以柔克為用謝奕性<lb/>
　麄嘗忿述極言罵之述無所應面壁而已居半日奕<lb/>
　去復坐人以此稱之舊本述誤作術　荀粲傳曰粲<lb/>
　字奉倩常以婦人才智不足論自宜以色為主驃騎<lb/>
　將軍曹洪女有美色粲聘焉容服帷帳甚麗專房歡<lb/>
　宴歴年後氏病亡傅嘏徃唁粲不哭而神傷嘏問曰<lb/>
<pb n="KR3k0010_WYG_002-145b"/>
　婦人才色並茂為難子遺才而好色此自易遇何哀<lb/>
　之甚粲曰佳人難再得顧逝者不能有傾國之色未<lb/>
　可謂之易遇痛悼不能已歲餘亦亡世說曰奉倩後<lb/>
　少時亦卒以是獲譏於世見惑溺篇奉倩與婦至厚<lb/>
　冬月婦病熱乃出中庭自取冷還以身熨之婦亡<lb/>
宋女愈謹敬姜猶績<lb/>
　古列女傳宋鮑女宗者鮑蘇妻妻養姑甚謹蘇去仕<lb/>
　衛三年而娶外妻女宗因徃來者請問其夫不輟賂<lb/>
<pb n="KR3k0010_WYG_002-146a"/>
　遺外妻甚厚女宗之姒曰可以去矣女宗曰婦人固<lb/>
　以一醮不改夫死不嫁為分者也吾姒不教吾以居<lb/>
　室之禮而反欲使吾為見棄之行將安用此遂不聽<lb/>
　事姑愈謹宋公聞而美之表其閭號曰女宗君子謂<lb/>
　女宗謙而知禮　古列女傳魯季敬姜莒之女也號<lb/>
　戴已魯大夫公父穆伯之妻文伯之母博達知禮文<lb/>
　伯退朝朝敬姜敬姜方績文伯曰以歜之家而主猶<lb/>
　績懼干季孫之怒其以歜為不能事主乎敬姜嘆曰<lb/>
<pb n="KR3k0010_WYG_002-146b"/>
　魯其亡乎使童子備官而未之聞邪昔聖王處民男<lb/>
　女效績否則有辟古之制也又出魯語<lb/>
鮑照篇翰陳琳書檄<lb/>
　南史鮑照字明逺東海人文辭贍逸嘗謁宋臨川王<lb/>
　義慶未見知欲貢詩言志人止之曰卿位尚卑不可<lb/>
　輕忤大王照勃然曰千載上有英才異士沈没而不<lb/>
　聞者安可數哉大丈夫豈藴智能碌碌與燕雀相隨<lb/>
　乎於是奏詩義慶竒之賜帛二十四匹尋擢為國侍<lb/>
<pb n="KR3k0010_WYG_002-147a"/>
　郎文帝以為中書舎人上好文章自謂人莫能及照<lb/>
　悟其㫖文章多鄙言累句咸謂照才盡實不然也嘗<lb/>
　賦擬古詩云十五諷詩書篇翰靡不通文選照作昭<lb/>
　　魏志廣陵陳琳字孔璋陳留阮瑀字元瑜琳避難<lb/>
　冀州袁紹使典文章袁氏敗歸太祖太祖愛其才並<lb/>
　以琳瑀為司空軍謀祭酒管記室軍國書檄多琳瑀<lb/>
　所作典論曰琳作諸書及檄草成呈太祖太祖先苦<lb/>
　頭風是日疾發卧讀琳所作翕然而起曰此愈我疾<lb/>
<pb n="KR3k0010_WYG_002-147b"/>
　加厚賜嘗使瑀作書與韓遂時從太祖出因於馬上<lb/>
　具草書成呈之太祖覽畢欲有所定而竟不能增損<lb/>
　魏文帝與呉質書曰孔璋章表殊徤微為繁富元瑜<lb/>
　書記翩翩致足樂也<lb/>
浩浩萬古不可備甄<lb/>
　李子言自史記至晉宋子史向千卷<lb/>
芟煩摭華爾曹勉旃<lb/>
　今以有限之力讀無涯之書徒欲强記洽聞終恐唇<lb/>
<pb n="KR3k0010_WYG_002-148a"/>
　腐齒落所以芟除繁冗採摭精華冀爾曹披尋儻獲<lb/>
　微益也<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3k0010_WYG_002-148b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　蒙求集註卷下<lb/>
</p>
<p>
</p>
  </div>
</body>
</text>
</TEI>