<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div> <lb/>
    <p>
<pb n="KR3a0109_WYG_001-1a"/>
　欽定四庫全書<lb/>
欽定執中成憲卷一<lb/>
　唐帝堯<lb/>
　　書稽于衆舎己從人不虐無告不廢困窮惟帝時克<lb/>
　　論語堯曰咨爾舜天之厯數在爾躬允執其中<lb/>
　　六韜帝堯王天下之時吏忠正奉法者尊其位亷潔<lb/>
　　愛人者厚其祿民有孝慈者愛敬之盡力農桑者慰<lb/>
　　勉之旌别淑慝表其門閭平心正節以法度禁邪偽<lb/>
<pb n="KR3a0109_WYG_001-1b"/>
　　所憎者有功必賞所愛者有罪必罰存養天下鰥寡<lb/>
　　孤獨賑贍禍亡之家其自奉也甚薄其賦役也甚寡<lb/>
　　故萬民富樂而無饑寒之色<lb/>
　　家語帝富而不驕貴而能降伯夷典禮夔龍典樂流<lb/>
　　四凶而天下服其言不忒其徳不回<lb/>
　　新書帝堯曰吾存心於先古加意於窮民痛萬姓之<lb/>
　　罹罪憂衆生之不遂也故一民或饑曰此我饑之也<lb/>
　　一民或寒曰此我寒之也一民有罪曰此我陷之也<lb/>
<pb n="KR3a0109_WYG_001-2a"/>
　仁行而義立徳博而化富故不賞而民勸不罸而民<lb/>
　治先恕而後行<lb/>
虞帝舜<lb/>
　書敷奏以言眀試以功車服以庸<lb/>
　象以典刑流宥五刑鞭作官刑扑作敎刑金作贖刑<lb/>
　眚災肆赦怙終賊刑欽哉欽哉惟刑之恤哉<lb/>
　詢于四岳闢四門眀四目達四聰<lb/>
　咨十有二牧曰食哉惟時柔逺能邇惇徳允元而難<lb/>
<pb n="KR3a0109_WYG_001-2b"/>
　任人<hi>蔡沈集𫝊元仁厚之人也難拒絶也任包藏凶惡之人也</hi>
　帝曰咨汝二十有二人欽哉惟時亮天功三載考績<lb/>
　三考黜陟幽眀庶績咸熙<lb/>
　帝曰臯陶惟兹臣庶罔或干予正汝作士眀于五刑<lb/>
　以弼五教期于予治刑期于無刑民協于中時乃功<lb/>
　懋哉臯陶曰帝徳罔愆臨下以簡御衆以寛罰弗及<lb/>
　嗣賞延于世宥過無大刑故無小罪疑惟輕功疑惟<lb/>
　重與其殺不辜寧失不經好生之徳洽于民心兹用<lb/>
<pb n="KR3a0109_WYG_001-3a"/>
　不犯于有司<lb/>
　帝曰人心惟危道心惟微惟精惟一允執厥中無稽<lb/>
　之言勿聽弗詢之謀勿庸可愛非君可畏非民衆非<lb/>
　元后何戴后非衆罔與守邦欽哉慎乃有位敬修其<lb/>
　可願<lb/>
　帝曰吁臣哉鄰哉鄰哉臣哉<hi>蔡沈曰臣以人言鄰以職言</hi>
　帝曰予違汝弼汝無面從退有後言欽四鄰庶頑讒<lb/>
　說若不在時侯以眀之撻以記之書用識哉欲竝生<lb/>
<pb n="KR3a0109_WYG_001-3b"/>
　哉工以納言時而颺之格則承之庸之否則威之<hi>蔡沈</hi>
　<hi>曰在時指忠直為言侯射侯也眀者欲眀其果頑愚䜛說與否也撻扑也盖懲之使記而不忘也識誌也</hi>
　<hi>錄其過惡以誌於册也</hi>
　帝庸作歌曰敇天之命惟時惟㡬乃歌曰股肱喜哉<lb/>
　元首起哉百工熙哉臯陶拜手稽首颺言曰念哉率<lb/>
　作興事慎乃憲欽哉屢省乃成欽哉乃賡載歌曰元<lb/>
　首眀哉股肱良哉庶事康哉又歌曰元首叢脞哉股<lb/>
　肱惰哉萬事墮哉帝拜曰俞往欽哉<lb/>
<pb n="KR3a0109_WYG_001-4a"/>
　中庸孔子曰舜好問而好察邇言隠惡而揚善執其<lb/>
　兩端用其中於民<lb/>
　孟子舜聞一善言見一善行若決江河沛然莫之能<lb/>
　禦也<lb/>
　孔子曰舜其至孝矣五十而慕<lb/>
　禮記有虞氏貴徳而尚齒<lb/>
　養國老於上庠養庶老於下庠<lb/>
　孔子曰虞帝君天下子民如父母有憯怛之愛有忠<lb/>
<pb n="KR3a0109_WYG_001-4b"/>
　利之敎親而尊安而敬威而愛富而有禮恵而能散<lb/>
　家語舜之為君也其政好生而惡殺其任授賢而替<lb/>
　不肖徳若天地而静虛化若四時而變物是以四海<lb/>
　承風暢於異類鳳翔麟至鳥獸馴徳無他好生故也<lb/>
　虞舜寛裕而溫良敦敏而知時畏天而愛民恤逺而<lb/>
　親近<lb/>
御製論<lb/>
　虞舜好生而惡殺盖生者發育長養之意是以聖人<lb/>
<pb n="KR3a0109_WYG_001-5a"/>
　好之殺者閉藏收斂之威是以聖人惡之二者皆天<lb/>
　地四時自然之功用故下文曰徳若天地而静虛化<lb/>
　若四時而變物盖天地以静虚為徳故其生殺也以<lb/>
　神應而無心四時以變物為能故其生殺也亦化行<lb/>
　於不悖觀風霆雨露之兼施秋肅春温之迭嬗則知<lb/>
　天地四時之有殺正天地四時之惡殺正天地四時<lb/>
　之好生也聖人合天地四時以為心故惡殺而不能<lb/>
　不用殺如四凶之誅五刑之作皆堯舜好生惡殺之<lb/>
<pb n="KR3a0109_WYG_001-5b"/>
　實心實政若務好生之虚名而以無殺為惡殺則其<lb/>
　流必出於姑息之一途政寛民慢如水弱之玩而多<lb/>
　死是非真能惡殺乃適成其為好殺也豈天地好生<lb/>
　惡殺之心豈聖人好生惡殺之道乎帝堯之言曰一<lb/>
　人有罪此我陷之也惟存此心然後可以惡殺盖眀<lb/>
　罰敇法正以遏惡揚善順天休命期於人人皆知逺<lb/>
　殺其斯為真能惡殺者乎<lb/>
　新書舜曰吾盡吾敬以事吾上故見謂忠焉吾盡吾<lb/>
<pb n="KR3a0109_WYG_001-6a"/>
　敬以接吾敵故見謂信焉吾盡吾敬以使吾下故見<lb/>
　謂愛焉<lb/>
夏王禹<lb/>
　書禹曰后克艱厥后臣克艱厥臣政乃乂黎民敏徳<lb/>
　又曰恵迪吉從逆凶惟影響<lb/>
　又曰徳惟善政政在養民水火金木土榖惟脩正徳<lb/>
　利用厚生惟和九功惟叙九叙惟歌戒之用休董之<lb/>
　用威勸之以九歌俾勿壊<lb/>
<pb n="KR3a0109_WYG_001-6b"/>
　禹克勤于邦克儉于家不自滿假<lb/>
　又曰知人則哲能官人安民則恵黎民懐之<lb/>
　又曰民可近不可下民惟邦本本固邦寧<lb/>
　又曰先王克謹天戒臣人克有常憲百官修輔厥后<lb/>
　惟眀眀<hi>蔡沈曰修輔者各修其職以輔其君也</hi>
御製論<lb/>
　人君出治仰承天命俯臨百官必也上之眀於天戒<lb/>
　而省愆脩徳以承眷佑之恩下之眀於百官脩輔之<lb/>
<pb n="KR3a0109_WYG_001-7a"/>
　道而選才任能以收賛襄之益故曰厥后惟眀眀也<lb/>
　苟不能眀於天戒是不知敬天固無足論矣不能眀<lb/>
　於百官脩輔之道必至賢否混淆誠偽雜出失辨才<lb/>
　論官之宜而庶績皆為叢脞矣是以百官脩輔之當<lb/>
　眀與眀天戒而並重也<lb/>
　孟子禹惡旨酒而好善言<lb/>
　史記禹為人敏給克勤其徳不違其仁可親其言可<lb/>
　信聲為律身為度稱以出亹亹穆穆為綱為紀<lb/>
<pb n="KR3a0109_WYG_001-7b"/>
　晉書大禹聖者乃惜寸陰<lb/>
商王湯<lb/>
　書王曰惟皇上帝降衷于下民若有恒性克綏厥猷<lb/>
　惟后<lb/>
　又曰爾有善朕弗敢蔽罪當朕躬弗敢自赦惟簡在<lb/>
　上帝之心其爾萬方有罪在予一人予一人有罪無<lb/>
　以爾萬方<lb/>
　仲虺曰惟王不邇聲色不殖貨利徳懋懋官功懋懋<lb/>
<pb n="KR3a0109_WYG_001-8a"/>
　賞用人惟已改過不吝克寛克仁彰信兆民<lb/>
　又曰王懋昭大徳建中于民以義制事以禮制心垂<lb/>
　裕後昆<lb/>
　伊尹曰先王肈修人紀從諫弗咈先民時若居上克<lb/>
　眀為下克忠與人不求備檢身若不及<lb/>
　又曰敷求哲人俾輔于爾後嗣<lb/>
　傅說曰監于先王成憲其永無愆<lb/>
　詩不競不絿不剛不柔敷政優優百祿是遒<lb/>
<pb n="KR3a0109_WYG_001-8b"/>
　大學湯之盤銘曰苟日新日日新又日新<lb/>
　孟子湯執中立賢無方<lb/>
　史記湯出見野張網四面祝曰自天下四方皆入吾<lb/>
　網湯曰嘻盡之矣乃去其三面祝曰欲左左欲右右<lb/>
　不用命乃入吾網諸侯聞之曰湯徳至矣及禽獸<lb/>
御製論<lb/>
　成湯解網三面史記以為諸侯恱服稱其徳及禽獸<lb/>
　由斯而言則是聖人當日設為解網之事以籠絡人<lb/>
<pb n="KR3a0109_WYG_001-9a"/>
　心聳動觀聽類於權術之為非聖人之心也且既有<lb/>
　解網之仁則當其放桀南巢何為不解網而釋之乎<lb/>
　以此詰問將不免於後人之疑矣朕謂聖人之心至<lb/>
　公無私慶賞刑威皆因物付物而已所執之法如網<lb/>
　張於一面而三面皆虚左右之間皆人人可生之地<lb/>
　乃人或不肯由三面以自全而甘心蹈一面之網則<lb/>
　聖人亦無如之何矣若夏桀者自蹈於一面之網者<lb/>
　也書曰天討有罪聖人奉若天道而已何所容心於<lb/>
<pb n="KR3a0109_WYG_001-9b"/>
　其間哉<lb/>
　湯曰人視水見形視民知治不<lb/>
商王太甲<lb/>
　書王曰天作孽猶可違自作孽不可逭<lb/>
御製論<lb/>
　天以仁愛為心必無作孽於人之理此皆由人之自<lb/>
　取也其云天作孽者乃人有過失天降災異以示儆<lb/>
　而人能恐懼修省自可潜為轉移故曰猶可違也若<lb/>
<pb n="KR3a0109_WYG_001-10a"/>
　有過愆而上天垂訓仍無忌憚不知畏懼故曰自作<lb/>
　孽也其能逭乎<lb/>
商王盤庚<lb/>
　書王曰若網在綱有條而不紊若農服田力穡乃亦<lb/>
　有秋<hi>蔡沈曰綱舉則目張喻下從上也力於田𤱔則有秋成之望喻勤有功也</hi>
御製論<lb/>
　為政之道大綱舉而後衆目張所謂大綱者莫有過<lb/>
　於農事田功也是以聖人知服田力穡之為綱而所<lb/>
<pb n="KR3a0109_WYG_001-10b"/>
　其無逸惟念小民之依則乃亦有秋者即網之有條<lb/>
　而不紊也由是而家給人足時和年豐百度之修眀<lb/>
　萬邦之作乂莫不於農事統之矣<lb/>
　又曰汝分猷念以相從各設中于乃心<hi>蔡沈曰分猷者分君之所</hi>
　<hi>圖而共圗之分念者分君之所念而共念之相從相與也中者極至之理謂各以極至之理存于心也</hi>
御製論<lb/>
　分猷分念人臣之職也但事有至當之理不及不可<lb/>
　過亦不可所謂中也若能得中則所分之猷所分之<lb/>
<pb n="KR3a0109_WYG_001-11a"/>
　念皆有益於國計民生苟不得中則雖有佐理之才<lb/>
　何能獲賛襄之益乎而此大中之理又不待外求也<lb/>
　人性皆善返之此心而自得故曰各設中于乃心<lb/>
商王武丁<lb/>
　書說命曰朝夕納誨以輔台徳若金用汝作礪若濟<lb/>
　巨川用汝作舟楫若嵗大旱用汝作霖雨啓乃心沃<lb/>
　朕心若藥弗瞑眩厥疾弗瘳若跣弗視地厥足用傷<lb/>
　<hi>蔡沈曰啓乃心者開其心而無隠沃朕心者溉我心而厭飫也弗瞑眩喻臣之言不苦口也弗視地喻我</hi>
<pb n="KR3a0109_WYG_001-11b"/>
　<hi>之行無所見也</hi>
　又曰股肱惟人良臣惟聖<lb/>
御製論<lb/>
　股肱之道左右元首與庶司百職承流宣化者不同<lb/>
　故必得其人乃可以翊賛君上康濟兆民若居股肱<lb/>
　之任而不能盡股肱之道則非其人矣是即伊尹所<lb/>
　稱任官惟賢才左右惟其人之義也至於才全徳備<lb/>
　盡啓沃寅亮之功而為良臣者此乃禹臯稷契伊尹<lb/>
<pb n="KR3a0109_WYG_001-12a"/>
　周公之流立臣道之極所謂聖人者也故曰良臣惟<lb/>
　聖若云良臣輔而君聖何以良臣如箕子比干而不<lb/>
　能輔導君徳於萬一乎此専為臣道而發者况辭意<lb/>
　顯然甚易眀曉後人因聖字不敢居遂勉強詮解大<lb/>
　失本旨矣<lb/>
　又曰惟后非賢不乂<hi>乂治也</hi>惟賢非后不食<hi>食食祿也</hi>其爾<lb/>
　克紹乃辟于先王永綏民<lb/>
御製論<lb/>
<pb n="KR3a0109_WYG_001-12b"/>
　惟賢非后不食舊說賢人待食於君斯亦淺之乎言<lb/>
　賢矣朕謂賢非后不食者乃聖賢之心必欲得君以<lb/>
　行其道否則憂國憂民寢食為之不寧又或如易井<lb/>
　渫不食禮記穫而弗食之義言賢者抱道而不遇主<lb/>
　譬猶清泉嘉榖而不得為人所食也<lb/>
　詩天命降監下民有嚴不僣不濫不敢怠遑命于下<lb/>
　國封建厥福<hi>朱子曰言天命降監不在乎他皆在民之視聽則下民亦有嚴矣惟賞不僣刑</hi>
　<hi>不濫而不敢怠遑則天命之以天下而大建其國此商宗所以受命而中興也</hi>
<pb n="KR3a0109_WYG_001-13a"/>
周文王<lb/>
　書武王曰文王克眀徳慎罸不敢侮鰥寡庸庸祗祗<lb/>
　威威顯民<hi>蔡沈曰用其所當用敬其所當敬威其所當威一聽於理而已無與焉故徳著於民</hi>
　周公曰文王卑服即康功田功<hi>蔡沈曰卑服即禹所謂惡衣服也康功安</hi>
　<hi>民之功田功養民之功</hi>徽柔懿恭懐保小民恵鮮鰥寡自朝至<lb/>
　于日中昃不遑暇食用咸和萬民<lb/>
　詩維此文王小心翼翼昭事上帝聿懐多福厥徳不<lb/>
　回以受方國<lb/>
<pb n="KR3a0109_WYG_001-13b"/>
　雝雝在宫肅肅在廟<hi>朱子曰在閨門之中則極其和在宗廟之中則極其敬</hi>不<lb/>
　顯亦臨無射亦保<hi>朱子曰雖幽隠亦若有臨之者雖無厭斁亦若有所守</hi>
　不聞亦式不諌亦入<hi>朱子曰無所前聞自合於法雖無諌諍亦入於善</hi>
　肆成人有徳小子有造古之人無斁譽髦斯士<hi>朱子曰言</hi>
　<hi>文王之徳純亦不已故令斯士皆有譽於天下而成其俊乂之美</hi>
　大學詩云穆穆文王於緝熙敬止為人君止於仁為<lb/>
　人臣止於敬為人子止於孝為人父止於慈與國人<lb/>
　交止於信<lb/>
<pb n="KR3a0109_WYG_001-14a"/>
　孟子詩云王赫斯怒爰整其旅以遏徂莒以篤周祜<lb/>
　以對於天下此文王之勇也文王一怒而安天下之<lb/>
　民<lb/>
　文王視民如傷望道而未之見<lb/>
御製論<lb/>
　常人不能見道而自妄以為聞道者無足論矣若夫<lb/>
　文王乃生安之聖身在道中動容周旋自然中道從<lb/>
　心所欲皆合天理渾然與道為一孟子曰望道而未<lb/>
<pb n="KR3a0109_WYG_001-14b"/>
　之見者此正言文王聖不自聖惟恐或離於中道即<lb/>
　無斁亦保之義也<lb/>
　禮記詩曰眀發不寐有懐二人文王之詩也祭之眀<lb/>
　日饗而致之又從而思之<lb/>
　逸周書文王召太子發曰我所保與所守𫝊之子孫<lb/>
　吾厚徳而廣恵不為驕侈不為泰靡童牛不服童馬<lb/>
　不馳<hi>童牛犢也童馬駒也不服不馳所以長養之也</hi>士不失其宜萬物不失<lb/>
　其性天下不失時以成萬材萬材已成牧以為人<hi>即孟</hi>
<pb n="KR3a0109_WYG_001-15a"/>
　<hi>子所謂斧斤以時入山林材木不可勝用之意</hi>天下利之而勿徳是為大仁<lb/>
周武王<lb/>
　書王曰惟天地萬物父母惟人萬物之靈亶聰眀作<lb/>
　元后元后作民父母<lb/>
御製論<lb/>
　臯陶曰天聰眀自我民聰眀武王曰天視自我民視<lb/>
　天聽自我民聽是天不自聰眀而以百姓之視聽為<lb/>
　聰眀聰眀而以百姓之視聽為聪眀為人主者必能<lb/>
<pb n="KR3a0109_WYG_001-15b"/>
　眀四目達四聰以天下人之耳目為耳目方能理無<lb/>
　不燭物無不照謂之亶聰眀而克盡元后父母之道<lb/>
　其自恃為神靈天縱者非亶聰眀之道也<lb/>
　又曰我聞吉人為善惟日不足<lb/>
　又曰天視自我民視天聽自我民聽百姓有過在予<lb/>
　一人<lb/>
　又曰天畏棐忱<hi>蔡沈曰天命不常雖甚可畏然誠則輔之</hi>民情大可見小<lb/>
　人難保往盡乃心無康好逸豫乃其乂民我聞曰怨<lb/>
<pb n="KR3a0109_WYG_001-16a"/>
　不在大亦不在小恵不恵懋不懋<hi>蔡沈曰恵者順於理懋者勉於行言</hi>
　<hi>民之怨不在事之大小惟視在上之能順與不能順能勉與不能勉耳</hi>
御製論<lb/>
　聖人以仁民愛物為心自無斂怨之理以大公至正<lb/>
　為道亦無避怨之方斂怨者咈百姓以從已之欲者<lb/>
　也避怨者違道以干百姓之譽者也夫己之欲必不<lb/>
　可從而百姓之譽亦不可干何也天下之人心不同<lb/>
　則含怨之情亦異善者之所不怨者必惡者之所怨<lb/>
<pb n="KR3a0109_WYG_001-16b"/>
　惡者之所不怨者必善者之所怨是以為人君者不<lb/>
　在乎辨怨端之大小而為之去就不在乎統怨端之<lb/>
　大小而為之趨避惟問我之所行恵與不恵懋與不<lb/>
　懋而已吾果恵而順於理即任怨之意果懋而勤於<lb/>
　事即任勞之意則在己者信無可怨兆庶之廣即中<lb/>
　有怨之之人而無可怨之實則雖怨猶不怨也不能<lb/>
　如是則不怨猶怨也實心愛民之君臣常任怨任勞<lb/>
　而有所不恤不辭即如子産古之賢臣也為政之初<lb/>
<pb n="KR3a0109_WYG_001-17a"/>
　百姓怨之迨及三年百姓頌之同一子産也同一民<lb/>
　情也同一子産之政也而先後之間民情迥異如此<lb/>
　然則為政者惟凖於理而已何所用其取舎哉<lb/>
　又曰人有小罪非眚<hi>眚謂過誤</hi>乃惟終自作不典<hi>謂其固為亂常</hi>
　<hi>之事</hi>式爾<hi>謂用意如此</hi>有厥罪小乃不可不殺乃有大罪非<lb/>
　終乃惟眚災適爾<hi>謂偶爾如此</hi>既道極厥辜<hi>謂盡輸其情</hi>時乃<lb/>
　不可殺<lb/>
　又曰人無于水監當于民監<hi>水監能見人之妍醜民監則其得失可知</hi>
<pb n="KR3a0109_WYG_001-17b"/>
　論語謹權量審法度修廢官四方之政行焉興滅國<lb/>
　繼絶世舉逸民天下之民歸心焉<lb/>
　中庸武王善繼人之志善述人之事<lb/>
　孟子書曰天降下民作之君作之師惟曰其助上帝<lb/>
　寵之四方有罪無罪惟我在天下曷敢有越厥志一人<lb/>
　衡行於天下武王恥之此武王之勇也而武王亦一<lb/>
　怒而安天下之民<lb/>
御製論<lb/>
<pb n="KR3a0109_WYG_001-18a"/>
　君師之道非有兩端君師之責亦非分屬為君者敎<lb/>
　養並施正徳利用厚生缺一不可其理自兼為師是<lb/>
　師道即在君道之中未有為君而不兼師者也為師<lb/>
　者以先知覺後知以先覺覺後覺而君道亦寓孔子<lb/>
　為萬世師表其所垂之道法人人尊奉率由實如臣<lb/>
　服且千古帝王無不奉令而承教則君道即在師道<lb/>
　中矣君師之任有不可岐視者<lb/>
　武王不泄邇不忘逺<lb/>
<pb n="KR3a0109_WYG_001-18b"/>
　大戴禮武王踐阼召師尚父而問焉曰黄帝顓頊之<lb/>
　道存乎師尚父曰在丹書書之言曰敬勝怠者吉怠<lb/>
　勝敬者滅義勝欲者從欲勝義者凶王聞書之言惕<lb/>
　若恐懼退而為戒書席銘曰安樂必敬無行可悔一<lb/>
　反一側亦不可以忘<hi>席所以為安故因為戒</hi>鑑銘曰見爾前慮<lb/>
　爾後<hi>鑑所以為眀故因為戒</hi>帶銘曰慎戒必恭恭則夀<hi>帶所以為禮故</hi>
　<hi>因為戒</hi>屨履之銘曰慎之勞勞則富<hi>屨履所以為行故因為戒</hi>牖銘<lb/>
　曰随天之時以地之財敬祀皇天敬以先時<hi>牖所以受天眀</hi>
<pb n="KR3a0109_WYG_001-19a"/>
　<hi>故因為戒</hi>劍銘曰帶之以為服動必行徳行徳則興<hi>劍所以為</hi>
　<hi>佩故因為戒</hi>
周成王<lb/>
　書惟周王撫萬邦巡侯甸四征弗庭綏厥兆民六服<lb/>
　羣辟罔不承徳歸于宗周董正治官王曰若昔大猷<lb/>
　制治于未亂保邦於未危曰唐虞稽古建官惟百内<lb/>
　有百揆四岳外有州牧侯伯庶政惟和萬國咸寧夏<lb/>
　商官倍亦克用乂眀王立政不惟其官惟其人今予<lb/>
<pb n="KR3a0109_WYG_001-19b"/>
　小子祗勤于徳夙夜不逮仰惟前代時若訓迪厥官<lb/>
　立太師太傅太保兹惟三公論道經邦燮理陰陽官<lb/>
　不必備惟其人少師少傅少保曰三孤貳公𢎞化寅<lb/>
　亮天地弼予一人冡宰掌邦治統百官均四海司徒<lb/>
　掌邦教敷五典擾兆民宗伯掌邦禮治神人和上下<lb/>
　司馬掌邦政統六師平邦國司寇掌邦禁詰奸慝刑<lb/>
　暴亂司空掌邦土居四民時地利六卿分職各率其<lb/>
　屬以倡九牧阜成兆民六年五服一朝又六年王乃<lb/>
<pb n="KR3a0109_WYG_001-20a"/>
　時巡考制度于四岳諸侯各朝于方岳大眀黜陟王<lb/>
　曰嗚呼凡我有官君子欽乃攸司慎乃出令令出惟<lb/>
　行弗惟反以公滅私民其允懐學古入官議事以制<lb/>
　政乃不迷其爾典常作之師無以利口亂厥官蓄疑<lb/>
　敗謀怠忽荒政不學牆面蒞事惟煩戒爾卿士功崇<lb/>
　惟志業廣惟勤惟克果斷乃罔後艱位不期驕祿不<lb/>
　期侈恭儉惟徳無載爾偽作徳心逸日休作偽心勞<lb/>
　日拙居寵思危罔不惟畏弗畏入畏<hi>不知祗畏則入於可畏之中</hi>
<pb n="KR3a0109_WYG_001-20b"/>
　推賢讓能庶官乃和不和政龎舉能其官惟爾之能<lb/>
　稱匪其人惟爾不任王曰嗚呼三事暨大夫敬爾有<lb/>
　官亂爾有政以佑乃辟永康兆民萬邦惟無斁<lb/>
　王曰我聞曰至治馨香感于神眀黍稷非馨眀徳惟<lb/>
　馨爾尚式時周公之猷訓惟日孜孜無敢逸豫<lb/>
　又曰爾有嘉謀嘉猷則入告爾后于内爾乃順之于<lb/>
　外曰斯謀斯猷惟我后之徳嗚呼臣人咸若時惟良<lb/>
　顯哉<lb/>
<pb n="KR3a0109_WYG_001-21a"/>
御製論<lb/>
　成王此語乃向君陳而言故敎以善則歸君一徳一<lb/>
　心之義當如此也若為臣者果有嘉謀嘉猷入告於<lb/>
　君可以福蒼生而利社稷則為君者亦自揚播於衆<lb/>
　以表彰其善焉蓋君陳臣也故成王訓以為臣之道<lb/>
　而成王之所以為君者已在不言之表矣若言成王<lb/>
　為一偏之論則大失古聖王垂訓之深意苦心也<lb/>
　又曰寛而有制從容以和<lb/>
<pb n="KR3a0109_WYG_001-21b"/>
　又曰必有忍其乃有濟有容徳乃大<lb/>
　越絶書成王時賞賜不加於無功刑罰不加於無罪<lb/>
　天下家給人足禾黍茂羙使人以時說之以禮<lb/>
　說苑成王曰凡處尊位者必以敬下順徳撙節安静<lb/>
　以藉之諌者勿振以威勿格以言博采其詞乃擇可<lb/>
　觀夫有文無武無以威下有武無文民畏不親文武<lb/>
　俱行威徳乃成既成威徳民服以親<lb/>
周康王<lb/>
<pb n="KR3a0109_WYG_001-22a"/>
　書王曰旌别淑慝表厥宅里彰善癉惡樹之風聲弗<lb/>
　率訓典殊厥井疆俾克畏慕申畫郊圻慎固封守<hi>蔡沈</hi>
　<hi>曰申申眀慎戒嚴也</hi>以康四海<lb/>
　又曰資富能訓<hi>蔡沈曰資猶藉也謂藉於富而能率循教訓</hi>惟以永年惟<lb/>
　徳惟義時乃大訓不由古訓于何其訓<lb/>
　又曰罔曰弗克惟既厥心罔曰民寡惟慎厥事欽若<lb/>
　先王成烈以休于前政<hi>蔡沈曰弗克者畏其難而不敢為民寡者易其事以為不</hi>
　<hi>足為</hi>
<pb n="KR3a0109_WYG_001-22b"/>
周穆王<lb/>
　書王曰夏暑雨小民惟曰怨咨冬祈寒小民亦惟曰<lb/>
　怨咨厥惟艱哉思其艱以圖其易民乃寧<hi>蔡沈曰艱者饑寒之</hi>
　<hi>艱易者衣食之易</hi>
　又曰昔在文武聰眀齊聖小大之臣咸懐忠良其侍<lb/>
　御僕從罔非正人以旦夕承弼厥辟出入起居罔有<lb/>
　不欽發號施令罔有不臧下民祗若萬邦咸休<lb/>
　又曰慎簡乃僚無以巧言令色便辟側媚其惟吉士<lb/>
<pb n="KR3a0109_WYG_001-23a"/>
　又曰雖畏勿畏雖休勿休惟敬五刑以成三徳一人<lb/>
　有慶兆民頼之其寧惟永<hi>孔頴達曰汝所行事雖見畏勿自謂可敬畏雖見羙</hi>
　<hi>勿自謂有徳羙欲其謙而勿自恃也惟當敬慎用此五刑以成剛柔正直之三徳以輔我天子天子有善</hi>
　<hi>事則億兆頼之此乃安寧久長之道也</hi>
　又曰兩造具備師聽五辭五辭簡孚正于五刑五刑<lb/>
　不簡正于五罰五罰不服正于五過<hi>蔡沈曰兩造兩争者皆至也具</hi>
　<hi>備者詞証皆在也師衆也五辭麗於五刑之辭也簡核其實也孚無可疑也正質也五辭簡核而可信乃</hi>
　<hi>質於五刑也不簡者辭與刑參差不應刑之疑者也罰贖也疑於刑則質於罰也不服者辭與罰又不應</hi>
<pb n="KR3a0109_WYG_001-23b"/>
　<hi>罰之疑者也過誤也疑於罰則質於過而宥免之也</hi>
　又曰五刑之疑有赦五罰之疑有赦<hi>孔安國曰刑疑赦從罰罰疑赦</hi>
　<hi>從免</hi>
御製論<lb/>
　刑罰之疑而後有赦疑者其事瞹昧而難知游移而<lb/>
　莫定聖人罪疑惟輕故赦之也若無可疑則無可赦<lb/>
　矣帝王之道賞不僣而刑不濫夫刑之失入固為濫<lb/>
　而失出亦為濫後世相沿於刑罰之情狀顯然供証<lb/>
<pb n="KR3a0109_WYG_001-24a"/>
　歴歴者猶屢加平反而減等以示寛則是於不疑者<lb/>
　亦矜恤之矣若復援肆赦之文槩為宥釋則姑息之<lb/>
　害其濫不亦甚乎有眀刑之責者極當詳慎<lb/>
　又曰上刑適輕下服下刑適重上服輕重諸罰有權<lb/>
　刑罰世輕世重惟齊非齊有倫有要<hi>蔡沈曰事在上刑而情適輕則</hi>
　<hi>服下刑舜之宥過無大也事在下刑而情適重則服上刑舜之刑故無小也輕重諸罰有權者權一人之</hi>
　<hi>輕重也刑罰世輕世重者權一世之輕重也惟齊非齊者法之權也有倫有要者法之經也言刑罰雖惟</hi>
　<hi>權變是適而齊之以不齊至其倫要所在盖有截然而不可紊者</hi>
<pb n="KR3a0109_WYG_001-24b"/>
　又曰非佞折獄惟良折獄罔非在中察辭于差非從<lb/>
　惟從哀敬折獄眀啓刑書胥占咸庶中正其刑其罸<lb/>
　其審克之<hi>蔡沈曰非口才辯給之人可以折獄惟温良長者視民如傷者能折獄而無不在中</hi>
　<hi>此言聽獄者當擇其人也察辭於差者辭非情實終必有差聽訟之要必於其差而察之非從惟從者察</hi>
　<hi>辭不可偏主猶曰不然而然所以審輕重而取中也哀敬折獄者惻怛敬畏以求其情也眀啓刑書胥占</hi>
　<hi>者詳眀法律而與衆占度也咸庶中王者皆庶㡬其無過忒也於是刑之罰之又當審克之此言聽獄者</hi>
　<hi>當盡其心也</hi>
漢髙祖皇帝<lb/>
<pb n="KR3a0109_WYG_001-25a"/>
　前漢書項籍將季布數窘帝項籍滅帝購求布千金<lb/>
　滕公言於上上乃赦布召拜郎中布母弟丁公亦為<lb/>
　項籍將逐窘帝彭城西短兵接帝急顧曰兩賢豈相<lb/>
　戹哉丁公引兵而還及項籍滅丁公謁見帝以徇軍<lb/>
　中曰丁公為臣不忠使項王失天下者也遂斬之曰<lb/>
　使後世為人臣無傚丁公也<lb/>
　髙祖寛眀而仁恕知人善任使加之以誠信好謀達<lb/>
　於聽受見善如不及用人如由己從諌如順流趨時<lb/>
<pb n="KR3a0109_WYG_001-25b"/>
　如響赴英雄陳力羣策畢舉<lb/>
漢太宗孝文皇帝<lb/>
　史記上曰盖聞天道禍自怨起而福由徳興百官之<lb/>
　非宜由朕躬今祕祝之官移過於下以彰吾之不徳<lb/>
　朕甚不取其除之<lb/>
　前漢書文帝曰法正則民慤<hi>顔師古曰慤謹也</hi>罪當則民從<lb/>
　詔曰方春和時草木羣生之物皆有以自樂而吾百<lb/>
　姓鰥寡孤獨窮困之人或阽於死亡<hi>如淳曰阽近邉欲堕之意</hi>而<lb/>
<pb n="KR3a0109_WYG_001-26a"/>
　莫之省憂為民父母將何如其議所以振貸之<hi>顔師古曰</hi>
　<hi>振起也為給貸之令其存立也</hi>
　詔曰農天下之大本也民所恃以生也而民或不務<lb/>
　本而事末故生不遂朕憂其然故今兹親率羣臣農<lb/>
　以勸之其賜天下民今年田租之半<lb/>
　詔曰道民之路在於務本朕親率天下農十年於今<lb/>
　而野不加闢嵗一不登民有饑色是從事焉尚寡而<lb/>
　吏未加務也吾詔書數下嵗勸民種樹<hi>顔師古曰樹謂藝殖也</hi>
<pb n="KR3a0109_WYG_001-26b"/>
　而功未興是吏奉吾詔不勤而勸民不眀也且吾農<lb/>
　民甚苦而吏莫之省將何以勸焉其賜農民今年租<lb/>
　稅之半<lb/>
　制詔御史盖聞有虞氏之時畫衣冠異章服以為戮<lb/>
　而民弗犯何治之至也今法有肉刑三而姦不止<hi>黥劓</hi>
　<hi>刖左右趾</hi>其咎安在非乃朕徳之薄而敎不眀與吾甚自<lb/>
　愧故夫訓道不純而愚民陷焉詩曰愷悌君子民之<lb/>
　父母今人有過敎未施而刑已加焉或欲改行為善<lb/>
<pb n="KR3a0109_WYG_001-27a"/>
　而道無繇至朕甚憐之夫刑至斷支體刻肌膚終身<lb/>
　不息<hi>顔師古曰息生也</hi>何其刑之痛而不徳也豈稱為民父<lb/>
　母之意哉其除肉刑有以易之<lb/>
　詔曰先王逺施不求其報望祀不祈其福右賢左戚<lb/>
　<hi>顔師古曰以賢為上然後及親也</hi>先民後已至眀之極也今吾聞祠<lb/>
　官祝釐皆歸福於朕躬不為百姓朕甚愧之其令祠<lb/>
　官致敬無有所祈<lb/>
　詔諸侯王公卿郡守舉賢良能直言極諌者上親策<lb/>
<pb n="KR3a0109_WYG_001-27b"/>
　詔之曰昔者大禹勤求賢士施及方外四極之内舟<lb/>
　車所至人迹所及靡不聞命以輔其不逮近者獻其<lb/>
　眀逺者通厥聰比善戮力以翼天子是以大禹能亡<lb/>
　失徳夏以長楙<hi>顔師古曰楙羙也</hi>髙皇帝親除大害去亂從<lb/>
　<hi>顔師古曰亂謂作亂者從謂合從者</hi>並建豪英以為官師為諌諍輔天<lb/>
　子之闕而翼戴漢宗也頼天之靈宗廟之福方内以<lb/>
　安澤及四夷今朕獲執天下之正以承宗廟之祀朕<lb/>
　既不徳又不敏眀不能燭而智不能治此大夫之所<lb/>
<pb n="KR3a0109_WYG_001-28a"/>
　著聞也故詔有司諸侯王三公九卿及主郡吏各帥<lb/>
　其志以選賢良眀於國家之大體通於人事之始終<lb/>
　及能直言極諌者各有人數將以匡朕之不逮二三<lb/>
　大夫之行當此三道<hi>張晏曰三道國體人事直言也</hi>朕甚嘉之故登<lb/>
　大夫於朝親諭朕志大夫其上三道之要及永惟朕<lb/>
　之不徳吏之不平政之不宣民之不寧四者之闕悉<lb/>
　陳其志毋有所隠上以薦先帝之宗廟下以興愚民<lb/>
　之休利著之於篇朕親覽焉觀大夫所以佐朕至與<lb/>
<pb n="KR3a0109_WYG_001-28b"/>
　不至書之周之宻之重之閉之興自朕躬<hi>顔師古曰言朕自發</hi>
　<hi>視之</hi>大夫其正論毋枉執事<hi>張晏曰毋為有司枉撓也</hi>烏虖戒之二<lb/>
　三大夫其帥志毋怠<lb/>
　詔曰閒者數年比不登又有水旱疾疫之災朕甚憂<lb/>
　之愚而不眀未達其咎意者朕之政有所失而行有<lb/>
　過與乃天道有不順地利或不得人事多失和鬼神<lb/>
　廢不享與何以致此將百官之奉養或費無用之事<lb/>
　或多與何其民食之寡乏也夫度田非益寡而計民<lb/>
<pb n="KR3a0109_WYG_001-29a"/>
　　未加益以口量地其於古猶有餘而食之甚不足者<lb/>
　　其咎安在無乃百姓之從事於末以害農者蕃為酒<lb/>
　　醪以靡榖者多六畜之食焉者衆與細大之義吾未<lb/>
　　能得其中其與丞相列侯吏二千石博士議之有可<lb/>
　　以佐百姓者率意逺思無有所隠<lb/>
　　文帝每朝郎從官上書疏未嘗不止輦受其言不可<lb/>
　　用置之言可採未嘗不稱善<lb/>
　　孝文皇帝時有獻千里馬者詔曰鸞旗在前屬車在<lb/>
<pb n="KR3a0109_WYG_001-29b"/>
　　後吉行日五十里師行日三十里朕乗千里之馬獨<lb/>
　　先安之於是還馬與道里費而下詔曰朕不受獻也<lb/>
　　其令四方毋求來獻<lb/>
　<lb/>
　<lb/>
　<lb/>
　<lb/>
欽定執中成憲卷一<lb/>
</p>
<p>
</p>
  </div>
<div> <lb/>
    <p>
<pb n="KR3a0109_WYG_002-1a"/>
　欽定四庫全書<lb/>
欽定執中成憲卷二<lb/>
　漢孝景皇帝<lb/>
　　前漢書詔曰法令度量所以禁暴止邪也獄人之大<lb/>
　　命死者不可復生吏或不奉法令以貨賂為市朋黨<lb/>
　　比周以苛為察以刻為眀令亡罪者失職<hi>顔師古曰失其常理</hi>
　　<hi>也</hi>朕甚憐之有罪者不伏罪姦法為暴<hi>李斐曰姦法因法作姦也</hi>
　　甚亡謂也諸獄疑若雖文致於法而於人心不厭者<lb/>
<pb n="KR3a0109_WYG_002-1b"/>
　　輒讞之<hi>顔師古曰厭服也讞平議也</hi>
　　詔曰雕文刻鏤傷農事者也錦繡纂組害女紅者也<lb/>
　　農事傷則饑之本也女紅害則寒之原也夫饑寒並<lb/>
　　至而能亡為非者寡矣朕親耕后親桑以奉宗廟粢<lb/>
　　盛祭服為天下先不受獻減大官省繇賦欲天下務<lb/>
　　農蠶素有蓄積以備災害強毋攘弱衆毋暴寡老耆<lb/>
　　以夀終幼孤得遂長今嵗或不登民食頗寡其咎安<lb/>
　　在或詐偽為吏吏以貨賂為市漁奪百姓侵牟萬民<lb/>
<pb n="KR3a0109_WYG_002-2a"/>
　縣丞長吏也姦法與盜盜<hi>顔師古曰與盜盜者共盜為盜耳</hi>甚亡謂<lb/>
　也其令二千石各修其職不事官職耗亂者<hi>顔師古曰耗不</hi>
　<hi>眀也</hi>丞相以聞請其罪<lb/>
　詔曰農天下之本也黄金珠玉飢不可食寒不可衣<lb/>
　以為幣用不識其終始<hi>顔師古曰幣者所以通有無易貴賤也</hi>間嵗或<lb/>
　不登意為末者衆農民寡也其令郡國務勸農桑益<lb/>
　種樹可得衣食物吏發民若取庸<hi>韋昭曰發民用其民取庸用其資以</hi>
　<hi>顧用</hi>采黄金珠玉者坐臧為盜<hi>謂與盜贓同罪</hi>二千石聽者與<lb/>
<pb n="KR3a0109_WYG_002-2b"/>
　同罪<lb/>
　詔曰高年老長人所尊敬也鰥寡不屬逮者<hi>罪非己造為人</hi>
　<hi>所累曰逮不屬逮不連及也</hi>人所哀憐也其著令年八十以上八<lb/>
　嵗以下及孕者未乳師朱儒<hi>如淳曰師樂師盲瞽者朱儒短人不能走者</hi>
　當鞠繋者頌繋之<hi>顔師古曰頌寛容之不桎梏也</hi>
漢世宗孝武皇帝<lb/>
　前漢書詔丞相御史列侯中二千石二千石諸侯相<lb/>
　舉賢良方正直言極諌之士丞相衛綰奏所舉賢良<lb/>
<pb n="KR3a0109_WYG_002-3a"/>
　或治申商韓非蘇秦張儀之言請皆罷奏可<lb/>
　詔曰公卿大夫所使總方略壹統類廣敎化羙風俗<lb/>
　也夫本仁祖義襃徳錄賢勸善刑暴五帝三王所由<lb/>
　昌也朕夙興夜寐嘉與宇内之士臻於斯路故旅耆<lb/>
　老<hi>顔師古曰旅耆老者加恵於耆老之人若賓旅也</hi>復孝敬選豪俊講文學<lb/>
　稽參政事祈進民心深詔執事興㢘舉孝庶㡬成風<lb/>
　紹休聖緒夫十室之邑必有忠信三人並行厥有我<lb/>
　師今或至闔郡而不薦一人是化不下究而積行之<lb/>
<pb n="KR3a0109_WYG_002-3b"/>
　君子壅於上聞也二千石官長紀綱人倫將何以佐<lb/>
　朕燭幽隠勸元元厲蒸庶崇鄉黨之訓哉且進賢受<lb/>
　上賞蔽賢蒙顯戮古之道也其與中二千石禮官博<lb/>
　士議不舉者罪<lb/>
御製論<lb/>
　漢武帝下求賢之詔而曰議不舉者罪盖其求賢若<lb/>
　渇之意迫切於中故其形於教令者如此夫知人則<lb/>
　哲古帝其難之故人不難於舉而難於所舉之公且<lb/>
<pb n="KR3a0109_WYG_002-4a"/>
　眀也使臣工果賢則不待罪之而自能舉即或不舉<lb/>
　亦必有不舉之故舉不舉公當則均有益即此亦可<lb/>
　以觀舉者之心志如臣工未必皆賢則所舉何能盡<lb/>
　當又豈可繩之以法使之借口以不得已濫舉塞責<lb/>
　乎古者進賢受上賞蔽賢䝉顯戮盖謂素所深知之<lb/>
　賢而媢嫉遏抑不與同升耳非概言不舉者俱加之<lb/>
　以重罰也<lb/>
　詔曰仁不異逺義不辭難<hi>顔師古曰逺近如一是為仁也不憚艱難是為義也</hi>
<pb n="KR3a0109_WYG_002-4b"/>
　今京師雖未為豐年山林池澤之饒與民共之今水<lb/>
　潦移於江南迫隆冬至朕懼其饑寒不活江南之地<lb/>
　火耕水耨<hi>應劭曰燒草下水種稻草與稻並生高七八寸因悉芟去復下水灌之草死獨稻長</hi>
　<hi>所謂火耕水耨</hi>方下巴蜀之粟致之江陵遣博士等分循行<lb/>
　諭告所抵無令重困<hi>抵至也謂分循所至無令煩擾使饑寒之民重受其困也</hi>吏<lb/>
　民有振救饑民免其戹者具舉以聞<lb/>
　詔曰農天下之本也泉流灌寖所以育五榖也左右<lb/>
　内史地<hi>京畿所統曰内史言其在内以别於諸郡守也其地即京兆馮翊扶風三輔之地</hi>名<lb/>
<pb n="KR3a0109_WYG_002-5a"/>
　山川原甚衆細民未知其利故為通溝瀆畜陂澤所<lb/>
　以備旱也今内史稻田租挈重不與郡同<hi>顔師古曰租挈收田</hi>
　<hi>租之約令也郡謂四方諸郡也</hi>其議減令吏民勉農盡地利平繇行<lb/>
　水勿使失時<hi>顔師古曰平繇者均齊渠堰之力役謂俱得水利也</hi>
漢中宗孝宣皇帝<lb/>
　前漢書令郡臣得奏封事以知下情五日一聽事自<lb/>
　丞相以下各奉職奏事以敷奏其言考試功能侍中<lb/>
　尚書功勞當遷及有異善厚加賞賜<lb/>
<pb n="KR3a0109_WYG_002-5b"/>
　詔曰朕既不逮導民不眀反側晨興念慮萬方不忘<lb/>
　元元惟恐羞先帝聖徳故並舉賢良方正以親萬姓<lb/>
　歴載臻兹然而俗化闕焉𫝊曰孝弟也者其為仁之<lb/>
　本與其令郡國舉孝弟有行義聞於鄉里者各一人<lb/>
　詔曰死者不可生刑者不可息<hi>顔師古曰息生長也</hi>此先帝之<lb/>
　所重而吏未稱今繋者或以掠辜若饑寒瘦死獄中<lb/>
　<hi>蘓林曰囚徒病律名為瘦</hi>何用心逆人道也朕甚痛之其令郡國<lb/>
　嵗上繋囚以掠笞若瘦死者所坐名縣爵里丞相御<lb/>
<pb n="KR3a0109_WYG_002-6a"/>
　史課殿最以聞<lb/>
　詔曰獄者萬民之命所以禁暴止邪養育羣生也能<lb/>
　使生者不怨死者不恨則可謂文吏矣今則不然用<lb/>
　法或持巧心析律貳端深淺不平増辭飾非以成其<lb/>
　罪奏不如實上亦亡繇知此朕之不眀吏之不稱四<lb/>
　方黎民將何仰哉二千石各察官屬勿用此人吏務<lb/>
　平法或擅興繇役飾厨𫝊稱過使客越職踰法以取<lb/>
　名譽譬猶踐薄冰以待白日豈不殆哉今天下頗被<lb/>
<pb n="KR3a0109_WYG_002-6b"/>
　疾疫之災朕甚愍之其令郡國被災甚者毋出今年<lb/>
　租賦<lb/>
　詔曰盖聞天子尊事天地修祀山川古今通禮也閒<lb/>
　者上帝之祠闕而不親十有餘年朕甚懼焉朕親飭<lb/>
　躬齋戒親奉祀為百姓蒙嘉氣獲豐年焉<lb/>
　詔曰蓋聞上古之治君臣同心舉措曲直各得其所<lb/>
　是以上下和洽海内康平其徳弗可及已朕既不眀<lb/>
　數申詔公卿大夫務行寛大順民所疾苦將欲配三<lb/>
<pb n="KR3a0109_WYG_002-7a"/>
　王之隆眀先帝之徳也今吏或以不禁姦邪為寛大<lb/>
　縱釋有罪為不苛或以酷惡為賢皆失其中奉詔宣<lb/>
　化如此豈不繆哉方今天下少事繇後省減兵革不<lb/>
　動而民多貧盜賊不止其咎安在上計簿<hi>計簿謂戶口錢榖之</hi>
　<hi>數及案訊諸囚論課殿最之簿也每嵗終郡國遣使詣京師上之</hi>具文而已務為欺<lb/>
　謾以避其課三公不以為意朕將何任諸請詔省卒<lb/>
　徒自給者皆止御史察計簿疑非實者按之使真偽<lb/>
　毋相亂<lb/>
<pb n="KR3a0109_WYG_002-7b"/>
　詔曰潁川太守黄霸宣布詔令百姓嚮化孝子悌弟<lb/>
　貞婦順孫日以衆多田者讓畔道不拾遺養視鰥寡<lb/>
　贍助貧窮獄或八年無重罪囚吏民嚮於敎化興於<lb/>
　行誼可謂賢人君子矣其賜爵闗内侯黄金百斤<lb/>
漢世祖光武皇帝<lb/>
　後漢書帝封功臣皆為列侯下詔曰人情得足苦於<lb/>
　放縱快須臾之欲忘慎罰之義惟諸將業逺功大誠<lb/>
　欲𫝊於無窮宜如臨深淵如履薄氷戰戰慄慄日慎<lb/>
<pb n="KR3a0109_WYG_002-8a"/>
　一日<lb/>
　詔曰世以厚葬為徳薄終為鄙至於富者奢侈貧者<lb/>
　單財<hi>李賢曰單盡也</hi>法令不能禁禮義不能止其布告天下<lb/>
　令知忠臣孝子慈兄悌弟薄葬送終之義<lb/>
　異國有獻名馬者日行千里又進寳劍賈兼百金詔<lb/>
　以馬駕鼔車劍賜騎士損上林池籞之官廢騁望弋<lb/>
　獵之事其以手跡賜方國者皆一札十行細書成文<lb/>
　勤約之風行於上下<lb/>
<pb n="KR3a0109_WYG_002-8b"/>
　詔曰有徳之君以所樂樂人無徳之君以所樂樂身<lb/>
　樂人者其樂長樂身者不久而亡舎近謀逺者勞而<lb/>
　無功舎逺謀近者逸而有終<lb/>
漢顯宗孝眀皇帝<lb/>
　後漢書詔曰方春戒節人以耕桑其敇有司務順時<lb/>
　氣使無煩擾今選舉不實邪佞未去權門請託殘吏<lb/>
　放手<hi>李賢曰放手謂貪縱為非</hi>有司眀奏罪名並正舉者<hi>李賢曰舉非其</hi>
　<hi>人並正舉主之罪</hi>又郡國每因徴發輕為姦利詭責羸弱先<lb/>
<pb n="KR3a0109_WYG_002-9a"/>
　急下貧<hi>詭猶偽也下猶賤也縱豪強故詭責嬴弱緩富實故先急下貧</hi>其務在均平<lb/>
　無令枉刻<lb/>
　詔曰䘮貴致哀禮存寧儉今百姓送終之制競為奢<lb/>
　靡生者無儋石之儲而財力盡於墳土伏臘無糟糖<lb/>
　而牲牢兼於一奠糜破積世之業以供終朝之費子<lb/>
　孫饑寒豈祖考之意哉又車服制度恣極耳目田荒<lb/>
　不耕㳺食者衆有司具申眀科禁宜於今者宣下郡<lb/>
　國<lb/>
<pb n="KR3a0109_WYG_002-9b"/>
漢肅宗孝章皇帝<lb/>
　後漢書詔曰三事大夫<hi>李賢曰三事三公也</hi>莫肻夙夜小雅之<lb/>
　所傷也予違汝弼汝無面從股肱之正義也羣后百<lb/>
　僚勉思厥職各貢忠誠稱朕意焉<lb/>
　詔曰昔仲弓季氏之家臣子㳺武城之小宰孔氏猶<lb/>
　誨以賢才問以得人眀政無大小以得人為本夫鄉<lb/>
　舉里選必累功勞今刺史守相不眀真偽茂才孝亷<lb/>
　嵗以百數既非能顯而當授之政事<hi>能顯謂才能顯著</hi>甚無<lb/>
<pb n="KR3a0109_WYG_002-10a"/>
　謂也每尋前世舉人貢士或起甽畞不繋閥閱敷奏<lb/>
　以言則文章可採眀試以功則政有異迹文質彬彬<lb/>
　朕甚嘉之其令太傅三公中二千石郡國守相舉賢<lb/>
　良方正能直言極諌之士各一人<lb/>
　詔曰盖三代導人敎學為本孔子曰學之不講是吾<lb/>
　憂也於戲其勉之哉<lb/>
漢孝和皇帝<lb/>
　後漢書詔曰隄防溝渠所以順助地理通利壅塞今<lb/>
<pb n="KR3a0109_WYG_002-10b"/>
　廢慢懈弛不以為負刺史二千石其随宜疏導勿因<lb/>
　緣妄發以為煩擾將顯行其罰<lb/>
晉世祖武皇帝<lb/>
　晉書詔曰雖詔有所欲及奏得可而於事不便者皆<lb/>
　不可隠情<lb/>
　詔以汲郡太守王宏勤恤百姓督勸開荒五千餘頃<lb/>
　遇年普饑而郡界獨無匱乏其賜榖千斛布告天下<lb/>
南齊世祖武皇帝<lb/>
<pb n="KR3a0109_WYG_002-11a"/>
　南齊書有司以天文失度請禳之上曰應天以實不<lb/>
　以文我克己求治思隆恵政若災眚在我禳之何益<lb/>
　詔曰婚禮下達人倫攸始周官設媒氏之職國風興<lb/>
　及時之詠四爵内陳義不期侈三鼎外列事豈存奢<lb/>
　晚俗浮麗歴兹永久每思懲革而民未知禁乃聞同<lb/>
　牢之費華泰尤甚膳羞方丈有過王侯富者扇其驕<lb/>
　風貧者恥躬不逮或以供帳未具動致推遷年不再<lb/>
　来盛時忽往宜為節文頒之士庶並可擬則公朝方<lb/>
<pb n="KR3a0109_WYG_002-11b"/>
　樏供設合卺之禮無虧寧儉之義斯在如故有違繩<lb/>
　之以法<lb/>
梁髙祖武皇帝<lb/>
　梁書詔曰經國有體必詢諸朝所以尚書置令僕丞<lb/>
　郎旦旦上朝以議時事前共籌懐然後奏聞頃者不<lb/>
　爾每有疑事倚立求决古人有云主非堯舜何得發<lb/>
　言便是是故放勲之聖猶咨四岳重華之叡亦待多<lb/>
　士豈朕寡徳所能獨斷自今尚書中有疑事前於朝<lb/>
<pb n="KR3a0109_WYG_002-12a"/>
　堂參議然後啓聞不得習常其軍機要切前須諮審<lb/>
　自依舊典<lb/>
魏太宗眀元皇帝<lb/>
　魏書敇有司勸課留農者曰前志有之人生在勤勤<lb/>
　則不匱凡庶民之不畜者祭無牲不耕者祭無盛不<lb/>
　樹者死無槨不蠶者衣無帛不績者䘮無衰教行三<lb/>
　農生殖五榖教行園囿毓長草木教行虞衡山澤作<lb/>
　材教行藪牧養蕃鳥獸教行百工飭成器用教行商<lb/>
<pb n="KR3a0109_WYG_002-12b"/>
　賈阜通貨賄教行嬪婦化治絲枲教行臣妾事勤力<lb/>
　役自是民皆力勤故歳數豐穰畜牧滋息<lb/>
魏髙祖孝文皇帝<lb/>
　魏書詔曰今牧民者與朕共治天下也宜簡其徭役<lb/>
　先之勸奬相其水陸務盡地利使農夫外布桑婦内<lb/>
　勤若輕有徴發致奪民時以侵擅論民有不從長教<lb/>
　惰於農桑者加以罪刑<lb/>
　詔曰婚娉過禮則嫁娶有失時之弊厚𦵏送終則生<lb/>
<pb n="KR3a0109_WYG_002-13a"/>
　者有糜費之苦聖王知其如此故申之以禮數約之<lb/>
　以法禁廼者民漸奢尚婚𦵏越軌致貧富相髙貴賤<lb/>
　無别朕今憲章舊典祇案先制著之律令永為定準<lb/>
　詔曰朕承祖宗夙夜惟懼然聽政之際猶慮未周至<lb/>
　於案文審獄思聞已過自今羣官奏事當獻可替否<lb/>
　無或面從俾朕之過彰於逺近<lb/>
　詔曰文武之道自古並行威福之地必也相藉故三<lb/>
　五至仁尚有征伐之事夏殷眀叡未捨兵甲之行然<lb/>
<pb n="KR3a0109_WYG_002-13b"/>
　則天下雖平忘戰者殆不教民戰可謂棄之是以周<lb/>
　立司馬之官漢置將軍之職皆所以輔文強武威肅<lb/>
　四方者矣國家雖崇文以懐九服修武以寧八荒然<lb/>
　於習武之方猶為未盡今則訓文有典敎武闕然將<lb/>
　於馬射之前先行講武之式可敇有司豫修場埓其<lb/>
　列陣之儀五戎之數别俟後敇<lb/>
　詔曰三載考績自古通經三考黜陟以彰能否今若<lb/>
　待三考然後黜陟可黜者不足為遲可進者大成賖<lb/>
<pb n="KR3a0109_WYG_002-14a"/>
　緩是以朕今三載一考考即黜陟欲令愚滯無妨於<lb/>
　賢者才能不壅於下位各令當曹考其優劣為三等<lb/>
　六品以下尚書重問五品以上朕將親與公卿論其<lb/>
　善惡上上者遷之下下者黜之中中者守其本任<lb/>
　北史詔禁圖䜟秘緯諸巫覡假稱鬼神妄說吉凶及<lb/>
　委巷諸非墳典所載者嚴加禁斷<lb/>
魏世宗宣武皇帝<lb/>
　魏書詔曰諸州刺史不親民事緩於督察郡縣稽逋<lb/>
<pb n="KR3a0109_WYG_002-14b"/>
　旬月之間纔一覽决淹獄久訟動延時序百姓怨嗟<lb/>
　方成困弊尚書可眀條制申下四方令日親庶事嚴<lb/>
　敇守宰不得因循寛怠虧政<lb/>
唐髙祖皇帝<lb/>
　舊唐書詔皇族子孫及功臣子弟於秘書外省别立<lb/>
　小學<lb/>
　髙祖命劉文静與當朝通識之士更刋律令謂曰本<lb/>
　設法令使人共解而往代相承多為隠語執法之官<lb/>
<pb n="KR3a0109_WYG_002-15a"/>
　緣此舞弄宜更刋定務使易知<lb/>
　西突厥曷薩那可汗獻大珠於髙祖髙祖勞之曰珠<lb/>
　信為寳朕所重者赤心珠無所用竟不受之<lb/>
　孫伏伽初以三事上諌<hi>三事謂納諌諍戒遊戲及擇任太子諸王羣僚也</hi>髙<lb/>
　祖覽之大恱下詔曰秦以不聞其過而亡典籍豈無<lb/>
　先誡臣僕謟諛故弗之覺也漢髙祖反正從諌如流<lb/>
　洎乎文景繼業宣元承緒不由斯道孰隆景祚周隋<lb/>
　之季忠臣結舌一言䘮邦良足深誡永言於此常深<lb/>
<pb n="KR3a0109_WYG_002-15b"/>
　歎息朕每惟寡薄恭膺寳命雖不能性於天道庶思<lb/>
　勉力常冀弼諧以匡不逮而羣工卿士罕進直言將<lb/>
　申虗受之懐物所未諭萬年縣法曹孫伏伽至誠慷<lb/>
　慨詞義懇切指陳得失無所迴避非有不次之舉曷<lb/>
　貽利行之益伏伽既懐諒直宜處憲司可治書侍御<lb/>
　史仍頒示逺近知朕意焉<lb/>
　雍州萬年人宋興貴累世同居躬耕致養至興貴已<lb/>
　四從矣髙祖聞而嘉之詔曰人稟五常仁義為重士<lb/>
<pb n="KR3a0109_WYG_002-16a"/>
　有百行孝敬為先自古哲王經邦致治設教垂範皆<lb/>
　尚於斯叔世澆訛人多偽薄修身克己事資誘勸朕<lb/>
　躬膺靈命撫臨四海愍兹弊俗方思遷導宋興貴立<lb/>
　操雍和志情友穆同居合㸑累代積年務本力農崇<lb/>
　謙履順𢎞長名教敦立風俗宜加襃顯以勸將来可<lb/>
　表其門閭蠲免課役布告天下使眀知之<lb/>
　髙祖賜髙麗王建武書曰朕恭膺寳命君臨率土祇<lb/>
　順三靈綏柔萬國普天之下情均撫字日月所照咸<lb/>
<pb n="KR3a0109_WYG_002-16b"/>
　使乂安王既統攝遼左世居藩服思稟正朔逺循職<lb/>
　貢故遣使者跋渉山川申布誠懇朕甚嘉焉方今六<lb/>
　合寧晏四海清平玉帛既通道路無壅方申輯睦永<lb/>
　敦聘好各保疆場豈非盛羙但隋氏季年連兵搆難<lb/>
　攻戰之所各失其民遂使骨肉乖離室家分析多歴<lb/>
　年嵗怨曠不申今二國通和義無阻異在此所有高<lb/>
　麗人等已令追括尋即遣送彼處有此國人者王可<lb/>
　放還務盡撫育之方共𢎞仁恕之道於是建武悉捜<lb/>
<pb n="KR3a0109_WYG_002-17a"/>
　括華人以禮賓送前後至者萬數<lb/>
唐太宗皇帝<lb/>
　貞觀政要中書令房𤣥齡奏言秦府舊左右未得官<lb/>
　者並怨前宫及齊府左右處分之先己太宗曰古稱<lb/>
　至公者盖謂平恕無私丹朱商均子也而堯舜廢之<lb/>
　管叔蔡叔兄弟也而周公誅之故知君人者以天下<lb/>
　為公無私於物昔諸葛孔眀小國之相猶曰吾心如<lb/>
　稱不能為人作輕重况我今理大國乎朕與公等衣<lb/>
<pb n="KR3a0109_WYG_002-17b"/>
　食出於百姓此則人力已奉於上而上恩未被於下<lb/>
　今所以擇賢才者盖為求安百姓也用人但問堪否<lb/>
　豈以新故異情凡一面尚且相親况舊人而頓忘也<lb/>
　才若不堪亦豈以舊人而先用今不論其能不能而<lb/>
　直言其嗟怨豈是至公之道耶<lb/>
　太宗謂侍臣曰為君之道必須先存百姓若損百姓<lb/>
　以奉其身猶割股以啖腹腹飽而身斃欲安天下必<lb/>
　須先正其身未有身正而影曲上理而下亂者朕每<lb/>
<pb n="KR3a0109_WYG_002-18a"/>
　思傷其身者不在外物皆由嗜欲以成其禍若躭嗜<lb/>
　滋味玩恱聲色所願既多所損滋大既妨政事又擾<lb/>
　生人至於出一非理之言則萬姓為之解體怨讟既<lb/>
　作離叛亦興朕每思此不敢縱逸<lb/>
　又曰正主任邪臣不能致理正臣事邪主亦不能致<lb/>
　理惟君臣相遇有同魚水則海内可安朕雖不眀幸<lb/>
　諸公數相匡救冀憑直言鯁議致天下太平<lb/>
　謂蕭瑀曰朕少好弓矢自謂能盡其妙近得良弓十<lb/>
<pb n="KR3a0109_WYG_002-18b"/>
　數以示弓工乃曰皆非良材也朕問其故工曰木心<lb/>
　不正則脈理皆邪弓雖剛勁而遣箭不直非良弓也<lb/>
　朕始悟焉朕以弧矢定四方用弓多矣而猶不得其<lb/>
　理况朕有天下之日淺得為理之意固未及於弓弓<lb/>
　猶失之而况於理乎自是詔京官五品以上更宿中<lb/>
　書内省每召見皆賜坐與語詢訪外事務知百姓利<lb/>
　害政教得失焉<lb/>
　有上書請去佞臣者太宗謂曰朕之所任皆以為賢<lb/>
<pb n="KR3a0109_WYG_002-19a"/>
　卿知佞者誰耶對曰臣居草澤不的知佞者請陛下<lb/>
　佯怒以試羣臣若能不畏雷霆直言進諫則是正人<lb/>
　順情阿旨則是佞人太宗謂封徳彜曰流水清濁在<lb/>
　其源也君者政源人庶猶水君自為詐欲臣下行直<lb/>
　是猶源濁而望水清理不可得朕常以魏武帝多詭<lb/>
　詐深鄙其為人如此豈可堪為教令謂上書人曰朕<lb/>
　欲使大信行於天下不欲以詐道訓俗卿言雖善朕<lb/>
　所不取也<lb/>
<pb n="KR3a0109_WYG_002-19b"/>
　太宗從容謂侍臣曰周武平紂之亂以有天下秦皇<lb/>
　因周之衰遂吞六國其得天下不殊祚運長短若此<lb/>
　之相懸也尚書右僕射蕭瑀進曰紂為無道天下苦<lb/>
　之故八百諸侯不期而㑹周室微六國無罪秦氏専<lb/>
　任智力吞食諸侯平定雖同人情則異太宗曰不然<lb/>
　周既克殷務𢎞仁義秦既得志専行詐力非但取之<lb/>
　有異抑亦守之不同祚之修短意在兹乎<lb/>
　又曰人有眀珠莫不貴重若以彈雀豈非可惜况人<lb/>
<pb n="KR3a0109_WYG_002-20a"/>
　之性命甚於眀珠見金錢財帛不懼刑網徑即受納<lb/>
　乃是不惜性命眀珠是身外之物尚不可彈雀何况<lb/>
　性命之重乃以博財物耶羣臣若能備盡忠直益國<lb/>
　利人則官爵立至皆不能以此道求榮遂妄受財物<lb/>
　贓賄既露其身亦殞實為可笑帝王亦然恣情放逸<lb/>
　勞役無度信任羣小疎逺忠正有一於此豈不滅亡<lb/>
　隋煬帝奢侈自賢身死匹夫之手亦可為笑<lb/>
　謂房𤣥齡曰自此倘有樂工雜類假使術逾儕輩者<lb/>
<pb n="KR3a0109_WYG_002-20b"/>
　只可特賜錢帛以賞其能必不可超授官爵與夫朝<lb/>
　賢君子比肩而立同坐而食遺諸衣冠以為恥累<lb/>
　謂侍臣曰朕今孜孜求士欲専心政道聞有好人則<lb/>
　抽擢驅使而議者多稱彼皆宰臣親故公等但至公<lb/>
　行事勿避此言便為形迹古人内舉不避親外舉不<lb/>
　避讐為舉得其賢故也但能舉用得才雖是子弟及<lb/>
　有讐嫌不得不舉<lb/>
　王珪拜諫議大夫每推誠盡節多所獻納太宗謂曰<lb/>
<pb n="KR3a0109_WYG_002-21a"/>
　卿所論皆中朕之失自古人君莫不欲社稷永安然<lb/>
　而不得者祗為不聞己過或聞而不能改故也今朕<lb/>
　有所失卿能直言朕復聞過能改何慮社稷之不安<lb/>
　乎<lb/>
　謂朝集使曰任土作貢布在前典當州所産則充庭<lb/>
　實比聞都督刺史邀射聲名厥土所賦或嫌其不善<lb/>
　踰竟外求更相倣效遂以成俗極為勞擾宜改此弊<lb/>
　不得更然<lb/>
<pb n="KR3a0109_WYG_002-21b"/>
　謂侍臣曰朕謂亂離之後風俗難移比觀百姓漸知<lb/>
　亷恥官人奉法盜賊日稀故知人無常俗但政有治<lb/>
　亂耳是以為國之道必須撫之以仁義示之以威信<lb/>
　因人之心去其苛刻不作異端自然安静公等宜共<lb/>
　行此事也<lb/>
　又曰眀主思短而益善暗主䕶短而永愚朕今志在<lb/>
　君臣上下各盡至公共相切磋以成理道公等各宜<lb/>
　務盡忠讜匡救朕惡終不以直言忤意輙相責怒<lb/>
<pb n="KR3a0109_WYG_002-22a"/>
　又曰人言作天子則得自尊崇無所畏懼朕則以為<lb/>
　正合自守謙恭常懐畏懼昔舜誡禹曰汝惟不矜天<lb/>
　下莫與汝爭能汝惟不伐天下莫與汝爭功又易曰<lb/>
　人道惡盈而好謙凡為天子若惟自尊崇不守謙恭<lb/>
　者在身倘有不是之事誰肻犯顔諌奏朕每思出一<lb/>
　言行一事必上畏皇天下懼羣臣天髙聽卑何得不<lb/>
　畏羣公卿士皆見瞻仰何得不懼以此思之但知常<lb/>
　謙常懼猶恐不稱天心及百姓意也<lb/>
<pb n="KR3a0109_WYG_002-22b"/>
　太常少卿祖孝孫奏所定新樂太宗曰禮樂之作是<lb/>
　聖人縁物設教以為撙節治政善惡豈此之由御史<lb/>
　大夫杜淹對曰前代興亡實由於樂陳將亡也為玉<lb/>
　樹後庭花齊將亡也而為伴侣曲行路聞之莫不悲<lb/>
　泣所謂亡國之音以是觀之實由於樂太宗曰不然<lb/>
　夫音聲豈能感人歡者聞之則恱哀者聽之則悲悲<lb/>
　恱在於人心非由樂也將亡之政其人心苦然苦心<lb/>
　相感故聞則悲耳何樂聲哀怨能使恱者悲乎今玉<lb/>
<pb n="KR3a0109_WYG_002-23a"/>
　樹伴侣之曲其聲俱存朕能為公奏之知公必不悲<lb/>
　耳<lb/>
　謂侍臣曰古人云君猶器也人猶水也方圓在於器<lb/>
　不在於水故堯舜率天下以仁而人從之桀紂率天<lb/>
　下以暴而人從之下之所行皆從上之所好至如梁<lb/>
　武帝父子惟好釋氏老氏之教終日談論苦空未嘗<lb/>
　以軍國典章為意及侯景率兵向闕尚書郎以下多<lb/>
　不解乗馬孝元帝在於江陵為萬紐于謹所圍猶講<lb/>
<pb n="KR3a0109_WYG_002-23b"/>
　老子不輟百寮皆戎衣以聽此事亦足為鑒戒朕今<lb/>
　所好者惟在堯舜之道周孔之敎以為如鳥有翼如<lb/>
　魚依水失之必死不可暫無耳<lb/>
　又曰朕每夜恒思百姓閒事或至夜半不寐惟恐都<lb/>
　督刺史或不堪養百姓故於屏風上錄其姓名坐臥<lb/>
　恒看在官如有善事亦具列於名下朕居深宫之中<lb/>
　視聽不能及逺所委者惟都督刺史此輩實理亂所<lb/>
　繫尤須得人<lb/>
<pb n="KR3a0109_WYG_002-24a"/>
　又曰朕嘗謂貪人不解愛財也至如内外官五品以<lb/>
　上禄秩優厚一年所得其數自多若受人財賄不過<lb/>
　數萬一朝彰露禄秩削奪此豈是解愛財物規小得<lb/>
　而大失者也且為主貪必䘮其國為臣貪必亡其身<lb/>
　詩云大風有隧貪人敗類固非謬言也昔秦恵王欲<lb/>
　伐蜀不知其逕乃刻五石牛置金其後蜀人見之以<lb/>
　為牛能便金蜀王使五丁力士拖牛入蜀道成秦師<lb/>
　随而伐之蜀國遂亡漢大司農田延年贓賄三千萬<lb/>
<pb n="KR3a0109_WYG_002-24b"/>
　事覺自死如此之流何可勝記朕今以蜀王為元龜<lb/>
　卿等亦須以延年為覆轍也<lb/>
　謂房𤣥齡等曰朕比見隋代遺老咸稱髙熲善為相<lb/>
　者遂觀其本𫝊可謂公平正直尤識治體又漢微巳<lb/>
　来諸葛亮為丞相亦甚平直陳夀稱亮之為政開誠<lb/>
　心布公道盡忠益時者雖讐必賞犯法怠慢者雖親<lb/>
　必罰卿等豈可不企慕及之朕今每慕前代帝王之<lb/>
　善者卿等亦可慕宰相之賢者<lb/>
<pb n="KR3a0109_WYG_002-25a"/>
　謂公卿曰朕終日孜孜非但憂憐百姓亦欲使卿等<lb/>
　長守富貴天非不髙地非不厚朕常兢兢業業以畏<lb/>
　天地卿等若能小心奉法常如朕畏天地非但百姓<lb/>
　安寧自身常得懽樂古人云賢者多財損其志愚者<lb/>
　多財生其過此言可為深誡若狥私貪濁非止壊公<lb/>
　法損百姓縱事未發閒中心豈不常懼恐懼既多亦<lb/>
　有因而致死大丈夫豈得苟貪財物以害及身命使<lb/>
　子孫每懐愧恥耶卿等宜深思此言<lb/>
<pb n="KR3a0109_WYG_002-25b"/>
　謂房𤣥齡等曰自古帝王多任情喜怒喜則濫賞無<lb/>
　功怒則濫殺無罪是以天下䘮亂莫不由此朕今夙<lb/>
　夜未嘗不以此為心恒欲公等盡情極諌公等亦須<lb/>
　受人諌語豈得以人言不同己意便即䕶短不納若<lb/>
　不能受諌安能諫人<lb/>
　謂侍臣曰治國與養病無異也病人覺愈彌須將䕶<lb/>
　若復觸犯必至殞命治國亦然天下稍安尤須兢慎<lb/>
　若便驕逸必至䘮敗今天下安危繫之於朕故日慎<lb/>
<pb n="KR3a0109_WYG_002-26a"/>
　一日雖休勿休然耳目股肱寄於卿輩既義均一體<lb/>
　宜協力同心事有不安可極言無隱倘君臣相疑不<lb/>
　能備盡肝膈實為國之大害也<lb/>
　又曰朕比見衆議以祥瑞為羙事頻有表賀慶如朕<lb/>
　本心但使天下太平家給人足雖無祥瑞亦可比徳<lb/>
　於堯舜夫為人君當須至公理天下以得萬姓之懽<lb/>
　心若堯舜在上百姓敬之如天地愛之如父母動作<lb/>
　興事人皆樂之發號施令人皆恱之此是大祥瑞也<lb/>
<pb n="KR3a0109_WYG_002-26b"/>
　自此後諸州所有祥瑞並不用申奏<lb/>
　又曰天下愚人者多智人者少智者不肻為惡愚人<lb/>
　好犯憲章凡赦宥之㤙惟及不軌之輩古語云小人<lb/>
　之幸君子之不幸一嵗再赦善人喑啞凡養稂莠者<lb/>
　傷禾稼恵姦宄者賊良人昔文王作罰刑兹無赦又<lb/>
　蜀先主嘗謂諸葛亮曰吾周旋陳元方鄭康成之間<lb/>
　每見啓告理亂之道備矣曽不語赦故諸葛亮理蜀<lb/>
　十年不赦而蜀大化梁武帝每年數赦卒至傾敗夫<lb/>
<pb n="KR3a0109_WYG_002-27a"/>
　謀小仁者大仁之賊故我有天下已来絶不放赦今<lb/>
　四海安寧禮義興行非常之恩彌不可數將恐愚人<lb/>
　常冀僥倖惟欲犯法不能改過<lb/>
　謂左庶子于志寧杜正倫曰卿等輔導太子常須為<lb/>
　說百姓間利害事朕年十八猶在民間百姓艱難無<lb/>
　不諳練及居帝位每商量處置或時有乖疏得人諫<lb/>
　諍方始覺悟若無忠諌者為說何由行得好事况太<lb/>
　子生長深宫百姓艱難都不聞見乎且人主安危所<lb/>
<pb n="KR3a0109_WYG_002-27b"/>
　繫不可輙為驕縱但出敇云有諌者即斬必知天下<lb/>
　士庶無敢更發直言故克己勵精容納諌諍卿等常<lb/>
　須以此意共相談說每見有不是事宜極言切諫令<lb/>
　有所裨益也<lb/>
　謂侍中魏徴曰自古侯王能自保全者甚少皆由生<lb/>
　長富貴好尚驕逸多不解親君子逺小人故爾朕所<lb/>
　有子弟欲使見前言往行冀其以為規範因命徴錄<lb/>
　古来帝王子弟成敗事名為自古諸侯王善惡錄以<lb/>
<pb n="KR3a0109_WYG_002-28a"/>
　賜諸王<lb/>
　謂侍臣曰朕每閒居静坐則自内省恒恐上不稱天<lb/>
　心下為百姓所怨但思正人匡諫欲令耳目外通下<lb/>
　無怨滯又比見人来奏事者多有怖慴言語致失次<lb/>
　第尋常奏事情猶如此况欲諫諍必當畏犯逆鱗所<lb/>
　以每有諫者縱不合朕心朕亦不以為忤若即嗔責<lb/>
　深恐人懐戰懼豈肻更言<lb/>
　又曰往昔初平京師宫中羙女珍玩無院不滿煬帝<lb/>
<pb n="KR3a0109_WYG_002-28b"/>
　意猶不足徴求無巳兼東西征討窮兵黷武百姓不<lb/>
　堪遂致滅亡此皆朕所目見故夙夜孜孜惟欲清淨<lb/>
　使天下無事遂得徭役不興年榖豐稔百姓安樂夫<lb/>
　治國猶如栽樹本根不揺則枝葉茂榮君能清淨百<lb/>
　姓何得不安樂乎<lb/>
　又曰林深則鳥栖水廣則魚㳺仁義積則物自歸之<lb/>
　人皆知畏避災害不知行仁義則災害不生夫仁義<lb/>
　之道當思之在心常令相繼若斯須懈怠去之已逺<lb/>
<pb n="KR3a0109_WYG_002-29a"/>
　　猶如飲食資身恒令腹飽乃可存其性命<lb/>
　　又曰夫以銅為鏡可以正衣冠以古為鏡可以知興<lb/>
　　替以人為鏡可以眀得失朕嘗保此三鏡以防己過<lb/>
　　今魏徴殂逝遂亡一鏡矣<lb/>
　　謂諫議大夫褚遂良曰朕所為事若有不當或有其<lb/>
　　漸或已將終皆宜進諌比見前史或有人臣諫事遂<lb/>
　　答云業已為之或道業已許之竟不為停改此則危<lb/>
　　亡之禍可反手而待也<lb/>
<pb n="KR3a0109_WYG_002-29b"/>
　　詔曰比来有司斷獄多據律文雖情在可矜而不敢<lb/>
　　違法守文定罪或恐有寃自今門下省復有據法合<lb/>
　　死而情在可矜者宜錄狀奏聞<lb/>
　<lb/>
　<lb/>
　<lb/>
　<lb/>
欽定執中成憲卷二<lb/>
</p>
<p>
</p>
  </div>
<div> <lb/>
    <p>
<pb n="KR3a0109_WYG_003-1a"/>
　欽定四庫全書<lb/>
欽定執中成憲卷三<lb/>
　唐太宗皇帝<lb/>
　　舊唐書貞觀元年陳君賔轉鄧州刺史州邑喪亂之<lb/>
　　後百姓流離君賔至纔期月皆来復業二年天下諸<lb/>
　　州並遭霜澇君賔一境獨免當年多有儲積蒲虞等<lb/>
　　州户口盡入其境逐食太宗下詔勞之曰朕以隋末<lb/>
　　亂離毒被海内率土百姓零落殆盡州里蕭條十不<lb/>
<pb n="KR3a0109_WYG_003-1b"/>
　　存一寤寐思之心焉若疚是以日昃忘食未明求衣<lb/>
　　曉夜孜孜惟以安養為慮每見水旱降災霜雹失所<lb/>
　　撫躬責己自慚德薄恐貧乏之黎庶不免饑餒傾竭<lb/>
　　倉廩普加賑恤其有一人絶食若朕奪之分命庶寮<lb/>
　　盡心匡救去年關内六州及蒲虞陕鼎等復遭亢旱<lb/>
　　禾稼不登糧儲既少遂令分房就食比聞刺史以下<lb/>
　　及百姓等並識朕懐逐糧户到逓相安養廻還之日<lb/>
　　各有贏糧乃别賫布帛以申贈遺如此用意嘉歎良<lb/>
<pb n="KR3a0109_WYG_003-2a"/>
　深一則知水旱無常彼此逓相拯贍不慮凶年二則<lb/>
　知禮譲興行輕財重義四海士庶皆為兄弟變澆薄<lb/>
　之風教仁慈之俗政化如此朕復何憂其安置房口<lb/>
　官人支配得所並令考司録為功最養戸百姓不恡<lb/>
　財帛已勅下者免今年調物宜知此意善相勸勉<lb/>
　太宗嘗嫌上封者衆不近事實欲加黜責魏徴奏曰<lb/>
　古者立誹謗之木欲聞己過今之封事謗木之流也<lb/>
　陛下思聞得失祇可恣其陳道若所言衷則有益於<lb/>
<pb n="KR3a0109_WYG_003-2b"/>
　陛下若不衷無損於國家太宗曰此言是也並勞而<lb/>
　遣之<lb/>
　資治通鑑上謂侍臣曰吾聞西域賈胡得羙珠剖身<lb/>
　以藏之有諸侍臣曰有之上曰人皆知彼之愛珠而<lb/>
　不愛其身也吏受賕抵法與帝王徇奢欲而亡國者<lb/>
　何以異於彼胡之可笑耶<lb/>
　又曰朕有二喜一懼比年豐稔長安斗粟直三四錢<lb/>
　一喜也北虜乆服邉鄙無虞二喜也治安則驕侈易<lb/>
<pb n="KR3a0109_WYG_003-3a"/>
　生驕侈則危亡立至此一懼也<lb/>
　又曰人主惟有一心而攻之者甚衆或以勇力或以<lb/>
　辯口或以諂諛或以姦詐或以嗜慾輻輳攻之各求<lb/>
　自售以取寵禄人主少懈而受其一則危亡隨之此<lb/>
　其所以難也<lb/>
唐德宗皇帝<lb/>
　舊唐書王希全将赴靈州獻體要八章多所規諫德<lb/>
　宗深納之乃著君臣箴以賜之其詞曰夫惟德惠人<lb/>
<pb n="KR3a0109_WYG_003-3b"/>
　惟辟奉天從諫則聖共理惟賢皇立有極駿命不易<lb/>
　總萬幾以成務齊六合之殊致一心不能獨鑑一目<lb/>
　不能周視敷求哲人式序在位於戲君之任臣必求<lb/>
　一德臣之事君咸思正直何啟沃之所宜自古今而<lb/>
　未得且以讜言者逆耳讒諛者伺側故下情未通而<lb/>
　上聴已惑俾夫忠賢敗於凶慝譬彼輕舟烝徒楫之<lb/>
　亦有和羮宰夫膳之孰云理國不自得師覆車之軌<lb/>
　予甚懲而髙以下升和由甘受惟君無良亦臣之咎<lb/>
<pb n="KR3a0109_WYG_003-4a"/>
　聞諸辛毗牽𥚑魏后則有禽息竭忠碎首勉思獻替<lb/>
　以平可否勿謂無傷自㣲而彰勿謂何害積小成大<lb/>
　事有隐而必見令既出而焉悔鼓鐘在宫聲聞於外<lb/>
　浩然渉水朕未有艾將負扆以虚心期盡忠而納誨<lb/>
　在昔稷契實匡舜禹近兹魏徵佐我文祖君臣協德<lb/>
　混一區宇肆予寡昧獲纉丕緒臣哉鄰哉爾翼爾輔<lb/>
　髙秋始肅我武惟揚輟此禁衛殿於大邦戀闕方甚<lb/>
　嘉言乃昌是規是諌金玉其相辭髙理要入德知方<lb/>
<pb n="KR3a0109_WYG_003-4b"/>
　總彼千慮備於八章宣父有言起予者商殷有盤銘<lb/>
　周有欹器或戒以詞或警以事披圗演義發於爾志<lb/>
　與金鏡而髙懸将座右而同置人皆有初鮮愼厥終<lb/>
　汝其夙夜期保朕躬無曰爾身在外而誠不通一言<lb/>
　之應千里攸同導彼遐徐達予四聰華彜仰德時乃<lb/>
　之功既徃既来懐賢忡忡唱予和汝式示深衷<lb/>
唐憲宗皇帝<lb/>
　舊唐書憲宗嗣位之初讀列聖實録見貞觀開元故<lb/>
<pb n="KR3a0109_WYG_003-5a"/>
　事竦慕不能釋卷顧謂丞相曰太宗之創業如此元<lb/>
　宗之致理如此既覽國史乃知萬倍不如先聖當先<lb/>
　聖之代猶湏宰執臣寮同心輔助豈朕今日能獨為<lb/>
　理哉自是延英議政晝漏率下五六刻方退<lb/>
唐文宗皇帝<lb/>
　舊唐書詔曰儉以足用令出惟行著在前經斯為理<lb/>
　本朕自臨四海愍元元之乆困日昃忘食宵興疚懐<lb/>
　雖文繡之飾尚愧茅茨之儉亦諭卿士形於詔條如<lb/>
<pb n="KR3a0109_WYG_003-5b"/>
　聞積習流弊餘風未革車服第室相髙以華靡之制<lb/>
　資用寳貨同啟於貪冒之源有司不禁侈俗兹扇盖<lb/>
　朕教導之未敷使兆庶昩於恥尚也其何以足用行<lb/>
　令臻於至理與永念慙歎迨兹申勅自今内外班列<lb/>
　職位之士各務素樸𢎞兹國風有僣侈尤甚者御史<lb/>
　糾上主者宣示中外知朕意焉<lb/>
唐宣宗皇帝<lb/>
　資治通鑑上與宰相論元和循吏孰為第一周墀曰<lb/>
<pb n="KR3a0109_WYG_003-6a"/>
　臣嘗守土江西聞觀察使韋丹功德被於八州沒四<lb/>
　十年老稚歌思如丹尚存詔史館修撰杜牧撰丹遺<lb/>
　愛碑以紀之仍擢其子河陽觀察判官宙為御史<lb/>
後周世宗皇帝<lb/>
　資治通鑑詔曰朕於卿大夫才不能盡知面不能盡<lb/>
　識若不採其言而觀其行審其意而察其忠則何以<lb/>
　見器識之淺深知任用之得失若言之不入罪實在<lb/>
　予茍求之不言咎將誰執<lb/>
<pb n="KR3a0109_WYG_003-6b"/>
宋太祖皇帝<lb/>
　宋史令自今諸州嵗受税租及筦𣙜貨利上供物帛<lb/>
　悉官給舟車輸送京師毋役民妨農<lb/>
　帝一日罷朝坐便殿不樂者乆之左右請其故曰爾<lb/>
　謂為天子容易耶早作乗快誤決一事故不樂耳<lb/>
　詔曰民生在勤所寳惟榖先王之明訓也朕奄宅中<lb/>
　夏為之司牧睠乃億兆期臻富庶矧農桑之業為衣<lb/>
　食之原今陽和在辰土膏脉起當播種之云始慮遊<lb/>
<pb n="KR3a0109_WYG_003-7a"/>
　惰之尚多茍力作之不勤則秋歛之何望諸州長吏<lb/>
　等任居牧守職司勸課所宜敦率黎庶勉勵農功俾<lb/>
　比屋之人服勞於南畝三時之務無失於西成極其<lb/>
　藨蓘之勤用致茨梁之詠懋功信賞國典在焉<lb/>
　詔曰豐年之詠播於頌聲廣蓄之訓垂於載籍今三<lb/>
　時不害百姓小康田里無愁嘆之聲壠畝有遺滯之<lb/>
　穗州縣長吏等職司牧養義當勸率俾及嵗穰各務<lb/>
　儲積或值凶歉不至匱乏古者倉廩實禮節興所宜<lb/>
<pb n="KR3a0109_WYG_003-7b"/>
　禁民蒱博勿致遊惰戒其崇儉免於靡榖申嚴條教<lb/>
　稱朕意焉<lb/>
　太祖召王昭素問治世飬身之術昭素曰治世莫若<lb/>
　愛民飬身莫若寡欲太祖重其言書於屏風<lb/>
　通鑑永寜公主因侍坐與皇后同言曰官家作天子<lb/>
　日乆豈不能用黄金装肩輿乗以出入帝笑曰我以<lb/>
　四海為富宫殿悉以金銀為飾力亦可辦但念我為<lb/>
　天下守財耳豈可妄用古稱以一人治天下不以天<lb/>
<pb n="KR3a0109_WYG_003-8a"/>
　下奉一人茍以自奉養為意使天下之人何仰哉當<lb/>
　勿復言<lb/>
宋太宗皇帝<lb/>
　宋史上曰凡士未達見當世之務戾於理者則怏怏<lb/>
　於心及列於位得以獻可替否當盡其所藴雖言未<lb/>
　必盡中亦當僉議而更之俾協於道朕固不以崇髙<lb/>
　自恃使人不敢言也<lb/>
　又曰世之治亂在賞當其功罰當其罪即無不治謂<lb/>
<pb n="KR3a0109_WYG_003-8b"/>
　為飾喜怒之具即無不亂卿等慎之<lb/>
　謂宋琪等曰在昔帝王多以崇髙自處顔色嚴毅左<lb/>
　右無敢質言者朕與卿等周旋欵曲商確時事盖欲<lb/>
　通上下之情無有壅蔽卿等但直道而行無得有所<lb/>
　顧避<lb/>
　諭宰臣曰每閲大理奏案節目小未備移文案覆動<lb/>
　渉數千里外禁繫淹乆甚可憐也卿等詳酌非人命<lb/>
　所繫即量罪區分勿湏再鞫<lb/>
<pb n="KR3a0109_WYG_003-9a"/>
　謂宰相曰中外臣僚若皆留心政務天下安有不治<lb/>
　者古人宰一邑守一郡使飛蝗避境猛虎渡河況能<lb/>
　惠飬黎庶申理寃滯豈不感召和氣乎朕每自勤不<lb/>
　怠此志必無改易或云有司細故帝王不富親决朕<lb/>
　意則異乎是若以尊極自居則下情不能上達矣<lb/>
　令内外官凡所舉薦有變節踰矩者自首則原其聨<lb/>
　坐之罪<lb/>
　詔郡縣有治行尤異吏民畏服居官亷恪蒞事明敏<lb/>
<pb n="KR3a0109_WYG_003-9b"/>
　闘訟衰息倉廩盈羡寇盗剪滅部内肅清者本道轉<lb/>
　運司各以名聞當驛置赴闕親問其狀加旌賞焉其<lb/>
　貪冒無狀淹延闘訟踰越憲度盗賊競起部内不治<lb/>
　者亦條其狀以聞當行貶斥<lb/>
　帝親選京朝官三十餘人自書戒諭之言於印紙曰<lb/>
　勤政愛民奉法除姦方可書為勞績且謂錢若水曰<lb/>
　奉法除姦之言恐諸臣未喻因而生事可語之曰除<lb/>
　姦之要在乎奉法<lb/>
<pb n="KR3a0109_WYG_003-10a"/>
　太宗幸國子監召孫奭講書至事不師古以克永世<lb/>
　匪說攸聞帝曰此至言也商宗乃得賢相如此耶因<lb/>
　咨嗟乆之<lb/>
　詔曰古者振木鐸於路所以来四方之風謠設獸樽<lb/>
　於庭所以延羣臣之諌諍在朝内外官自今或知民<lb/>
　間利病及時政得失並得直言無隐<lb/>
　詔曰昔舜之有天下也選於衆而舉善人則不仁不<lb/>
　善者斯逺矣矧今提封至廣設官尤衆銓選既限於<lb/>
<pb n="KR3a0109_WYG_003-10b"/>
　常調英俊或沈於下僚俾振滯淹屬在倫類傳不云<lb/>
　乎如有所譽者其有所試矣朕當親覧而進之其令<lb/>
　常叅官舉升朝官者各二人<lb/>
　通鑑帝遷守臣得楊延慶等十餘人命為知州因謂<lb/>
　宰相曰刺史之任最為親民茍非其人民受其禍昔<lb/>
　秦彭守潁川教化大行境内多瑞宋琪曰秦彭一郡<lb/>
　守政善而天應之若此況君天下者乎<lb/>
宋眞宗皇帝<lb/>
<pb n="KR3a0109_WYG_003-11a"/>
　宋史詔曰朕為民司牧罔敢逸豫冀聞闕政屢詔讜<lb/>
　言而羣臣奏對罕有極陳得失豈詢求之未至何循<lb/>
　黙以自持其令御史臺諭内外官各上所見勿為顧<lb/>
　避<lb/>
宋仁宗皇帝<lb/>
　帝學經筵講尚書洪範五事帝曰王者之用五事皆<lb/>
　本於五行乎王洙對曰王者治五行得其性則五事<lb/>
　皆善故五事得則有休徴五事失則有咎徴是以聖<lb/>
<pb n="KR3a0109_WYG_003-11b"/>
　人克謹天戒以修其身帝曰人君奉天在於修德夙<lb/>
　夜兢兢戒慎於未形尚恐不至必俟天有譴告然後<lb/>
　修德此豈畏天之道也<lb/>
　宋史詔曰學猶殖也不學將落遜志務時敏厥修乃<lb/>
　来朕慮天下之士或有遺也既以臨軒較得失而憂<lb/>
　其屢不中科則衰邁而無所成退不能返其里閭而<lb/>
　進不得預於禄仕故常數之外特為之甄采而狃於<lb/>
　寛恩遂隳素業茍簡成風甚可恥也自今宜篤進厥<lb/>
<pb n="KR3a0109_WYG_003-12a"/>
　學無習僥倖<lb/>
　詔守令或貪恣耄昏以弛為寛以苛為察以増賦歛<lb/>
　為勞以出入刑罰為能而部使者莫之舉劾自今其<lb/>
　各思率職勿撓權倖勿縱有罪以稱朕意<lb/>
　詔曰國家設制策之科將博詢於鯁議有能規朕躬<lb/>
　之過失陳宰相之闕遺紏中外之姦囘斥左右之朋<lb/>
　比述未明之機事貢無隐之宻謀以至䑓省之官阿<lb/>
　私而罔上郡國之吏專恣以濫刑或通受貨財潜行<lb/>
<pb n="KR3a0109_WYG_003-12b"/>
　請託或恃憑權勢敢事貪殘並許極言朕當親覧其<lb/>
　令百官遇起居日轉對在外臣僚亦許其實封以聞<lb/>
　詔曰夫和平醇一之政行則民休羙之氣應險刻媮<lb/>
　薄之路啓則民戚慘之變生盖風化之感天下其猶<lb/>
　影響之相從也御史執法甞為朕言宜深詔執事以<lb/>
　遏浮競之風其令中書門下務采端厚忠實可以表<lb/>
　厲風俗之士並進於朝以啟廸朕心其詭激辨巧敢<lb/>
　渉朋比之迹者必行放棄之罰庶幾朝廷清明百異<lb/>
<pb n="KR3a0109_WYG_003-13a"/>
　消弭以起治平咨爾攸司其服朕命<lb/>
　詔曰朕惟善治之主以天下耳目為視聴而不自任<lb/>
　其聰明耳目之官今臺諌之任也夫以四海之廣萬<lb/>
　事之衆臺官數人不能以周知固將詢及士大夫而<lb/>
　其間傾邪險害之徒不惟朝廷義理所在謂職在言<lb/>
　責勢必施行輙狥己之愛憎倚依形似扇造語言以<lb/>
　中善良豈朕所以圖治之意哉其令中書門下開儆<lb/>
　百工務行敦實<lb/>
<pb n="KR3a0109_WYG_003-13b"/>
　通鑑輔臣以雨稱賀帝曰天乆不雨朕每焚香上禱<lb/>
　昨夕寢殿中忽聞㣲雷遽起冠帯露立殿下湏㬰雨<lb/>
　至衣皆沾濕移刻雨霽再拜以謝方敢升階比欲下<lb/>
　詔罪己撤樂減膳又恐近於崇飾虚名不若夙夜精<lb/>
　心宻禱敢受賀乎<lb/>
宋神宗皇帝<lb/>
　宋史帝曰灌溉之利農事大本但陜西河東民素不<lb/>
　習此茍享其利後必樂趨三白渠為利尤大有舊跡<lb/>
<pb n="KR3a0109_WYG_003-14a"/>
　可極力修治凡䟽積水湏自下流開導則畎澮易治<lb/>
　書所謂濬畎澮距川是也<lb/>
　詔曰傳曰近臣盡規以其榮恥與上同也今在此位<lb/>
　者視朕過失與朝廷政事之闕黙而不言乃或私議<lb/>
　竊歎若以其責不在己夫豈皆習見成俗以為當然<lb/>
　其亦有含章懐寳待倡而發者也今百度墮弛風俗<lb/>
　偷墮薄蝕災異譴告不一此誠忠賢助朕憂惕以創<lb/>
　制改法救弊除患之時宜令侍從官自今視朕過失<lb/>
<pb n="KR3a0109_WYG_003-14b"/>
　與朝廷政事之闕無有巨細各具章極言無隐噫言<lb/>
　善而不用朕有厥咎道之而不言爾為不恭朕将用<lb/>
　此攷察在位所以事君之實而明黜陟焉<lb/>
宋高宗皇帝<lb/>
　言行録上曰人心國之本也雖有土地若失人心亦<lb/>
　不可立國<lb/>
　宋史幸秘書監頒手詔曰士習為空言而不為有用<lb/>
　之學乆矣爾其勉修術業益勵猷為一德一心以共<lb/>
<pb n="KR3a0109_WYG_003-15a"/>
　赴亨嘉之㑹用丕承我祖宗之大訓顧不羙歟<lb/>
　吕頤浩等以旱乞罷政帝賜詔曰與其去位曷若同<lb/>
　寅協恭交修不逮思所以克厭天心者<lb/>
　通鑑以黄庭堅所書戒石銘頒於州縣令刻石文曰<lb/>
　爾俸爾禄民膏民脂下民易虐上天難欺<lb/>
宋孝宗皇帝<lb/>
　宋史詔曰獄重事也用法一傾則民無所措手足比<lb/>
　年以来治獄之吏巧持多端隨意輕重之朕甚患焉<lb/>
<pb n="KR3a0109_WYG_003-15b"/>
　其自今革玩習之弊明審克之公使姦不容情罰必<lb/>
　當罪用廸於刑之中勉之哉毋忽<lb/>
　詔曰朕惟旱乾水溢之災堯湯盛時有不能免民未<lb/>
　告病者備先具也豫章諸郡縣但阡陌近水者苖秀<lb/>
　而實髙仰之地雨不時至苖輙就槁意水利不修失<lb/>
　所以為旱備乎唐韋丹為江西觀察使治陂塘五百<lb/>
　九十九所灌田萬二千頃此特施之一道其利如此<lb/>
　矧天下至廣也農為生之本也泉流灌溉所以毓五<lb/>
<pb n="KR3a0109_WYG_003-16a"/>
　榖也今諸道名山川原甚衆民未知其利然則通溝<lb/>
　瀆瀦波澤監司守令顧非其職歟其為朕相邱陵原<lb/>
　隰之宜勉農桑盡地利平繇行水勿使失時雖有豐<lb/>
　凶而力田者不至措手受弊亦天人相因之理也朕<lb/>
　將即勤惰而寓賞罰焉<lb/>
　通鑑帝作敬天圗謂輔臣曰無逸一篇享國長乆皆<lb/>
　本於寅畏朕近日取尚書所載敬天事編為兩圗朝<lb/>
　夕觀覧以自警省虞允文對曰惟陛下盡躬行之實<lb/>
<pb n="KR3a0109_WYG_003-16b"/>
　敬畏不已必有明效大驗帝然之<lb/>
　帝謂葉衡等曰朝廷用人止論其賢否如何不可有<lb/>
　黨如唐之牛李其黨相攻四十年不觧皆縁主聴不<lb/>
　明所以至此文宗乃言去河北賊易去朝中朋黨難<lb/>
　朕常笑之為人主者但公是公非何縁有黨又曰近<lb/>
　来士大夫好倡為清議此語一出切恐相師成風便<lb/>
　以趨事赴功者為猥俗以矯激沽譽者為清髙駸駸<lb/>
　不已如東漢激成黨錮之風深害治體豈可不戒卿<lb/>
<pb n="KR3a0109_WYG_003-17a"/>
　等宜書諸紳<lb/>
　趙雄奏事上曰今夏蠶麥甚熟絲米價平可喜雄奏<lb/>
　孟子語王道始於不饑不寒上曰近世士大夫好髙<lb/>
　論恥言農事㣲有西晋風豈知周禮與易言理財周<lb/>
　公孔子曷甞不以理財為務<lb/>
宋理宗皇帝<lb/>
　通鑑詔曰朕粤稽盛帝明王制治保邦曷甞不以人<lb/>
　材為先務盖雖堯舜之法度文武之方䇿茍非其人<lb/>
<pb n="KR3a0109_WYG_003-17b"/>
　是廸是循則亦徒法而已故必頼濟濟之賢藹藹之<lb/>
　士布列中外道德一而風俗同然後可望其舉行不<lb/>
　悖相繼於長乆也我國家舊設進士一科得人為盛<lb/>
　三百年間所以保乂王家垂休億載者厥功茂哉弊<lb/>
　乆蠧滋近年尤甚非無佳士穎出由此其選然窮經<lb/>
　學古者或病於詞華植德勵行者難䆒其藴奥高才<lb/>
　大器者往徃局於纎悉繩墨之末是以官甚冗而才<lb/>
　愈乏家殊俗而風益漓至於冒國法以茍營假儒官<lb/>
<pb n="KR3a0109_WYG_003-18a"/>
　而挟䇿俚言亂雅勦説趨時使習之者反賊其良而<lb/>
　取之者莫任其咎人情至此咸欲變通盖披閲先朝<lb/>
　名臣奏議其論取士之法非一惟程顥頤兄弟深明<lb/>
　治道酌古準今綱條詳明用意肫切今三省詳議参<lb/>
　酌其可行者條具以聞務於科舉令甲無大更張以<lb/>
　妥安士心而於進士之外舉所以崇尚經術考察德<lb/>
　行選用材能之道立為一代之典陶成四方之風庶<lb/>
　幾豐芑之仁垂之萬世顧不羙歟<lb/>
<pb n="KR3a0109_WYG_003-18b"/>
金世宗皇帝<lb/>
　上諭左宣徽使敬嗣暉曰凡為人臣上欲要君之恩<lb/>
　下欲干民之譽必虧忠節卿冝戒之<lb/>
　謂宰臣曰朕觀在位之臣初入仕時競求聲譽以取<lb/>
　爵位亦既顯達即狥黙茍容為自安計朕甚不取宜<lb/>
　宣諭百官使知朕意<lb/>
　又曰朕已行之事卿等以為成命不可復更但承順<lb/>
　而已一無執奏且卿等凡有奏何甞不從自今朕㫖<lb/>
<pb n="KR3a0109_WYG_003-19a"/>
　雖出宜審而行有未便者即奏改之或在下位有言<lb/>
　尚書省所行未便亦當從而改之毋拒而不從<lb/>
　上與親王宰執從官從容論古今興廢事曰經籍之<lb/>
　興其来乆矣垂教後世無不盡善今之學者既能誦<lb/>
　之必湏行之然知而不能行者多矣茍不能行誦之<lb/>
　何益女直舊風最為純直雖不知書然其祭天地敬<lb/>
　尊戚尊耆老接賓客信朋友禮意欵曲皆出自然其<lb/>
　善與古書所載無異汝輩當習學之舊風不可忘也<lb/>
<pb n="KR3a0109_WYG_003-19b"/>
　諭宰臣曰凡已經奏斷事有未當卿等勿謂已行不<lb/>
　為奏聞改正朕以萬幾之繁豈無一失卿等但言之<lb/>
　朕當更改必無吝也<lb/>
　尚書省奏擬同知永寜軍節度使事阿古爾為刺史上<lb/>
　曰阿古爾年幼於事未練授佐貳官可也平章政事唐<lb/>
　古安禮奏曰臣等以阿古爾宗室故擬是職上曰郡守<lb/>
　係千里休戚安可不擇人而私其親耶若以親親之<lb/>
　恩賜與雖厚無害於政使之治郡而非其才一境何<lb/>
<pb n="KR3a0109_WYG_003-20a"/>
　頼焉<lb/>
　謂宰臣曰帝王之政固以寛慈為德然如梁武帝專<lb/>
　務寛慈以至紀綱大壊朕甞思之賞罰不濫即是寛<lb/>
　政也餘復何為<lb/>
　謂宰執曰齊桓中庸主也得一管仲遂成霸業朕夙<lb/>
　夜以思惟恐失人朕既不知卿等又不薦必俟全才<lb/>
　而後舉盖亦難矣如舉某人長於某事朕亦量才用<lb/>
　之又言人之有幹能固不易得然不若徳行之士最<lb/>
<pb n="KR3a0109_WYG_003-20b"/>
　優也<lb/>
　謂大臣曰國初風俗淳儉居家惟布衣非大㑹賔客<lb/>
　未甞輙烹羊豕朕甞念當時節儉之風不欲妄費凡<lb/>
　宫中之官與賜之食者皆有常數<lb/>
　謂宰臣曰朕觀唐史惟魏徵善諌所言皆國家大事<lb/>
　甚得諌臣之體近時臺諌惟指摘一二細碎事姑以<lb/>
　塞責未甞有及國家大利害者豈知而不言歟毋乃<lb/>
　亦不知也<lb/>
<pb n="KR3a0109_WYG_003-21a"/>
　有司奏重修上京御容殿上謂宰臣曰宫殿制度茍<lb/>
　務華飾必不堅固今仁政殿遼時所建全無華飾但<lb/>
　見他處嵗嵗修完惟此殿如舊以此見虚華無實者<lb/>
　不能經乆也今土木之工滅裂尤甚下則吏與工匠<lb/>
　相結為姦侵尅工物上則户工部官支錢度材惟務<lb/>
　茍辦至有工役纔畢隨即欹漏者姦弊茍且勞民費<lb/>
　財莫甚於此自今體究重抵以罪<lb/>
金章宗皇帝<lb/>
<pb n="KR3a0109_WYG_003-21b"/>
　金史詔戒諭尚書省曰國家之治在乎紀綱紀綱所<lb/>
　先賞罰必信今乃上自省部之重下逮司縣之間律<lb/>
　度弗循私懐自便遷延曠嵗茍且成風習此為恒從<lb/>
　何致理朝廷者百官之本京師者諸夏之儀其朂自<lb/>
　今各懲已徃遵繩奉法竭力赴功無枉撓以徇情無<lb/>
　依違而避勢壹歸於正用範乃民<lb/>
元太祖皇帝<lb/>
　元史太祖有訓欲治身先治心欲責人先責己<lb/>
<pb n="KR3a0109_WYG_003-22a"/>
元憲宗皇帝<lb/>
　元史帝諭羣臣曰爾軰若得朕奨諭之言即志氣驕<lb/>
　逸志氣驕逸而災禍有不隨至者乎爾軰其戒之<lb/>
元世祖皇帝<lb/>
　元史世祖即位之初首詔天下國以民為本民以衣<lb/>
　食為本衣食以農桑為本於是頒農桑輯要之書於<lb/>
　民俾民崇本抑末<lb/>
　命宣撫司官勸農桑抑游惰禮高年問民疾苦舉文<lb/>
<pb n="KR3a0109_WYG_003-22b"/>
　學才識可以從政及茂才異等列名上聞以聴擢用<lb/>
　其職官汙濫及民不孝弟者量輕重議罰<lb/>
　帝立御史臺以塔齊爾為御史大夫張雄飛為侍御<lb/>
　史且戒之曰卿等既為臺官職在直言朕為汝君茍<lb/>
　所行未善亦當極諌况百官乎汝宜如朕意人雖嫉<lb/>
　妬汝朕能為汝地也<lb/>
　帝曰朕於廷臣有戅直忠言未嘗不恱而受之違忤<lb/>
　者亦未嘗加罪葢欲養忠直而退諛侫也<lb/>
<pb n="KR3a0109_WYG_003-23a"/>
元仁宗皇帝<lb/>
　元史詹事院臣啟金州獻色克色哩洞請遣使采之帝曰<lb/>
　所寳惟賢色克色哩何用焉若此者後勿復聞先是近侍<lb/>
　言賈人有售羙珠者帝曰吾服御雅不喜飾以珠璣<lb/>
　生民膏血不可輕耗汝等當廣進賢才以恭儉愛人<lb/>
　相規不可以奢靡蠧財相導言者慚而退<lb/>
　詔曰朕頼天地祖宗之靈纂承聖緒永惟治古之隆<lb/>
　羣生咸遂國以乂寜朕夙興夜寐不敢怠遑任賢使<lb/>
<pb n="KR3a0109_WYG_003-23b"/>
　能興滯補闕庶其臻兹歛時五福用敷錫厥庶民朕<lb/>
　之志也<lb/>
　帝曰夫法者所以辨上下定民志自古及今未有法<lb/>
　不立而天下治者使人君制法宰相能守而勿失則<lb/>
　下民知所畏避綱紀可正風俗可厚其或法弛民慢<lb/>
　怨言並興欲求治安豈不難哉<lb/>
　顧謂侍臣曰卿等以朕居帝位為安耶朕惟太祖創<lb/>
　業艱難世祖混一疆宇兢業守成恒懼不能當天心<lb/>
<pb n="KR3a0109_WYG_003-24a"/>
　　繩祖武使萬方百姓樂得其所朕念慮在兹卿等固<lb/>
　　不知也<lb/>
　　詔曰比嵗設立科舉以取人材尚慮高尚之士晦跡<lb/>
　　邱園無從可致各處其有隐居行義才德高邁深明<lb/>
　　治道不求聞達者所在官司具姓名牒報本道廉訪<lb/>
　　司覆奏察聞以備録用又屢詔求言於下使得進言<lb/>
　　於上雖指斥時政並無譴責往徃采擇其言任用其<lb/>
　　人列諸庶位以圖治功其他著書立言禆益教化啟<lb/>
<pb n="KR3a0109_WYG_003-24b"/>
　　廸後人者亦斟酌録用著為常式云<lb/>
　<lb/>
　<lb/>
　<lb/>
　<lb/>
　<lb/>
　<lb/>
欽定執中成憲卷三<lb/>
</p>
<p>
</p>
  </div>
<div> <lb/>
    <p>
<pb n="KR3a0109_WYG_004-1a"/>
　欽定四庫全書<lb/>
欽定執中成憲卷四<lb/>
　明太祖髙皇帝<lb/>
　　洪武寳訓右御史大夫鄧愈等各言便宜事太祖覽<lb/>
　　之謂愈等曰治天下當先其重且急者而後及其輕<lb/>
　　且緩者今天下初定所急者衣食所重者教化衣食<lb/>
　　給而民生遂教化行而習俗羙足衣食者在於勸農<lb/>
　　桑明教化者在於興學校學校興則君子務德農桑<lb/>
<pb n="KR3a0109_WYG_004-1b"/>
　　舉則小人務本如是為治則不勞而政舉矣今卿軰<lb/>
　　所言皆國家之不可闕者但非所急卿等國之大臣<lb/>
　　於經國之道庇民之術尚當為予盡心焉<lb/>
　　太祖與侍臣論及創業之難曰朕頼将帥之力掃除<lb/>
　　禍亂以成大業今四海漸平朕豈不欲休息以自娱<lb/>
　　然所畏者天所懼者民苟所為一有不當上違天意<lb/>
　　下失民心馴至其極而天怒人怨未有不危亡者矣<lb/>
　　朕每念及之中心惕然<lb/>
<pb n="KR3a0109_WYG_004-2a"/>
　又曰人主能以天下之好惡為好惡則公以天下之<lb/>
　智識為智識則明<lb/>
　又曰人之常情多矜已能多言人過君子則不然揚<lb/>
　人之善不矜巳之善貸人之過不貸己之過<lb/>
　又曰萬事不可以耳目察惟虚心以應之萬方不可<lb/>
　以智力服惟誠心以待之<lb/>
　太祖退朝顧謂翰林學士劉三吾曰朕歴年乆而益<lb/>
　懼者恐為治之心有懈也懈心一生百事皆廢生民<lb/>
<pb n="KR3a0109_WYG_004-2b"/>
　休戚係焉故日愼一日惟恐弗及如是而治效猶有<lb/>
　未臻甚矣為治之難也自昔先王之治必本於愛民<lb/>
　然愛民而無實心則民必不䝉其澤民不䝉其澤則<lb/>
　衆心離於下積怨聚於上國欲不危難矣朕每思此<lb/>
　為之惕然<lb/>
　太祖將告祀南郊戒飭百官執事曰人以一心對越<lb/>
　上帝毫髪不誠怠心必乗其機瞬息不敬私欲必投<lb/>
　其隙夫動天地感鬼神惟誠與敬耳人莫不以天之<lb/>
<pb n="KR3a0109_WYG_004-3a"/>
　高逺鬼神幽隐而有忽心然天雖高所鑒甚邇鬼神<lb/>
　雖幽所臨則顯能知天人之理不二則吾之誠敬自<lb/>
　不容於少忽矣今當大祀百官執事之人各宜愼之<lb/>
　洪武四年命建奉先殿謂禮部尚書陶凱曰朕聞事<lb/>
　死如事生朕祖考陟遐已乆不能致其生事之誠然<lb/>
　於追逺之道豈敢怠忽復感歎曰飬親之樂不足於<lb/>
　生前思親之苦徒切於身後今嵗時致享則於太廟<lb/>
　至於晨昏謁見節序告奠古必有其所爾其考論以<lb/>
<pb n="KR3a0109_WYG_004-3b"/>
　聞<lb/>
　謂侍臣宋濓等曰自古聖哲之君知天下之難保也<lb/>
　故逺聲色去奢靡以圖天下之安是以天命眷顧乆<lb/>
　而不厭後世中才之主當天下無事侈心縱欲鮮克<lb/>
　有終至於秦始皇漢武帝好尚神仙以求長生疲精<lb/>
　勞神卒無所得使移此心以圗治天下安有不理以<lb/>
　朕觀之人君能清心寡欲勤於政事不作無益以害<lb/>
　有益使民安田里足衣食熙熙皥皥而不自知此即<lb/>
<pb n="KR3a0109_WYG_004-4a"/>
　神仙也功業垂於簡册聲名流於後世此即長生不<lb/>
　死也夫恍惚之事難憑幽怪之説易惑在謹其所好<lb/>
　尚耳朕常夙夜兢業圗天下之安其敢游心於此<lb/>
　謂侍臣曰人君不能無好尚要當慎之盖好功則貪<lb/>
　名者進好財則言利者進好術則游談者進好䛕則<lb/>
　巧侫者進夫偏於好者鮮有不累其心故好功不如<lb/>
　好德好財不如好廉好術不如好信好䛕不如好直<lb/>
　夫好得其正未有不治好失其正未有不亂所以不<lb/>
<pb n="KR3a0109_WYG_004-4b"/>
　可不慎也<lb/>
　謂羣臣曰謀國之道習於舊聞者當適時宜狃于近<lb/>
　俗者當計逺患茍泥古而不通今溺近而忘於逺者<lb/>
　皆非也故凡政事設施必欲有利於天下可貽於後<lb/>
　世不可茍且惟事目前盖國家之事所係非小一令<lb/>
　之善為四海之福一令不善有無窮之患不可不慎<lb/>
　也<lb/>
　又曰人有精金必求良冶而範之有羙玉必求良工<lb/>
<pb n="KR3a0109_WYG_004-5a"/>
　而琢之至於子弟有羙質不求明師教之豈愛子弟<lb/>
　不如金玉耶盖師所以模範學者使之成器因其材<lb/>
　力各俾造就朕諸子将有天下國家之責功臣子弟<lb/>
　将有職任之寄教之之道當以正心為本心正則萬<lb/>
　事皆理矣茍導之不以正為衆欲所攻其害不可勝<lb/>
　言卿等宜輔以實學毋徒效文士記誦章句而已<lb/>
　太祖與儒臣論易至天地飬萬物聖人飬賢以及萬<lb/>
　民曰人主職在飬民但能飬賢與之共治則民皆得<lb/>
<pb n="KR3a0109_WYG_004-5b"/>
　所飬然知人最難若所養果賢而使之治民則國無<lb/>
　虚禄民獲實惠茍所飬非賢反厲其民何補於國哉<lb/>
　故人主飬賢非難知賢為難<lb/>
　謂秦府右相文原吉等曰蓄藥所以防病積貨所以<lb/>
　防貧用賢所以輔德朕為諸子擇賢以為之輔爾等<lb/>
　居左右宜朝夕規誨以成其德人情於大事或能謹<lb/>
　之而常忽於細㣲夫細行不謹大德必虧姑息小過<lb/>
　大愆必至故塞水者必於其源源塞而流絶伐木者<lb/>
<pb n="KR3a0109_WYG_004-6a"/>
　必於其根根斷而木㧞矣設王有所違失爾若曰所<lb/>
　失者小可勿言也則是大失將至俟其大失將至然<lb/>
　後規之救有所弗及矣夫善雖小可以成名惡雖小<lb/>
　足以亡身凡歴代賢王著名方册其臣亦皆賢者故<lb/>
　能濟其羙爾等職在輔導宜盡心所事<lb/>
　諭學士朱升等曰治天下者修身為本正家為先正<lb/>
　家之道始於謹夫婦后妃雖母儀天下然不可使與<lb/>
　政事至於嬪嬙之屬不過備職事侍巾櫛若寵之太<lb/>
<pb n="KR3a0109_WYG_004-6b"/>
　過則驕恣犯分上下失序觀歴代宫閫政由内出鮮<lb/>
　有不為禍亂者也故内嬖惑人甚於鴆毒惟賢明之<lb/>
　主能察之於未然其他未有不為所惑者卿等為我<lb/>
　纂述女戒及古賢妃之事可為法者使後世子孫知<lb/>
　所持守<lb/>
　太祖與侍臣論用人之道曰人主以明為治而不自<lb/>
　用其明當取衆人之見以為明夫爝火之光豈勝於<lb/>
　列炬衆人之見必廣於一人故用天下之賢才以為<lb/>
<pb n="KR3a0109_WYG_004-7a"/>
　治使天下之情幽隐畢達則明無不照而治道成矣<lb/>
　茍自作聰明而不取衆長欲治道之成不可得也<lb/>
　謂廷臣曰治國之道必先通言路言猶水也欲其長<lb/>
　流水塞則衆流障遏言塞則上下壅蔽今予以一人<lb/>
　而酬應天下之務非兼聴廣詢何以知其得失詩曰<lb/>
　先民有言詢于芻蕘夫芻蕘至賤者也古人尚有取<lb/>
　于其言況左右前後之人與共事者豈無一得之長<lb/>
　乎諸公所建明當備陳之<lb/>
<pb n="KR3a0109_WYG_004-7b"/>
　諭侍臣曰毁譽之言不可不辨也人固有卓然自立<lb/>
　不同于流俗而得毁者亦有諂媚狎昵同乎汙俗而<lb/>
　得譽者夫毁者未必真不賢而譽之者未必真賢也<lb/>
　第所遇有幸不幸耳人主能知其毁者果然為賢則<lb/>
　誣謗之言可息而人亦不至於受抑矣知其譽者果<lb/>
　然不肖則偏陂之私可絶而人亦不至於倖進矣問<lb/>
　君子於小人小人未必能知君子鮮有不為所毁問<lb/>
　小人於小人其朋黨阿私則所譽者必多矣惟君子<lb/>
<pb n="KR3a0109_WYG_004-8a"/>
　則處心公正然後能得毁譽之正故取人為難而知<lb/>
　言為尤難也<lb/>
　諭羣臣曰古之賢君常憂治世而古之賢臣亦憂治<lb/>
　君然賢臣之憂治君者君常安而明主之憂治世者<lb/>
　世常治今土宇日廣斯民日蕃而予心未嘗一日忘<lb/>
　其憂何也乆困之民未盡蘇息撫綏之方未盡得宜<lb/>
　卿等能同予之憂乎能同予憂庶幾格天心而和氣<lb/>
　可致矣若徒竊位茍禄於生民之利病漫不加省卒<lb/>
<pb n="KR3a0109_WYG_004-8b"/>
　之禍敗隨至不可得而救矣可不懼哉<lb/>
　太祖與羣臣論民間事曰四民之業莫勞於農觀其<lb/>
　終嵗勤勞少得休息時和嵗豐數口之家猶可足食<lb/>
　不幸水旱年榖不登則舉家飢困朕一食一衣則念<lb/>
　稼穡機杼之勤爾等居有廣厦乗有肥馬衣有文繡<lb/>
　食有膏粱當念民勞大抵百姓足而後國富百姓逸<lb/>
　而後國安未有民困窮而國獨富安者爾等其思佐<lb/>
　朕裕民之道庶幾食禄無愧<lb/>
<pb n="KR3a0109_WYG_004-9a"/>
　太祖觀漢武帝紀顧謂翰林待制吴沈曰人君理財<lb/>
　之道視國如家可也一家之内父子不異貲其父經<lb/>
　營儲積未有不為其子計者父子而異貲家必隳矣<lb/>
　君民猶父子也若惟損民以益君民衣食不給而君<lb/>
　獨富豈有是理哉<lb/>
　太祖閲内藏慨然謂臣下曰此皆民力所供蓄積為<lb/>
　天下之用吾何敢私茍奢侈妄費取一己之娱殚耳<lb/>
　目之樂是以天下之積為一己之奉也今天下已平<lb/>
<pb n="KR3a0109_WYG_004-9b"/>
　國家無事封賞之外正宜儉約以省浮費<lb/>
　太祖謂侍臣曰淡泊可以飬志儉素可以飬徳縱欲<lb/>
　敗度奢侈移性故竒技哇淫皆役心損德之具朕觀<lb/>
　元世祖在位躬行儉樸遂成一統之業至庚申帝驕<lb/>
　淫奢侈飫粱肉於犬豕致怨怒於神人故逸豫未終<lb/>
　敗亡隨至此近代之事可為明鑒朕常以此訓諸子<lb/>
　使知所警戒則可長保國家矣<lb/>
　命博士許存仁進講經史存仁講尚書洪範篇至休<lb/>
<pb n="KR3a0109_WYG_004-10a"/>
　徵咎徵之應太祖曰天道微妙難知人事感通易見<lb/>
　天人一理必以類應稽之徃昔君能修德則七政順<lb/>
　度雨暘應期災害不生不能修德則三辰失行旱潦<lb/>
　不時災異迭見其應如響箕子以是告武王以為君<lb/>
　人者之儆戒今宜體此下修人事上合天道然豈特<lb/>
　為人上者當勉為人臣者亦當修省以輔其君上下<lb/>
　交修斯為格天之本<lb/>
　謂侍臣曰吾自起兵以来凡有所為意向始萌天必<lb/>
<pb n="KR3a0109_WYG_004-10b"/>
　垂象示之其兆先見故常加儆省不敢逸豫侍臣曰<lb/>
　天髙在上其監在下故能修省者䝉福不能者受禍<lb/>
　太祖曰天垂象所以警乎下人君能體天之道謹而<lb/>
　無失亦有變災而為祥者故宋公一言熒惑移次齊<lb/>
　侯暴露甘雨應期災祥之来雖曰在天實由人致也<lb/>
　又曰前代庸君暗主莫不以垂拱無為藉口縱恣荒<lb/>
　寜不親政事孰不知治天下者無逸然後可逸若以<lb/>
　荒寜怠政為垂拱無為帝舜何為曰耄期倦于勤大<lb/>
<pb n="KR3a0109_WYG_004-11a"/>
　禹何以惜寸隂文王何以日昃不食且人君日理萬<lb/>
　幾怠心一生則庶務壅滯貽患不可勝言朕即位有<lb/>
　年常以勤勵自勉未旦即臨朝晡時而後還宫夜臥<lb/>
　不能安席披衣而起或仰觀天象見一星失次即為<lb/>
　憂惕或量度民事有當速行者即次第筆記待旦發<lb/>
　遣朕非不欲暫安但祗畏天命不敢故耳朕言及此<lb/>
　者但恐羣臣以天下無事便欲逸樂股肱既惰元首<lb/>
　叢脞民何所頼書云功崇惟志業廣惟勤爾羣臣但<lb/>
<pb n="KR3a0109_WYG_004-11b"/>
　能以此為勉朕無憂矣<lb/>
　太祖與侍臣論治身之道曰人之害莫大於欲欲非<lb/>
　止於男女宫室飲食服御而已凡求私便於己者皆<lb/>
　是也然惟禮可以制之先王制禮所以防欲也禮廢<lb/>
　則欲肆為君而廢禮縱欲則毒流於民為臣而廢禮<lb/>
　縱欲則禍延於家故循禮可以寡過肆欲必至滅身<lb/>
　侍臣進講尚書無逸篇太祖曰自昔有國家者未有<lb/>
　不以勤而興以逸而廢勤與逸理亂盛衰所繫也人<lb/>
<pb n="KR3a0109_WYG_004-12a"/>
　君當存惕厲不可少怠以圗其終成王之時天下晏<lb/>
　然周公輔政乃作是書反覆開諭上自天命之精㣲<lb/>
　下至民生稼穡之艱難以及閭里小民之怨詛莫不<lb/>
　具載周公之愛君先事而慮其意深矣朕每觀是篇<lb/>
　必反覆詳味求古人之用心常令儒臣書於殿壁朝<lb/>
　夕省閲以為鑒戒今日講之深惬朕心聞之愈益警<lb/>
　惕<lb/>
　太祖頗聞公侯中有好神仙者悉召至諭之曰神仙<lb/>
<pb n="KR3a0109_WYG_004-12b"/>
　之術以長生為説而又謬為不死之藥以欺人故前<lb/>
　代帝王及大臣多好之然卒無騐且有服藥以喪其<lb/>
　身者盖由富貴之極惟恐一旦身歿不能乆享其樂<lb/>
　是以一心好之縱使其術信然可以長生何故四海<lb/>
　之内千百年間曽無一人得其術而乆住於世者若<lb/>
　謂神仙混物非凡人所能識此乃欺世之言切不可<lb/>
　信人能懲忿窒慾飬以中和自可延年有善足稱名<lb/>
　垂不朽雖死猶生何必枯坐服藥以求不死況萬無<lb/>
<pb n="KR3a0109_WYG_004-13a"/>
　此理當痛絶之<lb/>
　太祖閲漢書謂侍臣曰漢髙以追逐狡兔比武臣發<lb/>
　縱指示比文臣譬諭雖切而語則偏重朕謂建立基<lb/>
　業猶搆大厦剪伐斵削必資武臣藻繪粉飾必資文<lb/>
　臣用文而不用武是斧斤未施而先加黝堊用武而<lb/>
　不用文是棟宇已就而不加塗塈二者均失之為天<lb/>
　下者文武相資庶無偏陂<lb/>
　諭戸部臣曰善為政者賦民而民不困役民而民不<lb/>
<pb n="KR3a0109_WYG_004-13b"/>
　勞故民力紓財用足今天下有司能用心於賦役使<lb/>
　民不至於勞困則民豈有不足田野豈有不安争訟<lb/>
　豈有不息官府豈有不清如此則民豈有不受其福<lb/>
　者乎民既受福為官長者亦得以享其福矣近来有<lb/>
　司不以民為心動即殃民殃民者禍亦隨之茍能憂<lb/>
　民之貧而慮民之困使民得以厚其生此可謂善為<lb/>
　政也爾等勉之<lb/>
　太祖御謹身殿翰林學士劉三吾侍因論治民之道<lb/>
<pb n="KR3a0109_WYG_004-14a"/>
　三吾言南北風俗不同有可以德化有當以威制太<lb/>
　祖曰地有南北民無兩心帝王一視同仁豈有彼此<lb/>
　之間汝謂南方風氣柔弱故可以德化北方風氣剛<lb/>
　勁故當以威制然君子小人何地無之君子懐德小<lb/>
　人畏威施之各有攸當烏可槩以一言乎三吾悚服<lb/>
　稽首而退<lb/>
　謂宰臣曰朕每燕居思天下之事未嘗一日自安葢<lb/>
　治天下猶治絲一絲不理則衆緒棼亂故凡遇事必<lb/>
<pb n="KR3a0109_WYG_004-14b"/>
　精思而後行惟恐不當致生奸弊以殃吾民以此不<lb/>
　敢頃刻安逸至於刑法尤所關心然此非一人所能<lb/>
　獨理卿等皆湏䆒心庶幾民無寃抑刑獄清省漢宣<lb/>
　帝言獄者所以禁暴止奸養育羣生甚得用法之意<lb/>
　卿等宜體之毋忽也<lb/>
　命刑部都察院斷事等官審録囚徒太祖曰録囚務<lb/>
　在情得其真刑當其罪大抵人之隐曲難明獄之疑<lb/>
　似難辨故往往有經審録尋復反異盖由審刑者之<lb/>
<pb n="KR3a0109_WYG_004-15a"/>
　失以至此耳故善理獄者在推至公之心擴至明之<lb/>
　見則巧偽無所隐疑似無所惑自然訟平理直枉者<lb/>
　得申繫者得釋茍存心失公聼㫁不明是猶舎衡以<lb/>
　求平掩鑑以索照獄何由得理事何由䏻直今命爾<lb/>
　等審録囚徒務以公破私明辨惑毋使巧偽繁滋而<lb/>
　疑讞不决生者拘幽於囹圄死者受寃于地下非惟<lb/>
　負朕慎刑之心實違上天好生之意凡録囚之際必<lb/>
　預先稽閲前牘詳審再三具實以聞<lb/>
<pb n="KR3a0109_WYG_004-15b"/>
　謂侍臣曰賞罰者國之大權人君操賞罰之權以御<lb/>
　天下一本於至公故有功者雖所憎必賞有罪者雖<lb/>
　所愛必罰賞以當功上不為徳罰以當罪下不敢怨<lb/>
　不以小嫌而妨大政不以私意而害至公庶有以服<lb/>
　天下之心<lb/>
　太祖遣人諭大将軍徐逹副将軍常遇春曰聞将軍<lb/>
　巳下齊魯諸郡中外皆慶予獨謂勝而能戒者可以<lb/>
　常勝安而能警者可以常安戒者雖勝若始戰警者<lb/>
<pb n="KR3a0109_WYG_004-16a"/>
　雖安若履危夫屢勝之兵易驕乆勞之師易潰能慮<lb/>
　於敗乃可以無敗能愼於成乃可以有成必湏周防<lb/>
　謹宻常若臨敵勿生懈怠為人所乗慎之慎之<lb/>
　征南将軍湯和移師進攻延平太祖遣使賫勅諭和<lb/>
　曰軍中之事難於執一惟當以德服人必其負固弗<lb/>
　順然後威以震之凡推德必先邇者邇者逺之所瞻<lb/>
　示威必先大者大者小之所憑邇服則逺来大懾則<lb/>
　小懼又曰若欲人不違己當使之以信欲人成功當<lb/>
<pb n="KR3a0109_WYG_004-16b"/>
　任之以專不信則令不一不專則權有所分矣凡此<lb/>
　皆汝所短故特諭爾<lb/>
　太祖御奉天殿受朝賀大宴羣臣宴畢太祖見諸功<lb/>
　臣進退有禮召前諭之曰朝廷之間以禮為主人之<lb/>
　有禮如衣之有章朕聞元世祖命巴延阿珠二人平<lb/>
　江南班師之日世祖遣儒臣許衡齎酒迎之兩人推<lb/>
　譲莫肻先飲巴延曰阿珠之功當先酌阿珠曰巴延<lb/>
　之功當先酌相譲者乆之衡歎曰賢矣哉古有㧞劍<lb/>
<pb n="KR3a0109_WYG_004-17a"/>
　擊柱而争功者視此何如今觀卿等雖出身行陣而<lb/>
　進退周旋不失禮度朕為之喜卿等能始終如此何<lb/>
　患後世無稱道之者<lb/>
　命京衛将士練習武藝是時諸将率師平中原入關<lb/>
　陜而将士之留京師者多安逸太祖諭之曰凡事必<lb/>
　預備然後有濟先時浚流臨旱免憂已涸而汲沃焦<lb/>
　弗及汝等當閒暇之日宜練習武藝不可謂無事便<lb/>
　可宴安也夫溺於宴安者必至於危亡安而慮危者<lb/>
<pb n="KR3a0109_WYG_004-17b"/>
　乃可以常安又曰成功非易保禄尤難今國家之用<lb/>
　人正如用車茍有齟齬不行即移載他車矣汝等其<lb/>
　戒之諸将皆頓首謝<lb/>
　謂諸武臣曰治定功成頒爵授禄爾等享有富貴正<lb/>
　當與賢人君子講學以明道理以廣見聞通達古今<lb/>
　之務以成逺大之器豈可茍且自足止於武夫而已<lb/>
　夫位隆而不知學徒長驕傲之心生今而不知古豈<lb/>
　識成敗之跡古之良将皆文武相資爾等不可以為<lb/>
<pb n="KR3a0109_WYG_004-18a"/>
　兩途有識者必然吾言其次在從違之間其下者耳<lb/>
　若不聞吾言諄切爾等其勉識之<lb/>
　太祖親閲武於教塲既罷諭諸將臣曰畜兵所以衛<lb/>
　民勞民所以飬兵兵民相資彼此相利今爾等無耕<lb/>
　耨之勞而充其食無織絍之苦而足其衣是皆出於<lb/>
　民也然無知之徒不知捍禦之道横起凌虐之心以<lb/>
　害其民民受其害而至於困弊者是自損其衣食之<lb/>
　夲也不仁甚矣爾等勤勞建功皆已榮顯宜戒其縱<lb/>
<pb n="KR3a0109_WYG_004-18b"/>
　恣之心體朕恤下之意且貴能思賤富能思貧者善<lb/>
　處富貴也憂能同其憂樂能同其樂者善體衆情也<lb/>
　不違下民之欲斯能合上天之心合乎上天之心斯<lb/>
　可以享有富貴矣<lb/>
　永道桂陽諸州蠻宼竊發命金吾右衞指揮同知陸<lb/>
　齡率兵討之諭之曰蠻夷梗化自作不靖今命卿等<lb/>
　討之軍旅之事以仁為本以威為用申明號令不可<lb/>
　姑息號令明則士有勵心姑息行則人懐怠志士心<lb/>
<pb n="KR3a0109_WYG_004-19a"/>
　勵雖少必濟人志怠雖衆弗克所謂仁者非姑息所<lb/>
　謂威者非殺伐仁以撫衆威以振旅則鮮有不克齡<lb/>
　受命行皆討平之<lb/>
　諭省府臣曰爾諸大臣既受封爵進職位可謂尊顯<lb/>
　矣當同心輔國以享禄位朕嘗思古之君臣居安不<lb/>
　忘儆戒盈滿常懼驕縱兢兢業業日慎一日故能始<lb/>
　終相保不失富貴大抵開基創業之主待功臣非不<lb/>
　欲始終盡善如韓信彭越自不能保全其功深可惜<lb/>
<pb n="KR3a0109_WYG_004-19b"/>
　也至承平之後舊臣多有獲罪者䆒其所以盖其事<lb/>
　主之心日驕富貴之志日淫以致於敗古人置欹器<lb/>
　於座側正以戒其驕盈耳汝等宜戒慎之又謂都督<lb/>
　府臣康茂才等曰汝等今成大功豈汝一人之能哉<lb/>
　非軍士同心効力曷能致此切不可挟功驕恣輕忽<lb/>
　下人若此則鮮有不敗者朕故拳拳為爾等言之古<lb/>
　之人主待其臣下往往以權術駕馭不以至誠相感<lb/>
　故易生猜疑今吾以直言告汝常相儆戒非止在於<lb/>
<pb n="KR3a0109_WYG_004-20a"/>
　汝身汝又當以朕意訓汝子孫則可與國同其長乆<lb/>
　矣<lb/>
　諭来朝守令曰朕設置百官各司厥職以分理庶務<lb/>
　惟郡守縣令為牧民之官凡賦歛徭役訴訟皆先由<lb/>
　縣次方至府若縣令賢明則賦歛平徭役均訴訟簡<lb/>
　一縣之事既治則府可以無憂矣茍縣官貪虐以毒<lb/>
　民或怠荒以廢事民間利病尸坐不聞不惟民受其<lb/>
　殃府亦受其弊矣為府官者知其弊能繩其奸貪去<lb/>
<pb n="KR3a0109_WYG_004-20b"/>
　其闒茸請更賢者而任之則上下皆安矣若知而不<lb/>
　舉上下䝉蔽雖茍且一時終必為其所累智人君子<lb/>
　必能察於此矣爾等勿謂身居逺外朕不能知異日<lb/>
　政績有聞必有嘉賞顧爾等為政何如耳<lb/>
　吏部奏用國子生十四人皆為六品以下官太祖諭<lb/>
　之曰事君之道惟盡忠不欺治民之道惟至公無蔽<lb/>
　凡一郡一邑之民必有飢寒不得其所者有獄訟寃<lb/>
　抑者有賢才不舉者有豪猾蠧民者汝等到任能不<lb/>
<pb n="KR3a0109_WYG_004-21a"/>
　為私欲所蔽人言所惑則方寸自明而諸弊可息一<lb/>
　牽於私欲而惑於人言則㝠然如坐暗室飢寒者無<lb/>
　由獲濟寃抑者無由伸理賢才壅蔽而豪猾縱横則<lb/>
　為廢職矣古人有言人始入官如入暗室乆而乃明<lb/>
　明乃治汝等切記之毋為人蔽惑也<lb/>
　謂将臣曰用兵之道必先固其本本固而戰多勝少<lb/>
　敗何謂本内是也内欲其實實則難破何謂實有備<lb/>
　之謂也後世不知務此至有戰勝之餘遂忘武偹往<lb/>
<pb n="KR3a0109_WYG_004-21b"/>
　往至於取敗人孰不曰天下平定之時可以息兵偃<lb/>
　武殊不知治兵然後可以言息兵講武而後可以言<lb/>
　偃武若晋徹州郡之偹卒召五胡之擾唐徹中國之<lb/>
　備終致安史之亂此無備之驗也夫當天下無虞之<lb/>
　時正湏常守不虞之戒然則武備其可一日而忘哉<lb/>
　有御史自廣西還進平蠻六䇿内有曰立威太祖覽<lb/>
　畢諭之曰汝説甚善但立威之説亦有偏耳夫中國<lb/>
　之與蠻夷在制馭之何如盖蠻夷非威不畏非惠不<lb/>
<pb n="KR3a0109_WYG_004-22a"/>
　懐然一於威則不能感其心一於惠則不能懾其暴<lb/>
　惟威惠並行此馭蠻夷之道也古人有言以懐德畏<lb/>
　威為强正以此耳<lb/>
　謂廷臣曰朕常命寺人發庫藏中古鏡十餘以鑑容<lb/>
　貎多失真召冶工數人而問之莫能答最後一人言<lb/>
　曰鍜錬不至範模不正故鏡體偏邪照人失真朕聞<lb/>
　之惕然感悟夫鏡一物耳畧有偏邪乃不可鑑形人<lb/>
　君主宰天下辨别邪正審察是非皆原於心心有不<lb/>
<pb n="KR3a0109_WYG_004-22b"/>
　正百度乖矣正心之功其可忽乎<lb/>
明成祖文皇帝<lb/>
　大訓記各布政司府州官進表者辭歸上諭曰治天<lb/>
　下者以天下之心為心治一方者以一方之心為心<lb/>
　朕居君位夙夜念慮未嘗忘民每思飲食衣服百物<lb/>
　之奉皆出民力民或有寒不得衣飢不得食勞不得<lb/>
　息朕何忍獨安爾等皆以賢才為國家任牧民之職<lb/>
　夫受人寄者當盡已之力為人上者當推已之心治<lb/>
<pb n="KR3a0109_WYG_004-23a"/>
　民之道惠飬為急不害播種則民無飢不妨蠶桑則<lb/>
　民無寒葢民之衣食皆出己力未嘗仰給公家惟賴<lb/>
　公家統理以免强凌衆暴之患耳爾等當明其利害<lb/>
　順其好惡去其為惡之人則為善者自安懲其趨末<lb/>
　之習則務本者自固况數年以来軍旅供給民勞為<lb/>
　甚今略得休息正如病者初差宜保養調䕶若復勞<lb/>
　擾病将愈深其歸戒之<lb/>
　周王橚来朝且獻騶虞百僚稱賀以為皇上至仁格<lb/>
<pb n="KR3a0109_WYG_004-23b"/>
　天所致既罷朝上謂侍臣曰適聞羣臣言不覺惕然<lb/>
　天下之大如一夫有怨豈得謂仁一念不誠豈能格<lb/>
　天朕方夙夜慚懼何可便謂騶虞是天降祥於朕侍<lb/>
　臣曰此天心真不偶然者上曰祥瑞之来易令人驕<lb/>
　是以古之明主皆遇祥自警未嘗因祥自怠警怠者<lb/>
　國之安危繫焉騶虞若果為祥在朕更當加慎<lb/>
　上御右順門覽奏牘時御案有鎭紙金獅欹側将墜<lb/>
　給事中耿通趨進移置案中上顧侍臣曰一器之微<lb/>
<pb n="KR3a0109_WYG_004-24a"/>
　置於危處則危置於安處則安天下大器也獨可置<lb/>
　之於危乎尤湏安之天下雖安不可忘危故小事必<lb/>
　謹小不謹而積之将至大患小過必改小不改而積<lb/>
　之将至大壊皆致危之道也<lb/>
　上顧諸將論用兵之法曰兵法云多算勝少算不勝<lb/>
　葢用兵之際智在勇先不可忽也馭衆之道固湏歩<lb/>
　武整肅進退以律然必將帥撫士卒如父兄于子弟<lb/>
　則士卒附将帥亦如手足之捍頭目上下一心乃克<lb/>
<pb n="KR3a0109_WYG_004-24b"/>
　有濟至於同列尤湏和協一隊當敵則各隊䇿應左<lb/>
　右前後莫不皆然譬如舟行遇風同舟之人齊力以<lb/>
　奮波濤雖險靡不獲濟爾等勉之<lb/>
明仁宗昭皇帝<lb/>
　大訓記刑部尚書金純左都御史劉觀等奏刑名畢<lb/>
　上諭之曰朕於刑法未嘗敢以喜怒増損卿等鞫獄<lb/>
　之際亦當虚心聴察量其情實有罪不可幸免無罪<lb/>
　不可濫刑持法明信則人有所畏而不敢犯若不明<lb/>
<pb n="KR3a0109_WYG_004-25a"/>
　其情而任已輕重或迎合朕意使人含寃抱恨者朕<lb/>
　之所惡卿等其以為戒卿等皆國大臣非獨自己當<lb/>
　存矜獄之心如朕一時過于嫉惡處法失中卿等更<lb/>
　湏執正毋以乖迕為慮朕不難于從善也<lb/>
　明史通政使請以四方雨澤章奏送給事中收貯帝<lb/>
　曰祖宗令天下奏雨澤欲知水旱以施恤民之政積<lb/>
　之通政司既失之矣今又令收貯是欲上之人終不<lb/>
　知也自今奏至即以聞<lb/>
<pb n="KR3a0109_WYG_004-25b"/>
明宣宗章皇帝<lb/>
　大訓記上諭吏部尚書蹇義等曰前命御史考察在<lb/>
　外等官政欲任賢退不肖庶幾民受其惠近聞考察<lb/>
　之官少能著實但信偏言更不博詢其有勤于職業<lb/>
　因理公務不免施刑小人不喜誣為酷暴反致罷退<lb/>
　庸濫之官綱紀不立人所狎玩或貪贓賄低首下氣<lb/>
　依阿度日小人貪其易與乃更保留如此不當孔子<lb/>
　曰衆好惡必察焉宜嚴戒飭之務盡至公毋使正人<lb/>
<pb n="KR3a0109_WYG_004-26a"/>
　受誣小人得志如或不當責有所歸<lb/>
　上御奉天門諭三法司官曰朕夜来觀周書立政篇<lb/>
　有云式敬爾繇獄以長我王國此深有意味盖能敬<lb/>
　慎用刑不致枉濫則仁恩浹洽足以培固國本福祚<lb/>
　豈不靈長今不必論效驗但當以敬為主有虞欽恤<lb/>
　正是此意卿等宜夙夜勿忘<lb/>
　謂侍臣曰三代以下人主唐太宗善納諌當時之臣<lb/>
　若魏徴王珪亦善諌故有貞觀之治宋太祖嘗曰唐<lb/>
<pb n="KR3a0109_WYG_004-26b"/>
　太宗受人諌疏常自引咎不以為耻不若已不為非<lb/>
　使人無可諌二者孰是侍臣對曰宋太祖所言為優<lb/>
　上曰宋太祖固是務本之論然人所行豈能皆是若<lb/>
　禹聞善言則拜湯從諌弗咈改過不吝禹湯猶取善<lb/>
　于人况其下者乎朕以為人君者當以太宗為法<lb/>
明憲宗純皇帝<lb/>
　明史山西廵撫何喬新劾奏遲延獄詞僉事尚敬劉<lb/>
　源因言凡二司不决斷詞訟者半年之上悉宜奏請<lb/>
<pb n="KR3a0109_WYG_004-27a"/>
　執問帝曰刑獄重事周書曰要囚服念五六日至于<lb/>
　旬時特為未得其情者言耳茍得其情即宜决斷無<lb/>
　罪拘幽往往瘐死是刑官殺之也故律特著淹禁罪<lb/>
　囚之條其即以喬新所奏通行天下<lb/>
明孝宗敬皇帝<lb/>
　寳訓上視學行釋奠禮御彝倫堂賜勅勉勵諸生曰<lb/>
　朕惟自古帝王本綱常以致治必以學校為首務焉<lb/>
　學校所以明人倫也孔子述經垂教莫先乎此我祖<lb/>
<pb n="KR3a0109_WYG_004-27b"/>
　宗奄有寰宇建學育材文教誕敷治化旁洽肆朕繼<lb/>
　統之初聿遵成憲擇日視學祇謁先師孔子退即彝<lb/>
　倫堂聴講經書因以勸勵師生夫治本於道道載於<lb/>
　經所當講明而體行者舎綱常何以哉朕躬行圗治<lb/>
　惟古帝王是期爾師生其亦以古之賢才是勵於經<lb/>
　必䆒其精㣲之奥於綱常倫理必盡其允蹈之功蘊<lb/>
　之為徳行措之為事業大足以尊主庇民次足以修<lb/>
　政立事罔俾濟濟之咏專羙有周則我明治化将與<lb/>
<pb n="KR3a0109_WYG_004-28a"/>
　　唐虞於變時雍匹休矣欽哉故諭<lb/>
　　勅刑部都察院大理寺曰朕惟刑以輔治用之貴得<lb/>
　　其平刑平則善有所勸惡有所懲而人心服天道和<lb/>
　　不平則不足以勸善懲惡而人心不服天道乖災變<lb/>
　　之来誠有不能免焉故特戒飭爾等各加敬慎仍行<lb/>
　　南京三法司及天下大小問刑衙門今後問刑之際<lb/>
　　務必存心以仁恕持法以公平察辭辨色詳審其情<lb/>
　　罪所當重者重之以懲惡毋務姑息而不顧縱惡長<lb/>
<pb n="KR3a0109_WYG_004-28b"/>
　　奸之非罪所當輕者輕之以宥過毋事苛刻而致有<lb/>
　　抑鬱稱寃之歎其或證驗無憑情隐難明者尤當加<lb/>
　　意推究毋或𫝊致於一時而冀不坐罪于他日如此<lb/>
　　庶不背古聖人欽恤之訓而於朕刑期無刑之治亦<lb/>
　　有裨益焉<lb/>
　<lb/>
　<lb/>
欽定執中成憲卷四<lb/>
</p>
<p>
</p>
  </div>
<div> <lb/>
    <p>
<pb n="KR3a0109_WYG_005-1a"/>
　欽定四庫全書<lb/>
欽定執中成憲卷五<lb/>
　　　　唐虞<lb/>
　　書益曰吁戒哉儆戒無虞罔失法度罔遊于逸罔淫<lb/>
　　于樂任賢勿貳去邪勿疑疑謀勿成百志惟熙<hi>蔡沈曰百</hi>
　　<hi>志猶百慮也言方寸之間光輝明白</hi>㒺違道以干百姓之譽㒺咈百姓<lb/>
　　以從己之欲無怠無荒四夷來王<lb/>
　　益賛于禹曰惟徳動天無逺弗屆滿招損謙受益時<lb/>
<pb n="KR3a0109_WYG_005-1b"/>
　　乃天道<lb/>
　　皐陶曰都慎厥身修思永惇叙九族庶明勵翼邇可<lb/>
　　逺在兹<hi>蔡沈曰慎者言不可不致其謹也身修則無言行之失思永則非淺近之謀厚叙九族則</hi>
　　<hi>親親恩篤而家齊矣庶明勵翼則羣哲勉輔而國治矣邇近也言近而可推之逺者正此道也盖身脩家</hi>
　　<hi>齊國治而天下平矣</hi>
　　又曰無教逸欲有邦兢兢業業一日二日萬幾無曠<lb/>
　　庶官天工人其代之<hi>蔡沈曰無教逸欲有邦者言天子當以勤儉率諸侯不可以逸</hi>
　　<hi>欲導之也一日二日者言其日之至淺萬㡬者言其㡬事之至多也盖一日二日之間事㡬之来且至萬</hi>
<pb n="KR3a0109_WYG_005-2a"/>
　<hi>焉是可一日而縦欲乎</hi>
　又曰天叙有典勅我五典五惇哉天秩有禮自我五<lb/>
　禮有庸哉<hi>蔡沈曰有庸當作五庸</hi>同寅協恭和衷哉<hi>蔡沈曰叙者君臣父</hi>
　<hi>子兄弟夫婦朋友之倫叙也秩者尊卑貴賤等級隆殺之品秩也言典禮雖天所叙秩然正之使叙而益</hi>
　<hi>厚用之使秩而有常則在我而已故君臣當同其寅畏協其恭敬誠一無間融會流通而民彝物則各得</hi>
　<hi>其正所謂和衷也</hi>天命有徳五服五章哉天討有罪五刑五<lb/>
　用哉政事懋哉懋哉<hi>懋勉也</hi>天聰明自我民聰明天明<lb/>
　畏<hi>蔡沈曰明者顯其善畏者威其惡</hi>自我民明威<hi>蔡沈曰威古文作畏</hi>逹于上<lb/>
<pb n="KR3a0109_WYG_005-2b"/>
　下敬哉有土<hi>蔡沈曰言天之聰明非有視聽也因民之視聽以為聰明天之明畏非有好惡</hi>
　<hi>也因民之好惡以為明畏上下上天下民也言天人一理通逹無間民心所存即天理之所在而吾心之</hi>
　<hi>敬是又合天民而一之者也有天下者可不知所以敬之哉</hi>
　　　商<lb/>
　書仲虺曰徳日新萬邦惟懐志自滿九族乃離王懋<lb/>
　昭大徳建中于民以義制事以禮制心垂裕後昆予<lb/>
　聞曰能自得師者王謂人莫已若者亡好問則裕自<lb/>
　用則小<lb/>
<pb n="KR3a0109_WYG_005-3a"/>
　伊尹曰今王嗣厥徳㒺不在初立愛惟親立敬惟長<lb/>
　始于家邦終于四海<lb/>
　又曰嗣王祗厥身念哉聖謨洋洋嘉言孔彰惟上帝<lb/>
　不常作善降之百祥作不善降之百殃爾惟徳㒺小<lb/>
　萬邦惟慶爾惟不徳㒺大墜厥宗<hi>蔡沈曰言勿以小善而不為萬邦之</hi>
　<hi>慶積于小勿以小惡而為之厥宗之墜不在大盖善必積而後成惡雖小而可懼</hi>
　又曰慎乃儉徳惟懐永圖若虞機張往省括于度則<lb/>
　釋<hi>蔡沈曰括矢括也釋發也言若虞人之射努機既張必往察其括之合于法度然後發之則發無不</hi>
<pb n="KR3a0109_WYG_005-3b"/>
　<hi>中矣</hi>欽厥止率乃祖攸行惟朕以懌萬世有辭<lb/>
　又曰奉先思孝接下思恭視逺惟明聽徳惟聰朕承<lb/>
　王之休無斁<hi>蔡沈曰思孝則不敢違其祖思恭則不敢忽其臣惟亦思也思明則所視者逺</hi>
　<hi>而不蔽于淺近思聰則所聽者徳而不惑于憸邪</hi>
　又曰惟天無親克敬惟親民㒺常懐懐于有仁鬼神<lb/>
　無常享享于克誠天位艱哉徳惟治否徳亂與治同<lb/>
　道㒺不興與亂同事㒺不亡終始慎厥與惟明明后<lb/>
　又曰若升髙必自下若陟遐必自邇無輕民事惟難<lb/>
<pb n="KR3a0109_WYG_005-4a"/>
　無安厥位惟危慎終于始有言逆于汝心必求諸道<lb/>
　有言遜于汝志必求諸非道<hi>真徳秀曰聽言之道當求義理之當不當順意</hi>
　<hi>見之偏茍合乎理雖逆吾意不可不從茍拂乎理雖順吾意不可不察</hi>
　又曰君㒺以辯言亂舊政臣㒺以寵利居成功邦其<lb/>
　永孚于休<lb/>
　又曰天難諶<hi>諶信也</hi>命靡常常厥徳保厥位厥徳靡常<lb/>
　九有以亡<lb/>
　又曰非天私我有商惟天佑于一徳非商求于下民<lb/>
<pb n="KR3a0109_WYG_005-4b"/>
　惟民歸于一徳徳惟一動㒺不吉徳二三動㒺不凶<lb/>
　惟吉凶不僣在人惟天降災祥在徳<hi>蔡沈曰僣差也惟吉凶不差在</hi>
　<hi>人者惟天之降災祥在徳故也</hi>
　又曰任官惟賢才左右惟其人<hi>蔡沈曰左右者輔弼大臣非賢才之稱可</hi>
　<hi>盡故曰惟其人</hi>臣為上為徳<hi>蔡沈曰為上為徳左右厥辟也不曰君而曰徳者兼君道而言</hi>
　<hi>也</hi>為下為民其難其慎惟和惟一<hi>蔡沈曰難者難于任用慎者慎于聽</hi>
　<hi>察所以防小人也和者可否相濟一者始終如一所以任君子也</hi>徳無常師主善為<lb/>
　師善無常主協于克一<hi>蔡沈曰克一者能一之謂也博而求之于不一之善約而</hi>
<pb n="KR3a0109_WYG_005-5a"/>
　<hi>會之于至一之理此聖學始終條理之序也</hi>
　説苑伊尹曰王者得賢材以自輔然後治也雖有堯<lb/>
　舜之明而股肱不備則主恩不流化澤不行故明君<lb/>
　在上慎於擇士務於求賢設四佐以自輔有英俊以<lb/>
　治官尊其爵重其禄賢者進以顯榮罷者退而勞力<lb/>
　是以主無遺憂下無邪慝百官能治臣下樂職恩流<lb/>
　羣生潤澤草木昔者虞舜左禹右皐陶不下堂而天<lb/>
　下治此使能之效也<lb/>
<pb n="KR3a0109_WYG_005-5b"/>
　書傅説曰惟木從繩則正后從諫則聖后克聖臣不<lb/>
　命其承疇敢不祇若王之休命<hi>蔡沈曰言君果從諌臣雖不命猶且承之</hi>
　<hi>况命之如此誰敢不敬順其美命乎</hi>
　又曰明王奉若天道建邦設都樹后王君公承以大<lb/>
　夫師長不惟逸豫惟以亂民<hi>亂治也</hi>惟天聰明惟聖時<lb/>
　憲惟臣欽若惟民從乂<hi>蔡沈曰天之聰明無所不聞無所不見無他公而已矣人</hi>
　<hi>君法天之聰明一出于公則臣敬順而民亦從治矣</hi>
　又曰慮善以動動惟厥時<hi>蔡沈曰善當乎理也時時措之宜也</hi>
<pb n="KR3a0109_WYG_005-6a"/>
　又曰惟厥攸居政事惟醇<hi>蔡沈曰居止而安之義安于義理之所止也義理安</hi>
　<hi>于自然則一矣一故政事醇而不雜也</hi>
　又曰非知之艱行之維艱王忱不艱允協于先王成<lb/>
　徳惟説不言有厥咎<hi>蔡沈曰王忱不艱言王忱信之亦不為難</hi>
　又曰人求多聞時惟建事學于古訓乃有獲事不師<lb/>
　古以克永世匪説攸聞<hi>蔡沈曰人求多聞者是惟立事然必學古訓深識義理然</hi>
　<hi>後有得</hi>惟學遜志務時敏厥修乃來允懐于兹道積于<lb/>
　厥躬<hi>蔡沈曰遜其志如有所不能敏于學如有所不及虚以受人勤以勵己則其所修如泉始逹源</hi>
<pb n="KR3a0109_WYG_005-6b"/>
　<hi>源乎其来矣篤信而深念乎此則道積于身不可以一二計矣</hi>惟斆學半念終始典<lb/>
　于學厥徳修㒺覺<hi>蔡沈曰斆教也言教人居學之半始之自學學也終之教人亦學也</hi>
　<hi>一念終始常在于學無少閒斷則徳之所修有不知其然而然者矣</hi>
　　　周<lb/>
　書箕子曰人之有能有為使羞其行而邦其昌<hi>蔡沈曰羞</hi>
　<hi>進也使進其行則官使者皆賢才而邦國昌盛矣</hi>
　又曰惟辟作福惟辟作威惟辟玉食臣無有作福作<lb/>
　威玉食臣之有作福作威玉食其害于而家凶于而<lb/>
<pb n="KR3a0109_WYG_005-7a"/>
　國人用側頗僻民用僣忒<lb/>
　三畧呂望曰軍井未逹将不言渇軍幕未辦将不言<lb/>
　倦軍竈未炊将不言饑與之安與之危故其衆可合<lb/>
　而不可離以其恩素篤謀素和也<lb/>
　書召公奭曰不作無益害有益功乃成不貴異物賤<lb/>
　用物民乃足<lb/>
　又曰不寶逺物則逺人格所寳惟賢則邇人安<lb/>
　又曰夙夜㒺或不勤不矜細行終累大徳為山九仞<lb/>
<pb n="KR3a0109_WYG_005-7b"/>
　功虧一簣<lb/>
　周公曰君子所其無逸先知稼穡之艱難乃逸則知<lb/>
　小人之依<hi>蔡沈曰先知稼穡之艱難乃逸者以勤居逸也</hi>
　逸周書周公曰王者所佩在徳徳在利民昌大在自<lb/>
　克無過在數懲不困在豫慎見禍在未形除害在能<lb/>
　斷安民在知過用兵在知時勝大患在合人心施舍<lb/>
　在平心不幸在不聞其過福在受諫基在愛民固在<lb/>
　親賢禍福在所密利害在所近存亾在所用尊在慎<lb/>
<pb n="KR3a0109_WYG_005-8a"/>
　威安在恭已<lb/>
　國語史佚曰動莫若敬居莫若儉徳莫若讓事莫若<lb/>
　咨<lb/>
　左傳周任曰為國家者見惡如農夫之務去草焉芟<lb/>
　夷藴崇之<hi>藴崇積聚也</hi>絶其根本勿使能殖則善者信矣<lb/>
　又曰為政者不賞私勞不罰私怨<lb/>
　國語虢文公曰夫民之大事在農上帝之粢盛於是<lb/>
　乎出民之蕃庶於是乎生事之共給<hi>共供也</hi>於是乎在<lb/>
<pb n="KR3a0109_WYG_005-8b"/>
　和協輯睦於是乎興財用蕃殖於是乎始敦龎純固<lb/>
　於是乎成<lb/>
　左傳季梁曰夫民神之主也是以聖王先成民而後<lb/>
　致力於神故務其三時修其五教親其九族以致其<lb/>
　禋祀於是乎民和而神降之福故動則有成<lb/>
　國語内史過曰國之将興其君齊明衷正<hi>齊齋也</hi>精潔<lb/>
　惠和其徳足以昭其馨香其恵足以同其民人神饗<lb/>
　而民聽民神無怨故明神降之觀其徳政而均布福<lb/>
<pb n="KR3a0109_WYG_005-9a"/>
　焉<lb/>
　曹劌曰夫惠本而後民歸之民和而後神降之福若<lb/>
　布徳於民而平均其政事君子務治而小人務力動<lb/>
　不違時器不過用財用不匱莫不共祀是以用民無<lb/>
　不聽求福無不豐<lb/>
　管子管夷吾曰凡牧民者欲民之可御也欲民之可<lb/>
　御則法不可不審法者将立朝廷者也将立朝廷者<lb/>
　則爵服不可不貴也爵服加於不義則民賤其爵服<lb/>
<pb n="KR3a0109_WYG_005-9b"/>
　民賤其爵服則人主不尊人主不尊則令不行矣法<lb/>
　者将用民力者也将用民力者則祿賞不可不重也<lb/>
　祿賞加於無功則民輕其祿賞民輕其祿賞則上無<lb/>
　以勸民上無以勸民則令不行矣<lb/>
　又曰規矩者方圓之正也雖有巧目利手不如拙規<lb/>
　矩之正方圓也故巧者能生規矩不能廢規矩而正<lb/>
　方圓雖聖人能生法不能廢法而治國<lb/>
　又曰天子有善讓徳於天諸侯有善慶之於天子大<lb/>
<pb n="KR3a0109_WYG_005-10a"/>
　夫有善納之於君民有善本於父慶之於長老此道<lb/>
　法之所從來是治本也<lb/>
　又曰雖有明君百歩之外聽而不聞閒之堵墻窺而<lb/>
　不見也而名為明君者君善用其臣臣善納其忠也<lb/>
　信以繼信善以傳善<hi>君信而臣繼之君善而臣傳之</hi>是以四海之内<lb/>
　可得而治<lb/>
　又曰天不為一物枉其時<hi>冬不為松柏不凋輟其霜雪夏不為薺麥枯死止其</hi>
　<hi>雨露</hi>明君聖人亦不為一人枉其法天行其所行而萬<lb/>
<pb n="KR3a0109_WYG_005-10b"/>
　物被其利聖人亦行其所行而百姓被其利<lb/>
　又曰昔年七十九代之君法制不一號令不同然俱<lb/>
　王天下者何也必國富而粟多也夫國富多粟生於<lb/>
　農故先王貴之凡為國之急者必先禁末作文巧末<lb/>
　作文巧禁則民無所游食民無所游食則必農民事<lb/>
　農則田墾田墾則粟多粟多則國富國富者兵强兵<lb/>
　强者戰勝戰勝者地廣是以先王知衆民強兵廣地<lb/>
　富國之必生於粟也故禁末作止奇巧而利農事<lb/>
<pb n="KR3a0109_WYG_005-11a"/>
　又曰目貴明耳貴聰心貴智以天下之目視則無不<lb/>
　見也以天下之耳聽則無不聞也以天下之心慮則<lb/>
　無不知也<lb/>
　又曰天生四時地生萬財以養萬物而無取焉明主<lb/>
　配天地者也教民以時勸之以耕織以厚其養而不<lb/>
　伐其功不私其利故曰能予而無取者天地之配也<lb/>
　又曰天之道滿而不溢盛而不衰明主法象天道故<lb/>
　貴而不驕富而不奢行理而不惰故能長守貴富久<lb/>
<pb n="KR3a0109_WYG_005-11b"/>
　有天下而不失也故曰持滿者與天<lb/>
　又曰國有四維一曰禮二曰義三曰亷四曰恥<lb/>
　又曰一年之計莫如樹榖十年之計莫如樹木終身<lb/>
　之計莫如樹人<lb/>
　又曰人君泄則言實之士不進言實之士不進則國<lb/>
　之情偽不竭於上<lb/>
　又曰夫民别而聽之則愚合而聽之則聖雖有湯武<lb/>
　之徳復合於市人之言是以明君順人心安情性而<lb/>
<pb n="KR3a0109_WYG_005-12a"/>
　發於衆心之所聚先王善與民為一體與民為一體<lb/>
　則是以國守國以民守民也<lb/>
　又曰天因人聖人因天<lb/>
　又曰公之所加罪雖重下無怨氣私之所加賞雖多<lb/>
　士不為歡<lb/>
　又曰明主之治國也其當賞者群臣不得辭也其當<lb/>
　罰者群臣不敢避也夫賞功誅罪所以為天下致利<lb/>
　除害也草茅弗去則害禾榖盜賊弗誅則傷良民夫<lb/>
<pb n="KR3a0109_WYG_005-12b"/>
　舍公法而行私惠則是利姦邪而長暴亂也行私惠<lb/>
　而賞無功則是使民偷幸而望於上也行私惠而赦<lb/>
　有罪則是使民輕上而易為非也夫舍公法用私意<lb/>
　明主不為也<lb/>
　又曰錯國於不傾之地積於不涸之倉藏於不竭之<lb/>
　府下令於流水之原使民於不爭之官明必行之路<lb/>
　開必得之門不為不可成不求不可得不處不可久<lb/>
　不行不可復錯國於不傾之地者授有徳也積於不<lb/>
<pb n="KR3a0109_WYG_005-13a"/>
　涸之倉者務五榖也藏於不竭之府者養桑麻育六<lb/>
　畜也下令於流水之原者令順民心也使民於不爭<lb/>
　之官者使各為其所長也明必行之路者嚴刑罰也<lb/>
　開必得之門者信慶賞也不為不可成者量民力也<lb/>
　不求不可得者不強民以其所惡也不處不可久者<lb/>
　不偷取一世也不行不可復者不欺其民也故授有<lb/>
　徳則國安務五榖則食足養桑麻育六畜則民富令<lb/>
　順民心則威令行使民各為其所長則用備嚴刑罰<lb/>
<pb n="KR3a0109_WYG_005-13b"/>
　則民逺邪信慶賞則民輕難量民力則事無不成不<lb/>
　強民以其所惡則詐偽不生不偷取一世則民無怨<lb/>
　心不欺其民則下親其上<lb/>
　又曰人主之所以令則行禁則止者必令於民之所<lb/>
　好而禁於民之所惡也民之情莫不欲生而惡死莫<lb/>
　不欲利而惡害故令於生利人則令行禁於殺害人<lb/>
　則禁止<lb/>
　又曰斷制五刑各當其名罪人不怨善人不驚<lb/>
<pb n="KR3a0109_WYG_005-14a"/>
　又曰疑今者察之古不知來者視之往萬事之生也<lb/>
　異趣而同歸古今一也<lb/>
　又曰時者得天義者得人既時且義故能得天與人<lb/>
　又曰主不周密則正言直行之士危正言直行之士<lb/>
　危則人臣黨而成羣<lb/>
　又曰凡民之從上也非從口之所言從情之所好者<lb/>
　也上之所好民必甚焉明君知民之必以上為心也<lb/>
　故置法以自治立儀以自正也<lb/>
<pb n="KR3a0109_WYG_005-14b"/>
　又曰心治是國治也治心在於中治言出於口治事<lb/>
　加於民故功作而民從<lb/>
　又曰聽言之道勿望而距勿望而許許之則失守距<lb/>
　之則閉塞<lb/>
　又曰凡人莫不欲利而惡害是故與天下同利者天<lb/>
　下扶之擅天下之利者天下謀之天下所謀雖立必<lb/>
　隳天下所扶雖高不危<lb/>
　又曰明主之道卑賤不待尊貴而見大臣不因左右<lb/>
<pb n="KR3a0109_WYG_005-15a"/>
　而進故無壅遏之患<lb/>
　國語晉文公問於郭偃曰始也吾以國為易今也難<lb/>
　對曰君以為易其難也将至矣君以為難其易也将<lb/>
　至矣<lb/>
　左傳胥臣曰敬徳之聚也能敬必有徳<lb/>
　熊旅曰民生在勤勤則不匱<lb/>
　又曰夫武禁暴戢兵保大定功安民和衆豐財者也<lb/>
　<hi>豐財謂綏萬邦屢豐年也</hi>
<pb n="KR3a0109_WYG_005-15b"/>
　國語王孫説曰聖人之施舍也議之其喜怒取與也<lb/>
　亦議之是以不主寛恵亦不主猛毅主徳義而已<lb/>
　范燮曰賢者寵至而益戒不足者為寵驕<lb/>
　又曰徳福之基也無徳而福隆猶無基而厚墉也其<lb/>
　壊也無日矣<lb/>
　左傳臧孫紇曰在上位者灑濯其心壹以待人軌度<lb/>
　其信可明徴也而後可以治人夫上之所為民之歸<lb/>
　也上所不為而民或為之是以加刑罰焉而莫敢不<lb/>
<pb n="KR3a0109_WYG_005-16a"/>
　懲若上之所為而民亦為之乃其所也又可禁乎<hi>灑讀</hi>
　<hi>作洗</hi>
　士弱曰政不可不慎也務三而已一曰擇人二曰因<lb/>
　民三曰從時<lb/>
　子太叔問政於子産子産曰政如農功日夜思之思<lb/>
　其始而成其終朝夕而行之行無越思<hi>思而後行</hi>如農之<lb/>
　有畔<hi>言其次</hi>其過鮮矣<lb/>
　鄭人游於鄉校以論執政<hi>論其得失</hi>然明謂子産曰毁鄉<lb/>
<pb n="KR3a0109_WYG_005-16b"/>
　校如何子産曰何為夫人朝夕退而游焉以議執政<lb/>
　之善否其所善者吾則行之其所惡者吾則改之是<lb/>
　吾師也若之何毁之我聞忠善以損怨<hi>為忠善則怨謗息</hi>不<lb/>
　聞作威以防怨<hi>欲毁郷校即作威</hi>豈不遽止然猶防川大決<lb/>
　所犯傷人必多吾不克救也不如小決使道<hi>道通也</hi>不<lb/>
　如吾聞而藥之也<hi>以為已藥石</hi>
　又曰君子有四時朝以聽政晝以訪問夕以修令夜<lb/>
　以安身<lb/>
<pb n="KR3a0109_WYG_005-17a"/>
　衛侯問北宫文子曰何為威儀對曰有威而可畏謂<lb/>
　之威有儀而可象謂之儀君有君之威儀其臣畏而<lb/>
　愛之則而象之故能有其國家令聞長世臣有臣之<lb/>
　威儀其下畏而愛之故能守其官職保族宜家故君<lb/>
　子在位可畏施舍可愛進退可度周旋可則容止可<lb/>
　觀作事可法徳行可象聲氣可樂動作有文言語有<lb/>
　章以臨其民謂之有威儀也<lb/>
　晏嬰曰君令臣忠父慈子孝兄愛弟敬夫和妻柔姑<lb/>
<pb n="KR3a0109_WYG_005-17b"/>
　慈婦聽禮之經也君令而不違臣忠而不貳父慈而<lb/>
　教子孝而箴兄愛而友弟敬而順夫和而義妻柔而<lb/>
　貞姑慈而從婦聽而婉禮之質也<lb/>
　又曰君人執信臣人執恭忠信篤敬上下同之天之<lb/>
　道也<lb/>
　又曰君所為可而有否焉臣獻其否以成其可君所<lb/>
　為否而有可焉臣獻其可而去其否是以政成而不<lb/>
　干<lb/>
<pb n="KR3a0109_WYG_005-18a"/>
　晏子春秋晏嬰曰先王之立愛以勸善也其立惡以<lb/>
　禁暴也昔者三代之興也利於國者愛之害於國者<lb/>
　惡之故明所愛而賢良衆明所惡而邪僻滅<lb/>
　又曰古之聖王其行公正而無邪故讒人不得入不<lb/>
　阿黨不私色故羣徒之卒不得容薄身厚民故聚歛<lb/>
　之人不得行<lb/>
　又曰賢君之治國其政任賢其行愛民其取下節其<lb/>
　自養儉從邪害民者有罪進善舉過者有賞其政刻<lb/>
<pb n="KR3a0109_WYG_005-18b"/>
　上而饒下赦過而救窮不因喜以加賞不因怒以加<lb/>
　罰不從欲以勞民不修怨而危國上無驕行下無諂<lb/>
　徳上無私義下無竊權上無朽蠧之藏下無凍餒之<lb/>
　民賢君之治國若此<lb/>
　左傳閔馬父曰禍福無門惟人所召<lb/>
　易孔子彖傳曰泰小往大來吉亨則是天地交而萬<lb/>
　物通也上下交而其志同也<hi>朱子曰泰通也小謂隂大謂陽言坤往居外乾</hi>
　<hi>来居内</hi>
<pb n="KR3a0109_WYG_005-19a"/>
　謙亨天道下濟而光明地道卑而上行天道虧盈而<lb/>
　益謙地道變盈而流謙鬼神害盈而福謙人道惡盈<lb/>
　而好謙謙尊而光卑而不可踰君子之終也<hi>朱子曰人能謙</hi>
　<hi>則其居尊者其徳愈光其居卑者人亦莫能過</hi>
　天地以順動故日月不過而四時不忒聖人以順動<lb/>
　則刑罰清而民服<lb/>
　天地養萬物聖人養賢以及萬民<lb/>
　天地感而萬物化生聖人感人心而天下和平觀其<lb/>
<pb n="KR3a0109_WYG_005-19b"/>
　所感而天地萬物之情可見矣<lb/>
　日月得天而能久照四時變化而能久成聖人久於<lb/>
　其道而天下化成觀其所恒而天地萬物之情可見<lb/>
　矣<lb/>
　家人女正位乎内男正位乎外男女正天地之大義<lb/>
　也家人有嚴君焉父母之謂也父父子子兄兄弟弟<lb/>
　夫夫婦婦而家道正正家而天下定矣<lb/>
　兑説也剛中而柔外説以利貞是以順乎天而應乎<lb/>
<pb n="KR3a0109_WYG_005-20a"/>
　人説以先民民忘其勞説以犯難民忘其死説之大<lb/>
　民勸矣哉<hi>程子曰君子之道其説於民如天地之施感於心而悦服無斁故以之先民則民悦</hi>
　<hi>隨而忘其勞率之以犯難則民心悦服於義而不恤其死</hi>
　天地節而四時成節以制度不傷財不害民<lb/>
　象傳曰天地交泰后以財成天地之道輔相天地之<lb/>
　宜以左右民<hi>程子曰裁成謂體天地交泰之道而裁制成其施為之方也輔相天地之宜天</hi>
　<hi>地通泰則萬物茂遂人君體之而為法制使民用天時因地利輔助化育之功成其豐美之利也如春氣</hi>
　<hi>發生萬物則為播種之法秋氣成實萬物則為收歛之法乃輔相天地之宜以左右輔助於民也民之生</hi>
<pb n="KR3a0109_WYG_005-20b"/>
　<hi>必賴君上為之法制以教率輔翼之乃得遂其生養是左右之也</hi>
　風雷益君子以見善則遷有過則改<lb/>
　文言曰元者善之長也亨者嘉之會也利者義之和<lb/>
　也貞者事之幹也君子體仁足以長人嘉會足以合<lb/>
　禮利物足以和義貞固足以幹事<hi>朱子曰以仁為體則無一物不在所</hi>
　<hi>愛之中故足以長人嘉其所會則無不合禮使物各得其所利則義無不和貞固者知正之所在而固守</hi>
　<hi>之故足以為事之幹</hi>君子行此四徳者故曰乾元亨利貞<lb/>
　繫辭傳曰勞謙君子有終吉<hi>此謙九三爻辭</hi>子曰勞而不伐<lb/>
<pb n="KR3a0109_WYG_005-21a"/>
　有功而不徳厚之至也語以其功下人者也徳言盛<lb/>
　禮言恭謙也者致恭以存其位者也<hi>朱子曰徳言盛禮言恭言徳欲</hi>
　<hi>其盛禮欲其恭也</hi>
　不出户庭无咎<hi>此節初九爻辭</hi>子曰亂之所生也則言語以<lb/>
　為階君不密則失臣臣不密則失身㡬事不密則害<lb/>
　成是以君子慎密而不出也<lb/>
　天地之大徳曰生聖人之大寶曰位何以守位曰仁<lb/>
　何以聚人曰財理財正辭禁民為非曰義<hi>朱子曰正辭便只是</hi>
<pb n="KR3a0109_WYG_005-21b"/>
　<hi>分别是非</hi>
　禮記孔子曰儒有内稱不避親外舉不避怨程功積<lb/>
　事不求厚禄推賢而進逹之不望其報君得其志茍<lb/>
　利國家不求富貴其舉賢援能有如此者<lb/>
　又曰夫禮先王以承天之道以治人之情<lb/>
　又曰張而不弛文武弗能也弛而不張文武弗為也<lb/>
　一張一弛文武之道也<lb/>
　又曰立愛自親始教民睦也立敬自長始教民順也<lb/>
<pb n="KR3a0109_WYG_005-22a"/>
　教以慈睦而民貴有親教以敬長而民貴用命孝以<lb/>
　事親順以聽命錯諸天下無所不行<lb/>
　孔子侍坐於哀公公曰敢問何謂為政孔子對曰政<lb/>
　者正也君為正則百姓從政矣君之所為百姓之所<lb/>
　從也君所不為百姓何從公曰敢問為政如之何孔<lb/>
　子對曰夫婦别父子親君臣嚴三者正則庶物從之<lb/>
　矣<lb/>
　子夏曰三王之徳參於天地敢問何如斯可謂參天<lb/>
<pb n="KR3a0109_WYG_005-22b"/>
　地矣孔子曰奉三無私以勞天下子夏曰敢問何謂<lb/>
　三無私孔子曰天無私覆地無私載日月無私照奉<lb/>
　斯三者以勞天下此之謂三無私<lb/>
　孔子曰下之事上也不從其所令從其所行上好是<lb/>
　物下必有甚者矣故上之所好惡不可不慎也是民<lb/>
　之表也<lb/>
　又曰民以君為心君以民為體心荘則體舒心肅則<lb/>
　容敬心好之身必安之君好之民必欲之<lb/>
<pb n="KR3a0109_WYG_005-23a"/>
　孝經孔子曰愛親者不敢惡於人敬親者不敢慢於<lb/>
　人愛敬盡於事親而徳教加於百姓刑於四海盖天<lb/>
　子之孝也甫刑云一人有慶兆民賴之<lb/>
　又曰在上不驕高而不危制節謹度滿而不溢高而<lb/>
　不危所以長守貴也滿而不溢所以長守富也富貴<lb/>
　不離其身然後能保其社稷而和其民人盖諸侯之<lb/>
　孝也詩曰戰戰兢兢如臨深淵如履薄冰<lb/>
　又曰夫孝天之經也地之義也民之行也天地之經<lb/>
<pb n="KR3a0109_WYG_005-23b"/>
　而民是則之則天之明因地之利以順天下是以其<lb/>
　教不肅而成其政不嚴而治先王見教之可以化民<lb/>
　也是故先之以博愛而民莫遺其親陳之以徳義而<lb/>
　民興行先之以敬讓而民不爭導之以禮樂而民和<lb/>
　睦示之以好惡而民知禁<lb/>
　又曰昔者明王之以孝治天下也不敢遺小國之臣<lb/>
　而况於公侯伯子男乎故得萬國之歡心以事其先<lb/>
　王治國者不敢侮於鰥寡而况於士民乎故得百姓<lb/>
<pb n="KR3a0109_WYG_005-24a"/>
　之歡心以事其先君<lb/>
　又曰君子言思可道行思可樂徳義可尊作事可法<lb/>
　容止可觀進退可度以臨其民是以其民畏而愛之<lb/>
　則而象之故能成其徳教而行其政令<lb/>
　又曰君子之事上也進思盡忠退思補過将順其美<lb/>
　匡救其惡故上下能相親也<lb/>
　左傳仲尼曰政寛則民慢慢則糾之以猛<hi>糾猶攝也</hi>猛則<lb/>
　民殘殘則施之以寛寛以濟猛猛以濟寛政是以和<lb/>
<pb n="KR3a0109_WYG_005-24b"/>
　又曰君子之行也度於禮施取其厚事舉其中斂從<lb/>
　其薄<lb/>
　大戴禮孔子曰君子之道譬則防歟夫禮之塞亂之<lb/>
　所從生也猶防之塞水之所從來也故以舊防為無<lb/>
　用而壊之者必有水敗以舊禮為無用而去之者必<lb/>
　有亂患凡人之知能見已然不能見将然禮者禁於<lb/>
　将然之前而法者禁於已然之後是故法之用易見<lb/>
　而禮之所為難知也若夫慶賞以勸善刑罰以懲惡<lb/>
<pb n="KR3a0109_WYG_005-25a"/>
　先王執此之正堅如金石行此之信順如四時處此<lb/>
　之公無私如天地豈顧不用哉然曰禮云禮云者貴<lb/>
　絶惡於未萌而起教於微渺使民日徙善逺罪而不<lb/>
　自知也<lb/>
　又曰福莫長於無咎<lb/>
　又曰工女必自擇絲麻良工必自擇齎材賢君良上<lb/>
　必自擇左右是故佚於取人勞於治事勞於取人佚<lb/>
　於治事<lb/>
<pb n="KR3a0109_WYG_005-25b"/>
　又曰父之於子天也君之於臣天也有子不事父有<lb/>
　臣不事君是非反天而倒行耶故有子不事父不順<lb/>
　有臣不事君必刃<lb/>
　家語孔子曰御四馬者正六轡御天下者正六官同<lb/>
　是車馬或以致千里或不及數百里以其所為進退<lb/>
　緩急異也同是官法或以致平或以致亂者亦以其<lb/>
　所為進退緩急異也<lb/>
　晏子春秋孔子曰古之善為人臣者聲名歸之君禍<lb/>
<pb n="KR3a0109_WYG_005-26a"/>
　災歸之身入則切磋其君之不善出則高譽其君之<lb/>
　徳義<lb/>
　賈誼新書孔子曰少成若天性習慣成自然<lb/>
　説苑孔子曰弓調而後求勁焉馬服而後求良焉士<lb/>
　信慤而後求知能焉<lb/>
　韓詩外傳子路曰敢問持滿有道乎孔子曰持滿之<lb/>
　道抑而損之子路曰損之有道乎孔子曰徳行寛裕<lb/>
　者守之以恭土地廣大者守之以儉祿位尊盛者守<lb/>
<pb n="KR3a0109_WYG_005-26b"/>
　之以卑人衆兵彊者守之以畏聰明睿智者守之以<lb/>
　愚博聞强記者守之以淺夫是之謂抑而損之<lb/>
　荀子顔淵曰鳥窮則啄獸窮則攫人窮則詐自古及<lb/>
　今未有窮其下而無危者也<lb/>
　大戴禮曽子曰君子成人之美朝有過夕改則與之<lb/>
　夕有過朝改則與之<lb/>
　又曰目者心之孚也言者行之指也作於中則播於<lb/>
　外也故曰以其見者占其隐者<lb/>
<pb n="KR3a0109_WYG_005-27a"/>
　又曰先憂事者後樂事先樂事者後憂事<lb/>
　又曰古者天子日旦思其四海之内戰戰唯恐不能<lb/>
　乂諸侯日旦思其四封之内戰戰唯恐失損之大夫<lb/>
　士日旦思其官戰戰唯恐不能勝庶人日旦思其事<lb/>
　戰戰唯恐刑罰之至也是故臨事而栗者鮮不濟<lb/>
　又曰與父言言畜子與子言言事父與兄言言友弟<lb/>
　與弟言言承兄與君言言使臣與臣言言事君<lb/>
　又曰孝子善事君<lb/>
<pb n="KR3a0109_WYG_005-27b"/>
　又曰與君子遊苾乎如入蘭芷之室久而不聞則與<lb/>
　之化矣與小人遊忒乎如入鮑魚之次久而不聞則<lb/>
　與之化矣是以君子慎其所去就與君子遊如長日<lb/>
　加益而不自知也與小人遊如履薄冰每履而下㡬<lb/>
　何而不陷乎哉<lb/>
　公羊傳公羊高曰君子之善善也長惡惡也短惡惡<lb/>
　止其身善善及其子孫<lb/>
　子華子程本曰上下洞逹而無疑是以天下和平天<lb/>
<pb n="KR3a0109_WYG_005-28a"/>
　下之所以平者政平也政之所以平者人平也人之<lb/>
　所以平者心平也<lb/>
　荀子荀卿曰田野縣鄙者財之本也垣窌倉廪者財<lb/>
　之末也<hi>窌窖也</hi>百姓時和事業得叙者貨之源也等賦<lb/>
　府庫<hi>等賦以差等制賦也</hi>貨之流也故明主必謹養其和節其<lb/>
　流開其源而時斟酌焉使天下必有餘而上不憂其<lb/>
　不足如是則上下俱富交無所藏之是知國計之極<lb/>
　也故禹十年水湯七年旱而天下無菜色者十年之<lb/>
<pb n="KR3a0109_WYG_005-28b"/>
　後年榖豐熟而陳積有餘是無他故焉知本末源流<lb/>
　之謂也<lb/>
　又曰義與利者人之所两有也雖堯舜不能去民之<lb/>
　欲利然而能使其欲利不克其好義也上重義則義<lb/>
　克利上重利則利克義故天子不言多少諸侯不言<lb/>
　利害大夫不言得喪士不通財貨從士以上皆羞利<lb/>
　而不與民爭利樂分施而恥積藏<lb/>
　又曰公生明偏生闇端慤生通詐偽生塞誠信生神<lb/>
<pb n="KR3a0109_WYG_005-29a"/>
　夸誕生惑<lb/>
　又曰有治人無治法<lb/>
　陳囂問孫卿子曰先生議兵常以仁義為本仁者愛<lb/>
　人義者循理然則又何以兵為孫卿子曰非汝所知<lb/>
　也彼仁者愛人故惡人之害之也義者循理故惡人<lb/>
　之亂之也彼兵者所以禁暴除害也非爭奪也<lb/>
　又曰刑當罪則威不當罪則侮爵當賢則貴不當賢<lb/>
　則賤<lb/>
<pb n="KR3a0109_WYG_005-29b"/>
　又曰天不為人之惡寒也而輟冬地不為人之惡遼<lb/>
　逺也而輟廣君子不為小人之匈匈也而輟行<lb/>
　又曰聖人無欲無惡無始無終無近無逺無博無淺<lb/>
　無古無今兼陳萬物而中懸衡焉是以衆異不得相<lb/>
　蔽也<lb/>
　又曰人心譬如槃水正措而勿動則湛濁在下而清<lb/>
　明在上則可以見鬚眉而察理矣微風過之湛濁動<lb/>
　乎下清明亂乎上則不可以得形之正也心亦如是<lb/>
<pb n="KR3a0109_WYG_005-30a"/>
　　矣導之以理養之以清物莫之傾則足以定是非决<lb/>
　　嫌疑矣小物引之其正外易其心内傾則不足以察<lb/>
　　麤理矣<lb/>
　　又曰以仁心説以學心聽以公心辨<hi>説教人也聽聽人之言也辨辨</hi>
　　<hi>其是非也</hi>
　　又曰王者尚賢使能而等位不遺惜愿禁悍而刑罰<lb/>
　　不過使百姓暁然皆知為善於家而取賞於朝也為<lb/>
　　不善於幽而䝉刑於顯也<lb/>
<pb n="KR3a0109_WYG_005-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
欽定執中成憲卷五<lb/>
</p>
<p>
</p>
  </div>
<div> <lb/>
    <p>
<pb n="KR3a0109_WYG_006-1a"/>
　欽定四庫全書<lb/>
欽定執中成憲卷六<lb/>
　　　　漢<lb/>
　　新書賈誼曰操徳而固則威立教順而必則令行周<lb/>
　　聽則不蔽稽驗則不惑明好惡則民心化密事端則<lb/>
　　君道神凡權重者必謹於事令行者必謹於言則過<lb/>
　　鮮矣<lb/>
　　史記張釋之曰法者天子所與天下公共也法如此<lb/>
<pb n="KR3a0109_WYG_006-1b"/>
　　而更重之是法不信于民也廷尉天下之平也一傾<lb/>
　　而天下用法皆為輕重民安所錯其手足<lb/>
　　韓詩外傳韓嬰曰原天命治心術理好惡適性情而<lb/>
　　治道畢矣原天命則不惑禍福不惑禍福則動靜修<lb/>
　　治心術則不妄喜怒不妄喜怒則賞罰不阿理好惡<lb/>
　　則不貪無用不貪無用則不害物性適情性則不過<lb/>
　　欲不過欲則養性知足四者不求于外不假于人反<lb/>
　　諸己而存矣<lb/>
<pb n="KR3a0109_WYG_006-2a"/>
　又曰善御者不忘其馬善射者不忘其弓善為上者<lb/>
　不忘其下誠愛而利之四海之内闔若一家<lb/>
　又曰君子有主善之心而無勝人之色徳足以君天<lb/>
　下而無驕肆之容<lb/>
　又曰昔者聖王不出户而知天下不窺牖而見天道<lb/>
　非目能視乎千里之前非耳能聞乎千里之外以己<lb/>
　之情量之也已惡飢寒則知天下之欲衣食也已惡<lb/>
　勞苦則知天下之欲安佚也已惡衰乏則知天下之<lb/>
<pb n="KR3a0109_WYG_006-2b"/>
　欲富足也知此三者聖王之所以不降席而匡天下<lb/>
　也<lb/>
　又曰昔之君子道其百姓不使之迷型其仁義謹其<lb/>
　教道使民目晰焉而見之使民耳晰焉而聞之使民<lb/>
　心晰焉而知之則道不迷而民志不惑矣詩曰示我<lb/>
　顯徳行故道義不易民不由也禮樂不明民不見也<lb/>
　詩曰周道如砥其直如矢言其易也君子所履小人<lb/>
　所視言其明也睠言顧之澘焉出涕哀其不聞禮義<lb/>
<pb n="KR3a0109_WYG_006-3a"/>
　而就刑誅也<lb/>
　又曰夫霜雪雨露殺生萬物者也天無事焉猶之貴<lb/>
　天也執法按文治官治民者有司也君無事焉猶之<lb/>
　尊君也夫闢土殖榖者后稷也決江疏河者禹也聽<lb/>
　獄執中者皐陶也然而聖后者堯也故有道以御之<lb/>
　能者為己用無道以御之身雖多能猶将無益于存<lb/>
　亡矣<lb/>
　又曰順道而行順理而言公平無私不為安肆志不<lb/>
<pb n="KR3a0109_WYG_006-3b"/>
　為危激行<lb/>
　又曰智如泉源行可以為表儀者人師也智可以砥<lb/>
　礪行可以為輔弼者人友也據法守職而不敢為非<lb/>
　者人吏也當前順意一呼再諾者人隸也故上主以<lb/>
　人師為佐中主以人友為佐下主以人吏為佐危亡<lb/>
　之主以人隸為佐<lb/>
　又曰治國者譬若乎張琴然大絃急則小絃絶矣<lb/>
　又曰觀布衣者其友皆孝悌篤謹畏令如此者家必<lb/>
<pb n="KR3a0109_WYG_006-4a"/>
　日益而身曰安此所謂吉人者也觀事君者其友皆<lb/>
　誠信有行好善如此者措事日益官職日進此所謂<lb/>
　吉臣者也人主朝臣多賢左右多忠主有失敗皆交<lb/>
　爭正諫如此者國日安主日尊名聲日顯此所謂吉<lb/>
　主者也<lb/>
　又曰賞勉罰偷則民不怠兼聽齊明則天下歸之明<lb/>
　其分職考其事業較其官能莫不理法則公道逹而<lb/>
　私門塞公義立而私事息如是則持厚者進而佞諂<lb/>
<pb n="KR3a0109_WYG_006-4b"/>
　者止貪戾者退而亷節者起<lb/>
　又曰崇恩博利以懐衆明好惡以正法度率民力稼<lb/>
　學校庠序以立教事老養孤以化民升賢賞功以勸<lb/>
　善懲姦絀失以醜惡講御習射以防患禁姦止邪以<lb/>
　除害接賢連友以廣智宗親族附以益強<lb/>
　又曰聖人何以不可欺也曰聖人以己度人者也以<lb/>
　心度心以情度情以類度類<lb/>
　前漢書董仲舒曰為人君者正心以正朝廷正朝廷<lb/>
<pb n="KR3a0109_WYG_006-5a"/>
　以正百官正百官以正萬民正萬民以正四方四方<lb/>
　正逺近莫敢不一於正而無有邪氣奸其間者是以<lb/>
　隂陽調而風雨時羣生和而萬民殖五榖熟而草木<lb/>
　茂天地之間被潤澤而大豐美四海之内聞盛徳而<lb/>
　皆徠臣諸福之物可致之祥莫不畢至<lb/>
　又曰夫萬民之從利也如水之走下不以教化隄防<lb/>
　之不能止也是故教化立而姦邪皆止者其隄防完<lb/>
　也教化廢而姦邪並出刑罰不能勝者其隄防壊也<lb/>
<pb n="KR3a0109_WYG_006-5b"/>
　古之王者明于此是故南面而治天下莫不以教化<lb/>
　為大務立大學以教于國設庠序以化于邑漸民以<lb/>
　仁摩民以義節民以禮故其刑罰甚輕而禁不犯者<lb/>
　教化行而習俗美也<lb/>
　又曰天者羣物之祖也故徧覆包涵而無所殊建日<lb/>
　月風雨以和之經隂陽寒暑以成之故聖人法天而<lb/>
　立道亦溥愛而無私布徳施仁以厚之設誼立禮以<lb/>
　導之春者天之所以生也仁者君之所以愛也夏者<lb/>
<pb n="KR3a0109_WYG_006-6a"/>
　天之所以長也徳者君之所以養也霜者天之所以<lb/>
　殺也刑者君之所以罰也<lb/>
　又曰強勉學問則聞見博而知益明強勉行道則徳<lb/>
　日起而大有功此皆可使還至而立有效也詩曰夙<lb/>
　夜匪懈書曰懋哉懋哉皆強勉之謂也<lb/>
　又曰天子之大夫者下民之所視效逺方之所四面<lb/>
　而内望也近者視而效之逺者望而效之豈可居賢<lb/>
　人之位而為庶人行哉夫皇皇求財利常恐匱乏者<lb/>
<pb n="KR3a0109_WYG_006-6b"/>
　庶人之意也皇皇求仁義常恐不能化民者大夫之<lb/>
　意也易曰負且乘致㓂至乘車者君子之事也負擔<lb/>
　者小人之事也此言居君子之位而為庶人之行者<lb/>
　其禍患必至也<lb/>
　春秋繁露董仲舒曰考績絀陟計事除廢有益者謂<lb/>
　之公無益者謂之煩挈名責實不得虚言有功者賞<lb/>
　有罪者罰賞罰用于實不用于名賢愚在于質不在<lb/>
　于文則百官勸職爭進其功<lb/>
<pb n="KR3a0109_WYG_006-7a"/>
　又曰天髙其位而下其施藏其形而見其光髙其位<lb/>
　所以為尊也下其施所以為仁也藏其形所以為神<lb/>
　見其光所以為明也為人主者法天之行内深藏所<lb/>
　以為神外博觀所以為明也任羣賢以受成不自勞<lb/>
　于事所以為尊也汎愛羣生不以喜怒賞罰所以為<lb/>
　仁也<lb/>
　又曰聖人之為天下興利也其猶春氣之生草也各<lb/>
　因其生小大而量其多少其為天下除害也若川瀆<lb/>
<pb n="KR3a0109_WYG_006-7b"/>
　之瀉于海也各順其勢傾側而制於南北<lb/>
　又曰人主以好惡喜怒變俗習天以煖清寒暑化草<lb/>
　木人主之好惡喜怒必當義乃出若煖清寒暑必當<lb/>
　其時乃發也使好惡喜怒未嘗差也如春秋冬夏未<lb/>
　嘗過也可謂參天矣<lb/>
　又曰天有和有徳有平有威春者天之和也夏者天<lb/>
　之徳也秋者天之平也冬者天之威也天之序必先<lb/>
　和然後發徳必先平然後發威以此觀之雖有所愉<lb/>
<pb n="KR3a0109_WYG_006-8a"/>
　而喜必先和心以求其當然後發慶賞以立其徳雖<lb/>
　有所忿而怒必先平心以求其正然後發刑罰以立<lb/>
　其威若是者謂之天徳<lb/>
　前漢書韓安國曰聖人以天下為度者也不以己之<lb/>
　私怒傷天下之公義<lb/>
　又曰聞之利不什不易業功不百不變常是故古之<lb/>
　人君謀事必就聖發政必擇語<hi>語古人之善語也</hi>重作事也<lb/>
　史記司馬遷曰觀三代損益乃知緣人情而制禮依<lb/>
<pb n="KR3a0109_WYG_006-8b"/>
　人性而作儀經緯萬端規矩無所不貫誘進以仁義<lb/>
　束縛以刑罰所以總一海内而整齊萬民也<lb/>
　前漢書東方朔曰天有常度地有常形君子有常行<lb/>
　君子道其常小人計其功<lb/>
　鹽鐵論桓寛曰治不可以煩煩則亂治不可以怠怠<lb/>
　則廢<lb/>
　又曰牧民之道除其所疾適其所安安而不擾使而<lb/>
　不勞是以百姓勸業而樂公賦<lb/>
<pb n="KR3a0109_WYG_006-9a"/>
　又曰築城者先厚其基而後求其高育民者先厚其<lb/>
　業而後求其贍<lb/>
　又曰古者篤教以導民明辟以正刑刑之於治猶䇿<lb/>
　之於御也良工不能無䇿而御有䇿而勿用聖人假<lb/>
　法以成教教成而刑不施<lb/>
　前漢書王褎曰夫賢者國家之器用也所任賢則趨<lb/>
　舍省而功施普器用利則用力少而就效衆<lb/>
　路温舒曰獄者天下之大命也死者不可復生絶者<lb/>
<pb n="KR3a0109_WYG_006-9b"/>
　不可復續書曰與其殺不辜寧失不經夫人情安則<lb/>
　樂生痛則思死捶楚之下何求而不得故囚人不勝<lb/>
　痛則飾辭以視之吏治者利其然則指道以明之上<lb/>
　奏畏郤則鍛鍊而周内之盖奏當之成雖皐陶聽之<lb/>
　猶以為死有餘辜何則成練者衆文致之罪明也<lb/>
　魏相曰誅亂禁暴謂之義兵兵義則王敵加于己不<lb/>
　得已而起者謂之應兵兵應者勝<lb/>
　劉向曰舜命九官濟濟相讓和之至也衆賢和于朝<lb/>
<pb n="KR3a0109_WYG_006-10a"/>
　則萬物和于野故簫韶九成而鳯凰來儀擊石拊石<lb/>
　百獸率舞四海之内靡不和寧及至周文開基西郊<lb/>
　雜遝衆賢㒺不肅和崇推讓之風以銷分爭之訟周<lb/>
　公歌詠文王之徳其詩曰於穆清廟肅雍顯相濟濟<lb/>
　多士秉文之徳當此之時武王周公繼政朝臣和于<lb/>
　内萬國驩于外故盡得其驩心以事其先祖其詩曰<lb/>
　有來雍雍至止肅肅相維辟公天子穆穆言四方皆<lb/>
　以和來也諸侯和于下天應報于上故周頌曰降福<lb/>
<pb n="KR3a0109_WYG_006-10b"/>
　穰穰以和致和獲天助也<lb/>
　又曰執狐疑之心者來讒賊之口持不斷之意者開<lb/>
　羣枉之門讒邪進則衆賢退羣枉盛則正士消故易<lb/>
　有否泰小人道長君子道消君子道消則政日亂故<lb/>
　為否否者閉而亂也君子道長小人道消小人道消<lb/>
　則政日治故為泰泰者通而治也<lb/>
　又曰昔孔子與顔淵子貢更相稱譽不為朋黨禹稷<lb/>
　與皐陶轉相汲引不為比周何則忠于為國無邪心<lb/>
<pb n="KR3a0109_WYG_006-11a"/>
　也故賢人在上位則引而聚之于朝易曰飛龍在天<lb/>
　大人聚也<hi>顔師古曰言聖人正位臨馭四方則賢人君子皆来見也</hi>在下位則思<lb/>
　與其類俱進易曰㧞茅茹以其彚征吉<hi>鄭氏曰茹牽引也彚類也</hi>
　<hi>顔師古曰征行也</hi>在上則引其類在下則推其類故湯用伊<lb/>
　尹不仁者逺而衆賢至類相致也<lb/>
　説苑劉向曰巍巍乎惟天為大惟堯則之此盖人君<lb/>
　之公也夫以公與天下其徳大矣推之于此行之于<lb/>
　彼萬姓之所載後世之所則也彼人臣之公治官事<lb/>
<pb n="KR3a0109_WYG_006-11b"/>
　則不營私家當公法則不阿親戚奉公舉賢不避仇<lb/>
　讎忠于事君仁于利下伊呂是也故顯名存于今是<lb/>
　之謂公<lb/>
　又曰易曰君子以除戎器戒不虞夫兵不可玩玩則<lb/>
　無威兵不可廢廢則召宼故明王之制國也上不玩<lb/>
　兵下不廢武<lb/>
　又曰賢臣之事君也受官之日以主為父以國為家<lb/>
　以士人為兄弟故茍有可以安國家利人民者不避<lb/>
<pb n="KR3a0109_WYG_006-12a"/>
　其難不憚其勞以成其義<lb/>
　又曰聖人布徳施惠非求報于百姓也郊望禘嘗非<lb/>
　求報于鬼神也山致其高雲雨起焉水致其潔蛟龍<lb/>
　生焉君子致其道徳而福祿歸焉夫有隂徳者必有<lb/>
　陽報有隐行者必有昭名<lb/>
　又曰人臣之行有六正六邪六正者一曰萌牙未動<lb/>
　形兆未見昭然獨見存亡之㡬得失之要預禁乎未<lb/>
　然之前使主超然立乎顯榮之處天下稱焉如此者<lb/>
<pb n="KR3a0109_WYG_006-12b"/>
　純臣也二曰虚心白意進善通道勉主以禮誼喻主<lb/>
　以長䇿将順其美匡救其惡功成事立歸善于君不<lb/>
　敢自伐其勞如此者良臣也三曰夙興夜寐進賢不<lb/>
　懈數稱于往古之徳行事以厲主意庶㡬有益以安<lb/>
　國家社稷宗廟如此者忠臣也四曰察幽隠見成敗<lb/>
　早防而救之引而復之塞其間絶其源轉禍以為福<lb/>
　使君終以無憂如此者智臣也五曰守文奉法任官<lb/>
　職事辭祿讓賜不受餽遺衣服端齊飲食節儉如此<lb/>
<pb n="KR3a0109_WYG_006-13a"/>
　者貞臣也六曰國家昬亂所為不道然而敢犯主之<lb/>
　顔面言主之過失不辭其誅身死國安不悔所行如<lb/>
　此者直臣也是為六正也六邪者一曰安官貪祿營<lb/>
　于私家不務公事懐其智藏其能主饑于論渇于䇿<lb/>
　猶不肯盡節容容乎與世沉浮上下左右觀望如此<lb/>
　者具臣也二曰主所言皆曰善主所為皆曰可隠求<lb/>
　主之所好進之以快主耳目偷合茍容與主為樂不<lb/>
　顧其後害如此者諛臣也三曰中實頗險外容貌小<lb/>
<pb n="KR3a0109_WYG_006-13b"/>
　謹巧言令色又心嫉賢所欲進則明其美而隠其惡<lb/>
　所欲退則明其過而匿其美使主妄行過任賞罰不<lb/>
　當號令不行如此者姦臣也四曰智足以飾非辨足<lb/>
　以行説反言易辭而成文章内離骨肉之親外妬亂<lb/>
　朝廷如此者讒臣也五曰専權擅勢持操國事以為<lb/>
　輕重于私門成黨以富其家又復増加威勢擅矯主<lb/>
　命以自貴顯如此者賊臣也六曰諂言以邪墜主不<lb/>
　義朋黨比周以蔽明主入則辯言好辭出則更復異<lb/>
<pb n="KR3a0109_WYG_006-14a"/>
　其言語使白黒無别是非無間使主惡名布於境内<lb/>
　聞於四鄰如此者亡國之臣也是謂六邪<lb/>
　又曰高上尊賢無以驕人聰明聖智無以窮人資給<lb/>
　疾速無以先人剛毅勇猛無以勝人不知則問不能<lb/>
　則學雖知必質然後辨之雖能必讓然後為之<hi>質問也</hi>
　又曰存亡禍福其要在身聖人重誡敬慎所忽諺曰<lb/>
　誡無垢思無辱夫不誡不思而以存身全國者亦難<lb/>
　矣<lb/>
<pb n="KR3a0109_WYG_006-14b"/>
　又曰人皆知以食愈饑莫知以學愈愚<lb/>
　又曰施徳者貴不徳施恩者尚必報是故臣勞勤以<lb/>
　為君而不求其賞君持施以牧下而無所徳故易曰<lb/>
　勞而不伐有功而不徳厚之至也<lb/>
　又曰萬物得其本者生百事得其道者成<lb/>
　又曰聖人以心導耳目小人以耳目導心<lb/>
　前漢書翼奉曰治道要務在知下之邪正人誠嚮正<lb/>
　雖愚為用若乃懐邪知益為害<lb/>
<pb n="KR3a0109_WYG_006-15a"/>
　李尋曰土之美者善養禾君之明者善養士中人皆<lb/>
　可使為君子<lb/>
　蕭望之曰民函隂陽之氣有仁義欲利之心在教化<lb/>
　之所助雖堯在上不能去民欲利之心而能令其欲<lb/>
　利不勝其好義<lb/>
　匡衡曰考制度修外内近忠正逺巧佞放鄭衛進雅<lb/>
　頌舉異才開直言任温良之人退刻薄之吏顯潔白<lb/>
　之士昭無欲之路覽六藝之意察上世之務明自然<lb/>
<pb n="KR3a0109_WYG_006-15b"/>
　之道博和睦之化以崇至仁匡失俗易民視令海内<lb/>
　昭然咸見本朝之所貴<lb/>
　又曰匹配之際生民之始萬福之源婚姻之禮正然<lb/>
　後品物遂而天命全孔子論詩以關雎為始言太上<lb/>
　者民之父母后夫人之行不侔乎天地則無以奉神<lb/>
　靈之統而理萬物之宜故詩曰窈窕淑女君子好逑<lb/>
　言能致其貞淑不貳其操情欲之感無介乎容儀宴<lb/>
　私之意不形乎動靜夫然後可以配至尊而為宗廟<lb/>
<pb n="KR3a0109_WYG_006-16a"/>
　主此綱紀之首王教之端自上世已来三代興廢未<lb/>
　有不由此者也<lb/>
　又曰六經者聖人所以統天地之心著善惡之歸明<lb/>
　吉凶之分通人道之正使不悖于其本性者也故審<lb/>
　六藝之指則天人之理可得而和草木昆蟲可得而<lb/>
　育此永永不易之道也論語孝經聖人言行之要宜<lb/>
　究其意<lb/>
　又曰聖王動靜周旋奉天承親臨朝享臣物有節文<lb/>
<pb n="KR3a0109_WYG_006-16b"/>
　以章人倫盖欽翼祇栗事天之容也温恭敬遜承親<lb/>
　之禮也正躬儼恪臨衆之儀也嘉恵和説饗下之顔<lb/>
　也舉錯動作物遵其儀故形為仁義動為法則大雅<lb/>
　曰敬慎威儀惟民之則<lb/>
　又曰天人之際精祲有以相蕩善惡有以相推事作<lb/>
　乎下者象動乎上隂陽之理各應其感<lb/>
　又曰治性之道必審己之所有餘而強其所不足盖<lb/>
　聰明疏通者戒于太察寡聞少見者戒于壅蔽勇猛<lb/>
<pb n="KR3a0109_WYG_006-17a"/>
　剛強者戒于太暴仁愛温良者戒于無斷湛靜安舒<lb/>
　者戒于後時廣心浩大者戒于遺忘必審己之所當<lb/>
　戒而齊之以義然後中和之化應而巧偽之徒不敢<lb/>
　比周而望進<lb/>
　杜欽曰功同賞異則勞臣疑罪均刑殊則百姓惑<lb/>
　後漢書魯恭曰萬民者天之所生天愛其所生猶父<lb/>
　母愛其子一物有不得其所者則天氣為之舛錯况<lb/>
　于人乎故愛人者必有天報<lb/>
<pb n="KR3a0109_WYG_006-17b"/>
　桓譚曰善為政者視俗而施教察失而立防威徳更<lb/>
　興文武迭用然後政調于時<lb/>
　鍾離意曰百姓可以徳勝難以力服先王要道民用<lb/>
　和睦故能致天下太平災害不生禍亂不作鹿鳴之<lb/>
　詩必言宴樂者以神人之心洽然後天氣和也<lb/>
　班固曰天子作民父母為天下王聖人取類以正名<lb/>
　而謂君為父母明仁愛徳讓王道之本也愛待敬而<lb/>
　不敗徳須威而久立故制禮以崇敬作刑以明威也<lb/>
<pb n="KR3a0109_WYG_006-18a"/>
　聖人既躬明哲之性必通天地之心制禮作教立法<lb/>
　設刑動緣民情而則天象地故曰先王立禮則天之<lb/>
　明因地之性也刑罰威獄以類天之震曜殺戮也温<lb/>
　慈恵和以效天之生殖長育也<lb/>
　又曰古人有言天生五材民並用之廢一不可誰能<lb/>
　去兵鞭扑不可弛於家刑罰不可廢於國征伐不可<lb/>
　廢於天下用之有本末行之有逆順耳孔子曰工欲<lb/>
　善其事必先利其器文徳者帝王之利器威武者文<lb/>
<pb n="KR3a0109_WYG_006-18b"/>
　徳之輔助也夫文之所加者深則武之所服者大徳<lb/>
　之所施者博則威之所制者廣三代之盛至于刑措<lb/>
　兵寢者其本末有序帝王之極功也<lb/>
　又曰經謂君為元首臣為股肱明其一體相待而成<lb/>
　也<lb/>
　白虎通班固曰天雖至神必因日月之明地雖至靈<lb/>
　必有山川之化聖人雖有萬人之徳必須俊賢以順<lb/>
　成其道<lb/>
<pb n="KR3a0109_WYG_006-19a"/>
　論衡王充曰太平以治定為效百姓以安樂為符百<lb/>
　姓安者太平之驗也百姓安則隂陽和隂陽和則萬<lb/>
　物育萬物育則奇瑞出聖主治世期于民安不期符<lb/>
　瑞<lb/>
　後漢書王符曰富民者以農桑為本以游業為末百<lb/>
　工者以致用為本以巧飾為末商賈者以通貨為本<lb/>
　以鬻奇為末<lb/>
　又曰國以賢興以諂衰君以忠安以佞危<lb/>
<pb n="KR3a0109_WYG_006-19b"/>
　又曰養稂莠者傷禾稼恵姦宄者賊善良書曰文王<lb/>
　作罰刑兹無赦先王之制刑罰也非好為傷人肌膚<lb/>
　斷人壽命也貴威姦懲貪除人害也<lb/>
　潜夫論王符曰聖王之建百官也皆以承天治地物<lb/>
　養萬民者也故有號者必稱典名理者必效于實羣<lb/>
　僚師尹各列其職以責其效百郡千縣各辨其治以<lb/>
　考其績辭言應對各緣其文以覈其實則奉職不懈<lb/>
　而陳言者不得誣矣<lb/>
<pb n="KR3a0109_WYG_006-20a"/>
　又曰榖之所以豐殖者以有人功也功之所以能建<lb/>
　者以有日力也君明察而百官治下循正而得其所<lb/>
　則民安静而力有餘聖人深知力者乃民之本國之<lb/>
　基故務省役而為民愛日<lb/>
　又曰上聖不務治民事而務治民心道之以徳齊之<lb/>
　以禮務厚其情而明於義民親愛則無相害傷之意<lb/>
　動思義則無姦邪之心<lb/>
　又曰國無常治又無常亂法令行則國治法令弛則<lb/>
<pb n="KR3a0109_WYG_006-20b"/>
　國亂法無常行亦無常弛君敬法則法行君慢法則<lb/>
　法弛<lb/>
　忠經馬融曰天之所覆地之所載人之所履莫大乎<lb/>
　忠忠者中也至公無私天無私四時行地無私萬物<lb/>
　生人無私大亨貞中也者一其心之謂夫<lb/>
　又曰大臣於君可謂一體下行而上信故能成其忠<lb/>
　在乎沉謀潜運正國安人任賢以為理端委而自治<lb/>
　尊其君有天地之大日月之明隂陽之和四時之信<lb/>
<pb n="KR3a0109_WYG_006-21a"/>
　聖徳洋溢頌聲作焉<lb/>
　又曰君子之事上也入則獻其謀出則行其政秉職<lb/>
　不回言事無憚茍利社稷不顧其身上下用成故昭<lb/>
　君徳盖百工之忠也<lb/>
　又曰在官惟明蒞事惟平立身惟清三者備矣然後<lb/>
　可以理人宣君徳以𢎞其化明國法以期於無刑視<lb/>
　君之民如視其子則民愛之如愛其親盖守宰之忠<lb/>
　也<lb/>
<pb n="KR3a0109_WYG_006-21b"/>
　又曰祇承君之法度行孝弟於其家服勤稼穡以供<lb/>
　王賦此兆人之忠也<lb/>
　又曰惟天監人善惡必應善莫大於作忠惡莫大於<lb/>
　不忠君子守道所以長守其休小人不常所以自陷<lb/>
　其咎<lb/>
　後漢書崔寔曰為國之法有似理身平則致養疾則<lb/>
　攻焉夫刑罰者治亂之藥石也徳教者興平之粱肉<lb/>
　也夫以徳教除殘是以粱肉理疾也以刑罰理平是<lb/>
<pb n="KR3a0109_WYG_006-22a"/>
　以藥石供養也<lb/>
　楊賜曰王者心有所惟意有所想雖未形顔色而五<lb/>
　星以之推移陰陽為其變度以此而觀天之與人豈<lb/>
　不符哉<lb/>
　仲長統曰制地以分人立政以分事明版籍以相數<lb/>
　閱審什伍以相連持急農桑以豐委積省末作以一<lb/>
　本業敦教學以移性情表徳行以勵風俗覈才藝以<lb/>
　叙官宜簡精悍以習師旅嚴禁令以防僣差信賞罰<lb/>
<pb n="KR3a0109_WYG_006-22b"/>
　以驗懲勸糾游戲以杜姦邪察苛刻以絶煩暴審此<lb/>
　以為政務操之有常課之有限安寧勿懈惰有事不<lb/>
　廹遽<lb/>
　又曰作有利于時制有便于物者可為也事有乖于<lb/>
　數法有翫于時者可改也故行于古有其迹行于今<lb/>
　無其功者不可不變變而不如前易而多所敗者亦<lb/>
　不可不復也<lb/>
　申鑒荀悅曰興農桑以養其生審好惡以正其俗宣<lb/>
<pb n="KR3a0109_WYG_006-23a"/>
　文教以章其化立武備以秉其威明賞罰以統其法<lb/>
　是謂五政<lb/>
　又曰善禁者先禁其身而後人不善禁者先禁人而<lb/>
　後身若肆情于身而繩欲于衆行詐于官而矜實于<lb/>
　民是捨己之所易而責人之所難也<lb/>
　又曰臣所貴乎順者三一曰心順二曰職順三曰道<lb/>
　順<lb/>
　又曰通于道者其守約有一言而可常行者恕也有<lb/>
<pb n="KR3a0109_WYG_006-23b"/>
　一行而可常履者正也恕者仁之術也正者義之要<lb/>
　也此謂道根執之心胸之間而功被天下也<lb/>
　又曰不求無益之物不蓄難得之貨節華麗之飾退<lb/>
　利進之路則民俗清矣放邪説去淫智抑百家崇聖<lb/>
　典則道義定矣去浮華舉功實絶末技同本務則事<lb/>
　業修矣<lb/>
　又曰君子之所以動天地應神明正萬物而成王治<lb/>
　者必本乎真實而已故在上者審則儀類以定好惡<lb/>
<pb n="KR3a0109_WYG_006-24a"/>
　善惡要于功罪毁譽效于凖驗聽言責事舉名察實<lb/>
　無或虚偽以蕩衆心故善無不顯惡無不彰俗無姦<lb/>
　怪民無淫風百姓上下睹利害之存乎己也故肅恭<lb/>
　其心慎修其行内不忒惑外無異望無罪過不憂懼<lb/>
　請謁無所聽財賂無所用則民志平矣是謂正俗<lb/>
　又曰榮辱者賞罰之精華也故禮教榮辱以加君子<lb/>
　化其情也桎梏鞭扑以加小人治其形也君子不犯<lb/>
　辱况于刑乎小人不忌刑况于辱乎若夫中人之倫<lb/>
<pb n="KR3a0109_WYG_006-24b"/>
　則刑禮兼焉教化之廢推中人而墜于小人之域教<lb/>
　化之行引中人而納于君子之塗是謂章化<lb/>
　又曰人主不妄賞非徒愛其財也賞妄行則善不勸<lb/>
　矣不妄罰非徒矜其人也罰妄行則惡不懲矣賞不<lb/>
　勸謂之止善罰不懲謂之縱惡在上者能不止下為<lb/>
　善不縱下為惡則國法立矣<lb/>
　又曰天子朝以聽政晝以訪問夕以修令夜以安身<lb/>
　尊有師傅卑有近臣大則講業小則咨詢不拒直辭<lb/>
<pb n="KR3a0109_WYG_006-25a"/>
　不恥下問<lb/>
　又曰君臣親而有禮百僚和而不同讓而不争勤而<lb/>
　不怨此治國之風也<lb/>
　又曰違上順道謂之忠臣違道順上謂之諛臣忠所<lb/>
　以為上也諛所以自為也忠臣安于心諛臣安于身<lb/>
　故在上者必察于違順審乎所為慎乎所安<lb/>
　又曰心誠則神明應之况于萬民乎志正則天地順<lb/>
　之况于萬物乎<lb/>
<pb n="KR3a0109_WYG_006-25b"/>
　前漢紀荀悅曰徳必核其實然後授位能必核其實<lb/>
　然後授事功必核其實然後授賞罪必核其實然後<lb/>
　授刑行必核其實然後貴之言必核其實然後信之<lb/>
　物必核其實然後用之事必核其實然後修之一物<lb/>
　不稱則榮辱賞罰從而繩之故衆正積于上萬事實<lb/>
　于下<lb/>
　中論徐幹曰人君之所務者其在大道逺數乎大道<lb/>
　逺數者仁足以覆幬羣生恵足以撫養百姓明足以<lb/>
<pb n="KR3a0109_WYG_006-26a"/>
　照見四方知足以統理萬物權足以變應無端義足<lb/>
　以阜生財用威足以禁遏姦非武足以平定禍亂詳<lb/>
　于聽受而審于官人逹于興廢之原通于安危之分<lb/>
　如此則君道備矣<lb/>
　又曰大臣者君之股肱耳目也所以視聽也所以行<lb/>
　事也先王知其如是故博求聰明<graphic n="KR0790" url="https://raw.githubusercontent.com/kanripo/KR-Gaiji/master/images/KR0790.png" mimeType="image/png"/>哲君子措諸上<lb/>
　位執邦之政令焉則其事舉其事舉則百僚任其職<lb/>
　百僚任其職則庶事莫不致其治庶事致其治則九<lb/>
<pb n="KR3a0109_WYG_006-26b"/>
　牧之民莫不得其所故書曰元首明哉股肱良哉庶<lb/>
　事康哉大臣者治萬邦之重器也不可以衆譽著也<lb/>
　人主所宜親察也衆譽者可以聞斯人而已故堯之<lb/>
　聞舜也以衆譽及其任之也則以心之所自見<lb/>
　又曰當賞者不賞則為善者失本望而疑其所行當<lb/>
　罰者不罰則為惡者輕國法而怙其所守故司馬法<lb/>
　曰賞罰不踰時欲使民速見善惡之報也踰時且猶<lb/>
　不可而况廢之者乎<lb/>
<pb n="KR3a0109_WYG_006-27a"/>
　　　三國<lb/>
　心書諸葛亮曰知人之性最難美惡既殊情貌不一<lb/>
　有温良而為詐者有外恭而内欺者有外勇而内怯<lb/>
　者有盡力而不忠者不可不察<lb/>
　又曰勿以身貴而賤人勿以獨見而違衆勿以巧佞<lb/>
　而為忠信<lb/>
　又曰為将之道軍井未汲将不言渇軍米未炊将不<lb/>
　言饑軍火未然将不言寒軍幕未施将不言困<lb/>
<pb n="KR3a0109_WYG_006-27b"/>
　又曰知人之道間之以是非而觀其志窮之以辭辯<lb/>
　而觀其變咨之以計謀而觀其識告之以艱難而觀<lb/>
　其勇臨之以利而觀其亷期之以事而觀其信<lb/>
　又曰用人之道尊之以爵贍之以財則士無不奮矣<lb/>
　接之以禮勵之以信則士無不忠矣恩意不倦法若<lb/>
　畫一則士無不服矣先之以身後之以人則士無不<lb/>
　勇矣小善必録小功必賞則士無不勸矣<lb/>
　忠武集諸葛亮曰忠益者莫大于進人進人者各務<lb/>
<pb n="KR3a0109_WYG_006-28a"/>
　其所尚<lb/>
　又曰君子之行静以修身儉以養徳非澹泊無以明<lb/>
　志非寧静無以致逺夫學須静也才須學也非學無<lb/>
　以廣才非静無以成學<lb/>
　蜀書諸葛亮曰宮中府中俱為一體賞罰臧否不宜<lb/>
　異同<lb/>
　又曰威之以法法行則知恩限之以爵爵加則知榮<lb/>
　榮恩並濟上下有節為治之要於斯而著<lb/>
<pb n="KR3a0109_WYG_006-28b"/>
　張裔曰賞不遺逺罰不阿近爵不可以無功取刑不<lb/>
　可以貴勢免此賢愚之所以僉忘其身者也<lb/>
　魏文曹植曰天地協氣而萬物生君臣合徳而庶政<lb/>
　成<lb/>
　又曰論徳而授官者成功之君也量能而受爵者敬<lb/>
　事之臣也故君不可虚授臣不可虚受<lb/>
　王粲曰八政之於民也以食為首故仰伺星辰以審<lb/>
　其時俯耕耤田以率其力封祀農稷以神其事祈榖<lb/>
<pb n="KR3a0109_WYG_006-29a"/>
　　報年以寵其功設農師以監之置田畯以董之黍稷<lb/>
　　茂則受賞田不墾則加罰農地益闢則吏受大賞農<lb/>
　　損地荒則吏受重罰也<lb/>
　　魏書杜恕曰帝王之道莫尚乎安民安民之術在於<lb/>
　　豐財豐財者務本而節用也<lb/>
　　魏志陳羣曰臣下雷同是非相蔽國之大患也若不<lb/>
　　和睦則有讎黨毁譽無端真偽失實不可不深防備<lb/>
　　有以絶其源流<lb/>
<pb n="KR3a0109_WYG_006-29b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
欽定執中成憲卷六<lb/>
</p>
<p>
</p>
  </div>
<div> <lb/>
    <p>
<pb n="KR3a0109_WYG_007-1a"/>
　欽定四庫全書<lb/>
欽定執中成憲卷七<lb/>
　　　　晋<lb/>
　　普書羊祜曰適道之論皆未應權故謀之雖多而决<lb/>
　　之欲獨<lb/>
　　晋文杜預曰聖王之政循乎自然虚已委誠而信順<lb/>
　　之道應神感心通而天下之理得<lb/>
　　蜀志陳夀曰諸葛亮之為相國也開誠心布公道盡<lb/>
<pb n="KR3a0109_WYG_007-1b"/>
　　忠益時者雖讐必賞犯法怠慢者雖親必罰服罪輸<lb/>
　　情者雖重必釋游辭巧飾者雖輕必戮善無微而不<lb/>
　　賞惡無纎而不貶循名責實虚偽不容邦域之内畏<lb/>
　　而愛之刑政雖峻而無怨者以其用心平而勸戒眀<lb/>
　　也<lb/>
　　晋書荀朂曰事留則政稽政稽則功廢處位者孜孜<lb/>
　　不怠奉職司者夙夜不懈則雖在挈缾而守不假器<lb/>
　　矣<hi>左傳雖有挈缾之智守不假器杜預注挈缾汲者喻小智為人守器尚知不以借人</hi>簡文案<lb/>
<pb n="KR3a0109_WYG_007-2a"/>
　畧細苛令之所施必使人易視聴願之如陽春畏之<lb/>
　如雷霆勿使㣲文煩擾為百吏所黷二三之命為百<lb/>
　姓所饜則吏竭其誠下悦上命矣設官分職委事責<lb/>
　成君子心競而不力爭<hi>言心能自强於善而不以力爭勝也</hi>量能受任<lb/>
　思不出位則官無異業政典不奸矣凡此皆省事之<lb/>
　本也<lb/>
　又曰發號施令典而當則安凡職所臨履先精其得<lb/>
　失使忠信之官明察之長各裁其中條上言之然後<lb/>
<pb n="KR3a0109_WYG_007-2b"/>
　斟酌大體詳省所宜則令下必行不可揺動<lb/>
　傅咸曰榖帛難生而用之不節無縁不匱故先王之<lb/>
　化天下食肉衣帛皆有其制奢侈之費甚於天災<lb/>
　又曰興化之要在於官人才非一流職有不同譬諸<lb/>
　林木洪纎枉直各有攸司内外之任措置隨宜<lb/>
　温嶠曰使命愈逺益宜得才宣揚王化延譽四方宜<lb/>
　重其選<lb/>
　陶侃曰大禹聖人乃惜寸隂至於衆人當惜分隂<lb/>
<pb n="KR3a0109_WYG_007-3a"/>
　鄭黙曰勸稼務農為國之基選人得材濟世之道居<lb/>
　官乆職政事之宜明慎黜陟勸戒之道崇尚樸素化<lb/>
　𨗳之本<lb/>
　阮种曰王道之本經國之務必先之以禮義而致人<lb/>
　於亷恥禮義立則君子軌道而讓於善亷恥立則小<lb/>
　人謹行而不淫於制度故上有克讓之風則下有不<lb/>
　爭之俗朝有矜節之士則野無貪冐之人<lb/>
　又曰賢臣之於主進則忠國愛人退則砥節潔志營<lb/>
<pb n="KR3a0109_WYG_007-3b"/>
　職不干私義出心必由公塗明度量以程其能審經<lb/>
　制以效其功<lb/>
　紀瞻曰政因時以興機隨物而動故聖王究窮通之<lb/>
　原審始終之理適時之宜期於濟世<lb/>
　虞預曰天道貴信地道貴誠誠信者葢二儀所以生<lb/>
　植萬物人君所以保乂黎庶是以宣威擬於震電推<lb/>
　恩象於雲雨刑罰在於必信慶賞貴於平均<lb/>
　潘尼曰崇徳莫大乎安身安身莫尚乎存正存正莫重乎無<lb/>
<pb n="KR3a0109_WYG_007-4a"/>
　私無私莫要於寡欲<lb/>
　袁宏曰古之眀君知視聽之属不能不關於物也知<lb/>
　一已之眀不能不滯於情也求忠信之人而置之左<lb/>
　右故好惡是非之情未嘗宣於外而愛憎毁譽之言<lb/>
　無由而至矣<lb/>
　又曰經綸之方在乎設官分職因萬物之所能統體<lb/>
　之道在乎至公無私與天下均其欲<lb/>
　抱朴子葛洪曰堯舜有為人主之勤無為人主之欲<lb/>
<pb n="KR3a0109_WYG_007-4b"/>
　故天下各得濟其欲<lb/>
　又曰怒不越法以加虐喜不踰憲以厚遺割情於所<lb/>
　愛而有犯者無赦採善於所憎而有勞者不遺掩細<lb/>
　瑕而錄大用忘近過而念逺功<lb/>
　又曰人臣勲不𢎞則耻俸禄之日厚也績不茂則羞<lb/>
　爵命之妄髙也<lb/>
　　　南北朝<lb/>
　魏書甄琛曰王者濟時拯物為民父母乾坤所惠天<lb/>
<pb n="KR3a0109_WYG_007-5a"/>
　子順之山川秘利天子通之月令稱山林藪澤有能<lb/>
　取蔬食禽獸者野虞敎導之相侵奪者罪之周禮有<lb/>
　川澤之禁正所以防其殘盡必令取之有時障䕶雖<lb/>
　在官實為民守之耳<lb/>
　韓麒麟曰哲王經國立治積儲九稔謂之太平故躬<lb/>
　藉千畆以勵百姓入粟者與斬敵同爵力田者與孝<lb/>
　弟均賞實為治之先務也<lb/>
　髙允曰古人云方一里則為田三頃七十畆百里則<lb/>
<pb n="KR3a0109_WYG_007-5b"/>
　為田三萬七千頃若勤之則畆益三升不勤則畆損<lb/>
　三升方百里損益之率為粟二百二十萬斛况以天<lb/>
　下之廣乎<lb/>
　李彪曰尚儉者開福之源好奢者起貧之兆<lb/>
　周書黎景熙曰天地極其髙厚故萬物仰容養焉四<lb/>
　時著其寒暑故庶類資忠信焉帝王者寛大象天地<lb/>
　忠信則四時<lb/>
　蘇綽曰天地之性惟人為貴然性無常守隨化而遷<lb/>
<pb n="KR3a0109_WYG_007-6a"/>
　化於敦樸則質直化於澆偽則浮薄凡諸牧守令長<lb/>
　貴能扇之以淳風浸之以太和被之以道徳示之以<lb/>
　樸素使百姓亹亹日遷於善而不知其所以然此之<lb/>
　謂化也<lb/>
　又曰衣食所以足者由於地利盡地利所以盡者由<lb/>
　於勸課有方主此教者在乎牧守令長而已每至歳<lb/>
　首戒勅部人皆令就田墾發以時勿失其所單劣之<lb/>
　户及無牛之家勸令有無相通使得兼濟三農之隙<lb/>
<pb n="KR3a0109_WYG_007-6b"/>
　及隂雨之暇又令種桑植果藝其蔬菜修其園圃畜<lb/>
　育雞豚以備生生之資以供養老之具夫為政不欲<lb/>
　過碎碎則人煩勸課不容太簡簡則人怠善為政者<lb/>
　必消息時宜而適煩簡之中<lb/>
　又曰凡所求材藝者為其可以理人也有材藝而本<lb/>
　於正直必循分以効績若有材藝而習於奸偽必蠧<lb/>
　法以行私故求材藝必先擇志行志行善則舉之志<lb/>
　行不善則去之然善官人者必先省其官官省則善<lb/>
<pb n="KR3a0109_WYG_007-7a"/>
　人易充善人充則事無不理<lb/>
　又曰察獄之官精心悉意推究根源先之以五聽<hi>周官</hi>
　<hi>小司寇職一曰辭聽二曰色聽三曰氣聽四曰耳聽五曰目聽</hi>參之以証驗慎測情<lb/>
　状窮鑒隠伏使奸無所容罪人必得然後隨事加刑<lb/>
　輕重皆當舍過矜愚得情勿喜又能消息情理斟酌<lb/>
　禮律無不曲盡人心而逺眀大教此善之上也率至<lb/>
　公之心去阿枉之志聽察以理必窮所見考訊以法<lb/>
　不苛不暴隨事斷理獄無停滯此亦其次也<lb/>
<pb n="KR3a0109_WYG_007-7b"/>
　又曰征税之法宜令平均平均者不舎豪强而徴貧<lb/>
　弱不縱奸巧而困愚拙也然財貨之生其均不易必<lb/>
　湏勸課使預營理先時而備至時而輸故王賦獲供<lb/>
　下人無困<lb/>
　又曰為國之道當愛人如慈父訓人如慈師<lb/>
　　　隋<lb/>
　隋書房彦謙曰賞以勸善刑以懲惡故疎賤之人有<lb/>
　善必賞尊貴之戚犯惡必刑未有罰則避親賞則遺<lb/>
<pb n="KR3a0109_WYG_007-8a"/>
　逺者也<lb/>
　文中子王通曰無赦之國其政必平多歛之國其財<lb/>
　必削<hi>民貧則賦少</hi>
　又曰推之以誠則不言而信鎮之以静則不行而謹<lb/>
　惟有道者能之<lb/>
　又曰聞謗而怒者讒之由也見譽而喜者佞之媒也<lb/>
　又曰帝者之制恢恢乎無所不容其上湛然其下恬<lb/>
　然天下之危與天下安之天下之失與天下正之千<lb/>
<pb n="KR3a0109_WYG_007-8b"/>
　變萬化吾常守中焉其卓然不可動乎其感而無不<lb/>
　通乎<lb/>
　　　唐<lb/>
　唐文張藴古大寳箴曰今來古徃俯察仰觀唯辟作<lb/>
　福為君實難主普天之下處王公之上任土貢其所<lb/>
　有具寮和其所倡是故恐懼之心日弛邪僻之情轉<lb/>
　放豈知事起於所忽禍生於無妄固以聖人受命拯<lb/>
　溺亨屯歸罪於已因心於民大眀無偏照至公無私<lb/>
<pb n="KR3a0109_WYG_007-9a"/>
　親故以一人治天下不以天下奉一人禮以禁其奢<lb/>
　樂以防其佚左言而右事出警而入蹕四時調其惨<lb/>
　舒三光同其得失故身為之度而聲為之律勿謂無<lb/>
　知居髙聽卑勿謂何害積小成大樂不可極極樂生<lb/>
　哀欲不可縱縱欲成災壮九重於内所居不過容膝<lb/>
　彼昏不知瑶其臺而瓊其室羅八珍於前所食不過<lb/>
　適口惟狂罔念邱其糟而池其酒勿内荒於色勿外<lb/>
　荒於禽勿貴難得之貨勿聽亡國之音内荒伐人性<lb/>
<pb n="KR3a0109_WYG_007-9b"/>
　外荒蕩人心難得之貨侈亡國之音淫勿謂我尊而<lb/>
　傲賢慢士勿謂我智而拒諫矜已聞之夏后據饋頻<lb/>
　起亦有魏帝牽𥚑不止安彼反側如春陽秋露巍巍<lb/>
　蕩蕩恢漢髙大度撫兹庻事如履薄臨深戰戰慄慄<lb/>
　用周文小心詩曰不識不知書曰無偏無黨一彼此<lb/>
　於胸臆捐好惡於心想衆棄而後加刑衆悦而後命<lb/>
　賞弱其强而治其亂伸其屈而直其枉故曰如衡如<lb/>
　石不定物以數物之懸者輕重自見如水如鏡不示<lb/>
<pb n="KR3a0109_WYG_007-10a"/>
　物以形物之鑒者妍媸自生勿渾渾而濁勿皎皎而<lb/>
　清勿汶汶而闇勿察察而眀雖冕旒蔽目而視於未<lb/>
　形雖黈纊塞耳而聽於無聲縱心於湛然之域遊神<lb/>
　於至道之精扣之者應洪纎而效響酌之者隨深淺<lb/>
　而皆盈故曰天之清地之寜王之貞四時不言而代<lb/>
　序萬物無為而受成豈知帝有其力而天下和平吾<lb/>
　王撥亂戡以智力民懼其威未懐其徳我皇撫運扇<lb/>
　以淳風民懐其始未保其終爰述金鏡窮理盡性使<lb/>
<pb n="KR3a0109_WYG_007-10b"/>
　人以心應言以行包括治體抑揚詞令天下為公一<lb/>
　人有慶開羅起祝援琴命詩一日二日念兹在兹惟<lb/>
　人所召自天祐之諍臣司直敢告前疑<lb/>
　舊唐書魏徴曰臣聞求木之長者必固其根本欲流<lb/>
　之逺者必浚其泉源思國之安者必積其徳義源不<lb/>
　浚而望流之逺根不固而求木之長徳不厚而思國<lb/>
　之安臣雖下愚知其不可而况於眀哲乎人君當神<lb/>
　器之重居域中之大不念居安思危戒奢以儉斯亦<lb/>
<pb n="KR3a0109_WYG_007-11a"/>
　伐根以求木茂塞源而欲流長也凡昔元首承天景<lb/>
　命善始者實繁克終者葢寡豈取之易守之難乎葢<lb/>
　在殷憂必竭誠以待下既得志則縱情以傲物竭誠<lb/>
　則胡越為一體傲物則骨肉為行路雖董之以嚴刑<lb/>
　振之以威怒終茍免而不懐仁貌恭而不心服怨不<lb/>
　在大可畏惟人載舟覆舟所宜深慎誠能見可欲則<lb/>
　思知足以自戒將有為則思知止以安人念髙危則<lb/>
　思謙沖而自牧懼滿盈則思江海下百川樂盤遊則<lb/>
<pb n="KR3a0109_WYG_007-11b"/>
　思三驅以為度憂懈怠則思慎始而敬終慮壅蔽則思<lb/>
　虚心以納下懼讒邪則思正身以黜惡恩所加則思<lb/>
　無因喜而謬賞罰所及則思無以怒而濫刑總此十<lb/>
　思𢎞兹九徳簡能而任之擇善而從之則智者盡其<lb/>
　謀勇者竭其力仁者播其惠信者効其忠文武並用<lb/>
　垂拱而治何必勞神苦思代百司之職役哉<lb/>
　又曰省畋遊之娛息靡麗之作罷不急之務慎偏聽<lb/>
　之怒近忠厚逺便佞杜悦耳之邪説聽苦口之忠言<lb/>
<pb n="KR3a0109_WYG_007-12a"/>
　去易進之人賤難得之貨採堯舜之誹謗追禹湯之<lb/>
　罪已惜十家之産順百姓之心近取諸身恕以待物<lb/>
　思勞謙以受益不自滿以招損有動則庶類以和出<lb/>
　言而千里斯應超上徳於前載樹風聲於後昆此聖<lb/>
　哲之宏規帝王之盛業能事斯畢在於慎守而已<lb/>
　又曰君能盡禮臣能納忠必在於内外無私上下相<lb/>
　信上不信則無以使下下不信則無以事上信之為<lb/>
　義大矣哉故自天祐之吉無不利<lb/>
<pb n="KR3a0109_WYG_007-12b"/>
　岑文本曰覽古今之事察安危之機上以社稷為重<lb/>
　下以億兆在念眀選舉慎賞罰進賢才退不肖聞過<lb/>
　即改從諫如流為善在於不疑出令期於必信頤神<lb/>
　養性省畋遊之娛去奢崇儉省工役之費務静方内<lb/>
　而不求闢土載<graphic n="KR1060" url="https://raw.githubusercontent.com/kanripo/KR-Gaiji/master/images/KR1060.png" mimeType="image/png"/>弓矢而無忘武備凡此數者思之<lb/>
　而不倦行之而不怠則至道之美與三五比隆億載<lb/>
　之祚隨天地長乆<lb/>
　又曰創撥亂之業其功既難守已成之基其道不易<lb/>
<pb n="KR3a0109_WYG_007-13a"/>
　故居安思危所以定其業也有始有卒所以隆其基<lb/>
　也<lb/>
　劉仁軌曰屋漏在上知之者在下愚夫之計擇之者<lb/>
　聖人是以周王詢於芻蕘殷后謀於版築故得享國<lb/>
　長乆傳祚無疆功宣清廟慶流後葉<lb/>
　姚班曰忠臣事君有犯而無隠眀主馭下納諫以進<lb/>
　徳故書云有言逆于志必求諸道有言順于志必求<lb/>
　諸非道<lb/>
<pb n="KR3a0109_WYG_007-13b"/>
　盧藏用曰刑獄不濫則人夀賦斂蠲省則人富法令<lb/>
　有常則國静賞罰得中則兵強<lb/>
　馬周曰臨天下者以人為本欲令百姓安樂惟在刺<lb/>
　史縣令縣令既衆不必皆賢若每州得良刺史則合<lb/>
　境蘇息<lb/>
　資治通鑑陳子昻曰尚徳行者必無凶險之類務公<lb/>
　正者必無邪佞之朋保廉節者必憎貪冒之黨有信<lb/>
　義者必訾茍且之徒此天地之性物類之情其理自然<lb/>
<pb n="KR3a0109_WYG_007-14a"/>
　不可改易<lb/>
　吳兢曰以一人之意綜萬方之政明有所難燭智有<lb/>
　所難周上心未喻於下下情未逹於上惟以虚受人<lb/>
　博覽兼聽使深者不隠逺者不塞所謂明四目逹四<lb/>
　聰也<lb/>
　李絳曰人臣進言於上豈易哉君有雷霆之威彼晝<lb/>
　度夜思始欲存十事俄而去五六及將以聞則又憚<lb/>
　而削其半故上逹者止十之二耳雖開納奨勵尚恐<lb/>
<pb n="KR3a0109_WYG_007-14b"/>
　不至若譴訶之使直士杜口非社稷利也<lb/>
　唐文陸贄曰君天下者必以天下之心為心而不私<lb/>
　其心以天下之耳目為耳目而不私其耳目故能通<lb/>
　天下之志盡天下之情夫以天下之心為心則我之<lb/>
　好惡乃天下之好惡也是以惡者無謬好者不邪以<lb/>
　天下之耳目為耳目則天下之聰明皆我之聰眀也<lb/>
　是以眀無不鑒聰無不聞<lb/>
　又曰君人之道子育為心雖深居九重而慮周四表<lb/>
<pb n="KR3a0109_WYG_007-15a"/>
　雖恒處安樂而憂及困窮近取諸身如一體之於四<lb/>
　支其疾病無不恤也逺取諸物如兩曜之於萬類其<lb/>
　鑒照無不均也故時有豐凶而人無流亡恃天聽之<lb/>
　必聞知上澤之將至也<lb/>
　又曰總天下之智以助聰明順天下之心以施教令<lb/>
　則君臣同志何有不從逺邇歸心無思不服<lb/>
　又曰人之所助在乎信信之所立由乎誠守誠於中<lb/>
　然後俾衆無惑存信於已可以教人不欺<lb/>
<pb n="KR3a0109_WYG_007-15b"/>
　又曰天之視聽皆因乎人天降菑祥皆考其徳非於<lb/>
　人事之外别有天命也人事著於下而天命降於上<lb/>
　天人之間影響相凖<lb/>
　又曰聖人制事必度物宜尊者領其要卑者任其詳<lb/>
　是以人主擇輔臣輔臣擇庶長庶長擇佐僚所任愈<lb/>
　崇故所擇愈少進不失倫選不失類以類則詳知實<lb/>
　行有倫則杜絶徼求是故選自卑逺始升於朝者各<lb/>
　委長吏任舉之則下無遺賢矣寘於周行既任以事<lb/>
<pb n="KR3a0109_WYG_007-16a"/>
　者乃使宰臣序進之則朝無曠職矣才徳兼茂歴試<lb/>
　不渝者然後人主倚任之則海内無遺士矣<lb/>
　又曰覈才馭吏有三術焉一曰㧞擢以旌其異能二<lb/>
　曰黜罷以糾其失職三曰序進以謹其守常如此則<lb/>
　髙課者驟升無庸者亟退其餘績非出類守不敗官<lb/>
　則循以常資約以定限故得殊才不滯庻品有倫<lb/>
　又曰君人者以衆智為智以衆心為心恒恐一夫不<lb/>
　盡其情一事不得其理孜孜訪納惟善是求<lb/>
<pb n="KR3a0109_WYG_007-16b"/>
　又曰仲尼謂人情者聖王之田言道理所由生也萬<lb/>
　化所繫必因人情情有通塞故否泰生情有厚薄故<lb/>
　損益生通天下之情者莫智於聖人盡聖人之心者<lb/>
　莫深於易象乾下坤上則曰泰坤下乾上則曰否損<lb/>
　上益下則曰益損下益上則曰損葢氣不交則庻物<lb/>
　不育情不交則萬邦不和天氣下降地氣上騰然後<lb/>
　歳功成君澤下流臣誠上逹然後理道立損益之義<lb/>
　亦由是焉<lb/>
<pb n="KR3a0109_WYG_007-17a"/>
　又曰聖人之於愛才不惟側席求思而已乃復引進<lb/>
　以崇其術業歴試以發其器能旌善以重其言優禄<lb/>
　以全其操歳月積乆聲實並豐列之於朝則王室尊<lb/>
　分之於土則藩鎮重葢人皆含靈惟所誘致如玉之<lb/>
　在璞抵擲則瓦石追琢則圭璋如水之發源壅閼則<lb/>
　汚泥疏濬則川沼<lb/>
　又曰求善若不及用之懼不周如梓人之任材曲直<lb/>
　當分如滄海之歸水洪涓必容不抉瑕不求備不以<lb/>
<pb n="KR3a0109_WYG_007-17b"/>
　人廢舉不以已格人聞其才必試以事能其事乃進<lb/>
　以班自無不用之材亦無不實之舉<lb/>
　又曰接下之道待之以禮煦之以和虚心以盡其言<lb/>
　端意以詳其理不形好惡以招謟不大聲色以示威<lb/>
　如權衡之懸不作其輕重故輕重自辨無從而詐也<lb/>
　如水鏡之設無意於妍媸而妍媸自彰莫得而怨也<lb/>
　又曰求才貴廣考課貴精求廣在於各舉所知貴精<lb/>
　在於按名責實<lb/>
<pb n="KR3a0109_WYG_007-18a"/>
　又曰推誠之道在彰信在任人彰信不在於盡言貴<lb/>
　出言則可復任人不可以無擇貴已擇則不疑言而<lb/>
　必誠然後可求人之聽命任而勿貳然後可責人以<lb/>
　成功<lb/>
　又曰以能改其過為善以得聞其過為眀故諫者多<lb/>
　表我之能好諫者直示我之能賢諫者狂誣眀我之<lb/>
　能恕諫者漏泄彰我之能從有一於斯皆為盛徳是<lb/>
　則人君之與諫者交相益之道也<lb/>
<pb n="KR3a0109_WYG_007-18b"/>
　又曰言或乖宜可引過以改其言而不可茍任或乖<lb/>
　當可求賢以代其任而不可疑<lb/>
　又曰王者爵人必於朝刑人必於市言與衆共之奨<lb/>
　而不言其善斯謂曲貸罰而不書其惡斯謂中傷曲<lb/>
　貸則授受不眀而私幸之門啟中傷則枉直無辨而<lb/>
　讒間之道行可不慎哉<lb/>
　白居易曰聖人之為治豈盡得賢而用之乎豈盡知<lb/>
　不肖而去之乎将在乎秉其樞操其要剗邪為正變<lb/>
<pb n="KR3a0109_WYG_007-19a"/>
　觚為圓能使善之必遷不謂善之盡有能使惡之必<lb/>
　改不謂惡之盡無成此功者非他懲勸之所致也<lb/>
　劉蕡曰刺史之任治亂之根本繫焉朝廷之法制在<lb/>
　焉權可以御豪彊恩可以惠孤寡强可以禦姦宼政<lb/>
　可以移風俗茍無治人之術者不當任此官<lb/>
　李徳裕曰致理之要在於辨羣臣之邪正夫邪正二<lb/>
　者勢不相合正人指邪人為邪邪人亦指正人為邪<lb/>
　人主辨之甚難<lb/>
<pb n="KR3a0109_WYG_007-19b"/>
　又曰人君拒諫有二一曰生於愛名二曰不能去欲<lb/>
　唯英主能從諫何者自知功徳及人逺矣雖有小過<lb/>
　不諱人言也<lb/>
　　　宋<lb/>
　王昭素曰治世莫若愛民飬身莫若寡欲<lb/>
　錢若水曰髙尚之士不以名位為光寵忠正之士不<lb/>
　以窮逹易志操其以爵禄位遇之故而效忠於上中<lb/>
　人以下者之所為也<lb/>
<pb n="KR3a0109_WYG_007-20a"/>
　田錫曰謀慮者斷之始勇敢者斷之用若謀慮未精<lb/>
　成敗未盡見情偽未洞知而不忍小忿小恥卒然奮<lb/>
　發自謂決斷斯乃剛愎而趨敗也安得謂之斷哉葢<lb/>
　謀熟而後斷則大功隨之而興智淺而言斷則大患<lb/>
　亦隨之而起故智與斷在乎兼備也<lb/>
　張詠曰事君者廉不言貧勤不言苦忠不言已效功<lb/>
　不言已能可以事君矣<lb/>
　王曽曰人臣章奏不可擇利近名湏純意於國事又<lb/>
<pb n="KR3a0109_WYG_007-20b"/>
　曰用賢人主之事薦人而使之知是徇私市恩也<lb/>
　杜衍曰歳有豐凶榖有貴賤豪商大賈乘時收賤水<lb/>
　旱之歳則閉糴髙價以圖厚利故常平之法必量户<lb/>
　口衆寡出納無壅増損有宜且嚴賞罰課官吏禁借<lb/>
　以規利者然後民受其益<lb/>
　范仲淹曰朝廷清要之位覬覦者衆必審賢以與之<lb/>
　賢傑之材讒疾者衆必先時以辨之聖主眀王常精<lb/>
　意於求賢不勞慮於臨事精意求賢則聰眀自廣勞<lb/>
<pb n="KR3a0109_WYG_007-21a"/>
　心臨事則叢脞自困精而求之熟而觀之然後寘之<lb/>
　要地使竭力殫心則政成於下而柄歸於上始可以<lb/>
　言無為矣<lb/>
　又曰歳饑修城郭倉廒吏舍祠寺兼倡富民興築塘<lb/>
　堰可發有餘之財以惠貧民工技食力之人食於官<lb/>
　府私家者日數千百人並以贍其老弱救荒之政莫<lb/>
　大於此<lb/>
　又曰士當先天下之憂而憂後天下之樂而樂<lb/>
<pb n="KR3a0109_WYG_007-21b"/>
　又曰善養身者在康寜之時不謂終無疾病於是有<lb/>
　節宣方藥之備焉善安國者當太平之時不謂終無<lb/>
　危亂於是有教化經畧之備焉<lb/>
　又曰帝王爵以尚徳禄以報功未有賞其空言者<lb/>
　又曰凡密陳得失未可盡以為實當深究其宜<lb/>
　韓琦曰凡進言於君事不眀辨則忽而不聽論或過<lb/>
　當則激而不信當顧體酌宜主於理勝而以至誠將<lb/>
　之<lb/>
<pb n="KR3a0109_WYG_007-22a"/>
　又曰處事不可有心有心則擾<lb/>
　富弼曰人主好惡不可令人窺測可窺測則奸人得<lb/>
　以傅㑹當如天之鑒人善惡皆所自取然後誅賞隨<lb/>
　之則功罪皆得其實矣<lb/>
　包拯曰帝王行事但顧理道如何固不計其言之先<lb/>
　入後陳也必若主先入者以為是則姦罔之人逞其<lb/>
　敏㨗或巧中人或隂圖事惟恐居其後矣<lb/>
　又曰凡臣僚上言利害如可為經乆之制方許頒行<lb/>
<pb n="KR3a0109_WYG_007-22b"/>
　或小有異同非蠧政害民者不可數有更易如此則<lb/>
　法存畫一民有定志<lb/>
　張方平曰古者合兵農而議政通文武以命官故苟<lb/>
　有制勝之術何必擊刺之利乃為武茍有經邦之道<lb/>
　何必章句之學乃為文<lb/>
　蔡襄曰箴闕失獻眀謨擿回邪擊權倖諫官之職也<lb/>
　邪人惡之必曰好名以彰君過夫忠臣務盡其心事<lb/>
　有必需切直者則極論之人主從而行之適以見從<lb/>
<pb n="KR3a0109_WYG_007-23a"/>
　諫之美所謂好名以彰君過則巧佞者所為耳於事<lb/>
　之難言者喑而不言擇其所無忤者言之就令不行<lb/>
　不復再議退而曰其事我嘗言之矣此之謂好名也<lb/>
　且事有缺失諫官最為近密如不盡言人主何從知<lb/>
　而改之傳之天下後世終以為過此正所謂彰君過<lb/>
　也惟眀君能察忠臣巧佞之分則聰眀廣而利害悉<lb/>
　矣<lb/>
　蘇舜欽曰四海至逺民有隠情不可以徧照故博采<lb/>
<pb n="KR3a0109_WYG_007-23b"/>
　愚賤之言而擇用之萬幾至煩事有習弊不可以獨<lb/>
　覽故詳察衆多之議以更張之然後朝無遺政物無<lb/>
　遁情<lb/>
　又曰惟誠可以應上天惟實可以安下民<lb/>
　滕甫曰君子無黨辟之草木綢繆相附者必蔓草非<lb/>
　松栢也朝廷無黨雖中主可以濟不然雖上聖亦難<lb/>
　之<lb/>
　程子曰欲當大任湏是篤實<lb/>
<pb n="KR3a0109_WYG_007-24a"/>
　又曰善言治者必以成就人材為急務人材不足雖<lb/>
　有良法孰與行之<lb/>
　又曰天下之事湏才與至誠合一方有濟<lb/>
　司馬光曰人君之大徳有三曰仁曰眀曰武仁非姑<lb/>
　息之謂修政治養百姓利萬物此人君之仁也眀非<lb/>
　伺察之謂知道義識安危别賢愚辨是非此人君之<lb/>
　眀也武非彊亢之謂惟道所在斷之不疑姦不能惑<lb/>
　佞不能移此人君之武也<lb/>
<pb n="KR3a0109_WYG_007-24b"/>
　又曰水未至而虚為之防水雖不至亦無所害謂水<lb/>
　不足憂而不為之防一旦水至則防無所及矣故君<lb/>
　子貴於思患而豫防之也<lb/>
　又曰王者以天下為家無有逺邇當視之如一不可<lb/>
　使惻隐之心止於目前而已<lb/>
　又曰人君不行無功之賞則羣下勸人臣不受非分<lb/>
　之賜則廉恥立<lb/>
　又曰國家必先實而後文安國家利百姓仁之實也<lb/>
<pb n="KR3a0109_WYG_007-25a"/>
　保基緒傳子孫孝之實也辨貴賤立綱紀禮之實也<lb/>
　和上下親逺邇樂之實也決是非眀好惡政之實也<lb/>
　詰姦邪禁暴亂刑之實也察言行試政事求賢之實<lb/>
　也量材能課功状審官之實也詢安危訪治亂納諫<lb/>
　之實也選勇果習戰鬭治兵之實也實之不存雖文<lb/>
　之盛美無益也故必撥去浮文悉敦本實選任良吏<lb/>
　以子惠庶民深謀逺慮以保安宗廟張布綱紀使下<lb/>
　無覦心和厚風俗使人無離怨别白是非使萬事得<lb/>
<pb n="KR3a0109_WYG_007-25b"/>
　正誅鋤姦惡使威令必行取有益罷無用使野無遺<lb/>
　賢進有功退不職使朝無曠官察讜言考得失使謀<lb/>
　無不盡擇智將練勇士使征無不服則國家安若泰<lb/>
　山又何貴文采之飾哉<lb/>
　又曰人之材性各有短長人君當量能授官人臣當<lb/>
　陳力就列如此則事無曠廢上下得宜<lb/>
　又曰古者諫無官自公卿大夫至於工商無不得諫<lb/>
　者漢興以來始置官夫以天下之大四海之衆得失<lb/>
<pb n="KR3a0109_WYG_007-26a"/>
　利病萃於一官使言之其為任亦重矣居是官者當<lb/>
　志其大舍其細先其急後其緩專利國家而不為身<lb/>
　謀彼汲汲於名者猶汲汲於利也其間相去何逺哉<lb/>
　又曰爵禄者天下之爵禄非以厚所喜也刑罰者天<lb/>
　下之刑罰非以快所怒也是故古者爵人必與士共<lb/>
　之刑人必與衆棄之眀不敢以已之私心葢天下之<lb/>
　公議也<lb/>
　又曰聖帝眀王聞人之言則能識其是非故謂之聰<lb/>
<pb n="KR3a0109_WYG_007-26b"/>
　觀人之行則能察其邪正故謂之眀取是而捨非誅<lb/>
　邪而用正確然無所疑故謂之斷誅一不善而天下<lb/>
　不善者皆懼故謂之威賞一有功而天下有功者皆<lb/>
　喜故謂之福<lb/>
　又曰右人有言曰謀之在多斷之在獨謀之多故可<lb/>
　以觀利害之極致斷之獨故可以定天下之是非<lb/>
　又曰馭下之道恩過則驕驕則不可不戢之以威威<lb/>
　過則怨怨則不可不施之以恩恩威之道聖人所以<lb/>
<pb n="KR3a0109_WYG_007-27a"/>
　制世御俗猶天地之有隂陽損之益之不失中和以<lb/>
　生成萬物者也恩雖至厚而人不敢妬者何也衆人<lb/>
　之所與也罰雖至重而人無所怨者何也衆人之所<lb/>
　惡也<lb/>
　又曰王者撫有四海君臨億兆若事無巨細皆以身<lb/>
　親之則所得至寡所失至多矣古語有之曰察目睫<lb/>
　者不能見百歩察百歩者亦不能見目睫非不欲兼<lb/>
　之勢不可也是以眀王總其大體執其樞要精選賢<lb/>
<pb n="KR3a0109_WYG_007-27b"/>
　能任以百職有功者賞有罪者誅故處躬不勞而收<lb/>
　功甚大<lb/>
　又曰人臣之進言者捨其急而議其緩則言益繁而<lb/>
　用益寡矣人君之納聽者忽其大而謹其細則心益<lb/>
　勞而功益淺矣<lb/>
　又曰采名而不責實則天下飾名以希功按法而不<lb/>
　求情則天下巧文以避罪<lb/>
　又曰為人君者灑濯其心至公至正審察善惡眀辨<lb/>
<pb n="KR3a0109_WYG_007-28a"/>
　是非忠信者雖有怨讎而必用姦回者雖有私恩而<lb/>
　必誅是以羣臣曉然各知所守一心同徳以事其上<lb/>
　又曰為政有體治事有要以一人之智力兼天下之<lb/>
　衆務欲物物而知之日亦不給矣是故尊者治衆卑<lb/>
　者治寡治衆者事不得不約治寡者事不得不詳約<lb/>
　則舉其大詳則盡其細此自然之勢也<lb/>
　又曰眀主之不妄賞賜非吝之也誠以賜一無功則<lb/>
　天下無功之人皆有邀覬之心有功之人皆懐怨望<lb/>
<pb n="KR3a0109_WYG_007-28b"/>
　惟無功者不能得然後有功者勸<lb/>
　又曰夫水之微也捧土可塞及其盛也漂木石沒邱<lb/>
　陵火之微也勺水可滅及其盛也焦都邑燔山林故<lb/>
　治之於微則用力寡而功多治之於盛則用力多而<lb/>
　功寡聖帝眀王皆銷惡於未萌弭禍於未形是以天<lb/>
　下隂被其澤而莫知所以然也顧未然之言嘗見棄<lb/>
　忽及其已然又無所及夫宴安怠惰肇荒淫之基竒<lb/>
　巧珍玩發奢侈之端甘言卑詞啟僥倖之塗附耳屏<lb/>
<pb n="KR3a0109_WYG_007-29a"/>
　語開讒賊之門不惜名器導僭偪之源假借威福授<lb/>
　凌奪之柄凡此六者其初甚微朝夕狎玩未嘗甚害<lb/>
　日滋月益遂至深固比知而革之則用力百倍矣<lb/>
　又曰眀君之於聽納無彼無我無親無疎無先無後<lb/>
　惟其是而已矣若重我所有而輕彼所陳信其所親<lb/>
　而疑其所賤主先入之言而拒後來之議則雖有是<lb/>
　者亦不可得而見矣<lb/>
　范鎮曰人臣言事當論其是非不當問其難易<lb/>
<pb n="KR3a0109_WYG_007-29b"/>
　呂公著曰人主延見羣臣論及人物之臧否尤宜謹宻<lb/>
　茍有未至則人臣悼後害之及念失身之戒而不敢<lb/>
　盡其所言矣<lb/>
　蘇洵曰法不足以制天下以法制天下法之所不及<lb/>
　天下斯欺之矣故先王本之以至誠使天下所以不<lb/>
　吾欺者未必皆吾法之所能禁亦其中有所不忍而<lb/>
　已<lb/>
　蘇軾曰事慎重則必成輕發則多敗慎重者始若怯<lb/>
<pb n="KR3a0109_WYG_007-30a"/>
　終必勇輕發者始若勇終必怯<lb/>
　又曰救災恤患尤當在早若災傷之民救之於未飢<lb/>
　則用物約而所及廣不過寛減上供糶賣常平官無<lb/>
　大失而人人受賜若救之於已饑則用物博而所及<lb/>
　微雖大發倉庫虧損課利官為之困而已飢之民終<lb/>
　多死亡<lb/>
　又曰以寛得愛愛止於一時以嚴得畏畏止於力之<lb/>
　所及故寛而見畏嚴而見愛皆聖賢之難事<lb/>
<pb n="KR3a0109_WYG_007-30b"/>
　蘇轍曰薄賦歛散蓄聚若以致貧而民安其生盜賊<lb/>
　不作縣官食租衣税廪有餘粟帑有餘帛乆而不勝<lb/>
　其富也厚賦歛奪民利若以致富而民所入有限所<lb/>
　害無窮乆而不勝其貧也<lb/>
　又曰帝王之治必先正風俗風俗既正中人以下皆<lb/>
　自勉以為善風俗既敗中人以下皆自棄而為惡中<lb/>
　人自勉於善則人主耳目衆多易與為治中人自棄<lb/>
　於惡則臣下朋黨比附易以為非<lb/>
<pb n="KR3a0109_WYG_007-31a"/>
　　又曰天下之患常伏於其所偏重故内重則為内憂<lb/>
　　外重則為外患<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0109_WYG_007-31b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
欽定執中成憲卷七<lb/>
</p>
<p>
</p>
  </div>
<div> <lb/>
    <p>
<pb n="KR3a0109_WYG_008-1a"/>
　欽定四庫全書<lb/>
欽定執中成憲卷八<lb/>
　　　　宋<lb/>
　　范純仁曰博覽羣䇿通逹下情使四方利病必聞羣<lb/>
　　下之能否皆見然後可以布順民之政恢太平之風<lb/>
　　又曰道逺者理當馴政事大者不可速成人才不可<lb/>
　　以急求積弊不可以頓革道不馴致則有揠苖之患<lb/>
　　事欲速成則有不逹之憂人急求則才佞進而巧偽<lb/>
<pb n="KR3a0109_WYG_008-1b"/>
　　生弊頓革則人情擾而怨憤作<lb/>
　　程子曰養民者以愛其力為本民力足則生養遂然<lb/>
　　後教化可行風俗可美是故善為政者必重民力<lb/>
　　又曰聖人為戒必於方盛之時方盛慮衰則可以防<lb/>
　　其滿極而圖其永乆至於既衰而後戒則無及矣<lb/>
　　又曰王者奉若天道動無非天者命則天命也討則<lb/>
　　天討也盡天道者王道也<lb/>
　　又曰任人之道以慎擇為本擇之慎故信之篤信之<lb/>
<pb n="KR3a0109_WYG_008-2a"/>
　篤故任之專擇之慎則必得其賢信之篤則人致其<lb/>
　誠任之專則得盡其才<lb/>
　又曰雖公天下事若用私意為之便是私<lb/>
　又曰天地之生萬物之成合而後遂天下國家至於<lb/>
　事為之末所以不遂者由不合也所以不合者由有<lb/>
　間也故間隔者天下之大害聖王之必去也<lb/>
　又曰以含容之量施剛果之用乃聖賢之為也<lb/>
　又曰朝廷之上推賢援能者登進之蔽賢自任者疎<lb/>
<pb n="KR3a0109_WYG_008-2b"/>
　逺之自然天下嚮風以薦逹為急務搜拔既廣則士<lb/>
　益貴而守益堅亷耻格而風俗厚矣<lb/>
　又曰王道如砥本乎人情出乎禮義若履大路而行<lb/>
　無復回曲<lb/>
　又曰凡避嫌者皆内有不足處所為誠公矣何嫌之<lb/>
　足避乎<lb/>
　又曰事以急而敗者十常七八<lb/>
　又曰事君者知人主不當自聖則不為諂諛之言知<lb/>
<pb n="KR3a0109_WYG_008-3a"/>
　人臣義無私交則不為阿黨之計<lb/>
　又曰人臣之義位愈髙而思所以報國者當愈勤張<lb/>
　子曰以責人之心責已則盡道以愛已之心愛人則<lb/>
　盡仁<lb/>
　又曰心既虚則公平公平則是非較然易見當為不<lb/>
　當為之事自知<lb/>
　又曰當為而為之雖殺人皆義也有心為之雖善皆<lb/>
　私也<lb/>
<pb n="KR3a0109_WYG_008-3b"/>
　劉摯曰小人之才非不足用特心之所向不在乎義<lb/>
　故希賞之志每在事先奉公之心每在私後<lb/>
　范祖禹曰當食則思天下有饑而不得食者當衣則<lb/>
　思天下有寒而不得衣者於凡事莫不皆然推至誠<lb/>
　以召和氣庻幾皇天報應降豐年之祥使百姓皆家<lb/>
　給人足矣<lb/>
　又曰古之賢君聞有災害惟責人之不言其救災惟<lb/>
　恐不及於事不徒專信守臣奏報恐言者之小其事<lb/>
<pb n="KR3a0109_WYG_008-4a"/>
　以緩君心之憂也<lb/>
　又曰凡事言於未然則誠為過及其己然則又無所<lb/>
　及人君寧受未然之言勿遺無及之悔<lb/>
　彭汝礪曰凡國之政教刑禁之要宜以時布於州縣<lb/>
　鄉保使有司讀諭而教之其言如是則其法如是其<lb/>
　罪如是則其刑如是使天下之民知天子所以教愛<lb/>
　之如此而得有所避也刑可得而省矣<lb/>
　王居正曰論節損者當知隨時以省事不在隨事以<lb/>
<pb n="KR3a0109_WYG_008-4b"/>
　省費雖一切減半計其實未嘗不重費也惟計百事<lb/>
　之實而論定之茍非禦寇備敵賑恤百姓皆從姑置<lb/>
　則費省而國裕矣<lb/>
　吕中曰任用大臣必擇徳望與才智兼備者有才智<lb/>
　而無徳望以鎮之則未足以服天下之心有徳望而<lb/>
　無才智以充之則未足以濟天下之事<lb/>
　李新曰天下之事莫尚於宻聖人之功無易於勤尚<lb/>
　宻則無敗事貴勤則無棄功<lb/>
<pb n="KR3a0109_WYG_008-5a"/>
　李綱曰人臣之言不激切不足以動主聴而激切則<lb/>
　有過當之患人主之聴不廣大不足以盡人言而廣<lb/>
　大則有紛擾之患故辭順理直而匪訐者言之善也<lb/>
　博詢精考而不惑者聴之公也<lb/>
　又曰孝子之於親豈必待其愛而後孝忠臣之於君<lb/>
　豈必待其信而後忠哉亦自盡其誠而已<lb/>
　又曰凡所施為勿太遽以致騷擾勿太緩以失機㑹則<lb/>
　事得其序不擾而辦天下無不可為之事亦無不可為<lb/>
<pb n="KR3a0109_WYG_008-5b"/>
　之時惟失其時則患之小者日益大事之易者日益難<lb/>
　又曰興衰撥亂之主非英哲不足以當之英則用心<lb/>
　剛足以涖大事而不為小故之所揺哲則見善明足<lb/>
　以任君子而不為小人之所間<lb/>
　楊時曰天下重任非狷忿褊迫者所能勝也狷忿褊<lb/>
　迫臨大事不能無輕動輕動則失事機難與成功<lb/>
　又曰君臣相與之際當以誠意為主<lb/>
　胡安國曰聖人心無偏繫如鏡之無妍醜也因事物<lb/>
<pb n="KR3a0109_WYG_008-6a"/>
　善惡而施褒貶賞罰焉不期公而自公爾<lb/>
　岳飛曰文臣不愛錢武臣不惜死天下太平矣<lb/>
　范成大曰克知灼見知人之眀也其次莫若公公非<lb/>
　即眀而可以生眀葢去胸中之私喜怒用天下之公<lb/>
　是非以進退天下之才斯十得八九矣<lb/>
　羅從彦曰立朝之士當愛君如愛父愛國如愛家愛<lb/>
　民如愛子然三者未嘗不相因也凡人愛君則必愛<lb/>
　國愛國則必愛民未有以君為心而不以民為心者<lb/>
<pb n="KR3a0109_WYG_008-6b"/>
　又曰教化者朝廷之先務亷恥者士人之美節風俗<lb/>
　者天下之大事朝廷有敎化則士人有廉恥士人有<lb/>
　亷恥則天下有風俗<lb/>
　又曰朝廷之法不可不嚴有司行法不可不恕不嚴<lb/>
　則不足以禁天下之惡不恕則不足以通天下之情<lb/>
　王十朋曰財有限而用無窮生財不如節財省用斯<lb/>
　能足用<lb/>
　朱子曰天生一世人才自足一世之用但有聖賢之<lb/>
<pb n="KR3a0109_WYG_008-7a"/>
　君在上熏蒸陶冶中材以下自能改變以其平日為<lb/>
　已之心為公家辦事自然修舉<lb/>
　又曰今人説輕刑者只見所犯之人為可憫如刼盜<lb/>
　殺人人多為之求生殊不念死者無辜是知為盜賊<lb/>
　計而不為良民計也<lb/>
　又曰為政必有規矩使奸胥猾吏不得行其私然後<lb/>
　刑罰可省賦歛可薄<lb/>
　又曰天下之事有緩急之勢朝廷之政有緩急之宜<lb/>
<pb n="KR3a0109_WYG_008-7b"/>
　當緩而急則繁細苛察無以存大體而朝廷之氣為<lb/>
　之不舒當急而緩則怠慢廢弛無以赴事機而天下之<lb/>
　事日入於壊<lb/>
　又曰愛人必先節用葢國家財用皆出於民如有不<lb/>
　節而用度或闕則横賦暴歛必将有及於下者<lb/>
　又曰凡人胸次煩擾則愈見昏昧中有定止則自然<lb/>
　光眀<lb/>
　又曰聖人之心涵育發生真與天地同徳而物或自<lb/>
<pb n="KR3a0109_WYG_008-8a"/>
　逆於理以干天誅則夫輕重取舍之間自有決然不<lb/>
　易之理其宥過非私恩其刑故非私怒罪疑而輕非<lb/>
　姑息功疑而重非過子如天地四時之運寒凉肅殺<lb/>
　常居其半而涵養發生之心未始不流行乎其間<lb/>
　又曰修徳之實在乎去人欲存天理人欲不必聲色貨<lb/>
　利之娛宮室觀遊之侈也但存諸心者小失其正便<lb/>
　是人欲必也存祗懼之心以畏天擴寛𢎞之度以盡<lb/>
　下不敢自是而欲人必已同不徇偏見而謂衆無足<lb/>
<pb n="KR3a0109_WYG_008-8b"/>
　取出入起居發號施令念兹在兹不敢忘怠而又擇<lb/>
　端人正士剛眀忠直能盡言極諫者與居左右務使<lb/>
　此心虚眀廣大平正中和表裏洞然無一毫私意之<lb/>
　累然後為徳之修而上可以格天下可以感人凡所<lb/>
　欲為無不如志<lb/>
　又曰集衆思者易為力專已智者難為功<lb/>
　又曰聖人之心雖曰好賞而不能賞無功之士雖曰<lb/>
　惡刑而不敢縱有罪之人茍功罪之實曉然而無疑<lb/>
<pb n="KR3a0109_WYG_008-9a"/>
　則雖欲輕之重之而不可得是乃所以為平也<lb/>
　又曰當官勿避事亦勿侵事<lb/>
　又曰天下非艱難多事之可憂而宴安酖毒之可畏<lb/>
　政使功成治定無一事可為尚當朝兢夕惕居安慮<lb/>
　危而不可以少怠<lb/>
　又曰朝廷設官求賢故在上者不當以請托而薦人<lb/>
　士人當有禮義亷恥故在下者不當自衒鬻而求薦<lb/>
　又曰獄事人命所繫尤當盡心近世流俗惑於隂徳<lb/>
<pb n="KR3a0109_WYG_008-9b"/>
　之論多以縱出有罪為能而不思善良之無告此最<lb/>
　弊事不可不戒然哀矜勿喜之心則不可無也<lb/>
　張栻曰人君事天宜求諸視聽言動之間一念纔是<lb/>
　便是上帝鑒觀一念纔不是便是上帝震怒<lb/>
　又曰胸中着一寛字寛必有弊着一猛字猛必有弊<lb/>
　處事當如持衡髙者抑之低者揚之則常平矣<lb/>
　又曰壅蔽者天下之大患也去之之道莫先於虚已<lb/>
　莫要於任賢虚已則壅蔽消於内任賢則壅蔽撤於<lb/>
<pb n="KR3a0109_WYG_008-10a"/>
　外内外無蔽而下情畢通矣<lb/>
　又曰治獄所以不得其平者葢由矜智巧以為聰眀<lb/>
　持姑息以惠姦慝上則視大官之趨向而重輕在手<lb/>
　下則惑胥吏之浮言而二三其心不盡其情而一以<lb/>
　威怵之不原其初而一以法繩之如是而能得其平<lb/>
　者寡矣<lb/>
　呂祖謙曰宴安者衆惡之門也賢者入之而愚眀者<lb/>
　入之而昏剛者入之而懦潔者入之而汙豈不甚可<lb/>
<pb n="KR3a0109_WYG_008-10b"/>
　畏耶<lb/>
　又曰百種巧偽不如一實反復變詐不如慎始防人<lb/>
　猜疑不如自慎智數周密不如省事不易之道也<lb/>
　胡寅曰難强莫如怠心難制莫如欲心難降莫如驕<lb/>
　心難平莫如怒心難觧莫如疑心難正莫如偏心<lb/>
　魏了翁曰古之人君以天位為至艱至危如履虎尾<lb/>
　如蹈春氷如痌瘝乃身故無一時可縱弛無一事不<lb/>
　戒慎無一刻可暇逸無一息敢肆欲也自朝至昃兢<lb/>
<pb n="KR3a0109_WYG_008-11a"/>
　兢業業居内之日常少居外之時常多不獨勞於民<lb/>
　事葢亦所以養夀命之原保身以保民耳<lb/>
　陳傅良曰太虚清眀天之體也將以潤物則為雨露<lb/>
　將以動物則為風雷將以成物則為霜雪俄而開霽<lb/>
　天體湛然纖翳不留三光如故人主喜則為賞怒則<lb/>
　為刑刑賞既行更無凝滯心宇㤗定即天徳也<lb/>
　真徳秀曰公事在官是非有理輕重有法不可任已<lb/>
　私而咈公理亦不可屈公法以徇人情諸葛亮有言<lb/>
<pb n="KR3a0109_WYG_008-11b"/>
　我心如秤不能為人作輕重此有位之士所當法也<lb/>
　然人之情每以私勝公者葢徇貨賄則不能公任喜<lb/>
　怒則不能公黨親昵畏豪雄顧禍福計利害則皆不<lb/>
　能公殊不思是非之不可易者天理也輕重之不可<lb/>
　踰者國法也以是為非以非為是則逆乎天理矣以<lb/>
　輕為重以重為輕則違乎國法矣<lb/>
　又曰為大臣者必以羣下有言為救己之過而不以<lb/>
　為形己之短以為愛己而不以為輕己以為助己而<lb/>
<pb n="KR3a0109_WYG_008-12a"/>
　不以為異己然後能盡事物之理<lb/>
　又曰委任臣工君之大體躬親聽斷君之大權二義<lb/>
　竝行初不相悖<lb/>
　趙方曰催科不擾是催科中撫字刑罰不差是刑罰<lb/>
　中教化<lb/>
　崔與之曰天生人才自足以供一代之用惟辨其君<lb/>
　子小人而已<lb/>
　　　金<lb/>
<pb n="KR3a0109_WYG_008-12b"/>
　髙琪曰聖主以宗廟社稷為心法上天行健之義憂<lb/>
　勤庻政夙夜不遑乃太平之階也<lb/>
　石琚曰天子之富藏於天下正如泉源欲其流通耳<lb/>
　圖克坦鎰曰為政之要在正臣下之心凡行義無取者<lb/>
　抑而下之則趨向自正茍羣臣不眀禮義難以責小<lb/>
　民之從化<lb/>
　唐括安禮曰世無全才當廣取士之路而區别器使<lb/>
　之<lb/>
<pb n="KR3a0109_WYG_008-13a"/>
　元好問曰人習於惡勞事艱於慮始惟強也故能立<lb/>
　天下之懦惟堅也故能易天下之難<lb/>
　　　元<lb/>
　亷希憲曰丈夫見義勇為禍福無預於已謂臯夔稷<lb/>
　契伊傅周召為不可及是自棄也<lb/>
　喀喇托克托曰敬天莫先勤民民安其業則災沴自弭<lb/>
　奕赫抵雅爾丁曰讀律不能變通以適事宜譬之醫<lb/>
　者雖善方論而不能切脉用藥於疾痛奚益<lb/>
<pb n="KR3a0109_WYG_008-13b"/>
　許衡曰治人者法也守法者人也人法相維上安下<lb/>
　順則不勞而治<lb/>
　又曰古人舉賢不敢自名欲恩澤出於君也刑人亦<lb/>
　然不可使人知出於已如月星皆借日以為光與日<lb/>
　相逺則光盛猶臣逺於君則聲名大威權重及近日<lb/>
　却失其光臣道隂道理當如此<lb/>
　又曰人心猶印板然板本不差雖摹千萬本皆不差<lb/>
　本既差矣摹之於紙無不差者<lb/>
<pb n="KR3a0109_WYG_008-14a"/>
　又曰地力之生物有數人力之成物有限取之有度<lb/>
　用之有節則常足取之無度用之無節則常不足生<lb/>
　物之豐歉由天用物之多少由人<lb/>
　又曰推勘公事已得其情適當其法不旁求深入是<lb/>
　即利人也俗吏不逹此理專以出罪為心謂之隂徳<lb/>
　夫履正奉公嫉惡舉善人臣之道也有違於此則惡<lb/>
　者當害之而反利之善者當利之而反害之顯不能<lb/>
　逃其刑責幽不能欺於神眀隂徳何有焉<lb/>
<pb n="KR3a0109_WYG_008-14b"/>
　王鶚曰應天者惟以至誠拯民者莫如實惠<lb/>
　吳澄曰居官以亷為本然不眀則為吏所蔽雖亷何<lb/>
　補眀矣而其心不仁則深刻嚴酷縱其下漁獵躪躒<lb/>
　畧無惻隠之意或其心雖仁而短於裁決徒有仁心<lb/>
　而民不被其澤仁而不能故也或其才雖能而意之<lb/>
　所向不無少偏終亦不免於疵能而未公故也全此<lb/>
　五善乃可為官<lb/>
　又曰士大夫治官如治家則何事不可辦<lb/>
<pb n="KR3a0109_WYG_008-15a"/>
　又曰學以眀義理仕以行政事所眀者本所行者用<lb/>
　也本之所培者深則用之所逹者優<lb/>
　陳祐曰大臣貴和不貴同和於義則公道昭眀同於<lb/>
　利則私怨萌生<lb/>
　揭徯斯曰為政以儲才為要養之於位望未隆之先<lb/>
　而用之於經歴庻務之後則無失材廢事之患<lb/>
　余闕曰知祖宗得天下之難則必能求其所以得之<lb/>
　之道矣知其所以得天下之道則知所以保天下之<lb/>
<pb n="KR3a0109_WYG_008-15b"/>
　道矣孟子曰三代之得天下也以仁此祖宗得天下<lb/>
　之道也易曰何以守位曰仁此子孫保天下之道也<lb/>
　富珠哩翀曰聖人之治天下其為道也動與天準其為<lb/>
　法也燦若列星使民畏罪遷善而吏不敢舞智御人<lb/>
　葢鞭笞斧鉞與禮樂教化相為表裏及其至則民協<lb/>
　於中刑措不用道法本無二故也<lb/>
　陳天祥曰國家之與百姓上下如同一身民乃國之<lb/>
　血氣國乃民之膚體血氣完實則膚體康强未有耗<lb/>
<pb n="KR3a0109_WYG_008-16a"/>
　其血氣而能使膚體豐榮者是故民富則國富民貧<lb/>
　則國貧民安則國安民困則國困其理然也<lb/>
　　　眀<lb/>
　劉基曰夫將以一身統三軍者也三軍之耳目齊於<lb/>
　一人故耳齊則聰目齊則明心齊則一萬夫一力天<lb/>
　下無敵<lb/>
　宋濓曰天生烝民莫不有欲欲動情勝詭偽日滋强<lb/>
　暴縱其侵陵柔懦無以自立故聖人設刑憲以為之<lb/>
<pb n="KR3a0109_WYG_008-16b"/>
　防欲使惡者知懼而善者獲寜傳所謂獄者萬民之<lb/>
　命所恃以禁暴止邪養育羣生者也譬諸禾黍必刈<lb/>
　稂莠而後苖始茂茍梗化敗俗之徒不誅雖堯舜不<lb/>
　能以為治<lb/>
　王禕曰古今之變不同儀章制度不能久而無弊及<lb/>
　其既弊則必損益之以求其當審其宜而後可行而<lb/>
　其本在乎因天道順人情故禮之本所以合理也不<lb/>
　可不同禮之用所以適變也不必盡同<lb/>
<pb n="KR3a0109_WYG_008-17a"/>
　又曰人君莫先於法天道莫急於順人心法天道順<lb/>
　人心則存於心者自然忠厚施於政者自然廣大祈<lb/>
　天永命之道未有越此者<lb/>
　又曰法有定論而兵無常形出入離合動有節制向<lb/>
　背取舍各適事機非特人莫知吾之所以然雖吾亦<lb/>
　不能先必其所以然譬之槃之走丸丸走於槃縱横<lb/>
　圜直繫於臨時不可必知所可必知者丸之不能出<lb/>
　於槃也<lb/>
<pb n="KR3a0109_WYG_008-17b"/>
　方孝孺曰治天下有道仁義禮樂之謂也治天下有<lb/>
　法慶賞刑威之謂也古之為法者以仁義禮樂為榖<lb/>
　粟而以慶賞刑威為鹽醢故功成而民不病棄榖粟<lb/>
　而食鹽醢此亂之所由生也<lb/>
　又曰人君之學莫大於治心立政而治心之術有五<lb/>
　持敬以弭安肆之萌寡欲以遏侈縱之漸養慈愛之<lb/>
　端以充其仁伐驕泰之氣以固其守擇賢士自輔以<lb/>
　閑其邪五者立然後可以為政而為政之方有七眀<lb/>
<pb n="KR3a0109_WYG_008-18a"/>
　而不至於苛寛而不流於縱嚴而不近於刻仁而不<lb/>
　溺於無斷智而不入於詐妄納諫而能委任無逸而<lb/>
　能不變此為政之本也<lb/>
　于謙曰用兵之法不測如隂陽難知如鬼神貴在臨<lb/>
　期應變難以一定而求去來之間如飄風驟雨應敵<lb/>
　之餘非勇無以挫其鋒非智無以破其詐必謀勇兼<lb/>
　濟而後可以成功<lb/>
　又曰華夏蠻貊之人皆係朝廷赤子兵刑不得已而<lb/>
<pb n="KR3a0109_WYG_008-18b"/>
　施貴在恩威並行然後人無不服故防奸禦侮之道<lb/>
　固難一於招撫亦難專於誅殺葢可撫則撫可捕則<lb/>
　捕貴在相機而行隨宜而處也<lb/>
　薛瑄曰為政當以公平正大行之是非毁譽皆所不<lb/>
　恤必欲曲徇人情使人人譽悦則失公正之體非君<lb/>
　子之道也<lb/>
　又曰法立貴乎必行立而不行徒為虚文適足以啟<lb/>
　下人之玩<lb/>
<pb n="KR3a0109_WYG_008-19a"/>
　又曰世有賣法以求賄者此誠何心哉夫法所以治<lb/>
　奸頑也奸頑有犯執法以治之則良善者獲伸矣若<lb/>
　納賄而縱釋奸頑則良善之寃抑何自而伸哉使良<lb/>
　善之寃抑不伸是不惟不能治奸頑而又所以長奸<lb/>
　頑也據髙位載顯名秉三尺者忍為此乎<lb/>
　又曰治獄有四要公慈明剛公則不偏慈則不刻眀<lb/>
　則能照剛則能斷<lb/>
　又曰不欺君自不欺心始<lb/>
<pb n="KR3a0109_WYG_008-19b"/>
　又曰正以處心亷以律已忠以事君㳟以事長信以<lb/>
　接物寛以待下敬以處事此居官之七要也<lb/>
　又曰固不可假公法以報私讐亦不可假公法以報<lb/>
　私徳<lb/>
　又曰世之廉者有三有見理眀而不妄取者有尚名<lb/>
　節而不茍取者有畏法律保爵禄而不敢取者見理<lb/>
　眀而不妄取無所為而然上也尚名節而不茍取狷<lb/>
　介之士其次也畏法律保爵禄而不敢取則勉强而<lb/>
<pb n="KR3a0109_WYG_008-20a"/>
　然斯又為次也<lb/>
　又曰堯典以欽之辭始益稷以欽之辭終則堯舜傳<lb/>
　心之要可知矣<lb/>
　又曰法者天討也或重或輕一付之無心可也或治奸<lb/>
　頑而務為寛縱暴其小慈欲使人感已之惠其慢天<lb/>
　討也甚矣<lb/>
　李時勉曰國家所恃長乆者天命與人心也而天命<lb/>
　常視人心為去留欲得人心必敦敎化必修禮讓必<lb/>
<pb n="KR3a0109_WYG_008-20b"/>
　遂其生養必足其衣食使其知父子君臣之義被道<lb/>
　徳仁義之化休養田里不見貪殘之政將災沴不作<lb/>
　太平可臻<lb/>
　呂坤曰廟堂之上以養正氣為先海宇之内以飬元<lb/>
　氣為本能使賢人君子無鬰心之言則正氣培矣能<lb/>
　使羣黎百姓無腹誹之語則元氣固矣<lb/>
　又曰人情之所易忽莫如漸天下之大可畏莫如漸<lb/>
　漸之始也雖君子不以為意有謂其當防者雖君子<lb/>
<pb n="KR3a0109_WYG_008-21a"/>
　亦以為迂不知其積重難返之勢天地聖人亦無如<lb/>
　何其所由來者漸也<lb/>
　又曰四肢百骸一痛癢間心無不知一脉相通之故<lb/>
　也守令者郡縣之脉也監司者一省一路之脉也君<lb/>
　相者天下之脉也故心之所及四海莫不精神政令<lb/>
　所加萬姓莫不鼔舞<lb/>
　又曰善用威者不輕怒善用恩者不妄施<lb/>
　又曰易偏執而難中正者已也易偷惰而難振作者<lb/>
<pb n="KR3a0109_WYG_008-21b"/>
　衆也易壊亂而難整飭者事也故為政要鼔舞不倦<lb/>
　綱常張紀常理<lb/>
　又曰有以姑息匪人市寛厚名有以毛舉細故市精<lb/>
　眀名皆偏也聖人之寛厚不使物有所恃聖人之精<lb/>
　眀不使人無所容敦大中自有分曉<lb/>
　又曰為政者貴因時事在當因不為後人開無故之<lb/>
　端事在當革不為後人長不救之禍<lb/>
　又曰自委質後此身原不属我朝廷名分為朝廷守<lb/>
<pb n="KR3a0109_WYG_008-22a"/>
　之一毫貶損不得非抗也一毫髙抗不得非卑也朝<lb/>
　廷法紀為朝廷執之一毫徇人不得非固也一毫任<lb/>
　已不得非葸也<lb/>
　又曰物理人情自然而已聖人得其自然者以觀天<lb/>
　下而天下之人不能逃聖人之洞察握其自然者以<lb/>
　還天下而天下之人不覺為聖人所斡旋即其立法<lb/>
　以繩物有近於矯拂然拂其人欲之私而順其天理<lb/>
　之公故雖有倔强錮蔽之人莫不警悟而馴服<lb/>
<pb n="KR3a0109_WYG_008-22b"/>
　又曰天地之財要看從來處又要看歸宿處從來處<lb/>
　要豐要養歸宿處要約要節<lb/>
　又曰天下之患成於怠忽者居其半成於激廹者居<lb/>
　其半惟聖人能消禍於未形弭患於既著夫是之謂<lb/>
　知微知彰知微者不動聲色要在能察幾知彰者不<lb/>
　激怒濤要在能審勢<lb/>
　邱濬曰聖人之心未嘗自聖世雖已治而猶有願治<lb/>
　之心言雖畢陳而恒有渴聞之念<lb/>
<pb n="KR3a0109_WYG_008-23a"/>
　又曰人以漸而用而出類之才則不以漸官以次而<lb/>
　除而切要之職則不以次<lb/>
　又曰報國孰為大薦賢為大葢竭一身之智力其効<lb/>
　少竭衆人之智力其効多<lb/>
　又曰天下之大譬則人之一身焉一身之中外有四<lb/>
　肢百體内有五臟六腑其氣息之相通血脉之周流<lb/>
　無一時之可息無一處之可滯故治天下者恒以其<lb/>
　身視天下無尺寸之膚不愛則無尺寸之膚不養身<lb/>
<pb n="KR3a0109_WYG_008-23b"/>
　處乎宮庭氊厦之上而心常存乎郡國閭里之中<lb/>
　又曰財生於地而成於天所以致其用者人也天地<lb/>
　歳歳有所生人生歳歳有所用歳用之數不可少而<lb/>
　歳生之物或不給茍非歳歳為之制先期而計其數<lb/>
　先事而為之備至於臨事而為之措置則有弗及者<lb/>
　矣<lb/>
　又曰聖人之用刑雖若不得已而實不容己也於不<lb/>
　容己之中而存不得己之心不容己者上天討罪之<lb/>
<pb n="KR3a0109_WYG_008-24a"/>
　義不得己者聖人愛物之仁<lb/>
　劉大夏曰居官以正己為先所謂正己非特當戒利<lb/>
　亦當逺名<lb/>
　李東陽曰節用如閘河然節一分則上有一分之益<lb/>
　廣儲如蓄源然積一分則下有一分之利<lb/>
　楊一清曰無事當如有事時隄防有事當如無事時<lb/>
　鎮静<lb/>
　王守仁曰古之人能以天地萬物為一體故能通天<lb/>
<pb n="KR3a0109_WYG_008-24b"/>
　下之志凡舉事宜必為之但見其易而成之不見其<lb/>
　難今居官者多反是豈見不到此乎亦由無忠誠惻<lb/>
　怛之心以愛其民不肯身任地方利害為乆逺之圖<lb/>
　凡所施為不本於精神心術而惟事補輳掇拾支吾<lb/>
　粉飾於其外以茍幸吾身之無事徒有虚名而無實<lb/>
　用可張皇於暫時而不可施行永乆者勞逸煩簡相<lb/>
　去逺矣<lb/>
　邵寳曰勿以一方為小勿以一人為寡勿以一事為<lb/>
<pb n="KR3a0109_WYG_008-25a"/>
　㣲勿以一時為近天下一方之㑹也衆人一人之聚<lb/>
　也萬事一事之集也萬世一世之積也可不慎哉<lb/>
　又曰聽信不惑於親近則採納不患於不覈好尚不<lb/>
　徇於同異則品鑑不患於不當喜怒不逐於愛憎則<lb/>
　取舍不患於不公<lb/>
　楊繼盛曰天下之事每成於憂而敗於喜夫喜則縱<lb/>
　縱則視天下之事皆易也而忽心生憂則畏畏則視<lb/>
　天下之事皆難也而慎心生慎忽之間天下之治亂<lb/>
<pb n="KR3a0109_WYG_008-25b"/>
　所係<lb/>
　屠隆曰大臣之道懸鑑持衡適於中和而不偏偏則<lb/>
　為害惟虚眀之人辨焉<lb/>
　又曰人臣體國葢以國家為身體也人之於身體勞<lb/>
　逸欲均饑飽欲時起居欲慎寒暑欲調養其血脉惜<lb/>
　其精神何所不到人臣以調護身體者調䕶國家則<lb/>
　莫如注念黔首是故節其勞逸問其飢寒敎以義理<lb/>
　厚其風俗去其慆淫䘏其疾苦有利於民者興之如<lb/>
<pb n="KR3a0109_WYG_008-26a"/>
　口腹之得美飲食也有害於民者去之如面目之去<lb/>
　贅疣也以此體國乃人臣之道<lb/>
　又曰天地間太和元氣盎然流行造化得之以乆長<lb/>
　人物得之以化育治天下者自當敦大醇厚然或寛<lb/>
　而無節簡事而流於廢弛愛人而傷於姑息天下玩<lb/>
　焉又當濟之以嚴肅紀綱申法度令天下無敢梗吾<lb/>
　之化者而後慈愛之心得以宣布人物相生相養各<lb/>
　得其所葢寛者仁之用也嚴者義之用也義所以成<lb/>
<pb n="KR3a0109_WYG_008-26b"/>
　其仁也<lb/>
　張居正曰天之生財在官在民止有此數譬之於人<lb/>
　禀賦强弱自有定分善養生者惟撙節愛惜不以嗜<lb/>
　欲戕之亦皆足以卻病而延夀<lb/>
　潘季馴曰夫避難趨易爭一時之便而畧其害非長<lb/>
　䇿也襲功於身而遺艱於後人非純臣之節也<lb/>
　王𢎞誨曰一念之逸萬事之隳一時之逸終身之疵<lb/>
　法天行健惟日孜孜惟聖克念無不在兹堯兢舜業<lb/>
<pb n="KR3a0109_WYG_008-27a"/>
　並稱巍巍惟無逸乃能有逸惟有為是以無為<lb/>
　王家屛曰聖王馭世爵人而人以為榮者其命徳公<lb/>
　也賞人而人以為勸者其論功當也官不擇徳則名<lb/>
　器䙝而得之不足為榮賞不程勞則恩澤濫而觀者<lb/>
　莫知所勸<lb/>
　葉向髙曰谷惟虚也而後風入之澤惟虚也而後水<lb/>
　鍾之心惟虚也而後善歸之眀主知獨聞之易以壅<lb/>
　也故與天下共聞之為聰知獨見之易以蔽也故與<lb/>
<pb n="KR3a0109_WYG_008-27b"/>
　天下共見之為眀收萬耳目為一耳目合萬心思為<lb/>
　一心思含其聰而聰益徹晦其眀而眀逾光幽隠燭<lb/>
　於燃犀情偽瑩於觀火邪正之路别於黑白得失之<lb/>
　機辨若列眉<lb/>
　顧憲成曰官輦轂舉念不在君父官封疆舉念不在<lb/>
　百姓即有他美君子不齒<lb/>
　髙攀龍曰夫賑飢不難於飢者必賑而難於賑者必<lb/>
　飢賑者未必飢則飢者未必活何者以有限之財當<lb/>
<pb n="KR3a0109_WYG_008-28a"/>
　無窮之冒必不繼也惟是隨門逐户什伍相稽當時<lb/>
　給票據票給米自無中間展轉弊竇民受實惠<lb/>
　又曰心本明又湏人自明之故放於外則不眀復於<lb/>
　内則眀著於欲則不眀循乎理則眀動於氣則不眀<lb/>
　安於止則眀荒於怠則不眀居於敬則眀騖於動則<lb/>
　不眀主於静則眀明與不眀在一念轉移間也<lb/>
　又曰朝廷膏澤至州縣始致之民州縣不賢則民不<lb/>
　安賢者視君為天不敢欺也視民為子不忍傷也則<lb/>
<pb n="KR3a0109_WYG_008-28b"/>
　奉法修職皆出於心之所不容已非有為也<lb/>
　又曰人心各有隂私故各成隔礙凡居位者必自心<lb/>
　先無隂私而後可潛消人之隂私自心先無隔礙而<lb/>
　後可潛通人之隔礙惟君國是念毋身家茍營而後<lb/>
　可𢎞濟於艱難<lb/>
　趙南星曰人之為善為奸皆必以才故愛才者易至<lb/>
　於容奸而擊奸者易至於棄才<lb/>
　又曰天下承平乆則居官者習於逸樂逸樂久則節<lb/>
<pb n="KR3a0109_WYG_008-29a"/>
　行不立節行不立則綱紀廢弛而名分陵夷<lb/>
　周宗建曰大臣者小臣之表也大臣公則小臣自不<lb/>
　敢以私見大臣正則小臣自不敢以私干大臣剛方<lb/>
　自任則小臣自不敢優游取適大臣髙尚自矢則小<lb/>
　臣自不敢耽戀求容<lb/>
　葉伯巨曰天下趨於治也猶堅冰之將泮也冰之堅<lb/>
　非太陽一日之光能消之也陽氣發生土脉微動和<lb/>
　氣熏蒸然後融釋聖人之治天下亦猶是也刑以威<lb/>
<pb n="KR3a0109_WYG_008-29b"/>
　之禮以導之漸民以仁摩民以義而後其化熙熙也<lb/>
　周怡曰人臣以盡心體國為忠協力濟事為和舍己<lb/>
　從人為虚忘讐序賢為公自古及今未有不由此而<lb/>
　治者也<lb/>
　劉廷蘭曰天下之事非一家私議故可否相濟乃謂<lb/>
　之和君臣且然况於共事之人所宜協𠂻一徳以成<lb/>
　厥美聖莫髙於周召猶有不相説之時豈可舍社稷<lb/>
　安危之計而顧私家疑忌之嫌哉<lb/>
<pb n="KR3a0109_WYG_008-30a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3a0109_WYG_008-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
欽定執中成憲卷八<lb/>
</p>
<p>
</p>
  </div>
        </body>
</text>\m</TEI>