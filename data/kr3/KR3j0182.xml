<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>仕學規範卷一</head>
    <p>
<pb n="KR3j0182_WYG_001-1a"/>
欽定四庫全書<lb/>
　仕學規範卷一　　　　　　宋　張鎡　撰<lb/>
　　為學<lb/>
司馬温公光自成童凜然如成人七嵗聞講左氏春秋<lb/>
　大愛之退為家人講即了其大義自是手不釋卷至<lb/>
　不知饑渇寒暑年十五書無所不通文詞醇深有西<lb/>
　漢風<lb/>
晏元獻公殊留守南京范文正公仲淹遭母憂寓居城<lb/>
<pb n="KR3j0182_WYG_001-1b"/>
　中晏公請往府學仲淹嘗宿學中其教學者皆有法<lb/>
　度勤勞恭謹以身先之夜課諸生讀書寢息皆有時<lb/>
　刻往往潜至齋舎詗之見先寢者詰之其人紿云適<lb/>
　疲倦暫就枕耳仲淹問未就寢時觀何書其人亦妄<lb/>
　對仲淹即取書問之其人不能對乃罰之出題使諸<lb/>
　生作賦必先自為之欲知其難易及所當用意亦使<lb/>
　學者準以為法由是四方從學者輻輳其後宋人以<lb/>
　文學有聲名扵場屋朝廷者多其所教也<lb/>
<pb n="KR3j0182_WYG_001-2a"/>
霸州文安縣主簿蘇洵年二十七嵗始大發憤謝其素<lb/>
　所往來少年閉户讀書為文辭嵗餘舉進士再不中<lb/>
　又舉茂材異等不中退而嘆曰此不足為吾學也悉<lb/>
　取所為文數百篇焚之益閉户讀書絶筆不為文辭<lb/>
　者五六年乃大究六經百家之説以考質古今治亂<lb/>
　成敗聖賢窮達出處之際得其精粹涵畜充溢抑而<lb/>
　不發乆之慨然曰可矣由是下筆頃刻數千言其縱<lb/>
　横上下馳驟必造扵深微而後止盖其稟也厚故發<lb/>
<pb n="KR3j0182_WYG_001-2b"/>
　之遲志也慤故得之精<lb/>
慶歴中范希文以資政殿學士判邠州嘗語客曰某修<lb/>
　學時最為貧窶與劉某同上長白山僧舍惟煑粟米<lb/>
　二升作粥一器經宿遂凝以刀為四塊早晚取二塊<lb/>
　㫁虀十數莖<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>汁半盂入少鹽煖而㗖之如此者三<lb/>
　年<lb/>
朱昻侍郎甫弱冠辭親游學其父給錢二千以為行資<lb/>
　徑入衡山書院服勤學問孜孜不怠夜則拾桐油子<lb/>
<pb n="KR3j0182_WYG_001-3a"/>
　然以誦書三年業成而歸復以二千納于父封識宛<lb/>
　然<lb/>
司封郎中孔延之㓜孤自感厲晝耕讀書壟上夜燃松<lb/>
　眀繼之學藝大成鄉舉進士第一遂中其科<lb/>
李待制行簡家素貧能刻志自學坐石上讀六經每至<lb/>
　夜分雖寒暑不以少易又聚木葉學書其筆法遒勁<lb/>
　聚書至萬餘卷多手自抄冩人謂之李書樓<lb/>
石守道學士為舉子時寓於南都其固窮苦學世無比<lb/>
<pb n="KR3j0182_WYG_001-3b"/>
　者王侍郎瀆聞其勤約因㑹客以盤餐遺之石謝曰<lb/>
　甘脆者亦某之願也但日享之則可若止修一餐則<lb/>
　眀日何可繼乎朝享膏粱暮厭粗糲人之常情也某<lb/>
　所以不敢當賜便以食還王咨重之<lb/>
祠部郎中強至字幾聖少有志節力學問年二十舉開<lb/>
　封府進士黜于禮部退而嘆曰非有司之罪吾術未<lb/>
　善耳乃益自刻勵讀書屬文忘晝夜寒暑吳俗喜遊<lb/>
　嬉請謁公閉門一切謝絶當食不揚七筯蚊蟲噆膚<lb/>
<pb n="KR3j0182_WYG_001-4a"/>
　不一舉手撲之曰是皆害吾學之功後果中上第<lb/>
范忠宣公純仁娶天章閣待制王質之女封魏國夫人<lb/>
　公既娶為學益篤文正公門下多延賢士如胡瑗孫<lb/>
　復石介李遇之徒與公從逰晝夜肄業置燈帳中夜<lb/>
　分不寢一舉登皇祐元年進士乙科後公貴魏國猶<lb/>
　收其帳頂如墨色時以示諸子孫曰爾父少時勤學<lb/>
　燈煙迹也<lb/>
盛文肅公度好學家居惟圖書滿前每歸休未嘗釋手<lb/>
<pb n="KR3j0182_WYG_001-4b"/>
　或勸之少休則曰吾自樂此非以為勞也<lb/>
衛尉寺丞向綸雅有竒節不妄交自念世禄子弟溺志<lb/>
　膏粱之間乃晝夜刻苦于學日誦數千言一記輒不<lb/>
　忘<lb/>
虞部郎中李虛舟家貧無書假本於人必手自抄錄夜<lb/>
　則絃誦長為辭章頗出流軰<hi>已上出皇朝名臣四科事實</hi>
崇政殿說書滎陽吕公希哲嘗言後生初學且須理㑹<lb/>
　氣象氣象好時百事是當氣象者辭令容止輕重疾<lb/>
<pb n="KR3j0182_WYG_001-5a"/>
　徐足以見之矣不惟君子小人於此焉分亦貴賤壽<lb/>
　夭之所由定也<hi>宋景文公雜志</hi>
夫世無師矣學者當師經師經必先求其意意得則心<lb/>
　定心定則道純道純則充於中者實中充實則發為<lb/>
　文輝光施於世者果致三代兩漢之學不過此也<lb/>
學者不謀道乆矣然道固不茀廢而聖人之書如日月<lb/>
　卓乎其可求茍不為刑禍祿利動其心者則勉之皆<lb/>
　可至也<hi>並出廬陵文集</hi>
<pb n="KR3j0182_WYG_001-5b"/>
聖希天賢希聖士希賢伊尹顔淵大賢也伊尹恥其君<lb/>
　不為堯舜一夫不得其所若撻于市顔淵不遷怒不<lb/>
　貳過三月不違仁志伊尹之所志學顔淵之所學過<lb/>
　則聖及則賢不及則亦不失於令名<hi>出濓溪通書</hi>
安定胡先生侍講布衣時與孫眀復石守道同讀書泰<lb/>
　山攻苦食淡終夜不寢一坐十年不歸得家問見上<lb/>
　有平安二字即投之澗中不復展讀<lb/>
安定先生自慶歴中教學于蘇湖間二十餘年束脩弟<lb/>
<pb n="KR3j0182_WYG_001-6a"/>
　子前後以數千計是時方尚辭賦獨湖學以經義及<lb/>
　時務為先故學中有經義齋治事齋經義齋者擇疏<lb/>
　通有器局者居之治事齋者人各治一事又兼一事<lb/>
　如邊防水利之類故天下謂湖學多秀彦其出而筮<lb/>
　仕往往取髙第及為政多適於世用若老於吏事者<lb/>
　由講習有素也<hi>並出胡安定言行錄</hi>
程先生曰治經實學也譬諸草木區以别矣道之在經<lb/>
　大小逺近髙下精粗森列扵其中譬如日月在上有<lb/>
<pb n="KR3j0182_WYG_001-6b"/>
　人不見者一人指之不如衆人指之自見也如中庸<lb/>
　一卷書自至理便推之於事如國家有九經及歴代<lb/>
　聖人之迹莫非實學也如登九層之臺自下而上者<lb/>
　為是人患居常講習空言無實者盖不自得也為學<lb/>
　治經最好茍不自得則盡治五經亦是空言<lb/>
富貴驕人固不善學問驕人害亦不細<lb/>
李籲問每常遇事即能知操存之意無事時如何存養<lb/>
　得熟曰古之人耳之扵樂目之於禮左右起居盤盂<lb/>
<pb n="KR3j0182_WYG_001-7a"/>
　几杖有銘有戒動息皆有所養今皆廢此獨有理義<lb/>
　之養心耳但存此涵養意乆則自熟矣敬以直内是<lb/>
　涵養意言不莊不敬則鄙詐之心生矣貎不莊不敬<lb/>
　則怠慢之心生矣<lb/>
吕與叔嘗言患思慮多不能驅除曰此正如破室中禦<lb/>
　寇東靣一人來未逐得西靣又一人至矣左右前後<lb/>
　驅逐不暇盖其四靣空疎盜固易入無緣作得主定<lb/>
　又如虛器入水水自然入若以一器實之以水置之<lb/>
<pb n="KR3j0182_WYG_001-7b"/>
　水中水何能入來盖中有主則實實則外患不能入<lb/>
　自然無事<lb/>
志道懇切固是誠意若迫切不中理則反為不誠盖實<lb/>
　理中自有緩急不容如是之迫觀天地之化乃可知<lb/>
學者須敬守此心不可急迫當栽培深厚涵泳於其間<lb/>
　然後可以自得但急迫求之只是私己終不足以達<lb/>
　道<lb/>
昔受學於周茂叔每令尋顔子仲尼樂處所樂何事<lb/>
<pb n="KR3j0182_WYG_001-8a"/>
真知與常知異嘗見一田夫曽被虎傷有人説虎傷人<lb/>
　衆莫不驚獨田夫色動異於衆若虎能傷人雖三尺<lb/>
　童子莫不知之然未嘗真知真知須如田夫乃是故<lb/>
　人知不善而猶為不善是亦未嘗真知若真知决不<lb/>
　為矣<lb/>
大學乃孔子遺書須從此學則不差<lb/>
孟子才髙學之無可依據學者當學顔子入聖人為近<lb/>
　有用力處<lb/>
<pb n="KR3j0182_WYG_001-8b"/>
凡立言欲涵蓄意思不使知徳者厭無徳者惑<lb/>
今之學者唯有義理以養其心若威儀辭遜以養其體<lb/>
　文章物采以養其目聲音以養其耳舞蹈以養其血<lb/>
　脉皆所未備<lb/>
以書𫝊道與口相𫝊㬠不相干相見而言因事發眀則<lb/>
　并意思一時𫝊了書雖言多其實不盡<lb/>
今語道則須待要寂滅湛静形使如槁木心使為死灰<lb/>
　豈有直做墻壁木石而謂之道所貴乎智周天地萬<lb/>
<pb n="KR3j0182_WYG_001-9a"/>
　物而不遺又幾時要如槁木論心術無如孟子也只<lb/>
　謂必有事焉<hi>一本有而勿正三字</hi>今既如槁木死灰則却扵何<lb/>
　處有事<lb/>
須是大其心使開闊譬如為九層之臺須大做根脚始<lb/>
　得<lb/>
孟子論四端處則欲擴而充之說約處則博學詳說而<lb/>
　反說約此内外交相養之道也<lb/>
今志于義理而心不安樂者何也此則正是剰一箇助<lb/>
<pb n="KR3j0182_WYG_001-9b"/>
　之長雖則心操之則存捨之則亡然而持之太甚便<lb/>
　是必有事焉而正之也亦須且恁去如此者只是徳<lb/>
　孤徳不孤必有鄰到徳盛後自無窒礙左右逢其原<lb/>
　也<lb/>
所務於窮理者非道須盡窮了天下萬物之理又不道<lb/>
　是窮得一理便到只是要積累多後自然見去<lb/>
人心作主不定正如一箇翻車流轉動搖無須㬰停所<lb/>
　感萬端又如置鏡空中無物不入其中有甚定形不<lb/>
<pb n="KR3j0182_WYG_001-10a"/>
　學則却都不察及有所學便覺察得<lb/>
伯淳在澶州日修橋少一長梁曽博求之民間後因出<lb/>
　入見林木之佳者必起計度之心因語以戒學者心<lb/>
　不可有一事<lb/>
人心常要活則周流無窮而不滯於一隅<lb/>
經所以載道也器所以適用也學經而不知道治器而<lb/>
　不適用奚益㢤<lb/>
大抵學不言而自得者乃自得也有安排布置者皆非<lb/>
<pb n="KR3j0182_WYG_001-10b"/>
　自得也<lb/>
凡人纔學便須知著力處既學便須知得力處<lb/>
人之學不進只是不勇<lb/>
古之學者優柔厭飫有先後次序今之學者却只做一<lb/>
　場話說務髙而已常愛杜元凱語若江海之浸膏澤<lb/>
　之潤渙然冰釋怡然理順然後為得也今之學者往<lb/>
　往以游夏為小不足學然游夏一言一事却總是實<lb/>
　如子路公西赤言志如此聖人許之亦以此自是實<lb/>
<pb n="KR3j0182_WYG_001-11a"/>
　事後之學者好髙如人游心於千里之外然自身却<lb/>
　只在此<lb/>
古人為學易自八嵗入小學十五入大學舞勺舞象有<lb/>
　絃歌以養其耳舞干羽以養其氣血有禮義以養其<lb/>
　心又且急則佩韋緩則佩弦出入閭巷耳目視聴及<lb/>
　政事之施如此則非僻之心無自而入今之學者只<lb/>
　有義理以養其心<lb/>
問學何以至有覺悟處曰莫先致知能致知則思一日<lb/>
<pb n="KR3j0182_WYG_001-11b"/>
　愈眀一日乆而後有覺也學而無覺則何益矣又奚<lb/>
　學為思曰睿睿作聖纔思便睿以至作聖亦是一箇<lb/>
　思故曰強勉學問則聞見慱而智益眀<lb/>
士之於學也猶農夫之耕農夫不耕則無所食無所食<lb/>
　則不得生士之於學也其可一日舎哉<lb/>
學者言入乎耳必須著乎心見乎行事如只聴他人言<lb/>
　却似說他人事已無所與也<lb/>
問聖人之經㫖如何能窮得曰以理義去推索可也學<lb/>
<pb n="KR3j0182_WYG_001-12a"/>
　者先須讀論孟窮得論孟自有箇要約處以此觀他<lb/>
　經甚省力論孟如丈尺權衡相似以此去量度事物<lb/>
　自然見得長短輕重某嘗語學者必先看論語孟子<lb/>
　今人雖善問未必如當時人借使問如當時人聖人<lb/>
　所答不過如此今人看論孟之書亦如見孔孟何異<lb/>
凡讀史不徒要記事跡須要識治亂安危興廢存亡之<lb/>
　理且如讀髙帝一紀便須識得漢家四百年終始治<lb/>
　亂當如何是亦學也<lb/>
<pb n="KR3j0182_WYG_001-12b"/>
先生每讀史到一半便掩卷思量料其成敗然後却看<lb/>
　有不合處又更精思其間多有幸而成不幸而敗今<lb/>
　人只見成者便以為是敗者便以為非不知成者煞<lb/>
　有不是敗者煞有是底<lb/>
今人多不㑹讀書如誦詩三百授之以政不達使於四<lb/>
　方不能専對雖多亦奚以為須是未讀詩時授以政<lb/>
　不達使四方不能専對既讀詩後便達於政能專對<lb/>
　四方始是讀詩人而不為周南召南其猶正牆面而<lb/>
<pb n="KR3j0182_WYG_001-13a"/>
　立須是未讀周南召南一似面牆到讀了後便不面<lb/>
　牆方是有驗大抵讀書只此便是法如讀論語舊時<lb/>
　未讀是這箇人及讀了後又只是這箇人便是不曽<lb/>
　讀也<lb/>
唐棣初見先生問學如何曰入徳之門無如大學今之<lb/>
　學者頼有此一篇書存其他莫如論孟<hi>已上出程氏遺書</hi>
　<lb/>
　<lb/>
<pb n="KR3j0182_WYG_001-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷一<lb/>
</p>
<p>
</p>
  </div>
<div>
                <head>仕學規範卷二</head>
    <p>
<pb n="KR3j0182_WYG_002-1a"/>
欽定四庫全書<lb/>
　仕學規範卷二　　　　　　宋　張鎡　撰<lb/>
　　為學<lb/>
學在知其所有又養其所有<lb/>
學如不及猶恐失之不得放過也<lb/>
學始於不欺闇室<lb/>
學者有所得不必在談經論道間當於行事動容周旋<lb/>
　中禮得之<lb/>
<pb n="KR3j0182_WYG_002-1b"/>
學者不學聖人則已欲學之須是熟玩聖人氣象不可<lb/>
　止於名上理㑹如是只是講論文字<lb/>
張思叔請問其論或太髙伊川不答良乆曰累髙必自<lb/>
　下<lb/>
謝子與伊川别一年往見之伊川曰相别又一年做得<lb/>
　甚工夫謝曰也只去箇矜字曰何故曰子細檢㸃得<lb/>
　來病痛盡在這裏若按伏得這箇罪過方有向進處<lb/>
　伊川㸃頭因語在坐同志者曰此人為學切問近思<lb/>
<pb n="KR3j0182_WYG_002-2a"/>
　者也<lb/>
謝顯道云學者先學文鮮有能至道至如博觀泛覽亦<lb/>
　自為害故眀道先生教余嘗曰賢讀書謹不要尋行<lb/>
　數墨<lb/>
謝顯道習舉業已知名往扶溝見眀道先生受學志甚<lb/>
　篤眀道一日謂之曰爾輩在此相從只是學某言語<lb/>
　故其學心口不相應盍若行之請問焉曰且静坐伊<lb/>
　川每見人静坐便嘆其善學<hi>已上出程氏外書</hi>
<pb n="KR3j0182_WYG_002-2b"/>
學者所志至大猶恐所得淺況可便志其小茍志其小<lb/>
　志在行一節而已若欲行信亦未必能信自古有多<lb/>
　少要如仲尼者然未有如仲尼者顔淵學仲尼不幸<lb/>
　短命孟子志仲尼亦不如仲尼<lb/>
要見聖人無如論孟為要論孟二書於學者大足只是<lb/>
　須涵泳<lb/>
聞見之善者謂之學則可謂之道則不可須是自求扵<lb/>
　已能尋見義理則自有旨趣自得之則居之安矣<lb/>
<pb n="KR3j0182_WYG_002-3a"/>
義理之學亦須深沈方有造非淺易輕浮之可得也盖<lb/>
　惟深則能通天下之志<lb/>
為學大益在自能變化氣質不爾卒無所發眀不得見<lb/>
　聖人之奥故學者先須變化氣質<lb/>
心解則求義自眀不必字字相校譬之目眀者萬物紛<lb/>
　錯於前不足為害若目昏者雖枯木朽株皆足為梗<lb/>
觀書且不宜急迫了意思則都不見須是大體上求之<lb/>
　言則指也指則所視者逺矣若只泥文而不求大體<lb/>
<pb n="KR3j0182_WYG_002-3b"/>
　則失之是小兒視指之類也常引小兒以手指物示<lb/>
　之而不能求物以視焉只視於手及無物則加怒耳<lb/>
書多閱而好忘者只為理未精耳理精則須記了無去<lb/>
　處也仲尼一以貫之盖只著一義理都貫却學者但<lb/>
　養心識眀静自然可見死生存亡皆知所從來胷中<lb/>
　瑩然無疑止此理爾孔子言未知生焉知死盖略言<lb/>
　之死之事只生是也更無别理<lb/>
學者不可謂少年自緩便是四十五十二程從十四嵗<lb/>
<pb n="KR3j0182_WYG_002-4a"/>
　時便銳然欲學聖人今盡及四十未能及顔閔之徒<lb/>
　小程可如顔子然恐未如顔子之無我<lb/>
今人為學如登山麓方其迤邐之時莫不闊步大走及<lb/>
　到峭峻之處便止須是要剛决果敢以進<lb/>
學之不勤者正猶七年之病不蓄三年之艾今之於學<lb/>
　加工數年自是享之無窮人多是恥於問人假使今<lb/>
　日問於人眀日勝扵人有何不可如是則孔子問於<lb/>
　老耼萇𢎞郯子賔牟賈有甚不得聚天下衆人之善<lb/>
<pb n="KR3j0182_WYG_002-4b"/>
　者是聖人也豈有得其一端而便勝於聖人也<lb/>
學不長者無他術惟是與朋友講治多識前言往行以<lb/>
　育其徳<lb/>
義理有疑則濯去舊見以求新意心中茍有所開眀便<lb/>
　劄記不思則還塞之矣更須得朋友之助一日間朋<lb/>
　友論著則一日間意思差别須日日如此講論乆則<lb/>
　自覺進也<lb/>
學者只是於義理中求譬如農夫是穮是蓘雖有饑饉<lb/>
<pb n="KR3j0182_WYG_002-5a"/>
　必有豐年盖求之則須有所得<hi>已上出横渠理窟</hi>
學者觀書每見每知新意則學進矣<lb/>
有志於學者都更不論氣之羙惡只看志如何匹夫不<lb/>
　可奪志也惟患學者不能堅勇<hi>已上出横渠語錄</hi>
子路無宿諾人告以有過則喜有聞而未能有行惟恐<lb/>
　有聞此可謂有勇矣學者之病常在於無勇使之勇<lb/>
　焉中庸之極可坐而臻也<hi>出臨川集講說錄</hi>
予㓜時先君日課令誦文選甚苦其詞與字難通也先<lb/>
<pb n="KR3j0182_WYG_002-5b"/>
　君因曰我見小宋<hi>即景文公</hi>說手抄文選三過方見佳處<lb/>
　汝等安得不誦由是知前輩名公為學大率如此<hi>出麈</hi>
　<hi>史</hi>
學者所以求治心也學雖多而心不治安以為學<hi>出涑水迂</hi>
　<hi>書</hi>
先生謂馬永年曰吾友後生未可遽立議論以褒貶古<lb/>
　今盖見聞未廣而涉世淺故也且如孔子萬世師也<lb/>
　方孟僖子且死戒其嗣懿子師孔子時孔子年尚少<lb/>
<pb n="KR3j0182_WYG_002-6a"/>
　也又齊景公晏子適魯問禮時孔子方年三十其後<lb/>
　孔子年五十餘方歴聘諸國十四年而歸魯時孔子<lb/>
　年六十三嵗乃始刪詩定書繫周易作春秋只數年<lb/>
　間了却一生著述盖是時學問成矣涉世深矣故其<lb/>
　著述始可為後世法譬如積水扵千仞之源一日决<lb/>
　之滔滔汩汩直至于海其源深也若夫潢潦之水乍<lb/>
　流乍涸終不能有所至其源淺也古人著書多在暮<lb/>
　年盖為此也<lb/>
<pb n="KR3j0182_WYG_002-6b"/>
先生曰某之北歸與東坡同途兩舟相銜未嘗三日不<lb/>
　相見嘗記東坡自言少年時與其父并弟同讀富鄭<lb/>
　公使北語錄至於說大遼國主云用兵則士馬物故<lb/>
　國家受其害爵賞日加人臣享其利故凡北朝之臣<lb/>
　勸用兵者乃自為計非為北朝計也遼主眀知利害<lb/>
　所在故不用兵三人皆歎其言以為眀白而切中事<lb/>
　機時老蘇謂二子曰古人有此意否東坡對曰嚴安<lb/>
　亦有此意但不如此眀白老蘇笑以為然先生又云<lb/>
<pb n="KR3j0182_WYG_002-7a"/>
　前輩讀書例皆如此故謂之學問必見於用乃可貴<lb/>
　不然即腐儒爾武帝時嚴安上書諫用兵其略云今<lb/>
　徇南夷朝夜即深入匈奴燔其龍城議者美之此人<lb/>
　臣之利非天下之長䇿也鄭公之言其源出於此<hi>已上</hi>
　<hi>出元城語錄</hi>
司馬温公嘗言書不可不成誦或在馬上或中夜不寢<lb/>
　時詠其文思其義所得多矣<lb/>
公又云司馬文正對賔客無問賢愚長㓜悉以疑事問<lb/>
<pb n="KR3j0182_WYG_002-7b"/>
　之有草簿數枚常致坐間茍有可取隨手記錄或對<lb/>
　客即書率以為常其書事皆真謹公見時已有三十<lb/>
　餘簿<hi>出元城譚錄</hi>
胡珵問學者所守要道畢竟如何公曰尋常未嘗與人<lb/>
　言既蒙下問不敢不對學者所守要道亦只是一字<lb/>
　更無兩字只一勤字盡矣學者能勤則邪僻無自而<lb/>
　生中立門人有黄鍰者亦見問嘗以是告之珵曰甚<lb/>
　善甚善只為至誠無息學者誠以為主勤以行之不<lb/>
<pb n="KR3j0182_WYG_002-8a"/>
　亦善乎公曰誠是本勤是末求之不已謂之勤纔有<lb/>
　間斷便不可謂勤也<hi>出南都道護録</hi>
范文正在雎陽掌學有孫秀才者索遊上謁文正贈錢<lb/>
　一千眀年孫生復道雎陽謁文正又贈十千因問何<lb/>
　為汲汲於道路孫生戚然動色曰母老無以養若日<lb/>
　得百錢則甘旨足矣文正曰吾觀子辭氣非乞客也<lb/>
　二年僕僕所得㡬何而廢學多矣吾今補子為學職<lb/>
　月可得三千以供養子能安於學乎孫生大喜於是<lb/>
<pb n="KR3j0182_WYG_002-8b"/>
　授以春秋而孫生篤學不捨晝夜行復脩謹文正甚<lb/>
　愛之眀年文正去雎陽孫亦辭歸後十年聞泰山下<lb/>
　有孫眀復先生以春秋教授學者道徳髙邁朝廷召<lb/>
　至乃昔日索遊孫秀才也<hi>出東軒筆録</hi>
王荆公教元澤求門賔須博學善士或謂發蒙恐不必<lb/>
　然公曰先入者為之主<lb/>
楊中立云人要為善須先眀善始得<lb/>
陳并巨中勸學文云凡不可與父兄師友道者不可為<lb/>
<pb n="KR3j0182_WYG_002-9a"/>
　也凡不可與父兄師友為者不可道也<lb/>
吕原眀謂六經藥方也史𫝊是人之服藥之效也<lb/>
君子之學貴乎一一則眀眀則有功<lb/>
君子之學必日新日新者日進也不日新者必日退未<lb/>
　有不進而不退者唯聖人之道無所進退以其所造<lb/>
　者極也<hi>已上出晁氏客語</hi>
忠憲公少年家貧學書無紙莊門前有大石就上學書<lb/>
　至晚洗去遇烈日及小雨即張敝繖以自蔽時世間<lb/>
<pb n="KR3j0182_WYG_002-9b"/>
　印板書絶少多是手寫文字每借人書多得脫落舊<lb/>
　書必即錄甚詳以備檢閱盖難再假故也仍必如法<lb/>
　縫粘方繼得一觀其艱苦如此今子弟飽食放逸印<lb/>
　書足備尚不能觀良可愧恥<hi>出韓莊敏公遺事</hi>
學者纔有些所得便住人多易住唯顔子善學故孔子<lb/>
　有見其進未見其止之嘆須是百尺竿頭更進步始<lb/>
　得<lb/>
今之學須是如饑之須食寒之須衣始得若只欲彼善<lb/>
<pb n="KR3j0182_WYG_002-10a"/>
　於此則不得<lb/>
或問或曰我初學問事必不當人必笑然我未有所得<lb/>
　須直情言之若掩藏畏人笑徒自欺耳此言如何曰<lb/>
　是也謂同坐諸子曰亦須切記此語<hi>已上出上蔡語錄</hi>
　<lb/>
　<lb/>
　<lb/>
　<lb/>
<pb n="KR3j0182_WYG_002-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷二<lb/>
</p>
<p>
</p>
  </div>
<div>
                <head>仕學規範卷三</head>
    <p>
<pb n="KR3j0182_WYG_003-1a"/>
欽定四庫全書<lb/>
　仕學規範卷三　　　　　　宋　張鎡　撰<lb/>
　　為學<lb/>
語羅仲素云今之學者只為不知為學之方又不知學<lb/>
　成要何用此事體大須是曽着力來方知不易夫學<lb/>
　者學聖賢之所為也欲為聖賢之所為須是聞聖賢<lb/>
　所得之道若只要博通古今為文章作忠信愿慤不<lb/>
　為非義之士而已則古來如此等人不少然以為聞<lb/>
<pb n="KR3j0182_WYG_003-1b"/>
　道則不可且如東漢之衰處士逸人與夫名節之士<lb/>
　有聞當世者多矣觀其作處責之以古聖賢之道則<lb/>
　略無毫髮髣髴相似何也以彼於道初無所聞故也<lb/>
　今時學者平居則曰吾當為古人之所為纔有事到<lb/>
　手便措置不得盖其所學以博通古今為文章或志<lb/>
　於忠信愿慤不為非義而不知須是聞道故應如此<lb/>
　由是觀之學而不聞道猶不學也<lb/>
語仲素云某常有數句教學者讀書之法云以身體之<lb/>
<pb n="KR3j0182_WYG_003-2a"/>
　以心驗之從容黙㑹於幽閑静一之中超然自得於<lb/>
　書言象意之表此盖其所為者如此<hi>已上出龜山語錄</hi>
康節先公少日遊學先祖母李夫人思之恍惚至倒誦<lb/>
　佛書康節亟歸不復出夫人捐館康節特毁甚躬自<lb/>
　㸑以養祖父置家蘇門山下康節獨築室于百源之<lb/>
　上時李丞之子挺之東方大儒也權共城縣令一見<lb/>
　康節心相契授以大學康節益自克勵三年不設榻<lb/>
　晝夜危坐以思寫周易一部貼屋壁間日誦數十遍<lb/>
<pb n="KR3j0182_WYG_003-2b"/>
　聞汾州任先生者有易學又往質之挺之去為河陽<lb/>
　司户曹康節亦從之寓州學貧甚以飲食之油貯燈<lb/>
　讀書一日有將校自京師出戍者見康節曰誰苦學<lb/>
　如秀才者以紙百幅筆十枝為獻康節辭而后受每<lb/>
　舉此語先夫人吾少日艱難如此當為子孫言之<lb/>
伯温少時因讀文中子至使諸葛武侯無死禮樂其有<lb/>
　興乎因著論以謂武侯霸者之佐恐於禮樂未能興<lb/>
　也康節先公見之怒曰汝如武侯猶不可妄論況萬<lb/>
<pb n="KR3j0182_WYG_003-3a"/>
　萬相逺乎以武侯之賢安知不能興禮樂也後生輒<lb/>
　議先賢亦不韙矣伯温自此於先達不敢妄論<hi>已上出邵</hi>
　<hi>氏聞見錄</hi>
讀書須是看聖人用心處自家臨事時一一要使<lb/>
學問雖是要從師然賴朋友相成處甚多師只是開其<lb/>
　大端又體貌嚴重若於從容閑暇之際委曲論難須<lb/>
　是朋友便發眀得子細<hi>已上出涪陵記善錄</hi>
吕居仁云學問當以孝經論語中庸大學孟子為本熟<lb/>
<pb n="KR3j0182_WYG_003-3b"/>
　味詳究然後通求之詩書易春秋必有得也既自做<lb/>
　得主張則諸子百家長處皆為吾用矣<lb/>
滎陽吕公嘗說楊學士應之樂善少比聞一善言必書<lb/>
　而記之滎陽公嘗書于壁云惟天子為能備物惟聖<lb/>
　人為能備徳應之遽取筆錄記之<lb/>
滎陽公入學時二十一嵗矣胡先生實主學與黄右丞<lb/>
　安中履邢尚書和叔恕同齋舎時安中二十六嵗為<lb/>
　齋長和叔十九嵗安中方精専讀書早辰經書每授<lb/>
<pb n="KR3j0182_WYG_003-4a"/>
　五百遍飯後史書可誦者百遍夜讀子書每授三百<lb/>
　遍每讀書危坐不動句句分眀<lb/>
滎陽公教學者讀書須要字字分眀仍每句最下一字<lb/>
　尤要聲重則記牢<lb/>
張横渠詩云若知居仁宅先須入禮門温公作横渠哀<lb/>
　辭曰教人學雖慱要以禮為先伊川先生云子厚以<lb/>
　禮教學者最善先有所据守然則横渠之教以禮為<lb/>
　本也<lb/>
<pb n="KR3j0182_WYG_003-4b"/>
顧公子敦内翰嘗語東萊公云學者須習不動心事緒<lb/>
　之來每每自試乆乆之間果能不動則必自知曰我<lb/>
　不動矣由此觀之前輩所以自立非徒然也<lb/>
陳瑩中嘗云學者須常自試以觀己之力量進否易曰<lb/>
　或躍在淵自試也此聖學也<lb/>
楊應之學士言後生學問聰眀強記不足畏惟思索尋<lb/>
　究者為可畏耳<lb/>
滎陽公嘗言所在有鄉先生處則一方人自别盖漸染<lb/>
<pb n="KR3j0182_WYG_003-5a"/>
　使之然也人豈可以不擇鄉就士哉<lb/>
李君行先生嘗言學者當以經書論語孟子如秤相似<lb/>
　以秤量衆說其輕重等者正也其不等者不正也<lb/>
後生學問且須理㑹曲禮少儀禮儀等學灑掃應對進<lb/>
　退之事及先理㑹爾雅訓詁等文字然後可以語上<lb/>
　下學而上達自此脫然有得自然度越諸子也不如<lb/>
　此則是躐等犯分陵節終不能成孰先傳焉孰後倦<lb/>
　焉不可不察也<lb/>
<pb n="KR3j0182_WYG_003-5b"/>
正獻公每時節必問諸生有進益否<hi>已上出吕氏童蒙訓</hi>
士大夫學術須正一或不正往往操履皆邪其為利害<lb/>
　不止及其一身吁可畏也然士夫孰不自以為正柰<lb/>
　何其始辨之不眀講之不詳得其形似執而不化遂<lb/>
　為終身之害只如敎小兒自其發蒙時教之以正如<lb/>
　曲禮言㓜子常視母誑亦此理也漢景帝鼂錯教用<lb/>
　術數宜其亦不免也<lb/>
或問獨學無友當如何曰讀古人書不可作死法看如<lb/>
<pb n="KR3j0182_WYG_003-6a"/>
　此則便是益友<lb/>
善畫者於一枝一葉意象思索僅得其似而化工一陶<lb/>
　千枝競發萬葉争秀濃纎小大不失毫髮其勞逸不<lb/>
　同而真偽自分人之所得於心與得於人者萬萬相<lb/>
　逺此可與知者道<lb/>
或問學者欲正心如何下工曰須眀乎善不然又恐錯<lb/>
　認<hi>已上出横浦語錄</hi>
書猶麴糵學者猶秫稻秫稻必得麴糵則酒醴可成不<lb/>
<pb n="KR3j0182_WYG_003-6b"/>
　然雖有秫稻無所用之今所讀之書有其文雄深者<lb/>
　有其文典雅者有富麗者有俊逸者合是數者雜然<lb/>
　列于胷中而咀嚼之猶以麴糵和秫稻也醖釀既乆<lb/>
　則凡發於文章形於議論必自然秀絶過人矣故經<lb/>
　史之外百家文集不可不觀也<lb/>
學者茍専意時文不知研窮經史則舉業之外叩之空<lb/>
　空亦可恥矣盖學經所以正吾心觀史所以行吾決<lb/>
　安可視為不急之務故前輩謂乆不以古今灌溉胷<lb/>
<pb n="KR3j0182_WYG_003-7a"/>
　次試引鏡自觀靣目必可憎對人亦語言無味正謂<lb/>
　此也<lb/>
己以為是衆以為非己以為非衆以為是吾將何從曰<lb/>
　學而已矣學而眀乎善則是非不愧於聖人矣否則<lb/>
　是非皆私心爾奚擇焉<lb/>
孔門學問非徒載之空言必期見於行事故子貢問孔<lb/>
　子有一言而可以終身行之者乎孔子告之以其恕<lb/>
　乎子貢行此一語平生銓品之心一旦消殞至謂紂<lb/>
<pb n="KR3j0182_WYG_003-7b"/>
　之不善不如是之甚仲弓問仁孔子告之以出門如<lb/>
　見大賔使民如承大祭仲弓行此二句至於可使南<lb/>
　靣學云學云空言云乎哉<lb/>
朋友講習固天下樂事不幸獨學則當尚友古人可也<lb/>
　故讀論語如對孔門聖賢讀孟子如對孟子讀杜子<lb/>
　美詩蘇文則又凝神静慮如目擊二公如此用心雖<lb/>
　生千載之下可以見千載之人矣<lb/>
君子之學豈志在取一第效一官而已飲食起居皆宰<lb/>
<pb n="KR3j0182_WYG_003-8a"/>
　相事業也<lb/>
文字有眼目處當涵泳之使書味存于胷中則益矣韓<lb/>
　子曰沉浸醲郁含英咀華正謂此也<lb/>
六經之書浩博而難窮故讀易者如無春秋讀書者如<lb/>
　無詩學者莫若精意語孟語孟中得趣則六經皆可<lb/>
　觸類而知矣<lb/>
山谷荅王觀復書云所示詩文皆興寄髙逺但語生硬<lb/>
　不諧律吕或詞氣不逮初造意時此病亦只是讀書<lb/>
<pb n="KR3j0182_WYG_003-8b"/>
　未精博爾以此知讀書雖貴博然博而不精亦無益<lb/>
　也<lb/>
如看唐朝事則若身預其中人主情性如何所命相如<lb/>
　何當時在朝士大夫孰為君子孰為小人其處事孰<lb/>
　為當孰為否皆令胷次曉然可以口講而指畫則機<lb/>
　㑹圓熟他日臨事必過人矣<lb/>
凡前古可喜可愕之事皆當蓄之扵心以此發之筆下<lb/>
　則文章不為空言矣<hi>已上出張横浦日新</hi>
<pb n="KR3j0182_WYG_003-9a"/>
夫理不窮則物情不盡物情不盡則擇義不精義不精<lb/>
　則用不妙用不妙則不能所居而安居不安則不能<lb/>
　樂天不能樂天則不能成其身矣故學必以窮極物<lb/>
　理為先也然非身親之則不能知味<lb/>
大體既是正好用工近察諸身逺察諸物窮竟萬理一<lb/>
　以貫之直造寂然不動之地然後能吉㐫與民同患<lb/>
　為天之所為矣此聖門事業也<lb/>
堯授舜舜授禹曰人心惟危道心惟微微言微妙也危<lb/>
<pb n="KR3j0182_WYG_003-9b"/>
　言無常也故孔聖自十五志於學積十五年工夫然<lb/>
　後敢以立自許自是而後每積十年工夫而後一進<lb/>
　未至縱心所欲不踰矩則猶有人心消磨未瑩徹也<lb/>
　及至縱心所欲不踰矩方才純是道心與天無二故<lb/>
　中庸稱孔聖之徳終以天地之所以為大結之更不<lb/>
　稱仲尼也今之學道者少有所得則忻然以天地之<lb/>
　美為盡在己自以為至足矣就世俗而言之亦可謂<lb/>
　之君子論於聖人之門乃是自弃自暴者耳<lb/>
<pb n="KR3j0182_WYG_003-10a"/>
學者所以學為治也講之熟則義理眀義理眀則心志<lb/>
　定心志定則當其職而行其事無不中節可以濟人<lb/>
　利物矣反是則其害豈可勝言<hi>已上出五峯遺文</hi>
伊川之學無虛頭只要實堛堛地用功踐履一節節行<lb/>
　到<lb/>
伊川云敬以直内凡人修學當先以敬為主此盖顔氏<lb/>
　克己復禮之說其門庭大率先要躬行耳<hi>已上出蒲氏漫齋録</hi>
　<lb/>
<pb n="KR3j0182_WYG_003-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷三<lb/>
</p>
<p>
</p>
  </div>
<div>
                <head>仕學規範卷四</head>
    <p>
<pb n="KR3j0182_WYG_004-1a"/>
欽定四庫全書<lb/>
　仕學規範卷四　　　　　　宋　張鎡　撰<lb/>
　　行巳<lb/>
魏侍中仁浦性長厚在顯位未嘗有驕矜之色接士大<lb/>
　夫尤有禮解州刺史鄭元昭嘗因事謗仁浦仁浦既<lb/>
　貴終以徳報之語在元昭𫝊又漢隱帝寵作坊使賈<lb/>
　延徽延徽與仁浦為鄰嘗欲并仁浦之第以廣其居<lb/>
　屢譛仁浦於隱帝幾至不測及周祖入汴或有擒延<lb/>
<pb n="KR3j0182_WYG_004-1b"/>
　徽以授仁浦者仁浦謝曰因兵戈而報怨不忍為也<lb/>
　周祖聞之稱為長者<lb/>
范魯公質性卞急好面折人然廉介未嘗受四方饋遺<lb/>
　自内苑至相位僅三十年所得俸禄多給孤遺閨門<lb/>
　之中食不二味故身殁之後家無餘財後太祖因講<lb/>
　求輔相謂侍臣曰朕聞范質居第之外不營産業真<lb/>
　宰相也<hi>並出太祖朝名臣傳</hi>
竇偁太平興國七年夏以本官知政事先是偁與賈琰<lb/>
<pb n="KR3j0182_WYG_004-2a"/>
　在上幕府琰便佞能先意希旨偁常疾之上與諸王<lb/>
　宴射琰侍上側頗稱賛徳美詞多矯誕偁叱之曰賈<lb/>
　氏子巧言令色豈不媿於心哉坐上失色上亦為之<lb/>
　不樂因罷㑹白太祖出偁涇州至是始大用偁申謝<lb/>
　上謂曰汝自揣何以至此偁曰陛下以藩邸之舊出<lb/>
　於際㑹上曰非也乃汝嘗靣折賈琰賞卿之直耳偁<lb/>
　頓首謝<lb/>
魏咸熈故宰相仁浦之子也性仁孝長者弟咸信任節<lb/>
<pb n="KR3j0182_WYG_004-2b"/>
　度使駙馬都尉奴僕衆多費用益廣咸熈所受先人<lb/>
　貲財市邸第得緡錢以十七八與弟咸熈裁取一二<lb/>
　自給而已累典藩郡所至皆理性寛厚嘗一日召僚<lb/>
　友宴飲初罷兩浙轉運使市得越中陶器因大治具<lb/>
　羅列之侍者數人舉食案前相嘲誚反案盡碎之坐<lb/>
　客皆失色咸熈不之怒止令更設他器别為盛饌亦<lb/>
　不笞責侍者寛厚有器度専務掩人過部下吏有材<lb/>
　術孜孜引薦<lb/>
<pb n="KR3j0182_WYG_004-3a"/>
李文正公昉素與盧多遜善待之不疑多遜知政事多<lb/>
　譛昉於上人有言於昉者昉曰盧與我厚不當爾後<lb/>
　盧事敗昉頗為揮解之上因言盧多遜居常毁卿不<lb/>
　直一錢昉始信上由此益重昉<lb/>
王侍郎祐之知制誥也盧多遜與宰相趙普相傾每諷<lb/>
　祐欲與已恊共擠普祐不從以為唐宇文融嘗與張<lb/>
　說有隙時說為融所擯而出及說復入融遂敗祐因<lb/>
　以融傳示多遜多遜不恱及多遜參知政事乃出祐<lb/>
<pb n="KR3j0182_WYG_004-3b"/>
　華州後終以隂事中普及普復入多遜果及禍與宇<lb/>
　文融事正同識者以是許祐之先見上嘗詔於史館<lb/>
　集撰神醫普救千卷中官王文壽監視其事權勢甚<lb/>
　盛館中學士皆往謁見待之甚厚祐獨不請謁人亦<lb/>
　以是多之有集三十卷行於世祐死之日家無餘財<lb/>
　搢紳稱其清儉<hi>已上出太宗朝名臣傳</hi>
曹侍中彬小心畏謹遜言恭色在朝廷未嘗抗辭忤㫖<lb/>
　被服清素有同儒者尤疎財利未嘗聚蓄局量寛博<lb/>
<pb n="KR3j0182_WYG_004-4a"/>
　喜愠不形未嘗言人過平蜀迴太祖因從容問以官<lb/>
　吏善否彬曰臣止監軍旅至於采察官吏非所職也<lb/>
　及固詢之惟薦隨軍轉運沈倫謹厚可任居公庭必<lb/>
　冠帶危坐如對君父不名下吏見百執事必荅拜其<lb/>
　為藩帥遇朝士於途必引車避之過市則戒騶御不<lb/>
　令傳呼北征之失律也趙昌言自延安還被劾未得<lb/>
　入見彬在近宻遽為上請歸休閑閣門無雜賔總戎<lb/>
　伐罪濟以仁恕保功名守法度近代良將稱為第一<lb/>
<pb n="KR3j0182_WYG_004-4b"/>
吕正惠公端姿儀瓌秀有器量寛厚多恕善談謔意豁<lb/>
　如也雖屢經擯退未嘗以得喪介懐深為當世所服<lb/>
　端善與人交輕財好施未嘗問家事故相馮道耀帥<lb/>
　趙文度皆鄉里世舊道子病廢分俸給之又表薦文<lb/>
　度孫紹宗<lb/>
錢樞宻若水有清識風流儒雅好學善談論尤愛西漢<lb/>
　書常日讀一卷事繼母以孝聞所至推誠待物委任<lb/>
　寮佐而總其綱領無不稱治汲引士類孜孜忘倦後<lb/>
<pb n="KR3j0182_WYG_004-5a"/>
　進多所嚮慕其在樞近同年生有為縣佐每謁見若<lb/>
　水必序齒而拜之<lb/>
李文靖公沆博涉文史識大體内行脩謹居位謹密門<lb/>
　無私謁公府視事之暇多危坐終日未嘗跛倚其嚴<lb/>
　重温雅公忠直諒近代之賢相也<lb/>
郭尚書贄初作賦頗有聲邑人同在籍中者忌之潜加<lb/>
　謗毁自是連上不中選洎贄再知貢舉邑人子以眀<lb/>
　經充薦詔下之日悔而歸贄聞之亟命親善者召還<lb/>
<pb n="KR3j0182_WYG_004-5b"/>
　慰諭俾復就舉遂預薦中第<lb/>
吕許公蒙正性沉静寡言有器量以守道持正稱初為<lb/>
　相時金部員外郎張紳知蔡州坐贓免或有言於太<lb/>
　宗曰紳洛中豪家安肯受賄此乃蒙正未第時與索<lb/>
　於紳不能如意以致其罪耳太宗即時復紳官蒙正<lb/>
　終不自辯未幾罷政柄㑹置考課院得紳舊事實狀<lb/>
　黜為絳州團練副使蒙正復入相太宗謂曰張紳果<lb/>
　實犯贓蒙正亦不謝在西京日内臣之貴要者將命<lb/>
<pb n="KR3j0182_WYG_004-6a"/>
　而至蒙正接之不逾常禮時人重之<lb/>
王文正公旦端重介直操履堅正眀達治體接物若甚<lb/>
　和易而風格峻整當官臨事莊厲不可犯其為相也<lb/>
　屬罷兵之後朝廷求治旦能遵守法度承導善意妙<lb/>
　於啓奏言簡理順有識略善鎮定大事謹惜名器叙<lb/>
　進材品使人各得其所雖咈於己者亦不以私廢公<lb/>
　隂薦天下士有終身不知者縉紳咸伏其平恕乆扵<lb/>
　其位始終如一上優待之沖澹寡欲奉身至薄所居<lb/>
<pb n="KR3j0182_WYG_004-6b"/>
　舊第甚陋被服質素家人欲以繒飾氊席愠而不許<lb/>
　在中書未嘗奏䕃諸子婚姻不求門閥事寡嫂有禮<lb/>
　與弟友愛甚篤留意文雅及近世典章官族志在敦<lb/>
　奬名教中外莫不欽其風徳為國宗臣上所尊禮盖<lb/>
　平世之良相也<lb/>
查龍圖道嘗出按部路側有佳棗從者摘之以獻道即<lb/>
　令計直挂錢於木上而去家甚貧多聚親識之惸獨<lb/>
　者祿賜所得散施隨盡不以屑意與人交情分切至<lb/>
<pb n="KR3j0182_WYG_004-7a"/>
　廢弃孤露者待之愈厚多周給之嘗有僚女貧為人<lb/>
　婢道知而贖之為嫁士族縉紳推服其履行<lb/>
趙文定公安仁質直純慤敦守操行外晦内眀無矯飾<lb/>
　小心畏謹以謙退自處有所獻替退公必削藁尤寛<lb/>
　恕與物無競雖家人僕使未嘗見其愠色女弟寡居<lb/>
　取歸給養其甥尚㓜躬自教導為畢婚嫁甥卒并葬<lb/>
　其父及諸親少與宋元與同學元與門地貴盛待安<lb/>
　仁甚厚元與早卒裔嗣衰替安仁屢以金帛濟之善<lb/>
<pb n="KR3j0182_WYG_004-7b"/>
　訓諸子手冩周易論語孝經老子凡七子人授一部<lb/>
　雖至貴顯簡儉若平素尤嗜讀書所得祿賜多置典<lb/>
　籍手自儲校<lb/>
崔吏部遵度深於文學篤厚長者與物無競口不言是<lb/>
　非沖澹清介恬於勢利遵度僦舍甚湫隘中有小閣<lb/>
　手植竹數竿朝謁之暇黙坐其上彈琴獨酌翛然自<lb/>
　適殆忘寢膳處世寡合然與人交終始無改士君子<lb/>
　多之<hi>已上出真宗朝名臣傳</hi>
<pb n="KR3j0182_WYG_004-8a"/>
初張文節公知白參知政事而王欽若為相論議多相<lb/>
　失因而請解去及丁謂為相欽若謫司農卿分司南<lb/>
　京乃徙知白南京意其報怨及至待欽若加厚論者<lb/>
　多之<lb/>
<graphic n="KR1007" url="https://raw.githubusercontent.com/kanripo/KR-Gaiji/master/images/KR1007.png" mimeType="image/png"/>文元公迴樂易純固服道甚篤雖貴執無所摧屈嘗<lb/>
　言歴官臨事未嘗挾情害人危人售進保全固䕶如<lb/>
　免髮膚之傷<lb/>
王文正公曽前後輔政十年每進見言天下利害事多<lb/>
<pb n="KR3j0182_WYG_004-8b"/>
　審而中理性純儉衣無華采居家<graphic n="KR0591" url="https://raw.githubusercontent.com/kanripo/KR-Gaiji/master/images/KR0591.png" mimeType="image/png"/>御罕見其喜愠<lb/>
　色人無敢干以私每入朝盛服進止如有尺寸<lb/>
狄宻學棐在河中時内臣旁午有自矜權寵者欲引援<lb/>
　之棐荅以他語退謂所親曰吾湘潭一寒士今官侍<lb/>
　從豈晚節緣近倖以希進哉及其終家無餘貲<lb/>
吳龍圖遵路性夷雅謹重寡言笑善與人交初若平淡<lb/>
　然風義乆而彌著立朝敢言丁母䘮廬墓側蔬食終<lb/>
　制既没家無長物其友范仲淹分俸賙其家<lb/>
<pb n="KR3j0182_WYG_004-9a"/>
崔工部立性淳謹喜論事大中祥符中真宗方修封禪<lb/>
　之事士大夫争獻賛頌立獨言水發徐兖旱連江淮<lb/>
　無為有烈風金陵有大火是天所以戒驕矜而中外<lb/>
　多上雲露草木禽蟲諸物之瑞此何足為治道哉願<lb/>
　詔史官勿復紀錄前後凡上四十餘事多所施用<lb/>
韓文忠公億性方重治家嚴而有法雖燕居未嘗見惰<lb/>
　容其親舊之孤藐者多為昏𦵏之<lb/>
章文憲公得象性簡重在翰林十二年恬然自得章獻<lb/>
<pb n="KR3j0182_WYG_004-9b"/>
　太后常遣内侍至院必正色嚴待之未嘗交一言在<lb/>
　中書八年子弟親戚皆抑而不進<lb/>
嵇内翰潁舉進士時王曽張知白相繼為南京留守謂<lb/>
　其子弟曰潁謹厚篤學若曹之師表也張堯封嘗從<lb/>
　潁學所為文多納潁家其後堯封女入禁中為修媛<lb/>
　令其弟化基詣潁求編次其父藁為序以獻之潁不<lb/>
　荅亦不以獻<lb/>
范文正公仲淹内剛外和性至孝以母在時方貧其後<lb/>
<pb n="KR3j0182_WYG_004-10a"/>
　非賔客不重肉妻子衣食僅能自充而好施予置義<lb/>
　莊里中以贍宗屬汎愛樂善士人多出其門下雖里<lb/>
　巷之人皆知其名字又所至有恩鄧慶二州之民與<lb/>
　屬𦍑畫像而生祠之<lb/>
杜正獻公衍素清約初無居第既退始卜家南都餘十<lb/>
　年出入童指六七人若平生無軒冕者<lb/>
孔寺丞<graphic n="KR0776" url="https://raw.githubusercontent.com/kanripo/KR-Gaiji/master/images/KR0776.png" mimeType="image/png"/>隱居龍興之龍山下性介㓗好讀書家有田<lb/>
　數頃賦稅嘗為鄉里所先又嵗饑賙所不給者未嘗<lb/>
<pb n="KR3j0182_WYG_004-10b"/>
　計其家有無故環所居百餘里人皆愛慕之葬其父<lb/>
　廬墓三年卧破棺中日食米一溢州以行義聞賜之<lb/>
　粟帛又給復其家<hi>已上出仁宗朝名臣傳</hi>
　<lb/>
　<lb/>
　<lb/>
　<lb/>
　仕學規範卷四<lb/>
</p>
<p>
</p>
  </div>
<div>
                <head>仕學規範卷五</head>
    <p>
<pb n="KR3j0182_WYG_005-1a"/>
欽定四庫全書<lb/>
　仕學規範卷五　　　　　　宋　張鎡　撰<lb/>
　　行己<lb/>
宋文憲公庠儉約不好聲色讀書至老不倦尤畏法在<lb/>
　州使工甓堂塗取巵酒與之後知誤取公使立償之<lb/>
　而取子者皆被罰沈邈嘗為京東轉運使數以事侵<lb/>
　庠後任御史又彈奏庠不可以為執政及庠在洛邈<lb/>
　子監麴院因出借縣人負物杖之道死死者實以他<lb/>
<pb n="KR3j0182_WYG_005-1b"/>
　疾而邈子為府屬所惡欲痛治之以法庠獨不肯曰<lb/>
　此何足以為罪也人以此稱庠長者<hi>出英宗朝名臣傳</hi>
胡文恭公宿為人清儉謹黙内剛外和羣居不譁與人<lb/>
　言必思而後對故其蒞官臨事謹重不輒發發亦不<lb/>
　可囘止宿少嘗善一浮圖其人將死謂宿曰我有祕<lb/>
　術能化瓦石為黄金子其葬我以此報子宿曰後事<lb/>
　敢不勉祕術非吾欲也浮圖歎曰子之志未可量也<lb/>
　篤行自勵至於貴顯常如布衣時學問文章人多稱<lb/>
<pb n="KR3j0182_WYG_005-2a"/>
　之<lb/>
彭尚書思永清謹長者尤長於吏事年八九嵗時晨得<lb/>
　䦨遺金釵於門外俄有吏至皇皇然若有求者思永<lb/>
　以物色訪之果墜釵者也即以與之吏謝以錢思永<lb/>
　笑不受在家撫宗族有恩居母喪貧甚終不受饋遺<lb/>
張恭安公存性孝友始罷蜀州歸得蜀州竒繒物入門<lb/>
　不以適私室悉布之堂上諸母及昆弟姨妺恣擇取<lb/>
　之收䘏族人之孤嫠者為之婚嫁為人莊重雖家居<lb/>
<pb n="KR3j0182_WYG_005-2b"/>
　衣冠不具不以見子孫<lb/>
吕諫議誨初祖端卒家日益貧誨既仕自奉養薄甚常<lb/>
　分俸之半以給宗族之孤嫠者為言職前後三逐皆<lb/>
　以彈奏大臣不法不去不已由是有鯁直名<lb/>
歐陽文忠公脩性剛直處善惡黒白眀於當路有權勢<lb/>
　雖知其設機穽見待必直前觸發之不顧其放逐流<lb/>
　離至數年者屢矣而復振起志氣故自若也脩雖以<lb/>
　文雄一時然無忌前好勝之氣喜推轂賢士而身下<lb/>
<pb n="KR3j0182_WYG_005-3a"/>
　之一時聞人多出其門<lb/>
張侍讀環雖資長者然遇事輒言數忤權貴屢黜不悔<lb/>
　恬於進取其不磨勘遷官者率嘗至十餘年<lb/>
邵康節雍字堯夫衛州人家世貧賤雍刻厲為學夜不<lb/>
　就席者數年雍嘗適吳楚過齊魯客梁晉而歸徙居<lb/>
　于洛蓬蓽環堵躬㸑以養父母講學于家不強以語<lb/>
　人而就問者日衆士人道洛者必過其廬雍與人言<lb/>
　必依於孝悌忠信樂道人之善不及其惡故賢不肖<lb/>
<pb n="KR3j0182_WYG_005-3b"/>
　無不親之為人坦夷無表襮防畛不為絶俗之行<lb/>
張康節公昪忠信儉謹不受請謁分俸祿以及九族故<lb/>
　舊退居十餘年葺田廬於嵩陽紫虛谷澄心養氣不<lb/>
　問時事耆老而耳目聰眀<lb/>
單光禄孟陽與兄熈甚友愛少時熈與人鬭鬭者邂逅<lb/>
　死未有知者孟陽曰家貧親老所賴以養者兄也不<lb/>
　可不代之死乃趣往鬭所以待捕已而死者蘇問孟<lb/>
　陽孟陽告以故鬭者感歎遂不訟<lb/>
<pb n="KR3j0182_WYG_005-4a"/>
曽舍人鞏少孤奉母孝鞠養四弟九妹甚友愛宦學婚<lb/>
　嫁一出鞏力<hi>已上出神宗朝名臣傳</hi>
司馬文正公光自始立朝至於為相上則為人主之所<lb/>
　信下則為海内之所安至於遐陬外夷聞其名者莫<lb/>
　不信慕而誠歸之求其所以為之者而不可得端眀<lb/>
　殿學士蘇軾嘗載光語晁補之之言曰吾無過人但<lb/>
　平生所為未嘗有不可對人言者耳則傳所謂微之<lb/>
　顯誠之不可揜詩所謂相在爾室尚不愧於屋漏光<lb/>
<pb n="KR3j0182_WYG_005-4b"/>
　實有焉<lb/>
朱觀使壽昌生數嵗父守雍出其母劉氏嫁民間母子<lb/>
　不相知者五十年壽昌行四方求之不已飲食罕御<lb/>
　酒肉與人言輒流涕以浮屠法灼臂燒頂刺血寫佛<lb/>
　書冀遂其志熈寧初棄官入秦與家人訣誓不見母<lb/>
　不得還行次同州得焉劉氏時年七十餘矣雍守錢<lb/>
　眀逸以事聞詔壽昌還就官繇是天下皆知其孝壽<lb/>
　昌再為郡守至是以母故通判河中府迎其同母弟<lb/>
<pb n="KR3j0182_WYG_005-5a"/>
　妹以歸居數嵗母卒涕泣幾喪眀有白烏集墓上拊<lb/>
　其弟妹益篤為買田居之其於宗族尤盡恩意嫁兄<lb/>
　弟之孤女二人葬其不能葬者十餘喪盖其天性如<lb/>
　此<lb/>
張正議問初與种世衡善及持父喪世衡遺以汝州田<lb/>
　十頃辭弗受使者在塗而世衡卒乃以還其子古古<lb/>
　用父命亦不受凡蕪廢者三十年元豐中郡守劉斐<lb/>
　請以田給州學朝廷以還种氏<lb/>
<pb n="KR3j0182_WYG_005-5b"/>
陳教授烈性介僻篤於孝友年十四繼失怙恃水漿不<lb/>
　入口者五日自壯迨老享奉如事生禮寢興晦朔未<lb/>
　嘗輟甫冠力學不羣平居端嚴終日不言雖童僕如<lb/>
　對大賔里有冠昏喪祭請而後行從學者數百人父<lb/>
　兄有善訓其子弟者必舉烈言行以示之鄉里饋遺<lb/>
　絲毫無所受嵗收偶有餘推以濟貧乏<lb/>
馮文簡公京登第時張堯佐倚外戚欲妻以女使卒擁<lb/>
　入其家頃之中人以酒殽至且示以奩具甚厚京固<lb/>
<pb n="KR3j0182_WYG_005-6a"/>
　辭曰老母已議王氏終弗就<lb/>
彭待制汝礪與人寡合然有志於善為御史嘗論吕嘉<lb/>
　問及治嘉問獄不肯阿執政意坐奪一官平時與蔡<lb/>
　確異趣使外十年確被貶又為之力辨人以此賢之<lb/>
　居家孝友事寡嫂謹甚兄無子為立後官之又官其<lb/>
　弟汝方而後及其子少時師事桐廬倪天隱及官保<lb/>
　信迎天隱置于學執弟子禮事之天隱死無子為并<lb/>
　其母葬之又葬其妻且割俸資其女同年進士宋渙<lb/>
<pb n="KR3j0182_WYG_005-6b"/>
　未官而死經理其後甚至<lb/>
文忠烈公彦博在樞府尼惠普以妖妄就逮有司奏縉<lb/>
　紳所與簡牘一時公卿多有之獨彦博無有神宗問<lb/>
　其故對曰臣但不知爾如知之亦當有書時人美其<lb/>
　分謗<lb/>
趙郡王世開事繼母三十年如一日撫孤姪如己子執<lb/>
　母喪哀毁一夕髮半白捐金帛以賙族人之貧及不<lb/>
　能葬者<hi>已上出哲宗朝名臣傳</hi>
<pb n="KR3j0182_WYG_005-7a"/>
王御史回召為睦親廣親宅講書鄒浩貶新州人莫敢<lb/>
　顧回獨為之治裝且慰安其母邏者以聞追詣詔獄<lb/>
　人為回懼回處之晏然獄具削籍遣還其鄉回即日<lb/>
　徒步出城行數十里其子追及之問以家事不荅<lb/>
范開府純仁性夷易寛簡嘗曰吾平生好學得之忠恕<lb/>
　二字而已歴事四世無間言自為布衣至宰相廉儉<lb/>
　如一所得俸賜皆以廣義莊前後任子恩多先踈族<lb/>
　殁之日㓜子五孫猶未官<lb/>
<pb n="KR3j0182_WYG_005-7b"/>
蘇司空頌天性仁厚宇量閎逺喜愠不形於色資質端<lb/>
　靖雖燕居必正衣冠危坐家人莫見惰容<lb/>
王資政存性寛厚儀狀偉然平居恂恂不為詭激之行<lb/>
　至有所守確不可奪司馬光嘗曰並馳萬馬中能駐<lb/>
　足者王存乎少事潁川陳浚浚死無子存貴求得其<lb/>
　弟之子官之且䘏其家終身嘗悼近世學士貴為公<lb/>
　卿而祭祀其先但循庶人之制及歸老築居首營家<lb/>
　廟存惟一兄蚤世事寡嫂甚謹拊其子如己出<lb/>
<pb n="KR3j0182_WYG_005-8a"/>
曽閣學孝廣為人嚴重不妄取與平居必正容色大書<lb/>
　修謹二字銘諸座右<lb/>
任提宫伯雨性剛鯁持論勁正䆳於經術文力雄健蜀<lb/>
　人師仰之為諫官僅半嵗所上一百八疏皆係天下<lb/>
　治體<lb/>
陳觀使瓘篤學有識志不茍合居父母喪廬墓鄉曲重<lb/>
　之初蔡卞知其才待遇加禮瓘不肯附麗瓘恬於進<lb/>
　取雖諸公交薦往往退避迨居言路所疏姦惡雖所<lb/>
<pb n="KR3j0182_WYG_005-8b"/>
　舉不避也<lb/>
蘇朝散元老外和柔中實勁厲中官梁師成欲見之先<lb/>
　使人求其文元老拒弗與為考功也郊恩當任子以<lb/>
　季弟元凱早亡乞奏補其仲弟元亮使收養其孤朝<lb/>
　廷從之<lb/>
黄直閣葆光天資剛正尚氣節善論事㑹文切理不為<lb/>
　横議所移方蔡京權勢震赫臺諫不敢言獨出力排<lb/>
　之時議推重<hi>已上出徽宗朝名臣傳</hi>
<pb n="KR3j0182_WYG_005-9a"/>
司馬尚書朴累調晉寧軍士曹軍通判不法轉運使王<lb/>
　似諷朴伺其過朴不可曰守貳為長官使下吏得陷<lb/>
　之不唯亂常人且不食吾餘矣死不敢奉教似賢而<lb/>
　薦之<lb/>
譚端眀世勣為祕書省正字蔡京得政乆其子攸提舉<lb/>
　修書館中諂事者皆越次陞擢世勣坐直舎繙書竟<lb/>
　日泊如也宦者梁師成貴幸好招延文士立能致人<lb/>
　通顯其黨有與世勣鄰居者數致師成意世勣謝絶<lb/>
<pb n="KR3j0182_WYG_005-9b"/>
　之更六年不遷<hi>並出欽宗朝名臣傳</hi>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷五<lb/>
</p>
<p>
</p>
  </div>
<div>
                <head>仕學規範卷六</head>
    <p>
<pb n="KR3j0182_WYG_006-1a"/>
欽定四庫全書<lb/>
　仕學規範卷六　　　　　　宋　張鎡　撰<lb/>
　　行己<lb/>
仁宗在東京魯簡肅公宗道為諭徳其居在宋門外俗<lb/>
　謂之浴堂巷有酒肆在其側號仁和酒有名於京師<lb/>
　公往往易服微行飲于其中一日真宗急召公將有<lb/>
　所問使者及門而公不在移時乃在仁和肆中飲歸<lb/>
　中使遽先入白乃與公約曰上怪公来遲當託何事<lb/>
<pb n="KR3j0182_WYG_006-1b"/>
　以對幸先見教冀不敢異同公曰但以實告中使曰<lb/>
　然則當得罪公曰飲酒人之常情欺君臣子之罪大<lb/>
　也中使嗟嘆而去真宗果問使者具如公對真宗問<lb/>
　公何故私入酒家公謝曰臣家貧無器皿酒肆百物<lb/>
　具備賔至如歸適有鄉里親客自逺來遂與之飲然<lb/>
　臣既易服市人無識臣者真宗笑曰卿為宫臣恐為<lb/>
　御史所彈然自此竒公以為忠實可大用晚年每為<lb/>
　章獻眀肅太后言羣臣可大用者數人公其一也後<lb/>
<pb n="KR3j0182_WYG_006-2a"/>
　章獻皆用之<lb/>
范忠宣公純仁調常州武進縣及文正公督公赴官公<lb/>
　曰常州逺庭闈願致一近地易許州長葛又不赴文<lb/>
　正曰爾前日以逺為言今既近矣復有何詞公曰純<lb/>
　仁豈可重於祿食而輕去父母耶雖近亦不能朝夕<lb/>
　在側文正公不強之卒終養焉<lb/>
真宗喜談經一日馮元談易非經庭之常講也謂元曰<lb/>
　朕不欲煩近侍乆立欲於齊亭閣選純孝之士三數<lb/>
<pb n="KR3j0182_WYG_006-2b"/>
　人止如同人便裘頂㡌横經並坐暇則薦茗果盡笑<lb/>
　論削去進說之儀遇疲則罷去元薦查道李虛巳李<lb/>
　行簡三人者預為奏曰道歙州人母疾嘗思鱖羮方<lb/>
　冬無有市者道泣禱河神鑿冰脫巾取得鱖魚尺餘<lb/>
　以饋母後舉賢良入第四等虛巳母喪眀醫者曰浮<lb/>
　翳及睛但舌舐千日勿藥自痊虛巳舐睛二年遂眀<lb/>
　行簡父患癰極痛楚以口吮其敗膏不唾于地父疾<lb/>
　遂平真宗立召之日俾陪侍喜曰朕得朋矣<lb/>
<pb n="KR3j0182_WYG_006-3a"/>
丁晉公言凡士大夫而恐居大位者先觀其器度寛厚<lb/>
　則無不中矣昔趙普在中書吕端為參政趙嘗覘其<lb/>
　為事而多之曰吾嘗觀吕公奏事得聖上嘉賞未嘗<lb/>
　喜遇聖上抑挫未嘗懼亦不形言真台輔之器也<lb/>
范文忠公鎮遇人以誠恭儉謹黙口不言人過<lb/>
富鄭公為人温良寛厚與人語若無所異同及其臨大<lb/>
　節正色慷慨莫之能屈知識過人逺甚而事無巨細<lb/>
　反覆熟慮必全無失然後行之宰相自唐以来謂之<lb/>
<pb n="KR3j0182_WYG_006-3b"/>
　禮絶百僚見者無長㓜皆拜宰相平立少垂手扶之<lb/>
　送客未常降堦戺客坐稍乆則吏從旁唱相公尊重<lb/>
　客踧踖起退及公為相雖微官及布衣謁見皆與之<lb/>
　抗禮引坐語從容送之及門視其上馬乃還自是羣<lb/>
　公効之自富公始也<lb/>
趙康靖公槩為人樂易深中恢然偉人也平生與人實<lb/>
　無所怨怒非特不形於色而已専務掩惡揚善以徳<lb/>
　報怨出於志誠非勉強者天下稱之庶幾漢劉寛唐<lb/>
<pb n="KR3j0182_WYG_006-4a"/>
　婁師徳之徒<lb/>
端眀殿學士蘇軾其於人見善稱之如恐不及見不善<lb/>
　斥之如恐不盡見義勇於敢為而不顧其害用此數<lb/>
　困於世然終不以為恨<lb/>
資政殿學士王存性寛厚儀狀偉然平居恂恂不為詭<lb/>
　激之行至有所守確不可奪議論平恕無所向背司<lb/>
　馬温公嘗曰並馳萬馬中能駐足者其王某乎故自<lb/>
　束髮起家以至大耋歴事五世而所持一心屢更變<lb/>
<pb n="KR3j0182_WYG_006-4b"/>
　故而其守一道<lb/>
張文定公方平所與交者范仲淹吳育宋祁三人皆敬<lb/>
　憚之曰不動如山安道有焉<lb/>
寳文閣待制彭汝礪平生好學喜問樂聞其過自任以<lb/>
　聖賢之重而於貧富貴賤利害得喪一不以累其心<lb/>
　至於憂國愛君推賢揚善則拳拳孜孜常若不及故<lb/>
　自處顯於朝廷事知無不言言不行必争争而不得<lb/>
　必求去人始而駭中而疑卒而信則曰名節之士也<lb/>
<pb n="KR3j0182_WYG_006-5a"/>
陳恭公執中在中書八年人莫敢干以私四方問遺無<lb/>
　及門者<lb/>
杜正獻公衍為樞宻參政事范仲淹嘗出衍門下數争<lb/>
　事上前衍不以為恨而仲淹益服之<lb/>
范忠宣公純仁文正公第四子長子純祐少有大志不<lb/>
　幸疾廢公與叔季純粹純禮克世其家而公憂國憂<lb/>
　君不以利害得喪貳其心刻意名節難進易退雖屢<lb/>
　黜廢志氣彌勵人以為有文正之風焉<lb/>
<pb n="KR3j0182_WYG_006-5b"/>
龍學滕甫臨大事毅然不計死生至於己私則小心莊<lb/>
　栗唯恐有過<lb/>
張文節公知白在相位謹名器無毫髮之私常以盛滿<lb/>
　為戒雖顯貴其清約如寒士<lb/>
曹彬字國華真定人平江南倉廩府庫一委轉運使彬<lb/>
　無所問師還舟中唯圖籍而已<lb/>
國子博士毛應佺知竇州郡在合浦之東千里而近地<lb/>
　多珠貝犀象沉檀之産前之剖符者往往舳艫相銜<lb/>
<pb n="KR3j0182_WYG_006-6a"/>
　尾竭其土物公北歸之日盡室一舟無錙銖南國之<lb/>
　貨<lb/>
賈黄中興國中參太宗大政性極清畏嘗知金陵一日<lb/>
　案行府寺覩一隙舎扄鐍甚嚴公怪之因發鑰得寳<lb/>
　數十巨櫃乃故國宫闈所遺之物不𨽻于籍數不可<lb/>
　計公亟集僚吏啓其封悉籍之以表上上嘆曰貪黷<lb/>
　者籍庫之物尚冒禁盜之况亡國之遺物乎賜三百<lb/>
　萬以旌其㓗<lb/>
<pb n="KR3j0182_WYG_006-6b"/>
潭州一巨賈私藏蚌胎為關吏所搜盡籍之皆海南眀<lb/>
　珠蚌胎也在任無不垂涎太守而下輕其估悉自售<lb/>
　焉質肅公介時以言事謫潭倅分珠獄發奏方入仁<lb/>
　宗預料謂近侍曰唐介必不肯買奏覆上覽之果然<lb/>
　真所謂知臣莫若君也<lb/>
吕文穆公蒙正以寛厚為宰相太宗尤所眷遇有一朝<lb/>
　士家藏古鏡自言能照二百里欲因公弟獻以求知<lb/>
　其弟伺間從容言之公笑曰吾靣不過鏡子大安用<lb/>
<pb n="KR3j0182_WYG_006-7a"/>
　照二百里其弟遂不敢復言聞者嘆服以謂賢於李<lb/>
　衛公逺矣盖寡好而不為物累者昔賢之所難也<lb/>
扈郎中褒嘗言昔知蘇州吳縣蘇州士大夫寓居者多<lb/>
　然無不請託州縣獨致仕富大監嚴三年無事相委<lb/>
　又邱太慱舜元嘗知洪州新建縣洪之右族多撓官<lb/>
　政惟致仕王郎中述安貧杜門衣食不足而未始告<lb/>
　人斯二人者天下固未嘗知其廉節也<lb/>
范忠宣公純仁知諫院公數以言事上未聴納因登對<lb/>
<pb n="KR3j0182_WYG_006-7b"/>
　靣奏曰臣言可用願朝廷采納臣言不可用願罷言<lb/>
　職重行竄貶神宗諭曰官家留卿不可堅求去公奏<lb/>
　曰臣為言官而言不見信於陛下雖聖恩隆厚臣愈<lb/>
　不敢當實無靣目居此職任遂居家待罪不就職朝<lb/>
　廷知不可強罷公知諫院依前直集賢院起居舎人<lb/>
　同脩起居注同管國子監時執政宻使所親謂公曰<lb/>
　上既堅留公又依所請罷言職仍依己擬除制誥可<lb/>
　出而就職矣公曰某言既無狀今雖罷諫院而以美<lb/>
<pb n="KR3j0182_WYG_006-8a"/>
　官見誘是以貪夫畜某也如朝廷用某言則勝於得<lb/>
　美官矣如言不用雖萬鍾亦不敢受<lb/>
熙寧中王韶開熙州諸將皆以功遷官隍城使桑湜獨<lb/>
　辭不受曰羗虜畏國威靈不戰而降臣何功而遷官<lb/>
　執政曰衆人皆受君獨不受何也對曰衆人皆受必<lb/>
　有功也湜自知無故不受竟辭之時人重其知恥<lb/>
李垂眀道中知絳州還朝閤門祗候李康伯謁之因謂<lb/>
　曰舜工文學議論稱於天下諸公欲用為知制誥但<lb/>
<pb n="KR3j0182_WYG_006-8b"/>
　宰相以舜工未曽相識盍一往見之垂曰我若昔謁<lb/>
　丁崖州則乾興初已為翰林學士矣今已老大見大<lb/>
　臣不公嘗欲靣折之焉能隨羣逐隊趨炎附熱看人<lb/>
　眉睫以冀推挽乎道之不行命矣執政知而惡之出<lb/>
　知均州<lb/>
侯叔獻之為尉與管界巡檢者相善縣多盜賊巡檢每<lb/>
　與叔獻約聞盜起當急相報一旦有強盜十六人經<lb/>
　其邑叔獻盡擒之既而嘆曰巡檢豈以我為負約耶<lb/>
<pb n="KR3j0182_WYG_006-9a"/>
　機㑹之速不及報然不可専其功也於是盡推捕盜<lb/>
　之勞于其下而竟不受賞當其獲盜時叔獻躬押至<lb/>
　開封府尹李絢謂曰子之才能吾深知子可一見本<lb/>
　府推官判官吾當率以同狀薦子也叔獻辭曰本以<lb/>
　公事至府事畢歸邑若投謁以求薦非我志也竟不<lb/>
　靣推官判官而去<lb/>
孫宣公奭以太子太傅致仕居於鄆一日置宴御詩㕔<lb/>
　<hi>仁宗嘗賜詩刻石所居之㕔壁</hi>語客曰白傅有言多少朱門鎻空宅<lb/>
<pb n="KR3j0182_WYG_006-9b"/>
　主人到了不曽歸今老夫歸矣喜動于色復顧石守<lb/>
　道諷易離卦九三爻辭且曰樂以忘憂自得小人之<lb/>
　志歌而鼓缶不興大耋之嗟公以醇徳奥學勸講禁<lb/>
　中二十餘年晚節勇退優游里中始終全徳近世少<lb/>
　比<lb/>
錢文僖公惟演生貴家而文雅樂善出天性晚年以使<lb/>
　相留守西京時通判謝絳掌書記尹洙留府推官歐<lb/>
　陽脩皆一時文士遊賞吟詠未嘗不同洛下多水竹<lb/>
<pb n="KR3j0182_WYG_006-10a"/>
　竒花凡園圃之勝無不遊者有郭延卿者居水南少<lb/>
　與張文定公吕文穆公遊累舉不第以文行稱於鄉<lb/>
　閭張吕相繼作相更薦之得職官然延卿亦未嘗出<lb/>
　仕葺幽亭藝花木足迹不及城市至年八十餘矣一<lb/>
　日文僖率僚屬往遊去其居一里外即屏騎從腰輿<lb/>
　張盖而訪之不告以名氏洛下仕族多過客衆延卿<lb/>
　未始出盖莫知其何人也但欣然相接道服對談而<lb/>
　已數公疎爽闓眀天下之選延卿笑曰陋居罕有過<lb/>
<pb n="KR3j0182_WYG_006-10b"/>
　從而平日所接之人亦無若數君者老夫甚愜願少<lb/>
　留對花小酌也扵是以陶罇果蔌而進文僖喜其野<lb/>
　逸為滿引不辭既而吏報申牌府吏牙兵列庭中延<lb/>
　卿徐曰公等何官而從吏之多也洙指而告曰留守<lb/>
　相公也延卿笑曰不圖相國肯訪野人遂相與大笑<lb/>
　又曰尚能飲否文僖欣然從之又數盃延客之禮數<lb/>
　盃盤無少加於前而談笑自若日入辭去延卿送之<lb/>
　門顧曰老病不能造謝希勿訝也文僖登車茫然自<lb/>
<pb n="KR3j0182_WYG_006-11a"/>
　失翊日語僚屬曰此真隱者也彼視富貴為何等物<lb/>
　耶歎息累日不止<lb/>
尚書工部郎中歐陽載為御史有能名真宗嘗自擇御<lb/>
　史府君以祕書丞見見者數人皆進自稱薦惟恐不<lb/>
　用府君獨立墀下無所說眀日拜監察御史中丞王<lb/>
　嗣宗指曰是獨立墀下者真御史也<lb/>
承議郎程顥為太子中允監西京洛河竹木務薦者言<lb/>
　其未嘗叙年勞丐遷秩特改太常丞<hi>已上出皇朝名臣四科事實</hi>
<pb n="KR3j0182_WYG_006-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷六<lb/>
</p>
<p>
</p>
  </div>
<div>
                <head>仕學規範卷七</head>
    <p>
<pb n="KR3j0182_WYG_007-1a"/>
欽定四庫全書<lb/>
　仕學規範卷七　　　　　　宋　張鎡　撰<lb/>
　　行巳<lb/>
章獻太后臨朝内侍省都知江徳元權傾天下其弟徳<lb/>
　眀奉使過杭州時李及知杭州待之一如常時中人<lb/>
　奉使者無所加益僚佐皆曰江使者之兄居中用事<lb/>
　當今無比榮枯大臣如反掌耳而使者精銳復不在<lb/>
　人下眀公待之禮無加者意者眀公雖不求福獨不<lb/>
<pb n="KR3j0182_WYG_007-1b"/>
　畏其為禍乎及曰及待江使者不敢慢亦不敢過如<lb/>
　是足矣又何加焉既而徳眀謂及寮佐曰李公髙年<lb/>
　何不求一小郡以自處而乆居餘杭繁劇之地豈能<lb/>
　辦邪僚佐走告及曰果然使者之言甚可懼也及笑<lb/>
　曰及老矣誠得小郡以自逸庸何傷待之如前一無<lb/>
　所加既而徳眀亦不能傷也時人服其操守<lb/>
吕蒙正相公不喜記人過初參知政事入朝堂有朝士<lb/>
　於簾内指之曰是小子亦參政邪蒙正佯為不聞而<lb/>
<pb n="KR3j0182_WYG_007-2a"/>
　過之其同列怒之令詰其官位姓名蒙正遽止之罷<lb/>
　朝同列猶不能平悔不窮問蒙正曰若一知其姓名<lb/>
　則終身不能復忘固不如無知也不問之何損時皆<lb/>
　服其量<lb/>
王太尉薦冦萊公為相萊公數短太尉於上前而太尉<lb/>
　専稱其長上一日謂太尉曰卿雖稱其美彼専談卿<lb/>
　惡太尉曰理當固然臣在相位乆政事闕失必多凖對<lb/>
　陛下無所隱益見其忠直此臣所以重凖也上由是<lb/>
<pb n="KR3j0182_WYG_007-2b"/>
　益賢太尉萊公在藩鎮嘗因生日造山棚大宴又服<lb/>
　用僣侈為人所奏上怒甚謂太尉曰冦凖每事欲效<lb/>
　朕可乎太尉徐對曰凖誠能無如騃何上意遽解曰<lb/>
　此止是騃耳遂不問及太尉疾亟上問以後事唯對<lb/>
　以宜早召冦凖為相云<lb/>
韓魏公言司馬君實初除樞密副使竟辭不受時公在<lb/>
　魏聞之亟遣人賫書與潞公勉之云主上倚重之厚<lb/>
　庶幾行道道或不行然後去之可也似不須堅遜潞<lb/>
<pb n="KR3j0182_WYG_007-3a"/>
　公以書呈君實君實云自古被這般官爵引得壞了<lb/>
　名節為不少矣後得寛夫書云君實作事今人所不<lb/>
　可及須求之古人<lb/>
范文正公輕財好施尤厚於族人既貴於姑蘇近郭買<lb/>
　良田數千畝為義庄以養羣族之貧者擇族人長而<lb/>
　賢者一人主其出納人日食米一升嵗衣縑一疋嫁<lb/>
　娶喪葬皆有贍給聚族人僅百口公殁逾四十年子<lb/>
　孫賢令至今奉公之法不敢廢弛<lb/>
<pb n="KR3j0182_WYG_007-3b"/>
趙鄰幾好學善著述太宗朝權知制誥逾年卒子東之<lb/>
　亦有文前以職事死塞上家極貧三女皆㓜無田以<lb/>
　養無宅以居僕趙延嗣者乆事舍人義不轉去竭力<lb/>
　營衣食以給之雖勞苦不避如是者十餘年三女皆<lb/>
　長延嗣未嘗見其靣一日至京師訪舎人之舊謀嫁<lb/>
　三女見宋翰林白楊侍郎徽之發聲大哭具道所以<lb/>
　二公驚謝曰吾徒被儒衣冠且與舍人友而不能恤<lb/>
　舍人之孤不迨汝逺矣即迎三女京師求良士嫁之<lb/>
<pb n="KR3j0182_WYG_007-4a"/>
　三女皆有歸延嗣乃去徂徠先生石守道為之作傳<lb/>
　以勵天下云<lb/>
陳恭公再罷政判亳州年六十九遇生日族子往往獻<lb/>
　老人星圖以為壽獨其姪世修獻范蠡逰五湖圖且<lb/>
　賛曰賢哉陶朱覇越平吳名遂身退扁舟五湖恭公<lb/>
　甚喜即日表納節眀年累表求退遂以司徒致仕矣<lb/>
　<hi>已上出皇朝類苑</hi>
曹武惠王彬以功拜樞密使王在宥密常公服危坐如<lb/>
<pb n="KR3j0182_WYG_007-4b"/>
　對君父接小吏亦以禮未嘗以名呼歸私第唯閉閤<lb/>
　宴居不妄通賔客五鼓纔動已待漏於禁門矣雖雪<lb/>
　霜不易其操如此者八年<lb/>
曹武惠王國朝名將勲業之盛無與為比嘗曰自吾為<lb/>
　將殺人多矣然未嘗以私喜怒輒戮一人其所居堂<lb/>
　室弊壊子弟請加修葺公曰時方大冬牆壁瓦石之<lb/>
　間百蟲所蟄不可傷其生其仁心愛物盖如此既平<lb/>
　江南回詣閤門入見牓子稱奉勑江南幹當公事回<lb/>
<pb n="KR3j0182_WYG_007-5a"/>
　其謙恭不伐又如此<lb/>
杜正獻公自布衣至為相衣服飲食無所加雖妻子亦<lb/>
　有常節家故饒財諸父析産公以所得悉與昆弟之<lb/>
　貧者俸祿所入給宗族賙人急難至其歸老無屋以<lb/>
　居寓於南京驛舍者乆之自少好學攻書喜為詩讀<lb/>
　書雖老不倦推奬後進今世知名士多出其門居家<lb/>
　見賔客必問時事聞有善喜若己出至有所不可憂<lb/>
　見於色或夜不能寐如任其責者凡公所以行之終<lb/>
<pb n="KR3j0182_WYG_007-5b"/>
　身者有能履其一君子以為人之所難而公自謂不<lb/>
　足以名後世遺戒子孫無得記述嗚呼豈所謂任重<lb/>
　道逺而為善惟不足者歟<lb/>
公嘗謂門生曰凡士君子作事行己當履中道不宜矯<lb/>
　飾矯飾過實則近乎偽<lb/>
公食于家惟一麵一飯而已或美其儉公曰衍本一措<lb/>
　大爾名位爵禄冠冕服用皆國家者俸入之餘以給<lb/>
　親族之貧者常恐浮食焉敢以自奉也一旦名位爵<lb/>
<pb n="KR3j0182_WYG_007-6a"/>
　祿國家奪之却為一措大又將何以自奉養耶又嘗<lb/>
　戒門生曰天下惟浙人褊急易動柔懦少立衍自在<lb/>
　幕府至監司人尚不信及為三司副使累於上前執<lb/>
　奏不移人始信之反曰杜衍如是非兩浙生否其輕<lb/>
　吾黨也如此觀子識慮髙逺志尚端慤他日植立當<lb/>
　為鄉曲之顯切勿少枉為時所上下也<lb/>
范文正公曰吾遇夜就寢即自計一日食飲奉養之費<lb/>
　及所為之事果自奉之費與所為之事相稱則鼾鼻<lb/>
<pb n="KR3j0182_WYG_007-6b"/>
　熟寐或不然則終夕不能安眠眀日必求所以稱之<lb/>
　者<lb/>
公語諸子弟曰吾吳中宗族甚衆於吾固有親踈然吾<lb/>
　祖宗視之則均是子孫固無親疎也吾安得不恤其<lb/>
　饑寒哉且自祖宗來積徳百餘年而始發於吾得至<lb/>
　大官若獨饗富貴而不恤宗族異日何以見祖宗地<lb/>
　下今亦何顔以入家廟乎故恩例俸賜常均族人并<lb/>
　置義田宅云<lb/>
<pb n="KR3j0182_WYG_007-7a"/>
文正公自政府出歸姑蘇焚黄搜外庫惟有絹三千匹<lb/>
　令掌吏錄親戚及閭里知舊自大及小散之皆盡曰<lb/>
　宗族鄉黨見我生長㓜學壯仕為我助喜我何以報<lb/>
　之哉<lb/>
文正公少有大節其於富貴貧賤毁譽歡戚不一動其<lb/>
　心而慨然有志於天下常自誦曰士當先天下之憂<lb/>
　而憂後天下之樂而樂也其事上遇人一以自信不<lb/>
　擇利害為趨捨其有所為必盡其力曰為之自我者<lb/>
<pb n="KR3j0182_WYG_007-7b"/>
　當如是其成與否有不在我者雖聖賢不能必吾豈<lb/>
　茍哉<lb/>
參政吳正肅公為人眀敏勁果强學博辨能自忖度不<lb/>
　可守不發已發莫能屈奪<lb/>
吕許公夷簡聞包拯之才欲見之一日待漏院見班次<lb/>
　有包拯名頗喜及歸又問知居同里巷意以拯欲便<lb/>
　於求見無幾報拯朝辭乃就部注一知縣而出尤竒<lb/>
　之遽使人追還遂薦對除裏行自此擢用<lb/>
<pb n="KR3j0182_WYG_007-8a"/>
包孝肅在言路極言時事復為京尹令行禁止至今天<lb/>
　下皆呼包待制又曰包家市井小民及田野之人凡<lb/>
　徇私者皆指笑之曰你一箇包家見貪汚者曰你一<lb/>
　箇司馬家天下稱司馬公曰司馬家<lb/>
諫議大夫田公動必以禮言必有法賢不肖咸憚伏之<lb/>
　出處二十年未嘗趨權貴之門在貶廢中樂得其正<lb/>
　晏如也<lb/>
蔡君謨嘗書小吳牋云李及知杭州市白集一部乃為<lb/>
<pb n="KR3j0182_WYG_007-8b"/>
　終身之恨此君殊清節可為世戒張乖崖鎮蜀當遨<lb/>
　遊時士女環左右終三年未嘗回顧此君殊重厚可<lb/>
　以為薄末之檢押此帖今在張乖崖之孫堯夫家子<lb/>
　以謂買書而為終身之恨近於過激茍其性如此亦<lb/>
　可尚也<lb/>
起居舍人尹公洙當慶歴中與范仲淹等友善仲淹等<lb/>
　既罷朝政洙亦為人希時宰意攻以居渭州時事遂<lb/>
　置獄遣劉湜按之一日謂洙曰龍圖得罪死矣洙請<lb/>
<pb n="KR3j0182_WYG_007-9a"/>
　其事湜曰龍圖以銀為偏提給銀有記而收偏提無<lb/>
　籍是以知龍圖當得罪死也洙曰此不足以致洙罪<lb/>
　也以銀為偏提用某工校主之附某籍可取視之湜<lb/>
　閱籍果然知不能害嘆息而已其後洙在隨州而孫<lb/>
　甫之翰知安州過隨二人皆好辨論對榻語幾月無<lb/>
　所不道而洙未嘗有一言及湜者甫問曰劉湜按師<lb/>
　魯欲致師魯於死而師魯絶口未嘗有一言及湜何<lb/>
　也洙曰湜與洙本未嘗有不足之意其希用事者意<lb/>
<pb n="KR3j0182_WYG_007-9b"/>
　欲害洙迺湜不能自植立耳洙何恨扵湜乎甫深伏<lb/>
　其識量之翰又言尹洙自謂平生好善之心過於嫉<lb/>
　惡之翰以謂信然<lb/>
尹公天性慈仁内剛外和凡事有小而可矜者必惻然<lb/>
　不忍發見顔貌及臨大節斷大事則心如金石雖鼎<lb/>
　鑊前列不可變也<lb/>
陳摶被詔至闕下間有士大夫詣其所止願聞善言以<lb/>
　自規誨陳曰優好之所勿乆戀得志之處勿再往聞<lb/>
<pb n="KR3j0182_WYG_007-10a"/>
　者以謂至言<hi>已上出皇朝名臣言行錄</hi>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_007-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷七<lb/>
</p>
<p>
</p>
  </div>
<div>
                <head>仕學規範卷八</head>
    <p>
<pb n="KR3j0182_WYG_008-1a"/>
欽定四庫全書<lb/>
　仕學規範卷八　　　　　　宋　張鎡　撰<lb/>
　　行己<lb/>
端眀蔡公襄於朋友重信義聞其喪則不御酒肉為位<lb/>
　以哭盡哀乃止嘗飲㑹靈東園坐客有射矢誤中傷<lb/>
　人者客遽指為公矢京師喧然事既聞上以問公公<lb/>
　即再拜愧謝終不自辨退亦未嘗以語人<lb/>
趙清獻公平生日所為事夜必衣冠露香九拜手告于<lb/>
<pb n="KR3j0182_WYG_008-1b"/>
　天應不可告者則不敢為也<lb/>
内翰蜀郡范忠文公鎮清眀坦夷表裏洞達遇人以誠<lb/>
　恭儉謹黙口不言人過及臨大節决大議色和而語<lb/>
　壯常欲繼之以死雖在萬乗前無屈<lb/>
丞相温國司馬文正公光忠信孝友恭儉正直出於天<lb/>
　性其好學如饑渇之嗜飲食於財利紛華如惡惡臭<lb/>
　誠心自然天下信之退居於洛往來陜洛間皆化其<lb/>
　徳師其學法其儉有不善曰吾君實得無知之乎博<lb/>
<pb n="KR3j0182_WYG_008-2a"/>
　學無所不通音樂律歴天文書數皆極其妙晚節尤<lb/>
　好禮為冠婚喪祭法適古今之宜不喜釋老曰其微<lb/>
　言不能出吾書其誕吾不信不事生産買第洛中僅<lb/>
　庇風雨有田二頃喪其夫人質田以葬惡衣菲食以<lb/>
　終其身自以遭遇聖眀言聽計從欲以身徇天下躬<lb/>
　親庶務不舍書夜賔客或以諸葛孔眀事多食少之<lb/>
　語戒之公曰死生命也為之益力病革諄諄不復自<lb/>
　覺如夢中語然皆朝廷大事也既沒其家得遺奏八<lb/>
<pb n="KR3j0182_WYG_008-2b"/>
　紙上之皆手扎論當世要務京師民畫其像刻印鬻<lb/>
　之家置一本飲食必祝焉四方皆遣人市之京師時<lb/>
　畫工有致富者<lb/>
崇政殿說書滎陽吕公希哲嘗說攻其惡無攻人之惡<lb/>
　盖自攻其惡日夜且自㸃檢絲毫不盡即不慊扵心<lb/>
　矣豈有工夫㸃檢他人耶<lb/>
或問滎陽公為小人所詈辱當何以處之公曰上焉者<lb/>
　知人與己本一何者為詈何者為辱自然無忿怒心<lb/>
<pb n="KR3j0182_WYG_008-3a"/>
　也下焉者且自思曰我是何等人彼為何等人若是<lb/>
　荅他却與此人等也如此自處忿心亦自消也<lb/>
丞相魏國韓忠獻王琦器量過人性渾厚不為畦畛峭<lb/>
　塹功盖天下位冠人臣不見其喜任莫大之責蹈不<lb/>
　測之禍身危累卵不見其憂怡然有常未嘗為事物<lb/>
　遷動平生無偽飾其語言其行事進立于朝與士大<lb/>
　夫語退息于室與家人言一出于誠門人或從公數<lb/>
　十年記公言行相與反復考究表裏皆合無一不相<lb/>
<pb n="KR3j0182_WYG_008-3b"/>
　應其所措置規摹閎大髙逺外視如甚略已而詳觀<lb/>
　其中則細故小物莫不各有區處故有志必成平居<lb/>
　與人接禮下之問勞慰存氣語和易容人過失不以<lb/>
　為己忤小大無所較計及朝廷事則守其所當争及<lb/>
　扵義理而後止毅然終不可奪<lb/>
公謂小人不可求逺三家村中亦有一家當求處之之<lb/>
　理知其為小人以小人處之更不可校如校之則自<lb/>
　小矣人有非毁但當反己是不是己是則是在我而<lb/>
<pb n="KR3j0182_WYG_008-4a"/>
　罪在彼烏用計其如何<lb/>
公在魏府僚屬路拯者就案呈有司事而狀尾忘書名<lb/>
　公即以袖覆之仰首與語稍稍潜卷從容以授之<lb/>
頃時丁寇立朝天下聞一善事皆歸之萊公未必盡出<lb/>
　萊公也聞一不善事皆歸之晉公未必盡出晉公也<lb/>
　盖天下之善惡争歸焉人之脩身養誠意不可不謹<lb/>
蘇子瞻有盛名扵世而退無自矜之色此為過人<lb/>
子由崇寧中居潁昌方以元祐黨籍為罪深居自守不<lb/>
<pb n="KR3j0182_WYG_008-4b"/>
　復與人相見逍遥自處終日黙坐如是者幾十年以<lb/>
　至扵没亦人所難能也<lb/>
門下侍郎韓公維弱不好弄篤志問學嘗以進士薦禮<lb/>
　部父任執政不就廷試乃以父任守將作監主簿丁<lb/>
　外艱服除闔門不仕仁宗患搢紳奔競諭近臣曰恬<lb/>
　退守道者旌擢則躁求者自當知恥扵是宰相文彦<lb/>
　博宋庠等言公好古嗜學安於静退乞加甄錄以厚<lb/>
　風俗召試學士院辭不赴除國子監主簿<lb/>
<pb n="KR3j0182_WYG_008-5a"/>
韓公性純厚貌重氣和而寡言其遇人不設城府與人<lb/>
　語唯恐傷之至當言職論事上前亹亹不窮正直確<lb/>
　切無所回隱左右為懼而公益安徐不見聴終不已<lb/>
　平生自奉養甚約室無媵妾食纔脫粟一肉所用服<lb/>
　器雖敝敗不易篤扵孝友家事付昆弟得任子恩亦<lb/>
　先推與之為守令本扵豈弟而能擊姦豪以安良民<lb/>
　其在徐前守侵用公使錢公寖為償之未足而公罷<lb/>
　後守反以文移公當償千緡公竭資且假貸償之乆<lb/>
<pb n="KR3j0182_WYG_008-5b"/>
　之鈎攷得實公盖未嘗侵用也公卒不辨其容物不<lb/>
　校類如此故司馬温公嘗歎曰清直勇三徳吾於欽<lb/>
　之畏焉洛之君子邵雍曰欽之至清而不耀至直而<lb/>
　不激至勇而能温此為難爾人以雍言為然<lb/>
丞相范忠宣公純仁在永三年怡然自得或加以横逆<lb/>
　人莫能堪而公不為動亦未嘗含怒扵彼也<lb/>
丞相蘇公頌平生於人無纖芥仇怨在杭州日有要人<lb/>
　以事屬公公不從後其人當言路懐忿抵<graphic n="KR1077" url="https://raw.githubusercontent.com/kanripo/KR-Gaiji/master/images/KR1077.png" mimeType="image/png"/>或謂其<lb/>
<pb n="KR3j0182_WYG_008-6a"/>
　事迹書札具存可辨公笑曰吾豈為是者<lb/>
丞相劉忠肅公摯教子孫先行實後文藝每曰士當以<lb/>
　器識為先止號為文人無足觀矣<lb/>
樞宻王公巖叟近臣被詔薦御史意屬公而未及識或<lb/>
　謂公曰可一往見之公笑曰此所謂呈身御史也卒<lb/>
　不見<lb/>
諫議劉公安世儀狀魁碩聲吐如鍾見賔客談論踰時<lb/>
　體無欹側肩背竦直身不少動至手足亦不移性嚴<lb/>
<pb n="KR3j0182_WYG_008-6b"/>
　毅雖家居無墯容子弟進見侍側肅如也其孝悌忠<lb/>
　信恭儉正直不好聲色不殖貨財誠心自然非勉強<lb/>
　而行之也窮經樂道至老不衰<lb/>
公嘗知潞州部使者希蔡京旨治郡中事無巨細皆詳<lb/>
　考然終不得毫髮過雖過往驛劵亦無違法予者部<lb/>
　使者亦歎服之公在南京奉祠府尹因徧取宫觀寄<lb/>
　居官白直厯閱之或差禁卒或過其數至公獨無其<lb/>
　持身㢘謹如此<lb/>
<pb n="KR3j0182_WYG_008-7a"/>
内翰范公祖禹每誦董仲舒之語正其義不謀其利眀<lb/>
　其道不計其功謂沖曰君子行己立朝正當如此若<lb/>
　夫成功則天也<lb/>
諫議陳忠肅公瓘性謙和與物無競與人議論率多取<lb/>
　人之長雖見其短未嘗靣折唯㣲示意以警之人多<lb/>
　退省愧服尤好奬進後軰一言一行茍有可取即譽<lb/>
　美傳揚謂己不能<lb/>
節孝徐先生積平日教學者每以治心養氣四字為先<lb/>
<pb n="KR3j0182_WYG_008-7b"/>
　曰脩身務學為文之要莫大扵此其効甚眀其術甚<lb/>
　易晚乃著書未成而病嘗曰吾之書大要以正治心<lb/>
　以直養氣而已<hi>已上出皇朝名臣言行錄</hi>
竇儀開寳中為翰林學士時趙普専政帝患之欲聞其<lb/>
　過一日召儀語及普所為多不法且譽儀早負才望<lb/>
　之意儀盛言普開國勲臣公忠亮直社稷之鎮帝不<lb/>
　恱儀歸家召諸弟張酒引滿語其故曰我必不作宰<lb/>
　相然亦不詣珠崖吾門可保矣<lb/>
<pb n="KR3j0182_WYG_008-8a"/>
楊玢靖恭虞卿之曽孫也仕前偽蜀王建至顯官隨王<lb/>
　衍歸後唐以老得工部尚書致仕歸長安舊居多為<lb/>
　鄰里侵占子弟欲詣府訴其事以狀白玢玢批紙尾<lb/>
　云四鄰侵我我從伊畢竟須思未有時試上含光殿<lb/>
　基望秋風秋草正離離子弟不敢復言<lb/>
魏咸熈仁浦之子性寛厚任太僕少卿累典藩郡知杭<lb/>
　州日晨興視事掌舍卒掛油缸中門簾鈎上正中其<lb/>
　額翻汙冠紱咸熈戒左右勿得輒言使老卒亟還卧<lb/>
<pb n="KR3j0182_WYG_008-8b"/>
　内易衣巾而出歸朝大治具賔友集饌陳越中銀釠<lb/>
　陶器僮僕數人共舉食案而前相嘲誚足跌盡破之<lb/>
　坐客皆失色咸熈殊不變容但令易他器别具蔬果<lb/>
　亦不加笞責人皆服其量以為劉寛之比<lb/>
徐鉉曰江南處士朱正白語人言世皆云不欺神眀此<lb/>
　非天地百神但不欺心即不欺神眀也<hi>已上出楊文公談苑</hi>
　<lb/>
　仕學規範卷八<lb/>
</p>
<p>
</p>
  </div>
<div>
                <head>仕學規範卷九</head>
    <p>
<pb n="KR3j0182_WYG_009-1a"/>
欽定四庫全書<lb/>
　仕學規範卷九　　　　　　宋　張鎡　撰<lb/>
　　行己<lb/>
張忠定公言吾頃與今丞相冦公南陽張覃取大名府<lb/>
　解試罷衆謂吾名居覃之右吾上府帥書言覃之徳<lb/>
　行扵鄉里有古人風將以某之文近覃之文則未知<lb/>
　覃之行逺某之萬萬矣遂薦覃為解元公曰士君子<lb/>
　當以徳義相先不然則未足為士矣<hi>出張乖崖語錄</hi>
<pb n="KR3j0182_WYG_009-1b"/>
王文正公常語人曰昔楊文公有言人之操履無若誠<lb/>
　實吾每欽佩斯言茍執之不渝夷險可以一致<hi>出王文正</hi>
　<hi>公言行錄</hi>
實勝善也名勝恥也故君子進徳脩業孳孳不息務實<lb/>
　勝也徳業未有著則恐恐然畏人知逺恥也小人則<lb/>
　偽而已故君子日休小人日憂<lb/>
顔子一簞食一瓢飲在陋巷人不堪其憂而不改其樂<lb/>
　夫富貴人所愛者也顔子不愛不求而樂乎貧者獨<lb/>
<pb n="KR3j0182_WYG_009-2a"/>
　何心哉天地間有至貴至愛可求而異乎彼者見其<lb/>
　大而忘其小焉爾見其大則心泰心泰則無不足無<lb/>
　不足則富貴貧賤處之一也處之一則能化而齊故<lb/>
　顔子亞聖<lb/>
仲由喜聞過令名無窮焉今人有過不喜人規如護病<lb/>
　而忌毉寧滅其身而無悟也噫<lb/>
君子以道充為貴身安為富故常泰無不足而銖視軒<lb/>
　冕塵視金玉其重無加焉爾<hi>已上出濂溪通書</hi>
<pb n="KR3j0182_WYG_009-2b"/>
郭琮台州黄巖縣仁風里人至性孝悌浮沉民伍少喪<lb/>
　父常有罔極之歎事母張氏頗極恭順娶妻有子而<lb/>
　移居母室供給飲食必萃珍異凡母之所欲必親以<lb/>
　奉之或經家人之手則憂形於色慮失母之意居常<lb/>
　不過中食絶飲酒茹葷者三十年祈母之壽也母年<lb/>
　一百四嵗耳目不衰飲食不减鄉黨異之至道三年<lb/>
　耆老陳賛覩詔書存恤孝悌因率同里四十人具狀<lb/>
　郭琮行孝事詣漕運使乞聞朝廷漕使馳詣其家以<lb/>
<pb n="KR3j0182_WYG_009-3a"/>
　根其事實因召母出與之坐飲以醇酎嗟歎良乆遂<lb/>
　具表以聞太宗覽而嘉之降詔書旌表門閭除其徭<lb/>
　役觀者榮之母次年無疾而終香氣盈室琮哀號踰<lb/>
　禮幾乎滅性鄉閭率金帛以助葬至今黄巖感琮之<lb/>
　行善以事父母者十其二三矣<lb/>
顧忻泰州泰興縣水豐里人十嵗喪父以母多病葷辛<lb/>
　不入口者十載雞初鳴具冠帶率妻子詣母之室問<lb/>
　其所欲如此五十年未甞一日改志所居逺郡城幾<lb/>
<pb n="KR3j0182_WYG_009-3b"/>
　乎百里每遇二稅入輸語其昆季曰家之極難者願<lb/>
　付我必克荷之不願輸稅慮離母之左右以失其欲<lb/>
　也以是昆仲常多之母老目忽不能覩物忻日夜號<lb/>
　泣祈禱天地刺血冩佛書數十卷母目忽眀以至燭<lb/>
　下亦能縫紝精神輕健雖少婦之不若晚年忽語其<lb/>
　子曰吾傚汝不食葷食矣遂不過中食顔色如童稚<lb/>
　年九十無疾而終<lb/>
李瓊杭州仁和人居衆安橋東界㓜失父家苦貧而至<lb/>
<pb n="KR3j0182_WYG_009-4a"/>
　孝扵母後以鬻繒為業家稍豐厚孝心益堅移居母<lb/>
　之室夜常十餘起母每諭之曰汝年長筋力頗憊盍<lb/>
　求婢以給侍吾免汝之辛苦瓊曰凡母之所欲不親<lb/>
　經其手意如有失其母亦不之強以是家人無敢怠<lb/>
　墯凡市人知瓊之孝者物之出必先求以奉瓊瓊得<lb/>
　之十倍酬其價或問之瓊曰冀誘其甘滑以奉母豈<lb/>
　議價焉淄州人張用聞其至孝因與之卜鄰而居<lb/>
查道字真之新安人也祖文徽仕偽唐至樞密使父元<lb/>
<pb n="KR3j0182_WYG_009-4b"/>
　方以父䕃歴殿中侍御史太祖克平江表元方隨李<lb/>
　煜納欵即真為滑州掌書記道度量宏偉趣尚平澹<lb/>
　博綜經史尤長應用至性慈孝動遵禮法嘗在滑州<lb/>
　母疾綿惙道調煎藥劑經旬不寐母思鱖魚求莫能<lb/>
　得因詣黄河禱祝垂釣因而獲之重僅踰斤擕歸官<lb/>
　舍為羮以進之母食而漸愈後聞者争往或釣或網<lb/>
　終無所獲人以為天賜之也親喪之後口絶酒肉雖<lb/>
　深冬積雪常布素徒跣杖而後起終制就舉登進士<lb/>
<pb n="KR3j0182_WYG_009-5a"/>
　第歴觀陶尉徐州推官祕書丞知果州應直言極諫<lb/>
　對䇿上第移左正言直史館京東漕運使雖俸入豐<lb/>
　厚分給宗族孤寡為畢婚嫁者十餘家以是居常匱<lb/>
　乏天禧二年自右司員外郎中龍圖閣待制出典號<lb/>
　略郡卒扵官舍年六十二有文集牋表行於世道愛<lb/>
　重節義遵守名教未第日遊襄漢間假貸親舊得錢<lb/>
　十萬途次適值故人嫁女頗窘支費道罄囊濟之其<lb/>
　年罷舉時人伏其髙義有郭代公之比焉<lb/>
<pb n="KR3j0182_WYG_009-5b"/>
許俞宣城人也家世以儒術顯名江左父養髙不仕俞<lb/>
　風采魁傑襟懐峻整尚慕節義不妄交遊下筆立言<lb/>
　慨然有濟蒼生之志季父逖有名於時為尚書外郎<lb/>
　器俞曰吾家千里駒也居常敦睦家人未嘗見其喜<lb/>
　怒少喪母氏事父以孝謹聞供給甘旨晝夜不怠父<lb/>
　之所欲雖千里必致之或隨計偕安輿扶侍稅舍輦<lb/>
　轂與妻子共食麤糲晨夕事父必盡珍異常示豐厚<lb/>
　恐貽父憂公卿之聞者多所歎服率俸以助其養父<lb/>
<pb n="KR3j0182_WYG_009-6a"/>
　年垂八十謂俞曰覩汝登科之後没于地足矣大中<lb/>
　祥符七年俞果登科第授涔陽從事扶侍歸海陵别<lb/>
　業即路有日父疾沉篤俞晝夜供省以至澣濯必躬<lb/>
　必親或問其故俞曰澣濯於家人之手慮其厭怠焉<lb/>
　父喪摧毁幾致滅性而家至貧多假貸於士大夫或<lb/>
　歴父經由之地涕泣者永日嘗扵通津寄泊佛舍值<lb/>
　春景花發閉室静坐未嘗出覩赴牧守之召過琅山<lb/>
　别院馬上忽泣下僕御問其由曰我父曽寄此也士<lb/>
<pb n="KR3j0182_WYG_009-6b"/>
　流伏其孝<lb/>
李化清建業人也世以力田聞于鄉里太祖平江南化<lb/>
　清避于暨陽兄弟多雜伶人以給晨夕化清潜諷詩<lb/>
　書而孝悌恭順動止循禮事母以孝常持巨竿釣魚<lb/>
　以供馨潔後遭父喪哀號毁瘠四肢柴立造廬墓側<lb/>
　栽植松栢雖妻子至亦不之顧暨陽多山民患虎豹<lb/>
　晝設虎落夜無行民化清造廬之地絶焉里民多異<lb/>
　之制滿還家蔬糲度日遂教授鄉里從者翕然前進<lb/>
<pb n="KR3j0182_WYG_009-7a"/>
　士司馬詹為邑之佐覩其異行因為文以誌扵石<hi>已上</hi>
　<hi>出胡安定孝行錄</hi>
貴姓子弟於飲食玩好之物之類直是一生將身伏事<lb/>
　不懈如管城之陳醋瓶洛中之史畫匣是也更有甚<lb/>
　事伯淳與君實嘗同觀史畫猶能題品柰煩伯淳問<lb/>
　君實能如此與他話否君實曰自家一箇身猶不能<lb/>
　事持更有甚工夫到此<lb/>
衆人安則不恭恭則不安<lb/>
<pb n="KR3j0182_WYG_009-7b"/>
罪已責躬不可無然亦不當長留在心胷為悔<lb/>
有恐懼心亦是燭理不眀亦是氣不足須知義理之恱<lb/>
　我心猶芻豢之恱我口玩義理以養心如此盖人有<lb/>
　小稱意事猶喜恱有淪肌浹骨如春和意思何況義<lb/>
　<hi>一作見</hi>理然窮理亦當知用心緩急但苦勞而不知恱<lb/>
　處豈能養心<lb/>
入道莫如敬未有能致知而不在敬者今人主心不定<lb/>
　視心如寇賊而不可制不是事累心乃是心累事當<lb/>
<pb n="KR3j0182_WYG_009-8a"/>
　知天下無一物是合少得者不可惡也<lb/>
劉器之云富鄭公年八十書座屏云守口如瓶防意如<lb/>
　城<lb/>
人有語導氣者問先生曰君亦有術乎曰吾嘗夏葛而<lb/>
　冬裘飢食而渇飲節嗜欲定心氣如斯而已矣<lb/>
門人有曰吾與人居視其有過而不告則扵心有所不<lb/>
　安告之而人不受則柰何曰與之處而不告其過非<lb/>
　忠也要使誠意之交通在扵未言之前則言出而人<lb/>
<pb n="KR3j0182_WYG_009-8b"/>
　信矣<lb/>
責善之道要使誠有餘而言不足則扵人有益而在我<lb/>
　者無自辱矣<lb/>
不能動人只是誠不至於事厭倦皆是無誠處<lb/>
忿欲忍與不忍便見有徳無徳<lb/>
欲當大任須是篤實<lb/>
人茍有朝聞道夕死可矣之志則不肯一日安於所不<lb/>
　安也何止一日須㬰不能如曽子易簀須要如此乃<lb/>
<pb n="KR3j0182_WYG_009-9a"/>
　安人不能若此者只為不見實理實理者實見得是<lb/>
　實見得非凡實理得之扵心自别若耳聞口道者心<lb/>
　實不見若見得必不肯安於所不安人之一身儘有<lb/>
　所不肯為及至他事又不然若士者雖殺之使為穿<lb/>
　窬必不為其他事未必然至如執卷者莫不知說禮<lb/>
　義又如王公大人皆能言軒冕外物及其臨利害則<lb/>
　不知就義理却就富貴如此者只是說得不實見得<lb/>
　及其陷水火則人皆避之是實見得須是有見不善<lb/>
<pb n="KR3j0182_WYG_009-9b"/>
　如探湯之心則自然别昔若經傷扵虎者他人語虎<lb/>
　則雖三尺童子皆知虎之可畏終不似曽經傷者神<lb/>
　色懾懼至誠畏之是實見得也得之扵心是謂有徳<lb/>
　不待勉強學者則須勉強古人有捐軀殞命者若不<lb/>
　實見得則烏能如此須是實見得生不重扵義生不<lb/>
　安於死也故有殺身成仁者只是成就一箇是而已<lb/>
張繹曰鄒浩以極諫得罪世疑其賣直也先生曰君子<lb/>
　之於人也當於有過中求無過不當於無過中求有<lb/>
<pb n="KR3j0182_WYG_009-10a"/>
　過<hi>已上出程氏遺書</hi>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_009-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷九<lb/>
</p>
<p>
</p>
  </div>
<div>
                <head>仕學規範卷十</head>
    <p>
<pb n="KR3j0182_WYG_010-1a"/>
欽定四庫全書<lb/>
　仕學規範卷十　　　　　　宋　張鎡　撰<lb/>
　　行己<lb/>
徳至於無我者雖善言美行無非所過之化也<lb/>
心定者其言重以舒不定者其言輕以疾<lb/>
伊川與韓持國善嘗約候韓年八十一往見之間正月<lb/>
　一日因弟子賀正乃曰某今年有一債未還春中須<lb/>
　當暫往潁昌見韓持國盖韓八十也春中往造焉乆<lb/>
<pb n="KR3j0182_WYG_010-1b"/>
　留潁昌韓早晚伴食體貌加敬一日韓宻謂子彬叔<lb/>
　曰先生逺來無以為意我有黄金藥楪一重二十兩<lb/>
　似可為先生壽然未敢遽言我當以他事使子侍食<lb/>
　因從容道吾意彬叔侍食如所戒試啓之先生曰某<lb/>
　與乃翁道義交故不逺而來奚以是為詰朝遂歸謂<lb/>
　彬叔曰我不敢面言政謂此爾再三謝過而别<lb/>
祁寛因問伊川謂永叔如何先生曰前輩不言人短每<lb/>
　見人論前輩則曰汝輩且取他長處<lb/>
<pb n="KR3j0182_WYG_010-2a"/>
尹彦眀嘗言先生教人只是専令用敬以直内若用此<lb/>
　理則百事不敢輕為不敢妄作不媿屋漏矣習之既<lb/>
　乆自然有所得也因說往年先生歸自涪陵日日見<lb/>
　之一日因讀易至敬以直内處因問先生不習無不<lb/>
　利時則更無睹當更無計校也耶先生深以為然且<lb/>
　曰不易見得如此且更涵養不要輕說<lb/>
伊川先生甚愛表記中說君子莊敬日強安肆日偷盖<lb/>
　常人之情放肆則日就曠蕩自檢束則日就規矩<hi>已上</hi>
<pb n="KR3j0182_WYG_010-2b"/>
　<hi>出程氏外書</hi>
戱謔直是大無益出扵無敬心戱謔不已不惟害事志<lb/>
　亦為氣所流不戱謔亦是持氣之一端善戯謔之事<lb/>
　雖不為無傷<lb/>
心既虛則公平公平則是非較然易見當為不當為之<lb/>
　事自知<lb/>
正心之始當以己心為嚴師凡所動作則知所懼如此<lb/>
　一二年間守得牢固則自然心正矣<lb/>
<pb n="KR3j0182_WYG_010-3a"/>
天下之富貴假外者皆有窮已盖人欲無饜而外物有<lb/>
　限惟道義則無爵而貴取之無窮矣<lb/>
心清時常少亂時常多其清時即視眀聴聰四體不待<lb/>
　羈束而自然恭謹其亂時反是如此者何也盖用心<lb/>
　未熟客慮多而常心少也習俗之心未去而實心未<lb/>
　全也有時如失者只為心生若熟後自不然心不可<lb/>
　勞當存其大者存之熟後小者可略<lb/>
凡所當為一事意不過則推類如此善也一事意得過<lb/>
<pb n="KR3j0182_WYG_010-3b"/>
　以為且休則百事廢其病常在謂之病者為其不虛<lb/>
　心也又病隨所居而長至死只依舊為子弟則不能<lb/>
　安灑掃應對在朋友則不能下朋友有官長不能下<lb/>
　官長為宰相不能下天下之賢甚則至於徇私意義<lb/>
　理都喪也只為病根不去隨所居所接而長人須一<lb/>
　事事消了病則常勝故要克己<hi>已上出横渠理窟</hi>
公嘗曰我平生所學唯得忠恕二字一生用不盡以至<lb/>
　立朝事君接待僚友親睦宗族未嘗須㬰離此也又<lb/>
<pb n="KR3j0182_WYG_010-4a"/>
　戒子弟曰人雖至愚責人則眀雖有聰眀恕己則昏<lb/>
　爾曹但常以責人之心責己恕己之心恕人不患不<lb/>
　到聖賢地位也親族間有子弟請教於公公曰唯儉<lb/>
　可以助廉唯恕可以成徳其人書於坐隅終身佩服<lb/>
　<hi>出范忠宣公言行錄</hi>
曹彬為樞宻使河北每季支散銀鞋錢一日宻吏忘誤<lb/>
　過期因彬檢舉連支兩季酒坊副使弭徳超奉使河<lb/>
　朔還奏其事言軍情大歸扵彬太皇赫怒即日罷樞<lb/>
<pb n="KR3j0182_WYG_010-4b"/>
　宻使以鎮海節度使歸本鎮彬不之辨陛辭赴青州<lb/>
　乃以徳超為諸衛將軍檢校司徒充樞宻副使既而<lb/>
　小人乗君子之器不克負荷舉措乖當時出醜言上<lb/>
　瀆朝政下侵同列自以為有社稷大功朝廷酬之未<lb/>
　當太皇聞之大怒削籍𨽻登州沙門島召彬自青州<lb/>
　復拜樞宻使對揚之日但再拜謝恩亦不言及前事<lb/>
　嵗餘徳超卒於流所上始命錄一子官彬乃進言乞<lb/>
　盡錄用其四子皆授西頭供奉官徳音諭彬曰乃此<lb/>
<pb n="KR3j0182_WYG_010-5a"/>
　成卿美名耳<lb/>
杜淳眀州定海人九嵗舉神童不得召退歸杜門不出<lb/>
　以讀書自適早孤事母至孝母亡廬墓至服除資産<lb/>
　盡以遺其季滋一毫不取不婚娶日以經傳為樂郡<lb/>
　太守聞其名往詣之避不與見學者親之惟談仁義<lb/>
　言終不及世務鄉閭忿争疑者就取決之勸人必以<lb/>
　孝悌為先至和間卒扵家<hi>並出王氏談淵</hi>
林英年七十致仕起為大理卿氣貌不衰如四五十嵗<lb/>
<pb n="KR3j0182_WYG_010-5b"/>
　人或問何術致此英曰但平生不㑹煩惱眀日無飯<lb/>
　喫亦不憂事至則遣之釋然不留胷中<lb/>
吕文靖生四子公弼公著公奭公孺皆少時文靖與其<lb/>
　夫人語四兒他日皆繫金帶但未知誰作宰相吾將<lb/>
　驗之他日四子居外夫人使小鬟擎四寳器貯茶而<lb/>
　往教令至門故跌而碎之三子皆失聲或走歸告夫<lb/>
　人者獨公著凝然不動文靖謂夫人曰此子必作相<lb/>
　元祐初果大拜<lb/>
<pb n="KR3j0182_WYG_010-6a"/>
黄魯直得洪州解頭赴省試公與喬希聖數人待榜相<lb/>
　傳魯直為省元同舍置酒有僕自門被髮大呼而入<lb/>
　舉三指問之乃公與同舍三人魯直不與坐上數人<lb/>
　皆散去至有流涕者魯直飲酒自若飲酒罷與公同<lb/>
　看榜不少見於顔色公嘗為其婦翁孫莘老言重之<lb/>
　後妻死作發願文絶嗜欲不御酒肉至黔州命下亦<lb/>
　不少動公在歸州日見其容貌愈光澤留貶所累年<lb/>
　有見者無異仕宦時議者疑魯直其徳性殆夙成非<lb/>
<pb n="KR3j0182_WYG_010-6b"/>
　學而能之<hi>已上出孫氏談圃</hi>
迂叟曰言不可不重也子不見鍾鼓乎夫鍾鼓叩之然<lb/>
　後鳴鏗訇鏜鞈人不以為異也若不叩自鳴人孰不<lb/>
　謂之祅邪可以言而不言猶叩之而不鳴也亦為廢<lb/>
　鍾鼓矣<lb/>
迂叟事親無以踰人能不欺而已矣其事君亦然<lb/>
或問迂叟事神乎曰事神或曰何神之事曰事其心神<lb/>
　或曰其事之何如曰至簡矣不黍稷不犧牲惟不欺<lb/>
<pb n="KR3j0182_WYG_010-7a"/>
　之為用君子上戴天下履地中函心雖欲欺之其可<lb/>
　得乎<lb/>
或問子能無心乎迂叟曰不能若夫回心則庶㡬矣何<lb/>
　謂回心曰去惡而從善捨非而從是人或知之而不<lb/>
　能徙以為如制駻馬如斡磻石之難也静而思之在<lb/>
　我而已如轉户樞何難之有<lb/>
言而無益不若勿言為而無益不若勿為余乆知之病<lb/>
　未能行也<lb/>
<pb n="KR3j0182_WYG_010-7b"/>
受人恩而不忍負者其為子必孝為臣必忠<lb/>
人情苦厭其所有羡其所不可得未得則羡已得則厭<lb/>
　厭而求新則為惡無不至矣<lb/>
人之情諱有而不諱無離婁之眀人謂之瞽不愠矣伯<lb/>
　夷之清人謂之汙不怍矣<lb/>
鞠躬便辟不足為恭長號流涕不足為哀敝衣糲食不<lb/>
　足為儉三者以之欺人可矣感人則未也君子所以<lb/>
　感人者其惟誠乎欺人者不旋踵人必知之感人者<lb/>
<pb n="KR3j0182_WYG_010-8a"/>
　益乆而人益信之<hi>已上出涑水迂書</hi>
先生嘗言某初見老先生求教老先生曰誠某既歸三<lb/>
　日思誠之一字不得其門因再見請問曰前日蒙教<lb/>
　以誠然某思之三日不得其說不知從何門而入老<lb/>
　先生曰從不妄語中入某自此不敢妄語先生曰且<lb/>
　六經之中絶無真字所謂誠即真也故古者君臣師<lb/>
　弟子之間惟是誠實心中所欲言者即言之故冉求<lb/>
　曰非不恱子之道力不足也子路曰有是哉子之迂<lb/>
<pb n="KR3j0182_WYG_010-8b"/>
　也宰我欲短喪自謂期可已矣子曰食夫稻衣夫錦<lb/>
　扵汝安乎曰安且今有士人於此必不肯自謂學而<lb/>
　力不足也必不肯靣質其師之迂也必不肯自謂居<lb/>
　喪而安於食稻衣錦也彼三人者皆孔子髙弟而其<lb/>
　言如此者以其出於至誠也西漢之初去古未逺人<lb/>
　心質朴惟務純實更無忌諱文帝時賈誼上䟽曰生<lb/>
　為眀帝没為眀神顧成之廟稱為太宗元帝時翼奉<lb/>
　上疏曰萬嵗之後稱為髙宗盖當時羣臣凡心中所<lb/>
<pb n="KR3j0182_WYG_010-9a"/>
　言者即徑言之不以其言為不可發也盖君臣之誠<lb/>
　故能如此先生又曰天下詐偽之風甚矣以某從少<lb/>
　至老觀之誠實之風幾乎一日衰扵一日一年衰於<lb/>
　一年方今夫婦兄弟父母之間猶相諂䛕也相欺詐<lb/>
　也况扵君臣朋友之間乎且君臣父子兄弟夫婦朋<lb/>
　友只是一箇道理若一處壊即皆壊矣此風大可畏<lb/>
　常宜禍亂未作時猶一切含糊不見醜怪若萬一有<lb/>
　大禍亂則君臣之間無所不至矣故賈誼有言見利<lb/>
<pb n="KR3j0182_WYG_010-9b"/>
　則逝見便則奪主上有敗即因而挺之矣主上有患<lb/>
　則吾茍免而已立而觀之耳有便扵吾身者則欺賣<lb/>
　而利之耳凡此種種他日吾友將見之<hi>出元城語錄</hi>
劉公曰先人往任西京監牧使懲前政門賔之弊更不<lb/>
　延士人於門下與司馬温公為同年契且以其樂於<lb/>
　教育故白公遣某從學與公休同業凡三四日一往<lb/>
　以所習所疑質焉公忻然告之無勌意凡五年得一<lb/>
　語曰誠某請問其目公曰誠者天之道思誠者人之<lb/>
<pb n="KR3j0182_WYG_010-10a"/>
　道及臻其道一也復問所以致力公喜曰此問甚善<lb/>
　當自不妄語入余初甚易之及退而自隱括日之所<lb/>
　行與凡所言自相掣肘矛楯者多矣力行七年而後<lb/>
　成自此言行一致表裏相應遇事坦然常有餘裕<lb/>
韓瓘乞言公提奬數四而曰唯在力行而已董生不云<lb/>
　乎尊其所聞則髙眀行其所知則光大二者不在乎<lb/>
　他在乎加意而已古人云說得一丈不如行取一尺<lb/>
　說得一尺不如行取一寸故以行為貴<hi>並出元城譚錄</hi>
<pb n="KR3j0182_WYG_010-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷十<lb/>
</p>
<p>
</p>
  </div>
<div>
                <head>仕學規範卷十一</head>
    <p>
<pb n="KR3j0182_WYG_011-1a"/>
欽定四庫全書<lb/>
　仕學規範卷十一　　　　　宋　張鎡　撰<lb/>
　　行己<lb/>
劉公曰某平生只是一箇誠字更撲不破胡珵沉吟良<lb/>
　乆曰誠之一字處禍處福無非安樂公曰此便是安<lb/>
　樂法也誠是天道思誠是人道天人無兩箇道理因<lb/>
　舉左手顧之笑曰只為有這軀殻故假思以通之耳<lb/>
　及其成功一也某自從十五嵗以後便知有這箇道<lb/>
<pb n="KR3j0182_WYG_011-1b"/>
　理也曽事事着力畢竟不是只有箇誠字縱横妙用<lb/>
　無處不通子試觸類求之直是無窮某以此杜門不<lb/>
　與時事極快活其樂無窮任怎生也動某不得定也<lb/>
　定也<lb/>
公曰有盛待制者名濤嘗有一語可取云士大夫行己<lb/>
　正如室女常須置身在法度中不得受人指㸃其人<lb/>
　雖無狀當日開此一談却有可取某每為人言之<lb/>
公又曰學者直是先理㑹取根本始得其他末節都閑<lb/>
<pb n="KR3j0182_WYG_011-2a"/>
　孔子曰盖有不知而作之者我無是也不知根本後<lb/>
　凡所見聞都奔向那裏去也若知根本行住坐卧無<lb/>
　處不畏中立以謂如何胡珵曰楊先生常愛説一箇<lb/>
　仁字其道甚大公曰大都根本只是箇誠仁在其中<lb/>
　矣譬如造酒須下得脚是始得脚是方論美惡下脚<lb/>
　不是終不成酒人若不知根本雖勤無補性眀試以<lb/>
　老夫鄙言思之須得箇道理去子試思之有無窮之<lb/>
　味某從學温公時亦只得這箇言語這便是精要處<lb/>
<pb n="KR3j0182_WYG_011-2b"/>
　也<hi>已上出南都道護録</hi>
真廟出喜雨詩示二府聚看於上前王文正公袖歸因<lb/>
　諭同列曰上詩有一字誤冩莫進入改却王冀公曰<lb/>
　此亦無害欽若退而隂有奏陳翌日上怒謂公曰昨<lb/>
　日朕詩有誤寫字卿等皆見何不奏來公再拜稱謝<lb/>
　曰臣昨日得詩未暇再閲有失奏陳不勝惶懼諸公<lb/>
　皆再拜獨馬知節不拜具言公欲奏白而欽若沮之<lb/>
　又王某略不自辨真宰相器也上顧公笑而撫諭之<lb/>
<pb n="KR3j0182_WYG_011-3a"/>
有卜者上封事語干宫禁上怒令捕之繫獄坐以法因<lb/>
　籍其家得朝士往還書尺上曰此人狂妄果臣僚與<lb/>
　之遊從盡可付御史獄按罪公得之以歸翌日獨對<lb/>
　曰臣看卜者家藏文字皆與人筭命選日草本即無<lb/>
　言及朝廷事臣記往年亦曽令推歩當生星辰其狀<lb/>
　尚存因出以奏曰果行乞以臣此狀同問罪上曰此<lb/>
　皆已發露公曰豈可臣自有之而幸於未發惟罪衆<lb/>
　人也上曰卿意如何對曰臣不欲以卜祝賤流累及<lb/>
<pb n="KR3j0182_WYG_011-3b"/>
　朝臣上乃解公至政府即時焚去繼有大臣乞行根<lb/>
　治欲因而擠人上令中使再取其狀公曰得旨已寢<lb/>
　尋焚去矣<lb/>
有貨玉帶者持以及門公之弟兵部因持以呈公公曰<lb/>
　如何弟曰甚佳公命繫之曰還見佳否弟曰繫之安<lb/>
　得自見公曰玉亦石也得不重乎自負重而使觀者<lb/>
　稱好無乃勞也我腰間不稱此物亟還之故平生所<lb/>
　服止於賜帶<lb/>
<pb n="KR3j0182_WYG_011-4a"/>
韓魏公曰君子當先處已至於義足然後委之以命可<lb/>
　以無悔<lb/>
人能平得有己之心則為賢人矣人人莫不能道之及<lb/>
　行事大為難事常令着意扵此勿以為易也<lb/>
内剛不可屈而外能處之以和者所濟多矣<lb/>
公為丞相每見文字有攻人隱惡者即手自封之未嘗<lb/>
　使人見<lb/>
吾閱人多矣乆而不變是為難<lb/>
<pb n="KR3j0182_WYG_011-4b"/>
寡慾則事簡識理則事無礙<lb/>
公元勲盛徳如此聞人一善則曰某不及<lb/>
君子循理而動静以處之禍福之來非所惑也<lb/>
君子能扶人之危賙人之急固是美事能不自談益善<lb/>
　矣<lb/>
處已以難處人以易則無往而不服<lb/>
君子業履須當精微放過一事便為小人所窺也<lb/>
公之客有被召而請教者公曰富貴易得名節難保<lb/>
<pb n="KR3j0182_WYG_011-5a"/>
凡人語其所不平氣必動色必變辭必厲惟公不然更<lb/>
　說至小人忘恩背義欲傾己處辭和氣平如道尋常<lb/>
　事<lb/>
仁宗朝李都尉喜延士大夫盡聲色之樂一時館閣佳<lb/>
　流無不往者公於其間雖最年少獨未嘗往焉李數<lb/>
　召公而數以事辭人有強之者公曰固欲往但未有<lb/>
　名耳然公處不失和李莫得致怨同時諸公莫不被<lb/>
　凌謔而獨未嘗侵公也公曰以誠待之耳<hi>已上出名賢遺範錄</hi>
<pb n="KR3j0182_WYG_011-5b"/>
范文正公仲淹少貧悴依睢陽朱氏家常與一術者遊<lb/>
　㑹術者病篤使人呼文正而告曰吾善煉水銀為白<lb/>
　金吾兒㓜不足以付今以授子即以其方與所成白<lb/>
　金一斤封誌納文正懐中文正方辭避而術者已絶<lb/>
　後十餘年文正為諫官術者之子長呼而告曰而父<lb/>
　有神術昔之死也以汝尚㓜故俾我收之今汝成立<lb/>
　當以還汝出其方并白金授之封識宛然<hi>出東軒筆錄</hi>
公曰君子言欲孫而行欲嚴盖不孫則召禍不嚴則受<lb/>
<pb n="KR3j0182_WYG_011-6a"/>
　侮孔子曰吾執御乎又曰丘也幸茍有過人必知之<lb/>
　此雖遜何傷也若言媚竈則曰獲罪于天無所禱也<lb/>
　盖恐傷乎行不得不厲爾後世君子言之不孫者多<lb/>
　矣扵行則未嘗嚴也<lb/>
問人之治身何者為先人之所戒何者為急公言易曰<lb/>
　閑邪存其誠孔子曰思無邪則是人之治身以誠為<lb/>
　本而所戒者以邪為急盖正心誠意而行乎正則動<lb/>
　容舉措無非正也正之氣充于四體發于面目可以<lb/>
<pb n="KR3j0182_WYG_011-6b"/>
　望而知其為正人也茍不正心誠意而存乎邪則形<lb/>
　容動作亦皆不正充于四體發于靣目可以望而知<lb/>
　其為邪人也至扵國之興亡亦以正與不正况于人<lb/>
　乎<hi>並出節孝先生語錄</hi>
胡文恭公平生守道不以進退為意在文館二十餘年<lb/>
　每語後進曰富貴貧賤莫不有命士人當修身俟時<lb/>
　無為造物者所嗤世以為名言<hi>出澠水燕談</hi>
韓魏公在大名日有人獻玉盞二隻云耕者入壊塜而<lb/>
<pb n="KR3j0182_WYG_011-7a"/>
　得表裏無纖瑕可指亦絶寳也公以百金荅之尤為<lb/>
　寳玩每開宴召客特設一卓覆以錦衣置玉盞其上<lb/>
　一日召漕使且將用之酌酒勸坐客俄為一吏誤觸<lb/>
　倒玉盞俱碎坐客皆愕然吏且伏地待罪公神色不<lb/>
　動笑謂坐客曰凡物之成毁亦自有時數俄顧吏曰<lb/>
　汝誤也非故也何罪之有坐客皆歎服公寛厚不已<lb/>
　公帥定武時夜作書令一侍兵持燭扵旁侍兵他顧<lb/>
　燭燃公鬚公遽以袖摩之而作書如故少頃回視則<lb/>
<pb n="KR3j0182_WYG_011-7b"/>
　已易其人矣公恐主吏鞭之亟呼視之曰勿易渠已<lb/>
　解持燭矣軍中感服<lb/>
魏公言狄青作定副帥一日宴公惟劉易先生與焉易<lb/>
　性素疎訐時優人以儒為戲易㪍然謂黥卒敢如此<lb/>
　詬詈武襄不絶口至擲樽爼以起公是時觀武襄氣<lb/>
　殊自若不少動笑語益温次日武襄首造劉易謝公<lb/>
　扵是時已知其有量<hi>並出韓魏王别錄</hi>
鄒公浩雖遇冗劇事處之常優㳺因論易曰常雜而不<lb/>
<pb n="KR3j0182_WYG_011-8a"/>
　厭若雜而厭非所以為常<lb/>
韓治與同僚處一日有卒悍厲衆皆怒之唯韓不顧凝<lb/>
　如平時徐言曰無忿疾于頑惟頑能致人忿故也人<lb/>
　謂其家學盖魏公之後<lb/>
一切世間君子小人好惡不常若要一時周遍冠昏喪<lb/>
　祭往還飲食之禮一　一過當周至時費盡一生心力<lb/>
　只得人道是箇好周至人然又不能使君子小人皆<lb/>
　喜所謂外慕也只有一箇誠意千古萬今使不盡<lb/>
<pb n="KR3j0182_WYG_011-8b"/>
君子所以不言人之過者何也未說口不臧否人也未<lb/>
　說先自治而後人也秖是自治為急常恐自家身心<lb/>
　錯了念念在此何暇管他别人夫子曰夫我則不暇<lb/>
君之視臣如土芥則臣視君如國人此為君而言也非<lb/>
　為臣者所以責君父子之間不責善此為父而言也<lb/>
　非為子者所以責父<lb/>
出無謂之言行不必為之事不如其已<lb/>
以簡傲為髙以諂䛕為禮以刻薄為聰眀以闒茸為寛<lb/>
<pb n="KR3j0182_WYG_011-9a"/>
　大胥失之矣<lb/>
事上之道莫若忠待下之道莫若恕<hi>已上出晁氏客語</hi>
葉道卿自浙漕罷以母老求司宫鑰長子經臨江軍修<lb/>
　謁方入客次聞衆賔聚首言道卿被罪葉揖而問得<lb/>
　報耶賔曰傳聞耳曰葉道卿乃某之家君以祖母老<lb/>
　求便實無過衆賔負赧幾失所措信知稠人中不可<lb/>
　妄談是非昔人有言客次與茶酒肆中最宜謹黙可<lb/>
　不信乎<hi>出和氏談選</hi>
<pb n="KR3j0182_WYG_011-9b"/>
給事中徐禧殁於王事朝廷錄其子弟十餘人以弟祕<lb/>
　為太廟齋郎祕自陳願閣此恩以待兄有嫡孫日推<lb/>
　授朝廷嘉而許之祕為太學生有聲名而孝悌廉退<lb/>
　之行又如此<lb/>
長安隱士曰髙繹有古人絶行慶歴中召至京師朝廷<lb/>
　欲命以官固辭歸山特賜安素處士家甚貧妻子寒<lb/>
　餒終不以困故受郷人財閉門讀書而已<hi>並出文昌雜錄</hi>
李文正嘗曰士人當使王公聞名多而識面少此最名<lb/>
<pb n="KR3j0182_WYG_011-10a"/>
　言盖寧使王公訝其不來無使王公厭其不去如子<lb/>
　尚何求名惟在養其髙致爾薦以此言如佩韋弦也<lb/>
　<hi>出師友談記</hi>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_011-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷十一<lb/>
</p>
<p>
</p>
  </div>
<div>
                <head>仕學規範卷十二</head>
    <p>
<pb n="KR3j0182_WYG_012-1a"/>
欽定四庫全書<lb/>
　仕學規範卷十二　　　　　宋　張鎡　撰<lb/>
　　行己<lb/>
謝子與伊川别一年往見之伊川曰相别又一年做得<lb/>
　甚工夫謝曰也只是去箇矜字曰何故曰子細㸃檢<lb/>
　來病痛盡在這裏若按伏得這箇罪過方有向進處<lb/>
　伊川㸃頭因語在坐同志者曰此人為學切問近思<lb/>
　者也余問矜字罪過何故恁地大謝子曰今人做事<lb/>
<pb n="KR3j0182_WYG_012-1b"/>
　只管要誇耀别人耳目渾不關自家受用事譬如人<lb/>
　食前方丈便向人前喫蔬食菜羮却去屋裏喫也<lb/>
或問吕與叔問常患思慮紛擾程夫子荅以心主扵敬<lb/>
　則自然不紛擾何謂敬謝子曰事至應之不與之往<lb/>
　非敬乎萬變而此常存奚紛擾之有夫子曰事思敬<lb/>
　正謂此耳<lb/>
申顔自謂不可一日無侯無可或問其故曰無可能攻<lb/>
　人之過一日不見則吾不得聞吾過矣<lb/>
<pb n="KR3j0182_WYG_012-2a"/>
門人有初見請教者先生曰人須先立志志立則有根<lb/>
　本譬如植木須先有箇根本然後培養能成合抱之<lb/>
　木若無根本又培養箇甚<lb/>
李泌不娶妻食肉見他己甚必不能乆亦自無此理如<lb/>
　今只是學箇依本分<lb/>
今人有眀知此事義理有不可尚吝惜不肯捨去只是<lb/>
　不勇與月攘一鷄何異天下之達道三智仁勇如斯<lb/>
　而已<lb/>
<pb n="KR3j0182_WYG_012-2b"/>
有所偏且克將去尚恐不恰好不須慮恐過甚曽本此<lb/>
　下註云矯揉就中之謂也<lb/>
問一日静坐見一切事平等皆在我和氣中此是仁否<lb/>
　曰此只是静中工夫只是心虛氣平也須扵應事時<lb/>
　有此氣象方好<lb/>
敬是常惺惺法心齋是事事放下其理不同<lb/>
或曰矜夸為害最大先生曰舜傳位與禹是大小大事<lb/>
　只稱他不矜不伐若無矜伐更有甚事人有己便有<lb/>
<pb n="KR3j0182_WYG_012-3a"/>
　夸心立己與物㡬時到得與天為一處須是克己纔<lb/>
　覺時便克將去從偏勝處克克己之私則見理矣曰<lb/>
　獨處時未必有此心多是見人後如此曰子路衣敝<lb/>
　緼袍與衣狐貉者立而不恥許大子路孔子却只稱<lb/>
　其如此只為他心下無事此等事打疊過不怕此心<lb/>
　因事出來正好着工夫不見可欲却無下工夫處曰<lb/>
　有人未必有所得却能守本分何也曰亦有之人之<lb/>
　病不一此是賢底病人却别有病處<lb/>
<pb n="KR3j0182_WYG_012-3b"/>
謝子見河南夫子辭而歸尹子送焉問曰何以教我耶<lb/>
　謝子曰吾徒朝夕從先生見行則學聞言則識譬如<lb/>
　有人服烏頭者方其服之顔色恱澤筋力強盛一旦<lb/>
　烏頭力去將如之何尹子反以告夫子夫子曰可謂<lb/>
　益友矣<hi>已上出上蔡語錄</hi>
物有圭角多刺人眼目亦易玷闕故君子處世當渾然<lb/>
　天成則人不厭棄矣<lb/>
君子之治心養氣接物應事唯直而已直則無所事矣<lb/>
<pb n="KR3j0182_WYG_012-4a"/>
　康子饋藥孔子既拜而受之矣乃曰丘未達不敢嘗<lb/>
　此疑於拂人情然聖人謹疾豈敢嘗未達之藥既不<lb/>
　敢嘗則直言之何用委曲微生髙乞鄰醯以與人是<lb/>
　在今之君子盖常事耳顧亦何害然孔子不以為直<lb/>
　以所以辭康子之言觀之信乎其不直也學者必欲<lb/>
　進徳則行己不可不直盖孔子之門人皆扵其師無<lb/>
　隱情者知直故也如宰我短喪之問之類<lb/>
曽子曰士不可以不洪毅人須能洪然後有容因言陳<lb/>
<pb n="KR3j0182_WYG_012-4b"/>
　述古先生云丈夫當容人勿為人所容<lb/>
忠信乃為進徳之基本無忠信則如在虛空中行徳何<lb/>
　以進<lb/>
正心到寂然不動處方是極致以此感而遂通天下之<lb/>
　故其於平天下也何有<lb/>
章郇公在私第子弟有夜叩門稟事者公曰若是公事<lb/>
　眀早來待漏院理㑹若是私事即扵堂前夫人處稟<lb/>
　覆在中書一日坐處地陷徐起使人填之不以為怪<lb/>
<pb n="KR3j0182_WYG_012-5a"/>
　家人聞之甚憂及公還家亦不言至晚公與弟虞部<lb/>
　者對飲虞部問公今日聞中書地陷是否曰中書地<lb/>
　陷何干汝事竟不言前輩大抵有此氣象卒乍搖撼<lb/>
　不動<hi>已上出龜山語錄</hi>
孫文懿公眉州魚虵人少時家貧欲典田赴試京師自<lb/>
　經縣判狀尉李昭言戲之似君人物求試京師者有<lb/>
　幾文懿以第三登第後判審官院李昭言者赴調見<lb/>
　公恐甚意公不忘前日之言也公特差昭言知眉州<lb/>
<pb n="KR3j0182_WYG_012-5b"/>
　又公嘗聚徒榮州貧甚得束脩之物持歸為一村鎮<lb/>
　將悉稅之至公任監左藏庫鎮將者部川絹綱至見<lb/>
　公愧懼公慰藉之黄金一兩贈其歸其盛徳如此<lb/>
賈内翰黯以狀元及第歸鄧州范文正公為守内翰謝<lb/>
　文正曰某晚生偶得科第願受教文正曰君不憂不<lb/>
　顯惟不欺二字可終身行之内翰拜其言不忘每語<lb/>
　人曰吾得扵范文正者平生用之不盡也<lb/>
元豐間文潞公以太尉留守西京未交印先就第廟坐<lb/>
<pb n="KR3j0182_WYG_012-6a"/>
　見監司府官唐介㕘政之子義問為轉運判官退謂<lb/>
　其客尹煥曰先公為臺官嘗言潞公今豈挾以為恨<lb/>
　耶某當避之煥曰潞公所為必有理姑聴之眀日公<lb/>
　交府事以次見監司府官如常儀或以問公公曰吾<lb/>
　未視府事三公見庶僚也既交印河南知府見監司<lb/>
　矣義問聞之復謂煥曰㣲君殆有失扵潞公也一日<lb/>
　潞公謂義問曰仁宗朝先㕘政為臺諫以言某謫官<lb/>
　某亦罷相判許州未㡬某復召還相位某上言唐某<lb/>
<pb n="KR3j0182_WYG_012-6b"/>
　所言正中臣罪召臣未召唐某臣不敢行仁宗用某<lb/>
　言起㕘政通判潭州尋至大用與某同執政相知為<lb/>
　深義問聞潞公之言至感泣自此出入潞公門下後<lb/>
　潞公為平章重事薦義問以集賢殿修撰帥荆南嗚<lb/>
　呼潞公之徳度絶人盖如此<lb/>
温公入相元祐薦劉器之為館職謂器之曰足下知所<lb/>
　以相薦否器之曰某獲從公逰舊矣公曰非也某閑<lb/>
　居足下時節問訊不絶某位政府足下獨無書此某<lb/>
<pb n="KR3j0182_WYG_012-7a"/>
　之所以相薦也<lb/>
范忠宣公帥慶陽時為總管种詁無故訟於朝上遣御<lb/>
　史按治詁停任公亦罷帥至公為樞密副使詁尚停<lb/>
　任復薦為永興軍路鈐轄又薦知隰州公每自咎曰<lb/>
　先人與种氏上世有契義某不肖為其子孫所訟寧<lb/>
　論事之曲直哉嗚呼可謂以徳報怨者也<lb/>
田畫者字承君陽翟人故樞密宣簡公姪也其人物雄<lb/>
　偉議論慷慨俱有前輩之風鄒浩志全者教授潁川<lb/>
<pb n="KR3j0182_WYG_012-7b"/>
　與承君遊相樂也浩性懦因得承君故遇事輒自激<lb/>
　勵元符間承君監京城門一日報上召志全承君為<lb/>
　之喜又一日報志全賜對承君益喜監門法不許出<lb/>
　志全亦不來乆之志全除言官承君始望志全矣志<lb/>
　全遣客見承君以測其意客問承君近讀何書承君<lb/>
　曰吾作墨子詩有知君既得雲梯後應悔當年泣染<lb/>
　絲之句為鄒志全發也客言扵志全志全折簡謝承<lb/>
　君辭甚苦因約相見承君曰斯人尚有所畏未可絶<lb/>
<pb n="KR3j0182_WYG_012-8a"/>
　也取告見之問志全曰平生與君相許者何如今君<lb/>
　為何官志全愧謝曰上遇羣臣未嘗假以聲色獨於<lb/>
　某若相喜者今天下事故不勝言意欲使上益相信<lb/>
　而後言貴可有益也承君許之既而朋黨之禍大起<lb/>
　時事日變更承君謝病歸陽翟田舍一日報廢皇后<lb/>
　孟氏立劉氏為皇后承君語諸子曰志全不言可以<lb/>
　絶交矣又一日志全以書約承君㑹潁昌中塗承君<lb/>
　喜甚亟往志全具言諫廢立皇后時某之言戅矣上<lb/>
<pb n="KR3j0182_WYG_012-8b"/>
　初不怒也某因奏曰臣即死不復望清光矣下殿拜<lb/>
　辭以去至殿門望上猶未興凝然若有所思也眀日<lb/>
　某得罪志全承君相留三日臨别志全出涕承君正<lb/>
　色責曰使志全隱黙官京師遇寒疾不汗五日死矣<lb/>
　豈獨嶺海之外能死人哉願君無以此舉自滿士所<lb/>
　當為者未止此也志全茫然自失歎息曰君之贈我<lb/>
　厚矣乃别去建中靖國初承君入為大宗丞宰相曽<lb/>
　布欲收置門下不能屈除提舉常平亦辭請知淮陽<lb/>
<pb n="KR3j0182_WYG_012-9a"/>
　軍以去吏民畏愛之嵗大疫承君日自挾醫户問病<lb/>
　者藥之良勤一日小疾不出正晝一軍之人盡見承<lb/>
　君擁騎從騰空而去就問之死矣或曰為淮陽土神<lb/>
　云<lb/>
范魯公誡子孫其略曰戒爾學立身莫若先孝悌怡怡<lb/>
　奉親長不敢生驕易戰戰復兢兢造次必扵是戒爾<lb/>
　學干祿莫若勤道藝嘗聞道格言學而優則仕不患<lb/>
　人不知惟患學不至戒爾逺恥辱恭則近乎禮自卑<lb/>
<pb n="KR3j0182_WYG_012-9b"/>
　而尊人先彼而後己相鼠與茅鴟宜鑑詩人刺戒爾<lb/>
　勿曠放曠放非端士周孔垂名教齊梁尚清議南朝<lb/>
　稱八達千載穢青史戒爾勿嗜酒狂藥非佳味能移<lb/>
　謹厚性化為兇險類古今傾敗者歴歴皆可記戒爾<lb/>
　勿多言多言衆所忌茍不謹樞機災危從此始是非<lb/>
　毁譽間適足為身累舉世重交逰擬結金蘭契忿怒<lb/>
　從易生風波當時起所以君子性汪汪淡如水舉世<lb/>
　好承奉激昻増意氣不知承奉者以爾為玩戲所以<lb/>
<pb n="KR3j0182_WYG_012-10a"/>
　古人疾蘧蒢與戚施舉世重任俠俗呼為氣義為人<lb/>
　赴急難往往陷刑制所以馬援書勤勤告諸子舉世<lb/>
　賤清素奉身好華侈肥馬衣輕裘揚揚過閭里雖得<lb/>
　市童憐還為識者鄙恭惟祖宗所用宰輔皆忠厚篤<lb/>
　實之士獨魯公為之稱首余讀國史得其詩錄以為<lb/>
　子孫戒<hi>已上出邵氏聞見前錄</hi>
予見司馬文正公親書一帖光年五六嵗弄青胡桃女<lb/>
　兄欲為脫其皮不得女兄去一婢子以湯脫之女兄<lb/>
<pb n="KR3j0182_WYG_012-10b"/>
　復來問脫胡桃皮者光曰自脫也先公適見訶之曰<lb/>
　小子何得謾語光自是不敢謾語後公以誠學授劉<lb/>
　器之曰自不謾語入東坡書公神道之石亦曰論公<lb/>
　之徳至於感人心動天地巍巍如此而蔽以二言曰<lb/>
　誠曰一云<lb/>
張堯封從孫眀復先生學扵南京其女子常執事左右<lb/>
　堯封死入禁中為貴妃寵遇第一數遣使致禮于眀<lb/>
　復眀復閉門拒之終身<hi>並出邵氏聞見後錄</hi>
<pb n="KR3j0182_WYG_012-11a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_012-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷十二<lb/>
</p>
<p>
</p>
  </div>
<div>
                <head>仕學規範卷十三</head>
    <p>
<pb n="KR3j0182_WYG_013-1a"/>
欽定四庫全書<lb/>
　仕學規範卷十三　　　　　宋　張鎡　撰<lb/>
　　行己<lb/>
龜山先生教黄用和鍰云富鄭公言士大夫須有崇深<lb/>
　氣象所謂崇深豈非欲自尊大而使之不可測耶曰<lb/>
　崇則尊嚴深則不淺露黄以為深中其病<lb/>
富文忠公少日有詬者如不聞或問曰恐罵他人曰斥<lb/>
　公名云富某曰天下安知無同姓名者<lb/>
<pb n="KR3j0182_WYG_013-1b"/>
許少伊語林季仲大凡做事着力不在面皮上<hi>已上出步里客</hi>
　<hi>談</hi>
治性之道必審己之所有餘而強其不足盖聰眀疏通<lb/>
　者戒於太察寡聞少見者戒於壅蔽勇猛剛強者戒<lb/>
　扵太暴仁恩温良者戒於無斷沉静安舒者戒扵後<lb/>
　時廣心浩大者戒於遺亡右康衡所上疏元城先生<lb/>
　嘗稱之曰君子不以言取人不以人廢言故言之可<lb/>
　取者君子不廢之此語亦可以為座右銘<hi>出嬾真子錄</hi>
<pb n="KR3j0182_WYG_013-2a"/>
人有忿争者和靖曰莫大之禍起扵須臾之不忍不可<lb/>
　不謹<hi>出涪陵記善錄</hi>
君子小人並生於世其好榮惡辱之心則同縉紳謂市<lb/>
　道為可羞者將以名節勝之耳學問所以求為名節<lb/>
　而文章者所以飾之之具也棄名節而竊學問文章<lb/>
　之稱是猶立糞土為墻屋以丹堊飾之而逰居寢卧<lb/>
　其下其不為覆壓則幸而已矣<lb/>
君子立身自有本末使福可為而禍可去猶不當少貶<lb/>
<pb n="KR3j0182_WYG_013-2b"/>
　以就况命本扵天决非人力所能増損而相時射利<lb/>
　者自以為計得豈非惑歟吾見其徒為此紛紛也<hi>出龍</hi>
　<hi>溪文集</hi>
寡言擇交可以無悔吝可以免憂辱<lb/>
無瑕之玉可以為國器孝悌之子可以為家瑞<lb/>
寳貨用之有盡忠孝享之無窮<lb/>
和以處衆寛以接下恕以待人君子也<lb/>
坐密室如通衢馭寸心如六馬可以免過<lb/>
<pb n="KR3j0182_WYG_013-3a"/>
多言則背道多慾則傷生<lb/>
語人之短不曰直濟人之惡不曰義<lb/>
好勝者必敗貪榮者必辱<lb/>
知足則樂務貪則憂<lb/>
内睦者家道昌外睦者人事濟<lb/>
不䕶人短不周人急非仁義也<lb/>
心不清則無以見道志不確則無以立功<lb/>
結怨於人謂之種禍捨善不為謂之自賊<lb/>
<pb n="KR3j0182_WYG_013-3b"/>
聲色者敗徳之具思慮者殘生之本<lb/>
為善不如捨惡救過不如省非<lb/>
勉強為善勝扵因循為惡<lb/>
責人者不全交自恕者不改過<lb/>
自滿者敗自矜者愚自賊者忍<lb/>
寡言省謗寡慾保身<lb/>
行坦途者肆而忽故疾走則蹷行險途者畏而謹故徐<lb/>
　步則不跌然後知安樂有致死之道憂患為養生之<lb/>
<pb n="KR3j0182_WYG_013-4a"/>
　本可不省諸<lb/>
廣積聚者遺子孫以禍害多聲色者殘性命以斤斧<lb/>
以衆資己者心逸而事濟以己禦衆者心勞而怨聚<lb/>
自信者人亦信之胡越猶弟兄自疑者人亦疑之身外<lb/>
　皆敵國<lb/>
為善如負重登山志雖己確而力猶恐不及為惡如乗<lb/>
　駿走坂雖不加鞭䇿而足亦不能制<lb/>
善惡報緩者非天網踈是欲成君子而滅小人也<lb/>
<pb n="KR3j0182_WYG_013-4b"/>
薄於所親而責人重者不可與言交好名欲速者不可<lb/>
　與共謀貪而喜詐者不可與同利害忍而好勝者不<lb/>
　可與同逸樂<lb/>
為己重者不仁好廣積者不義足恭者無禮貪名者無<lb/>
　智<lb/>
功名官爵貨財聲色皆謂之欲俱可以殺身或問之曰<lb/>
　欲可去乎曰不可飢者欲食寒者欲衣無後者欲子<lb/>
　孫是甘扵自殺也然知足而不貪知節而不滛無沽<lb/>
<pb n="KR3j0182_WYG_013-5a"/>
　名之心而不求功亦庶幾乎欲可窒也<lb/>
立身之道内剛外柔肥家之道上遜下順不和不可以<lb/>
　接物不嚴不可以馭下<lb/>
壽夭在天安危在人知天理者夭或可壽忽人事者雖<lb/>
　安必危<lb/>
欲去病則正本本固則病可攻藥石可以效欲齊家則<lb/>
　正身身端則家可理號令可以行固其本端其身非<lb/>
　一朝一夕之事也<lb/>
<pb n="KR3j0182_WYG_013-5b"/>
以愛妻子之心事親則曲盡其孝以保富貴之䇿奉君<lb/>
　則無往不忠以責人之心責己則寡過以恕己之心<lb/>
　恕人則全交<lb/>
以忠孝遺子孫者昌以智術遺子孫者亡以謙接物者<lb/>
　強以善自衛者良<lb/>
知足者貧賤亦樂不知足者富貴亦憂<lb/>
器滿則溢人滿則喪<lb/>
行四通八達之衢者不迷思大公至正之道者不惑<lb/>
<pb n="KR3j0182_WYG_013-6a"/>
蠻夷不可以力勝而可以信服鬼神不可以詐欺而可<lb/>
　以誠達况涉世與人為徒者誠信其可捨諸<lb/>
嵗月已往者不可復未來者不可期見在者不可失為<lb/>
　善則善應為惡則惡報成名滅身惟自取如何耳<lb/>
屈己者能處衆好勝者必遇敵<lb/>
有限之器投之則滿盈則溢太虛之空物物自容静躁<lb/>
　寛猛視量如何耳<lb/>
盖棺始能定士之賢愚臨事始能見人之操守<lb/>
<pb n="KR3j0182_WYG_013-6b"/>
猛虎能食人不幸而遇之必疾走以避小人能媚人人<lb/>
　喜與之親不幸而同利害必巧為中傷<lb/>
内不欺扵妻子者事親必孝外不欺於朋友者事君必<lb/>
　忠<lb/>
髙不可欺者天也尊不可欺者君也内不可欺者親也<lb/>
　外不可欺者人也四者既不可欺心其可欺乎心不<lb/>
　欺人人其欺我乎<lb/>
溺愛者受制扵妻子患失者屈己於富貴<lb/>
<pb n="KR3j0182_WYG_013-7a"/>
涉世應物有以横逆加我者譬由行草莽中荆棘之在<lb/>
　衣徐行緩解而已所謂荆棘者亦何心哉如是則方<lb/>
　寸不勞而怨可釋<lb/>
以言傷人者利扵刀斧以術害人者毒扵虎狼言不可<lb/>
　不謹術不可不謹也<lb/>
誠無悔恕無怨和無仇忍無辱<lb/>
耳不聞人之非目不視人之短口不言人之過庶幾為<lb/>
　君子<hi>已上出省心雜言</hi>
<pb n="KR3j0182_WYG_013-7b"/>
人欲常和豫快適莫若使胷中秋毫無所慊孟子言仰<lb/>
　不愧天俯不怍人為一樂此非身履之無以知聖賢<lb/>
　之言為不妄也吾少從陜州一老先生樂君嘉問學<lb/>
　樂君好舉東漢延篤書語人曰篤云吾昧爽梳櫛坐<lb/>
　於客堂朝則誦羲文之易虞夏之書歴姬旦之典覽<lb/>
　仲尼之春秋夕則逍遙内階誦詠南軒百家衆氏投<lb/>
　間而作不知天之為盖地之為輿不知世之有人己<lb/>
　之有軀其所以然者乃自於束脩以來為人臣不陷<lb/>
<pb n="KR3j0182_WYG_013-8a"/>
　於不忠為人子不陷於不孝上交不諂下交不瀆固<lb/>
　自謂有得扵篤者今士大夫出入憂患之域艱難百<lb/>
　罹未嘗獲伸眉一笑其間雖或出於非意然推其故<lb/>
　非得罪於君親則必不能無愧上下之交茍免此四<lb/>
　者未有不休休然者<lb/>
趙康靖公槩厚徳長者口未嘗言人短與歐陽文忠公<lb/>
　同為制誥後亦同秉政及文忠被謗康靖宻申辨理<lb/>
　至於納平生誥勑以保之文忠不知也中嵗嘗置黄<lb/>
<pb n="KR3j0182_WYG_013-8b"/>
　黑二豆於几按間且自數之每興一善念為一善事<lb/>
　則投一黄豆扵别器内每興一不善念為一不善事<lb/>
　則投一黑豆於别器暮發視之後黑豆漸少乆之既<lb/>
　謝事歸南京二念不興遂徹豆無可數人強於為善<lb/>
　亦在造次之間每自防檢此與趙清獻公焚夜香日<lb/>
　告其所行之事於上帝同也<lb/>
大抵人才有四種徳量為上氣節次之學術又次之材<lb/>
　能又次之欲求成材四者不可不備論所不足則材<lb/>
<pb n="KR3j0182_WYG_013-9a"/>
　能不如學術學術不如氣節氣節不如徳量然人亦<lb/>
　安能全顧有偏勝亦視其所成之者如何故徳量不<lb/>
　可不養氣節不可不學學術不可不正材能不可不<lb/>
　勉茍以是存心隨所成就亦便不作中品人物唐人<lb/>
　房喬裴度優於徳量宋璟張九齡優扵氣節魏鄭公<lb/>
　陸贄優扵學術姚崇李徳裕優於材能姚崇弊於權<lb/>
　數李徳裕溺於愛憎則所勝者為之累也汝曹方讀<lb/>
　唐書當以是類求則益其他𤨏細與無用之空文不<lb/>
<pb n="KR3j0182_WYG_013-9b"/>
　足多講徒亂人意爾<hi>已上出石林避暑錄</hi>
一士夫逺自江浙擕家入廣赴調且以貧為累焦焦然<lb/>
　見扵顔色因謂之曰貧不足為公累心為公累耳若<lb/>
　公不入仕又何以處隨分節約老㓜均之自可無累<lb/>
　若恣口腹欲快意但恐私慾横生無時可足貪冒無<lb/>
　恥禍必及之回視節約之樂如在天上請公先與此<lb/>
　心斷之便自無累<lb/>
為善而好名乃是大患若能涵養消除其好名之心方<lb/>
<pb n="KR3j0182_WYG_013-10a"/>
　是為善耳不然則有作輟矣<lb/>
或問不幸與小人處如何先生曰常自㸃檢<lb/>
或問人有謗己辯之則愈謗不辯則有所不甘當如何<lb/>
　曰無愧此心足矣辯之固不足不甘只是所養未至<lb/>
或問先生㓜年處學舍正當苦寒衣衾不備終夜看書<lb/>
　不已每至達旦鄉里富人或以衣物見惠力辭不受<lb/>
　或不得已受之乃以與同舍之貧者此豈無情耶先<lb/>
　生曰士處貧困正是用工夫時節若不痛自節抑則<lb/>
<pb n="KR3j0182_WYG_013-10b"/>
　貪欲必生廉恥盡喪工夫安在孟子曰士尚志志之<lb/>
　所在豈可為貧困奪了扵此時下得工夫則器局漸<lb/>
　漸涵養覺大死生禍福窮達得喪便可無間斷我豈<lb/>
　矯情者耶此士所合為者<hi>已上出横浦語錄</hi>
為善者常受福為利者常受禍心安為福心勞為禍<lb/>
用眀於内者見己之過用眀於外者見人之過見己之<lb/>
　過者視天下皆勝己也見人之過者視天下皆不如<lb/>
　己也此智愚所以分歟<lb/>
<pb n="KR3j0182_WYG_013-11a"/>
窮達繫道之興廢不為己之貴賤故有道之士處窮而<lb/>
　不悶<lb/>
范文正公歸姑蘇未至近邑先投逺狀或以為太過公<lb/>
　曰維桑與梓必恭敬止敢不盡禮乎前輩長厚大抵<lb/>
　如此<lb/>
一念之善則天神地示祥風和氣皆在於此一念之惡<lb/>
　則妖星癘鬼凶荒札瘥皆在於此是以君子謹其獨<lb/>
富鄭公年八十大書座屏云守口如瓶防意如城在公<lb/>
<pb n="KR3j0182_WYG_013-11b"/>
　尚然况他人乎<lb/>
喜逆己之言則怨消扵㝠㝠惡逆己之言則禍成於不<lb/>
　測<lb/>
士大夫以氣為主氣一不振則阿匼茍容無不為矣<hi>已上</hi>
　<hi>出横浦日新</hi>
　<lb/>
　<lb/>
　仕學規範卷十三<lb/>
</p>
<p>
</p>
  </div>
<div>
                <head>仕學規範卷十四</head>
    <p>
<pb n="KR3j0182_WYG_014-1a"/>
欽定四庫全書<lb/>
　仕學規範卷十四　　　　　宋　張鎡　撰<lb/>
　　涖官<lb/>
左丞髙防在蔡州日部民王乂為賊所劫捕得其黨五<lb/>
　人繫獄窮理贓伏已具録事參軍司徒達判官盧紘<lb/>
　據案請加極典防疑其不實取贓閱之因召王乂問<lb/>
　曰爾家所失衫袴是一端布邪乂曰然防令校其幅<lb/>
　尺皆廣狹不同又踈密差異賊乃稱寃防曰何故伏<lb/>
<pb n="KR3j0182_WYG_014-1b"/>
　罪賊曰不任捶楚蓋自誣以求速死耳居數日獲其<lb/>
　本賊紘達叩頭請罪防皆不奏得活者欲詣闕訟防<lb/>
　之功訴紘達之罪防遽令止絶為製衫帽具酒食諭<lb/>
　而遣之<hi>出太祖朝名臣傳</hi>
武節使行徳遷河南尹西京留守時官禁鹽入城犯者<lb/>
　法至死募告者賞錢十萬洛陽縣民家嫗持菜入城<lb/>
　中賣有桑門從嫗買少償其直取菜反覆顧視不買<lb/>
　而去嫗既不售持入城門抱闗者搜筥中得鹽擒以<lb/>
<pb n="KR3j0182_WYG_014-2a"/>
　詣府行徳詰嫗嫗言桑門嘗買菜顧視良乆而去即<lb/>
　令捕桑門具伏與抱闗吏相結以鹽誣嫗欲希其賞<lb/>
　行徳釋嫗治桑門及抱闗吏數輩人皆畏之若神明<lb/>
　都下清肅<lb/>
沈恭惠公倫建隆三年遷給事中賜金紫為陜西轉運<lb/>
　使乾徳中蜀平以倫為計度制度使先是大將軍王<lb/>
　全斌崔彦進等入成都也皆厚掊歛民家玉帛子女<lb/>
　洎倫至獨居佛寺蔬食而已及受代歸闕篋中唯圗<lb/>
<pb n="KR3j0182_WYG_014-2b"/>
　書數卷太祖廉知之故貶全斌等擢倫為户部侍郎<lb/>
　樞密副使<hi>並出太宗朝名臣傳</hi>
柳開仲塗太宗特擢為右贊善大夫及征河東命從駕<lb/>
　督楚泗八州運糧會盜起常潤選知常州至則遣人<lb/>
　招諭羣盜設計擒之賊懼悉來歸因出私錢為賞解<lb/>
　衣賜賊帥置之左右或曰冦不可近開曰彼失所則<lb/>
　盜得其所乃吾民也始懼死而我親愛之出其望也<lb/>
　以赤心感之彼必盡歸我矣不半歲境内悉寜命知<lb/>
<pb n="KR3j0182_WYG_014-3a"/>
　環州是州與吐蕃接境州人與蕃中貿易悉自制衡<lb/>
　量増减其直以與之或戎人有訟官司又不之理以<lb/>
　故戎境多怨開至一其價直民欺戎人者罪之部落<lb/>
　翕然歸向未幾移邠州時調民輦送趣環慶歲已再<lb/>
　運民皆蕩析産業而轉運使復督後運民數千人詣<lb/>
　州號訴且曰力不逮願就死矣開亟貽書轉運使曰<lb/>
　開近離環州知芻糧計不増大兵可支四年今蠶農<lb/>
　方作再運手發老幼疲弊畜乘困竭柰何又苦之如<lb/>
<pb n="KR3j0182_WYG_014-3b"/>
　不能開即馳詣闕下白於上前矣卒罷之<lb/>
陳諫議省華累遷京兆櫟陽令縣之鄭白渠為鄰邑強<lb/>
　族所據民乆不得訴省華以理辨之盡去壅遏之弊<lb/>
　水利均及衆頗賴之又民有累世不葬其先省華召<lb/>
　而諭之貧無以具者給貲為助至道初姑蘇水災民<lb/>
　饑亟召省華拜祠部員外郎知蘇州賜金紫至則復<lb/>
　流民數千戸殍者悉瘞埋之詔書褒美<lb/>
趙昌言復知天雄軍府臨大河豪民有峙芻茭者將圗<lb/>
<pb n="KR3j0182_WYG_014-4a"/>
　厚利誘一姦人使穴其隄防歲仍決溢昌言廉知之<lb/>
　一日隄吏告急徑取豪家廥積以給用自是無敢為<lb/>
　姦利者㑹秋霖河溢逼城籍府兵負土増隄數不及<lb/>
　千索禁卒以佐其役師人偃蹇不進昌言怒曰府城<lb/>
　將墊人民且溺汝輩食厚禄欲坐觀耶敢不從命者<lb/>
　斬士衆股慄就役不浹辰而城備太宗善之召拜給<lb/>
　事中叅知政事<lb/>
王刑部濟為漳州龍溪主簿時福建諸郡輸鶴翎為箭<lb/>
<pb n="KR3j0182_WYG_014-4b"/>
　羽既非常有之物而官司督責尤急民甚苦之濟輙<lb/>
　以便宜諭部民用鵝翎代之因附驛奏裁詔可其請<lb/>
　施行旁郡民咸便之屬歳旱雨縣有陂塘數百頃先<lb/>
　為大姓輪課而専其利濟悉取之引水以溉民田自<lb/>
　是無愆亢之患汀州以銀冶事争訟踰十年不盡凡<lb/>
　連逮數百人繫獄轉運使命濟鞠之纔七日盡得其<lb/>
　情從坐者數人而已<lb/>
邵諫議曄知蓬州録事參軍時太子中舍楊全知州性<lb/>
<pb n="KR3j0182_WYG_014-5a"/>
　悍率不曉理道部民李助十三人被誣為刼盜悉寘<lb/>
　于死曄察其枉不書牘白全願劾其實全不聴乃取<lb/>
　二人棄市餘减死械送闕下翌日果獲正盜全坐削<lb/>
　籍為民曄代還引對太宗謂曰爾能活吾平民深可<lb/>
　奬也面賜緋魚錢五萬命有司以全事戒諭天下授<lb/>
　曄光禄寺丞使廣南採訪刑獄後知廣州城瀕海每<lb/>
　蕃舶及岸常苦颶風曄鑿内壕通舟颶不為害及遇<lb/>
　疾吏民蕃賈詣佛寺設㑹以禱之其卒也多灑泣焉<lb/>
<pb n="KR3j0182_WYG_014-5b"/>
李刺史繼昌性謹厚所至以寛柔為治衆頗懐之任峽<lb/>
　路日與上官正聫職正嚴忍好殺甞有縣胥䕶送芻<lb/>
　糧地逺後時而至正令曳出斬之繼昌徐為慰解卒<lb/>
　貸焉其當死救䕶而免者頗衆<lb/>
馬正惠公知節知秦州其州嘗質羌首之支屬二十輩<lb/>
　殆踰二紀知節曰羗亦人也豈不懐土悉遣還之蕃<lb/>
　落感其惠訖受代無犯塞者時小泉銀監院井久不<lb/>
　發而歳課弗除主吏没家産備償猶未盡知節三奏<lb/>
<pb n="KR3j0182_WYG_014-6a"/>
　始得請蠲之仍許以日収為額㑹知益州宋大初與<lb/>
　鈐轄楊懐忠不協以知節諳其習俗乃授西上閤門<lb/>
　使知益州兼本路轉運自乾徳平蜀後歳貢羅綺動<lb/>
　逾萬計籍里比補牙校部舟運歴三峽而下沉覆殆<lb/>
　半破産不能償州民深以為患知節請擇廷臣省吏<lb/>
　二十人凡舟二十艘為一綱以二人主之三載一代<lb/>
　而較其課自是鮮敗事者蜀人賴焉<lb/>
王侍中嗣宗知邠州郡城東有廟曰靈應公旁有山穴<lb/>
<pb n="KR3j0182_WYG_014-6b"/>
　羣狐處焉妖巫挾之為人禍福風俗尤信向水旱疾<lb/>
　疫悉禱之民家語言為之諱狐嗣宗燻而逐之盡塞<lb/>
　其穴滛祀遂息<hi>已上出真宗朝名臣傳</hi>
李集賢行簡在蜀時富民陳子美者繼母詐為父書逐<lb/>
　出之累訴不得直轉運檄行簡劾正其事及代還子<lb/>
　美乃遺以黄金五百兩行簡怒不納感泣而去<lb/>
王文穆公欽若遷太常丞判三司理欠憑由司上䟽請<lb/>
　盡蠲天下宿負以廣恩澤乃自乾徳至咸平放逋負<lb/>
<pb n="KR3j0182_WYG_014-7a"/>
　一千餘萬釋繫囚三千餘人<lb/>
李允則知潭州兼管幹湖南路廵檢兵甲公事初馬氏<lb/>
　暴斂州人出絹謂之地稅絹又屋每間輸絹丈三尺<lb/>
　謂之屋稅絹又牛歳輸米四斛牛死猶輸謂之枯骨<lb/>
　稅允則一切除之又民輸茶初以九斤為大斤後益<lb/>
　至三十五斤允則請以十三斤半為定制又度湖湘<lb/>
　山田可以蒔禾而民惰不墾耕乃下令月所給馬芻<lb/>
　皆輸本色由是山田悉墾之㑹湖南饑欲發官廪先<lb/>
<pb n="KR3j0182_WYG_014-7b"/>
　賑之而後奏轉運使以為不可允則曰須報踰月則<lb/>
　饑者無及矣不聴明年又饑復欲先賑之轉運使又<lb/>
　執不可允則乃願以家貲為質由是全活者數萬人<lb/>
馬忠肅公亮以殿中丞通判常州時吏有亡失官物械<lb/>
　繫妻子至連逮者數百人亮一切縱去許自償所負<lb/>
　不踰月而盡輸之擢知濮州徙福建轉運同提㸃刑<lb/>
　獄時初置提㸃刑獄亮至部覆訊寃獄全活者數十<lb/>
　人亮為西川轉運使時諸州鹽井歳乆泉涸而官督<lb/>
<pb n="KR3j0182_WYG_014-8a"/>
　所負課州繫捕各數百人亮盡釋繫者而廢其井凡<lb/>
　除所逋二百餘萬代還以潭州屬縣有亡命卒剽攻<lb/>
　為鄉人共謀殺之在法當死者四人亮謂其僚屬曰<lb/>
　夫能為民去害而反坐以死豈法意邪乃批其案悉<lb/>
　貸之<lb/>
寇密學瑊權知開封府戚里有毆妻更赦事發者太后<lb/>
　怒曰夫妻以義合柰何毆以致死邪瑊對曰傷居限<lb/>
　外事在赦前既付有司不敢亂天下法卒免死<lb/>
<pb n="KR3j0182_WYG_014-8b"/>
李龍圗紘知磁州部有宋平者參知政事陳堯佐妻黨<lb/>
　也貪横不法紘首按其姦贓而竄逐之部中為之肅<lb/>
　然<lb/>
陳刑部貫知衛州徙涇州州人以嚴見憚雖簿書筦庫<lb/>
　賦租出入莫不親檢察之嘗謂其僚屬曰儻視官物<lb/>
　如己物容有姦乎擢利州路轉運使屬歳饑出所得<lb/>
　職田粟盡以賑民冨民有積粟者率令計口自占其<lb/>
　數有餘則皆發<hi>已上出仁宗朝名臣傳</hi>
<pb n="KR3j0182_WYG_014-9a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_014-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷十四<lb/>
</p>
<p>
</p>
  </div>
<div>
                <head>仕學規範卷十五</head>
    <p>
<pb n="KR3j0182_WYG_015-1a"/>
欽定四庫全書<lb/>
　仕學規範卷十五　　　　　宋　張鎡　撰<lb/>
　　涖官<lb/>
李給事賀為江淮制置發運使東南嵗漕米京師置軍<lb/>
　將大將𨽻發運司部糧而江南多物産利於商販常<lb/>
　賂三司吏以求善地以故不能均而貧者多盜官糧<lb/>
　賀乃籍諸州所出物厚薄為三等較其功過下泗州<lb/>
　預定當運之地於是人知賞罰而絶干求之敝是歳<lb/>
<pb n="KR3j0182_WYG_015-1b"/>
　増漕米一百七十萬降詔奬諭蘇州水壊太湖外塘<lb/>
　又海旁支渠堙塞廢民耕田詔賀與兩浙轉運使徐<lb/>
　奭領塘事伐石築堤浚積潦自呉江東赴海流民得<lb/>
　自占者二萬六千家歳出苖租三十萬塘成特遷刑<lb/>
　部郎中<lb/>
宋宣獻公綬判三司憑由司建言比歳下赦令釋逋負<lb/>
　而稽期未報者六十八州軍請諸路選人覈校之限<lb/>
　半月以聞於是脫械繫三千二百人所除數百萬<lb/>
<pb n="KR3j0182_WYG_015-2a"/>
燕禮部肅權審刑院先是天下疑獄雖聴奏讞而多以<lb/>
　不應奏得罪故州郡不敢上讞而寃獄常多肅建請<lb/>
　諸獄疑皆聴讞讞而不當者官吏皆不坐自是全活<lb/>
　者甚衆<lb/>
王忠穆公<graphic n="KR0934" url="https://raw.githubusercontent.com/kanripo/KR-Gaiji/master/images/KR0934.png" mimeType="image/png"/>徙蘇州還為三司鹽鐵副使龍圗閣待制<lb/>
　馬季良建言京師賈人常以賤價居茶鹽交引請官<lb/>
　置務収市之時季良方貴用事有司莫敢忤其意鬷<lb/>
　獨執不可曰與民競利非國體也他日上見勞之曰<lb/>
<pb n="KR3j0182_WYG_015-2b"/>
　官市交引頼卿力言罷之甚善知益州會戍卒有夜<lb/>
　焚營脅軍校為亂者鬷潜遣兵環其營下令曰不亂<lb/>
　者歛手出門無所問於是衆皆出令軍校指亂卒得<lb/>
　十餘人戮之及旦人皆不知也其為政有大體不為<lb/>
　苛察蜀人愛之<lb/>
司馬待制池歴睦州建徳益州郫縣尉蜀人妄言戍兵<lb/>
　叛又傳蠻人將入寇富室急瘞金玊逃山谷間縣令<lb/>
　閭丘夢松假他事上府主簿稱疾不出池攝縣事㑹<lb/>
<pb n="KR3j0182_WYG_015-3a"/>
　上元乃張燈作樂縱民游觀凡三夕民心遂安調鄭<lb/>
　州防禦判官知光州光山縣頃之大内火詔諸州調<lb/>
　竹木州符期三日畢輸池以土不産大竹轉市蘄黄<lb/>
　非三日可至乃更與民自為期日過期不輸者罪之<lb/>
　時盛度謫守光州聞之怒甚既而光山民輸竹為諸<lb/>
　縣先度喜薦於朝<lb/>
范給事諷通判淄州是歳春大旱六月始民乏種食諷<lb/>
　行縣至鄒平發官廪貸民縣令爭之諷曰令無與也<lb/>
<pb n="KR3j0182_WYG_015-3b"/>
　即貸以萬斛比秋民皆先期而輸<lb/>
姚龍圗仲孫大中祥符八年進士及第為許州司理參<lb/>
　軍時王嗣宗知州事民有被盜殺者其妻訴里胥常<lb/>
　責賄於其夫不與而怨此必盜也乃捕繫獄將傅以<lb/>
　死而仲孫疑之嗣宗怒曰若保非盜也邪然亦不敢<lb/>
　遽决後數日果得真盜者嗣宗方喜曰審獄當如是<lb/>
　也再調卭州軍事推官改資州轉運使檄往富順監<lb/>
　按疑獄而全活者數十人<lb/>
<pb n="KR3j0182_WYG_015-4a"/>
韓文忠公億知洋州里豪李甲者兄死廹嫁其嫂因誣<lb/>
　其子為他姓以専其貲嫂歴訴於官甲輙賂吏使掠<lb/>
　服之積十餘年其訴不已億為索舊牘視之獨未嘗<lb/>
　引乳醫為證一日盡召其黨出乳醫示之衆亡以為<lb/>
　辭寃遂辨<lb/>
吕文靖公夷簡通判通濠二州徃河北按行水災還奏<lb/>
　田器有筭非所以重本請除之因詔天下農器皆免<lb/>
　筭為提㸃兩浙刑獄公事大中祥符初大建宫觀京<lb/>
<pb n="KR3j0182_WYG_015-4b"/>
　師南方伐材木有司責期㑹至有死者則以為亡命<lb/>
　捕繫其妻子乃上疏請緩其程役又方冬水涸民苦<lb/>
　於挽運宜湏河流通易以兵卒送之他日真宗謂曰<lb/>
　觀卿所奏知有愛民憂國之心<lb/>
陳文惠公堯佐就遷府推官以言事切直降通判潮州<lb/>
　州去京師七千里民俗僻陋堯佐至州修孔子廟作<lb/>
　韓吏部祠堂於是人率以知學時張氏子年十六與<lb/>
　其母濯於惡溪為鰐魚所噬堯佐以為昔韓愈患鰐<lb/>
<pb n="KR3j0182_WYG_015-5a"/>
　之害以文投谿中而鰐為逺去今復害人不可不除<lb/>
　使捕得更為文鳴鼔於市而戮之<lb/>
俞刑部獻卿補壽州安豐縣尉有僧積施財甚厚其徒<lb/>
　殺而瘞之已而告縣曰師出遊矣獻卿揣其有姦曰<lb/>
　吾與師善不告而去何也其徒色動因執之得其所<lb/>
　瘞尸一縣大驚<lb/>
王待制質通判蘇州與知州黃宗旦數爭事宗旦曰少<lb/>
　年乃敢與文人抗邪質曰受命佐公事有當爭職也<lb/>
<pb n="KR3j0182_WYG_015-5b"/>
　嘗以病告居一日宗旦省視因言獄有盜鑄錢百餘<lb/>
　人吾以術陰鉤得之質曰弋不射宿惡陰中於物也<lb/>
　今殺數人而徒流者又數十百人公中之也宗旦矍<lb/>
　然大驚為貸其死罪而餘悉輕出之還判尚書刑部<lb/>
　南曹出知蔡州人歳時祠呉元濟廟質曰安有逆醜<lb/>
　而廟食於民者毁之為更立狄仁傑李愬像而祠之<lb/>
　蔡人號雙廟云嘗權知荆南有媪訴其婦薄於養婦<lb/>
　曰舅亡姑嫁既窮而歸且奉事無不謹質曰姑雖不<lb/>
<pb n="KR3j0182_WYG_015-6a"/>
　良獨不顧若夫耶因取家人衣以衣媪又給以廩粟<lb/>
　使歸養之皆感泣而去<lb/>
李太傅若谷知常州宜興縣縣歳市湖洑茶數十萬斤<lb/>
　舊以稅錢多數為差等初吏不置籍得以高下其數<lb/>
　若谷因為籍以揭示之吏遂不能欺出知荆南府王<lb/>
　蒙正為駐泊都監倚章獻太后姻故多不法若谷屢<lb/>
　繩之監司佑蒙正奏徙若谷知潭州時有盜上下洞<lb/>
　庭間邀劫舟船殺人即投湖中没其尸及捕獲多蒙<lb/>
<pb n="KR3j0182_WYG_015-6b"/>
　讞得减死然配他州既而復逃歸為患滋甚若谷潜<lb/>
　使人禽致之條前後殺人狀磔于市繇是湖中盜息<lb/>
鄭文肅公戩又徙永興軍建言凡軍中所須願下有司<lb/>
　相度緩急折為三等非急者一切罷之先是衙吏輸<lb/>
　木京師浮渭泛河多漂没既至則斥不中程徃徃破<lb/>
　家不能償戩為言歳减二十餘萬又罷括糴之法勸<lb/>
　邊民積粟<lb/>
張文孝公觀徙潭州河嚙孫陳埽又壊浮橋州人大恐<lb/>
<pb n="KR3j0182_WYG_015-7a"/>
　或請趨北原以避水患觀曰太守獨去如州民何乃<lb/>
　躬率卒徒以増築之隄成水亦退徙鄆州兼西路安<lb/>
　撫使舊法京東止通安邑鹽而瀕海之地禁私煮觀<lb/>
　上言民之犯法者雖日殺于市恐不能止也請㢮其<lb/>
　禁以便民歳免黥鈐者不可勝計<lb/>
夏文莊公竦徙壽州歴安洪二州洪州俗尚巫病者輒<lb/>
　屏去親愛其醫藥飲食一聴於神以故饑渴死者不<lb/>
　可勝計竦索部中凡得千九百餘家毁其滛祠朝廷<lb/>
<pb n="KR3j0182_WYG_015-7b"/>
　因下令江浙以南悉禁絶之<lb/>
郎刑部簡知袁州分宜縣徙知竇州縣吏死子幼贅壻<lb/>
　偽券取其田後子長屢訴不得直因訟于朝下簡劾<lb/>
　治簡示以舊案曰此爾婦翁書邪曰然又取偽劵示<lb/>
　之弗類也贅壻遂伏罪<lb/>
尹龍圗洙知河南府伊陽縣民有女幼孤而冒賀氏産<lb/>
　鄰人證其非是而籍之後鄰人死女訴復請所籍産<lb/>
　久不能決洙問若年幾何曰三十二乃按咸平籍二<lb/>
<pb n="KR3j0182_WYG_015-8a"/>
　年賀死而妻劉為户詰之曰若五年始生安得賀姓<lb/>
　邪女遂伏<lb/>
杜正獻公衍又徙永興軍時西邊用兵民勞於調發至<lb/>
　破産不能給衍為區處計較量物有無貴賤道里逺<lb/>
　近寛其期㑹使得次第輸送而車牛蒭秣宿食來徃<lb/>
　比他州省費十六七拜同中書門下平章事兼樞密<lb/>
　使集賢殿大學士每内降與恩澤者積十數面納上<lb/>
　前上嘗謂諌官歐陽脩曰外人知衍封還内降邪有<lb/>
<pb n="KR3j0182_WYG_015-8b"/>
　求恩澤者毎以衍不可告之而止者多於所封還也<lb/>
　由是僥倖寖不說<lb/>
呉正肅公育徙蔡州設保伍法以檢制盜賊是時京師<lb/>
　讙言妖人數千在蔡州詔遣中使名捕者十人至則<lb/>
　請以巡檢兵趨確山索之育謂曰使者欲得妖人還<lb/>
　報耶請留勿徃此特鄉民依浮圗法相聚耳可走一<lb/>
　介召之則立至今以兵徃人心驚疑柰何中使以為<lb/>
　然頃之召十數人者果至械送闕下皆以無罪得釋<lb/>
<pb n="KR3j0182_WYG_015-9a"/>
　而告者遂伏辜<lb/>
陳恭公執中在中書八年人莫敢干以私四方問遺無<lb/>
　及門者<lb/>
劉觀文沆出知衡州大姓尹氏者欲買鄰人田莫能得<lb/>
　鄰人老而子幼乃偽為買券及鄰人死逐其子二十<lb/>
　年不得直沆至子又出訴尹氏持積歳所収户抄為<lb/>
　騐沆曰若田千頃户抄豈特収于此乎又問其始為<lb/>
　券時嘗問他鄰乎其人固多在尹氏不能對遂伏<lb/>
<pb n="KR3j0182_WYG_015-9b"/>
周諌議湛通判戎州其俗尚巫有病輒不醫皆聴巫以<lb/>
　飲食徃徃不得愈湛嚴禁俗之習為巫者又刻方書<lb/>
　於石自是人始用醫藥病者更得活以太常博士通<lb/>
　判荆南遷尚書屯田員外郎知䖍州提㸃廣南東路<lb/>
　刑獄初江湖之民略良人鬻嶺外為奴婢湛至聴其<lb/>
　自陳得男女二千六百餘人還其鄉<lb/>
曹龍圗頴叔通判儀州除䕫州路轉運判官䕫峽人有<lb/>
　疾者不事醫藥而専祈神頴叔移所部悉禁滛祠奏<lb/>
<pb n="KR3j0182_WYG_015-10a"/>
　以方書頒之為陜西都轉運使兩川和買絹以給陜<lb/>
　西軍衣而逺人苦於歛重頴叔請歳出本路緡錢五<lb/>
　十萬坐庫収市之遂紓兩川之患<lb/>
魏吏部瓘知潭州衡山縣衡祠旁舊禁民采伐而寺僧<lb/>
　倚中貴人輒犯禁無敢問瓘捕送于州州將依違不<lb/>
　為決而瓘抗議不已卒抵以罪歴通判壽州知隨安<lb/>
　州徙提㸃廣南西路刑獄嵠峒婦人縁逋責没邕州<lb/>
　為庸使者二千餘人悉還之劉鋹時舟船皆計口有<lb/>
<pb n="KR3j0182_WYG_015-10b"/>
　稅而雷化欽廉髙五州獨未除瓘為除其稅<lb/>
包孝肅公拯出知揚州天長縣有訴盜割牛舌者拯使<lb/>
　歸屠其牛鬻之既而有告私殺牛者拯曰何為割某<lb/>
　家牛舌而又告之盜者驚伏拯立朝剛嚴聞者皆憚<lb/>
　之至於閭里童稚婦女亦知其名貴戚宦官為之歛<lb/>
　手舊制凡訟訴不得徑造府吏坐門先収訟牒謂之<lb/>
　牌司拯即命大開衙門使徑至庭下自道曲直吏民<lb/>
　不敢欺<hi>已上出仁宗朝名臣傳</hi>
<pb n="KR3j0182_WYG_015-11a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_015-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷十五<lb/>
</p>
<p>
</p>
  </div>
<div>
                <head>仕學規範卷十六</head>
    <p>
<pb n="KR3j0182_WYG_016-1a"/>
欽定四庫全書<lb/>
　仕學規範卷十六　　　　　宋　張鎡　撰<lb/>
　　涖官<lb/>
胡文恭公宿為真州楊子尉縣大水漂溺居民令不能<lb/>
　救宿率公私舟活數千人以張士遜薦召試館閣校<lb/>
　勘改集賢校理通判宣州知湖州築石塘百里捍水<lb/>
　患大興學校學者盛於東南自湖學始既去而人思<lb/>
　之名其塘曰胡公塘<lb/>
<pb n="KR3j0182_WYG_016-1b"/>
蔡端明襄遷起居舍人知制誥兼判流内銓吕景初呉<lb/>
　中復馬遵坐論宰相梁適罷臺職除他官襄封還詞<lb/>
　頭不草制其後屢有除授非當者皆輒封還之仁宗<lb/>
　嘉其守命賜其母以冠帔<lb/>
韓忠獻公琦益州歳饑為兩路體量安撫使異時有司<lb/>
　督責賦役煩急収市上供物不以其直琦為輕减蠲<lb/>
　除之逐貪殘不職吏罷冗役數百人活饑民以百餘<lb/>
　萬琦少有大志天下想聞其風采識量宏偉臨事不<lb/>
<pb n="KR3j0182_WYG_016-2a"/>
　見憂喜之色仁宗方選用大臣以理天下之務至琦<lb/>
　為相倚任尤至琦因得選勑羣司使奉法循理各安<lb/>
　其職其所建明顧義如何不私與己輕財好施家無<lb/>
　留資折節下士旡貴賤禮之如一奬㧞賢俊茍公論<lb/>
　所與雖素所不恱必収用之故終琦之去得人為多<lb/>
　卒之天下晏然百姓遂寜刑罰衰止衣食滋殖琦之<lb/>
　力也後之論賢相必稽焉盖其所自立凛乎有大臣<lb/>
　之風矣<lb/>
<pb n="KR3j0182_WYG_016-2b"/>
王光禄罕知常州冝興縣臨湖民歳訴水多幸免罕召<lb/>
　父老列其田髙下為圗明年以訴状親徃視之曰某<lb/>
　户輸可免某户不可免衆皆服范仲淹知潤州奏罕<lb/>
　檢田法下諸路西方用兵三司仍年科箭羽下東南<lb/>
　諸州調發若星火其直踊貴富家蓄羽以待價罕白<lb/>
　州盡括所有倍時直而官市之乃令民輸直一路聞<lb/>
　之皆詣轉運使願得如常州法<lb/>
李光禄孝基所治郡邑雖甚劇至午即却掃隠几庭無<lb/>
<pb n="KR3j0182_WYG_016-3a"/>
　人跡有問其術者曰吾治無他省事而已<lb/>
曽宣靖公公亮知越州會稽縣民開田鑑湖旁湖溢常<lb/>
　害田公亮即曹娥江隄䟽為斗門泄湖水入江田以<lb/>
　不病民至今賴之<lb/>
王給事舉元知明州鄞縣有治聲徙知潮州江水壊隄<lb/>
　盜乗間竊發一郡大恐舉元夜召里豪計議明旦悉<lb/>
　禽之然後治隄而水患亦息居乆之擢京東轉運使<lb/>
　先是罪人流沙門島者衆守吏取其財物徃徃隂殺<lb/>
<pb n="KR3j0182_WYG_016-3b"/>
　之以病死舉元奏請舉官監㠀而立賞罰禁專殺者<lb/>
　自是多所全活<lb/>
李尚書兊知鄧州有富人榜僕至死係頸投井中而以<lb/>
　自經為解者兊曰投井故不自經自經豈復能投井<lb/>
　必吏有受財者故使不承爾已而案吏果然<lb/>
朱少監壽隆知彭州九龍縣吏告一家七人以火死壽<lb/>
　隆曰豈有一家無一人脫者此必有姦逾月獲果乃<lb/>
　殺其人而縱火爾<lb/>
<pb n="KR3j0182_WYG_016-4a"/>
歐陽文忠公脩秉政時英宗以疾未親政事慈聖光獻<lb/>
　太后垂簾脩與二三大臣主國論每簾前奏事或執<lb/>
　政聚議事有未可脩未嘗不抗是非力爭臺諌官至<lb/>
　政事堂論事雖非己出同列未及啓口而脩已直前<lb/>
　折其短以至士大夫建明利害及所祈請前此執政<lb/>
　多媕阿不明白是非至脩必一二數之曰某事可行<lb/>
　某事不可行用是怨誹者益多英宗嘗面稱脩曰性<lb/>
　直不避衆怨脩亦嘗稱誦故相王曽之言曰恩欲歸<lb/>
<pb n="KR3j0182_WYG_016-4b"/>
　己怨使誰當<hi>已上出神宗朝名臣傳</hi>
程修撰師孟知吉州吉水縣以戢吏聞累遷提㸃䕫州<lb/>
　路刑獄夷數犯渝州邊而提㸃刑獄司故治萬州有<lb/>
　警浹日乃至師孟奏徙治渝州夷不敢復為患屬郡<lb/>
　無常平倉師孟請置之歳大饑發轉運倉奏不待報<lb/>
　吏懼白不可師孟曰必待報至民斃矣趣發之徙河<lb/>
　東路麟州保徳岢嵐火山軍寜化軍故無常平粟邊<lb/>
　民饑則竄境外師孟奏出度牒募民入粟置倉以備<lb/>
<pb n="KR3j0182_WYG_016-5a"/>
　荒政並汾晉與諸州山谷水可灌田者悉相其地釃<lb/>
　為渠除三司度支判官居一歳自祠部郎中遷刑部<lb/>
　知洪州積石為堤垾江浚豫章溝揭北閘以節水升<lb/>
　降民無水患<lb/>
劉舍人攽治曹州曹素多盜朝廷立重法而盜不息攽<lb/>
　曰民不畏死柰何以死懼之至則尚寛平務在不擾<lb/>
　歳中盜賊衰息<lb/>
李龍圗肅之知慶州既至嚴師律益攻守之具常若冦<lb/>
<pb n="KR3j0182_WYG_016-5b"/>
　至數月徙瀛州熈寜初河北大雨地震數州城壁官<lb/>
　舍民廬摧䧟殆遍肅之躬按行泥潦中結草為囷以<lb/>
　儲倉粟之暴露者出其所積以賑流移又為茇舍以<lb/>
　處之嚴盜禁一以軍法從事有叛卒夜掠民財立斬<lb/>
　以徇人遂安息帝嘉之遣中使勞問賜茶藥<lb/>
李龍圗常調江州判官宣州觀察推官方重自持人畏<lb/>
　憚之發運使楊佐欲薦改官常推其友劉琦佐曰不<lb/>
　見此風乆矣并薦之改大理寺丞又徙齊州齊多盜<lb/>
<pb n="KR3j0182_WYG_016-6a"/>
　論報無虚日常得黠盜刺為兵使在麾下他日詢其<lb/>
　姦狀對曰此由富家為之囊橐吏迹捕及門禽一人<lb/>
　以首則免矣於是令藏盜之家並發屋破柱㧞其根<lb/>
　株自是姦無所匿<lb/>
孫觀使覺徙知湖州松江隄為民患覺易以石髙一尋<lb/>
　有竒長百餘里隄下悉為良田除知蘇州監倉官鄭<lb/>
　伋倚宰臣為姦覺至以伋屬吏按治不少貸徙知福<lb/>
　州閭俗厚於㛰䘮覺裁為中法使富家不得過百緡<lb/>
<pb n="KR3j0182_WYG_016-6b"/>
　令出一日嫁娶者數百家葬埋費减十五徙徐州徐<lb/>
　多盜嘗有五盜殺人而乙僅勝衣訊之云遇甲于途<lb/>
　甲以四尺挺授我半夜持我東使候諸門他不與知<lb/>
　也覺問吏法何如曰死覺惻然請誅其首如乙者宥<lb/>
　之遂為例<lb/>
趙懿簡公瞻移河中府萬泉縣令以圭田修黌舍鄰邑<lb/>
　之士褁糧而至知彭州永昌縣築六堰均灌溉以絶<lb/>
　水訟民以比召杜<lb/>
<pb n="KR3j0182_WYG_016-7a"/>
吕龍圗公孺就知河陽洛口役兵千餘人憚役不禀令<lb/>
　排關不得入西趨河橋其徒有來告者諸將請出兵<lb/>
　擊之公孺曰此曹亡命窮之則生變乃令曰敢殺一<lb/>
　人者斬於是乘馬東出令牙兵數人前諭曰爾輩乆<lb/>
　役固當還然有不禀令之罪若復度橋則罪加重矣<lb/>
　太守在此願自首者止道左衆皆請罪索其為首并<lb/>
　助謀者黥配之餘置不問復送役所語洛口官曰如<lb/>
　尚敢偃蹇者即斬之衆恬然不敢動乃自劾不俟命<lb/>
<pb n="KR3j0182_WYG_016-7b"/>
　詔釋之<lb/>
陳正議述古入為三司户部判官故事吏案經使副裁<lb/>
　決判官無所可否述古至事無巨細擇可書者書之<lb/>
　不詭隨也出為京東轉　使時執政帥青鄆事有不<lb/>
　治部使者莫敢問述古曰豈以大臣廢朝廷法繩治<lb/>
　如列郡一道肅然<lb/>
曽資政孝寛以選知開封府咸平縣歳饑冬苦雨傷麥<lb/>
　民詣府訴府以妄訴杖之孝寛為躬視田辨其不誣<lb/>
<pb n="KR3j0182_WYG_016-8a"/>
　得蠲歳租<lb/>
王通議端知襄邑縣有鬻犢於市者或執以為盜詰之<lb/>
　不服端命取兩家犢識其母輒從之盜遂服有禁卒<lb/>
　逺戍亡歸為捕者所得端詰之自言母老不勝子母<lb/>
　情端曰此自首也法當原卒免死嘉祐赦敕服緑十<lb/>
　五年者改緋端曰公卿子率襁褓得官未嘗從事而<lb/>
　錫服與年勞者等何以示勸請從涖事日始遂著為<lb/>
　令<lb/>
<pb n="KR3j0182_WYG_016-8b"/>
滕章敏公元發復為鄆州歳方饑乞淮南米二十萬石<lb/>
　為備郡學生多不給民爭訟田二十年不决者甫曰<lb/>
　學無糧而以良田飽頑民乎乃請以為學田遂絶其<lb/>
　訟淮南京東饑召城中富民與約曰流民且至無以<lb/>
　處之則疾疫起并旤汝矣吾得城外廢營欲為蓆屋<lb/>
　以待之民曰諾為屋二千五百間一夕而成流民至<lb/>
　以次授地井竈器用皆具上遣工部郎中王古按視<lb/>
　古圗上其事有詔褒美葢活五萬人云<lb/>
<pb n="KR3j0182_WYG_016-9a"/>
苖待制時中主寜陵簿邑有古河歳乆湮塞時中建請<lb/>
　䟽導溉民田為利甚博邑人謂苖公河為潞州司法<lb/>
　參軍鞫囚獄具郡守欲論以死時中執不可守怒詰<lb/>
　責甚峻時中曰寜歸田里誓不可奪守悟卒從其議<lb/>
　遷桂州臨桂令為司農寺丞體量梓州路常平役法<lb/>
　等事書成上之薦能吏十人後皆進用時中未嘗以<lb/>
　語人人亦莫知時中薦也<lb/>
魯冀州有開知韋城縣曹濮有劇賊入境聞有開為政<lb/>
<pb n="KR3j0182_WYG_016-9b"/>
　相戒曰魯公去乃可來因遁去知確山縣獨破一大<lb/>
　姓能撼邑事者縣遂無事興廢陂溉民田數千頃飛<lb/>
　蝗不入境富弼守蔡薦有開有古循吏風守金州有<lb/>
　蠱毒獄坐死幾十人有開曰欲毒人𠂻謀之可矣安<lb/>
　得若是衆者訊之果誣時方旱獄決而雨<lb/>
張文定公方平知蘇州崑山縣初呉越歸國郡邑地曠<lb/>
　民占舊無紀歳乆多侵越訟數十年不能決方平召<lb/>
　問所輸租稅幾何大約百一二方平悉収其餘以賦<lb/>
<pb n="KR3j0182_WYG_016-10a"/>
　貧民自是無訟<lb/>
李密學承之調安州司理明州司法參軍郡守任情縱<lb/>
　法人莫敢辨承之獨毅然不從守怒曰郡掾敢如是<lb/>
　耶承之曰事在公自斷可也若下有司當循三尺法<lb/>
　守憚其言<lb/>
髙通議賦衢民好巫鬼毛氏柴氏二十餘家世畜蠱毒<lb/>
　與人忿爭輒毒之賦守衢命捕繫治伏辜者數人毒<lb/>
　蠱遂絶其守唐也土曠民寡稅入至薄賦至郡取圗<lb/>
<pb n="KR3j0182_WYG_016-10b"/>
　籍考之自唐乾元時領縣七户四萬二千六百四十<lb/>
　有四歴五代之亂及本朝承平乆纔領縣四户六千<lb/>
　一百五十有五乃相其川原曰是皆沃壤可闢而人<lb/>
　力不至與棄之無異募兩河流移之民計口與田比<lb/>
　賦罷歸増户萬一千三百八十給田三萬一千三百<lb/>
　二十八頃而山林榛莾之地皆為良田歳益稅二萬<lb/>
　二千二百五十七作陂堰四十有四<lb/>
謝安撫麟移䖍州㑹昌令民有酒酣夜與仇鬭既而為<lb/>
<pb n="KR3j0182_WYG_016-11a"/>
　所親殺之其家因誣仇麟知死者無子所親利其財<lb/>
　訊鞠輒服邑人皆稱神明為江陵府石首令縣多水<lb/>
　患隄成屢圯麟敎民疊石以禦之至今獲其利號謝<lb/>
　公隄<lb/>
韓殿撰宗師知河中府為政務正身率下常鄙俗吏苛<lb/>
　察近名遇僚屬有恩人為之竭力邊警有所調發視<lb/>
　緩急為之期會民不勞而事集<lb/>
杜修撰紘少強於學問中進士第調深州司法參軍移<lb/>
<pb n="KR3j0182_WYG_016-11b"/>
　洺州永年縣令歳饑民將徙畀印券使貸於兼并家<lb/>
　約歳豐償之於是民咸得食無徙者會明年稔民徳<lb/>
　之皆先期而償<hi>已上出哲宗朝名臣傳</hi>
　<lb/>
　<lb/>
　<lb/>
　<lb/>
　仕學規範卷十六<lb/>
</p>
<p>
</p>
  </div>
<div>
                <head>仕學規範卷十七</head>
    <p>
<pb n="KR3j0182_WYG_017-1a"/>
欽定四庫全書<lb/>
　仕學規範卷十七　　　　　宋　張鎡　撰<lb/>
　　涖官<lb/>
馬待制黙除知登州沙門㠀寨主李慶罷官入謁黙遽<lb/>
　問擅殺幾何人慶對一任殺七百餘人黙詰之則曰<lb/>
　㠀土地狹徒𨽻猥衆過數官糧不足以贍則取殺之<lb/>
　黙大責數慶惶恐去即日自縊死黙為奏請更定配<lb/>
　海㠀法凡二十條自是多全活者<lb/>
<pb n="KR3j0182_WYG_017-1b"/>
范開府純仁知襄邑縣縣有牧地衛士倚以暴民田純<lb/>
　仁取一人杖之牧地初不𨽻縣有詔劾純仁純仁言<lb/>
　養兵當先卹農朝廷是之釋不問且聴牧地𨽻縣自<lb/>
　純仁始<lb/>
蘇司空頌前秀州軍事判官李定除太子中允監察御<lb/>
　史裏行宋敏求為知制誥封還詞頭翌日辭職罷詞<lb/>
　頭復下頌當制奏定不由銓考擢授朝列不縁御史<lb/>
　薦寘憲臺雖朝廷急於用才度越常格然隳紊法制<lb/>
<pb n="KR3j0182_WYG_017-2a"/>
　所益者小所損者大未敢具草神宗召對面諭之不<lb/>
　從退而抗章不已遂落知制誥歸班而定命亦寢<lb/>
蘇文忠公軾徙知徐州是歳河決澶淵東泛鉅野北溢<lb/>
　于濟南溢于泗浸滛至城下民爭出避水軾履屨杖<lb/>
　䇿躬率兵夫築長堤起戲馬臺屬於城下水至堤下<lb/>
　不能為害兩日夜不止河勢益暴城不没者三板軾<lb/>
　廬於城上使官吏分堵而守卒全城<lb/>
呉觀使師禮知揚州天長縣嘗言近民無若為邑政貴<lb/>
<pb n="KR3j0182_WYG_017-2b"/>
　徳化刑以輔之條目易循期㑹有信使民不憚吏吏<lb/>
　不玩法古人之治其庶幾矣用是為治邑人便之<lb/>
張殿撰舜民少慷慨善論事在諌垣七日所上六十餘<lb/>
　章言皆剴切<lb/>
何郡王執中知秀州海鹽縣建鄉校擇子弟入學親為<lb/>
　講說又作堤以垾海置閘以瀦水邑人頼之<lb/>
任提宫伯雨知開封府雍邱縣縣枕汴流漕運上下盜<lb/>
　竊擾人無虚夕未有獲者伯雨知其故迺下令綱運<lb/>
<pb n="KR3j0182_WYG_017-3a"/>
　不得宿境内不從者斷其纜趨京師者督䕶以出境<lb/>
　自是外户不閉<lb/>
蔣待制静調湖州長興尉獲盜數十人悉貸遣之謂曰<lb/>
　吾不利汝以希賞汝亦無得為盜盜感泣後皆為良<lb/>
　民移饒州安仁令江南俗信巫病不餌藥静力禁之<lb/>
　遂革其俗<lb/>
何待制述知太平州當塗縣瀕江嵗有水患述築隄姑<lb/>
　溪之上民用按堵邑有廣濟圩為田千餘頃夏潦隄<lb/>
<pb n="KR3j0182_WYG_017-3b"/>
　將決述度地形别為長隄横亘于中外隄潰頼之得<lb/>
　其半自是地圩多法焉知宣州寜國縣鄰邑富民有<lb/>
　田訟更二十獄不決漕司委直之述折𠂻于頃刻間<lb/>
任龍圗諒除京畿路提㸃刑獄移京東西路梁山濼衆<lb/>
　流所匯漁其中者舊無名籍肆為姦偷不可搜剔諒<lb/>
　伍其家刻其舟非有籍不得輒入屬縣地犬牙其間<lb/>
　者鑱石為表盜發不得抵讕違地界故徼捕尤力盜<lb/>
　不得起郡邑屢以獄空告<lb/>
<pb n="KR3j0182_WYG_017-4a"/>
种忠憲公師道以熈州推官權同谷縣縣有猾吏訟田<lb/>
　彌二年不決師道閱其牘窮日力不可竟然所訟止<lb/>
　於母及兄而已引吏前詰之曰母兄法當訟也耶汝<lb/>
　再期擾鄉里足矣吏服罪闔境驩舞畫其象祠之<lb/>
劉通奉韐調豐城尉歳饑多盜旁邑率以捕殺希賞韐<lb/>
　曰此饑民救死耳率豪右出榖賑䘏之存活者甚衆<lb/>
　盜亦戢<lb/>
唐觀文恪調郴縣尉縣有民被殺其鄰以疑見執不勝<lb/>
<pb n="KR3j0182_WYG_017-4b"/>
　於桎梏自誣服而尸不獲恪爭之令曰尸終不獲將<lb/>
　為君累柰何恪曰某為尉而縣人被殺敢便文自營<lb/>
　復使無辜償死乎乃躬出訪求至露宿野次夜若有<lb/>
　告者旦以物色求之果得尸已乃獲真盜一邑敬服<lb/>
　移零陵令獄無重繫者幾二年改宣徳郎知太原府<lb/>
　榆次縣有村豪怙力暴服一方椎埋為姦至累歳不<lb/>
　輸賦吏不敢詰恪以善道告曉之其人感悟拜且泣<lb/>
　曰始愚不知坐迷知此願自新死不敢易即日盡輸<lb/>
<pb n="KR3j0182_WYG_017-5a"/>
　積逋痛折節為善悉遣子弟就學其後輸賦役居一<lb/>
　縣先又推所有以濟貧餓遂為鄉里長者<hi>已上出欽宗朝名臣</hi>
　<hi>傳</hi>
王安簡公舉正在經筵二年每進讀及前代治亂之際<lb/>
　必再三熟復以盡諷諭之意<lb/>
陳恕為三司使上命具中外錢榖大數以聞恕諾而不<lb/>
　進上屢趣之恕終不進上命執政詰之恕曰天子富<lb/>
　於春秋若知府庫之充羨恐生侈心是以不敢進上<lb/>
<pb n="KR3j0182_WYG_017-5b"/>
　聞而善之<lb/>
趙清獻公抃為殿中侍御史彈劾不避權倖京師號曰<lb/>
　鐵面御史<lb/>
王懿敏公素大丞相旦之子自筮仕所至稱為能吏既<lb/>
　升憲臺風力愈勁嘗與同列奏事上前事有不合衆<lb/>
　皆引去公力論列是非俟得㫖乃退帝曰真御史也<lb/>
　議者目公為獨擊鶻<lb/>
承議郎程顥權監察御史裏行神宗素知先生名召對<lb/>
<pb n="KR3j0182_WYG_017-6a"/>
　之日從容咨訪比二三見遂期以大用每將退必曰<lb/>
　頻求對來欲常相見耳一日論議甚乆日官報午正<lb/>
　先生遽求退庭中中人相謂曰御史不知上未食邪<lb/>
　前後進説甚多大要以正心窒欲求賢育材為先先<lb/>
　生不飾辭辯獨以誠意感動人主<lb/>
寇凖以員外郎奏事直言觸犯太宗怒而起凖遽以手<lb/>
　引赭袍請上復御座親決其事上嘉納之太宗曰朕<lb/>
　得寇準如唐太宗得魏鄭公<lb/>
<pb n="KR3j0182_WYG_017-6b"/>
承議郎程顥被薦為御史神宗召對問所以為御史對<lb/>
　曰使臣拾遺補闕禆贊朝廷則可使臣掇拾臣下短<lb/>
　長以沽直名則不能神宗嘆賞以為得御史體<lb/>
歐陽文忠公脩歴典大郡以静鎮為本明不及察寛不<lb/>
　至縱吏民受賜既去追思不已滁揚二州皆立生祠<lb/>
中書舍人曽鞏歴知齊襄洪福明亳州為州務去民疾<lb/>
　苦急姦強盗賊而寛貧弱曰為人害者不去則吾民<lb/>
　不寜<lb/>
<pb n="KR3j0182_WYG_017-7a"/>
天章閣待制許元為發運使先是江淮歳漕京師者常<lb/>
　六百萬石其後十餘歳歳益不充至公為之歳必六<lb/>
　百萬石而常餘百萬以備非常方去職有勸公進為<lb/>
　羡餘者公曰吾豈聚歛者哉敢以此希寵<lb/>
中大夫魯有開知確山縣獨破一大姓能撼邑事者縣<lb/>
　遂無事乃興廢陂溉民田數千頃飛蝗不入境富弼<lb/>
　守蔡薦有開有古循吏風<lb/>
劉主客立之守官不為勢牽不為利奪為青溪主簿時<lb/>
<pb n="KR3j0182_WYG_017-7b"/>
　知州事李偕通判朱正辭喜負其能以折辱下士士<lb/>
　皆承望奔走不暇獨君數以事爭而二人者常輒屈<lb/>
　其始皆怒後卒嘆服共薦之<lb/>
祠部郎中強至當朝廷繕脩政事士大夫争出頭角言<lb/>
　利害得失其敝多文具亡實公獨怡然自處謹守繩<lb/>
　墨脩職事曰是足以副朝廷核實之意矣<lb/>
端明殿學士蘇軾知定州定乆不治軍政尤㢮武衛卒<lb/>
　驕墯不教軍校蠶食其廪賜故不敢何問公取其貪<lb/>
<pb n="KR3j0182_WYG_017-8a"/>
　汙甚者配𨽻逺惡然後繕修營房禁止飲博軍中衣<lb/>
　食稍足乃部勒以戰法衆皆畏服然諸校多不自安<lb/>
　者有卒史復以贓訴其長公曰此事吾自治則可汝<lb/>
　若告軍中亂矣亦決配之衆乃定㑹春大閱軍禮久<lb/>
　廢將吏不識上下之分公命舉舊典元帥常服坐帳<lb/>
　中將吏戎服奔走執事副總管王光祖自謂老將耻<lb/>
　之稱疾不出公召書吏作奏將上光祖震恐而出訖<lb/>
　事無敢慢者定人言自韓魏公不見此禮至今矣<lb/>
<pb n="KR3j0182_WYG_017-8b"/>
趙清獻公抃為武安軍節度推官民有偽造印者吏皆<lb/>
　以為當死公獨曰造在赦前用在赦後赦前不用赦<lb/>
　後不造遂以疑讞之卒免死一府皆服<hi>已上出皇朝名臣四科事</hi>
　<hi>實</hi>
　<lb/>
　<lb/>
　<lb/>
　仕學規範卷十七<lb/>
</p>
<p>
</p>
  </div>
<div>
                <head>仕學規範卷十八</head>
    <p>
<pb n="KR3j0182_WYG_018-1a"/>
欽定四庫全書<lb/>
　仕學規範卷十八　　　　　宋　張鎡　撰<lb/>
　　涖官<lb/>
薛簡肅公奎為隰州軍事推官民嘗聚博僧舍者一日<lb/>
　盜殺寺奴取財去而博者四人至啓户踐血汙衣遽<lb/>
　驚走邏者因捕送州考訊引伏奎獨疑之使緩其獄<lb/>
　後數日果得殺人者<lb/>
范忠宣公純仁知慶州諸院罪人皆滿公詰其所以坐<lb/>
<pb n="KR3j0182_WYG_018-1b"/>
　屠販盜竊而督償者三分之二公曰此何不責保在<lb/>
　外使之輸納邪通判州事起白公曰非不知此第以<lb/>
　此輩兇暴不可釋釋之不旋踵復紊官司矣公曰終<lb/>
　當如何曰徃徃以其疾斃於獄中是亦與民除害耳<lb/>
　公蹙然曰法不當死而在位者以情殺之豈理也耶<lb/>
　遂盡呼出立于庭下戒飭之曰爾輩為惡不悛在位<lb/>
　者不欲釋汝懼為良民害復紊官司也汝等自能悔<lb/>
　過自新我欲釋汝皆叩頭曰敢不佩服教令遂釋之<lb/>
<pb n="KR3j0182_WYG_018-2a"/>
　歡呼而出轉相告語公之仁恩浹於一境之内矣是<lb/>
　歳犯法者减舊歳之半<lb/>
通議大夫王端知襄邑縣有鬻牛犢於市者或執以為<lb/>
　盜詰之不服端命各取犢母雜寘庭下犢走從之盜<lb/>
　遂服<lb/>
王罕知潭州州素號多事知州者多以威嚴取辦罕獨<lb/>
　以仁恕為之州事亦治有老嫗病狂數赴知州訴事<lb/>
　言無倫理知州却之則悖罵先後知州以其狂但命<lb/>
<pb n="KR3j0182_WYG_018-2b"/>
　徼者屏逐之罕至嫗又出言雖雜亂無次時有可曉<lb/>
　者乃本為人嫡妻無子其妾有子夫死為妾所逐家<lb/>
　資妾盡據之屢訴於官不得直因憤恚發狂罕為直<lb/>
　其事盡以家資還之吏服其能察寃<lb/>
張文定公齊賢真宗時為相戚里有分財不均者更相<lb/>
　訴訟又因入宫自理於上前更十餘斷不服齊賢曰<lb/>
　是非臺吏所能決也臣請自治之齊賢坐相府召訟<lb/>
　者曰汝非以彼分財多汝所分財少乎皆曰然即命<lb/>
<pb n="KR3j0182_WYG_018-3a"/>
　各狀結實乃召兩吏趨徙其家令甲家入乙家乙家<lb/>
　入甲家貲財皆按堵如故分書則交易之訟者乃止<lb/>
　明日奏狀上大恱曰固知非卿莫能定者<hi>已上出皇朝名臣四</hi>
　<hi>科事實</hi>
天章閣待制許元知潤州丹陽縣縣有練湖決水一寸<lb/>
　為漕渠一尺故法盜決湖者罪比殺人㑹歳大旱公<lb/>
　請借湖水溉民田不待報決之州守遣吏按問公曰<lb/>
　便民罪令可也竟不能詰由是溉民田萬餘頃歳乃<lb/>
<pb n="KR3j0182_WYG_018-3b"/>
　大豐<lb/>
端明殿學士蘇軾知杭州歳適大旱饑疫並作公請于<lb/>
　朝免本路上供米三分之一故米不翔貴復賜僧度<lb/>
　牒三百易米以救饑者明年方春即减價糴常平米<lb/>
　民遂免大旱之苦又作饘粥藥劑遣吏挾醫分坊治<lb/>
　病活者甚衆公曰杭水陸之㑹因疫病死比他處常<lb/>
　多乃裒羨緡得二千復發私槖得黄金五十兩以作<lb/>
　病坊稍畜錢糧以待之至于今不廢是秋復大雨太<lb/>
<pb n="KR3j0182_WYG_018-4a"/>
　湖泛溢害稼公度來歳必饑復請于朝乞免上供米<lb/>
　半又多乞度牒以糴常平米并義倉所有皆以備來<lb/>
　歳出糶朝廷多從之由是呉越之民復免流散<lb/>
蘇耆為陜西轉運景祐中洛陽大旱榖貴百姓饑殍甚<lb/>
　衆京西轉運司亦無可以為賑洛陽守移書耆求粟<lb/>
　二十萬斛遂移文陜府如數與之仍奏於朝時同職<lb/>
　謂耆曰陜西㳂邊之地屯軍甚多若有餘止可移之<lb/>
　以實邊鄙柰何移之别路耆曰天灾流行春秋有䘏<lb/>
<pb n="KR3j0182_WYG_018-4b"/>
　隣之義生民皆繫於君無内外之别柰何知其垂亡<lb/>
　而不以竒贏賑䘏耶茍有饋運耆當自謀必不以<lb/>
　此相累朝廷甚嘉之<lb/>
文潞公彦博在成都米價騰貴因就諸城門相近寺院<lb/>
　凡十八處减價糶賣仍不限其數張牓通衢翌日米<lb/>
　價遂减前此多减勝㪷以糶或抑市井價直適足以<lb/>
　増其氣熖而終不能平其價大抵臨事當須有術也<lb/>
　如此<lb/>
<pb n="KR3j0182_WYG_018-5a"/>
趙清獻公抃熈寜中以大資政知越州時兩浙旱蝗米<lb/>
　價踴貴餓死者十五六諸州皆榜衢路立賞禁人増<lb/>
　米價抃獨榜衢路令有米者任増價糶之於是諸州<lb/>
　米商輻湊詣越米價更賤民無餓死者<lb/>
中書舍人曽鞏通判越州歳饑度常平不足仰以賑給<lb/>
　而田居野處之人不能皆至城郭至者羣聚有疾癘<lb/>
　之虞前期諭屬縣召富人使自實粟數㧾得十五萬<lb/>
　視常平價稍増以予民民得從便受粟不出田里而<lb/>
<pb n="KR3j0182_WYG_018-5b"/>
　食有餘粟價為平<lb/>
富文忠弼知青州河朔大水饑民流京東擇所部豐稔<lb/>
　者一州勸民出粟得十萬斛蓋以官廪隨所在貯之<lb/>
　得公私廬舍十餘萬區散處其人以便薪水官吏自<lb/>
　前資待闕寄居者皆給其禄使即民所聚選老弱病<lb/>
　瘠者廪之山林河泊之利有可取以為生者聴流民<lb/>
　取之其主不得禁官吏皆書其勞約為奏請使他日<lb/>
　得以次受賞於朝率五日輒遣人以酒肉糗飯勞之<lb/>
<pb n="KR3j0182_WYG_018-6a"/>
　出於至誠人人為盡力流民死者為大冢葬之謂之<lb/>
　叢冢自為文祭之明年麥大熟流民各以逺近受糧<lb/>
　而歸凡活五十餘萬人募人而為兵者又萬餘人上<lb/>
　聞之遣使勞公即拜禮部侍郎公曰救灾守臣職也<lb/>
　辭不受前此救灾者皆聚民城郭中大為粥食之饑<lb/>
　民聚而為疾疫及相蹈籍死或待次數日不食得粥<lb/>
　皆僵仆名為救之而實殺之自公立法簡便周至天<lb/>
　下傳以為法至于今不知所活幾千萬人矣<lb/>
<pb n="KR3j0182_WYG_018-6b"/>
范忠宣公純仁知慶州餓殍滿路官無榖以賑恤公欲<lb/>
　發常平封椿粟麥賑之州郡官皆不欲曰常平擅支<lb/>
　獲罪不赦公曰環慶一路生靈付某豈可坐視其死<lb/>
　而不救衆皆曰何不奏請于上得㫖而後散公曰人<lb/>
　七日不食即死何可待報朝廷雖有恤民之意亦無<lb/>
　及矣諸公但勿預吾寜獨坐罪<lb/>
李諌議紳權知貝州㑹歳旱百姓失業紳大市酒務所<lb/>
　用薪草貧者得以樵採自給而官有餘積<lb/>
<pb n="KR3j0182_WYG_018-7a"/>
治平間河北凶荒繼以地震民無粒食徃徃賤賣耕牛<lb/>
　以茍歳月是時劉渙知澶州盡發公帑之錢以買牛<lb/>
　明年震揺息逋民歸無牛可以耕鑿而其價騰踊十<lb/>
　倍渙復以所買牛依元直賣與是故河北一路唯澶<lb/>
　州民不失所由渙權宜之術也<lb/>
張文定公方平為三司使前三司使王拱辰請搉河北<lb/>
　鹽既立法矣而未下公見上問曰河北再搉鹽何也<lb/>
　仁宗驚曰始立法非再也公曰周世宗㩁河北鹽犯<lb/>
<pb n="KR3j0182_WYG_018-7b"/>
　輒處死世宗北伐父老遮道泣訴願以鹽課均之二<lb/>
　稅而弛其禁世宗許之今兩稅鹽錢是也豈非再㩁<lb/>
　乎且今未㩁也而契丹常盜販不已若㩁之則鹽貴<lb/>
　虜鹽益售是為我歛怨而虜獲利乎虜鹽益多非用<lb/>
　兵莫能禁也邊隙一開所獲鹽利能補用兵之費乎<lb/>
　仁宗大悟曰卿語宰相立罷之公曰法雖未下民已<lb/>
　户知之當直以手詔罷不可自有司出也仁宗大喜<lb/>
　命公密撰手詔下之河朔父老相率拜迎於澶州為<lb/>
<pb n="KR3j0182_WYG_018-8a"/>
　佛老會者七日以報上恩且刻詔書北京至今父老<lb/>
　過其下必稽首流涕<lb/>
唐質肅公介為三司使有司議増官屋僦錢公引唐稅<lb/>
　間架事罷之<lb/>
龍圗閣直學士李紘知歙縣初縣産金以代賦後金盡<lb/>
　而輸賦如初紘因奏罷之<lb/>
包孝肅公拯為三司户部副使奏罷秦隴所科谷務材<lb/>
　木數十萬及罷七州所賦河樁竹索十萬民皆便之<lb/>
<pb n="KR3j0182_WYG_018-8b"/>
劉主客立之守鄂州官歳市茶五百萬斤君為轉運使<lb/>
　時三司請益市一百萬君上言曰鄂人利茶以為生<lb/>
　今官市之多反以茶為病縱不能减柰何増之天子<lb/>
　為君許寛一年君曰事茍可行何必一年如其不可<lb/>
　雖寛十年不可也爭之不已後卒為君罷之<lb/>
馬忠肅公亮為西川轉運使時施州鹽井歳乆泉涸而<lb/>
　官督所負州繫捕各數百人亮盡釋繫者而廢其井<lb/>
　凡除所負二百餘萬<hi>已上出皇朝名臣四科事實</hi>
<pb n="KR3j0182_WYG_018-9a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_018-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷十八<lb/>
</p>
<p>
</p>
  </div>
<div>
                <head>仕學規範卷十九</head>
    <p>
<pb n="KR3j0182_WYG_019-1a"/>
欽定四庫全書<lb/>
　仕學規範卷十九　　　　　宋　張鎡　撰<lb/>
　　涖官<lb/>
端明殿學士蘇軾監官告院攝開封推官㑹上元有㫖<lb/>
　市淛燈公密䟽舊例無有不宜以玩好示人即有㫖<lb/>
　罷<lb/>
朱中散壽昌使湖南㑹有言邵州可置冶采金者有詔<lb/>
　興作公至則言州近蠻金若大發蠻必出爭自此邊<lb/>
<pb n="KR3j0182_WYG_019-1b"/>
　境多事矣即金不發徒廢民田數百頃非敦本抑末<lb/>
　之道也詔亟罷之<lb/>
歐陽文忠公脩知制誥使河外自西事後河東賦歛重<lb/>
　而民貧道路嗟怨公奏罷數十事以寛民力<lb/>
陜西轉運司言民間以官糟造醋頗有遺利乃置務於<lb/>
　永興泰坊等州宰相王曽曰㩁醋之法葢出於前代<lb/>
　之不得已今以經費之廣未能省出若復官自造醋<lb/>
　尤以侵民上曰此豈可施行耶其亟罷之<lb/>
<pb n="KR3j0182_WYG_019-2a"/>
陳文惠公堯佐為河東轉運使河東地寒而民貧奏除<lb/>
　石炭稅减官冶鐵課歳數十萬以便民曰轉運征利<lb/>
　之官也利有本末下有餘則上足吾豈為俗吏哉<lb/>
資政殿學士曽孝寛知開封府咸平縣歳饑宿麥病于<lb/>
　冬雨民訴于府府以妄杖之孝寛為詣田取病麥辨<lb/>
　之得蠲其租<lb/>
侍郎陳希亮掌三司户部管院榮州煑鹽凡十八井歳<lb/>
　久澹竭而有司責課如初民破産籍没者三百一十<lb/>
<pb n="KR3j0182_WYG_019-2b"/>
　五家公為言還其所籍歳蠲三十餘萬斤<lb/>
吕諌議公綽知鄭州嘗行春坐隴上詢民間疾苦或言<lb/>
　近歳籍牛為産民懼役重弗畜故田疇多荒乃嘆曰<lb/>
　先朝不征農器正為此爾遽表除之<lb/>
許元初為發運判官每患官舟多虚破釘鞠之數葢䧟<lb/>
　於木中不可稱盤故得以為姦一日元至船塲命拽<lb/>
　新造之舟縱火焚之火過取其釘鞠秤之比所破財<lb/>
　十分之一自是立為定額<lb/>
<pb n="KR3j0182_WYG_019-3a"/>
京師置雜買務買内所須之物而内東門復有字號徑<lb/>
　下諸行市物以供禁中凡行鋪供物之後徃徃經歳<lb/>
　不給其直至於積錢至千萬者或云其直尋給幹當<lb/>
　内門内臣故為稽滯京師甚苦之蔡襄尹京詢知其<lb/>
　弊建言乞取内東門買物遇逐月宫中請俸錢時許<lb/>
　雜買務具供過物價徑牒内藏庫截支以給行人仁<lb/>
　宗大以為然其事至今行<lb/>
冦萊公凖知歸州巴東大名府城安縣其治一以恩信<lb/>
<pb n="KR3j0182_WYG_019-3b"/>
　每期㑹賦役未嘗出符移惟具鄉里姓名揭縣門而<lb/>
　百姓爭赴之無稽違者<lb/>
种世衡知武功縣有所呼追不使執帖入鄉村但以片<lb/>
　紙牓縣門云追某人期某日詣縣廷其親識見之驚<lb/>
　懼走告皆如期而到<lb/>
胡順之為浮梁縣令民臧有金者素豪横不肯出租畜<lb/>
　犬數十頭里正近其門輒噬之繞垣密植橘柚人不<lb/>
　可入每歳里正常代之輸租前縣令不肯禁順之至<lb/>
<pb n="KR3j0182_WYG_019-4a"/>
　官里正白其事順之怒曰汝輩嫉其富欲使之與為<lb/>
　仇耳安有王民不肯輸租者耶第徃督之及期里正<lb/>
　白不能督順之使手力繼之又曰不能又使押司録<lb/>
　事繼之又白不能順之悵然曰然則此租必使令自<lb/>
　督邪乃命里正聚藁自抵其居以藁寨門而焚之臧<lb/>
　氏人皆迸逸順之悉令掩捕驅至縣男子年十六已<lb/>
　上盡痛杖之乃召謂曰胡順之無道既焚爾宅又杖<lb/>
　爾父子兄弟可速詣府自訟矣臧氏皆懾服無敢詣<lb/>
<pb n="KR3j0182_WYG_019-4b"/>
　府者自是臧氏租常為一縣先<lb/>
知制誥韓琮嘗為契丹舘伴使虜人欲為書稱北朝而<lb/>
　去契丹號綜謂曰自古未有建國而無號者虜使慙<lb/>
　不復言<lb/>
中書舍人曽鞏知齊州是時州縣未屬民為保伍公獨<lb/>
　行之部中使譏察居人行旅出入經宿皆籍記有盜<lb/>
　則鳴皷相援又設方略明賞典急追捕且開人言故<lb/>
　盜發輒得<lb/>
<pb n="KR3j0182_WYG_019-5a"/>
王武恭徳用初為邢洺磁相巡檢劇賊張洪覇聚黨剽<lb/>
　掠吏不能捕者數年徳用至伺賊所在令銳士褁甲<lb/>
　載氊車為婦人服盛飾以誘之過邯鄲果來襲銳士<lb/>
　奮起盡擒之<lb/>
國朝言水利者惟乾州刺史張綸為有積效天禧末為<lb/>
　江淮發運副使䟽五渠導太湖入于海復歳租米六<lb/>
　十萬斛開長蘆西河以除覆舟之患又築髙郵北漕<lb/>
　河長堤二百里旁錮為距分十闥以泄横流秦州有<lb/>
<pb n="KR3j0182_WYG_019-5b"/>
　捍海堰乆廢不治與范希文經畫脩復之遂命兼知<lb/>
　泰州堰成租户二千六百州人為立生祠<lb/>
范文正公仲淹知蘇州地瀕震澤田多水潦仲淹募游<lb/>
　手日給糧七升而三分以二賙其家親程工役卒䟽<lb/>
　五河道積水入海<lb/>
司封貟外郎許逖知興元府大修山河堰堰水舊溉民<lb/>
　田四萬餘頃世傳蕭何所為君行壊堰顧其屬曰鄼<lb/>
　侯方佐漢取天下乃暇為此以溉其農古之聖賢有<lb/>
<pb n="KR3j0182_WYG_019-6a"/>
　以利人無不為也今吾豈宜憚一時之勞而廢古人<lb/>
　萬世之利乃躬率工徒治木石石墮傷其左足君亦<lb/>
　不懈堰成歳榖大豐<lb/>
通泰海州皆濵海舊日潮水皆至城下土田斥鹵不可<lb/>
　稼穡范文正公仲淹監西溪倉建白於朝請築捍海<lb/>
　堤於三州之境長數百里以衛民田朝廷從之以文<lb/>
　正為興化令專掌役事又以發運使張綸兼知泰州<lb/>
　發通泰楚海四州民夫治之堤成民至于今享其利<lb/>
<pb n="KR3j0182_WYG_019-6b"/>
　興化之民以范為姓<lb/>
王冀公欽若為亳州判官監㑹亭倉天久雨倉司以榖<lb/>
　濕不為受納民自逺方來輸租者食榖且盡不能得<lb/>
　輸欽若悉命輸之奏請不拘年次先支濕榖不至朽<lb/>
　敗太宗大喜手詔荅許之因識其名秩滿見擢為朝<lb/>
　官<lb/>
陳晉公為三司使將立茶法召茶商數十人俾各條利<lb/>
　害晉公閱至第三等語副使宋太初曰吾觀上等之<lb/>
<pb n="KR3j0182_WYG_019-7a"/>
　稅取利太深此可行於商賈而不可行於朝廷下等<lb/>
　固滅裂無取唯中等之稅公私皆濟吾裁損之可以<lb/>
　經久於是為三稅法行之數年貨財流通公用足而<lb/>
　民富實世言三司使之才以陳公為稱首後李侍郎<lb/>
　諮為使改其法而茶利浸失後雖屢變然非復晉公<lb/>
　之舊法也<lb/>
王明字如晦魏郡成安人王師征嶺南為隨軍轉運使<lb/>
　山路險絶仰給者數萬人雖丁夫負擔無有闕者每<lb/>
<pb n="KR3j0182_WYG_019-7b"/>
　下一郡一城必先保其簿書固守倉庫<lb/>
張杲卿丞相知潤州日有婦人夫出外數日不歸忽有<lb/>
　人報菜園井中有死人婦人驚徃視之號哭曰吾夫<lb/>
　也遂以聞官公令屬官集隣里就井驗是其夫與非<lb/>
　衆皆以井深不可辨請出屍驗之公曰衆皆不能辨<lb/>
　婦人獨何以知其為夫収付所司鞫問果姦人殺其<lb/>
　夫婦人與聞其謀<lb/>
有范延貴者為殿直押兵過金陵張忠定公詠為守因<lb/>
<pb n="KR3j0182_WYG_019-8a"/>
　問曰天使㳂路來還曽見好官員否延貴曰昨過袁<lb/>
　州萍鄉縣邑宰張希顔著作者雖不識之知其好官<lb/>
　員也忠定曰何以言之延貴曰自入萍鄉縣境驛傳<lb/>
　橋道皆整葺田萊墾闢野無惰農及至邑則鄽肆無<lb/>
　賭博市易不敢諠争夜宿邸中聞更皷分明以是知<lb/>
　其必善政也忠定大笑曰希顔固善矣天使亦好官<lb/>
　員也即日同薦於朝希顔後為發運使延貴亦閤門<lb/>
　祗候皆號能吏<lb/>
<pb n="KR3j0182_WYG_019-8b"/>
戚密學倫初筮仕知太和縣里俗險悍喜撰虚訟公至<lb/>
　以術漸摩先設巨械嚴固狴牢其箠挺絙索比他邑<lb/>
　數倍民悚駭次作諭民詩五十絶不事風雅皆風俗<lb/>
　易曉之語俾之諷誦以申規警立限曰諷誦半年頑<lb/>
　心不悛一以苛法治之果因此詩獄訟大减其詩有<lb/>
　云文契多欺歳月深便將疆界漸相侵官中驗出虚<lb/>
　兼實枷鏁鞭笞痛不禁大率類此江南徃徃有本每<lb/>
　當歳時與囚約曰放汝暫歸祀其先櫛沐蟣虱民感<lb/>
<pb n="KR3j0182_WYG_019-9a"/>
　其惠皆及期而還無敢逭者<hi>已上出皇朝名臣四科事實</hi>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_019-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷十九<lb/>
</p>
<p>
</p>
  </div>
<div>
                <head>仕學規範卷二十</head>
    <p>
<pb n="KR3j0182_WYG_020-1a"/>
欽定四庫全書<lb/>
　仕學規範卷二十　　　　　宋　張鎡　撰<lb/>
　　涖官<lb/>
許仲宣青社人三為隨軍轉運使心計精敏無絲髪遺<lb/>
　曠征江南軍中之須當不備之際曹武惠公固欲試<lb/>
　之凡所索則隨應王師將夜攻城仲宣隂計之曰永<lb/>
　夕運鍤寜不食耶既膳無器可乎預科陶器數十萬<lb/>
　夜半爨成食兵將就食果索其器如數給之他率類<lb/>
<pb n="KR3j0182_WYG_020-1b"/>
　此征交州為廣西漕士死於瘴者十七八大將孫全<lb/>
　與失律仲宣奏乞罷兵不待報以兵屯湖南諸州開<lb/>
　帑賞給縱其醫餌謂人曰吾奪瘴嶺客魂數萬生還<lb/>
　中國已恨後時若更候報將積屍於廣野矣誅一族<lb/>
　活萬夫吾何恨哉又飛檄諭交人以禍福交人果送<lb/>
　欵乞内附遣使脩貢仲宣上表待罪太宗褒詔大嘉<lb/>
　之<lb/>
夏秋㳂納之物如鹽麴錢之類名件頗碎慶歴中有司<lb/>
<pb n="KR3j0182_WYG_020-2a"/>
　建議併合歸一名以省帙鈔程文簡為三司使獨以<lb/>
　謂仍舊為便若没其舊名異日不知或再敷鹽麴則<lb/>
　致重復此亦善慮事也<lb/>
范文正公鎮青社㑹河朔艱食青之輿賦博州置塲納<lb/>
　青民大患輦置之苦而河朔斛價不甚翔踴公止戒<lb/>
　民本州納價每㪷三鍰給鈔與之俾簽幙者輓金徃<lb/>
　幹曰博守席君夷亮余嘗薦論又足下之婦翁也携<lb/>
　書就彼坐倉以倍價招之事必可集齎巨牓數十道<lb/>
<pb n="KR3j0182_WYG_020-2b"/>
　介其境則張之設郡中不肯假廪寄僧舍可也僉禀<lb/>
　教行焉至則皆如公料村斛時為厚價所誘貿者山<lb/>
　積不五日遂足而慱斛亦衍斛金尚餘數千緡按等<lb/>
　差給還青民因立像祠焉<lb/>
王文康治蜀頗以法御下有謗其太苛㑹劉燁召還為<lb/>
　右正言真宗召問凌䇿王某治蜀孰優曰凌䇿在蜀<lb/>
　值歳豐故得以平易治之王某值歳小歉慮民為盜<lb/>
　故以法治之使之易治則皆然真宗善其言<lb/>
<pb n="KR3j0182_WYG_020-3a"/>
王晦叔遷諌議大夫知益州賊盜贓無輕重一切戮之<lb/>
　蜀中股慄不數月賊寇屏竄列郡皆外户不閉先是<lb/>
　張詠守蜀季春糶廪米其價比時估三之一以濟貧<lb/>
　民凡十户為一保一家犯罪一保皆坐不得糴民以<lb/>
　此少敢犯法至是獻議者改詠之法窮身無所濟復<lb/>
　為寇晦叔奏復之蜀人大喜為之謡曰蜀守之良先<lb/>
　張後王惠我赤子俾無流亡何以報之俾壽而康<lb/>
程琳知益州治大體略細務嚴肅簡重蜀民畏而愛之<lb/>
<pb n="KR3j0182_WYG_020-3b"/>
　蜀州有不逞者聚惡少百餘人作灌口二郎神隊私<lb/>
　立官号作士卒衣裝鐃鼓簫吹日椎牛為㑹民有駿<lb/>
　馬者遂遣人取之曰神欲此馬民拒之其馬遂死又<lb/>
　率良民從其羣有不願徃者尋得疾病葢亦有妖術<lb/>
　爾有白其事琳皆捕而戮之曰李順由此而起今鋤<lb/>
　其根本且使蜀中數十年無恙<lb/>
田況移守成都其在蜀治尚和易法去苛細奬進儒素<lb/>
　禁戢姦暴以徳化人人不忍欺時謂張乖崖之明王<lb/>
<pb n="KR3j0182_WYG_020-4a"/>
　文康之平程文簡之肅韓忠獻之愛公皆兼而有之<lb/>
　入為三司使金榖利害纎悉罔不備舉時有副使不<lb/>
　甚曉事京師号為皮燈毬以況處事通明号為照天<lb/>
　䗶燭議者謂三司使自陳恕李士衡之後惟況為稱<lb/>
　職也<lb/>
李南公知長沙縣有鬭者甲強乙弱各有青赤南公召<lb/>
　使前自以指捍之曰乙真甲偽也詰之果服葢南方<lb/>
　有櫸栁以葉塗膚則青赤如毆傷者剥其皮横置膚<lb/>
<pb n="KR3j0182_WYG_020-4b"/>
　上以火熨之則如棓傷者水洗不落南公曰毆傷者<lb/>
　血聚内硬偽者不然故知之有一村多豪户稅不可<lb/>
　督所差户長輒逃去南公曰然則此村無用户長知<lb/>
　縣自督之書其村名帖於柱豪右皆懼是歳初限未<lb/>
　滿此村稅最先集又諸村多詭名稅存户亡每歳户<lb/>
　長代納亦不可差南公悉召其村豪右謂之曰此田<lb/>
　不過汝曹所典買耳與汝期一月為我推究不則汝<lb/>
　曹均分輙輸之及期盡得冒佃之人使各承其稅河<lb/>
<pb n="KR3j0182_WYG_020-5a"/>
　北提㸃刑獄有班行犯罪下獄按之不服閉口不食<lb/>
　百餘日獄吏不敢考訊甚患之南公曰吾立能使之<lb/>
　食引出問曰吾欲以一物塞君鼻君能終不食乎其<lb/>
　人懼即食且服罪人問其故南公曰彼必善服氣者<lb/>
　以物塞鼻則氣結故懼<lb/>
李南公寢室中張燈炷香通夕宴坐郡樓上皷番漏水<lb/>
　歴歴分明儻一刻差誤公必詰之守籖者指名伏辜<lb/>
　謂公為神明公曰皷角為中軍號令號令在前尚不<lb/>
<pb n="KR3j0182_WYG_020-5b"/>
　分明其餘外事將如何也<lb/>
丹陽顧方篤行君子也皇祐末登進士第再調明州象<lb/>
　山令視事之日召邑中父老詢究民間利害及境内<lb/>
　士民之善惡善者召而勸之使勿怠惡者諭而戒之<lb/>
　使自修又為建學舍率其子弟之秀者教之暇日親<lb/>
　為講解誘掖使進於善逾年民大化服俄而方病邑<lb/>
　民相率出錢詣塔廟祈禱者千人為臠股者十三人<lb/>
　方竟不起百里之内號泣思慕如失父母相與立祠<lb/>
<pb n="KR3j0182_WYG_020-6a"/>
　以歳時祀方余觀近世為縣者類以簿書期㑹為急<lb/>
　務鮮有能及教化者而方獨以仁義禮教治其民使<lb/>
　民之愛慕如此丹陽錢君竒毗陵胡全夫皆為方記<lb/>
　其事刻石祠中而士大夫以詩頌方之遺美者不可<lb/>
　勝紀<lb/>
劉彛所至多善政其知䖍州也㑹江西饑歉民多棄子<lb/>
　於道上彞揭榜通衢召人収養日給廣惠倉米二升<lb/>
　每月一次抱至官中看視又推行於縣鎮細民利二<lb/>
<pb n="KR3j0182_WYG_020-6b"/>
　升之給皆為字養故一境生子無夭閼者一日謁曽<lb/>
　魯公公亮魯公曰久知都官治狀屢欲進擢然議論<lb/>
　有所未合姑少遲之吾終不忘也彞曰士之淹速詘<lb/>
　伸亦皆有命今姓名已蒙記録而尚屈於不合之論<lb/>
　亦某之命也魯公歎曰比來士大夫見執政未始不<lb/>
　有求求而不得即多歸怨而君乃引命自安吾待罪<lb/>
　政府行十年未見如君之言者<lb/>
祥符中有劉偁者久困銓調為陜州司法參軍廉謹至<lb/>
<pb n="KR3j0182_WYG_020-7a"/>
　貧及罷官無以為歸計賣所乘馬辦裝跨驢以歸魏<lb/>
　野以詩贈行曰誰似甘棠劉法掾來時騎馬去騎驢<lb/>
　未幾真宗祀汾隂過陜召野赴行在野避不奉詔上<lb/>
　遣中使就野家索其所著得贈偁詩上嘆賞乆之語<lb/>
　宰臣曰小官有廉貧如此者使召之偁方為江南幕<lb/>
　吏至以為京官知青州博陵縣後每有差除上曰得<lb/>
　如劉偁者可矣未數年亟遷主客郎中三司户部判<lb/>
　官真宗之奬抜廉吏如此然由野一詩發之也<hi>已上出皇</hi>
<pb n="KR3j0182_WYG_020-7b"/>
　<hi>朝名臣四科事實</hi>
李相簡穆公沆嘗被同年馬亮責之曰外議以兄為无<lb/>
　口匏公笑曰吾居政府然無長才但外所陳利害一<lb/>
　切報罷聊以此報國爾今國家防制纎悉密若凝脂<lb/>
　茍畢徇所陳一一行之則所傷實多陸象先曰庸人<lb/>
　擾之正所謂也憸人茍一時之進豈念於民耶<lb/>
王文正公曽為人方正持重在中書最為賢相嘗謂大<lb/>
　臣執政不當収恩避怨公嘗語尹師魯曰恩欲歸已<lb/>
<pb n="KR3j0182_WYG_020-8a"/>
　怨使誰當聞者歎服以為名言<lb/>
薛簡肅公天禧初為江淮發運使辭王文正公王無他<lb/>
　語但云東南民力竭矣薛退而謂人曰真宰相之言<lb/>
　也<lb/>
慶歴初仁宗服藥久不視朝一日聖體康復思見執政<lb/>
　坐便殿促召二府宰相吕許公聞命移刻方赴召比<lb/>
　至中使數輩促公同列亦贊公速行公愈緩歩既見<lb/>
　上曰久疾方平喜與卿等相見而遲遲之來何也公<lb/>
<pb n="KR3j0182_WYG_020-8b"/>
　曰陛下不豫中外頗憂一旦聞急召近臣臣等若奔<lb/>
　馳以進慮人心驚動耳上以為深得輔臣之體<lb/>
文彦博知永興軍起居舍人母湜鄠人也至和中湜上<lb/>
　言陜西鐵錢不便於民乞一切廢之朝廷雖不從其<lb/>
　鄉人多知之市以鐵錢買物者不肯受長安為之亂<lb/>
　民多閉肆僚屬請禁之彦博曰如此是愈使惑擾也<lb/>
　召絲絹行人出其家縑帛數百疋使賣之曰納其直<lb/>
　盡以鐵錢勿以銅錢也於是衆曉然知鐵錢不廢市<lb/>
<pb n="KR3j0182_WYG_020-9a"/>
　肆復安<lb/>
淳化中張鄧公為射洪令㑹歳旱禱于白崖山陸史君<lb/>
　祠遂雨立廷下若聴命然須雨足乃退蜀人刻石記<lb/>
　其事祠中真皇時為廣東轉運會詔天下置天慶觀<lb/>
　公因請即舊觀為之以紓天下土木之勞<lb/>
曹侍中彬為人仁愛多恕平數國未嘗妄斬人嘗知徐<lb/>
　州有吏犯罪既立案逾年然後杖之人皆不曉其㫖<lb/>
　彬曰吾聞此人新娶婦若杖之彼其舅姑必以婦為<lb/>
<pb n="KR3j0182_WYG_020-9b"/>
　不利而惡之朝夕笞罵使不能自存吾故緩其事而<lb/>
　法亦不赦也其用志如此<hi>已上出皇朝𩔖苑</hi>
　<lb/>
　<lb/>
　<lb/>
　<lb/>
　<lb/>
　仕學規範卷二十<lb/>
</p>
<p>
</p>
  </div>
<div>
                <head>仕學規範卷二十一</head>
    <p>
<pb n="KR3j0182_WYG_021-1a"/>
欽定四庫全書<lb/>
　仕學規範卷二十一　　　　宋　張鎡　撰<lb/>
　　涖官<lb/>
真宗時向文簡除右僕射麻下日李昌武為翰林學士<lb/>
　當對上謂之曰朕自即位以來未嘗除僕射今日以<lb/>
　命敏中此殊命也敏中應甚喜對曰臣今日早候對<lb/>
　亦未知宣麻不知敏中何如上曰敏中門下今日賀<lb/>
　客必多卿徃觀之明日却對來勿言朕意也昌武候<lb/>
<pb n="KR3j0182_WYG_021-1b"/>
　丞相歸乃徃見丞相方謝客門䦨悄然無一人昌武<lb/>
　與向親徑入見之徐賀曰今日聞降麻士大夫莫不<lb/>
　歡慰朝野相慶公但唯唯又曰自上即位未嘗除端<lb/>
　揆此非常之命自非勲徳隆重倚注殊越何以至此<lb/>
　公復唯唯終不測其意又歴陳前世為僕射者勲勞<lb/>
　徳業之盛禮命之重公亦唯唯卒無一言既退復使<lb/>
　人至庖厨中問今日有無親戚賔客飲宴者亦寂無<lb/>
　一人明日再對上問昨日見敏中之意何如乃具以<lb/>
<pb n="KR3j0182_WYG_021-2a"/>
　所見對上笑曰向敏中大耐官職<lb/>
向公性端厚明辨遇事敏速曉民政識大體判大理寺<lb/>
　時没入祖吉贓錢分賜法吏公引鍾離意委珠事獨<lb/>
　不受知廣州至荆南即市南藥以徃在官一無所須<lb/>
　以廉清聞在密院時西北用兵道路斥候走集之所<lb/>
　罔不周知密静逺權累在衡軸門無私謁諸子不令<lb/>
　釐務雖當大事若已不預焉審於采抜不妄推薦時<lb/>
　以重徳目之<lb/>
<pb n="KR3j0182_WYG_021-2b"/>
張忠定公前後治益愛利之政不可悉紀舉其大者則<lb/>
　公嘗以蜀地素狹㳺手者衆事寜之後生齒日繁稍<lb/>
　遇水旱則民必艱食時米㪷直錢三十六乃按諸邑<lb/>
　田稅如其價歳折米六萬㪷至春籍城中細民計口<lb/>
　給券俾輸元估糴之奏為永制逮今七十餘年雖時<lb/>
　有災饉米甚貴而益民無餒色者公之賜也蜀風尚<lb/>
　侈好遨樂公從其俗凡一歳之内㳺觀之所與夫飲<lb/>
　饌之品皆著為常法後人謹而從之則治違之則人<lb/>
<pb n="KR3j0182_WYG_021-3a"/>
　情不安輙以累罷去<lb/>
公凡有興作先帖諸縣扵民籍中係工匠者具帳申來<lb/>
　分為四畨役十日滿則罷去夏則卯入午歇一時冬<lb/>
　抵莫放各給木札一幞以禦寒工徒皆恱有一瓦匠<lb/>
　因雨乞假公判云天晴葢瓦雨下和泥事雖至㣲公<lb/>
　俱知悉<lb/>
公知杭州事時歳饑民冒禁販鹽捕獲者數百人公悉<lb/>
　寛其罰官屬執言不可公曰錢塘十萬家餓殍如此<lb/>
<pb n="KR3j0182_WYG_021-3b"/>
　若鹽禁益嚴則聚而為盜患益甚矣俟秋成敢爾當<lb/>
　痛以法繩之境内卒以無擾<lb/>
趙韓王普為滁州判官太祖與語竒之㑹獲盜百餘人<lb/>
　將就死普意其有寃啓太祖更訊之所全活十七八<lb/>
張齊賢為江南轉運使吉州㳂江有勾欄地錢其地為<lb/>
　江水淪䧟或官占為船塲而所輸錢如故又李氏時<lb/>
　民於江中編浮栰以居量丈尺輸稅名水場錢齊賢<lb/>
　悉奏免之<lb/>
<pb n="KR3j0182_WYG_021-4a"/>
杜正獻公夏人叛命陜西困於科歛吏縁侵漁調發督<lb/>
　迫民至破産不能足徃徃自經投水以死公在永興<lb/>
　語其人曰吾不能免汝然可使汝不勞爾乃為之區<lb/>
　處計較量物有無貴賤道里逺近寛其期㑹使以次<lb/>
　輸送由是物不踴貴車牛蒭秣宿食來徃如平時而<lb/>
　吏束手無所施民比他州費省十六七至於繕治城<lb/>
　郭器械民皆不知<lb/>
吏部審官主天下吏員而居職者類以不久遷去故吏<lb/>
<pb n="KR3j0182_WYG_021-4b"/>
　得為奸公始視銓事一日選者三人争其闕公以問<lb/>
　吏吏受丙賕對曰當與甲乙不能争遂授他闕居數<lb/>
　日吏教丙訟甲負某事不當得公悟召乙問之乙謝<lb/>
　曰業已得他闕不願争公不得已與丙而笑曰此非<lb/>
　吏罪乃吾未知銓法爾因命諸曹各具格式科條以<lb/>
　白問曰盡乎曰盡矣明日勑諸吏無得升堂使坐聴<lb/>
　行文書而已由是吏不得與銓事與奪一出於公其<lb/>
　在審官有以賂求官者吏謝不受曰我公有賢名不<lb/>
<pb n="KR3j0182_WYG_021-5a"/>
　久見用去矣姑少待之<lb/>
公嘗謂門生曰今之在上者多擿發下位小節是誠不<lb/>
　恕也衍知兖州時州縣官有累重而素貧者以公租<lb/>
　所得均給之公租不給即繼以公帑量其小大咸使<lb/>
　自足尚有復侵擾者真貪吏也於義可責又曰衍歴<lb/>
　知州提轉安撫未嘗壊一箇官員其間不職者即委<lb/>
　以事使之不暇墯不謹者諭以禍福俾之自新從而<lb/>
　遷善者甚衆不必繩以法也其有文學政事殊行絶<lb/>
<pb n="KR3j0182_WYG_021-5b"/>
　徳者雖不識面未嘗不力薦扵朝有一善可稱一長<lb/>
　可録者亦未嘗不隨所能而薦之<lb/>
公嘗謂門生曰作官第一清畏無求人知茍欲人知同<lb/>
　列不謹者衆必譛已為上者又不加明察適足取禍<lb/>
　爾但優㳺於其間黙而行之無愧於心可也<lb/>
韓魏公言杜祁公公心而樂與人善既知其人無復毫<lb/>
　髪疑間始琦為樞密副使論難一二事祁公不樂久<lb/>
　之相亮每事問曰諌議看來未諌議曽看便將來押<lb/>
<pb n="KR3j0182_WYG_021-6a"/>
　字琦益為之盡心不敢忽以此見祁公存心至公不<lb/>
　必以出於已為是賢於人逺矣<lb/>
范文正公為參政與韓富二樞並命銳意天下之事患<lb/>
　諸路監司不才更用杜杞張昷之輩公取班簿觀不<lb/>
　才監司每見一人姓名一筆勾之以次更易富公素<lb/>
　以文事公謂公曰十二丈則是一筆焉知一家哭矣<lb/>
　公曰一家哭何如一路哭耶遂悉罷之<lb/>
皇祐二年呉中大饑殍殣枕路是時范文正公領浙西<lb/>
<pb n="KR3j0182_WYG_021-6b"/>
　發粟及募民存餉為術甚備呉人喜競渡好為佛事<lb/>
　公乃縱民競渡太守日出宴于湖上自春至夏居民<lb/>
　空巷出遊又召諸佛寺主首諭之饑歳工價至賤可<lb/>
　以大興土木之役於是諸寺工作鼎興又新敖倉吏<lb/>
　舍日役千夫監司奏劾杭州不恤荒政嬉逰不節及<lb/>
　公私興造傷耗民力公乃自條叙所以宴遊及興造<lb/>
　皆欲以發有餘之財以惠貧者貿易飲食工技服力<lb/>
　之人仰食於公私者日無慮數萬人荒政之施莫此<lb/>
<pb n="KR3j0182_WYG_021-7a"/>
　為大是歳兩浙惟杭州晏然民不流徙皆公之惠也<lb/>
　歳饑發司農之粟募民興利近歳遂著為令既已恤<lb/>
　饑因之以成就民利此先王之美澤也<lb/>
公言幕府辟客須可為已師者乃辟之雖朋友亦不可<lb/>
　辟蓋為我敬之為師則心懐尊奉每事取法於我有<lb/>
　益耳<lb/>
參政王文忠公自朝廷理元昊罪軍興而用益廣前為<lb/>
　三司者皆厚賦暴歛甚者借内藏率富人出錢下至<lb/>
<pb n="KR3j0182_WYG_021-7b"/>
　果莱皆加稅而用益不足公始受命則曰今國與民<lb/>
　皆弊矣在陛下任臣者如何由是天子一聴公所為<lb/>
　公乃推見財利出入盈縮曰此本也彼末也計其緩<lb/>
　急先後而去其蠹弊之有根穴者斥其妄計小利之<lb/>
　害大體者然後一為條目使就法度罷副使判官不<lb/>
　可用者十五人更薦用材且賢者期年民不加賦而<lb/>
　用足明年以其餘償内藏所借數百萬又明年其積<lb/>
　於有司者數千萬而所在流庸稍復其業<lb/>
<pb n="KR3j0182_WYG_021-8a"/>
包孝肅公知端州州歳貢硯前守縁貢率數十倍以遺<lb/>
　權貴人公命製者纔足貢數歳滿不持一硯歸其知<lb/>
　開封府為人剛嚴不可干以私京師為之語曰關節<lb/>
　不到閻羅包老吏民畏服逺近稱之為長吏僚佐有<lb/>
　所關白喜面折人然其所言若中於理亦畨然從之<lb/>
　剛而不愎此人所難也<lb/>
丞相陳文惠公知壽州遭歳大饑公自出米為糜以食<lb/>
　餓者吏民以公故皆争出米其活數萬人公曰吾豈<lb/>
<pb n="KR3j0182_WYG_021-8b"/>
　以是爲私惠邪蓋以令率人不若身先而使其從之<lb/>
　樂也<lb/>
河東地寒而民貧奏除石炭稅减官冶鐵課歳數十萬<lb/>
　以便民曰轉運征利之官也利有本末下有餘則上<lb/>
　足吾豈為俗吏哉及尹開封府公以謂治煩之術任<lb/>
　威以擊強盡察以防姦譬於激水而欲其澄也故公<lb/>
　為政一以誠信每歳正月夜放燈則悉籍惡少年禁<lb/>
　錮之公召諭曰尹以惡人待汝汝安得為善吾以善<lb/>
<pb n="KR3j0182_WYG_021-9a"/>
　人待汝汝忍為惡耶因盡縱之凡五夜無一人犯法<lb/>
　者<lb/>
尚書余襄公廣之畨舶裝船舊皆取稅公奏罷之以徠<lb/>
　逺商又請立法戒當任官吏不得市南藥及公北歸<lb/>
　不載南海一物云<lb/>
侍讀孫公知晉州近臣過晉夜半叩城欲入公曰城有<lb/>
　法吾不得獨私終不為開門<lb/>
樞密胡文恭公通判宣州有被誣以殺人者獄成議法<lb/>
<pb n="KR3j0182_WYG_021-9b"/>
　將抵死公疑之呼囚以訊囚憚箠楚不敢言公正衣<lb/>
　冠坐堂上思之俄而假寐夢有人來告曰呉姓也公<lb/>
　遽引囚辟左右復訊之囚曰旦將之田縣吏執以赴<lb/>
　官不知其由也公取獄辭窮治乃被毆之婦與呉姓<lb/>
　姦姦者殺其夫與婦謀執平人以告也公之精誠格<lb/>
　物蓋如此<lb/>
詳議官闕判院者當擇人薦於上公與同列得二人此<lb/>
　二人才智明法無上下一人者監稅河北以水災虧<lb/>
<pb n="KR3j0182_WYG_021-10a"/>
　課同列議曰虧課小失不足白上以累才公不可至<lb/>
　上前悉白之且曰此人小累才足惜仁宗曰果得才<lb/>
　小累何恤遂除詳議官同列退誚公曰詳議欲得人<lb/>
　公固欲白之縁是不得柰何公曰彼得與不得一詳<lb/>
　議官耳是固亦有命也宿以誠事主今白首矣不忍<lb/>
　絲髪欺君以䘮平生之節為之開陳聽主上自擇耳<lb/>
　同列驚曰某從公久乃不知公所存如此<hi>已上出皇朝名臣言</hi>
　<hi>行録</hi>
<pb n="KR3j0182_WYG_021-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷二十一<lb/>
</p>
<p>
</p>
  </div>
<div>
                <head>仕學規範卷二十二</head>
    <p>
<pb n="KR3j0182_WYG_022-1a"/>
欽定四庫全書<lb/>
　仕學規範卷二十二　　　　宋　張鎡　撰<lb/>
　　涖官<lb/>
御史吕景初呉中復馬遵坐論梁丞相罷臺職除他官<lb/>
　公封還辭頭不草制其後屢有除授非當者必皆封<lb/>
　還之而上遇公益厚曰有子如此其母之賢可知命<lb/>
　特賜冠帔以寵之<lb/>
張堯佐者以進士擢第累官至屯田員外郎知開州㑹<lb/>
<pb n="KR3j0182_WYG_022-1b"/>
　其姪女有寵於仁宗為脩媛堯佐遂驟遷一日中除<lb/>
　宣徽節度景靈群牧四使御史唐介上疏引楊國忠<lb/>
　為戒不報又與諌官包拯呉奎等七人論列殿上又<lb/>
　白御史中丞留百官班欲以庭爭卒奪堯佐宣徽景<lb/>
　靈兩使特加介六品服以旌敢言未幾堯佐復除宣<lb/>
　徽使知河陽唐謂同列曰是欲與宣徽而假河陽為<lb/>
　名耳我曹豈可中已耶同列依違不前唐遂獨爭之<lb/>
　不能奪仁宗諭曰除擬初出中書介遂極言宰相文<lb/>
<pb n="KR3j0182_WYG_022-2a"/>
　彦愽知益州日以燈籠錦媚貴妃而致位宰相今又<lb/>
　以宣徽使結堯佐請逐彦愽而相冨弼又言諌官呉<lb/>
　奎觀望挾姦語甚切直仁宗怒却其奏不視且言將<lb/>
　貶竄介徐奏畢曰臣忠義憤激雖鼎鑊不避也上急<lb/>
　召二府以疏示之曰介言他事乃可至謂彦愽因貴<lb/>
　妃得執政何言也介面質彦愽曰彦愽冝自省即有<lb/>
　之不可隠彦愽拜謝不已樞密副使梁適叱介使下<lb/>
　殿介辯愈切仁宗大怒玉音甚厲衆恐禍出不測是<lb/>
<pb n="KR3j0182_WYG_022-2b"/>
　時蔡襄脩起居注立殿陛即進曰介誠狂直然納諌<lb/>
　容言人主之美徳必望全貸遂召當制舍人就殿廬<lb/>
　草制貶春州别駕翊日御史中丞王舉正救解之上<lb/>
　亦中悔改為英州别駕復取其奏以入又明日罷彦<lb/>
　愽黜呉奎而遣中使護送介至貶所且戒以必全之<lb/>
　無令道死<lb/>
參政趙清獻公通判泗州泗守昬不事事監司欲罷遣<lb/>
　之公獨左右其政而晦其所以然使若權不已出者<lb/>
<pb n="KR3j0182_WYG_022-3a"/>
　守得以善罷<lb/>
公得䖍州地逺而民好訟人謂公不樂公欣然過家上<lb/>
　冢而去既至遇吏民簡易嚴而不苛悉召諸縣令告<lb/>
　之為令當自任事勿以事諉郡茍事辦而民恱吾一<lb/>
　無所問令皆喜爭盡力䖍事為少獄以屢空改修鹽<lb/>
　法踈鑿贑石民賴其利䖍當二廣之衝行者常自䖍<lb/>
　易舟而北公間取餘材造舟得百艘移二廣諸郡曰<lb/>
　仕宦之家有父兄沒而不能歸者皆移文以遣當具<lb/>
<pb n="KR3j0182_WYG_022-3b"/>
　舟載之至者既悉授以舟復量給公使物歸者相繼<lb/>
　於道<lb/>
御史中丞吕公誨上素聞其彊直擢為天章閣待制復<lb/>
　知諌院遷諌議大夫權御史中丞是時有侍臣棄官<lb/>
　家居者朝野稱其材以為古今少倫天子引參大政<lb/>
　衆皆喜於得人獻可獨以為不然衆莫不怪之居無<lb/>
　何新為政者恃其材棄衆任已厭常為竒多變更祖<lb/>
　宗法専汲汲歛民財所愛信引㧞時或非其人天下<lb/>
<pb n="KR3j0182_WYG_022-4a"/>
　大失望獻可屢爭不能得乃抗章悉條其過失且曰<lb/>
　誤天下蒼生必此人如久居廟堂必無安靖之理又<lb/>
　曰天下本無事但庸人擾之上遣使諭解獻可執之<lb/>
　愈堅乃罷中丞出知鄭州<lb/>
御史中丞彭公思永為荆湖北路轉運使至部奏黜守<lb/>
　令之殘暴疲懦者各一人而八州知勸時大農以利<lb/>
　誘諸路使以羡餘為獻公曰裒民取賞吾不忍為遂<lb/>
　無所獻<lb/>
<pb n="KR3j0182_WYG_022-4b"/>
丞相申國吕正獻公公著每事持重近厚然去就之際<lb/>
　極於介潔其在朝廷小不合便脫然無留意故歴事<lb/>
　四朝無一年不自引求去<lb/>
丞相魏國韓忠獻王琦監左藏庫時方貴髙科多徑去<lb/>
　為顯職公獨滯於筦庫衆以為非冝公處之自若不<lb/>
　以為卑冗職事亦未嘗茍且禁中須索金帛皆内臣<lb/>
　直批聖㫖下庫無印記可以考驗公奏曰天禧中嘗<lb/>
　専置傳宣合同一司闗防甚嚴官物非得合同慿由<lb/>
<pb n="KR3j0182_WYG_022-5a"/>
　不可給後相習為弊廢而不行願復舊制詔從之舊<lb/>
　有監秤始得受納内臣往往數日不至寶貨暴露廊<lb/>
　廡逺方衙校苦於稽留公奏罷之災傷州郡所輸物<lb/>
　帛不如度者例猶追剥公請蠲之徙開封府推官理<lb/>
　事不倦暑月汗流浹背府尹王愽文大器重之曰此<lb/>
　人要路在前而治民如此真宰相器也<lb/>
中書習舊敝每事必用例五房史操例在手顧金錢惟<lb/>
　意所去取所欲與白舉用之所不欲行或匿例不見<lb/>
<pb n="KR3j0182_WYG_022-5b"/>
　韓公令删取五房例及刑房斷例除其冗謬不可用<lb/>
　者為綱目類次之封縢謹掌每用例必自閲自是人<lb/>
　始知賞罰可否出宰相五房史不得髙下于其間<lb/>
參政歐陽文忠公脩三年加龍圖閣學士權知開封府<lb/>
　事所代包孝肅公以威嚴御下名震都邑公簡易循<lb/>
　理不求赫赫之譽有以包公之政勵公者公曰凡人<lb/>
　材性不一用其所長事無不舉强其所短勢必不逮<lb/>
　吾亦任吾所長耳聞者稱善<lb/>
<pb n="KR3j0182_WYG_022-6a"/>
歐公嘗語人曰治民如治病彼冨醫之至人家也僕馬<lb/>
　鮮明進退有禮為人診脈按醫書述病證口辯如傾<lb/>
　聴之可愛然病兒服藥云無效則不如貧醫貧醫無<lb/>
　僕馬舉止生疎為人診脈不能應對病兒服藥云疾<lb/>
　已愈矣則便是良醫凡治人者不問吏材能否設施<lb/>
　何如但民稱便即是良吏故公為數郡不見治迹不<lb/>
　求聲譽以寛簡不擾為意故所至民便既去民思如<lb/>
　揚州青州南京皆大郡公至三五日間事已十减五<lb/>
<pb n="KR3j0182_WYG_022-6b"/>
　六一兩月後官府閒如僧舍或問公為政寛簡而事<lb/>
　不弛廢者何也曰以縱為寛以略為簡則弛廢而民<lb/>
　受其弊也吾之所謂寛者不為苛急耳所謂簡者不<lb/>
　為繁碎耳識者以為知言<lb/>
張舜民遊京師求謁先達之門是時歐陽公司馬公王<lb/>
　荆公為學者所趣諸公之論於仁義文史為多唯歐<lb/>
　陽公多談吏事既久之不免有請大凡學者之見先<lb/>
　生莫不以道徳文章為欲聞者今先生多敎人以吏<lb/>
<pb n="KR3j0182_WYG_022-7a"/>
　事所未喻也公曰不然吾子皆時才異日臨事當自<lb/>
　知之大底文學止於潤身政事可以及物吾昔貶官<lb/>
　夷陵彼非人境也方壯年未厭學欲求漢史一觀公<lb/>
　私無有也無以遣日因取架閣陳年公案反覆觀之<lb/>
　見其枉直乖錯不可勝數以無為有以枉為直違法<lb/>
　徇情滅親害義無所不有且以夷陵荒逺偏小尚如<lb/>
　此天下固可知也當時仰天誓心曰自爾遇事不敢<lb/>
　忽也迨今三十餘年出入中外沗塵三事以此自將<lb/>
<pb n="KR3j0182_WYG_022-7b"/>
　今日以人望我必為翰墨致身以我自觀亮是當時<lb/>
　一言之報也<lb/>
公與其姪通理書云自南方多事以来日夕憂汝得昨<lb/>
　日遞中書頓解憂想歐陽氏自江南歸明累世蒙朝<lb/>
　廷官禄吾今又被顯榮致汝等並列官品當思報效<lb/>
　偶此多事如有差使盡心向前不得避事至於臨難<lb/>
　死節亦是汝榮事但存心盡公神明自祐汝切不可<lb/>
　思避事也昨書中言欲買朱砂來吾不闕此物汝於<lb/>
<pb n="KR3j0182_WYG_022-8a"/>
　官下冝守廉何得買官下物吾在官所除飲食外不<lb/>
　曽買一物汝可觀此為戒也内翰蘇公題其後曰凡<lb/>
　人勉強於外何所不至惟考之其私乃見真偽此歐<lb/>
　陽公與其弟姪家書也<lb/>
杭本江海之地水泉鹹苦唐刺史李泌始引西湖水作<lb/>
　六井民足於水及白居易復浚西湖淤水入運河自<lb/>
　河入田所溉至千頃然湖水多葑久廢開治至是積<lb/>
　二十五萬餘丈而水無幾矣運河失湖水之利取給<lb/>
<pb n="KR3j0182_WYG_022-8b"/>
　於江潮潮濁多淤河行圜闠中三年一淘為市井大<lb/>
　患而六井亦幾廢蘇文忠公始至浚二河以茅山一<lb/>
　河受江潮以鹽橋一河受湖水復造堰閘以為湖水<lb/>
　畜洩之限然後潮不入市且以餘力復修六井又取<lb/>
　葑田積湖中為長堤以通南北募人種菱湖中而收<lb/>
　其利以備修湖杭人名其堤曰蘇公堤云<lb/>
中書侍郎傅獻簡公堯俞為御史諌官四年所上百六<lb/>
　十餘章多觸忌諱抵權倖名重朝廷而風節凛然聞<lb/>
<pb n="KR3j0182_WYG_022-9a"/>
　於天下<lb/>
尚書彭公汝礪故事進士第一人無入吏部選者公釋<lb/>
　褐歴保信軍節度推官武安軍節度掌書記丁外艱<lb/>
　除復授漳州軍事推官在選十年人以為淹而公處<lb/>
　之澹如也<lb/>
内翰范公祖禹言舊年子弟赴官有乞書於蜀公者蜀<lb/>
　公不許曰仕宦不可廣求人知受恩多則難立朝矣<lb/>
諌議劉公安世徧立言路正色立朝知無不言言無不<lb/>
<pb n="KR3j0182_WYG_022-9b"/>
　盡每以辨是非邪正為先進君子退小人為急其面<lb/>
　折庭爭至雷霆之怒赫然則執簡却立伺天威少霽<lb/>
　復前極論一時奏對且前且却者或四五殿庭觀者<lb/>
　皆汗縮竦聴公退則咨嗟嘆服至以俚語目之曰殿<lb/>
　上虎<hi>已上出皇朝名臣言行録</hi>
　<lb/>
　<lb/>
　仕學規範卷二十二<lb/>
</p>
<p>
</p>
  </div>
<div>
                <head>仕學規範卷二十三</head>
    <p>
<pb n="KR3j0182_WYG_023-1a"/>
欽定四庫全書<lb/>
　仕學規範卷二十三　　　　宋　張鎡　撰<lb/>
　　涖官<lb/>
范質初作相與馮道同堂道最宿舊意輕其新進潜視<lb/>
　所為質初知印當判事語堂吏曰當判之事並施籖<lb/>
　表得以視而書之慮臨文失誤貽天下笑道聞嘆曰<lb/>
　真識大體吾不如也質後果為名相<lb/>
江翺建安人文蔚之兄子也為汝州魯山令邑多曠土<lb/>
<pb n="KR3j0182_WYG_023-1b"/>
　連嵗枯旱艱食翺自建安取旱稻種此稻耐旱繁實<lb/>
　可久蓄冝髙原至今邑人多種之嵗嵗足食<hi>並出楊文公談</hi>
　<hi>苑</hi>
時議欲差夫徃支郡般草乖崖公曰百姓經賊瘡口未<lb/>
　合如何役他只如彭漢去城徃還四程一夫擔㡬束<lb/>
　草餵㡬匹馬公遂於城西北門外各剏一草塲買百<lb/>
　姓生草秣馬馬甚優足復又百姓當饑饉之際得錢<lb/>
　買食全活者頗衆至十月後方住<lb/>
<pb n="KR3j0182_WYG_023-2a"/>
有民家子與壻訟家財壻言妻父臨終此子纔三嵗故<lb/>
　見命掌資産且有遺書令異日以十之三與子餘七<lb/>
　與壻公覽之以酒酹地曰汝妻父智人也以子幼甚<lb/>
　故託汝儻遽以家財十之七與子則子死於汝手矣<lb/>
　凾命以七分給其子餘三給壻皆服公明斷拜泣而<lb/>
　去<lb/>
公曰見事有三難能見一也見而欲行二也當行必果<lb/>
　決三也<lb/>
<pb n="KR3j0182_WYG_023-2b"/>
公謂李畋曰子還知公事有隂陽否對曰未也曰凡百<lb/>
　公事未着字前則屬陽陽主生也通變由之着字後<lb/>
　屬隂隂主刑也刑貴正名名不可改<lb/>
轉運黄虞部好舉時才之士公勸曰大凡舉人須舉好<lb/>
　退者好退者廉謹知恥若舉之則志節愈堅少有敗<lb/>
　事莫舉奔競者奔競者能曲事諂媚求人知己若舉<lb/>
　之必能矜才好利累及舉官故不少矣其人既解奔<lb/>
　競又何湏舉他<lb/>
<pb n="KR3j0182_WYG_023-3a"/>
為政之道府吏曰治未也庶民曰治未也僧道曰治未<lb/>
　也未若識見無私學古之士曰治斯治矣<lb/>
公就轉吏部侍郎謂李畋曰今忝聖恩為天官少宰可<lb/>
　畏可畏又勝作正郎時正郎又勝作員外郎員外郎<lb/>
　勝作三丞三丞勝作京秩若轉下而思之則身不危<lb/>
　若轉上而思之則名必敗<hi>已上出張乖崖語録</hi>
真宗朝因宴有親事官失金楪子一片左右奏云且與<lb/>
　決責上云不可且令尋訪又奏云只與決小枤上云<lb/>
<pb n="KR3j0182_WYG_023-3b"/>
　自有一百日限若百日限内尋得只小杖亦不可行<lb/>
　也帝王尚守法如此為臣子者當何如<hi>出丁晉公談録</hi>
王文正公曽再莅大名代陳康肅既視事府治毁圮者<lb/>
　即舊而葺之無所改作什器之損失者修補之如數<lb/>
　政有不便委曲彌縫悉掩其非及移守洛師康肅復<lb/>
　為代覩之歎曰王公冝其為宰相我之量弗及已蓋<lb/>
　陳以昔時之嫌意謂公必返其故發其隠也<lb/>
公嘗言始參大政屬故太尉王公旦當國每進用朝士<lb/>
<pb n="KR3j0182_WYG_023-4a"/>
　必先望實或曰某人才某人賢則曰誠知此人然歴<lb/>
　官尚淺人望未著且俾養望嵗久不渝而後擢任則<lb/>
　榮塗坦然中外允愜故公執政之日遵行是言而人<lb/>
　皆心服<hi>並出王文正公言行録</hi>
古者郷田同井而民之出入相友故無爭鬭之獄今之<lb/>
　郡邑之訟往往出於愚民以戾氣相凌善為政者勿<lb/>
　聴焉可也又時取強暴而好譏侮者痛懲之則柔良<lb/>
　者安鬭訟可息矣<hi>出程氏遺書</hi>
<pb n="KR3j0182_WYG_023-4b"/>
教人者養其善心而惡自消治民者導之敬遜而爭自<lb/>
　息<lb/>
苗履見伊川語及一武帥苗曰此人舊日宣力至多今<lb/>
　官髙而自愛不肯向前伊川曰何自待之輕乎位愈<lb/>
　髙則當愈思所以報國者饑則為用飽則揚去是以<lb/>
　鷹犬自期也<lb/>
明道先生作縣凡坐處皆書視民如傷四字常曰顥常<lb/>
　愧此四字<hi>已上出程氏外書</hi>
<pb n="KR3j0182_WYG_023-5a"/>
趙清獻帥蜀乃獨以一琴一鶴一龜自隨想其清致可<lb/>
　知及再帥蜀縱鶴放龜想又以此為累矣此是渠清<lb/>
　入妙處<lb/>
有士夫見過云近日仕宦習氣可惡上下相䝉只圖茍<lb/>
　免全無後慮若不如此則往往其禍先及為之柰何<lb/>
　先生曰精金百錬則愈剛為器益利人自不至誠豈<lb/>
　有不可為者小人為不善其心豈不自知特無剛膓<lb/>
　耳吾歴任雖不多然盡誠於我依公而行人雖以我<lb/>
<pb n="KR3j0182_WYG_023-5b"/>
　異已然道理既是彼自愧恐又安能尤人試平心處<lb/>
　之當自知味<lb/>
一士夫以改官少一二紙舉狀再三懇求宛轉當路其<lb/>
　意甚切因謂之曰某平生不能為人宛轉且據公入<lb/>
　仕可言者然後某亦可說斯人歴舉某事某事曰是<lb/>
　公合做底事又問其入仕㡬時及見其貧縷細以為<lb/>
　問皆一一言其所得若干老幼若干日用若干語理<lb/>
　甚真知其為廉勤之士曰如此當為公說然自此後<lb/>
<pb n="KR3j0182_WYG_023-6a"/>
　不可失故歩又不可舉此常為話柄某一時倉卒間<lb/>
　以言信公心公不可以言欺此心<lb/>
或問法未嘗不便於民而吏每至於害法治吏者當如<lb/>
　何先生曰仕宦者往往多以私意處法故吏得以欺<lb/>
　之稍能以公心守正理則人情所在即是法意吏安<lb/>
　能欺之<lb/>
或問近日監司責守令守令唯務事辦往往有所不恤<lb/>
　故人情法意每每多失其間有一執法守正者動多<lb/>
<pb n="KR3j0182_WYG_023-6b"/>
　拘疑不敢容易不以懦斥則以不能見鄙及違理背<lb/>
　法一旦事敗者則又處之幸不幸此當如何先生曰<lb/>
　做不得不如去既任其職只得守理守法雖以懦斥<lb/>
　或以無能見鄙於心無愧人豈不知若較之違法背<lb/>
　理而自處於幸不幸者一敗塗地非特在我有愧於<lb/>
　人終豈無見察之理豈可謂之幸不幸<lb/>
或問孔孟一聖一賢轍轘天下周遊戰國非不求進而<lb/>
　卒不肯遽進者豈其情也先生曰君子之進不敢茍<lb/>
<pb n="KR3j0182_WYG_023-7a"/>
　也必於義為當則終身為榮雖後世亦榮之一或不<lb/>
　當終身受辱雖後世亦辱之如栁子厚劉禹錫結王<lb/>
　叔文元稹結崔潭峻一則斥逐不用雖悔無益一則<lb/>
　為武儒衡以青蠅見譏書之史册後人讀之無不為<lb/>
　之愧汗想其在當時其心亦何以自處李栖筠抗元<lb/>
　載不得相李鄘因吐突承璀得相而不願受至今猶<lb/>
　欽重其人大抵窮達貴賤皆有定分切不可謬用其<lb/>
　心以自取千世笑端<lb/>
<pb n="KR3j0182_WYG_023-7b"/>
或問當官臨事如何先生曰切戒躁急躁急則先自處<lb/>
　不暇何暇治事加以猾吏姦民窺伺機便以成其利<lb/>
　非特害人於己甚害<lb/>
或問趙廣漢為京兆尹發姦摘伏使姦宄無所錯後人<lb/>
　少有能繼者大扺皆挾術用數以此為治如何曰此<lb/>
　豈君子所為揩摩吾心使明白無以私意亂公道如<lb/>
　揭明鏡于中庭凡物至前長短小大妍醜肥瘠一一<lb/>
　自見鏡何心哉使物至則應不必求以應物<hi>已上出橫浦語</hi>
<pb n="KR3j0182_WYG_023-8a"/>
　<hi>録</hi>
襄城之民素不事蠶織鮮有植桑者范忠宣公患之因<lb/>
　民之有罪而情輕者使植桑於家多寡隨其罪之輕<lb/>
　重後按其所植榮茂與除罪自此人得其利公去民<lb/>
　懷之不忘至今號為著作公宰縣時官也次任簽書<lb/>
　許州觀察判官公事賈丞相文元守許政事無大小<lb/>
　一皆詢公公亦盡誠無所廻避文元無不從者公退<lb/>
　而歎曰賈公信我如此豈可容易妄言益使吾臨事<lb/>
<pb n="KR3j0182_WYG_023-8b"/>
　而懼謹擇而言期不誤公聽文元由是深知愛公<hi>出范</hi>
　<hi>忠宣公言行録</hi>
　<lb/>
　<lb/>
　<lb/>
　<lb/>
　<lb/>
　仕學規範卷二十三<lb/>
</p>
<p>
</p>
  </div>
<div>
                <head>仕學規範卷二十四</head>
    <p>
<pb n="KR3j0182_WYG_024-1a"/>
欽定四庫全書<lb/>
　仕學規範卷二十四　　　　宋　張鎡　撰<lb/>
　　涖官<lb/>
先君嘗言仕宦不可以茍進惟委之以命則泰然李郎<lb/>
　改轉著作佐郎知齊州景城縣鄉人賈殿丞壽為審<lb/>
　刑院詳議官著令三年滿日自舉官為代吾與賈相<lb/>
　知最密約賈候李郎替歸薦以為代賈諾之俯拾無<lb/>
　疑矣既而李替歸居京半年餘待賈削指日奏上去<lb/>
<pb n="KR3j0182_WYG_024-1b"/>
　滿兩日一貴人召賈令舉其子為代師益初豋第授<lb/>
　并州推官有數達官先在并許與師益為地未赴任<lb/>
　為堂除者所衝改注鎮戎軍判官鎮戎僻逺與并大<lb/>
　不相侔去日極甚不樂到日和糴斛㪷該賞格未一<lb/>
　考改京官知京兆府咸陽縣若果去并州不知能改<lb/>
　官否汝輩在仕宦常以此二事較之不得茍進惟公<lb/>
　勤待命則無悔吝<lb/>
先君言大理丞張谷為雷夏宰公廉勤幹民實頼之時<lb/>
<pb n="KR3j0182_WYG_024-2a"/>
　有尉宣從吉者流外人稍有不廉之跡提刑楊孜過<lb/>
　邑求從吉之罪于谷谷曰不知楊怒責谷曰為令長<lb/>
　容佐官作過罪必同情谷曰邑事無大小皆決于某<lb/>
　不聞從吉敢屈法于民某今日由同官得罪于監司<lb/>
　豈敢自辯蓋未嘗伺察同官之所為以備監司之問<lb/>
　已而楊意稍解汝輩在仕宦於同官常如谷之處心<lb/>
　不患禄位之不永子孫之不盛<hi>並出杜氏談録</hi>
王侍郎古說元憲宋公以言者斥其非才罷樞相守洛<lb/>
<pb n="KR3j0182_WYG_024-2b"/>
　有一舉人行槖中有不稅之物公問何縁而發吏言<lb/>
　因其僕告公曰舉人應舉孰無所貿之物然其情未<lb/>
　可深罪若奴告主此風豈可長也寮屬白以犯人乃<lb/>
　言官之子也為其父嘗有章及元憲意欲激其報耳<lb/>
　公曰弗可送稅乃治其奴罪而遣之衆咸服其有徳<lb/>
　<hi>出塵史</hi>
孫莘老知福州時民有欠市易錢繫獄甚衆有富人出<lb/>
　錢五百萬葺佛殿請于莘老莘老徐曰汝輩所以施<lb/>
<pb n="KR3j0182_WYG_024-3a"/>
　錢者何也衆曰願得福爾莘老曰佛殿未甚壞佛又<lb/>
　無露坐者孰若以錢為獄囚償官逋使數百人釋枷<lb/>
　鏁之苦其得福豈不多乎富人不得已諾之即日輸<lb/>
　錢囹圄遂空<lb/>
杜祁公為人清約平生非賔客不食羊肉時朝多恩賜<lb/>
　請求無不從祁公尤抑僥倖所請即封還其有私謁<lb/>
　上曰朕無不可但這白鬚老子不肯<hi>並出孫氏談圃</hi>
迂叟曰寛而疾惡嚴而原情政之善者也<hi>出涑水迃書</hi>
<pb n="KR3j0182_WYG_024-3b"/>
馬大年云僕見元城先生後三日僕獻書求敎先生再<lb/>
　讀之似有喜色且以言見謝僕因問立身仕宦之道<lb/>
　先生問余家屬畢曰賢俸禄薄當量入以為出僕復<lb/>
　問請益先生曰漢書云吏道以法令為師有暇可看<lb/>
　條貫又曰不獨可以治人亦可以保身僕歸檢漢書<lb/>
　前語出薛宣傳先生之意以僕初出場屋行已或犯<lb/>
　法且為吏所欺故有此言<hi>出元城語録</hi>
公曰今人咸言事已如此不可復理某以為甚易耳孟<lb/>
<pb n="KR3j0182_WYG_024-4a"/>
　子云夫天未欲平治天下也如欲平治天下當今之<lb/>
　世捨我其誰哉非敢輕蔑天下之士自以實見天下<lb/>
　有可為之理爾請言一事某少時在開寳寺習省課<lb/>
　潞公為樞相一日以先人監牧司申一事頗違當時<lb/>
　朝廷之意召某問之某以實對已而問近有所聞否<lb/>
　某言昨有人相訪云王介甫求去甚堅恐相公代其<lb/>
　任潞公曰安得有此譬如立大厦其匠擅其工斤斧<lb/>
　紛紛然其大木截之令小小者復碎之曽未就緒輙<lb/>
<pb n="KR3j0182_WYG_024-4b"/>
　要主人辭去舊屋既毁新材又壞後之人如何其可<lb/>
　為也余時甚少氣頗銳應之曰某雖晚進以理觀之<lb/>
　似未然潞公愕然曰何故某曰今日新政不知果順<lb/>
　人之所欲為人之利乎若不然相公當之去所害興<lb/>
　所利反掌之間耳潞公黙然他日見先人云嘗請令<lb/>
　郎相見其論甚堅正也<hi>出元城談録</hi>
胡珵問曰筮仕之初遽領推勘不知治獄要道何如公<lb/>
　曰在常注意而一事不可放過某有同年宋若谷初<lb/>
<pb n="KR3j0182_WYG_024-5a"/>
　在洛州同官留意獄訟當時遂以治獄有聲監司交<lb/>
　薦其後官至中散大夫嘗曰獄貴初情每有繫獄者<lb/>
　一行若干人即時分牢異處親往遍問私置一簿子<lb/>
　隨所通語畢記之因以手指畫膝上敎珵曰題云某<lb/>
　日送到某人某事若干人列各人姓名其後行間相<lb/>
　去可三寸許以初問訊所得語列疏姓名左方其後<lb/>
　結正無能出初語者蓋人乍入狴犴既倉卒又異處<lb/>
　不能相謀此時可以得其情耳獄貴初情此要道也<lb/>
<pb n="KR3j0182_WYG_024-5b"/>
　<hi>出南都道護録</hi>
諌議大夫張師徳謁向文簡公敏中曰師徳兩詣王相<lb/>
　公皆不得見恐為人輕毁望公從容明之一日方議<lb/>
　知制誥王文正公旦曰可惜張師徳向曰何謂公曰<lb/>
　累於上前說師徳名家子有士行不意兩及吾門矣<lb/>
　狀元及第榮進素定但當靖以待之耳若奔競而得<lb/>
　使無階而進者當如何也向方以師徳之意啓之公<lb/>
　曰某處安得有人敢輕毁但師徳後進待我淺也向<lb/>
<pb n="KR3j0182_WYG_024-6a"/>
　公之稱師徳適有闕望公弗遺公曰第緩之使師徳<lb/>
　知聊以戒貪進激薄俗也<lb/>
東封車駕在道夜有堂吏被酒忿爭皆蒼皇入白公卧<lb/>
　不答既入對上出臣僚奏狀千乘萬騎在外可斬首<lb/>
　以令衆公曰此止小人一時醉毆若斬之是禁人飲<lb/>
　酒令飲酒者皆懼車駕在外人情焉得安已捕歸京<lb/>
　府繫治後府以此申覆公曰若輕㫁亦恐縱人今霈<lb/>
　大赦可原之矣止減死一等<lb/>
<pb n="KR3j0182_WYG_024-6b"/>
中書有事闗送密院事礙詔格冦萊公在樞府馳以聞<lb/>
　上曰中書行事如此施之四方得非不便公見之拜<lb/>
　於上前曰此實中書之失堂吏皆遭罰責密院吏皇<lb/>
　恐白冦公曰中書密院日有相干自來止是逐房改<lb/>
　易不期奏白而使宰相謝罪不踰月密院有事送中<lb/>
　書亦違舊詔堂吏得之欣然而呈公公曰却送與密<lb/>
　院密院吏出白冦公冦公大慙翌日見公曰王同年<lb/>
　甚得許大度量公不答<lb/>
<pb n="KR3j0182_WYG_024-7a"/>
公言慶歴中與希文彦愽同在兩府上前爭事議論各<lb/>
　别然下殿來不失和氣如未嘗爭也當時三人相善<lb/>
　正如推車子蓋其心主於車可行而已不為己也<lb/>
公言國家事鎮之則静但敢者少耳<lb/>
公在政府時極有難處事嘗言天下事無有盡如意須<lb/>
　索包捴不然不可一日處矣<lb/>
公言往時同列二三公不相下語嘗至相擊待其氣定<lb/>
　毎為平之以理使歸于是雖喜勝者亦自然不爭也<lb/>
<pb n="KR3j0182_WYG_024-7b"/>
公言某待罪中書時事有當然者不當然者必堅立不<lb/>
　動反復論列須正而後退不敢便取次放過<lb/>
錢明逸久在禁林不滿意出為秦州居常怏怏不事事<lb/>
　公聞之語人曰雖不足意獨不思所部有萬千生靈<lb/>
　耶<hi>已上出名賢遺範録</hi>
　<lb/>
　<lb/>
　仕學規範卷二十四<lb/>
</p>
<p>
</p>
  </div>
<div>
                <head>仕學規範卷二十五</head>
    <p>
<pb n="KR3j0182_WYG_025-1a"/>
欽定四庫全書<lb/>
　仕學規範卷二十五　　　　宋　張鎡　撰<lb/>
　　涖官<lb/>
徐仲車言人之同官不可不和和則事無乖逆而下不<lb/>
　能為姦必欲和莫若分過而不掠美<hi>出節孝先生語</hi>
造意者常居尊與賢作事者常居卑與賤造意速作事<lb/>
　遲以事之遲副意之速常不及故在上者不可以意<lb/>
　之速責事之遲<lb/>
<pb n="KR3j0182_WYG_025-1b"/>
蔡君謨知開封府事日不下數千每有日限事㨂三兩<lb/>
　件記之至其日問人不測如神<lb/>
楊中立云范文正有言作官公罪不可無私罪不可有<lb/>
　林述中云范堯夫有言公事膽大私事膽小又言一<lb/>
　部律中四字可盡所謂罪疑惟輕<lb/>
神廟時監司李及登對上問麥價不知對曰臣於職事<lb/>
　非不盡心偶不知麥價他日擇按察上問向時不知<lb/>
　麥價者為誰宰執請其故上曰朕欲知四方利病須<lb/>
<pb n="KR3j0182_WYG_025-2a"/>
　忠信人如麥價有甚撰一箇不得<lb/>
張横渠與其叔安仁令書云弊政之後諒煩整葺寛而<lb/>
　不弛猛而不殘待寄居游士以禮而不與之交私一<lb/>
　切守法於人情從容此亦吾叔所能辦<lb/>
范堯夫嘗謂人作貴官只將如奉使借官看便無事<lb/>
李若谷敎一初官云勤謹和緩其人云勤謹和已聞命<lb/>
　矣緩字未諭李云甚事不因忙後錯了<hi>已上出晁氏客語</hi>
左丞王和甫尹京日市有匿名書誣告一冨家有逆謀<lb/>
<pb n="KR3j0182_WYG_025-2b"/>
　都城稍恐和甫不以為然不數日果有㫖根治和甫<lb/>
　搜騐冨家無迹因詢其怨耦答以數日前有鬻狀人<lb/>
　馬生嘗有所貸弗與頗積怨言和甫乃密以他事綰<lb/>
　馬生至對款即取謗書字校之略無少異因而訊鞫<lb/>
　其事果馬生所作<lb/>
朝請郎侯臨昔為東陽令有治聲忽他邑民因分財私<lb/>
　寄附於姻家輙為所匿累經訟而弗直乃求理於侯<lb/>
　侯曰吾與汝異封法難以治止令具物之名件而去<lb/>
<pb n="KR3j0182_WYG_025-3a"/>
　後半年縣獲強盜侯因縱盜妄通所寄物於姻家及<lb/>
　捕至獄泣訴盜所通金帛皆親所寄侯即追向日求<lb/>
　理之民證驗識認還之<lb/>
朝散大夫錢龢往年宰秀州嘉興有村叟告牛為盜所<lb/>
　殺錢曰若亟歸勿言報吾但密召同村解之遍以其<lb/>
　肉餽所知或有怨仇即倍與叟如其言翌日果有人<lb/>
　懷肉以告叟私屠牛者錢得而治乃告肉者所殺<hi>已上</hi>
　<hi>出和氏談選</hi>
<pb n="KR3j0182_WYG_025-3b"/>
韓莊敏公一日侍立神宗云聞杭州楊梅甚佳卿曽食<lb/>
　否公云舊亦曽食然中國甘珍亦自不少逺方之物<lb/>
　一有供奉便成勞弊如漢唐荔枝是也神宗云誠然<lb/>
公臨藩政事詳盡官屬人人得盡其所長毎議事使逐<lb/>
　人各道所見公然後參酌從長施行如有未盡更為<lb/>
　條陳屬官多云乞相公台㫖公曰某指揮不難恐有<lb/>
　差誤諸公不肯言致誤施行不若先盡諸公所見然<lb/>
　後某參酌也<hi>並出韓莊敏公遺事</hi>
<pb n="KR3j0182_WYG_025-4a"/>
或問為政如何謝子曰吾為縣立信以示之始時事煩<lb/>
　吾信既立今則簡矣凡事皆與之議而處其方只如<lb/>
　理債則先約之息不得過本不及本則計日月償之<lb/>
　又為之期期至而不還治其罪息過本則不理凡胥<lb/>
　吏禀吾約束者中為之約而言不再期既至而事未<lb/>
　集治其罪不復縦凡此皆所以示吾信又問處事何<lb/>
　以得其要謝曰試舉一端只如繳引勾到人便令於<lb/>
　引上三項開說某人是陳狀某人是被論某人是證<lb/>
<pb n="KR3j0182_WYG_025-4b"/>
　見即時便見得事因問當不用便看元詞<lb/>
萬事真實有命人力計較不得吾平生未嘗干人在書<lb/>
　局亦不謁執政或勸之吾對曰他安能陶鑄我自有<lb/>
　命在若信不及風吹草動便生恐懼憂喜枉做却閑<lb/>
　工夫枉用却閑心力信得命及便養得氣不折挫<hi>已上</hi>
　<hi>出上蔡語録</hi>
或問臺諌官如何作曰剥之彖曰不利有攸往小人長<lb/>
　也順而止之觀象也君子尚消息盈虗天行也夫君<lb/>
<pb n="KR3j0182_WYG_025-5a"/>
　子之於小人方其進也不可以驟去觀剥之象斯可<lb/>
　見矣剥坤下而艮上坤順也艮止也此天理之不可<lb/>
　易者也順而止之其漸而非暴之謂乎隂陽之氣消<lb/>
　息盈虚必以其漸君子所尚蓋在於此<lb/>
因言人君喻臺諫言事若事當言可以言否曰英宗朝<lb/>
　傅欽之奏劄子上不從因曰臺諫有合理㑹事却不<lb/>
　理㑹欽之曰不知方今合理會者是何事上曰何不<lb/>
　言蔡襄欽之云若襄有罪陛下何不自朝廷意正典<lb/>
<pb n="KR3j0182_WYG_025-5b"/>
　刑責之安用臣等言上曰欲使臺諫言其罪以公議<lb/>
　出之欽之云若付之公議臣但見蔡襄辦山陵事有<lb/>
　功不見其罪臣身為諫官使臣受㫖言事臣不敢<lb/>
為政要得厲威嚴使事事齊整甚易但失於不寛便不<lb/>
　是古人作處孔子言居上不寛吾何以觀之哉又曰<lb/>
　寛則得衆若使寛非常道聖人不只如此說了今人<lb/>
　只要亊事如意故覺見寛政悶人不知權柄在手不<lb/>
　是使性氣處何嘗見百姓不畏官人但見官人多虐<lb/>
<pb n="KR3j0182_WYG_025-6a"/>
　百姓耳然寛亦須有制始得若百事不管唯務寛大<lb/>
　則胥吏舞文弄法不成官府須要權常在已操縱予<lb/>
　奪捴不由人儘寛不妨伯淳作縣常於坐右書視民<lb/>
　如傷四字云某毎日常有愧於此觀其用心應是不<lb/>
　錯決撻了人古人於民若保赤子為其無知也常以<lb/>
　無知恕之則雖有可怒之事亦無所施其怒無知則<lb/>
　固不察利害所在敎之趣利避害全在保者今赤子<lb/>
　若無人保則雖有坑穽在前蹈之而不知故凡事疑<lb/>
<pb n="KR3j0182_WYG_025-6b"/>
　有後害而民所見未到者當與他做主始得州縣近<lb/>
　令勸誘冨民買鹽勸誘即須有買者但異時令百姓<lb/>
　買鹽其初亦令勸誘百姓名一入官以後便不可脫<lb/>
　為民父母豈可暫時罔之使之終身受其害<lb/>
徐師川歸洪州欲不復來先生問之曰公免得仕宦否<lb/>
　若端的有以自贍不必復來固好第亦須着仕宦如<lb/>
　何師川曰亦以免仕宦未得曰如此則當復來供職<lb/>
　仕宦處處一般既免未得須復為他官逃此之彼彼<lb/>
<pb n="KR3j0182_WYG_025-7a"/>
　亦冝有不安處是無地可以自容也師川曰來此復<lb/>
　為人所羅織䧟於禍柰何曰顧吾所自為者如何耳<lb/>
　茍自為者皆合道理而無愧然而不能免者命也不<lb/>
　以道理為可慿依而徒懼其不免則無義無命矣師<lb/>
　川曰極是亦待來此若做不得去之未為晚又言人<lb/>
　只為不知命故纔有些事便自勞攘若知得徹便於<lb/>
　事無不安孔子曰天生徳於予桓魋其如予何固嘗<lb/>
　解云使孔子不免於桓魋之難是亦天也桓魋其如<lb/>
<pb n="KR3j0182_WYG_025-7b"/>
　何哉蓋聖人知命如此夫冨貴死生人無與焉何尤<lb/>
　人之有孟子分明為臧倉所毁不遇魯侯而以為不<lb/>
　遇非臧倉之力蓋知命也<lb/>
程正叔云古之學者四十而仕未仕以前二十餘年得<lb/>
　盡力於學問無他管也故人之成材可用今之士十<lb/>
　四五以上便學綴文覔官豈常有意為己之學夫以<lb/>
　不學之人一旦授之官而使之事君長民治事冝其<lb/>
　效不如古也故今之在仕路者人物多凡下不足道<lb/>
<pb n="KR3j0182_WYG_025-8a"/>
　以此<hi>已上出龜山語録</hi>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_025-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷二十五<lb/>
</p>
<p>
</p>
  </div>
<div>
                <head>仕學規範卷二十六</head>
    <p>
<pb n="KR3j0182_WYG_026-1a"/>
欽定四庫全書<lb/>
　仕學規範卷二十六　　　　宋　張鎡　撰<lb/>
　　涖官<lb/>
邵曄知廣州鑿内河以泊舟楫不為颶風所害相次陳<lb/>
　世卿代之奏乞免本州計口買鹽之害五羊之民始<lb/>
　有温衣飽食廣人歌曰邵父陳母除我二苦<hi>出玉壺清話</hi>
伯温初入仕程侍講曰凡作官雖所部公吏有罪亦當<lb/>
　立案而後決或出於怒比具案怒亦散不至倉卒傷<lb/>
<pb n="KR3j0182_WYG_026-1b"/>
　人每決人有未經杖責者冝謹之恐其或有所立也<lb/>
　伯温終身行之<lb/>
樞宻張公楶謂余曰某初官入川妻子乗驢某自控兒<lb/>
　女尚㓜共一驢䭾之近時初官非車馬僕從數十不<lb/>
　能行可歎也前輩勤儉不自侈大蓋如此因録之<lb/>
元祐初哲宗㓜冲起文潞公以平章軍國重事召程頥<lb/>
　正叔為崇政殿說書正叔以師道自居每侍上講色<lb/>
　甚莊繼以諷諫上畏之潞公對上㳟甚進士唱名侍<lb/>
<pb n="KR3j0182_WYG_026-2a"/>
　立終日上屢曰太師少休公頓首謝立不去時公年<lb/>
　九十矣或為正叔曰君之倨視潞公㳟議者為未盡<lb/>
　正叔曰潞公三朝大臣事㓜主不得不㳟吾以布衣<lb/>
　為上師𫝊其敢不自重吾與潞公所以不同也識者<lb/>
　服其言<lb/>
熈寧三年四月朝廷初行新法所遣使者皆新進少年<lb/>
　遇事風生天下騷然州縣始不可為矣康節先生閑<lb/>
　居林下門生故舊仕宦四方者皆欲投劾而歸以書<lb/>
<pb n="KR3j0182_WYG_026-2b"/>
　問康節先生康節先生答曰正賢者所當盡力之時<lb/>
　新法固嚴能寛一分則民受一分之賜矣投劾而去<lb/>
　何益<hi>已上出邵氏聞見録</hi>
范忠宣公語江民表作小官時便作取宰相時事舜居<lb/>
　歴山及得天下若固有之者養之素也<hi>出歩里客談</hi>
人有語及為政者和靖曰子張問政子曰居之無倦倦<lb/>
　最害事若能無倦推而行之為尉為邑為郡以至為<lb/>
　宰相皆可了若倦即雖居家至小事也不能了<hi>出涪陵記</hi>
<pb n="KR3j0182_WYG_026-3a"/>
　<hi>善録</hi>
士大夫若止一官之廩禄計則不知其為素飡請以驅<lb/>
　役之卒奉承之吏供帳居處詳陳悉筭則凜然如履<lb/>
　氷岌然如臨淵有媿於方寸者多矣若於奉公治民<lb/>
　之道不加思則竊人之財不足為盜矣<hi>出省心雜言</hi>
葉石林云余在許昌嵗適大水災傷京西尤甚殍自鄧<lb/>
　唐入吾境不可勝計令盡常平所儲奏乞越常制賑<lb/>
　之㡬十餘萬人稍能全活惟遺棄小兒無由皆得育<lb/>
<pb n="KR3j0182_WYG_026-3b"/>
　之一日詢左右曰人之無子者何不收以自畜乎曰<lb/>
　人固願得之但患既長或來嵗豐稔父母來識認爾<lb/>
　余為閱法則凡因災傷棄遺小兒不得復取乃知為<lb/>
　此法者亦仁人也夫彼既棄而不有則父母之恩絶<lb/>
　若人不收之其誰與活乎遂作空劵數千具載本法<lb/>
　印給内外廂界保伍凡得兒者但白明所從來書於<lb/>
　劵付之略為籍記使以時上其數給多者賞且分常<lb/>
　平餘粟貧者量授以為資事定按籍給劵凡三千八<lb/>
<pb n="KR3j0182_WYG_026-4a"/>
　百人皆奪之溝壑置之襁褓此雖細事不足道然每<lb/>
　以告臨民者恐緩急不知有此法或不能出此術也<lb/>
富韓公為樞密副使坐石守道謗自河北宣諭使還道<lb/>
　除知鄆州徙青州䜛者不已人皆為公危懼㑹河北<lb/>
　大水流民轉徙東下者六七十萬人公皆招納之勸<lb/>
　民出粟自區畫散處境内屋廬飲食醫藥纎悉無不<lb/>
　備從者如歸市有勸公非所以處疑弭謗禍且不測<lb/>
　公傲然弗顧曰吾豈以一身易此六七十萬人之命<lb/>
<pb n="KR3j0182_WYG_026-4b"/>
　哉卒行之愈力明年二土大熟始皆襁負而歸則公<lb/>
　所全活也於是雖䜛公者亦莫不畏服知不可撓而<lb/>
　疑亦因是浸釋公在政府不久而青州適當此疑每<lb/>
　見其與一所厚書云在青州二年偶能全活得數萬<lb/>
　人勝二十四考中書令逺矣張侍郎舜民常刻之石<lb/>
　余舊有其模本今亡之不復見也<hi>並出石林避暑録</hi>
呉龍圖中復性謹約詳於吏治自潭州通判代還孫文<lb/>
　懿公為中丞聞其名初不知識即薦為監察御史裏<lb/>
<pb n="KR3j0182_WYG_026-5a"/>
　行或問文懿何以不相識而薦之文懿笑曰昔人恥<lb/>
　為呈身御史吾豈薦識面臺官耶當時服其公<lb/>
真宗幸澶淵丁晉公以鄆齊濮安撫使知鄆州虜既入<lb/>
　塞河北居人驚奔渡河欲避於京東者日數千人舟<lb/>
　人邀阻不時濟丁聞之亟取獄中死囚數人以為舟<lb/>
　人悉斬於河上於是曉夕並渡不三日皆盡既渡復<lb/>
　擇民之少壯者分畫地分各執旗幟鳴金皷河上夜<lb/>
　則傳更㸃申號令連數百里虜人莫測訖師退境内<lb/>
<pb n="KR3j0182_WYG_026-5b"/>
　晏然<hi>並出石林燕語</hi>
王尚書敏仲毎事必為人求方便之道如河朔舊日北<lb/>
　使經由州郡每北使將至於民間假貸供帳之具至<lb/>
　煩擾敏仲奉使即言之朝乞令河朔人使經由處皆<lb/>
　支官錢置什物儲之别庫専待人使自此河朔無復<lb/>
　假貸之擾矣王公臨事每如此也<lb/>
吕滎陽公語人云自少官守處未嘗干人舉薦以為後<lb/>
　生之戒仲父舜從守官㑹稽人或譏其不求知者仲<lb/>
<pb n="KR3j0182_WYG_026-6a"/>
　父對詞甚好云勤於職事其他不敢不謹乃所以求<lb/>
　知也<lb/>
當官之法唯有三事曰清曰謹曰勤知此三者則知所<lb/>
　以持身矣知此三者可以保禄位可以逺恥辱可以<lb/>
　得上之知可以得下之援然世之仕者臨財當事不<lb/>
　能自克常自以為不必敗持不必敗之意則無所不<lb/>
　為矣然事常至於敗而不能自已故設心處事戒之<lb/>
　在初不可不察借使役用權智百端補治幸而得免<lb/>
<pb n="KR3j0182_WYG_026-6b"/>
　所損已多不若初不為之為愈也司馬子㣲坐忘論<lb/>
　云與其巧持於末孰若拙戒於初此天下之要言當<lb/>
　官處事之大法用力簡而見功多無如此言者人能<lb/>
　思之豈復有悔吝耶<lb/>
事君如事親事官長如事兄與同僚如家人待群吏如<lb/>
　奴僕愛百姓如妻子處官事如家事然後為能盡吾<lb/>
　之心如有毫末不至皆吾心有所未盡也故事親孝<lb/>
　故忠可移於君事兄弟故順可移於長居家理故治<lb/>
<pb n="KR3j0182_WYG_026-7a"/>
　可移於官豈有二理哉當官處事常思有以及人如<lb/>
　科率之行既不能免便就其間求所以使民省力不<lb/>
　使重為民害其益多矣不與人爭者常得利多退一<lb/>
　步者常進百步取之廉者得之常過其初約於今者<lb/>
　必有垂報於後不可不思也惟不能少自忍者必敗<lb/>
　此實未知利害之分賢愚之别也<lb/>
予嘗為泰州獄掾顔岐夾仲以書勸予治獄次第每一<lb/>
　事冩一幅相戒如夏月取罪人早間在西廊晚間在<lb/>
<pb n="KR3j0182_WYG_026-7b"/>
　東廊以避日色之類又如獄中遣人勾追之類必使<lb/>
　之畢此事不可更别遣人恐其受賂已足不肯畢事<lb/>
　也又如監司郡守嚴刻過當者須平心定氣與之委<lb/>
　曲詳盡使之相從而後已如未肯從再當如此詳之<lb/>
　其不聴者少矣<lb/>
當官之法直道為先其有未可一向直前或直前反敗<lb/>
　大事者須用馮宣徽所稱恵穆公秤停之說此非特<lb/>
　小官然也為天下國家當知之<hi>已上出吕氏童䝉訓</hi>
<pb n="KR3j0182_WYG_026-8a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_026-8b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷二十六<lb/>
</p>
<p>
</p>
  </div>
<div>
                <head>仕學規範卷二十七</head>
    <p>
<pb n="KR3j0182_WYG_027-1a"/>
欽定四庫全書<lb/>
　仕學規範卷二十七　　　　宋　張鎡　撰<lb/>
　　涖官<lb/>
劉器之謂予言當官處事須權輕重務合道理毋使偏<lb/>
　重可也夫是之謂中因言元祐間嘗謁見馮當世宣<lb/>
　徽當世言熈寧初與陳暘叔吕寶臣同任樞密暘叔<lb/>
　聦明少比遇事之來迎刄而解而吕寶臣尤善秤停<lb/>
　事每事之來必秤停輕重令得所而後已也事經寶<lb/>
<pb n="KR3j0182_WYG_027-1b"/>
　臣處者人情事理無不允當器之因極言秤停二字<lb/>
　最吾輩當今所宜致力二字不可不詳思熟講也寶<lb/>
　臣蓋恵穆公也<lb/>
黃兊剛中嘗為予言頃為縣尉每遇驗尸雖盛暑亦必<lb/>
　先飲少酒捉鼻親視人命至重不可避少臭穢使人<lb/>
　横死無所伸訴也<lb/>
前輩嘗言小人之性専務茍且明日有事今日得休且<lb/>
　休當官者不可徇其私意忽而不治諺曰勞心不如<lb/>
<pb n="KR3j0182_WYG_027-2a"/>
　勞力此實要言也<lb/>
當官既自廉潔又須闗防小人如文字歴引之類皆須<lb/>
　明白以防中傷不可不至謹不可不詳知也<lb/>
前輩嘗言吏人不怕嚴只怕讀蓋當官者詳讀公案則<lb/>
　情偽自見不待嚴明也<lb/>
當官者凡異色人皆不冝與之相接巫祝尼媪之類尤<lb/>
　冝疎絶要以清心省事為本<lb/>
後生少年乍到官守多為猾吏所餌不自省察所得毫<lb/>
<pb n="KR3j0182_WYG_027-2b"/>
　末而一任之間不復舉動大抵作官嗜利得甚少而<lb/>
　吏人所盜不貲矣以此被重譴良可惜也<lb/>
當官者先以暴怒為戒事有不可當詳處之必無不中<lb/>
　若先暴怒只能自害豈能害人前輩嘗言凡事只怕<lb/>
　待待者詳處之謂也蓋詳處之則思慮自出人不能<lb/>
　中傷也<lb/>
嘗見前輩作州縣或獄官每一公事難決者必沉思静<lb/>
　慮累日忽然若有得者則是非判矣是道也惟不茍<lb/>
<pb n="KR3j0182_WYG_027-3a"/>
　者能之<lb/>
處事者不以聦明為先而以盡心為急不以集事為急<lb/>
　而以方便為上<lb/>
當官處事務合人情忠恕違道不逺觀於己而得之未<lb/>
　有舍此二字而能有濟者也嘗有人作郡守延一術<lb/>
　士同處書室後術士以公事干之大怒叱下竟致之<lb/>
　理杖脊編重招延此人已是犯義既與之稔熟而干<lb/>
　以公事亦人常情也不従之足矣而治之如此之峻<lb/>
<pb n="KR3j0182_WYG_027-3b"/>
　殆似絶滅人理<lb/>
當官大要直不犯禍和不害義在人消詳斟酌之爾然<lb/>
　求合於道理本非私心専為己也<lb/>
當官處事但務着實如塗擦文書追改日月重易押字<lb/>
　萬一敗露得罪反重亦非所以養誠心事君不欺之<lb/>
　道也百種姦偽不如一實反覆變詐不如謹始防人<lb/>
　疑衆不如自謹智數周密不如省事不易之道也事<lb/>
　有當死不死其詬有甚於死者後亦未必免死當去<lb/>
<pb n="KR3j0182_WYG_027-4a"/>
　不去其禍有甚於去者後亦未必得安世人至此多<lb/>
　惑亂失常皆不知輕重義命之分也此理非平居熟<lb/>
　講臨事必不能自立不可不預思古之欲委質事人<lb/>
　其父兄日夜先以此敎之矣中材以下豈臨事一朝<lb/>
　一夕所能至哉敎之有素其心安焉所謂有所養也<lb/>
忍之一事衆妙之門當官處事尤是先務若能清謹勤<lb/>
　之外更行一忍何事不辦書曰必有忍其乃有濟此<lb/>
　處事之本也諺有之曰忍事敵災星少陵詩云忍過<lb/>
<pb n="KR3j0182_WYG_027-4b"/>
　事堪喜此皆切於事理為世大法非空言也王沂公<lb/>
　常說喫得三斗釅醋方做得宰相蓋言忍受得事也<lb/>
范侍郎育作庫務官隨行箱籠只置㕔事上以防疑謗<lb/>
　凡若此類皆守官所冝詳知也<lb/>
當官取庸錢般家錢之類多為之程而過受其直所得<lb/>
　至㣲所喪多矣亦殊不知此數亦吾分外物也<hi>已上出吕</hi>
　<hi>氏童䝉訓</hi>
唐肅待制為秦州司理參軍時有商人夜宿逆旅而同<lb/>
<pb n="KR3j0182_WYG_027-5a"/>
　宿者殺人亡去旦起視之血汙其衣為吏所執不能<lb/>
　辨明遂自誣服肅為白其寃而知州馬知節趣令具<lb/>
　獄肅固持不可後數日得真殺人者就辟本州觀察<lb/>
　推官<lb/>
杜衍丞相作河東提刑時上黨民有繼母為人所殺或<lb/>
　告民殺之不勝楚掠遂自誣服獄既具衍疑非實未<lb/>
　論決間果得真殺人者<lb/>
孫沔副樞為趙州司理參軍時盜發屬縣為捕者所迫<lb/>
<pb n="KR3j0182_WYG_027-5b"/>
　乃棄其刀兵并所盜贓於民家後即其家得㑹飲者<lb/>
　十六人適如其數捕繫縣獄掠使服罪法皆當死以<lb/>
　具獄上沔疑其枉而留訊之州將怒然終不敢決未<lb/>
　㡬得真盜州將反喜謂沔曰㣲子吾得自脫耶<lb/>
范正辭郎中為江南轉運副使時饒州有群盜劫冨民<lb/>
　家財捕得十四人獄具當死正辭按部至饒引問察<lb/>
　其非實命徙他所訊鞫既而民有告群盜所在者令<lb/>
　監軍王愿掩捕愿未行而盜遁去正辭親出郭追獲<lb/>
<pb n="KR3j0182_WYG_027-6a"/>
　之皆伏法而十四人得釋<lb/>
趙稹少師為益州路轉運使時卭州蒲江縣捕劫盜不<lb/>
　得而官司反繫平民數十人楚掠强服且合其辭若<lb/>
　無可疑者稹適行部意其有寃乃馳入縣獄盡得其<lb/>
　寃狀釋出之<lb/>
薛向樞密提㸃河北刑獄時深州武強縣有強殺人而<lb/>
　奪其財尉以失盜為負捕平人掠服之置贓於外以<lb/>
　符其語向得而疑之親引問直其寃免死者六人正<lb/>
<pb n="KR3j0182_WYG_027-6b"/>
　其尉故入之罪<lb/>
宣歙間有強盜夜殺一行旅棄尸道上携其首去將曉<lb/>
　一人繼至而踐其血亟走避之尋被追捕繫獄半年<lb/>
　不決者有司欲得首結案乃嚴督里胥遍行搜索㑹<lb/>
　一丐者病卧窑中即斬以應命囚亦久厭考掠遂伏<lb/>
　誅後半年強盜始敗于儀真獄成驗所斬首乃瘞于<lb/>
　歙縣界彼里胥之濫殺與平民之枉死皆縁有司急<lb/>
　於得首以結案也然則追責贓證可不審謹乎<lb/>
<pb n="KR3j0182_WYG_027-7a"/>
王利郎中通判滄州時閱具獄有群盜當就死利察其<lb/>
　氣貌非作惡者密訊之頗得其寃狀乃留不決且索<lb/>
　境内後數日盡獲真盜頼免者七人<lb/>
余良肱大卿初為荆南司理參軍有捕得殺人者既自<lb/>
　誣服良肱獨以驗其尸與所用刄疑之曰豈有刄盈<lb/>
　尺而傷不及寸白請詳捕果獲真殺人者<lb/>
張堯佐宣徽初為筠州推官時吉州有道士與商人偕<lb/>
　行夜宿郵舍飲而商人暴卒道士惶恐遁去為邏者<lb/>
<pb n="KR3j0182_WYG_027-7b"/>
　所獲捕繫百餘人轉運使命堯佐覆治盡得其寃狀<lb/>
　而釋之<lb/>
強至祠部為開封府倉曹參軍時禁中露積油幕一夕<lb/>
　火主守者法皆應死至預聴讞疑火所起召幕工訊<lb/>
　之工言製幕必雜他藥相因既久得濕則燔府為上<lb/>
　聞仁宗悟曰頃真宗山陵火起油衣中其事正爾主<lb/>
　守者遂傅輕典<hi>已上出折獄龜鑑</hi>
　仕學規範卷二十七<lb/>
</p>
<p>
</p>
  </div>
<div>
                <head>仕學規範卷二十八</head>
    <p>
<pb n="KR3j0182_WYG_028-1a"/>
欽定四庫全書<lb/>
　仕學規範卷二十八　　　　宋　張鎡　撰<lb/>
　　涖官<lb/>
向敏中丞相判西京有僧暮過村舍求宿主人不許求<lb/>
　寢於門外車箱中許之是夜有盜入其家携一婦人<lb/>
　并<graphic n="KR0809" url="https://raw.githubusercontent.com/kanripo/KR-Gaiji/master/images/KR0809.png" mimeType="image/png"/>衣踰牆出僧不寐適見之自念不為主人所納<lb/>
　而強求宿明日必以此事疑我執詣縣矣因亡去夜<lb/>
　走荒草中忽墜眢井而踰牆婦人已為人所殺尸在<lb/>
<pb n="KR3j0182_WYG_028-1b"/>
　井中血汙僧衣主人蹤迹捕獲送官不堪掠治遂自<lb/>
　誣云與婦人姦誘以俱亡恐敗露因殺之投尸井中<lb/>
　不覺失脚亦墜於井贓與刀在井旁不知何人持去<lb/>
　獄成皆以為然敏中獨以贓仗不獲疑之詰問數四<lb/>
　僧但云前生負此人命無可言者固問之乃以實對<lb/>
　於是密遣吏訪其賊食於村店有嫗聞其自府中來<lb/>
　不知其吏也問曰僧某獄如何吏紿之曰昨日已笞<lb/>
　死於市矣嫗歎息曰今若獲賊如何吏曰府已悞決<lb/>
<pb n="KR3j0182_WYG_028-2a"/>
　此獄雖獲賊不敢問也嫗曰然則言之無害彼婦人<lb/>
　乃此村少年某甲所殺也吏問其人安在嫗指示其<lb/>
　舍吏往捕并獲其贓僧始得釋<lb/>
錢冶屯田為潮州海陽令時郡之大姓某氏火迹其來<lb/>
　自某家吏捕訊之某家號寃不服太守刁湛曰獄非<lb/>
　錢令不可冶問大姓得火所發牀足騐之疑里仇家<lb/>
　物因率吏入仇家取牀足合之是仇家即服曰火自<lb/>
　我出故遺其跡某家者欲自免也某家乃獲釋<lb/>
<pb n="KR3j0182_WYG_028-2b"/>
蔡髙調福州長溪尉縣媪二子漁於海而亡媪某氏為<lb/>
　仇告縣捕賊吏皆難之曰海有風波安知不水死乎<lb/>
　雖故為仇所殺若不得尸則於法不可理髙獨謂媪<lb/>
　色有寃不可不為理也乃隂察仇家得其迹與媪約<lb/>
　曰十日不得尸則為媪受捕賊之責凡宿海上七日<lb/>
　潮浮二尸至騐之皆殺也乃捕仇家伏法髙端明殿<lb/>
　學士襄之弟也<lb/>
錢惟濟留後知絳州氏有條桑者盜强奪之不能得乃<lb/>
<pb n="KR3j0182_WYG_028-3a"/>
　自斫其右臂誣以殺人官司莫能辨惟濟引問靣給<lb/>
　以食而盜以左手舉匕筯因語之曰他人行刄則上<lb/>
　重下輕今下重上輕正用左手傷右臂也誣者引服<lb/>
蘇渙郎中知衡州時耒陽民為盜所殺而盜不獲尉執<lb/>
　一人指為盜渙察而疑之問所從得曰弓手見血衣<lb/>
　草中呼其儕視之得其人以獻渙曰弓手見血衣當<lb/>
　自取之以為功尚何呼他人此必為姦訊之而服他<lb/>
　日果得真盜<lb/>
<pb n="KR3j0182_WYG_028-3b"/>
梁適丞相嘗為審刑院詳議官梓州妖人白彦歡能依<lb/>
　鬼神作法詛咒人有死者獄上請讞皆以不見傷為<lb/>
　疑適曰殺人以刄尚或可拒今以詛也其可免乎卒<lb/>
　以重辟論<lb/>
馬亮少保初以殿中丞通判常州吏有亡失官物者械<lb/>
　繫妻子干連十百人亮一切縦去許其自償所負不<lb/>
　踰月而盡輸之<lb/>
薛顔大卿知耀州有豪姓李甲者結客數十人號沒命<lb/>
<pb n="KR3j0182_WYG_028-4a"/>
　社或不如意則推一人以死鬭數年為鄉人患莫敢<lb/>
　發之顔至大索其黨㑹赦當免特放甲流海上餘悉<lb/>
　籍于軍<lb/>
范純仁丞相知河中府時録事參軍宋儋年㑹客罷以<lb/>
　疾告是夜暴卒蓋其妾與小吏為姦也純仁知其死<lb/>
　不以理遂付有司案治會儋年子以喪柩歸移文追<lb/>
　驗其尸九竅流血睛枯舌爛舉體如漆有司訊囚言<lb/>
　寘毒鼈胾在第幾廵豈有中毒而能終席耶必非實<lb/>
<pb n="KR3j0182_WYG_028-4b"/>
　情命再劾之乃因客散醉歸寘毒酒盃中而殺之此<lb/>
　蓋罪人以儋年不嗜鼈而為坐客所并且其後廵數<lb/>
　尚多欲為他日飜異逃死之計爾<lb/>
程顥察院知澤州晉城縣時有冨民張氏子其父死未<lb/>
　幾晨起有老父在門曰我汝父也來就汝居具陳其<lb/>
　由張氏子驚疑莫測相與詣縣請辨之老父曰業毉<lb/>
　逺出治疾妻生子貧不能養以與張氏某年月日某<lb/>
　人抱去某人見之顥謂曰嵗久矣爾何說之詳也老<lb/>
<pb n="KR3j0182_WYG_028-5a"/>
　父曰某歸而知之書於藥法册後因懷中取册以進<lb/>
　其記曰某年月日某人抱兒與張三翁顥問張氏子<lb/>
　爾年幾何曰三十六爾父在年幾何曰七十六謂老<lb/>
　父曰是子之生其少年四十人已謂之三翁乎老父<lb/>
　驚駭服罪<lb/>
歐陽曄都官知端州有桂陽監民爭舟相毆死獄久不<lb/>
　决曄出囚坐廷中去其桎梏而飲食之訖還于獄獨<lb/>
　留一人留者色動曄曰殺人者汝也囚不知所以然<lb/>
<pb n="KR3j0182_WYG_028-5b"/>
　曰吾視食者皆以右手持匕汝獨以左今死者傷右<lb/>
　肋此汝殺之明也囚泣曰我殺之不敢以累他人<lb/>
程顥察院初為京兆府鄠縣主簿民有借其兄宅以居<lb/>
　者發地中藏錢兄之子訴曰父所藏也令言無證左<lb/>
　何以决之顥曰此易辨耳問兄之子曰爾父藏錢幾<lb/>
　年矣曰二十年遣取千錢視之謂曰今官所鑄錢不<lb/>
　五六年則遍天下此錢皆爾父未居前數十年所鑄<lb/>
　何也其人遂服令大竒之<lb/>
<pb n="KR3j0182_WYG_028-6a"/>
彭思永侍郎為益州路轉運使時攝成都府事蜀民以<lb/>
　交子貿易多置衣帶中而盜以𤓰甲間挾刄伺便㣲<lb/>
　取之至十百而不敗民甚病之思永捕獲一人使盡<lb/>
　䟽其黨悉黥𨽻諸軍盜以衰息<lb/>
張詠尚書知江寧府有僧陳牒出慿詠據案熟視久之<lb/>
　判送司理院勘殺人賊翌日群官聚㕔不曉其故詠<lb/>
　乃召問為僧幾年對曰七年又問何故額有繫巾痕<lb/>
　即惶怖服罪蓋一民與僧同行於道中殺之取其祠<lb/>
<pb n="KR3j0182_WYG_028-6b"/>
　部戒牒自披剃為僧也<lb/>
燕肅侍郎知明州俗悍輕喜鬭肅推先毆者雖無傷必<lb/>
　加以罪後毆者非折跌支體皆貸之於是鬭者為息<lb/>
葛源郎中初以吉州太和簿攝吉水令他日令始至猾<lb/>
　吏誘民数百訟庭下設變詐以動令如此數日令厭<lb/>
　事則事常在吏矣源至立訟者兩廡下取其狀視有<lb/>
　如吏所為者使自書所訴不能書者吏受之往往不<lb/>
　能如狀窮輒曰我不知為此乃某吏敎我所為也悉<lb/>
<pb n="KR3j0182_WYG_028-7a"/>
　捕劾致之法訟以故少吏亦終不得其意<lb/>
周沆侍郎嘗為河東轉運使自慶歴以來河東行鐡錢<lb/>
　民多盜鑄吏以峻法繩之抵罪者日繁終不能禁沆<lb/>
　乃命髙估鐵價盜鑄者無利不禁自息<lb/>
胡向少卿為袁州司理參軍時有盜七人皆當死向疑<lb/>
　其有寃乃留訊之則二人者果不同謀始受其庸而<lb/>
　中道被脅以行卒得免死<lb/>
李應言諌議為侍御史時鄆州民傳妖法者其黨與凢<lb/>
<pb n="KR3j0182_WYG_028-7b"/>
　百餘人捕者欲邀功賞而誣以不軌命應言往按其<lb/>
　事止誅首謀數人餘悉全活之<lb/>
王延禧朝議初為岳州沅江令嵗饑盜起親獲十餘人<lb/>
　贓皆應死法得遷官延禧歎曰是皆良民窮而為盜<lb/>
　令既無以業之又利其死以為己功亦何忍哉諭被<lb/>
　盜者悉裁其贓盜得不死延禧王黄州孫也<hi>已上出折獄龜</hi>
　<hi>鑑</hi>
　仕學規範卷二十八<lb/>
</p>
<p>
</p>
  </div>
<div>
                <head>仕學規範卷二十九</head>
    <p>
<pb n="KR3j0182_WYG_029-1a"/>
欽定四庫全書<lb/>
　仕學規範卷二十九　　　　宋　張鎡　撰<lb/>
　　隂徳<lb/>
陳侍中堯叟為廣南西路轉運使嶺南風俗病者必禱<lb/>
　神不服藥堯叟有集驗方百本刻石桂州驛舍人頗<lb/>
　賴之又以地氣蒸暑為植柳鑿井每三二十里必置<lb/>
　亭舍什器人免渴死<lb/>
李右司濬字徳淵冀州信都人父超為禁軍卒嘗從潘<lb/>
<pb n="KR3j0182_WYG_029-1b"/>
　羙外戍主刑刀毎行刑超必徐之至羙怒解多有寛<lb/>
　釋以是全者甚衆人謂其有隂徳<lb/>
滕章敏公元發知安州侍郎韓丕旅殯于安五十年矣<lb/>
　學士鄭獬安人也既沒十年貧不克𦵏甫皆𦵏之<lb/>
吳節使居厚出知和州創將理院致醫藥使病者有歸<lb/>
　所全活甚衆其後朝廷設坊安濟大槩如居厚所建<lb/>
　立<lb/>
王朝散覿知成都府府無閑田中下之家無𦵏地多用<lb/>
<pb n="KR3j0182_WYG_029-2a"/>
　浮屠法火化覿委官録未𦵏者萬餘得官地奏為墓<lb/>
　域𦵏之<hi>並出本朝名臣傳</hi>
泉州同安主簿蕭渉二男長曰注次曰伯英府君臨終<lb/>
　之夕呼二子囑之曰昔為獄官有隂徳於人吾聞有<lb/>
　隂徳者其後必大汝等當力學圖富貴以大吾門二<lb/>
　子果皆擢進士第注今為西上閣門使廣南西路安<lb/>
　撫都監知邕州伯英秘書丞<hi>出皇朝名臣四科事實</hi>
竇禹鈞年三十未獲嗣夜夢祖父謂曰汝年過無子又<lb/>
<pb n="KR3j0182_WYG_029-2b"/>
　壽不永當早修隂徳禹鈞唯諾家僕盗用數百千錢<lb/>
　懼事發遂遁寫劵繫女臂曰賣此女以償欠公憫而<lb/>
　嫁之僕感泣歸訴前罪公置不問由是圖公像日焚<lb/>
　香以祝公年又常入佛寺得遺銀二百兩金三十兩<lb/>
　黎明復入院以伺失者果一人泣涕而至公問其故<lb/>
　曰為父犯大辟遍告諸親貸得此物用贖父罪昨暮<lb/>
　去失父不復贖矣公驗實還之更有所贈又内外姻<lb/>
　婭有喪不舉有女不嫁者公一切周旋嵗之所入除<lb/>
<pb n="KR3j0182_WYG_029-3a"/>
　伏臘供給外皆以周急家尚儉素建書院四十間聚<lb/>
　書萬卷延文行師儒有志於學者聼其自至是以由<lb/>
　公門而貴者前後接武公厯官至左諫議大夫致仕<lb/>
　義風家法實一時摽凖生五子並登第儀禮部尚書<lb/>
　儼禮部侍郎侃左補闕偁參知政事僖起居郎公一<lb/>
　夕復夢祖父謂曰陰陽之理大抵無異善惡之報或<lb/>
　在見世或在來世無可疑者汝本無子又降年不永<lb/>
　以隂徳故天延汝壽三紀賜汝五子貴顯壽終當為<lb/>
<pb n="KR3j0182_WYG_029-3b"/>
　洞天真人公益進修年八十二沐浴别親舊談笑而<lb/>
　逝<lb/>
曹冀王彬前後受命征伐凡降四國江南西川廣南湖<lb/>
　南也嘗曰自吾為將殺人多矣未嘗以私喜怒輒戮<lb/>
　一人功名顯著為諸將之首諸子皆賢瑋琮璨繼領<lb/>
　旄鉞其後少子玘追封王爵實生光顯慈聖太后輔<lb/>
　佐仁宗母儀累朝聖功仁徳天下懷慕以至濟隂王<lb/>
　生享王爵子孫昌盛近世無比非元功隂徳享報深<lb/>
<pb n="KR3j0182_WYG_029-4a"/>
　厚何以及此<lb/>
查道淳化中赴舉乏資用干諸親舊得數萬緡偶於旅<lb/>
　次見一女子甚端麗詢之故人之女也道乃傾囊擇<lb/>
　謹厚婿嫁之是嵗道雖罷舉次年登科其後位至侍<lb/>
　從<hi>已上出皇朝類苑</hi>
参政吳文肅公初與鄉人王彭年善稱道其能為致名<lb/>
　宦彭年客死于京師公使長子主喪事周恤其家嫁<lb/>
　其二女焉及他姻族有不能自存者為畢嫁娶又以<lb/>
<pb n="KR3j0182_WYG_029-4b"/>
　錢二千萬買田北海號曰義荘以賙親戚朋友貧乏<lb/>
　者終之日家無餘財諸子無宅以居烏乎可謂篤義<lb/>
　君子矣<lb/>
翰林學士曽文昭公肇元祐士大夫再以赦甄叙或復<lb/>
　舊職典方靣公奏生者蒙恩已厚矣唯是逰魂枯骴<lb/>
　未被聖澤請如冦凖曹利用故亊還其所奪官職及<lb/>
　本家恩澤又乞如祖宗朝每大赦後置看詳編配罪<lb/>
　人一司命官典領使流竄廢錮之人均被恩施皆見<lb/>
<pb n="KR3j0182_WYG_029-5a"/>
　納用<hi>並出皇朝名臣言行録</hi>
秀州教學老生姓張名某學業不甚精頗有信行里人<lb/>
　服之忽有一商旅途中抱疾甚困憊投宿于張生張<lb/>
　詢其來但能言其名氏鄉里云聞君信義餘已不能<lb/>
　言而斃張閲其行装有金十兩乃遣人召其妻孥護<lb/>
　尸持金而歸後生子師中一舉擢進士第登朝𢃄舘<lb/>
　職為京西漕使尚書工部郎中卒官噫不欺心隠財<lb/>
　享報如此<hi>出王氏談淵</hi>
<pb n="KR3j0182_WYG_029-5b"/>
閩人生子多者至第四子則率皆不舉為其貲産不足<lb/>
　以贍也若女則不待三徃徃臨蓐以器貯水纔産即<lb/>
　溺之謂之洗兒建劒尤甚四明俞偉仲寛宰劒之順<lb/>
　昌作戒殺子文召諸鄉父老為人所信服者列坐廡<lb/>
　下以俸置醪醴親酌而侑之出其文使歸諭勸其鄉<lb/>
　人無得殺子嵗月間活者以千計故生子多以俞為<lb/>
　小字轉運判官曹輔上其亊朝廷嘉之就改仲寛一<lb/>
　官仍令再任復為立法推其一路後予奉使於閩與<lb/>
<pb n="KR3j0182_WYG_029-6a"/>
　仲寛為婚家法當避仲寛罷去予嘗至其邑聞仲寛<lb/>
　因被差他郡還邑有小兒數百迎於郊雖古循吏蓋<lb/>
　未之有也<lb/>
鄭屯田建中其先本雍人五季時徙家安陸貲鏹鉅萬<lb/>
　城中居人多舍客也每大雨過則載瓦以行問有屋<lb/>
　漏則補之若舍客自為之屋亦為繕補又隆冬苦寒<lb/>
　蠲舍緡仍月屯田公晚得一子即侍郎公紓也登進<lb/>
　士第官至祠曹前行職為理寺少列侍郎有五子長<lb/>
<pb n="KR3j0182_WYG_029-6b"/>
　曰獮中皇祐元年第至朝奉大夫次即侍讀父毅夫<lb/>
　也皇祐五年魁天下士三子與孫皆任以官不繇選<lb/>
　調世禄不絶隂施之報蓋不誣矣<hi>並出麈史</hi>
天聖中張文節在政府國封嵗時入見時荘獻母儀天<lb/>
　下見其二侍婢老且陋怪其過自貶約對以丞相不<lb/>
　許市妙年者因勅國封宻市二少年女奴或丞相問<lb/>
　但言吾意國封遂買二人首飾服用無慮三十餘萬<lb/>
　一日文節歸第二婢拜于庭文節詢其所自國封具<lb/>
<pb n="KR3j0182_WYG_029-7a"/>
　以告從容指旁侍二嫗謂夫人曰此二嫗乃夫人昔<lb/>
　日之媵也今出之亦無所歸固當終身于此耳若二<lb/>
　姝齒未踰笄將嫁少年子向去之事固不可知若令<lb/>
　守一老翁甚無謂也雖然太后聖慈垂慜然某之志<lb/>
　豈可渝也他日入見宜以此懇敷奏遽召宅老呼二<lb/>
　婢之父兄對之折劵并衣着首飾與之俾為嫁資謂<lb/>
　曰若更復顧予人必當送府劾罪<lb/>
河東人衆而地狹民家有喪事雖至親悉燔爇取骨燼<lb/>
<pb n="KR3j0182_WYG_029-7b"/>
　寄僧舍中以至積乆弃捐乃已習以為俗韓稚珪鎮<lb/>
　并州以官鏹市田數頃俾州民骨肉之亡者有安𦵏<lb/>
　之地<hi>並出卷遊雜録</hi>
魏泰云余為兒童時嘗聞祖母集慶郡夫人言江南有<lb/>
　國日有縣令鍾離君與鄰縣令許君結姻鍾離女將<lb/>
　出適買一婢以從嫁一日其婢執箕箒治地至堂前<lb/>
　熟視之地之窊處惻然泣下鍾離君適見怪問之婢<lb/>
　泣曰㓜時我家父於此穴地為毬窩道我戱劇嵗乆<lb/>
<pb n="KR3j0182_WYG_029-8a"/>
　矣而窊處未改也鍾離君驚曰而父何人婢曰我父<lb/>
　乃兩政前縣令也身死家破我遂落民間而更賣為<lb/>
　婢鍾離君遽呼牙儈問之復質于老吏具得其實是<lb/>
　時許令子納采有日鍾離君遽以書抵許令而止其<lb/>
　子且曰吾買婢得前令之女吾特怜而悲之義不可<lb/>
　乆辱當輟吾女之奩篚先求婿以嫁前令之女也更<lb/>
　俟一年别為吾女營辦嫁資以歸君子可乎許君答<lb/>
　書蘧伯玉耻獨為君子君何自專仁義願以前人之<lb/>
<pb n="KR3j0182_WYG_029-8b"/>
　女配吾子然後君别求良奥以嫁君女於是前令之<lb/>
　女卒歸許氏祖母語畢歎曰此等事前輩之所常行<lb/>
　今則不復見矣余時尚㓜恨不記二令之名姑書其<lb/>
　事亦足以激天下之義夫<lb/>
范文正公守邠州暇帥僚屬豋樓置酒未舉觴見衰絰<lb/>
　數人營理喪具者公亟令詢之乃寄居士人卒於邠<lb/>
　將出殯近郊賵歛棺槨皆所未具公憮然即徹宴席<lb/>
　厚賙給之使畢其事坐客感歎有泣下者<hi>並出東軒筆録</hi>
<pb n="KR3j0182_WYG_029-9a"/>
河東先生柳仲塗少時縱飲酒肆坐側有書生接語乃<lb/>
　以貧未能𦵏其父母將謁魏守王公裕求資以辦事<lb/>
　先生問費㡬何曰得錢一十萬可矣先生曰子姑就<lb/>
　舍吾且為子謀之罄其貲得白金百兩錢數萬以遺<lb/>
　之議者以郭代公之義不能逺過<hi>出澠水燕談</hi>
曽魯公公亮布衣時遊京師舍於市一夕聞旁舍泣聲<lb/>
　悲甚詰朝過而問焉旁舍生顧視左右欷歔乆之曰<lb/>
　僕頃官于某所因某事負官錢若干吏督之急無以<lb/>
<pb n="KR3j0182_WYG_029-9b"/>
　償之乃以其女鬻於商人得其直四十萬錢今去有<lb/>
　日此所以泣之悲也公曰謹勿與商人吾欲售之旁<lb/>
　舍生曰業已書券取直不可追矣公曰苐償其直索<lb/>
　其劵而火之彼不可則恐之曰吾將訟于官旁舍生<lb/>
　然之公即與四十萬錢約曰後三日中以其女來吾<lb/>
　且登舟俟若於水門之外旁舍生見商人如公指商<lb/>
　人果不敢爭至期而徃則公之舟無有也詢旁舟之<lb/>
　人乃知公去已三日矣其女後為士君子配<hi>出曽魯公軼事</hi>
<pb n="KR3j0182_WYG_029-10a"/>
吕文仲歙人為中丞有隂徳咸平中鞠曹南猾民趙諫<lb/>
　諌豪於財結士大夫根蔕特固忽御寶封軒裳姓名<lb/>
　七十餘輩自中降出皆昔委諫營産買妾者悉令窮<lb/>
　治文仲從容奏曰更請察其為人密籍姓名候舉選<lb/>
　對敡之日斥之未晚真宗從之<hi>出玉壺清話</hi>
　<lb/>
　<lb/>
　<lb/>
<pb n="KR3j0182_WYG_029-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷二十九<lb/>
</p>
<p>
</p>
  </div>
<div>
                <head>仕學規範卷三十</head>
    <p>
<pb n="KR3j0182_WYG_030-1a"/>
欽定四庫全書<lb/>
　仕學規範卷三十　　　　　宋　張鎡　撰<lb/>
　　隂徳<lb/>
李丞相沆有長者譽一旦僕逋宅金數十千忽一夕遁<lb/>
　去有女將十嵗美姿格自為一劵繫於帶願賣於宅<lb/>
　以償焉丞相大惻之祝夫人曰願如己子育於室訓<lb/>
　教婦徳俟長成求夫嫁之至請夫人親結縭以主其<lb/>
　婚然而務在明潔夫人如所誨及笄擇一婿亦頗良<lb/>
<pb n="KR3j0182_WYG_030-1b"/>
　具奩幣歸之女範果堅白其二親後歸舊京聞之感<lb/>
　刻心骨丞相病夫婦刲股為羮饋之至薨衰絰三年<lb/>
　<hi>出湘山野録</hi>
許昌士人張孝基娶同里富人女富人只一子不肖斥<lb/>
　逐之富人病且死盡以家財付孝基與治後事如禮<lb/>
　乆之其子丐於塗孝基見之惻然謂曰汝能灌園乎<lb/>
　荅曰如得灌園以就食何幸孝基使灌園其子稍自<lb/>
　力孝基怪之復謂曰汝能管庫乎答曰得灌園已出<lb/>
<pb n="KR3j0182_WYG_030-2a"/>
　望外况管庫乂何幸也孝基使管庫其子頗馴謹無<lb/>
　他過孝基徐察之知其能自新不復有故態遂以其<lb/>
　父所委財産歸之其子自此治家勵操為鄉閭善士<lb/>
　不數年孝基卒其友數輩游嵩山忽見旌幢騶御滿<lb/>
　野如守土大臣竊視專車者乃孝基也驚喜前揖詢<lb/>
　其所以致此孝基曰吾以還財之事上帝命主此山<lb/>
　言訖不見<hi>出泊宅編</hi>
王晉公祜事太祖為知制誥太祖遣使魏州以便宜付<lb/>
<pb n="KR3j0182_WYG_030-2b"/>
　告之曰使還與卿王溥官職時溥為相也蓋魏州節<lb/>
　度使符彦卿太宗夫人之父有飛語聞于上祜徃别<lb/>
　太宗於晉邸太宗却左右欲與之言祜徑趨出祜至<lb/>
　魏得彦卿家僮二人挾勢恣横以便宜决配而已及<lb/>
　還朝太祖問曰汝敢保符彦卿無異意乎祜曰臣與<lb/>
　符彦卿家各百口願以臣之家保符彦卿家又曰五<lb/>
　代之君多因猜忌殺無辜故享國不長願陛下以為<lb/>
　戒帝怒其語直貶䕶國軍行軍司馬華州安置七年<lb/>
<pb n="KR3j0182_WYG_030-3a"/>
　不召太宗即位謂輔臣曰王祜文章之外别有清節<lb/>
　朕所自知以兵部侍郎召不及見而薨初祜赴貶時<lb/>
　親朋送於都門外謂祜曰意公作王溥官職矣祜笑<lb/>
　曰某不做兒子二郎者須做二郎乃文正公旦也祜<lb/>
　素知其必貴手植三槐于庭曰吾子孫必有為三公<lb/>
　者已而果然天下謂之三槐王氏云<hi>出邵氏聞見録</hi>
陳元植者粗有家道好行隂隲至禽䖝皆蒙其惠將食<lb/>
　則百鳥飛鳴於坐隅凡十年餘一夕夣緋衣人謂之<lb/>
<pb n="KR3j0182_WYG_030-3b"/>
　曰爾有隂徳及於一切然壽命短促以此當延宜勉<lb/>
　為之後果至九十九嵗曾無疾苦<hi>出古今類事</hi>
僕射王公至道初為譙幕因按逃田時饑而流亡者數<lb/>
　千家公力謀安集上䟽論列乞貸以種粒牛糧朝廷<lb/>
　皆從之一夕次蒙城驛夢空中有紫綬象笏者以一<lb/>
　緑衣童子遺公曰上帝嘉汝有愛民深心故以此為<lb/>
　宰相子後果生一男公亦拜相信造物賞善之速如<lb/>
　此<lb/>
<pb n="KR3j0182_WYG_030-4a"/>
乖崖公鎮蜀時夢謁紫府真君接語未乆吏忽報云請<lb/>
　到西門黄兼濟承事黄幅巾道服真君降階迎接甚<lb/>
　謹且揖乖崖坐黄之下詢顧詳款似有欽嘆之意公<lb/>
　翊日命吏請黄君戒令止以常服來比至一如夢中<lb/>
　所見遂以告之且問黄有何隂徳蒙真君禮遇如此<lb/>
　黄曰無他長但每嵗禾麥熟時以三萬緡收糴民或<lb/>
　艱食即以元糴㪷斛不増價糶之在兼濟初無損於<lb/>
　小民則頗有所補乖崖嘆曰此公所以居詠上也命<lb/>
<pb n="KR3j0182_WYG_030-4b"/>
　二吏掖持黄坐索公裳拜之<lb/>
程仁霸攝本州録參眉山有盜蘆菔根者所持刃誤傷<lb/>
　主人尉幸賞以刼聞獄掾受賕掠成之公知其寃謂<lb/>
　盜曰盍訴寃吾為直之盜果稱寃遂移獄公直其事<lb/>
　而尉掾爭不已復移獄竟論殺盜公因罷歸掾尉皆<lb/>
　暴死後三十餘年晝日見盜拜庭下曰尉掾未伏待<lb/>
　公而决前此地府欲召公暫對我叩頭爭之曰不可<lb/>
　以我故驚公今公壽已盡我為公荷擔而徃暫對即<lb/>
<pb n="KR3j0182_WYG_030-5a"/>
　生人天子孫壽禄朱紫滿門矣公沐浴衣冠就寝而<lb/>
　卒東坡㓜時聞此言已而其外祖父壽九十舅氏貴<lb/>
　顯壽八十五曽孫皆仕有聲同時為監司者三人元<lb/>
　孫官學益盛而掾尉之子孫微矣或謂盜徳公之深<lb/>
　不忍煩公暫對則可矣而獄乆不决豈主者惡之亦<lb/>
　因以苦掾尉歟希賞而害人者不可不戒<lb/>
錢公若水為同州推官有富民走失一小女奴莫知所<lb/>
　在父母以訴州委録參鞫之其録參舊有求於富民<lb/>
<pb n="KR3j0182_WYG_030-5b"/>
　不獲遂劾其父子共殺女奴投尸水中法外凌窘不<lb/>
　勝其苦遂自誣伏獄具上于州州委官審覆亦無反<lb/>
　異獨若水遅疑録參詣㕔詬罵曰豈公受富民錢故<lb/>
　求出之乎若水但笑曰今數人當死安可不容某熟<lb/>
　察又越旬不决知州亦有語若水終不奪上下皆怪<lb/>
　訝一日若水詣知州屏人告曰曏某所以遲留此獄<lb/>
　者蓋慮其寃嘗以家財訪求女奴今得之矣知州驚<lb/>
　曰女奴安在若水歸使人密送女奴於知州所知州<lb/>
<pb n="KR3j0182_WYG_030-6a"/>
　垂簾呼其父母謂曰汝女今至還識之否曰安有不<lb/>
　識即揭簾推出父母喜曰是也於是引出富民釋之<lb/>
　富民號泣謝曰非使君某一旦遂至滅門知州曰此<lb/>
　乃推官非我也富民急詣推官求謝若水閉門不納<lb/>
　富民遶垣而哭歸傾家財飯萬僧以為若水壽知州<lb/>
　欲以其事聞若水不可某初心止欲㧞寃非敢希賞<lb/>
　萬一敷奏在某固好於録參却如何知州益加敬重<lb/>
　未㡬太宗聞之驟加進擢自幕職不半年知制誥又<lb/>
<pb n="KR3j0182_WYG_030-6b"/>
　二年為樞宻時李繼隆與轉運使盧之翰有隙欲䧟<lb/>
　之罪乃檄之云八月當出師可速辦芻粟旣而又檄<lb/>
　云八月不利當以十月乆之又檄云賊將入塞兵以<lb/>
　時進芻粟即日取辦時芻粟已散倉卒不可集繼隆<lb/>
　遂劾奏于朝太宗大怒立命中使乗騎取三運使首<lb/>
　玉色甚厲無一敢言若水從容曰候事状明白誅之<lb/>
　未晚上意亦悟止黜為副使既而虜入塞事皆虛繼<lb/>
　隆坐是罷其招討嗚呼錢公用心如此過人逺甚然<lb/>
<pb n="KR3j0182_WYG_030-7a"/>
　則録參與夫招討者誠何心哉<lb/>
陳公洎為開封功曹時章憲太后臨朝族人杖殺一卒<lb/>
　公當驗尸太后遣中使十數輩諭㫖吏惶懼欲以病<lb/>
　死聞洎獨正色曰彼實寃死待我而伸奈何懼罪而<lb/>
　驗不以實乎爾曹但勿預吾當任咎乃手自為牘以<lb/>
　白府尹程琳大喜曰官人用心如此前程非琳所及<lb/>
　亟索馬入奏雖大忤㫖而公論歸之既而太后原其<lb/>
　族人公亦不及罪自此遂顯名不數年厯官臺省終<lb/>
<pb n="KR3j0182_WYG_030-7b"/>
　于三司副使其孫傳道履常皆以詞學為一時聞人<lb/>
　蓋隂徳之報也今之士大夫多不盡意於此而致死<lb/>
　者寃不得伸亦豈能無累<lb/>
兩浙田税畝三斗錢氏國除朝廷遣王方䞇均兩浙雜<lb/>
　税方䞇悉令畝出一斗使還責擅減税方䞇謂畆税<lb/>
　一斗天下之通法兩浙既已為王民豈當循偽國之<lb/>
　法上從其説至今畝税一斗者自方䞇始唯江南福<lb/>
　建猶舊額蓋當時無人論列遂為永式方䞇尋除右<lb/>
<pb n="KR3j0182_WYG_030-8a"/>
　司諫終于京東轉運使有五子臯准覃鞏罕准之子<lb/>
　珪為宰相其他亦多顯者豈非惠民之報歟<lb/>
王清化修西太一宫有古塜在其北欲毁之一道士再<lb/>
　三乞不毁清化遂止是夕其道士夢一大官召謝之<lb/>
　人有平夷塜墓以廣園宅者豈獨無禍<lb/>
大觀中有士入於京師買靴者忽見其父𦵏時一靴在<lb/>
　焉詰之鋪翁云官員携來修俟其復至可問也有頃<lb/>
　其人果來乃士人之父拜之不顧但取靴乗馬而去<lb/>
<pb n="KR3j0182_WYG_030-8b"/>
　士人追隨約二三里度力不可及乃呼曰生為父子<lb/>
　何無一言見教其父曰爾可學鎮江太守葛蘩士人<lb/>
　者遂徃謁之備言其事因問蘩何以為幽㝠所重蘩<lb/>
　對曰予始者日行一利人事嗣後或二或三或數四<lb/>
　或十今四十餘年未嘗少廢又問何以為利人事蘩<lb/>
　指座間踏子曰此物置之不正則蹙人足予為正之<lb/>
　若人渴予與盃水皆利人之亊也但隨其事而利之<lb/>
　上自卿相下至乞丐皆可以行唯在乎常乆而已後<lb/>
<pb n="KR3j0182_WYG_030-9a"/>
　有異僧見蘩在淨土境中蓋其能以利人為念則日<lb/>
　用無非利人事矣<lb/>
有二士大夫以前程祈夢於京師二相公廟一人夢持<lb/>
　簿者以簿示之云此乃公同行前程也視之自小官<lb/>
　排至宰相仍有以朱勾之者問曰勾之者何也曰此<lb/>
　人愛財不義陽間取此一項故此間勾此一項若急<lb/>
　改過尚可至監司其人聞之更不敢妄取後果至監<lb/>
　司<lb/>
<pb n="KR3j0182_WYG_030-9b"/>
臨南海郡嘗有太守見配至崖州人例止以三百為率<lb/>
　過其數則投先到者於海中乃奏白於朝曰朝廷所<lb/>
　以不殺而宥之逺方者欲生全之也今推之於海是<lb/>
　復殺之不若量移先到者入内地以彰朝廷寛仁之<lb/>
　徳蒙可其奏後生還者莫知其數太守素無子一日<lb/>
　設香案作拜若取物而置於懷中者凡五次人問之<lb/>
　曰天帝以我活人之功賜我五男子後果生五子皆<lb/>
　登第豈非仁人之言其利愽造物者亦厚其報歟<lb/>
<pb n="KR3j0182_WYG_030-10a"/>
有日者苦於貧窮問計於一得道者答云汝向日月邊<lb/>
　去日者思之乃明字遂徃明州其術盛行後復見得<lb/>
　道者問其故答云汝前世於彼開井故也是知衣食<lb/>
　有地皆前生所種之徳故今生受之况所積之徳有<lb/>
　過於開井者耶<lb/>
一獄官冬夜苦寒欲就寝其妻正色責之曰爾暖衣飽<lb/>
　食畏寒不出獄中罪人當如何其夫大感悟自此常<lb/>
　留意獄訟此婦人本娼女未有所生一夜夢神人以<lb/>
<pb n="KR3j0182_WYG_030-10b"/>
　緑衣槐簡付之後生一子登第<lb/>
昔太學二士人同年月日時生又同年發解過省二人<lb/>
　約受相近差遣庻彼此得知災福故一人受鄂州教<lb/>
　授一人受黄州教授未㡬黄州教授者死鄂州教授<lb/>
　為治後事於柩前祝曰我與公生年月日時同出處<lb/>
　又同公先捨我去使我今即死已後公七日矣若有<lb/>
　靈宜託夢以告其夜果夢告云我生於富貴已享用<lb/>
　過當故死公生於寒微未曽享用故活以此知人之<lb/>
<pb n="KR3j0182_WYG_030-11a"/>
　享用亦不可太過後鄂州教授厯官至典郡豈非聞<lb/>
　此警悟恐懼修省而然耶<hi>已上出樂善録</hi>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_030-11b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷三十<lb/>
</p>
<p>
</p>
  </div>
<div>
                <head>仕學規範卷三十一</head>
    <p>
<pb n="KR3j0182_WYG_031-1a"/>
欽定四庫全書<lb/>
　仕學規範卷三十一　　　　宋　張鎡　撰<lb/>
　　隂徳<lb/>
林積南劔人少時入京師至蔡州息旅邸既臥覺床第<lb/>
　間有物逆其背揭蓆視之見一錦囊實以北珠數百<lb/>
　顆明日詢主人曰前夕何人宿此主人以告乃巨商<lb/>
　也林語之曰此吾故人脱復至幸令來上庠相訪又<lb/>
　揭其名于室曰某年某月日劔浦林積假舘遂行商<lb/>
<pb n="KR3j0182_WYG_031-1b"/>
　人至京師取珠子欲貨則無有急㳂故道處處物色<lb/>
　之至蔡邸見其榜即還訪林於上庠林具以告曰元<lb/>
　珠具在然不可但取可投牒府中當悉以歸商如其<lb/>
　教林詣府盡以珠授商府尹使中分之商曰固所願<lb/>
　林不受曰使積欲之前日巳為巳有矣秋毫無所取<lb/>
　商不能強以數百千就佛寺作大齋為林君祈福林<lb/>
　後登科至中大夫生子又字徳新為吏部侍郎<lb/>
衛仲達字達可秀州華亭人為館職時因病入㝠府立<lb/>
<pb n="KR3j0182_WYG_031-2a"/>
　庭下俟命有四人坐其上西嚮少年者呼曰為他檢<lb/>
　一檢三人難之少年曰若不檢如何行遣三人曰渠<lb/>
　已是合還何必檢恐出手不得爾少年意不可囘呼<lb/>
　朱衣吏諭意吏捧牙盤而上中置紅黑牌二紅者以<lb/>
　金書善字黑者白書惡字少年指黒牌吏持以去少<lb/>
　焉數人捧簿書出盈庭即有一秤横前兩皆有柈吏<lb/>
　舉簿寘東柈柈重壓至地地為動揺衛立不能安三<lb/>
　人皆失色曰向固云不可檢今果爾奈何少年亦慘<lb/>
<pb n="KR3j0182_WYG_031-2b"/>
　沮有悔意須臾曰更與檢善看吏又持紅牌去忽西<lb/>
　北隅微明如落照状一朱衣道士捧玉盤出四人皆<lb/>
　起立道士至居中而坐望玉盤中文書僅如筯大吏<lb/>
　持下寘西柈柈亦壓地而東柈髙舉向空大風歘起<lb/>
　捲其紙蔽天如烏鳶亂飛無一存者四人起相賀命<lb/>
　席延衛坐衛拱手曰仲達年未四十平生不敢為過<lb/>
　惡何由簿書充塞如此少年曰心善者惡輕心惡者<lb/>
　惡重舉念不正此即書之何必真犯也衛謝曰是則<lb/>
<pb n="KR3j0182_WYG_031-3a"/>
　然矣敢問善状何事也少年曰朝廷興工修三山石<lb/>
　橋君曽上書諫此乃奏藁也衛曰雖曽上䟽朝廷不<lb/>
　從何益於事曰事之在君盡矣君言得用豈只活數<lb/>
　萬人命君當位極人臣奈惡簿頗多猶不失八座勉<lb/>
　之遂遣人導歸衛後至吏部尚書<lb/>
明州定海縣人蒋員外者輕財重義聞子姪中有不肖<lb/>
　鬻田産者必隨其價買之既又度其無以自給復舉<lb/>
　以還不取錢已而又賣既買又還至有數四者嘗泛<lb/>
<pb n="KR3j0182_WYG_031-3b"/>
　海欲趨郡偶柁樓便旋為囘風所擊遂溺水舟人挽<lb/>
　其衣救之不可制舟行如飛方號呼次遥見一人冉<lb/>
　冉立水上隨風至舟所視之乃蒋也急取之問所以<lb/>
　曰方溺時覺有一物如蓬藉其足適順風吹蓬相送<lb/>
　故得至人以為積善報云<lb/>
許叔微字知可真州人家素貧夢人告之曰汝欲登科<lb/>
　須積隂徳許度力不足惟從事於醫乃可遂留意方<lb/>
　書乆之所活不可勝計復夢前人來持一詩贈之其<lb/>
<pb n="KR3j0182_WYG_031-4a"/>
　詞曰藥有隂功陳樓間處堂上呼盧喝六作五既覺<lb/>
　姑記之於牘紹興壬子以第六人登科用升甲恩如<lb/>
　第五人得職官其上陳祖言其下樓材夢已先定也<lb/>
　<hi>已上出夷堅甲志</hi>
張文規字正夫筠州髙安人以特奏名入官再調英州<lb/>
　司理參軍真陽縣有民張五者數輩盗牛里人胡達<lb/>
　朱奎張運張周孫等保五追捕之羣盗散走獨張五<lb/>
　拒抗不去達殺之而取其貲盗不得志反以被刼告<lb/>
<pb n="KR3j0182_WYG_031-4b"/>
　于縣縣令吳邈欲邀功盡取達奎以下十一人送獄<lb/>
　劾以為强盗殺人鍜錬備至皆自誣服奎運二人病<lb/>
　死既上府事下理院文規察囚辭色疑不實一問得<lb/>
　其情又獲盗牛黨以證獄具胡達以手殺人杖脊餘<lb/>
　人但等第杖臋而已奎運乃無罪時元祐七年也吳<lb/>
　邈計不行恚忿歸畨禺嘔血死文規雪寃獄活十人<lb/>
　當得京秩郡守方希覺以其老生無援不剡奏但以<lb/>
　舉者遷撫州臨川丞紹聖四年之官明年夏四月癸<lb/>
<pb n="KR3j0182_WYG_031-5a"/>
　夘以驗尸感疾遂困勺飲不入口者一月昏不知人<lb/>
　四體皆冷喘息不屬醫以為必死家人環泣待盡越<lb/>
　五月辛未忽微作聲索水飲身漸能動大言曰速差<lb/>
　人般取舩上行李家人以為狂至夜半神氣始定乃<lb/>
　言方病在床聞一人呼云英州下文字即出視之有<lb/>
　公吏三四輩曰攝官人照證亊吾甚恐不知其由告<lb/>
　以病篤乏力不能行又無公服吏曰彼中自有公服<lb/>
　已具舟岸下矣不得已與俱徃登舟頃刻間已至英<lb/>
<pb n="KR3j0182_WYG_031-5b"/>
　入城視井邑人物厯厯如舊唯市中酒樓不見問左<lb/>
　右曰焚之矣吏止之令少待曰俟取公案須臾而至<lb/>
　問何等文書曰吳邈解胡達案也吾念邈死已乆何<lb/>
　為追我方悟已死稍行前入大官府門廡嚴峻戈㦸<lb/>
　列衛甚整有同行者十餘人將入門一卒持衣冠至<lb/>
　服而入或告曰有持水漿來者切勿飲飲則不得還<lb/>
　又前至一門衛兵愈盛方士數十皆執斧鉞果有持<lb/>
　水至者同行皆飲吾辭以不渴又易茶以來復辭之<lb/>
<pb n="KR3j0182_WYG_031-6a"/>
　其人怒曰何為難伏亊也遂復前行追者先入門出<lb/>
　引衆俱進見殿宇樓觀金碧相照殿上垂簾皆不敢<lb/>
　仰視潛問追者殿上為誰曰王俄傳呼驅同行者使<lb/>
　前旋即捽去最後方及吾聞簾内所問果吳邈事一<lb/>
　一以實對王曰吾亦詳知然必須卿至結正者貴審<lb/>
　實爾吾奏曰臣自勘此獄使十人將死得生獨不蒙<lb/>
　朝廷賞勞敢問其説王曰臨川丞即酬賞也吾曰准<lb/>
　賞格當改合入官而今但用舉者循資耳王曰豈有<lb/>
<pb n="KR3j0182_WYG_031-6b"/>
　舉主二人而遽得丞大邑乎蓋吾初得三薦章既赴<lb/>
　部而廣東提刑王彭年者已不可用不謂冥間知之<lb/>
　如此之的遂奏曰官職既有定分願以微功少延壽<lb/>
　數即聞殿上索簿俄有吏抗聲云已蒙王判則見文<lb/>
　書自簾出降付衛者引吾至所司遥見吳邈荷校於<lb/>
　簾下而朱奎張運立其傍吾借書欲觀衛者不可曰<lb/>
　至司則見矣指司吏曰此濮州舉人也行已正直明<lb/>
　法不第故死得主判于此至司揖吏問所判吏出示<lb/>
<pb n="KR3j0182_WYG_031-7a"/>
　紙尾有添一紀三字吾佯為不曉以問吏吏曰子宿<lb/>
　學老儒豈不曉一紀之義乎十二年也子有雪活十<lb/>
　人之功故王以一紀報子此人間希有事也適在王<lb/>
　所聞子應對王甚喜夫上帝好生而惡殺經云與其<lb/>
　殺不辜寧失不經又云好生之徳洽于民心凡引此<lb/>
　類數十端不能盡記吾從容謂之曰公本貫濮州邪<lb/>
　吏愕曰何以知之吾笑曰平生聞濮州大鍾果有之<lb/>
　乎<hi>京師人戲語有濮州鍾</hi>吏作色曰此非戲所勿輕言復引出<lb/>
<pb n="KR3j0182_WYG_031-7b"/>
　至殿下叩簾奏訖吏舉手令退吾又前白曰適蒙判<lb/>
　增一紀今六十七矣計其所增當至七十九然先父<lb/>
　壽止七十八豈有人子而壽過其父乎王曰不然人<lb/>
　壽短長係乎所修父子雖親不必同也遂拜謝而出<lb/>
　見廊下一大門守衛嚴宻吏曰都獄門也其間各有<lb/>
　獄凡貪滛殺害嚴刑酷法䜛譛忠良毁敗善類不問<lb/>
　貴賤乆近俱受罪于此欲入觀不可望見門内一僧<lb/>
　持磬吏曰道㝠和尚也凡人䰟魄皆此僧導引廊上<lb/>
<pb n="KR3j0182_WYG_031-8a"/>
　有欄楯如州縣所謂沙子者其間囚亦多一女子年<lb/>
　十七八呼曰聞官人得歸撫州煩為白知州許朝散<lb/>
　云十二娘至今未得生天願營功果救㧞我朝散將<lb/>
　來亦解保舉官人吾黙思許守今年舉状已盡安能<lb/>
　及我俄聞傳呼張文規與罪人通語言驅至王所王<lb/>
　問焉以實告王曰能為言之理無所碍彼此當有利<lb/>
　益吾遂行恐忘女子之言又至司就吏借筆書十二<lb/>
　字於臂急趍出見元追者引登舟行至一城乃南雄<lb/>
<pb n="KR3j0182_WYG_031-8b"/>
　州也有黄衣來報方提舉已死追至此乃英守方希<lb/>
　覺者見提舉江西常平吾猶意其在英時不保奏鞫<lb/>
　獄事走卒妄言悦我以求利詰其所在曰在某所徃<lb/>
　求之不見復登舟即抵岸送者推出舩遂寤視臂間<lb/>
　十二字隠隠若存時病已經月腰胯間肉壞見骨善<lb/>
　醫者以水銀粉傅之肌肉立生許朝散者臨川守許<lb/>
　中復也十二娘者乃其兄之女聞其事為誦佛書飯<lb/>
　僧薦之而方希覺者以文規甦後始死蓋氣未絶時<lb/>
<pb n="KR3j0182_WYG_031-9a"/>
　精爽已逝矣文規在告㡬百日漕司以為不勝任檄<lb/>
　郡守體量將罷之許守具事實保明言病愈已堪釐<lb/>
　務乃悟女子所謂保舉及王言彼此利益之説後有<lb/>
　客自英來云市樓果為火所毁明年文規以通直郎<lb/>
　致仕大觀二年七十八矣夢一羽衣來云向増壽一<lb/>
　紀今數足矣隂君以公在英州嘗權司法斷婦人曹<lb/>
　氏斬罪降作絞刑又添半紀文規寤而思之曹氏者<lb/>
　本罪當斬欲全其首領故以處死定斷既去官刑部<lb/>
<pb n="KR3j0182_WYG_031-9b"/>
　駁問以為失出偶事在赦前又王氏已死無所追正<lb/>
　但索印紙批書而已至和四年乃卒年八十三考其<lb/>
　再生及夢凡増一紀有半當得十八年而只十六年<lb/>
　者蓋自生還之嵗至得夢時首尾為一紀又自夢嵗<lb/>
　至終年為半紀云<lb/>
張成憲字維永監陳州糧料院時宛邱尉謁告暫攝其<lb/>
　事捕獲強盜兩種合十有五人送于縣具獄未上尉<lb/>
　即出參告白郡守求合兩盜為一冀人數滿品可優<lb/>
<pb n="KR3j0182_WYG_031-10a"/>
　得京官郡守素與尉善許諾以諭張張曰尉欲賞無<lb/>
　不可若令竄易公牘合二者為一付有司鍜鍊遷就<lb/>
　則成憲不敢為郡守不能奪尉殊忿恨殆成仇怨後<lb/>
　十二年張為江淮發運司從事設醮茅山夜宿玉宸<lb/>
　觀夢其叔告曰陳州事可保無虞但不可轉正郎已<lb/>
　而至殿庭殿上王者問曰陳州事尚能記憶否對曰<lb/>
　厯厯皆不忘但無案牘可證王曰此中文籍甚明無<lb/>
　用證既出見二直符使各抱一錦綳與之曰以此相<lb/>
<pb n="KR3j0182_WYG_031-10b"/>
　報張素無子是嵗生男女各一人又七年轉大夫官<lb/>
　得直秘閣而終<hi>並出夷堅乙志</hi>
　<lb/>
　<lb/>
　<lb/>
　<lb/>
　<lb/>
　仕學規範卷三十一<lb/>
</p>
<p>
</p>
  </div>
<div>
                <head>仕學規範卷三十二</head>
    <p>
<pb n="KR3j0182_WYG_032-1a"/>
欽定四庫全書<lb/>
　仕學規範卷三十二　　　　宋　張鎡　撰<lb/>
　　作文<lb/>
真宗嘗以御製釋典文字法音集三十卷天禧中詔學<lb/>
　僧二十一人於傳法院箋注楊大年充提舉注釋院<lb/>
　事製中有六種震動之語一僧探而箋之暗碎繁駮<lb/>
　將三百字大年都抹去自下二句止八字曰地體本<lb/>
　靜動必有變其簡當若此<lb/>
<pb n="KR3j0182_WYG_032-1b"/>
夏英公父官於河北景徳中契丹犯河北遂沒于陣後<lb/>
　公為舍人丁母憂起復奉使契丹公辭不行其表云<lb/>
　父沒王事身丁母憂義不戴天難下穹廬之拜禮當<lb/>
　枕塊忍聞禁韎之音當時以為四六偶對最精絶者<lb/>
丁晉公貶崖時大臣實有力焉後十二年丁以秘監召<lb/>
　還光州致仕時大臣出鎮許田丁以啟謝之其畧曰<lb/>
　三十年門館游從不無事契一萬里風波徃復盡出<lb/>
　生成其婉約皆此又自䕫漕召還知制誥謝兩府啓<lb/>
<pb n="KR3j0182_WYG_032-2a"/>
　二星入蜀雖分按察之權五月渡瀘皆是提封之地<lb/>
　後云謹當揣摩徃行軌躅前修效謹宻於孔光不言<lb/>
　温木體風流於謝傅且詠蒼苔<lb/>
小説載盧携貌陋嘗以文章謁韋宙韋氏子弟多肆輕<lb/>
　侮宙語之曰盧雖人物不揚然觀其文章有首尾異<lb/>
　日必貴後竟如其言本朝夏英公亦嘗以文章謁盛<lb/>
　文肅公文肅曰子文章有館閣氣異日必顯後亦如<lb/>
　其言然余嘗究之文章雖皆出於心術而實有兩等<lb/>
<pb n="KR3j0182_WYG_032-2b"/>
　有山林草野之文有朝廷臺閣之文山林草野之文<lb/>
　則其氣枯稿憔悴乃道不得行著書立言者之所尚<lb/>
　也朝廷臺閣之文則其氣溫潤豐縟乃道得行著書<lb/>
　立言者之所尚也故本朝楊大年宋宣献宋莒公胡<lb/>
　武平所撰制詔皆婉美淳厚過於前世燕許常楊逺<lb/>
　甚而其為人亦各類其文章王安國常語余曰文章<lb/>
　格調須是官様豈安國言官様亦謂有館閣氣耶又<lb/>
　今世樂藝亦有兩般格調若教坊格調則婉媚風流<lb/>
<pb n="KR3j0182_WYG_032-3a"/>
　外道格調則粗野嘲<graphic n="KR1116" url="https://raw.githubusercontent.com/kanripo/KR-Gaiji/master/images/KR1116.png" mimeType="image/png"/>至於村歌社舞則又甚焉兹<lb/>
　亦與文章相類<hi>已上出皇朝類苑</hi>
夫文傳道而明心也古聖人不得已而為之也既不得<lb/>
　已而為之又欲乎句之難道耶又欲乎義之難曉耶<lb/>
　必不然矣請以六經明之詩三百篇皆儷其句諧其<lb/>
　音可以播管絃薦宗廟子之所熟也書者上古之書<lb/>
　二帝三王之世之文也言古文者無出於此則曰惠<lb/>
　迪吉從逆凶又曰徳日新萬邦惟懷志自滿九族乃<lb/>
<pb n="KR3j0182_WYG_032-3b"/>
　離在禮儒行者夫子之文也則曰衣冠中動作謹大<lb/>
　遜如慢小遜如偽云云者在樂則曰鼓無當於五聲<lb/>
　五聲不得不和水無當於五色五色不得不章在春<lb/>
　秋則全以屬辭比事為教不可備引焉在易則曰乾<lb/>
　道成男坤道成女日月運行一寒一暑夫豈句之難<lb/>
　道邪夫豈義之難曉邪今為文而捨六經又何法焉<lb/>
　若第取其書之所謂吊由靈而易所謂朋合簪者模<lb/>
　其語而謂之古亦文之弊也<hi>出小畜文集</hi>
<pb n="KR3j0182_WYG_032-4a"/>
漢州進士楊交同時獲郡解擕文來謁公厚禮之間日<lb/>
　謂李畋與張逵曰漢州楊秀才可惜許一舉及第了<lb/>
　儻更為文十年状元不難得逵請問之公曰昨閲其<lb/>
　文辭㫖甚優氣骨未實欲期大受須是功全是知文<lb/>
　章優劣本乎精神富貴髙卑在乎形器吾以是觀人<lb/>
　十得八九矣明年交果一舉及第<lb/>
公謂畋曰為文之要須是賔主分明揭搕淨潔應用如<lb/>
　布帛所須者與之文章如珠玉不可妄示與非人慮<lb/>
<pb n="KR3j0182_WYG_032-4b"/>
　有按劔之怒子宜謹之<hi>並出張乖崖語録</hi>
沈隱侯曰古今儒士為文當從三易易見事一也易識<lb/>
　字二也易讀誦三也邢子才嘗曰沈侯文章用事不<lb/>
　使人覺若胸臆語深以此服之杜工部作詩類多故<lb/>
　實不似用事者是皆得作者之奥樊宗師為文奥澁<lb/>
　不可讀亦自名家才不逮宗師者固不可效其體劉<lb/>
　勰文心雕龍論之至矣<hi>出宋文景公雜志</hi>
宋子京云余每見舊所作文章憎之必欲燒棄梅堯臣<lb/>
<pb n="KR3j0182_WYG_032-5a"/>
　喜之曰公文進矣<lb/>
又云文章必自名一家然後可以傳不朽若體規畫圓<lb/>
　准方作矩終為人之臣僕古人譏屋下架屋信然陸<lb/>
　機曰謝朝花於已披啟夕秀於未振韓愈曰惟陳言<lb/>
　之務去此乃為文之要<hi>出宋子京筆記</hi>
歐陽公答徐袐校書云所寄近著尤佳論議正宜如此<lb/>
　然著撰茍多他日更自精擇少去其繁則峻潔矣然<lb/>
　不必勉强勉强簡節之則不流暢須待自然之至如<lb/>
<pb n="KR3j0182_WYG_032-5b"/>
　其當宜在心也<lb/>
又云作文之體初欲奔馳乆當収節使簡重嚴正或時<lb/>
　肆放以自舒勿為一體則盡善矣<hi>並出廬陵文集</hi>
某嘗患近世之文辭弗顧於理理弗顧於事以襞積故<lb/>
　實為有學以雕繪語句為精新譬之擷竒花之英積<lb/>
　而玩之雖光華馨采鮮縟可愛求其根柢濟用則蔑<lb/>
　如也<hi>出臨川文集</hi>
曾南豐與王介甫書云歐公更欲足下少開廓其文勿<lb/>
<pb n="KR3j0182_WYG_032-6a"/>
　用造語及模擬前人歐云孟韓文雖髙不必似之也<lb/>
　取其自然耳<hi>出元豐類藁</hi>
先生與僕論作史之法先生曰新唐書叙事好簡略其<lb/>
　辭故其事多鬱而不明此作史之敝也且文章豈有<lb/>
　繁簡也意必欲多則冗長而不足讀必欲其簡則僻<lb/>
　澁令人不喜讀假令新唐書載卓文君事不過止曰<lb/>
　少嘗竊卓氏以逃如此而已班固載此事乃近五百<lb/>
　字讀之不覺其繁也且文君之事亦何補於天下後<lb/>
<pb n="KR3j0182_WYG_032-6b"/>
　世哉然作史之法不得不如是故可謂之文如風行<lb/>
　水上出於自然也若不出於自然而有意於繁簡則<lb/>
　失之矣唐書進表云其事則増於前其文則省於舊<lb/>
　且新唐書所以不及兩漢文章者其病正在此兩句<lb/>
　也又反以為工何哉然新舊唐史各有長短未易優<lb/>
　劣也<hi>出元城先生語録</hi>
徐公仲車曰凡人為文必出諸已而簡易乃為佳耳為<lb/>
　文正如為人若有辛苦態度便不自然<lb/>
<pb n="KR3j0182_WYG_032-7a"/>
為文必學春秋然後言語有法近世學者多以春秋為<lb/>
　深隠不可學蓋不知者也且聖人之言曷嘗務竒險<lb/>
　求後世之不曉趙啖曰春秋明白如日月簡易如天<lb/>
　地此最為至論<lb/>
某少讀貨殖傳見所謂人棄我取人取我與遂悟為學<lb/>
　法蓋學能知人所不能知為文能用人所不能用斯<lb/>
　為善矣<lb/>
文字須渾成而不斷續滔滔如江河斯為極妙若退之<lb/>
<pb n="KR3j0182_WYG_032-7b"/>
　近之矣然未及孟子之一二<lb/>
人當先養其氣氣全則精神全其為文則剛而敏治亊<lb/>
　則有果斷所謂先立其大者也故凡人之文必如其<lb/>
　氣班固之文可謂新美然體格和順無太史公之嚴<lb/>
　近世孫明復及徂徠公之文雖不若歐陽之豐富新美<lb/>
　然自嚴毅可畏<hi>已上出節孝先生語</hi>
蘇明允上田樞宻書云曩者見執事於益州當時之文<lb/>
　淺狹可笑飢寒窮困亂其心而聲律記問又從而破<lb/>
<pb n="KR3j0182_WYG_032-8a"/>
　壞其體不足觀也凡數年來退居草野自分永棄與<lb/>
　世俗日疎濶得以大肆其力於文章詩人之優柔騷<lb/>
　人之清深孟韓之温淳遷固之雄剛孫吳之簡切投<lb/>
　之所嚮無不如意常以為董生得聖人之經其失也<lb/>
　流而為迂鼂錯得聖人之權其失也流而為詐有二<lb/>
　子之才而不流者其惟賈生乎<lb/>
明允上歐陽公書云執事之文章天下之人莫不知之<lb/>
　然竊以為某之知特深愈於天下之人何者孟子之<lb/>
<pb n="KR3j0182_WYG_032-8b"/>
　文語約而意深不為巉刻斬絶之言而其鋒不可犯<lb/>
　韓子之文如長江大河渾浩流轉魚黿蛟龍萬怪遑<lb/>
　惑而抑絶蔽掩不使自露而人望見其淵然之光蒼<lb/>
　然之色亦自畏避不敢迫視執事之文紆餘委備徃<lb/>
　復萬折而條達疎暢無所間斷氣盡語極急言竭論<lb/>
　而容與閑易無艱難辛苦之態此三者皆斷然自為<lb/>
　一家之文也<lb/>
東坡云某生好為文思之至深以為文者氣之所形然<lb/>
<pb n="KR3j0182_WYG_032-9a"/>
　文不可以學而能氣可以養而致<lb/>
與姪帖云二郎得書知汝安并議論可喜書字亦進文<lb/>
　字亦苦無難處止有一事與汝説凡文字少小時須<lb/>
　令氣象崢嶸采色絢爛漸老漸熟乃造平淡其實不<lb/>
　是平淡乃絢爛之極也汝只見爹伯而今平淡一向<lb/>
　只學此様何不取舊日應舉時文字看髙下抑揚如<lb/>
　龍蛇捉不住當且學此書字亦然善思吾言<lb/>
東坡云頃嵗孫莘老識文忠公乗間以文字問之云無<lb/>
<pb n="KR3j0182_WYG_032-9b"/>
　他術唯勤讀書而多為之自工世人患作文字少又<lb/>
　懶讀書每一篇出即求過人如此少有至者疵病不<lb/>
　必待人指擿多作自能見之此公以其嘗試者告人<lb/>
　故尤有味<lb/>
答李豸書云惠示古賦近詩詞氣卓越意趣不凡甚可<lb/>
　喜也但微傷冗後當稍収斂之今未可也足下之文<lb/>
　正如川之方増極其所至霜降水落自見涯涘然不<lb/>
　可不知也<lb/>
<pb n="KR3j0182_WYG_032-10a"/>
與謝師民書云示文觀之熟矣大略如行雲流水初無<lb/>
　定質但常行於所當行常止於不可不止文理自然<lb/>
　姿態横生孔子曰言之不文行之不逺又曰辭達而<lb/>
　已矣夫言止於達意疑若不文是大不然求物之妙<lb/>
　如繫風捕影能使是物了然於心者蓋千萬人而不<lb/>
　一遇也而况能使了然於口與手者乎是之謂辭達<lb/>
　辭至於能達則文不可勝用矣<hi>已上出三蘇文集</hi>
　<lb/>
<pb n="KR3j0182_WYG_032-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷三十二<lb/>
</p>
<p>
</p>
  </div>
<div>
                <head>仕學規範卷三十三</head>
    <p>
<pb n="KR3j0182_WYG_033-1a"/>
欽定四庫全書<lb/>
　仕學規範卷三十三　　　　宋　張鎡　撰<lb/>
　　作文<lb/>
山谷答外甥洪駒父書云學工夫已多讀書貫穿自當<lb/>
　造平淡且置之可勤讀董賈劉向諸文字學作議論<lb/>
　文字更取蘇明允文字讀之古文要氣質渾厚勿太<lb/>
　雕琢<lb/>
謂王子飛云陳履常作文深知古人之闗鍵其論事救<lb/>
<pb n="KR3j0182_WYG_033-1b"/>
　首尾如常山之虵時輩未見其比公有意於學者不<lb/>
　可不徃掃斯人之門古人云讀書十年不如一詣習<lb/>
　主簿端有此理<lb/>
與王觀復書云所送新詩皆興寄髙逺但語生硬不諧<lb/>
　律吕或詞氣不逮初造意時此病亦只是讀書未精<lb/>
　博耳長袖善舞多錢善賈不虛語也南陽劉勰嘗論<lb/>
　文章之難云意飜空而易竒文證實而難工此語亦<lb/>
　是沈謝輩為儒林宗主時好作竒語故後生立論如<lb/>
<pb n="KR3j0182_WYG_033-2a"/>
　此好作竒語自是文章病但當以理為主理得而辭<lb/>
　順文章自然出羣㧞萃觀杜子美到䕫州後詩韓退<lb/>
　之自潮州還朝後文章皆不煩繩削而自合矣徃年<lb/>
　嘗請問東坡先生作文章之法東坡云但熟讀禮記<lb/>
　檀弓當得之既而取檀弓二篇讀數百過然後知後<lb/>
　世作文章不及古人之病如觀日月也文章蓋自建<lb/>
　安以來好作竒語故其氣象衰苶其病至今猶在唯<lb/>
　陳伯玉韓退之李習之近世歐陽永叔王介甫蘇子<lb/>
<pb n="KR3j0182_WYG_033-2b"/>
　瞻秦少游乃無此病耳<lb/>
謂洪駒父云諸文亦皆好但少古人繩墨耳可更熟讀<lb/>
　司馬子長韓退之文章凡作一文皆須有宗有趣終<lb/>
　始闗鍵有開有闔如四瀆雖納百川或滙而為廣澤<lb/>
　汪洋千里要自發源注海耳<lb/>
謂王立之云若欲作楚詞追配古人直須熟讀楚詞觀<lb/>
　古人用意曲折處講學之然後下筆譬如巧女文繡<lb/>
　妙一世若欲作錦必得錦機乃能成錦爾<lb/>
<pb n="KR3j0182_WYG_033-3a"/>
與王觀復書云所寄釋權一篇詞筆縱横極見日新之<lb/>
　效更須治經深其淵源乃可到古人耳青𤨏祭文語<lb/>
　意甚工但用字時有未安處自作語最難老杜作詩<lb/>
　退之作文無一字無來處蓋後人讀書少故謂韓杜<lb/>
　自作此語耳古之能為文章者真能陶冶萬物雖取<lb/>
　古人之陳言入於翰墨如靈丹一粒㸃鐵成金也文<lb/>
　章最為儒者之末事然須索學之又不可不知其曲<lb/>
　折幸熟思之至於推之使髙如泰山之崇崛如垂天<lb/>
<pb n="KR3j0182_WYG_033-3b"/>
　之雲作之使雄壮如滄江八月之濤海運吞舟之魚<lb/>
　又不可守繩墨令儉陋也<hi>已上出南昌文集</hi>
曽南豐辟陳無已郉和叔為英宗皇帝實録檢討官初<lb/>
　呈藁無已便蒙許可至郉乃遭横筆又微聲數稱亂<lb/>
　道郉尚氣跽以請曰願善誘南豐笑曰措辭自有律<lb/>
　令一不當即是亂道請公讀試為公櫽括郉疾讀至<lb/>
　百餘字南豐曰少止渉筆書數句郉復讀南豐應口<lb/>
　以書略不經意既畢授歸就編凡閲數十過終不能<lb/>
<pb n="KR3j0182_WYG_033-4a"/>
　有所増損始大服自爾識闗鍵以文章軒輊諸公間<lb/>
　<hi>出陳後山文集序</hi>
沈存中云韓退之集中羅池神碑銘有春與猿吟兮秋<lb/>
　與鶴飛今驗石刻乃春與猿吟兮秋鶴與飛古人多<lb/>
　用此格如楚詞吉日兮辰良乂蕙肴烝兮蘭藉奠桂<lb/>
　酒兮椒漿蓋欲相錯成文則語勢矯健耳<hi>出筆談</hi>
陳後山云永叔謂為文有三多看多做多商量多也<lb/>
余以古文為三等周為上七國次之漢為下周之文雅<lb/>
<pb n="KR3j0182_WYG_033-4b"/>
　七國之文壮偉其失騁漢之文華贍其失緩東漢而<lb/>
　下無取焉<lb/>
荘荀皆文士而有學者其説劔成相賦篇與屈騷何異<lb/>
　揚子雲之文好竒而卒不能竒也故思苦而詞艱善<lb/>
　為文者因事以出竒江河之行順下而已至其觸山<lb/>
　赴谷風摶物激然後盡天下之變子雲唯好竒故不<lb/>
　能竒也<lb/>
寧拙毋巧寧朴毋華寧粗毋弱寧僻毋俗詩文皆然<hi>已上</hi>
<pb n="KR3j0182_WYG_033-5a"/>
　<hi>出後山詩話</hi>
李方叔云常言俗語文章所忌要在斲句清新令髙妙<lb/>
　出羣須衆中拈出時使人人讀之特然竒絶者方見<lb/>
　工夫也又不可使言語有塵埃氣唯輕快玲瓏作文<lb/>
　時先取古人者再三直須境熟然後沉思格體看其<lb/>
　當如何措置却將欲作之文暗裏鋪摹經畫丫方敢<lb/>
　下筆踏古人蹤跡以取句法既做成連日改之十分<lb/>
　改就見得别無瑕疵再將古人者又讀數過看與所<lb/>
<pb n="KR3j0182_WYG_033-5b"/>
　作合與不合若不相逺不致乖背方寫淨本出示他<lb/>
　人貴合衆論非獨耐看兼少問難耳人之為文切忌<lb/>
　塵坌須是一言一句動衆駭俗使人知其妙意新語<lb/>
　中心降歎不厭諷味方成文字也<lb/>
凡文章之不可無者有四一曰體二曰志三曰氣四曰<lb/>
　韻述之以事本之以道考其理之所在辨其義之所<lb/>
　宜庳髙巨細包括并載而無所遺左右上下各若有<lb/>
　職而不亂者體也體立於此折𠂻其是非去取其可<lb/>
<pb n="KR3j0182_WYG_033-6a"/>
　否不狥於流俗不謬於聖人抑揚損益以稱其事彌<lb/>
　縫貫穿以足其言行吾學行之力從吾制作之用者<lb/>
　志也充其體於立意之始從其志於造語之際生之<lb/>
　於心應之於言心在和平則温厚典雅心在安敬則<lb/>
　矜荘威重大焉可使如雷霆之奮鼔舞萬物小焉可<lb/>
　使如絡脉之行出入無間者氣也如金石之有聲而<lb/>
　玉之聲清越如草木之有華而蘭之臭芬薌如鷄鶩<lb/>
　之間而有鶴清而不羣犬羊之間而有麟仁而不猛<lb/>
<pb n="KR3j0182_WYG_033-6b"/>
　如登培塿之邱以觀崇山峻嶺之秀色渉潢汙之澤<lb/>
　以觀寒溪澄潭之清流如朱絃之有遺音太羮之有<lb/>
　遺味者韻也文章之無體譬之無耳目口鼻不能成<lb/>
　人文章之無志譬之雖有耳目口鼻而不知視聽臭<lb/>
　味所能若土木偶人形質皆具而無所用之文章之<lb/>
　無氣雖知視聽臭味而血氣不充於内手足不衛於<lb/>
　外若奄奄病人支離顦顇生意消削文章之無韻譬<lb/>
　之壮夫其軀幹枵然骨强氣盛而神色昏瞢言動凡<lb/>
<pb n="KR3j0182_WYG_033-7a"/>
　濁則庸俗鄙人而已有體有志有氣有韻夫是之謂<lb/>
　成全四者成全然於其間各因天姿才品以見其情<lb/>
　状故其言迂疎矯厲不切事情此山林之文也其人<lb/>
　不必居藪澤其間不必論巖谷也其氣與韻則然也<lb/>
　其言鄙俚猥近不離塵垢此市井之文也其人不必<lb/>
　坐廛肆其間不必論財利也其氣與韻則然也其言<lb/>
　豐容安豫不儉不陋此朝廷卿士之文也其人不必<lb/>
　列官寺其間不必論職業也其氣與韻則然也其言<lb/>
<pb n="KR3j0182_WYG_033-7b"/>
　寛仁忠厚有任重容天下之風此廟堂公輔之文也<lb/>
　其人不必位台鼎其間不必論相業也其氣與韻則<lb/>
　然也正直之人其文敬以則邪諛之人其言夸以浮<lb/>
　功名之人其言激以毅茍且之人其言懦以愚捭闔<lb/>
　從横之人其言辯以私刻核忮忍之人其言深以盡<lb/>
　則士欲以文章顯名後世者不可不謹其所言之文<lb/>
　不可不謹乎所養之徳也如此<lb/>
又云東坡教人讀戰國策學説利害讀賈誼晁錯趙充<lb/>
<pb n="KR3j0182_WYG_033-8a"/>
　國章疏學論事讀荘子學論理性又須熟讀論語孟<lb/>
　子檀弓要志趣正當讀韓柳令記得數百篇要知作<lb/>
　文體面<lb/>
為文不可率易恐慣了人不見工夫處<lb/>
史記其意深逺則其言愈緩其事繁碎則其言愈簡此<lb/>
　詩春秋之義也<hi>已上出方叔文集</hi>
為文要有温柔敦厚之氣對人主語言及章疏文字温<lb/>
　柔敦厚尤不可無蓋君子之所養要令暴慢邪僻之<lb/>
<pb n="KR3j0182_WYG_033-8b"/>
　氣不設於身體<hi>出龜山語録</hi>
唐子西云凡為文上句重下句輕則或為上句壓倒晝<lb/>
　錦堂記云仕宦而至將相富貴而歸故鄉下云此人<lb/>
　情之所榮而今昔之所同也非此兩句莫能承上句<lb/>
　居士集序云言有大而非夸此雖只一句而體勢則<lb/>
　甚重下乃云學者信之衆人疑焉非用兩句亦載上<lb/>
　句不起韓退之與人書云泥水馬弱不敢出不果鞠<lb/>
　躬親問而以書若無而以書三字則上重甚矣此為<lb/>
<pb n="KR3j0182_WYG_033-9a"/>
　文之法也<lb/>
又云古之作者初無意於造語所謂因亊以陳辭如北<lb/>
　征一篇直紀行役耳忽云或紅如丹砂或黑如㸃漆<lb/>
　雨露之所濡甘苦齊結實此類是也文章只如人作<lb/>
　家書乃是<hi>並出唐子西語録</hi>
　<lb/>
　<lb/>
　<lb/>
<pb n="KR3j0182_WYG_033-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷三十三<lb/>
</p>
<p>
</p>
  </div>
<div>
                <head>仕學規範卷三十四</head>
    <p>
<pb n="KR3j0182_WYG_034-1a"/>
欽定四庫全書<lb/>
　仕學規範卷三十四　　　　宋　張鎡　撰<lb/>
　　作文<lb/>
晁以道言近見東坡説凡人作文字須是筆頭上挽得<lb/>
　數萬觔起可以言文字也余曰豈非興來筆力千鈞<lb/>
　重乎<hi>出王歸叟詩文發源</hi>
古語云大匠不示人以璞蓋恐人見其斧鑿痕迹也黄<lb/>
　魯直於相國寺得宋子京唐史藁一冊歸而熟觀之<lb/>
<pb n="KR3j0182_WYG_034-1b"/>
　自是文章日進此無他見其竄易句字與初造意時<lb/>
　不同而識其用意處也讀歐公文疑其自肺腑流出<lb/>
　而無斵削工夫及見其草逮其成篇與始落筆十不<lb/>
　存五六者乃知為文不可容易班固云急趋無善歩<lb/>
　良有以也<hi>出曲洧舊聞</hi>
李格非善論文章嘗曰諸葛孔明出師表劉伶酒徳頌<lb/>
　陶淵明歸去來詞李令伯乞養親表皆沛然如肺肝<lb/>
　中流出殊不見斧鑿痕是數君子在後漢之末兩晉<lb/>
<pb n="KR3j0182_WYG_034-2a"/>
　之間初未嘗欲以文章名世而其詞意超邁如此是<lb/>
　知文章以氣為主氣以誠為主<lb/>
王文公居鍾山有客自黄州來公曰東坡近日有何作<lb/>
　對曰東坡宿於臨臯亭醉夢中而起作實相藏記千<lb/>
　餘言才㸃定一兩字而已有墨本適留舟中公遣徤<lb/>
　歩徃取而至時月出東方林影在地公展讀於風簷<lb/>
　喜見鬚眉曰子瞻人中龍也然有一字未穏客請願<lb/>
　聞之公曰日勝日負不若日勝日貧耳東坡聞之撫<lb/>
<pb n="KR3j0182_WYG_034-2b"/>
　掌大笑以公為知言<hi>並出冷齋夜話</hi>
歐陽文忠公每為文既成必自竄易至有不留本初一<lb/>
　字者其為文章則書而傅之屋壁出入觀省之至于<lb/>
　尺牘單簡亦必立藁其精審如此每一篇出士大夫<lb/>
　皆傳寫諷誦唯覩其渾然天成莫究斧鑿之跡也<lb/>
楊文公凡為文章所用故事常令子姪諸生檢討出處<lb/>
　每段用小片紙録之文既成則綴粘所録而蓄之時<lb/>
　人謂之衲被焉<hi>並出吕氏家塾記</hi>
<pb n="KR3j0182_WYG_034-3a"/>
周恭叔謝范内翰書云昔之君子無意於為文蓋嘗養<lb/>
　其文之所自出者不使好惡憂患忿懥恐懼一動於<lb/>
　中故其心正則氣全愚謂六經之文聖賢之事業皆<lb/>
　由此其選也<hi>出恭叔文集</hi>
王侍郎剛中語云文字使人擊節賞歎未如使人肅然<lb/>
　生敬<lb/>
張茂先稱左思三都賦使讀之者盡而有餘乆而更新<lb/>
　此最是作文字好處未知左思果能爾耶<lb/>
<pb n="KR3j0182_WYG_034-3b"/>
林文節公子中言讀孟子而悟文章法嘗云以釡甑㸑<lb/>
　以鐵耕乎他人書此不知當㡬百言也黄端冕纓云<lb/>
　輕暖不足於體歟亦不減此<lb/>
古人因意生文故自然文彩照映今人直鑿空造作之<lb/>
　語爾雖華麗不足貴也<lb/>
讀人文字便欲篇篇出人意表自下筆則每自恕是大<lb/>
　惑也正當反此乃佳<lb/>
章叔度憲云每下一字俗間言語無一字無來處此陳<lb/>
<pb n="KR3j0182_WYG_034-4a"/>
　無已黄魯直作詩法也<lb/>
下字有倒用語格力勝者如吉日兮辰良必我行也為<lb/>
　漢患者<lb/>
凡為文章皆須凡例先定如張安道作蘇明允墓表或<lb/>
　曰蘇君或曰先生或曰明允言歐陽永叔或名或字<lb/>
　皆凡例不先定致輕重不等<hi>已上出歩里客談</hi>
古人學問必有師友淵源漢楊惲一書逈出當時流輩<lb/>
　則司馬遷外甥故也<lb/>
<pb n="KR3j0182_WYG_034-4b"/>
老坡作文工於命意必超然獨立於衆人之上如趙清<lb/>
　獻碑世間稱治人者曰寛立朝者曰直蓋已大矣則<lb/>
　進於二者又有説焉故曰其於治郡不專於寛時出<lb/>
　猛政嚴而不殘其在朝廷不專於直為國愛人掩其<lb/>
　疵疾如吾家蜀公堅臥不起人知其髙而不稱其用<lb/>
　則為碑銘曰世皆謂公貴身賤名孰知其功聖人之<lb/>
　清然後知其有功於世也又曰君實之用出而時施<lb/>
　如彼水火寧除渴饑公雖不用亦相其行如彼山川<lb/>
<pb n="KR3j0182_WYG_034-5a"/>
　出雲相望然後知其相為表裏廢一不可也此皆非<lb/>
　世人所能到者平日得意處多如此其源蓋出於荘<lb/>
　子故其論劉伶荘子阮千里閻立本皆於世人意外<lb/>
　别出眼目其平日取舍文章亦多以此為法<hi>並出潛溪詩眼</hi>
予近作示客云刺羙風化緩而不迫謂之風采摭事物<lb/>
　摛華布體謂之賦推明政治荘語得失謂之雅形容<lb/>
　盛徳揚勵休功謂之頌幽憂憤悱寓之比興謂之騷<lb/>
　感觸事物託於文章謂之辭程事較功考實定名謂<lb/>
<pb n="KR3j0182_WYG_034-5b"/>
　之銘援古刺今箴戒得失謂之箴猗迂抑揚永言謂<lb/>
　之歌非皷非鐘徒歌謂之謡歩驟馳騁斐然成章謂<lb/>
　之行品秩先後叙而推之謂之引聲音雜比髙下短<lb/>
　長謂之曲吁嗟慨歌悲憂深思謂之吟吟詠情性緫<lb/>
　合而言志謂之詩蘇李而上髙簡古澹謂之古沈宋<lb/>
　而下法律精切謂之律此詩之衆體也帝王之言出<lb/>
　法度以制人者謂之制絲綸之語若日月之垂照者<lb/>
　謂之詔制與詔同詔亦制也道其常而作彛憲者謂<lb/>
<pb n="KR3j0182_WYG_034-6a"/>
　之典陳其謀而成嘉猷者謂之謨順其理而迪之者<lb/>
　謂之訓屬其人而告之者謂之誥即師衆而申之者<lb/>
　謂之誓因官使而命之者謂之命出於上者謂之教<lb/>
　行於下者謂之令時而戒之者勑也言而喻之者宣<lb/>
　也諮而揚之者賛也登而崇之者冊也言其倫而析<lb/>
　之者論也度其宜而揆之者議也别嫌疑而明之者<lb/>
　辨也正是非而著之者説也記者記其事也紀者紀<lb/>
　其實也書者纉而述焉者也策者條而對焉者也傳<lb/>
<pb n="KR3j0182_WYG_034-6b"/>
　者傳而信之也序者緒而陳之也碑者披列事功而<lb/>
　載之金石也碣者揭示操行而謹其終始也檄者激<lb/>
　發人心而喻之禍福也移者自近移逺使之周知也<lb/>
　表者布臣子之心致君父之前也牋者修儲后之問<lb/>
　伸宫閫之儀也簡者質言之而略也啟者文言之而<lb/>
　詳也状者言之公上也牒者用之於官府也捷書不<lb/>
　緘挿羽而傳之者露布也尺牘無封指事而陳之者<lb/>
　劄子也青黄黼黻經緯以相成者緫謂之文也此文<lb/>
<pb n="KR3j0182_WYG_034-7a"/>
　之異名客有問古今體制之不一者勞於應答乃著<lb/>
　之篇以示焉<hi>出珊瑚鈎詩話</hi>
士大夫作小説雜說所聞見以為游戱而或者暴人之<lb/>
　短私為喜怒此何理哉世傳碧雲騢一卷為梅聖俞<lb/>
　作厯詆慶厯以來公卿隱過雖范文正公亦不免議<lb/>
　者遂謂聖俞游諸公間官竟不達懟而為此以報之<lb/>
　君子成人之美正使萬有一不至為賢者諱况未必<lb/>
　有實聖俞賢者豈至是哉後聞乃襄陽魏泰所為託<lb/>
<pb n="KR3j0182_WYG_034-7b"/>
　之聖俞也豈特累諸公又將以誣聖俞歐陽文忠公<lb/>
　歸田來自言以唐李肇為法而少異者不記人之過<lb/>
　惡君子之用心當如此也<hi>出石林避暑録</hi>
孫元忠朴學士嘗問歐陽公為文之法公云於吾姪豈<lb/>
　有惜只是要熟耳變化姿態皆從熟處出也<lb/>
吕居仁云老蘇嘗自言升裏轉斗裏量因聞此遂悟文<lb/>
　章妙處文章紆餘委曲説盡事理惟歐陽公為得之<lb/>
　至曾子固加之字字有法度無遺恨矣文章有本末<lb/>
<pb n="KR3j0182_WYG_034-8a"/>
　首尾元無一言亂説觀少游五十策可見<lb/>
又曰孟子或問百里奚自鬻於秦一章與韓退之論思<lb/>
　元賔而不見見元賔之所與者猶吾元賔也又曾子<lb/>
　固答李㳂書最見抑揚反覆處如此等類宜皆詳讀<lb/>
歐陽公謂退之為樊宗師墓誌便似樊文其始出於司<lb/>
　馬子長為長卿傳如其文惟其過之故兼之也<lb/>
居仁云文章須要説盡事情如韓非諸書大略可見至<lb/>
　於一唱三歎有遺音者則非有所養不能也如論語<lb/>
<pb n="KR3j0182_WYG_034-8b"/>
　禮記文字簡淡不厭似非左氏所可及也列子氣平<lb/>
　文緩亦非荘子歩驟所能到也東坡晚年叙事文字<lb/>
　多法柳子厚而豪邁之氣非柳所能及也<lb/>
張文潛云詩三百篇雖云婦人女子小夫賤𨽻所為要<lb/>
　之非深於文章者不能作如七月在野至入我床下<lb/>
　於七月以下<hi>闕</hi>皆不道破直至十月方言蟋蟀非深<lb/>
　於文章者能為之邪<hi>已上出吕氏童蒙訓</hi>
　仕學規範卷三十四<lb/>
</p>
<p>
</p>
  </div>
<div>
                <head>仕學規範卷三十五</head>
    <p>
<pb n="KR3j0182_WYG_035-1a"/>
欽定四庫全書<lb/>
　仕學規範卷三十五　　　　宋　張鎡　撰<lb/>
　　作文<lb/>
吕居仁云東坡三馬賛振鬛長鳴萬馬皆瘖此皆記不<lb/>
　傳之妙學文者能<graphic n="KR0636" url="https://raw.githubusercontent.com/kanripo/KR-Gaiji/master/images/KR0636.png" mimeType="image/png"/>泳此等語自然有入處<lb/>
左氏之文語有盡而意無窮如獻子辭梗陽人一段所<lb/>
　謂一唱三歎有遺音者也如此等處皆是學文養氣<lb/>
　之本不可不深思也<lb/>
<pb n="KR3j0182_WYG_035-1b"/>
班固叙事詳密有次第專學左氏如叙霍上官相失之<lb/>
　由正學左氏記秦穆晉惠相失處也<lb/>
孫子十三篇論戰守次第與山川險易長短小大之状<lb/>
　皆曲盡其妙摧髙發隱使物無遁情此尤文章妙處<lb/>
讀三蘇進策㴠養吾氣他日下筆自然文字霶霈無吝<lb/>
　嗇處<lb/>
韓退之文渾大廣逺難窺測柳子厚文分明見規摹次<lb/>
　第初學者當先學柳文後熟韓文則工夫自易<lb/>
<pb n="KR3j0182_WYG_035-2a"/>
張文潛嘗云但把秦漢以前文字熟讀自然滔滔地流<lb/>
　也又云近世所當專學者惟東坡<lb/>
古人文章一句是一句句句皆可作題目如尚書可見<lb/>
　後人文章累千百言不能就一句是理只如選詩有<lb/>
　髙古氣味自唐以下無復此意此皆不可不知也<lb/>
文章不分明指切而從容委曲辭不迫切而意以獨至<lb/>
　惟左傳為然如當時諸國徃來之辭與當時君臣相<lb/>
　告相誚之語蓋可見矣亦是當時聖人餘澤未逺㴠<lb/>
<pb n="KR3j0182_WYG_035-2b"/>
　養自别故辭氣不迫如此非後世人專學言語者也<lb/>
讀荘子令人意寛思大敢作讀左傳便使人入法度不<lb/>
　敢容易此二書不可偏廢也近世讀東坡魯直詩亦<lb/>
　類此<lb/>
文章大要須以西漢為宗此人所可及也至於上面一<lb/>
　等則須審已才分不可勉強作也如秦少游之才終<lb/>
　身從東坡歩驟次第止宗西漢可謂喜學矣<lb/>
檀弓云南宫縚之妻之姑之喪三之不能去其一進使<lb/>
<pb n="KR3j0182_WYG_035-3a"/>
　者而問故夫子之所以問使者使者之所以答夫子<lb/>
　一進字足矣豐不餘一言約不失一辭諒哉<lb/>
陸士衡文賦云立片言以居要乃一篇之警策此要論<lb/>
　也文章無警策則不足以傳世蓋不能竦動世人如<lb/>
　老杜及唐人諸詩無不如此但晉宋間人專致力於<lb/>
　此故失於綺靡而無髙古氣味老杜詩云句不驚人<lb/>
　死不休所謂驚人句即警策也<lb/>
漢髙紀詔令雄健孝文紀詔令温潤去先秦古書不逺<lb/>
<pb n="KR3j0182_WYG_035-3b"/>
　後世不能及至孝武紀詔令始事文采文亦寖衰矣<lb/>
醫書論脉之形状病之證驗無一字妄發乃於借物為<lb/>
　諭尤見工夫大抵見之既明則發之於言語自然分<lb/>
　曉觀此等書可見<lb/>
又云東坡云意盡而言止者天下之至言也然而言止<lb/>
　而意不盡尤為極至如禮記左氏可見<lb/>
韓退之答李翺書老蘇上歐公書最見為文養氣妙處<lb/>
　西漢自王褒以下文字專事詞藻不復簡古而谷永<lb/>
<pb n="KR3j0182_WYG_035-4a"/>
　等書雜引經傳無復已見而古學逺矣此學者所宜<lb/>
　深戒<lb/>
檀弓與左氏紀太子申生事詳略不同讀左氏然後知<lb/>
　檀弓之髙逺也<lb/>
作文必要悟入處悟入必自工夫中來非僥倖可得也<lb/>
　如老蘇之於文魯直之於詩蓋盡此理矣<lb/>
老杜云新詩改罷自長吟文字頻改工夫自出<lb/>
學者須做有用文字不可盡力虛言有用文字議論文<lb/>
<pb n="KR3j0182_WYG_035-4b"/>
　字是也議論文字須以董仲舒劉向為主禮記周禮<lb/>
　及新序説苑之類皆當貫穿熟考則做一日便有一<lb/>
　日工夫近世文字如曾子固諸序尤須詳味<hi>已上出吕氏童</hi>
　<hi>䝉訓</hi>
張子韶云文字有眼目處當<graphic n="KR0636" url="https://raw.githubusercontent.com/kanripo/KR-Gaiji/master/images/KR0636.png" mimeType="image/png"/>泳之使書味存於胷中<lb/>
　則益矣韓子曰沉浸醲郁含英咀華正謂此也<lb/>
又云歐陽公之文粹如金玉東坡之文浩如河漢盛矣<lb/>
　哉<lb/>
<pb n="KR3j0182_WYG_035-5a"/>
又云書猶麹蘖學者猶秫稻秫稻必得麴蘖則酒醴可<lb/>
　成不然雖有秫稻無所用之今所讀之書有其文雄<lb/>
　深者有其文典雅者有富麗者有俊逸者合是數者<lb/>
　雜然列于胷中而咀嚼之猶以麴蘖和秫稻也醖釀<lb/>
　既乆則凡發於文章形於議論必自然秀絶過人矣<lb/>
　故經史之外百家文集不可不觀也<lb/>
又云歐公五代史其間議論多感嘆又多設疑蓋感嘆<lb/>
　則動人設疑則意廣此作文之法也<hi>已上出張横浦日新</hi>
<pb n="KR3j0182_WYG_035-5b"/>
四六之工在於裁剪若全句對全句亦何以見工四六<lb/>
　以經語對經語史語對史語詩語對詩語方妥帖<lb/>
太祖郊祀陶榖作赦文不以籩豆有楚對黍稷非馨而<lb/>
　曰豆籩陳有楚之儀黍稷奉惟馨之薦近世王初寮<lb/>
　在翰苑作寶籙宫青詞云上天之載無聲下民之虐<lb/>
　匪降時人許其裁剪<lb/>
王荆公在金陵有中使傳宣撫問并賜銀合茶藥令中<lb/>
　外各作一表既具藁無可於公意者公乃自作今見<lb/>
<pb n="KR3j0182_WYG_035-6a"/>
　集中其詞云信使恩言有華原隰寶奩珍劑増賁邱<lb/>
　園蓋五事見四句中言約意盡衆以為不及也<lb/>
王岐公在中書最乆生日例有禮物之賜集中謝表其<lb/>
　用事多同而語不蹈襲唐李衛公作文箴譬諸日月<lb/>
　雖終古常見而光景常新<lb/>
四六全在編類古語唐李義山有金鑰宋景文有一字<lb/>
　至十字對司馬文正亦有金桴王岐公最多<lb/>
靖康間劉觀中逺作百官賀徽廟還京表云漢殿上皇<lb/>
<pb n="KR3j0182_WYG_035-6b"/>
　本是野田之叟唐朝肅帝又非揖遜之君何㮚文縝<lb/>
　時為中書侍郎索筆塗之用此二事别作一聯云擁<lb/>
　篲却行陋未央之過禮執鞚前引笑靈武之曲恭文<lb/>
　縝以四六知名其謝召還表云兩曽參之是非浮言<lb/>
　猶在一王尊之賢佞更世乃明<hi>已上出四六談麈</hi>
凡為文須要有主客先識主客然後成文字如今作文<lb/>
　須當使一件故事後却以已説佐之此是不知主客<lb/>
　也須是先自已意然後以故事佐吾説方可<lb/>
<pb n="KR3j0182_WYG_035-7a"/>
古人用故事當頭便使者必有疑難或與已説異故便<lb/>
　用引話頭出已見到這田地方喚做不隨人脚根轉<lb/>
凡為文章須是文字外别有一物主之方為髙勝韓愈<lb/>
　之文濟以經術杜甫之詩本於忠義太白妙處有輕<lb/>
　天下之氣此衆人所不及也<lb/>
作文字須認體位謹布置如大匠掄材各著色額㕔堂<lb/>
　亭榭等屋材料制度色色區别不可一律如大㕔材<lb/>
　料不可作亭榭使用也<hi>已上出蒲氏漫齋語録</hi>
<pb n="KR3j0182_WYG_035-7b"/>
東坡在儋耳時葛延之自江隂擔簦萬里絶海徃見留<lb/>
　一月坡嘗誨以作文之法曰儋州雖百家之聚州人<lb/>
　所須取之市而足然不可徒得也必有一物以攝之<lb/>
　然後為已用所謂一物者錢是也作文亦然天下之<lb/>
　事散在經子史中不可徒使必得一物以攝之然後<lb/>
　為已用所謂一物者意是也不得錢不可以取物不<lb/>
　得意不可以用事此作文之要也延之拜其言而書<lb/>
　諸紳<hi>出韻語陽秋</hi>
<pb n="KR3j0182_WYG_035-8a"/>
作文他人所詳者我略他人所略者我詳若用言語必<lb/>
　不得已只與㸃過<lb/>
須做過人工夫方解做過人文字如何操筆便㑹做好<lb/>
　文字<lb/>
看文字須要看他過換處及接處<lb/>
結文字須要精神不要閑言語<lb/>
文字不必多用事只用意便得<lb/>
文字貴曲折斡旋<lb/>
<pb n="KR3j0182_WYG_035-8b"/>
文字一意貴生叚數多<lb/>
凡做文字每段結處必要𦂳切不可以動人言語凡造<lb/>
　語不要塵俗熟爛<lb/>
凡作簡短文字必要轉處多凡一轉必有意思則可<lb/>
大抵做文字不可放令慢轉處不假助語而自連接者<lb/>
　為上然㑹做文字者亦時一用之於所當用也<lb/>
文字若緩須多看雜文雜文須看他節奏𦂳處若意思<lb/>
　新轉處多則自然不緩善轉者如短兵相接蓋謂不<lb/>
<pb n="KR3j0182_WYG_035-9a"/>
　兩行又轉也講題若轉多恐碎了文字須轉雖多只<lb/>
　是一意方可若使覺得碎則不成文字若鋪叙處間<lb/>
　架令新不陳多警策句則亦不緩<lb/>
凡作文須要言語健須㑹振發轉換亦不要思量逺過<lb/>
　纔過便晦<lb/>
文字有三等上焉藏鋒不露讀之自有滋味中焉歩驟<lb/>
　馳騁飛沙走石下焉用意庸庸專事造語<lb/>
鼓氣以勢壮為羙勢不可以不息不息則流蕩而忘返<lb/>
<pb n="KR3j0182_WYG_035-9b"/>
　亦猶絲竹繁奏必有希聲窈𦕈聽之者悦聞如川流<lb/>
　迅激必有洄洑逶迤觀之者不厭<hi>已上出麗澤文説</hi>
　<lb/>
　<lb/>
　<lb/>
　<lb/>
　<lb/>
　仕學規範卷三十五<lb/>
</p>
<p>
</p>
  </div>
<div>
                <head>仕學規範卷三十六</head>
    <p>
<pb n="KR3j0182_WYG_036-1a"/>
欽定四庫全書<lb/>
　仕學規範卷三十六　　　　宋　張鎡　撰<lb/>
　　作詩<lb/>
薛許昌答書生贈詩百首如一首卷初如卷終譏其不<lb/>
　能變態也大抵屑屑較量屬句平匀不免氣骨寒局<lb/>
　殊不知詩家要當有情致抑揚髙下使氣宏㧞又用<lb/>
　事能破觚為圓剉剛成柔始為有功者昔人所謂縛<lb/>
　虎手也<hi>出皇朝類苑</hi>
<pb n="KR3j0182_WYG_036-1b"/>
孫公昔與杜挺之梅聖俞同舟遡汴見聖俞吟詩日成<lb/>
　一篇衆莫能和因宻伺聖俞如何作詩蓋寝食游觀<lb/>
　未嘗不吟諷思索也時時於坐上忽引去奮筆書一<lb/>
　小紙内筭袋中同舟竊取而觀皆詩句也或半聨或<lb/>
　一字他日作詩有可用者入之有云作詩無古今惟<lb/>
　造平淡難乃筭袋中所書也<hi>出孫氏談圃</hi>
作詩切不可斥言亊至於美人亦不可斥言試觀詩之<lb/>
　風雅頌所美所刺未嘗不婉順而歸之於正<hi>出節孝先生語</hi>
<pb n="KR3j0182_WYG_036-2a"/>
陶淵明詩所不可及者沖澹深粹出於自然若曾用力<lb/>
　學然後知淵明詩非著力之所能成<lb/>
羅仲素問詩如何看曰詩極難卒説大底須要人體㑹<lb/>
　不在推尋文義在心為志發言為詩情動於中而形<lb/>
　於言言者情之所發也今觀是詩之言則必先觀是<lb/>
　詩之情如何不知其情則雖精窮文義謂之不知詩<lb/>
　可也子夏問巧笑倩兮美目盼兮何謂也子曰繪事<lb/>
　後素曰禮後乎孔子以謂可與言詩如此全要體㑹<lb/>
<pb n="KR3j0182_WYG_036-2b"/>
　何謂體㑹且如闗雎之詩詩人以興后妃之徳蓋如<lb/>
　此也須當想象雎鳩為何物知雎鳩為摯而有别之<lb/>
　禽則又想象闗闗為何聲知闗闗之聲為和而通則<lb/>
　又想象在河之洲是何所在知河之洲為幽閒逺人<lb/>
　之地則知如是之禽其鳴聲如是而又居幽閒逺人<lb/>
　之地則后妃之徳可以意曉矣是之謂體㑹惟體㑹<lb/>
　得故看詩有味至於有味則詩之用在我矣<hi>並出龜山語録</hi>
古人作詩正以風調髙古為主雖意逺語踈皆為佳作<lb/>
<pb n="KR3j0182_WYG_036-3a"/>
　後人有切近的當氣格凡下者終使人可憎<lb/>
有道之士胷中過人落筆便造妙處彼淺陋之人雕琢<lb/>
　肝肺不過僅能嘲風弄月而已<hi>並出李希聲詩話</hi>
陳去非謂予曰秦少游詩如刻就楮葉陳無己詩如養<lb/>
　成内丹又曰凡詩人古有柳子厚今有陳無己而已<lb/>
　又曰崔鷗能詩或問作詩之要答曰但多讀而勿使<lb/>
　斯為善<hi>出泊宅編</hi>
昔人有言人有三百四病馬有三百八病詩病多於馬<lb/>
<pb n="KR3j0182_WYG_036-3b"/>
　病信哉髙子勉能詩涪翁與之詩云更能識詩家病<lb/>
　方是我眼中人此亦苦口也<hi>出吳子書詩話</hi>
世人嘗言老杜讀盡天下書過矣老杜能用所讀之書<lb/>
　耳彼徒見其語有讀書破萬卷下筆如有神萬卷人<lb/>
　誰不讀下筆未必有神<hi>出陳輔之詩話</hi>
舊説皎然欲見韋蘇州恐詩體不合遂作古詩投之蘇<lb/>
　州一見大不滿意繼而皎然復獻舊詩蘇州大稱賞<lb/>
　曰㡬誤失大名何不止以所長見示而輒希老夫之<lb/>
<pb n="KR3j0182_WYG_036-4a"/>
　意且蘇州詩格如此髙古而皎然卒然傚之宜乎不<lb/>
　逮也士欲迎合者以此少戒<hi>出懶真子録</hi>
東坡詩不可指摘輕議辭源如長河大江飄沙捲沫枯<lb/>
　槎束薪蘭舟繡鷁皆隨流矣珍泉幽澗澄潭靈沼可<lb/>
　愛可喜無一㸃塵滓只是體不似江河讀者幸以此<lb/>
　意求之<lb/>
作詩淺易鄙陋之氣不除大可惡客問何從去之僕曰<lb/>
　熟讀唐李義山詩與本朝黄魯直詩而深思焉則去<lb/>
<pb n="KR3j0182_WYG_036-4b"/>
　也<hi>並出許彦周詩話</hi>
劉貢父云詩以意義為主文詞次之或意深義髙雖文<lb/>
　詞平易自是竒作世人見古人詩句平易倣傚之而<lb/>
　不得其意義隨入鄙野可笑盧仝詩有不唧𠺕鈍漢<lb/>
　非其篇前後意義自可掩口矣寧可效之耶<hi>出分門詩話</hi>
王介甫嘗論杜詩云無人覺來徃下得覺字大好瞑色<lb/>
　赴春愁下得赴字大好若下見字起字即小兒言語<lb/>
　足見吟詩要一字兩字工也<lb/>
<pb n="KR3j0182_WYG_036-5a"/>
詩文用故事有直用其事者有反其意而用之者王元<lb/>
　之謫守黄岡謝表云宣室鬼神之問豈望生還茂陵<lb/>
　封禪之書唯期死後此一聯每為人所稱道然皆直<lb/>
　用賈誼相如之事耳李義山詩云可憐半夜虚前席<lb/>
　不問蒼生問鬼神雖説賈誼然反其意而用之矣林<lb/>
　和靖詩云茂陵他日求遺藁猶喜曽無封禪書雖説<lb/>
　相如亦反其意而用之矣直用其事人皆能之反其<lb/>
　意而用之者非夫學識素髙超越尋常之見不規規<lb/>
<pb n="KR3j0182_WYG_036-5b"/>
　然蹈襲前人陳迹者何以臻此<hi>並出藝苑雌黄</hi>
詩以意為主又須篇中練句句中練字乃得工耳以氣<lb/>
　韻清髙深𦕈者絶以格力雅健雄豪者勝元輕白俗<lb/>
　郊寒島瘦皆其病也<lb/>
篇章以含蓄天成為上破碎雕鎪為下如楊大年西崑<lb/>
　體非不佳也而弄斤操斧太甚所謂七日而混沌死<lb/>
　也<lb/>
予讀杜詩云江漢思歸客乾坤一腐儒功業頻看鏡行<lb/>
<pb n="KR3j0182_WYG_036-6a"/>
　藏獨倚樓歎其含蓄如此及云虎氣必騰上龍身寧<lb/>
　乆藏蛟龍得雲雨鵰鶚在秋天則又駭其奮迅也草<lb/>
　深迷市井地僻懶衣裳經心石鏡月到面雪山風愛<lb/>
　其清曠如此及云退朝花底散歸院柳邉迷君隨丞<lb/>
　相後我住日華東則又怪其華豔也乆客得無淚故<lb/>
　妻難及晨囊空恐羞澁留得一錢看嗟其窮愁如此<lb/>
　及云香霧雲鬟濕清輝玉臂寒笑時花近眼舞罷錦<lb/>
　纒頭則又疑其侈麗也至讀䜟歸龍鳯質威定虎狼<lb/>
<pb n="KR3j0182_WYG_036-6b"/>
　都風塵三尺劔社稷一戎衣則又見其發揚而蹈厲<lb/>
　矣五聖聮龍衮千官列鴈行聖圖天廣大宗祀日光<lb/>
　輝則又得其雄深而雅徤矣許身一何愚自比稷與<lb/>
　契雖乏諌諍姿恐君有遺失則又知其許國而愛君<lb/>
　也對食不能飡我心殊未諧人生無家别何以為烝<lb/>
　黎則知其傷時而憂民也未聞夏商衰中自誅褒妲<lb/>
　堂堂太宗業植立甚宏達斯則隠惡揚善而春秋之<lb/>
　義耳巡非瑶水逺迹是雕墻後天王守太白竚立更<lb/>
<pb n="KR3j0182_WYG_036-7a"/>
　搔首斯則憂深思逺而詩人之㫖耳至於上有鬱藍<lb/>
　天垂光抱瓊臺風帆倚翠蓋暮把東皇衣乃神仙之<lb/>
　致耶惟有摩尼珠可照濁水源欲問第一義囬向心<lb/>
　地初乃佛乗之義耶嗚呼有能窺其一二者便可名<lb/>
　家况深造而具體者乎此予所以稚齒服膺華顛未<lb/>
　至也<hi>已上出珊瑚鈎詩話</hi>
王荆公晚年詩律尤精嚴造語用字間不容髪然意與<lb/>
　言㑹言隨意遣渾然天成殆不見有牽率排比處如<lb/>
<pb n="KR3j0182_WYG_036-7b"/>
　含風鴨緑鱗鱗起弄日鵝黄褭褭垂讀之初不覺有<lb/>
　對偶至細數落花因坐乆緩尋芳草得歸遲但見舒<lb/>
　閑容與之態耳而字字細攷之若經櫽括權衡者其<lb/>
　用意亦深刻矣嘗與葉致逺諸人和頭字韻詩徃返<lb/>
　數四其末篇有云名譽子真矜谷口事功新息困壺<lb/>
　頭以谷口對壺頭其精切如此後數月復取本追改<lb/>
　云豈愛京師傳谷口但知鄉里勝壺頭今集中兩本<lb/>
　並存<lb/>
<pb n="KR3j0182_WYG_036-8a"/>
詩之用事不可牽強必至於不得不用而後用之則事<lb/>
　辭為一莫見其安排鬭凑之迹蘇子曕嘗為人作挽<lb/>
　詩云豈意日斜庚子後忽驚嵗在己辰年此乃天生<lb/>
　作對不假人力<lb/>
池塘生春草園柳變鳴禽世多不解此語為工蓋欲以<lb/>
　竒求之耳此語之工正在無所用意粹然與景相遇<lb/>
　借以成章不假繩削故非常情所能到詩家妙處當<lb/>
　須以此為根本而思苦言艱者徃徃不悟<lb/>
<pb n="KR3j0182_WYG_036-8b"/>
詩語固忌用巧太過然縁情體物自有天然之妙雖巧<lb/>
　而不見刻削之痕老杜細雨魚兒出㣲風燕子斜此<lb/>
　十字殆無一字虛設雨細着水面為漚魚常上浮而<lb/>
　淰若大雨則伏而不出矣燕體輕若風猛則不能勝<lb/>
　惟微風乃受以為勢故又有輕燕受風斜之語至穿<lb/>
　花蛺蝶深深見㸃水蜻蜓欵欵飛深深字若無穿字<lb/>
　欵欵字若無㸃字皆無以見其精微如此然讀之渾<lb/>
　然全似未嘗用力此所以不碍其氣格超勝使晚唐<lb/>
<pb n="KR3j0182_WYG_036-9a"/>
　諸子為之便當入魚躍練江抛玉尺鶯穿絲柳織金<lb/>
　梭體矣<lb/>
古今論詩者多矣吾獨愛湯惠休稱謝靈運為初日芙<lb/>
　蕖沈約稱王筠為彈圓脱手兩語最當人意初日芙<lb/>
　蕖非人力所能為而精彩華妙之意自然見於造化<lb/>
　之妙靈運諸詩可以當此者亦無㡬彈圓脱手雖是<lb/>
　輸寫便利動無留得然其精圓快速發之在手筠亦<lb/>
　未能盡也然作詩審到此地豈復更有餘事韓退之<lb/>
<pb n="KR3j0182_WYG_036-9b"/>
　贈張籍云君詩多態度靄靄春空雲司空圖記戴叔<lb/>
　倫語云詩人之辭如藍田日暖良玉生煙亦是形似<lb/>
　之微妙者但學者不能味其言耳<lb/>
詩禁體物語此學詩者類能言之也歐陽文忠公守汝<lb/>
　隂嘗與客賦雪於聚星堂舉此令徃徃皆閣筆不能<lb/>
　下然此亦定法若能者則出入縱横何可拘碍鄭谷<lb/>
　亂飄僧舍茶煙濕密灑歌樓酒力微非不去體物語<lb/>
　而氣格如此其卑<hi>已上出石林詩話</hi>
<pb n="KR3j0182_WYG_036-10a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_036-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷三十六<lb/>
</p>
<p>
</p>
  </div>
<div>
                <head>仕學規範卷三十七</head>
    <p>
<pb n="KR3j0182_WYG_037-1a"/>
欽定四庫全書<lb/>
　仕學規範卷三十七　　　　宋　張鎡　撰<lb/>
　　作詩<lb/>
詩者始於舜臯之賡歌三代列國風雅繼作今之三百<lb/>
　五篇是也其句法自三字至八字皆起於此三字句<lb/>
　若鼓咽咽醉言歸之類四字句若闗闗雎鳩在河之<lb/>
　洲之類五字句若誰謂䑕無角何以穿我屋之類七<lb/>
　字句若交交黄鳥止於棘之類八字句若十月之交<lb/>
<pb n="KR3j0182_WYG_037-1b"/>
　曰我不敢效我友自逸之類漢魏以降述作相望梁<lb/>
　陳以來格致寖多自唐迄於國朝而體制大備矣<lb/>
范元實云古人文章必謹布置如老杜贈韋見素詩云<lb/>
　紈袴不餓死儒冠多誤身此一篇立意也故令靜聴<lb/>
　而具陳之自甫昔少年日至再使風俗淳皆儒冠事<lb/>
　業也自此意竟蕭條至蹭蹬無縱鱗言誤身如此也<lb/>
　則意舉而文偹固已有是詩矣然必言所以見韋者<lb/>
　於是有厚愧真知之句所以真知者謂傳誦其詩也<lb/>
<pb n="KR3j0182_WYG_037-2a"/>
　然宰相職在薦賢不當徒愛人而已士固不能無望<lb/>
　故曰竊效貢公喜難甘原憲貧果無益則去之可也<lb/>
　故曰焉能心怏怏秖是走踆踆必入海而去秦也其<lb/>
　去於人情必有遲遲不忍去之意故曰尚憐終南山<lb/>
　囬首清渭濵所知不可以不别故曰常擬報一飯况<lb/>
　懷辭大臣夫如是則忘江海之外雖見素亦不可得<lb/>
　而見矣故曰白鷗沒浩蕩萬里誰能馴終焉此詩前<lb/>
　賢録為壓卷為其布置最得正體如官府甲第㕔堂<lb/>
<pb n="KR3j0182_WYG_037-2b"/>
　房室各有定處不可亂也韓文公原道與書之堯典<lb/>
　蓋如此其他雖謂之變體可也<lb/>
元實又云形似之語蓋若詩之賦蕭蕭馬鳴悠悠斾旌<lb/>
　是也激昻之語蓋若詩人之興周餘黎民靡有孑遺<lb/>
　是也古人形似之語必實録是事决不可易故老杜<lb/>
　所題詩徃徃親到其處益知其工激昻之言孟子所<lb/>
　謂不以文害辭不以辭害志初不可以形迹考然如<lb/>
　此乃見一時之意如古栢詩柯如青銅根如石視之<lb/>
<pb n="KR3j0182_WYG_037-3a"/>
　信然雖聖人復生不可改此形似之語霜皮溜雨四<lb/>
　十圍黛色參天二千尺雲來氣接巫峽長月出寒通<lb/>
　雪山白此激昻之語不如此則不見古栢之大也文<lb/>
　章故多端然警策處徃徃是此兩體爾<lb/>
蔡絛言少陵飲中八仙歌用韻舩字眠字天字各再前<lb/>
　字凡三於古未見其體予嘗質之叔父文正曰此歌<lb/>
　分八篇人人各異製雖重韻無害亦周詩分章意也<lb/>
　學者可不知乎<lb/>
<pb n="KR3j0182_WYG_037-3b"/>
六一居士云國朝楊大年與錢惟演劉筠數公唱和自<lb/>
　西崑集出時人爭效之詩體一變而後生晚輩患其<lb/>
　多用故事至於語僻難曉殊不知自是學者之弊如<lb/>
　大年新蟬詩云風來玉宇烏先覺露下金莖鶴未知<lb/>
　雖用故事何害為佳句也又如峭帆横渡官橋柳疊<lb/>
　鼓驚飛海岸鷗其不用故事又豈不佳乎蓋其雄文<lb/>
　博學筆力有餘故無施不可非如當世號詩人者區<lb/>
　區於風雪草木之類為許洞所困者也<lb/>
<pb n="KR3j0182_WYG_037-4a"/>
東坡居士云古詩押韻惟入聲可通用須本音或引韻<lb/>
　則不拘四聲普用隣韻無妨至於作律詩七言首句<lb/>
　須要引韻茍或不然即須得一聮對句也大凡詩章<lb/>
　若對偶多即為實而成體<lb/>
筆談云古人文章自應律度未以音韻為主自沈約崇<lb/>
　韻學論文則欲宫羽相變低昻殊節若前有浮聲則<lb/>
　後須切響一簡之内音韻盡殊兩句之中輕重各異<lb/>
　妙達此㫖始可言文自後浮巧之語體制漸多如傍<lb/>
<pb n="KR3j0182_WYG_037-4b"/>
　對蹉對雙聲疊韻之類詩又有正格偏格三十四格<lb/>
　十九圖四聲八病之類如徐陵云陪游馺娑騁纎腰<lb/>
　於結風長樂鴛鴦奏新聲於度曲又云厭長樂之踈<lb/>
　鍾勞中宫之緩箭雖兩長樂意義不同不為重復此<lb/>
　類為旁犯如九歌蕙殽蒸兮蘭籍奠桂酒兮椒漿當<lb/>
　曰蒸蕙殽對奠桂酒今倒用之謂之䟦對如自朱耶<lb/>
　之狼狽致赤子之流離不惟赤對朱耶對子兼狼狽<lb/>
　流離乃獸名對鳥名乂如厨人具雞黍稚子摘楊梅<lb/>
<pb n="KR3j0182_WYG_037-5a"/>
　當時物議朱雲小後代聲名白日長以雞對楊以朱<lb/>
　雲對白日如此之類又為假對如㡬家村草裏吹唱<lb/>
　隔江聞㡬家村草吹唱隔江皆雙聲如月影侵簮冷<lb/>
　江光逼履清侵簮逼履皆疊韻詩第二字側入謂之<lb/>
　正格如鳯厯軒轅紀龍飛四十春第二字平入謂之<lb/>
　偏格如四更山吐月殘夜水明樓之類唐名賢多正<lb/>
　格如杜甫律詩用偏格者十無一二<lb/>
以聲律作詩其末流也自唐至今詩人謹守之獨黄魯<lb/>
<pb n="KR3j0182_WYG_037-5b"/>
　直一掃古今弃律作五七言如金石未作鐘磬和聲<lb/>
　渾然有律吕外意近來作詩者頗有此體然自吾魯<lb/>
　直始也<lb/>
續金針格云詩以聲律為竅物象為骨意格為髓又云<lb/>
　鍊句不如鍊字鍊字不如鍊意鍊意不如鍊格又云<lb/>
　詩有自然句有神助句容易句率然遂成辛苦句深<lb/>
　思而得又云詩之四聮謂之破題欲如狂風卷浪埶<lb/>
　欲滔天第二聮謂之景聮須字字對第四聮謂之落<lb/>
<pb n="KR3j0182_WYG_037-6a"/>
　句欲如髙山放石一去不囬又第一與第三句對第<lb/>
　二與第四句對如云去年花下留連飲暖日夭桃鶯<lb/>
　亂啼今日江邊容易别淡烟衰草馬嚬嘶謂之扇對<lb/>
歐陽文忠公云聖俞子美齊名於一時而二家詩體特<lb/>
　異子美筆力豪雋以超邁横絶為竒聖俞覃思精微<lb/>
　以深逺閑淡為意各極其長雖善論者不能優劣也<lb/>
　予嘗於水谷夜行詩略道其一二云子美氣尤雄萬<lb/>
　竅號一噫有時肆顛狂醉墨灑滂沛譬如千里馬已<lb/>
<pb n="KR3j0182_WYG_037-6b"/>
　發不可殺盈前盡珠璣一一難揀汰梅翁事清切石<lb/>
　齒漱寒瀨作詩三十年視我猶後輩文詞愈清新心<lb/>
　意雖老大有如妖韶女老自有餘態近詩尤苦硬咀<lb/>
　嚼苦難嘬又如食橄㰖真味乆愈在蘇豪以氣轢舉<lb/>
　世徒驚駭梅窮獨我知古貨今難賣語雖非工謂粗<lb/>
　得其彷彿然不容優劣之也<lb/>
名賢詩話言黄魯直自黔南歸詩變前體且云要須唐<lb/>
　律中作活計乃可言詩如少陵淵蓄雲萃變態百出<lb/>
<pb n="KR3j0182_WYG_037-7a"/>
　雖數十百韻格律益嚴蓋操制詩家法度如此予觀<lb/>
　魯直和吳餘干廖明略白雲亭燕集詩江靜明花燭<lb/>
　山空響管絃風生學士麈雲繞令君筵百越餘生聚<lb/>
　三吳喜接連庖霜刀落鱠執玉酒明船葉縣飛來舄<lb/>
　壺公謫處天談多時屢謔舞短更成妍而我孤登覽<lb/>
　觀詩未究宣老夫看鏡罷衰白敢爭先直可拍肩挽<lb/>
　袂矣<lb/>
賀鑄字方囬言學詩於前輩得八句云平澹不流於淺<lb/>
<pb n="KR3j0182_WYG_037-7b"/>
　俗竒古不隣於怪僻題詠不窘於物象叙事不病於<lb/>
　聲律比興深者通物理用事工者如已出格見於成<lb/>
　篇渾然不可鐫氣出於言外浩然不可屈盡心於詩<lb/>
　守此勿失<lb/>
東坡居士云予嘗論書以謂鍾王之迹蕭散簡逺妙在<lb/>
　筆畫之外至唐顔柳始集古人筆法而盡發之極書<lb/>
　之變天下翕然以為宗師而鍾王之法益微至於詩<lb/>
　亦然蘇李之天成曹劉之自得陶謝之超逸蓋亦至<lb/>
<pb n="KR3j0182_WYG_037-8a"/>
　矣而杜子美李太白以英偉絶世之姿凌跨百代古<lb/>
　之詩人盡癈然魏晉以來髙風絶塵亦少衰矣李杜<lb/>
　之後詩人繼出雖間有逺韻而才不逮意獨韋應物<lb/>
　柳子厚發纎濃於簡古寄至味於淡泊非餘子所及<lb/>
　也唐末司空圖﨑嶇兵亂之間而詩文髙雅猶有承<lb/>
　平之遺風其論詩曰梅止於酸鹽止於醎飲食不可<lb/>
　無塩梅而其美常在於酸醎之外蓋自列其詩之有<lb/>
　得於文字之表者二十有四韻恨當時不識其妙予<lb/>
<pb n="KR3j0182_WYG_037-8b"/>
　三復其言而悲之<lb/>
詩人詠歌文武征伐之事其於克密曰無矢我陵我陵<lb/>
　我阿無飲我泉我泉我池其於克崇曰臨衝閑閑崇<lb/>
　墉言言執訊連連攸馘安安是類是禡是致是附四<lb/>
　方以無侮其於克商曰維師尚父時維鷹揚諒彼武<lb/>
　王肆伐大商㑹朝清明其形容征伐之盛極於此矣<lb/>
　韓退之作元和聖徳詩言劉闢之死曰宛宛弱子赤<lb/>
　立傴僂牽頭曵足先斷腰膂次及其徒體骸撑拄未<lb/>
<pb n="KR3j0182_WYG_037-9a"/>
　乃取闢駭汗如雨揮刀紛紜爭切膾脯此李斯頌秦<lb/>
　所不忍言而退之自謂無愧於雅頌何其陋也<lb/>
大雅綿九章初頌太王遷豳建都邑營宫室而已其九<lb/>
　章乃曰虞芮質厥成文王蹶厥生予曰有疏附予曰<lb/>
　有先後予曰有奔走予曰有禦侮事不接文不屬如<lb/>
　連山斷嶺雖相去絶逺而氣象聮絡觀者知其脉理<lb/>
　之為一也蓋附離不以鑿枘此最為文之髙致也老<lb/>
　杜䧟賊詩有曰少陵野老吞聲哭春日潛行曲江曲<lb/>
<pb n="KR3j0182_WYG_037-9b"/>
　江頭宫殿鎖千門細柳新蒲為誰緑憶昔霓裳下南<lb/>
　苑苑中萬物生顔色昭陽殿裏第一人同輦隨君侍<lb/>
　君側輦前才人帶弓箭白馬嚼囓黄金勒翻身向天<lb/>
　仰射雲一箭正墜雙飛翼明眸皓齒今何在血汙遊<lb/>
　魂歸不得清渭東流劔閣深去住彼此無消息人生<lb/>
　有情淚沾臆江水江花豈終極黄昏胡騎塵滿城欲<lb/>
　徃城南忘南北予愛其詞如百金戰馬注坡驀澗如<lb/>
　履平地得詩人之遺法如白樂天詩詞甚工然拙於<lb/>
<pb n="KR3j0182_WYG_037-10a"/>
　紀事寸歩不遺猶恐失之此所以望老杜之藩垣而<lb/>
　不及也<hi>已上出古今緫類詩話</hi>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_037-10b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷三十七<lb/>
</p>
<p>
</p>
  </div>
<div>
                <head>仕學規範卷三十八</head>
    <p>
<pb n="KR3j0182_WYG_038-1a"/>
欽定四庫全書<lb/>
　仕學規範卷三十八　　　　宋　張鎡　撰<lb/>
　　作詩<lb/>
黄魯直書王知載胊山雜詠後云詩者人之情性也非<lb/>
　若諫爭於廷忿詬於道怒隣罵坐之為也其人忠信<lb/>
　篤欽抱道而居與時乖迕遇物悲喜同牀而不察並<lb/>
　世而不聞情之所不能堪因發於呻吟調笑之聲胷<lb/>
　次釋然而聞者亦有所勸勉比律吕而可歌列干羽<lb/>
<pb n="KR3j0182_WYG_038-1b"/>
　而可舞是詩之美也其發為訕謗侵陵引頸以承戈<lb/>
　披襟而受矢以快一朝之忿者人皆以為詩之禍是<lb/>
　失詩之㫖非詩之過<lb/>
又云寧律不諧而不可使句弱用字不工而不可使語<lb/>
　俗此庾開府之所長也然有意於詩者也至於淵明<lb/>
　所謂不煩繩削而自合者雖然巧於斤斧者多疑其<lb/>
　拙窘於隠括者輙病其放孔子曰寗武子其智可及<lb/>
　也其愚不可及也淵明之拙與放豈可謂不知道哉<lb/>
<pb n="KR3j0182_WYG_038-2a"/>
　要當與一邱一壑者共之耳<lb/>
冷齋夜話載魯直云詩意無窮人才有限以有限之才<lb/>
　追無窮之意雖少陵淵明不得工也然不易其意而<lb/>
　造其語謂之換骨法規模其意而形容之謂之奪胎<lb/>
　法如鄭谷十日菊曰自縁今日人心别未必秋香一<lb/>
　夜衰此意甚佳病在氣不長曾子固曰詩當使人一<lb/>
　覽語盡而意有餘荆公菊詩云千花百卉凋零後始<lb/>
　見閑人把一枝東坡則曰萬事到頭都是夢休休明<lb/>
<pb n="KR3j0182_WYG_038-2b"/>
　日黄花蝶也愁又如李白詩曰鳥飛不盡暮天碧又<lb/>
　青天盡處沒孤鴻然其病如前所論山谷詩云不知<lb/>
　眼界濶多少白鳥去盡青天回荆公云一日君家把<lb/>
　酒盃六年波浪與塵埃不知烏石江邊路到老相尋<lb/>
　得㡬回樂天詩曰臨風杪秋木對酒長年人醉兒如<lb/>
　霜葉雖紅不是春東坡云兒童悞喜朱顔在一笑那<lb/>
　知是酒紅凡此之類皆奪胎法也<lb/>
蘇尚書符東坡先生之孫嘗與人論詩或曰前輩所好<lb/>
<pb n="KR3j0182_WYG_038-3a"/>
　不同如文忠公於常建詩愛其竹徑通幽處禪房花<lb/>
　木深謂此景與意㑹常欲道之而不得也至山谷乃<lb/>
　愛山光悦鳥性潭影空人心則與文忠公異矣又二<lb/>
　公所愛和靖梅花詩亦然公曰祖父謂老杜四更山<lb/>
　吐月殘夜水明樓以為古今絶唱此乃祖父於此有<lb/>
　妙悟處他人未易曉也大凡文字須是自得自到不<lb/>
　可隨人轉也<lb/>
詩以意義為主文詞次之或意深義髙雖文詞平易自<lb/>
<pb n="KR3j0182_WYG_038-3b"/>
　是竒作世人見古人句平易倣傚之而不得其意義<lb/>
　隨入鄙野可笑盧仝詩有云不唧𠺕鈍漢非其篇前<lb/>
　後意義自可掩口矣寧可傚之耶韓吏部古詩髙卓<lb/>
　至其律詩雖可稱善要是有不工者而好韓之人句<lb/>
　句稱述未可謂然也韓詩云老翁真箇似童兒汲井<lb/>
　埋盆作小池此直諧語以為戲爾歐陽永叔江隣㡬<lb/>
　論韓雪詩以隨車飜縞帶逐馬散銀盃為不工而以<lb/>
　坳中初蓋底凸處遂成堆為勝不知正得韓意否永<lb/>
<pb n="KR3j0182_WYG_038-4a"/>
　叔云知聖俞者莫如修常問聖俞平生所最好句聖<lb/>
　俞所自負者皆修所不好聖俞所卑下者皆修所稱<lb/>
　賞云知賞音之難如是其評古人之詩得無似之乎<lb/>
六一居士曰聖俞嘗語予詩家雖率意而造語亦難若<lb/>
　意新語工得前人所未道者斯為善也必能状難寫<lb/>
　之景如在目前含不盡之意見於言外然後為至矣<lb/>
　賈島云竹籠拾山果瓦缾擔石泉姚合云馬隨山鹿<lb/>
　放鷄逐野禽棲等是山邑荒僻官况蕭條不如縣古<lb/>
<pb n="KR3j0182_WYG_038-4b"/>
　槐根出官清馬骨髙為工也予曰語之工者固如是<lb/>
　状難寫之景含不盡之意何詩為然聖俞曰作者得<lb/>
　於心覽者㑹以意殆難指陳以言也雖然亦可略道<lb/>
　其彷彿若嚴維柳塘春水漫花塢夕陽遲則天容時<lb/>
　態融和駘蕩豈不如在目前乎又若温庭筠雞聲茅<lb/>
　店月人迹板橋霜賈島怪禽啼落日曠野恐行人則<lb/>
　道路辛苦羇愁旅思豈不見於言外乎<lb/>
晏元獻公喜評詩嘗曰老覺腰金重慵便枕玉凉未是<lb/>
<pb n="KR3j0182_WYG_038-5a"/>
　富貴語不如笙歌歸院落燈火下樓臺此善言富貴<lb/>
　者也人皆以為知言公雖起自田里而文章富貴出<lb/>
　乎天然嘗覽李慶富貴曲云軸裝曲譜金書字木記<lb/>
　花名玉篆牌公曰此乃乞兒相未嘗諳富貴故公每<lb/>
　吟詠富貴不言金玉錦繡而惟説其氣象若曰樓臺<lb/>
　側畔楊花過簾幕中間燕子飛又云梨花院落融融<lb/>
　月柳絮池塘澹澹風故公以此句語人曰窮兒家有<lb/>
　此景致也無<lb/>
<pb n="KR3j0182_WYG_038-5b"/>
東坡云司空表聖自論其詩以為得味於味外緑柳連<lb/>
　村暗黄花入麥稀此句最善又云棊聲花院靜幡影<lb/>
　石壇髙吾嘗遊五老峯入白鶴院松隂滿庭不見一<lb/>
　人惟聞棊聲然後知此句之工也但恨其寒儉有僧<lb/>
　態若杜子美云暗飛螢自照水宿鳥相呼四更山吐<lb/>
　月殘夜水明樓則才力富贍去表聖之流逺矣又鄭<lb/>
　谷詩云江上晚來堪畫處漁人披得一簔歸此村學<lb/>
　中詩也柳子厚云千山鳥飛絶萬徑人蹤滅扁舟簔<lb/>
<pb n="KR3j0182_WYG_038-6a"/>
　笠翁獨釣寒江雪人性有隔也哉<lb/>
又云詩人有寫物之功桑之未落其葉沃若若他木殆<lb/>
　不可以當此林逋梅花詩云踈影横斜水清淺暗香<lb/>
　浮動月黄昏決非桃李詩皮日休白蓮花詩云無情<lb/>
　有恨何人見月曉風清欲墮時決非紅蓮詩此乃寫<lb/>
　物之功若石曼卿紅梅詩云認桃無緑葉辨杏有青<lb/>
　枝此至陋語蓋村學中體也柳子厚詩在陶淵明下<lb/>
　韋蘇州上退之豪放竒險則過之而温麗靖深不及<lb/>
<pb n="KR3j0182_WYG_038-6b"/>
　也所貴乎枯澹者謂其外枯而中膏似澹而實美淵<lb/>
　明子厚之流是也若中邊枯澹亦何足道佛云如人<lb/>
　食蜜中邊皆甜人食五味知甘苦者皆是能分别其<lb/>
　中邊者百無一二也<lb/>
山谷云予評李白詩如黄帝張樂於洞庭之野無首無<lb/>
　尾不主故常非墨工槧人所可擬議吾友黄介讀李<lb/>
　杜優劣論曰論文正不當如此予以為知言及觀其<lb/>
　藁書大類其詩彌使人逺想慨然白在開元至至徳<lb/>
<pb n="KR3j0182_WYG_038-7a"/>
　間不以能書傳今其行草殊不减古人蓋所謂不煩<lb/>
　繩削而自合者歟謝康樂庾義成之於詩鑪錘之功<lb/>
　不遺力也然陶彭澤之墻數仞謝庾未能窺其彷彿<lb/>
　者何哉蓋二子有意於俗人賛毁其工拙淵明直寄<lb/>
　焉耳又云歐陽文忠公極賞林和靖踈影横斜水清<lb/>
　淺暗香浮動月黄昏之句而不知和靖别有詠梅一<lb/>
　聮云雪後園林才半發水邊籬落忽横枝似勝前句<lb/>
　不知文忠公何縁去此而賞彼文章大概亦如女色<lb/>
<pb n="KR3j0182_WYG_038-7b"/>
　好惡繫於人<lb/>
筆談云唐人以詩主人物故雖小詩莫不埏揉極工而<lb/>
　後已所謂月鍜季鍊者信非虛言退之城南聮句首<lb/>
　句云竹影金鎻碎者乃見日光耳非竹影也若題中<lb/>
　有日字則曰竹影金鎻碎可也<lb/>
鄭棨相國善詩或曰相國近為詩否對曰詩思在灞橋<lb/>
　風雪中驢子上此處何以得之蓋言平生苦心<lb/>
白樂天賦性曠達其詩曰無事日月長不羈天地濶此<lb/>
<pb n="KR3j0182_WYG_038-8a"/>
　曠達者之詞也孟東野賦性褊狹其詩曰出門即有<lb/>
　碍誰謂天地寛此褊狹者之詞也然則天地又何嘗<lb/>
　碍郊蓋郊自碍耳<lb/>
王文康公天姿質實厚重作詩曰棗花至小能成實桑<lb/>
　葉雖柔解吐絲堪笑牡丹如許大不成一事又空枝<lb/>
　此亦質實厚重者之詞也<lb/>
張太史來云唐之晚年詩人類多窮士如孟東野賈閬<lb/>
　仙之徒皆以刻琢窮苦之言為工或謂郊島孰貧曰<lb/>
<pb n="KR3j0182_WYG_038-8b"/>
　島為甚也何以知之以其詩知之郊曰種稻耕白水<lb/>
　負薪斫青山島曰市中有樵山客舍寒無煙井底有<lb/>
　甘泉釡中常苦乾孟氏薪米自足而島家俱無以是<lb/>
　知之耳然及其至也清絶髙逺殆非常人可到唐之<lb/>
　野詩稱兩人為最云<lb/>
王荆公云梨花一枝春帯雨桃花亂落如紅雨珠簾暮<lb/>
　捲西山雨皆警句也然終不若院落深沉杏花雨為<lb/>
　優言盡而意有餘也<hi>已上出古今緫類詩話</hi>
<pb n="KR3j0182_WYG_038-9a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0182_WYG_038-9b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　仕學規範卷三十八<lb/>
</p>
<p>
</p>
  </div>
<div>
                <head>仕學規範卷三十九</head>
    <p>
<pb n="KR3j0182_WYG_039-1a"/>
欽定四庫全書<lb/>
　仕學規範卷三十九　　　　宋　張鎡　撰<lb/>
　　作詩<lb/>
劉夢得言茱萸二字更三詩人道之而有工否杜公云<lb/>
　更把茱茰仔細看王右丞云遍挿茱茰少一人朱倣<lb/>
　云學他年少挿茱茰杜句為優逮東坡先生有酒䦨<lb/>
　何必看茱茰之句則又髙出工部一等矣<lb/>
歐陽永叔云詩人貪求好句而理有不通亦語病也如<lb/>
<pb n="KR3j0182_WYG_039-1b"/>
　袖中諫草朝天去頭上宫花侍燕歸誠為佳句矣但<lb/>
　進諫必以章疏無直用藁草之理如賈島哭僧云寫<lb/>
　留行道影焚却坐禪身時為燒殺活和尚此尤可笑<lb/>
　也<lb/>
梅聖俞嘗云詩句義理雖通語淺俗而可笑者亦其病<lb/>
　也如有贈漁父云眼前不見市朝事耳畔惟聞風水<lb/>
　聲説者云患肝腎風又盡日覔不得有時還自來本<lb/>
　謂詩之好句難得而説者云此是人家失却猫兒聞<lb/>
<pb n="KR3j0182_WYG_039-2a"/>
　者以為笑<lb/>
東坡云詩須要有為而後作用事當以故為新以俗為<lb/>
　雅好竒務新乃詩之病柳子厚晚年詩頗似陶淵明<lb/>
　知詩病者也<lb/>
集句自國初有之未盛也至石曼卿人物開敏以文為<lb/>
　戲然後大著至元豐間王文公益工於此人言起自<lb/>
　公非也<lb/>
自唐以來試進士詩號省題科塲用賦取人進士不復<lb/>
<pb n="KR3j0182_WYG_039-2b"/>
　留意於詩故絶無可稱者惟天聖二年省試采侯詩<lb/>
　宋尚書祁最擅場其句有色映綳雲爛聲迎羽月遲<lb/>
　尤為京師傳誦當時舉子目公為宋采侯<lb/>
讀書天下難事用功有淺深耳唐以詩為專門學雖名<lb/>
　世善用古事者或未免小誤如王摩詰詩衛青不敗<lb/>
　由天幸李廣無功縁數竒不敗由天幸乃霍去病非<lb/>
　衛青也去病傳云其軍常先大將軍軍亦有天幸未<lb/>
　嘗困絶意有大將軍字誤指去病作衛青爾李太白<lb/>
<pb n="KR3j0182_WYG_039-3a"/>
　詩有山隂道士如相訪為寫黄庭換白鵝乃道徳經<lb/>
　非黄庭也逸少嘗寫黄庭與王修故二事相紊杜牧<lb/>
　之尤不可勝數前輩每云用事雖了在心目間亦當<lb/>
　就時討閲則記牢而不誤端名言也<lb/>
今之郡守謂之建麾蓋用顔延年詩屢薦不入官一麾<lb/>
　乃出守此誤也延年所謂一麾乃指麾之麾如武王<lb/>
　右秉白旄以麾非旌麾之麾也謂山濤薦阮咸為吏<lb/>
　部郎三上武帝不用後為荀勗一擠出守始平故有<lb/>
<pb n="KR3j0182_WYG_039-3b"/>
　此句延年被擯以此自託耳杜牧為登樂遊原詩謬<lb/>
　用一麾云擬把一麾江海去樂遊原上望昭陵自此<lb/>
　遂為故事然實誤也<lb/>
歐陽詩話言陳舍人從易當時文方盛之際獨以醇儒<lb/>
　古學見稱其詩多類白樂天蓋自楊劉唱和西崑集<lb/>
　行後學者爭效之風雅一變謂之崑體由是唐賢諸<lb/>
　詩集㡬廢而不行獨是時舍人陳公偶収得杜集舊<lb/>
　本文多脱誤至送蔡都尉詩云身輕一鳥其下脱一<lb/>
<pb n="KR3j0182_WYG_039-4a"/>
　字陳公因與數客各用一字補之或云疾或云落或<lb/>
　云下莫能定其後得一善本乃是身輕一鳥過陳公<lb/>
　嘆服以為雖一字諸君亦不能到也<lb/>
范元實又云老杜詩凡一篇皆工拙相半古人文章類<lb/>
　如此皆拙固無取使其皆工則峭急而無古氣如李<lb/>
　賀之流是也然後學者當先學其工者精神氣骨皆<lb/>
　在於此如望嶽詩云齊魯青未了洞庭云吳楚東南<lb/>
　拆乾坤日夜浮語既髙妙有力而言東嶽與洞庭之<lb/>
<pb n="KR3j0182_WYG_039-4b"/>
　大無過於此後來文士極力道之終有限量益知其<lb/>
　不可及望嶽第二句如此故先云岱宗夫如何洞庭<lb/>
　先如此故後云親朋無一字老病有孤舟若前後别<lb/>
　無竒偉而皆如洞庭他句雖雅徤終不工如岱宗夫<lb/>
　如何雖曰亂道可也今人學詩先得老杜平慢處乃<lb/>
　隣女之效顰者爾<lb/>
名賢詩話言杜少陵云作詩用事要如釋語水中著塩<lb/>
　飲水乃知塩味此説詩家秘密藏也如五更皷角聲<lb/>
<pb n="KR3j0182_WYG_039-5a"/>
　悲壮三峽星河影動揺人徒見凌轢造化之工不知<lb/>
　乃用事也禰衡傳撾漁陽摻聲悲壮漢武故事星辰<lb/>
　影動揺東方朔謂民勞之應則善用故事者如繫風<lb/>
　捕影豈有迹耶此理殆不容聲今乃顯言之已落第<lb/>
　二矣<lb/>
潘淳字子真南昌人嘗以詩呈山谷山谷云凡作詩湏<lb/>
　要開廣如老杜日月籠中鳥乾坤水上萍之類子真<lb/>
　云淳輩那便到此山谷曰無此只是初學詩一門户<lb/>
<pb n="KR3j0182_WYG_039-5b"/>
　也<lb/>
王君玉謂人曰詩家不妨間用俗語尤見工夫雪止未<lb/>
　消者俗謂之待伴嘗有雪詩待伴不禁鴛瓦冷羞明<lb/>
　常怯玉鈎斜待伴羞明皆俗語今採拾入句了無痕<lb/>
　纇此㸃瓦礫為黄金手也<lb/>
東坡云近世人輕以意改書鄙淺之人好惡多同從而<lb/>
　和之遂使古書日就訛舛孔子曰吾猶及史之闕文<lb/>
　也蜀本荘子云用志不分乃疑於神與易隂疑於陽<lb/>
<pb n="KR3j0182_WYG_039-6a"/>
　禮使人疑汝於夫子同今四方本皆作凝陶潛詩採<lb/>
　菊東籬下悠然見南山採菊之次偶然見山境與意<lb/>
　㑹今皆作望南山杜子美云白鷗沒浩蕩蓋滅沒於<lb/>
　煙波間而宋敏求云鷗不解沒改作波字二詩改此<lb/>
　兩字一篇神氣索然也<hi>已上出古今緫類詩話</hi>
山谷云詩文唯不造空强作待境而生便自工耳山谷<lb/>
　謂秦少章云凡始學詩須要每作一篇先立大意長<lb/>
　篇須曲折三致意乃為成章<lb/>
<pb n="KR3j0182_WYG_039-6b"/>
又云詩詞髙勝要從學問中來後來學詩者雖時有妙<lb/>
　句譬如合眼模象隨所觸體得一處非不即似要且<lb/>
　不是若開眼全體見之合古人處不待取證也<lb/>
潘邠老語饒徳操云作長詩須有次第本末方成文字<lb/>
　譬如做客見主人須先入大門見主人升階就坐説<lb/>
　話乃退今人作文字都無本末次第縁不知此理也<lb/>
邠老云七言詩第五字要響如返照入江飜石壁歸雲<lb/>
　擁樹失山村飜字失字是響字也五言詩第三字要<lb/>
<pb n="KR3j0182_WYG_039-7a"/>
　響如圓荷浮小葉細麥落輕花浮字落字是響字所<lb/>
　謂響者致力處也予竊以為字字當活活則字字自<lb/>
　響<lb/>
詠物詩不待明説盡只髣髴形容便見妙處如魯直酴<lb/>
　醿詩云露濕何郎試湯餅日烘荀令炷爐香東坡詩<lb/>
　云作詩必此詩定知非詩人此或一道也魯直作詠<lb/>
　物詩曲當其理如猩猩筆詩云平生㡬兩屐身後五<lb/>
　車書其必此詩哉<lb/>
<pb n="KR3j0182_WYG_039-7b"/>
學詩須熟看老杜蘇黄先見體式然後遍考他作自然<lb/>
　工夫度越他人老杜歌行與長韻律詩後人莫及而<lb/>
　蘇黄用韻下字用故事處亦古所未到<lb/>
老杜詩云詩清立意新最是作詩用力處蓋不可循習<lb/>
　陳言只規摹舊作也魯直云隨人作詩終後人又云<lb/>
　文章切忌隨人後此自魯直見處也近世人學老杜<lb/>
　多矣左規右矩不能稍出新意終成屋下架屋無所<lb/>
　取長獨魯直下語未嘗似前人而卒與之合此為善<lb/>
<pb n="KR3j0182_WYG_039-8a"/>
　學如陳無已力盡規摹已少變化<lb/>
讀古詩十九首及曹子建諸詩如明月入髙樓流光正<lb/>
　徘徊之類皆致思深逺言有盡而意無窮學者當以<lb/>
　此詩常自<graphic n="KR0636" url="https://raw.githubusercontent.com/kanripo/KR-Gaiji/master/images/KR0636.png" mimeType="image/png"/>飬自然下筆髙妙<lb/>
大概學詩須以三百篇楚辭及漢魏間人詩為主方見<lb/>
　古人妙處自無齊梁間綺靡氣味也<lb/>
載馳詩反覆説盡情意學者宜考蒹葭詩説得事理明<lb/>
　白尤宜致思也<lb/>
<pb n="KR3j0182_WYG_039-8b"/>
李太白詩如曉月出天山蒼茫雲海間長風一萬里吹<lb/>
　度玉門闗及沙墩至梁苑二十五長亭大舶夾雙櫓<lb/>
　中流鵝鸛鳴之類皆氣蓋一世學者能熟味之自不<lb/>
　褊淺矣<lb/>
初學作詩寧失之野不可失之靡麗失之野不害氣質<lb/>
　失之靡麗不可復整頓<hi>已上出吕氏童䝉訓</hi>
余頃年逰蒋山夜上寶公塔時天已昏黒而月猶未出<lb/>
　前臨大江下視佛屋崢嶸時聞風鈴鏗然有聲忽記<lb/>
<pb n="KR3j0182_WYG_039-9a"/>
　杜少陵詩夜深殿突兀風動金琅璫恍然如巳語也<lb/>
　又嘗獨行山谷間古木夾道交隂唯聞子規相應木<lb/>
　間乃知兩邊山木合終日子規啼之為佳句也又暑<lb/>
　中瀕溪與客納凉時夕陽在山蟬聲滿林觀二人洗<lb/>
　馬於谿中曰此少陵所謂晚涼看洗馬森木亂鳴蟬<lb/>
　者也此詩平日誦之不見其工唯當所見處乃始知<lb/>
　其為妙作詩止欲寫所見耳不必過為竒險也<hi>出周少隠</hi>
　<hi>竹坡詩話</hi>
<pb n="KR3j0182_WYG_039-9b"/>
用故事當如己出如杜甫寄人詩云徑欲依劉表還疑<lb/>
　厭禰衡此是用王粲依劉并曺公厭禰衡事却㸃化<lb/>
　只做杜甫欲去依他人恐他厭之語此便是如己出<lb/>
　也<lb/>
五字詩以第三字為句眼七字詩以第五字為句眼古<lb/>
　人錬字只於句眼上錬<lb/>
有意中無斧鑿痕有句中無斧鑿痕有字中無斧鑿痕<lb/>
　須要體認得<lb/>
<pb n="KR3j0182_WYG_039-10a"/>
自做詩須是看多做多使自家機杼風骨先立然後使<lb/>
　得經史中全語作一體也如自出語弱却使經史中<lb/>
　全語則頭尾不相勾副如兩村夫<graphic n="KR1053" url="https://raw.githubusercontent.com/kanripo/KR-Gaiji/master/images/KR1053.png" mimeType="image/png"/>一枝畫樑自覺<lb/>
　經史語在人眼中不入看也<lb/>
魯直云凡和人詩押韻如待敵如此然後押韻方工<lb/>
七字句法不要有閑字若減兩字成五言而意思足便<lb/>
　是有閑字也<lb/>
詩㴠養得到自有得處如化工生物千花萬草不名一<lb/>
<pb n="KR3j0182_WYG_039-10b"/>
　物一態若模勒前人無自得只如世間剪裁楮花見<lb/>
　一件様只做得一件也<hi>已上出蒲氏漫齋録</hi>
　<lb/>
　<lb/>
　<lb/>
　<lb/>
　<lb/>
　仕學規範卷三十九<lb/>
</p>
<p>
</p>
  </div>
<div>
                <head>仕學規範卷四十</head>
    <p>
<pb n="KR3j0182_WYG_040-1a"/>
欽定四庫全書<lb/>
　仕學規範卷四十　　　　　宋　張鎡　撰<lb/>
　　作詩<lb/>
謝朝華之已披起夕秀於未振學詩者尤當領此陳腐<lb/>
　之語固不必渉筆然求去其陳腐不可得而飜為怪<lb/>
　怪竒竒不可致詰之語以欺人不獨欺人而且自欺<lb/>
　誠學者之大病也詩人首二謝靈運在永嘉因夢惠<lb/>
　連遂有池塘生春草之句元暉在宣城因豋三山遂<lb/>
<pb n="KR3j0182_WYG_040-1b"/>
　有澄江靜如練之句二公妙處蓋在於鼻無堊目無<lb/>
　膜爾鼻無堊斤將曷運目無膜箆將曷施所謂混然<lb/>
　天成天球不瑑者歟靈運詩如矜名道不足適已物<lb/>
　可忘清暉能娛人遊子澹忘歸元暉詩如春草秋更<lb/>
　緑公子未西歸大江流日夜客心悲未央等語皆得<lb/>
　三百五篇之餘韻是以古今以為竒作又曷嘗以難<lb/>
　解為工哉東坡跋李端叔詩卷云暫借好詩消永夜<lb/>
　每逢佳處輒參禪蓋端叔作詩用意太過參禪之語<lb/>
<pb n="KR3j0182_WYG_040-2a"/>
　所以警之云<lb/>
陶潛謝晀詩皆平澹有思致非後來詩人怵心劌目雕<lb/>
　琢者所為也老杜云陶謝不枝梧風騷共推激紫燕<lb/>
　自超詣翠駮誰剪剔是也大抵欲造平澹當自組麗<lb/>
　中來落其華芬然後可造平澹之境如此則陶謝不<lb/>
　足進矣今之人多作拙易詩而自以為平澹識者未<lb/>
　嘗不絶倒也梅聖俞和晏相詩云因令適性情稍欲<lb/>
　到平澹苦詞未圓熟刺口劇菱芡言到平澹處甚難<lb/>
<pb n="KR3j0182_WYG_040-2b"/>
　也所以贈杜挺之詩有作詩無古今欲造平澹難之<lb/>
　句李白云清水出芙蓉天然去雕飾平澹而到天然<lb/>
　處則善矣<lb/>
杜甫觀安西過兵詩云談笑無河北心肝奉至尊故東<lb/>
　坡亦云似聞指揮築上郡已覺談笑無西戎蓋用左<lb/>
　太冲詠史詩長笑激清風志若無東吳也王維云虜<lb/>
　騎千重只似無句則拙甚<lb/>
老杜詩以後二句續前二句處甚多如喜弟觀到詩云<lb/>
<pb n="KR3j0182_WYG_040-3a"/>
　待爾嗔烏鵲抛書示鶺鴒枝間喜不去原上急曽經<lb/>
　晴詩云啼烏爭引子鳴鶴不歸林下食遭泥去髙飛<lb/>
　恨乆隂江閣臥病云滑憶雕胡飯香聞錦帶羮溜匙<lb/>
　兼暖腹誰欲致盃甖寄張山人詩云曹植休前輩張<lb/>
　芝更後身數篇吟可老一字買堪貧如此類甚多此<lb/>
　格起於謝靈運廬陵王墓下詩云延州恊心許楚老<lb/>
　惜蘭芳觧歛竟何及撫墳徒自傷李太白詩亦時有<lb/>
　此格如毛遂不墮井曽參寜殺人虛言誤公子投杼<lb/>
<pb n="KR3j0182_WYG_040-3b"/>
　惑慈親是也<lb/>
梅聖俞云作詩要須状難寫之景於目前含不盡之意<lb/>
　於言外真名言也觀其送蘇祠部通判洪州詩云沙<lb/>
　島看來沒雲山愛後移送張子野赴鄭州云秋雨生<lb/>
　陂水髙風落廟梧之類状難寫之景也送馬殿丞赴<lb/>
　宻州危㠶淮上去古木海邊秋和陳祕校云江水㡬<lb/>
　經嵗鑑中無壮顔之類含不盡之意也<lb/>
選詩駢句甚多如宣尼悲獲麟西狩涕孔丘千憂集日<lb/>
<pb n="KR3j0182_WYG_040-4a"/>
　夜萬感盈朝昏萬古陳徃還百代勞起伏多士成大<lb/>
　業群賢濟洪績之類恐不足為後人之法也<lb/>
近時論詩者皆謂偶對不切則失之麄太切則失之俗<lb/>
　如江西詩社所作慮失之俗也則徃徃不甚對是亦<lb/>
　一偏之見爾老杜江陵詩云地利西通蜀天文北照<lb/>
　秦秦州詩云水落魚龍夜山空鳥䑕秋叢篁低地碧<lb/>
　髙柳半天青孺子至云柤梨且綴碧梅杏半傳黄如<lb/>
　此之類可謂對偶太切矣又何俗乎如雜蘂紅相對<lb/>
<pb n="KR3j0182_WYG_040-4b"/>
　他時錦不如磨滅餘篇翰平生一釣舟之類雖對不<lb/>
　求太切而未嘗失格律也學詩者當審此<lb/>
許渾呈裴明府詩云江村夜漲浮天水澤國秋生動地<lb/>
　風漢水傷稼亦全用此一聮郊居春日詩云花前更<lb/>
　謝依劉客雪後空懷訪戴人和杜侍御云因過石城<lb/>
　先訪戴欲朝金闕暫依劉又送林處士云錦中非訪<lb/>
　戴劔外欲依劉寄三川守云花深稚榻迎何客月在<lb/>
　膺舟醉㡬人陪崔公讌又云賔館盡開徐稚榻客㠶<lb/>
<pb n="KR3j0182_WYG_040-5a"/>
　空戀李膺舟題王隠居云隨蜂収野蜜尋麝採生香<lb/>
　呈李明府云洞花蜂聚蜜嵓栢麝留香松江詩云晚<lb/>
　色千帆落秋聲一鴈飛深春詩云故里千帆外深春<lb/>
　一鴈飛又寄盧郎中并贈閑師皆以庾樓對蕭寺見<lb/>
　於其他篇詠以楊柳對蒹葭以楊子渡對越王臺者<lb/>
　甚多蓋其源不長其流不逺則波瀾不至於江洋浩<lb/>
　𣺌宜哉杜甫云讀書破萬卷下筆如有神欲下筆當<lb/>
　自讀書始<lb/>
<pb n="KR3j0182_WYG_040-5b"/>
律詩中間對聮兩句意甚逺而中實潛貫者最為髙作<lb/>
　如介甫示平甫詩云家勢到今宜有後士才如此豈<lb/>
　無時答陳正叔云此道未行身有待古人不見首空<lb/>
　回魯直答彦和詩云天於萬物定貧我智效一官全<lb/>
　為親上叔父夷仲詩云萬里書來兒女瘦十月山行<lb/>
　冰雪深歐永叔送王平甫下第詩云朝廷失士有司<lb/>
　耻貧賤不憂君子難送張道州詩云身行南鴈不到<lb/>
　處山與北人相對閑如此之類與規規然在於嫓青<lb/>
<pb n="KR3j0182_WYG_040-6a"/>
　對白者相去萬里矣魯直如此句甚多不能概舉也<lb/>
水田飛白鷺夏木囀黄鸝李嘉祐詩也王摩詰衍之為<lb/>
　七言曰漠漠水田飛白鷺隂隂夏木囀黄鸝而興益<lb/>
　逺九天閶闔開宮殿萬國衣冠拜冕旒王摩詰詩也<lb/>
　杜子美刪之為五言曰閶闔開黄道衣冠拜紫宸而<lb/>
　語益工近觀山谷黔南十絶七篇全用樂天花下對<lb/>
　酒渭川舊居東城尋春西樓委順竹忩等詩餘三篇<lb/>
　用其詩略㸃化而已樂天云相去六千里地絶天邈<lb/>
<pb n="KR3j0182_WYG_040-6b"/>
　然十書九不到何以開憂顔山谷則云相望六千里<lb/>
　天地隔江山十書九不到何用一開顔樂天云霜降<lb/>
　水反壑風落木歸山苒苒嵗將晏物皆復本原山谷<lb/>
　云霜降水反壑風落木歸山苒苒嵗華晚昆虫皆閉<lb/>
　闗樂天詩云渴人多夢飲飢人多夢飡春來夢何處<lb/>
　合眼到東川山谷云病人多夢毉囚人多夢赦如何<lb/>
　春來夢合眼見鄉社葉少藴云詩人㸃化前作正如<lb/>
　李光弼將郭子儀之軍重經號令精彩數倍今觀三<lb/>
<pb n="KR3j0182_WYG_040-7a"/>
　公所作此語殆誠然也<lb/>
陳去非常謂余言唐人皆苦思作詩所謂吟安一箇字<lb/>
　撚斷數莖鬚句向夜深得心從天外歸吟成五字句<lb/>
　用破一生心蟾蜍影裏清吟苦舴艋舟中白髪生之<lb/>
　類者是也故造語皆工得句皆竒但韻格不髙故不<lb/>
　能參少陵之逸歩後之學詩者儻能取唐人語而掇<lb/>
　入少陵繩墨歩驟中此速肖之術也余嘗以此語似<lb/>
　葉少藴少藴云李益詩云開門風動竹疑是故人來<lb/>
<pb n="KR3j0182_WYG_040-7b"/>
　沈亞之詩云徘徊花上月虛度可憐宵皆佳句也鄭<lb/>
　谷掇取而用之乃云睡輕可忍風敲竹飲散那堪月<lb/>
　在花真可與李沈作僕奴由是論之作詩者興致先<lb/>
　自髙逺則去非之言可用儻不然便與鄭都官無異<lb/>
詩家有換骨法謂用古人意而㸃化之使加工也李白<lb/>
　詩云白髪三千丈縁愁似箇長荆公㸃化之則云繰<lb/>
　成白髪三千丈劉禹錫云遥望洞庭山翠色白銀盤<lb/>
　裏一青螺山谷㸃化之云可惜不當湖水面銀盤堆<lb/>
<pb n="KR3j0182_WYG_040-8a"/>
　裏看青山孔雅圭白苧歌云山虚鐘嚮徹山谷㸃化<lb/>
　之云山谷嚮筦絃盧仝詩云草石是親情山谷㸃化<lb/>
　之云小山作友朋香草當姬妾學詩者不可不知此<lb/>
詩人讃羙同志詩篇之善多比珠璣璧玉錦綉花草之<lb/>
　類至杜子羙則豈肯作此陳腐語耶寄岑參詩云意<lb/>
　惬闗飛動篇終接混茫夜聽許十誦詩云精微穿㝠<lb/>
　涬飛動摧霹靂贈盧琚詩云藻翰唯牽率湖山合動<lb/>
　揺贈陳諌議詩云毫髪無遺恨波瀾獨老成寄李白<lb/>
<pb n="KR3j0182_WYG_040-8b"/>
　詩云筆落驚風雨詩成泣鬼神贈髙適詩云羙名人<lb/>
　不及佳句法如何皆驚人語也視餘子其神芝之與<lb/>
　腐菌哉<lb/>
作詩貴雕琢又畏有斧鑿痕貴破的又畏粘皮骨此所<lb/>
　以為難李商隠柳詩云動春何限葉撼曉㡬多枝恨<lb/>
　其有斧鑿痕也石曼卿梅詩云認桃無緑葉辨杏有<lb/>
　青枝恨其粘皮骨也能脱此等病始可以工詩矣劉<lb/>
　夢得稱白樂天詩云郢人斤斲無痕迹仙人衣裳弃<lb/>
<pb n="KR3j0182_WYG_040-9a"/>
　刀尺世人方内欲相從行盡四維無處覔若能如是<lb/>
　雖終日斵而鼻不傷終日射而鵠必中終日行於規<lb/>
　矩之中而其迹未嘗滯也山谷嘗與楊明叔論詩謂<lb/>
　以俗為雅以故為新百戰百勝如孫吳之兵棘端可<lb/>
　以破鏃如甘蠅飛衛之射提聚放開在我掌握與劉<lb/>
　所論殆一轍矣<lb/>
作詩在於練字如老杜飛星過水白落月動沙虛是練<lb/>
　中間一字地拆江帆隠天青木葉聞是練末後一字<lb/>
<pb n="KR3j0182_WYG_040-9b"/>
　酬李都督早春詩云紅入桃花嫩青歸柳葉新若非<lb/>
　入與歸二字則與兒童之詩何異<hi>已上出韻語陽秋</hi>
　<lb/>
　<lb/>
　<lb/>
　<lb/>
　<lb/>
　仕學規範卷四十<lb/>
</p>
<p>
</p>
  </div></body>
</text>\m</TEI>