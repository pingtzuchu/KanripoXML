<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>玉壺野史卷一</head>
    <p>
<pb n="KR3l0046_WYG_001-1a"/>
欽定四庫全書<lb/>
　玉壺野史卷一　　　　　宋　釋文瑩　撰<lb/>
真宗嘗曲宴羣臣於太清樓君臣講浹談笑無間忽問<lb/>
鄽祜佳者何處中貴人奏有南仁和者亟令進之徧賜<lb/>
宴席上亦頗愛問其價中貴人以實對之上遽問唐酒<lb/>
價幾何無能對者惟丁晉公對曰唐酒每升三十上曰<lb/>
安知可曰臣嘗見杜甫詩曰蚤来相就飲一㪷恰有三<lb/>
百青銅錢是知一升三十文上大喜曰甫之詩自可為<lb/>
<pb n="KR3l0046_WYG_001-1b"/>
一時之史<lb/>
蘇翰林易簡一日直禁林得江南徐遜所造攲器遂以<lb/>
水試於玉堂一小璫傳宣於公見之不識其名因宻奏<lb/>
既晩太宗召對曰卿所玩者得非攲器乎公奏曰然亟<lb/>
取進之於便坐上親試之以水或増損一絲許器則隨<lb/>
攲合其中則凝然不搖土嘆曰真聖人切誡之器也公<lb/>
奏曰願陛下執大寶神器持盈守成皆如此器則王者<lb/>
之業可與天地同乆上徐笑謂公曰若腹之容酒得此<lb/>
<pb n="KR3l0046_WYG_001-2a"/>
器節之安有沈湎之過耶盖公嘗嗜飲過中故託此以<lb/>
規之易簡泣謝慙佩上親撰攲器銘及草書誡酒詩以<lb/>
賜焉<lb/>
樞宻直學士劉綜出鎮并門兩制館閣皆以詩寵其行<lb/>
因進呈真宗深究詩雅時方競務西崑體磔裂雕篆親<lb/>
以御筆𨕖其平淡者止得八聨晁迥云宿駕都門曉微<lb/>
涼苑樹秋楊億止𨕖斷句闗榆漸落邊鴻過誰勸劉郎<lb/>
酒十分朱巽云塞垣古木含秋色祖帳行塵起夕陽李<lb/>
<pb n="KR3l0046_WYG_001-2b"/>
維云秋聲和暮角膏雨逐行軒孫僅云汾水冷光搖畫<lb/>
㦸䝉山秋色鏁層樓錢惟演云置酒軍中樂聞笳塞上<lb/>
情都尉王貽永云河朔雪深思愛日并門春暖詠甘棠<lb/>
劉筠云極目闗山髙倚漢順風鵰鶚逺凌秋上謂綜曰<lb/>
并門在唐世皆將相出鎮凡抵治遣従事者以題詠述<lb/>
懐寵行之句多寫於佛宫道宇纂集成篇目太原事蹟<lb/>
後不聞其作也綜後寫御𨕖句圖立於晉祠綜名臣也<lb/>
少孤依外兄通逺軍使董遵誨以従學遵誨遣綜貢馬<lb/>
<pb n="KR3l0046_WYG_001-3a"/>
於朝還日太祖解真珠盤龍帶遣綜賫賜遵誨綜時年<lb/>
十六嵗奏曰臣外兄止以方貢修人臣之常節陛下解<lb/>
寶勒賜之竊恐勲臣别立殊績陛下當何以為賜敷奏<lb/>
清雅辭容秀徹太祖愛之謂左右曰兒非常材従容謂<lb/>
之曰吾委遵誨以方面不得以此為較後雍熈二年擢<lb/>
第於梁顥榜中同年錢若水深器之推輓於朝<lb/>
興國中太宗建祕閣𨕖三館書以寘焉命㕘政李至專<lb/>
掌一日李昉宋琪徐鉉三學士扣新閣求書以觀至性<lb/>
<pb n="KR3l0046_WYG_001-3b"/>
畏慎曰扄鑰誠某所掌籖函巾幕嚴祕難啟奈諸君非<lb/>
所職規不便三人者笑謂至曰請無慮主上文明吾輩<lb/>
茍以觀書得罪不猶愈他咎乎因强拉祕鑰啟窺至宻<lb/>
遣閤吏聞奏上知之亟走就閣賜飲仍令盡出圖籍古<lb/>
畫賜昉等縦觀昉上言請升祕閣於三館之次従之仍<lb/>
以飛白額閣賜之及賜草書千字文至請勒石上曰千<lb/>
字文本無稽梁武帝得鍾繇破碑愛其書命周興嗣次<lb/>
韻而成之文理無足取夫孝為百行之本卿累欲勒石<lb/>
<pb n="KR3l0046_WYG_001-4a"/>
朕不惜為卿冩孝經本刻於閣壼以敦化也<lb/>
熈寧元年状元吕公臻為京尹上殿進劄子時府推官<lb/>
郎中周約隨趨於後今上忽問吕曰卿體中無恙否吕<lb/>
對曰臣無事斯須又問卿果覺安否吕又對曰不敢强<lb/>
時吕公神彩氣燄略無少虧將退又問周曰卿見吕臻<lb/>
如何周對曰以臣觀臻似是無事吕出殿門深疑之整<lb/>
巾拂面索鏡自照問周曰足下果見臻如何周曰龍圖<lb/>
無自疑容彩安靜果數日感疾迤邐不起此較然知聖<lb/>
<pb n="KR3l0046_WYG_001-4b"/>
人之觀物殊有夙見况他事可昧天鑒乎周中立責授<lb/>
巴陵親語其尉朱元明佳士也敢妄説哉<lb/>
景徳三年有巨星見於天氐之西光芒如金丸無有識<lb/>
者春官正周克明言按天文録荆州占其星名周伯語<lb/>
曰其色金黄其光煌煌所見之國太平而昌又按元命<lb/>
苞此星一曰徳星不時而出時方朝野多歡六合平定<lb/>
鑾輿澶淵凱旋方域富足賦斂無横宜此星之見也克<lb/>
明本進士獻文於朝召試中書次及第<lb/>
<pb n="KR3l0046_WYG_001-5a"/>
太宗時親攻范陽李南陽至㕘大政以二䇿抗疏為奏<lb/>
願陛下𨕖將帥中威武有謀敦龎多福克荷功名者授<lb/>
宸算付鋭兵俾往征之大駕不出京轂恭守宗祧慰撫<lb/>
黔庶示敵人以閒暇䇿之上也大名河朔之咽喉或暫<lb/>
駐清蹕揚天威以壮軍聲䇿之中也若其邊霜朔雨朝<lb/>
塵夕埃翻龍鳳於旗裳擁貔貅於鑾輅勞侵黼扆士失<lb/>
耕農非愚臣所知也疏既入繼以目疾求退士論嘉之<lb/>
曹武惠彬始生周晬日父母以百玩之具羅於席觀其<lb/>
<pb n="KR3l0046_WYG_001-5b"/>
所取武惠左手捉干戈右手取俎豆斯須取一印餘無<lb/>
所視後果為樞宻使相卒贈濟陽王配享帝食公雖兼<lb/>
將相之領不以禄爵自大造門者皆降廡而揖不名呼<lb/>
下吏吏之稟白者雖劇暑不冠不與見伐江南西蜀二<lb/>
國諸將皆囷載而歸惟公但圖史衾簟而已為藩帥中<lb/>
途遇朝紳必引車為避過市戢其傳呵戒導吏去馬不<lb/>
得越十輪恐壅遏市井性仁恕清慎無撓强記善談論<lb/>
清白如寒儒宅帑無十日之畜至坐武帳止衣弋綈袍<lb/>
<pb n="KR3l0046_WYG_001-6a"/>
素胡床而已征幽州偶失律於涿鹿素服待罪趙㕘政<lb/>
昌言請按誅朝廷察之止責右騎衞上將軍未幾遂起<lb/>
趙㕘政自延安還因事被劾於尚書省乆不許見時公<lb/>
已復宻使三抗疏力雪之方許朝謁士論嘆伏子<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>天<lb/>
祐三年授使相拜制未乆而卒<lb/>
太宗將蒐漁陽李文正昉抗疏力諫曰臣聞古哲王之<lb/>
制國方五千里務安諸夏不事要荒豈威徳不能加乎<lb/>
盖不欲以四方勞中國陛下豈不聞秦戍五嶺漢事三<lb/>
<pb n="KR3l0046_WYG_001-6b"/>
邊道殣相枕户籍消減一人失道億兆罹毒然而開逺<lb/>
徼通絶域必因魁傑之主濟以好事之臣所以張騫鑿<lb/>
空班超投筆或以重寶結之或以强兵懾之投軀於萬<lb/>
死之地快志於一朝之憤煬帝規模宏逺欲吞秦漢自<lb/>
勞萬乘親出玉闗闗右流沙騷然民不聊生觀陛下又<lb/>
欲事煬帝秦漢之事公居嘗奏論皆雍容和婉未嘗有<lb/>
逆鱗之節此疏之上士論駭伏果後伐燕無成太宗方<lb/>
憶前疏忠鯁始賜手詔厚諭其家<lb/>
<pb n="KR3l0046_WYG_001-7a"/>
太祖初有事於太社時國中墜典多或未脩太社祝文<lb/>
亦亡舊式詔辭臣各撰一文謄録糊名以進上覽之謂<lb/>
左右曰皆輕重失中獨御筆親㸃一文曰惟此庶乎得<lb/>
體開視之迺竇儀撰者文曰惟某年太嵗月朔日宋天<lb/>
子某敢昭告於太社謹因仲春仲秋祇率常禮敬以玉<lb/>
帛一元大武柔毛剛鬛明粢香萁嘉薦醴齊備兹禋燎<lb/>
用伸報本敢以后土句龍氏配神作主惟神品物賴之<lb/>
載生庶𩔖資以含𢎞方直所以著其首博厚所以兼其<lb/>
<pb n="KR3l0046_WYG_001-7b"/>
徳有社者敢忘報乎尚享遂詔議定其儀注公以開元<lb/>
禮㕘酌於三代之典繼以進熟之際作雍和樂太社之<lb/>
饌自正門入配坐之饌自左闥入皇帝詣罍洗之儀並<lb/>
如圓丘<hi>事具本文</hi>詣太社樽所執樽者舉冪賛酌醴齊太常<lb/>
卿引皇帝於太社神座前捧爵跪奠太祝持版進於神<lb/>
座之右西向跪讀祝文<lb/>
黄夷簡閒雅有詩名在錢忠懿王俶幕中陪樽俎二十<lb/>
年開寶初太祖賜俶開吳越鎮崇文耀武功臣遣夷簡<lb/>
<pb n="KR3l0046_WYG_001-8a"/>
謝於朝將歸上謂夷簡曰歸語元帥朕已於薰風門外<lb/>
建離宫規模華壮不減江浙已賜名禮賢宅以待李煜<lb/>
與元帥先朝者即賜今煜崛强不朝吾將討之元帥助<lb/>
我乎無為他謀所惑果然則將以精兵堅甲奉賜向克<lb/>
常州元帥有大功俟江南平可暫来相見否無他但一<lb/>
慰延想爾固不乆留朕執圭幣三見於天矣豈敢自誣<lb/>
即當遣還也夷簡受天語俛首而歸私自籌曰兹事大<lb/>
難王或果以去就之計見決於我胡以為對殆歸見俶<lb/>
<pb n="KR3l0046_WYG_001-8b"/>
固不匿盡以天訓授之遂稱疾於安溪别墅保身潛遁<lb/>
夷簡山居詩有宿雨一畨蔬甲嫩春山幾焙茗旗香之<lb/>
句雅喜治釋咸平中歸朝為光禄少卿後終以夀焉<lb/>
苗訓仕周為殿前散員學星術於王處訥従太祖北征<lb/>
處訥諭訓曰庚申嵗初太陽躔亢宿亢性剛其獸乃龍<lb/>
恐與太陽並駕若果然則聖人利見之期也至庚申嵗<lb/>
旦太陽之上復有一日衆皆謂目炫以油盆俯窺果有<lb/>
兩日相磨盪即太祖陳橋起聖之時也幼夢持鏡照天<lb/>
<pb n="KR3l0046_WYG_001-9a"/>
列宿滿中割腹納之遂迥通星緯之學太祖即位樞宻<lb/>
使王朴建隆二年辛酉嵗撰金雞厯以獻上嘉納之改<lb/>
名曰應天厯御制厯序處訥謂所知曰此厯更二十年<lb/>
方見其差必有知之者吾不得預焉至興國六年辛巳<lb/>
吳昭素直司天監果上言應天厯大差太宗詔修之<lb/>
錢昱忠獻懿王長子也讀書强記在故國與賛寧僧録<lb/>
迭舉竹數束得一事抽一條昱得百餘條寧倍之昱著<lb/>
竹譜三卷寧著笋譜十卷昱輕便美秀太祖受禪伯父<lb/>
<pb n="KR3l0046_WYG_001-9b"/>
俶遣持貢入闕賜後苑宴射時江南使者已先中的令<lb/>
昱解之應弦而中賜玉帶旌賞之歸朝願以刺史求試<lb/>
乞換臺閣送學士院試制誥三篇格在優等改祕書監<lb/>
尤善翰牘太宗取閲深愛之謂左右曰諸錢筆劄多學<lb/>
浙僧亞栖書體格浮軟其失仍俗獨此兒不𩔖以御書<lb/>
金花扇及行草冩急就章賜之後南郊當増秩上曰丞<lb/>
郎徳應星象昱王孫也檢操無守不宜膺之授郢團盖<lb/>
慎惜名器也<lb/>
<pb n="KR3l0046_WYG_001-10a"/>
太祖征太原還至真定幸龍興觀道士蘇澄隱迎鑾駕<lb/>
霜簡星冠年九十許氣貌翹竦上因延問甚乆自言頃<lb/>
與亳州道士丁少㣲華山陳摶結遊於闗洛嘗遇孫君<lb/>
房麞皮處士上問得何術對曰臣得長嘯引和之法遂<lb/>
令長嘯其聲清入杳㝠移時不絶上嘿乆低迷假寐殆食<lb/>
頃方欠伸其聲畧不中斷上大竒之因問養生之要𨼆<lb/>
對曰王者養生異是老子曰我無為而民自化我無欲<lb/>
而民自正無為無欲凝神太和唐堯所以享國永圖得<lb/>
<pb n="KR3l0046_WYG_001-10b"/>
此道也遂賜號頥素先生<lb/>
戚同文東都之真儒雖古之純徳者殆亦罕得其徒不<lb/>
逺千里而至教誨無倦登科者題名於舎凡孫何而下<lb/>
七榜五十六人不善沽矯鄉里之飢寒及婚塟失其所<lb/>
者皆力賑之好為詩有孟諸集楊侍讀㣲之守南都召<lb/>
至郡齋禮遇益厚唱和不絶楊謂君曰陶隱居昔號貞<lb/>
白先生以足下純白可侔輒不揆已表於朝奏乞堅素<lb/>
之號未知報否後果従請及歿舊學百餘楹過如庠序<lb/>
<pb n="KR3l0046_WYG_001-11a"/>
之盛州郡惜其廢奏乞賜額為本府書院命奉禮戚舜<lb/>
賓主之即綸子也<lb/>
李至南陽人嘗作亢宫賦其序畧曰予少多疾羸不勝衣<lb/>
庚寅嵗冬夕忽夢遊一道宫金碧明煥一巨殿一寶床<lb/>
巋然於中一金龍蟠踞於床上碧髯金鬛光射天地旁<lb/>
有緑衣道士轉盼若嵓電謂余曰此亢宿之宫也大象<lb/>
無停輪宜速拜之汝將事此龍積疾亦消予將拜龍輒<lb/>
先拜至至道初太宗立真宗為皇太子命公與李沆相<lb/>
<pb n="KR3l0046_WYG_001-11b"/>
並為賓客太宗戒真宗曰二臣皆宿儒重徳不可輕待<lb/>
吾𨕖正人輔道於汝宗基國本吾無慮矣真宗恭稟皇<lb/>
訓見必先拜符亢宫之兆也<lb/>
李集賓建中沖退喜道處縉紳有逍遙之風善翰札行<lb/>
筆尤工至於草𨽻分篆俱絶其妙人得之則寶焉為詩<lb/>
清淡閑暇如其人也有杭州望湖樓詩小艇閒撑處湖<lb/>
天景物㣲春波無限緑白鳥自由飛落日孤汀逺輕煙<lb/>
古寺稀時攜一壺酒戀到晚涼歸西湖詩有漲烟春氣<lb/>
<pb n="KR3l0046_WYG_001-12a"/>
重貯月夜痕深之句皆𩔖於此晚喜洛中景物求留司<lb/>
園池亭榭瀟灑自如每喜誦楞嚴中四句云將聞持佛<lb/>
佛何不自聞聞聞復翳根除塵消覺圓淨凡起居皆詠<lb/>
之後被詔與張君房集賢校勘道藏時號稱職<lb/>
真宗為夀春郡王開府太宗詔宰臣為朕𨕖端方純明<lb/>
有徳學無過闕臣僚二人為王友檢擇累日惟得崔遵<lb/>
度張士遜爾度與物無競口未嘗言是非清潔完如不<lb/>
喜名勢掌右史十年每立殿墀匿身楹檻之外以避顧<lb/>
<pb n="KR3l0046_WYG_001-12b"/>
盼善琴得古人深趣著琴箋十篇鳴琴於室妻子殆不<lb/>
得見通夕只聞琴聲張士遜鄧公生均州鄖鄉深山間<lb/>
始冠已有純徳稱於鄉里京西舊有淫祀曰大戒廟貎<lb/>
頗雄立二十四司三十六門公幼往觀之其巫傳神語<lb/>
曰張秀才請於中書門下坐後果以師儒之重相真廟<lb/>
出處皆太平夀八十六<lb/>
長安一巨冢壊得古銅鼎状方而四足古文十六字人<lb/>
莫之曉命勾中正辨其篆曰此鳥迹文也其詞曰天王<lb/>
<pb n="KR3l0046_WYG_001-13a"/>
遷洛岐酆錫公秦之幽宫鼎藏於中命杜鎬考其事曰<lb/>
武王克殷都於豐鎬以雍州為王畿及平王東遷洛邑<lb/>
以岐豐之地賜秦襄公篆曰岐酆錫公必秦襄之墓也<lb/>
後耕人果得折豐碑刻云秦襄公墓中正有字學篆𨽻<lb/>
行草盡精與徐鉉校定説文正同吳楊文舉同撰雍熈<lb/>
廣韻遂直館篆太宗神主藏太室西壁及篆諡寶遂賜<lb/>
金紫益州華陽人也<lb/>
太祖問趙韓王儒臣中有武勇兼濟者何人趙以辛仲<lb/>
<pb n="KR3l0046_WYG_001-13b"/>
甫為對曰仲甫才勇有文須従事於郭崇敎其射法後<lb/>
崇師之贍辯宏博縦横可用遂詔見時太祖方以武臣<lb/>
戡定寰宇更不暇他試便令武庫以烏漆新勁弓令射<lb/>
仲甫輕輓即圓破的而中又取堅鎧令擐之若被單衣<lb/>
太祖大稱愛仲甫奏曰臣不幸本學先王之道願致陛<lb/>
下於堯舜之上臣雖遇昌時陛下止以武夫之藝試臣<lb/>
一弧一矢其誰不能上慰之曰果有竒節用卿非晚後<lb/>
敭歴險易雍熙三年㕘大政公嘗為起居舍人使契丹其<lb/>
<pb n="KR3l0046_WYG_001-14a"/>
主曰中朝党進者真竒將也如進輩有㡬敵所以固矜<lb/>
者意謂進本北人中國無之公亟對若進輩鷹犬駑材<lb/>
爾行伍中若進者不可勝數其主少沮意欲執之辛曰<lb/>
兩朝以誠講好今渝約見留臣有死而已嘗笑李陵輩<lb/>
茍生甘恥於沙漠之域無足取也契丹因厚脩禮遣送<lb/>
之度其志不可奪也<lb/>
　<lb/>
　<lb/>
<pb n="KR3l0046_WYG_001-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷一<lb/>
</p>
<p>
</p>
  </div>
<div>
                <head>玉壺野史卷二</head>
    <p>
<pb n="KR3l0046_WYG_002-1a"/>
欽定四庫全書<lb/>
　玉壺野史卷二　　　　　宋　釋文瑩　撰<lb/>
開寶塔成欲撰記太宗謂近臣曰儒人多薄佛典向西<lb/>
域僧法遇自摩竭陀國来表述本國有金剛坐乃釋迦<lb/>
成道時所踞之坐求立碑坐側朕令蘇易簡撰文賜之<lb/>
中有鄙佛為遐裔語朕甚不喜詞臣中獨不見朱昻有<lb/>
譏佛之迹因詔公撰之文既成敦崇嚴重太宗深加嘆<lb/>
奨公舉進士之時趙韓王深所器重謂人曰朱君子之<lb/>
<pb n="KR3l0046_WYG_002-1b"/>
風夀徳逺到時宗人朱遵度有學名謂之朱萬卷目公<lb/>
為小萬卷敭歴清貴五十年晚以工部侍郎懇求歸江<lb/>
陵逾年方允止令謝於殿門外後詔賜坐時方劇暑恩<lb/>
㫖寵留詔秋涼進程時吳叔贈行詩有浴殿夜涼初閣<lb/>
筆渚宫秋晚得懸車之句尤為中的錫宴玉津園中人<lb/>
傳詔令各賦詩為送若李承維有清朝納禄猶强健白<lb/>
首還家正太平及陳文惠公堯佐部吏百函通爵里送<lb/>
兵千騎過荆門之句凡四十八篇皆警絶一時朝論榮<lb/>
<pb n="KR3l0046_WYG_002-2a"/>
之弟協亦同時隱皆享睂夀家林相接謂之渚宮二疎<lb/>
荆帥陳康肅堯咨表其居為東西致仕坊八十二薨門<lb/>
人請諡正裕先生<lb/>
王宫保溥乾徳初相太祖以舊相先朝令徳固優待之<lb/>
故事一品班在臺省之後特置分臺省班於東西遂為<lb/>
著式公父祚并州郡小吏後以防禦使致仕於家眉夀<lb/>
康福每搢紳拜於其家置罇為夀公必朝服侍立客輒<lb/>
不安引避於席祚曰學生僕之豚犬爾豈煩謙避耶溥<lb/>
<pb n="KR3l0046_WYG_002-2b"/>
後纂集蘇冕崔鉉二會要撰成一百卷目曰唐會要教<lb/>
其子貽孫尤負奥學上問趙韓王曰男尊女卑男何以<lb/>
跪而女不跪歴問學臣無有知者惟貽孫曰古者男女<lb/>
皆跪至天后女始拜而不跪韓王曰何以為質貽孫曰<lb/>
古詩云長跪問故夫遂得振學譽<lb/>
馮瀛王道徳度凝厚事累朝體貌山立其子吉特浮俊<lb/>
無檢為少卿善琵琶妙出樂府世無及者父酷戒之略<lb/>
無少悛一日家宴固欲辱之處賤伶之衆執器立於庭<lb/>
<pb n="KR3l0046_WYG_002-3a"/>
奏數曲罷列於纏頭縑鏹隨衆伶給之吉置縑鏹於左<lb/>
肩抱琵琶按膝長跪厲聲呼謝而退家人大笑於箔回<lb/>
首謂父曰能為吉進此技於天子否凢賓飲聚長為不<lb/>
速酒酣即彈彈罷起舞舞罷作詩昻然而去自謂曰馮<lb/>
三絶及撰昭憲太后諡議舉朝嘆服乾徳四年郊禮容<lb/>
樂節刋正漸備有司奏其闕典但少宗廟殿庭宫懸三<lb/>
十六架加鼓吹熊羆十二按樂禮朝會登歌用五瑞郊<lb/>
廟奠獻用四瑞回至樓前奏采茨之曲御樓奏隆安之<lb/>
<pb n="KR3l0046_WYG_002-3b"/>
曲各用樂章又八佾之舞以象文徳武功請用𤣥徳升<lb/>
聞天下大定之舞卒従其請<lb/>
江南邊鎬初生其父忽夢謝靈運持刺来謁自稱前永<lb/>
嘉守脩髯秀彩骨法神竦所披衣巾輕若烟霧曰欲託<lb/>
君為父子頃寄浙西飛来峯翻譯金剛經然其經流分<lb/>
中有未合佛㫖處願寄君家刋正無他祝慎勿以葷肉<lb/>
噉我及七嵗放我出家為真僧以畢前經夢訖鎬生眉<lb/>
貌髙古𩔖夢中者父愛之小字康樂成童聰敏攻文字<lb/>
<pb n="KR3l0046_WYG_002-4a"/>
盡若夙誦堅求出家其親不肯以葷迫之初不能食後<lb/>
亦稍稍及冠翹秀臠姻者衆雙親强而娶焉後嗣主愛<lb/>
其博雅累用之然而柔懦寡斷惟好釋氏初従軍平建<lb/>
州凡所克捷惟務全活建人徳之號為邊羅漢及克湘<lb/>
潭鎬為統軍諸將欲縦掠獨鎬不允軍入其城巷不改<lb/>
市潭人益喜之謂之邊菩薩及帥於潭政出多門絶無<lb/>
威斷惟事僧佛楚人失望謂之邊和尚<lb/>
太祖初郊凡闕典大儀修講或未全備至於勘契之式<lb/>
<pb n="KR3l0046_WYG_002-4b"/>
次郊方舉大禮畢鑾輅還至闕門則行勘箭之儀内中<lb/>
過殿門則行勘契之儀勘箭者其箭以金銅為鏃長三<lb/>
寸形若鑿柄其笴香檀木為之長三尺金錦飾二端以<lb/>
絳羅泥金囊韜之金吾仗掌焉其鏃以紫羅泥金囊貯<lb/>
之駕前司掌焉每大駕還闔中扇駐蹕少俟有司聲云<lb/>
南来者何人駕前司告云大宋皇帝行大禮畢禮儀使<lb/>
跪奏曰請行勘箭金吾司取其笴駕前司取其鏃兩勘<lb/>
之罷即奏曰勘箭訖有司又聲曰是不是賛喝者齊聲<lb/>
<pb n="KR3l0046_WYG_002-5a"/>
曰是如是者三方開扇分班起居迎駕大輅方進勘契<lb/>
者以香檀刻魚形金飾鱗鬛别以香檀板為魚形坎而<lb/>
為範其魚則駕前司掌焉其範則宮殿門司掌焉鑾輿<lb/>
過宮殿門以魚合範然後開扉迎駕其賛唱喝迎拜一<lb/>
如勘箭之式<lb/>
真宗喜談經一日命馮元談易非經筵之常講也謂元<lb/>
曰朕不欲煩近侍久立欲於便齋亭閣𨕖純孝之士數<lb/>
人上直司人便裘頂帽横經並坐暇則薦茗果盡笑論<lb/>
<pb n="KR3l0046_WYG_002-5b"/>
削去進説之儀遇疲則罷元薦查道李虚已李行簡三<lb/>
人者預焉奏曰道歙州人母病嘗思鱖羮方冬無有市<lb/>
者道泣禱河神鑿氷脱巾取得鱖果尺餘以饋母後舉<lb/>
賢良入第四等虚已母喪明醫者曰浮翳泊睛但䑛干<lb/>
日勿藥自痊虚已䑛睛二年遂明行簡父患癰極痛楚<lb/>
以口吮其敗膏不唾於地父疾遂平真宗立召之日俾<lb/>
陪侍喜曰朕得朋矣<lb/>
太祖收并州凱旋日范杲為縣令叩回鑾進頌聖夀詩<lb/>
<pb n="KR3l0046_WYG_002-6a"/>
有千里版圖来浙右一聲金鼓下河東之句上愛之賜<lb/>
一官改服色<lb/>
擒劉鋹至闕下欲獻俘太廟莫知其儀時張昭以户部<lb/>
尚書致仕於家深識典故國初規制皆張昭與竇儀所定<lb/>
太祖遣學士李瀚就問俘廟之儀庶同㕘酌張昭卧病<lb/>
口占其式以授瀚不遺一字瀚遂心伏昭之該明<lb/>
太宗居晉邸問賓僚今朝父子一徳者何人有以劉温<lb/>
叟父子為對者父岳退居河陰温叟方七嵗嘗謂客曰<lb/>
<pb n="KR3l0046_WYG_002-6b"/>
吾老矣他無所覬但得世難稍息與此兒偕為温裕之<lb/>
叟耕釣烟月為太平之漁樵平生足矣後記父語父因<lb/>
名焉岳後唐為學士温叟晉少帝時又為學士人盡榮<lb/>
之受命之日抱勅立堂下其母未與之見隔簾聞魚鑰<lb/>
聲俄而開箧二青衣舉一箱至庭則紫袍兼衣也母始<lb/>
卷簾見之曰此則汝父在禁林内庫所賜者温叟跪泣<lb/>
捧授開影寢列祀以文告其先方拜母慶以父名岳終<lb/>
身不聴樂大朝會有樂亦以事辭之客有犯其諱則慟<lb/>
<pb n="KR3l0046_WYG_002-7a"/>
哭急起與客遂絶太宗聞之嘉嘆益久温叟時為中丞<lb/>
家貧太宗致五百緡以贈之拜貺訖以一半積貯於御<lb/>
史府西楹令来使緘鐍而去至明年端午以紈扇角黍<lb/>
贈之視其封宛然所親諷之曰晉邸贈緡恤公之貧盍<lb/>
開扄以濟其乏温叟曰晉王身為京兆尹兄為天子吾<lb/>
為御史長拒之則鮮敬受之則何以激流品乎後太宗<lb/>
聞之益加嘆重<lb/>
乾徳三年再郊范魯公質為大禮使以鹵簿青油隊舊<lb/>
<pb n="KR3l0046_WYG_002-7b"/>
有甲騎盡取於武庫磨鋥堅厚精明可畏於禮容有所<lb/>
不順陶穀尚書為禮儀使出意蕝之以青緑畫黄蕝為<lb/>
甲文青巾裏之緑青蕝為下裙絳皮為絡長短至膝加<lb/>
珂紋銅鈴繞前膺及後鞦至今用焉榖本姓唐避晉祖<lb/>
諱易之明博該敏尤工厯象時偽晉遼勢方熾謂所親<lb/>
曰五星數夜連珠於西南已累累大明吾輩無左衽之<lb/>
憂有真主已在漢地觀帳上騰蛇氣纏之遼主必不歸<lb/>
國未㡬徳光薨於漢又自東起芒侵於北穀曰遼人非<lb/>
<pb n="KR3l0046_WYG_002-8a"/>
久自相吞噬安能他及後皆盡然<lb/>
竇禹鈞生五子儀儼偁偘等相繼登科馮瀛王贈禹鈞<lb/>
詩有靈椿一樹老丹桂五枝芳時號竇氏五龍昆仲材<lb/>
業儀儼尤著儀為禮部侍郎太祖欲相之趙韓王自寡<lb/>
學忌儀明博亟引薛居正㕘大政以塞之弟儼素藴文<lb/>
學為周世宗所重判太常寺校管籥鐘磬辨清濁上下<lb/>
之數分律吕還相之法去京房清宫一管調之二年方<lb/>
合大律又善樂章凡三絃之通七絃之琴十二絃之筝<lb/>
<pb n="KR3l0046_WYG_002-8b"/>
二十五絃之瑟三漏之籥七漏之笛八漏之篪十七管<lb/>
之笙二十三管之簫皆立譜調按通而合之器雖異而<lb/>
均和不差編於歴代樂章之後目曰大周正樂譜樂寺<lb/>
掌之依文敎習尤善推步星厯與盧多遜楊㣲之同在<lb/>
諫垣預謂二公曰丁夘嵗五星當連珠於奎奎主文又<lb/>
在魯分野自此天下始太平二拾遺必見之老夫不與<lb/>
也果在乾徳丁夘嵗五星連珠於奎太宗鎮兖海其明<lb/>
博如此<lb/>
<pb n="KR3l0046_WYG_002-9a"/>
太祖嘗謂趙普曰卿苦不讀書今學臣角立雋軌髙駕<lb/>
卿得無愧乎普由是手不釋卷然太祖亦因是廣閲經<lb/>
史<lb/>
李澣及第於和凝相榜下後與座主同任學士會凝作<lb/>
相澣為承㫖適當批詔次日於玉堂輒開和相舊閤悉<lb/>
取圖書玩器留一詩於榻攜之盡去云座主登庸歸鳳<lb/>
閣門生批詔立鼇頭玉堂舊閤多珍玩可作西齋潤筆<lb/>
不<lb/>
<pb n="KR3l0046_WYG_002-9b"/>
艾侍郎穎少年赴舉逆旅中遇一村儒状極茸闒顧謂<lb/>
艾曰君此行登第必矣艾曰賤子家於鄆無師友加之<lb/>
汶上少典籍今學疎寡聊觀場屋爾安敢俯拾耶儒者<lb/>
曰吾有書一卷以授君君宜少俟於此詰旦奉納翌日<lb/>
果持至乃左傳第十也謂艾曰此卷書不獨君取富貴後<lb/>
四十年亦有人因此書登科甲然齡禄俱不及君記之<lb/>
艾頗為異時亦諷誦果會李愚知貢舉試鑄鼎象物賦<lb/>
試在卷中一揮而就愚愛之擢甲科後四十年當祥符<lb/>
<pb n="KR3l0046_WYG_002-10a"/>
五年御前放進士亦試此題徐奭為状元後艾果以户<lb/>
部侍郎致仕七十八嵗薨於汶徐四十四翰林學士卒<lb/>
乾徳初國用未豐蘇曉為淮漕欲議盡𣙜舒廬蘄黄夀<lb/>
五州茶貨置四十四場一萌一蘖盡搜其利嵗衍百餘<lb/>
萬緡淮俗苦之後曉舟敗溺淮民比屋相賀<lb/>
秦亭之西北夕陽鎮産巨材森鬱綿亘不知其極止利<lb/>
於戎建隆初國朝方議營造尚書髙防知秦州闢地數<lb/>
百里築堡扼其要募兵千餘人為採造務與戎約曰渭<lb/>
<pb n="KR3l0046_WYG_002-10b"/>
之北戎有之渭之南秦有之果得材數萬本為桴蔽渭<lb/>
而下後畨部率帳族絶渭奪筏殺兵防出師與戰戮其<lb/>
衆生擒數十人縶俘於獄以聞太祖憫之曰奪其地之<lb/>
所産得無爭乎仍速邊州之擾不若罷之下詔厚撫其<lb/>
酋所縶之戎各以袍帶優賜之遣還其部諸戎泣謝後<lb/>
上表願獻美材五十萬於朝<lb/>
許仲宣青社人三為隨軍轉運使心計精敏無絲髮遺<lb/>
曠征江南軍中之須當一作無不備之際曹武惠公因<lb/>
<pb n="KR3l0046_WYG_002-11a"/>
欲試之凢所索則隨應給師將夜攻城仲宣陰計之曰<lb/>
永夕運鍤寧不食耶既膳無器可乎預科陶器數十萬<lb/>
夜半爨成食兵將就食果索其器如數給之他率類此<lb/>
征交州為廣西漕士死於瘴者十七八大將孫全興失<lb/>
律仲宣奏乞罷兵不待報以分屯湖南諸州開帑賞給<lb/>
縦其醫餌謂人曰吾奪瘴嶺客魂數萬生還中國已恨<lb/>
後時若更俟報將積屍於廣野矣誅一族活萬夫吾何<lb/>
恨哉又飛檄諭交人以禍福交人因送款乞内附遣使<lb/>
<pb n="KR3l0046_WYG_002-11b"/>
修貢仲宣上表待罪太宗褒詔大嘉之以祕書監致仕<lb/>
於家八十三終諡仁惠公<lb/>
愍説者不知何人所撰偶一敝冊中録之云熈寧丙辰<lb/>
四月二十六日襄州通衢一死婦理官驗之帶二公符<lb/>
云潭州婦女阿毛其夫楊全配𨽻房陵既死本州請陳<lb/>
欲負夫骨歸塟故鄉遭時大疫遂斃於道嗚呼轅門之<lb/>
匹婦豈不知改従於人免凍餒以茍餘生乎翻能以義<lb/>
藏中惸然不憚數千里之逺負夫骨以歸此節婦義女<lb/>
<pb n="KR3l0046_WYG_002-12a"/>
之為反斃於道天乎福善助順之理所以難忱也膏梁<lb/>
士族之家夫始屬纊已欲括奩結槖求他耦而適者多<lb/>
矣宜將何理以殛之<lb/>
郭忠恕畫殿閣重複之状梓人較之毫釐無差太祖聞<lb/>
其名詔授監丞將建開寳寺塔浙匠喻皓料一十三層<lb/>
郭以所造小様未底一級折而計之至上層餘一尺五<lb/>
寸殺<hi>去聲</hi>收不得謂皓曰宜審之皓因數夕不寐以尺較<lb/>
之果如其言黎明叩其門長跪以謝尤工篆籀詩章惟<lb/>
<pb n="KR3l0046_WYG_002-12b"/>
縦酒無檢多突忤於善人聶崇義建隆初拜學官河洛<lb/>
之師儒也趙韓王嘗拜之郭使酒詠其姓玩之曰近貴<lb/>
全為聵攀龍即是聾雖然三箇耳其奈不成聰崇義應<lb/>
聲反以忠恕二字解其嘲曰勿笑有三耳全勝畜二心<lb/>
忠恕大慚終亦以此敗檢坐謗時政擅貨官物流登州<lb/>
中途卒藁塟於官道之旁他日親友與斂塟發土視之<lb/>
輕若蟬蜕非區中之物也李留臺建中以書學名家手<lb/>
寫忠恕汗簡集以進皆科斗文字太宗深悼惜之詔付<lb/>
<pb n="KR3l0046_WYG_002-13a"/>
祕閣<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0046_WYG_002-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷二<lb/>
</p>
<p>
</p>
  </div>
<div>
                <head>玉壺野史卷三</head>
    <p>
<pb n="KR3l0046_WYG_003-1a"/>
欽定四庫全書<lb/>
　玉壺野史卷三　　　　　宋　釋文瑩　撰<lb/>
盧多遜相生曹南方幼其父攜就雲陽道觀小學時與<lb/>
羣兒送迎誦書廢壇上有古籖一筒競往抽取為戲時<lb/>
多遜尚未識字得一籖歸示其父詞曰身出中書堂須<lb/>
因天水白登仙五十二終為蓬海客父見頗喜以為吉<lb/>
籖留籖於家至後作相及其敗也始因遣堂吏趙白陰<lb/>
與秦王廷美連謀事露遂南竄年五十二卒於珠崖籤<lb/>
<pb n="KR3l0046_WYG_003-1b"/>
中之語一字不差初多遜與趙韓王睚眦太宗踐阼每<lb/>
召對即傾之上以膚受頗惑之黜普於河陽普朝辭抱<lb/>
笏面訴氣懾心懦奏曰臣以無状之賤獲事累聖况曩<lb/>
日昭憲聖后大漸之際臣與先帝面受顧命遣臣親寫<lb/>
二券令大寳神器傳付陛下以二書合總批文一道令<lb/>
縫紕之立臣銜為證其一書先后納於棺一書先帝手<lb/>
封收宫中乞陛下試尋之孤危之迹庶乎少雪臣此行<lb/>
身移則事起豺狼在途危若累卵誰與臣辯後果得此<lb/>
<pb n="KR3l0046_WYG_003-2a"/>
書於禁中帝疑既釋竄多遜於珠崖上謂普曰朕㡬欲<lb/>
誅卿故王禹偁韓王輓詞有鴻恩書冊府遺訓在金縢<lb/>
乃此事也<lb/>
至道元年燈夕太宗御樓時李文正昉以司空致仕於<lb/>
家上亟以安輿就其宅召至賜坐於御榻之側敷對明<lb/>
爽精力康勁上親酌御樽飲之𨕖肴核之精者賜焉謂<lb/>
近侍曰昉可謂善人君子也事朕兩入中書未嘗有傷<lb/>
人害物之事宜其今日所享也又従容語及平日藩邸<lb/>
<pb n="KR3l0046_WYG_003-2b"/>
唱和之事公遽離席歴歴口誦御詩㡬七十餘篇一句<lb/>
不譌上謂曰何記之精邪公奏曰臣不敢妄對臣自得<lb/>
謝職無事每晨起盥櫛坐於道室焚香誦詩每一詩日<lb/>
誦一徧閒或却誦道佛書上喜曰朕亦以卿詩别笥貯<lb/>
之每愛卿翰墨楷秀老来筆力在否公對曰臣素不善<lb/>
書皆豚犬宗納所寫爾上即令以六品正官與之遂除<lb/>
國子監丞<lb/>
吕中令䝉正國朝三入中書惟公與趙韓王爾未嘗以<lb/>
<pb n="KR3l0046_WYG_003-3a"/>
婣戚徼寵澤子従簡當奏補時公為揆門相舊制宰相<lb/>
奏子起家即授水部貟外郎加廟階公奏曰臣昔忝甲<lb/>
科及第釋褐止授六品京官况天下才能老於巖穴不<lb/>
能霑寸禄者無限今臣男始離襁褓一物不知膺此寵<lb/>
命恐罹陰譴止乞以臣釋褐日所授官補之固讓之方<lb/>
允止授六品京官自爾為制公生於洛中祖第正寢至<lb/>
易簀亦在其寢其子集賢二卿居簡平日親與文瑩語<lb/>
此事云<lb/>
<pb n="KR3l0046_WYG_003-3b"/>
張司空齊賢致仕歸洛康寧富夀先得裴晉公午橋荘<lb/>
鑿渠周堂花竹照映日與故舊乘小車攜觴游釣牓於<lb/>
門曰老夫已毁裂軒冕或公綬垂訪不敢拜見造一卧<lb/>
轝以視田稼醉則憩於木陰酒醒則起嘗以詩戲示故<lb/>
人午橋今得晉公廬花竹烟雲興有餘師亮白頭心已<lb/>
足四登兩府九尚書公慕唐李大亮為人對上前申明<lb/>
律意惟務裁減又奏乞罷三班吏杖罰請従贖論皆可<lb/>
之為江南東西漕經制饒信處三州錢料極為永便又<lb/>
<pb n="KR3l0046_WYG_003-4a"/>
議私鑄之典曰小人雖加死法亦盜鑄不已間或敗遁<lb/>
則嘯聚林谷臣詢砂蠟錢每一金煤屑鉛炭亦不減二<lb/>
分但乞許民間折三分通用既無厚利自然不為矣後<lb/>
臺省駁議恐隳縣官法遂寝其行<lb/>
梁丞相適始任詳刑一旦隨判院盧南金上殿進劄子<lb/>
奏案中偶有臣僚名次公者仁宗忽問因何名次公判<lb/>
院以明法登仕不能即對時梁代對曰臣聞漢黄霸字<lb/>
次公必以霸字而名也上遂問曰卿是何人對曰臣祕<lb/>
<pb n="KR3l0046_WYG_003-4b"/>
書丞審刑詳議官梁適又問卿是那个梁家對曰先臣<lb/>
祖顥先臣父固俱中甲科獨臣不肖於張唐卿牓行間<lb/>
及第上曰怪卿面貌酷肖梁固又他日上殿進劄子進<lb/>
罷適抱笏俯躬奏曰向䝉陛下金口親諭面貌類先臣<lb/>
伏思先臣祖父頃事太宗真宗皆祥符之前不知陛下<lb/>
以何知之上曰天章閣有名臣頭子朕觀之甚熟適因<lb/>
下殿泣謝音儀堂堂上頗愛之有用之之意一旦中書<lb/>
進除一臣僚為益漕凡進之例更無改批但紙尾畫可<lb/>
<pb n="KR3l0046_WYG_003-5a"/>
而已忽特批云差梁適未㡬又除修記注以合格臣僚<lb/>
進之復批梁適自後知制誥至翰林學士除目凡上<lb/>
皆批於公由祕丞至台輔不十年<lb/>
太宗欲開惠民五丈二河以便運載吏督治有陳丞昭<lb/>
者江南人諳水利使董其役丞昭先以絙都量河勢長<lb/>
短計其廣深次量鍤之闊狭以鍤累尺以尺累丈定一<lb/>
夫自早達暮合運若干鍤計鑿若干土總其都類合用<lb/>
若干夫以目奏上太祖嘆曰不如所料當斬於河至訖<lb/>
<pb n="KR3l0046_WYG_003-5b"/>
役止衍九夫上嘉之又令督諸軍子弟濬池於朱明門<lb/>
外以習水戰後以防禦使従征太原晉人嬰城堅拒遂<lb/>
議攻討以革内壮士蒙之為洞而入雖力攻不陷師已<lb/>
老上深憫之且將親幸其洞攜藥劑果餌慰撫士卒時<lb/>
李漢瓊為攻城總管輓御衣以諫曰孤壘之危何啻累<lb/>
卵矢石如雨陛下宜以社稷自重遂罷其幸止行頒賚<lb/>
而已既不克又欲増兵丞昭奏曰陛下有不語兵千餘<lb/>
萬在左右胡不用之上不悟丞昭以馬䇿指汾太祖遂<lb/>
<pb n="KR3l0046_WYG_003-6a"/>
曉大笑曰従何取土丞昭紉布囊括其口投上流以塞<lb/>
之不設版築可成巨防用其䇿投土將半水起一尋城<lb/>
中危蹙會大暑復雨晉人間道求契丹援兵適至遂議班<lb/>
師<lb/>
周世宗顯徳中遣周景大濬汴口又自鄭州導西郭濠<lb/>
達中牟景心知汴口既濬舟楫無壅將有淮浙巨商貿<lb/>
料斛賈萬貨臨汴無委泊之地諷世宗乞令許京城民<lb/>
環汴栽榆栁起臺榭以為都會之壮世宗許之景率先<lb/>
<pb n="KR3l0046_WYG_003-6b"/>
應詔踞汴流中要起巨樓十二間方運斤世宗輦輅過<lb/>
因問之知景所造頗喜賜酒犒其功不悟其規利也景<lb/>
後邀巨貨於樓山積波委歳入數萬計今樓竟存<lb/>
折御卿淳化中拜永安節度麟府總管契丹萬餘騎忽<lb/>
入寇御卿一擊遂敗斬五千級獲馬千疋擒司徒舎利<lb/>
數十人契丹號為突厥太尉太宗大賞之自後世襲其<lb/>
爵子孫繼為府州總管治其郡夏倚中立嘗言嘉祐中<lb/>
為麟府沿牒至府其州將乃御卿四世孫不類武人雖<lb/>
<pb n="KR3l0046_WYG_003-7a"/>
為雲中北州大族風貌龎厚揖讓和雅其子弟亦粗知<lb/>
書留中立凡數日出圖史器玩琴樽弧矢之具雖皇州<lb/>
搢紳家止於是爾信乎文徳之遐被也秣馬於庭雖上<lb/>
閑殆少每嵗仲春縦牝於燕山孕歸於櫪任其自産其<lb/>
種必渥洼也然其牡罕有歸者<lb/>
陵州鹽井舊深五十餘丈鑿石而入井上土下石石之<lb/>
上凡二十餘丈以楩柟木四面瑣疊用障其土土下即<lb/>
鹽脈自石而出偽蜀置監嵗煉八十萬斤顯徳中一白<lb/>
<pb n="KR3l0046_WYG_003-7b"/>
龍自井隨霹靂而出村旁一老父泣曰井龍已去鹹泉<lb/>
將竭吾蜀亦將衰矣乃孟㫤即國之二十三年也自兹<lb/>
石脈淤塞毒烟上蒸以絙縋煉匠下視縋者皆死不復<lb/>
開浚民食大艱太宗即位建隆中除賈琰賛善大夫通<lb/>
判陵州專幹浚井琰至井齋戒䖍祝引鍤徒數百人祝<lb/>
其井曰聖主臨御深念逺民井果有靈隨浚而通役徒<lb/>
不肯下琰執鍤先之數旬才見泉眼初煉數百斤日稍<lb/>
増至數千斤郡人繪琰像祀於井旁<lb/>
<pb n="KR3l0046_WYG_003-8a"/>
石元懿熈載西洛人家貧游學事母以孝聞嵩陽道中<lb/>
遇一叟熟視之稽顙曰真太平良弼也吾幼為唐相房<lb/>
元齡檢書蒼頭房公酷似之囑之曰見子事契相投者<lb/>
即真主也善事之語訖即滅後國初太宗建太寧軍節<lb/>
公謁之傾意投接為掌書記遊従觴詠情禮深厚公長<lb/>
於太宗簡墨尊俎常以兄呼之然亦得事上之體不諂<lb/>
不瀆故免數<hi>入聲</hi>斯之辱迨踐阼七年為右僕射平章事<lb/>
卒太宗親幸其第臨喪哭之哀謂近侍曰石某以純正<lb/>
<pb n="KR3l0046_WYG_003-8b"/>
事朕自府幕至台席朕窺之無纎瑕方此委用朕不幸<lb/>
也<lb/>
寳元元年朱正基駕部知峽州即江陵内翰之子一夕<lb/>
夢一吏白云城隍神遣某督修夷陵縣廨宇願速葺不<lb/>
宜後時朱不甚為意連三夕夢之方少異焉因語同僚<lb/>
亦盡異之然亦未修葺明日報至歐陽永叔謫授夷陵<lb/>
報吏云已及荆門朱感其夢待之特異將入境率僚屬<lb/>
逺郊迓之歐公臨邑亦以遷謫自處益事謙謹每稟白<lb/>
<pb n="KR3l0046_WYG_003-9a"/>
皆斂板於庭州将長伺之俟入門先抱笏降於階至滿<lb/>
任不改前容歐公親語其事於其孫集賢朱初平學士<lb/>
焉<lb/>
王昭素酸棗縣人學古純直行髙於世市物隨所索償<lb/>
其值貨者乃曰適所索實非本價昭素謂之曰汝但受<lb/>
之免陷汝於妄語咎自爾人無敢紿者相告曰王先生<lb/>
市物不可虚索一夕盜者穿窬將入以横木滿室不通<lb/>
其穴昭素覺之盡室之物前擲於外謂偷兒曰速去恐<lb/>
<pb n="KR3l0046_WYG_003-9b"/>
有捕者盜慚委物而遁鄉盜㡬息李穆昔師之逮為學<lb/>
士薦於太宗召至便殿年七十顔如渥丹目若盪漆鰥<lb/>
居絶慾四十年家無女侍上賜坐講乾卦至九五飛龍<lb/>
在天利見大人起整巾稽顙改容而説上問曰何故昭<lb/>
素奏曰此文正當陛下今日之事引喻該證㣲含箴補<lb/>
上側聴啟沃講罷留茗果讌語賜國子博士致仕留禁<lb/>
中月餘詢治世養身之術昭素曰治世莫若愛民養身<lb/>
無非寡慾此外無他上愛其語書於屏几卒年八十九<lb/>
<pb n="KR3l0046_WYG_003-10a"/>
辛文悦後周通經史里儒太祖幼嘗従其學顯徳中為<lb/>
殿前都㸃檢節制方面兵紀繁劇與文悦乆不相見上<lb/>
每亦念之文悦一夕夢迎拜鑾輿於道側黄屋之下乃<lb/>
太祖也文悦再拜帝亦為之笑是夕太祖亦夢其來令<lb/>
左右詢訪文悦惠然飾巾至門矣上大異之後遷貟外<lb/>
郎<lb/>
栁仲塗開知潤州胡旦祕監為淮漕二人者俱喜以名<lb/>
驚於時旦造漢春秋編年立五始先經後發明凡例之<lb/>
<pb n="KR3l0046_WYG_003-10b"/>
𩔖竊侔聖作書甫畢邀開於金山觀之頗以述作自矜<lb/>
開従其招而赴焉方拂案開編未暇展閲開拔劒叱之<lb/>
曰小子亂常名教之罪人也生民以来未有如夫子者<lb/>
至若丘明而下公榖鄒夾數子止取傳述而已汝何輩<lb/>
輒敢竊聖經之名冠於編首今日聊贈一劒以為後世<lb/>
狂斐之戒語訖勇逐旦濶步攝衣急投舊艦鋒㡬及身<lb/>
賴舟人擁入㕘差才免猶斫數劒於舷聊以快憤後朝<lb/>
廷授開崇儀使知寧邊軍聲振沙漠其子涔及第於咸<lb/>
<pb n="KR3l0046_WYG_003-11a"/>
平三年陳堯咨榜唱名日真宗詔至軒陛親謂涔曰夜<lb/>
来報至汝父已卒今賜汝及第給錢三萬俾戴星而奔<lb/>
給護旅櫬特加軫悼<lb/>
杜審琦昭憲皇太后之兄也建寧州節一旦請覲審琦<lb/>
視太祖太宗皆甥也一日陳内宴於福寧宫憲后臨之<lb/>
祖宗以渭陽之重終侍宴焉及為夀之際二帝皆捧觴<lb/>
列拜樂人史金著者粗能屬文致詞於簾陛之外其畧<lb/>
曰前殿展君臣之禮虎節朝天後宫伸骨肉之情龍衣<lb/>
<pb n="KR3l0046_WYG_003-11b"/>
拂地祖宗特愛之<lb/>
張秉户部貟外郎知制誥唐故事首曹罕有掌誥者秉<lb/>
乞退為行内不試演綸之職遂退為度支貟外郎知制<lb/>
誥自爾為例<lb/>
柴諌議成務知河中府有逺識妙畧當銀夏未寧蒲中<lb/>
最扼飛輓之衝公悉應之畧無弛曠嘗患府衢狹隘市<lb/>
民嵗侵簷閭櫛宻㡬輈之不容公計之曰時平民安萬一<lb/>
翠華西幸輪蹏扈蹕千乘萬騎胡以為處遂奏乞撤民<lb/>
<pb n="KR3l0046_WYG_003-12a"/>
居廣衢街可之未㡬果有汾隂之幸因留蹕蒲闗凡五<lb/>
日<lb/>
張去華登甲科直館喜激昂急進取越職上言知制誥<lb/>
張澹盧多遜殿院帥顔詞學荒淺深玷臺閣願較優劣<lb/>
太祖立召澹輩臨軒重試委陶穀考之止𨕖多遜入格<lb/>
餘並黜之時諺止謂澹為落第紫㣲顔為揀停殿院賜<lb/>
去華襲衣銀帶為右補闕士論短之後十六年不遷反<lb/>
不逮平進者榜下朱白昔同直館白為學士去華猶守<lb/>
<pb n="KR3l0046_WYG_003-12b"/>
舊秩<lb/>
邵曄知廣州鑿内濠以泊舟楫不為颶風所害相次陳<lb/>
世卿代之奏乞免本州計口買鹽之害五年之後民始<lb/>
有完衣飽食廣人歌曰邵父陳母除我二苦<lb/>
張乖崖鎮益屢乞代當蜀難已平願均勞逸王文正旦<lb/>
舉淩侍郎䇿旦言性稟純懿臨莅强濟所治無曠上喜<lb/>
遂除之淩公少年嘗夢人以六印懸劒鋒以授之後在<lb/>
劒外凡六任時辟楊蟫為益倅奏名上太宗不識蟫<hi>音尋</hi>
<pb n="KR3l0046_WYG_003-13a"/>
字亟詔問立名之因奏曰臣父命之不知其由兄蚡弟<lb/>
蛻盡従虫臣家漢太尉震之後今已孤不敢輒更上曰<lb/>
蟫有何義奏曰臣聞出羽陵蠧書曰白魚蟲也上嘆曰<lb/>
古人名子不以日月山川𨼆疾尚恐稱呼有妨今以細<lb/>
碎㣲𩔖列名其子未知其謂也以御筆特去虫上賜名<lb/>
覃弟蜕之女妻夏英公閫範嚴酷聞於掖庭因率命婦<lb/>
朝后宫荘獻后苛責之方少戢<lb/>
胡大監旦知明州道出維揚時同年董給事儼知揚州<lb/>
<pb n="KR3l0046_WYG_003-13b"/>
遇之特歡截篙投艣以留之一日延入後館出姬侍列<lb/>
餚餗具宴豆皆上方貴器飲酣胡謂董曰吾輩出於諸<lb/>
生所享若此粗不忝矣敝舟亦有二三衰鬟容止玩飾<lb/>
不侔同年之家人生㑹合難得或不棄来日能枉駕敝<lb/>
舟數盃可乎董感其意大喜徐又曰三品珍器貧家平<lb/>
生未識可畧借舟中聊以誇示荆釵得否董笑曰状元<lb/>
兄見外之甚也亟命滌濯以巨奩盡貯之對面封訖令<lb/>
送舟中明日五鼓張㠶淮風瞥然不告而行不旬至杭<lb/>
<pb n="KR3l0046_WYG_003-14a"/>
州薛大諌映亦榜下生也首問胡曰過維揚見董同年<lb/>
否胡曰見又曰董望之材器英邁竒男子也然止是性<lb/>
貪一日樽前胡謂薛曰聊假二千緡創鑑湖别墅立鄞<lb/>
麾才罷便當謝病一扁舟釣於越溪豈能隨蝸蠅競吻<lb/>
角乎薛公不得已贈白金三百星聊以為釣溪一醉旦<lb/>
撼頭頷之不為少謝後知制誥王繼恩平蜀有功恃勲<lb/>
徼寵潛溢怨讟將加恩以銀數千兩賂旦託為褒詔事<lb/>
敗旦削籍為典午竄潯州安置焉<lb/>
<pb n="KR3l0046_WYG_003-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷三<lb/>
</p>
<p>
</p>
  </div>
<div>
                <head>玉壺野史卷四</head>
    <p>
<pb n="KR3l0046_WYG_004-1a"/>
欽定四庫全書<lb/>
　玉壺野史卷四　　　　　宋　釋文瑩　撰<lb/>
王師伐蜀孟昶出兵拒之其勢既蹙始肯齎表詣王全<lb/>
斌請降即奉其母逮官屬沿峽流而下至江陵上遣使<lb/>
厚勞别賜茶藥慰其母手詔止曰國母李氏有賢識昶<lb/>
在國或縦侈過度往往詬撻於庭有司候昶至闕令銜<lb/>
璧俘獻於大廟一以罷之車駕親勞於近郊止令素服<lb/>
待罪於兩觀之下御含元殿備禮見之預詔有司直右<lb/>
<pb n="KR3l0046_WYG_004-1b"/>
掖門東葺大第五百楹什用器皿悉賜焉封昶為中書<lb/>
令秦國公給巨鎮節俸拜命六日而卒年四十七發哀<lb/>
奠贈視三公之秩初其母纔至闕上以禁轝肩至公庭<lb/>
嬪御扶掖親酌酒飲之曰母但寬中勿念鄉土異日必<lb/>
送母歸蜀母奏曰妾家本太原若許送妾還并門死亦<lb/>
心足時晉壘未平太祖聞吉䜟大喜曰俟平劉鈞立送<lb/>
母歸必如所願因厚賜之後昶卒母亦不哭以酒酹地<lb/>
曰爾貪生失理不能納疆於真主又不能死社稷實誰<lb/>
<pb n="KR3l0046_WYG_004-2a"/>
咎耶吾以汝恃所以忍死至今汝既死吾安藉其生耶<lb/>
遂不食數日而卒<lb/>
蜀州青城民王小波為亂小波死又推其妻弟李順為<lb/>
賊首帥餘黨蟻聚萬餘人兩川大擾張諫議雍知梓州<lb/>
雍生於河朔極邊素諳守禦之法練士卒三千人輦綿<lb/>
州金帛實其帑又募勇卒千餘人守城設火砲飛矢石<lb/>
創械具才備賊果至大設衝梯火車晝夜力攻在圍八<lb/>
十日張守設方畧立於矢石告衆曰勉力無自墮萬一<lb/>
<pb n="KR3l0046_WYG_004-2b"/>
城破先梟吾首獻賊以贖汝命吾已飛檄帥帳求援兵<lb/>
不乆必至翌日果王繼恩分兵来援賊方潰詔嘉美咸<lb/>
平中拜禮部侍郎鹽鐵使不得臺省之體齪齪無圓機<lb/>
三司簿領置案前曰急急中急上聞之笑曰雍之俗状<lb/>
殆至此命王嗣宗代之<lb/>
戚宻學綸初筮知太和縣里俗險悍喜構虚訟至以術<lb/>
漸摩先設巨械嚴固狴牢其箠梃絙索比他邑數倍民<lb/>
已悚駭次作諭民詩五十絶不事風雅皆風俗易曉之<lb/>
<pb n="KR3l0046_WYG_004-3a"/>
語俾之諷詠以申規警立限諷詠半年頑心不悛一以<lb/>
苛法治之果因此詩獄訟大減其詩有云文契多欺嵗<lb/>
月深便將疆界漸相侵官中驗出虚兼實枷鎖鞭笞痛<lb/>
不禁大率𩔖此江南往往有本每當嵗時與囚約曰放<lb/>
汝暫歸祀其先櫛沐蟣虱民感其惠皆及期而還無敢<lb/>
逭者<lb/>
朱台符眉州人俊邁敏博少有賦名與同輩課試以尺<lb/>
度其晷始符八寸而一賦已就凡有所作文字其雕篆<lb/>
<pb n="KR3l0046_WYG_004-3b"/>
皆𩔖於賦章疏歌曲亦然河西作梗封上封事其畧曰<lb/>
且夫結之以恩者彼必懐之示之以威者彼必畏之若<lb/>
爾則所謂繼遷者自當革心而束手欵塞而旋庭矣又<lb/>
嘗為數闋其畧曰歌遏雲兮慘容舞迴雪兮腰一搦又<lb/>
曰顰多而翠黛難成望極而烏雲易散當本深心兮牡<lb/>
丹期到如今兮賜氷頒扇鄉人田錫嘗曰朱拱正一闋<lb/>
乃閨怨賦一首只少原夫<lb/>
孫漢公何擢甲科與丁相並譽於塲屋時號孫丁為右<lb/>
<pb n="KR3l0046_WYG_004-4a"/>
司諌以彈奏竦望疏議剛鯁知制誥掌三班素近視毎<lb/>
上所進劄子多宿誦精熟以合奏牘忽一日飄牘委地<lb/>
四㪚俯拾零亂倒錯合奏不同上頗訝之俄而倉皇失<lb/>
措墜笏於地有司以失儀請劾上釋而不問因感恙抱<lb/>
病乞分務西雒不允遣太醫診視令加鍼炙公性稟素<lb/>
剛對太醫曰稟父母完膚自失䕶養致生疾疹反以鍼<lb/>
艾破之況生死有數茍攻之不愈吾豈甘為强死鬼耶<lb/>
遂不起<lb/>
<pb n="KR3l0046_WYG_004-4b"/>
謝史館泌解國學舉人黜落甚衆羣言沸搖懐甓以伺<lb/>
其出公知潛由他塗投史館避宿數日太宗聞之笑謂<lb/>
左右曰泌職在考校豈敢濫收小人不自揣分反怨主<lb/>
司然固須避防又問曰何官職騶導雄偉都人斂避左<lb/>
右奏曰惟臺省知雜呵擁難近遂授知雜以避懐甓之<lb/>
患公深慕虚𤣥樸素恬簡病革盥沐衣羽服焚香端生<lb/>
而逝首不少敧<lb/>
楊大年二十一為光禄丞賜及第太宗極稱愛三月後<lb/>
<pb n="KR3l0046_WYG_004-5a"/>
苑曲宴未帖職不得預公以詩貽館中諸公曰聞戴宫<lb/>
花滿鬢紅上林絲管侍重瞳蓬萊咫尺無因到始信仙<lb/>
凡迥不同諸公不敢匿即時進呈上訝有司不即召左<lb/>
右以未帖職為對即日直集賢院免謝令預曲宴後修<lb/>
冊府元龜王欽若相總其事詞臣二十人分撰篇序下<lb/>
詔須經楊億刪定方許用之大年祖文逸偽唐玉山令<lb/>
大年將生一道士展刺来謁自稱懐玉山人冠褐秀爽<lb/>
斯須遽失公遂生後至三十七為學士晝寐於玉堂忽<lb/>
<pb n="KR3l0046_WYG_004-5b"/>
自夢一道士來謁自稱懐玉山故人坐定袖中出一誥<lb/>
牒曰内翰加官取閲之其榜上草寫三十七字大年夢<lb/>
中頗驚曰得非數乎道士㣲笑曰許添乎道士㸃頭夢<lb/>
中命筆止添一㸃為四十七至其數果卒<lb/>
李宻學濬與李昌武宗諤同宗同嵗月後一日而生二<lb/>
人者平生休戚慘舒一無不同及昌武死濬亦後一日<lb/>
卒昌武即司空昉第三子在玉堂真宗召公同丁晉公<lb/>
侍宴玉宸殿上曰朕常思國朝將相之家世緒不墜相<lb/>
<pb n="KR3l0046_WYG_004-6a"/>
惟昉將惟曹彬爾聞卿家尤更雍睦有法朕繼二聖基<lb/>
業亦如卿家保守門閥祥符五年同丁相迎真宗聖像<lb/>
為迎奉副使公歸上因幸玉堂及問塗中之事因奏曰<lb/>
汴河流屍蔽河而下暴露灘渚魚鳥恣噉上聞之惻然<lb/>
嗟念因而遂御製泗水發願文勅守臣勒石於淮亭嵗<lb/>
給錢百緡修釋道齊醮各七日為之懴滌每一屍官給<lb/>
籧篨三片錢一鐶置酒紙脯膳即令收瘞永為著式御<lb/>
製畧云嗟乎灘磧之上競食者烏鳶島渚之間爭殘者<lb/>
<pb n="KR3l0046_WYG_004-6b"/>
魚鼈汝等孽非他速殃盡自貽仕宦者怙勢以陵民為<lb/>
官者欺心而冒法願汝等仗兹浣滌各遂超騰悟諸佛<lb/>
本空之源體太上真靈之理<lb/>
景徳初遼人請盟欲撰答書久亡體制時趙文定安仁<lb/>
為學士獨記太祖朝書札規式詔撰之及修講盟好之<lb/>
制深體輕重朝論美之時遼使韓杞者始修聘好獷悍<lb/>
無檢命公接伴公旋教覲見之儀方漸馴擾及將辭嫌<lb/>
服太長步武縈足欲左衽公戒之曰君將陞殿受還書<lb/>
<pb n="KR3l0046_WYG_004-7a"/>
去天顔咫尺可乎剛折之纔不敢明年遼𨕖姚東之翹<lb/>
翹者也至闕復接伴柬之者輕縦逞辯坐則談兵公徐<lb/>
謂曰君號多聞者豈不聞兵者不祥之器聖人不得已<lb/>
而用之今得已之時也二國始以禮義修好非君所談<lb/>
之事方此少戢酬對得體遂㕘祥符二政拜宗正卿掌<lb/>
玉牒屬籍國初梁周翰創宗籍之制不便宮邸公裁酌<lb/>
得宜又造仙源積慶圖盡列長幼親屬之目以進於便<lb/>
坐張之為盛事<lb/>
<pb n="KR3l0046_WYG_004-7b"/>
真宗為開封尹呼通衢中鐵盤市卜一瞽者令張耆夏<lb/>
守斌楊崇勲左右數輩揣聴聲骨因以為娛或中或否<lb/>
獨相王繼忠瞽者駭之曰此人可訝半生食官禄半生<lb/>
食他禄真宗笑而遣去繼忠後為觀察使髙陽總管咸<lb/>
平六年敵至望都與敵酣戰至乙夜戎騎合圍數十重<lb/>
徐戰徐行旋傍西山而遁至白城陷敵上聞之甚嗟悼<lb/>
皆謂即沒景徳初戎人乞和繼忠與撰奏章而勸諷誘<lb/>
掖大有力焉朝廷方知其存後每嵗遣使真宗手封御<lb/>
<pb n="KR3l0046_WYG_004-8a"/>
帶藥茗以賜焉繼忠服漢章南望天闕稱未死臣哭拜<lb/>
不起問聖體起居不避敵嫌以其徳儀雄美敵以女妻<lb/>
之偽封吳王改姓耶律卒於敵人謂陷蕃王氏也<lb/>
戴恩為御龍弓箭直都虞候一日西蜀進青龍城道觀<lb/>
長夀仙人圖其本吳道𤣥之迹太宗閲之酷肖戴恩又<lb/>
恐所見有殊亟召數班軍校近侍内臣徧示之曰汝輩<lb/>
且道此圖似何人羣口合奏曰似戴恩上笑而異之因<lb/>
是進用後遷寧逺軍節度舉朝止呼戴長夀<lb/>
<pb n="KR3l0046_WYG_004-8b"/>
真宗車駕巡師大名王雜端濟為鎮倅調丁夫十五萬<lb/>
修黄汴河濟以謂役廣勞民乞徐圖之詔往經度遂減<lb/>
十萬張齊賢相請令濟立狀保河不決奏曰河之決繫<lb/>
陰陽灾沴責在調元者和陰陽弭灾沴為國致太平河<lb/>
豈有決乎臣乞先令宰臣立一保状天下太平然後臣<lb/>
以族入状保河不決丞相曰今非太平耶濟對曰北有<lb/>
契丹西有賊遷闗右兩河嵗被侵擾臣敢謂未也上動<lb/>
容留之問邊計敷奏可采後知河中府輅車幸澶淵敵<lb/>
<pb n="KR3l0046_WYG_004-9a"/>
騎旁侵詔沿河斷橋梁毁舟舫緩者以軍律論濟馳騎<lb/>
飛奏曰陜西闗防天設其數十萬斛以河為載若用小<lb/>
舟沈覆必矣此誠可惜所有斷梁之議搖動民心尤宜<lb/>
寢罷真宗悟其議立弭之<lb/>
張乖崖性剛多躁蜀中盛暑食餛飩頂巾之帶屢垂於<lb/>
盌手約之頻煩急取巾投器中曰但請喫因捨匕而起<lb/>
少年慷慨學擊劍喜立竒節謂友人曰張詠賴生明時<lb/>
讀典墳以自律不爾則為何等人邪李順之亂益州大<lb/>
<pb n="KR3l0046_WYG_004-9b"/>
將王繼恩上官正輩頓師逗留不進公激使行盛陳供<lb/>
帳郊辭以餞之舉爵謂軍校曰爾曹䝉國厚恩無以塞<lb/>
責行勉力平盪寇壘以手指其地曰若師老日曠即爾<lb/>
輩死所也徐謂繼恩曰朝廷始若許僕㕘後騎豈至今<lb/>
日醢賊以噉師乆矣自是士氣果振獲捷而旋<lb/>
王元之禹偁嘗作三黜賦以見志初為司諫知制誥疏<lb/>
雪徐鉉貶商州團練副使方召歸為學士坐為孝章后<lb/>
遷梓宫於燕國長公主之第羣臣不成服元之私語賓<lb/>
<pb n="KR3l0046_WYG_004-10a"/>
友曰后嘗母儀天下當奉舊典坐訕謗出守滁州方召<lb/>
還知制誥撰太祖徽號玉冊語涉輕誣會時相不悦宻<lb/>
奏黜黄州泊近郊將行時蘇易簡内翰榜下放孫何等<lb/>
進士三百五十三人奏曰禹偁禁林宿儒累為遷客漂<lb/>
泊可念臣欲令榜下諸生罷朝集綴馬送於郊奏可之<lb/>
至日行送過四短亭諸生拜别於官橋元之口占一闋<lb/>
付状元曰為我謝蘇公不暇取筆硯其詩云綴行相送<lb/>
我何榮老鶴乗軒愧谷鶯三入承明不知舉看人門下<lb/>
<pb n="KR3l0046_WYG_004-10b"/>
放諸生時交親縦深宻者循時好惡不敢私近惟竇元<lb/>
賓執其手泣於閤門曰天乎得非命歟公後以詩謝畧<lb/>
云惟有南宫竇員外為余垂淚閤門前至郡未㡬忽二<lb/>
虎鬬於郡境一死之食殆半羣雞夜鳴冬雷雨雹詔内<lb/>
臣乗驛勞之命設禳謝司天奏守土者當其咎即命徙<lb/>
蘄上表畧曰宣室鬼神之問不望生還茂陵封禪之文<lb/>
止期身後上覽曰噫禹偁其亡乎御袖掩涕至郡踰月<lb/>
果卒嘗侍宴瓊林太宗獨詔至御榻面誡之曰卿聰明<lb/>
<pb n="KR3l0046_WYG_004-11a"/>
文章在有唐不下韓栁之列但剛不容物人多沮卿使<lb/>
朕難庇禹偁泣拜書紳而謝<lb/>
太宗嘗謂侍臣曰朕欲以皇王之道御圖愧無稽古深<lb/>
學舊有御覽但記分門事𩔖繁碎難檢令諫臣以治亂<lb/>
興亡急要寫置一屏欲常在目時知雜田錫奏曰皇王<lb/>
之道㣲妙曠闊今且取軍國要機二事以行之師平太<lb/>
原逮兹二載未賞軍功願因郊籍議功酬之乞罷交州<lb/>
之兵免驅生民為瘴嶺之鬼此二者雖不繫皇王之治<lb/>
<pb n="KR3l0046_WYG_004-11b"/>
陛下宜念之上嘉納曰錫真得鯁直之體而此尤難為<lb/>
答趙普當國錫謁於中書白曰公以元勲當國宜事損<lb/>
斂有司羣臣書奏盡必先經中書非尊王之體也諌官<lb/>
章疏令閤門填状大弱臺憲之風尤為不可普引咎正<lb/>
容厚謝皆罷之錫將卒自草遺表猶勸上以慈儉納諫<lb/>
為意絶無私請上厚卹之<lb/>
李丞相穀與韓熈載少同硯席分攜結約於河梁曰各<lb/>
以才命𨕖其主廣順中穀仕周為中書侍郎平章事熈<lb/>
<pb n="KR3l0046_WYG_004-12a"/>
載事江南李先主為光政殿學士承㫖二公書問不絶<lb/>
熙載戲貽穀曰江南果相我長驅以定中原穀答熈載<lb/>
曰中原茍相我下江南如探囊中物爾後果作相親征<lb/>
江南賴熈載卒已數嵗先是朝廷遣陶穀使江南以假<lb/>
書為名實使覘之李相宻遺熈載書曰吾之名従五栁<lb/>
公驕恣喜奉宜善待之至果爾容色澟然崖岸髙峻燕<lb/>
席談笑未嘗啟齒熈載謂所親曰吾輩綿歴乆矣豈煩<lb/>
至是邪觀秀實<hi>公字也</hi>非端介正人其守可隳諸君請觀<lb/>
<pb n="KR3l0046_WYG_004-12b"/>
固令留宿俟寫六朝書畢館泊半年熈載遣歌人秦弱<lb/>
蘭者詐為驛卒之女以中之敝衣竹釵旦暮擁帚埽洒<lb/>
驛庭蘭之容止宫掖殆無五栁乘隙因詢其迹蘭曰妾<lb/>
不幸夫亡無歸托身父母即守驛公姬是也情既潰失<lb/>
慎獨之戒將行日又以一闋贈之後數日讌於清心堂<lb/>
李中主命玻璃巨鍾滿酌之穀毅然不顧威不少霽出<lb/>
蘭於席歌前闋以侑之穀慚笑捧腹簪珥㡬委不敢不<lb/>
釂釂罷復灌㡬頽漏巵倒載吐茵尚未許罷後大為主<lb/>
<pb n="KR3l0046_WYG_004-13a"/>
禮所薄還朝日止遣數小吏攜壺漿薄餞於郊迨歸京<lb/>
鸞膠之曲已喧陶因是不大用其詞春光好云好因緣<lb/>
惡因緣奈何天只得郵亭一夜眠别神仙琵琶撥盡相<lb/>
思調知音少待得鸞膠續斷絃是何年<lb/>
　<lb/>
　<lb/>
　<lb/>
　<lb/>
<pb n="KR3l0046_WYG_004-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷四<lb/>
</p>
<p>
</p>
  </div>
<div>
                <head>玊壺野史卷五</head>
    <p>
<pb n="KR3l0046_WYG_005-1a"/>
欽定四庫全書<lb/>
　玊壺野史卷五　　　　　宋　釋文瑩　撰<lb/>
翰林朱昂嘗撰莫節婦傳大為人倫之勸節婦荃少歸<lb/>
周謂昭州人布衣謁太祖召便殿試時務大稱上㫖擢<lb/>
賛善大夫當天造之初凡所任人處置従便符彥卿暴<lb/>
恣不法除謂為屬邑永濟縣令俾繩之彥卿聞其來魂<lb/>
膽俱喪鞬櫜郊迓謂但揖於馬上果境上數强寇刦賊<lb/>
傷人彦卿受賄縦之使逸謂出令敢有藏盜者斬不數<lb/>
<pb n="KR3l0046_WYG_005-1b"/>
日亟獲之不解府即時斬決以案具奏太祖大壯之興<lb/>
國二年詔遣副廣南羅延吉為轉運副使以定嶺寇時<lb/>
奔命赴道不得與荃别後委寄繁劇嶺塞馳走不還於<lb/>
家二十六年父母欲奪荃嫁之荃泣謂父曰吾夫豈碌<lb/>
碌乆困者耶食貧守死以俟之父母不敢强荃執禮事<lb/>
舅姑益謹閨壼有法家素貧荃嵗事𧖟績得絲則機而<lb/>
為杼軸勤儉自營生計漸盛雖里之淑婦靖女罕識其<lb/>
容者聞其風則幃箔竦敬子漸長築舎於外購書命師<lb/>
<pb n="KR3l0046_WYG_005-2a"/>
教之後産業益豐舅姑將老附塋𨕖美丘大為夀坎松<lb/>
檟茂宻盡得其制又為其夫創上腴田數百頃水竹别<lb/>
墅亭閣相望然謂在路亦修髙節以荃二十六年間畢<lb/>
一婚二嫁皆清望之族迨謂歸俱已皓首勸夫偕老於<lb/>
家林焉<lb/>
國初王朴竇儼講求大樂考正律吕無不協朴儼没患<lb/>
無繼者後和峴故相凝之子也禮樂二學特勝前儒太<lb/>
祖天性悟音律末年郊饗覺雅樂聲髙謂學臣曰必圭<lb/>
<pb n="KR3l0046_WYG_005-2b"/>
黍尺度之差詔峴平之峴精意調整而終不和歸家私<lb/>
謂弟㠓曰鐘管之中賓聲終髙主聲不甚暢亮主上其<lb/>
將不豫乎踰年果崩樂府中有古玉管素號叉<hi>一作人</hi>手<lb/>
笛無稽也上意欲増入雅樂峴調品使合大律别立號<lb/>
為拱辰管入雅樂弟㠓凝之幼子知制誥南郊賛導乗<lb/>
輿俯仰如畫神彩照物太宗愛之謂宰臣曰朕深欲詔<lb/>
㠓入翰林但恐其眸子眊然視物不正不可為近侍<lb/>
吕文仲歙人為中丞有隂徳咸平中鞫曹南猾民趙諌<lb/>
<pb n="KR3l0046_WYG_005-3a"/>
獄諫豪於財結士大夫根蔕特固忽御寶封軒裳姓名<lb/>
七十餘輩自中降出皆昔委諌營産買妾者悉令窮治<lb/>
文仲従容奏曰更請察其為人宻籍姓名候舉𨕖對敭<lb/>
之日斥之未晚真宗従之<lb/>
仁宗讀五代史至周髙祖幸南荘臨水亭見雙鳬戲於<lb/>
池出没可愛帝引弓射之一發疉貫従臣稱賀仁宗掩<lb/>
卷謂左右曰逞藝傷生非朕所喜也内臣鄭昭信掌内<lb/>
饔十五年嘗面戒曰動活之物不得擅烹深惡於殺也<lb/>
<pb n="KR3l0046_WYG_005-3b"/>
王著為偽蜀明經善真書行草深得家法為翰林侍書<lb/>
與侍讀更直太宗令中使持御劄示著著曰未盡善也<lb/>
上臨學益勤後再示之著曰止如前爾中人詰其故著<lb/>
曰帝方始工書吾或褒稱則不復留意矣後嵗餘復示<lb/>
之奏曰功已至矣非臣所及後真宗聞之謂宰臣曰善<lb/>
規益者也宜居臺憲後終於殿中侍御史<lb/>
郭仲儀贄真宗在藩為皇子侍讀太宗幸東宫御製戒<lb/>
子篇命贄注解且令委曲講諭真宗每以純厚長者遇<lb/>
<pb n="KR3l0046_WYG_005-4a"/>
之在儲宫作詩贈之畧曰<graphic n="KR1308" url="https://raw.githubusercontent.com/kanripo/KR-Gaiji/master/images/KR1308.png" mimeType="image/png"/>明聖典通今古發啟沖年<lb/>
曉典常後㕘大政因論事朴直上意不悦後坐入對之<lb/>
際宿酲未解左遷荆南因終身戒酒至卒不飲早暮餌<lb/>
藥亦斥之其節剛若是矣<lb/>
邢尚書昺本農家子深曉播殖真宗每雨雪不時憂形<lb/>
於色責日官所定雨澤豐凶之兆多或不中昺因進耒<lb/>
耜嵗占三卷大有稽驗皆牧童村老嵗月於畎畆間揣<lb/>
占所得咸平二年置經筵侍讀首以公為之昺初應五<lb/>
<pb n="KR3l0046_WYG_005-4b"/>
經廷試日升殿講師比二卦取羣學發題太宗嘉其精<lb/>
博擢九經賜第真宗晚年多召於近寢従容延對忽一<lb/>
日見公衰甚御袖掩目泣曰宫邸舊僚淪謝殆盡存者<lb/>
惟卿爾遽宻齎銀千兩繒千疋昺康裕無恙果未乆感<lb/>
疾將易簀車駕臨問公拖紳整巾歴叙遭際上為之泣<lb/>
别既終又為之臨喪惟將相喪疾方有此幸<lb/>
楊侍讀㣲之太宗聞其詩名盡索所著得數百篇奏御<lb/>
仍獻詩以謝卒章曰十年牢落今何幸叨遇君王問姓<lb/>
<pb n="KR3l0046_WYG_005-5a"/>
名上和之以賜謂宰臣曰真儒雅之士操履無玷拜禮<lb/>
部侍郎御𨕖集中十聯寫於屏梁周翰詩曰誰似金花<lb/>
楊學士十聨詩在御屏中聨詩者有江行云天寒酒薄<lb/>
難成醉地迥臺髙易斷魂塞上云戍樓烟似直戰地雨<lb/>
長腥僧舎云偶題巖石雲生筆閒繞庭松露濕衣湘江<lb/>
舟行云新露染楓葉皓月借蘆花哭江為云廢宅寒塘<lb/>
雨荒墳宿草烟嘉陽川云青帝已敎春不老素娥何惜<lb/>
月長圓又云浮花水入瞿塘峡帶月雲歸越巂州年夜<lb/>
<pb n="KR3l0046_WYG_005-5b"/>
云春歸萬年樹月滿九重城宿東林云開盡菊花秋色<lb/>
老落殘桐葉雨聲寒予竊謂公曰以天地浩露滌其筆<lb/>
於氷甌雪椀中則方與公詩神骨相附焉<lb/>
張茂直兖人家貧善讀書少游汶上嘗買瓜於圃翁倚<lb/>
鋤睥睨曰子非乆當斷頸下刃之際稍速則死稍緩則<lb/>
生果獲免必享富貴無何慕容彦超據兖例驅守埤周師<lb/>
破敵擁城者例坐斬斬殆盡至茂直挾刃者語之曰汝<lb/>
髮甚脩鬒惜為頸血所汚可先斷之茂直許焉將理髮<lb/>
<pb n="KR3l0046_WYG_005-6a"/>
得釋免後知制誥祕書監卒<lb/>
梁修撰周翰一嵗後苑燕凡従臣各探韻賦詩梁得春<lb/>
字曰百花將盡牡丹拆十雨初晴太液春上特稱之為<lb/>
史館修撰上疏自今崇徳長春二殿皇帝之言侍臣論<lb/>
列之事望令中書修為時政記其樞宻院事涉機宻亦<lb/>
令本院編纂至月終送史館自餘百司凡干對拜除授<lb/>
沿革之事悉條報本院仍令舎人分直皆従之<lb/>
李繼隆善馳驛日走四五百里征江南常往来覘兵勢<lb/>
<pb n="KR3l0046_WYG_005-6b"/>
中塗遇虎射殺之與吳人戰流矢中額胄堅不傷太祖<lb/>
欲拔用謂曰昇州平特獻書来當厚賞汝時軍中内侍<lb/>
數輩皆伺城陷爭求獻捷會有機事當入奏皆不願行<lb/>
繼隆獨請赴闕太祖訝其来早繼隆奏曰金陵破在旦<lb/>
夕上問安知曰臣在途中遇大風天地晦㝠城破之兆也<lb/>
翌日捷至太祖召謂曰果如所料是夜城陷均其賞賞<lb/>
在獻捷之上除荘宅使<lb/>
真宗車駕在澶淵大將王招擁兵十萬屯真定逗留不<lb/>
<pb n="KR3l0046_WYG_005-7a"/>
進馬太尉知節移書詬讓復辭以中渡無橋徒涉為患<lb/>
公命工度材一夕而就始肯出兵知節全義之子也七<lb/>
嵗父卒太祖軫念曰真羽林孤兒也召入内送國子學<lb/>
列青衿胄子之間御賜今名後果有立纔三十餘為樞<lb/>
宻使咸平初帥秦號為善政秦質羌反属二三十輩殆<lb/>
二紀公悉遣歸諸畨懐感終其任不敢犯邊永泉銀<graphic n="KR1133" url="https://raw.githubusercontent.com/kanripo/KR-Gaiji/master/images/KR1133.png" mimeType="image/png"/>
累嵗不發課不除主吏破産鞭扑累世公三奏悉已之<lb/>
知延州戎人將謀入鈔值上元令大張燈累夕大開諸<lb/>
<pb n="KR3l0046_WYG_005-7b"/>
門敵不測即皆引去<lb/>
李士衡少時一俠者遺一劍囑之曰君他日發迹在於<lb/>
劍記之後為祕書監丞知劍州王均亂成都陷漢州進<lb/>
攻綿不下因趨劍門士衡預度寇至城必不能守徙金<lb/>
帛居民保劍闗焚其倉庫厚募軍士之驍勇者得數千<lb/>
人賊果至公與監兵裴臻據闗擊之倉廩既焚夕大氷<lb/>
雪均衆食敗糟木皮臻與再戰斬凍餒者三千級墮崖<lb/>
壑者無算賊宵遁保益州馳奏既上除士衡度支貟外<lb/>
<pb n="KR3l0046_WYG_005-8a"/>
郎臻崇儀使公果因劍發迹以至貴顯逮卒劍亦失之<lb/>
雷宣徽有終李順亂為陜漕調發兵食規畫戎事大有<lb/>
紀律至廣安軍賊勢充斥公瀕江三面樹柵一夕陰晦<lb/>
賊衆掩至鼓譟舉火公安坐櫛髮氣貌自若賊既合公<lb/>
引竒兵出其後擊之賊驚亂赴水火死者無數遷右諫<lb/>
議知益州寓佛舎度賊必至命左右重閉召土人嚴加<lb/>
警備初夕間道而出賊圍守數重及寺壊惟得擊柝者<lb/>
公喜施與豐於宴犒費不足則傾私帑給之奉身止銅<lb/>
<pb n="KR3l0046_WYG_005-8b"/>
器鞍勒而已頗涉道書因讀史廢書流涕曰功名者貪<lb/>
夫之鈎餌横戈開邊拔劒討叛死生食息之不顧及其<lb/>
死也一棺戢身萬事都盡悲夫景徳初卒<lb/>
王顯太宗在藩周瑩為給侍赤脚道者相曰此兒須為<lb/>
將相但無陰徳爾非儒家奈寡學問他日富貴不免面<lb/>
牆取軍誡三篇令誦之咸平三年使相出師定州便宜<lb/>
従事忽一日一道士通刺為謁破冠敝褐自稱酆都觀<lb/>
主笑則口角至耳亂鬢若剛鬛謂顯曰昨日上帝牒畨<lb/>
<pb n="KR3l0046_WYG_005-9a"/>
魂二萬至本觀未敢收於㝠籍死於公之手者公果殺<lb/>
之則功冠於世然減公算十年二端請裁之顯謂風狂<lb/>
叱起後日契丹引數萬騎獵於威虜軍境即梁門也會<lb/>
積雨敵弓皆皮弦緩弱不可用顯引兵徑襲大破之梟<lb/>
名將王貴十五輩獲偽羽林印二紐斬二萬級築京觀<lb/>
於境上露布至闕朝廷以樞相詔歸赴道數程而卒<lb/>
陳彭年字永年生撫州十三嵗著皇綱論萬餘言為江<lb/>
右名輩所重除正言待制於龍圖閣與晁少保迥戚宻<lb/>
<pb n="KR3l0046_WYG_005-9b"/>
學綸條貢舉事盡革舊式防閑主司嚴設糊名謄録取<lb/>
字林韻集韻畧字統及三蒼爾雅定其字式為禮部韻<lb/>
及廟國之避凡科場儀範遂為著格編太宗御集公書<lb/>
字甚急日可萬餘細碎急草翌日往往不能辨一旦遽<lb/>
卒真宗急遣中人詣其家取平生編著但破篋中得二<lb/>
十餘軸人不能辨惟起居院吏趙亨能辨之上召亨補<lb/>
二班吏令重寫之送楊大年别行改較無一字之誤者<lb/>
黄晞閩人皇祐初游京師不踐場屋多以古學游搢紳<lb/>
<pb n="KR3l0046_WYG_005-10a"/>
之門凡著書自號聱隅子走京塵㡬十年公卿詞臣無<lb/>
不前席晞履裂冠破馳走無倦後詞臣重晞之道者列<lb/>
章為薦盡力提輓朝恩甚優授京官知巨邑有㫖留國<lb/>
子監將有司業之命始拜勅徧謝知己才三日館於景<lb/>
徳如意輪院一日晚歸解鞍少憩謂院僧曰僕逺人也<lb/>
勤苦長安客路漂泊寒暑未嘗温飽今日方平生事畢<lb/>
且放懐酣寝一夕請戒僧童慎無見喧僧諾之扄扉遂<lb/>
寝翌日大曉寂無所聞寺僧擊牖大呼已卒於榻矣<lb/>
<pb n="KR3l0046_WYG_005-10b"/>
劉樞宻昌言泉人為起居郎太祖連賜對三日㡬至日<lb/>
旰捷給詼詭善揣摩捭闔以迎主意未㡬以諫議知宻<lb/>
院然士論所不協君臣之會亦隆替有限一旦聖眷忽<lb/>
解謂左右曰劉某奏對皆操南音朕理會一句不得因<lb/>
遂乞郡允之<lb/>
趙㕘政昌言汾人太宗廷試愛其詞氣明俊擢置甲科<lb/>
未㡬拜中丞上幸金明池舊例臺臣無従遊之制太宗<lb/>
喜之特召預宴自公始也擢為樞宻副使是時陳象輿<lb/>
<pb n="KR3l0046_WYG_005-11a"/>
董儼俱為鹽鐵副使胡旦知制誥盡同年生俱少年為<lb/>
一時名俊梁顥嘗又與公同幕五人者旦夕會飲於樞<lb/>
第碁觴弧矢未嘗虚日每每乗醉夜分方歸金吾吏逐<lb/>
夜候馬首聲喏象輿醉鞭揖其吏曰金吾不惜夜玉漏<lb/>
莫相催都人諺曰陳三更梁半夜趙公因是貶崇信軍<lb/>
司馬淳化中以諫議起知天雄大河貫府盖豪猾輩畜<lb/>
芻茭者利厚價欲售之誘姦人穴其堤使潰公知之杖<lb/>
劒露刃盡取豪芻廩積給用其蠧遂絶又忽澶河淩府<lb/>
<pb n="KR3l0046_WYG_005-11b"/>
城公籍禁旅殺牛為酒募豪右出資散卒負土護之皆<lb/>
樂従不數日水退城完就加給事㕘政召還上謁佇詔<lb/>
乗疾置赴中書太宗笑謂曰半夜之會不復有之公叩<lb/>
陛泣謝之<lb/>
真宗尹京兆畢相士安為府判沈毅忠厚中書將有僉<lb/>
諧太宗令輔臣歴𨕖俱未稱㫖而李相沆必欲用寇公<lb/>
上曰準少年進用才鋭氣浮為朕𨕖河朔有重徳稀姓<lb/>
者處其中而鎮之近臣少諭上意方以畢公進之上果<lb/>
<pb n="KR3l0046_WYG_005-12a"/>
喜遂用㕘大政時曹利用為樞相寇曹二人者一時恃<lb/>
酒往往淩詬於席公處其間嘗温容以平之不踰月與<lb/>
寇俱平章事嵗餘果負重望太宗謂李沆曰朕固欲用<lb/>
士安者頃夢數神人擁一紫綬者令拜朕曰非乆當相<lb/>
陛下夢中熟視之乃士安也<lb/>
太宗飛白書張詠向敏中二臣名付中書曰二人者皆<lb/>
名臣為朕記之向公自員外郎為諫議知樞宻院止百<lb/>
餘日咸平四年除平章事後坐事出永興軍駕幸澶淵<lb/>
<pb n="KR3l0046_WYG_005-12b"/>
手賜宻詔盡付西鄙事公得詔藏之視政如常會邦人<lb/>
命國儺有吿禁卒欲倚儺為亂者公宻使麾兵被甲衣袍<lb/>
伏於夾廡幕中明日盡召賓僚兵官置酒縦閲無一人<lb/>
預其知者命儺入先令馳逞於中門外後召至階公振<lb/>
袂一揮伏卒齊出盡擒之果各懐短刃即席誅之勦訖<lb/>
屏屍亟命灰沙掃庭張樂以宴賓従股慄<lb/>
李文靖公沆初知制誥太宗知其貧多負人息錢曰沆<lb/>
為一制誥俸入㡬何家食不給豈暇償逋耶特賜一百<lb/>
<pb n="KR3l0046_WYG_005-13a"/>
三十萬令償之後為學士因宴上目送愛之曰沆風度<lb/>
端粹真佳士也後右揆居輔弼當太平無一事凡封章<lb/>
建議務更張善激昂時輩搖鼓捭闔悉屏之謂所親曰<lb/>
無以報國聊用以安黎庶爾景徳二年薨上臨哭之慟<lb/>
大呼曰天乎忠良純厚宜享遐夀<lb/>
吕正惠公端使髙麗遇風濤恍恍摧檣折舵舟人大恐<lb/>
公恬然讀書若在齋閣時首台吕文穆䝉正告老甚切<lb/>
上宴後苑作釣魚詩獨賜公斷章云欲餌金鈎深未到<lb/>
<pb n="KR3l0046_WYG_005-13b"/>
磻溪須問釣魚人意以首宰屬公公和進云愚臣鈎直<lb/>
難堪用宜問濠梁結網人文穆得謝公果台席真宗初<lb/>
即位居諒闇每見公則肅然起敬未嘗名呼或以字呼<lb/>
上對公但稱小子公體貌魁梧庭陛頗峻命梓人别為<lb/>
納陛兩使外琙敵人欽重後敵使者至則問曰吕公作<lb/>
相未<lb/>
太宗命蘓易簡評<hi>一作詳</hi>講文中子中有楊素遺子食經<lb/>
羮藜含糗之句上因問曰食品稱珍何物為最易簡對<lb/>
<pb n="KR3l0046_WYG_005-14a"/>
曰臣聞物無定味適口者珍臣止知虀汁為美太宗問<lb/>
其故曰臣憶一夕寒甚擁爐火乘興痛飲大醉就寝四<lb/>
鼓始醒以重衾所擁咽吻燥渴時中庭月明殘雪中覆<lb/>
一虀盌不暇呼僮披衣掬雪以灌手滿引數缶連沃渴<lb/>
肺咀虀數根燦然金脆臣此時自謂上界仙厨鸞脯鳳<lb/>
腊殆恐不及屢欲作氷壺先生傳紀其事因循未暇也<lb/>
太宗笑而然之<lb/>
文瑩丙午嵗訪辰帥張不疑帥府時不疑方五十齒已<lb/>
<pb n="KR3l0046_WYG_005-14b"/>
疎搖咀嚼頗艱後熈寧丁巳不疑帥浙復見招為武陵<lb/>
之遊凡巨臠大胾利若刀截已六十二矣予怪而詰焉<lb/>
得藥固之時予滿口搖動危若懸蔕謾以此藥試之輒<lb/>
爾再固因求此方以療病齒者凡用之皆效題曰西華<lb/>
嶽蓮花峯神傳齒藥方序曰元亨在天聖中結道友登<lb/>
嶽頂齋宿祠所方已徧遊三峯酌太上泉至明星館於<lb/>
故基下得斷碑數片髣髴有古文洗滌而後可辨讀之<lb/>
乃治口齒烏髭藥歌一首慮歳月寖乆剥裂不完遽録<lb/>
<pb n="KR3l0046_WYG_005-15a"/>
以歸而後朝之名卿巨公訪山中故事語及者皆傳之<lb/>
修製以用其效響應歌曰猪牙皁角及生薑西國昇麻<lb/>
蜀地黄木律旱蓮槐角子細辛荷葉<hi>剪荷葉心子也</hi>要相當青<lb/>
鹽等分同燒煅研殺將来使最良揩齒牢牙髭鬚黑誰<lb/>
知世上有仙方不疑晚學益深經史沿革講摩縦横文<lb/>
章詩歌舉筆則就著括異志數萬言倦游録八卷觀其<lb/>
餘藴尚盤錯於胷中與予武陵之别慨然口占二詩云<lb/>
憶昔荆州屢過従當時心已慕㝠鴻渚宫禪伯唐齊己<lb/>
<pb n="KR3l0046_WYG_005-15b"/>
淮甸詩豪宋惠崇老格疎閑松倚澗清談瀟洒坐生風<lb/>
史官若覓髙僧事莫把名㕘技術中又云碧嶂孤雲苒<lb/>
苒歸解攜情緒異常時餘生歳月能多少此别應難刻<lb/>
後期風義見之於詩焉<lb/>
長沙北禪經室中懸觀音印像一軸下有文乃故待制<lb/>
王元澤撰鏤板者乃郡倅闗蔚宗文云都官鞏彦輔郎<lb/>
中嘗魘去初兩緋衣召入一大府嚴甚有紫衣當案者<lb/>
此王也置廡下授以沙盆剔囚目使研之餘斷腕截耳<lb/>
<pb n="KR3l0046_WYG_005-16a"/>
不可勝數或恐懼失便溺頃一官至呵鞏解衣鞏以有<lb/>
官無罪官怒曰此治殺生獄豈問官邪鞏窘呼觀音囚<lb/>
者皆和而殘者擊者釋俱出鞏亦出乃蘇予友吳居易<lb/>
與鞏同官開封府言鞏性朴直不茍於獄以故或忤在<lb/>
勢者壬子嵗王雱元澤記會稽闗杞刻之以廣其傳庶<lb/>
乎世之聞見者有所警焉戊午歳題元澤病中友人魏<lb/>
道輔泰謁於寝對榻一巨屏大書曰宋故王先生名雱<lb/>
字元澤登第於治平四年釋褐授星子尉起身事熈寧<lb/>
<pb n="KR3l0046_WYG_005-16b"/>
天子裁六年拜天章閣待制以病廢於家云後尚有數<lb/>
十言掛衣於屏角覆之不能盡見此亦得謂之達歟<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷五<lb/>
</p>
<p>
</p>
  </div>
<div>
                <head>玊壺野史卷六</head>
    <p>
<pb n="KR3l0046_WYG_006-1a"/>
欽定四庫全書<lb/>
　玊壺野史卷六　　　　　宋　釋文瑩　撰<lb/>
范魯公質舉進士和凝相主文愛其私試因以登第凝<lb/>
舊在第十三人謂公曰君之辭業合在甲𨕖暫屈為第<lb/>
十三人傳老夫衣缽可乎魯公榮謝之後至作相亦復<lb/>
相繼時門生獻詩有従此廟堂添故事登庸衣缽亦相<lb/>
傳之句初周祖自鄴起師向闕京國罹亂魯公遁迹民<lb/>
間一旦坐對上巷茶肆中忽一形貌怪陋者前揖云相<lb/>
<pb n="KR3l0046_WYG_006-1b"/>
公無慮無慮時暑中公執一葉素扇偶寫大暑去酷吏<lb/>
清風來故人一聨在上陋状者奪其扇曰今之典刑輕<lb/>
重無凖吏得以侮何啻大暑邪公當深究獄弊持扇急<lb/>
去一日於祅廟後門一短鬼手中執其扇乃邸中見者<lb/>
未㡬周宗果以物色聘之得公於民間遂用焉憶其陋<lb/>
鬼之語首議刑典疏曰先王所恤莫重於刑今繁苛失<lb/>
中輕重無凖民罹横刑吏得侮法願陛下留神刑典深<lb/>
軫無告世宗命公與臺官劇可乆知雜張湜聚都省詳<lb/>
<pb n="KR3l0046_WYG_006-2a"/>
修刋定惟務裁減太官供膳迨五年書成目曰刑統<lb/>
張尚書詠再知益州轉運使黄觀以治狀條奏下詔褒<lb/>
美時賊鋒方斂紀綱過肅蜀民尚懐擊柝之惴而嘉邛<lb/>
二州新鑄景徳大鐵錢利害未定横議蜂起朝廷慮之<lb/>
遣謝賓客濤為西川巡撫上臨軒諭之曰詠之性剛決<lb/>
强勁卿之仁明和恕往濟之必無遺䇿宜以朕意諭詠<lb/>
賴卿在彼朕無西顧之憂每事宜與濤協心精議副朕<lb/>
倚矚謝公至蜀明宣寛詔尚書公抃蹈泣拜舉率従稟<lb/>
<pb n="KR3l0046_WYG_006-2b"/>
並轡撫勞西蜀遂安<lb/>
太祖受禪以韓王普有佐命巨勲除右諫議大夫樞宻<lb/>
直學士未㡬范質罷相以公為門下侍郎平章事既冠<lb/>
台府㕘總廟權㕘政吕餘慶薛居正雖副之但奉行制<lb/>
書備位而已不宣制不預奏事不押班每府候對長春<lb/>
殿廬啟沃大小之務盡決於公兼權之議諠於時論㑹<lb/>
李繼遷擾邊用公計封趙保忠守夏臺故地因令滅之<lb/>
保忠翻與繼遷合謀為邊患河西極擾咎歸於公因不<lb/>
<pb n="KR3l0046_WYG_006-3a"/>
得專政詔令㕘政更掌印押班奏事分其權也舊制宰<lb/>
相報到未刻方出中書會歳大熱特許公裁午歸第遂<lb/>
為永制年七十一病乆無生意解所寶雙魚犀帶遣親<lb/>
吏甄潛者詣上清太平宫醮星露懇以謝往咎上清道<lb/>
録姜道𤣥為公叩幽都乞神語神曰趙某開國忠臣也<lb/>
奈何寃累不可逃道𤣥又叩乞所寃者神以淡墨一巨<lb/>
牌示之濃烟罩其上但牌底見大字爾潛歸公力疾冠<lb/>
帶出寢涕泣受神語聞牌底大字公曰我知之矣此必<lb/>
<pb n="KR3l0046_WYG_006-3b"/>
秦王廷美也然當時事曲不在我渠自與盧多遜遣堂<lb/>
吏趙白交通其事暴露自速其害豈當咎予但願早逝<lb/>
得面辯於幽獄曲直自正是夕普卒上感悼涕泗自撰<lb/>
神道碑八分御書賜之<lb/>
真宗中年多或不豫欲權弭聴斷養和於西林園即太<lb/>
清樓也議委政於皇太子加冠監國用王沂公曽以輔<lb/>
之時中丞王臻不喻上意議方下遽以疏上云臣聞欲<lb/>
行皇子冠左傳異議曰以星冠為年紀十二而一周於<lb/>
<pb n="KR3l0046_WYG_006-4a"/>
天道備厯所以人君十二始冠冠弁也行之於廟漢已<lb/>
還間有即位而冠者皆出於不得已也故改其名為加<lb/>
元服皆漢儒因事旋講實非古也冠義云冠者禮之始<lb/>
也王教之本今皇子未成俾冠而臨國冠道未成不冠<lb/>
而監豈可以童子之道理焉唐景雲三年睿宗欲以皇<lb/>
太子監召三品以上官建議羣臣莫敢對者臣竊謂兹<lb/>
事體重陛下春秋未髙伏望陛下念萬國調順氣劑存<lb/>
真納和不必過計社稷萬靈扶擁聖履云時以政出宫<lb/>
<pb n="KR3l0046_WYG_006-4b"/>
闈不敢妄決<hi>一作下無敢決</hi>議者遂寢<lb/>
昝太尉居潤博州人不識字每按牘以左手捉巨筆一<lb/>
畫畫長寸餘雖狡吏善詐者摹之則敗沈義倫在幕府<lb/>
謂所親曰吾觀沈推官五載未曽妄發一笑一語行步端<lb/>
重如履廟堂吾見則禮敬之必為宰相遂力薦於太祖稱<lb/>
沈沉厚可用後果作相昝恨其不知書昝氏子孫皆召於<lb/>
家建學立師傅如己子教之以報其知人之徳也<lb/>
太祖採聴明逺每邊閫之事纎悉必知有間者自蜀還<lb/>
<pb n="KR3l0046_WYG_006-5a"/>
上問曰劒外有何事間者曰但聞成都滿城誦朱長山<lb/>
苦熱詩曰煩暑鬱蒸無處避涼風清冷㡬時来上曰此<lb/>
蜀民思吾之来伐也時雖已下荆楚孟昶有唇亡齒寒<lb/>
之懼而討之無名昶欲朝貢王昭逺固止之乾徳三年<lb/>
昶遣諜者孫遇齎蠟丸帛書間道往太原結劉鈞為援<lb/>
為朝廷所獲太祖喜曰興師有名矣執諜者命王全斌<lb/>
率禁旅三萬分路討之俾孫遇指畫山川曲折閣道逺<lb/>
近令工圖之面授神算令王全斌往焉曰所克城寨止<lb/>
<pb n="KR3l0046_WYG_006-5b"/>
籍器甲芻斛爾若財帛盡分給戰士王師至蜀昶遣王<lb/>
昭逺帥師来拒未㡬相繼就擒昶始降執昶赴闕大將<lb/>
王仁瞻自南劒獨先歸闕乞見恐己惡暴露歴數全斌<lb/>
等數將貪黷貨財弛縦兵律為所訴反欲自斃太祖笑<lb/>
謂仁瞻曰納李廷珪妓擅開豐徳庫取金寶此又謂誰<lb/>
邪仁瞻惶怖叩伏待罪上又曰此行清介畏慎但有曹<lb/>
彬一人爾臺臣請深治征蜀諸將横越之惡太祖盡釋<lb/>
之<lb/>
<pb n="KR3l0046_WYG_006-6a"/>
魏人柴公以經義教里中有女子備後唐荘宗掖庭明<lb/>
宗入洛遣出宫父母往迎之至洛遇雨踰旬不能進其<lb/>
女悉以奩具計直十萬分其半與父母令歸大名曰兒<lb/>
見溝旁郵舎隊長黝色花項為雀形者極貴人也願事<lb/>
之父母大愧之知不可奪問之即郭某乃周祖也因事<lb/>
之執箕帚之禮一日謂其夫曰君極貴不可言然時不<lb/>
可失妾有五萬願奉君以發其身周祖因其貲得為軍<lb/>
司其父柴公平生為獨寢人傳司㝠間事一日晨起忽<lb/>
<pb n="KR3l0046_WYG_006-6b"/>
大笑妻問之不對但笑不已公惟喜飲妻逼極醉因漏<lb/>
洩其事曰花項漢將為天子後果然<lb/>
王彦儔上蔡人五代之際為本郡軍校材質雄偉剛毅<lb/>
有謀勇冠羣卒乆欲奮發而無其端一旦同列輩五六<lb/>
人者告彦儔曰天下紛紛能者可立吾輩何忍端坐以<lb/>
温飽自惰邪可相與起事以圖富貴乎彦儔私自計曰<lb/>
此六人者死氣侵面是為我迹也遂許之曰吾今夜正<lb/>
當宿直君輩可持短兵入吾奉為内應富貴之来不出<lb/>
<pb n="KR3l0046_WYG_006-7a"/>
今夕六人者喜是夜皆至彦儔伏甲於内盡殺之持其<lb/>
首詣閣泣告刺史曰巡警無状致姦盜發已伏其罪矣<lb/>
願公親出以撫衆刺史驚喜而出方慰勞次彦儔立斬<lb/>
之遂據于蔡明日籍其六家郡中震恐無敢動者後朝<lb/>
廷力討之勢不能守奉其母奔金陵郡李先主特喜其<lb/>
来至其家親拜其母以彦儔為和州刺史<lb/>
一巨商姓段者蓄一鸚鵡甚惠能誦隴客詩及李白宫<lb/>
詞心經每客至則呼茶問客人安否寒暄主人惜之加<lb/>
<pb n="KR3l0046_WYG_006-7b"/>
意籠豢一旦段生以事繫獄半年方釋到家就籠與語<lb/>
曰鸚　我自獄中半年不能出日夕惟只憶汝汝還安<lb/>
否家人餵飲無失時否鸚哥語曰汝在禁數月不堪不<lb/>
異鸚哥籠閉嵗乆其商大感泣遂許之曰吾當送汝歸<lb/>
乃特具車馬攜至秦隴揭籠泣放祝之曰汝却還舊巢<lb/>
好自隨意其鸚哥整羽徘徊似不忍去後聞止巢於官<lb/>
道隴樹之末凡吳商驅車入秦者鳴於巢外問曰客還<lb/>
見我段二郎安否悲鳴祝曰若見時為我道鸚哥甚憶<lb/>
<pb n="KR3l0046_WYG_006-8a"/>
二郎余得其事於髙虞晉叔事在熈寧六七年間<lb/>
慶厯壬午嵗王師失律於西河好水川亡沒數巨將劉<lb/>
平葛懐敏任福等石元孫陷敵急奏入已旬餘大臣固<lb/>
緩之仁宗因御化成殿一寬衣老卒擁帚掃木隂下忽<lb/>
厲聲長嘆曰可惜劉太尉上怪問何故獨語此老卒曰<lb/>
官家豈不知劉太尉與五六大將一時殺了上驚問汝<lb/>
何聞此老卒因捨帚解衣帶書進呈曰臣知營州西虎<lb/>
翼一營盡折臣婿亦物故於西陣此書乃家中人急報<lb/>
<pb n="KR3l0046_WYG_006-8b"/>
也上以書急召執政視之大臣始具奏臣實得報恐未<lb/>
審候旦夕得其詳議奏聞乞自寬聖慮上厲聲曰事至<lb/>
如此猶言自寬聖慮卿忍人也冢宰因謝病乞骸骨<lb/>
盧文進范陽人少従軍身長八尺姿貌偉異名振薊南與<lb/>
荘宗連兵於兩河屢戰勝一夕忽敗夜走馬墜澗中才<lb/>
及水一躍而出明日視之乃郡之黑龍潭絶岸髙險深<lb/>
不可測文進知有神助己氣因復振收餘衆會食於野<lb/>
一巨蛇長十丈餘徑至坐所衆皆奔避獨文進不動<lb/>
<pb n="KR3l0046_WYG_006-9a"/>
蛇引首及膝文進以匕筯取食飼之訖蛇蜿蜒方去奔<lb/>
敗之際物情意阻舉衆入契丹遼主厚遇使卒兵救鎮<lb/>
冀又與荘宗連戰明宗即位老思南土部曲皆華人復<lb/>
還中國明宗親加宴勞因詔得封大將軍八十二無病<lb/>
卒卒之日星隕於寢大如盃文進嘘赤光文餘與星相<lb/>
接<lb/>
王輿為江南楊氏軍中小校少従軍至潤州中巨弩射<lb/>
右耳其矢穿左耳而去旁二人中矢死之輿臥病百日<lb/>
<pb n="KR3l0046_WYG_006-9b"/>
餘乃愈至老不聾亦無瘢迹又嘗攻潁夜有道士告之<lb/>
曰旦有流星下墜能避之則富貴不可名不爾則斃及<lb/>
旦輿拔劒倚栅木驅兵城中飛大石正中其柵及輿鎧<lb/>
甲皆糜碎而壊輿曰流星乃此也益自貴重終為使相<lb/>
徐登者山東人世傳近二百嵗得異術以固齡體縉紳<lb/>
所以待禮焉鄭翰林公鎮荆南唐詔彦範漕湖北二公<lb/>
以廣成浮丘禮之館於楚望登無他竒朴直不矯不以<lb/>
屑事干公勢毅夫嘗言登雖不以實年告人每説周末<lb/>
<pb n="KR3l0046_WYG_006-10a"/>
國初事則皎如目擊校之已百五十六嵗爾文瑩與登<lb/>
游鄭館嵗餘惟喜飲醇酎經月不一粒食殊不知書一<lb/>
夕不吿鄭公夜奔景陵投道復守陳少卿宗儒以託死<lb/>
死之日親書到荆厚謝公公甚嗟悼囑陳公曰吾死後<lb/>
當竅棺前後以竹二枝等吾身斂之後三十年當剖棺<lb/>
此實知也遂殯北塔僧園後二年陳少卿知夀州因事<lb/>
詣闕補官遣枉道至景陵恐其屍解剖棺視之則已腐<lb/>
敗世之匿方士者登可鑑焉<lb/>
<pb n="KR3l0046_WYG_006-10b"/>
太祖一日幸禁林謂朱翰林昂曰漢宣帝最好勤政尚<lb/>
五日一視朝萬務寧無壅積耶朕則不敢輒怠也公因<lb/>
得諌言臣聞堯舜優游巖廊之上亦萬㡬允正唐太宗<lb/>
天下太平房喬請三日一視朝臨政髙宗寰宇寧靜長<lb/>
孫無忌請隔日視事悉従自後雙日不坐隻日御視五<lb/>
日一開延英遂為通式今庶政清簡百職猶寧居於私<lb/>
第惟陛下凝旒聴覽翻無少暇宜三五日一臨軒養洪<lb/>
算蹈太和合動直靜專之道扄攝思慮保御真氣後中<lb/>
<pb n="KR3l0046_WYG_006-11a"/>
書知之與臺諌繼陳奏請臣等竊見朱昂之請對深協<lb/>
至治仍乞徇所陳乆而纔允<lb/>
王狀元君貺天聖庚午甲科及第元豐戊午垂五十年<lb/>
方有重金之賜謝表特優畧云横金三紀未佩隨身之<lb/>
魚賜帶萬釘改觀在廷之目豈伊散任得拜恩章車服<lb/>
以庸品儀等辨國朝故事惟二府刻毬路之花文武近<lb/>
班通一例號遇仙之様獨承面命度越朝規此盖陛下<lb/>
寵厚老臣禮加常制憫事三朝之舊俾偕四府之崇奉<lb/>
<pb n="KR3l0046_WYG_006-11b"/>
以垂腰既表重鏐之麗寶之在體更増上笏之華<lb/>
　<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷六<lb/>
</p>
<p>
</p>
  </div>
<div>
                <head>玉壺野史卷七</head>
    <p>
<pb n="KR3l0046_WYG_007-1a"/>
欽定四庫全書<lb/>
　玉壺野史卷七　　　　　宋　釋文瑩　撰<lb/>
夏侯嘉正荆南人劉童子者幼瞽善聲骨及命術謂曰<lb/>
將来須及第亦有清職惟特聲貴自餘俱弱己俸外别<lb/>
有横入不病則死後至正言直館充益王生辰使得金<lb/>
幣方輦歸私第欲留之為潤屋忽一緡起立乆而後仆<lb/>
遂感疾月餘而卒<lb/>
太宗上御樓觀燈嘉正進十韻末句云兩制誠堪美青<lb/>
<pb n="KR3l0046_WYG_007-1b"/>
雲侍玊輿不懌賜和以規之有薄徳終慚舉通才例上<lb/>
居之句喜丹竈嘗曰使我乾得水銀半兩知制誥一日<lb/>
平生足矣二願俱不遂而卒<lb/>
太祖生於西京夾馬營至九年<hi>缺</hi>　　　　　　以名<lb/>
其巷曰朕憶昔得一石馬兒為戲<hi>缺</hi>
　　　　　　　　不知在否斷之果得然大愛其山<lb/>
川形<hi>缺</hi>　　　有遷都之意李懐忠為雲騎指揮使諌<lb/>
曰京師正得天下之中黄汴環流漕運儲廩可仰億萬<lb/>
<pb n="KR3l0046_WYG_007-2a"/>
不煩飛輓<hi>缺</hi>　國<hi>缺</hi>　　兵宗廟禁掖若泰山之安根<lb/>
本不可輕動也遂寝議<hi>缺</hi>　安陵奠哭為别曰此生不<lb/>
得再朝於此也即更衣取弧矢登闕臺望西北鳴弦發<lb/>
矢以定之矢委處謂左右曰即此乃朕之皇堂也以向<lb/>
得石馬埋於中又曰朕自為陵名曰永昌是歳果晏駕<lb/>
李度顯徳中舉進士工詩有醉輕浮世事老重故鄉人<lb/>
之句多誦之王朴為樞宻止以此一聨於申文炳知舉<lb/>
遂擢為第三人嘲曰主司止誦一聨詩<lb/>
<pb n="KR3l0046_WYG_007-2b"/>
唐陸禋續水經嘗言蛇雉遺卵於地千年而生蛟龍屬<lb/>
漢武帝元封中潯陽浮江親射蛟於江中獲之乃是也<lb/>
其破殻之日害於一方洪水飄蕩吳人謂之發洪余少<lb/>
時嘗游杭州西城縣之伊山目擊此事晚春忽茂草中<lb/>
一雌雉飛起丈餘翅翼零亂又復入草中數四不絶乆<lb/>
而不出余竊怪之薙草往觀果一巨蛇一雌雉蟠結纏<lb/>
糾津沫狼藉斯須雉驚飛而蛇亦入草中始驗禋之説<lb/>
不誣<lb/>
<pb n="KR3l0046_WYG_007-3a"/>
丁文果司天監丞無他學惟善射覆太宗時以為娛一<lb/>
日置一物品器中令射之果乃課其經曰蘤蘤華華山<lb/>
中採花雖無官職一日兩衙啟之乃數蜂也又令夀王<lb/>
邸取一物令射之果曰有頭有足不石即玉欲要縮頭<lb/>
不能入腹啟之乃壓書石龜也即日賜緋并錢五萬<lb/>
祥符中契丹使至因言本國喜誦魏野詩但得上帙願<lb/>
求全部真宗始知其名將召之死已數年捜其詩果得<lb/>
草堂集十卷詔賜之魏野字仲先其詩固無飄逸俊邁<lb/>
<pb n="KR3l0046_WYG_007-3b"/>
之氣但平朴而常不事虚語爾如贈寇萊公云有官居<lb/>
鼎鼐無地起樓臺及謝寇萊公見訪云驚囘一覺遊仙<lb/>
夢村巷傳呼宰相来中的易曉故敵人愛之野與孟津<lb/>
詩人李瀆為詩友野鑿室於陜郊曰樂天洞瀆結廬於<lb/>
中條山曰浮雲堂皆樹石清幽各得詩人之趣瀆字長<lb/>
源一日自孟津訪别於野曰數夕前忽一人来床下誦<lb/>
曰行到水窮處未知天盡頭余猶規其誤曰豈非生看<lb/>
雲起時乎答曰此雲安能起耶又非夢寐亟窺之空無<lb/>
<pb n="KR3l0046_WYG_007-4a"/>
一物此必死期先報故来相别遂痛飲數夕而還還家<lb/>
未㡬而卒<lb/>
曹武毅翰魏人也曹武惠彬真定人也二曹皆著名人<lb/>
多謂之同宗翰有宏材偉特之度能詩有玉闗集領金<lb/>
吾日當直太宗詔與語曰朕曽覽卿詩有曽舒國難披<lb/>
金甲恥為家貧賣寶刀他日燕山磨峭壁定應先勒大<lb/>
名曹頗佳朕每愛之翰因叩謝征幽州為東路豪寨總<lb/>
管善風角一夕角聲隨風至帳翰促令擐甲曰寇至之<lb/>
<pb n="KR3l0046_WYG_007-4b"/>
兆也未㡬果然大敗其寇於城下従征幽州率所部分<lb/>
攻城忽得一蟹翰曰水物陸棲失依據也而足多有救<lb/>
又蟹者解也其將班師乎果然其精敏率如此<lb/>
開寶初太宗居晉邸殿前都虞候奏太祖曰晉王天日<lb/>
姿表恐物情附之為京尹多肆意不戢吏僕縦法以結<lb/>
豪俊陛下當圖之上怒曰朕與晉弟雍睦起國和好相<lb/>
保他日欲令管勾天下公事麤狂小人敢離我手足耶<lb/>
亟令誅之迨太宗纂承髙陽闗奏妖氣夜起亘北陸臣<lb/>
<pb n="KR3l0046_WYG_007-5a"/>
聞崔翰領節髙陽恃功驕恣横越兵律陛下宜召還誅<lb/>
之以厭氛祲上曰是何言歟朕嘗乘怒誅張瓊至今痛<lb/>
恨若翰者朕以其能拔於行伍遂建節旄料渠肯負朕<lb/>
耶上遣一詞臣宣撫慰勞而已祅祲自消邊心亦寧<lb/>
開寶九年錢忠懿俶来朝上遣皇子徳昭迓於南京車<lb/>
駕為幸禮賢宅撫視館餼什物庭墀俶至詔處之賜劒<lb/>
履上殿詔書不名妻子俱朝封妻為吳越國王妃召父<lb/>
子宴射苑中諸王預坐一日賜俶獨宴惟太宗秦王侍<lb/>
<pb n="KR3l0046_WYG_007-5b"/>
坐上愛俶姿度凝厚笑曰真王公材俶拜謝中人掖起<lb/>
上遣太宗與俶齒為昆仲俶循走叩頭泣謝曰臣燕雀<lb/>
㣲物與鸞鳯序翼是驅臣於速死之地也獲止將幸西<lb/>
京乞扈従不允曰天氣向熱卿宜歸國宴别於廣武殿<lb/>
後三年来朝宴於長春殿劉鋹李煜二降王預焉未㡬<lb/>
會陳洪進納土俶情頗危蹙乞罷吳越王詔書願呼名<lb/>
不允従征太原每晨起雞初鳴先與羣臣候於行在嘗<lb/>
假寐於寝廬上知之諭曰知卿入朝太早中年宜避霜<lb/>
<pb n="KR3l0046_WYG_007-6a"/>
露每日遣二臣具燭領引於前令候謁而已駕至并門<lb/>
繼元降上御崇臺戮其拒王師者流血滿川上顧俶曰<lb/>
朕固不欲爾盖跋扈之惡勢不可已卿能自惜一方以<lb/>
圖籍貢朝不血於刃乃為嘉也俶但叩頭怖謝非乆身<lb/>
留於朝願納圖貢土昆蟲草木亦無所傷朝廷遣旻知<lb/>
杭州至則悉以山川土籍管鑰數敬授於旻遂起遣兵<lb/>
民投闕俶最後入覲知必不還離杭之日徧别先王陵<lb/>
廟泣拜以辭詞曰孫俶不孝不能守祭祀又不能死社<lb/>
<pb n="KR3l0046_WYG_007-6b"/>
稷今去國修覲還邦未期萬一不能再掃松檟願王英<lb/>
徳各遂所安無恤墜緒拜訖慟絶㡬不能起山川為之<lb/>
慘然<lb/>
永平中延平津一神劒夜懸於空光掩星斗其劒上長<lb/>
三尺許每天地澄霽隨斗而轉啟明東起則没時或浮<lb/>
於津面漁者見之近則漸沈遂置劒州於延平津割劒<lb/>
州之劍浦汀州之沙縣𨽻焉<lb/>
文瑩至長沙首訪故國馬氏天䇿府諸學生所著文章<lb/>
<pb n="KR3l0046_WYG_007-7a"/>
擅其名者惟徐東野李𢎞皋爾遂得東野詩浮脆輕艷<lb/>
鉛華嫵媚侑一時樽俎爾其句不過牡丹宿醉蘭蕙春<lb/>
悲霞宫日城翦紅鋪翠而已獨貽汪居士一篇庶乎可<lb/>
採曰門在松陰裏山僧㡬度過藥靈園不大棊妙子無<lb/>
多薄霧籠寒逕殘風戀緑蘿金烏兼玊兔年嵗奈君何<lb/>
又得𢎞皋雜文十卷皆駢枝章句齷齪者亦能道信乎<lb/>
文之難也<lb/>
錢熈泉南才雅之士進萬國来朝賦萬餘言太宗愛其<lb/>
<pb n="KR3l0046_WYG_007-7b"/>
才擢官職有司請試上笑曰試官前進士趙某親自𨕖<lb/>
中嘗撰三釣酸文舉世稱精絶畧曰渭川凝碧早抛釣<lb/>
月之流商嶺飛青不逐眠雲之侣又曰年年落第春風<lb/>
徒泣於遷鶯處處羇遊夜雨空傷於斷鴈其文千言率<lb/>
𩔖於此卒鄉人李慶孫為詩哭之曰萬言妙賦無人誦<lb/>
三釣酸文舉世傳<lb/>
翰林鄭毅夫公晚年詩筆飄洒清放㡬不落筆墨畦畛間<lb/>
入李杜深格守餘杭日因送客西湖艤舟文瑩舊居留<lb/>
<pb n="KR3l0046_WYG_007-8a"/>
詩於壁云春入蘿逕靜浪花翻逺晴又東飛江雲北飛<lb/>
燕同寄春風不相見又餘杭舊閣云雨影横殘虹秋雲<lb/>
隂映日寒江帶暮流晚角穿雲出雲峯翠如織宿鳥去<lb/>
無迹封書寫所懐聊託荆門翼又罷翰林行次南都遇<lb/>
雨云雨聲飄斷忽南去雲勢旋生従北流料得涼風消<lb/>
息好蕭蕭已在栁梢頭又老火燒空未擬收急驚快雨<lb/>
破新秋晚雲濃淡落日下只在楚江南岸頭時頗訝其<lb/>
氣象不逺後解杭麾將赴青社以病因泊舟楚岸遂卒<lb/>
<pb n="KR3l0046_WYG_007-8b"/>
其語已兆於先嘗謂文老不衰者止見今大㕘元厚之<lb/>
絳頃在禁林懐荆南舊遊云去年曽醉海棠叢聞説新<lb/>
枝發舊紅昨夜夢囘花下飲不知身在玊堂中辭氣畧<lb/>
不少衰又贈魯公垂八十筆力尚完時曽子宣内翰林<lb/>
守鄱陽手寫一東慰之畧云扶搖方逺六月去而不息<lb/>
消長以道七日自當来復吾友中祕書楊經臣博贍才<lb/>
雅而嘗誦之經日謂予曰此非知其然而為神驅氣使<lb/>
之為爾<lb/>
<pb n="KR3l0046_WYG_007-9a"/>
乾徳九年正月乾元殿受降王朝扈䝉㕘定其議有李<lb/>
朴請誅之制甚繁具本文䝉繼上聖功頌次年將東封<lb/>
又進御劄草上愛之批於紙尾奬之云聖功頌及此辭<lb/>
無一字可議後應制後苑詩有㣲臣自愧頭如雪也向<lb/>
鈞天侍玉皇上和以賜曰珍重老臣純不已我慚寡昧<lb/>
繼三皇為之美傳<lb/>
楊信髙陽人忠朴善御士卒開寶二年為散指揮廨舎<lb/>
直大内之北一夕中夜忽夢巨龜銜勅叩其寝信驚起<lb/>
<pb n="KR3l0046_WYG_007-9b"/>
披衣曰大庭必有警果太祖開𤣥武門急召信入禁中<lb/>
擒叛黨杜廷進等十九人隂以姓名授之黎明盡為信<lb/>
所捕擒至便殿不用吏鞫面訐得實悉戮於市信忽患<lb/>
瘖太祖惜其善撫轄以重兵之柄委之雖不能語而申<lb/>
明紀律嚴肅有度有童曰玉奴者天賦甚惠善揣信意<lb/>
凡奏事及指揮軍律賓客語論但囘顧玉奴畫掌為字<lb/>
悉能代信語輕重緩急便否避就盡協其意病將革忽<lb/>
能語太宗異駭親幸其第信力疾扶於榻感泣陳敘音<lb/>
<pb n="KR3l0046_WYG_007-10a"/>
詞明徹至死猶叩頭乞嚴邊備無忽亭障信泣太宗亦<lb/>
泣至翌日卒賜瑞玉小玦為含<lb/>
田重進為范陽人不識字忠朴有守太宗在藩邸以酒<lb/>
餌賜之拒不受使者曰晉王賜汝重進曰我只知有官<lb/>
家誰能喫他人酒食乎人語太宗極許之後鄭文寶出<lb/>
漕陜右上囑付曰田某先帝宿將勇毅宣力卿為朕善<lb/>
待之<lb/>
太原將平劉繼元降王隨鑾輿將凱旋而三軍希賞諸<lb/>
<pb n="KR3l0046_WYG_007-10b"/>
將遽有平燕之請未敢聞上崔翰者晉朝之名將也奏<lb/>
曰當峻坂走丸之勢所至必順此若不取後恐噬臍上<lb/>
然之改鑾北伐功將即而班師因整旅徐還無何至金<lb/>
臺驛王師失制間或南潰者數千騎上遣翰以兵追之<lb/>
翰奏曰但乞陛下不問奔潰之罪臣願請單騎獨往當<lb/>
攜之而歸上許之翰箠馬獨往追之將及揚鞭大呼諸<lb/>
君不須若爾何傷乎料主上天鑒處置精明君等乆負<lb/>
堅執鋭衞駕逺征一旦小忿豈不念父母妻子憶戀之<lb/>
<pb n="KR3l0046_WYG_007-11a"/>
苦邪上特遣吾邀爾輩同還宜知㡬速反衆稍稍聴遂<lb/>
收身而還夜半至營各分部直雞犬亦不鳴上喜宻解<lb/>
金帶賜翰曰此朕藩邸時所繫者<lb/>
端拱中或言威敵軍糧運不續敵乘其虚將欲窺取朝<lb/>
廷大將李繼倫發鎮定卒萬餘䕶送芻糧數千輜車將<lb/>
實其廩敵諜報之率精鋭萬餘騎數来巡徼邊野忽當<lb/>
敵鋒敵蔑視而不顧徑欲前掠倫謂麾下曰敵氣鋭於<lb/>
進吾當卷甲銜枚掩其後以擊之蛇貪前行必忘其尾<lb/>
<pb n="KR3l0046_WYG_007-11b"/>
豈虞我之至耶遂飽秣飫膳伺其夕懐短兵暗逐其後<lb/>
至唐河天未明敵騎去我軍將近遂釋鞅會食罷將戰<lb/>
倫舉兵一鏖如拉枯朽敵人越旦舉七方食短兵擊折<lb/>
一臂乘馬先遁一皮室擊死之皮室者遼相也分飛潰<lb/>
亂自相蹂踐北窺之患遂已繼倫面色黧北人相戒曰<lb/>
黑大王不可當後淳化中著作孫崇諌陷北歸太宗召<lb/>
見面詰敵廷事崇諌備奏唐河之役上始盡知嘆曰奏<lb/>
邊者忌其功不状其實以昧朕非卿安知遽加防禦使<lb/>
<pb n="KR3l0046_WYG_007-12a"/>
賈黄鍾乃唐造王會圖丞相耽四世孫七嵗舉童子開<lb/>
頭及第李文質昉以詩贈之七歳神童古所難賈家門<lb/>
户有衣冠七人科第排頭上五部經書誦舌端見榜不<lb/>
知名字貴登筵未識管絃歡従兹穏上青霄去萬里誰<lb/>
能測羽翰後興國中㕘太宗大政性極清畏嘗知金陵<lb/>
一日案行府寺覩一隙舎扄鐍甚嚴公怪之因發鑰得<lb/>
寶貨數十巨積乃故國宫闈所遺之物不𨽻於籍數不<lb/>
可計公亟集僚吏啟其封悉籍之以表上上嘆曰貪黷<lb/>
<pb n="KR3l0046_WYG_007-12b"/>
者籍庫之物尚冒禁盜況亡國之遺物乎賜錢三百萬<lb/>
以旌其潔事母孝不幸年五十六先母而逝太宗恤其<lb/>
家既𦵏其母入謝上撫之曰勿以諸孫及私門之窘自<lb/>
撓朕常記之<lb/>
梁丞相適頃為詳議官審刑議事㕔舊在中書之旁廨<lb/>
舎院之右朋僚親暱者往往時過笑語公以政堂逼近<lb/>
竊不自安因命筆題㕔之東告来者曰紫垣甚近黄閣<lb/>
非遙僚友見過幸低聲笑語適謹啟後紫垣黄閣不十<lb/>
<pb n="KR3l0046_WYG_007-13a"/>
年登之語兆之應也若此公之祖顥字太素鄆人應雍<lb/>
熈二年甲科司諫知吿羣臣封事悉付公并薛公映詳<lb/>
定可否多所棄斥子固字仲堅用父䕃賜進士出身服<lb/>
闋詣登聞讓前恩命願鄉舉果祥符二年亦擢甲科<lb/>
錢文僖若水嘗率衆過河號令軍伍分布行列悉有規<lb/>
節深為武將所服上知之謂左右曰朕嘗見儒人談兵<lb/>
不過講之於樽俎硯席之間於文字則引孫吳述形勢<lb/>
皆閑暇清論可也責之於用則臨事罕見有成效者今<lb/>
<pb n="KR3l0046_WYG_007-13b"/>
若水亦儒人曉武可嘉也時北師猶擾上宻以手劄訪<lb/>
之公奏曰制邊安疆之䇿無他臣聞唐室三百年而魏<lb/>
博一鎮屯戍甚少不及今日之盛邊人未嘗侵境盖幽<lb/>
薊為唐北門命帥屯兵以鎮之稍有侵軼則呼吸可應<lb/>
敵時言者請城綏州積兵以禦党項詔公自魏乘傳疾<lb/>
往按至則乞罷時論韙之上嘗謂左右朕觀若水風骨<lb/>
秀邁神仙姿格茍用之則才力有餘朕止疑其夀部促<lb/>
隘果至大用恐愈迫之其後果夭<lb/>
<pb n="KR3l0046_WYG_007-14a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0046_WYG_007-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷七<lb/>
</p>
<p>
</p>
  </div>
<div>
                <head>玉壺野史卷八</head>
    <p>
<pb n="KR3l0046_WYG_008-1a"/>
欽定四庫全書<lb/>
　玉壺野史卷八　　　　　宋　釋文瑩　撰<lb/>
太宗御廏一馬號碧雲霞折徳扆獲之於燕澗因貢焉<lb/>
口角有文如碧霞夾於雙勒圉人飼秣稍跛<hi>音賁</hi>倚失恭<lb/>
則蹏齧吼噴怒不可解従征太原上下岡阪其平如砥<lb/>
下則伸前而屈後登髙則能反之太宗甚愛上樽餘瀝<lb/>
時或令飲則嘶鳴喜躍後聞晏駕悲顇骨立真宗遣従<lb/>
皇轝於熈陵數月遂斃詔令以敝幃埋桃花犬之旁<lb/>
<pb n="KR3l0046_WYG_008-1b"/>
党進者朔州人本出溪戎不識一字一嵗朝廷遣進防<lb/>
秋於髙陽朝辭日須欲致詞敘别天陛閤門使吏謂進<lb/>
曰太尉邊臣不須如此進性張狠堅欲之知班不免寫<lb/>
其詞於笏侑賛於庭教令熟誦進抱笏前跪移時不能<lb/>
道一字忽仰面瞻聖容厲聲曰臣聞上古其風朴畧願<lb/>
官家好將息仗衞掩口㡬至失容後左右聞之曰太尉<lb/>
何故忽念此二句進曰我嘗見措大們愛掉書袋我亦<lb/>
掉一兩句也要官家知道我讀書来<lb/>
<pb n="KR3l0046_WYG_008-2a"/>
興國中太宗召陳摶赴闕摶隐華山雲臺觀年百餘嵗世<lb/>
宗拜諫議不受始四五嵗時戲渦水側一青衣媪抱置<lb/>
懐中乳之曰令汝更無嗜慾之性聰悟過人先生有髙<lb/>
識嘗戒門人种放曰他日遭逢明主不假進取迹動天<lb/>
闕名馳寰海名者古今之美器造物者深忌之天地間<lb/>
無完名子名將起必有物敗之戒之放至晚節侈飾過<lb/>
度營産滿雍鎬間門人戚屬以怙勢强并嵗入益厚遂<lb/>
喪清節時議淩忽王嗣宗守京兆乘醉慢罵條奏於朝<lb/>
<pb n="KR3l0046_WYG_008-2b"/>
會赦方止祥符八年嵗旦山齋曉起服道衣聚諸生列<lb/>
飯取平生文藁悉焚之酒數行而逝竒男子也<lb/>
蘇内翰易簡在禁林八年寵待之深夐出夷等李相沆<lb/>
入玉堂後於蘇一旦先除㕘政以公為承㫖賚與㕘政<lb/>
等蘇不甚悦上謂公曰朕與正舊典先合用卿即正台<lb/>
宰然庶欲令卿延厚壽基稔育聞望乃先用沆卿宜無<lb/>
慊盖知其齡促也公以母老急於進用因乾聖節進内<lb/>
道場醮步虚十首中有玉堂臣老非仙骨猶在丹臺望<lb/>
<pb n="KR3l0046_WYG_008-3a"/>
太階上悉其意俾㕘大政未㡬嵗卒年三十九上嗟悼<lb/>
為之雪涕賜輓詞斷云時向玉堂尋舊迹八花磚上日<lb/>
空長<lb/>
王沔字楚望端拱初㕘大政敏於裁斷時趙韓王罷政<lb/>
出洛吕文穆公䝉正寬厚自任中書多決於沔舊例丞<lb/>
相待漏於廬然巨燭尺盡始曉將入朝尚有留接遣決<lb/>
未盡沔當漏舎止然數寸事都訖猶徘徊笑語天方曉<lb/>
上每試舉人多令公讀試卷素善讀書縦文格下者能<lb/>
<pb n="KR3l0046_WYG_008-3b"/>
抑揚髙下迎其辭而讀之聴者無厭經讀者髙𨕖舉子<lb/>
當納卷祝之曰得王楚望讀之幸也<lb/>
王㕘政化基興國二年及第於吕䝉正榜釋褐授賛善<lb/>
知鳳州趙韓王學術平淺議以驟進之少年無益於治<lb/>
抽詔改淮幕公嘆曰不幸丞相以元勲自恃特忌晚進<lb/>
男兒既逢明時豈能事幕府承迎於婉畫之末乎抗疏<lb/>
自薦表稱竒男子公常慕范滂有攬轡澄清天下之志<lb/>
遂撰澄清疏畧皆切於時要太宗壮之曰化基自結人<lb/>
<pb n="KR3l0046_WYG_008-4a"/>
主慷慨之俊傑也亟用之猶著作郎三司判官左拾遺<lb/>
召試中丞補闕知誥翹楚有望尤善為詩感懐有美璞<lb/>
未成終是寶精鋼寧折不為鉤之句可見其志矣後㕘<lb/>
大政趙鎔以宣徽使知宻院上特命㕘政班在宣徽之<lb/>
上<lb/>
唐彦猷侍讀詢弟彦範詔俱擅一時才雅之譽彦猷知<lb/>
書好古彦範文章氣格髙簡不屈疎秀比六朝人物尤<lb/>
精翰墨遣一小劄亦必詳雅有意忽一客攜黄筌梨花<lb/>
<pb n="KR3l0046_WYG_008-4b"/>
臥鵲於花中斂羽合用價數百緡彦猷蓄畫最多開篋出<lb/>
蜀之趙昌唐之崔彜數品花較之俱所不及題曰錦江<lb/>
釣叟黄筌筆彦猷償其半因暫留齋中少玩絹色晦淡<lb/>
酷𩔖古縑彦猷視其圖角有巨印徐少潤揭而窺之乃<lb/>
和買絹印彦範博知世故大笑曰和買始於祥符因王<lb/>
勉知潁川嵗大饑出府錢十萬緡於民約曰来年𧖟熟<lb/>
每貫輸一縑謂之和買自爾為例黄筌唐末人此後人<lb/>
矯為也遂還之不受其誣<lb/>
<pb n="KR3l0046_WYG_008-5a"/>
徐省騎鉉事江南後主為文館學士隨煜納圖太宗苛<lb/>
責之不能諷煜早獻圖貢鉉對曰臣聞四郊多壘卿大<lb/>
夫之辱也為人謀國當百世不傾諷王納疆得為忠乎<lb/>
太宗神威方霽曰今後事我亦當如是鉉不幸為學士<lb/>
坐請求尹京張去華以一親故註重辟諷去華上言貫<lb/>
索星見請曲赦畿獄坐是削官為靜難軍司馬後端居<lb/>
不出銘其齋以自箴曰爰有愚叟棲此陋室風雨可蔽<lb/>
庭户不出知足為富娛老以佚貂冠蟬冕虎皮羊質處<lb/>
<pb n="KR3l0046_WYG_008-5b"/>
之<hi>闕</hi>　永終爾吉竟卒于祁鉉晚年作詩愈工游木蘭<lb/>
亭云蘭舟破浪城隂直玉勒穿花苑樹深觀水戰云千<lb/>
帆日助隂山勢萬里風馳下瀨聲病中云向空咄咄煩<lb/>
書字與世滔滔莫問津謫居云野日蒼茫悲鵩舎水風<lb/>
隂濕敝貂裘陳祕監歸泉州云三朝恩澤馮唐老萬里<lb/>
江闗賀監歸宿山寺云落宿依樓角歸雲擁殿廊弟鍇<lb/>
詞藻尤贍年十歳羣従燕集令賦秋聲詩頃刻而就畧<lb/>
云井梧分墮砌塞鴈逺横空雨滴苔莓紫風歸薜茘紅<lb/>
<pb n="KR3l0046_WYG_008-6a"/>
盡見秋聲之意<lb/>
至道二年曺璨自河西馳騎入秦賊遷萬餘衆寇靈州<lb/>
上問吕相端趙樞宻鎔平戎之畧吕奏曰容臣等共陳<lb/>
利害為一状進呈時張洎對上前斥端曰居啟沃之地<lb/>
君問即對邊城之急豈容㝠捜抒思檢閲補綴深失訏<lb/>
謨之體端奏曰洎不過揣摩陛下意爾上為之嘿笑洎<lb/>
善事内臣動息先知盖上意乆欲棄之果翌日先於兩<lb/>
府獨抗一疏盛言乞棄靈武深邊餽運㪷粟碩費芻車<lb/>
<pb n="KR3l0046_WYG_008-6b"/>
野宿孤迴難援泉源髙涸莫屯厚兵云上謂向敏中曰<lb/>
洎果為吕端所料朕嘗不喜劉蟠輩動即迎合以卜朕<lb/>
意今洎亦然以疏還之謂洎曰卿所陳朕不會一句頃<lb/>
在翰苑眷遇特厚凡篇章褒答止謂之翰長儒臣由此<lb/>
少解焉寇萊公給事中知吏部𨕖時張洎亦為給事中<lb/>
掌考功官序雖齊視洎乃為屬曹寇少年進用才鋭氣<lb/>
勇復為首曺慊洎不以本司官長奉洎又以老儒宿徳<lb/>
聞望自持不肯委節事寇洎坐寇視事罷則整巾對書<lb/>
<pb n="KR3l0046_WYG_008-7a"/>
終日危坐伺候於省門一揖而退不交一談寇一日忽<lb/>
于庭雀一詩玩洎畧曰少年挾彈多狂逸不用金圓用<lb/>
蠟圓盖譏洎頃在江南重圍中為李煜草詔於蠟圓中<lb/>
追上江救兵之事也洎不免强顔附之後稍親暱其辯<lb/>
誦談笑横飛於席問寇胷中素藴養畜不發者盡為洎<lb/>
籍而取之因是大伏遂推於朝力加薦擢<lb/>
太宗推敦臺憲動畏彈奏雍熈九年春讌上歡甚時滕<lb/>
中正權中丞上謂羣臣曰朕所樂者非歌舞樽罍盖時<lb/>
<pb n="KR3l0046_WYG_008-7b"/>
平民康與卿等放懐同慶爾顧中丞曰三爵之飲宴實<lb/>
為常禮朕與羣臣徹常算快飲數盃可乎中正奏曰臣<lb/>
聞文王在鎬與魚藻同樂古之誡者但恐湎淫失度爾<lb/>
今君臣熈洽穆穆皇皇㣲臣敢不奉詔殿上皆呼萬歳<lb/>
遂以虚爵徧授俾資飲焉<lb/>
孔承恭上言舉令文賤避貴之𩔖四條乞置木牌立於<lb/>
郵堠以為民吿訴行之一日太宗問承恭曰令文中貴<lb/>
賤長少輕重各有相避並訖何必又云去避来此義安<lb/>
<pb n="KR3l0046_WYG_008-8a"/>
在承恭曰此必戒於去来者互相迴避爾上曰不然借<lb/>
使去来相避止相憧憧於通衢之人宻如交蟻烏能一<lb/>
一相避哉但恐設律者别有他意其精悉若是<lb/>
太宗深惜民力擢樊知古為諌議河北東西都轉運使<lb/>
自樊始也奏請修河北諸城計木五百萬條畚钁什具<lb/>
七百萬事上曰大河乃天設巨塹以限中外契丹豈有<lb/>
違天限之勢乎萬里長城金湯之固又奚為哉重困吾<lb/>
民損和傷事所陳過當宜罷之詔有司量給材用修整<lb/>
<pb n="KR3l0046_WYG_008-8b"/>
樊知古江南人無鄉里之愛舉於鄉不獲第因謀北歸<lb/>
獻計於朝以釣竿漁於采石江凡數年横長綆量江水<lb/>
之廣深絙或中沈因有物波底助起必知其國之亡遂<lb/>
仗䇿謁太祖奏曰可造舟為梁以濟王師如履坦途送<lb/>
學士院本科及第遣湖南督匠造黄黑龍船於荆南破<lb/>
竹為索數千艦由荆南而下舟既集奏采石磯試焉宻<lb/>
若駢脅不差尺寸知古舊名若氷太祖以其聲近弱兵<lb/>
之厭故改之江南平為侍御史邦人怨之累世丘木悉<lb/>
<pb n="KR3l0046_WYG_008-9a"/>
斬焉<lb/>
太宗親征北方師還途御製詩有鑾輿臨紫塞朔野凍<lb/>
雲飛遂令何䝉進鑾輿臨塞賦朔雲飛詩召對嘉賓授<lb/>
賛善詩有塞日穿痕斷邊雲背影飛縹緲隨黄屋陰沈<lb/>
護御衣俄一縣尉宋捷不入諸科亦叩行在乞免文解<lb/>
其表面籤題云進上官家趙凂瀆旒扆有司亟請至銀<lb/>
臺應奏御文字先經本臺奏駮方進因而少戢<lb/>
許讓知益州歸首奏曰乞預為劒外之備上怪問之讓<lb/>
<pb n="KR3l0046_WYG_008-9b"/>
曰臣解秩時實無烽警蜀民浮窳易擾難安以物情料<lb/>
之但恐狂嘯不測既而不乆李順果叛時皆服其先見<lb/>
朝廷遣王繼恩討之既平除張乖崖知益州繼恩等素<lb/>
失督御之畧師旅驕狠詠宻奏乞命近臣分屯師旅以<lb/>
殺其勢朝廷命張鑑往上召對後苑鑑雖進士本出將<lb/>
家奏曰成都新復軍旅未和聞使命遽至貿易戎伍慮<lb/>
有猜懼變生不測乞假臣一安撫之命臣至彼自措置<lb/>
上嘉納後果以川峽分為益梓利夔四路代還拜諫議<lb/>
<pb n="KR3l0046_WYG_008-10a"/>
朝廷議城古威州遣訪鄭文寶公奏曰欲城威州不若<lb/>
先建伯魚青岡清逺三城為頓歸師之重地俟秦民稍<lb/>
蘇闢營田積邊粟修五原故積之地党項之首豪為我<lb/>
鷹犬若爾則不獨措注安西亦可綏服河湟此定邊之<lb/>
勝䇿也朝廷従之建興三城之役費緡粟數十萬計西<lb/>
民苦之一夕盡為山水蕩去又奏減解池鹽價損課二<lb/>
十萬緡貶藍山枝江長夀三縣令累年方牽復工部貟<lb/>
外郎轉運使文瑩頃游郢中二邑僧壁尚有公之詩郢<lb/>
<pb n="KR3l0046_WYG_008-10b"/>
城新亭曰每到新亭即厭歸野香經雨長松圍四簷山<lb/>
色消煩暑一局碁聲下翠㣲氷片角巾簪澗月錦文拳<lb/>
石砌苔磯近来學得籠中鶴迴避流鶯笑不飛寒食訪<lb/>
僧云客舎愁經百五春雨餘溪寺緑無塵金花開處鞦<lb/>
韆鼓粉頰誰家鬭草人水上碧桃流片段梁間新燕語<lb/>
逡巡髙僧不飲客攜酒来勸先朝放逐臣篇篇清絶不<lb/>
能盡録公聞雲州陷衣短服引單騎冒雪間道走清逺<lb/>
故城得其實奏請班師<lb/>
<pb n="KR3l0046_WYG_008-11a"/>
太宗居晉邸知客押衙陳従信者心計精敏掌功官帑<lb/>
輪指節以代運籌絲忽無差開寶初有司秋奏倉儲正<lb/>
盡明年二月太宗因詰之信曰但令起程即計往復日<lb/>
數以糧券併之可責其必歸之限運至陳留即預闗主<lb/>
司戒運徒先候於倉無淹留之弊每運可減二十日楚<lb/>
泗至京舊限八十日一歳止三運每運出淹留虚程二<lb/>
十日嵗自可増一運<hi>缺</hi>
　　　　　　　　為永制一歳晉邸<hi>缺</hi>
<pb n="KR3l0046_WYG_008-12a"/>
　<lb/>
　<lb/>
　<lb/>
　<lb/>
　<lb/>
　　　　　　　　　嵗終籌攅年費<hi>缺</hi>
　　　　　　不出一蒼頭偶計之晉<hi>缺</hi>
　屢籌<hi>缺</hi>　　　歎精捷今某府取庫金<hi>缺</hi>
<pb n="KR3l0046_WYG_008-12b"/>
　　　　　　　　　　　　坊使舊制床子弩<hi>缺</hi>
　　　　　　　　　　　　　　二分中増一分<hi>缺</hi>
<pb n="KR3l0046_WYG_008-13a"/>
　<lb/>
　<lb/>
　　　　　　　　　　　　　　　　　　　<hi>以上共脱</hi>
<hi>三百零四字</hi>為教坊判官淩公判宣徽院樂籍𨽻焉亦㣲憾<lb/>
之一日謂之曰汝今世之一禰衡爾才雖不逮偶免一<lb/>
烹焉<lb/>
杜文正鎬江南集賢校理澄心堂歸朝直祕閣上幸大<lb/>
閣詢經義敷對稱㫖賜金紫景徳中為近侍扈従澶淵<lb/>
<pb n="KR3l0046_WYG_008-13b"/>
之幸洎凱旋鑾駕還闕日有司至行宫適當懿徳皇后<lb/>
忌辰上疑囘鑾鼓吹鼙筦非便時公為儀仗使己先馳<lb/>
還闕飾迎駕之儀遂馳騎問公公即奏於義無害武王<lb/>
載木主伐紂時居喪尚前歌後舞況忌者乃追逺思存<lb/>
爾公凡戒檢書吏曰某事在某書某卷㡬頁㡬行覆之<lb/>
未嘗有差<lb/>
太宗詔卿士舉賢良翰林朱公昂舉陳彭年陳以家貧<lb/>
無贄編可投之備入削奏乞終任不願上道杜龍圖鎬<lb/>
<pb n="KR3l0046_WYG_008-14a"/>
司祕閣衎列章奏曰朱昂端介厚重不妄舉人況彭年<lb/>
實有才譽幼在江左已為名流所重乞不須召試備清<lb/>
問可也乃以本官直史館<lb/>
　<lb/>
　<lb/>
　<lb/>
　<lb/>
　<lb/>
<pb n="KR3l0046_WYG_008-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷八<lb/>
</p>
<p>
</p>
  </div>
<div>
                <head>玉壺野史卷九</head>
    <p>
<pb n="KR3l0046_WYG_009-1a"/>
欽定四庫全書<lb/>
　玉壺野史卷九　　　　　宋　釋文瑩　撰<lb/>
　　李先主傳<lb/>
唐祚吿絶江南始有國廣陵楊氏當天祐戊寅間江淮<lb/>
無主奄三十郡自建正朔制度草創後授於李氏方能<lb/>
漸舉唐室憲章命尚書陳濬專修吳史未成而濬没建<lb/>
隆乾徳間史官髙逺著吳録二十卷末㕘本朝之史會<lb/>
逺遽卒史館之内逺將病其藁悉焚之故江南始末多<lb/>
<pb n="KR3l0046_WYG_009-1b"/>
或漏落猶於餘書雜著間有載其事者先主昪字正倫<lb/>
唐憲宗第八子建王恪之𤣥孫其父志宗室懸逺遂飄<lb/>
遊他郡為徐判官安貧謹厚喜佛書多遊息佛寺號為<lb/>
李道者主以光啟四年生於彭城會天下喪亂因轉徙<lb/>
濠梁家貧二姊為尼吳越王楊行宻克濠梁主為亂兵<lb/>
所掠時尚幼行宻見而竒之育為己子長子楊渥驕很<lb/>
恣横多或淩之行宻慮為渥所害謂大將徐温此兒異<lb/>
常吾深愛之及長身長七尺坦額隆凖神彩鑑物雖緩<lb/>
<pb n="KR3l0046_WYG_009-2a"/>
步従者濶步追之不及相者曰正所謂龍行虎步也瞻<lb/>
視明燦其音如鐘嘗泛舟渡淮暴浪中起舟人合噪喧<lb/>
號無制主舉聲指畫出數百夫外兩岸皆聞天祐中童<lb/>
謠曰東海鯉魚飛上天盖謂主素育於徐氏後竟復唐<lb/>
姓一狂僧走金陵城中猖狂荒急每見人則尋飛龍子<lb/>
凡十餘年逮主来為昇州刺史狂僧見之乃不復尋矣<lb/>
時江南初平守宰者皆武夫率以兵戈為急務主獨好<lb/>
文招儒素督廉吏徳望著立物情歸美除徐知訓為淮<lb/>
<pb n="KR3l0046_WYG_009-2b"/>
南節度使驕侈淫虐為朱瑾所殺一方甚擾主亟往伐<lb/>
之悉反其治謙寬惇裕初知訓已忌主之能每欲加害<lb/>
嘗開宴主預坐伏劒士於室刁彦能行酒以爪搯主主<lb/>
佯吐茵而起偶免之後又飲於廣陵城東山光寺會主<lb/>
適自京入覲亦預焉知訓狂酲決欲害之其弟知諫白<lb/>
於主遂鞭馬急奔知訓不逞授劒與彦能俾急追之彦<lb/>
能急於中途但舉揚袖遙示之及河而止以奔騎難追<lb/>
為白迨知訓之遇害也其父温方知其惡將吏盡被黜<lb/>
<pb n="KR3l0046_WYG_009-3a"/>
責明年建吳國以主為左僕射㕘大政於是百姓始得<lb/>
投戈息肩時四境雖定惟越人為梗主不欲黷武專務<lb/>
安輯遂許和好戢兵薄賦休養民力山澤所産公私同<lb/>
之戢擾吏罷横斂中外之情翕然倚附雖剛鷙很愎者<lb/>
率亦馴擾所統僅三十餘州為太平之世者二十年置<lb/>
酒賓亭待四方豪傑無貴賤之隔非意相干者亦雍容<lb/>
遣之漂泛羇遊輩隨才而用之縉紳之後窮不能婚𦵏<lb/>
者皆與畢之義父温雖鎮金陵凡朝政但總大綱而已<lb/>
<pb n="KR3l0046_WYG_009-3b"/>
臺閣庶政皆主決之金陵司馬徐玠者性詭險深忌於<lb/>
主屢諷温曰輔政之權不宜假也請以嫡子知詢代之<lb/>
以收其勢主知之連疏求罷致事表上會温卒知詢果<lb/>
襲之所為不法不乆亂萌已兆主使諭之亟令入以逭<lb/>
蕭牆之禍朝廷以為左統軍悉罷兵柄主始專大任秉<lb/>
執益謹一旦臨鏡理白髭喟然嘆曰丈夫此物懸領壮<lb/>
圖已矣時不待人惜哉有周宗者廣陵人少孤貧事主<lb/>
為左右給事敏黠可喜聞主之嘆請入廣陵告宋齊丘<lb/>
<pb n="KR3l0046_WYG_009-4a"/>
以禪代之事齊丘險刻忌其謀非己出手疏切諫言天<lb/>
時人事未可之際請斬宗為謝主怒其專輒將斬之徐<lb/>
玠力援獲免後數年徐玠請禪之説行宗方復職後竟<lb/>
為樞宻使後五載壬辰歳出鎮金陵以長子璟為兵部<lb/>
尚書㕘政事如温之制甲午嵗進封齊王加元帥置左<lb/>
右丞相以宋齊丘佐之丁酉十月受吳禪奉吳王為讓<lb/>
皇改年昇元追尊考温為武皇帝子璟為吳王以建鄴為西<lb/>
都廣陵為東都即金陵使府為宫但加鴟尾欄楯而已<lb/>
<pb n="KR3l0046_WYG_009-4b"/>
終不改作接見親族一用家人禮昔所師友之尊長者<lb/>
皆親拜之初主將受禪也時吳之宗室臨川王濛乆困<lb/>
廢於歴陽司馬徐玠素不悦於主欲濛受禪因諷太尉<lb/>
中書令西平王周本及趙王李徳誠輩以徳誠之勲舊<lb/>
重欲使擁戴於濛盡玠之謀也濛聞將受禪殺監守者<lb/>
與親信走投西平周本本已昏耋不知時變皆其子祚<lb/>
左右其事故拒之不令入報濛懇祈再三亦不許閉中<lb/>
門外執濛以殺之本知之怒曰我家郎君何不使吾一<lb/>
<pb n="KR3l0046_WYG_009-5a"/>
見濛既被害吳室遂移本力疾扶老隨衆至建康但勸<lb/>
進而已自是心頗内愧數月而卒實素無推翊之誠而<lb/>
主寬裕置而不辦及其死也厚𦵏之優恤其孤遷讓皇<lb/>
於京口以潤州廨舎為丹陽宫以處之用親吏馬思讓<lb/>
為丹陽宫使讓皇以世子璉囑於主曰吾無一事但為<lb/>
𨕖師儒有年徳者教育吾兒令知人倫孝讓他日不絶<lb/>
祀享吾先血食泉下吾志足矣主為𨕖中書舎人徐善<lb/>
兼右庶子以教焉璉讓皇長子也十歳封江都王立為<lb/>
<pb n="KR3l0046_WYG_009-5b"/>
太子性淳謹好學骨清神淺唇縮齒露風鑑者所不許<lb/>
主受禪封璉中書令池州刺史將赴上遇寒食飲冷失<lb/>
節卒於池口丘中年十九嵗初主生第四女璉納之為<lb/>
妃賢明温淑容範絶世及禪代封永康公主聞人呼公<lb/>
主則嗚咽流涕辭不願稱宫中為之慘戚璉卒永康終<lb/>
身縞素斥去容飾不茹葷血惟誦佛書但自稱未亡人<lb/>
朝夕焚香對佛自誓曰願兒生生世世莫為有情之物<lb/>
居延和宫年二十四無疾坐亡凡五夕光如白練長丈<lb/>
<pb n="KR3l0046_WYG_009-6a"/>
餘自口而出至斂温軟如生主感悼哽痛詔李建勲刻<lb/>
碑宫中紀其異未㡬將復有唐之姓尚懐徐氏之恩未<lb/>
欲驟改不忍即言既而諸王露奏懇請方下議有司及<lb/>
百官中外惇請不得已方復姓李立唐之宗廟祀髙祖<lb/>
及太宗而下追尊考温廟號義祖封徐氏二子為王用<lb/>
張居詠李建勲平章事張延翰為僕射十一月讓皇殂<lb/>
於丹陽宫主喪服三年受禪之三載夏四月始郊祀圜<lb/>
丘時當上旬月没頗早逮昇壇之際皎潔如晝非日非<lb/>
<pb n="KR3l0046_WYG_009-6b"/>
月至柴燎甫畢夜景復晦一若常夕人咸異之羣臣請<lb/>
上尊號主曰尊稱者率皆虚美爾非古制抑請不允下<lb/>
詔曰宜寝来章不得再上時全吳符瑞不輟所奏皆抑<lb/>
而不納以張宣為鄂州節度使宣以邊功自恃强横不<lb/>
法鄂市寒雪有民鬬於炭肆者捕而詰之乃市炭一秤<lb/>
權<hi>缺</hi>　輕使稱之果然宣斬鬻炭者取其首與炭懸於<lb/>
市主聞之嘆曰小人衡斛而欺古今皆然宣置法太過<lb/>
盡奪官以<hi>缺</hi>副置於蘄春遣潤州節度使<hi>缺/</hi>興<hi>缺</hi>天下<lb/>
<pb n="KR3l0046_WYG_009-7a"/>
罹亂刑獄無典因是凡決死刑方<hi>缺</hi>覆<hi>缺/</hi>奏之法民<hi>缺</hi>
有知<hi>缺</hi>憲物情歸之果安州節度使李全金感慕徳誼<lb/>
以衆来降封全金為宣威統軍是嵗趙王李徳誠卒即<lb/>
建勲之父也少時人相曰泰山之髙可比君福不用寸<lb/>
功日享千鍾徳誠少事吳主獨無一能寵遇特恩為馬<lb/>
步軍使但豐自充美服裘乘馬而已従諸軍圍安仁義<lb/>
於潤州諸軍見仁義皆謾罵詬辱惟徳誠執禮未嘗以<lb/>
一辱之城陷仁義執弓矢毅然坐於城上無敢近者乆<lb/>
<pb n="KR3l0046_WYG_009-7b"/>
之獨呼徳誠使前曰雀鼠小人皆罵辱吾獨汝見我有<lb/>
禮且有竒相他日至貴吾委命於汝遂擲弓矢於地以<lb/>
愛妾美玩贈之徳誠扶掖下城由是擢拜日進中書令<lb/>
封趙王子四十餘人至先主受禪用其子建勲之謀率<lb/>
諸侯勸進以推戴之功卒厚寵遇楊武王諸將惟徳誠<lb/>
無寸功止用謙善而卒年八十四梁<hi>缺</hi>徐知諤狎侮徧<lb/>
購古書名畫一日遊蒜山除地為廣圃編虎皮數百畨<lb/>
為巨幄植旗張纛極於驕侈自號武帳會文武大張樂<lb/>
<pb n="KR3l0046_WYG_009-8a"/>
飲酒以樂焉方鼓吹震天忽神物卷江波為大風雨盡<lb/>
披去其帳亂飛如蝶翳空而散知諤單騎奔建康感寒<lb/>
遂病而卒平日嘗謂所親曰諺謂人生百嵗七十者希<lb/>
吾幼享富貴而復恣肆一日之費敵世人一年之給或<lb/>
幸卒於七十之半已足矣果卒於三十五十子皆郡縣<lb/>
公冬十月主巡幸東郡故老宴於舊宅親友亡者弔撫<lb/>
慰勞勲臣義士之墓親設祭誄披決囚繫踰月而歸時<lb/>
貢條未備士有仗䇿獻文稍可採録者委平章事張延<lb/>
<pb n="KR3l0046_WYG_009-8b"/>
翰收試卷量材補用皆得其職主有異見人之休戚死<lb/>
生皆先見之楊悦仕吳為宻校主受禪用為學士一日<lb/>
謂悦曰近覺卿神彩明煥精芒中發得非有遇乎悦不<lb/>
敢𨼆曰臣數日前夙興頮面流星墜盆中驚異之際將<lb/>
掬之星飛入口餘無他遇主曰卿之貴異他日無比者<lb/>
果事三朝後歸朝為太子詹事八十餘卒䖍州節度使<lb/>
王安持節請覲遂卒於朝年七十二安廬江人少事吳<lb/>
武王觀戰戰酣武王坐於髙阜注目以望陣勢安捧匜<lb/>
<pb n="KR3l0046_WYG_009-9a"/>
器侍側忽陣外一執槊勇士疾走而至徑趨王座止數<lb/>
十步安始覺左右盡凝立瞪目前視無一夫警者安乃<lb/>
置所捧於地取弓射之一發而倒徐納弓於弢中復捧<lb/>
器而立神色不少變武王竒之曰汝真有器度當至極<lb/>
貴冬十月誅泰州刺史褚仁規廣陵人暴遷至廣陵監<lb/>
使凡為治厲於威刑民吏戢懼所部皆富於魚鹽竹葦<lb/>
之産國家每有大役常不能給者仁規行視民中所有<lb/>
舉籍取之以應國調事訖償之路無逋負民亦無怨主<lb/>
<pb n="KR3l0046_WYG_009-9b"/>
甚賞之仁規晚年剖刻無度率入私門驅掠婦女刑法<lb/>
横濫會陳覺與之有隙宻暴其状遣御史劾之主盡釋<lb/>
不問將来巡召為靖江軍使督舟師為從及還遂留之<lb/>
以罷其郡使再下書責其殘暴仁規豪麤無術乗恚上<lb/>
書頗肆牴牾㡬無君臣之分下其事委陳覺就泰州按<lb/>
鞫仁規聞外者往按大懼之遂自收付大理數日賜死<lb/>
秋七月以宋齊丘罷丞相為洪州節度使盖齊丘屢諷<lb/>
主曰天下自廣明之後崩離板蕩垂四十年諸侯角立<lb/>
<pb n="KR3l0046_WYG_009-10a"/>
今才名有望主而江淮頻嵗豐稔兵食皆足乃天意欲<lb/>
中興土運之際宜恢復疆宇為萬世之固主長嘆謂齊<lb/>
丘曰吾少長軍旅覩干戈為民之害甚矣不忍復言茍<lb/>
彼安吾亦安矣何更求哉先生之教敢不謹守由是收<lb/>
權輿之柄固黜之以速其憾是年吳越灾宫室庫鎧甲<lb/>
庾廩焚之殆盡羣臣復欲乗其弊而襲之諸將自奮者<lb/>
甚衆主固拒不許曰人生何堪此酷也土木當亦傷害<lb/>
乃遣使唁之齎帑幣糧鏹至百餘艘以賙其急越人徳<lb/>
<pb n="KR3l0046_WYG_009-10b"/>
之顯徳中周世宗即位主遣韓熈載往朝及歸主因問<lb/>
新帝容表言動及朝廷體貌熈載盛言惟見殿前典親<lb/>
兵趙㸃檢<hi>即太祖也</hi>龍角虎威凜然有異舉目視顧電日隨<lb/>
轉公卿滿庭為氣燄所射盡奪其色新帝雖富威武具<lb/>
厚重之態負山河之固但恐不及其後太祖即位主方<lb/>
悟熈載之語主將近暮年厄運所㑹日漸衰謝自世宗<lb/>
平淮甸已抱唇亡之憂無何太祖於京城南池按甲舫<lb/>
戰艦日習水戰間者歸報主悞猜疑預抱𨼆憂實將平<lb/>
<pb n="KR3l0046_WYG_009-11a"/>
揚州也小人因是觀釁者紛紛奔叛竟以平吳之䇿獻<lb/>
於朝初彭澤令薛良者以贓貶池州文學因不逞之臣<lb/>
杜著者偽為吳商絶建徳渡奔獻䇿請決秦汙陂歳溉<lb/>
美田數千頃畆江南深仰焉使隂決之以枯嵗穀廩實<lb/>
無仰可俯而拾世宗怒曰天産五稼以養生民決陂殺<lb/>
穀吾其肯乎斬良并著於蜀市下詔撫慰主方務根本<lb/>
而狂妄輩因以遂戢終以城闉隘蹙欲還豫章尤不逮<lb/>
金陵之廣上馳詔勸使仍舊主遣熈載入朝聘謝熈載<lb/>
<pb n="KR3l0046_WYG_009-11b"/>
歸語主曰五星連珠於奎奎主文章仍在魯分今晉王<lb/>
鎮兖海料非乆必太平中國之主願記臣語時乾徳丁<lb/>
夘之歳也主自受代臺閣多俗吏細大之事主親決之<lb/>
末年始任儒雅用簡易之政悉罷苛細將修復典故以<lb/>
為著令因感疾漸至殘廢遂寝焉晚為方士所誤餌硫<lb/>
黄丹砂吐納隂修之術忽躁怒居常最寬和迨病百司<lb/>
奏事或厲聲呵詬然無他害羣有司案牘果事理明白<lb/>
者則收斂顔色慇懃謝而従之既覺數屯多布徳澤文<lb/>
<pb n="KR3l0046_WYG_009-12a"/>
武官沒者子孫隨收敘不限資蔭孤露者營其婚𦵏幼<lb/>
未堪仕及無仕者出内帑以賑之死王事者下至卒伍<lb/>
皆給二年之廩士之貴賤長幼卒無身後之患先是數<lb/>
載前一漁者持蓑笠綸竿繫短版唱漁家傲其舌為鳴<lb/>
榔之聲以㕘之自號回同客人後疑為吕洞賔音韻悲<lb/>
切烟波間聴者無厭唱二月江南山水路李花零落春<lb/>
無主一個魚兒無覔處風兼雨玉龍生甲歸天去人或<lb/>
與錢則擺手不接唱於金陵凡半年了無悟者里巷村<lb/>
<pb n="KR3l0046_WYG_009-12b"/>
落皆歌焉玉龍生甲果甲辰嵗殂於正寢魚兒乃向所<lb/>
謂鯉魚也歌中之語皆驗焉遣鄉郡公徐邈奉遺表来<lb/>
上太祖廢視朝五日特遣鞍轡庫使梁義弔祭賵儀典<lb/>
隆厚嗣君遣馮謐乞追尊帝號許之諡曰孝髙皇帝議<lb/>
者以先主繼唐昭宗之後號當稱宗韓熈載建議以謂<lb/>
古者帝王已失之已得之謂之反正非我失之自我得<lb/>
之謂之中興今先主中興之君也宜當稱祖共是之遂<lb/>
廟號烈祖陵曰永陵先主幼歴喪亂備諸險易故持儉<lb/>
<pb n="KR3l0046_WYG_009-13a"/>
節以固勤託孝謙卑自牧身為輔相事義祖徐温禮如<lb/>
庶人稍有疾則衣不解帶藥必親嘗温嘗責諸兒曰汝<lb/>
輩能如二兄則可以為天下範也以長子璟嗣皇后宗<lb/>
氏為恭皇太后子四人西平王景遂宣城王景達保寧<lb/>
王景遇<lb/>
　<lb/>
　<lb/>
　<lb/>
<pb n="KR3l0046_WYG_009-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷九<lb/>
</p>
<p>
</p>
  </div>
<div>
                <head>玉壺野史卷十</head>
    <p>
<pb n="KR3l0046_WYG_010-1a"/>
欽定四庫全書<lb/>
　玉壺野史卷十　　　　　宋　釋文瑩　撰<lb/>
　　江南遺事<lb/>
<hi>闕</hi>山相李建勲少<hi>闕</hi>　風調閑粹徐温以女妻之奩槖<lb/>
之復賜<hi>闕</hi>　　邑嵗<hi>闕</hi>　　　富盛不喜華靡屏斥世<lb/>
務喜為方外之遊徧<hi>闕</hi>　　　　　　故所以居重<lb/>
地寡斷不喜為詩少猶<hi>闕</hi>　　　　　　　　别墅<lb/>
於蔣山泉石之勝再四相逼力求退以司徒致仕賜號<lb/>
<pb n="KR3l0046_WYG_010-1b"/>
鍾山公或謂曰公未老無疾求此命無乃欲為九華先<lb/>
生耶九華即宋齊丘<hi>缺</hi>乞骸屢矯國主公曰吾嘗笑宋<lb/>
公輕以出處敢違素<hi>缺</hi>心非夀考之物勞<hi>缺/</hi>　紛擾<hi>缺</hi>
其心魂求數年閑適爾嘗畜一玉磬尺餘以沈香節為<lb/>
柄叩之聲極清越客有談及猥俗之語者則<hi>缺</hi>
　　耳客或問之對曰聊代洗耳一軒榜曰四友軒以<lb/>
琴為嶧陽友以磬為泗濵友南華經為心友湘竹簟為<lb/>
夢友果遂閒曠五年而卒江南之佳士也<lb/>
<pb n="KR3l0046_WYG_010-2a"/>
白鹿洞道士許筠世傳許旌陽之族能持混胎丈人攝<lb/>
魔還精符按<hi>缺</hi>起居以濟人疾含神内照恬然無欲忽<lb/>
一越人来謁曰吾有至寶在懐今垂死欲求一人付之<lb/>
舉世皆貪夫無堪受者欲沈於海又所不忍出一丸石<lb/>
如碧玉雞卵以贈筠且曰古傳扶桑出玉雞玉雞鳴則<lb/>
金雞唱金雞唱則石雞鳴石雞鳴則人間雞悉鳴矣此<lb/>
石雞卵也張騫又曰瑟母出扶桑山流落海岸能噏寶<lb/>
玉屑但取五金砂及寳礪碎而成屑以卵環攬寶屑盡粘<lb/>
<pb n="KR3l0046_WYG_010-2b"/>
其上不假淘汰筠得之漫於金沙浣取試攬金屑如碎<lb/>
麩盡綴於卵取烹之皆良金也日可取百銖筠曰吾所<lb/>
學不貪為寶此物喪真於道益逺瘞於鍾山之中後竟<lb/>
無得者<lb/>
徐常侍得罪竄邠平日嘗走書託洪州永新都官胡克<lb/>
順曰僕必死於邠君有力他日可能致我完軀轉海歸<lb/>
葬故國侍先子於泉下即故人厚恩也未㡬果遣訃来<lb/>
告順感其預託創巨舟賷厚費親信往邠迎之舟出海<lb/>
<pb n="KR3l0046_WYG_010-3a"/>
隅一巨邑忘其名邑有東海大帝祠帳殿嚴盛禱享填<lb/>
委時索湘典邑舟未至鉉先謁之稱江南放叟徐鉉湘<lb/>
素聞其名悚敬迎拜冠服嚴偉笑談髙逸曰僕得罪於<lb/>
邠幸免囚置放歸故里<graphic n="KR0712" url="https://raw.githubusercontent.com/kanripo/KR-Gaiji/master/images/KR0712.png" mimeType="image/png"/>舟邑下因得拜謁仍有少懇<lb/>
拜聞迨晚再謁語訖失之湘大駭未乆津吏申有徐常<lb/>
侍靈柩船到岸湘大感動亟往舟撫其孤曰先公有真<lb/>
容否曰有遂張之於津亭果適之来謁者湘設席感動<lb/>
置醪俎再拜以奠迨暝果至曰適䝉厚享多謝實已之<lb/>
<pb n="KR3l0046_WYG_010-3b"/>
幸盖少事不得已須至拜叩僕在江南為學士日一里<lb/>
舊賷一寶帶託僕投執政變一獄僕時頗有勢燄執政<lb/>
不敢違然事不枉法以贓名罣身恐旅櫬過廟帝所不<lb/>
容君宰封社廟廂卿判皆𨽻於君君為吾禱之帝必無<lb/>
難湘感其誠吿為之潔沐述己事齋心供禱訖令解縴<lb/>
過廟恬然無纎瀾之驚薄暮果再至飾小懐刺為謝其<lb/>
刺曰鉉專謝别東坡索君賢者含喜再拜歘然而去洎<lb/>
再開刺旋為灰飛湘頗懐東坡之疑後果為左諫議大夫<lb/>
<pb n="KR3l0046_WYG_010-4a"/>
廬山布衣江夢孫潯陽人博綜經史孝悌介潔不妄語<lb/>
不𨼆己過李主召至門下為國子司業一旦面陳曰迂<lb/>
儒無所補平生讀書意在惠民空言無益求一官以自<lb/>
効主曰胡為卑飛自喪其節耶固不許固求之補天長<lb/>
縣令以官誥示之曰授誥罷與君無賔友之容指其庭<lb/>
曰此地即君斂板趨伏之所也君寧安乎夢孫曰茍遂<lb/>
素願無憚其他乃授之至治所其吏白曰正㕔妖江固<lb/>
呵曰長民不居正㕔非禮也既上事乆之果有妖物嘯<lb/>
<pb n="KR3l0046_WYG_010-4b"/>
梁仆瓦喧號萬状羣吏伏匿江整衣焚香奠酒語鬼曰<lb/>
僕為令合踞此㕔君等有祠堂林墓安得居此耶吾行<lb/>
已不欺闇室不懼君輩此處必有祀典導神吾當告之<lb/>
語訖移榻就寢髙枕而寐寂無見聞後視事率以簡易<lb/>
仁恕為理士民愛之甫及滿任解秩歸田縣人沿河泣<lb/>
輓舟酷留凡不絶者三日主聞知嘉嘆不已手批委曲<lb/>
以美爵誘之惇勸再任堅然不起耕田侍母氏暇則以<lb/>
經書卜術授諸生子直木後為貟外郎<lb/>
<pb n="KR3l0046_WYG_010-5a"/>
王建封事李氏為天威軍都虞候驍勇剛直平建州功<lb/>
冠諸將擢刺史後圍福州與諸將爭功城垂克建封勒<lb/>
兵退致壊成績主銜其恨方理擅退兵者將討之建封<lb/>
大怖納官以自劾李主佯示寬原召還付以精兵稔其<lb/>
憝也後果怙權漸侵朝政時鍾謨魏岑李徳明二三小<lb/>
人以姦佞獲倖傾害忠良建封上書歴詆數子之惡庭<lb/>
諍諠詬請盡誅竄進用公直璟大怒曰武臣既握重兵<lb/>
復干預國政如何可事主君耶流池州道殺之才死鍾<lb/>
<pb n="KR3l0046_WYG_010-5b"/>
魏等目見建封為祟厲聲曰吾為國撃邪去惡欲誅君輩以<lb/>
肅朝綱嗣君反誅於我今奉候諸君共辯於陰晝夕隨之岑<lb/>
等呼道士奏章告天竟不能脱不月餘二三子相繼卒<lb/>
嗣主璟㓜有奇相義祖徐温器之曰此子殆非人臣<lb/>
温食即命同席南向以坐之曰徐氏無此孫温自金<lb/>
陵迎吳王於迎鑾江大閲水嬉還至百家灣向夕暮<lb/>
風忽起舟人束手於駭浪温四望無計遂袒裼負璟<lb/>
於背迴語賔御曰吾善㳺不暇救汝輩所保者此子<lb/>
<pb n="KR3l0046_WYG_010-6a"/>
爾言訖風息若神護璟天姿髙邁始出閤即就廬山瀑<lb/>
布前構書齋為他日閑適計及迫於紹襲遂捨為開先<lb/>
精舎吳讓皇既殂於丹陽其族屬尚居泰州廨舎先主<lb/>
禪以還未暇措置迨殂方囑付嗣君令往泰州津斂揭<lb/>
族安於京口賙贍撫育無令失所男女婚嫁悉資官給<lb/>
璟稟遺戒遣園苑使尹延範具舟車調費往泰搬護時<lb/>
道路已亂延範慮有他變取子弟六十人皆殺之惟載<lb/>
婦女以渡江璟大怒以延範腰斬仍誅其族於市以慰<lb/>
<pb n="KR3l0046_WYG_010-6b"/>
其寃楊氏諸女二十餘人𨕖士族嫁之奩匣閨槖不失常<lb/>
度<lb/>
江南故國每至暮冬淮水淺涸則分兵屯守謂之把淺<lb/>
時監軍吳延詔以為時平境安當無事之際虚費糧廩<lb/>
亟令撤警惟淮將劉仁瞻具啟以為不可未㡬報周師<lb/>
以間者所悞半夜猥至郡人大恐仁瞻神氣閒暇部分<lb/>
守禦其堅如壁周師斬間者於岸卷兵遂退<lb/>
孫忌髙宻人孤貧好學喜縦横竒詭時李先主輔政忌<lb/>
<pb n="KR3l0046_WYG_010-7a"/>
謁之口吃與人初接不能道寒温坐頃之際詞辯鋒起<lb/>
不拘名理主憐其才辟置門下後遂與徐玠同賛禪代<lb/>
之事擢拜學士為中書舎人宋齊丘排出舒州觀察州<lb/>
多黥𨽻凶人曰歸化軍忌因撫視不均忽二卒白晝持<lb/>
刃求害於忌賊由西門而入忌坐東門先見之屏左右<lb/>
厲聲揚袂招之吾在此賊已錯愕謂賊曰爾輩殺吾未<lb/>
晚大丈夫視死若歸無名而歸死然亦可惜吾死爾輩<lb/>
必不免豈不少念所親負爾何罪乎因諭之禍福賊漸<lb/>
<pb n="KR3l0046_WYG_010-7b"/>
留又與之約曰吾解金帶助爾急奔有追爾者指天地<lb/>
神明為殛賊感其言還帶而遁其辦畫率此忌後擢拜<lb/>
與馮延己俱延己醜其正謂人曰可惜金盞玉盃盛狗<lb/>
屎後使北周世宗不道甘言取悦於忌問以江南虚實<lb/>
兵甲糧廩忌正色抗辭曰臣為陪臣代主以覲天王反<lb/>
以此鉤臣背心賣國以茍富貴乎惟以死謝陛下爾世<lb/>
宗命斬之將誅南望再拜遙辭其主顧左右曰吾此一<lb/>
死可羞千古佞臣賊子之𩔖復何恨哉引頸迎刃璟聞<lb/>
<pb n="KR3l0046_WYG_010-8a"/>
之北面素服招魂舉哀至慟<lb/>
李彦真為楚海州刺史吏事精敏聲譽日益後移壽春<lb/>
惟務聚斂不知紀極列肆白業盡收其利古安豐塘溉<lb/>
田萬頃夀陽賴之彦真托濬濠為名決塘以漲濠濠滿<lb/>
塘竭遂不復築民田皆涸無以供輿賦盡賣之而去彦<lb/>
真𨕖上腴賤價以市之買足再壅塘以畜水嵗積巨億<lb/>
迨後彦真夏日坐安輿行田霆震暴起黑霧入輿卷彦<lb/>
真入杳㝠中食頃擲下爛碎於地俄又飛火環其舎帑<lb/>
<pb n="KR3l0046_WYG_010-8b"/>
庾廏庫淨無孑遺被焚者十餘人大為兼并之戒後督<lb/>
縣吏取版籍主復還之以警天鑒後子亦以禍敗<lb/>
晉王景遂先主第三子天資雍睦美容性和厚讓皇殂<lb/>
於丹陽遣送葬望柩哀慟雨淚觀者為之出涕兄璟繼<lb/>
位立為儲副固讓不従改字退夫以見志接物得人歡<lb/>
心喜與賔僚宴詠投壺賦詩好用美玉器每以玉器行<lb/>
酒客傳玩惟賛善張易乗醉抵於地曰輕人貴寶殿下<lb/>
豈當至是耶坐客失色景遂收容厚謝撒以他器嗣主<lb/>
<pb n="KR3l0046_WYG_010-9a"/>
遣易泛海使契丹景遂手疏留之曰朝中如易者㡬希<lb/>
宜朝夕左右今泛不測之淵投足黠敵歸朝莫准答曰<lb/>
張易竒人海龍王亦懼之景遂一日朝服忽於空中揖<lb/>
讓謂左右曰上帝詔許旌陽召吾偕往頃當行矣忽一<lb/>
日拜辭所生母無疾亡贈太傅諡文成<lb/>
常夢錫鳳翔人岐玉李茂貞臨鎮喜狗馬博塞馳逐聲<lb/>
伎夢錫抱學有才雖為鄉里所重以茂貞不禮儒術故<lb/>
束書渡淮至廣陵謁先主辟置門下洎受禪遷侍御史<lb/>
<pb n="KR3l0046_WYG_010-9b"/>
辭氣方毅深識典故擢為給事中悉言機事歴言宋陳<lb/>
馮魏輩姦佞詐險不宜置左右主深然之事垂舉而主<lb/>
殂遂為羣黨排擊黜池州判官後起為禮部尚書不復<lb/>
言事自割地之後公卿在坐有言及大國為小朝得無<lb/>
愧乎衆皆嘿散夢錫文章詩筆精贍合體然懶於編收<lb/>
故無文集方與客坐奄然而卒前數日謂所知曰齊丘<lb/>
陳覺輩敗在朝夕但恨不能延數日之命俾吾目見然<lb/>
先在泉下俟數子之誅果卒不乆齊丘雉經於青陽陳<lb/>
<pb n="KR3l0046_WYG_010-10a"/>
覺李徵古殺於鄱陽道中<lb/>
宋齊丘豫章人天下喪亂經籍道息齊丘忿然力學根<lb/>
古明道宗經籍書鍾氏既亡洪州兵亂隨衆来下先主<lb/>
為昇州刺史往依焉大禮之齊丘本字超囘歙人江台<lb/>
符貽書侮之曰聞足下齊大聖以為名超亞聖以為字<lb/>
齊丘慙改字子嵩先主用進為義父徐温所惡凡十年<lb/>
温卒方用為平章事遂樹朋黨隂自封植狡險貪愎古<lb/>
今無之知命無逺識事三朝惟延卜祝占相者國家發<lb/>
<pb n="KR3l0046_WYG_010-10b"/>
難尚欲因其釁以窺覬時年已七十三矣事敗囚於家<lb/>
鑿土頓穿竇以給食而因縊焉平生無正娶止以倡人<lb/>
為偶亦封國無子以従子摩詰為嗣<lb/>
世宗既罷兵使鍾謨以誠来諭曰吾與江南大義已定<lb/>
固無他慮然人命不保江南無備已久後之人將不汝<lb/>
容可及吾之世繕修城隍分據要害為子孫之計宜矣<lb/>
璟得命乃城建康諸郡城池毁者堅之甲卒寡者補之<lb/>
議遷都謂與敵境江南而已又在下流吾今移都豫章<lb/>
<pb n="KR3l0046_WYG_010-11a"/>
據上流而制根本上䇿也羣臣多不欲遂葺洪州為宣<lb/>
都洪井然為大藩及為都邑則迫隘丘坎無所施力羣<lb/>
情不安之下議來還會疾作殂於洪州年四十六<lb/>
後主煜幼子宣城郡公仲宣后周氏所生敏慧特異眉<lb/>
神彩若圖畫三嵗能誦孝經及古雜文煜置膝上授之<lb/>
以數萬言因作樂盡則其節宫中讌飲自然知事親之<lb/>
禮見士大夫揖讓進退皆如成人栖霞道者異僧也能<lb/>
知往事自鍾山迎於大内令嬪御抱出兒見之自能合<lb/>
<pb n="KR3l0046_WYG_010-11b"/>
爪於顙棲霞曰不祥之氣也此兒與陛下并后夙有深<lb/>
寃以陛下積徳不能酷償故為刼恩愛賊托掖庭割父<lb/>
母之腸肝宜養之而勿戀年五嵗忽自言曰兒不能久<lb/>
居今將去矣因瞑目逝周后在疾聞之亦逝煜悼痛傷<lb/>
悲擗踊㡬絶者數四將赴井而救之獲免<lb/>
韓熈載才名逺聞四方載金帛求為文章碑表如李邕<lb/>
焉俸入賞賚倍於他等畜聲樂四十餘人閫檢無制往<lb/>
往特出外齋與賔客生旦雜處後主屢欲相之但患其<lb/>
<pb n="KR3l0046_WYG_010-12a"/>
疎簡既卒愈痛之謂近臣曰吾訖不得相熈載今將贈<lb/>
以平章事有此典故否或對曰昔劉穆之贈開府儀同<lb/>
三司乃授此制諡文靖主遣人𨕖葬隴曰惟須山峯秀<lb/>
絶靈仙勝境或與古賢丘表相近使為泉臺雅遊果𨕖<lb/>
得梅子岡謝安墓側命集賢殿學士徐鍇集遺文藏之<lb/>
書殿<lb/>
夀州節度使姚景鍾離人少賤善事馬即刺史南卓金<lb/>
養馬景飼秣爪翦針烙啗熁不數月盡良馬金暇日因<lb/>
<pb n="KR3l0046_WYG_010-12b"/>
至廏值景熟寝二赤蛇長不及尺戲景面上金以杖叩<lb/>
脛驚之遽入其鼻金因竒待引為親事小心厚重以女<lb/>
妻之積勞為裨將李先主昪重其為人使鎮夀州景無<lb/>
他技能但廉隅有守先是郡屬苦於供億刺史㕔廡間<lb/>
置一巨匱俾吏投銀於中謂之鎮㕔匱滿則易之習以<lb/>
為常景至則首去之取與有度諸郡頗樂後至使相八<lb/>
十三卒於位何必讀書乎<lb/>
建州老僧卓巖明戒檢清潔持律無怠徒衆甚盛其目<lb/>
<pb n="KR3l0046_WYG_010-13a"/>
右重瞳垂手過膝巖明自厭之謂其徒曰此吾宿世寃<lb/>
業有此異相必為身累出家兒安用此為及江南收建<lb/>
州以上將祖企思查文徽率衆襲建法師夜出隔水而<lb/>
戰陣酣文徽潛師以出繼之以輕鋭伏兵皆夾擊建人<lb/>
大敗踰城而遁歸建安歸又無主内臣李義者以巖明<lb/>
有重瞳之異可立為主後推戴為建家主巖明笑謂衆<lb/>
曰檀越何悞耶吾修真斷妄觀身如夢君雖立我無統<lb/>
御之術果為義所殺義自稱留後<lb/>
<pb n="KR3l0046_WYG_010-13b"/>
䖍州妖賊張遇賢循川縣小吏也縣村有神降於民間<lb/>
與人交語不見其形言禍福輒中民競依之遇賢因置<lb/>
香果於神神謂衆曰張遇賢是第十八羅漢可留事我<lb/>
遇賢親聞之遂留其家奉事甚謹既而羣盜大起無所<lb/>
統一乃禱於神求當為主者曰張遇賢當為汝主衆因<lb/>
推為中天八國王改年為長樂辟置百官神曰汝輩可<lb/>
度嶺取䖍羣賊奉遇賢襲南康䖍州節度使賈浩始甚<lb/>
輕之殊不設備賊衆蟻聚遂至十萬遇賢自擇巖際據<lb/>
<pb n="KR3l0046_WYG_010-14a"/>
白雲洞造宫室羣刧四出攻掠無度李主璟遣都虞候<lb/>
嚴思討之邊鎬監軍璟謂鎬曰蜂蟻空扶妖幻中無英<lb/>
雄至則可擒果至連敗其衆遇賢自窘告神神曰吾力<lb/>
附福福衰庇汝不及善自為計遂斬於建康市<lb/>
徐常侍鉉仕江南日嘗直澄心堂每幞被入直至飛虹<lb/>
橋馬留不進裂鞍斷轡箠之流血掣韁却立鉉寓書於<lb/>
杭州沙門賛寧答曰下必有海馬骨水火俱不能毁惟<lb/>
漚以腐糟隨毁者乃是鉉刨之去土丈餘果得巨獸骨<lb/>
<pb n="KR3l0046_WYG_010-14b"/>
上脛可長五尺膝而下長三尺腦骨若大柱積薪焚之<lb/>
三日不動以腐糟纔漚之遂爛焉<lb/>
　<lb/>
　<lb/>
　<lb/>
　<lb/>
　<lb/>
　玉壺野史卷十<lb/>
</p>
<p>
</p>
  </div></body>
</text>\m</TEI>