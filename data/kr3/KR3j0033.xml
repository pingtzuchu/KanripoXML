<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>猗覺寮雜記卷上</head> <lb/>
    <p>
<pb n="KR3j0033_WYG_001-1a"/>
欽定四庫全書<lb/>
　猗覺寮雜記卷上<lb/>
　　　　　　　　　　　　宋　朱　翌　撰<lb/>
杜牧之云南軍不袒左邉𬒮四老安劉是滅劉其意以<lb/>
　爲四老輔立太子爲非何不思之甚也惠帝嫡且長<lb/>
　爲太子無過即位之後能守髙祖規模亦可謂賢矣<lb/>
　安能料其身後漢有吕氏之禍也哉使惠帝不可立<lb/>
　張良决不肯從吕后之請又豈肯起四老人哉南軍<lb/>
<pb n="KR3j0033_WYG_001-1b"/>
　不袒左袂意謂周勃入北軍時設有不袒者柰何此<lb/>
　兒童之見也勃所慮者不得入北軍耳旣入則無事<lb/>
　矣勃之設問必已得北軍之情萬一不左袒必有後<lb/>
　段豈若世之庸人無思慮者牧之可毋慮也又元微<lb/>
　之四皓云秦皇轉無道諫者鼎鑊親茅焦脫衣諌先<lb/>
　生無一言趙髙殺二世先生如不聞劉項取天下先<lb/>
　生卧白雲海内八年戰先生全一身如何一朝起屈<lb/>
　作儲貳賔安存孝惠帝摧頽戚夫人捨大以誅細蛇<lb/>
<pb n="KR3j0033_WYG_001-2a"/>
　盤而蠖伸惠帝竟不嗣吕氏禍有因與牧之意同微<lb/>
　之責人太深過於牧之惠帝爲太子無過豈可勸立<lb/>
　戚夫人之子如意哉樂天答云先生道甚明夫子猶<lb/>
　或非微之豈不慙耶晋桓𤣥作四皓論示殷仲堪亦<lb/>
　微之意仲堪闢之其言極有理<lb/>
杜云自在嬌鶯恰恰啼說詩者謂恰恰鶯聲也廣韻云<lb/>
　恰恰用心啼耳非其聲也<lb/>
陳無己平生尊黃魯直末年乃云向來一瓣香敬爲曽<lb/>
<pb n="KR3j0033_WYG_001-2b"/>
　南豐人或疑之不知曽子固出歐公之門後山受業<lb/>
　南豐此詩乃頴州敎授時觀六一堂圖書作爲南豐<lb/>
　先生燒香宜哉<lb/>
筆談云王維畫入神不拘四時如雪中芭蕉故惠洪云<lb/>
　雪裏芭蕉失寒暑皆以芭蕉非雪中物嶺外如曲江<lb/>
　冬大雪芭蕉自若紅蕉方開花始知前輩雖畫史亦<lb/>
　不茍洪作詩時未到嶺外存中亦未知也<lb/>
子美槐葉冷淘云君王納晩涼此味亦時須事見大官<lb/>
<pb n="KR3j0033_WYG_001-3a"/>
　令夏供槐葉冷淘出唐六典<lb/>
世謂燕子秋分即去之海上海上有燕子國如小說所<lb/>
　謂烏衣國者是大不然徃徃入於深岩穴枯木中向<lb/>
　寒不復出泥塗其身毛羽皆脫至春暖即生羽飛去<lb/>
　晋郄鍳爲兗州刺史掘野䑕蟄燕食之終無叛者此<lb/>
　可見矣元㣲之云有鳥有鳥名燕子口中未省無泥<lb/>
　滓春風吹送廊廡間秋社吹將嵌孔裏亦其據也<lb/>
退之憶昨行驛馬拒地驅頻隤蜀人謂立地爲拒地立<lb/>
<pb n="KR3j0033_WYG_001-3b"/>
　地者不容少休之意<lb/>
永貞行皆順宗時伾文事其言元臣故老不敢語晝卧<lb/>
　涕泣何汍瀾謂髙郢鄭珣瑜杜佑輩郎官清要爲世<lb/>
　稱荒郡廹野嗟可矜謂栁子厚謫永州<lb/>
退之云長安富豪兒盤饌羅羶葷不觧文字飲惟能醉<lb/>
　紅裙雖然一餉樂有如聚飛蚊楞嚴經云一切衆生<lb/>
　如一器中聚百蚊蚋啾啾飛鳴於方寸中鼔發狂閙<lb/>
　退之雖闢佛然亦觀其書<lb/>
<pb n="KR3j0033_WYG_001-4a"/>
唐新史以退之自監察御史極論宫市德宗怒貶陽山<lb/>
　令皇甫湜爲退之神道碑云貞元十九年關中旱饑<lb/>
　人死相枕藉吏刻取息先生列言天下根本民急如<lb/>
　是請寛民徭免田租之弊專政者惡之斥為陽山令退<lb/>
　之赴江陵途中詩云是年京師旱田畝少所收云云<lb/>
　傳聞閭里間赤子弃渠溝持男易斗粟掉頭莫肯酬<lb/>
　我時出衢路餓者何其稠云云適余除御史誠當得<lb/>
　言秋拜疏移閣門爲忠寧自謀又云僶俛不囬顧行<lb/>
<pb n="KR3j0033_WYG_001-4b"/>
　行詣連州則因論旱貶陽山無疑不知史何據而云<lb/>
　論宫市<lb/>
魯直與髙子勉云尊前八米句忩下十年書徐師州與<lb/>
　潘邠老云字直千金師智永句稱八米繼盧即齊文<lb/>
　宣崩文士各作挽詩十首擇其善者用之每人不過<lb/>
　一二首惟盧思道獨得八首時人稱爲八采盧即米<lb/>
　字葢采字之誤也十首中采擇八首耳若作米無義<lb/>
　理詩人不之考相襲以爲八米葢言精鑿失之甚矣<lb/>
<pb n="KR3j0033_WYG_001-5a"/>
　元㣲之酬樂天云八采詩成未伏盧可証采字爲是<lb/>
琴曲有賀若最古淡東坡云琴裏若能知賀若詩中定<lb/>
　合愛陶潛以賀若比潛必髙人或謂賀若弼也考弼<lb/>
　之爲人殊不類潛亦無狀小人背烏丸軌之議而軌<lb/>
　見誅爭韓擒虎之功至挺刅而出不平楊素爲相而<lb/>
　有惟堪㗖飯之誚至於富極貴盛家積珍玩不可計<lb/>
　婢妾羅綺數百卒以私議大帳爲煬帝所誅余考之<lb/>
　葢賀若夷也夷善鼔琴王涯居别墅常使鼔琴娯賔<lb/>
<pb n="KR3j0033_WYG_001-5b"/>
　見涯傳文瑩湘山録載太宗愛宫調中十小調子乃<lb/>
　賀若弼所撰其聲音及用指之法古今無以加世亡<lb/>
　其名琴家秪命曰賀若文瑩不深考遂以爲弼而世<lb/>
　因是遂傳以爲弼也東坡序武道士彈琴云賀若宣<lb/>
　宗時待詔不知何所据据序則是姓賀名若<lb/>
依稀似曲還堪聽又被風吹别調中髙駢風筝詩也上<lb/>
　句云夜靜絃聲響碧空宫商信任徃來風駢守蜀因<lb/>
　築羅城朝廷疑之知有移命故託風筝以見意後移<lb/>
<pb n="KR3j0033_WYG_001-6a"/>
　渚宫出𤨏言<lb/>
杜云鳯凰從東來何意復髙飛竹花不結實念子忍朝<lb/>
　飢張文潛石竹云真竹不結實爾獨艶陽春竹花皆<lb/>
　實豈有時不實如䄺稗耶子美以鳯不得食爲可憐<lb/>
　耳<lb/>
苻堅享羣臣賦詩姜平子詩有丁字直不曲堅問其故平<lb/>
　子曰臣丁至剛不可以屈且曲丁不直之物未足獻<lb/>
　遂擢上第唐張洪靖節度盧龍參佐韋雍輩詬責將<lb/>
<pb n="KR3j0033_WYG_001-6b"/>
　士曰天下無事爾輩挽兩石弓不如識一丁字後遂<lb/>
　殺雍丁字一也或以擢第或以殺身<lb/>
東坡孔毅夫集句云路傍拾得半段鎗何必開爐鑄矛<lb/>
　㦸用之如何在我爾入手當令君䘮魄哥舒翰以半<lb/>
　段鎗破吐蕃見本傳<lb/>
唐人詩多自用名及呼人名與第行皆情實也杜云甫<lb/>
　昔少年日白也詩無敵退之云愈昔從軍大梁下籍<lb/>
　也隴頭瀧之類今皆不然不特不自呼其名若呼人<lb/>
<pb n="KR3j0033_WYG_001-7a"/>
　名則必取大怨怒世道淺促至誠之事掃地矣<lb/>
退之云我有雙酒盞其銀得朱提漢地里志注朱提出<lb/>
　銀師古云提音匙漢食貨志朱提銀重八兩爲一流<lb/>
　直一千五百八十他銀一流直一千是爲銀貨師古<lb/>
　注朱音殊提音上支反蜀李嚴傳嚴子豐爲朱提太<lb/>
　守注云蘇林漢書音義云朱音銖提音如蜀人謂七<lb/>
　曰提從師古音則提字可入支字韻押<lb/>
有問唐酒價者對以三百引杜詩速來相就飲一斗恰<lb/>
<pb n="KR3j0033_WYG_001-7b"/>
　有三百青銅錢唐酒價見於唐會要貞元二年京城<lb/>
　𣙜酒斗百五十比子美時已减其半漢昭時賣酒升<lb/>
　四錢又何賤也豈古之升斗小耶<lb/>
古今人以詩名世者用字未嘗無所出杜詩嫩蕋商量<lb/>
　細細開商量字出兌卦商兌注子美自云讀書破萬<lb/>
　卷信矣<lb/>
唐雷氏琴至今有存者皆至寶也見於文字者惟元微之<lb/>
　小胡笳引注云桂府王推官出蜀匠雷氏金徽琴請<lb/>
<pb n="KR3j0033_WYG_001-8a"/>
　姜宣彈方知雷葢蜀人也<lb/>
李杜詩當時名公皆心服退之云勃興得李杜萬類困<lb/>
　凌暴又云少陵無人謫仙死才薄將柰石鼓何又云<lb/>
　昔年曽讀李白杜甫詩常恨二人不相從又云李杜<lb/>
　文章在光熖萬丈長又云逺追李杜感至諴杜牧之<lb/>
　云李杜泛浩浩又云天外鳯凰誰得髓無人觧合續<lb/>
　絃膠韋蘇州亦多稱頌元微之則云杜甫天才頗絶<lb/>
　倫每尋詩卷似情親憐渠直道當時語不着心源傍<lb/>
<pb n="KR3j0033_WYG_001-8b"/>
　古人又與樂天書云得杜詩數百首愛其浩蕩津涯<lb/>
　處處臻到始病沈宋之才不存寄興而訝子昻之未暇<lb/>
　旁脩乃不及太白何也<lb/>
荔子漢和帝時取之南海唐天寶時取之涪元和中取<lb/>
　之荆南見元㣲之論海味表太平御覧妃子生於蜀<lb/>
　好荔子嶺南每歳飛馳以進則涪不進久矣文粹鮑<lb/>
　防雜感詩云五月荔子初破顔朝離象郡夕函闗雁<lb/>
　飛不到桂陽嶺馬度皆從林邑山則唐又取於廣西<lb/>
<pb n="KR3j0033_WYG_001-9a"/>
張曲江爲李林甫所忌甚危曲江作歸燕詩贈之云無<lb/>
　心與物競鷹隼莫相猜林甫意稍解陳文惠用吕申<lb/>
　公薦入相久文恵作新燕詞歌以侑酒云為誰歸去為<lb/>
　誰來主人恩重珠簾捲燕子一也或以解怨或以感恩<lb/>
舞馬既登牀人皆謂馬舞牀上樂府雜録云有馬舞者<lb/>
　櫳馬人着綵衣執鞭於牀上舞躞蹄皆應節是登牀<lb/>
　而舞乃馭者而馬應節於下也唐子西作舞馬行云<lb/>
　天寶舞馬四百蹄綵牀襯歩不㸃泥誤矣按魏志陳<lb/>
<pb n="KR3j0033_WYG_001-9b"/>
　思王上文帝表曰臣於武皇世得大宛紫騮馬一匹<lb/>
　敎令習拜今已能拜又能行與鼔節相應是知馬可<lb/>
　敎以舞不獨唐也<lb/>
燕作巢避戊巳日又惡艾雀欲奪其巢則銜艾在其中<lb/>
　燕即去見白樂天集顧况燕于巢詩序云不以甲乙<lb/>
　銜泥其詩云燕燕于巢綴緝維戊與樂天所言不同<lb/>
退之此日足可惜贈張籍云聞子髙第日正從相公䘮<lb/>
　夜聞汴州亂繞壁行旁皇我時留妻子倉卒不及將<lb/>
<pb n="KR3j0033_WYG_001-10a"/>
　退之從董晋辟汴州掌書記晋死退之送喪至洛晋<lb/>
　死八日而汴州亂殺留後陸長源判官楊凝等退之<lb/>
　幸而去賢者必陰有所䕶持也<lb/>
退之寄周循州云陸孟丘楊久作塵同時存者更誰人<lb/>
　金丹别後知傳得乞取刀圭救病身四人皆董晋幕<lb/>
　中同官陸長源孟叔度丘頴楊凝退之戒人服丹其<lb/>
　言甚切乃乞丹於循州樂天云退之服硫黄信矣<lb/>
人生如寄見髙僧傳又南齊劉善明云人生如寄來會<lb/>
<pb n="KR3j0033_WYG_001-10b"/>
　幾何樂天感時云人生詎幾何在世猶如寄秋山云<lb/>
　人生無幾何如寄天地間東坡云人生如寄耳嶺海<lb/>
　亦閒逰多用此事云<lb/>
太白云恨不挂長繩於青天繫西飛之白日李長吉云<lb/>
　長繩繫日樂當年樂天云旣無長繩繫白日二公用<lb/>
　太白意也<lb/>
梅用南枝事共知青瑣紅梅詩云南枝向暖北枝寒李<lb/>
　嶠云大庾天寒少南枝獨早芳張方注云大庾嶺上<lb/>
<pb n="KR3j0033_WYG_001-11a"/>
　梅南枝落北枝開南唐馮延巳詞云北枝梅蕋犯霜<lb/>
　開則南北枝事其來逺矣<lb/>
疾風知勁草後漢王霸傳光武曰潁川從我者皆逝子<lb/>
　獨留疾風知勁草一也南史庾登之子仲逺爲宋明<lb/>
　府佐廢帝景和中明帝疑防賔客故人無到門者惟<lb/>
　仲逺朝謁不替明帝即位曰卿可謂疾風知勁草二<lb/>
　也唐蕭瑀𫝊太宗曰太上皇有廢立議顧朕挾不賞<lb/>
　之功於昆弟不見容瑀於此時不可以利怵死懼賜<lb/>
<pb n="KR3j0033_WYG_001-11b"/>
　詩曰疾風知勁草板蕩識誠臣三也裴諝𫝊代宗幸<lb/>
　陜諝挾南曺印赴行在帝曰疾風知勁草果可信四<lb/>
　也李絳𫝊絳論古今以宦官統師等事憲宗怒絳謝<lb/>
　帝動容曰卿告朕以人所難言疾風知勁草卿當之<lb/>
　矣五也近州郡秋試進士有出疾風知勁草詩者止<lb/>
　本蕭瑀傳不知有五事戱表出之<lb/>
蛟龍得雲雨有二劉元海傳云晋武用李熹之說以元<lb/>
　海平涼州孔恂曰元海若平涼州斬樹機能恐涼州<lb/>
<pb n="KR3j0033_WYG_001-12a"/>
　方有難耳蛟龍得雲雨終非池中物吳周瑜𫝊劉備<lb/>
　借荆州瑜請築館於吳多具美女珍玩以娛其心志<lb/>
　云云今不知出此猥以土地資之臣恐蛟龍得雲雨<lb/>
　終非池中物也<lb/>
東坡鍳空閣云懸空如水鏡寫此山河影妄稱桂兔蟇<lb/>
　俗說皆可屏酉陽雜爼云月中蟾桂地影也空處水<lb/>
　影也東坡用此桂兔蟇其來久矣五經通義月中有<lb/>
　兔與蟾蜍何月陰也蟾蜍陽也與兔並明陰繫於陽<lb/>
<pb n="KR3j0033_WYG_001-12b"/>
　也春秋演孔圖曰蟾蜍月精也虞喜安天論曰俗傳<lb/>
　月中仙人桂樹今視其初生仙人之足已成形桂樹<lb/>
　後生東坡故云俗說<lb/>
退之南山詩每句用或字或連若相從或蹙若相鬪而<lb/>
　下五十句皆用或字詩北山之什自或燕燕居息而<lb/>
　下用或字廿有二此其例也<lb/>
杜詩睥睨登哀柝又連連睥睨侵或從土爲埤堄城上<lb/>
　短墻也華嚴經第十卷注音釋埤音普未反堄音宜<lb/>
<pb n="KR3j0033_WYG_001-13a"/>
　啟反廣韻音婢詣埤堄女墻也見博雅宣十二年守<lb/>
　埤者皆哭注城上僻倪<lb/>
抱朴子云韓子子冶嘗以地黄甘草哺五十歳老馬生三<lb/>
　駒百三十歲乃死東坡地黄詩云地黄飼老馬可使<lb/>
　光鑑人吾聞樂天語喻馬施之身非樂天語也樂天<lb/>
　用抱朴子事耳吳淑馬賦亦引抱朴之言雜爼亦云<lb/>
　方言以甘草地黄噉五十歳馬生三駒<lb/>
嶺外以枇杷爲盧橘子故東坡云盧橘楊梅次第新又<lb/>
<pb n="KR3j0033_WYG_001-13b"/>
　南村諸楊北村盧白花青葉冬不枯唐子西亦云盧<lb/>
　橘枇杷一物也按上林賦盧橘夏熟李善引應劭云<lb/>
　伊尹書曰箕山之東有盧橘夏熟晋灼曰盧黒也上<lb/>
　林賦又别出枇杷恐非一物枇杷熟則黄不應云盧初<lb/>
　學記張勃吳録曰建安有橘冬月於樹上覆裹之明<lb/>
　年春夏色變青黑味絶美繼云上林賦盧橘夏熟又<lb/>
　太平御覧載魏王花木志蜀土有給客橙似橘而小<lb/>
　若柚而香冬夏花實相繼亦云盧橘又載郭璞注上<lb/>
<pb n="KR3j0033_WYG_001-14a"/>
　林賦盧橘夏熟蜀中有給客橙即此橘也考二事則<lb/>
　非枇杷甚明東坡子西但見嶺外所呼故云耳惠洪<lb/>
　冷齋夜話亦辨之但未詳<lb/>
浙江之濤自古以爲子胥餘怒葢俗説也雖退之作詩<lb/>
　未免用俗送惠師云回臨浙江潮屹起髙峩岷壯士<lb/>
　死不息千年如隔辰<lb/>
退之云阿買不識字頗知書八分詩成使之寫亦足張<lb/>
　吾軍不能文而能書者多矣未有不識字而能書者<lb/>
<pb n="KR3j0033_WYG_001-14b"/>
洪駒父詩話天棘事了不可解問魯直魯直亦不解問<lb/>
　王仲至仲至云非烟非霧自是一種物出異書然夢<lb/>
　青絲何謂也疑夢乃蔓字𫝊寫誤耳余按本草天門<lb/>
　冬亦名顛棘春生藤蔓如絲杉而細正與詩合天門<lb/>
　冬一名顛棘故有天棘之稱蔓藤細於絲杉故有蔓<lb/>
　青絲之語子美以對江蓮揺白羽决是當時所見顧<lb/>
　肯以非烟非霧爲對耶改蔓爲夢尤穿鑿<lb/>
元都壇云子規夜啼山竹裂王母晝下雲旗翻穿鑿者<lb/>
<pb n="KR3j0033_WYG_001-15a"/>
　云王母禽也尾如旗昔游詩云王喬下天壇微月映<lb/>
　皓鶴又將以王喬爲禽乎王母王喬皆仙人也其言<lb/>
　仙人降於壇耳何必以禽對禽然後爲屬對精切<lb/>
古無長短句但歌詩耳今毛詩是也唐此風猶在明皇<lb/>
　時李太白進木芍藥清平調亦是七言四句詩臨幸<lb/>
　蜀登樓聽歌李嶠詞山川滿目淚沾衣亦止是一絶<lb/>
　句詩今不復有歌詩者滛聲日盛閭巷猥䙝之談肆<lb/>
　言於内集公燕之上士大夫不以為非可怪也<lb/>
<pb n="KR3j0033_WYG_001-15b"/>
淇澳衛詩也緑竹猗猗注云緑王芻竹篇竹也䟽云郭<lb/>
　璞曰似小藜赤節好生道傍可食㓂恂𫝊云伐淇園之竹<lb/>
　為矢百萬考此則緑竹乃竹之可為矢者緑言其色耳<lb/>
　何至以緑爲王芻竹爲篇竹乎以緑竹之盛比衛武<lb/>
　之美有何不可乃取道傍小藜乎竹竿亦衛詩也籊<lb/>
　籊竹竿以釣於淇淇即淇澳也取淇竹爲釣竿與伐<lb/>
　以爲矢者皆今之竹也注疏陋矣<lb/>
杜詩云黄鳥時兼白鳥飛黄鳥鶯也白鳥鷺也振鷺注<lb/>
<pb n="KR3j0033_WYG_001-16a"/>
　云鷺乃白鳥也蚊亦名白鳥月令仲秋之月羣烏養<lb/>
　羞注白鳥謂蚊蚋又金樓子齊桓寢謂仲父曰一物<lb/>
　失所寡人悒悒白鳥營營飢而未食遂開翠紗之㡡<lb/>
　進之東坡云不怕飛蚊如立豹矣何用更說蚊也<lb/>
近世譏藏書不讀者多引退之送諸葛覺詩云鄴侯家<lb/>
　多書挿架三萬軸一一排牙籖新若手未觸以言手<lb/>
　未嘗把書故如此新耳是未嘗考其全篇也其下云<lb/>
　爲人強記覽過眼不再讀偉哉羣聖文磊落載其腹<lb/>
<pb n="KR3j0033_WYG_001-16b"/>
　則是未嘗不讀書也鄴侯李繁也史云陽城論裴延<lb/>
　齡使繁書已封盡能誦記乃録以示延齡延齡白帝<lb/>
　城以疏示於朝摘其條目自訴城奏入帝怒不省以<lb/>
　此觀之爲人強記覽不誣也新若手未觸恐是言愛<lb/>
　䕶之至塵埃不及或是一讀即記不假再閱故書皆<lb/>
　如新送諸葛徃從讀書且謂學問得所欲决非有書<lb/>
　不讀者近世不考求本末小兒輩雷同以手未觸之<lb/>
　句譏人故爲辨之退之又為繁作處州孔子廟碑云<lb/>
<pb n="KR3j0033_WYG_001-17a"/>
　鄴侯尚文其於古記無不貫達益知非不讀書者史<lb/>
　書爲隨州刺史不書爲處州觀碑所稱道與史所記<lb/>
　其人甚不相類當以退之言爲正<lb/>
易豫之九四朋盍簪王弼云盍合也簪疾也謂朋來之<lb/>
　速子美云盍簪喧櫪馬列炬散林鴉以簪爲冠簪之<lb/>
　簪按古冠有笄不謂之簪簪後人所名以弼言爲是<lb/>
房融在韋后時用事謫南海過韶之廣果寺今之靈鷲<lb/>
　也有詩云零落嗟殘命蕭條託勝因方燒三界火遽<lb/>
<pb n="KR3j0033_WYG_001-17b"/>
　洗六情塵隔嶺天花發凌空月殿新誰憐鄉國思終<lb/>
　此學分身融之文章見楞嚴經詩止此一篇李嶠沈<lb/>
　宋之流方爲律詩謂之近體此詩近體之祖也<lb/>
鄭谷海棠詩云濃艶正宜新着雨嬌嬈全在欲開時百<lb/>
　花惟海棠未開時最可觀雨中尤佳東坡云雨中有<lb/>
　淚益悽愴亦此意也五代詩格卑弱體物命意亦有<lb/>
　工夫卒章云浣花溪上堪惆悵子美無心爲發揚王<lb/>
　介甫梅花云少陵爲爾牽詩興可是無心賦海棠用<lb/>
<pb n="KR3j0033_WYG_001-18a"/>
　此也穿鑿者乃云子美之母小名海棠故子美不作<lb/>
　海棠詩不知出何典記世間花卉多矣偶不及之耳<lb/>
　若撰一說以文之則不勝其説矣如牡丹芍藥酴醿<lb/>
　之類子美亦未嘗有詩何獨於海棠便爲有所避耶<lb/>
　退之於李花賦之甚工又將爲何說耶<lb/>
杜云若耶溪雲門寺吾獨胡爲在泥滓南史何允𫝊居<lb/>
　若耶溪雲門寺杜全用此六字又前漢食貨志天用<lb/>
　莫如龍地用莫如馬子美遣興詩取兩句爲兩篇首<lb/>
<pb n="KR3j0033_WYG_001-18b"/>
　句<lb/>
誰知多羅樹却倚蓮花臺華嚴經十四卷音釋云多羅<lb/>
　花形如㯶櫚葉長稠宻久雨無漏此翻爲髙聳<lb/>
送王砯<hi>砯音理罽反</hi>使南海云番禺親賢領籌運神功<graphic n="KR0894" url="https://raw.githubusercontent.com/kanripo/KR-Gaiji/master/images/KR0894.png" mimeType="image/png"/>大<lb/>
　夫出盧宋寶貝沐脂膏盧宋盧煥宋璟也二公以清<lb/>
　德名舊唐書云開元以來四十餘年廣府節度清白<lb/>
　有四二公預焉寶貝沐脂膏以言不貪而寶貨多也<lb/>
退之陸渾火云女丁婦壬傳世昏左氏水火之妃妃音<lb/>
<pb n="KR3j0033_WYG_001-19a"/>
　配以丁之女爲壬之婦也<lb/>
劉夢得云盛時一失難再得桃笙葵扇安可常東坡云<lb/>
　揚雄方言以簟爲笙則知桃笙者桃竹簟也南史顧<lb/>
　憲之傳疾疫死者裹以笙席益知笙即簟也左太冲<lb/>
　吳都賦云桃笙象簟韜於筒中李善注云桃枝簟也<lb/>
　東坡不喜文選故不用吳都賦嶺外有桃竹堅韌可<lb/>
　作拄杖善謂是桃枝則恐桃枝不能爲簟當從坡爲<lb/>
　桃竹<lb/>
<pb n="KR3j0033_WYG_001-19b"/>
東坡雪詩云青山有似少年子一夕變盡滄浪髭葢用<lb/>
　皮日休元魯山詩云世無用賢人青山生白髭意也<lb/>
魯直云百年中半夜分去一歳無多春蹔來全用樂天<lb/>
　寄元九一聨云百年夜分半一歳春無多亦演爲七<lb/>
　言<lb/>
宋景文落花云將飛更作回風舞李義山云落時猶自<lb/>
　舞宋用此<lb/>
退之感春云前隨杜尹拜表廻者杜尹兼也兼尹河南<lb/>
<pb n="KR3j0033_WYG_001-20a"/>
　退之爲都官員外郎祠濟瀆題名退之所書兼列銜<lb/>
　其前<lb/>
顧况作哀閩云囝<hi>音蹇</hi>生南方閩吏得之乃絶其陽爲臧<lb/>
　爲獲方言楚人謂男爲臧女爲獲既云絶其陽則可<lb/>
　以爲臧耳又云爲獲是陰陽不分男女不辨也<lb/>
退之杏花云鷓鴣鉤輈猿呌歇本草鷓鴣鳴云鉤輈格<lb/>
　磔李羣玉云方穿詰曲﨑嶇路又聽鉤輈格磔聲林<lb/>
　逋云草泥行郭索雲木呌鉤輈當時人盛誦之以今<lb/>
<pb n="KR3j0033_WYG_001-20b"/>
　所聞之聲不與四字合若云行不得也哥哥不知本<lb/>
　草何故爲此聲鷓鴣非啼於木上止啼於草茅中逋<lb/>
　錢塘人浙無此禽葢傳聞之誤段成式則云鳴云但<lb/>
　南不北<lb/>
東坡琴云平生不識宫與角但聞牛鳴窖中雉登木出<lb/>
　管子地員篇凡聽宫如牛鳴窖中聽角如雉登木<lb/>
日月光天德云云陳后主國亡入隋從隋文東封登芒<lb/>
　山所獻詩也天下敎兒童者以此題學書紙宣和末<lb/>
<pb n="KR3j0033_WYG_001-21a"/>
　京師盛歌新水皆北狩之䜟<lb/>
東坡橄㰖云待得餘甘回齒頰已輸崖蜜十分甜王立<lb/>
　之詩話云崖蜜櫻桃出金樓子坡意正謂蜜耳言餘<lb/>
　甘者甘味有餘非果中餘甘也立之見餘甘爲果遂<lb/>
　以崖蜜爲櫻桃杜詩云充腸多薯蕷崖蜜亦易求又<lb/>
　云崖蜜松花白皆蜜蜂之蜜也然則崖蜜豈專是櫻<lb/>
　桃且櫻桃非十分甜者又不與橄㰖同時<lb/>
杜李潮小篆歌苦縣光和尚骨力骨力二字南史張融<lb/>
<pb n="KR3j0033_WYG_001-21b"/>
　𫝊齊髙帝見其書曰卿書殊有骨力<lb/>
韓増封龍頟侯師古注字或作額退之晚秋聫云䇿勲<lb/>
　封龍額歸騎獵麟脚以麟脚對龍額則不爲頟<lb/>
退之云李翺觀濤江翺復性書云南觀濤江入於越退<lb/>
　之爲此也<lb/>
謝安捉蒲葵扇世妄以爲蜀葵廣韻栟櫚蒲葵也是㯶<lb/>
　櫚扇也豈如今之髙麗摺叠扇耶李翺為楊於陵誌<lb/>
　於陵知廣州撤蒲葵陶瓦覆屋是以㯶葢屋益知蒲<lb/>
<pb n="KR3j0033_WYG_001-22a"/>
　葵即㯶櫚是也<lb/>
樂天云鍾乳三千兩金釵十二行以言聲妓之多葢用<lb/>
　古樂府云頭上金釵十二行足下絲履五文章是一<lb/>
　人頭挿十二行釵耳非聲妓之多十二重行也<lb/>
太白云總爲浮雲能蔽日長安不見使人愁下句用晉<lb/>
　舉頭見日不見長安上句用陸賈新語讒臣之蔽賢<lb/>
　猶浮雲之蔽日<lb/>
詩人多用元次山帯笭箵語作平上聲用廣韻音冷醒<lb/>
<pb n="KR3j0033_WYG_001-22b"/>
　太平御覧載通俗文云竹器謂之笭箵上朗鼎切下<lb/>
　幸鼎切皆不作平聲惟笭有靈音不知次山集笭音<lb/>
　郎丁箵音先青<lb/>
牧之云杜詩韓筆愁來讀似倩麻姑癢處搔天外鳯凰<lb/>
　誰得髓無人解合續絃膠十洲記云麟鳯洲上仙家<lb/>
　煮鳯喙及麟角作膠名續絃膠或名連金泥能連弓<lb/>
　弩弦折刀劍見御覧<lb/>
東坡鶴歎云戛然長鳴乃下趍何至以身爲子娛世說<lb/>
<pb n="KR3j0033_WYG_001-23a"/>
　有遺支道林雙鶴道林曰既有凌霄之姿何肯爲人<lb/>
　作耳目之玩養令翮成使飛去<lb/>
飯抄雲子白注引荀子友風而子雨雨豈可抄也武帝<lb/>
　内傳西王母謂帝太上之藥有風實雲子<lb/>
一箭正墮䨇飛翼長孫晟射雕一發䨇貫<lb/>
側目似愁胡魏彦深鷹賦立如植木望似愁胡<lb/>
黄祖之子射命禰衡賦鸚鵡其後祖殺衡射救之不及<lb/>
　嚴武在成都不堪少陵之慢題杜二錦江亭云莫倚<lb/>
<pb n="KR3j0033_WYG_001-23b"/>
　善題鸚鵡賦以衡比甫有意殺之且戒之也甫酬云<lb/>
　阮籍焉知禮法疎是無改悔意也若武冠不鈎於簾<lb/>
　其母來少緩甫死矣祖之子救衡遲故衡死武之母<lb/>
　救甫速故甫不死命矣夫<lb/>
退之兄會嘗爲起居舍人謫韶州司馬退之幼從其兄<lb/>
　到韶兄死退之後至曲江云憶昨兒童隨伯氏南來<lb/>
　今只一身存云云㑹史無傳不知坐何事貶考之史<lb/>
　坐元載也載傳云與載厚善貶者某人某人㑹其一<lb/>
<pb n="KR3j0033_WYG_001-24a"/>
　也<lb/>
白云前月浮梁買茶去舊唐史風俗貴茶之名劒南之<lb/>
　蒙頂云云浮梁之商貨不在焉是唐之茶商多在浮<lb/>
　梁也<lb/>
杜云粔籹作人情楚詞粔籹蜜餌郭璞新語粔籹膏環<lb/>
　也通俗文寒具謂之餲<hi>音曷</hi>則粔籹寒具今之環餅也<lb/>
　坡云上有桓元寒具油則寒具爲環餅無疑<lb/>
宜都山記峽中猿鳴至清山谷傳其響泠泠不盡行者<lb/>
<pb n="KR3j0033_WYG_001-24b"/>
　歌曰巴東三峽猿鳴悲猿鳴三聲淚沾衣杜詩聽猿<lb/>
　實下三聲淚用此也<lb/>
陶淵明九日閒居序秋菊盈園持醪靡由空服九華東<lb/>
　坡云十月三日金英粲然遂召客飲萬家春且服九<lb/>
　華詩人謂九華九日之華即菊也按真誥太元玉女<lb/>
　有八瓊九華之丹又云授九華丹方於江上煉丹又<lb/>
　云李八百居栖元山合九華丹成以此攷之非菊乃<lb/>
　丹也<lb/>
<pb n="KR3j0033_WYG_001-25a"/>
退之謝自然詩云云謝自然女道士也果州人居金泉<lb/>
　山書夜不寐忽有雲氣散漫彌久仙去見風俗通<lb/>
子美以苔卧緑沉槍對雨抛金鎖甲詩人謂槍卧於苔<lb/>
　中不用也故云緑沉續齊諧記王敬伯夜見一女命<lb/>
　婢取酒提緑沉漆榼以此考之則緑沉者漆名也猶<lb/>
　今所謂朱紅銀纒桿之類對金鎖甲精切掇英集載<lb/>
　狀雲門山物栢梁體鄭槩云亭亭孤笋緑沉槍<lb/>
介甫䨇廟云兩公天下駿無地與騰驤西京雜記文帝<lb/>
<pb n="KR3j0033_WYG_001-25b"/>
　自代還有良馬九匹皆天下駿<lb/>
鷺鷥鸕鷀皆宿於喬木叢竹上晩則俱集喧噪至黒方<lb/>
　定燕子未嘗集於木上杜云沙頭宿鷺聮拳靜又云<lb/>
　宿鷺起圓沙又云風鴛藏近渚雨燕集新條皆取其<lb/>
　意耳<lb/>
惟以孔翠爲孔雀不知是孔雀翡翠也退之云買養馴<lb/>
　孔翠逺苞樹蕉栟二物之驗也李善注文選亦然<lb/>
唐造茶與今不同今采茶者得芽即蒸熟焙乾唐則旋<lb/>
<pb n="KR3j0033_WYG_001-26a"/>
　摘旋炒劉夢得試茶歌自傍芳叢摘鷹嘴斯須炒成<lb/>
　滿室香又云陽崕隂嶺各殊氣未若竹下莓苔地竹間<lb/>
　茶最佳今亦如此<lb/>
唐未有碾磨止用臼多是煎茶故張志和婢樵青使竹<lb/>
　裏煎茶柳子厚云日午獨覺無餘聲山童隔竹敲茶<lb/>
　臼<lb/>
坡詩便欲去爲湯餅客多用明皇王后生日典半臂作<lb/>
　湯餅爲証唐人生日多具湯餅夢得送張盥云爾生<lb/>
<pb n="KR3j0033_WYG_001-26b"/>
　始懸弧我作座上賔引箸舉湯餅祝詞天麒麟<lb/>
寧馨今徃徃讀作仄聲夢得云爲問中華學道者幾人<lb/>
　雄猛得寧馨則平聲無疑<lb/>
荆公多用晋白鷄事酬許奉議云後㑹敢期黄耉日相<lb/>
　看且度白雞年游齊安院云老值白雞能不死復隨<lb/>
　春色破寒來次張唐公韻云君騎白鳯今何處我適新年<lb/>
　過白雞葢公生於辛酉也騎白鳯事見孫光憲北夢<lb/>
　瑣言沈詢除節旄曺唐作逰仙詩玉詔新除沈侍郎<lb/>
<pb n="KR3j0033_WYG_001-27a"/>
　便分茅土領東方不知今夜逰何處侍從皆騎白鳯<lb/>
　凰東坡云自怪騎白鳯<lb/>
君子偕老䟽鞠衣黄桑服也色如麯塵象桑葉始生元<lb/>
　㣲之三泉驛云新葉麯塵花落地樂天山石榴云千<lb/>
　房萬葉一時新嫩紫殷紅鮮麯塵夢得云龍墀遥望<lb/>
　麯塵絲<lb/>
介甫云日髙青女尚横陳又云水歸洲渚得横陳用楞<lb/>
　嚴於横陳時味如嚼蠟事唐李義山小憐玉體横陳<lb/>
<pb n="KR3j0033_WYG_001-27b"/>
　夜已報周師入晋陽唐張薦靈怪集東蔡女鬼與裴<lb/>
　紹祖詩云横陳君不御惟知思不絶漢魏文章宋玉<lb/>
　諷賦主人之女歌曰内怵惕兮徂玉牀横自陳兮君<lb/>
　之旁横陳葢出於此<lb/>
左氏室如懸罄言室中之物垂盡以罄訓盡也其下云<lb/>
　野無青草則罄恐是器物但非今之僧磬也若以古<lb/>
　之鐘磬言之則磬皆曲折片石無中虚之理說文罄<lb/>
　虚器以是知爲器物但不知於今爲何器子厚云三<lb/>
<pb n="KR3j0033_WYG_001-28a"/>
　畝得留懸罄室九原猶記若堂封李義山云不憂懸<lb/>
　罄乏乍喜覆盂安<lb/>
𤣥菟郡多作平聲義山云可惜前朝𤣥菟郡積骸成莽<lb/>
　陣雲深則作仄音燈檠平聲義山云六曲屏風江雨<lb/>
　急九枝燈檠夜珠圓則又爲仄音唐人多不用師古<lb/>
　注漢書音如魁梧音悟嫖姚皆去聲杜云夫子魁梧<lb/>
　則梧爲平聲李杜皆押嫖姚爲平聲楊巨源請問漢<lb/>
　家誰第一麒麟閣上識鄼侯則音贊者又不用也<lb/>
<pb n="KR3j0033_WYG_001-28b"/>
楊太真妃本壽王瑁妃也𤣥宗納之爲壽王别娶韋昭<lb/>
　訓女李義山驪山詩云驪岫飛泉泛暖香九龍呵䕶<lb/>
　玉蓮房平明每幸長生殿不從金輿惟壽王<lb/>
石炭自本朝河北山東陜西方出遂及京師陳堯佐理<lb/>
　河東時始除其税元豐元年徐州始發東坡作詩記<lb/>
　其事水經魏土記枝渠東南火山出石炭火之爇同<lb/>
　樵炭則石炭六朝時已有<lb/>
杜八桂云五嶺皆炎熱五嶺說多不同後漢吳祐劉表<lb/>
<pb n="KR3j0033_WYG_001-29a"/>
　𫝊注西自衡山之南東至於海一山之限標名有五裴氏<lb/>
　廣州記大庾始安臨賀桂陽揭陽是為五嶺鄧德明南康<lb/>
　記亦分五嶺與裴不同水經郴縣黄岑山騎田之嶠<lb/>
　五嶺第二嶺也桂陽部山即部龍之嶠五嶺第三嶺<lb/>
　也營道縣萌緒之嶠五嶺第四嶺也越城嶠五<lb/>
　嶺之西嶺秦置五嶺之戌是其一又云始安嶠即越<lb/>
　城嶠又云大庾嶺五嶺之最東當以水經爲正則八<lb/>
　桂諸家皆不以爲嶺今自湖南入廣西未嘗有險阻<lb/>
<pb n="KR3j0033_WYG_001-29b"/>
子美有小至詩説者謂冬至前一日爲小至盧照鄰年<lb/>
　日述懐云人歌小歳酒花舞大唐春是以元日爲小<lb/>
　歳以此觀之子美之小至即冬至也盧詩見歳時雜<lb/>
　詠<lb/>
十二時寅音怡禮部韻訓時也若真字韻寅則訓恭然<lb/>
　唐人亦作寅字押冷朝陽云玉律催佳節青陽應北<lb/>
　辰下云寒餘月建寅是也<lb/>
唐人不分韻作詩止用一字如陳子昻晦日髙文學置<lb/>
<pb n="KR3j0033_WYG_001-30a"/>
　酒林亭賦者十人止押霞字如周彦暉晦日重宴亦十<lb/>
　人同押池字<lb/>
唐人以正月下旬送窮韓退之有文姚合有詩云萬户<lb/>
　千門看無人不送窮<lb/>
唐人以正月晦爲節德宗改用二月一日號中和節吕<lb/>
　渭和德宗詩云皇心不向晦别節號中和<lb/>
李義山云取酒一封駝前漢大月氐一封槖駝注脊上<lb/>
　有一封言其隆髙若封土俗號封牛<lb/>
<pb n="KR3j0033_WYG_001-30b"/>
子美孟冬云破𤓰霜落刄歳時雜詠乃云破甘霜落刄<lb/>
　恐雜詠爲是孟冬無𤓰矣<lb/>
子美贈畢四云饑寒童僕賤顔狀老翁爲漢魏文章王<lb/>
　文考王孫賦云顔狀似乎老翁是以猴戯畢<lb/>
洪駒父詩話退之云誰謂貽厥無基址是歇後語晋五<lb/>
　行志何曽曰國家無貽厥之謀以此知退之用字亦<lb/>
　必有本也<lb/>
子厚云且盡薑芽歛手徒又云薑芽盡是捧心人以手<lb/>
<pb n="KR3j0033_WYG_001-31a"/>
　如薑芽歛手义手也又言捧心則知爲手無疑相書<lb/>
　手如薑芽者貴<lb/>
退之云畫蛇著足無用處爲蛇畫足見戰國䇿與史記<lb/>
　楚世家及陳軫𫝊莊子以爲脊脇而行方朔射守宫<lb/>
　曰謂之爲蛇又有足以言蛇無足也按本草蝮蛇陶<lb/>
　隠居注云蛇皆有足燒地令熱以酒沃之置中足出<lb/>
　酉陽雜爼云蛇以桑柴燒之則見足出余在曲江老<lb/>
　兵捕一蛇燒之四足垂出如雞足狀以此知古人有<lb/>
<pb n="KR3j0033_WYG_001-31b"/>
　未盡窮之事孟子言縁木求魚以其不可得也本草<lb/>
　鰻鱺魚陶注云能縁樹食藤花唐注亦云有四脚能<lb/>
　縁樹雜爼鯢魚能上樹莊子衆雌無雄又奚卵焉今<lb/>
　雞鴨有無雄而卵者但不能抱成子耳<lb/>
芰即菱也花白生水下杜牧之晩晴賦云復引丹於深<lb/>
　灣忽八九之紅芰姹然如婦歛然如女是以芰爲蓮<lb/>
　花<lb/>
牽牛河鼔詩人多用爲七夕事見爾雅河鼓謂之牽牛<lb/>
<pb n="KR3j0033_WYG_001-32a"/>
　注今荆楚呼牽牛爲擔鼓擔者何也何音荷以平聲<lb/>
　讀之從水者非<lb/>
太白古風云君子變猿鶴小人爲沙蟲退之云穆昔南<lb/>
　征軍不歸沙蟲猿鶴伏以飛抱朴子云穆王軍散於<lb/>
　南君子化爲猿鶴小人化爲沙蟲二公用此<lb/>
退之盛山十二詩序云不知出於巴東以屬朐䏰唐韻<lb/>
　朐音蠢䏰音閏巴東郡之縣名地下濕多朐䏰虫因<lb/>
　以爲名盛山今之開州唐地里志云古巴東郡之朐<lb/>
<pb n="KR3j0033_WYG_001-32b"/>
　䏰故也顔師古於漢地里志朐音劬當以唐韻音爲<lb/>
　是<lb/>
東坡云青浮卵盌槐牙餅紅㸃氷盤藿葉魚槐牙冷淘<lb/>
　見杜詩藿葉膾見禮記注牛與羊魚之腥聶而切之<lb/>
　爲膾注聶䐑也先藿葉切之復報切之然後爲膾<lb/>
唐至德一年改蜀郡爲南京杜云南京犀浦道爲蜀郡<lb/>
　也又云南京久客畊南畝注云明皇幸蜀以成都爲<lb/>
　南京非也<lb/>
<pb n="KR3j0033_WYG_001-33a"/>
唐人重端石硯見劉夢得謝唐秀才惠端州紫石硯云<lb/>
　端州石硯人間重李賀青花紫石硯歌云端州匠者<lb/>
　巧如神露天磨劍割紫雲栁公權論硯云端溪石爲<lb/>
　硯至妙益墨青紫色者可直千金水中石其色青山<lb/>
　半石紫山頂石尤潤如猪肝色者佳貯水處有赤白<lb/>
　黄㸃世謂鸜鵒眼脉理黄者謂之金線相眼之法盡<lb/>
　於此李賀青花紫石者葢硯之上品也東坡論許敬<lb/>
　宗硯云是端石敬宗髙宗時人則唐重此硯其來乆矣<lb/>
<pb n="KR3j0033_WYG_001-33b"/>
　魏道輔東軒茟録記端硯三坑不甚詳<lb/>
東坡云此生有味在三餘用董遇冬者歳之餘夜者日<lb/>
　之餘隂雨者時之餘皆為閒暇無事時也人有疑陰雨<lb/>
　者葢陰雨則無出入無賔客俗事少故可以讀書余<lb/>
　嘗驗之乃知古人不虚語也<lb/>
京師以探刺者爲覷歩唐有此語強梁御史人覷歩安<lb/>
　得夜開沽酒户<lb/>
唐國忌禁用刑作樂狼籍囚徒滿田地明日不推縁國<lb/>
<pb n="KR3j0033_WYG_001-34a"/>
　忌依前不得花前醉皆元㣲之詩禁作樂今猶唐也<lb/>
　禁刑之令弛矣<lb/>
杜子美會湏上番看成竹元㣲之飛舞先春雪因依上<lb/>
　番梅俱用上番字則上番不專爲竹也退之笋詩云<lb/>
　庸知上幾番又作平聲押<lb/>
桂林以地有八桂退之云蒼蒼森八桂山海經云八樹<lb/>
　成林唐韻亦云故淵明詩云亭亭凌風桂八榦共成<lb/>
　林<lb/>
<pb n="KR3j0033_WYG_001-34b"/>
外臺見唐髙元裕傳故事三司監院官帯御史者號外<lb/>
　臺得察風俗舉不法監院属三司如楊子院是也皆<lb/>
　貨財轉易之地故今監司亦號外臺皆以察風俗舉<lb/>
　不法劉夢得和南海馬大夫云漢家旌斾付雄才百<lb/>
　越南溟統外臺以馬揔帯御史大夫也<lb/>
唐本草注雁與燕相反燕來則雁徃燕徃則雁來故坡<lb/>
　云秋鴻社燕巧相違<lb/>
退之詩不辨薋菉葹用楚詞薋菉葹以盈室兮判獨離而<lb/>
<pb n="KR3j0033_WYG_001-35a"/>
　不服歎立之不用於世不爲人所知<lb/>
魯直酴釄云風流付枕幃又云夢寐宜人入枕囊説者<lb/>
　謂幃幕爲枕屏之類非也楚詞蘇糞壤以充幃注幃<lb/>
　謂之幐幐香囊也又云榝欲充其佩幃注幃盛香之<lb/>
　囊則知幃乃枕囊也張平子思𤣥賦云<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>幽蘭李善<lb/>
　注説文曰繫幃曰<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>爾雅云婦人之幃謂之縭今之<lb/>
　香囊在男曰幃在女曰縭<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>者繋嚢之䋲是也<lb/>
坡云刺舌君今宜自戒灸眉我亦更何辭灸眉見晋郭<lb/>
<pb n="KR3j0033_WYG_001-35b"/>
　舒傳王澄以舒爲狂使人搯鼻灸眉頭刺舌見隋賀<lb/>
　若弼傳父敦臨刑呼弼曰吾以舌死汝不可不思引<lb/>
　錐刺弼舌出血戒以口過坡平生以語言得祸故畏<lb/>
　之如此<lb/>
退之序云携被入直三省丁寧顧婢子語刺刺不能休<lb/>
　有好竒者讀如吾日三省之省且以三省丁寧爲句<lb/>
　又謂唐無三省之名是未之考也六典既修以來侍<lb/>
　中中書令尚書令謂之三省長官唐言三省處甚多<lb/>
<pb n="KR3j0033_WYG_001-36a"/>
　且如陸扆傳三省得窣相有光署錢是也張籍寄<lb/>
　白舍人云三省比年名望重李頎緩歌云三省官僚揖<lb/>
　者希見文粹若不言三省不知入直何所㩦被入直何用<lb/>
　日三省為既云日三省不知丁寧者為何人皆妄鑿也<lb/>
劉夢得生師講堂云一方明月可中庭張籍秋山詩云<lb/>
　秋山無雲可無風兩可字義不同然皆新而不怪<lb/>
世傳不逄韓玉汝有應聲對者曰可怕李金吾以金吾<lb/>
　對玉汝為切唐有孫玉汝則玉汝為名字不始於韓也<lb/>
<pb n="KR3j0033_WYG_001-36b"/>
　見李景讓傳<lb/>
退之云何人有酒身無事誰家多竹門可𣢾無事飲犀<lb/>
　首也袁粲尹丹陽郡南一家頗有竹石率爾步往亦<lb/>
　不通主人直造竹所嘯咏自得主人出語笑欵然<lb/>
杜牧之斑竹簟云分明知是湘妃淚何忍將身卧淚痕<lb/>
　述異記舜𦵏蒼梧娥皇女英淚下沾竹竹悉為斑<lb/>
坡云宜蠶使女繭如甕述異記云園客種五色香草有<lb/>
　五色蛾集其上蠶時有一女來養蠶得繭百二十枚<lb/>
<pb n="KR3j0033_WYG_001-37a"/>
　大如甕女與客俱化去<lb/>
坡云彭仇不難逐宣室志僧契虚㳺稚川山頂見宫殿<lb/>
　有具簪冕者曰稚川真君也真君曰爾絶三彭之仇<lb/>
　乎契虚不能對真君曰不可留也<lb/>
坡曰玉骨何勞獺髓醫拾遺記孫和月下舞水晶如意<lb/>
　傷鄧夫人頰醫曰得白獺髓雜玉與琥珀屑當滅痕<lb/>
坡云但令有婦如康子安問生兒比仲謀皇甫謐髙士<lb/>
　傳黔婁先生卒曽西來弔見覆以布被覆頭則足見<lb/>
<pb n="KR3j0033_WYG_001-37b"/>
　覆足則頭見曽西曰斜其被則歛矣其妻曰先生生<lb/>
　而不邪死而邪之非先生之意也西曰以何爲諡妻<lb/>
　曰諡曰康西曰先生存時食不充飽衣不盡形何以<lb/>
　諡爲康妻曰昔先生君欲用爲國相辭不爲是有餘<lb/>
　貴君賜粟辭不受是有餘富甘天下之淡味安天下<lb/>
　之卑位諡爲康不亦宜乎魏書生子當如孫仲謀劉<lb/>
　景升兒子豚犬耳<lb/>
坡云揚州銅器越州羅争唱洪農得寶歌見韋堅傳云<lb/>
<pb n="KR3j0033_WYG_001-38a"/>
　云<lb/>
退之與孟郊聮句前輩皆謂退之粉飾恐皆出退之不<lb/>
　特粉飾也以答孟郊詩觀之如弱拒喜張臂猛拏閒<lb/>
　縮𤓰見倒誰肯扶從嗔我湏咬則聮句皆退之作無<lb/>
　疑也<lb/>
元厚之與介甫詩云陳前輿服嘉桓傅拜後金珠有魯<lb/>
　公是時三經義成有賜予元絳亦加職厚之此詩爲<lb/>
　切當桓榮以所賜輿服陳之前曰此稽古之力也公<lb/>
<pb n="KR3j0033_WYG_001-38b"/>
　羊封魯公以爲周公也周公拜乎前魯公拜乎後<lb/>
栁子厚云沉吟亦何事隗囂傳邯得書沉吟十餘日符<lb/>
　丕傳啖竒謂諸將曰東討姚萇不可沉吟猶豫龎統<lb/>
　傳若沉吟不去當致大困<lb/>
退之詩雞三號更五㸃晋律厯志有雞始三號<lb/>
坡云留連一物吾過矣北史盧思道謂王晞曰昨被召<lb/>
　己來頗得無以魚鳥致怪晞答曰云云卿輩亦是留<lb/>
　連之一物豈直在魚鳥<lb/>
<pb n="KR3j0033_WYG_001-39a"/>
坡云百尺飛泉瀉漏天任昇梁益記漏天在雅之西北<lb/>
　山髙谷深陰晦常雨<lb/>
又云憒憒到天公晋天文志康帝三年歳星犯天闗庾<lb/>
　翼與其兄氷書曰歳星犯天闗占云梁益當分比來<lb/>
　江東無他故而石季龍頻年再閉闗不通信使此復<lb/>
　是天公憒憒無皂白之徵<lb/>
又云天形倚一笠晋天文志天似葢笠<lb/>
左氏三后之姓於今爲庶杜云將軍魏武之子孫於今<lb/>
<pb n="KR3j0033_WYG_001-39b"/>
　爲庶爲清門用此也句法有相似者元云房杜王魏<lb/>
　之子孫杜云殿脚挿入赤河渾元云日脚挿入秋波<lb/>
　紅<lb/>
外來之物曰義如義兒是也元云醉挿櫻桃投小玉義<lb/>
　梳叢髻舞曺婆<lb/>
風之逆舟人謂之打頭風坡云卧聽三老白事半夜南<lb/>
　風打頭元云江喧過雲雨船泊打頭風過雲雨亦俗諺<lb/>
洞庭湖元云駕浪沉西日吞空接曙河比吳楚東南坼<lb/>
<pb n="KR3j0033_WYG_001-40a"/>
　乾坤日夜浮則元為費力<lb/>
蜀人云灔澦如馬瞿塘莫下灔澦如象瞿塘莫上杜云<lb/>
　如馬戒舟航白樂天云五月斷行舟灔澦正如馬<lb/>
親家翁開素鵲填河皆俗語白樂天用俗語為多贈皇<lb/>
　甫郎中親家翁晩接嘉姻不失親又云月終齋滿誰<lb/>
　開素須記竒章置一筵又云秃似鵲填河<lb/>
少游云夢魂思汝鳥工徃世故著人羊負來膾炙人口鳥<lb/>
　工徃舜濬井事羊負來乃蒼耳子見千金要方菓菜門<lb/>
<pb n="KR3j0033_WYG_001-40b"/>
蒲栁望秋先零二物弱最早凋或以蒲柳為檉柳甚可<lb/>
　怪也馬融賦樹以蒲柳注蒲也柳也何嘗以為一物<lb/>
　况以對松栢經霜逾茂說文亦云楊蒲柳也<lb/>
坡云賀雨詩成即諌書樂天有賀雨詩末章云一言獻<lb/>
　天聪君以明為聖臣以直為忠敢賀有其始亦賀有<lb/>
　其終此即諫疏也<lb/>
淡菜貝中海錯之美韓退之孔戣墓志曰淡菜蚶蛤之<lb/>
　屬李長吉詩云淡菜生寒日以天色極寒方出元微<lb/>
<pb n="KR3j0033_WYG_001-41a"/>
　之論海錯亦云淡菜海蚶之屬<lb/>
子美沙苑行為馬詩也末章云泉出巨魚長比人丹砂<lb/>
　作尾黄金鱗豈知異物同精氣雖未成龍亦有神同<lb/>
　州志云沙苑有泉泉多大魚杜意魚與馬皆可成龍<lb/>
介甫云投老歸來一幅巾黄塵投老别悠悠投老歸來<lb/>
　天柱峯投老見後漢仇覧𫝊云苦身投老王羲之𫝊<lb/>
　懷祖正當作尚書投老可得僕射<lb/>
歐陽永叔贈介甫云翰林風月三千首吏部文章二百<lb/>
<pb n="KR3j0033_WYG_001-41b"/>
　年介甫答云他日若能窺孟子終身何敢望韓公議<lb/>
　者謂介甫怒永叔以退之相比介甫不知二百事乃<lb/>
　南史謝朓吏部也沈約見其詩云二百年來無此詩<lb/>
　以介甫為誤以余考之歐公必不以謝比介甫介甫<lb/>
　不應誤以謝為韓也孫樵與髙錫望書曰唐朝以來<lb/>
　索士二百年間作者數十輩獨髙韓吏部歐公用此<lb/>
　耳介甫未嘗誤認事也見孫樵集<lb/>
坡云腹揺鼻息庭花落償盡當年未足心孫樵云腹揺<lb/>
<pb n="KR3j0033_WYG_001-42a"/>
　鼻息夢到鄉國槐花撲庭鳴蜩噪晴<lb/>
退之送馬總南海云衙時龍户集上日馬人來馬人見<lb/>
　佛書毗舍離國有一類人如馬裸露王運神力分身<lb/>
　爲蠶乃得衣王生中土馬人感戀號馬鳴菩薩見𫝊<lb/>
　燈十一祖龍户即蜑戸也<lb/>
杜云竹根稚子無人見稚子即笋或以爲竹䶉非也牧<lb/>
　之云幽笋稚相携小蓮娃欲語以蓮比娃以笋比稚<lb/>
　子與子美同意<lb/>
<pb n="KR3j0033_WYG_001-42b"/>
陳子高云我亦快飲月氐頭史記匈奴破月氐以其頭<lb/>
　爲飲器春秋後語智伯圍趙襄子智伯大敗漆其頭<lb/>
　爲飲器漢張騫傳晋灼注爲虎子周官玉府掌䙝器<lb/>
　鄭司農注虎子也魏蘇則爲侍中親省起居執虎子<lb/>
　吉茂嘲之曰仕宦不已執虎子<lb/>
介甫云虎士開閶闔雞人唱早朝虎士衛士也魏許禇<lb/>
　傳太祖引入宿衛從禇俠客皆以爲虎士又周禮虎<lb/>
　賁氏虎士八百人<lb/>
<pb n="KR3j0033_WYG_001-43a"/>
淮人歳莫家人宴集曰潑散韋蘇州云田婦有嘉獻潑<lb/>
　散新歳餘<lb/>
詩人論魯直酴醿云露濕何郎試湯餅日烘荀令炷爐<lb/>
　香不以婦人比花乃用美丈夫事不知魯直此格亦<lb/>
　有來歴李義山早梅云謝郎衣袖多翻雪荀令薫爐<lb/>
　更換香亦以美丈夫比花魯直爲工<lb/>
酒斟滿捧觴必蘸指甲牧之云爲君蘸甲十分飲夢得<lb/>
　云蘸甲湏歡便到来<lb/>
<pb n="KR3j0033_WYG_001-43b"/>
古酒瓶號三雅伯雅仲雅季雅夢得云酒每傾三雅<lb/>
蔡興宗作杜詩考異婵姢碧鮮静肅槭寒蘀聚蘚字從<lb/>
　别本葢字畫稍缺而釋音者云婵娟碧鮮皆竹也尤<lb/>
　謬非釋者謬興宗謬也按碧鮮出文選吳都賦玉潤<lb/>
　碧鮮正謂竹也乃以爲碧蘚兒童之見也捨舊集而<lb/>
　從别本何也五代扈蒙作碧鮮詩得名婵姢美貌以<lb/>
　言碧鮮之美豈以碧鮮爲蘚哉文選成公子安嘯賦<lb/>
　云蔭修竹之婵娟注云婵娟美貌<lb/>
<pb n="KR3j0033_WYG_001-44a"/>
杜云拄到玊女洗頭盆真誥玉女居華山祠前五石臼<lb/>
　號玊女洗頭盆<lb/>
太白云漢帝重阿嬌貯之黄金屋見漢武故事武帝四<lb/>
　歳長主抱著膝上問曰阿嬌好否對曰好若得阿嬌<lb/>
　爲婦當作黄金屋貯之乃定昏<lb/>
坡云一似獮猴騎土牛魏晋世語尚書鍾繇謂周㤗君<lb/>
　釋褐登宰府乞兒乘小車一何駛也㤗曰君名公之<lb/>
　子少有文彩故守吏職獮猴騎土牛一何遲耶<lb/>
<pb n="KR3j0033_WYG_001-44b"/>
杜䕫州詩云身許䨇峯寺門求七祖禪注云釋氏有六<lb/>
　祖今云七莫知其故六祖傳法青源思不𫝊衣謂之<lb/>
　七祖䨇峯惠義寺也杜有惠義寺送辛員外詩云䨇<lb/>
　峯寂寂對春臺<lb/>
子美鹽井詩自公斗三百轉致斛六千便見當時川中<lb/>
　鹽價與啇賈所販之息使後世有考焉真詩史也<lb/>
唐子西作温泉記其下未必有硫黄以爲水受性本然李<lb/>
　賀云華清宫中礬石湯以此觀之泉之溫其下必有<lb/>
<pb n="KR3j0033_WYG_001-45a"/>
　硫黄礬石之類無疑<lb/>
杜云自平中官口口太一收珠南海千餘日唐宦者吕太<lb/>
　一反嶺南以韋倫爲韶州刺史見倫傳印本多以官<lb/>
　爲宫或者又妄以爲宫中<lb/>
杜山水障云咫尺應須論萬里南史蕭賁扇上圖山水<lb/>
　咫尺之内便覺萬里爲遥<lb/>
退之百葉緋桃云應知侍史歸天上故伴仙郎宿禁中<lb/>
　周禮天官注奚三百人若今之侍史官婢後漢尚書<lb/>
<pb n="KR3j0033_WYG_001-45b"/>
　郎給侍史二人皆選端正婉麗執香爐䕶衣服<lb/>
爲文用偏旁字顔延年白馬賦秀騏齊亍潘安仁射雉<lb/>
　賦張衡舞賦並用彳亍二字彳丑亦切亍丑録切韓<lb/>
　詩刻畫架崖亍今人不敢用<lb/>
醉翁亭記終始用也字結局議者或紛紛不知古有此<lb/>
　例易離卦一篇終始用也字莊子大宗師自不自適<lb/>
　其適至皆物之情皆用也字以是知前輩文格不可<lb/>
　妄議<lb/>
<pb n="KR3j0033_WYG_001-46a"/>
四海之内物有未盡識者不可著之書鷴白羽黒文胷<lb/>
　頸皆青冠面足皆赤不純白也雪賦乃曰白鷴失素<lb/>
　是未盡識鷴也<lb/>
後赤壁賦舉網得魚巨口細鱗狀如松江之鱸多不知<lb/>
　爲何等魚考之乃鱖魚也廣韻注鱖巨口細鱗山海<lb/>
　經云鱖巨口細鱗有斑彩以是知東坡一言一句無<lb/>
　所茍也<lb/>
東坡作鍾子翼哀詞用四字七字爲句崆峒摩天章貢<lb/>
<pb n="KR3j0033_WYG_001-46b"/>
　𠻳石致西確荀子成相篇格也句皆叶韻如人主無<lb/>
　賢如瞽無相何倀倀王文考靈光殿賦彤彤靈宫巋<lb/>
　㠑穹崇紛龎鴻兮其下皆叶韻但加兮字<lb/>
東坡笑笑先生賛竹亦得風夭然而笑世皆以夭爲天<lb/>
　然非也説文笑字竹得風其體夭屈如人之笑<lb/>
吳丞相爲歐陽永叔行狀云仁宗遇公厚論及當世才<lb/>
　目公曰如歐陽某者豈易得哉韓魏公作墓誌載仁<lb/>
　廟語如歐陽某何處得來不加文飾有以見仁廟厚<lb/>
<pb n="KR3j0033_WYG_001-47a"/>
　質之言如此得直述之體也<lb/>
退之毛穎𫝊吾子孫神明之後四字子産獻陳㨗於晋<lb/>
　語也退之爲文用古人語如己出所以爲竒<lb/>
武后見駱賔王爲徐敬業作檄語至一抔之土未乾六<lb/>
　尺之孤何在曰宰相安得失此人李襲吉爲李克用<lb/>
　與梁書朱全忠讀至毒手老拳交争於暮夜金戈鐡<lb/>
　馬蹂踐於明時嘆曰李公僻處有士如此使吾得之<lb/>
　傅虎以翼文章號令豈可不擇人李德裕勿以子孫<lb/>
<pb n="KR3j0033_WYG_001-47b"/>
　之謀而存輔車之勢三鎮凛凛不敢結連對敵傷居<lb/>
　爾體痛在朕躬將士爲之感服文章之功省力於長<lb/>
　槍大劒如此<lb/>
韓退之文章上繼班馬葢不待言然當時之有異論平<lb/>
　淮西碑遂至磨仆此憲宗廹於諸將之意耳至皇甫<lb/>
　湜謂退之文如長江秋注千里一道然施於灌漑或<lb/>
　爽於用湜學退之不知退之未嘗爲無用之文也况<lb/>
　不親炙之者乎羅池廟碑卓絶今古舊史乃曰南人<lb/>
<pb n="KR3j0033_WYG_001-48a"/>
　好巫退之遂實其𫝊此文之紕繆者然後世何嘗以<lb/>
　此等之言爲信青蝇之矢變亂白黒何益哉<lb/>
劉夢得氣髙不服人祭退之文極言稱賛鸞鳯一鳴蜩<lb/>
　螗革音手持文柄髙視寰海權衡低昻瞻我所在三<lb/>
　十餘年聲名塞天牧之云杜詩韓筆愁來讀似倩麻<lb/>
　姑癢處搔天外鳯凰誰得髓無人解合續絃膠皆實<lb/>
　録也<lb/>
班孟堅載史記冗語極簡健亦有所改字不若遷者陸<lb/>
<pb n="KR3j0033_WYG_001-48b"/>
　賈謂五子曰與汝約過女女給人馬酒食極欲十日<lb/>
　而更所死家得寶劔車騎侍從者説者謂賈所死之<lb/>
　家得此物考上文云賈常乗安車駟馬從歌鼓琴瑟<lb/>
　侍者十人寶劍直百金謂其子云云何待死而後與<lb/>
　以遷史考之乃徙字謂十日後遷徙别之一子或過<lb/>
　他客去則以所携之物與之耳若作死字恐無意味<lb/>
世之大儒有其論不可曉者歐公以繫辭非孔子之言<lb/>
　詆之甚力蘇子由解詩不用詩序今用其説尚觧不<lb/>
<pb n="KR3j0033_WYG_001-49a"/>
　行乃去而不用以自己意解之且如七月陳王業也<lb/>
　云云故其詩陳農桑之事與序合若子由不用序陳<lb/>
　王業一首不知一篇爲何而作此易曉者其他詩有<lb/>
　未易曉者若不用序則尤更茫然<lb/>
王介甫云有周公之功則可用天子之禮樂是以爲周<lb/>
　公無恙時所用也以傳考之周公死之後成王方賜<lb/>
　之獨用於周公之廟祭祀耳使周公無恙必不敢當<lb/>
　此周公以四國流言甚畏懼詩書所載詳矣卒不失<lb/>
<pb n="KR3j0033_WYG_001-49b"/>
　其聖如狼跋之美其後四國之君相繼誅滅使生而<lb/>
　偃然乗天子旌旗用天子禮樂豈不慮流言復起乎<lb/>
　成王雖曰報周公之功厚不知天子之禮樂豈可假<lb/>
　人使周公有靈必不享也適所以啓魯之後僣竊之<lb/>
　禍八佾之舞雍之徹㤗山之旅皆自此起矣是則成<lb/>
　王之過也<lb/>
退之馬蹄研銘云天馬有靈迹在於石漢武紀獲汗血<lb/>
　馬注踏石汗血一日千里踏石有迹以言蹄之堅有<lb/>
<pb n="KR3j0033_WYG_001-50a"/>
　力<lb/>
東坡月石研銘石苑苑兮黒白月法苑珠林西方有一<lb/>
　月分白黒一日至十五爲白十六至三十爲黒<lb/>
介甫字説徃徃出於小説佛書且如天一而大葢出春<lb/>
　秋説辭天之爲言填也居髙理下含爲太一分爲殊<lb/>
　形故立字一而大見法苑珠林如星字物生於下精<lb/>
　成於列精成於列晋天文志張衡論也鸜鵒勾其足<lb/>
　而欲見酉陽雜爼鸜鵒之交勾其足徃徃墮地人掩<lb/>
<pb n="KR3j0033_WYG_001-50b"/>
　之以爲媚藥年字禾一成爲年書正義孔炎曰年取<lb/>
　禾榖一熟<lb/>
潛珍閣銘云信蒼蒼之非色極深逺而自然莊子天之<lb/>
　蒼蒼其色正耶其視下也亦若是而已矣漢郗萌記<lb/>
　夭夭無質仰而瞻之髙逺無極眼瞀精絶故蒼蒼然<lb/>
　也譬如旁望逺道之黄山皆青俯察千仞之谷而窈<lb/>
　黒青非真色黒非大體也<lb/>
東坡順濟龍王廟新獲石砮記引禹貢荆揚所貢及春<lb/>
<pb n="KR3j0033_WYG_001-51a"/>
　秋時隼集陳庭楛矢貫足石砮長尺有咫孔子逺取<lb/>
　之肅慎顔師古注云楛矢堪為笴今豳以北用之以<lb/>
　此考用楛爲矢至唐猶然用石爲砮自春秋以來莫<lb/>
　之識矣余讀晋肅慎傳魏景元以來貢楛矢石砮晋<lb/>
　元帝時詣江左貢石砮其地有山出石其利入鐵唐<lb/>
　黒水靺鞨傳居肅慎之地其矢鏃長二寸葢楛矢遺<lb/>
　法則自唐以來皆有石砮非春秋以來莫之識也坡<lb/>
　知唐猶用楛矢而不知用石爲砮至晋唐也<lb/>
<pb n="KR3j0033_WYG_001-51b"/>
語云松柏後凋松柏未嘗不凋特歳寒時不凋凋時後<lb/>
　衆木耳記云貫四時而不改柯易葉柯不改是也葉<lb/>
　未嘗不易也松竹皆於霜雪之際不凋至春秋則换<lb/>
　葉記雜漢儒之言與聖人之言逈然不同<lb/>
近世傳東坡注杜詩李歜編者誕妄無根不可名狀其<lb/>
　言某事某論者今皆無此書一妄也且古人語各不<lb/>
　同如三國時與西漢人語兩漢人與六朝人語各有<lb/>
　體格今皆一律此二妄也詩人用古語三字或兩字<lb/>
<pb n="KR3j0033_WYG_001-52a"/>
　或全句多矣取其自然不如是切當是撰字貼詩惟<lb/>
　恐句中漏一兩字使人覺之甚可笑此三妄也其大<lb/>
　妄者有三有灼然有出處而歜不知者又東坡雜説<lb/>
　中論杜詩及録出處者極多無一字及此以是知其<lb/>
　尤妄誕小兒輩好竒未多讀書真以爲東坡所注故<lb/>
　爲辨之<lb/>
淮南王諌武帝誅閩越云施舟而入水行數百里夾以<lb/>
　深林叢竹水道上下擊石林中多蝮蛇猛獸又云領<lb/>
<pb n="KR3j0033_WYG_001-52b"/>
　水之山峭峻漂石破舟退之送區册云陽山天下之<lb/>
　窮處陸有丘陵之險虎豹之虞水有江流悍急横波<lb/>
　之石㢘利侔劍㦸舟上下失勢破碎淪沒者徃徃有<lb/>
　之退之似祖述助者然皆奇語<lb/>
牧之阿房賦複道横空未雲何龍議者謂龍星也非真<lb/>
　龍也不可比複道北史賀師夏以龍見請雩時髙阿<lb/>
　那肱録尚書事謂爲真龍出見大驚喜問龍所在作<lb/>
　何顔色師曰此是龍星初見依禮當雩郊壇非真龍<lb/>
<pb n="KR3j0033_WYG_001-53a"/>
　也阿那肱忿然曰漢兒多事強知星宿祭事不行方<lb/>
　牧之下茟時偶不記此耶雖然凡物之生乎下者皆<lb/>
　有星主乎上爾雅注吁嗟請雨雨龍所司也龍星雖<lb/>
　非真龍然所主龍也故請雨則以其夏見之時又爾<lb/>
　雅<graphic n="KR2324" url="https://raw.githubusercontent.com/kanripo/KR-Gaiji/master/images/KR2324.png" mimeType="image/png"/>蝀謂之雩蝀虹也以比横空之複道又何害<lb/>
爾雅非周公書也郭璞序云興於中古隆於漢氏未嘗<lb/>
　指爲周公葢是漢儒所作亦非中古也其言多釋詩<lb/>
　以是知之如切如磋如琢如磨瑟兮僴兮赫兮喧兮<lb/>
<pb n="KR3j0033_WYG_001-53b"/>
　之類皆衛詩猗嗟名兮刺魯詩是皆列國之風非周<lb/>
　公與中古時明矣<lb/>
世多用孔子作春秋游夏不能措一詞孔子世家云筆<lb/>
　則筆削則削子夏之徒不能賛一詞未嘗及子游豈<lb/>
　見云子夏之徒遂増子游耶又賛詞非措詞也<lb/>
子雲長楊羽獵賦模倣相如也雄傳云雄常好詞賦蜀<lb/>
　有相如作賦甚閒麗温雅雄心壯之每作賦擬之爲<lb/>
　式其著書乃謂相如靡麗之賦勸百而諷一猶騁鄭<lb/>
<pb n="KR3j0033_WYG_001-54a"/>
　衛之聲曲終而奏雅何也班固謂與詩之諷諌何異<lb/>
　爲雄戱言是已雄鄙賦不作可也旣作之又不以爲<lb/>
　是何耶<lb/>
崧髙詩維嶽降神生甫及申葢言申伯仲山甫皆宣王<lb/>
　輔佐之賢注乃以甫爲甫侯甫侯乃穆王時人漢刑<lb/>
　法志周道既衰穆王眊荒命甫侯度時作刑去宣王<lb/>
　時逺矣觀烝民一詩專美山甫之功之德則嵩髙所<lb/>
　美爲山甫不疑<lb/>
<pb n="KR3j0033_WYG_001-54b"/>
余嘗疑蘇子由觧詩不用序以爲非子夏所作子夏所<lb/>
　作見文選考後漢儒林傳衛宏作毛詩序得風雅之<lb/>
　㫖於今傳於世又隋經籍志初毛公作詩序衛宏益<lb/>
　之乃知子由亦有所本王介甫荅韓求仁書則云序<lb/>
　詩者不知何人然非達先王之法言者不能爲也故<lb/>
　其言約而明肆而深要當精思熟講之不當疑其失<lb/>
　荆公亦不知爲衛宏作也退之謂子夏不序詩漢之<lb/>
　學者籍之子夏是已<lb/>
<pb n="KR3j0033_WYG_001-55a"/>
退之祭文虎入其廐以我<graphic n="KR1042" url="https://raw.githubusercontent.com/kanripo/KR-Gaiji/master/images/KR1042.png" mimeType="image/png"/>去唐韻驢子曰<graphic n="KR1042" url="https://raw.githubusercontent.com/kanripo/KR-Gaiji/master/images/KR1042.png" mimeType="image/png"/>亦見何<lb/>
　承天纂文<lb/>
禹惡㫖酒見戰國䇿梁王魏嬰觴諸侯於范臺酒酣請<lb/>
　魯君舉觴魯君曰昔帝女令儀狄作酒美進之禹禹<lb/>
　飲而甘之遂踈儀狄絶㫖酒曰後世必有以酒亡其<lb/>
　國者<lb/>
本草鶩注陳藏器本草云尸子云野鴨爲鳬家鴨爲鶩<lb/>
　不能飛翔如庶人守耕稼而已余是以知周禮庶人<lb/>
<pb n="KR3j0033_WYG_001-55b"/>
　執鶩之義如此<lb/>
凡爲文合於古則不免世俗譏評君子不恤也歐公作<lb/>
　尹師魯墓志王介甫作錢公甫墓誌皆不免紛紛<lb/>
　况他人乎二公作書力辨可以爲庸妄之戒<lb/>
　<lb/>
　<lb/>
　<lb/>
　猗覺寮雜記卷上<lb/>
</p>
<p>
</p>
  </div>
<div>
<head>猗覺寮襍記卷下</head> <lb/>
    <p>
<pb n="KR3j0033_WYG_002-1a"/>
欽定四庫全書<lb/>
　猗覺寮襍記卷下<lb/>
　　　　　　　　　　　　　宋　朱翌　撰<lb/>
憲宗迎佛骨於鳳翔退之諫甚切卒不從退之被斥海<lb/>
　上懿宗咸通中又往迎之或言憲宗嘗為此俄不祥<lb/>
　懿宗曰使朕生見之死不恨李蔚苦諫亦不聴見蔚<lb/>
　𫝊後唐有僧得佛牙於西域明宗以示大臣趙鳳曰<lb/>
　臣聞佛牙水火不能傷請騐其真偽以斧砍之應手<lb/>
<pb n="KR3j0033_WYG_002-1b"/>
　而碎先是宫中施物以數千鳳碎之乃止見鳳傳明<lb/>
　宗之好已不减於憲懿而趙鳳之䇿乃省力於韓李<lb/>
　仁宗時孔道輔擊蛇亦用鳳䇿<lb/>
退之符離白兎書稱説功徳祥應唐明宗時宿州亦獻<lb/>
　白兎安重誨曰兎隂且狡雖白何為却而不以聞二<lb/>
　公所見不同如此<lb/>
浩孔異以百口保孫仲謀遣子入侍郗超以百口保桓<lb/>
　温於簡文裴度以百口保魏博盧把以百口保李希<lb/>
<pb n="KR3j0033_WYG_002-2a"/>
　烈張説以百口保不慮减兵而招冦姚崇以百口保<lb/>
　内外官無反者杜佑以百口保李藩古人不愛家族<lb/>
　保人於天子之前可謂忠矣諸人徃徃不負所保獨<lb/>
　希烈不然徳宗不責保人亦惑矣<lb/>
舊唐史載開元以來治廣清白者四人宋璟裴伷先李<lb/>
　尚隱盧奐新史止載三人不及伷先張嘉貞𫝊廣州<lb/>
　都督裴伷先抵罪亦不載何罪<lb/>
自三代而下創業守文之君兼之者惟唐太宗漢之文<lb/>
<pb n="KR3j0033_WYG_002-2b"/>
　景武宣皆不及也其後永徽有貞觀風見張説𫝊開<lb/>
　元有貞觀風見姚崇𫝊建中有貞觀風見李吉甫𫝊<lb/>
　惜乎三君皆不克終遂使太宗獨稱焉<lb/>
九合諸侯人皆知有管仲不知有魏絳也以一旦之功<lb/>
　加萬世之功人皆知為蕭何不知前有狐偃也鷙鳥<lb/>
　累百不如一鶚人知有禰衡而不知有鄒陽書也<lb/>
晋文渡河北歸行賞狐偃為首或曰城濮之事先軫之<lb/>
　謀文公曰城濮之事偃説我無失信先軫曰軍事勝<lb/>
<pb n="KR3j0033_WYG_002-3a"/>
　為右吾用之以勝然此一時之説偃言萬世之功奈<lb/>
　何以一時之利加萬世之功乎<lb/>
唐百官志有書學故唐人無不善書逺至邊裔書史里<lb/>
　儒莫不書字有法至今碑刻可見也往往勝於今之<lb/>
　士大夫亦由上之所好有以勸誘之貞觀中集王羲<lb/>
　之書為一百五十卷選貴臣子弟有性識者以為宏<lb/>
　文館學生内出法書命之習學人間有善書者亦召<lb/>
　入館海内向風工書者衆見唐厯<lb/>
<pb n="KR3j0033_WYG_002-3b"/>
凢物順則死逆則活魚無不逆水而上雖至細之鱗遇<lb/>
　大水亦搶而上力不勝則稍隨水而下力定復上禽<lb/>
　鳥亦多逆風而飛人亦如此飽暖安樂縱情恣意如<lb/>
　是夭折者多矣使辛苦憂畏拂亂心志能謹畏無意<lb/>
　外事可以永年孫思邈論養性以憂畏為夲其言反<lb/>
　復甚切所謂五行不順行者亦此事也<lb/>
柳芳唐厯書武后載初元年九月壬午改天授元年三<lb/>
　年四月丙申改如意元年是年九月庚子改長夀元<lb/>
<pb n="KR3j0033_WYG_002-4a"/>
　年計三年新書自天授元年正月庚辰改載初盡二<lb/>
　年十月改長夀不載如意計一年十月新書永昌後<lb/>
　有天授自天授改載初而唐厯無天授自永昌後改<lb/>
　載初而唐厯延載之後有登聖新書無之年號史家<lb/>
　當具載無去取也不知何為如此差誤<lb/>
宋文帝問顔延之諸子所能延之曰竣得臣筆側得臣<lb/>
　文□得臣義躍得臣酒唐宋令文三子各得令文一<lb/>
　絶之問文章之悌蹻勇之遜草𨽻范文正三子各得<lb/>
<pb n="KR3j0033_WYG_002-4b"/>
　父之一忠宣得相業純粹得将才純禮得文章<lb/>
南人以鹽收鴨子曰醎丸子爾雅杬魚毒注謂杬皮厚<lb/>
　赤汁中藏卵果不壊當用杬字<lb/>
戰國䇿陳軫言楚人有兩妻挑其長者長者罵之挑其<lb/>
　少者少者許之居無幾何有兩妻者死客謂挑者曰<lb/>
　女取長者乎少者乎曰取長者客曰長者罵女少者<lb/>
　和女女何為取長者曰居彼人之所則欲其許我今<lb/>
　為我妻則欲其罵人後漢馮衍𫝊記有挑其鄉人之<lb/>
<pb n="KR3j0033_WYG_002-5a"/>
　妻者挑其長者長者罵之挑其少者少者報之後其<lb/>
　夫死而取其長者或謂之曰非罵爾者耶曰在人欲<lb/>
　其報我在我欲其罵人范史所記比戰國䇿語簡而<lb/>
　意足大抵班范善刪裁前人之文得體要法<lb/>
始皇諱政以正月為正月吕后諱雉以雉為野雞楊行<lb/>
　宻據揚州州人以蜜為蜂糖錢元瓘據浙浙人以一<lb/>
　貫為一千石勒據長安北人以羅勒為香菜至今不<lb/>
　改必是當時犯諱令嚴故人不敢犯夲朝寛厚自非<lb/>
<pb n="KR3j0033_WYG_002-5b"/>
　舉子為文臣寮奏牘不敢犯廟諱天下人語言未嘗<lb/>
　諱也<lb/>
黄王不分江南之音也嶺外尤甚柳子厚黄溪記神王<lb/>
　姓莽之世也莽嘗曰余黄虞之後也黄與王聲相邇<lb/>
　以此考之自唐以來已然矣<lb/>
國學立孔子廟始武徳二年以孔子為先聖顔子為先<lb/>
　師始貞觀中以孔子為文宣王顔子為兖公十哲為<lb/>
　侯文宣王南面十哲夾坐曽參等為伯始開元二十<lb/>
<pb n="KR3j0033_WYG_002-6a"/>
　七年孟子配享則始於元祐元年<lb/>
世號贅婿為布袋多不暁其義如入布袋氣不得出頃<lb/>
　附舟入浙有一同舟者號李布袋篙人謂其徒曰如<lb/>
　何入舍婿謂之布袋衆無語忽一人曰語訛也謂之<lb/>
　補代人家有女無子恐世代自此絶不肯嫁出招壻<lb/>
　以補其世代耳此言極有理<lb/>
劉仁軌征百濟請厯日一卷人問之曰削平遼海湏示<lb/>
　國家正朔李勉侍帝指案上厯日曰卿擇佳日曰某<lb/>
<pb n="KR3j0033_WYG_002-6b"/>
　日良帝曰卿以是日遂相劉瑑亦如此<lb/>
後周宣帝毎捶人以百二十為度名曰天杖五代劉銖<lb/>
　毎杖一人必兩杖俱下謂之合歡杖又隨年數杖之<lb/>
　謂之隨年杖<lb/>
三代之禮不可行於今籩豆簠簋冠冕裳幅姑存古制<lb/>
　而已不可廢也有一士人作䘮禮以遺一貴人貴人<lb/>
　出以示余曰何如余曰考究禮文皆是無可疑者曰<lb/>
　可行乎余曰不可行貴人曰何為不可行也古人始<lb/>
<pb n="KR3j0033_WYG_002-7a"/>
　死也自屬纊至大小歛陳尸之所皆有法如哭泣之<lb/>
　聲弔問之位皆有叙殯於寢五月七月之葬三虞之<lb/>
　祭如此之類皆於人不恊且如今之人家宅宇安得<lb/>
　如古之制所謂寢所謂堂阼階賔階之類向南向北<lb/>
　皆不合於古又人家卜筮年月利不利安能行百日<lb/>
　虞祭方荒迷哭泣安能一一陳古禮若暑月一夕之<lb/>
　陳則有害矣何暇論大斂小斂次序且如有五兄弟<lb/>
　一為公一為卿一為大夫一為士一為庶人則禮從<lb/>
<pb n="KR3j0033_WYG_002-7b"/>
　異而不同若使之各行其禮乎若止推長者或官髙<lb/>
　者行禮則已不合於古矣至於紼縴帷裳之具畫象<lb/>
　事之與古人用尸一一不同故不可行貴人曰然則<lb/>
　古人何為行得余曰惟古人能行葢古人於吉㐫賔<lb/>
　軍嘉五禮未嘗頃刻廢也此身此心日夜往来乎規<lb/>
　矩法度之中故不以為苦今之人吉㓙賔軍嘉禮未嘗<lb/>
　少留意忽一日家有變故乃欲使之周旋於此必以<lb/>
　為大苦矣是以不能行也荒迷之中一旦强之必有<lb/>
<pb n="KR3j0033_WYG_002-8a"/>
　可笑此事又不可預使之習儀且男子行之可也婦<lb/>
　人女子如之何一旦倉卒喻之使如禮乎然則有可<lb/>
　行者曰無所不用其至與夫哀而止耳此則人人可<lb/>
　責不問賢愚貴賤古與今也若不誠於中而區區泥<lb/>
　古之文非聖人之意也<lb/>
草具三戰國䇿齊馮煖云云左右以君賤之也食以草<lb/>
　具范睢𫝊王弗信使舍食草具待命陳平𫝊漢以為<lb/>
　項王使以惡草具進<lb/>
<pb n="KR3j0033_WYG_002-8b"/>
淮以南酒家以升記淮之北以角記詩我姑酌彼金罍<lb/>
　䟽一升曰爵爵盡也足也二升曰觚觚寡也飲當少<lb/>
　三升曰觶觶適也飲當自適四升曰角角觸也觸罪<lb/>
　也五升曰散散訕也飲不節人自謗訕其實曰觴觴<lb/>
　餉也觥大也升罰有過觥廓也君子有過廓然明著<lb/>
士人曽為僧南史伏挺之不堪蔬素還俗唐馮嘉運許<lb/>
　淹韋渠牟蔡京嚴礪<lb/>
箭筒左氏謂之氷注謂之櫝丸廣韻謂之鞲音歩靫馬<lb/>
<pb n="KR3j0033_WYG_002-9a"/>
　甲金装謂之馬具装桓尹𫝊輸馬其装百具馬衣謂<lb/>
　之馬褐如今鞍帕之類定八年公侵齊攻廪邱之郛<lb/>
　主人焚衝或濡馬褐救之杜云馬衣<lb/>
寧我負人無人負我此曹操由中之言也沮渠羅仇虚<lb/>
　水胡人也與其兄麹粥事吕光光征河南大敗麹粥<lb/>
　勸羅仇反攻之仇曰理如汝言但吾家累世忠孝寕<lb/>
　人負我無我負人遂為光所殺羅仇之言可謂君子<lb/>
　卒不免死世之小人益以操為信<lb/>
<pb n="KR3j0033_WYG_002-9b"/>
李虚中以人生月日所直日辰干支衰勝王相推人禍<lb/>
　福死生百不失一宜於自己禍福尤精可安之矣乃<lb/>
　燒水銀為黄金冀不死卒不免於發疽豈靈於人不<lb/>
　靈於己耶虛中命術不用生時今之閲命乃并與時<lb/>
　参考宜其尤精乃鮮有中者盖李術不𫝊久矣其未<lb/>
　死時就𫝊其術者已卒然失之也<graphic n="KR1073" url="https://raw.githubusercontent.com/kanripo/KR-Gaiji/master/images/KR1073.png" mimeType="image/png"/>生説齊罷歴下<lb/>
　守偹而韓信襲之唐儉使虜請和而李靖隨其後攻<lb/>
　之<graphic n="KR1073" url="https://raw.githubusercontent.com/kanripo/KR-Gaiji/master/images/KR1073.png" mimeType="image/png"/>死而唐歸亦命也<lb/>
<pb n="KR3j0033_WYG_002-10a"/>
文帝愛幸鄧通度丞相已困通即赦之武后愛幸張易<lb/>
　之戒曰彼南衙宰相来避之文帝之治無可議武后<lb/>
　専恣不法亦使之有宰相故亦治<lb/>
宦者趙同數害袁盎兄子種曰君與鬭廷辱之使其毁<lb/>
　不用盎乃有刑餘共載之諫温太真為錢鳳所窘始<lb/>
　以丹陽尹譲鳳已而行酒以笏擊鳳後鳳雖有言而<lb/>
　王敦不聼矣盎畫斬晁錯之䇿未必種不預謀敦之<lb/>
　㓙恣太真未必不順之也<lb/>
<pb n="KR3j0033_WYG_002-10b"/>
何自苦如此二吕后謂張良人生一世間如白駒之過<lb/>
　隙何自苦如此文君謂長卿曰第俱如臨卭從昆弟<lb/>
　假貸猶足為生何自苦如此<lb/>
目送有喜有怒漢髙欲易太子四老人為夀已畢趨出<lb/>
　漢髙目送之召戚夫人指眎曰我欲易之四人者輔<lb/>
　之羽翼已成難動矣晋文王目送魏舒曰堂堂人之<lb/>
　領袖此則喜也漢景帝召周亞夫上目送之曰此鞅<lb/>
　鞅非少主臣此則怒也<lb/>
<pb n="KR3j0033_WYG_002-11a"/>
司馬遷載武帝殺鈎弋夫人云女主獨居驕蹇淫亂自<lb/>
　恣莫能禁也女不聞吕后耶故諸為武帝生子者不<lb/>
　問男女其母無不譴死豈可謂非賢聖哉班固載吕<lb/>
　后問宰相髙祖曰陳平智有餘王陵少戅可以佐之<lb/>
　安劉者必勃也終如其言聖矣夫二史言聖止此二<lb/>
　帝夫不問有罪無罪一切殺之此與桀紂何異遷乃<lb/>
　以為聖何哉高帝知周勃之能安劉而不知吕氏之<lb/>
　為禍是智足以知其臣而不足以知其妻明者不如<lb/>
<pb n="KR3j0033_WYG_002-11b"/>
　此固亦謂之聖何耶<lb/>
兄弟之妻相呼為妯娌見北史崔子愍𫝊欲姊妹為妯<lb/>
　娌古呼為姊姒見漢郊祀志長陵女子見神於先後<lb/>
　宛若宛若字也<hi>先去聲</hi>
武后之還廬陵王羣臣諫之者多矣后知天下不與己<lb/>
　也故卒還之如張文宗之子錫李瑣李昭徳蘓安常<lb/>
　軰皆言之惟狄仁傑言尤切中耳其歸也王及善宻<lb/>
　賛后乞中宗出外以安羣心<lb/>
<pb n="KR3j0033_WYG_002-12a"/>
螟蛉有子蜾蠃負之細腰物無雌者皆取青蟲教祝之<lb/>
　變成己子古今以况乞子為螟蛉爾雅<graphic n="KR1889" url="https://raw.githubusercontent.com/kanripo/KR-Gaiji/master/images/KR1889.png" mimeType="image/png"/>螉陶隐居<lb/>
　注云銜泥竹壁及器物作房生子如粟米乃捕取草<lb/>
　上蜘蛛滿中仍塞中以俟其子為粮已破變為己子<lb/>
　之説矣蜀本草注云有人候其封穴了壊而看之果<lb/>
　有卵如粟在死蟲上則陶注為不疑<lb/>
倪寛為張湯作奏武帝聞之馬周為常何作奏太宗識<lb/>
　之令狐楚作太原書記徳宗能辨其所為後皆為名<lb/>
<pb n="KR3j0033_WYG_002-12b"/>
　臣然則郡國書奏其可不擇人使為之<lb/>
致仕給半禄自唐如此㑹要永徽元年觧官充侍者依<lb/>
　致仕人例給半禄六典倉部門致仕給半禄<lb/>
張曲江論牛仙客不可為尚書明皇乃用以為宰相既<lb/>
　用之後知時議不歸乗間問髙力士力士曰仙客本<lb/>
　胥吏非宰相器帝忿然曰朕将用康𧦬葢恚言也方<lb/>
　帝欲相崔隐甫也謂隐甫曰牛仙客可與諸卿嘗見<lb/>
　否對曰未也帝曰可見之隐甫終不詣他日又問對<lb/>
<pb n="KR3j0033_WYG_002-13a"/>
　如初帝乃不用明皇逐張曲江而用仙客一時𥚹忿<lb/>
　猶可恕既相之而知不為人所與又恐天下皆欺己<lb/>
　且問力士素所親信者力士亦不以為然及兩語隐<lb/>
　甫而隐甫寕不相不肯一見仙客可以悟而不悟君<lb/>
　之治亂自此方分<lb/>
漢匃奴𫝊莽奏令中國不得有二名因使使者以風单<lb/>
　于宜上書慕化為一名按公羊𫝊哀公十三年晉魏<lb/>
　　多帥師侵衛此晉魏曼多也曷為謂之晉魏多譏<lb/>
<pb n="KR3j0033_WYG_002-13b"/>
　二名二名非禮也後漢無複名然附𫝊多有之如孔<lb/>
　禧二子長彦季彦是也<lb/>
勸人以殺不可也然五王不殺武三思唐室再壊五王<lb/>
　皆死其手王重榮不殺朱全忠遂滅唐室而重榮為<lb/>
　所圖絶其嗣孫堅勸張温殺董卓温不聼漢室破壊<lb/>
　而温亦不免<lb/>
魯直蘭説一榦一花香有餘者蘭一榦五七花香不足<lb/>
　者蕙此魯直自以意分蘭蕙也然蕙自是零陵香本<lb/>
<pb n="KR3j0033_WYG_002-14a"/>
　草陳藏器云零陵者即薫草一名蕙其言梔子為薝<lb/>
　蔔則出酉陽襍俎可信不疑<lb/>
隂陽家以人姓氏分五音甚不可信古因生以賜姓胙<lb/>
　土命氏其本不過出於姚姒姬媯嬴之類後世子孫<lb/>
　何嘗知所本有賜姓者如漢之劉唐之李有冒姓者<lb/>
　如衛子夫有複姓者如歐陽宇文有三字姓者如侯<lb/>
　莫陳有養他人之子如後唐之李嗣源者有收棄子<lb/>
　如陸羽如此類甚多安能一一協五音哉泥之則可<lb/>
<pb n="KR3j0033_WYG_002-14b"/>
　笑如夏侯嬰初為滕公奉車號滕公及曾孫頗尚公<lb/>
　主隨外家姓號孫公主故滕公子孫皆為孫氏唐李<lb/>
　叔明本嚴氏冐外家鮮于姓巳而乞附唐属籍姓李<lb/>
　不知於五音如何推配也<lb/>
元后𫝊王章論王鳳甚切直但不當薦馮野王成帝雖<lb/>
　問試為朕求可以自輔者但當云命相者人主之事<lb/>
　非臣敢私有論薦陛下當用天下公論所歸者則無<lb/>
　嫌矣卒坐此死哀哉<lb/>
<pb n="KR3j0033_WYG_002-15a"/>
張文瓘相髙宗同列以堂饌豐餘欲少損文瓘曰此天<lb/>
　子所以重樞務待賢才吾等若不任職當引避不宜<lb/>
　减節以自取名張鎰徳宗時以兩河用兵詔省御饌<lb/>
　因奏减堂飡錢時不同二公皆是也<lb/>
應劭注漢書成帝生甲觀畫堂云畫九子母不知佛自<lb/>
　後漢方入中國安得元帝時已有九子母也其陋可<lb/>
　笑顔師古雖破其説不及此論<lb/>
今人辨人從行李之類其言曰整擉葢用捉字後漢中<lb/>
<pb n="KR3j0033_WYG_002-15b"/>
　山簡王𫝊宫騎百人稱捉前行注捉音楚角反猶整<lb/>
　齊也行户郎反<lb/>
壻稱半子見吐蕃𫝊可汗上書昔為兄弟今為壻半子<lb/>
　也<lb/>
婦人書稱兒不名陳平𫝊吕后云兒婦人口不可信然<lb/>
　兒與女對恐非婦人之稱猶婦人稱奴奴與婢對廣<lb/>
　中女子皆稱婢男子稱奴似為當<lb/>
待制謂之次對見宣宗紀詔待制刑法諫官次對皆以<lb/>
<pb n="KR3j0033_WYG_002-16a"/>
　次而對不専待制也五代史李琪言入閣有待制次<lb/>
　對官論事則待制専次對矣蔡邕𫝊待制鴻都門下<lb/>
　則待制已見於後漢唐之待制不専一所如裴冕賈<lb/>
　至待制集賢院董晋待制翰林是也若結銜在下如<lb/>
　裴遵慶集賢院待制李邕史館待制之類是也<lb/>
今之上書表奏多用惟陛下財幸雖賈誼有此言然王<lb/>
　莽書詞亦用又今之封王建節以鼓吹迎節於閣門<lb/>
　謂之迎授權真官拜謂之即真皆見王莽𫝊恐不可<lb/>
<pb n="KR3j0033_WYG_002-16b"/>
　用<lb/>
景帝殺臨江閔王燕數萬銜土置塜上王莽掘丁姬塜<lb/>
　燕数千銜土投窠中史書如此非志怪也以言禽鳥<lb/>
　猶哀憐之人不如也<lb/>
王僧珍生子宋季雅往賀署函曰錢一千閣人少之乃<lb/>
　金錢也唐嶺南首領馮子猷入朝太宗問将金幾許<lb/>
　來曰一錠上嫌少乃一<graphic n="KR1468" url="https://raw.githubusercontent.com/kanripo/KR-Gaiji/master/images/KR1468.png" mimeType="image/png"/>船也見朝野僉載新書曰<lb/>
　載金一舸僧珍若添一金字馮若曰一船則不嫌矣<lb/>
<pb n="KR3j0033_WYG_002-17a"/>
文帝曰吾久不見賈生自以為過之今不及也武帝曰<lb/>
　吾久不聞汲黯之言又復妄發成帝曰吾久不見班<lb/>
　生今日復聞讜言武帝之怒不如文帝之謙也<lb/>
世之畫五星者形貎怪異道家塑像亦如此因為考之<lb/>
　得於晋天文志凡五星降於地為人嵗星為貴臣熒<lb/>
　惑為兒童歌謡嬉戯鎮星為老人婦女太白為壯夫<lb/>
　辰為婦人若以此為畫則有所夲矣<lb/>
公卿家譜多古之賢者不肖者皆去之馬揔自謂伏波<lb/>
<pb n="KR3j0033_WYG_002-17b"/>
　之裔建銅柱於安南以著其美郭崇韜自謂子儀之<lb/>
　後上子儀冢哭之<lb/>
船門曰馬門盖闖字之分也引首而觀曰闖<lb/>
光武渡滹沱河氷合王方慶七月次葉河無舟氷一夕<lb/>
　合豈人力也耶<lb/>
古人以放勲重華文命為堯舜禹之名如中候云重華<lb/>
　舜名帝系云禹名文命皆非也此言堯舜禹之徳耳<lb/>
　又以堯舜禹湯為謚如曰翼善𫝊聖曰堯仁義盛時<lb/>
<pb n="KR3j0033_WYG_002-18a"/>
　曰舜淵源通流曰禹雲行雨施曰湯之類皆非也堯<lb/>
　舜禹湯四君之名耳譙周以堯為號亦非也𫝊曰陶<lb/>
　唐氏有虞氏夏后氏殷人是唐虞者所起之地因以<lb/>
　為姓氏所謂胙之土而命之氏也堯舜禹湯則名無<lb/>
　疑也諡法世𫝊以為周公所作以予觀之諡堯為𫝊<lb/>
　聖諡禹為淵源通流皆後人倣堯禹之事撰成耳若<lb/>
　果以為諡則自三代以下未有用此諡者且如周之<lb/>
　文武成宣諡也故漢有文武宣成帝若謂史不當書<lb/>
<pb n="KR3j0033_WYG_002-18b"/>
　堯舜名則文王昌武王發何嘗不以名書也陶虞為<lb/>
　始起之地更無疑唐則封晋也晋詩云有堯之遺風<lb/>
　虞則虢之隣也何以知堯舜為名以曰有鰥在下曰<lb/>
　虞舜知之也舜在側微時安得有生號死諡也又何<lb/>
　以知唐虞為姓孔子云堯年十六以唐侯升為天子<lb/>
　知之也正義虞氏舜名舜之為虞猶禹之為夏也顓<lb/>
　頊以來地為國號皇甫謐云河東太陽山西虞地也<lb/>
　然則舜居虞以虞為氏堯封之虞為諸侯及王天下<lb/>
<pb n="KR3j0033_WYG_002-19a"/>
　遂為天子之號此説是也若云禹為王號之名則非<lb/>
　也是直名耳何為王號哉<lb/>
髙宗時薛仁貴擊突厥兀珍於雲州問曰唐將謂誰曰<lb/>
　薛仁貴突厥曰吾聞薛將軍流象州死久矣安得復<lb/>
　生仁貴脱兠鍪見之突厥失色下馬羅拜遁去永泰<lb/>
　中郭子儀出入陣中回紇怪問報曰郭令公驚曰令<lb/>
　公存乎僕固懐恩言令公即世故我從以来云云今<lb/>
　誠存我得見乎子儀免胄見其大酋皆下馬拜以是<lb/>
<pb n="KR3j0033_WYG_002-19b"/>
　知威望宿将國之長城虜一見二公而去豈不賢於<lb/>
　百戰百勝之師乎<lb/>
今人謂屡説曰暫盖噆字也音賛考之荀子問一曰告<lb/>
　二曰噆<lb/>
節氣見於經史者管子㓜官篇言清明大暑白露大寒<lb/>
　南方篇又云小暑漢始以雨水為二月節見月令注<lb/>
　處暑之既至螽䖟之既多見國語宋令長以芒種前<lb/>
　去官見南史星昏而正中謂之小雪見定之方中注<lb/>
<pb n="KR3j0033_WYG_002-20a"/>
　小雪十月中氣見本䟽注斗指甲為雨水指乙為清<lb/>
　明指辰為榖雨見初學記<lb/>
大手筆始晋王珣夢人以大筆與之如椽人謂有大手<lb/>
　筆事已而有䇿諡之草此非美事不可用齊文宣有<lb/>
　大手筆多命徐陵草唐燕許號大手筆此可用也<lb/>
伍胥自郢走吳追者在後至江江上有一漁父知胥之<lb/>
　急乃渡胥既渡觧其劍曰此劍直百金以與父父曰<lb/>
　楚國之法得伍胥者粟五百石爵執珪豈徒百金劍<lb/>
<pb n="KR3j0033_WYG_002-20b"/>
　耶不受陳平亡楚渡河船人見其獨行疑其亡將腰<lb/>
　中當有金玉寳器目之欲殺平平恐乃觧衣臝而佐<lb/>
　刺船船人知其無有乃止漁父何其賢船人何其無<lb/>
　状也<lb/>
病者多疑漢髙遣樊噲攻盧綰既行人有惡短噲者帝<lb/>
　曰噲見吾病乃兾我死耳命陳平至軍斬噲武帝幸<lb/>
　鼎湖病久已而卒起幸甘泉宫道不治怒曰義縱以<lb/>
　我為不行此道耶銜之後卒弃市上官桀為廐吏上<lb/>
<pb n="KR3j0033_WYG_002-21a"/>
　常體不安及愈見馬馬多瘦上大怒令以我為不復<lb/>
　見馬耶桀曰臣聞聖體不安日夜憂懼意誠不在馬<lb/>
　上以為忠三人事相類噲幾不免縱卒死桀見為忠<lb/>
　亦繫乎幸不幸耳然桀之對䛕也<lb/>
吳廣為楚假王韓信自立為假齊王曹參為假左丞相<lb/>
　淮南王安𫝊人有賊傷后假母者唐李錡養士以錡<lb/>
　為假父項羽為假上將軍<hi>項籍𫝊㑹稽假守通</hi>
勾踐賂太宰嚭求和於吳卒滅吳乃誅嚭以不忠於君<lb/>
<pb n="KR3j0033_WYG_002-21b"/>
　而外之受重賂與己比周也漢髙與楚戰丁公窘髙<lb/>
　祖祖急顧謂丁公曰兩賢豈相厄哉丁公引兵避平<lb/>
　楚丁公上謁乃斬丁公以殉以不忠於主使人臣無<lb/>
　效丁公此二事可以為賣國無狀者之戒<lb/>
唐太宗賜房𤣥齡黄銀𢃄曰如晦與公同輔朕今獨見<lb/>
　公泣曰世𫝊黄銀鬼神畏之更取金帯送其家唐本<lb/>
　草注云有黄銀本經不載俗云為器辟惡乃為瑞物<lb/>
　始知黄銀自一種銀非金也<lb/>
<pb n="KR3j0033_WYG_002-22a"/>
張敖𫝊貫髙等壁人柏人要之置厠劉向𫝊孝文非臨<lb/>
　厠厠臨深處也張釋之傳從行之㶚陵上居外臨厠<lb/>
　汲黯𫝊大將軍青侍中上踞厠視之如淳以為溷顔<lb/>
　師古從之縱使青不足道武帝待之如此豈君使臣<lb/>
　以禮之意耶孟康謂牀之側恐是如此其後云天子<lb/>
　欲令羣臣下大將軍以此觀之必不肯自為無禮而<lb/>
　欲使他人加敬也漢武雖暴然青實將兵出入加人<lb/>
　以無禮而欲其効命於疆場恐無此理<lb/>
<pb n="KR3j0033_WYG_002-22b"/>
崇寕鑄當一錢始於陜西運判許天啟自長安進様烏<lb/>
　背赤文請自禁中行用自此盗鑄遍天下不可禁物<lb/>
　價踊貴商賈不行冒禁而破家身死者衆後改為當<lb/>
　二其弊猶未革乃改為當三其原本於周武鑄大市<lb/>
　錢以一當十唐第五琦復踵其法鑄乾元重寳以一<lb/>
　代十物價騰踊饑饉相望琦坐是貶天啟不問也<lb/>
漢髙令諸故項籍臣名籍謂之豁逹大度可乎鄭君嘗<lb/>
　事籍獨不奉詔可謂賢矣乃逐之至斬丁公則又曰<lb/>
<pb n="KR3j0033_WYG_002-23a"/>
　使人臣無效丁公何也<lb/>
漢有弄臣弄兒弄田春秋時有弄馬見子常肅爽馬事<lb/>
紀信乗漢王車以紿楚卒免漢王於難春秋時亦有此<lb/>
　定三年楚子在公宫之北吳人在其南子期似王逃<lb/>
　王而己為之曰以我與之王必免隨人卜與之不吉<lb/>
　公羊成二年晋師還齊侯還繞也晋郤克投㦸逡廵<lb/>
　再拜稽首馬前逢丑父者齊頃公之車右也靣目與<lb/>
　頃公相似衣服與頃公相似代頃公當左使頃公取<lb/>
<pb n="KR3j0033_WYG_002-23b"/>
　飲頃公用是佚而不反逢丑父曰吾頼社稷之靈吾<lb/>
　君免矣郤克曰欺三軍者其法奈何曰法□於是□<lb/>
　逢丑父<lb/>
王衍見錢曰阿堵物阿堵如言阿底衍口不言錢故云<lb/>
　今人遂謂錢為阿堵不知晋宋間人用阿堵語甚多<lb/>
　如𫝊神冩照在阿堵中殷中軍見佛經云理應在阿<lb/>
　堵上謝安云何須壁後著阿堵軰<lb/>
劉歆哀帝時校秘書始見古文春秋左氏𫝊大好之後<lb/>
<pb n="KR3j0033_WYG_002-24a"/>
　欲立左氏學官博士不肯置對則是左氏漢末方顯<lb/>
　也河間獻王𫝊孝景時其學舉六藝立毛氏詩左氏<lb/>
　春秋博士則左氏自景帝己見於世列國尚能立學<lb/>
　官何為漢庭博士不肯也<lb/>
元狩四年衛青擊匃奴李廣請行武帝以為老不許久<lb/>
　乃許之以為前將軍青乃令廣出東道道少回遠廣<lb/>
　願居前先死單于大將軍隂受上指以為李廣数竒<lb/>
　毋令當單于恐不得所欲其後失道大將軍乃責廣<lb/>
<pb n="KR3j0033_WYG_002-24b"/>
　之幕府上簿致廣自殺始廣欲居前青既不聼以東<lb/>
　道回遠固辭則又遣之既受上指毋使廣當單于乃<lb/>
　責其失道使自殺青真人奴也哉宜乎廣子敢恨殺<lb/>
　其父擊傷青也<lb/>
漢武殺文成而曰文成食馬肝死霍去病射殺李廣之<lb/>
　子敢武帝又為之諱曰鹿觸死賞罰國之紀綱既己<lb/>
　自欺又為人欺何也<lb/>
治生仕宦自是兩途少有俱進者今人出仕之久生理<lb/>
<pb n="KR3j0033_WYG_002-25a"/>
　遂廢司馬相如以貲為武騎常侍可謂富矣至病免<lb/>
　客逰梁数嵗而歸則貧無以自業家徒四壁自古如<lb/>
　此不獨今也<lb/>
晉顧榮宴見執炙者有欲炙之色割炙啗之客問其故<lb/>
　曰豈有終日執之而不知其味後榮為趙王倫長史<lb/>
　將誅而執炙者為督率救之得免南史隂鏗飲見行<lb/>
　觴者因回酒炙以授之坐者笑鏗曰吾儕終日酣飲<lb/>
　而執爵者不知其味非人情也及侯景亂擒鏗行觴<lb/>
<pb n="KR3j0033_WYG_002-25b"/>
　者救之得免嗚呼一觴一臠心或有吝人情所在死<lb/>
　生繫焉以是知桑下之餓夫淮南之守卒効力於患<lb/>
　難之際不誣矣<lb/>
有年大有年桓宣時也有者不宜有二公行事不宜有<lb/>
　此皆貶也春秋二百四十二年之間豈有止此二三<lb/>
　年豐熟哉以是知二公不宜有此也昭元年秦后子<lb/>
　奔晉云云國無道而年穀熟天賛之也與此意合<lb/>
綘雍相去不遠晉饑秦輸之粟自雍及綘后子奔晉享<lb/>
<pb n="KR3j0033_WYG_002-26a"/>
　晉侯造舟於河十里舎車自雍及綘<lb/>
昭二年季氏有嘉樹韓宣子譽之武子曰敢不封殖此<lb/>
　樹以無忘角弓之詩唐太宗嘗止樹下愛之宇文士<lb/>
　及從而譽之帝正色以為佞人譽樹一也而宣子喜<lb/>
　太宗怒亦繫幸不幸耶<lb/>
凡物之怪舉以為聖杜宗𫝊淮南旱民漉漕渠遺米自<lb/>
　給謂之聖米李徳裕裴度並禁亳州聖水<lb/>
平子伐莒取郠獻俘始用人於亳社臧武仲聞之曰周<lb/>
<pb n="KR3j0033_WYG_002-26b"/>
　公其不享魯祭乎宋人使邾文公用鄫子於次睢之<lb/>
　社司馬子魚曰將以求覇不亦難乎今逺方猶殺人<lb/>
　祭鬼實二子啟之也哀哉<lb/>
男女皆不可以美稱宋華父督見孔父之妻於路目逆<lb/>
　而送之曰美而艶公子鮑美而艶㐮夫人欲通之<lb/>
漢晉人葬多瘞錢往往遭𤼵掘之禍如盗發孝文園瘞<lb/>
　錢是也後人偶掘地得錢謂之掘著窖子今之五銖<lb/>
　世謂之古老錢皆漢所瘞者唐鍳發掘之後易以楮<lb/>
<pb n="KR3j0033_WYG_002-27a"/>
　錢亡者之幸也李景譲始貧治墻得積錢僮僕奔告<lb/>
　其母鄭曰士不勤而禄猶災及其身况无妄而得我<lb/>
　何堪亟命閉坎賢哉毋也<lb/>
楊虞卿抵淮南委婚幣㑹陳商葬其先貧虞卿未嘗與<lb/>
　逰悉所齎助之郭元振在太學家送錢四十萬㑹有<lb/>
　縗服者叩門自言五世未葬願假以治䘮元振與之<lb/>
　無少吝一不質名字人以未葬其親為言孰不憐之<lb/>
　虞卿知有陳商而元振不問其人名氏此尤甚難然<lb/>
<pb n="KR3j0033_WYG_002-27b"/>
　元振固是偉人虞卿牛李黨中魁傑亦能及此亦可<lb/>
　喜也范文正公使忠宣公往吳中取麥数百石忠宣<lb/>
　道遇石延年告貧盡以與之既歸問道中所見曰石<lb/>
　貧無以葬文正曰何不以麥與之忠宣曰與之矣父<lb/>
　子所見若合符契此其名徳之重為不可企及者<lb/>
唐考功法雖執政大臣皆有考詞亦有賜考者亦有自<lb/>
　書其考者髙宗時唐臨自述其考曰形如死灰心若<lb/>
　鐡石徳宗時陽城自書其考曰撫字心勞催科政拙<lb/>
<pb n="KR3j0033_WYG_002-28a"/>
明皇講武驪山唐紹坐失軍容當斬引致纛下左右兾<lb/>
　其少貸金吾李邈遽𫝊詔斬之帝甚悔見本𫝊郭元<lb/>
　振𫝊𤣥宗講武<graphic n="KR0784" url="https://raw.githubusercontent.com/kanripo/KR-Gaiji/master/images/KR0784.png" mimeType="image/png"/>山既三令帝親鼓之元振遽奏禮<lb/>
　止帝怒軍容不整引坐纛下將斬之劉幽求張説叩<lb/>
　馬諌乃赦死流新州<graphic n="KR0784" url="https://raw.githubusercontent.com/kanripo/KR-Gaiji/master/images/KR0784.png" mimeType="image/png"/>山講武盖為戯耳何乃以小<lb/>
　失斬近臣紹獨無救者卒死可為不幸耳然李邈奴<lb/>
　才豈不能小待以俟覆奏乎紹庻幾可免<lb/>
中書舎人視事閣老壓角江隣幾雜志謂立於褥東北<lb/>
<pb n="KR3j0033_WYG_002-28b"/>
　角以唐考之故事舍人初詣省視事四丞相送之施<lb/>
　一榻堂上壓角而坐則壓角者丞相為之非閣老也<lb/>
　又坐於榻非立於褥也見裴坦𫝊<lb/>
元祐法尚書侍郎資淺者𢃄權字今復遵用唐亦有之<lb/>
　楊嗣復不欲越父於陵當國遂為權知禮部侍郎<lb/>
近有侯鯖録載京師上元放燈三夕錢氏納土進錢買<lb/>
　兩夜今十七十八日是也乃世俗妄𫝊乾徳五年詔<lb/>
　謂時和嵗豐十七十八兩事見太祖録三朝國史國<lb/>
<pb n="KR3j0033_WYG_002-29a"/>
　朝㑹要<lb/>
星辰家以十二宫㸔人命不知所本然其來久矣李賀<lb/>
　惱公詩云生辰應七夕夫位在三宫杜牧之自撰墓<lb/>
　誌云予生於角星昴畢於商為第八宫曰疾厄宫亦<lb/>
　曰八殺宫土星在鳥火星繼木星二楊晞曰木在張<lb/>
　為角為第十一福徳宫木為福徳大君子救於其旁<lb/>
　無虞也<lb/>
王鳳喜杜欽欽在幕府為之謀無不用薦逹名士王駿<lb/>
<pb n="KR3j0033_WYG_002-29b"/>
　等救解馮野王王導胡常之罪又繼功臣絶世可謂賢<lb/>
　矣京兆尹王章言鳯専權蔽主宜廢勿用以應天變<lb/>
　天子感悟召章與議欲退鳯欽令鳯上䟽謝罪文指<lb/>
　甚哀太后涕泣不食上少親倚鳯不忍廢復起鳯就<lb/>
　位鳯慙欲遂退欽復説以周公雖老猶在京師之䇿<lb/>
　鳯遂不退章死詔獄衆寃之欽復説鳯章所坐事宻<lb/>
　吏民見章素好言事以為不坐官職疑其以日蝕見<lb/>
　對有所言云云恐天下不知章實有罪而以為坐言<lb/>
<pb n="KR3j0033_WYG_002-30a"/>
　事也宜因章事舉直言極諫云云如此則流言消釋<lb/>
　疑惑著明鳯白行其䇿班固謂欽之補過將美皆此<lb/>
　類嗚呼欽之言鳯無不聼方章下獄時能一言於鳯<lb/>
　曰章言將軍是耶當改非耶當容之將軍既用欽之<lb/>
　䇿留矣豈不可恕一敢言之士以顯將軍之容徳乎<lb/>
　方王駿等有罪欽猶能救觧之乃無一言救章坐視<lb/>
　其死妻子流離反教鳯誣天下以章非因日蝕直言<lb/>
　乃職事得罪耳欽不忠於君不忠於友真奸賊之雄<lb/>
<pb n="KR3j0033_WYG_002-30b"/>
　者班固反謂欽能補過將美不當與之同罪然助成<lb/>
　王氏之禍豈特張禹哉欽尤不可赦者<lb/>
北斗七星以十二時繫之為人命所属裴令公少時術<lb/>
　士云命属北斗亷正將軍云云後見其形出唐退史<lb/>
五星二十八宿降於世為人如東方朔為嵗星<lb/>
斗秤欺慢變易之類皆姦人圖利之所若窮治盡則事<lb/>
　必枝蔓此等無所容必為亂非省事之術也<lb/>
史記懐王都盱眙注鄭𤣥曰音煦怡用平聲讀者恐非<lb/>
<pb n="KR3j0033_WYG_002-31a"/>
　也豈避廟諱故用平聲讀耶<lb/>
吕后紀定陶戚姬如淳曰姬音怡衆音總稱音基者恐<lb/>
　非也婦人之稱乃用姓爾廣雅亦云又十二辰寅時<lb/>
　乃音夷注時也音寅者訓恭已見上<lb/>
世俗以正五九月初到官者不視事避之甚無謂也正<lb/>
　五九釋氏謂之三長月學佛者不葷食唐髙祖武徳<lb/>
　中因下詔禁屠宰自是方鎮禮上多避之以方鎮視<lb/>
　事之初須大饗將校既禁屠宰而饗士之禮不可廢<lb/>
<pb n="KR3j0033_WYG_002-31b"/>
　也故多不用此三月今州郡雖帥府皆非古方鎮比<lb/>
　視事之初未嘗大饗士又本朝於此三月無屠宰之<lb/>
　禁則視事何為而不可若州縣官又何疑焉在朝職<lb/>
　事官除授有今日下供職亦未聞有敢避者何獨在<lb/>
　外敢忘哉<lb/>
死馬醫自唐已有此語傳燈録雲門舉揚亦用此語其<lb/>
　初出郭璞𫝊有主人良馬死者璞教令一人東行過<lb/>
　林木以杖擊之得一物如猿持歸見死馬即吹其鼻<lb/>
<pb n="KR3j0033_WYG_002-32a"/>
　少頃活故養馬家多畜猿為無馬疫世俗無可柰何<lb/>
　尚欲救之者謂之死馬醫<lb/>
附子烏頭天雄一種也蜀人以小者為烏頭中者為附<lb/>
　子大者為天雄按廣雅云附子一嵗曰側子二嵗曰<lb/>
　烏喙三嵗曰附子四嵗曰烏頭五嵗曰天雄則是烏<lb/>
　頭比附子加一嵗矣不得為小也見廣韻<lb/>
数名卅音颯卌音靸<hi>先立切</hi>卄音入今直以為二十三十<lb/>
　四十字不知音各不同<lb/>
<pb n="KR3j0033_WYG_002-32b"/>
史記魏相𫝊載長安中有善相者田文與韋丞相魏丞<lb/>
　相邴丞相微時㑹於客家田文言曰今此三君皆丞<lb/>
　相也其後三君皆相代為相唐方技𫝊載張璟藏善<lb/>
　相姚崇李逈秀杜景佺從之逰璟藏曰三人皆宰相<lb/>
　姚最貴已而果然髙智周與來濟郝處俊孫處約同<lb/>
　逰揚州石仲覧𫝊舍引以見相工工曰四人皆宰相<lb/>
　也石氏不及見郝来見貴而末塗屯躓髙晩逹最夀<lb/>
　速登者易顛徐逹者少患天之道也後皆如相工言<lb/>
<pb n="KR3j0033_WYG_002-33a"/>
　東齊記事載本朝張鄧公㓂萊公張齊賢王隨同詣<lb/>
　卜肆卜者驚以為皆宰相亦何見之明也韓莊敏少<lb/>
　時與吳冲卿王禹玉同詣天禄山人卦舖二人推莊<lb/>
　敏先㸔命云己未七月九日生禹玉驚云怎早知珪<lb/>
　命莊敏云此是僕命又云甚時莊敏云寅時禹玉云<lb/>
　某是午時天禄皆云極貴寅時不作員外郎莊敏便<lb/>
　作御史丞臺為司封郎中不作員外郎三人皆宰相<lb/>
　見韓莊敏遺事<lb/>
<pb n="KR3j0033_WYG_002-33b"/>
漢石經靈帝時蔡邕與堂谿典楊賜馬日磾正定六經<lb/>
　文字邕書刻石立太學門外北史劉芳𫝊漢造石經<lb/>
　於太學學者文字不正多往質焉號劉石經唐石經<lb/>
　文宗時鄭覃以宰相兼祭酒建言乃表周墀崔球張<lb/>
　次宗孔温業等是正其文刻於石見本𫝊晋恵帝時<lb/>
　裴頠奏修國學刻石寫經本朝石經胡恢所書<lb/>
凡布物多曰争布綱曰争綱布紙曰争紙合用繒字楚<lb/>
　世家繒繳蘭臺徐廣云繒繋也音争<lb/>
<pb n="KR3j0033_WYG_002-34a"/>
世以射一箭為一發非也射畢十二箭方為一發一發<lb/>
　五豝非一箭射五豕也十二箭乃能射五豕耳退之<lb/>
　作薛助教誌云三發連三中的亦誤也<lb/>
荀子注六馬仰秣引白虎通天子之馬六今之白虎通<lb/>
　無此言縁本朝求書有賞往往多自撰以求賞非古<lb/>
　書也如竹林玉杯繁露皆後人妄言非仲舒當時書<lb/>
　以天子六馬推之則諸侯五馬無疑<lb/>
郡守如黄覇或十年二十年不徙唐韋臯治蜀二十餘<lb/>
<pb n="KR3j0033_WYG_002-34b"/>
　年張建封治徐十年李自良治河東九年葢久任之<lb/>
　效也<lb/>
俗以富為鄒不知何義亦不知用何字頃在泗上見一<lb/>
　老書生云俗子相與為隐語耳富而好禮孰謂鄒人<lb/>
　之子知禮乎是富而不知禮也此説亦可取<lb/>
帯濶狭以道言當用稲字五代劉旻以十二稲玉帯遺<lb/>
　漢髙祖<lb/>
骰子采有渾花見徐温𫝊與劉信博斂骰子曰信茍無<lb/>
<pb n="KR3j0033_WYG_002-35a"/>
　二心當成渾花一擲六子皆赤<lb/>
飲酒而泣曰酒悲見王衍𫝊宗夀言發而泣韓昭華曰<lb/>
　嘉王酒悲<lb/>
江左臣下奏事用啟如法帖中王僧䖍南臺御史帖前<lb/>
　云臣僧䖍啟後云謹啟今若施於平交則必大怒以<lb/>
　為簡惟問候外幅則用之非情也故内簡必頓首再<lb/>
　拜而後可稍重則加上覆又重則易再拜為百拜且<lb/>
　加惶恐字古者簡牘取簡便今必十幅不情無甚於<lb/>
<pb n="KR3j0033_WYG_002-35b"/>
　此<lb/>
孝文時吳太子入見侍皇太子飲博吳太子師傅皆楚<lb/>
　人輕悍又素驕博争道不恭皇太子引博局提吳太<lb/>
　子殺之吳王濞因此反宋伐曹戰於乗邱魯生虜宋<lb/>
　南宫萬宋人請萬萬歸其後宋湣公與萬獵因博争<lb/>
　道湣公怒辱之曰始吾敬若今若魯虜也萬有力病<lb/>
　此言遂以局殺湣公於蒙澤魯勾踐與荆軻博争道<lb/>
　勾踐叱之軻遁去博所以為樂殺人召禍如此可戒<lb/>
<pb n="KR3j0033_WYG_002-36a"/>
　　也夫<lb/>
曹操召禰衡為鼓史云云吏曰鼓史何不改装而敢輕<lb/>
　進乎衡曰諾於是先觧袒衣裸身而立徐衣岑牟單<lb/>
　絞而著之操笑曰本欲辱衡衡反辱孤世説齊王冏<lb/>
　為大司馬稽紹為侍中因㑹葛旟等曰侍中善絲竹<lb/>
　公可令操之遂送樂器紹不受曰不以先王之服為<lb/>
　今人之業今逼髙命不敢辭當釋冠冕襲私服旟等<lb/>
　不自得而退二子相類然禰衡之狂不如紹之從容<lb/>
<pb n="KR3j0033_WYG_002-36b"/>
　也<lb/>
賈誼云人主之行異布衣後漢董宣為洛陽令殺陽城<lb/>
　公主蒼頭光武大怒召宣欲殺之云云主曰文叔為<lb/>
　白衣時藏亡匿死吏不敢至門今為天子威不能行<lb/>
　　一吏乎帝笑曰天子不與白衣同<lb/>
文帝却千里馬不受光武以千里馬駕鼓車却而不受<lb/>
　馬猶得以盡其材以駕鼓車則抑之甚矣馬何罪哉<lb/>
　光武之矯不若文帝之誠<lb/>
<pb n="KR3j0033_WYG_002-37a"/>
潮州舊有韓文公祠紹興十年教授劉元諭以其地狹<lb/>
　隘欲大之請於郡乞徙於他所郡從之工畢卜日遷<lb/>
　神像元諭拜伏不起作中風状扶歸口鼻流血死郡<lb/>
　守皇恐不敢遷卒毁新廟堂神不欲遷耶抑其死偶<lb/>
　然耶何暴也退之作羅池碑云過客李儀慢侮殿上<lb/>
　扶出廟門即死且云死能驚動禍福之其意不以子<lb/>
　厚為然也退之数百年後乃殺一教官侮慢被罰猶<lb/>
　之可也欲新大廟貎而死酷哉退之暴甚子厚矣<lb/>
<pb n="KR3j0033_WYG_002-37b"/>
相形家以人形如物者佳班超虎頭燕頷何尚之真猿<lb/>
　之類是也人生又有為物之精者如杜預以蛇精郭<lb/>
　璞鼍精肅宗為儋耳龍禄山為猪龍<hi>郭見李翼文選注</hi>天地<lb/>
　之間人最貴乃為異物之精又以形貎聲音似鳥獸<lb/>
　為貴何也至於比徳則又以麟鳯龍虎騏驥之類為<lb/>
　説又何耶<lb/>
杜預自表營首陽之南為將來兆域取制於邢山鄭祭<lb/>
　仲之墓陶淵明自作挽辭自祭文杜牧之白樂天辛<lb/>
<pb n="KR3j0033_WYG_002-38a"/>
　秘李棲筠王績嚴挺之桞子華皆自撰墓誌盧照鄰<lb/>
　李適司空圖自作墓誌衛大經自鑿墓自為誌顔魯<lb/>
　公在蔡州度必死乃作遺表墓誌祭文謂之達亦可<lb/>
　謂之近名亦可處死若魯公可也<lb/>
孝平皇后莽女自劉氏廢常稱疾及漢兵起誅莽燔未<lb/>
　央宫后曰何面目以見漢家自投火中死愍懐太子<lb/>
　妃王衍女字恵風劉曜䧟洛以恵風賜其將喬屬恵<lb/>
　風㧞劍拒屬曰吾太尉之女太子妃義不為逆胡所<lb/>
<pb n="KR3j0033_WYG_002-38b"/>
　辱屬遂害之朱全忠兄全昱全忠將受禪有司偹禮<lb/>
　全昱顧太祖曰朱三汝作得否與全忠飲博取骰子<lb/>
　撃盆而迸之呼全忠曰朱三爾碭山一百姓遭逢天<lb/>
　子用汝為四鎮節度使何負於汝而滅唐家三百年<lb/>
　社稷吾將見汝赤其族矣漢之公卿有愧於此女晋<lb/>
　之公卿有愧於此妃唐之公卿有愧於此兄<lb/>
世多用陽春白雪為寡和本䖏云陽春白雪属而和者<lb/>
　数十人引商刻羽雜以流徵属而和者十数人其曲<lb/>
<pb n="KR3j0033_WYG_002-39a"/>
　彌髙其和彌寡則乂陽春白雪未為寡和而引商刻<lb/>
　羽乃為寡和也<lb/>
世云太公八十遇文王東方朔客難云太公體仁行義<lb/>
　七十有二設用於文武注云九十封齊則是遇文王<lb/>
　時未八十時也楚詞九辨云太公九十乃顯榮言封<lb/>
　齊時也<lb/>
男曰人臣女曰人妾臣妾對君上之稱男女之别也今<lb/>
　婦人奏狀則曰臣妾某氏是以婦人兼男子之稱也<lb/>
<pb n="KR3j0033_WYG_002-39b"/>
　男曰奴女曰婢故耕當問奴織當問婢今則奴為婦<lb/>
　人之美稱貴近之家其女其婦則又自稱曰奴自漢<lb/>
　以前婦人皆稱妾如妾得無從坐柰何妾薄命之類<lb/>
　是也兼臣妾而言不知起何代古者婦人女子亦有<lb/>
　名字如孟光字徳曜曹昭字恵班之類是也一例稱<lb/>
　奴起於近代<lb/>
退之云韓與何為同姓廣韻何字注云周成王母弟唐<lb/>
　叔虞封於韓韓滅子孫分散江淮晋以韓為何字隨<lb/>
<pb n="KR3j0033_WYG_002-40a"/>
　音變遂為何氏<lb/>
牽牛牛星也織女非女星自有女星織女三星在牛之<lb/>
　上主金帛女四星在牛之東是須女也須女之賤稱<lb/>
　詩人往往誤以織女為牛女子美云牽牛出河西織<lb/>
　女䖏其東亦誤矣<lb/>
毛寳白龜蒙求引搜神記以為投江獲龜救者寳晋書<lb/>
　以為養龜人竊香者賈充之女非韓夀也皆當以𫝊<lb/>
　為正蒙求以教小兒其誤如此<lb/>
<pb n="KR3j0033_WYG_002-40b"/>
漢武東封還兒寛上夀曰敬舉君之觴巫蠱事起田千<lb/>
　秋上夀則曰敬不舉君之觴意適故能飲巫蠱起非<lb/>
　上夀時也<lb/>
彈曲始於唐懿宗時曹確𫝊云優人李可及能新聲自<lb/>
　度曲號為拍彈優伶打顐亦起於唐李栖筠為御史<lb/>
　大夫故事曲江賜宴教坊倡顐雜侍栖筠以任風憲<lb/>
　不往臺遂以為法顐力困切弄言也<lb/>
江南病疫之家往往至親皆絶迹不敢問疾恐相染也<lb/>
<pb n="KR3j0033_WYG_002-41a"/>
　藥餌飲食無人主張往往不得活此何理也死生命<lb/>
　也何畏焉使可避而免則世無死者矣然此事其來<lb/>
　已久晋王彪之𫝊云永和末多疾疫舊制朝臣家有<lb/>
　時疫染易三人以上者身雖無疾百日不得入官國<lb/>
　家且如此况民間乎此令一下至今成風不仁哉人<lb/>
　臣仕於朝其可一日不見君謨謀輔弼之臣使百日<lb/>
　不入見其為國也亦踈矣哉<lb/>
李陵以歩卒五千横行匃奴樊噲願得十萬衆横行匃<lb/>
<pb n="KR3j0033_WYG_002-41b"/>
　奴楚破秦軍項羽見諸侯將入轅門皆膝行而前莫<lb/>
　敢仰視彭越誅失期最後者一人属徒不敢仰視<lb/>
蒯通説韓信畧不世出伍被𫝊淮南王曰蓼太子畧不<lb/>
　世出<lb/>
東坡黄州謝表云天地能覆載之而不能容之於度外<lb/>
　父母能生育之而不能出之於死中至今膾炙人口<lb/>
　盖用後漢書袁敞𫝊張俊語曰天地父母能生臣俊<lb/>
　不能使臣俊當死復生<lb/>
<pb n="KR3j0033_WYG_002-42a"/>
第五倫守㑹稽有妄屠牛者吏輒行罰州郡禁屠牛始<lb/>
　於此晋元帝時丁澤書云殺牛有禁買者不得輙屠<lb/>
　朝廷禁屠牛始於此<lb/>
唐僕射者師長百寮開元時為左右丞相雖去幾務總<lb/>
　百司署位不著姓上日班見百官見王璠𫝊署位不<lb/>
　著姓今猶遵用去幾務猶總百司真宗朝以前判都<lb/>
　省皆如此自後宰相罷則去不復留總百司若上日<lb/>
　班見百官之禮廢已久矣<lb/>
<pb n="KR3j0033_WYG_002-42b"/>
唐宰相開延英時皆坐論事今常朝奏事立語而退非<lb/>
　謝辭賜宴未嘗坐也<lb/>
勢利所在雖死不忘賢者猶不免况餘人乎亷頗善飯<lb/>
　馬援據鞍瞿鑠李靖雖老尚堪一行皆為是也<lb/>
後漢戴封為西華令大旱積薪坐其上自焚火起而雨<lb/>
　凉輔為廣漢掾太守禱雨連日無所得輔自暴庭中<lb/>
　祝曰云云輔今敢自祈禱積薪聚茭茅自環發火其<lb/>
　旁將自焚未及日中澍雨沾足近世浮屠氏多為自<lb/>
<pb n="KR3j0033_WYG_002-43a"/>
　焚祈雨以惑人不知自古士大夫已如此不可専罪<lb/>
　浮屠也<lb/>
世𫝊某縣有尉夜半撃令門求見甚急令曰半夜有何<lb/>
　事請俟旦尉曰不可披衣遽起取火延尉入坐未定<lb/>
　問曰事何急豈有盗賊竊發君欲出捕不可失時告<lb/>
　行耶曰不然豈家有疾病倉卒耶曰不然曰然則何<lb/>
　為不待旦曰某見春夏之間農事方興百姓皆下田<lb/>
　又使養蠶恐民力不給令笑曰然則君有何䇿曰某<lb/>
<pb n="KR3j0033_WYG_002-43b"/>
　見冬間農隙無事不若移養蠶在冬為兩便令曰君<lb/>
　䇿甚善古人不及柰冬無桑何尉瞠目不對久之拱<lb/>
　手長揖曰夜已深伏惟安置予来嶺表見一嵗三蠶<lb/>
　葢冬桑不凋故蠶可養十月盡猶簇繭則知尉之䇿<lb/>
　未必不善而令之笑止可行之中原古有氷蠶唐尹<lb/>
　思正刺青州蠶四熟以是觀之不必専在春夏之交<lb/>
　也<lb/>
近世儒者以夢卜事為神聖人姑託之於此傅説太公<lb/>
<pb n="KR3j0033_WYG_002-44a"/>
　未遇時髙宗武王知之久耳特以夢卜事為神非真<lb/>
　以夢卜求相也起於草萊之中加之卿相之位恐<lb/>
　人不信故託此耳如此則是聖人為偽孔子刪書<lb/>
　亦存偽以教天下耶大抵古者淳風未散人人有士<lb/>
　君子之行在版築漁釣之間者其素行己皆服人而<lb/>
　聖人精誠之至與天相通故或以象求之或以卜得<lb/>
　之其賢决矣未嘗致疑不為是委曲作偽事也孔子<lb/>
　刪書如鳯凰来儀禾則盡起雉雊鼎耳妖祥皆實未<lb/>
<pb n="KR3j0033_WYG_002-44b"/>
　嘗存偽也范睢一見秦王田千秋一見漢武皆遂以<lb/>
　相與夢卜何異後人無至誠之心日為自欺及欺人<lb/>
　之事耳目聞見狭小故疑夢卜為容易可發一笑<lb/>
梁武䇿錦被事咸言已罄試呼問劉峻峻䟽十餘事坐<lb/>
　客皆驚帝不覺失色自是惡之不復引見其後又問<lb/>
　䇿事多少與沈約更䟽所憶少帝三事約出曰此公<lb/>
　䕶前不譲即羞死帝以其不遜將抵罪徐勉諫乃止<lb/>
　以是知文帝自謂不及賈誼賢矣<lb/>
<pb n="KR3j0033_WYG_002-45a"/>
漢武末年悔用兵封丞相為富民侯其詳見渠犁城𫝊<lb/>
　云師行三十二年海内虚耗征和中李廣利以軍䧏<lb/>
　匃奴上既悔逺征伐桑宏羊與丞相御史奏欲田輪<lb/>
　臺以東云云乃下詔深陳既往之咎云乃者貳師敗<lb/>
　軍士死畧離㪚悲痛常在朕心今請逺田輪臺欲起<lb/>
　亭隧是擾勞天下非所以優民宏羊不足道也田千<lb/>
　秋身為相豈不知美意而奉承之乃更以田輪臺為<lb/>
　請盖千秋以妄男子上書旬月取宰相恐至意怠故<lb/>
<pb n="KR3j0033_WYG_002-45b"/>
　以用兵勸之為固位計耳前後為相者皆誅獨千秋<lb/>
　免豈武帝悔殺相之多如悔用兵耶不然欲擾天下<lb/>
　之罪比諸公大矣<lb/>
光武令尹敏校圖䜟敏曰䜟書非聖人所作其中多近<lb/>
　鄙類世俗之詞恐疑誤後生帝不納敏因其缺文増<lb/>
　之曰君無口為漢輔帝怪之問其故敏曰臣見前人<lb/>
　増損圖書敢不自量竊幸萬一帝深非之竟不罪敏<lb/>
　始言䜟非而帝不納卒就其職是知其不可而不能<lb/>
<pb n="KR3j0033_WYG_002-46a"/>
　固辭己可罪又増損其文竊名其間以幸富貴謂之<lb/>
　滑稽玩世亦可謂之狂誕亦可謂之托此以風亦可<lb/>
　光武所以不罪敏豈一問而首服為可恕耶抑心知<lb/>
　圖䜟為世俗所増損如敏者甚多姑欲遂非耶然敏<lb/>
　所以校圖䜟者抑有由矣盖敏之初上䟽首陳洪範<lb/>
　消災之術豈非其言近䜟乎洪範所陳王道之正也<lb/>
　未嘗専用消災設也予嘗謂士之始見君其言不可<lb/>
　以不謹孟子初見梁恵王陳仁義不雜他術終身守<lb/>
<pb n="KR3j0033_WYG_002-46b"/>
　之豈若説以帝道不入説以王道又不入説以覇道<lb/>
　者耶桓譚論䜟意與敏同及出為郡忽忽不樂道病<lb/>
　卒葢是悔其言之不直也不得其言則去亦是常理<lb/>
　何至憂戚殞生是以君子論事君前先决禍福死生<lb/>
　不悔而後可不然斯已矣<lb/>
范滂等非訐時政太學生争慕之申屠蟠曰昔戰國之<lb/>
　世處士横議列國之王至為擁篲先驅卒有坑儒燒<lb/>
　書之禍今之謂矣乃逺迹梁碭之間居二年滂等罹<lb/>
<pb n="KR3j0033_WYG_002-47a"/>
　黨錮或死或刑蟠確然免於疑論景毅子顧為李膺<lb/>
　門徒不及於譴毅慨然曰本謂膺賢遣子師之豈可<lb/>
　漏脱名籍茍安而已遂自表免歸蟠有先見之明毅<lb/>
　有不茍免之義皆合於士君子之行<lb/>
論事太直非特不聼從而增益之過於未論時光武見<lb/>
　桓譚䜟書之非其後論靈臺則謂譚曰吾欲以䜟决<lb/>
　之唐明皇一見人論牛仙客不可用則曰我且用康辯<lb/>
　<hi>音辯</hi>盖辯人才尤不為人所取故也懿宗見論佛骨之<lb/>
<pb n="KR3j0033_WYG_002-47b"/>
　禍則曰吾得生見之死不恨敬宗見論幸驪山之禍<lb/>
　則曰吾且往識汝言<lb/>
故人親戚一日貴顯能不忘舊者少然不可以舊分望<lb/>
　之盡禮焉可也故人侮陳勝卒斬之馬援以父友不<lb/>
　禮梁松卒遭其陷此援之過也<lb/>
漢交阯女子徵貳徵則反擾嶺外六十餘城唐睦州女<lb/>
　子陳碩貞反破睦歙二州女子能作賊可怪也夫<lb/>
雨立二優旃汝雖長何益幸雨立楼䕶𫝊反雨立閭巷<lb/>
<pb n="KR3j0033_WYG_002-48a"/>
婦人笑躄二晋侯使郤克徵㑹於齊齊頃公帷婦人使<lb/>
　觀之郤子登婦人笑於房郤子躄故也平原君家楼<lb/>
　臨民家有躄者槃散行汲美人居楼上大笑之<lb/>
不窺園三董仲舒三年不窺園後漢桓榮十五年不窺<lb/>
　園魏閔謙𫝊趙昱歴年不窺園<lb/>
本朝御史資淺者為裏行唐有尚書裏行太宗時張昌<lb/>
　齡敕於通事舍人裏供奉肅宗時元結為監察御史<lb/>
　裏行夲朝因之<lb/>
<pb n="KR3j0033_WYG_002-48b"/>
雙生昭十一年泉丘人有女生懿子及南宫敬叔注似<lb/>
　雙生僖十七年梁嬴孕過期卜生一男一女唐王仁<lb/>
　皎子守一與𤣥宗廢后孿生孿音所眷反<lb/>
賜畫像贊者明皇時張説康子元陸堅賀知章<lb/>
龔遂治渤海王生曰天子即問卿治渤海君不可有所<lb/>
　陳對宜曰皆聖主之徳非小臣之力上果問以治狀<lb/>
　對如王生言天子説其有譲笑曰君安得長者之言<lb/>
　而稱之王濬每進見陳伐吳之功見枉之狀不勝憤<lb/>
<pb n="KR3j0033_WYG_002-49a"/>
　徑出不辭范通曰卿功則美矣恨所以居美者未盡<lb/>
　也卿旋斾之日角巾私第口不言平吳之功有問者<lb/>
　輙曰聖主之徳羣帥之力老夫何力之有三軍能無<lb/>
　愧乎龔遂能用王生之言王濬不能用范通之䇿豈<lb/>
　識有明不明耶善則稱君過則歸已濬不知此斯謀<lb/>
　斯猷惟我后之徳遂得之矣<lb/>
山濤𫝊袁毅為鬲令貪濁以絲百斤遺濤濤藏於閣毅<lb/>
　事發凡所受賂皆見推檢取絲付吏印封如故段秀<lb/>
<pb n="KR3j0033_WYG_002-49b"/>
　實自邠被召戒其家曰若過岐朱泚必致贈遺慎毋<lb/>
　納至岐泚因致大綾三百家人拒不遂至都秀實怒<lb/>
　曰吾終不以汙吾第以置司農治所之梁間吏後以<lb/>
　告泚取視其封帕完新崔祐甫妻王陷朱泚賊中泚<lb/>
　嘗與祐甫同官贈以縑帛菽粟受而緘鐍之徳宗還<lb/>
　京具封以獻<lb/>
桓冲傳苻堅舉國内冦嘆曰謝安有廟堂之量不嫻將<lb/>
　畧陳夀評諸葛亮應變將畧非其所長亮决三分之<lb/>
<pb n="KR3j0033_WYG_002-50a"/>
　計終身中之其見明也其後言奨率三軍北定中原<lb/>
　然兵止於五丈原而不出者乃所以自守其將畧也<lb/>
　何名為非所長哉苻堅出師舉國以為不可堅違衆<lb/>
　而出天理人情皆已逆矣安知其不足懼一遣其姪<lb/>
　遂成破竹之功此將畧也何名為不嫻哉冲私憂過<lb/>
　計夀真私意也夀嘗為亮子瞻所辱耳<lb/>
諸葛木牛之制見於注劉晏之孫濛宣慰靈夏始議造<lb/>
　木牛運南史祖冲之造千里船不因風水施機自運<lb/>
<pb n="KR3j0033_WYG_002-50b"/>
　亦因木牛流馬之制<lb/>
賣僧道度牒見唐裴冕𫝊肅宗在靈武冕建言賣官度<lb/>
　僧道士收貲濟軍興時取償既賤衆不為宜<lb/>
裴遵慶以尚書右僕射復知選以老聼就第注官張説<lb/>
　致仕修史於家<lb/>
明皇以張説為大學士説曰學士本無大稱中宗寵大<lb/>
　臣乃有之徳宗以李泌為大學士泌言學士加大始<lb/>
　中宗時張説固辭乃以學士知院事崔圓為大學士<lb/>
<pb n="KR3j0033_WYG_002-51a"/>
　亦引泌為讓而止<lb/>
鄧景山為淮南節度使有鼉集城門鄧班謂景山曰鼉<lb/>
　介物也失次金不從革之象其有兵乎未幾劉展反<lb/>
　宣和己亥都城北小民家晨起見一物如龍伏牀下<lb/>
　大驚都人争往觀之禁中取去騐之鼉也杖殺之城<lb/>
　北去水遠不知所從來已而大水又数年有金人之<lb/>
　禍鄧班之言不獨騐於當時又騐於後<lb/>
漢髙誅彭越盛其醢徧賜諸侯唐肅宗殺中人馬尚言<lb/>
<pb n="KR3j0033_WYG_002-51b"/>
　以其肉賜從官見吕諲𫝊有罪殺之可也賜醢賜肉<lb/>
　甚矣二主意将戒有罪然黔布一見醢遂定反計李<lb/>
　輔國専制肅宗遷明皇南内以憂死肅宗不得盡孝<lb/>
　道葢見賜肉之過也刑賞貴中過則人必不服<lb/>
用人若得才實雖親故何嫌漢髙之起皆蕭曹故人光<lb/>
　武中興亦南陽多顯者唐崔祐甫為相除吏八百多<lb/>
　親舊皆得實所以致建中之治李綘引此事以諫憲<lb/>
　宗又許孟容𫝊綘曰忠臣事君不以私害公設有才<lb/>
<pb n="KR3j0033_WYG_002-52a"/>
　雖親舊當用避嫌不用乃臣下身謀<lb/>
神䇿軍使王駕鶴典衛兵久權震中外徳宗將代之懼<lb/>
　其變以問崔祐甫祐甫曰是無足慮即召駕鶴留語<lb/>
　移時而代者已入軍中徳宗以來姑息藩鎮有終身<lb/>
　不易地者李吉甫相憲宗嵗餘易三十六鎮殿最分<lb/>
　明二公所以敢易權臣使之聼命者葢自恃其公正<lb/>
　才畧足以服人耳孔子所謂其身正不令而行也比<lb/>
　之周勃入北軍則為省力然産禄之根連太后非駕<lb/>
<pb n="KR3j0033_WYG_002-52b"/>
　鶴輩比也<lb/>
唐宰相奏事皆坐闗播𫝊播避坐欲有所言是也本朝<lb/>
　不坐惟賜燕辭燕則賜坐皆候奉事罷也講筵臣寮<lb/>
　則皆賜坐當講讀者則起至扆前立講餘不起立立<lb/>
　罷復坐賜茶而退<lb/>
龎統力勸昭烈襲取劉璋帝用其中䇿斬楊懐髙沛還<lb/>
　向成都其計效矣帝至涪置酒作樂謂統曰今日之<lb/>
　㑹可謂樂矣統曰伐人之國而以為樂非仁者之兵<lb/>
<pb n="KR3j0033_WYG_002-53a"/>
　也伐人之國本出其謀置酒為樂乃曰不可豈人情<lb/>
　也哉不仁之大莫大於襲璋統不以為非一醉之樂<lb/>
　反以為言豈欲避本謀而以此言滅迹耶抑能為大<lb/>
　惡而行小善也歟宋襄公不禽二毛何以異裴松之<lb/>
　謂逹義成功本由詭道心既内疚則歡容自戢且謂<lb/>
　帝有非而統無失是為統文過也<lb/>
漢文恭儉不能禁庶人之文綉被屋壁倡優僭后飾楊<lb/>
　綰清儉乃能使郭子儀减音樂宰相能化人人主不<lb/>
<pb n="KR3j0033_WYG_002-53b"/>
　能化天下何也化天下當以誠帝使鄧通得自鑄錢<lb/>
　是豈欲天下之人趨儉哉綰之清有素矣朝士大夫<lb/>
　舉知之矣一旦為相從之而化宜也<lb/>
王琚佐明皇平内難眷待特異預大政事號内宰相陸<lb/>
　贄在奉天徳宗倚信雖有宰相主大義而贄常居中<lb/>
　㕘可否號内相<lb/>
杜黄裳婿韋執誼輔政黄裳為太子卿請太子監國執<lb/>
　誼曰公始得一官遽開口論禁中事黄裳曰吾受恩<lb/>
<pb n="KR3j0033_WYG_002-54a"/>
　三朝豈以一官見賣即拂衣出盧把薦闗播為相論<lb/>
　事帝前播意不可避坐欲有所言把目禁之退曰以<lb/>
　公謹畏故至此柰何欲開口論事耶播懼不敢復言<lb/>
　黄裳唐為賢相闗播為盲宰相視此可見<lb/>
朱敬則為史官權重宰相韋貫之云禮部侍郎權重宰<lb/>
　相憲宗曰侍郎是宰相除安得重貫之曰然為陛下<lb/>
　柬宰相者得無重乎<lb/>
漢夏侯勝或見時謂上為君誤相字於前宣帝以是稱<lb/>
<pb n="KR3j0033_WYG_002-54b"/>
　重之段平重對徳宗謬稱名帝斥去之二君賢否即<lb/>
　此可知<lb/>
進士私謂為同年見許孟容𫝊李綘與孟容弟同舉進<lb/>
　士為同年云云綘曰進士明經嵗百人吏部得官至<lb/>
　千人私謂為同年夲非親舊也<lb/>
南史范縝因竟陵王子良信釋氏縝盛稱無佛阮瞻著<lb/>
　無鬼皆有所激而云<lb/>
崇寕乃南史明宣太后陵名也蔡元長改建中靖國為<lb/>
<pb n="KR3j0033_WYG_002-55a"/>
　崇寧以表紹述熈寧政事不知以陵名為年號當避<lb/>
　也當時一朝士大夫豈盡不知耶抑知之而不敢言<lb/>
　也<lb/>
李揆取士不禁挾書大陳書於庭多得實才和凝知舉<lb/>
　徹棘圍大開門士皆肅然無譁上下相應故可書今<lb/>
　為二公之所為則不成禮闈矣<lb/>
予在史館讀真宗實録雄州言頃年契丹加兵女真女<lb/>
　真衆才萬人所居有灰城以水沃其壁凝凍成氷距<lb/>
<pb n="KR3j0033_WYG_002-55b"/>
　城三百里焚其積聚其人散居山林以待之契丹至<lb/>
　則城不可破野無所取遂退兵女真即出襲敗之殺<lb/>
　傷甚衆今契丹移遼陽城言征髙麗且渉女真之境<lb/>
　女真衆雖少契丹必不能勝仍圗畫以獻契丹以西<lb/>
　楼為上京遼陽為東京在中凉正東稍南又云契丹<lb/>
　習俗既葬必守墳或云國王欲守其母墳聲言征髙<lb/>
　麗駐遼陽城也上謂王旦等曰契丹征髙麗萬一髙<lb/>
　麗窮蹙或歸於我或來乞師何以處之旦曰當頋其<lb/>
<pb n="KR3j0033_WYG_002-56a"/>
　大者契丹方固盟好髙麗貢奉屡嵗不至上曰然可<lb/>
　諭登州待其釁如髙麗有使來乞師即語以累年貢<lb/>
　奉不入不敢逹於朝廷如有歸投者第存撫之亦不<lb/>
　須以聞宣和間女真遣使海上結約夾攻大遼遂起<lb/>
　燕山之役是時未有一人以此告於上者<lb/>
北人食麫名餺<hi>音博</hi>飥<hi>音托</hi>揚雄方言餅謂之飥齊民要術<lb/>
　青䴹麥麫堪作飯及餅飥甚美磨盡無麩則飥之名<lb/>
　已見於漢魏五代史李茂真𫝊朕與宫人一日食粥<lb/>
<pb n="KR3j0033_WYG_002-56b"/>
　一日食不托不托俗語當以方言為正作餺飥字<lb/>
本朝父子作狀元者三家安得裕與其子守亮梁顥與<lb/>
　其子固張去華與其子師徳其後狀元之子登科者<lb/>
　極少且以經義改科終道君朝狀元考之無一家有<lb/>
　子登科者葉祖洽余中徐鐸時彦黄裳焦蹈李常寧<lb/>
　馬涓畢漸何昌言李釜霍端友蔡嶷賈安宅莫儔何<lb/>
　臬王昻何渙沈晦十九榜六十餘年俱無子登科豈<lb/>
　天以大名已付其人而其後不可復得耶又祖宗時<lb/>
<pb n="KR3j0033_WYG_002-57a"/>
　大魁多為相此十九榜為相者一何臬而已<lb/>
椀盞盤合見齊民要術種榆鏃作獨樂及盞十年之後<lb/>
　魁椀瓶榼無所不任種楸盤合樂器所在勝用盌字<lb/>
　見南史沈炯𫝊茂陵玉盌遂出人間故杜詩云早時<lb/>
　金盌出人間<lb/>
江子一就梁武求觀秘書李邕見李嶠願一見秘書南<lb/>
　史張纘欲徧觀閣中書籍求不得為秘書郎三載方<lb/>
　遷<lb/>
<pb n="KR3j0033_WYG_002-57b"/>
薛宣為相朱雲往見之宣偹賔主禮留雲宿從容謂雲<lb/>
　曰田野無事且留我東閣可以觀四方竒士雲曰小<lb/>
　生乃欲相吏耶顔師古注言欲以我為吏東坡詩云<lb/>
　薛宣直欲吏朱雲用師古註也以上文考之宣無欲<lb/>
　吏雲之意相吏恐當作相形字去聲讀宣欲使雲觀<lb/>
　四方奇士意欲使之求人材用耳雲不能為宣擇材<lb/>
　乃曰小生乃欲使我相吏雲無意於世久矣豈能更<lb/>
　代宰相觀人材乎<lb/>
<pb n="KR3j0033_WYG_002-58a"/>
錢以文言南史武陵王煜華林園射賜錢五萬文絹帛<lb/>
　以匹言姚察門生遺花練一匹史裴䆳納絹二匹藕<lb/>
　以挺言南海王子罕取一挺藕㯽榔以口言任昉餌<lb/>
　㯽榔剖百口許不得好者簟以領言世説王佛大見<lb/>
　王恭坐六尺簟可以一領與我<lb/>
浙中諸堰以牛車舟而過顧憲之𫝊云始立牛埭以風<lb/>
　濤迅險人力不㨗濟急以利物堰始於此<lb/>
太守雙旌事見唐百官志節度使賜雙旌韓退之易為<lb/>
<pb n="KR3j0033_WYG_002-58b"/>
　兩旗侯之<graphic n="KR0657" url="https://raw.githubusercontent.com/kanripo/KR-Gaiji/master/images/KR0657.png" mimeType="image/png"/>號兩旗是也<lb/>
周昌相趙王如意如意為吕后鴆死昌謝病不朝三嵗<lb/>
　而薨賈誼𫝊梁王勝墜馬死誼自傷為𫝊無狀哭泣<lb/>
　嵗餘亦死二公可謂死職矣<lb/>
淮南厲王罪惡暴著文帝屡赦之巳得親親之意矣王<lb/>
　卒不改行乃處之於蜀道非殺之也袁盎乃以殺弟<lb/>
　名動文帝王既以不食死盎乃建議斬丞相御史以<lb/>
　謝天下嗟乎盎忍人也文帝又封厲王四子為侯賈<lb/>
<pb n="KR3j0033_WYG_002-59a"/>
　誼䟽諫曰淮南王悖逆無道天下孰不知其罪陛下<lb/>
　幸而赦遷之自疾而死天下孰以王死之不當今尊<lb/>
　奉罪人之子適足以負謗於天下此人少壯安能忘<lb/>
　其父哉雖割為四四子一心也方厲王死時惜乎誼<lb/>
　不在文帝之左右其後厲王二子果以謀反自殺如<lb/>
　誼言<lb/>
韓安國坐法抵罪蒙<hi>師古註梁國之縣</hi>獄吏田甲辱安國安國<lb/>
　曰死灰獨不復然乎甲曰然則溺之後安國為梁内<lb/>
<pb n="KR3j0033_WYG_002-59b"/>
　史甲亡安國曰甲不出我滅爾宗甲肉袒謝安國卒<lb/>
　善遇之李廣得罪為庶人屏居藍田山中夜歸㶚陵<lb/>
　尉醉呵止廣廣曰故李將軍尉曰今將軍尚不得夜<lb/>
　行何故也宿廣亭下後廣為右北平太守請尉與俱<lb/>
　至軍斬之士方失意時為庸人孺子所侮慢多矣安<lb/>
　國能忍廣不能忍其度量相逺如此炎凉世法也當<lb/>
　以安國為是廣犯夜尉守法尉亦賢矣廣後為將軍<lb/>
　當取而用之宜必得其死力乃挾舊怨無罪而戮士<lb/>
<pb n="KR3j0033_WYG_002-60a"/>
　何以為將此廣不侯之一也<lb/>
李適之為相與李林甫不協林甫謂適之曰華山生金<lb/>
　采之可富國適之為帝道之帝喜以問林甫林甫曰<lb/>
　臣知之舊矣華山陛下本命王氣之舎不可穿冶故<lb/>
　不敢聞帝以林甫為愛己而薄適之杜甫封西嶽賦<lb/>
　云主上本命與金天合則是華山為𤣥宗本命所直<lb/>
　之方人間皆知之適之為相獨不知耶信巫卜之数<lb/>
　𤣥宗已失人君之大度采金於山亦非宰相富國之<lb/>
<pb n="KR3j0033_WYG_002-60b"/>
　方<lb/>
古者朋友有義非若今之専勢利如桞子厚墓志所云<lb/>
　者李陵降匃奴武帝戮其妻子而司馬遷㑹召問訴<lb/>
　其寃至下獄而其説不變陳湯斬郅支功大矣一為<lb/>
　匡衡石顯所沮其賞不行劉向上書申理元帝卒封<lb/>
　侯賜金衡銜前事復以盗康居財物等事奏免之又<lb/>
　坐言康居王侍子非王子下獄當死谷永上䟽訟湯<lb/>
　成帝即出湯奪爵為士伍又為王商所譛奏以惑衆<lb/>
<pb n="KR3j0033_WYG_002-61a"/>
　不道非所宜言廷尉趙増夀議無惑衆之罪正坐非<lb/>
　所宜言免湯為庶人徙燉煌燉煌太守奏湯前親誅<lb/>
　郅支威行外國不宜處邊徙安定議郎耿育訟湯乃<lb/>
　還湯京師觀向永育三人之言皆切直稱湯功甚偹<lb/>
　痛讒嫉甚深衡顯百計卒不能殺此三人力也元成<lb/>
　帝時漢道已衰公論猶有所伸如此武帝怒陵降是<lb/>
　已不能存其妻子以湏陵所為遽殺之亦忍矣遷縱<lb/>
　為陵游説亦無大過下蠶室虐哉<lb/>
<pb n="KR3j0033_WYG_002-61b"/>
爾雅妻之父為外舅母為外姑今無此稱皆曰丈人丈<lb/>
　母桞子厚有祭楊侯事丈人獨孤氏丈母則知唐已<lb/>
　如此<lb/>
莊子寓言然有不可知者其言人生馬之類尤為物化<lb/>
　之怪晋愍紀人生馬則實有之矣非寓言也<lb/>
今在職許稱前官著為令家語胄子雖遷爵易位而班<lb/>
　級不及其故者得以故官為稱<lb/>
富鄭公使北争獻納二字甚切後之議者以為二字不<lb/>
<pb n="KR3j0033_WYG_002-62a"/>
　必苦争孔子適季孫季孫之宰曰君使求假於田將<lb/>
　與之乎孔子曰吾聞君取於臣謂之取與於臣謂之<lb/>
　賜臣取於君謂之假與於君謂之獻季孫悟遂命其<lb/>
　宰自今往君有取之一切不得復言假也鄭公力不<lb/>
　肯言獻以此也夫然非博學通古今其可出疆専對<lb/>
　乎<lb/>
今銓格年二十以上方許出官州縣官以三年為任皆<lb/>
　江左法也宋文帝元嘉中限年三十而任州縣以六周<lb/>
<pb n="KR3j0033_WYG_002-62b"/>
　而代刺史或十餘年孝武仕者不拘老少守宰以三<lb/>
　周為滿齊謝超宗議云云習宋代限年之制甲族以<lb/>
　二十登仕陳依梁制年未三十者不得仕見通典<lb/>
渡子覔錢古有之列子人有濵河而居習水勇於泅<graphic n="KR0894" url="https://raw.githubusercontent.com/kanripo/KR-Gaiji/master/images/KR0894.png" mimeType="image/png"/>
　舟鬻渡利供百口<lb/>
六曹尚書讀作平聲非也尚訓上上書爾如尚公主之<lb/>
　類監當讀側聲者非也當管此事耳<lb/>
箕踞人多為説皆不甚詳攷曲禮曰坐毋箕踞為其不<lb/>
<pb n="KR3j0033_WYG_002-63a"/>
　敬也唐子西箕踞軒記云箕踞者山間之容也拳腰<lb/>
　聳肩抱膝而危坐傴偻跼蹜其圓如箕又曰其勢如<lb/>
　蹲猿如投竿而漁以予攷之惟注云伸兩足者為是<lb/>
　葢古者坐於席無今之椅凳之類故坐則跪行則膝<lb/>
　前是足向後也傳曰跪坐以進之以是坐則跪也故<lb/>
　以是為敬若伸兩足則手據膝故若箕狀箕踞乃不<lb/>
　對客之容若孔子所謂燕居申申夭夭者若傴偻跼<lb/>
　蹜則是畏懼不敢肆之貎不得為不敬也今人坐于<lb/>
<pb n="KR3j0033_WYG_002-63b"/>
　椅榻之上猶欲箕踞不可得也自後漢猶皆坐席上<lb/>
　如戴馮重席是也<lb/>
千里駒不特漢晋事如梁王茂丘仲孚王規後魏袁躍<lb/>
　後周張䖍威北齊崔昻楊愔父常曰此兒駒齒未落<lb/>
　已是我家龍文更十嵗後當求之千里之外<lb/>
生祠始於定國之父郡中生立于公祠後漢潜山人生<lb/>
　立白馬陳從事祠陳衆也廣都韋祠巴郡王堂九真<lb/>
　任延武威張奐晋之廣中丁綰池陽令杜軫梁何逺<lb/>
<pb n="KR3j0033_WYG_002-64a"/>
　令武康守宣城及新興内史皆立生祠齊新安伏晅<lb/>
　唐義新軍袁滋潭馬殷吳越錢鏐靈州韓逖<lb/>
滑稽古今説不同揚子雲酒賦云鴟夷滑稽腹大如壺<lb/>
　應劭註史記鴟夷革是以皮為酒榼崔浩漢記音義<lb/>
　云滑稽酒器也轉注吐酒終日不已故語言響應無<lb/>
　窮者取象今之注子是其遺法<lb/>
殿學士六朝時已置此官陳姚察為嘉徳宣明二學士<lb/>
宋劉徳願孝武殷妃薨與羣臣至墓謂徳願曰卿哭貴<lb/>
<pb n="KR3j0033_WYG_002-64b"/>
　妃若悲者當加厚賞徳願應聲號慟撫膺躃踊涕泗<lb/>
　交流帝甚悦以為豫州刺史與羊元保棊勝得宣城<lb/>
　李存朂博勝得盧龍節度何異<lb/>
嶺外有果名撚子三月開花如芍藥七八月成實可食<lb/>
　結腸胃小兒食多則大便難東坡改名海漆言搗其<lb/>
　葉可代柿漆用嶺表録異云倒捻子窠叢生葉如苦<lb/>
　李花似蜀葵小而深紫南方婦女多以染色子如軟<lb/>
　柿上有四葉如柿蔕食其心其蔕故謂倒捻子或呼<lb/>
<pb n="KR3j0033_WYG_002-65a"/>
　為都念子語訛也其子外紫内赤無核食之甜美暖<lb/>
　臟益肌肉古訛捻為念今又訛念為撚大業拾遺記<lb/>
　南海送都念子樹一百株付西苑十六院種即此花<lb/>
　也<lb/>
嶺表有竹俗謂司馬竹又曰私麻竹南越志曰河麻竹<lb/>
　可為弓似弩謂之溪子弩或曰蘓麻竹今記為司馬<lb/>
　竹嶺表録異云河麻大如茶盌厚而空小一人擎一<lb/>
　莖堪為椽梁正此竹也又有勒竹者棘之訛也竹譜<lb/>
<pb n="KR3j0033_WYG_002-65b"/>
　曰棘竹生交州諸郡藂生竹厚實夷人以為弓枝節<lb/>
　有棘異物志云種為藩落卒倒根出大如十石物縱<lb/>
　横相承狀如繰車一名笆竹筍味落人鬚鬢録異云<lb/>
　南土有刺竹南人呼刺為勒自根横生枝條展轉如<lb/>
　織野火止能燒其細枝嫩葉春色轉宻邕州以為墻<lb/>
　蠻蜑不能入<lb/>
石栗出韶之仁化他䖏無也嶺表録異云廣州無栗惟<lb/>
　勒州<hi>此州恐傳誤冩</hi>有石栗一年方熟皮厚而肉少味似胡<lb/>
<pb n="KR3j0033_WYG_002-66a"/>
　桃仁熟時有羣鸚鵡啄食畧盡亦甚稀少<lb/>
嶺外風俗多服毒藥㫁腸草以死誣人多死於所誣之<lb/>
　門常怪其愚如此南州異物志曰廣州俚賊若隣里<lb/>
　負其債久不還者子弟取野葛一錢鉤吻数寸許到<lb/>
　債家門食而死誣債家殺之債家懼以物辭謝多数<lb/>
　十倍死家乃收尸而去不以為恨則此風舊矣鉤吻<lb/>
　即㫁腸草又名胡蔓嶺表録異記云野葛俗呼為胡<lb/>
　蔓蔓生如蘭香光而厚置生菜中毒人用羊血觧羊<lb/>
<pb n="KR3j0033_WYG_002-66b"/>
　食之肥大<lb/>
今之縣邑曰縣道恐不宜連稱縣自縣道自道也按孝<lb/>
　文紀養老令云有司請令縣道顔師古注曰或縣或<lb/>
　道有蠻夷曰道<lb/>
用驢磨麵見六朝袁淑俳詩文驢山公九錫云嘉麥既<lb/>
　熟實湏精麵負磨囘衡迅若轉電<lb/>
酒家揭帘俗謂之酒望子見韓子宋有酤者斗槩甚平<lb/>
　遇客甚謹為酒甚美懸幟甚髙而酒不售遂至令酸<lb/>
<pb n="KR3j0033_WYG_002-67a"/>
　以狗惡也<lb/>
用納音㸔命見則天時唐尚獻甫則天時太史令奏云<lb/>
　臣本命納音在金熒惑犯太史熒惑火也火能尅金<lb/>
　臣将死之果然隂陽家用隂徵亦見則天時嚴思善<lb/>
　占熒惑犯輿鬼則天問之曰商姓大臣當之其年文<lb/>
　昌左丞相王及善卒<hi>若吕才則不取五姓納音</hi>
同年生災福有相類者武元衡與李吉甫齊年同日為<lb/>
　相同出鎮同再入相吉甫先一年以元衡生月卒元<lb/>
<pb n="KR3j0033_WYG_002-67b"/>
　衡後一年以吉甫生月卒<lb/>
漢髙改婁敬姓劉云婁者劉也往往以笑髙祖臆撰説<lb/>
　文貙膢祭飲食漢書武帝令天下五日婁注蔡邕曰<lb/>
　貙<hi>勅俱切</hi>常以立秋日還食其母王者以此時祭廟婁<lb/>
　劉劉殺也言擊殺之時又續漢禮儀志立秋郊畢始<lb/>
　揚威武斬牲令郊東門名曰貙劉以此考之髙祖之<lb/>
　言為是不可笑也<lb/>
藍田出玉世儒多以比物之潔白者按初學記藍田出<lb/>
<pb n="KR3j0033_WYG_002-68a"/>
　美玉如藍故名藍田則藍田玉乃玉之青者不當比<lb/>
　潔白又許慎説文瓊赤玉也詩人亦以比潔白如瓊<lb/>
　花瓊枝之類雖退之亦以瓊瑰比雪葢古今沿習不<lb/>
　可不深考也<lb/>
唐記多書慮囚本朝詔令亦多用往往讀為思慮之慮<lb/>
　故雋不疑𫝊行縣録囚徒還顔師古注省録之知其<lb/>
　情状有寃滯今之慮囚本録聲之去者音力俱反近<lb/>
　俗不曉其意訛其文遂為思慮之慮失其源矣<lb/>
<pb n="KR3j0033_WYG_002-68b"/>
人姓名古今同者甚多且以近時論之唐有蔡京漢有<lb/>
　王甫唐獨孤郎𫝊有鄭居中徐岱字處仁嘉興人于<lb/>
　學無不通見本𫝊霍光𫝊宣紀廷尉光注李光韓文<lb/>
　有劉正夫英宗時臺官有趙鼎<lb/>
王孫賈入市曰淖齒殺閔王欲與我誅者袒右市人從<lb/>
　者四百人誅淖齒周勃誅吕用左袒之䇿本此<lb/>
北人以乳酪拌櫻桃食之摭言新進士重櫻桃宴劉覃<lb/>
　及第櫻桃初出和以糖酪人享蠻畫一小盎不啻数<lb/>
<pb n="KR3j0033_WYG_002-69a"/>
　升<lb/>
漢文欲任賈誼為公卿綘灌之屬皆害之毁誼曰洛陽<lb/>
　之人年少初學専欲擅權紛亂諸事天子後亦踈之<lb/>
　其後人告綘侯謀反繋長安獄誼専以㢘恥勵臣下<lb/>
　為言以譏文帝誼不懐前怨而卒言待大臣無禮以<lb/>
　感悟上此君子用心也及觀袁盎為文帝言絳侯功<lb/>
　臣非社稷臣且言臣主失禮自是上益荘丞相益畏<lb/>
　綘侯嘗以毁我責盎其後繫請室諸公莫敢為言惟<lb/>
<pb n="KR3j0033_WYG_002-69b"/>
　盎明綘侯無罪綘侯得釋盎無言其言正故前不阿<lb/>
　絳侯後不遂非誼不懐前怨盎不遂前非皆勃之幸<lb/>
　也<lb/>
爛柯多用棋事聴琴亦然水經晋民王質伐木入信安<lb/>
　縣室坂見童子四人鼓琴質倚柯聴之既去爛柯去<lb/>
　家已数十年<lb/>
曲江周府君碑府君後漢人碑隂載門吏皆云曲紅古<lb/>
　字簡多借用故以紅為江酈元不暁其義載曲江縣<lb/>
<pb n="KR3j0033_WYG_002-70a"/>
　乃云昔號曲紅又云曲山名以地勢攷之武谿自北<lb/>
　来自西入海古郡城在其上眎江水正曲何名為山<lb/>
　哉<lb/>
春秋穀洛鬬以為災異水經載韋昭云洛在王城南穀<lb/>
　在北周靈王時穀水盛出王城西南流洽於洛兩水<lb/>
　相格有似於鬭以此觀之凡州郡有兩水者皆如此<lb/>
　亦常事也<lb/>
嶺外人家嬰兒衣暮則急收不可露夜土人云有蟲名<lb/>
<pb n="KR3j0033_WYG_002-70b"/>
　暗衣見小兒衣必飛毛著其上兒必病寒熱久則瘦<lb/>
　不可療其形如大蝴蝶又水經豫章逕陽縣多女鳥<lb/>
　元中記曰新陽男子於水際得之與共居生二女悉<lb/>
　衣羽而去豫章間養兒不露其衣言是鳥落塵於兒<lb/>
　衣中令兒病亦謂之夜飛游女由此觀之乃暗衣也<lb/>
𨽻書古今皆云程邈變篆為之水經注王次仲變蒼頡<lb/>
　舊文為今𨽻書始皇以次仲所易字簡便於事三召<lb/>
　不至次仲履真懐道窮術数之美則變𨽻不自程邈<lb/>
<pb n="KR3j0033_WYG_002-71a"/>
　始自王次仲始也𨽻始於秦然水經載臨淮人發古<lb/>
　塜得銅棺為𨽻字言齊太公世孫胡公之棺惟三字<lb/>
　是古𨽻又知𨽻非始於秦也<lb/>
袁盎之兄子種謂盎曰絲能日飲無何是姪字叔也晁<lb/>
　錯父謂錯曰公為政用事侵削諸侯䟽人骨肉公何<lb/>
　為也又曰吾去公歸矣是父公其子也<lb/>
斬首幾級謂斬敵一首拜爵一級謂一首為一級見衛<lb/>
　青𫝊注今云取其人首級非也<lb/>
<pb n="KR3j0033_WYG_002-71b"/>
雕印文字唐以前無之唐宋益州始有墨板後唐方鏤<lb/>
　九經悉收人間所蔵經史以<graphic n="KR0866" url="https://raw.githubusercontent.com/kanripo/KR-Gaiji/master/images/KR0866.png" mimeType="image/png"/>板為正見兩朝國史<lb/>
物去其勢豕曰豶見易牛曰犗見佛書馬曰扇見五代<lb/>
　史雞曰敦犬曰閹見俗語<lb/>
錢有字漫見漢西域𫝊罽賔國以金銀為錢文為騎馬<lb/>
　幕為人面張晏注錢文面作騎馬形漫面作人面目<lb/>
　如淳曰幕音漫師古曰幕即漫耳<lb/>
琉璃西域注云師古曰大秦國出赤白黑青黄緑縹紺<lb/>
<pb n="KR3j0033_WYG_002-72a"/>
　紅紫十種此自然之物采澤光明踰於衆玉今俗所<lb/>
　用皆消石汁加以衆藥灌而為之大虚脆不貞實非<lb/>
　真物<lb/>
從官知州陞監司止押檢乃祥符五年詔知制誥觀察<lb/>
　使以上知州上書押檢見三朝國史<lb/>
厯書七十二候惟桃桐菊言華至菊又言黄華桃以候<lb/>
　婚姻桐以待鳯盛於二三月得陽之盛菊非得霜不<lb/>
　盛開於九月十月得隂之盛然則其他皆不可言華<lb/>
<pb n="KR3j0033_WYG_002-72b"/>
　菊以黄為正東坡亦載朱勃之言<lb/>
士大夫學佛不殺生固善事然其胷次所存鑄筆成金<lb/>
　一念之間殺人無数至於政事喜怒有絶㓕人門戸<lb/>
　者乃區區為一螺蚌蜆蛤不肯庖宰而曰畏殺生云<lb/>
　者吾不知也三代以来周公孔子行事何嘗勸人殺<lb/>
　物命哉但不暴殄天物窮極滋味而已祭祀賔客之<lb/>
　資甘㫖供養之奉有不可畧者未嘗以戒殺生故絶<lb/>
　也孟子最明此牛羊何擇聞聲不忍食其肉之類盡<lb/>
<pb n="KR3j0033_WYG_002-73a"/>
　之矣<lb/>
三命家言支干者見白虎通甲乙幹也子丑支也不當<lb/>
　言干當言幹也夏正以平旦為朔商以雞鳴為朔周<lb/>
　以夜半為朔亦見白虎通漢云夜半朔旦冬至者用<lb/>
　周厯也<lb/>
三命家行小運男起丙寅女起壬申其説往往穿鑿許<lb/>
　慎説文包字象人懐妊已在中象子未成形元氣起<lb/>
　於子子人所生也男左行三十女右行二十俱立於<lb/>
<pb n="KR3j0033_WYG_002-73b"/>
　己為夫婦懐妊于己巳為子十月而生男起己至寅<lb/>
　女起巳至申故男年始寅女年始申小運起寅申葢<lb/>
　本於此亦三隂三陽之位也男必丙寅以丙禄在己<lb/>
　女必壬申以壬禄在亥寅申己亥之位亦水火之盛<lb/>
　也<lb/>
李徳裕窮愁志周秦行紀論謂牛僧孺身與帝王妃后<lb/>
　冥遇証其身非人臣相懐異志於圖䜟云云所恨未<lb/>
　暇族之若不在當代必在子孫湏以太牢少長咸寘<lb/>
<pb n="KR3j0033_WYG_002-74a"/>
　於法牛李之黨如宗閔之徒則小人也僧孺無大過<lb/>
　惡而徳裕恨之如此之深亦過矣至欲㓕其族則徳<lb/>
　裕乃忍人也僧孺豈能為簒逆身死之後子孫豈有<lb/>
　反者信圗䜟而妄加人以㓕族之罪恐天地不容鬼<lb/>
　神不赦卒死朱崖未必非報也開元中御史周子諒<lb/>
　言牛仙客亦以姓符圗䜟子諒杖死於朝堂亦報也<lb/>
　仙客不可為宰相是已加以名應圗䜟之罪則妄也<lb/>
　䜟云首尾三鱗六十年兩角犢子自狂顛龍蛇相鬭<lb/>
<pb n="KR3j0033_WYG_002-74b"/>
　血成川謂之自狂顛言不能成事何足畏也終唐之<lb/>
　世無牛姓為盗者䜟又何足信哉<lb/>
漢食貨志金三品黄金為上白金為中赤金為下孟康<lb/>
　注曰白金銀也赤金銅也故天下皆曰白金為銀其<lb/>
　後曰造銀錫白金既造銀又造白金則白金疑非銀<lb/>
　也恐是金之白者赤金亦金之赤者耳金三等以色<lb/>
　之淺深為别漢武紀收銀錫造白金則銀與白金昭<lb/>
　然為二物<lb/>
<pb n="KR3j0033_WYG_002-75a"/>
漢文時日蝕以為丞相周勃所致退勃使就國宣帝時<lb/>
　日蝕以為楊惲書所致遂殺惲成帝時日蝕以為相<lb/>
　王商所致罷商<lb/>
遂為母子如初見左𫝊遂為父子如初見鄒陽𫝊注<lb/>
漢有甲令乙令甲令見吳芮賛著甲令以稱忠乙令見<lb/>
　張釋之𫝊注<lb/>
四至九卿司馬安見汲黯𫝊許商詳見周堪𫝊<lb/>
今婦人削去眉畫以墨葢古法也釋名曰黛代也㓕去<lb/>
<pb n="KR3j0033_WYG_002-75b"/>
　眉毛以代其處也<lb/>
大曲新水歌樂昌公主與徐徳言破鏡復合事為中元<lb/>
　日事本事詩云他日必以正月望日賣於都市後果<lb/>
　如其言乃上元非中元也<lb/>
周禮卿執羔注云羔羣而不失其類介甫云羣而不黨<lb/>
　致恭以有禮春秋繁露云凡贄卿執羔羔飲於其母<lb/>
　必跪而乳類有禮者介甫前説本於注而小不同不<lb/>
　失其類與不黨則有間矣後説則全用繁露也<lb/>
<pb n="KR3j0033_WYG_002-76a"/>
魯直詩多用居然字晋宋間語也范堅云居然許宗之<lb/>
　請庾敳云䖏衆人中居然獨立后稷詩云居然生子<lb/>
　此其本也<lb/>
　<lb/>
　<lb/>
　<lb/>
　<lb/>
　<lb/>
<pb n="KR3j0033_WYG_002-76b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　猗覺寮雜記卷下<lb/>
</p>
<p>
</p>
  </div></body>
</text>\m</TEI>