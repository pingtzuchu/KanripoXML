<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div> <lb/>
    <p>
<pb n="KR3j0082_SBCK_001-1a"/>
羣書治要卷第一<lb/>
　　　　秘書監鉅鹿男臣魏徵等奉　勅撰<lb/>
　　周易<lb/>
乾元亨利貞<hi>文言備也</hi>象曰天行健君子以自強不<lb/>
息九三君子終日乾乾夕惕若厲無咎<hi>處下體之極居</hi>
<hi>上體之下純修下道則居上之德廢純修上道則處下之禮曠故終日乾乾至于夕惕猶若厲</hi>
<hi>也</hi>九五飛龍在天利見大人<hi>不行不躍而在乎天故曰飛龍也龍</hi>
<hi>德在天則大人之路亨也夫位以德興德以位叙以至德而處盛位萬物之覩不亦宜乎</hi>上<lb/>
九亢龍有悔彖曰大哉乾元萬物資始乃統天<lb/>
<pb n="KR3j0082_SBCK_001-1b"/>
雲行雨施品物流形大明終始六位時成時乘<lb/>
六龍以御天乾道變化各正性命<hi>大明乎終始之道故六位</hi>
<hi>不失其時而成也升降無常隨時而用處則乘潛龍出則乘飛龍故曰時乘六龍也</hi>保合<lb/>
大和乃利貞<hi>不和而剛暴也</hi>首出庶物萬國咸寧<hi>萬國所以</hi>
<hi>寧各以有君也</hi>文言曰元者善之長也亨者嘉之會也<lb/>
利者義之和也貞者事之幹也君于體仁足以<lb/>
長人嘉會足以合禮利物足以和義貞固足以<lb/>
幹事君子行此四德者故曰乾元亨利貞君子<lb/>
終日乾乾夕惕若厲無咎何謂也子曰君子進<lb/>
<pb n="KR3j0082_SBCK_001-2a"/>
德修業忠信所以進德也修辭立其誠所以居<lb/>
業也是故居上位而不驕在下位而不憂<hi>居下體之</hi>
<hi>上在上體之下明夫終敝故不驕也知夫至至故不憂也</hi>故乾乾因其時而<lb/>
惕雖危無咎矣<hi>惕怵惕之謂也</hi>飛龍在天利見大人何<lb/>
謂也子曰同聲相應同氣相求水流濕火就燥<lb/>
雲從龍風從虎聖人作而萬物覩亢龍有悔何<lb/>
謂也子曰貴而無位高而無民<hi>下無陰也</hi>賢人在下<lb/>
位而無輔<hi>賢人雖在下而當位不爲之助</hi>是以動而有悔也君<lb/>
子學以聚之問以辨之<hi>以君德而處下體資納於物者也</hi>寬以<lb/>
<pb n="KR3j0082_SBCK_001-2b"/>
居之仁以行之夫大人者與天地合其德與日<lb/>
月合其明與四時合其序與鬼神合其吉凶先<lb/>
天而天弗違後天而奉天時天且弗違而況於<lb/>
人乎況於鬼神乎亢之爲言也知進而不知退<lb/>
知存而不知亡知得而不知喪其唯聖人乎知<lb/>
進退存亡而不失其正者其唯聖人乎<lb/>
坤象曰地勢坤君子以厚德載物彖曰至哉坤<lb/>
元萬物資生乃順承天坤厚載物德合無疆含<lb/>
弘光大品物咸亨文言曰坤至柔而動也剛至<lb/>
<pb n="KR3j0082_SBCK_001-3a"/>
靜而德方含萬物而化光坤道其順乎承天而<lb/>
時行積善之家必有餘慶積不善之家必有餘<lb/>
殃君子敬以直內義以方外敬義立而德不孤<lb/>
屯象曰雲雷屯君子以經綸<hi>君子經綸之時</hi>彖曰天造<lb/>
草昧宜建侯而不寧<hi>屯體不寜故利建諸矦也屯者天地造始之時也造</hi>
<hi>物之始始於㝠昧故曰草昧也處造始之時所宜之善莫善於建侯</hi>
蒙象曰山下出泉蒙君子以果行育德彖曰匪<lb/>
我求童蒙童蒙求我志應也<hi>我謂非童蒙者闇者求明者明者不</hi>
<hi>諮闇故蒙之爲義匪我求童蒙童蒙求我也童蒙之來求我志應故也</hi>蒙以養正<lb/>
<pb n="KR3j0082_SBCK_001-3b"/>
聖功也<lb/>
師象曰地中有水師君子以容民畜衆初六師<lb/>
出以律否臧凶<hi>爲師之始齊師者也失令有功法所不赦故師出不以律否臧</hi>
<hi>皆凶也</hi>上六大君有命開國承家小人勿用<hi>處師之極</hi>
<hi>師之終也大君之命不失功也開國承家以寧邦也小人勿用非其道也</hi>象曰大君<lb/>
有命以正功也小人勿用必亂邦也<lb/>
比象曰地上有水比先王以建萬國親諸侯<hi>萬國</hi>
<hi>以比建諸侯以比親</hi>
履象曰上天下澤履君子以辨上下定民志<lb/>
<pb n="KR3j0082_SBCK_001-4a"/>
泰象曰天地交泰后以財成天地之道輔相天<lb/>
地之宜以左右民<hi>上下大通則物失其節故財成而輔相以左右民也</hi>彖<lb/>
曰天地交而萬物通也上下交而其志同也內<lb/>
君子而外小人君子道長小人道消也<lb/>
否象曰天地不交否君子以儉德避難不可榮<lb/>
以祿彖曰天地不交而萬物不通上下不交而<lb/>
天下無邦也內陰而外陽內柔而外剛內小人<lb/>
而外君子小人道長君子道消也九五休否大<lb/>
人吉其亡其亡繫于苞桑<hi>居否之世能全其身者唯大人耳巽爲木</hi>
<pb n="KR3j0082_SBCK_001-4b"/>
<hi>木莫善於桑人雖欲有亡之者衆根堅固弗能㧞之也</hi>
同人象曰天與火同人<hi>天體於上而火炎上同人之義</hi>君子以<lb/>
類族辯物<hi>君子小人各得所同</hi>彖曰文明以健中正而應<lb/>
君子正也<hi>行健不以武而以文明用之相應不以邪而以中正應之君子正也</hi>唯<lb/>
君子爲能通天下之志<hi>君子以文明爲德者也</hi>
大有象曰火在天上大有君子以遏惡揚善順<lb/>
天休命<hi>大有包容之象也故遏惡揚善成物之美順奉天德休物之命也</hi>彖曰<lb/>
柔得尊位大中而上下應之曰大有<hi>處尊以柔居中以大</hi>
<hi>上下應之靡所不納大有之義也</hi>其德剛健而文明應乎天而<lb/>
<pb n="KR3j0082_SBCK_001-5a"/>
時行是以元亨<hi>德應于天則行不失時矣剛健不滯文明不犯應天則大時行</hi>
<hi>無違是以元亨也</hi>上九自天佑之吉無不利<hi>居大有之上而不累</hi>
<hi>于位志尚於賢者也</hi>
謙象曰地中有山謙君子以裒多益寡稱物平<lb/>
施<hi>多者用謙以爲裒少者用謙以爲益隨物而與施不失平也</hi>彖曰謙亨天<lb/>
道下濟而光明地道卑而上行天道虧盈而益<lb/>
謙地道變盈而流謙鬼神害盈而福謙人道惡<lb/>
盈而好謙謙尊而光卑而不可踰君子之終也<lb/>
初六謙謙君子用渉大川吉<hi>能體謙謙其唯君子用渉大難物無</hi>
<pb n="KR3j0082_SBCK_001-5b"/>
<hi>害也</hi>象曰謙謙君子卑以自牧也<hi>牧養也</hi>九三勞謙<lb/>
君子有終吉<hi>勞謙匪懈是以吉也</hi>象曰勞謙君子萬民服<lb/>
也<lb/>
豫象曰雷出地奮豫彖曰豫順以動故天地如<lb/>
之天地以順動故日月不過而四時不忒聖人<lb/>
以順動則刑罰淸而民服豫之時義大矣哉<lb/>
隨象曰澤中有雷隨君子以向晦入宴息<hi>澤中有雷</hi>
<hi>動悅之象也物皆悅隨可以無爲不勞明監故君子向晦入宴息也</hi>彖曰隨時之<lb/>
義大矣哉<hi>得時則天下隨之矣隨之所施唯在於時時異而不隨否之道也故隨時</hi>
<pb n="KR3j0082_SBCK_001-6a"/>
<hi>之義大矣哉</hi>
觀象曰風行地上觀先王以省方觀民設敎彖<lb/>
曰順而巽中正以觀天下觀天之神道而四時<lb/>
不忒聖人以神道設敎而天下服六四觀國之<lb/>
光利用賔于王<hi>居觀之時最近至尊觀國之光者也居近得位明習國儀者也</hi>
<hi>故曰利用賔于王也</hi>九五觀我生君子無咎<hi>上之化下猶風靡草故觀</hi>
<hi>民之俗以察巳道百姓有罪在余一人君子風著巳乃無咎上爲化主將欲自觀乃觀民也</hi>
噬嗑象曰雷電噬嗑先王以明罰整法彖曰剛<lb/>
柔分動而明雷電合而彰<hi>剛柔分動不溷乃明雷電並合不亂乃章</hi>
<pb n="KR3j0082_SBCK_001-6b"/>
<hi>皆利用獄之義也</hi>
賁象曰山下有火賁君子以明庶政無敢折獄<lb/>
<hi>處賁之時止物以文明不可以威刑故君子以明庶政而無敢折獄也</hi>彖曰觀乎<lb/>
天文以察時變觀乎人文以化成天下六五賁<lb/>
于丘園束帛戔戔吝終吉<hi>爲飾之主飾之盛者也施飾於物其道害</hi>
<hi>矣施飾丘園盛莫大焉故曰賁于丘園束帛乃戔戔用莫過儉泰而能約故必吝焉乃得終吉</hi>
<hi>也</hi>
大畜象曰天在山中大畜君子以多識前言往<lb/>
行以畜其德<hi>物之可畜於懷令德不散盡於此也</hi>彖曰大畜剛健<lb/>
<pb n="KR3j0082_SBCK_001-7a"/>
篤實暉光日新其德<hi>凡物能暉光日新其德者唯剛健篤實者也</hi>
頤象曰山下有雷頤君子以愼言語節飮食<hi>言語</hi>
<hi>飮食猶愼而節之而況其餘乎</hi>彖曰頤貞吉養正則吉也天地<lb/>
養萬物聖人養賢以及萬民頤之時大矣哉<lb/>
習坎象曰水洊至習坎君子以常德行習敎事<lb/>
<hi>至險未夷敎不可廢故以常德行而習敎事也習于坎然後能不以險難爲困而德行不失常</hi>
彖曰習坎重險也天險不可升也<hi>不可得升故得保其威尊</hi>
地險山川丘陵也<hi>有山川丘陵故物得保以全也</hi>王公設險以<lb/>
守其國<hi>國之爲衛恃於險也言自天地以下莫不須險也</hi>險之時用大<lb/>
<pb n="KR3j0082_SBCK_001-7b"/>
矣哉<hi>非用之常用有時也</hi>
離象曰明兩作離大人以繼明照于四方<hi>繼謂不絕</hi>
彖曰離麗也<hi>麗猶著也各得所著之宜者也</hi>日月麗于天百穀<lb/>
草木麗乎土重明以麗乎正乃化成天下<lb/>
咸象曰山上有澤咸君子以虛受人<hi>以虛受人物乃感應</hi>
<hi>也</hi>彖曰咸感也柔上而剛下二氣感應以相與<lb/>
天地感而萬物化生<hi>二氣相與乃化生也</hi>聖人感人心而<lb/>
天下和平觀其所感而天地萬物之情可見矣<lb/>
<hi>天地萬物之情見於所感也</hi>
<pb n="KR3j0082_SBCK_001-8a"/>
恆象曰雷風恆<hi>長陽長陰合而相與可久之道也</hi>君子以立不<lb/>
易方<hi>得其所久故不易也</hi>彖曰天地之道恆久而不巳也<lb/>
<hi>得其所久故不巳也</hi>日月得天而能久照四時變化而能<lb/>
久成聖人久於其道而天下化成<hi>言各得所恆故皆能久長</hi>
<hi>也</hi>觀其所恆而天地萬物之情可見矣<hi>天地萬物之情</hi>
<hi>見於所恆也</hi>九三不恆其德或承之羞<hi>德行無恆自相違錯不可</hi>
<hi>致詰故或承之羞也</hi>不恆其德無所容也<lb/>
遯象曰天下有山遯<hi>天下有山陰長之象也</hi>君子以遠小<lb/>
人不惡而嚴九五嘉遯貞吉<hi>遯而得正反制於內小人應命率正</hi>
<pb n="KR3j0082_SBCK_001-8b"/>
<hi>其志不惡而嚴得正之吉遯之嘉者也</hi>象曰嘉遯貞吉以正志也<lb/>
上九肥遯無不利<hi>最處外極無應於內超然絕志心無疑顧憂患不能累矰</hi>
<hi>繳不能及是以肥遯無不利也</hi>象曰肥遯無不利無所疑也<lb/>
大壯象曰雷在天上大壯君子以非禮弗履<hi>壯而</hi>
<hi>違禮則凶凶則失壯矣故君子以大壯而順禮也</hi>彖曰大壯利貞大者<lb/>
正也正大而天地之情可見矣<hi>天地之情正大而巳弘正極大</hi>
<hi>則天地之情可見矣</hi>
晉象曰明出地上晉君子以自昭明德<hi>以順著明自顯</hi>
<hi>之道</hi>
<pb n="KR3j0082_SBCK_001-9a"/>
明夷象曰明入地中明夷君子以莅衆<hi>莅衆顯明蔽僞</hi>
<hi>百姓者也故以蒙養正以明夷莅衆矣</hi>用晦而明<hi>藏明於內乃得明也顯明於外</hi>
<hi>乃所避也</hi>彖曰內文明而外柔順以蒙大難文王以<lb/>
之利艱貞晦其明也內難而能正其志箕子以<lb/>
之<lb/>
家人象曰風自火出家人<hi>由內相成熾也</hi>君子以言有<lb/>
物而行有恆<hi>家人之道修於近小而不妄者也故君子言必有物而口無擇言行</hi>
<hi>必有恆而身無擇行也</hi>彖曰家人女正位乎內男正位乎<lb/>
外天地之大義也家人有嚴君焉父母之謂也<lb/>
<pb n="KR3j0082_SBCK_001-9b"/>
父父子子兄兄弟弟夫夫婦婦而家道正正家<lb/>
而天下定矣<lb/>
睽象曰上火下澤睽君子以同而異<hi>同於通理異於職事</hi>
彖曰睽火動而上澤動而下天地睽而其事同<lb/>
也男女睽而其志通也萬物睽而其事類也睽<lb/>
之時用大矣哉<hi>睽離之時非小人之所能用也</hi>
蹇象曰山上有水蹇君子以反身修德<hi>除難莫若反身</hi>
<hi>修德也</hi>彖曰蹇難也險在前也見險而能止智矣<lb/>
哉六二王臣蹇蹇匪躬之故<hi>處難之時履當其位執心不回志匡</hi>
<pb n="KR3j0082_SBCK_001-10a"/>
<hi>王室者也故曰王臣蹇蹇匪躬之故也履中行義以在其上處蹇以此未見其尤也</hi>象曰<lb/>
王臣蹇蹇終無尤也<lb/>
解象曰雷雨作解君子以赦過宥罪彖曰天地<lb/>
解而雷雨作雷雨作而百菓草木皆甲坼<hi>天地否結</hi>
<hi>則雷雨不作交通感散雷雨乃作也雷雨之作則險厄者亨否結者散故百菓草木皆甲坼也</hi>
解之時大矣哉<hi>無所而不釋也</hi>六三負且乘致冦至貞<lb/>
吝<hi>處非其位履非其正以附於四用夫柔邪以自媚者也乘二負四以容其身㓂之來也自</hi>
<hi>巳所致矣雖幸而免正之所賤也</hi>
損象曰山下有澤損君子以懲忿窒欲<hi>可損之善莫善</hi>
<pb n="KR3j0082_SBCK_001-10b"/>
<hi>損忿欲</hi>彖曰損益盈虛與時偕行<hi>自然之質各定其分損益將何</hi>
<hi>加焉非道之常故必與時偕行也</hi>
益象曰風雷益君子以見善則遷有過則改矣<lb/>
<hi>從善改過益莫大焉</hi>彖曰益損上益下民悅無疆自上下<lb/>
下其道大光利有攸往中正有慶<hi>五處中正自上下下故有</hi>
<hi>慶也以中正有慶之德有攸往也何適而不利哉</hi>
升象曰地中生木升君子以愼德積小以成高<lb/>
大<lb/>
革象曰澤中有火革彖曰革水火相息<hi>凡不合而後變</hi>
<pb n="KR3j0082_SBCK_001-11a"/>
<hi>生火欲上澤欲下水火相戰而後變生者也</hi>天地革而四時成湯武<lb/>
革命順乎天而應乎人革之時大矣哉上六君<lb/>
子豹變小人革面<hi>居變之終變道巳成君子處之能成其文小人樂成則變</hi>
<hi>面以順上也</hi>
鼎象曰木上有火鼎彖曰鼎象也以木巽火亨<lb/>
餁也聖人以亨上帝而大亨以養聖賢<hi>亨者鼎之所爲</hi>
<hi>也革去故而鼎成新故爲亨餁調和之器也去故取新聖賢不可失也餁熟也天下莫不用之</hi>
<hi>而聖人用之乃上以亨上帝下以大亨養聖賢焉</hi>
震震驚百里不喪匙鬯<hi>威震驚乎百里則足可以不喪匙鬯矣匙所以</hi>
<pb n="KR3j0082_SBCK_001-11b"/>
<hi>載鼎實鬯香酒奉宗廟之盛者也</hi>象曰洊雷震君子以恐懼修<lb/>
省彖曰震亨震來<graphic n="KR0658" url="https://raw.githubusercontent.com/kanripo/KR-Gaiji/master/images/KR0658.png" mimeType="image/png"/>
                    <graphic n="KR0658" url="https://raw.githubusercontent.com/kanripo/KR-Gaiji/master/images/KR0658.png" mimeType="image/png"/>恐致福也震驚百里驚<lb/>
遠而懼邇也<hi>威震驚乎百里則惰者懼於近矣</hi>出可以守宗廟<lb/>
社稷以爲祭主也<hi>明所以堪長子之義也不喪匙鬯則巳出可以守宗廟也</hi>
艮象曰兼山艮君子以思不出其位<hi>各止其所不侵官也</hi>
彖曰艮止也時止則止時行則行動靜不失其<lb/>
時其道光明<hi>止道不可常用必施於不可以行適于其時道乃光明</hi>
豐亨王假之<hi>大而亨者王之所至也</hi>勿憂宜日中<hi>豐之爲義闡弘</hi>
<hi>微細通夫隱滯者也爲天下之主而令微隱者不亨憂未巳也故至豐亨乃得勿憂也用夫豐</hi>
<pb n="KR3j0082_SBCK_001-12a"/>
<hi>亨不憂之德宜處天中以徧照者也故曰宜日中也</hi>象曰雷電皆至豐君<lb/>
子以折獄致刑<hi>文明以動不失情理</hi>彖曰日中則昃月盈<lb/>
則食天地盈虛與時消息而況於人乎況於鬼<lb/>
神乎<hi>豐之爲用困於昃食者也施於未足則尚豐施於巳盈則方溢不可以爲常故具陳</hi>
<hi>消息之道也</hi>
兌象曰麗澤兌君子以朋友講習彖曰兌悅也<lb/>
剛中而柔外悅以利貞<hi>悅而違剛則諂剛而違悅則暴剛中而柔外所</hi>
<hi>以悅以利貞也</hi>是以順乎天而應乎人<hi>天剛而不失悅者也</hi>悅以<lb/>
先民民忘其勞悅以犯難民忘其死悅之大民<lb/>
<pb n="KR3j0082_SBCK_001-12b"/>
勸矣哉<lb/>
渙象曰風行水上渙九五渙汗其大號渙王居<lb/>
無咎<hi>處尊履正居巽之中散汗大號以盪險阨者也爲渙之主唯王居之乃得無咎也</hi>
節象曰澤上有水節君子以制度數議德行彖<lb/>
曰苦節不可貞其道窮<hi>爲節過苦則物不能堪也物不能堪則不可復</hi>
<hi>正也</hi>悅以行險當位以節中正以通<hi>無悅而行險過中而爲節</hi>
<hi>則道窮也</hi>天地節而四時成節以制度不傷財不害<lb/>
民<lb/>
中孚象曰澤上有風中孚君子以議獄緩死<hi>信發</hi>
<pb n="KR3j0082_SBCK_001-13a"/>
<hi>於中雖過可亮</hi>彖曰中孚柔在內而剛得中悅而巽孚<lb/>
<hi>有上四德然後乃孚</hi>乃化邦也<hi>信立而後邦乃化也柔在內而剛得中各當其所也</hi>
<hi>剛得中則直而正柔在內則靜而順悅而以巽則乖爭不作如此則物無巧競敦實之行著而</hi>
<hi>篤信發乎其中矣</hi>豚魚吉信及豚魚<hi>魚者虫之潛隱者也豚者獸之微賤</hi>
<hi>者也爭競之道不興忠信之德淳著則雖微隱之物信皆及之也</hi>中孚以利貞<lb/>
乃應天<hi>盛之至也</hi>
小過象曰山上有雷小過君子以行過乎恭喪<lb/>
過乎哀用過乎儉彖曰小過小者過而亨也<hi>小者</hi>
<hi>謂凡諸小事也過於小事而通者也</hi>過以利貞與時行也<hi>過而得以利貞</hi>
<pb n="KR3j0082_SBCK_001-13b"/>
<hi>應時宜也施過於恭儉利貞者也</hi>柔得中是以小事吉剛失位<lb/>
而不中是以不可大事<hi>成大事者必在剛也柔而侵大剝之道也</hi>
旣濟象曰水在火上旣濟君子以思患而豫防<lb/>
之<hi>存不忘亡旣濟不忘未濟也</hi>彖曰旣濟亨利貞剛柔正而<lb/>
位當<hi>剛柔正而位當則邪不可以行矣故唯正乃利貞也</hi>九五東隣之殺<lb/>
牛不如西隣之禴祭實受其福<hi>牛祭之盛者也禴祭之薄者也</hi>
<hi>居旣濟之時而處尊位物皆濟矣將何爲焉其所務者祭祀而巳祭祀之盛莫盛修德故沼沚</hi>
<hi>之毛蘋蘩之菜可羞之於鬼神黍稷非馨明德惟馨是以東隣殺牛不如西隣之禴祭實受其</hi>
<hi>福也</hi>
<pb n="KR3j0082_SBCK_001-14a"/>
天尊地卑乾坤定矣卑高以陳貴賤位矣動靜<lb/>
有常剛柔斷矣<hi>剛動而柔止也動止得其常體則剛柔之分著矣</hi>方以<lb/>
類聚物以羣分吉凶生矣<hi>方有類物有羣則有同有異有聚有分也</hi>
<hi>順其所同則吉乖其所趣則凶故吉凶生矣</hi>在天成象在地成形變<lb/>
化見矣<hi>象況日月星辰形況山川草木也懸象運轉以成昏明山澤通氣而雲行雨施</hi>
<hi>故變化見也</hi>是故鼓之以雷霆潤之以風雨日月運<lb/>
行一寒一暑乾知大始坤作成物乾以易知坤<lb/>
以簡能<hi>大地之道不爲而善始不勞而善成故曰易簡</hi>易則易知簡則<lb/>
易從易知則有親易從則有功有親則可久有<lb/>
<pb n="KR3j0082_SBCK_001-14b"/>
功則可大<hi>有易簡之德則能成可久可大之功</hi>可久則賢人之德<lb/>
可大則賢人之業<hi>天地易簡萬物久載其形聖人不爲羣方各遂其業德業</hi>
<hi>旣成則入於形器故以賢人目其德業也</hi>易簡而天下之理得矣<lb/>
易與天地准<hi>作易以准天地也</hi>故能彌綸天地之道仰<lb/>
以觀於天文俯以察於地理知幽明之故知死<lb/>
生之說也<hi>幽明者有形無形之象死生者始終之數也</hi>
知鬼神之情狀與天地相似<hi>德合天地故曰相似也</hi>知周<lb/>
乎萬物而道濟天下<hi>知周萬物則能以道濟天下也</hi>樂天知命<lb/>
故不憂<hi>順天之化故曰樂也</hi>範圍天地之化而不過<hi>範圍者擬</hi>
<pb n="KR3j0082_SBCK_001-15a"/>
<hi>範天地而周備其理也</hi>曲成萬物而不遺<hi>曲成者乘變應物不係一方者</hi>
<hi>也則物得宜矣</hi>故神無方而易無體<hi>神則陰陽不測易則唯變所適不可</hi>
<hi>以一方一體明也</hi>仁者見之謂之仁智者見之謂之智<lb/>
百姓日用而不知故君子之道鮮矣<hi>君子體道以爲用者</hi>
<hi>也體斯道者不亦鮮乎</hi>
顯諸仁藏諸用<hi>衣被萬物故曰顯諸仁日用而不知故曰藏諸用也</hi>盛德<lb/>
大業至矣哉富有之謂大業<hi>廣大悉備故曰富有</hi>日新之<lb/>
謂盛德<hi>體化合變故曰日新</hi>生生之謂易<hi>陰陽轉易以成化生</hi>陰陽<lb/>
不測之謂神<hi>神也者變化之極也妙萬物而爲言不可以形詰者也故曰陰陽不</hi>
<pb n="KR3j0082_SBCK_001-15b"/>
<hi>測也</hi>
夫易廣矣大矣以言乎天地之間則備矣廣大<lb/>
配天地變通配四時陰陽之義配日月易簡之<lb/>
善配至德<hi>易之所載配此四義也</hi>子曰易其至矣乎夫易<lb/>
聖人所以崇德而廣業也<hi>窮理入神其德崇也兼濟萬物其業廣也</hi>
天地設位而易行乎其中矣<lb/>
聖人有以見天下之賾而擬諸其形容象其物<lb/>
宜<hi>乾剛坤柔各有其體故曰擬諸其形容也</hi>擬之而後言議之而後<lb/>
動擬議以成其變化<hi>擬議以動則盡變化之道也</hi>鳴鶴在陰<lb/>
<pb n="KR3j0082_SBCK_001-16a"/>
其子和之我有好爵吾與爾縻之<hi>鶴鳴則子和修誠則物應</hi>
<hi>我有好爵與物散之物亦以善應也鶴鳴乎陰氣同則和出言戶庭千里應之出言猶然況其</hi>
<hi>大者乎千里或應況其邇者乎</hi>子曰君子居其室出其言善則<lb/>
千里之外應之況其邇者乎居其室出其言不<lb/>
善則千里之外違之況其邇者乎言出乎身加<lb/>
乎民行發乎邇見乎遠言行君子之樞機<hi>樞機制動</hi>
<hi>之主</hi>樞機之發榮辱之主也言行君子之所以動<lb/>
天地可不愼乎同人先號咷而後笑子曰君子<lb/>
之道或出或處或黙或語二人同心其利斷金<lb/>
<pb n="KR3j0082_SBCK_001-16b"/>
<hi>同人終獲後笑者以有同心之應也夫所況同者豈係乎一方哉君子出處黙語不違其中則</hi>
<hi>其迹雖異道同則應也</hi>同心之言其臭如蘭藉用白茅無<lb/>
咎子曰苟錯諸地而可矣藉之用白茅何咎之<lb/>
有愼之至也勞謙君子有終吉子曰勞而不伐<lb/>
有功而不德厚之至也語以其功下人者也德<lb/>
言盛禮言恭謙也者致恭以存其位者也不出<lb/>
戶庭無咎子曰亂之所生也則言語爲之階君<lb/>
不密則失臣臣不密則失身機事不密則害成<lb/>
是以君子愼密而不出也子曰爲易者其知盜<lb/>
<pb n="KR3j0082_SBCK_001-17a"/>
乎<hi>言盜亦乘釁而至也</hi>易曰負且乘致冦至負也者小人<lb/>
之事也乘也者君子之器也小人而乘君子之<lb/>
器盜思奪之矣上慢下暴盜思伐之矣慢藏誨<lb/>
盜冶容誨淫易曰負且乘致冦至盜之招也<lb/>
子曰易有聖人之道四焉以言者尚其辭以動<lb/>
者尚其變以制器者尚其象以卜筮者尚其占<lb/>
<hi>此四存乎器象可得而用者也</hi>是以君子將有爲也將有行也<lb/>
問焉而以言其受命也如響無有遠近幽深遂<lb/>
知來物非天下之至精其孰能與於此參伍以<lb/>
<pb n="KR3j0082_SBCK_001-17b"/>
變錯綜其數通其變遂成天下之文極其數遂<lb/>
定天下之象非天下之至變其孰能與於此易<lb/>
無思也無爲也寂然不動感而遂通天下之故<lb/>
非天下之至神其孰能與於此夫易聖人之所<lb/>
以極深而研幾也唯深也故能通天下之志唯<lb/>
幾也故能成天下之務<hi>極未形之理則曰深適動微之會則曰幾也</hi>
唯神也故不疾而速不行而至子曰易有聖人<lb/>
之道四焉者此之謂也<hi>四者由聖道以成故曰聖人之道也</hi>
夫易開物成務冐天下之道如斯而巳者也<hi>冐覆</hi>
<pb n="KR3j0082_SBCK_001-18a"/>
<hi>也言易通萬物之志成天下之務其道可以覆冐天下也</hi>是故聖人以通天<lb/>
下之志以定天下之業以斷天下之疑其孰能<lb/>
與於此哉古之聰明叡智神武而不殺者夫<hi>服萬</hi>
<hi>物而不以威刑者也</hi>是以明於天之道而察於民之故以<lb/>
神明其德一闔一闢謂之變往來不窮謂之通<lb/>
見乃謂之象<hi>兆見曰象</hi>形乃謂之器<hi>成形曰器</hi>制而用之<lb/>
謂之法利用出入民咸用之謂之神<lb/>
法象莫大乎天地變通莫大乎四時懸象著明<lb/>
莫大乎日月崇高莫大乎富貴<hi>位所以一天下之動而濟萬物</hi>
<pb n="KR3j0082_SBCK_001-18b"/>
<hi>也</hi>備物致用立成器以爲天下利莫大乎聖人<lb/>
探賾索隱鉤深致遠以定天下之吉凶成天下<lb/>
之亹亹莫善乎蓍龜子曰天之所助者順也人<lb/>
之所助者信也履信思乎順是以自天佑之吉<lb/>
無不利<lb/>
天地之道貞觀者也<hi>明夫天地萬物莫不保其貞以全其用也</hi>日月<lb/>
之道貞明者也天下之動貞夫一者也天地之<lb/>
大德曰生聖人之大寶曰位何以守位曰仁何<lb/>
以聚人曰財<hi>財所以資物生也</hi>理財正辭禁民爲非曰<lb/>
<pb n="KR3j0082_SBCK_001-19a"/>
義<lb/>
易曰困于石據于蒺藜子曰非所困而困焉名<lb/>
必辱非所據而據焉身必危子曰小人不耻不<lb/>
仁不畏不義不見利不勸不威不懲小懲而大<lb/>
誡此小人之福也易曰屨校滅趾無咎此之謂<lb/>
也善不積不足以成名惡不積不足以滅身小<lb/>
人以小善爲無益而弗爲也以小惡爲無傷而<lb/>
弗去也故惡積而不可掩罪大而不可解也易<lb/>
曰荷校滅耳凶子曰危者安其位者也亡者保<lb/>
<pb n="KR3j0082_SBCK_001-19b"/>
其存者也亂者有其治者也是故君子安不忘<lb/>
危存不忘亡治不忘亂是以身安而國家可保<lb/>
也易曰其亡其亡繫于苞桑子曰德薄而位尊<lb/>
知小而謀大力少而任重鮮不及矣易曰鼎折<lb/>
足覆公餗其形渥凶言不勝其任也子曰知幾<lb/>
其神乎君子上交不諂下交不瀆其知幾乎幾<lb/>
者動之微君子見幾而作不俟終日易曰介于<lb/>
石不終日貞吉<hi>定之於始故不待終日</hi>君子知微知彰知<lb/>
柔知剛萬夫之望<hi>此知幾其神者也</hi>子曰顏氏之子其<lb/>
<pb n="KR3j0082_SBCK_001-20a"/>
殆庶幾乎有不善未嘗不知知之未嘗復行也<lb/>
易曰不遠復無祇悔元吉子曰君子安其身而<lb/>
後動易其心而後語定其交而後求君子修此<lb/>
三者故全也危以動則民不與也懼以語則民<lb/>
不應也無交而求則民不與莫之與則傷之者<lb/>
至矣<lb/>
子曰履德之基也<hi>基所蹈也</hi>謙德之柄也復德之本<lb/>
也恆德之固也<hi>固不傾移也</hi>損德之修也益德之裕<lb/>
也<hi>能益物者其德寛大也</hi>困德之辯也<hi>困而益明</hi>
<pb n="KR3j0082_SBCK_001-20b"/>
夫乾天下之至徤也德行恆易以知險夫坤天<lb/>
下之至順也德行恆簡以知阻能悅諸心能研<lb/>
諸侯之慮<hi>諸侯物主有爲者也能悅萬物之心能精爲者之務也</hi>定天下<lb/>
之吉凶成天下之亹亹者凡易之情近而不相<lb/>
得則凶<hi>近況比爻也</hi>將叛者其辭慙中心疑者其辭<lb/>
枝吉人之辭寡躁人之辭多誣善之人其辭游<lb/>
失其守者其辭屈<lb/>
昔者聖人之作易也將以順性命之理也是以<lb/>
立天之道曰陰與陽立地之道曰柔與剛立人<lb/>
<pb n="KR3j0082_SBCK_001-21a"/>
之道曰仁與義<lb/>
羣書治要卷第一<lb/>
<pb n="KR3j0082_SBCK_001-21b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_002-1a"/>
羣書治要卷第二<lb/>
　　　　秘書監鉅鹿男臣魏徵等奉　勅撰<lb/>
　　尚書<lb/>
昔在帝堯聰明文思光宅天下<hi>言聖德之遠著</hi>作堯典<lb/>
<hi>典者常也言可爲百代常行之道</hi>曰若稽古帝堯<hi>言能順考古道而行之者</hi>
<hi>帝堯也</hi>曰放勛欽明文思安安<hi>勛功也言堯放上世之功化而以敬</hi>
<hi>明文思之四德安天下之當安者也</hi>允恭克讓光被四表格于上<lb/>
下<hi>旣有四德又信恭能讓故其名聞充溢四外至于天地也</hi>克明俊德以親<lb/>
九族<hi>能明俊德之士任用之以睦高祖玄孫之親也</hi>九族旣睦平章百<lb/>
<pb n="KR3j0082_SBCK_002-1b"/>
姓<hi>百姓百官</hi>百姓昭明協和萬邦黎民於變時雍<hi>時是</hi>
<hi>也雍和也言天下衆人皆變化從上是以風俗大和也</hi>
虞舜側微堯聞之聰明<hi>側側陋微微賤</hi>將使嗣位歷試<lb/>
諸難<hi>歷試之以難事</hi>愼徽五典五典克從<hi>五典五常之敎也謂父義</hi>
<hi>母慈兄友弟恭子孝舜擧八元使布五敎于四方五敎能從無違命也</hi>納于百揆<lb/>
百揆時叙<hi>揆度也舜擧八凱以度百事百事時叙也</hi>賓于四門四門<lb/>
穆穆<hi>賓迎也四門宫四門也舜流四凶族諸侯來朝者舜賓迎之皆有美德無凶人也</hi>
納于大麓烈風雷雨弗迷<hi>納舜於尊顯之官使大錄萬機之政於是</hi>
<hi>陰陽淸和烈風雷雨各以期應不有迷錯諐伏明舜之行合於天心也</hi>正月上日<lb/>
<pb n="KR3j0082_SBCK_002-2a"/>
受終于文祖<hi>堯天祿永終舜受之也文祖是五廟之大名也</hi>五載一廵<lb/>
狩羣后四朝敷奏以言明試以功車服以庸<hi>敷奏</hi>
<hi>猶遍進也諸侯毎見皆以次序徧進而問焉以觀其才旣則效試其居國爲政以著其功賜之</hi>
<hi>車服以旌其所用任也</hi>象以典刑<hi>典常也象用之者謂上刑赭衣不純中刑雜履</hi>
<hi>下刑墨<graphic n="KR1970" url="https://raw.githubusercontent.com/kanripo/KR-Gaiji/master/images/KR1970.png" mimeType="image/png"/>以居州里而民耻之而反於禮</hi>流宥五刑<hi>流放也宥三宥也言所流宥皆</hi>
<hi>犯五刑之罪也</hi>眚灾肆赦<hi>眚過也灾害也肆失也言罪過誤失以爲當赦之也</hi>怙<lb/>
終賊刑<hi>怙謂怙赦宥而爲者也終爲殘賊當刑之也</hi>流共工于幽洲<lb/>
<hi>共工窮奇也幽洲北裔也</hi>放讙兜于崇山<hi>讙兜渾敦崇山南裔也</hi>竄三<lb/>
苗于三危<hi>三苗國名也縉雲氏之後爲諸侯號饕餮也三危西裔也</hi>殛鯀于<lb/>
<pb n="KR3j0082_SBCK_002-2b"/>
羽山<hi>鯀檮杌也殛誅也羽山東裔也</hi>四罪而天下咸服<hi>美舜之行故本</hi>
<hi>其徵用之功也</hi>二十有八載放勛乃徂落百姓如喪考<lb/>
妣三載四海遏密八音<hi>遏絕也密止也堯崩百姓如喪父母絕止金石</hi>
<hi>八音之樂也</hi>舜格于文祖詢于四岳闢四門<hi>開闢四方之門</hi>
<hi>廣致衆賢也</hi>明四目<hi>明視四/方也</hi>達四聽<hi>聽達於四方也</hi>柔遠能<lb/>
邇<hi>能安遠者則能安近也不能安近則不能安遠也</hi>敦德允元<hi>所厚而尊者德</hi>
<hi>也所信而行者善也</hi>而難任人<hi>任佞也辯給之言易悅耳目以理難之也</hi>蠻夷<lb/>
率服<hi>遠無不服邇無不安</hi>三載考績三考黜陟幽明<hi>黜退也陟</hi>
<hi>升也三歲考功九載三考退其幽闇無功者升其昭明有功者也</hi>庶績咸熈<hi>九載</hi>
<pb n="KR3j0082_SBCK_002-3a"/>
<hi>三考衆功皆興也</hi>
曰若稽古大禹曰后克艱厥后臣克艱厥臣政<lb/>
乃乂黎民敏德<hi>敏疾也能知爲君之難爲臣不易則其政治而衆民皆疾修德</hi>
<hi>也</hi>帝曰兪允若兹嘉言罔攸伏野無遺賢萬邦<lb/>
咸寧<hi>攸所也嘉言無所伏言必用也如此則賢材在位天下安也</hi>稽于衆舍<lb/>
巳從人弗虐無吿弗廢困窮惟帝時克<hi>帝謂堯也舜因</hi>
<hi>嘉言無所伏遂稱堯德以成其義考衆從人矜孤愍窮凡人所輕聖人所重也</hi>益曰都<lb/>
帝德廣運乃聖乃神乃武乃文<hi>益因舜言又美堯也廣謂所覆</hi>
<hi>者大運謂所及者遠聖無不通神妙無方文經緯天地武定禍亂也</hi>皇天眷命奄<lb/>
<pb n="KR3j0082_SBCK_002-3b"/>
有四海爲天下君<hi>言堯有此德故爲天所命所以勉舜也</hi>禹曰惠<lb/>
迪吉從逆凶惟影響<hi>迪道也順道吉從逆凶吉凶之報若影之隨形響之</hi>
<hi>應聲言不虛</hi>益曰吁戒哉敬戒無虞罔失法度罔遊<lb/>
于逸罔淫于樂<hi>淫過也遊逸過樂敗德之源富貴所忽故特以爲戒也</hi>任<lb/>
賢勿貳去邪勿疑疑謀勿成百志惟煕<hi>一意任賢果於</hi>
<hi>去邪疑則勿行道義所存於心者日以廣也</hi>罔違道以干百姓之譽<lb/>
<hi>干求也失道求名古人賤之也</hi>罔咈百姓以從巳之欲<hi>咈戾也專欲難</hi>
<hi>成犯衆興禍故戒也</hi>無怠無荒四夷來王<hi>言天子常戒愼無怠惰荒廢則</hi>
<hi>四夷歸往之也</hi>禹曰於帝念哉德惟善政政在養民水<lb/>
<pb n="KR3j0082_SBCK_002-4a"/>
火金木土穀惟修<hi>言養民之本在先修六府也</hi>正德利用厚<lb/>
生惟和<hi>正德以率下利用以阜財厚生以養民三者和所謂善政也</hi>九功惟<lb/>
序九序惟歌<hi>言六府三事之功有次序皆可歌樂乃德政之致</hi>戒之用<lb/>
休董之用威勸之以九歌俾勿壊<hi>休美也董督也言善政之</hi>
<hi>道美以戒之威以督之歌以勸之使政勿壊在此三者也</hi>帝曰兪地平天成<lb/>
六府三事允治萬世永賴時乃功<hi>水土治曰平五行叙曰成</hi>
<hi>因禹陳九功而歎美之言是汝之功也</hi>帝曰咎繇惟兹臣庶罔或<lb/>
干予正<hi>或有也無有干我正言順命也</hi>汝作士明于五刑以弼<lb/>
五敎期于予治<hi>欲其能以刑輔敎當於治體也</hi>刑期于無刑民<lb/>
<pb n="KR3j0082_SBCK_002-4b"/>
協于中時乃功懋哉<hi>雖或行刑以殺止殺終無犯者刑期於無所刑民皆</hi>
<hi>合于大中是汝之功勉之也</hi>咎繇曰帝德罔諐臨下以簡御<lb/>
衆以寬<hi>諐過也善則歸君人臣之義也</hi>罰弗及嗣賞延于世<hi>嗣亦</hi>
<hi>世也延及也父子罪不相及也而及其賞道德之政也</hi>宥過無大刑故無<lb/>
小<hi>過誤所犯雖大必宥不忌故犯雖小必刑也</hi>罪疑惟輕功疑惟重<lb/>
<hi>刑疑附輕賞疑從重忠厚至也</hi>與其殺弗辜寧失不經好生之<lb/>
德洽于民心兹用弗犯于有司<hi>咎繇因帝勉巳遂稱帝之德所</hi>
<hi>以明民不犯上也寧失不常之罪不枉不辜之善仁愛之道也</hi>帝曰來禹汝惟<lb/>
弗矜天下莫與汝爭能汝惟弗伐天下莫與汝<lb/>
<pb n="KR3j0082_SBCK_002-5a"/>
爭功<hi>自賢曰矜自功曰伐言禹推善讓人而不失其能不有其勞而不失其功所以能絕</hi>
<hi>衆人也</hi>人心惟危道心惟微惟精惟一允執厥中<lb/>
<hi>危則難安微則難明故戒以精一信執其中也</hi>無稽之言勿聽弗詢之<lb/>
謀勿庸<hi>無考無信驗也不詢專獨也終必無成故戒勿聽用也</hi>可愛非君<lb/>
可畏非民衆非元后何戴后非衆罔與守邦<hi>庶民</hi>
<hi>以君爲命故可愛君失道民叛之故可畏言衆戴君以自存君恃衆以守國相須而成也</hi>惟<lb/>
口出好興戎朕言弗再<hi>好謂賞善戎謂伐惡言口榮辱之主慮而宣之</hi>
<hi>成於一也</hi>帝曰咨禹惟時有苗弗率汝徂征<hi>三苗之民數干</hi>
<hi>王誅率循也徂往也不循帝道言亂逆也命禹討之</hi>禹乃會羣后誓于師<lb/>
<pb n="KR3j0082_SBCK_002-5b"/>
曰濟濟有衆咸聽朕命<hi>會諸侯共伐有苗也軍旅曰誓濟濟衆盛之貌</hi>
<hi>也</hi>蠢兹有苗昏迷弗恭<hi>蠢動也昏闇也言其所以宜討也</hi>侮嫚<lb/>
自賢反道敗德<hi>狎侮先王輕嫚典敎反正道敗德義也</hi>君子在野<lb/>
小人在位<hi>廢仁賢任姦佞</hi>民棄弗保天降之咎<hi>言民叛之天災</hi>
<hi>之也</hi>肆予以爾衆士奉詞伐罪<hi>肆故也</hi>爾尚一乃心<lb/>
力其克有勲三旬有苗民逆命益贊于禹曰惟<lb/>
德動天無遠弗届滿招損謙受益時乃天道<hi>自滿</hi>
<hi>者人損之自謙者人益之是天道之常</hi>至誠感神矧兹有苗<hi>至和感神</hi>
<hi>況有苗也言易感也</hi>禹拜昌言曰兪班師振旅<hi>以益言爲當故拜受</hi>
<pb n="KR3j0082_SBCK_002-6a"/>
<hi>遂班師兵入曰振旅言整衆也</hi>帝乃誕敷文德<hi>遠人不服大布文德以來之也</hi>
儛干羽于兩階七旬有苗格<hi>討而不服不討自來明御之必有道</hi>
<hi>也</hi>
咎繇曰允迪厥德謨明弼諧<hi>迪蹈厥其也其古人謨謀也言人君</hi>
<hi>當信蹈行古人之德謀廣聰明以輔諧其政也</hi>禹曰兪如何<hi>然其言問所以行也</hi>
咎繇曰都愼厥身脩思永<hi>歎美之重也愼脩其身思爲長久之道也</hi>
惇叙九族庶明厲翼邇可遠在兹<hi>言愼脩其身厚次叙九族</hi>
<hi>則衆庶皆明其敎而自勉厲翼戴上命邇可推而遠者在此道也</hi>禹拜昌言曰<lb/>
兪<hi>以咎繇言爲當故拜受而然之</hi>咎繇曰都在知人在安民<hi>歎修</hi>
<pb n="KR3j0082_SBCK_002-6b"/>
<hi>身親親之道在知人所信任在能安民也</hi>禹曰吁咸若時惟帝其難<lb/>
之<hi>言帝堯亦以知人安民爲難也</hi>知人則哲能官人安民則惠<lb/>
黎民懷之<hi>哲知也無所不知故能官人惠愛也愛則民歸之也</hi>能哲而惠<lb/>
何憂乎驩兜何遷乎有苗何畏乎巧言令色孔<lb/>
壬<hi>孔甚也壬佞也巧言靜言庸違也令色象恭滔天也禹言有苗驩兜之徒甚佞如此堯畏</hi>
<hi>其亂政故遷放之也</hi>咎繇曰都亦行有九德<hi>言人性行有九德以考察</hi>
<hi>眞僞則可知也</hi>寬而栗<hi>性寬弘而/能莊栗也</hi>柔而立<hi>和柔而能立事</hi>愿而<lb/>
恭<hi>慤愿而恭恪也</hi>亂而敬<hi>亂治也有治/而能謹敬也</hi>擾而毅<hi>擾順也致果爲</hi>
<hi>毅也</hi>直而温<hi>行正直而/氣温和也</hi>簡而廉<hi>性簡大而有廉隅也</hi>剛而塞<lb/>
<pb n="KR3j0082_SBCK_002-7a"/>
<hi>剛斷而實塞也</hi>彊而義<hi>無所屈撓/動必合義</hi>彰厥有常吉哉<hi>彰明也吉</hi>
<hi>善也明九德之常以擇人而官之則政之善也</hi>九德咸事俊乂在官<hi>便九</hi>
<hi>德之人皆用事則俊德治能之士並在官也</hi>百僚師師百工惟時<hi>僚工</hi>
<hi>皆官也師師相師法也百官皆是言政無非也</hi>庶績其凝<hi>凝成也言百事功皆成也</hi>
無敎逸欲有邦<hi>不爲逸豫貪欲之敎是有國者之常也</hi>兢兢業業<lb/>
一日二日萬幾<hi>兢兢戒愼業業危懼戒懼萬事微也</hi>無曠庶官天<lb/>
工人其代之<hi>曠空也位非其人爲空官言人代天理官不可以天官私非其才也</hi>
政事懋哉<hi>言無非天意者故人君居天官聽政治事不可以不自勉也</hi>
帝曰吁臣哉鄰哉鄰哉臣哉禹曰兪<hi>鄰近也言君臣道近</hi>
<pb n="KR3j0082_SBCK_002-7b"/>
<hi>相須而成也</hi>帝曰臣作朕股肱耳目<hi>言大體若身也</hi>予欲左<lb/>
右有民汝翼<hi>左右助也助我所有之民富而敎之汝翼成我也</hi>予欲觀<lb/>
古人之象<hi>欲觀示法象之服制也</hi>以五采彰施于五色作<lb/>
服汝明<hi>天子服日月以下諸侯自龍袞以下上得兼下下不得僭上以五采明施于五</hi>
<hi>色作尊卑之服汝明制之也</hi>予欲聞六律五聲八音以出納<lb/>
五言汝聽<hi>言欲以六律和聲音出納仁義禮智信五德之言施於民以成化汝當聽</hi>
<hi>審之</hi>予違汝弼汝無面從退有後言<hi>我違道汝當以義輔正我</hi>
<hi>無得面從我違退後言我不可弼也</hi>禹曰兪哉萬邦黎獻共惟帝<lb/>
臣惟帝時擧敷納以言明庶以功車服以庸<hi>獻賢</hi>
<pb n="KR3j0082_SBCK_002-8a"/>
<hi>也萬國衆賢共爲帝臣帝擧是而用之使陳布其言明之皆以功大小爲差以車服旌其能用</hi>
<hi>之也</hi>誰敢弗讓敢弗敬應<hi>上唯賢是用則下皆敬應上命而讓善也</hi>帝<lb/>
弗時敷同日奏罔功<hi>帝用臣不是則遠近布同而日進於無功以賢愚並</hi>
<hi>位優劣共流故也</hi>無若丹朱奡惟慢遊是好<hi>丹朱堯子擧以戒也</hi>
傲虐是作罔晝夜頟頟<hi>傲戲而爲虐無晝夜常頟頟肆惡不休息也</hi>
罔水行舟朋淫于家用殄厥世<hi>朋羣也丹朱習於無水陸地行</hi>
<hi>舟言無度也羣淫於家妻妾亂也用是絕其世不得嗣也</hi>帝其念哉夔曰於<lb/>
予擊石拊石百獸率儛庶尹允諧<hi>尹正也衆正官之長信皆</hi>
<hi>和諧言神人治也始於任賢立政以禮治成以樂所以致太平也</hi>帝庸作歌曰<lb/>
<pb n="KR3j0082_SBCK_002-8b"/>
勅天之命惟時惟幾<hi>勅正也奉正天命以臨民惟在順時惟在愼微也</hi>
乃歌曰股肱喜哉元首起哉百工煕哉<hi>元首君也股肱</hi>
<hi>之臣喜樂盡忠君之治功乃起百官之業乃廣也</hi>咎繇拜手稽首乃賡<lb/>
載歌曰元首明哉股肱良哉庶事康哉<hi>賡續也載成也</hi>
<hi>帝歌歸美股肱義未足故續歌先君後臣衆事乃安以成其義也</hi>又歌曰元首<lb/>
叢脞哉股肱惰哉萬事墮哉<hi>叢脞細碎無大畧也君如此則臣懈</hi>
<hi>隋萬事墮廢其功不成歌以申戒也</hi>帝拜曰兪欽哉<hi>拜受其歌戒羣臣自今巳</hi>
<hi>往敬職也</hi>
太康尸位以逸豫<hi>啓子也尸主也以尊位爲逸豫不勤也</hi>滅厥德<lb/>
<pb n="KR3j0082_SBCK_002-9a"/>
黎民咸貳<hi>君喪其德則衆民二心也</hi>乃盤遊無度<hi>盤樂遊逸無法度也</hi>
畋于有洛之表十旬弗反<hi>洛水表也</hi>有窮后羿因民<lb/>
弗忍拒于河<hi>有窮國名羿諸侯名也拒太康於河遂廢之也</hi>厥弟五人<lb/>
御其母以從<hi>御侍言從畋也</hi>俟于洛之汭五子咸怨<hi>待太</hi>
<hi>康怨其久畋失國也</hi>述大禹之戒以作歌<hi>述循也</hi>其一曰民<lb/>
惟邦本本固邦寧<hi>言人君當固民以安國也</hi>予視天下愚夫<lb/>
愚婦一能勝予<hi>言能敬畏小民所以得衆心也</hi>怨豈在明不見<lb/>
是圖<hi>不見是謀備其微也</hi>予臨兆民廩乎若朽索之馭六<lb/>
馬<hi>廩危貌也朽腐也腐索御馬言危懼甚也</hi>爲人上者奈何弗敬<hi>能敬</hi>
<pb n="KR3j0082_SBCK_002-9b"/>
<hi>則不驕在上不驕則高而不危也</hi>其二曰訓有之內作色荒外<lb/>
作禽荒<hi>迷亂曰荒</hi>甘酒嗜音峻宇雕牆有一于此未<lb/>
或弗亡<hi>此六者有一必亡況兼有乎</hi>其三曰惟彼陶唐有此<lb/>
冀方<hi>陶唐帝堯氏都冀州也</hi>今失厥道亂其紀綱乃底滅<lb/>
亡<hi>言失堯之道亂其法制自致亡滅也</hi>其四曰明明我祖萬邦之<lb/>
君有典有則貽厥子孫<hi>典謂經籍也則法也</hi>荒墮厥緖覆<lb/>
宗絕祀<hi>言古制存而太康失其業以亡也</hi>其五曰烏虖曷歸予<lb/>
懷之悲<hi>曷何也言思而悲也</hi>萬世仇予予將疇依<hi>仇怨也言當依</hi>
<hi>誰以復國乎</hi>欝陶乎予心顔厚有忸怩<hi>欝陶言哀思也顔厚色愧</hi>
<pb n="KR3j0082_SBCK_002-10a"/>
<hi>忸怩心慙也慙愧於仁人賢士也</hi>弗愼厥德雖悔可追<hi>言人君行巳不</hi>
<hi>愼其德以速滅敗雖欲改悔其可追及乎言無益也</hi>
成湯放桀于南巢惟有慙德<hi>有慙德慙德不及古也</hi>曰予<lb/>
恐來世以台爲口實<hi>恐來世論道我放天子常不去口也</hi>仲虺乃<lb/>
作誥<hi>陳義吿湯可無慙也</hi>曰烏虖惟天生民有欲無主乃<lb/>
亂<hi>民無君主則恣情欲必致禍亂也</hi>惟天生聰明時乂<hi>言天生聰明是</hi>
<hi>治民亂也</hi>有夏昏德民墜塗炭<hi>夏桀闇亂不恤下民民之危險若䧟泥墜</hi>
<hi>火無救之者</hi>惟王弗邇聲色弗殖貨利<hi>邇近也</hi>德懋懋<lb/>
官功懋懋賞用人惟已改過弗吝<hi>勉於德者則勉之以官勉</hi>
<pb n="KR3j0082_SBCK_002-10b"/>
<hi>於功者亦勉之以賞用人之言若自己出有過則改無所恡惜所以能成王業者也</hi>克寬<lb/>
克仁彰信兆民<hi>言湯寛仁之德明信於天下也</hi>乃葛伯仇餉初<lb/>
征自葛東征西夷怨南征北狄怨<hi>葛伯遊行見農民之餉於</hi>
<hi>田者殺其人奪其餉故謂之仇餉仇怨也</hi>曰奚獨後予<hi>怨者辭也</hi>攸徂之<lb/>
民室家相慶曰徯予后后來其蘇<hi>湯所往之民皆喜曰待我</hi>
<hi>君君來其可蘇息也</hi>右賢輔德顯忠進良<hi>賢則助之德則輔之忠則顯之</hi>
<hi>良則進之明王之道</hi>推亡固存邦乃其昌<hi>有亡道則推而亡之有存道則</hi>
<hi>輔而固之王者如此國乃昌盛也</hi>德日新萬邦惟懷志自滿九<lb/>
族乃離<hi>日新不懈怠也自滿志盈溢也</hi>王懋昭大德建中于民<lb/>
<pb n="KR3j0082_SBCK_002-11a"/>
以義制事以禮制心垂裕後昆<hi>欲王自勉明大德立大中之道</hi>
<hi>於民率義奉禮垂優足之道示後世也</hi>予聞曰能自得師者王<hi>求聖</hi>
<hi>賢而事之</hi>謂人莫己若者亡<hi>自多足人莫之益己亡之道</hi>好問則<lb/>
裕自用則小<hi>問則有得所以足也不問專固所以小也</hi>烏虖愼厥終<lb/>
惟其始<hi>靡不有初鮮克有終故戒愼終如其始也</hi>殖有禮覆昏暴<hi>有禮</hi>
<hi>者封殖之昏暴者覆亡之</hi>欽崇天道永保天命<hi>王者如此上事則敬天安</hi>
<hi>命之道也</hi>
王歸自克夏至于亳誕吿萬方<hi>誕大也以天命大義吿萬方之</hi>
<hi>衆人</hi>曰夏王滅德作威以敷虐于爾萬方百姓<hi>夏桀</hi>
<pb n="KR3j0082_SBCK_002-11b"/>
<hi>滅道德作威刑以布行虐政於天下百官言殘酷也</hi>肆台小子將天命明<lb/>
威弗敢赦其爾萬方有罪在予一人<hi>自責化不至也</hi>予<lb/>
一人有罪無以爾萬方<hi>無用汝萬方言非所及也</hi>烏虖尚克<lb/>
時忱乃亦有終<hi>忱誠也庶幾能是誠道乃亦有終世之美也</hi>
成湯旣殁伊尹作伊訓<hi>作訓以敎道太甲也</hi>曰烏虖古有<lb/>
夏先后方懋厥德罔有天災<hi>先君謂禹以下少康以上賢王言能</hi>
<hi>以德禳災也</hi>于其子孫弗率皇天降災假手于我有<lb/>
命<hi>言桀不循其祖道天下禍災借手於我有命商王誅討之也</hi>惟我商王布<lb/>
昭聖武代虐以寬兆民允懷<hi>言湯布明武德以寬政代桀虐政兆</hi>
<pb n="KR3j0082_SBCK_002-12a"/>
<hi>民以此皆信懷我商王之德也</hi>今王嗣厥德罔弗在初<hi>言善惡之由無</hi>
<hi>不在初欲其愼始也</hi>立愛惟親立敬惟長始于家邦終于<lb/>
四海<hi>言立愛敬之道始於親長則家國並化終洽四海也</hi>烏虖先后敷求<lb/>
哲人俾輔于爾後嗣<hi>敷求賢智使師輔於爾嗣王言仁及後世也</hi>制<lb/>
官刑儆于有位<hi>言湯制治官刑法儆戒百官也</hi>曰敢有恆舞于<lb/>
宮酣歌于室時謂巫風<hi>常舞則荒淫也樂酒曰酣事鬼神曰巫也</hi>敢<lb/>
有殉于貨色恆于遊畋時謂淫風<hi>殉求也昧求財貨美色常</hi>
<hi>遊戲田獵是淫過之風俗</hi>敢有侮聖言逆忠直遠耆德比頑<lb/>
童時謂亂風<hi>狎侮聖人之言而不行拒逆忠直之規而不納耆年有德䟽遠之童</hi>
<pb n="KR3j0082_SBCK_002-12b"/>
<hi>稚頑囂親比之是謂荒亂之風俗也</hi>惟兹三風十愆卿士有一于<lb/>
身家必喪<hi>有一過則德義廢失位亡家之道也</hi>邦君有一于身國<lb/>
必亡<hi>諸侯犯此國亡之道也</hi>臣下弗匡其刑墨<hi>邦君卿士則以爭臣</hi>
<hi>自匡正臣不正君服墨刑鑿其頟湼以墨也</hi>烏虖嗣王祗厥身念哉<lb/>
<hi>言當敬身念祖德也</hi>惟上帝弗常作善降之百祥作不善<lb/>
降之百殃<hi>祥善也天之禍福唯善惡所在不常在一家也</hi>爾惟德罔小<lb/>
萬邦惟慶<hi>修德無小則天下賴慶也</hi>爾惟弗德罔大墜厥宗<lb/>
<hi>苟爲不德無大必墜失宗廟此伊尹至忠之訓也</hi>
太甲旣立弗明<hi>不用伊尹之訓不明居喪之禮</hi>伊尹放諸桐<hi>湯葬</hi>
<pb n="KR3j0082_SBCK_002-13a"/>
<hi>地也</hi>王徂桐宮居憂<hi>往入桐宮/居憂位也</hi>克終允德<hi>言能思念其祖</hi>
<hi>終其信德也</hi>
惟三祀伊尹奉嗣王歸于亳王拜稽首曰予小<lb/>
子弗明于德自底弗類<hi>類善也闇於德故自致不善也</hi>欲敗度<lb/>
縱敗禮以速戾于厥躬<hi>速召也言巳放縱情欲毀敗禮儀法度以召罪</hi>
<hi>於其身也</hi>天作孽猶可違自作孽弗可逭<hi>孽災也逭逃也言天</hi>
<hi>災可避自作災不可逃也</hi>旣往背師保之訓弗克于厥初尚<lb/>
賴匡救之德圖惟厥終<hi>言己巳往之前不能脩德於其初今庶幾賴敎</hi>
<hi>訓之德謀終於善悔過之辭也</hi>伊尹拜手稽首<hi>拜手首至手也</hi>曰修厥<lb/>
<pb n="KR3j0082_SBCK_002-13b"/>
身允德協于下惟明后<hi>言脩其身使信德合于群下惟乃明君</hi>先<lb/>
王子惠困窮民服厥命罔有弗悅<hi>言湯子愛困窮之人使皆</hi>
<hi>得其所故民心服其敎令無有不欣喜也</hi>奉先思孝接下思恭<hi>以念祖德</hi>
<hi>爲孝以不驕慢爲恭也</hi>視遠惟明聽德惟聰<hi>言當以明視遠以聰聽德</hi>
朕承王之休無斁<hi>王所行如此則我承王之美無厭也</hi>
伊尹申誥于王曰烏虖惟天無親克敬惟親<hi>言天</hi>
<hi>於人無所親疏唯親能敬身者</hi>民無常懷懷于有仁<hi>民所歸無常以仁政</hi>
<hi>爲常也</hi>鬼神無常享享于克誠<hi>言鬼神不保一人能誠信者則享其</hi>
<hi>祀</hi>天位難哉<hi>言居天子之位難以此三者</hi>德惟治否德亂<hi>爲政</hi>
<pb n="KR3j0082_SBCK_002-14a"/>
<hi>以德則治不以德則亂也</hi>與治同道罔弗興與亂同事罔弗<lb/>
亡<hi>言安危在所任治亂在所法也</hi>若升高必自下若陟遐必自<lb/>
邇<hi>言善政有漸如登高升遠必用下近爲始然後致高遠也</hi>無輕民事惟難<lb/>
<hi>無輕爲力役之事必重難之乃可也</hi>無安厥位惟危<hi>言當常自危懼以保其位</hi>
<hi>也</hi>愼終于始<hi>於始慮終於終慮始</hi>有言逆于汝心必求諸<lb/>
道<hi>人以言咈違汝心必以道義求其意勿拒逆之也</hi>有言遜于汝志必<lb/>
求諸非道<hi>遜順也言順汝心必以非道察之勿以自臧也</hi>烏虖弗慮胡<lb/>
獲弗爲胡成一人元良萬邦以貞<hi>胡何也貞正也言常念慮</hi>
<hi>道德則得道德念爲善政則成善政也一人天子也天子有大善則天下得正也</hi>君罔<lb/>
<pb n="KR3j0082_SBCK_002-14b"/>
以辨言亂舊政<hi>利口覆國家故特愼焉</hi>臣罔以寵利居成<lb/>
功<hi>成功不退其志無限故爲之極以安之也</hi>邦其永孚于休<hi>言君臣各以其</hi>
<hi>道則國長信保於美也</hi>
伊尹旣復政厥辟<hi>還政太甲</hi>將吿歸乃陳戒干德<hi>吿老</hi>
<hi>歸邑陳德以戒</hi>曰烏虖天難忱命靡常<hi>以其無常故難信也</hi>常厥<lb/>
德保厥位厥德匪常九有以亡<hi>人能常其德則安其位九有諸</hi>
<hi>侯也</hi>夏王弗克庸德慢神虐民<hi>言桀不能常其德不敬神明不恤下</hi>
<hi>民</hi>皇天弗保<hi>言天不安桀所爲</hi>眷求一德俾作神主<hi>天求</hi>
<hi>一德使代桀爲天地神祇之主</hi>惟尹躬曁湯咸有一德克享天<lb/>
<pb n="KR3j0082_SBCK_002-15a"/>
心受天明命<hi>享當也</hi>非天私我有商惟天祐于一<lb/>
德<hi>非天私商而王之也祐助一德所以王也</hi>非商求于下民惟民歸<lb/>
于一德<hi>非商以力求民民自歸於一德</hi>德惟一動罔弗吉德二<lb/>
三動罔弗凶惟吉凶不僭在人惟天降災祥在<lb/>
德<hi>行善則吉行惡則凶是不差也德一天降之福不一天降之災是在德也</hi>今嗣王<lb/>
新服厥命惟新厥德<hi>其命王命也新其德戒勿怠也</hi>終始惟一<lb/>
時乃日新<hi>言德行終始不衰殺是乃日新之義也</hi>任官惟賢材左<lb/>
右惟其人<hi>官賢才而任之非賢才不可任也選左右必忠良不忠良非其人也</hi>其<lb/>
難其愼惟和惟一<hi>其難無以爲易也其愼無以輕之也羣臣當和一心事君</hi>
<pb n="KR3j0082_SBCK_002-15b"/>
<hi>政乃善也</hi>后非民罔使民非后罔事<hi>君以使民自尊民以事君自生</hi>
無自廣以狹人匹夫匹婦弗獲自盡民主罔與<lb/>
成厥功<hi>上有狹人之心則下無所自盡矣言先盡其心然後乃能盡其力人君所以成</hi>
<hi>功也</hi>
高宗夢得說<hi>小乙子也名武丁夢得賢相其名曰說也</hi>使百工營求<lb/>
諸野得諸傅岩<hi>使百官以所夢之形象經營求之於外野得之於傅岩之溪也</hi>
曰朝夕納誨以輔台德<hi>言當納諫誨直辭以輔我</hi>若金用汝<lb/>
作礪若濟巨川用汝作舟楫若歲大旱用汝作<lb/>
霖雨啓乃心沃朕心若藥弗瞑眩厥疾弗瘳<hi>開汝</hi>
<pb n="KR3j0082_SBCK_002-16a"/>
<hi>心以沃我心如服藥必瞑眩極其病乃除欲其出切言以自警也</hi>若跣弗視地<lb/>
厥足用傷<hi>跣必視地足乃無害言欲使爲巳視聽也</hi>惟曁乃僚罔弗<lb/>
同心以匡乃辟<hi>與汝並官皆當倡率無不同心以匡正汝君也</hi>說復于<lb/>
王曰惟木從繩則正后從諫則聖<hi>言木以繩直君以諫明也</hi>
后克聖臣弗命其承<hi>君能受諫則臣不待命其承意而諫也</hi>誰敢<lb/>
弗祇若王之休命<hi>言如此誰敢不敬順王之美命而諫也</hi>
惟說命總百官<hi>在冢宰之任也</hi>乃進于王曰烏虖明王<lb/>
奉若天道建邦設都<hi>天有日月五星皆有尊卑相正之法言明王奉順此</hi>
<hi>道以立國設都也</hi>樹后王君公承以大夫師長<hi>言立君臣上下</hi>
<pb n="KR3j0082_SBCK_002-16b"/>
<hi>也將陳爲治之本故先擧其始也</hi>弗惟逸豫惟以亂民<hi>不使有位者逸</hi>
<hi>豫於民上也言立之主使治民也</hi>惟口起羞惟甲胄起戎<hi>言不可輕</hi>
<hi>敎令易用兵也</hi>惟衣裳在笥惟干戈省厥躬<hi>言服不可加非其人</hi>
<hi>兵不可任非其才也</hi>王惟戒兹允兹克明乃罔弗休<hi>言王戒愼</hi>
<hi>四惟之事信能明政乃無不美也</hi>惟治亂在庶官<hi>所官得人則治失人則亂</hi>
<hi>也</hi>官弗及私昵惟其能<hi>不加私昵唯能是官也</hi>爵弗及惡<lb/>
德惟其賢<hi>言非賢不爵也</hi>慮善以動動惟厥時<hi>非善非時不可</hi>
<hi>動也</hi>有其善喪厥善矜其能喪厥功<hi>雖天子亦必讓以得之</hi>
無啓寵納侮<hi>開寵非其人則納侮之道也</hi>無耻過作非<hi>耻過誤而</hi>
<pb n="KR3j0082_SBCK_002-17a"/>
<hi>文之遂成大非</hi>王曰㫖哉說乃言惟服<hi>㫖美也美其所言皆可服行也</hi>
乃弗良于言予罔聞于行<hi>汝若不善於所言則我無聞於所行之事</hi>
說拜稽首曰非知之艱行之惟艱<hi>言知之易而行之難以勉</hi>
<hi>高宗也</hi>
王曰來汝說爾惟訓于朕志<hi>言汝當敎訓於我使我志通達也</hi>
若作酒醴爾惟麴孽<hi>酒醴須麴孽以成亦我須汝以成也</hi>若作和<lb/>
羹爾惟鹽梅<hi>鹽醎梅酢羹須醎酢以和之</hi>說曰王人求多聞<lb/>
時惟建事學于古訓乃有獲<hi>王者求多聞以立事學古訓乃有所</hi>
<hi>得也</hi>事弗師古以克永世匪說攸聞<hi>事不法古訓而以能長世</hi>
<pb n="KR3j0082_SBCK_002-17b"/>
<hi>非所聞</hi>王曰烏虖說四海之內咸仰朕德時乃風<lb/>
<hi>風敎也使天下皆仰我德是汝敎也</hi>股肱惟人良臣惟聖<hi>手足具乃成人</hi>
<hi>有良臣乃成聖也</hi>昔先正保衡作我先王<hi>保衡伊尹也作起也正長</hi>
<hi>也言先世長官之臣也</hi>乃曰予弗克俾厥后惟堯舜其心<lb/>
愧耻若撻于市<hi>言伊尹不能使其君如堯舜則心耻之若見撻于市也</hi>一<lb/>
夫弗獲則曰時予之辜<hi>伊尹見一夫不得其所則以爲巳罪也</hi>右<lb/>
我烈祖格于皇天<hi>言以此道左右成湯功至大天</hi>爾尚明保予<lb/>
罔俾阿衡專美有商<hi>汝庶幾明安我事與伊尹同美也</hi>惟后非<lb/>
賢弗乂惟賢非后弗食<hi>言君須賢以治賢須君以食也</hi>其爾克<lb/>
<pb n="KR3j0082_SBCK_002-18a"/>
紹乃辟于先王永綏民<hi>能繼汝君於先王長安民則汝亦有保衡之功</hi>
<hi>也</hi>說拜稽首曰敢對揚天子之休命<hi>受美命而稱揚之也</hi>
武王伐殷師渡盟津王曰今商王受弗敬上天<lb/>
降災下民沈湎冐色敢行暴虐<hi>沈湎嗜酒冐亂女色敢行酷暴</hi>
<hi>虐殺無辜也</hi>罪人以族官人以世<hi>一人有罪刑及父母兄弟妻子言淫</hi>
<hi>濫也官人不以賢才而以父兄所以政亂也</hi>焚炙忠良刳剔孕婦<hi>忠良</hi>
<hi>無罪焚炙之懷子之婦刳剔視之言暴虐也</hi>皇天震怒惟受罔有悛<lb/>
心乃夷居弗事上帝神祇遺厥先宗廟弗祀<hi>悛改</hi>
<hi>也言紂縱惡無改心平居無故廢天地百神宗廟之祀慢甚也</hi>乃曰吾有民有<lb/>
<pb n="KR3j0082_SBCK_002-18b"/>
命罔懲其侮<hi>紂言吾所以有兆民有天命故也羣臣畏罪不爭無能止其慢心</hi>同<lb/>
力度德同德度義<hi>力鈞則有德者勝德鈞則秉義者彊揆度優劣勝負可見</hi>
受有臣億萬惟億萬心<hi>人執異心不和諧也</hi>予有臣三千<lb/>
惟一心<hi>三千一心言同欲也</hi>商罪貫盈天命誅之予弗順<lb/>
天厥罪惟鈞<hi>紂之爲惡一以貫之惡貫巳滿天畢其命今不誅紂則爲逆天與紂</hi>
<hi>同罪</hi>天矜于民民之所欲天必從之<hi>矜憐也言天除惡樹善與</hi>
<hi>民同也</hi>時哉不可失<hi>言今我伐紂正是天人合同之時不可違失也</hi>
王次于河朔<hi>次止</hi>羣后以師畢會王乃徇師而誓<lb/>
曰我聞吉人爲善惟日弗足凶人爲不善亦惟<lb/>
<pb n="KR3j0082_SBCK_002-19a"/>
日弗足<hi>言吉人竭日以爲善凶人亦竭日以行惡者也</hi>今商王受力行<lb/>
無度播棄犂老昵比罪人<hi>鮐背之耇稱犂老布棄不禮敬也昵近也</hi>
<hi>罪人謂天下逋逃小人也</hi>剝喪元良賊虐諫輔<hi>剝傷害也賊殺也元善之</hi>
<hi>長良善也以諌輔紂紂反殺之</hi>謂己有天命謂敬弗足行謂祭<lb/>
無益謂暴無傷天其以予乂民<hi>用我治民當除惡也</hi>受有<lb/>
億兆夷人離心離德<hi>平人凡人也雖多而執心用德不同也</hi>予有<lb/>
亂臣十人同心同德<hi>我治理之臣雖少而心德同也</hi>今朕必往<lb/>
百姓廩廩若崩厥角<hi>言民畏紂之虐危懼不安若崩摧其角無所容頭也</hi>
烏虖乃一德一心立定厥功惟克永世<hi>汝同心立功則</hi>
<pb n="KR3j0082_SBCK_002-19b"/>
<hi>能長世以安也</hi>
王曰商王受自絶于天結怨于民<hi>不敬天自絕之也酷虐民</hi>
<hi>結怨也</hi>斮朝渉之脛剖賢人之心崇信姦回放黜<lb/>
師保屛棄典刑囚奴正士<hi>屏棄常法而不顧也箕子正諫而以爲囚</hi>
<hi>奴也</hi>郊社弗修宗廟弗享作奇伎淫巧以悅婦人<lb/>
古人有言曰撫我則后虐我則讎<hi>武王述古言以明義言非</hi>
<hi>唯今惡紂也</hi>獨夫受洪惟作威乃汝世讎<hi>言獨夫失君道也大</hi>
<hi>作威殺無辜乃是汝累世讎明不可不討也</hi>樹德務滋除惡務本<hi>立德</hi>
<hi>務滋長除惡務除本言紂爲天下惡本也</hi>肆予小子誕以爾衆士殄<lb/>
<pb n="KR3j0082_SBCK_002-20a"/>
殲乃讎<hi>言欲行除惡之義絕盡紂也</hi>
武王與受戰于牧野王曰古人有言牝鷄無晨<lb/>
<hi>言無晨鳴之道</hi>牝鷄之晨惟家之索<hi>索盡也喩婦知外事雌代雄鳴則家</hi>
<hi>盡婦奪夫政則國亡也</hi>今商王受惟婦言是用<hi>姐己惑紂紂信用之</hi>
乃惟四方之多罪逋逃是崇是長<hi>言紂棄其忠臣而尊長逃</hi>
<hi>亡罪人信用之</hi>是信是使是以爲大夫卿士俾暴虐于<lb/>
爾百姓以姦宄于商邑<hi>使四方罪人暴虐姦宄於都邑也</hi>今予<lb/>
發惟龔行天之罰<lb/>
王來自商至于豐乃偃武修文<hi>倒載干戈示不復用也行禮射</hi>
<pb n="KR3j0082_SBCK_002-20b"/>
<hi>設庠序修文敎也</hi>歸馬于華山之陽放牛于桃林之野<lb/>
示天下弗服<hi>示天下不復乘用也</hi>主若曰今商王爲天下<lb/>
逋逃主肆予東征陳于商郊受率其旅若林會<lb/>
于牧野罔有敵于我師前徒倒戈攻于後以北<lb/>
血流漂杵壹戎衣天下大定<hi>一著戎服而滅紂言與衆同心動有</hi>
<hi>成功也</hi>釋箕子囚封比干墓式商容閭<hi>封益其土也商容賢</hi>
<hi>人紂所黜退</hi>散鹿臺之財發巨橋之粟<hi>紂所積之府倉也皆散發</hi>
<hi>以賑貧民也</hi>大賚于四海而萬姓悅服<hi>施舍巳責救乏賙無所謂</hi>
<hi>周有大賚也天下皆悅仁服德也</hi>
<pb n="KR3j0082_SBCK_002-21a"/>
西旅獻獒<hi>西旅遠國也貢大犬</hi>大保乃作旅獒用訓于王<lb/>
<hi>陳貢獒之義以訓諫也</hi>曰烏虖明王愼德四夷咸賓<hi>言明王愼</hi>
<hi>德以懷遠故四夷皆賓服</hi>無有遠近畢獻方物惟服食器用<lb/>
<hi>天下萬國盡貢方土所生之物惟可以供服食器用者言不爲耳目華侈</hi>王乃昭德<lb/>
之致于異姓之邦無替厥服<hi>德之所致謂遠夷之貢也以分賜異</hi>
<hi>姓諸侯使無廢其職也</hi>分珤玉于伯叔之國時庸展親<hi>以寶</hi>
<hi>玉分同姓之國是用誠信其親親之道也</hi>人弗易物惟德其物<hi>言物貴由</hi>
<hi>人也有德則物貴無德則物賤所貴在德也</hi>德盛弗狎侮<hi>盛德必自敬何狎易</hi>
<hi>侮慢之有也</hi>狎侮君子罔以盡人心<hi>以虛受人則人盡其心矣</hi>狎<lb/>
<pb n="KR3j0082_SBCK_002-21b"/>
侮小人罔以盡其力<hi>以悅使民民忘其勞則盡力矣</hi>玩人喪德<lb/>
玩物喪志<hi>以人爲戲弄則喪其德矣以器物爲戲弄則喪其志矣</hi>弗作無<lb/>
益害有益功乃成弗貴異物賤用物民乃足<hi>遊觀</hi>
<hi>爲無益奇巧爲異物言明王之道以德義爲益器用爲貴所以化俗生民</hi>犬馬非其<lb/>
土生弗畜<hi>非此土所生不畜以不習其用</hi>珍禽奇獸弗育于國<lb/>
<hi>皆非所用有所損害故也</hi>弗珤遠物則遠人格<hi>不侵奪其利則來服</hi>所<lb/>
珤惟賢則邇人安<hi>寶賢任能則近人安近人安則遠人安矣</hi>烏虖夙<lb/>
夜罔或弗勤<hi>言當常勤於德</hi>弗務細行終累大德<hi>輕忽小物</hi>
<hi>積害毀大故君子愼其微也</hi>爲山九仞功虧一簣<hi>諭向成也未成一簣</hi>
<pb n="KR3j0082_SBCK_002-22a"/>
<hi>猶不爲山故曰功虧一簣是以聖人乾乾日側愼終如始也</hi>允迪兹生民保<lb/>
厥居惟乃世王<hi>言其能信蹈行此誡則生民安其居天子乃世世王天下也武</hi>
<hi>王雖聖猶設此誡況其非聖可以無誡乎其不免於過則亦宜矣</hi>
王若曰小子封<hi>封康叔名</hi>惟乃丕顯考文王克明德<lb/>
愼罰弗敢侮鰥寡庸庸祇祇威威顯民<hi>惠恤窮民不慢</hi>
<hi>鰥夫寡婦用可用敬可敬刑可刑明此道以示民也</hi>天乃大命文王殪戎<lb/>
殷誕受厥命<hi>天美文王乃大命之殺兵殷大受其王命</hi>往盡乃心無<lb/>
康好逸豫<hi>往當盡汝心爲政無自安好逸豫也</hi>我聞曰怨弗在大<lb/>
亦弗在小惠弗惠懋弗懋<hi>不在大起於小也不在小小至於大也言</hi>
<pb n="KR3j0082_SBCK_002-22b"/>
<hi>怨不可爲故當使不順者順不勉者勉也</hi>若保赤子惟民其康乂<hi>愛養</hi>
<hi>民如赤子不失其欲惟民其皆安治也</hi>非汝封刑人殺人<hi>言得刑殺人也</hi>
無或刑人殺人<hi>無以得刑殺人而有妄刑殺也</hi>非汝封劓刵人<lb/>
<hi>劓截鼻也刵截耳也</hi>無或劓刵人<hi>所以擧輕刑以戒爲人輕行之也</hi>王曰<lb/>
封元惡大憝矧惟弗孝弗友<hi>言人之罪惡莫大於不孝不友</hi>乃<lb/>
其速由文王作罰刑兹無赦<hi>言當亦速用文王所作違敎之罰刑</hi>
<hi>此無得赦也</hi>敬哉無作怨勿用非謀非彝<hi>言當脩巳以敬無爲</hi>
<hi>可怨之事勿用非善之謀非常之法</hi>小子封惟命弗于常<hi>當念天命之不</hi>
<hi>於常也行善則得之行惡則失之</hi>
<pb n="KR3j0082_SBCK_002-23a"/>
王若曰乃穆考文王誥庶邦御事朝夕曰祀兹<lb/>
酒<hi>文王所吿衆國治事吏朝夕勅之唯祭祀而用此酒不常飮也</hi>曰心大邦用<lb/>
喪亦罔非酒惟辜<hi>於小大之國所用喪無不以酒爲罪也</hi>飮惟祀<lb/>
德將無醉<hi>飮酒惟當因祭祀以德自將無至醉</hi>在昔殷先哲王惟<lb/>
御事弗敢自暇自逸<hi>惟殷御治事之臣不敢自寛暇自逸豫</hi>矧曰<lb/>
其敢崇飮<hi>崇聚也自逸暇猶不敢況敢聚會飮酒乎</hi>弗惟弗敢亦弗<lb/>
暇<hi>非徒不敢志在助君敬法亦不暇飮</hi>在今後嗣王酣身<hi>嗣王紂也酣樂</hi>
<hi>其身不憂政也</hi>惟荒腆于酒弗惟自息<hi>言紂大厚於酒晝夜不念自息</hi>
庶羣嗜酒腥聞在上故天降喪于殷<hi>紂衆羣臣用酒耽荒</hi>
<pb n="KR3j0082_SBCK_002-23b"/>
<hi>腥穢聞在天故下喪亡於殷也</hi>天非虐惟人自速辜<hi>言凡爲天所亡天非</hi>
<hi>虐人惟人所行惡自召罪</hi>古人有言曰人無于水鑒當于民<lb/>
鑒<hi>古賢聖有言人無於水鑒當於民鑒也視水見己形視民行事見吉凶</hi>今惟殷<lb/>
墜命我其可弗大鑑<hi>今惟殷紂無道墜失天命我其可不大視爲戒也</hi>
周公作無逸<hi>中人之性好逸豫成王卽政恐其逸豫故以所戒名篇</hi>周公<lb/>
曰烏虖君子所其無逸<hi>歎美君子之道所在念德其無逸豫也君子且</hi>
<hi>猶然況王者乎</hi>先知稼穡之艱難乃逸則知小人之依<lb/>
<hi>稼穡農夫之艱難事先知之乃謀逸豫則知小民所依怙</hi>我聞曰昔在殷王<lb/>
中宗<hi>大戊也</hi>治民祇懼弗敢荒寧<hi>爲政敬身畏懼不敢荒怠自安</hi>
<pb n="KR3j0082_SBCK_002-24a"/>
享國七十有五年<hi>以敬畏之故得壽考之福也</hi>其在高宗嘉<lb/>
靖殷邦至于小大無時或怨<hi>善謀殷國至於小大之政民無時有</hi>
<hi>怨也</hi>享國五十有九年其在祖甲<hi>湯孫太甲</hi>爰知小人<lb/>
之依能保惠于庶民弗侮鰥寡<hi>知小人之所依依仁政也故能</hi>
<hi>安順於衆民不敢侮慢惸獨也</hi>享國三十有三年自時厥後立<lb/>
王生則逸<hi>從是三王各承其後而立者生則逸豫無法度也</hi>弗知稼穡<lb/>
之艱難弗聞小人之勞惟耽樂之從<hi>過樂謂之耽惟耽樂</hi>
<hi>之從言荒淫</hi>亦罔或克壽<hi>以耽樂之故無有能壽者也</hi>或十年或<lb/>
七八年或四三年<hi>高者十年下者三年言逸樂之損壽也</hi>惟我周<lb/>
<pb n="KR3j0082_SBCK_002-24b"/>
大王王季克自抑畏<hi>大王周公曾祖王季卽祖也言皆能以義自抑畏敬</hi>
<hi>天命也</hi>文王卑服<hi>文王節儉卑其衣服</hi>自朝至于日中昃弗<lb/>
皇暇食用咸和萬民<hi>從朝至日昳不暇食思慮政事用皆協和萬民者也</hi>
厥享國五十年自殷王中宗及我周文王兹四<lb/>
人迪哲<hi>言此四人皆蹈智明德以臨下也</hi>厥或吿之曰小人怨<lb/>
汝詈汝則皇自敬德<hi>其有吿之言小人怨詈者則大自敬德增修善政也</hi>
此厥弗聽人乃或譸張爲幻曰小人怨汝詈汝<lb/>
則信之<hi>此其不聽中正之君有人誑感之言小人怨憾<graphic n="KR3274" url="https://raw.githubusercontent.com/kanripo/KR-Gaiji/master/images/KR3274.png" mimeType="image/png"/>詈汝則信受之也</hi>亂罰<lb/>
無罪殺無辜怨有同是叢于厥身<hi>信讒含怒罰殺無罪則天</hi>
<pb n="KR3j0082_SBCK_002-25a"/>
<hi>下同怨讎之叢聚於其身也</hi>烏虖嗣王其監于兹<hi>視此亂罰之禍以爲</hi>
<hi>戒也</hi>
蔡叔旣没<hi>以罪放而卒也</hi>王命蔡仲踐諸侯位<hi>王成王也父卒</hi>
<hi>命子罪不相及</hi>王若曰小子胡<hi>胡仲名也</hi>皇天無親惟德是<lb/>
輔民心無常惟惠之懷<hi>天之於人無有親疎惟有德者則輔佐之民心</hi>
<hi>於上無有常主惟愛己者則歸往之</hi>爲善弗同同歸于治爲惡弗<lb/>
同同歸于亂爾其戒哉愼厥初惟其終康濟小<lb/>
民率自中無作聰明亂舊章<hi>汝爲政當安小民之業循用大中之</hi>
<hi>道無敢爲小聰明作異辯以變亂舊典文章也</hi>詳乃視聽罔以側言改<lb/>
<pb n="KR3j0082_SBCK_002-25b"/>
厥度則予一人汝嘉<hi>詳審汝視聽非禮義勿視聽也無以邪巧之言易其</hi>
<hi>常度必斷之以義則我一人善汝矣</hi>小子胡汝往哉無荒棄朕命<lb/>
<hi>汝往之國無廢我命欲其終身奉行之</hi>
王若曰猷吿爾四國多方<hi>順大道吿四方</hi>惟聖罔念作<lb/>
狂惟狂克念作聖<hi>惟聖人無念於善則爲狂人惟狂人能念善則爲聖人言</hi>
<hi>桀紂非實狂愚以不念善故滅亡也</hi>自作不和爾惟和哉爾室弗<lb/>
睦爾惟和哉爾邑克明爾惟克勤乃事<hi>小大衆官自爲</hi>
<hi>不和汝有方多士當和之哉汝親近室家不睦汝亦當和之汝邑中能明是汝惟能勤職事也</hi>
周公戒于王曰文王罔攸兼于庶言庶獄庶愼<lb/>
<pb n="KR3j0082_SBCK_002-26a"/>
惟有司之牧夫<hi>文王無所兼知於毀譽衆言及衆刑獄衆所當愼之事惟愼擇</hi>
<hi>有司牧夫而巳勞於求才逸於任賢</hi>是訓用違庶獄庶愼文王罔<lb/>
敢知于兹<hi>是萬民順法用違法衆獄衆愼之事文王一無敢自知於此委任賢能而</hi>
<hi>巳也</hi>武王率惟敉功弗敢替厥義德<hi>武王循惟文王撫安天下</hi>
<hi>之功不敢廢其義德奉遵父道也</hi>孺子王矣<hi>稚子今巳爲王矣不可不勤法祖考</hi>
<hi>也</hi>繼自今文子文孫其勿誤于庶獄庶愼惟正<lb/>
是乂之<hi>文子文孫文王之子孫也從今以往惟以正是之道治衆獄衆愼其勿誤也</hi>
王曰若昔大猷制治于未亂保邦于未危<hi>言當順古</hi>
<hi>大道制治安國必於未亂未危之前思患豫防之</hi>曰唐虞稽古建官惟<lb/>
<pb n="KR3j0082_SBCK_002-26b"/>
百內有百揆四岳外有州牧侯伯<hi>道堯舜考古以建百官上</hi>
<hi>下相維內外咸治也</hi>庶政惟和萬國咸寧<hi>官職有序故衆政惟和萬國皆</hi>
<hi>安所以爲至治也</hi>夏商官倍亦克用乂<hi>禹湯建官二百亦能用治言不</hi>
<hi>及唐虞之淸要也</hi>明王立政弗惟其官惟其人<hi>言聖帝明王立</hi>
<hi>政修敎也不惟多其官惟在得其人也</hi>立太師太傅太保兹惟三<lb/>
公論道經邦爕理陰陽<hi>師天子所師法傅傅相天子保保安天子於德</hi>
<hi>義者也此惟三公之任佐王論道以經緯國事和理陰陽也</hi>官弗必備唯其<lb/>
人<hi>三公之官不必備具惟其人有德乃處之也</hi>少師少傅少保曰三<lb/>
孤<hi>孤特也卑於公尊於卿特置此三人也</hi>貳公弘化寅亮天地弼<lb/>
<pb n="KR3j0082_SBCK_002-27a"/>
予一人<hi>副貳三公弘大道化敬信天地之敎輔我一人之治</hi>冢宰掌邦治<lb/>
統百官均四海<hi>天官卿稱太宰主國政治統理百官均平四海之內邦國言任</hi>
<hi>大</hi>司徒掌邦敎敷五典擾兆民<hi>地官卿主國敎化布五常之敎</hi>
<hi>安和天下衆民使小大協睦也</hi>宗伯掌邦禮治神人和上下<hi>春官</hi>
<hi>卿主宗廟天地神祇人鬼之事及國之五禮以和上下尊卑等列也</hi>司馬掌邦政<lb/>
統六師平邦國<hi>夏官卿主戎馬之事掌國征伐統正六軍平治王邦四方之亂</hi>
<hi>也</hi>司冦掌邦禁詰姦慝刑暴亂<hi>秋官卿主冦賊法禁治姦惡刑</hi>
<hi>彊暴作亂者也</hi>司空掌邦土居四民時地利<hi>冬官卿主國空土以</hi>
<hi>居士農工商四民使順天時分地利授之土</hi>六卿分職各帥其屬以<lb/>
<pb n="KR3j0082_SBCK_002-27b"/>
倡九牧阜成兆民<hi>六卿各率其屬官大夫士治其所分之職以倡導九州之</hi>
<hi>牧伯爲政大成兆民之性命皆能其官則政治矣</hi>王曰烏虖凡我有官<lb/>
君子欽乃攸司愼乃出令令出惟行弗惟反<hi>有官</hi>
<hi>君子大夫以上也歎而戒之使敬所司愼出令從政之本也令出必惟行之不惟反改二三其</hi>
<hi>令亂之道也</hi>以公滅私民其允懷<hi>從政以公平滅私情則民其信歸之</hi>
學古入官議事以制政乃弗迷<hi>言當先學古訓然後入官治政</hi>
<hi>凡制事必以古義議度終始政乃不迷錯也</hi>其爾典常作師無以利<lb/>
口亂厥官<hi>其汝爲政當以舊典常故事爲師法無以利口辯佞亂其官也</hi>弗學<lb/>
牆面莅事惟煩<hi>人而不學其猶正牆面而立臨政事必煩矣</hi>戒爾卿<lb/>
<pb n="KR3j0082_SBCK_002-28a"/>
<pb n="KR3j0082_SBCK_002-29a"/>
曁大夫敬爾有官亂爾有政<hi>歎而勑公卿以下各敬居汝所有之</hi>
<hi>官治汝所有之職也</hi>以右乃辟永康兆民萬邦惟無斁<hi>言當</hi>
<hi>敬治官政以助汝君長安天下兆民則天下萬國惟乃無厭我周德也</hi>
周公旣殁命君陳分正東郊成周<hi>成王重周公所營故命君</hi>
<hi>陳分居正東郊成周之邑</hi>王若曰君陳我聞曰至治馨香感<lb/>
于神明黍稷非馨明德惟馨<hi>所聞上古聖賢之言也政治之至者</hi>
<hi>芬芳馨氣動於神明所謂芬芳非黍稷之氣乃明德之馨厲之以德也</hi>凡人未見<lb/>
聖若弗克見旣見聖亦弗克由聖<hi>此言凡人有初無終也未</hi>
<hi>見聖道如不能得見已見聖道亦不能用之所以無成也</hi>爾其戒哉爾惟風<lb/>
<pb n="KR3j0082_SBCK_002-29b"/>
下民惟草<hi>汝戒勿爲凡人之行也民從上敎而變猶草應風而偃不可不愼也</hi>無<lb/>
依勢作威無倚法以削<hi>無乘勢位作威民上無倚法制以行刻削之政</hi>
寬而有制從容以和<hi>寬不失制動不失和德敎之治也</hi>殷民在<lb/>
辟予曰辟爾惟勿辟予曰宥爾惟勿宥惟厥中<lb/>
<hi>殷民有罪在刑法者我曰刑之汝勿刑也我曰赦宥汝勿宥也惟其當以中正平理斷也</hi>無<lb/>
弗若于汝政弗化于汝訓辟以止辟乃辟<hi>有不順於</hi>
<hi>汝政不變於汝敎刑之而懲止犯刑者乃刑之也</hi>爾無忿疾于頑無求<lb/>
備于一人<hi>人有頑囂不喩汝當訓之無忿怒疾之使人當器之無責備於一夫也</hi>
王曰烏虖父師<hi>畢公代周公爲大師爲東伯命之代君陳也</hi>政貴有<lb/>
<pb n="KR3j0082_SBCK_002-30a"/>
恆辭尚體要弗惟好異<hi>政以仁義爲常辭以體實爲要故貴尚之若異</hi>
<hi>於先王君子不好也</hi>商俗靡靡利口惟賢餘風未殄公其<lb/>
念哉<hi>紂以靡靡利口爲賢覆亡國家今殷民利口餘風未絕公其念絕之也</hi>我聞<lb/>
曰世祿之家鮮克由禮以蕩凌德實悖天道<hi>世有</hi>
<hi>祿位而無禮敎少不以放蕩陵邈有德者如此實亂天道也</hi>弊化奢麗萬世<lb/>
同流<hi>言弊俗相化車服奢麗雖相去萬世若同一流者也</hi>兹殷庶士驕淫<lb/>
矜侉將由惡終閑之惟艱<hi>言殷士驕恣過制矜其所能以自侉大將</hi>
<hi>用惡自終以禮禦其心惟難也</hi>惟周公克愼厥始惟君陳克和<lb/>
厥中惟公克成厥終<hi>周公遷殷頑民以消亂階能愼其始也君陳弘周公</hi>
<pb n="KR3j0082_SBCK_002-30b"/>
<hi>之訓能和其中也畢公闡二公之烈能成其終也</hi>欽若先王成烈以休<lb/>
于前政<hi>敬順文武成業以美於前人之政所以勉畢公</hi>
穆王命君牙作周大司徒<hi>穆王昭王子也</hi>王若曰烏虖<lb/>
惟乃祖乃父世篤忠貞服勞王家厥有成績紀<lb/>
于大常<hi>言汝父祖世厚忠貞服事勤勞王家其有成功見紀錄書於王之大常以表顯</hi>
<hi>之也</hi>惟予小子嗣守文武成康遺緖亦惟先王之<lb/>
臣克左右亂四方<hi>惟我小子繼守先王遺業亦惟父祖之臣能佐助我治四</hi>
<hi>方言已無所能也</hi>心之憂危若蹈虎尾渉于春冰<hi>言祖業之</hi>
<hi>大巳才之弱故心懷危懼也虎尾畏噬春冰畏䧟危懼之甚也</hi>今命爾予翊作<lb/>
<pb n="KR3j0082_SBCK_002-31a"/>
股肱心膂<hi>今命汝爲我輔翊股肱心體之臣言委任之也</hi>爾身克正罔<lb/>
敢弗正民心罔中惟爾之中<hi>言汝身能正則下無敢不正民心無</hi>
<hi>中從女取中必當正身示民以中正之道</hi>夏暑雨小民惟曰怨咨<hi>夏月</hi>
<hi>暑雨天之常道小民惟怨歎咨嗟言心無中正也</hi>冬祁寒小民亦惟曰<lb/>
怨咨厥惟艱哉思其艱以圖其易民乃寧<hi>天不可怨</hi>
<hi>民猶怨嗟治民其惟艱哉當思慮其艱以謀其易民乃安</hi>
王若曰伯冏昔在文武聰明齊聖小大之臣咸<lb/>
懷忠良<hi>聰明聽視遠也齊通無滯礙也臣雖官有尊卑無不忠良</hi>其侍御僕<lb/>
從罔匪正人<hi>給侍進御僕從從官官雖微無不用中正之人</hi>以旦夕承<lb/>
<pb n="KR3j0082_SBCK_002-31b"/>
弼厥辟出入起居罔有弗欽<hi>小臣皆良僕從皆正以旦夕承輔其</hi>
<hi>君故君出入起居無有不敬</hi>發號施令罔有弗臧下民祇若<lb/>
萬邦咸休<hi>言文武發號施令無有不善下民敬順其命萬國皆美其化也</hi>惟予<lb/>
一人無良實賴左右前後有位之士匡其弗及<lb/>
<hi>惟我一人無善實恃左右前後有職位之士匡正其不及言此責羣臣正巳者也</hi>繩諐<lb/>
糾謬格其非心俾克紹先烈<hi>言恃左右之臣彈正過誤撿其非妄</hi>
<hi>之心使能繼先王之功業也</hi>今予命汝作大僕正正于羣僕<lb/>
侍御之臣<hi>欲其敎正群僕無敢佞僞也</hi>懋乃后德交脩弗逮<lb/>
<hi>言侍御之臣無小大親疎皆當勉汝君爲德更代修進其所不逮也</hi>愼簡乃僚無<lb/>
<pb n="KR3j0082_SBCK_002-32a"/>
以巧言令色便辟側媚其惟吉士<hi>當謹愼簡選汝僚屬侍臣</hi>
<hi>無得用巧言無實令色無質便辟足恭側媚謟諛之人其惟皆吉良正士也</hi>僕臣正<lb/>
厥后克正僕臣諛厥后自聖<hi>言僕臣皆正則其君乃能正僕臣謟</hi>
<hi>諛則其君乃自謂聖</hi>后德惟臣弗德惟臣<hi>君之有德惟臣成之君之無德</hi>
<hi>惟臣誤之言君所行善惡專在左右也</hi>爾無昵于憸人充耳目之<lb/>
官迪上以非先王之典<hi>汝無親近憸利小子之人充備侍從在視聽之</hi>
<hi>官導君上以非先王之法也</hi>
王曰嗚呼伯父伯兄仲叔季弟幼子童孫皆聽<lb/>
朕言<hi>皆王同姓有父兄弟子孫列者也</hi>爾尚敬逆天命以奉我<lb/>
<pb n="KR3j0082_SBCK_002-32b"/>
一人雖畏勿畏雖休勿休<hi>汝當庶幾敬逆天命以奉我一人之戒行</hi>
<hi>事雖見畏勿自謂可敬畏雖見美勿自謂有德美</hi>惟敬五刑以成三德<lb/>
一人有慶兆民賴之<hi>先戒以勞謙之德次敎以惟敬五刑所以成剛柔正</hi>
<hi>直之三德也天子有善則兆民賴之</hi>王曰吁來有邦有土吿爾祥<lb/>
刑<hi>吁歎也有國有土諸侯也吿汝以善用刑之道也</hi>在今爾安百姓何<lb/>
擇非人何敬非刑<hi>在今汝安百官兆民之道當何所擇非惟吉人乎當何所</hi>
<hi>敬非惟五刑乎</hi>兩造具備師聽五辭<hi>兩謂囚證也造至也兩至具備則衆</hi>
<hi>獄官共聽其入五刑之辭也</hi>五辭簡孚正于五刑<hi>五辭簡核信有罪驗</hi>
<hi>則正之於五刑也</hi>五刑不簡正于五罰<hi>不簡核謂不應五刑當出金贖</hi>
<pb n="KR3j0082_SBCK_002-33a"/>
<hi>罪也</hi>五罰弗服正于五過<hi>不服不應罰也正於五過從赦免也</hi>五刑<lb/>
之疑有赦五罰之疑有赦<hi>刑疑赦從罰罰疑赦從免</hi>刑罰世<lb/>
輕世重惟齊非齊<hi>言刑罰隨世輕重也刑新國用輕典刑亂國用重典刑平</hi>
<hi>國用中典凡刑所以齊非齊</hi>非佞折獄惟良折獄罔非在中<lb/>
<hi>非口才可以斷獄惟平良可以斷獄無非在中正也</hi>哀敬折獄咸庶中正<lb/>
<hi>當矜下民之犯法敬斷獄之害人皆庶幾必得中正之道也</hi>其刑其罰其審<lb/>
克之<hi>其所刑其所罰其當審能之無失中也</hi>
羣書治要卷第二<lb/>
<pb n="KR3j0082_SBCK_002-33b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_003-1a"/>
羣書治要卷第三<lb/>
　　　　秘書監鉅鹿男臣魏徵等奉　勅撰<lb/>
　　詩<lb/>
周南<lb/>
關雎后妃之德也風之始也所以風天下而正<lb/>
夫婦也故用之鄕人焉用之邦國焉風諷也敎<lb/>
也風以動之敎以化之詩者志之所之也在心<lb/>
爲志發言爲詩情動於衷而形於言言之不足<lb/>
故嗟歎之嗟歎之不足故詠歌之詠歌之不足<lb/>
<pb n="KR3j0082_SBCK_003-1b"/>
不知手之舞之足之蹈之也情發於聲聲成文<lb/>
謂之音<hi>發猶見也聲謂宮商角徵羽聲成文者宮商上下相應也</hi>治世之音<lb/>
安以樂其政和亂世之音怨以怒其政乖亡國<lb/>
之音哀以思其民困故正得失動天地感鬼神<lb/>
莫近於詩先王以是經夫婦成孝敬厚人倫美<lb/>
敎化移風易俗故詩有六義焉一曰風二曰賦<lb/>
三曰比四曰興五曰雅六曰頌上以風化下下<lb/>
以風刺上言之者無罪聞之者足以自誡故曰<lb/>
風以一國之事繫一人之本謂之風言天下之<lb/>
<pb n="KR3j0082_SBCK_003-2a"/>
事形四方之風謂之雅雅者正也言王政之所<lb/>
由廢興也政有小大故有小雅焉有大雅焉頌<lb/>
者美盛德之形容以其成功吿於神明者也是<lb/>
謂四始詩之至也<hi>始者王道興衰之所由也</hi>至於王道衰禮<lb/>
義廢政敎失國異政家殊俗而變風變雅作矣<lb/>
周南邵南正始之道王化之基是以關雎樂得<lb/>
淑女以配君子憂在進賢不婬其色哀窈窕思<lb/>
賢才而無傷善之心焉是關雎之義也<lb/>
關關雎鳩在河之洲<hi>興也關關和聲也雎鳩王雎也鳥摰而有别后妃悅</hi>
<pb n="KR3j0082_SBCK_003-2b"/>
<hi>樂君子之德無不和諧又不淫其色若雎鳩之有别焉然後可以風化天下夫婦有别則父子</hi>
<hi>親父子親則君臣敬君臣敬則朝廷正朝廷正則王化成也</hi>窈窕淑女君子<lb/>
好仇<hi>窈窕幽閑也淑善也仇逑也后妃有關雎之德是幽閑貞專之善女宜爲君子仇逑</hi>
<hi>也</hi>參差荇菜左右流之<hi>荇接荼也流求也后妃有關雎之德乃能供荇</hi>
<hi>菜備庶物以事宗廟也左右助之言三夫人九嬪以下皆樂后妃之事也</hi>窈窕淑女<lb/>
寤寐求之<hi>寤覺也寐寢也言后妃覺寐則常求此賢女欲與之共巳職</hi>求之<lb/>
不得寤寐思服<hi>服事也求賢女而不得覺寐則思巳職事當與誰共之也</hi>悠<lb/>
哉悠哉展轉反側<hi>悠思也言巳誠思之也臥而不周曰展也</hi>
卷耳后妃之志也又當輔佐君子求賢審官知<lb/>
<pb n="KR3j0082_SBCK_003-3a"/>
臣下之勤勞內有進賢之志而無險詖私謁之<lb/>
心朝夕思念至於憂勤<hi>謁請也</hi>采采卷耳不盈傾<lb/>
筐<hi>憂者之興也采采事采之也卷耳苓耳也傾筐畚屬也易盈之器也器之易盈而不盈者</hi>
<hi>志在輔佐君子憂思深也</hi>嗟我懷人寘彼周行<hi>懷思也寘置也行列也思</hi>
<hi>君子官賢人置之周之列位也周之列位謂朝廷之臣也</hi>
邵南<lb/>
甘棠美邵伯也邵伯之敎明于南國<hi>邵伯姬姓名奭作上</hi>
<hi>公爲二伯</hi>蔽芾甘棠勿翦勿伐邵伯所苃<hi>蔽芾小貌甘棠杜也</hi>
<hi>苃草舍也邵伯聽男女之訟不重煩勞百姓止舍小棠之下而聽斷焉國人被其德悅其化敬</hi>
<pb n="KR3j0082_SBCK_003-3b"/>
<hi>其樹也</hi>
何彼穠矣美王姬也雖則王姬亦下嫁於諸侯<lb/>
車服不繫其夫下王后一等猶執婦道以成肅<lb/>
雍之德何彼穠矣唐棣之華<hi>興也穠猶戎戎也唐棣栘也云何乎</hi>
<hi>彼戎戎者乃栘之華興者喩王姬顏色之美盛也</hi>曷弗肅雍王姬之車<lb/>
<hi>肅敬也雍和也曷何也之往也何不敬和乎王姬往乘車言其嫁時始乘車則巳敬和矣</hi>
鄁風<lb/>
栢舟言仁而不遇也衛頃公時仁人不遇小人<lb/>
在側汎彼栢舟亦汎其流<hi>興也汎汎流貌也栢木所以宜爲舟也汎</hi>
<pb n="KR3j0082_SBCK_003-4a"/>
<hi>其流不以濟渡也舟載渡物也今不用而與衆物汎汎然俱流水中興者喩仁人之不用與羣</hi>
<hi>小人並列亦猶是也</hi>耿耿不寐如有隱憂<hi>耿耿猶儆儆也隱痛也仁人旣</hi>
<hi>不遇憂在見侵害也</hi>憂心悄悄愠于羣小<hi>悄悄憂貌也愠怒也</hi>覯閔<lb/>
旣多受侮不少<hi>閔病也</hi>
谷風刺夫婦失道也衛人化其上淫於新㛰而<lb/>
弃其舊室夫婦離絕國俗傷敗焉習習谷風以<lb/>
陰以雨<hi>興也習習和舒之貌東風言之谷風陰陽和而谷風至夫婦和則室家成也</hi>
黽勉同心不宜有怒<hi>言黽勉思與君子同心也所以黽勉者以爲見譴怒</hi>
<hi>非夫婦之宜也</hi>采葑采菲無以下體<hi>葑蕦也菲芴也下體根莖也二菜皆</hi>
<pb n="KR3j0082_SBCK_003-4b"/>
<hi>上下可食然而其根有美時有惡時采之者不可以根惡之時并弃其葉喩夫婦以禮義合以</hi>
<hi>顏色親亦不可以顏色衰而弃其相與之禮</hi>德音莫違及爾同死<hi>莫無</hi>
<hi>也及與也夫婦之言無相違者則可長相與處至死顏色斯須之有也</hi>
鄘風<lb/>
相鼠刺無禮也衛文公能正其羣臣而刺在位<lb/>
承先君之化無禮儀也相鼠有皮人而無儀<hi>相視</hi>
<hi>也儀威儀也視鼠有皮雖居高顯之處偸食苟得不知廉耻亦與人無威儀者同也</hi>人而<lb/>
無儀不死胡爲<hi>人以有威儀爲貴今反無之傷化敗俗不如其死無所害也</hi>
相鼠有體人而無禮<hi>體支體也</hi>人而無禮胡不遄死<lb/>
<pb n="KR3j0082_SBCK_003-5a"/>
干旄美好善也衛文公之臣子多好善賢者樂<lb/>
吿以善道也<hi>賢者時處士也</hi>孑孑干旄在浚之郊<hi>孑孑干旄</hi>
<hi>貌注旄於干首大夫之旗也浚衛邑時有建此旄來至浚之郊卿大夫好善者也</hi>素絲<lb/>
紕之良馬四之<hi>紕所以織組也總紕於此成文於彼願以素絲紕組之法御四</hi>
<hi>馬也</hi>彼姝者子何以畀之<hi>姝順貌畀與時賢者旣悅此大夫有忠順之德</hi>
<hi>又欲以善道與之誠愛厚之至焉</hi>
衛風<lb/>
淇澳美武公之德也有文章又能聽規諫以禮<lb/>
自防故能入相于周美而作是詩瞻彼淇澳綠<lb/>
<pb n="KR3j0082_SBCK_003-5b"/>
竹猗猗<hi>興也猗猗美貌也武公質美德盛有康叔之餘烈也</hi>有斐君子如<lb/>
切如瑳如琢如磨<hi>婓文章貌治骨曰切象曰瑳玉曰琢石曰磨道其學而成</hi>
<hi>也聽其規諫以禮自修飾如玉石之見琢磨</hi>
芄蘭刺惠公也驕而無禮大夫刺之<hi>惠公以幼童卽位自</hi>
<hi>謂有才能而驕慢於大臣伹習威儀不知爲政以禮也</hi>芄蘭之支<hi>興也芄蘭草柔</hi>
<hi>弱恆延蔓於地有所依緣則起興者喩幼穉之君任用大臣乃能成其政也</hi>童子佩<lb/>
觽<hi>觽所以解結成人之佩也人君治成人事雖童子猶佩觽以早成其德也</hi>雖則佩<lb/>
觽能不我知<hi>此幼稚之君雖佩觽焉其才能實不如我衆臣之所知爲也惠公自</hi>
<hi>謂有才能而驕慢所以見刺也</hi>
<pb n="KR3j0082_SBCK_003-6a"/>
王風<lb/>
葛虆王族刺桓王也周室道衰棄其九族焉綿<lb/>
綿葛虆在河之滸<hi>水涯曰滸葛也虆也生河之涯得其潤澤以長而不絕興</hi>
<hi>者喩王之同姓得王恩施以生長其子</hi>終遠兄弟謂他人父<hi>兄弟族親</hi>
<hi>也王寡於恩施今以遠弃族親矣是我以他人爲巳父也</hi>
采葛懼讒也<hi>桓王之時政事不明臣無大小使出者則爲讒人所毀故懼之也</hi>
彼采葛兮一日不見如三月兮<hi>興也葛所以爲絺[絺-巾+ㄙ]也事雖小</hi>
<hi>一日不見於君憂懼於讒矣興者以采葛喩臣以小事使出者也</hi>
鄭風<lb/>
<pb n="KR3j0082_SBCK_003-6b"/>
風雨思君子也亂世則思君子不改其度焉風<lb/>
雨淒淒雞鳴喈喈<hi>興也風且雨淒淒然雞猶守時而鳴喈喈然興者喩君子</hi>
<hi>雖居亂世不改其節度也</hi>旣見君子云胡不夷<hi>夷悅也思而見之云何不</hi>
<hi>悅也</hi>
子衿刺學校廢也亂世則學校不修靑靑子衿<lb/>
悠悠我心<hi>靑衿靑領學子之所服學子而俱在學校之中已留彼去故隨而思之</hi>
縱我不往子寧不嗣音<hi>嗣續也汝曾不傳聲問我我以恩責其忘己也</hi>
齊風<lb/>
雞鳴思賢妃也哀公荒淫怠慢故陳賢妃貞女<lb/>
<pb n="KR3j0082_SBCK_003-7a"/>
夙夜警戒相成之道焉雞旣鳴矣朝旣盈矣<hi>雞鳴</hi>
<hi>朝盈夫人也君也可以起之常禮也</hi>匪雞則鳴蒼蠅之聲<hi>夫人以蠅聲爲</hi>
<hi>雞鳴則以作早於常時敬也</hi>
甫田大夫刺襄公也無禮義而求大功不修其<lb/>
德而求諸侯志大心勞所以求者非其道也無<lb/>
田甫田維莠驕驕<hi>興也甫大也大田過度而無人功終不能獲興者喩人君</hi>
<hi>欲立功致治必勤身修德積小以成高大也</hi>無思遠人勞心忉忉<hi>忉忉</hi>
<hi>憂勞此言無德而求諸侯徒勞其心忉忉然</hi>
魏風<lb/>
<pb n="KR3j0082_SBCK_003-7b"/>
伐檀刺貪也在位貪鄙無功而受祿君子不得<lb/>
進仕爾坎坎伐檀兮寘之河之干兮河水淸且<lb/>
漣漪<hi>伐檀以俟世用若俟河水淸且漣漪是謂君子之人不得進仕也</hi>不稼不<lb/>
穡胡取禾三百[門@里]兮不狩不獵胡瞻爾庭有懸<lb/>
貆兮<hi>一夫之居曰[門@里]貆獸名也</hi>彼君子兮不素餐兮<hi>素空彼君子者</hi>
<hi>斥伐檀之人仕有功乃肯受祿</hi>
碩鼠刺重歛也國人刺其君之重歛蠶食於民<lb/>
不修其政貪而畏人若大鼠也碩鼠碩鼠無食<lb/>
我黍三歲貫汝莫我肯顧<hi>碩大也大鼠大鼠者斥其君汝無復食我</hi>
<pb n="KR3j0082_SBCK_003-8a"/>
<hi>黍疾其君稅歛之多我事汝巳三歲矣曾無敎令恩德來顧眷我又疾其不修德政</hi>逝將<lb/>
去汝適彼樂土<hi>往矣將去汝與之訣别之辭樂土有德之國也</hi>
唐風<lb/>
杕杜刺時也君不能親其宗族骨肉離散獨居<lb/>
而無兄弟將爲沃所并爾有杕之杜其葉湑湑<lb/>
<hi>興也杕特生貌杜赤棠也湑湑枝葉不相次比之貌</hi>獨行踽踽豈無他人<lb/>
不如我同父<hi>踽踽無所親也他人謂異姓也言昭公遠其宗族獨行國中踽踽然</hi>
<hi>此豈無異姓之臣乎顧恩不如同姓之親親耳</hi>
秦風<lb/>
<pb n="KR3j0082_SBCK_003-8b"/>
晨風刺康公也忘穆公之業始棄其賢臣焉鴆<lb/>
彼晨風鬱彼北林<hi>興也鴆疾飛貌也晨風鸇也鬱積也先君招賢人賢人歸</hi>
<hi>往之駛疾如晨風之飛入北林也</hi>未見君子憂心欽欽<hi>言穆公始未見</hi>
<hi>君子之時思望而憂欽欽然也</hi>如何如何忘我實多<hi>此言穆公之意責康</hi>
<hi>公如何乎如何乎汝忘我之事實多大也</hi>
渭陽康公念母也康公之母晉獻公之女文公<lb/>
遭孋姬之難未反而秦姬卒穆公納文公康公<lb/>
時爲太子贈送文公于渭之陽念母之不見也<lb/>
我見舅氏如母存焉及其卽位思而作是詩也<lb/>
<pb n="KR3j0082_SBCK_003-9a"/>
我送舅氏曰至渭陽<hi>渭水名也</hi>何以贈之路車乘黃<lb/>
<hi>贈送也乘黃駟馬皆黃也</hi>我送舅氏悠悠我思何以贈之瓊<lb/>
瑰玉佩<hi>瓊瑰美石而次玉者也</hi>
權輿刺康公也忘先君之舊臣與賢者有始而<lb/>
無終也於我乎夏屋渠渠<hi>夏大也屋具也渠渠猶勤勤也言君始於</hi>
<hi>我厚設禮食大具以食我其意勤勤然</hi>今也每食無餘<hi>此言君今遇我薄其</hi>
<hi>食我裁足也</hi>于嗟乎不承權輿<hi>承繼也權輿始也</hi>
曹風<lb/>
蜉蝣刺奢也昭公國小而迫無法以自守好奢<lb/>
<pb n="KR3j0082_SBCK_003-9b"/>
而任小人將無所依焉蜉蝣之羽衣裳楚楚<hi>興也</hi>
<hi>蜉蝣渠略也朝生夕死猶有羽翼以自修飾楚楚鮮明貌興者喩昭公之朝其羣臣皆小人也</hi>
<hi>徒整飾其衣裳不知國將迫脇君臣死亡之無日如渠略然也</hi>心之憂矣於我<lb/>
歸處<hi>歸依歸也君當於何依歸言有危亡之難將無所就往也</hi>
候人刺近小人也共公遠君子而好近小人焉<lb/>
彼候人兮荷戈與祋<hi>候人道路送迎賔客者也荷揭也祋殳也言賢者之</hi>
<hi>官不過候人也</hi>彼其之子三百赤芾<hi>芾韠也大夫以上赤芾乘軒之子是</hi>
<hi>子也佩赤芾者三百人</hi>
小雅<lb/>
<pb n="KR3j0082_SBCK_003-10a"/>
鹿鳴燕羣臣嘉賔也旣飮食之又實幣帛筐篚<lb/>
以將其厚意然後忠臣嘉賔得盡其心矣呦呦<lb/>
鹿鳴食野之苹<hi>興也苹大萍也鹿得苹草呦呦然鳴而相呼懇誠發于中以興</hi>
<hi>嘉樂賔客當有懇誠相招呼以成禮也</hi>我有嘉賔鼓瑟吹笙吹笙<lb/>
鼓簧承筐是將<hi>筐篚屬所以行幣帛也承猶奉也</hi>
皇皇者華君遣使臣也送之以禮樂言遠而有<lb/>
光華也<hi>言臣出使能揚君之美以延其譽於四方則爲不辱君命也</hi>皇皇者<lb/>
華于彼原隰<hi>皇皇猶煌煌也忠臣奉使能光君命無遠無近如華不以高下易其</hi>
<hi>色矣無遠無近惟所之則然也</hi>駪駪征夫每懷靡及<hi>駪駪衆多之貌也征</hi>
<pb n="KR3j0082_SBCK_003-10b"/>
<hi>夫行人也衆行夫旣受君命當速行毎人懷其私相稽留則於王事將無所及也</hi>
常棣燕兄弟也閔管蔡之失道故作常棣焉<hi>周公</hi>
<hi>弔二叔之不咸而使兄弟之恩疏召公爲作是詩而歌之以親之</hi>常棣之華萼<lb/>
不煒煒<hi>承華者曰萼不當作跗跗萼足也萼足得華之光明煒煒然也興者喩弟以敬</hi>
<hi>事兄兄以榮覆弟恩義之顯亦煒煒然也</hi>凡今之人莫如兄弟<hi>人之恩親</hi>
<hi>無如兄弟之最厚</hi>鶺鴒在原兄弟急難<hi>鶺鴒雍渠也飛則鳴行則搖不</hi>
<hi>能自舍爾急難言兄弟之相救於急難矣</hi>每有良朋況也永歎<hi>況兹也永</hi>
<hi>長也每雖也良善也當急難之時雖有善同門來兹對之長歎而巳</hi>兄弟鬩于墻<lb/>
外禦其侮<hi>鬩狠也禦禁也兄弟雖內鬩外猶禦侮也</hi>
<pb n="KR3j0082_SBCK_003-11a"/>
伐木燕朋友故舊也自天子以下至于庶人未<lb/>
有不須友以成者親親以睦友賢不弃不遺故<lb/>
舊則民德歸厚矣伐木丁丁鳥鳴嚶嚶<hi>丁丁嚶嚶相切</hi>
<hi>直也言昔日未居位與友生於山巖伐木爲勤苦之事猶以道德相切正也嚶嚶兩鳥聲也其</hi>
<hi>鳴之志似於有朋友道然故連言之</hi>出自幽谷遷于喬木<hi>遷徙也謂嚮時</hi>
<hi>之鳥出從深谷今移處高木也</hi>嚶其鳴矣求其友聲<hi>君子雖遷處於高位</hi>
<hi>不可以忘其朋友也</hi>相彼鳥矣猶求友聲矧伊人矣不求<lb/>
友生<hi>矧況也相視也鳥尚知居高木呼其友況是人乎可不求乎</hi>
天保下報上也君能下下以成其政則臣亦歸<lb/>
<pb n="KR3j0082_SBCK_003-11b"/>
美以報其上焉天保定爾俾爾戩穀罄無不宜<lb/>
受天百祿<hi>保安也爾汝也戩福也穀祿也罄盡也天使汝所福祿之人謂羣臣也其</hi>
<hi>擧事盡得其宜受天之多福祿</hi>如月之恆如日之昇<hi>恆弦也昇出也言俱</hi>
<hi>進也月上弦而就盈日始出而就明也</hi>如南山之壽不騫不崩<hi>騫虧</hi>
如松栢之茂無不爾或承<hi>或之言有也如松栢之枝葉常茂盛靑靑</hi>
<hi>相承無衰落也</hi>
南山有臺樂得賢也得賢者則能爲邦家立太<lb/>
平之基矣<hi>人君得賢者則其德廣大堅固如山之有基趾也</hi>南山有臺<lb/>
北山有萊<hi>臺夫須也興者山之有草木以自覆蓋成其高大喩人君有賢臣自以尊</hi>
<pb n="KR3j0082_SBCK_003-12a"/>
<hi>顯也</hi>樂只君子邦家之基<hi>基本也只之言是也人君旣得賢者置之於位</hi>
<hi>又尊敬以禮樂樂之則能爲國家之本也</hi>
蓼蕭澤及四海也蓼彼蕭斯零露湑兮<hi>興也蓼長大貌</hi>
<hi>蕭蒿也湑湑然蕭上露貌興者蕭香物之微者喩四海之諸侯亦國君之賤者露天所以潤萬</hi>
<hi>物喩王者恩澤不爲遠國則不及之</hi>旣見君子我心寫兮<hi>旣見君子者遠</hi>
<hi>國之君朝見於天子也我心寫者舒其情意無留恨者</hi>燕笑語兮是以有<lb/>
譽處兮<hi>天子與之燕而笑語則遠國之君各得其所是以稱揚德美使聲譽常處天子</hi>
<hi>也</hi>
湛露天子燕諸侯也湛湛露斯匪陽不晞<hi>晞乾也露</hi>
<pb n="KR3j0082_SBCK_003-12b"/>
<hi>雖湛湛然見陽則乾興者露之在物湛湛然使物柯葉低垂喩諸侯受燕爵其威儀有似醉之</hi>
<hi>貌唯天子賜爵則自變肅敬承命有似露見日而晞也</hi>厭厭夜飮不醉無<lb/>
歸<hi>厭厭安也</hi>
六月宣王北伐也鹿鳴廢則和樂缺矣四牡廢<lb/>
則君臣缺矣皇皇者華廢則忠信缺矣常棣廢<lb/>
則兄弟缺矣伐木廢則朋友缺矣天保廢則福<lb/>
祿缺矣采薇廢則征伐缺矣出車廢則功力缺<lb/>
矣杕杜廢則師衆缺矣魚麗廢則法度缺矣南<lb/>
陔廢則孝友缺矣白華廢則廉耻缺矣華黍廢<lb/>
<pb n="KR3j0082_SBCK_003-13a"/>
則畜積缺矣由庚廢則陰陽失其道理矣南有<lb/>
嘉魚廢則賢者不安下民不得其所矣崇丘廢<lb/>
則萬物不遂矣南山有臺廢則爲國之基墜矣<lb/>
由儀廢則萬物失其道理矣蓼蕭廢則恩澤乖<lb/>
矣湛露廢則萬國離矣彤弓廢則諸夏衰矣菁<lb/>
菁者莪廢則無禮儀矣小雅盡廢則四夷交侵<lb/>
中國微矣六月棲棲戎車旣餝<hi>棲棲簡閱貌餝正也記六月者</hi>
<hi>盛夏出兵明其急也</hi>玁狁孔熾我是用急<hi>熾盛也孔甚也此序吉甫之意</hi>
<hi>也北狄來侵甚熾故王以是急遣我也</hi>
<pb n="KR3j0082_SBCK_003-13b"/>
車攻宣王復古也宣王能內修政事外攘夷狄<lb/>
復文武之境土修車馬備器械復會諸侯於東<lb/>
都因田獵而選車徒焉<hi>東都王城</hi>我車旣攻我馬旣<lb/>
同<hi>攻堅也同齊也</hi>四牡龐龐駕言徂東<hi>龐龐充實東雒邑也</hi>蕭蕭<lb/>
馬鳴悠悠斾旌<hi>言不讙譁也</hi>之子于征有聞無聲<hi>有善</hi>
<hi>聞而無讙譁</hi>
鴻鴈美宣王也萬民離散不安其居而能勞來<lb/>
還定安集之至乎鰥寡無不得其所焉<hi>宣王承厲王衰</hi>
<hi>亂之弊而興復先王之道以安集衆民爲始</hi>鴻鴈干飛集于中澤<hi>中澤</hi>
<pb n="KR3j0082_SBCK_003-14a"/>
<hi>澤中鴻鴈之性安居澤中今飛而又集于澤之中猶民去其居而離散今見還定安集之也</hi>
之子于垣百堵皆作<hi>侯伯卿士又於壞滅之國徵民起屋舍築牆壁百堵</hi>
<hi>同時起言趨事也</hi>雖則劬勞其究安宅<hi>此勸萬民之辭汝今雖病勞終</hi>
<hi>有所安居也</hi>
白駒大夫刺宣王也<hi>刺其不能留賢也</hi>皎皎白駒食我<lb/>
場苗縶之維之以永今朝<hi>宣王之末不能用賢賢者有乘白駒而去</hi>
<hi>者縶絆也維繫也永久也願此去者乘白駒而來使食我場中之苗我則絆之繫之以久今朝</hi>
<hi>愛之欲留也</hi>所謂伊人於焉逍遙<hi>乘白駒而去之賢人今於何遊息乎</hi>
<hi>思之甚矣</hi>
<pb n="KR3j0082_SBCK_003-14b"/>
節南山家父刺幽王也<hi>家父字周大夫也</hi>節彼南山維<lb/>
石巖巖<hi>興也節高峻貌巖巖積石貌興者喩三公之位人所尊嚴也</hi>赫赫師<lb/>
尹民具爾瞻<hi>師大師周之三公尹氏爲大師具俱也此言尹氏汝居三公之位天</hi>
<hi>下之民俱視汝之所爲也</hi>國旣卒斬何用不監<hi>卒盡也斬斷也監視也天</hi>
<hi>下之諸侯日相侵伐其國巳盡絕滅汝何用爲職不監察之</hi>
正月大夫刺幽王也正月繁霜我心憂傷<hi>正月夏之</hi>
<hi>四月也繁多也夏之四月霜多急恆寒若之異傷害萬物故我心爲之憂傷也</hi>民之訛<lb/>
言亦孔之將<hi>將大也訛僞也人以僞言相䧟入使王行酷暴之刑致此災異故言</hi>
<hi>甚大</hi>謂天蓋高不敢不局謂地蓋厚不敢不蹐<hi>局曲</hi>
<pb n="KR3j0082_SBCK_003-15a"/>
<hi>也蹐累足也此民疾苦王政上下皆可畏之言也</hi>哀今之人胡爲虺蝪<lb/>
<hi>虺蝪之性見人則走哀哉今之人何爲如是傷時政也</hi>燎之方揚寧或烕<lb/>
之<hi>烕之以水也燎之方盛之時炎熾熛怒寧有能滅息之者乎言無有也以無有喩有之者</hi>
<hi>爲甚也</hi>赫赫宗周褒姒烕之<hi>宗周鎬京也褒國名也姒姓也烕滅也有</hi>
<hi>褒之女幽王惑焉而以爲后詩人知其必烕周也</hi>
十月之交大夫刺幽王也十月之交朔日辛卯<lb/>
日有蝕之亦孔之醜<hi>之交日月之交會也醜惡也周十月夏之八月也日</hi>
<hi>食陰侵陽臣侵君之象也日爲君辰爲臣辛金也卯木也又以卯侵辛故甚惡之</hi>彼月<lb/>
而蝕則維其常此日而蝕于何不臧<hi>臧善也</hi>百川<lb/>
<pb n="KR3j0082_SBCK_003-15b"/>
沸騰山冢崒崩<hi>沸出也騰乘也山頂曰冢崒者崔嵬也百川沸出相乘凌者由</hi>
<hi>貴小人也山頂崔嵬者崩喩君道壞也</hi>高岸爲谷深谷爲陵<hi>言君子居</hi>
<hi>下小人處上也</hi>哀今之人胡憯莫懲<hi>㦧曾也變異如此禍亂方至哀哉今</hi>
<hi>在位之人何曾無以道德止之</hi>黽勉從事不敢吿勞<hi>詩人賢者見時如是</hi>
<hi>自勉以從王事雖勞不敢自謂勞畏刑罰也</hi>無罪無辜讒口嚻<hi>囂囂</hi>
<hi>衆多貌也時人非有辜罪其被讒口見椓譖囂囂然</hi>
小旻大夫刺幽王也謀臧不從不臧覆用<hi>臧善也謀</hi>
<hi>之善者不從之其不善者反用之</hi>我龜旣厭不我吿猶<hi>猶圖也卜筮數</hi>
<hi>而瀆龜龜靈厭之不復吿其所圖之吉凶</hi>謀夫孔多是用不集<hi>集就也謀</hi>
<pb n="KR3j0082_SBCK_003-16a"/>
<hi>事者衆多而非賢者是非相奪莫適可從故所爲不成也</hi>發言盈庭誰敢執<lb/>
其咎<hi>謀事者衆訩訩滿庭而無能決當是非事若不成誰云巳當受其咎責者言小人爭</hi>
<hi>智而讓過</hi>如彼築室于道謀是用不潰于成<hi>潰遂也如當路</hi>
<hi>築室得人而與之謀所爲路人之意不同故不得遂成也</hi>不敢暴虎不敢馮<lb/>
河人知其一莫知其他<hi>馮凌也人皆知暴虎馮河立至之害而無知當</hi>
<hi>畏愼小人能危亡巳也</hi>
小宛大夫刺幽王也温温恭人<hi>温温和柔貌</hi>如集于<lb/>
木<hi>恐墜也</hi>惴惴小心如臨于谷<hi>恐隕</hi>戰戰兢兢如履<lb/>
薄冰<hi>衰亂之世賢人君子雖無罪猶恐懼也</hi>
<pb n="KR3j0082_SBCK_003-16b"/>
小弁刺幽王也太子之傳作焉踧踧周道鞠爲<lb/>
茂草<hi>踧踧平易貌周道周室之通道也鞠窮也</hi>我心憂傷惄焉如擣<lb/>
假寐永歎維憂用老心之憂矣疢如疾首<hi>惄思也擣</hi>
<hi>心疾也不脫冠衣而寐曰假寐疢猶病也</hi>維桑與梓必恭敬止<hi>父之所樹</hi>
<hi>巳尚不敢不恭敬也</hi>靡瞻匪父靡依匪母不屬于毛不離<lb/>
于裏<hi>此言人無不瞻仰其父取法則者無不依恃其母以長大者今我太子獨不受父之</hi>
<hi>皮膚之氣乎不處母之胞胎乎何曾無恩於我也</hi>無逝我梁無發我笱<lb/>
<hi>逝之也之人梁發人笱此必有盜魚之罪以言褒姒以滛色來嬖於王盜我太子母子之寵也</hi>
我躬不閱遑恤我後<hi>念父孝也念父孝者太子念王將受讒言不止我死</hi>
<pb n="KR3j0082_SBCK_003-17a"/>
<pb n="KR3j0082_SBCK_003-18a"/>
畀有北<hi>北方寒凉而不毛也</hi>有北不受投畀有昊<hi>昊昊天也與昊</hi>
<hi>天使制其罪也</hi>
谷風刺幽王也天下俗薄朋友道絕焉習習谷<lb/>
風維風及雨<hi>興也風雨相感朋友相須風而有雨則潤澤行喩朋友同志則恩愛</hi>
<hi>成</hi>將恐將懼維予與汝<hi>將且也恐懼喩遭厄難也</hi>將安將樂<lb/>
汝轉棄予<hi>汝今巳志達而安樂而弃恩忘舊薄之甚也</hi>忘我大德思<lb/>
我小怨<hi>大德切嗟以道相成之謂也</hi>
蓼莪刺幽王也民人勞苦孝子不得終養爾蓼<lb/>
蓼者莪匪莪伊蒿<hi>興也蓼蓼長大貌也莪巳蓼蓼長大我視之反謂之蒿興</hi>
<pb n="KR3j0082_SBCK_003-18b"/>
<hi>者喩憂思心不精識其事也</hi>哀哀父母生我劬勞<hi>哀哀者恨不得終養</hi>
<hi>父母報其生長己之苦也</hi>無父何怙無母何恃出則啣恤入<lb/>
則靡至<hi>恤憂也孝子之心怙恃父母依依然以爲不可斯須無也出門則思之憂旋入</hi>
<hi>門又不見如入無所至也</hi>父兮生我母兮鞠我拊我畜我長<lb/>
我育我顧我復我出入腹我<hi>鞠養也顧旋視也復反覆也腹懷抱</hi>
欲報之德昊天罔極<hi>之猶是也我欲報父母是德昊天乎我心無極也</hi>
北山大夫刺幽王也役使不均巳勞於從事而<lb/>
不得養其父母焉溥天之下莫非王土率土之<lb/>
濵莫非王臣<hi>此言王之土地廣大矣王之臣又衆矣何求而不得何使而不行乎</hi>
<pb n="KR3j0082_SBCK_003-19a"/>
大夫不均我從事獨賢<hi>賢勞也</hi>或燕燕以居息<hi>燕燕</hi>
<hi>安息貌也</hi>或盡瘁以事國<hi>盡力勞病以從國事</hi>或息偃在床或<lb/>
不巳于行<hi>不巳猶不止也</hi>或棲遲偃仰或王事鞅掌<hi>鞅猶</hi>
<hi>荷也掌謂捧持之也負荷捧持以趍走言促遽也</hi>或耽樂飮酒或慘慘<lb/>
畏咎<hi>咎猶罪過</hi>
靑蠅大夫刺幽王也營營靑蠅止于樊<hi>興也營營往來</hi>
<hi>貌樊藩也興者蠅之爲蟲汚白使黑汚黑使白喩讒佞之人變亂善惡也止於藩欲外之令遠</hi>
<hi>物也</hi>愷悌君子無信讒言<hi>愷悌樂易也</hi>營營靑蠅止于<lb/>
棘讒人罔極交亂四國<hi>極猶巳也</hi>
<pb n="KR3j0082_SBCK_003-19b"/>
賔之初筵衛武公刺時也幽王荒廢媟近小人<lb/>
飮酒無度天下化之君臣上下沈湎淫液武公<lb/>
旣入而作是詩也<hi>淫液者飮酒時情態也言武公入者入爲王卿士也</hi>賔<lb/>
之初筵温温其恭<hi>温温和柔也</hi>其未醉止威儀反反<lb/>
曰旣醉止威儀幡幡舍其坐遷屢舞僊僊<hi>反反言重</hi>
<hi>愼也幡幡失威儀也仙仙儛也此言賔初卽筵之時自勅戒以禮至於旅酬而小人之態出也</hi>
賔旣醉止載號載呶亂我籩豆屢舞僛僛是曰<lb/>
旣醉不知其郵側弁之俄屢舞傞傞<hi>號呶號呼讙呶也僛</hi>
<hi>僛儛不能自正也傞傞不止也郵過也側傾也俄傾貌也</hi>
<pb n="KR3j0082_SBCK_003-20a"/>
采菽刺幽王也侮慢諸侯諸侯來朝不能錫命<lb/>
以禮數徵會之而無信義君子見徵而思古焉<lb/>
采菽采菽筐之筥之<hi>菽所以芼大牢而待君子也</hi>君子來朝<lb/>
何錫與之雖無與之路車乘馬<hi>君子謂諸侯也賜諸侯以車馬</hi>
<hi>言雖無與之尚以爲薄也</hi>
角弓父兄刺幽王也不親九族而好讒佞骨肉<lb/>
相怨故作是詩也騂騂角弓翩其反矣<hi>興也騂騂調和</hi>
<hi>也不善紲檠巧用則翩然而反興者喻王與九族不以恩禮御待之則使之多怨心</hi>兄弟<lb/>
㛰姻無胥遠矣<hi>胥相也骨肉之親當相親無相疎遠相疎遠則以親親之望易</hi>
<pb n="KR3j0082_SBCK_003-20b"/>
<hi>以成怨也</hi>爾之遠矣民胥然矣爾之敎矣民胥效矣<lb/>
<hi>爾汝爾幽王也胥皆也言王汝不親骨肉則天下之人皆如斯汝之敎令無善無惡所尚者天</hi>
<hi>下之人皆學之言上之化下不可不愼也</hi>
菀柳刺幽王也暴虐而刑罰不中諸侯皆不欲<lb/>
朝言王者之不可朝事也有菀者柳不尚息焉<lb/>
<hi>尚庶幾也有菀然枝葉茂盛之柳行路之人豈有不庶幾欲就之止息乎興者喩王有盛德則</hi>
<hi>天下皆庶幾願往朝焉憂今不然也</hi>俾予靖之後予極焉<hi>靖謀也俾使也</hi>
<hi>極誅也假使我朝王王留我使我謀政事王信讒不察功考績後反誅放我是言王刑罰不中</hi>
<hi>不可朝事</hi>
<pb n="KR3j0082_SBCK_003-21a"/>
隰桑刺幽王也小人在位君子在野思見君子<lb/>
盡心以事之也隰桑有阿其葉有難<hi>隰中之桑枝條阿然</hi>
<hi>長美其葉又茂盛可以庇廕人興者喩時賢人君子不用而野處有覆養之德也</hi>旣見<lb/>
君子其樂如何<hi>思在野之君子而得見其在位我喜樂無度也</hi>心乎愛<lb/>
矣遐不謂矣中心臧之何日忘之<hi>遐遠也謂勤也臧善也我</hi>
<hi>心愛此君子雖遠在野豈能不勤思之乎我心善此君子又誠不能忘也</hi>
白華周人刺幽后也幽王娶申女以爲后又得<lb/>
褒姒而黜申后故下國化之以妾爲妻以孽代<lb/>
宗而王弗能治<hi>申姜姓之國孽支庶也宗適子也王不能治已不正故也</hi>英<lb/>
<pb n="KR3j0082_SBCK_003-21b"/>
英白雲露彼菅茅<hi>英英白雲貌白雲下露養彼可以爲菅之茅使與白華之</hi>
<hi>菅可相亂易猶天之下妖氣生褒姒使申后見黜也</hi>天歩艱難之子不猶<lb/>
<hi>歩行也猶圖也天行此艱難之妖久矣王不圖其變之所由昔夏之衰有二龍之妖卜藏其漦</hi>
<hi>周厲王發而觀之化爲玄黿童女遇之當宣王之時而生女懼而弃之後褒人有獄而入之幽</hi>
<hi>王幽王嬖之是謂褒姒</hi>鼓鐘于宮聲聞于外<hi>王失禮於內而下國聞知</hi>
<hi>而化之王弗能治如鳴鐘鼓於宮中而欲使外人不聞亦不可得也</hi>念子懆懆視<lb/>
我邁邁<hi>邁邁不悅也言申后之忠於王也念之懆懆然欲諫正之王反不悅於其所言</hi>
何草不黃下國刺幽王也四夷交侵中國背叛<lb/>
用兵不息視民如禽獸君子憂之故作是詩也<lb/>
<pb n="KR3j0082_SBCK_003-22a"/>
何草不黃何日不行<hi>用兵不息軍旅自歲始草生而出至歲晚矣何草而</hi>
<hi>不黃乎草皆黃矣於是間將率何日不行乎言常行勞苦甚也</hi>何人不將經營<lb/>
四方<hi>言萬民無不從役者也</hi>匪兕匪虎率彼曠野<hi>兕虎野獸也曠</hi>
<hi>空也兕虎者以比戰士也</hi>哀我征夫朝夕不暇<lb/>
大雅<lb/>
文王文王受命作周也<hi>受命受天命而王天下制立周邦</hi>文王<lb/>
在上於昭于天<hi>在上在民上也於歎辭也昭見文王初爲西伯有功於民其德</hi>
<hi>著見於天故天命之以爲王也</hi>周雖舊邦其命惟新<hi>乃新在文王也</hi>濟<lb/>
濟多士文王以寧<hi>濟濟多威儀也</hi>商之孫子其麗不億<lb/>
<pb n="KR3j0082_SBCK_003-22b"/>
上帝旣命侯于周服<hi>麗數也商之孫子其數不徒億多言之也至天巳命</hi>
<hi>文王之後乃爲君於周之九服之中言衆之不如德也</hi>侯服于周天命靡<lb/>
常<hi>則見天命之無常也無常者善則就之惡則去之</hi>殷士膚敏祼將于<lb/>
京<hi>殷士殷侯也膚美也敏疾也祼灌鬯也將行也殷之臣壯美而敏來助周祭也</hi>
大明文王有明德故天復命武王也<hi>二聖相承其明德日</hi>
<hi>廣大故曰大明也</hi>明明在下赫赫在上<hi>明明察也文王之德明明在於</hi>
<hi>下故赫赫然著見於天</hi>天難忱斯不易維王天位殷嫡使<lb/>
不挾四方<hi>忱信也挾達也天意難信矣不可改易者天子也今紂居王位而又殷之</hi>
<hi>正嫡以其爲惡乃絕弃之使敎令不行於四方四方共叛之是天命無常唯德是與耳</hi>維<lb/>
<pb n="KR3j0082_SBCK_003-23a"/>
此文王小心翼翼昭事上帝聿懷多福厥德不<lb/>
囘以受方國<hi>囘違也小心<graphic n="KR2181" url="https://raw.githubusercontent.com/kanripo/KR-Gaiji/master/images/KR2181.png" mimeType="image/png"/>
                        <graphic n="KR2181" url="https://raw.githubusercontent.com/kanripo/KR-Gaiji/master/images/KR2181.png" mimeType="image/png"/>恭愼貌也聿述也懷思也方國四方來附者也</hi>
思齊文王所以聖也<hi>言其非伹天性德有所由成也</hi>思齊大任<lb/>
文王之母思媚周姜京室之婦<hi>齊莊也媚愛也周姜大姜京室</hi>
<hi>王室也常思莊敬者太任也乃爲文王之母又常思愛大姜之配大王之禮以爲京室之婦言</hi>
<hi>其德行純備以生聖子</hi>大姒嗣徽音則百斯男<hi>大姒文王之妃也大</hi>
<hi>姒十子衆妾則宜百子也徽美也嗣大任之美音謂續行其善敎令</hi>刑于寡妻至<lb/>
于兄弟以御于家邦<hi>刑法也寡妻寡有之妻言賢也御治也文王以禮法</hi>
<hi>接待其妻至于其宗族以此又能爲政治於家邦</hi>
<pb n="KR3j0082_SBCK_003-23b"/>
靈臺民始附也文王受命而民樂其有靈德以<lb/>
及鳥獸昆蟲焉<hi>文王受命而作邑于豐立靈臺也</hi>經始靈臺經<lb/>
之營之庶民攻之不日成之<hi>文王應天命度始靈臺之基趾營表</hi>
<hi>其位衆民則築作不設期日而成之言說文王之德勸其事忘巳勞也</hi>經始勿亟<lb/>
庶民子來<hi>亟急也經始靈臺之基趾非有急成之意衆民各以子成父事而來攻之</hi>
行葦忠厚也周家忠厚仁及草木故能內睦於<lb/>
九族外尊事黃耇養老乞言以成其福祿焉<hi>乞言</hi>
<hi>從求善言可以爲政者也</hi>敦彼行葦羊牛勿踐履方苞方體<lb/>
維葉泥泥<hi>敦聚貌也行道也葉初生泥泥然苞茂也體成形也敦敦然道旁之葦牧</hi>
<pb n="KR3j0082_SBCK_003-24a"/>
<hi>羊牛者無使蹈履折傷之草物方茂盛以其終將爲人用故周之先王爲此愛之況於其人乎</hi>
黃耇台背以引以<graphic n="KR2181" url="https://raw.githubusercontent.com/kanripo/KR-Gaiji/master/images/KR2181.png" mimeType="image/png"/>
                    <hi>台之言鮐也大老則背有鮐文也旣吿老人及其來</hi>
<hi>也以禮引之以禮<graphic n="KR2181" url="https://raw.githubusercontent.com/kanripo/KR-Gaiji/master/images/KR2181.png" mimeType="image/png"/>之在/其前曰引在其旁曰<graphic n="KR2181" url="https://raw.githubusercontent.com/kanripo/KR-Gaiji/master/images/KR2181.png" mimeType="image/png"/>也</hi>壽考維祺以介景福<lb/>
<hi>祺吉介助也養老人而得吉所以助大福也</hi>
假樂嘉成王也假樂君子顯顯令德宜民宜人<lb/>
受祿于天<hi>假嘉也宜民宜人宜安民宜官人也天嘉樂成王有光光之善德安民官</hi>
<hi>人皆得其宜以受福祿於天也</hi>干祿百福子孫千億穆穆皇皇<lb/>
宜君宜王<hi>宜君王天下也干求也成王行顯顯之令德求祿得百福其子孫亦勤行</hi>
<hi>而求之得祿千億故或爲諸侯或爲天子言皆相勗以道也</hi>不愆不忘率由<lb/>
<pb n="KR3j0082_SBCK_003-24b"/>
　　　舊章<hi>愆過也率循也成王之令德不過誤不遺失循用舊典之文章謂周公之禮法</hi>
　　　民勞召穆公刺厲王也民亦勞止汔可小康惠<lb/>
　　　此中國以綏四方<hi>汔幾也康綏皆安也惠愛也今周民疲勞矣王幾可小安</hi>
<hi>之乎愛此京師之人以安天下京師者諸夏之根本也</hi>
　　　板凡伯刺厲王也上帝板板下民卒癉出話不<lb/>
　　　然爲猶不遠<hi>板反也上帝以稱王者癉病也話善言也猶謀也王爲政反先王與</hi>
<hi>天之道天下民盡癉其出善言而不行之也以此爲謀不能遠圖不知禍之將至也</hi>猶之<lb/>
　　　不遠是用大諫<hi>王之謀不能圖遠用是故我大諫王也</hi>介人維藩<lb/>
　　　太師維垣大邦維屏太宗維翰<hi>介善也藩屏也垣牆也翰幹也</hi>
<pb n="KR3j0082_SBCK_003-25a"/>
<hi>太師三公也大邦成國諸侯也太宗王之同姓世嫡子也王當用公卿諸侯及宗室之貴者爲</hi>
<hi>藩屏垣幹爲輔弼無疏遠之也</hi>懷德維寧宗子維城無俾城壞<lb/>
無獨斯畏<hi>懷和也斯離也和汝德無行酷暴之政以安汝國以是爲宗子之城使免</hi>
<hi>於難宗子城壞則乖離而汝獨居而畏矣宗子適子也</hi>
蕩召穆公傷周室大壞也厲王無道天下蕩蕩<lb/>
無綱紀文章故作是詩也蕩蕩上帝下民之辟<lb/>
<hi>上帝以託君王也辟君也蕩蕩言法度廢壞之貌也厲王乃以此居人上爲天下之君言其無</hi>
<hi>可則像之甚也</hi>疾威上帝其命多僻<hi>疾病人矣威罪人矣疾病人者重賦</hi>
<hi>斂也威罪人者峻刑法也其政敎又多邪僻不由舊章也</hi>天生烝民其命匪<lb/>
<pb n="KR3j0082_SBCK_003-25b"/>
諶靡不有初鮮克有終<hi>天之生此衆民其敎道之非當以誠信使之忠</hi>
<hi>厚乎今則不然民始皆庶幾於善道後更化於惡俗也</hi>旣愆爾止靡明靡<lb/>
晦式號式呼俾晝作夜<hi>使晝爲夜也愆過也汝旣過於沈湎矣又不爲</hi>
<hi>明晦有止息也醉則號呼相效用晝日作夜不視政事也</hi>文王曰咨咨汝殷<lb/>
商匪上帝不時殷不用舊<hi>此言紂之亂非其生不得其時乃不用先</hi>
<hi>王之故法之所致也</hi>雖無老成人尚有典刑<hi>老成人謂若伊尹伊陟臣</hi>
<hi>扈之屬也雖無此臣猶有常事故法可案用</hi>曾是莫聽大命以傾<hi>莫無</hi>
<hi>也朝廷君臣皆任喜怒曾無用典刑治事者以至誅滅也</hi>殷鑒不遠在夏后<lb/>
之世<hi>此言殷之明鏡不遠也近在夏后之世謂湯誅桀也後武王誅紂今之王何以不用</hi>
<pb n="KR3j0082_SBCK_003-26a"/>
<hi>爲戒乎</hi>
抑衛武公刺厲王也亦以自警也無競維人四<lb/>
方其訓之有覺德行四國順之<hi>無競競也訓敎也覺直也競強</hi>
<hi>也人君爲政無強於得賢人得賢人則天下敎化於其俗有大德行則天下順從其政言在上</hi>
<hi>所以倡道之</hi>敬愼威儀維民之則<hi>則法也</hi>愼爾出話敬<lb/>
爾威儀無不柔嘉<hi>話善言也謂敎令也</hi>白圭之玷尚可磨<lb/>
也斯言之玷不可爲<hi>玷缺也斯此也玉之玷缺尚可磨鑢而平人君政敎</hi>
<hi>一失誰能反復之也</hi>
桑柔芮伯刺厲王也<hi>芮伯王卿士也</hi>憂心殷殷念我土<lb/>
<pb n="KR3j0082_SBCK_003-26b"/>
宇我生不辰逢天僤怒自西徂東靡所定處<hi>字居</hi>
<hi>也僤厚也此士卒從軍久不息勞苦自傷之言也</hi>人亦有言進退維谷<lb/>
<hi>谷窮也前無明君却迫罪役故窮也</hi>維此良人弗求弗迪維彼忍<lb/>
心是顧是復<hi>迪進也良善也國有善人王不求索不進用之有忍爲惡之心者王</hi>
<hi>反顧念而重復之言其忽賢者愛小人也</hi>大風有隧貪人敗類聽言<lb/>
則對誦言如醉<hi>類猶等夷也貪惡之人見道聽之言則應答之見誦詩書之言</hi>
<hi>則眠臥如醉君居上位而行如此人或効之也</hi>
雲漢仍叔美宣王也宣王承厲王之烈內有撥<lb/>
亂之志遇灾而懼側身修行欲消去之天下喜<lb/>
<pb n="KR3j0082_SBCK_003-27a"/>
於王化復行百姓見憂故作是詩也<hi>仍叔周大夫也</hi>倬<lb/>
彼雲漢昭囘于天<hi>雲漢謂天河也昭光也倬然天河水氣也精光轉運於天</hi>
<hi>時旱渴雨故宣王夜仰視天河望其候也</hi>主曰於乎何辜今之人天<lb/>
降喪亂飢饉薦臻<hi>薦重也臻至也辜罪也王憂旱而嗟歎云何罪與今時天</hi>
<hi>下之人天仍下旱灾亡亂之道飢饉之害復重至也</hi>靡神不擧靡愛斯牲<lb/>
圭璧旣卒寧莫我聽<hi>靡莫皆無也言王爲旱之故求於羣神無不祭也無</hi>
<hi>所愛於三牲也禮神之圭璧又巳盡矣曾無聽聆我之精誠而興雲雨者與</hi>
崧高尹吉甫美宣王也天下復平能建國親諸<lb/>
侯褒賞申伯焉<hi>尹吉甫申伯皆周之卿士也</hi>維嶽降神生甫<lb/>
<pb n="KR3j0082_SBCK_003-27b"/>
及申維申及甫維周之翰<hi>翰幹也申申伯也甫甫侯也皆以賢知人</hi>
<hi>爲周之楨幹之臣也</hi>申伯之德柔惠且直揉此萬邦聞于<lb/>
四國<hi>揉順也四國猶言四方也</hi>
烝民尹吉甫美宣王也任賢使能周室中興焉<lb/>
天生烝民好是懿德<hi>天之生衆民莫不好有美德之人也</hi>天監有<lb/>
周昭假于下保兹天子生仲山甫<hi>監視也假至也天視周室</hi>
<hi>之政敎其光明乃至於下謂及於衆民也天安愛此天子宣王故生仲山甫使佐也</hi>仲山<lb/>
甫之德柔嘉維則令儀令色小心翼翼<hi>嘉美也令善也</hi>
<hi>善威儀善顏色容貌翼翼然恭敬也</hi>肅肅王命仲山甫將之邦國<lb/>
<pb n="KR3j0082_SBCK_003-28a"/>
若否仲山甫明之<hi>將行也若順也順否猶臧否謂善惡也</hi>旣明且<lb/>
哲以保其身夙夜匪懈以事一人<hi>夙早也匪非也一人斥天</hi>
<hi>子也</hi>人亦有言柔則茹之剛則吐之維仲山甫柔<lb/>
亦不茹剛亦不吐不侮鰥寡不畏強御人亦有<lb/>
言德輶如毛民鮮克擧之我儀圖之<hi>輶輕也儀疋也人之</hi>
<hi>言云德甚輕然而衆人寡能獨擧之以行者言政事易耳人不能行者無其志也我與倫疋圖</hi>
<hi>之而未能爲也</hi>維仲山甫擧之<hi>仲山甫能獨擧是德而行之</hi>袞職有<lb/>
闕維仲山甫補之<hi>王之職有缺輙能補之者仲山甫也</hi>
瞻仰凡伯刺幽王大壞也瞻仰昊天降此大厲<lb/>
<pb n="KR3j0082_SBCK_003-28b"/>
<hi>昊天斥王也厲惡也</hi>邦靡有定士民其瘵<hi>瘵病也</hi>人有土田<lb/>
汝反有之人有民人女覆奪之<hi>此言王削黜諸侯及卿大夫無</hi>
<hi>罪者也覆猶反也</hi>此宜無罪汝反收之彼宜有罪汝覆<lb/>
說之<hi>收拘收也說放赦也</hi>哲夫成城哲婦傾城<hi>哲謂多謀慮也城猶</hi>
<hi>國也</hi>懿厥哲婦爲䲷爲鴟<hi>懿有所痛傷之聲也䲷鴟惡聲之鳥也喩褒姒</hi>
<hi>之言無善也</hi>婦有長舌維厲之階亂匪降自天生自<lb/>
婦人匪敎匪誨時維婦寺<hi>寺近也長舌喩多言語也今王之有此亂</hi>
<hi>政非從天而下伹從婦人出耳又非有人敎王爲亂語王爲惡者是維近愛婦人用其言是故</hi>
<hi>致亂也</hi>如賈三倍君子是識婦無公事休其蠶織<lb/>
<pb n="KR3j0082_SBCK_003-29a"/>
<hi>婦人無與外政雖王后猶以蠶織爲事識知也賈而有三倍之利者小人所宜知也而君子反</hi>
<hi>知之非其宜也今婦人休其蠶桑織紝之事而與朝廷之事其爲非宜亦猶是也</hi>不弔<lb/>
不祥威儀不類人之云亡邦國殄瘁<hi>弔至也王之爲政德</hi>
<hi>不能至於天矣不能致徵祥於神矣威儀又不善於朝廷矣賢人皆言奔亡則天下邦國將盡</hi>
<hi>困病也</hi>
周頌<lb/>
淸廟祀文王也周公旣成雒邑朝諸侯率以祀<lb/>
文王焉<hi>淸廟者祭有淸明之德者之宮也謂祭文王也天德淸明文王象也故祭之而</hi>
<hi>歌此詩也</hi>於穆淸廟肅雍顯相<hi>於歎之辭也穆美也肅敬也雍和相助也</hi>
<pb n="KR3j0082_SBCK_003-29b"/>
<hi>顯光也於乎美哉周公之祭淸廟也其禮敬且和又諸侯有光明著見之德者來助祭之也</hi>
濟濟多士秉文之德對越在天<hi>對配也越於也濟濟之衆士皆</hi>
<hi>執行文王之德文王精神巳在天矣猶配順其素行如生存焉</hi>
振鷺二王之後來助祭也<hi>二王夏殷也其後杞宋也</hi>振鷺于<lb/>
飛于彼西雍我客戾止亦有斯容<hi>興也振羣飛之貌也鷺白</hi>
<hi>鳥也雍澤也客二王之後也白鳥集於西雍之澤言所集得其處也興者喻𣏌宋之君有潔白</hi>
<hi>之德來助祭於周之廟得禮之宜也其至止亦有此容言威儀之善如鷺鳥然也</hi>
雍禘大祖也<hi>禘大祭大祖謂文王</hi>有來雍雍至止肅肅相<lb/>
維辟公天子穆穆<hi>相助也雍雍和也肅肅敬也有是來時雍雍然旣至而肅</hi>
<pb n="KR3j0082_SBCK_003-30a"/>
<hi>肅然者乃助王禘祭百辟與諸侯也天子是時穆穆然言得天下之歡心也</hi>
有客微子來見於祖廟也<hi>微子代殷後旣受命來朝見之也</hi>有<lb/>
客有客亦白其馬<hi>殷尚白也</hi>
敬之羣臣進戒嗣王也敬之敬之天維顯思命<lb/>
不易哉無曰高高在上陟降厥士日監在兹<hi>顯光</hi>
<hi>也監視也羣臣見王謀卽政之事故因此時戒之曰敬之哉敬之哉天乃光明去惡與善其命</hi>
<hi>吉凶不變易也無謂天高又高在上遠人而不畏也天上下其事謂轉運日月施其所行日視</hi>
<hi>瞻近在此也</hi>
魯頌<lb/>
<pb n="KR3j0082_SBCK_003-30b"/>
閟宮頌僖公之能復周公之宇也<hi>宇居</hi>王曰叔父<lb/>
建爾元子俾侯于魯大啓爾宇爲周室輔<hi>王成王也</hi>
<hi>元首也宇居也成王吿周公叔父我立汝首子使爲君於魯謂欲封伯禽也以爲周公後也大</hi>
<hi>開汝居以爲周家輔謂封以方七百里也</hi>乃命魯公俾侯于東賜之<lb/>
山川土田附庸<hi>旣吿周公乃䇿命伯禽使爲君於東加賜之以山川土田及附</hi>
<hi>庸令專統之也</hi>
商頌<lb/>
長發大禘也<hi>大禘郊祭天也</hi>湯降不遲聖敬日躋昭假<lb/>
遲遲上帝是祗帝命式于九圍<hi>不遲言疾也躋升也九圍九州</hi>
<pb n="KR3j0082_SBCK_003-31a"/>
<hi>也降下也假暇也祗敬也式用也湯之下士尊賢甚疾其聖敬之德日進然而能以其聰明寬</hi>
<hi>暇天下之人遲遲然言其急於巳而緩於人也天用是故愛敬之天於是又命之使用事於天</hi>
<hi>下言王之</hi>不競不絿不剛不柔敷政優優百祿是遒<lb/>
<hi>絿急也優優和也遒聚也</hi>
殷武祀高宗也天命降監下民有嚴不僭不濫<lb/>
不敢怠遑命于下國封建厥福<hi>不僭不濫賞不僭刑不濫也封</hi>
<hi>大也遑暇也天命乃下視下民有嚴顯之君能明德愼罰不敢怠惰自暇於政事者則命之於</hi>
<hi>小國以爲天子大立其福謂命湯使由七十里王天下也</hi>商邑翼翼四方之<lb/>
極<hi>商邑京師也極中也商邑之禮俗翼翼然可則薇乃四方之中正也</hi>
<pb n="KR3j0082_SBCK_003-31b"/>
</p>
<p>
羣書治要卷第三<lb/>
<pb n="KR3j0082_SBCK_003-32a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_004-1a"/>
羣書治要卷第五<lb/>
　　　　秘書監鉅鹿男臣魏徵等奉　勅撰<lb/>
　　春秋左氏傳中<lb/>
宣公<lb/>
二年鄭公子歸生伐宋宋華元禦之將戰華元<lb/>
殺羊食士其御羊斟不與及戰曰疇昔之羊子<lb/>
爲政<hi>疇昔猶前日也</hi>今日之事我爲政與入鄭師故敗<lb/>
晉靈公不君<hi>失君道</hi>厚斂以雕牆<hi>雕畫也</hi>從臺上彈<lb/>
人而觀其避丸也宰夫胹熊蹯不熟殺之寘諸<lb/>
<pb n="KR3j0082_SBCK_004-1b"/>
畚使婦人載以過朝<hi>畚筥屬</hi>趙盾士季患之將諫<lb/>
士季曰諫而不入則莫之繼也會請先不入則<lb/>
子繼之三進及溜而後視之<hi>士季隨會也三進三伏公不省而又</hi>
<hi>前也公知欲諫故佯不視</hi>曰吾知所過矣將改之稽首而對<lb/>
曰人誰無過過而能改善莫大焉詩曰靡不有<lb/>
初鮮克有終夫如是則能補過者鮮矣君能有<lb/>
終則社稷之固也豈唯羣臣賴之猶不改宣子<lb/>
驟諫公患之使鉏麑賊之<hi>鉏麑力士</hi>晨往寢門闢矣<lb/>
盛服將朝尚早坐而假寐<hi>不解衣冠而睡</hi>麑退歎而言<lb/>
<pb n="KR3j0082_SBCK_004-2a"/>
曰不忘恭敬民之主也賊民之主不忠弃君之<lb/>
命不信有一於此不如死觸槐而死<hi>槐趙盾庭樹</hi>晉<lb/>
侯飮趙盾酒伏甲將攻之其右提彌明知之<hi>右車</hi>
<hi>右</hi>趍登曰臣侍宴過三爵非禮遂扶以下公嗾<lb/>
夫獒焉明搏而殺之<hi>獒猛犬也</hi>盾曰弃人用犬雖猛<lb/>
何爲<hi>責公不養士而更以犬爲己用也</hi>鬭且出趙穿攻靈公於<lb/>
桃園<hi>穿趙盾之從父昆弟子</hi>宣子未出山而復<hi>晉境之山也盾出奔</hi>
<hi>聞公弑而還</hi>大史書曰趙盾殺其君以示於朝宣子<lb/>
曰不然對曰子爲正卿亡不越境反不討賊非<lb/>
<pb n="KR3j0082_SBCK_004-2b"/>
子而誰孔子曰董狐古之良史也書法不隱<hi>不隱</hi>
<hi>盾之罪</hi>趙宣子古之良大夫也爲法受惡<hi>善其爲法屈也</hi>
三年楚子伐陸渾之戎遂至于雒觀兵于周疆<lb/>
定王使王孫滿勞楚子<hi>王孫滿周大夫</hi>楚子問鼎之大<lb/>
小輕重焉<hi>示欲逼周取天下也</hi>對曰在德不在鼎昔夏之<lb/>
方有德也<hi>禹之世也</hi>遠方圖物<hi>圖畫山川奇異之物而獻之</hi>貢金<lb/>
九牧<hi>使九州之牧貢金</hi>鑄鼎象物<hi>象所/圖物</hi>使民知神姦<hi>圖鬼</hi>
<hi>神百物之形使民逆備之</hi>故民入川澤山林魑魅罔兩<hi>魑山神魅</hi>
<hi>怪物罔兩水神也</hi>莫能逢之<hi>逢遇</hi>用能協于上下以承天<lb/>
<pb n="KR3j0082_SBCK_004-3a"/>
休<hi>民無灾害則上下和而受天祐</hi>桀有昏德鼎遷于商商紂暴<lb/>
虐鼎遷于周德之休明雖小重<hi>不可遷</hi>其姦回昏<lb/>
亂雖大輕也<hi>言可移</hi>天祚明德有所底止<hi>底致</hi>周德<lb/>
雖衰天命未改鼎之輕重未可問也<lb/>
四年楚子滅若敖氏其孫箴尹克黃<hi>箴尹官名克黃子文</hi>
<hi>孫也</hi>使于齊還及宋聞亂其人曰不可以入矣箴<lb/>
尹曰弃君之命獨誰受之君天也天可逃乎遂<lb/>
歸復命自拘於司敗王思子文之治楚國也曰<lb/>
子文無後何以勸善使復其所<lb/>
<pb n="KR3j0082_SBCK_004-3b"/>
十一年楚子伐陳<hi>十年夏徵舒弑君也</hi>謂陳人無動將討<lb/>
於少西氏矣<hi>少西徵舒之祖子夏之名</hi>遂入陳殺夏徵舒因<lb/>
縣陳<hi>滅陳以爲楚縣</hi>申叔時使於齊反復命而退王使<lb/>
讓之曰夏徵舒爲不道弑其君寡人以諸侯討<lb/>
而戮之諸侯縣公皆慶寡人<hi>楚縣大夫皆僭稱公</hi>汝獨不<lb/>
慶寡人何故對曰夏徵舒弑其君其罪大矣討<lb/>
而戮之君之義也抑人亦有言曰牽牛以蹊人<lb/>
之田<hi>抑辭也蹊徑也</hi>而奪之牛牽牛以蹊者信有罪矣<lb/>
而奪之牛罸已重矣諸侯之從也曰討有罪也<lb/>
<pb n="KR3j0082_SBCK_004-4a"/>
今縣陳貪其富也以討召諸侯而以貪歸之無<lb/>
乃不可乎王曰善哉吾未之聞也反之可乎對<lb/>
曰可哉吾儕小人所謂取諸其懷而與之也<hi>叔時</hi>
<hi>謙言小人意淺謂譬如取人物於其懷而還之爲愈於不還也</hi>乃復封陳<lb/>
十二年晉師救鄭及河聞鄭旣及楚平桓子欲<lb/>
還<hi>桓子林父</hi>隨武子曰善<hi>武子士會也</hi>會聞用師觀舋而<lb/>
動<hi>舋罪也</hi>德刑政事典禮不易不可敵也楚君討<lb/>
鄭怒其貳而哀其卑叛而伐之服而舍之德刑<lb/>
成矣伐叛刑也柔服德也二者立矣昔歲入陳<lb/>
<pb n="KR3j0082_SBCK_004-4b"/>
<hi>討徵舒</hi>今兹入鄭民不罷勞君無怨讟<hi>讟謗也</hi>政有<lb/>
經矣<hi>經常也</hi>商農工賈不敗其業而卒乘輯睦<hi>歩曰</hi>
<hi>卒車曰乘</hi>事不姧矣<hi>姧犯也</hi>蔿敖爲宰擇楚國之令典<lb/>
<hi>宰令尹蔿敖孫叔敖</hi>百官象物而動軍政不戒而備<hi>物猶類也</hi>
<hi>戒勅令也</hi>能用典矣其君之擧也內姓選於親外姓<lb/>
選於舊<hi>言親疎並用也</hi>擧不失德賞不失勞君子小人<lb/>
物有服章<hi>尊卑别也</hi>貴有常尊賤有等威<hi>威儀有等差也</hi>禮<lb/>
不逆矣德立刑行政成事時典從禮順若之何<lb/>
敵之見可而進知難而退軍之善政也兼弱攻<lb/>
<pb n="KR3j0082_SBCK_004-5a"/>
昧武之善經也<hi>昧昏亂也經法</hi>子姑整軍而經武乎<hi>姑且</hi>
猶有弱而昧者何必楚彘子曰不可<hi>彘子先穀</hi>成師<lb/>
以出聞敵強而退非夫也<hi>非丈夫</hi>師遂濟楚子北<lb/>
師次於管<hi>熒陽有管城</hi>鄭皇戌使如晉師曰楚師驟<lb/>
勝而驕其師老矣子擊之楚師必敗欒武子曰<lb/>
<hi>武子欒書</hi>楚自克庸以來<hi>在文十六年</hi>其君無日不討國<lb/>
人而訓之<hi>討治也</hi>于民生之不易禍至之無日戒<lb/>
懼之不可怠<hi>于曰也</hi>在軍無日不討軍實而申儆<lb/>
之<hi>軍實軍器</hi>于勝之不可保紂之百克而卒無後箴<lb/>
<pb n="KR3j0082_SBCK_004-5b"/>
之曰民生在勤勤則不匱不可謂驕<hi>箴誡也</hi>先大<lb/>
夫子犯有言曰師直爲壯曲爲老我不德而徼<lb/>
怨于楚我曲楚直不可謂老<hi>不德謂以力爭諸侯也徼要也</hi>鄭<lb/>
不可從楚人遂疾進師乘晉軍桓子不知所爲<lb/>
鼓於軍中曰先濟者有賞中軍下軍爭舟舟中<lb/>
之指可掬潘黨曰君盍築武軍<hi>築軍營以彰武功也</hi>而收<lb/>
晉尸以爲京觀<hi>積尸封土其上謂之京觀</hi>臣聞克敵必示子<lb/>
孫以無忘武功楚子曰非爾所知也夫文止戈<lb/>
爲武<hi>文字也</hi>武王克商作頌曰載戢干戈載櫜弓<lb/>
<pb n="KR3j0082_SBCK_004-6a"/>
矢<hi>戢藏也櫜韜也詩美武王能滅暴亂而息兵也</hi>夫武禁暴戢兵保大<lb/>
定功安民和衆豐財者也<hi>此武七德也</hi>故使子孫無<lb/>
忘其章<hi>著之篇章使子孫不忘也</hi>今我使二國曝骨暴矣觀<lb/>
兵以威諸侯兵不戢矣暴而不戢安能保大猶<lb/>
有晉在焉得定功所違民欲猶多民何安焉無<lb/>
德而強爭諸侯何以和衆利人之幾<hi>幾危也</hi>而安<lb/>
人之亂以爲巳榮何以豐財<hi>兵動則年荒</hi>武有七德<lb/>
我無一焉何以示子孫其爲先君宮吿成事而<lb/>
已<hi>祀先君吿戰勝</hi>武非吾功也古者明王伐不敬取其<lb/>
<pb n="KR3j0082_SBCK_004-6b"/>
鯨鯢而封之以爲大戮於是乎有京觀以懲淫<lb/>
慝<hi>鯨鯢大魚名也以喩不義之人吞食小國也</hi>今罪無所<hi>晉罪無所犯</hi>而<lb/>
民皆盡忠以死君命又可以爲京觀乎晉師歸<lb/>
桓子請死晉侯欲許之士貞子諫曰不可<hi>貞子士渥</hi>
<hi>濁</hi>城濮之役晉師三日穀<hi>在僖二十八年</hi>文公猶有憂<lb/>
色左右曰有喜而憂如有憂而喜乎<hi>言憂喜失時也</hi>公<lb/>
曰得臣猶在憂未歇也<hi>歇盡也</hi>困獸猶鬭况國相<lb/>
乎及楚殺子玉<hi>子玉得臣也</hi>公喜而後可知也<hi>喜見於顏</hi>
<hi>色也</hi>曰莫余毒也巳是晉再克而楚再敗也楚是<lb/>
<pb n="KR3j0082_SBCK_004-7a"/>
以再世不競<hi>成王至穆王也</hi>今天或者大警晉也而又<lb/>
殺林父以重楚勝其無乃久不競乎林父之事<lb/>
君也進思盡忠退思補過社稷之衛也若之何<lb/>
殺之夫其敗也如日月之食何損於明晉侯使<lb/>
復其位<hi>言晉景所以不失覇也</hi>
楚子伐蕭申公巫臣曰師人多寒王廵三軍拊<lb/>
而勉之<hi>拊撫慰勉之</hi>三軍之士皆如挾纊<hi>纊緜也言悅以忘寒</hi>
十五年楚子伐宋宋人吿急于晉晉侯欲救之<lb/>
伯宗曰不可<hi>伯宗晉大夫</hi>古人有言曰雖鞭之長不<lb/>
<pb n="KR3j0082_SBCK_004-7b"/>
及馬腹<hi>言非所擊</hi>天方授楚未可與爭雖晉之強能<lb/>
違天乎諺曰高下在心<hi>度時制宜也</hi>川澤納汙<hi>受汙濁也</hi>
山藪藏疾<hi>山之有林藪毒害者所居</hi>瑾瑜匿瑕<hi>匿亦藏也雖美玉之質亦</hi>
<hi>或居藏瑕穢</hi>國君含垢天之道也<hi>晉侯耻不救宋故伯宗爲說小惡不</hi>
<hi>損大德之喩也</hi>君其待之<hi>待楚衰也</hi>乃止使解揚如宋使無<lb/>
降楚曰晉師悉起將至鄭人囚而獻楚楚子厚<lb/>
賂之使反其言不許三乃許之登諸樓車使呼<lb/>
宋人而吿之<hi>樓車車上望櫓</hi>遂致其君命楚子將殺之<lb/>
使與之言曰爾旣許不穀而反之何故非我無<lb/>
<pb n="KR3j0082_SBCK_004-8a"/>
信汝則弃之速卽爾刑對曰臣聞之君能制命<lb/>
爲義臣能承命爲信義無二信<hi>欲爲義者不行兩信</hi>信無<lb/>
二命<hi>欲行信者不受二命</hi>君之賂臣不知命也受命以出<lb/>
有死無霣<hi>霣廢隊</hi>又可賂乎臣之許君以成命也<lb/>
<hi>成君命</hi>死之成命臣之祿也寡君有信臣<hi>巳不廢命也</hi>
下臣獲考<hi>考成也</hi>死又何求楚子舍之以歸<lb/>
潞子嬰兒之夫人晉景公之姊也酆舒爲政而<lb/>
殺之又傷潞子之目<hi>酆舒潞相</hi>晉侯將伐之諸大夫<lb/>
皆曰不可酆舒有三儁才<hi>儁絕異也</hi>不如待後之人<lb/>
<pb n="KR3j0082_SBCK_004-8b"/>
伯宗曰必伐之狄有五罪儁才雖多何補焉不<lb/>
祀一也耆酒二也弃仲章而奪黎氏之地三也<lb/>
<hi>仲章潞賢人黎氏黎侯國</hi>虐我伯姬四也傷其君目五也怙<lb/>
其儁才而不以茂德兹益罪也後之人或者將<lb/>
敬奉德義以事神人而申固其命<hi>審政令</hi>若之何<lb/>
待之不討有罪曰將待後後有辭而討焉無乃<lb/>
不可乎夫恃才與衆亡之道也商紂由之故滅<lb/>
天反時爲災<hi>寒暑易節</hi>地反物爲妖<hi>群物失性</hi>民反德爲<lb/>
亂亂則妖災生盡在狄矣晉侯從之夏晉荀林<lb/>
<pb n="KR3j0082_SBCK_004-9a"/>
父敗赤狄于曲梁滅潞晉侯賞桓子狄臣千室<lb/>
<hi>千家也</hi>亦賞士伯以瓜衍之縣<hi>士伯士貞子</hi>曰吾獲狄<lb/>
土子之功也微子吾喪伯氏矣<hi>伯桓子字也</hi>羊舌職<lb/>
悅是賞也<hi>職叔向父</hi>曰周書所謂庸庸祇祇者謂此<lb/>
物也夫<hi>庸用也祇敬也言文王能用可用敬可敬也</hi>士伯庸中行伯<lb/>
<hi>言中行伯可用</hi>君信之亦庸士伯此之謂明德矣文王<lb/>
所以造周不是過也率是道也其何不濟<lb/>
十六年晉侯命士會將中軍且爲太傅於是晉<lb/>
國之盜逃奔于秦羊舌職曰吾聞之禹稱善人<lb/>
<pb n="KR3j0082_SBCK_004-9b"/>
<hi>稱擧也</hi>不善人遠此之謂也夫善人在上則國無<lb/>
幸民諺曰民之多幸國之不幸是無善人之謂<lb/>
也<lb/>
成公<lb/>
二年衛侯使孫良夫侵齊與齊師遇師敗仲叔<lb/>
于奚救孫桓子桓子是以免旣衛人賞之以邑<lb/>
<hi>賞于奚也</hi>辭請曲縣<hi>軒縣/也</hi>繁纓以朝許之<hi>繁纓馬飾皆諸侯之</hi>
<hi>服也</hi>仲尼聞之曰惜也不如多與之邑唯器與名<lb/>
不可以假人<hi>器車服也名爵號也</hi>君之所司也政之大節<lb/>
<pb n="KR3j0082_SBCK_004-10a"/>
也若以假人與人政也政亡則國家從之不可<lb/>
止也巳<lb/>
宋文公卒始厚葬用蜃炭益車馬始用殉<hi>燒蛤爲炭</hi>
<hi>以瘞壙多埋車馬用人從葬也</hi>重器備<hi>重猶多也</hi>君子謂華元樂擧<lb/>
於是乎不臣臣治煩去惑者也是以伏死而爭<lb/>
今二子者君生則縱其惑<hi>謂文十八年殺母弟須</hi>死則益<lb/>
其侈是弃君於惡也何臣之爲<hi>若言何用爲臣</hi>
楚之討陳夏氏也<hi>在宣十一年</hi>莊王欲納夏姬申公<lb/>
巫臣諫曰不可君召諸侯以討罪也今納夏姬<lb/>
<pb n="KR3j0082_SBCK_004-10b"/>
貪其色也貪色爲淫淫爲大罰周書曰明德愼<lb/>
罰若興諸侯以取大罰非愼之也君其圖之王<lb/>
乃止<lb/>
六年晉欒書救鄭與楚師遇於繞角<hi>繞角鄭地</hi>楚師<lb/>
還晉師遂侵蔡楚公子申公子成以申息之師<lb/>
救蔡趙同趙括欲戰請於武子武子將許之知<lb/>
莊子<hi>荀首</hi>范文子<hi>士/爕</hi>韓獻子<hi>韓厥</hi>諫曰不可吾來救<lb/>
鄭楚師去我吾遂至於此<hi>此蔡地</hi>是遷戮也戮而<lb/>
不巳又怒楚師戰必不克<hi>遷戮不義怒敵難當故不克也</hi>雖克<lb/>
<pb n="KR3j0082_SBCK_004-11a"/>
不令成師以出而敗楚二縣何榮之有焉<hi>六軍悉出</hi>
<hi>故曰成師以大勝小不足爲榮也</hi>若不能敗爲辱巳甚不如還<lb/>
也乃遂還於是軍帥之欲戰者衆或謂欒武子<lb/>
曰聖人與衆同欲是以濟事子盍從衆<hi>盍何不</hi>子<lb/>
之佐十一人<hi>六軍之卿佐也</hi>其不欲戰者三人而巳<hi>知范</hi>
<hi>韓也</hi>欲戰者可謂衆矣商書曰三人占從二人衆<lb/>
故也武子曰善鈞從衆<hi>鈞等</hi>夫善衆之主也三卿<lb/>
爲主可謂衆矣<hi>三卿皆晉之賢人</hi>從之不亦可乎<hi>傳善欒書</hi>
<hi>得從衆之義也</hi>
<pb n="KR3j0082_SBCK_004-11b"/>
八年晉侯使韓穿來言汶陽之田歸之于齊季<lb/>
文子餞之<hi>餞送行飮酒也</hi>私焉<hi>私與之言</hi>曰大國制義以爲<lb/>
盟主是以諸侯懷德畏討無有貳心謂汶陽之<lb/>
田弊邑之舊也而用師於齊使歸諸弊邑<hi>用師鞌之</hi>
<hi>戰也</hi>今有二命曰歸諸齊信以行義義以成命小<lb/>
國所望而懷也信不可知義無所立四方諸侯<lb/>
其誰不解體<hi>言不復肅敬於晉也</hi>詩曰女也不爽士貳其<lb/>
行士也罔極二三其德<hi>爽差也極中也婦人怨丈夫不一其行也喩魯</hi>
<hi>事晉猶女之事夫不敢過差而晉有罔極之心反二三其德也</hi>七年之中一與<lb/>
<pb n="KR3j0082_SBCK_004-12a"/>
一奪二三孰甚焉士之二三猶喪配耦而况覇<lb/>
主乎將德是以<hi>以用也</hi>而二三之其何以長有諸<lb/>
侯乎<lb/>
晉討趙同趙括武從姬氏畜于公室<hi>趙武莊姬之子莊姬</hi>
<hi>晉成公女也畜養也</hi>以其田與祁奚韓厥言於晉侯曰成<lb/>
季之勲宣孟之忠<hi>成季趙衰宣孟趙盾</hi>而無後爲善者其<lb/>
懼矣三代之令王皆數百年保天祿夫豈無僻<lb/>
王賴前哲以免也<hi>言三代亦有邪僻之君伹賴其先人以免禍耳</hi>周書<lb/>
曰不敢侮鰥寡所以明德也<hi>言文王不侮鰥寡而德益明欲使晉</hi>
<pb n="KR3j0082_SBCK_004-12b"/>
<hi>侯之法文王</hi>乃立武而反其田焉<lb/>
十六年楚子救鄭司馬將中軍<hi>子反也</hi>過申子反<lb/>
入見申叔時<hi>叔時老在申也</hi>曰師其何如對曰德刑詳<lb/>
義禮信戰之器也<hi>器猶用也</hi>德以施惠刑以正邪詳<lb/>
以事神義以建利禮以順時信以守物上下和<lb/>
睦周旋不逆<hi>動順理也</hi>是以神降之福時無灾害民<lb/>
生敦龎和同以聽<hi>敦厚龎大</hi>莫不盡力以從上命此<lb/>
戰之所由克也今楚內弃其民<hi>不施惠也</hi>而外絕其<lb/>
好<hi>義不建利</hi>瀆齊盟<hi>不詳/事神</hi>而食話言<hi>信不守物</hi>奸時以動<lb/>
<pb n="KR3j0082_SBCK_004-13a"/>
<hi>不順時妨農業</hi>而疲民以逞<hi>刑不正邪而苟快意</hi>民不知信進退<lb/>
罪也子其勉之吾不復見子矣<hi>言其必敗不反也</hi>
晉楚遇於鄢陵范文子不欲戰郤至曰韓之戰<lb/>
惠公不振旅<hi>衆散敗也在僖十五年</hi>邲之師荀伯不復從<lb/>
<hi>荀林父奔走不復故道也在宣十二年</hi>皆晉之耻也子亦見先君<lb/>
之事矣<hi>見先君成敗之事</hi>今我避楚又益耻也文子曰<lb/>
吾先君之亟戰也有故<hi>亟數也</hi>秦狄齊楚皆彊不<lb/>
盡力子孫將弱今三彊服矣<hi>齊秦狄也</hi>敵楚而巳唯<lb/>
聖人能外內無患自非聖人外寧必有内憂<hi>驕亢</hi>
<pb n="KR3j0082_SBCK_004-13b"/>
<hi>則憂患生</hi>盍釋楚以爲外懼乎<lb/>
襄公<lb/>
三年祁奚請老<hi>老致仕</hi>晉侯問嗣焉<hi>嗣積其職者</hi>稱解<lb/>
狐其讎也將立之而卒<hi>解狐卒也</hi>又問焉對曰午也<lb/>
可<hi>午祁奚子</hi>於是羊舌職死矣晉侯曰孰可以代之<lb/>
對曰赤也可<hi>赤職之子伯華</hi>於是使祁午爲中軍尉羊<lb/>
舌赤佐之<hi>各代其父</hi>君子謂祁奚於是能擧善矣稱<lb/>
其讎不爲諂立其子不爲比擧其偏不爲黨<hi>偏屬</hi>
<hi>也</hi>能擧善也夫唯善故能擧其類也<lb/>
<pb n="KR3j0082_SBCK_004-14a"/>
晉侯之弟揚干亂行於曲梁<hi>行陳次也</hi>魏絳戮其僕<lb/>
<hi>僕御</hi>晉侯怒謂羊舌赤曰合諸侯以爲榮也揚干<lb/>
爲戮何辱如之必殺魏絳無失之也對曰絳無<lb/>
貳志事君不避難有罪不逃刑其將來辭何辱<lb/>
命焉言終魏絳至授僕人書<hi>僕人晉侯御僕</hi>將伏劔士<lb/>
魴張老止之公讀其書曰日君乏使使臣斯司<lb/>
馬<hi>斯此也</hi>臣聞師衆以順爲武<hi>順莫敢違</hi>軍事有死無<lb/>
犯爲敬<hi>守官行法雖死不敢有違</hi>君合諸侯臣敢不敬乎君<lb/>
師不武執事不敬罪莫大焉臣懼其死以及揚<lb/>
<pb n="KR3j0082_SBCK_004-14b"/>
干無所逃罪<hi>懼自犯不武不敬之罪也</hi>不能致訓至於用鉞<lb/>
<hi>用鉞斬揚干之僕也</hi>臣之罪重敢有不從以怒君心<hi>言不敢不</hi>
<hi>從戮</hi>請歸死於司冦公跣而出曰寡人之言親愛<lb/>
也吾子之討軍禮也寡人有弟弗能敎訓使干<lb/>
大命寡人之過也子無重寡人之過<hi>聽絳死爲重過</hi>敢<lb/>
以爲請<hi>請使無死</hi>反役使佐新軍<lb/>
四年無終子嘉父使孟樂如晉<hi>無終山戎國名也</hi>因魏<lb/>
莊子納虎豹之皮以請和諸戎<hi>欲戎與晉和莊子魏絳</hi>晉<lb/>
侯曰戎狄無親而貪不如伐之魏絳曰諸侯新<lb/>
<pb n="KR3j0082_SBCK_004-15a"/>
服陳新來和將觀於我我德則睦否則携貳勞<lb/>
師於戎而楚伐陳必不能救是弃陳也諸華必<lb/>
叛<hi>諸華中國</hi>戎禽獸也獲戎失華無乃不可乎昔周<lb/>
辛甲之爲太史也命百官官箴王闕<hi>辛甲周武王太史也</hi>
<hi>闕過也使百官各爲箴辭戒王過也</hi>於虞人之箴<hi>虞人掌田獵者</hi>曰茫茫<lb/>
禹迹畫爲九州<hi>茫茫遠貌畫分也</hi>經啓九道<hi>啓開九州之道</hi>民<lb/>
有寢廟獸有茂草各有攸處德用不擾<hi>人神各有所歸</hi>
<hi>故德不亂也</hi>在帝夷羿冐于原獸<hi>冐貪也</hi>忘其國恤而<lb/>
思其麀牡<hi>言伹念獵</hi>武不可重<hi>重猶數</hi>用不恢于夏家<lb/>
<pb n="KR3j0082_SBCK_004-15b"/>
<hi>羿以好武雖有夏家而不能恢大之也</hi>獸臣司原敢吿僕夫<hi>獸臣虞人</hi>
<hi>也吿僕夫不敢斥尊也</hi>虞箴如是可不懲乎於是晉侯好<lb/>
田故魏絳及之<hi>及后羿事也</hi>公曰然則莫如和戎乎<lb/>
對曰和戎有五利焉戎狄荐居貴貨易土<hi>荐聚也易</hi>
<hi>猶輕也</hi>土可賈焉一也邊鄙不聳民狎其野穡人<lb/>
成功二也<hi>聳懼也狎習也</hi>戎狄事晉四隣振動諸侯威<lb/>
懷三也以德綏戎師徒不勤甲兵不頓四也<hi>頓壞</hi>
<hi>也</hi>鑒于后羿而用德度<hi>以后羿爲鑒戒</hi>遠至邇安五也<lb/>
君其圖之公悅使魏絳盟諸戎脩民事田以時<lb/>
<pb n="KR3j0082_SBCK_004-16a"/>
<hi>言晉侯能用善謀也</hi>
九年秦景公使乞師于楚將以伐晉楚子許之<lb/>
子囊曰不可當今吾不能與晉爭也晉君類能<lb/>
而使之<hi>隨所能也</hi>擧不失選<hi>得所/選也</hi>官不易方<hi>方猶宜也</hi>其<lb/>
卿讓於善<hi>讓勝己者</hi>其大夫不失守<hi>各任其職也</hi>其士競<lb/>
於敎<hi>奉上命也</hi>其庶人力於農穡<hi>種曰農收曰穡</hi>商工皂隷<lb/>
不知遷業<hi>四民不雜也</hi>君明臣忠上讓下競<hi>尊官相讓勞職</hi>
<hi>力競</hi>當是時也晉不可敵事之而後可君其圖之<lb/>
冬諸侯伐鄭<hi>鄭從楚也</hi>鄭人行成<hi>與晉成也</hi>
<pb n="KR3j0082_SBCK_004-16b"/>
十一年諸侯復伐鄭鄭人賂晉侯以師觸師蠲<lb/>
<hi>觸蠲皆樂師名</hi>歌鍾二肆<hi>肆列也懸鍾/十六爲一肆</hi>女樂二八<hi>十六人也</hi>
晉侯以樂之半賜魏絳曰子敎寡人和諸戎狄<lb/>
以正諸華<hi>在四年</hi>八年之中九合諸侯如樂之和<lb/>
無所不諧<hi>諧亦和也</hi>請與子樂之<hi>共此樂也</hi>辭曰夫和戎<lb/>
狄國之福也八年之中九合諸侯諸侯無慝君<lb/>
之靈也二三子之勞也臣何力之有焉抑臣願<lb/>
君安其樂而思其終也公曰子之敎敢不承命<lb/>
抑微子寡人無以待戎<hi>待遇接納</hi>不能濟河<hi>度河南服鄭</hi>
<pb n="KR3j0082_SBCK_004-17a"/>
夫賞國之典也不可廢也子其受之魏絳於是<lb/>
乎始有金石之樂禮也<hi>禮大夫有功則賜樂</hi>
十三年晉侯蒐于綿上以治兵<hi>爲將命軍帥也</hi>使士匄<lb/>
將中軍辭曰伯游長<hi>伯游荀偃</hi>昔臣習於知伯是以<lb/>
佐之非能賢也<hi>七年韓厥老知罃代將中軍士匄佐之匄今將讓故謂爾時之</hi>
<hi>擧不以巳賢也</hi>請從伯游荀偃將中軍<hi>代荀罃</hi>士匄佐之<lb/>
<hi>位如故</hi>使韓起將上軍辭以趙武又使欒黶<hi>以武位卑</hi>
<hi>故不聽更命黶也</hi>辭曰臣不如韓起韓起願上趙武君<lb/>
其聽之使趙武將上軍<hi>武自新軍超四等</hi>韓起佐之<hi>位如</hi>
<pb n="KR3j0082_SBCK_004-17b"/>
<hi>故也</hi>欒黶將下軍魏絳佐之<hi>黶亦如故絳自新軍佐超一等</hi>晉國<lb/>
之民是以大和諸侯遂睦君子曰讓禮之主也<lb/>
范宣子讓其下皆讓欒黶爲汰弗敢違也晉國<lb/>
以平數世賴之刑善也夫<hi>刑法也</hi>一人刑善百姓<lb/>
休和可不務乎世之治也君子尚能而讓其下<lb/>
<hi>能者在下位則貴尚而讓之</hi>小人農力以事其上是以上下<lb/>
有禮而讒慝黜遠由不爭也謂之懿德及其亂<lb/>
也君子稱其功以加小人<hi>加陵也君子在位者也</hi>小人伐<lb/>
其技以馮君子<hi>馮亦陵也自稱其能爲伐</hi>是以上下無禮亂<lb/>
<pb n="KR3j0082_SBCK_004-18a"/>
虐並生由爭善也<hi>爭自善也</hi>謂之昏德國家之弊恒<lb/>
必由之<hi>傳言晉之所以興也</hi>
十四年衛獻公戒孫文子寗惠子食<hi>勅戒二子欲共宴食</hi>
日旰不召<hi>旰晏也</hi>而射鴻於囿二子怒公使子蟜<lb/>
子伯子皮與孫子盟于丘宮孫子皆殺之<hi>三子衛羣</hi>
<hi>公子也</hi>公出奔齊師曠侍於晉侯<hi>師曠子野</hi>晉侯曰衛<lb/>
人出其君不亦甚乎對曰或者其君實甚良君<lb/>
養民如子蓋之如天容之如地民奉其君愛之<lb/>
如父母仰之如日月敬之如神明畏之如雷霆<lb/>
<pb n="KR3j0082_SBCK_004-18b"/>
其可出乎夫君神之主而民之望也若困民之<lb/>
主匱神之祀百姓絕望社稷無主將安用之弗<lb/>
去何爲天生民而立之君使司牧之勿使失性<lb/>
有君而爲之貳<hi>貳卿佐</hi>使師保之勿使過度善則<lb/>
賞之<hi>賞謂宣揚之也</hi>過則匡之<hi>匡/正</hi>患則救之<hi>救其難也</hi>失則<lb/>
革之自王以下各有父兄子弟以補察其政<hi>補其</hi>
<hi>愆過察其得失</hi>史爲書<hi>謂大史君/擧必書</hi>瞽爲詩<hi>爲詩以風刺</hi>工誦<lb/>
箴諫<hi>工樂人也誦箴諫之辭</hi>大夫規誨<hi>規正諫/誨其君</hi>士傳言<hi>聞君</hi>
<hi>過失傳告大夫</hi>庶人謗<hi>庶人不與政聞君/過得從而誹謗</hi>商旅于市<hi>旅陳</hi>
<pb n="KR3j0082_SBCK_004-19a"/>
<hi>也陳其貨物以示時所貴尚也</hi>百工獻藝<hi>獻其伎藝以喩政事也</hi>天之愛<lb/>
民甚矣豈其使一人肆於民上<hi>肆放也</hi>以從其淫<lb/>
而弃天地之性必不然矣<hi>傳言師曠能因問盡言也</hi>
十五年宋人或得玉獻諸子罕子罕不受獻玉<lb/>
者曰以示玉人<hi>玉人能治玉者</hi>玉人以爲寶也故敢獻<lb/>
之子罕曰我以不貪爲寶爾以玉爲寶若以與<lb/>
我皆喪寶也不若人有其寶稽首而吿曰小人<lb/>
懷璧不可以越鄕<hi>言必爲盜所害</hi>納此以請死<hi>請免死</hi>子<lb/>
罕寘諸其里使玉人爲之攻之<hi>攻治也</hi>富而後使<lb/>
<pb n="KR3j0082_SBCK_004-19b"/>
復其所<hi>賣玉得富</hi>
二十一年邾庶其以漆閭丘來奔<hi>庶其邾大夫也</hi>季武<lb/>
子以公姑姊妻之皆有賜於其從者於是魯多<lb/>
盜季孫謂臧武仲曰子盍詰盜<hi>詰治也</hi>武仲曰不<lb/>
可詰也紇又不能季孫曰子爲司冦將盜是務<lb/>
去若之何不能武仲曰子召外盜而大禮焉何<lb/>
以止吾盜<hi>吾謂國中也</hi>子爲正卿而來外盜使紇去<lb/>
將何以能庶其竊邑於邾以來子以姬氏妻之<lb/>
而與之邑<hi>使食漆閭丘也</hi>其從者皆有賜焉若大盜禮<lb/>
<pb n="KR3j0082_SBCK_004-20a"/>
焉以君之姑姊與其大邑其次皂牧輿馬<hi>給其賤役</hi>
<hi>從皂至牧</hi>其小者衣裳劔帶是賞盜也賞而去之其<lb/>
或難焉紇也聞之在上位者洒濯其心壹以待<lb/>
人軌度其信可明徵也<hi>徵驗也</hi>而後可以治人夫<lb/>
上之所爲民之歸也上所不爲而民或爲之是<lb/>
以加刑罰焉而莫敢不懲若上之所爲而民亦<lb/>
爲之乃其所也又可禁乎<lb/>
晉欒盈出奔楚宣子殺羊舌虎<hi>欒盈之黨</hi>囚叔向樂<lb/>
王鮒見叔向曰吾爲子請叔向不應<hi>樂王鮒晉大夫樂桓</hi>
<pb n="KR3j0082_SBCK_004-20b"/>
<hi>子</hi>其人皆咎叔向曰必祁大夫<hi>祁大夫祁奚</hi>室老聞<lb/>
之曰樂王鮒言於君無不行求救吾子吾子不<lb/>
許祁大夫所不能也何爲也叔向曰祁大夫外<lb/>
擧不弃讎內擧不失親其獨遺我乎詩曰有覺<lb/>
德行四國順之<hi>言德行直則天下順也</hi>夫子覺者也<hi>覺較然正</hi>
<hi>直</hi>晉侯問叔向之罪於樂王鮒對曰不弃其親<lb/>
其有焉<hi>言叔向篤親親必與叔虎同謀</hi>於是祁奚老矣<hi>老去公族大夫</hi>
聞之乘馹而見宣子曰詩云惠我無疆子孫保<lb/>
之<hi>言文武有惠訓之德加於百姓故子孫保賴之</hi>夫謀而鮮過惠訓不<lb/>
<pb n="KR3j0082_SBCK_004-21a"/>
倦者叔向有焉社稷之固也猶將十世宥之以<lb/>
勸能者今壹不免其身<hi>壹以弟故</hi>以弃社稷不亦惑<lb/>
乎鯀殛而禹興<hi>言不以父罪廢其子也</hi>管蔡爲戮周公右<lb/>
王<hi>言兄弟罪不相及也</hi>若之何其以虎也弃社稷乎子爲<lb/>
善誰敢不勉多殺何爲宣子悅與之乘以言諸<lb/>
公而免之<hi>共載入見公也</hi>不見叔向而歸<hi>言爲國非私叔向也</hi>叔<lb/>
向亦不吿免焉而朝<hi>不吿謝之明不爲巳</hi>
二十三年孟孫惡臧孫季孫愛之孟孫卒臧孫<lb/>
入哭甚哀多涕出其御曰孟孫之惡子也而哀<lb/>
<pb n="KR3j0082_SBCK_004-21b"/>
<pb n="KR3j0082_SBCK_004-21b"/>
死安歸<hi>言安可以歸也</hi>君民者豈以陵人社稷是主臣<lb/>
君者豈爲其口實社稷是養<hi>言君不徒居民上臣不徒求祿皆爲</hi>
<hi>社稷也</hi>故君爲社稷死則死之爲社稷亡則亡之<lb/>
<hi>謂以公義死亡也</hi>若爲巳死而爲巳亡非其私䁥誰敢<lb/>
任之<hi>私䁥所親愛也非所親愛無爲當其禍</hi>門啓而入枕尸股而<lb/>
哭<hi>以公尸枕巳股</hi>興三踊而出<lb/>
晉程鄭卒子產始知然明<hi>前年然明謂程鄭將死今如其言故知之</hi>
問爲政對曰視民如子見不仁者誅之如鷹鸇<lb/>
之逐鳥雀也子產喜以語子大叔且曰他日吾<lb/>
<pb n="KR3j0082_SBCK_004-22a"/>
見蔑之面而巳<hi>蔑然明名</hi>今吾見其心矣<lb/>
二十六年初楚伍參與蔡太師子朝友其子伍<lb/>
擧與聲子相善<hi>聲子子朝子也伍擧椒擧也</hi>伍擧奔晉聲子<lb/>
通使於晉還如楚令尹子木與之語曰晉大夫<lb/>
與楚孰賢對曰晉卿不如楚其大夫則賢皆卿<lb/>
才也如𣏌梓皮革自楚往也<hi>𣏌梓皆木名也</hi>雖楚有材<lb/>
晉實用之<hi>言楚亡臣多在晉</hi>子木曰夫獨無族姻乎<hi>夫謂</hi>
<hi>晉也</hi>對曰雖有而用楚材實多歸生聞之<hi>歸生聲子名也</hi>
曰善爲國者賞不僭而刑不濫賞僭則懼及淫<lb/>
<pb n="KR3j0082_SBCK_004-22b"/>
人刑濫則懼及善人若不幸而過寧僭無濫與<lb/>
其失善寧其利淫無善人則國從之<hi>從亡也</hi>詩曰<lb/>
人之云亡邦國殄瘁無善人之謂也故夏書曰<lb/>
與其殺不辜寧失不經懼失善也<hi>逸書也不經不用常法</hi>
古之治民者勸賞而畏刑<hi>樂行賞而憚用刑也</hi>恤民不倦<lb/>
賞以春夏刑以秋冬<hi>順天時</hi>是以將賞爲之加膳<lb/>
加膳則飫賜<hi>飫厭也酒食賜下無不饜足所謂加膳也</hi>此以知其勸<lb/>
賞也將刑爲之不擧不擧則徹樂<hi>不擧盛饌也</hi>此以<lb/>
知其畏刑也夙興夜寐朝夕臨政此以知其恤<lb/>
<pb n="KR3j0082_SBCK_004-23a"/>
民也三者禮之大節也有禮無敗今楚多淫刑<lb/>
其大夫逃死於四方而爲之謀主以害楚國不<lb/>
可救療所謂不能也<hi>療治也所謂楚人不能用其材也</hi>子儀之<lb/>
亂析公奔晉<hi>在文十四年</hi>晉人以爲謀主繞角之役<lb/>
楚師宵潰楚失華夏則析公之爲也雍子之父<lb/>
兄譖雍子君與夫人不善是也<hi>不是其曲直</hi>雍子奔<lb/>
晉晉人以爲謀主彭城之役楚師宵潰晉降彭<lb/>
城而歸諸宋<hi>在元年</hi>楚失東夷則雍子之爲也<hi>楚東</hi>
<hi>小國見楚不能救彭城皆叛也</hi>子反與子靈爭夏姬<hi>子靈巫臣</hi>子靈<lb/>
<pb n="KR3j0082_SBCK_004-23b"/>
奔晉晉人以爲謀主通吳于晉敎吳叛楚楚疲<lb/>
於奔命至今爲患則子靈之爲也<hi>事見成七年</hi>若敖<lb/>
之亂伯賁之子賁皇奔晉晉人以爲謀主鄢陵<lb/>
之役<hi>在成十六年</hi>楚師大敗王夷師熸<hi>夷傷也吳楚之間謂火滅</hi>
<hi>爲熸</hi>鄭叛吳興楚失諸侯則苗賁皇之爲也子木<lb/>
曰是皆然矣聲子曰今又有甚於此者椒擧娶<lb/>
於申公子牟子牟得戾而亡君大夫謂椒擧汝<lb/>
實遣之懼而奔鄭今在晉矣晉人將與之縣以<lb/>
比叔向<hi>以擧才能比叔向</hi>彼若謀害楚國豈不爲患子<lb/>
<pb n="KR3j0082_SBCK_004-24a"/>
木懼言諸王益其祿爵而復之<lb/>
二十七年宋向戌欲弭諸侯之兵爲會於宋將<lb/>
盟於宋西門之外楚人衷甲<hi>甲在衣中欲因會擊晉</hi>伯州<lb/>
犂曰合諸侯之師以爲不信無乃不可乎夫諸<lb/>
侯望信於楚也是以來服若不信是弃其所以<lb/>
服諸侯也固請釋甲子木曰晉楚無信久矣事<lb/>
利而巳苟得志焉焉用有信大宰退<hi>大宰伯州犂</hi>吿<lb/>
人曰令尹將死矣不及三年求逞志而弃信志<lb/>
其逞乎信亡何以及三<hi>明年子木死也</hi>趙孟患楚衷甲<lb/>
<pb n="KR3j0082_SBCK_004-24b"/>
以吿叔向叔向曰何害也匹夫一爲不信猶不<lb/>
可也若合諸卿以爲不信必不捷矣非子之患<lb/>
也夫以信召人而以僭濟之<hi>濟成</hi>必莫之與也安<lb/>
能害我子何懼焉<lb/>
宋左師請賞曰請免死之邑<hi>欲宋君稱功加厚賞故謙言免死之</hi>
<hi>邑</hi>公與之邑六十以示子罕子罕曰凡諸侯小<lb/>
國晉楚所以兵威之畏而後上下慈和慈和而<lb/>
後能安靜其國家以事大國所以存也無威則<lb/>
驕驕則亂生亂生必滅所以亡也天生五材<hi>金木</hi>
<pb n="KR3j0082_SBCK_004-25a"/>
<hi>水火土也</hi>民並用之廢一不可誰能去兵兵之設久<lb/>
矣所以威不䡄而昭文德聖人以興<hi>謂湯武</hi>亂人<lb/>
以廢<hi>謂桀紂</hi>廢興存亡昏明之術皆兵之由也而<lb/>
子求去之不亦誣乎以誣道蔽諸侯罪莫大焉<lb/>
縱無大討而又求賞無厭之甚也削而投之<hi>削賞</hi>
<hi>左師之書</hi>左師辭邑<lb/>
二十九年吳公子札來聘見叔孫穆子曰子其<lb/>
不得死乎<hi>不得以壽死也</hi>好善而不能擇人吾子爲魯<lb/>
宗卿而任其大政不愼擧何以堪之禍必及子<lb/>
<pb n="KR3j0082_SBCK_004-25b"/>
焉<hi>昭四年豎牛作亂</hi>
三十年楚公子圍殺大司馬蔿掩而取其室申<lb/>
無宇曰王子必不免善人國之主也王子相楚<lb/>
國將善是封殖而虐之是禍國也且司馬令尹<lb/>
之偏<hi>偏佐也</hi>而王之四體也絕民之主去身之偏<lb/>
刈王之體以禍其國無不祥大焉何以得免<hi>爲昭</hi>
<hi>十三年弑靈王傳</hi>
鄭子皮授子產政子產使都鄙有章<hi>國都及邊鄙車服尊</hi>
<hi>卑各有分部也</hi>上下有服<hi>公卿大夫/服不相踰</hi>田有封洫<hi>封疆也洫溝也</hi>
<pb n="KR3j0082_SBCK_004-26a"/>
廬井有伍<hi>廬舍也九夫爲井使五家相保也</hi>大人之忠儉者<hi>謂卿</hi>
<hi>大夫</hi>從而與之泰侈者因而斃之從政一年輿人<lb/>
誦之曰取我衣冠而褚之<hi>褚畜也奢侈者畏法故畜藏也</hi>取我<lb/>
田疇而伍之孰殺子產吾其與之<hi>並畔爲疇</hi>及三年<lb/>
又誦之曰我有子弟子產誨之我有田疇子產<lb/>
殖之<hi>殖生也</hi>子產而死誰其嗣之<hi>嗣續也</hi>
三十一年鄭人遊于鄕校<hi>校學之名也</hi>以論執政<hi>論其</hi>
<hi>得失</hi>然明謂子產曰毀鄕校如何<hi>患人於中謗議國政</hi>子產<lb/>
曰何爲夫人朝夕退而遊焉以議執政之善否<lb/>
<pb n="KR3j0082_SBCK_004-26b"/>
其所善者吾則行之其所惡者吾則改之是吾<lb/>
師也若之何毀之我聞忠善以損怨<hi>爲忠善則怨謗息也</hi>
不聞作威以防怨<hi>欲毀鄕校卽作威也</hi>豈不遽止然猶防<lb/>
川也<hi>遽畏懼也</hi>大決所犯傷人必多吾不克救也不<lb/>
如小決使道<hi>道通</hi>不如吾聞而藥之<hi>以爲己藥石</hi>然明<lb/>
曰蔑也今而後知吾子之信可事小人實不才<lb/>
若果行此其鄭國實賴之豈唯二三臣仲尼聞<lb/>
是語也曰以是觀之人謂子產不仁吾不信也<lb/>
鄭子皮欲使尹何爲邑<hi>爲邑大夫</hi>子產曰少未知可<lb/>
<pb n="KR3j0082_SBCK_004-27a"/>
否<hi>尹何年少</hi>子皮曰愿吾愛之不吾叛也<hi>愿謹善也</hi>使夫<lb/>
往而學焉夫亦愈知治矣<hi>夫謂尹何</hi>子產曰不可人<lb/>
之愛人求利之也今吾子愛人則以政<hi>以政與之</hi>猶<lb/>
未能操刀而使割也其傷實多<hi>多自傷</hi>子之愛人<lb/>
傷之而巳其誰敢求愛於子子於鄭國棟也棟<lb/>
折榱崩僑將厭焉敢不盡言子有美錦不使人<lb/>
學製<hi>製裁</hi>大官大邑身之所庇也而使學者製焉<lb/>
其爲美錦不亦多乎<hi>言官邑之重多於美錦</hi>僑聞學而後<lb/>
人政未聞以政學者也若果行此必有所害譬<lb/>
<pb n="KR3j0082_SBCK_004-27b"/>
如田獵射御貫則能獲禽<hi>貫習也</hi>若未甞登車射<lb/>
御則敗績厭覆是懼何暇思獲子皮曰善哉虎<lb/>
不敏吾聞君子務知大者遠者小人務知小者<lb/>
近者我小人也衣服附在吾身我知而愼之大<lb/>
官大邑所以庇身也吾遠而慢之<hi>慢易</hi>微子之言<lb/>
吾不知也他日我曰子爲鄭國我爲吾家以庇<lb/>
焉其可也今而後知不足<hi>自知謀慮不足謀其家</hi>自今請<lb/>
雖吾家聽子而行子產曰人心不同也如其面<lb/>
焉吾豈敢謂子面如吾面乎抑心所謂危亦以<lb/>
<pb n="KR3j0082_SBCK_004-28a"/>
吿也子皮以爲忠故委政焉子產是以能爲鄭<lb/>
國<hi>傳言子產之治乃子皮之力</hi>
衛侯在楚北宮文子見令尹圍之威儀言於衛<lb/>
侯曰令尹似君矣將有他志<hi>言語瞻視行歩不常</hi>雖獲其<lb/>
志不能終也詩云靡不有初鮮克有終終之實<lb/>
難令尹其將不免乎公曰何以知之對曰詩云<lb/>
敬愼威儀惟民之則令尹無威儀民無則焉民<lb/>
所不則以在民上不可以終公曰善哉何謂威<lb/>
儀對曰有威而可畏謂之威有儀而可象謂之<lb/>
<pb n="KR3j0082_SBCK_004-28b"/>
儀君有君之威儀其臣畏而愛之則而象之故<lb/>
能有其國家令聞長世臣有臣之威儀其下畏<lb/>
而愛之故能守其官職保族宜家順是以下皆<lb/>
如是是以上下能相固也衛詩曰威儀棣棣不<lb/>
可選也<hi>棣棣富而閑也選猶數也</hi>言君臣上下父子兄弟內<lb/>
外大小皆有威儀也周書數文王之德<hi>逸書</hi>曰大<lb/>
國畏其力小國懷其德言畏而愛之也詩云不<lb/>
識不知順帝之則言則而象之<hi>言文王行事無所斟酌唯在則</hi>
<hi>象上天</hi>紂囚文王七年諸侯皆從之囚可謂愛之<lb/>
<pb n="KR3j0082_SBCK_004-29a"/>
矣文王伐崇再駕而降爲臣<hi>文王聞崇德亂而伐之三旬不降退</hi>
<hi>脩敎而復伐之因壘而降</hi>蠻夷帥服可謂畏之矣文王之功<lb/>
天下誦而歌舞之可謂則之矣文王之行至今<lb/>
爲法可謂象之有威儀也故君子在位可畏施<lb/>
舍可愛進退可度周旋可則容止可觀作事可<lb/>
法德行可象聲氣可樂動作有文言語有章以<lb/>
臨其下謂之有威儀也<lb/>
羣書治要卷第五<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_005-1a"/>
羣書治要卷第六<lb/>
　　　　秘書監鉅鹿男臣魏徵等奉　勅撰<lb/>
　　春秋左氏傳下<lb/>
昭公<lb/>
元年楚公子圍會于虢<hi>虢鄭邑也</hi>尋宋之盟也<hi>宋盟在襄</hi>
<hi>二十七年</hi>晉祁午謂趙文子曰宋之盟楚人得志於<lb/>
晉<hi>得志謂先㰱也午祁奚子也</hi>今令尹之不信諸侯之所聞<lb/>
也子弗戒懼又如宋<hi>恐楚復得志也</hi>楚重得志於晉晉<lb/>
之耻也吾子其不可以不戒文子曰然宋之盟<lb/>
<pb n="KR3j0082_SBCK_005-1b"/>
也子木有禍人之心武有仁人之心是楚所以駕<lb/>
於晉也<hi>駕猶陵也</hi>今武猶是心也楚又行僭<hi>僭不信</hi>非<lb/>
所害也武將信以爲本循而行之譬如農夫是<lb/>
穮是蓘<hi>穮耘也壅苗爲蓘</hi>雖有飢饉必有豐年<hi>言耕鋤不以水</hi>
<hi>旱息必獲豐年之收</hi>且吾聞之能信不爲人下吾未能也<lb/>
<hi>自恐未能信也</hi>詩曰不僭不賊鮮不爲則信也<hi>僭不信賊害人</hi>
能爲人則者不爲人下矣吾不能是難楚不爲<lb/>
患也<lb/>
三年齊侯使晏嬰於晉叔向從之宴相與語叔<lb/>
<pb n="KR3j0082_SBCK_005-2a"/>
向曰齊其何如<hi>問興衰也</hi>晏子曰此季世也齊其爲<lb/>
陳氏矣公弃其民而歸於陳氏<hi>弃民不恤之也</hi>公聚朽<lb/>
蠹而三老凍餒<hi>三老謂上壽中壽下壽皆八十以上</hi>國之諸市屨<lb/>
賤踊貴<hi>踊則足者屨也言刖多也</hi>民人痛疾而或燠休之<hi>燠休</hi>
<hi>痛念之聲謂陳氏也</hi>其愛之如父母而歸之如流水欲無<lb/>
獲民將焉避之叔向曰然雖吾公室今亦季世<lb/>
也庶人罷弊而宮室滋侈<hi>滋益也</hi>道殣相望<hi>餓死爲殣</hi>而<lb/>
女富溢尤<hi>女嬖寵之家也</hi>民聞公命如逃冦讎政在家<lb/>
門<hi>大夫專政</hi>民無所依公室之卑其何日之有<hi>言今至也</hi>
<pb n="KR3j0082_SBCK_005-2b"/>
<pb n="KR3j0082_SBCK_005-2b"/>
景公繁於刑有鬻踊者故對曰踊貴屨賤景公<lb/>
爲是省於刑君子曰仁人之言其利博哉晏子<lb/>
一言而齊侯省刑<lb/>
四年楚子使椒擧如晉求諸侯晉侯欲勿許司<lb/>
馬侯曰不可楚王方侈天或者欲逞其心以厚<lb/>
其毒而降之罰未可知也其使能終亦未可知<lb/>
也唯天所相<hi>相助也</hi>不可與爭君其許之而修德<lb/>
以待其歸若歸於德吾猶將事之况諸侯乎若<lb/>
適淫虐楚將棄之<hi>棄不以爲君也</hi>吾又誰與爭公曰晉<lb/>
<pb n="KR3j0082_SBCK_005-3a"/>
有三不殆其何敵之有<hi>殆危也</hi>國險而多馬齊楚<lb/>
多難<hi>多篡弑之難也</hi>有是三者何向而不濟對曰恃險<lb/>
與馬虞鄰國之難是三殆也四嶽<hi>岱華衡常</hi>三塗陽<lb/>
城太室荆山中南九州之險也是不一姓<hi>雖是天下</hi>
<hi>至險無德則滅亾</hi>冀之北土<hi>㷼代也</hi>馬之所生無興國焉<lb/>
恃險與馬不可以爲固也從古以然是以先王<lb/>
務修德音以亨神人<hi>亨通也</hi>不聞其務險與馬也<lb/>
鄰國之難不可虞也或多難以固其國啓其疆<lb/>
土或無難以喪其國失其守宇<hi>於國則四垂爲宇</hi>若何<lb/>
<pb n="KR3j0082_SBCK_005-3b"/>
虞難齊有仲孫之難而獲桓公至今賴之<hi>仲孫公孫</hi>
<hi>無知</hi>晉有里㔻之難而獲文公是以爲盟主衛邢<lb/>
無難敵亦喪之<hi>閔二年狄滅衛僖二十五年衛滅邢</hi>故人之難不<lb/>
可虞也恃此三者而不修政德亡於不暇又何<lb/>
能濟君其許之紂作淫虐文王惠和殷是以殞<lb/>
周是以興夫豈爭諸侯乃許楚子合諸侯于申<lb/>
椒擧言於楚子曰臣聞諸侯無歸禮以爲歸今<lb/>
君始得諸侯其愼禮矣覇之濟否在此會也夏<lb/>
啓有鈞臺之享<hi>啓禹子河南陽翟縣南有鈞臺陂</hi>商湯有景亳<lb/>
<pb n="KR3j0082_SBCK_005-4a"/>
之命<hi>亳卽偃師</hi>周武有孟津之誓成有岐陽之蒐康<lb/>
有酆宮之朝穆有塗山之會齊桓有召陵之師<lb/>
<hi>在僖四年</hi>晉文有踐土之盟<hi>在僖二十八年</hi>皆所以示諸侯<lb/>
禮也諸侯所由用命也夏桀爲仍之會有緡叛<lb/>
之<hi>仍緡皆國名</hi>商紂爲黎之蒐東夷叛之<hi>黎東夷國名</hi>周<lb/>
幽爲大室之盟戎狄叛之<hi>大室中嶽也</hi>皆所以示諸<lb/>
侯汰也諸侯所由弃命也今君以汰無乃不濟<lb/>
乎王弗聽子產見左師曰吾不患楚矣汰而愎<lb/>
諫不過十年左師曰然不十年侈其惡不遠遠<lb/>
<pb n="KR3j0082_SBCK_005-4b"/>
惡而後弃<hi>惡及遠方則人弃之</hi>善亦如之德遠而後興<hi>十三</hi>
<hi>年楚弑其君</hi>
五年公如晉自郊勞至于贈賄<hi>往有郊勞去有贈賄</hi>無失<lb/>
禮<hi>揖讓之禮</hi>晉侯謂汝叔齊曰魯侯不亦善於禮乎<lb/>
對曰魯侯焉知禮公曰何爲自郊勞及贈賄禮<lb/>
無違者何故不知對曰是儀也不可謂禮禮所<lb/>
以守其國家行其政令無失其民者也今政令<lb/>
在家<hi>在大夫</hi>不能取也有子家覊不能用也<hi>羈莊公玄</hi>
<hi>孫</hi>奸大國之盟凌虐小國<hi>謂伐莒取鄆</hi>利人之難<hi>謂往</hi>
<pb n="KR3j0082_SBCK_005-5a"/>
<hi>年莒亂而取鄫</hi>不知其私<hi>不自知有私難</hi>公室四分民食於他<lb/>
<hi>他謂三家</hi>思莫在公不圖其終<hi>無爲公謀終始也</hi>爲國君難<lb/>
將及身不恤其所禮之本末將於此乎在而屑<lb/>
屑焉習儀以亟<hi>言以習儀爲急</hi>言善於禮不亦遠乎君<lb/>
子謂叔侯於是乎知禮<hi>時晉侯亦失政叔齊以此諷諫</hi>
晉韓宣子如楚送女叔向爲介及楚楚子朝其<lb/>
大夫曰晉吾仇敵也苟得志焉無恤其他今其<lb/>
來者上卿上大夫也若吾以韓起爲閽<hi>刖足使守門也</hi>
以羊舌肸爲司空<hi>加宮刑也</hi>足以辱晉吾亦得志矣<lb/>
<pb n="KR3j0082_SBCK_005-5b"/>
可乎大夫莫對薳啓疆曰可苟有其備何故不<lb/>
可耻匹夫不可以無備况耻國乎是以聖王務<lb/>
行禮不求耻人城濮之役<hi>在僖二十八年</hi>晉無楚備以<lb/>
敗於邲<hi>在宣十二年</hi>邲之役楚無晉備以敗於鄢<hi>在成</hi>
<hi>十六年</hi>自鄢以來晉不失備而加之以禮重之以<lb/>
睦<hi>君臣和也</hi>是以楚弗能報而求親焉旣獲姻親又<lb/>
欲耻之以召冦讎備之若何<hi>言何以爲備</hi>誰其重此<lb/>
<hi>言怨重也</hi>若有其人耻之可也<hi>謂有賢人以敵晉則可耻之</hi>若其<lb/>
未有君亦圖之晉之事君臣曰可矣求諸侯而<lb/>
<pb n="KR3j0082_SBCK_005-6a"/>
麇至<hi>䴢群也</hi>求㛰而薦女<hi>薦進</hi>君親送之上卿及上<lb/>
大夫致之猶欲耻之君其亦有備矣不然奈何<lb/>
君將以親易怨<hi>失㛰姻之親</hi>實無禮以速冦而未有<lb/>
其備使群臣往遺之禽以逞君心何不可之有<lb/>
王曰不穀之過也大夫無辱<hi>謝薳啓疆</hi>厚爲韓子禮<lb/>
六年鄭人鑄刑書<hi>鑄刑書於鼎以爲國之常法</hi>叔向使詒子<lb/>
產書曰昔先王議事以制不爲刑辟懼民之有<lb/>
爭心也<hi>臨事制刑不豫設法法豫設則民知爭端</hi>猶不可禁禦是故<lb/>
閑之以義<hi>閑防也</hi>糺之以政行之以禮守之以信<lb/>
<pb n="KR3j0082_SBCK_005-6b"/>
奉之以仁<hi>奉養也</hi>制爲祿位以勸其從<hi>勸從敎也</hi>嚴斷<lb/>
刑罰以威其淫<hi>淫放也</hi>懼其未也故誨之以忠聳<lb/>
之以行<hi>聳懼也</hi>敎之以務<hi>時所/急也</hi>使之以和<hi>悅以使民</hi>臨<lb/>
之以敬莅之以彊<hi>施之於事爲莅</hi>斷之以剛<hi>義斷恩也</hi>猶求<lb/>
聖哲之上明察之官<hi>上公王也官卿大夫也</hi>忠信之長慈<lb/>
惠之師民於是乎可任使也而不生禍亂民知<lb/>
有辟則不忌於上<hi>權移於法故民不畏上也</hi>並有爭心以徵<lb/>
於書而徼幸以成之<hi>因危文以生爭緣徼幸以成其巧僞也</hi>弗可<lb/>
爲矣<hi>爲治也</hi>夏有亂政而作禹刑商有亂政而作<lb/>
<pb n="KR3j0082_SBCK_005-7a"/>
湯刑<hi>夏商之亂著禹湯之法言不能議事以制</hi>周有亂政而作九刑<lb/>
<hi>周之衰亦爲刑書謂之九刑也</hi>三辟之興皆叔世也<hi>言刑書不起於始盛</hi>
<hi>之世</hi>今吾子相鄭國制參辟鑄刑書<hi>制參辟謂用三代之末法</hi>
將以靖民不亦難乎詩曰儀式刑文王之德日<lb/>
靖四方<hi>言文王以德爲儀式故能日有安靖四方之功刑法也</hi>又曰儀刑<lb/>
文王萬邦作孚<hi>言文王作儀法爲天下所信也</hi>如是何辟之有<lb/>
<hi>言詩唯以德與信不以刑</hi>民知爭端矣將弃禮而徵於書<hi>以刑</hi>
<hi>書爲徵</hi>錐刀之末將盡爭之<hi>錐刀末喩小事</hi>亂獄滋豐賄<lb/>
賂並行終子之世鄭其敗乎肸聞之國將亡必<lb/>
<pb n="KR3j0082_SBCK_005-7b"/>
多制<hi>數改法也</hi>其此之謂乎復書曰若吾子之言<hi>復報</hi>
<hi>也</hi>僑不才不能及子孫吾以救世也<lb/>
晉韓宣子之適楚楚人弗逆公子弃疾及晉境<lb/>
晉侯將亦弗逆叔向曰楚僻我衷<hi>僻邪衷正</hi>若何效<lb/>
僻書曰聖作則<hi>則法也</hi>無寧以善人爲則<hi>無寧寧也</hi>而<lb/>
則人之僻乎匹夫爲善民猶則之况國君乎晉<lb/>
侯悅乃逆<lb/>
七年楚子之爲令尹也爲王旌以田<hi>王旌游至於軫</hi>芉<lb/>
尹無宇斷之曰一國兩君其誰堪之及卽位爲<lb/>
<pb n="KR3j0082_SBCK_005-8a"/>
章華之宮納亡人以實之無宇之閽入焉<hi>有罪亡入</hi>
<hi>章華宮</hi>無宇執之有司弗與曰執人於王宮其罪<lb/>
大矣執而謁諸王<hi>執無宇也</hi>無宇辭曰天子經略<hi>經營</hi>
<hi>天下略有四海</hi>諸侯正封<hi>封疆有定分</hi>古之制也封略之內<lb/>
何非君土食土之毛誰非君臣<hi>毛草也</hi>天有十日<lb/>
<hi>甲至癸</hi>人有十等<hi>王至臺</hi>下所以事上上所以供神<lb/>
也今有司曰汝胡執人於王宮將焉執之周文<lb/>
王之法曰有亡荒閱<hi>荒大也閱蒐也有亡人當大蒐其衆也</hi>所以<lb/>
得天下也吾先君文王<hi>楚文王也</hi>作僕區之法<hi>僕區刑書</hi>
<pb n="KR3j0082_SBCK_005-8b"/>
<hi>名</hi>曰盜所隱器<hi>隱盜所得器</hi>與盜同罪所以封汝也<lb/>
<hi>行善法故能啓疆北至汝水也</hi>若從有司是無所執逃臣也逃<lb/>
而舍之王事無乃闕乎昔武王數紂之罪以吿<lb/>
諸侯曰紂爲天下逋逃主萃淵藪<hi>萃集也天下逋逃悉以紂</hi>
<hi>爲淵藪集而歸之</hi>故夫致死焉<hi>人欲致死討紂也</hi>君王始求諸<lb/>
侯而則紂無乃不可乎若以二文之法取之盜<lb/>
有所在矣<hi>言王亦爲盜</hi>王曰取而臣以往<hi>往去也</hi>盜有<lb/>
寵未可得也<hi>盜有寵王自謂也</hi>遂舍之<hi>赦無宇也</hi>
八年石言于晉魏楡<hi>魏楡晉地</hi>晉侯問於師曠曰石<lb/>
<pb n="KR3j0082_SBCK_005-9a"/>
何故言對曰石不能言或慿焉<hi>謂有精神慿依石而言也</hi>不<lb/>
然民聽濫<hi>濫失也</hi>抑臣又聞之<hi>抑疑辭也</hi>曰作事不時<lb/>
怨讟動於民則有非言之物而言今宮室崇侈<lb/>
民力雕盡<hi>雕傷也</hi>怨讟並作莫保其性<hi>性命也民不敢自保</hi>
<hi>其性命也</hi>石言不亦宜乎於是晉侯方築虒祁之宮<lb/>
<hi>虒祁地名</hi>叔向曰子野之言君子哉<hi>子野師曠字也</hi>君子之<lb/>
言信而有徵故怨遠於其身<hi>怨咎遠其身也</hi>小人之言<lb/>
僭而無徵故怨咎及之是宮也成諸侯必叛君<lb/>
必有咎夫子知之矣叔弓如晉賀虒祁也<hi>賀宮成</hi>
<pb n="KR3j0082_SBCK_005-9b"/>
游吉相鄭伯以如晉亦賀虒祁也史趙見子大<lb/>
叔曰甚哉其相蒙<hi>蒙欺也</hi>可弔也而亦賀之大叔<lb/>
曰若何弔也其非唯我賀將天下實賀<hi>言諸侯畏晉非</hi>
<hi>獨鄭</hi>
九年周甘人與晉閻嘉爭閻田<hi>甘人甘大夫閻嘉閻縣大夫</hi>
晉梁丙張趯率陰戎伐潁<hi>陰戎陸渾之戎潁周邑</hi>王使詹<lb/>
桓伯辭於晉<hi>辭責讓之也桓伯周大夫</hi>曰文武成康之建母<lb/>
弟以藩屏周亦其廢墜是爲<hi>爲後世廢墜兄弟之國當救濟之也</hi>
先王居檮杌于四裔以禦螭魅<hi>言檮杌略擧四凶之一也</hi>故<lb/>
<pb n="KR3j0082_SBCK_005-10a"/>
允姓之姦居于瓜州<hi>允姓陰戎之祖與三苗俱放於三危也瓜州今敦煌</hi>
<hi>也</hi>伯父惠公歸自秦而誘以來<hi>僖公十五年晉惠公自秦歸二</hi>
<hi>十二年秦晉遷陸渾之戎於伊川</hi>使逼我諸姬入我郊甸戎有<lb/>
中國誰之咎也<hi>咎在晉</hi>后稷封殖天下今戎制之<lb/>
不亦難乎<hi>后稷修封疆殖五穀今戎得之唯畜牧也</hi>伯父圖之我在<lb/>
伯父猶衣服之有冠冕木水之有本源民人之<lb/>
有謀主也<hi>民人謀主宗族之師長</hi>伯父若裂冠毀冕拔本<lb/>
塞源專弃謀主雖戎狄其何有余一人<hi>伯父猶然則雖</hi>
<hi>戎狄無所可責</hi>叔向謂宣子曰文之伯也豈能改物<hi>言文</hi>
<pb n="KR3j0082_SBCK_005-10b"/>
<hi>公雖覇未能改正朔易服色</hi>翼戴天子而加之以恭<hi>翼佐也</hi>自<lb/>
文以來世有衰德而暴蔑宗周<hi>宗周天子</hi>以宣示其<lb/>
侈諸侯之貳不亦宜乎且王辭直子其圖之宣<lb/>
子悅使趙成如周致閻田反潁俘<lb/>
築郞囿季平子欲其速成叔孫昭子曰詩云經<lb/>
始勿亟庶人子來<hi>言文王始經營靈臺非急疾之衆民自以子義來勸樂爲</hi>
<hi>之</hi>焉用速成其以勦民也<hi>勦勞也</hi>無囿猶可無民<lb/>
其可乎<lb/>
十二年楚子次于乾谿<hi>在譙國城父縣南</hi>僕析父從<hi>楚大</hi>
<pb n="KR3j0082_SBCK_005-11a"/>
<hi>夫</hi>右尹子革夕<hi>子革鄭丹也夕暮見也</hi>王見語曰今吾使<lb/>
人於周求鼎其與我乎對曰與君王哉今周服<lb/>
事君王將唯命是從豈其愛鼎王曰昔我皇祖<lb/>
伯父昆吾舊許是宅<hi>陸終氏生六子長曰昆吾少曰季連季連楚之祖故</hi>
<hi>謂昆吾爲伯父也昆吾嘗居許故曰舊許是宅也</hi>今鄭人貪賴其田而<lb/>
不我與我若求之其與我乎對曰與君王哉周<lb/>
不愛鼎鄭何敢愛田王曰昔諸侯遠我而畏晉<lb/>
今我大城陳蔡不羹賦皆千乘諸侯其畏我乎<lb/>
對曰畏君王哉是四國者專足畏也<hi>四國陳蔡二不羹也</hi>
<pb n="KR3j0082_SBCK_005-11b"/>
又加之以楚敢不畏君王乎王入析父謂子革<lb/>
曰吾子楚國之望也今與王言如響國其若之<lb/>
何<hi>譏其順王心如響應聲</hi>子革曰摩厲以須王出吾刃將<lb/>
斬之矣<hi>以巳喩鋒刃欲自摩厲以斷王之淫慝</hi>王出復語左史倚<lb/>
相趍過<hi>倚相楚史名也</hi>王曰是良史也能讀三墳五典<lb/>
八索九丘<hi>皆古書名</hi>對曰臣甞問焉昔穆王欲肆其<lb/>
心<hi>周穆王肆極也</hi>周行天下將皆必有車轍馬跡焉祭<lb/>
公謀父作祈招之詩以止王心<hi>謀父周卿士也祈父司馬掌甲</hi>
<hi>兵之職招其名</hi>王是以獲没於祗宮<hi>獲没不見篡弑</hi>臣問其詩<lb/>
<pb n="KR3j0082_SBCK_005-12a"/>
而不知也若問遠焉其焉能知之王曰子能乎<lb/>
對曰能其詩曰祈招之愔愔式昭德音<hi>愔愔安和貌也</hi>
<hi>式用也昭明也</hi>思我王度式如玉式如金<hi>金玉取其堅重</hi>形民<lb/>
之力而無醉飽之心<hi>言國之用民當隨其力任如金冶之器隨器而制形</hi>
<hi>故言形民之力去其醉飽過盈之心</hi>王揖而入饋不食寢不寐數<lb/>
日<hi>深感子革之言</hi>不能自克以及於難<hi>克勝也</hi>仲尼曰古<lb/>
也有志克巳復禮仁也信善哉楚靈王若能如<lb/>
此豈其辱於乾谿<lb/>
十三年季平子立而不禮於南蒯<hi>南蒯季氏費邑宰也</hi>南<lb/>
<pb n="KR3j0082_SBCK_005-12b"/>
蒯以費叛叔弓圍費弗克敗焉<hi>爲費人所敗</hi>平子怒<lb/>
令見費人執之以爲囚俘冶區夫曰非也<hi>區夫魯大</hi>
<hi>夫</hi>若見費人寒者衣之饑者食之爲之令主而<lb/>
共其乏困費來如歸南氏亡矣民將叛之誰與<lb/>
居邑若憚之以威懼之以怒民疾而叛爲之聚<lb/>
也若諸侯皆然費人無歸不親南氏將焉入乎<lb/>
平子從之費人叛南氏<lb/>
十五年晉荀吳帥師伐鮮虞圍鼓<hi>鼓白狄之别</hi>鼓人<lb/>
請以城叛穆子弗許左右曰師徒不勤而可以<lb/>
<pb n="KR3j0082_SBCK_005-13a"/>
獲城何故不爲穆子曰吾聞之叔向曰好惡不<lb/>
愆民知所適事無不濟<hi>愆過也適歸也</hi>或以吾城叛吾<lb/>
所甚惡也人以城來吾獨何好焉賞所甚惡若<lb/>
所好何<hi>無以復加所好</hi>若其弗賞是吾失信也何以庇<lb/>
民力能則進否則速退量力而行吾不可以欲<lb/>
城而邇姦所喪滋多使鼓人殺叛人而繕守備<lb/>
圍鼓三月鼓人或請降使其民見曰猶有食色<lb/>
姑修而城軍吏曰獲城而弗取勤民而頓兵何<lb/>
以事君也穆子曰吾以事君也獲一邑而敎民<lb/>
<pb n="KR3j0082_SBCK_005-13b"/>
怠將焉用邑邑以賈怠不如完舊<hi>完猶保守</hi>賈怠無<lb/>
卒<hi>卒終也</hi>弃舊不祥鼓人能事其君我亦能事吾<lb/>
君率義不爽好惡不愆城可獲而民知義所<hi>知義</hi>
<hi>所在</hi>有死命而無二心不亦可乎鼓人吿食竭力<lb/>
盡而後取之克鼓而反不戮一人<lb/>
十八年火始昬見<hi>火心星也</hi>梓愼曰七日其火作乎<lb/>
宋衛陳鄭也數日皆來吿火禆竈曰不用吾言<lb/>
鄭又將火<hi>前年裨竃欲用瓘斝禳火子產不聽</hi>鄭人請用之子產<lb/>
不可子大叔曰寶以保民也若有火國幾亡可<lb/>
<pb n="KR3j0082_SBCK_005-14a"/>
以救亡子何愛焉子產曰天道遠人道邇非所<lb/>
及也何以知之竈焉知天道是亦多言矣豈不<lb/>
或信<hi>多言者或時有中也</hi>遂不與亦不復火<lb/>
十九年楚子之在蔡也生太子建及卽位使伍<lb/>
奢爲之師費無極爲少師無寵焉欲譖諸王曰<lb/>
建可室矣王爲之聘於秦無極與逆勸王取之<lb/>
楚子爲舟師以伐濮<hi>濮南夷也</hi>無極言於楚子曰晉<lb/>
之伯也邇於諸夏而楚僻陋故弗能與爭若大<lb/>
城城父而寘太子<hi>城父今襄城城父縣</hi>以通北方王收南<lb/>
<pb n="KR3j0082_SBCK_005-14b"/>
方是得天下王說從之故太子建居于城父<lb/>
鄭大水龍鬭于時門之外洧淵<hi>時門鄭城門也</hi>國人請<lb/>
爲禜焉子產弗許曰我鬭龍不我覿<hi>覿見也</hi>龍鬭<lb/>
我何覿焉禳之則彼其室也<hi>淵龍之室</hi>吾無求於龍<lb/>
龍亦無求我乃止也<hi>言子產之智</hi>
二十年費無極言於楚子曰建與伍奢將以方<lb/>
城之外叛齊晉又交輔之將以害楚其事集矣<lb/>
王信之問伍奢奢對曰君一過多矣<hi>一過納建妻</hi>何<lb/>
信于讒王執伍奢<hi>忿奢切言</hi>使城父司馬奮揚殺太<lb/>
<pb n="KR3j0082_SBCK_005-15a"/>
子未至而使遣之<hi>知太子冤故遣令去</hi>太子建走宋王召<lb/>
奮揚奮揚使城父人執已以至王曰言出於余<lb/>
口入於爾耳誰吿建也對曰臣吿之君王命臣<lb/>
曰事建如事余臣不佞<hi>佞才也</hi>不能苟貳奉初以<lb/>
還<hi>奉初命以周旋</hi>不忍後命故遣之旣而悔之亦無及<lb/>
已王曰而敢來何也對曰使而失命召而不來<lb/>
是再奸也<hi>奸犯也</hi>逃無所入王曰歸從政如他日<lb/>
<hi>善其言舍使還</hi>無極曰奢之子才若在吳必憂楚國盍<lb/>
以免其父召之彼仁必來不然將爲患王使召<lb/>
<pb n="KR3j0082_SBCK_005-15b"/>
之曰來吾免而父棠君尚謂其弟員<hi>棠君奢之長子</hi>曰<lb/>
爾適吳我將歸死吾智不逮<hi>自以智不及員</hi>我能死爾<lb/>
能報聞免父之命不可以莫之奔也親戚爲戮<lb/>
不可以莫之報也父不可棄<hi>俱去爲棄父也</hi>名不可廢<lb/>
<hi>俱死爲廢名</hi>爾其勉之伍尚歸奢聞員不來曰楚君<lb/>
大夫其旰食乎<hi>將有吳患不得早食</hi>楚人皆殺之員如吳<lb/>
言伐楚之利於州于<hi>州于吳子僚也</hi>
齊侯疥遂痁<hi>痁瘧疾也</hi>期而不瘳諸侯之賔問疾者<lb/>
多在<hi>多在齊</hi>梁丘據與裔𣢾<hi>二子齊嬖大夫</hi>言於公曰吾<lb/>
<pb n="KR3j0082_SBCK_005-16a"/>
事鬼神也豐於先君有加矣今君疾病爲諸侯<lb/>
憂是祝史之罪諸侯不知其謂我不敬君盍誅<lb/>
於祝固史嚚以辭賔<hi>欲殺嚚固以辭謝來問疾之賔</hi>公悅吿晏<lb/>
子晏子對曰日宋之盟屈建問范會之德於趙<lb/>
武武曰夫子之家事治言於晉國竭情無私其<lb/>
祝史祭祀陳信不媿其家事無猜其祝史不祈<lb/>
<hi>家無猜疑之事故祝史無求於鬼神</hi>建以語康王<hi>楚王也</hi>康王曰神<lb/>
人無怨宜夫子之光輔五君以爲諸侯主也<hi>五君</hi>
<hi>文襄靈成景也</hi>公曰據與𣢾謂寡人能事鬼神故欲誅<lb/>
<pb n="KR3j0082_SBCK_005-16b"/>
於祝史子稱是語也何故對曰若有德之君外<lb/>
內不廢<hi>無廢事也</hi>上下無怨動無違事祝史薦信無<lb/>
愧心矣<hi>君有功德祝史陳說之無所愧</hi>是以鬼神用饗國受其<lb/>
福祝史與焉<hi>與受國福也</hi>其所以蕃祉老壽者爲信<lb/>
君使也其適遇淫君外內頗邪上下怨疾動作<lb/>
辟違斬刈民力暴虐淫縱肆行非度不思謗讟<lb/>
不憚鬼神神怒民痛無悛於心其祝史薦信是<lb/>
言罪也<hi>以實白神是爲言君之罪</hi>其蓋失數美是矯誣也<hi>蓋掩</hi>
<hi>也</hi>進退無辭則虛以求媚<hi>作虛辭以求媚於神</hi>是以鬼神<lb/>
<pb n="KR3j0082_SBCK_005-17a"/>
不饗其國以禍之祝史與焉所以夭昏孤疾者<lb/>
爲暴君使也公曰然則若之何對曰不可爲也<lb/>
<hi>言非誅祝史所能治</hi>山林之木衡鹿守之澤之萑蒲舟鮫<lb/>
守之藪之薪蒸虞候守之海之鹽蜃祈望守之<lb/>
<hi>衡鹿舟鮫虞候祈望皆官名也言公專守山澤之利不與民共</hi>布常無藝<hi>藝法制也</hi>
<hi>言布政無法制</hi>徵歛無度宮室日更淫樂不違<hi>違去也</hi>內<lb/>
寵之妾肆奪於市<hi>肆放也</hi>外寵之臣僭令於鄙<hi>詐爲</hi>
<hi>敎令於邊鄙也</hi>民人苦病夫婦皆詛祝有益也詛亦有<lb/>
損聊攝以東<hi>聊攝齊西界也</hi>姑尤以西<hi>姑尤齊東界也</hi>其爲人<lb/>
<pb n="KR3j0082_SBCK_005-17b"/>
也多矣雖其善祝豈能勝億兆人之詛耶君若<lb/>
欲誅於祝史修德而後可公悅使有司寬政毀<lb/>
關去禁薄歛已責齊侯至自田晏子侍于遄臺<lb/>
子猶馳而造焉<hi>子猶梁丘據</hi>公曰唯據與我和夫晏<lb/>
子對曰據亦同也焉得爲和公曰和與同異乎<lb/>
對曰異和如羹焉水火醯醢鹽梅以烹魚肉宰<lb/>
夫和之齊之以味濟其不及以泄其過<hi>濟益也泄减也</hi>
君子食之以平其心君臣亦然<hi>亦如羹</hi>君所謂可<lb/>
而有否焉臣獻其否以成其可<hi>獻君之否以成君可</hi>君所<lb/>
<pb n="KR3j0082_SBCK_005-18a"/>
謂否而有可焉臣獻其可以去其否是以政平<lb/>
而不姧民無爭心今據不然君所謂可據亦曰<lb/>
可君所謂否據亦曰否若以水濟水誰能食之<lb/>
若琴瑟之專壹誰能聽之同之不可也如是<lb/>
二十五年會于黃父鄭子太叔見趙簡子簡子<lb/>
問揖讓周旋之禮焉對曰是儀也非禮也簡子<lb/>
曰敢問何謂禮對曰吉也聞諸先大夫子產曰<lb/>
夫禮天之經<hi>經者道之常也</hi>地之義<hi>義者利/之宜也</hi>民之行<hi>行者</hi>
<hi>人所履行</hi>天地之經而民實則之則天之明<hi>日月星辰天之</hi>
<pb n="KR3j0082_SBCK_005-18b"/>
<hi>明也</hi>因地之性<hi>高下剛柔/地之性也</hi>生其六氣<hi>陰陽風雨晦明</hi>用其<lb/>
五行<hi>金木水火土也</hi>氣爲五味<hi>酸醎辛/苦甘</hi>發爲五色<hi>靑黃赤白</hi>
<hi>黑發見也</hi>章爲五聲<hi>宮商角/徵羽</hi>淫則昬亂民失其性<hi>滋味</hi>
<hi>聲色過則傷性也</hi>是故爲禮以奉之<hi>制禮以奉其性</hi>民有好惡<lb/>
喜怒哀樂生于六氣<hi>此六者皆禀陰陽風雨晦明之氣</hi>是故審<lb/>
則宜類以制六志<hi>爲禮以制好惡喜怒哀樂六志使不過節</hi>哀有哭<lb/>
泣樂有歌舞喜有施舍怒有戰鬭哀樂不失乃<lb/>
能協于天地之性是以長久<hi>協和也</hi>簡子曰甚哉<lb/>
禮之大也對曰禮上下之紀天地之經緯也<hi>經緯</hi>
<pb n="KR3j0082_SBCK_005-19a"/>
<pb n="KR3j0082_SBCK_005-20a"/>
君無違德方國將至何患於彗詩曰我無所監<lb/>
夏后及商用亂之故民卒流亡若德回亂民將<lb/>
流亡祝史之爲無能補也公悅乃止<lb/>
齊侯與晏子坐于路寢公歎曰美哉室其誰有<lb/>
此乎<hi>景公自知德不能久有國故歎也</hi>晏子曰敢問何謂也公<lb/>
曰吾以爲在德對曰如君之言其陳氏乎陳氏<lb/>
雖無大德而有施於民公厚歛焉陳氏厚施焉<lb/>
民歸之矣詩曰雖無德與汝式歌且舞<hi>義取雖無大德</hi>
<hi>要有喜悅之心式用也</hi>陳氏之施民歌舞之矣後世若少<lb/>
<pb n="KR3j0082_SBCK_005-20b"/>
惰陳氏而不亡則國其國也已公曰善哉是可<lb/>
若何對曰唯禮可以已之在禮家施不及國大<lb/>
夫不收公利<hi>不作福也</hi>公曰善哉我不能矣吾今而<lb/>
後知禮之可以爲國也對曰禮之可以爲國也<lb/>
久矣與天地並君令臣恭父慈子孝兄愛弟敬<lb/>
夫和妻柔姑慈婦聽禮也君令而不違臣恭而<lb/>
不貳父慈而敎子孝而箴<hi>箴諫也</hi>兄愛而友弟敬<lb/>
而順夫和而義妻柔而正姑慈而從<hi>從不自專也</hi>婦<lb/>
聽而婉<hi>婉順也</hi>禮之善物也公曰善哉<lb/>
<pb n="KR3j0082_SBCK_005-21a"/>
二十七年楚左尹卻宛直而和國人悅之<hi>以直事君</hi>
<hi>以和接類</hi>鄢將師爲右領<hi>右領官名</hi>與費無極比而惡之<lb/>
謂子常曰子惡欲飮子酒<hi>子惡卻宛</hi>又謂子惡令尹<lb/>
欲飮酒於子氏子惡曰令尹將必來辱爲惠巳<lb/>
甚吾無以酬之若何<hi>酬報獻</hi>無極曰令尹好甲兵<lb/>
子出之吾擇焉取五甲五兵曰寘諸門令尹至<lb/>
必觀之而從以酬之及饗日帷諸門左<hi>張帷陳兵甲其</hi>
<hi>中</hi>無極謂令尹曰吾幾禍子子惡將爲子不利<lb/>
甲在門矣子無往令尹使視郤氏則有甲焉不<lb/>
<pb n="KR3j0082_SBCK_005-21b"/>
往召鄢將師而吿之將師退遂令攻卻氏且爇<lb/>
之<hi>爇燒也</hi>子惡聞之自殺國人弗爇令尹炮之<hi>炮燔</hi>
<hi>也</hi>盡滅卻氏之族黨殺陽令終與晉陳及其子<lb/>
弟<hi>皆卻氏黨</hi>國言未巳進胙者莫不謗令尹<hi>進胙國中祭祀</hi>
<hi>也謗詛也</hi>沈尹戌言於子常曰夫左尹與中厩尹莫<lb/>
知其罪而子殺之以興謗讟至於今不巳<hi>左尹郤宛</hi>
<hi>也中厩尹陽令終</hi>戌也惑之仁者殺人以掩謗猶弗爲<lb/>
也今吾子殺人以興謗而弗圖不亦異乎夫無<lb/>
極楚之讒人也民莫不知去朝吳<hi>在十五年</hi>出蔡侯<lb/>
<pb n="KR3j0082_SBCK_005-22a"/>
朱<hi>在二十一年</hi>喪太子建殺連尹奢<hi>在二十年</hi>屏王之耳<lb/>
目使不聰明不然平王之温惠恭儉有過成莊<lb/>
所以不獲諸侯邇無極也<hi>邇近也</hi>今又殺三不辜<lb/>
以興大謗<hi>三不辜卻氏陽氏晉陳氏</hi>幾及子矣子而不圖將<lb/>
焉用之夫鄢將師矯子之命以滅三族三族國<lb/>
之良也吳新有君<hi>光新立</hi>疆埸日駭楚國若有大<lb/>
事子其危哉智者除讒以自安今子愛讒以自<lb/>
危甚矣其惑也子常曰是瓦之罪敢不良圖子<lb/>
常殺費無極與鄢將師盡滅其族以說于國謗<lb/>
<pb n="KR3j0082_SBCK_005-22b"/>
言乃止<lb/>
二十八年晉魏獻子爲政<hi>魏舒也</hi>以司馬彌牟爲<lb/>
鄔大夫賈辛爲祁大夫司馬烏爲平陵大夫魏<lb/>
戊爲梗陽大夫<hi>戊魏舒庶子</hi>謂賈辛司馬烏爲有力<lb/>
於王室<hi>二十二年辛烏帥師納敬王</hi>故舉之魏子謂成鱄<hi>鱄晉</hi>
<hi>大夫</hi>吾與戊也縣人其以我爲黨乎對曰何也戊<lb/>
之爲人也遠不忘君<hi>遠疎遠也</hi>近不偪同<hi>不偪同位</hi>居利<lb/>
思義<hi>不苟得</hi>在約思純<hi>無濫心</hi>雖與之縣不亦可乎<lb/>
昔武王克商光有天下其兄弟之國者十有五<lb/>
<pb n="KR3j0082_SBCK_005-23a"/>
人姬姓之國者四十人皆擧親也夫擧無他唯<lb/>
善所在親疎一也賈辛將適其縣見於魏子魏<lb/>
子曰辛來今汝有力於王室吾是以擧汝行乎<lb/>
敬之哉母墮乃力<hi>墮損也</hi>仲尼聞魏子之擧也以<lb/>
爲義曰近不失親<hi>謂擧魏戊</hi>遠不失擧<hi>以賢擧</hi>可謂義<lb/>
矣又聞其命賈辛也以爲忠<hi>先賞王室之功故爲忠也</hi>曰魏<lb/>
子之擧也義其命也忠其長有後於晉國乎梗<lb/>
陽人有獄魏戊不能斷以獄上<hi>上魏子</hi>其大宗賂<lb/>
以女樂<hi>訟者之大宗</hi>魏子將受之魏戊謂閻没女寬<lb/>
<pb n="KR3j0082_SBCK_005-23b"/>
<hi>二人魏子屬大夫</hi>曰主以不賄聞於諸侯若受梗陽人<lb/>
賄莫甚焉吾子必諫皆許諾退朝待於庭<hi>魏子之庭</hi>
饋入召之<hi>召二大夫食</hi>比置三歎魏子曰吾聞諸伯<lb/>
叔諺曰唯食忘憂吾子置食之間三歎何也同<lb/>
辭而對曰或賜二小人酒不夕食<hi>言饑甚</hi>饋之始<lb/>
至恐其不足是以歎中置自咎曰豈將軍食之<lb/>
而有不足是以再歎及饋之畢願以小人腹爲<lb/>
君子心屬厭而巳<hi>屬足也言小人之腹飽猶知厭足君子心亦宜然</hi>獻<lb/>
子辭梗陽人<hi>言魏氏所以興</hi>
<pb n="KR3j0082_SBCK_005-24a"/>
定公<lb/>
四年鄭子大叔卒晉趙簡子爲之臨甚哀曰黃<lb/>
父之會<hi>在昭二十五年</hi>夫子語我九言曰無始亂無怙<lb/>
富無恃寵無違同無敖禮無驕能<hi>以能驕人</hi>無復怒<lb/>
<hi>復重也</hi>無謀非德<hi>非所/謀</hi>無犯非義<hi>言簡子能用善言所以遂興也</hi>
吳子伐楚陳于柏擧敗之五戰及郢楚子濟江<lb/>
入于雲中<hi>入雲夢澤中</hi>王寢盜攻之以戈擊王王孫<lb/>
由于以背受之中肩王奔鄖鄖公辛之弟懷將<lb/>
弑王曰平王殺吾父我殺其子不亦可乎<hi>辛蔓成然</hi>
<pb n="KR3j0082_SBCK_005-24b"/>
<hi>之子鬬辛也昭十四年楚平王殺成然也</hi>辛曰君討臣誰敢讎之君<lb/>
命天也若死天命將誰讎詩曰柔亦不茹剛亦<lb/>
不吐不侮鰥寡不畏彊禦唯仁者能之<hi>言仲山甫不避</hi>
<hi>彊凌弱也</hi>違彊凌弱非勇也乘人之約非仁也滅宗<lb/>
廢祀非孝也<hi>殺君罪應滅宗</hi>動無令名非智也必犯是<lb/>
余將殺汝鬭辛與其弟巢以王奔隨申包胥如<lb/>
秦乞師曰吳爲封豕長蛇以荐食上國<hi>荐數也言吳貪</hi>
<hi>害如蛇豕</hi>寡君失守社稷越在草莽使下臣吿急秦<lb/>
伯使辭焉曰寡人聞命矣子姑就館將圖而吿<lb/>
<pb n="KR3j0082_SBCK_005-25a"/>
對曰寡君越在草莽未獲所伏<hi>伏猶處也</hi>下臣何敢<lb/>
卽安立依庭牆而哭日夜不絕聲勺飮不入口<lb/>
七日秦師乃出<lb/>
五年申包胥以秦師至吳師大敗吳子乃歸楚<lb/>
子入于郢初楚王之奔隨也將渉於成臼<hi>江夏竟陵</hi>
<hi>縣西有臼水</hi>藍尹舋渉其帑<hi>舋楚大夫</hi>不與王舟及寧王<lb/>
欲殺之<hi>寧安定也</hi>子西曰子常唯思舊怨以敗君何<lb/>
效焉王曰善使復其所吾以志前惡<hi>惡過</hi>王賞鬭<lb/>
辛王孫由于申包胥鬭懷<hi>皆從王有大功</hi>子西曰請舍<lb/>
<pb n="KR3j0082_SBCK_005-25b"/>
懷也<hi>以初謀殺王故</hi>王曰大德滅小怨道也<hi>終從其兄免王大難</hi>
<hi>是大德也</hi>申包胥曰吾爲君也非爲身也君旣定矣<lb/>
又何求且吾尤子旗其又爲諸<hi>子旗蔓成然也以有德於平王</hi>
<hi>求無厭平王殺之</hi>遂逃賞<lb/>
九年鄭駟歂殺鄧析而用其竹刑<hi>鄧析鄭大夫欲改鄭所鑄</hi>
<hi>之舊制不受君命而私造刑法書之於竹簡故言竹刑也</hi>君子謂子然於是<lb/>
不忠苟有可以加於國家者弃其邪可也<hi>加猶益弃</hi>
<hi>不責其邪惡也</hi>故用其道不弃其人詩云蔽䒥甘棠勿<lb/>
剪勿伐召伯所苃<hi>召伯決訟於甘棠之下詩人思之不伐其樹苃草舍也</hi>
<pb n="KR3j0082_SBCK_005-26a"/>
思其人猶愛其樹况用其道而不恤其人乎子<lb/>
然無以勸能矣<lb/>
哀公<lb/>
元年吳王夫差敗越于夫椒遂入越越子以甲<lb/>
楯五千保于會稽<hi>上會稽山</hi>使大夫種因吳太宰嚭<lb/>
以行成吳子將許之伍員曰不可臣聞之樹德<lb/>
莫如滋去疾莫如盡勾踐能親而務施施不失<lb/>
人<hi>所加惠賜皆得其人</hi>親不棄勞<hi>推親愛之誠則不遺小勞</hi>與我同壤<lb/>
而世爲仇讎於是乎克而弗取將又存之違天<lb/>
<pb n="KR3j0082_SBCK_005-26b"/>
長冦讎後雖悔之不可食巳<hi>食消也巳止也</hi>弗聽退而<lb/>
吿人曰二十年之外吳其爲沼乎<hi>謂吳宮室廢壞當爲汗池</hi>
<hi>二十二年越入吳</hi>越及吳平吳之入楚<hi>在定四年</hi>使召陳懷<lb/>
公懷公朝國人而問焉曰欲與楚者右欲與吳<lb/>
者左陳人從田無田從黨<hi>無田者從黨而立</hi>逢猾當公<lb/>
而進<hi>不左不右</hi>曰臣聞國之興也以福其亡也以禍<lb/>
今吳未有福楚未有禍楚未可棄吳未可從也<lb/>
公曰國勝君亡非禍而何<hi>楚爲吳所勝也</hi>對曰國之有<lb/>
是多矣何必不復小國猶復况大國乎臣聞國<lb/>
<pb n="KR3j0082_SBCK_005-27a"/>
之興也視民如傷是其福也<hi>如傷恐驚動</hi>其亡也以<lb/>
民爲土芥是其禍也<hi>芥草也</hi>楚雖無德亦不艾殺<lb/>
其民吳日敝於兵暴骨如莽而未見德焉禍之<lb/>
適吳其何日之有<hi>言今至也</hi>陳侯從之及夫差克越<lb/>
乃脩舊怨<hi>言吳不脩德而脩怨所以亡</hi>吳師在陳楚大夫皆<lb/>
懼曰闔廬惟能用其民以敗我於柏擧今聞其<lb/>
嗣又甚焉將若之何子西曰二三子恤不相睦<lb/>
無患吳矣昔闔廬食不二味居不重席室不崇<lb/>
壇<hi>平地作室不起壇</hi>器不彤鏤<hi>彤丹也/鏤刻也</hi>宮室不觀<hi>觀臺榭也</hi>
<pb n="KR3j0082_SBCK_005-27b"/>
舟車不飾衣服財用擇不取費<hi>選取堅厚不尚細靡</hi>在國<lb/>
天有灾癘親廵孤寡而供其乏困在軍熟食者<lb/>
分而後敢食<hi>分猶遍</hi>其所嘗者卒乘與焉<hi>所嘗甘珍非常</hi>
<hi>食</hi>勤恤其民而與之勞逸是以民不疲勞死知<lb/>
不曠<hi>知身死不見曠棄</hi>吾先大夫子常易之所以敗我<lb/>
<hi>易猶反</hi>今聞夫差次有臺榭陂池焉宿有妃嬙嬪<lb/>
御焉<hi>妃嬙貴者嬪御賤者皆內官也</hi>一日之行所欲必成玩好<lb/>
必從珍異是聚觀樂是務視民如讎而用之日<lb/>
新夫先自敗也巳安能敗我<lb/>
<pb n="KR3j0082_SBCK_005-28a"/>
六年楚有雲如衆赤鳥夾日而飛三日楚子使<lb/>
問諸周太史周太史曰其當王身乎<hi>日爲人君妖氣守之</hi>
<hi>故爲當王身</hi>若禜之可移於令尹司馬<hi>禜禳祭</hi>王曰除<lb/>
腹心之疾而寘諸股肱何益不穀不有大過天<lb/>
其夭諸有罪受罰又焉移之遂不禜孔子曰楚<lb/>
昭王知大道矣其不失國也宜哉<lb/>
十一年吳子將伐齊越子率其衆以朝焉王及<lb/>
列士皆有饋賂吳人皆喜唯子胥懼曰是豢吳<lb/>
也夫<hi>豢養也若人養犠牲非愛之將殺之</hi>諫曰越在我心腹之疾<lb/>
<pb n="KR3j0082_SBCK_005-28b"/>
也壤地同而有欲於我<hi>欲得吳也</hi>得志於齊猶獲石<lb/>
田也無所用之<hi>石田不可耕</hi>越不爲沼吳其泯矣使<lb/>
醫除病而曰必遺類焉者未之有也弗聽使於<lb/>
齊屬其子於鮑氏爲王孫氏<hi>欲以避吳禍</hi>反伇王聞<lb/>
之使賜之屬鏤以死<hi>屬鏤劍名</hi>將死曰樹吾墓檟檟<lb/>
可材也吳其亡乎三年其始弱矣盈必毀天之<lb/>
道也<hi>越人朝之伐齊勝之盈之極</hi>
季孫欲以田賦<hi>丘賦之法因其田財通出馬一匹牛三頭今欲别其田及家財</hi>
<hi>各爲一賦故言田賦</hi>使冉有訪諸仲尼仲尼不對<hi>不公答</hi>而<lb/>
<pb n="KR3j0082_SBCK_005-29a"/>
私於冉有曰君子之行也<hi>行政事</hi>度於禮施取其<lb/>
厚事擧其中歛從其薄如是則丘亦足矣<hi>丘十六井</hi>
若不度於禮而貪冐無厭則雖以田賦將又不<lb/>
足且子季孫若欲行而法則周公之典在若欲<lb/>
苟而行之又何訪焉<lb/>
十四年小邾射以句繹來奔曰使季路要我吾<lb/>
無盟矣<hi>子路信誠故欲得與相要誓而不須<graphic n="KR0576" url="https://raw.githubusercontent.com/kanripo/KR-Gaiji/master/images/KR0576.png" mimeType="image/png"/>也</hi>使子路子路辭季<lb/>
康子使冉有謂之曰千乘之國不信其盟而信<lb/>
子之言子何辱焉對曰魯有事于小邾不敢問<lb/>
<pb n="KR3j0082_SBCK_005-29b"/>
故死其城下可也彼不臣而濟其言是義之也<lb/>
由弗能<hi>濟成也</hi>
二十四年公子荆之母嬖<hi>荆哀公庶子</hi>將以爲夫人<lb/>
使宗人舋夏獻其禮<hi>宗人禮官</hi>對曰無之公怒曰汝<lb/>
爲宗司立夫人國之大禮也何故無之對曰周<lb/>
公及武公娶於薛<hi>武公敖也</hi>孝惠娶於商<hi>孝公稱惠公弗皇也</hi>
<hi>商宋</hi>自桓以下娶於齊<hi>桓公始娶文姜</hi>此禮也則有若以<lb/>
妾爲夫人則固無其禮也公卒立之而以荊爲<lb/>
太子國人始惡之<hi>惡公也</hi>
<pb n="KR3j0082_SBCK_005-30a"/>
</p>
<p>
羣書治要卷第六<lb/>
<pb n="KR3j0082_SBCK_005-30b"/>
<pb n="KR3j0082_SBCK_005-30b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_006-1a"/>
羣書治要卷第七<lb/>
　　　　秘書監鉅鹿男臣魏徵等奉　勅撰<lb/>
　　禮記<lb/>
曲禮<lb/>
曲禮曰毋不敬<hi>禮主於敬</hi>儼若思<hi>言人坐思貌必儼然</hi>安定辭<lb/>
<hi>審言語也</hi>安民哉<hi>此三句可以安民也</hi>傲不可長欲不可從志<lb/>
不可滿樂不可極<hi>此四者慢遊之道桀紂所以自禍也</hi>賢者狎而<lb/>
敬之<hi>狎習也近也習其所行</hi>畏而愛之<hi>心服曰畏</hi>愛而知其惡<lb/>
憎而知其善<hi>不可以巳心之愛憎誣人以善惡</hi>夫禮者所以定<lb/>
<pb n="KR3j0082_SBCK_006-1b"/>
親疏決嫌疑别同異明是非也道德仁義非禮<lb/>
不成敎訓正俗非禮不備分爭辨訟非禮不決<lb/>
君臣上下父子兄弟非禮不定宦學事師非禮<lb/>
不親班朝治軍莅官行法非禮威嚴不行禱祠<lb/>
祭祀供給鬼神非禮不誠不莊<hi>班次也莅臨也莊敬也</hi>富<lb/>
貴而知好禮則不驕不淫貧賤而知好禮則志<lb/>
不懾<hi>懾猶怯惑</hi>國君春田不圍澤大夫不掩羣士不<lb/>
取麛卵<hi>生乳之時重傷其類</hi>歲凶年穀不登<hi>登成也</hi>君膳不<lb/>
祭肺馬不食穀馳道不除祭事不縣大夫不食<lb/>
<pb n="KR3j0082_SBCK_006-2a"/>
梁士飮酒不樂<hi>皆自爲貶損憂民也禮食則祭所先不祭肺則不殺除治也縣</hi>
<hi>樂器鐘磬之屬也</hi>
檀弓<lb/>
知悼子卒未葬<hi>悼子晉大夫荀盈也</hi>平公飮酒師曠李調<lb/>
侍鼓鐘杜蕢自外來歷階而升堂酌曰曠飮斯<lb/>
又酌曰調飮斯又酌堂上北面坐飮之降趍而<lb/>
出<hi>三酌皆罸爵</hi>平公呼而進之曰蕢爾飮曠何也曰<lb/>
子卯不樂<hi>紂以甲子死桀以乙卯亡王者謂之疾日不以擧樂所以自戒懼也</hi>知<lb/>
悼子之喪在堂未葬斯其爲子卯也大矣<hi>言大夫喪</hi>
<pb n="KR3j0082_SBCK_006-2b"/>
<hi>重於疾日</hi>曠也大師也不以詔是以飮之<hi>詔吿也太師典司奏</hi>
<hi>樂也</hi>爾飮調何也曰調也君之褻臣也爲一飮一<lb/>
食忘君之疾是以飮之<hi>言調貪酒食也褻嬖也近臣亦當規君疾憂也</hi>
爾飮何也曰蕢也宰夫也非刀匙是供又敢與<lb/>
知防是以飮也<hi>防禁放溢者也</hi>平公曰寡人亦有過焉<lb/>
酌而飮寡人<hi>聞義則服</hi>杜蕢洗爵而揚觶<hi>擧爵於君</hi>公謂<lb/>
侍者曰如我死則必無廢斯爵<hi>欲後世以爲戒</hi>至于今<lb/>
旣畢獻斯揚觶謂之杜擧<hi>此爵遂因杜蕢爲名畢獻獻賓與君也</hi>
孔子過泰山側有婦人哭於墓者而哀夫子式<lb/>
<pb n="KR3j0082_SBCK_006-3a"/>
而聽之<hi>怪其哀甚也</hi>使子貢問之曰昔吾舅死於虎<lb/>
吾夫又死焉今吾子又死焉<hi>夫之父曰舅</hi>夫子曰何<lb/>
爲不去曰無苛政夫子曰小子識之苛政猛於<lb/>
虎也陽門之介夫死<hi>陽門宋國門也介夫甲胄衛士</hi>司城子罕<lb/>
入而哭之哀<hi>子罕樂喜也</hi>晉人之覘宋者反報於晉<lb/>
侯曰陽門之介夫死而子罕哭之哀而民悅殆<lb/>
不可伐也<hi>覘窺視也</hi>孔子聞之曰善哉覘國乎<hi>善其知微</hi>
王制<lb/>
凡官民材必先論之<hi>論謂考其德行道藝也</hi>論辨然後使<lb/>
<pb n="KR3j0082_SBCK_006-3b"/>
之<hi>辨謂考問得其定也</hi>任事然後爵之<hi>爵謂正其秩次</hi>位定然後<lb/>
祿之爵人於朝與士共之刑人於市與衆弃之<lb/>
<hi>必共之者所以審愼之</hi>獺祭魚然後虞人入澤梁豺祭獸<lb/>
然後田獵鳩化爲鷹然後設罻羅草木零落然<lb/>
後入山林昆蟲未蟄不以火田<hi>取物必順時侯也昆蟲者得陽</hi>
<hi>而生得陰而藏也</hi>國無九年之蓄曰不足無六年之蓄<lb/>
曰急無三年之蓄曰國非其國也三年耕必有<lb/>
一年之食九年耕必有三年之食以三十年之<lb/>
通雖有凶旱水溢民無菜色然後天子食日擧<lb/>
<pb n="KR3j0082_SBCK_006-4a"/>
以樂<hi>民無食菜之飢色天子乃日擧樂以食也</hi>
月令<lb/>
孟春之月立春之日天子親率三公九卿諸侯<lb/>
大夫以迎春於東郊命相布德和令行慶施惠<lb/>
下及兆民<hi>相謂三公相王之事者也德謂善敎也令謂時禁也慶謂休其善也惠謂</hi>
<hi>恤其不足也</hi>是月也天子乃以元日祈穀于上帝<hi>謂以</hi>
<hi>上辛郊祭天也郊祀后稷以祈農事也上帝太微之帝也</hi>乃擇元辰天子親<lb/>
帥三公九卿諸侯大夫躬耕帝籍<hi>元辰蓋郊後吉辰也帝籍</hi>
<hi>爲天神借民力所治之田也</hi>禁止伐木<hi>盛德所在</hi>毋覆巢毋殺孩<lb/>
<pb n="KR3j0082_SBCK_006-4b"/>
蟲胎夭飛鳥毋麛毋卵<hi>爲傷萠幼之類</hi>毋聚大衆毋置<lb/>
城孰<hi>爲妨農之始也</hi>掩骼埋胔<hi>爲死氣逆生氣也骨枯曰骼肉腐曰胔也</hi>不<lb/>
可稱兵稱兵必有天殃<hi>逆生氣也</hi>
仲春之月養幼少存諸孤<hi>助生氣也</hi>命有司省囹圄<lb/>
去桎梏毋肆掠<hi>順陽氣也省減也肆謂死刑暴尸</hi>毋竭川澤毋<lb/>
漉陂池毋焚山林<hi>順陽養物</hi>
季春之月天子布德行惠命有司發倉廩賜貧<lb/>
窮振乏絕<hi>振猶救也</hi>開府庫出幣帛聘名士禮賢者<lb/>
<hi>聘問也名士不仕者</hi>命司空曰時雨將降下水上騰脩利<lb/>
<pb n="KR3j0082_SBCK_006-5a"/>
堤坊導達溝瀆開通道路毋有鄣塞<hi>所以除水潦便民事</hi>
<hi>也</hi>田獵罝罦羅罔畢翳餧獸之藥無出九門<hi>爲逆</hi>
<hi>天時也天子九門也</hi>命野虞毋伐桑柘<hi>愛蠶食也野虞謂主田及山林之官</hi>
后妃齋戒親帥東向躬桑禁婦女無觀省婦使<lb/>
以勸蠶事<hi>后妃親採桑示帥先天下也東向者向時氣無觀去容飾也婦使縫線組</hi>
<hi>紃之事</hi>命工師百工咸理監工日號無悖于時毋<lb/>
或作爲淫巧以蕩上心<hi>咸皆也於百工皆治理其事之時工師則監之</hi>
<hi>日號令戒之以此二事百工作器物各有時逆之則功不善也淫巧謂僞飾不如法也蕩謂動</hi>
<hi>之使生奢泰</hi>
<pb n="KR3j0082_SBCK_006-5b"/>
孟夏之月無起土功毋發大衆<hi>爲妨蠶農之事</hi>命野虞<lb/>
勞農命農勉作毋休于都<hi>急趣農事</hi>
仲夏之月命有司爲民祈祀山川百源大雩帝<lb/>
乃命百縣雩祀百辟卿士有益於民者以祈穀<lb/>
實<hi>陽氣盛而恆旱山川百原能興雲雨者也雩帝謂雩五精之帝也百辟卿士古者上公以</hi>
<hi>下若句龍后稷之類</hi>
季夏之月樹木方盛無有斬伐<hi>爲其未堅靱也</hi>毋發令<lb/>
而待以妨神農之事<hi>發令而待謂出繇役之令以豫驚民民驚則心動是</hi>
<hi>害土神之氣也土神稱曰神農者以其主於稼穡也</hi>水潦盛昌擧大事則<lb/>
<pb n="KR3j0082_SBCK_006-6a"/>
有天殃<lb/>
孟秋之月乃命將帥選士厲兵命大理審斷刑<lb/>
命百官完堤坊謹壅塞以備水潦<lb/>
仲秋之月養衰老授几杖乃命有司趣民收歛<lb/>
務蓄菜多積聚<hi>爲禦冬之備也</hi>乃勸民種麥毋或失時<lb/>
<hi>麥者接絕續乏之穀尤重之也</hi>
季秋之月命冢宰擧五穀之要<hi>定其租稅簿</hi>藏帝籍<lb/>
之收於神倉霜始降百工咸休<hi>寒而膠漆作不堅好</hi>
孟冬之月賞死事恤孤寡<hi>死事謂以國事死也</hi>命百官謹<lb/>
<pb n="KR3j0082_SBCK_006-6b"/>
蓋藏<hi>謂府庫囷倉也</hi>固封疆備邊境完要塞謹關梁大<lb/>
飮烝<hi>十月農功畢天子諸侯與其群臣飮酒於大學以正齒位謂之大飮</hi>天子乃<lb/>
祈來年于天宗祀于公社及門閭臘先祖五祀<lb/>
<hi>此周禮所謂蜡祭也天宗謂日月星辰也五祀門戶中霤竈行</hi>勞農以休息之<lb/>
<hi>黨正屬民飮酒正齒位是也</hi>天子乃命將帥講武習射御<lb/>
仲冬之月天子乃命有司祈祀四海大川山林<lb/>
藪澤有能取蔬食田獵禽獸者野虞敎導之<hi>務收</hi>
<hi>歛野物也大澤曰藪草木之實爲蔬食</hi>
季冬之月命取冰冰巳入令吿民出五種<hi>命田官吿</hi>
<pb n="KR3j0082_SBCK_006-7a"/>
<hi>民出五種明大寒氣過農事將起</hi>命農計耦耕事修耒耜具田<lb/>
器天子乃與公卿大夫共飭國典論時令以待<lb/>
來歲之宜<hi>飭國典者和六典之法也周禮以正月爲之也</hi>
文王世子<lb/>
文王之爲世子朝於王季日三雞初鳴而起衣<lb/>
服至於寢門外問內豎之御者曰今日安否何<lb/>
如<hi>內豎小臣之屬掌外內之通令者御如今小吏直日也</hi>內豎曰安文王乃<lb/>
喜及日中又至亦如之及暮又至亦如之其有<lb/>
不安節則內豎以吿文王文王色憂行不能正<lb/>
<pb n="KR3j0082_SBCK_006-7b"/>
履<hi>節謂居處故事也履蹈地也</hi>王季復膳然後亦復初食上<lb/>
必在視寒煖之節<hi>在察也</hi>食下問所膳<hi>膳所食也</hi>然後<lb/>
退武王帥而行之<hi>帥循也</hi>文王有疾武王不脫冠<lb/>
帶而養<hi>言常在側</hi>文王壹飯亦壹飯文王再飯亦再<lb/>
飯<hi>欲知氣力箴藥所勝</hi>凡三王敎世子必以禮樂樂所以<lb/>
脩內也禮所以修外也禮樂交錯於中發形於<lb/>
外立太傅少傅以養之<hi>養猶敎也言養者積浸成長</hi>太傅審<lb/>
父子君臣之道以示之<hi>爲之行其禮也</hi>少傅奉世子以<lb/>
觀太傅之德行而審諭之<hi>爲之說其義也</hi>太傅在前少<lb/>
<pb n="KR3j0082_SBCK_006-8a"/>
傅在後<hi>謂其在學時也</hi>入則有保出則有師<hi>謂燕居出入時也</hi>
是以敎諭而德成也<hi>以有四人維持之</hi>師也者敎之以<lb/>
事而諭諸德者也保也者愼其身以輔翼之而<lb/>
歸諸道者也<hi>愼其身者謹安護之</hi>是故知爲人子然後可<lb/>
以爲人父知爲人臣然後可以爲人君知事人<lb/>
然後能使人君之於世子也親則父也尊則君<lb/>
也有父之親有君之尊然後兼天下而有之是<lb/>
故養世子不可不愼也<hi>處君父之位覽海內之士而近不能以敎其子</hi>
<hi>則其餘不足觀之也</hi>行一物而三善皆得者唯世子而巳<lb/>
<pb n="KR3j0082_SBCK_006-8b"/>
其齒於學之謂也<hi>物猶事也</hi>故世子齒於學國人觀<lb/>
之曰將君我而與我齒讓何也曰有父在則禮<lb/>
然然而衆知父子之道矣其二曰將君我而與<lb/>
我齒讓何也曰有君在則禮然然而衆知君臣<lb/>
之義也其三曰將君我而與我齒讓何也曰長<lb/>
長也然而衆知長幼之節故父在斯爲子君在<lb/>
斯謂臣居子與臣之節所以尊君親親也故學<lb/>
之爲父子焉學之爲君臣焉學之爲長幼焉<hi>學敎</hi>
<hi>也</hi>父子君臣長幼之道得而國治語曰樂正司<lb/>
<pb n="KR3j0082_SBCK_006-9a"/>
業父師司成一有元良萬國以貞世子之謂也<lb/>
<hi>司主也一一人也元大也良善也貞正也</hi>
禮運<lb/>
昔者仲尼與於蜡賔<hi>蜡者索也歲十二月合聚萬物而索饗之亦祭宗廟</hi>
<hi>時孔子仕魯而在助祭之中</hi>事畢出遊於觀之上喟然而歎<lb/>
<hi>觀闕也</hi>言偃在側曰君子何歎<hi>言偃孔子弟子子游也</hi>孔子<lb/>
曰大道之行也天下爲公選賢與能<hi>公猶共也禪位授聖</hi>
<hi>不家之也</hi>故人不獨親其親不獨子其子<hi>孝慈之道廣也</hi>使<lb/>
老有所終幼有所長鰥寡孤獨廢疾者皆有所<lb/>
<pb n="KR3j0082_SBCK_006-9b"/>
養<hi>無匱乏者</hi>是故謀閉而不興盜竊亂賊而不作是<lb/>
謂大同<hi>同猶和平</hi>今大道旣隱<hi>隱猶/去也</hi>天下爲家<hi>傳位於子</hi>
<hi>也</hi>各親其親各子其子大人世及以爲禮城郭<lb/>
溝池以爲固<hi>亂賊繁多爲此以服之大人諸侯也</hi>禮義以爲紀以<lb/>
正君臣以篤父子以睦兄弟以和夫婦以設制<lb/>
度以功爲巳故謀用是作兵由此起<hi>以其違大道敦朴之</hi>
<hi>本其弊則然老子曰法令滋章盜賊多有也</hi>禹湯文武成王周公由<lb/>
此其選也<hi>由用也能用禮義成治者也</hi>此六君子者未有不<lb/>
謹於禮者言偃復問曰如此乎禮之急也孔子<lb/>
<pb n="KR3j0082_SBCK_006-10a"/>
曰夫禮者先王以承天之道以治人之情故失<lb/>
之者死得之者生詩云人而無禮胡不遄死故<lb/>
聖人以禮示之天下國家可得而正<hi>民知禮則易敎也</hi>
是故禮者君之大柄所以治政安君故聖王脩<lb/>
義之柄禮之序以治人情<hi>治者去瑕穢養精華也</hi>故人情<lb/>
者聖王之田也脩禮以耕之<hi>和其剛柔</hi>陳義以種之<lb/>
<hi>樹以善道</hi>講學以耨之<hi>存是去/非類也</hi>本仁以聚之<hi>合其所盛</hi>播<lb/>
樂以安之<hi>感動使之堅固</hi>故治國不以禮猶無耜而耕<lb/>
也<hi>無以入之也</hi>爲禮不本於義猶耕而不種也<hi>嘉穀無由</hi>
<pb n="KR3j0082_SBCK_006-10b"/>
<hi>生也</hi>爲義而不講以學猶種而不耨也<hi>苗不殖草不除</hi>講<lb/>
之以學而不合以仁猶耨而不穫也<hi>無以知收之豐荒也</hi>
合之以仁而不安以樂猶穫而不食也<hi>不知味之甘苦</hi>
安之以樂而不達於順猶食而不肥也<hi>功不見也</hi>四<lb/>
體旣正膚革充盈人之肥也父子篤兄弟睦夫<lb/>
婦和家之肥也大臣法小臣廉官職相序君臣<lb/>
相正國之肥也天子以德爲車以樂爲御諸侯<lb/>
以禮相與大夫以法相序士以信相考百姓以<lb/>
睦相守天下之肥也是謂大順故無水旱昆蟲<lb/>
<pb n="KR3j0082_SBCK_006-11a"/>
之灾民無凶飢妖孽之疾<hi>言大順之時陰陽和也昆蟲之灾螟螽之</hi>
<hi>屬也</hi>故天不愛其道地不愛其寶人不愛其情<hi>言嘉</hi>
<hi>瑞出人情至也</hi>故天降膏露地出醴泉山出器車河出<lb/>
馬圖鳳皇騏驎皆在郊棷龜龍在宮沼其餘鳥<lb/>
獸之卵胎皆可俯而窺也<hi>膏猶甘也器謂若銀罋丹甑也馬圖龍馬</hi>
<hi>負圖而出也棷叢草也沼池也</hi>則是無故<hi>非有他故使之然</hi>先王能脩<lb/>
禮以達義體信而達順故此順之實也<lb/>
禮器<lb/>
禮釋回增美質措則正施則行<hi>釋猶去也回邪僻也質猶性也</hi>
<pb n="KR3j0082_SBCK_006-11b"/>
<hi>措猶置也</hi>其在人也如竹箭之有筠如松栢之有心<lb/>
二者居天下之大端故貫四時而不改柯易葉<lb/>
<hi>箭篠也端本也四物於天下最得氣之本也或柔靱於外或和澤於內以此不變傷人之得禮</hi>
<hi>亦猶然</hi>君子有禮則外諧而內無怨故物無不懷<lb/>
仁鬼神饗德<hi>懷歸</hi>先王之立禮也有本有文忠信<lb/>
禮之本義理禮之文無本不立無文不行<hi>言必外內</hi>
<hi>具也</hi>禮也者合於天時設於地財順於鬼神合於<lb/>
人心理萬物者故天不生地不養君子不以爲<lb/>
禮鬼神弗饗<hi>天不生謂非其時物也地不養謂非其地所生也</hi>是故昔<lb/>
<pb n="KR3j0082_SBCK_006-12a"/>
者先王之制禮也因其財物而致其義焉故作<lb/>
大事必順天時<hi>大事祭祀也</hi>爲朝夕必放於日月<hi>日出</hi>
<hi>東方月生西方也</hi>爲高必因丘陵<hi>謂冬至祭天於圓丘之上</hi>爲下必<lb/>
因川澤<hi>謂夏至祭地於方澤之中</hi>是故因天事天<hi>天高因高者以事之</hi>
因地事地<hi>地下因下者以事之</hi>因名山升中于天<hi>名猶大也升猶</hi>
<hi>上也中猶成也謂廵狩至於方岳燔柴祭天吿以諸侯之成功也</hi>因吉土以饗<lb/>
帝于郊<hi>吉土王者所卜而居之土也饗帝于郊以四時所兆祭於四郊者也</hi>升中<lb/>
于天而鳯皇降龜龍格<hi>功成而太平陰陽氣和而致象物也</hi>饗帝<lb/>
於郊而風雨節寒暑時<hi>五帝主五行五行之氣和而庶徵得其序五行</hi>
<pb n="KR3j0082_SBCK_006-12b"/>
<hi>木爲雨金爲晹火爲燠水爲寒土爲風</hi>是故聖人南面而立而天<lb/>
下大治是故先王制禮也以節事<hi>動反本也</hi>脩樂以<lb/>
導志<hi>勸之善也</hi>故觀其禮樂而治亂可知<hi>亂國禮慢而樂淫也</hi>
內則<lb/>
子事父母雞初鳴咸盥漱冠緌纓端畢紳搢笏<lb/>
<hi>咸皆也緌纓之飾也端玄端士服也庶人深衣也紳大帶也</hi>左右佩用<hi>必佩者備</hi>
<hi>尊者使令也</hi>以適父母舅姑之所及所下氣怡聲問<lb/>
所欲而敬進之柔色以温之<hi>温藉也承尊者必和顔色也</hi>父<lb/>
母有過下氣怡色柔聲以諫諫若不入起敬起<lb/>
<pb n="KR3j0082_SBCK_006-13a"/>
孝悅則復諫父母怒不悅而撻之流血不敢疾<lb/>
怨起敬起孝<hi>撻擊也</hi>父母雖没將爲善思貽父母<lb/>
令名必果曾子曰孝子之養老樂其耳目安其<lb/>
寢處以其飮食忠養之父母之所愛亦愛之父<lb/>
母之所敬亦敬之至於犬馬盡然而況於人乎<lb/>
玉藻<lb/>
年不順成則天子素服乘素車食無樂<hi>自貶損也</hi>君<lb/>
無故不殺牛大夫無故不殺羊士無故不殺犬<lb/>
豕<hi>故謂祭祀之時</hi>君子遠庖厨凡有血氣之類弗身踐<lb/>
<pb n="KR3j0082_SBCK_006-13b"/>
也<hi>踐當爲剪聲之誤剪猶殺也</hi>
大傳<lb/>
聖人南面而聽天下所且先者有五民不得與<lb/>
焉<hi>且先言未遑餘事</hi>一曰治親二曰報功三曰擧賢四<lb/>
曰使能五曰存愛<hi>功功臣也存察也察有仁愛者</hi>五者一得於<lb/>
天下民無不足無不贍五者一物紕繆民不得<lb/>
其死<hi>物猶事紕猶錯也五事得則民足一事失則民不得其死明政之難也</hi>聖人<lb/>
南面而治天下必自人道始矣<hi>人道謂此五事也</hi>是故<lb/>
人道親親<hi>言先有恩</hi>親親故尊祖尊祖故敬宗敬宗<lb/>
<pb n="KR3j0082_SBCK_006-14a"/>
故收族收族故宗廟嚴宗廟嚴故重社稷重社<lb/>
稷故愛百姓愛百姓故刑罸中刑罸中故庶民<lb/>
安庶民安故財用足財用足故百志成百志成<lb/>
故禮俗刑禮俗刑然後樂<hi>收族序以昭穆也嚴猶尊也百志人之志</hi>
<hi>意所欲也刑猶成也</hi>詩云不顯不承無斁於人斯此之謂<lb/>
也<hi>斁厭也言文王之德不顯乎不承先人之業乎言其顯且承之樂之無厭</hi>
樂記<lb/>
凡音之起由人心生也人心之動物使之然也<lb/>
感於物而動故形於聲<hi>官商角徵羽雜比曰音單出曰聲形猶見也</hi>
<pb n="KR3j0082_SBCK_006-14b"/>
樂者音之所由生也其本在人心之感於物是<lb/>
故其哀心感者其聲噍以殺其樂心感者其聲<lb/>
嘽以緩其喜心感者其聲發以散其怒心感者<lb/>
其聲粗以厲其敬心感者其聲直以廉其愛心<lb/>
感者其聲和以柔六者非其性也感於物而後<lb/>
動<hi>言人聲在所見非有常也噍踧也嘽寬綽貌發猶揚也</hi>是故先王愼所<lb/>
以感之者故禮以導其志樂以和其聲政以一<lb/>
其行刑以防其姦禮樂刑政其極一也所以同<lb/>
民心而出治道凡音者生人心者也情動於中<lb/>
<pb n="KR3j0082_SBCK_006-15a"/>
故形於聲聲成文謂之音是故治世之音安以<lb/>
樂其政和亂世之音怨以怒其政乖亡國之音<lb/>
哀以思其民困音聲之道與政通矣<hi>言八音和否隨政</hi>
宮爲君商爲臣角爲民徵爲事羽爲物五者不<lb/>
亂則無怠懘之音矣<hi>五者君臣民事物也凡聲濁者尊淸者卑怠懘弊敗</hi>
<hi>不和之貌也</hi>宮亂則荒其君驕商亂則陂其臣壞角<lb/>
亂則憂其民怨徵亂則哀其事勤羽亂則危其<lb/>
財匱五者皆亂迭相陵謂之慢如此則國之滅<lb/>
亡無日矣<hi>君臣民事物其道亂則其音應而亂也荒猶散也陂傾也</hi>鄭衛之<lb/>
<pb n="KR3j0082_SBCK_006-15b"/>
音亂世之音比於慢矣<hi>比猶同也</hi>桑間濮上之音亡<lb/>
國之音其政散其民流誣上行私而不可止也<lb/>
<hi>濮水之上地有桑間者亡國之音於此水出也</hi>是故知聲而不知音者<lb/>
禽獸是也知音而不知樂者衆庶是也唯君子<lb/>
爲能知樂<hi>禽獸知此爲聲耳不知其宮商之變八音並作克諸曰樂</hi>審聲以<lb/>
知音審音以知樂審樂以知政而治道備矣是<lb/>
故不知聲者不可與言音不知音者不可與言<lb/>
樂知樂者則幾於禮矣禮樂皆得謂之有德<hi>幾近</hi>
<hi>也聽樂而知政之得失則能正君臣民事物之禮也</hi>樂之隆非極音食饗<lb/>
<pb n="KR3j0082_SBCK_006-16a"/>
之禮非致味<hi>隆猶盛極猶窮</hi>是故先王之制禮樂非以<lb/>
極口腹耳目之欲將以敎民平好惡而反人道<lb/>
之正<hi>敎之使知好惡</hi>先王之制禮樂人爲之節<hi>言爲作法度以</hi>
<hi>遏其欲也</hi>衰麻哭泣所以節喪紀也鐘鼓干戚所以<lb/>
和安樂也㛰姻冠笄所以别男女也射鄕食饗<lb/>
所以正交接也<hi>男二十而冠女許嫁而笄成人之禮也射大射鄕鄕飮酒也食</hi>
<hi>食禮饗饗禮也</hi>禮節民心樂和民聲政以行之刑以防<lb/>
之禮樂刑政四達而不悖則王道備矣樂由中<lb/>
出<hi>和在心也</hi>禮自外作<hi>敬在/貌也</hi>大樂必易大禮必簡<hi>易簡</hi>
<pb n="KR3j0082_SBCK_006-16b"/>
<hi>若於淸廟大饗然也</hi>樂至則無怨禮至則不爭揖讓而治<lb/>
天下者禮樂之謂也<hi>至猶達行</hi>大樂與天地同和大<lb/>
禮與天地同節<hi>言順天地之氣與其數也</hi>和故百物不失<hi>不失</hi>
<hi>性也</hi>節故祀天祭地<hi>成萬物有/功報焉也</hi>明則有禮樂<hi>敎人者也</hi>
幽則有鬼神<hi>助天地成物者也</hi>如此則四海之內合敬<lb/>
同愛王者功成作樂治定制禮<hi>功主於王業治主於敎民</hi>五<lb/>
帝殊時不相㳂樂三王異世不相襲禮<hi>言其有損益也</hi>
故聖人作樂以應天制禮以配地禮樂明備天<lb/>
地官矣<hi>官猶事也各得其事</hi>地氣上躋天氣下降鼓之以<lb/>
<pb n="KR3j0082_SBCK_006-17a"/>
雷霆奮之以風雨動之以四時煖之以日月而<lb/>
百化興焉如此則樂者天地之和也禮者所以<lb/>
綴淫也<hi>綴猶止也</hi>是故先王有大事必有禮以哀之<lb/>
有大福必有禮以樂之哀樂之分皆以禮終<hi>大事</hi>
<hi>謂死喪也</hi>是故先王本之情性稽之度數制之禮義<lb/>
合生氣之和道五常之行使之陽而不散陰而<lb/>
不密剛氣不怒柔氣不懾四暢交於中而發作<lb/>
於外皆安其位而不相奪也<hi>生氣陰陽氣也五常五行也密之言</hi>
<hi>閉也懾猶恐懼也</hi>土弊則草木不長水煩則魚鼈不大<lb/>
<pb n="KR3j0082_SBCK_006-17b"/>
氣衰則生物不遂世亂則禮慝而樂淫是故其<lb/>
聲哀而不莊樂而不安慢易以犯節流湎以忘<lb/>
本感條暢之氣而滅平和之德是以君子賤之<lb/>
也<hi>遂猶成也慝穢也感動也動人條暢之善氣使失其所也</hi>凡姦聲感人而<lb/>
逆氣應之逆氣成象而淫樂興焉正聲感人而<lb/>
順氣應之順氣成象而和樂興焉唱和有應回<lb/>
邪曲直各歸其分而萬物之理各以類相動<hi>成象</hi>
<hi>謂人樂習焉</hi>是故君子反情以和其志比類以成其<lb/>
行姦聲亂色不留聰明淫樂慝禮不接心術惰<lb/>
<pb n="KR3j0082_SBCK_006-18a"/>
慢邪僻之氣不設於身體使耳目鼻口心智百<lb/>
體皆由順正以行其義<hi>反猶本也術猶道也</hi>然後發以聲<lb/>
音而文以琴瑟動以干戚飾以羽旄從以簫管<lb/>
奮至德之光動四氣之和以著萬物之理<hi>奮猶動動</hi>
<hi>至德之光謂降天神出地祇格祖考也著猶成也</hi>故樂行而倫淸耳目<lb/>
聰明血氣和平移風易俗天下皆寧<hi>言樂用則正人理和</hi>
<hi>陰陽也倫謂人道也</hi>魏文侯問於子夏曰吾端冕而聽古<lb/>
樂則唯恐臥聽鄭衛之音則不知倦敢問古樂<lb/>
之如彼何也新樂之如此何也<hi>古樂先王之正樂也</hi>對曰<lb/>
<pb n="KR3j0082_SBCK_006-18b"/>
今君之所問者樂也所好者音也相近而不同<lb/>
<hi>鏗鏘之類皆爲音應律乃爲樂</hi>文公曰敢問何如<hi>欲知音樂異意</hi>對曰<lb/>
夫古者天地順而四時當民有德而五穀昌疾<lb/>
疫不作而無妖祥此之謂大當然後聖人作爲<lb/>
父子君臣以爲綱紀綱紀旣正天下大定天下<lb/>
大定然後正六律和五聲弦歌詩頌此之謂德<lb/>
音德音之謂樂<hi>當謂樂不失其所也</hi>今君之所好者其溺<lb/>
音乎鄭音好濫淫志宋音燕女溺志衛音趍數<lb/>
煩志齊音敖僻驕志四者淫於色而害於德是<lb/>
<pb n="KR3j0082_SBCK_006-19a"/>
以祭祀弗用也<hi>言四國出此溺音也</hi>爲人君者謹其所好<lb/>
惡而巳矣君好之則臣爲之上行之則民從之<lb/>
詩云誘民孔易此之謂也<hi>誘進也孔甚也民從君之所好惡進之於</hi>
<hi>善無難也</hi>君子曰禮樂不可斯須去身致樂以治心<lb/>
<hi>樂由中出故治心也</hi>致禮以治躬<hi>禮自外作故治身也</hi>心中斯須不<lb/>
和不樂而鄙詐之心入之矣<hi>鄙詐入之謂利欲生也</hi>外貌<lb/>
斯須不莊不敬而慢易之心入之矣<hi>易輕易也</hi>故樂<lb/>
也者動於內者也禮也者動於外者也樂極則和<lb/>
禮極則順內和而外順則民瞻其顏色而不與爭<lb/>
<pb n="KR3j0082_SBCK_006-19b"/>
也望其容貌而民不生易慢焉是故樂在宗廟<lb/>
之中君臣上下同聽之則莫不和敬在族長鄕<lb/>
里之中長幼同聽之則莫不和順在閨門之內<lb/>
父子兄弟同聽之則莫不和親故樂者所以合<lb/>
和父子君臣附親萬民是先王立樂之方也<lb/>
祭法<lb/>
夫聖王之制祭祀也法施於民則祀之以死勤<lb/>
事則祀之以勞定國則祀之能禦大灾則祀之<lb/>
能扞大患則祀之是故厲山氏之有天下也其<lb/>
<pb n="KR3j0082_SBCK_006-20a"/>
子曰農能殖百穀夏后氏之衰周棄繼之故祀<lb/>
以爲稷共工氏之覇九州也其子曰后土能平<lb/>
九州故祀以爲社帝嚳能序星辰堯能賞均刑<lb/>
法舜能勤衆事鯀鄣洪水禹能脩鯀之功黃帝<lb/>
正名百物顓頊能脩之契爲司徒而民成㝠勤<lb/>
其官而水死湯以寬治民而除其虐文王以文<lb/>
治武王以武功去民之灾此皆有功烈於民者<lb/>
也及夫日月星辰民所瞻仰也山林川谷丘陵<lb/>
民所取財用也非此族也不在祀典<hi>祀典謂祭禮也</hi>
<pb n="KR3j0082_SBCK_006-20b"/>
祭義<lb/>
祭不欲數數則煩煩則不敬祭不欲疏疏則怠<lb/>
怠則忘是故君子合諸天道春禘秋甞<hi>忘與不敬違禮</hi>
<hi>莫大焉合於天道因四時之變化孝子感時而念親則以此祭之也</hi>霜露旣降君<lb/>
子履之必有悽愴之心非其寒之謂也春雨露<lb/>
旣濡君子履之必有怵惕之心如將見之<hi>非其寒之</hi>
<hi>謂謂悽愴及怵惕皆爲感時念親也</hi>樂以迎來哀以送往致齋於<lb/>
內散齋於外齋之日思其居處思其笑語思其<lb/>
志意思其所樂思其所嗜齋三日乃見其所爲<lb/>
<pb n="KR3j0082_SBCK_006-21a"/>
齋者<hi>見其所爲齋思之熟也</hi>祭之日入室僾然必有見乎<lb/>
其位周旋出戶肅然必有聞乎其容聲出戶而<lb/>
聽愾然必有聞乎其歎息之聲是故先王之孝<lb/>
也色不忘乎目聲不絕乎耳心志嗜欲不忘乎<lb/>
心安得不敬乎君子生則敬養死則敬享<hi>享猶祭也</hi>
<hi>饗也</hi>唯聖人爲能饗帝孝子爲能饗親<hi>謂祭之能使之饗之</hi>
<hi>也帝天也</hi>先王之所以治天下者五貴有德也貴貴<lb/>
也貴老也敬長也慈幼也此五者先王之所以<lb/>
定天下也貴有德爲其近於道也貴貴爲其近<lb/>
<pb n="KR3j0082_SBCK_006-21b"/>
於君也貴老爲其近於親也敬長爲其近於兄<lb/>
也慈幼爲其近於子也<hi>言治國有家道也</hi>曾子曰身也<lb/>
者父母之遺體也行父母之遺體敢不敬乎居<lb/>
處不莊非孝也事君不忠非孝也莅官不敬非<lb/>
孝也朋友不信非孝也戰陳無勇非孝也五者<lb/>
不遂灾及於親敢不敬乎<hi>遂猶成也</hi>夫孝置之而塞<lb/>
乎天地敷之而橫乎四海施諸後世而無朝夕<lb/>
詩云自西自東自南自北無思不服此之謂也<lb/>
孝有三小孝用力中孝用勞大孝不匱<hi>勞猶功</hi>思<lb/>
<pb n="KR3j0082_SBCK_006-22a"/>
慈愛忘勞可謂用力矣尊仁安義可謂用勞矣<lb/>
博施備物可謂不匱矣<hi>思慈愛忘勞思父母之慈愛已而自忘己之勞</hi>
<hi>苦</hi>父母愛之喜而弗忘父母惡之懼而無怨<hi>無怨</hi>
<hi>無怨於父母之心也</hi>父母有過諫而不逆<hi>順而諫之</hi>父母旣没<lb/>
必求仁者之粟以祀之此之謂禮終<hi>喩貧困猶不取惡人</hi>
<hi>之物以事巳親</hi>樂正子春下堂而傷其足數月不出猶<lb/>
有憂色門弟子曰夫子之足瘳矣數月不出猶<lb/>
有憂色何也曰吾聞諸曾子父母全而生之子<lb/>
全而歸之可謂孝矣不虧其體不辱其身可謂<lb/>
<pb n="KR3j0082_SBCK_006-22b"/>
全矣故君子跬歩弗敢忘孝也今予忘孝之道<lb/>
予是以有憂色也壹擧足而不敢忘父母壹出<lb/>
言而不敢忘父母壹擧足而不敢忘父母是故<lb/>
道而弗徑舟而不游不敢以先父母之遺體行<lb/>
危殆壹出言而不敢忘父母是故惡言不出於<lb/>
口忿言不及於身不辱其身不羞其親可謂孝<lb/>
矣<hi>徑歩邪趍疾也</hi>虞夏殷周天下之盛王也未有遺年<lb/>
者是故天子廵狩諸侯待見于境天子先見百<lb/>
年者<hi>問其國君以百年者所在而往見之</hi>
<pb n="KR3j0082_SBCK_006-23a"/>
祭統<lb/>
凡治人之道莫急於禮禮有五經莫重於祭<hi>禮有</hi>
<hi>五經謂吉凶賓軍嘉也莫重於祭謂以吉禮爲首也</hi>夫祭者非物自外至<lb/>
也自中生出於心也心怵而奉之以禮是故唯<lb/>
賢者能盡祭之義是故君子之敎也外則敎之<lb/>
以尊其君長內則敎之以孝於其親是故君子<lb/>
之事君也必身行之所不安於上則不以使下<lb/>
所惡於下則不以事上非諸人行諸已非敎之<lb/>
道也<hi>必身行之言恕己乃行之</hi>是故君子之敎也必由其本<lb/>
<pb n="KR3j0082_SBCK_006-23b"/>
順之至也祭其是與故曰祭者敎之本也巳<hi>敎由</hi>
<hi>孝順生</hi>祭而不敬何以爲也<lb/>
經解<lb/>
天子者與天地參焉故德配天地兼利萬物與<lb/>
日月並明明照四海而不遺微小其在朝廷則<lb/>
道仁聖禮義之序燕處則聽雅頌之音行歩則<lb/>
有環珮之聲升車則有鸞和之響居處有禮進<lb/>
退有度百官得其宜萬事得其序詩云淑人君<lb/>
子其儀不忒其儀不忒正是四國此之謂也<hi>道猶</hi>
<pb n="KR3j0082_SBCK_006-24a"/>
<hi>言也</hi>發號出令而民悅謂之和上下相親謂之仁<lb/>
民不求其所欲而得之謂之信除去天地之害<lb/>
謂之義義與信和與仁覇王之器也有治民之<lb/>
意而無其器則不成<hi>器謂所操以作事者義信和仁皆在於禮也</hi>夫<lb/>
禮之於國也猶衡之於輕重也繩墨之於曲直<lb/>
也規矩之於方圓也故衡誠懸不可欺以輕重<lb/>
繩墨誠陳不可欺以曲直規矩誠設不可欺以<lb/>
方圓君子審禮不可誣以姧詐<hi>衡稱也縣錘也陳設也</hi>孔<lb/>
子曰安上治民莫善於禮此之謂也故朝覲之<lb/>
<pb n="KR3j0082_SBCK_006-24b"/>
禮所以明君臣之義也聘問之禮所以使諸侯<lb/>
相尊敬也喪祭之禮所以明臣子之恩也鄕飮<lb/>
酒之禮所以明長幼之序也㛰姻之禮所以明<lb/>
男女之别也夫禮禁亂之所由生猶防止水之<lb/>
所自來也故以舊防爲無所用而壞之者必有<lb/>
水敗以舊禮爲無所用而去之者必有亂患故<lb/>
㛰姻之禮廢則夫婦之道苦而淫僻之罪多矣<lb/>
鄕飮酒之禮廢則長幼之序失而鬭爭之獄繁<lb/>
矣喪祭之禮廢則臣子之恩薄而背死忘生者<lb/>
<pb n="KR3j0082_SBCK_006-25a"/>
衆矣聘覲之禮廢則君臣之位失而背叛侵陵<lb/>
之敗起矣<hi>苦謂不至不答之屬</hi>故禮之敎化也微其正邪<lb/>
於未形使人日徙善遠罪而不自知也是以先<lb/>
王隆之也易曰君子愼始差若毫釐謬以千里<lb/>
此之謂也<hi>隆謂尊盛之也始謂其微時也</hi>
仲尼燕居<lb/>
子曰禮者何也卽事之治也治國而無禮譬猶<lb/>
瞽之無相與倀倀乎其何之譬如終夜有求幽<lb/>
室之中非燭何以見之若無禮則手足無所措<lb/>
<pb n="KR3j0082_SBCK_006-25b"/>
耳目無所加進退揖讓無所制是故以之居處<lb/>
長幼失其别閨門三族失其和朝廷官爵失其<lb/>
序軍旅武功失其制宮室失其度量喪紀失其<lb/>
哀政事失其施凡衆之動失其宜<lb/>
中庸<lb/>
天命之謂性率性之謂道脩道之謂敎<hi>性者生之質也</hi>
<hi>命者人所稟受率循循性行之是曰道脩治也治而廣之人放傚之是曰敎</hi>道也者<lb/>
不可須臾離也可離非道也<hi>道猶道路也出入動作由之須臾離</hi>
<hi>之惡乎從</hi>是故君子戒愼乎其所不覩恐懼乎其所<lb/>
<pb n="KR3j0082_SBCK_006-26a"/>
不聞莫見乎隱莫顯乎微故君子愼其獨也<hi>愼其</hi>
<hi>獨者愼其閑居之所爲也小人於隱者動作言語自以爲不見覩不見聞則必肆盡其情若有</hi>
<hi>佔聽之者是爲顯見甚於衆人之中爲之也</hi>子曰中庸其至矣乎民<lb/>
鮮能久矣<hi>鮮罕也言中庸爲道至美故人罕能久行之者</hi>子曰無憂者<lb/>
其唯文王乎以王季爲父以武王爲子父作之<lb/>
子述之<hi>聖人以立法度爲大事子能述成之則何憂乎堯舜之父子則有凶頑禹湯之</hi>
<hi>父子則寡令聞父子相成唯有文王也</hi>武王纘大王王季文王緒<lb/>
一戎衣而有天下身不失天下之顯名尊爲天<lb/>
子富有四海之內宗廟饗之子孫保之<hi>纘繼也緒業也</hi>
<pb n="KR3j0082_SBCK_006-26b"/>
子曰武王周公其達孝矣乎夫孝者善繼人之<lb/>
志善述人之事者也<lb/>
表記<lb/>
子曰仁有三與仁同功而異情<hi>利仁强仁功雖與安仁者同本</hi>
<hi>情則異也</hi>與仁同功其仁未可知也與仁同過然後<lb/>
其仁可知也仁者安仁智者利仁畏罪者强仁<lb/>
<hi>功者人所貪過者人所避</hi>子曰君子不以辭盡人<hi>不見人之言語則以</hi>
<hi>爲善言其餘行或時惡也</hi>故天下有道則行有枝葉天下無<lb/>
道則辭有枝葉<hi>行有枝葉所以益德也言有枝葉是衆虛華也枝葉依榦而生</hi>
<pb n="KR3j0082_SBCK_006-27a"/>
<hi>言行亦由禮出也</hi>是故君子於有喪者之側不能賻焉<lb/>
則不問其所費於有病者之側不能饋焉則不<lb/>
問其所欲有客不能館焉則不問其所舍<hi>皆避有其</hi>
<hi>言而無其實也</hi>故君子之接如水小人之接如醴君子<lb/>
淡以成小人甘以壞<hi>水相得合而巳酒醴相得則敗淡無酸酢少味也</hi>
不以口譽人則民作忠故君子問人之寒則衣<lb/>
之問人之飢則食之稱人之美則爵之<hi>皆爲有言不可</hi>
<hi>以無實也</hi>
緇衣<lb/>
<pb n="KR3j0082_SBCK_006-27b"/>
子言之曰爲上易事也爲下易知也則刑不煩<lb/>
矣<hi>言君不苛虐臣無姦心則刑可以措也</hi>子曰夫民敎之以德齊<lb/>
之以禮則民有格心敎之以政齊之以刑則民<lb/>
有遯心<hi>格來也遯逃也</hi>故君民者子以愛之則民親之<lb/>
信以結之則民不背恭以莅之則民有遜心<hi>莅臨</hi>
<hi>也遜猶順也</hi>子曰下之事上也不從其所令而從其<lb/>
所行<hi>言民化行不拘於言也</hi>上好是物下必有甚矣<hi>甚者甚於</hi>
<hi>君也</hi>故上之所好惡不可不愼也是民之表也<hi>言民</hi>
<hi>之從君如影之逐表</hi>子曰禹立三年百姓以仁遂焉豈必<lb/>
<pb n="KR3j0082_SBCK_006-28a"/>
<pb n="KR3j0082_SBCK_006-29a"/>
望而知也爲下可述而志也則君不疑於其臣<lb/>
而臣不惑於其君矣<hi>志猶知也</hi>上人疑則百姓惑下<lb/>
難知則君長勞<hi>難知有姦心也</hi>故君民者章好以示民<lb/>
俗愼惡以御民之淫則民不惑矣<hi>淫貪侈也孝經曰示之以</hi>
<hi>好惡而民知禁也</hi>子曰大臣不可以不敬也是民之表<lb/>
也邇臣不可以不愼也是民之道也<hi>民之道言民循從也</hi>
子曰大人不親其所賢而信其所賤民是以親<lb/>
失而敎是以煩<hi>親失失其所當親也敎煩由信賤者也賤者無壹德也</hi>子<lb/>
曰民以君爲心君以民爲體心莊則體舒心肅<lb/>
<pb n="KR3j0082_SBCK_006-29b"/>
則容敬心好之身必安之君好之民必欲之心<lb/>
以體全亦以體傷君以民存亦以民亡<hi>莊齊莊也</hi>
大學<lb/>
堯舜率天下以仁而民從之桀紂率天下以暴<lb/>
而民從之其所令反其所好而民不從<hi>言民化君行也</hi>
<hi>君好貨而禁民淫於財利不能止也</hi>是故君子有諸巳而後求諸<lb/>
人無諸巳而後非諸人所藏乎身不恕而能喩<lb/>
諸人者未之有也故上老老而民興孝上長長<lb/>
而民興悌上恤孤而民不背所惡於上無以使<lb/>
<pb n="KR3j0082_SBCK_006-30a"/>
下所惡於下毋以事上所惡於前毋以先後所<lb/>
惡於後毋以從前所惡於右毋以交左所惡於<lb/>
左毋以交於右詩云樂只君子民之父母民之<lb/>
所好好之民之所惡惡之此之謂民之父母<hi>言治</hi>
<hi>民之道無他取於己而巳</hi>好人之所惡惡人之所好是謂拂<lb/>
人之性灾必逮夫身<hi>拂猶佹逮及也</hi>
昬義<lb/>
昬禮者將合二姓之好上以事宗廟而下以繼<lb/>
後世也故君子重之男女有别而後夫婦有義<lb/>
<pb n="KR3j0082_SBCK_006-30b"/>
夫婦有義而後父子有親父子有親而後君臣<lb/>
有正故曰㛰禮者禮之本也夫禮始於冠本於<lb/>
㛰重於喪祭尊於朝聘和於鄕射此禮之大體<lb/>
也古者天子后立六宮三夫人九嬪二十七世<lb/>
婦八十一御女以聽天下之內治以明章婦順<lb/>
故天下內和而家理也天子立六官三公九卿<lb/>
二十七大夫八十一元士以聽天下之外治以<lb/>
明章天下之男敎故外和而國治也故曰天子<lb/>
聽男敎后聽女順天子理陽道后治陰德天子<lb/>
<pb n="KR3j0082_SBCK_006-31a"/>
聽外治后聽內治敎順成俗外內和順國家理<lb/>
治此之謂盛德也是故男敎不修陽事不得讁<lb/>
見于天日爲之食婦順不修陰事不得讁見于<lb/>
天月爲之食是故日食則天子素服而修六官<lb/>
之職蕩天下之陽事月食則后素服而修六官<lb/>
之職蕩天下之陰事故天子之與后猶日之與<lb/>
月陰之與陽相須而後成者也<hi>讁之言責也蕩蕩滌去穢惡也</hi>
射義<lb/>
古者諸侯之射也必先行燕禮卿大夫士之射<lb/>
<pb n="KR3j0082_SBCK_006-31b"/>
也必先行鄕飮酒之禮故燕禮者所以明君臣<lb/>
之義也鄕飮酒之禮者所以明長幼之序也<hi>言别</hi>
<hi>尊卑老稚乃後射以觀德行也</hi>故射者進退周還必中禮內志<lb/>
正外體直然後持弓矢審固持弓矢審固然後<lb/>
可以言中此可以觀德行也<hi>內正外直習於禮樂有德行者</hi>其<lb/>
節天子以騶虞諸侯以狸首大夫以采蘋士以<lb/>
采蘩故明乎其節之志以不失其事則功成而<lb/>
德行立德行立則無暴亂之禍功成則國安故<lb/>
曰射者所以觀盛德也<hi>騶虞采蘋采蘩今詩篇名也狸首亡也</hi>是<lb/>
<pb n="KR3j0082_SBCK_006-32a"/>
故古者天子以射選諸侯卿大夫士射者男子<lb/>
之事因而飾之以禮樂也故事之盡禮樂而可<lb/>
數爲以立德行者莫若射故聖王務焉<hi>選士者先考德</hi>
<hi>行乃後決之射也男子生而有射事長學禮樂以飾之</hi>是故古者天子之<lb/>
制諸侯歲獻貢士於天子天子試之於射宮觀<lb/>
其容體比於禮其節比於樂而中多者得與於<lb/>
祭其容體不比於禮其節不比於樂而中少者<lb/>
不得與於祭數與於祭而君有慶數不與於祭<lb/>
而君有讓數有慶而益地數有讓而削地故曰<lb/>
<pb n="KR3j0082_SBCK_006-32b"/>
天子之大射謂之射侯射侯者射爲諸侯也射<lb/>
中則得爲諸侯射不中則不得爲諸侯<hi>大射謂將祭擇</hi>
<hi>士之射也得爲諸侯謂有慶也不得爲諸侯謂有讓也</hi>故射者仁之道也<lb/>
求正諸巳巳正而後發發而不中則不怨勝者<lb/>
反求諸巳而巳矣孔子曰弟子無所爭必也射<lb/>
乎<lb/>
羣書治要卷第七<lb/>
<pb n="KR3j0082_SBCK_006-33a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_007-1a"/>
羣書治要卷第八<lb/>
　　　　秘書監鉅鹿男臣魏徵等奉　勅撰<lb/>
　周禮　周書　春秋外傳國語<lb/>
　韓詩外傳<lb/>
　　周禮<lb/>
天官<lb/>
惟王建國辯方正位<hi>别四方正君臣之位君南面臣北面之屬</hi>體國<lb/>
經野<hi>體猶分邦畿之度經野疆理其井廬也</hi>設官分職<hi>置冢宰司徒宗伯司</hi>
<hi>馬司冦司空各有所職而百官事擧</hi>以爲民極<hi>極中也令天下之人各得其中不失</hi>
<pb n="KR3j0082_SBCK_007-1b"/>
<hi>其所也</hi>乃立天官冢宰使帥其屬而掌其邦治以<lb/>
佐王均邦國<hi>掌主也邦治王所以治邦國者佐猶助也</hi>建邦之六典<lb/>
以佐王治邦國一曰治典以經邦國以治官府<lb/>
以紀萬民二曰敎典以安邦國以敎官府以擾<lb/>
萬民三曰禮典以和邦國以統百官以諧萬民<lb/>
四曰政典以平邦國以正百官以均萬民五曰<lb/>
刑典以詰邦國以刑百官以糺萬民六曰事典<lb/>
以富邦國以任百官以生萬民<hi>典常也法也王謂之禮經常所</hi>
<hi>秉以理天下者也邦國官府謂之禮法常所守以爲法式也擾猶馴也統猶合也詰猶禁也任</hi>
<pb n="KR3j0082_SBCK_007-2a"/>
<hi>猶倳也生猶養也</hi>以八柄詔王馭羣臣一曰爵以馭其<lb/>
貴二曰祿以馭其富三曰予以馭其幸四曰置<lb/>
以馭其行五曰生以馭其福六曰奪以馭其貧<lb/>
七曰廢以馭其罪八曰誅以馭其過<hi>柄所秉執以起事者</hi>
<hi>也詔吿也助也爵謂公侯伯子男卿大夫士也祿所以富臣下也幸謂言行偶合於善則有以</hi>
<hi>賜與之勸後也生猶養也賢臣之老者王有以養之也奪謂臣有大罪没入家財者也誅責讓</hi>
<hi>也</hi>以八統詔王馭萬民一曰親親二曰敬故三<lb/>
曰進賢四曰使能五曰保庸六曰尊貴七曰達<lb/>
吏八曰禮賔<hi>統所以總物者也親親若堯親九族也敬故不慢舊也賢有善行也</hi>
<pb n="KR3j0082_SBCK_007-2b"/>
<hi>能多才藝也保庸安有功也尊貴尊天下之貴者也達吏察擧勤勞之小吏也禮賔賔客諸侯</hi>
<hi>所以示民親仁善鄰也</hi>歲終則令百官府各正其治受其<lb/>
會<hi>正正處也會大計也</hi>三歲則大計郡吏之治而誅賞<hi>三載</hi>
<hi>考績也</hi>
膳夫掌王之食飮膳羞大喪則不擧大荒則不<lb/>
擧大札則不擧天地有灾則不擧邦有大故則<lb/>
不舉<hi>大荒凶年也大札疫癘也天灾日月晦食也地灾崩動也大故刑殺也春秋傳曰司</hi>
<hi>冦行戮君爲之不擧</hi>
地官<lb/>
<pb n="KR3j0082_SBCK_007-3a"/>
大司徒之職掌建邦之土地之圖與其人民之<lb/>
數以佐王安擾邦國<hi>敎所以親百姓訓五品也櫌亦安也言饒衍也</hi>而<lb/>
施十有二敎焉一曰以祀禮敎敬則民不苟二<lb/>
曰以陽禮敎讓則民不爭三曰以陰禮敎親則<lb/>
民不怨四曰以樂禮敎和則民不乖五曰以儀<lb/>
辯等則民不越六曰以俗敎安則民不愉七曰<lb/>
以刑敎中則民不虣八曰以誓敎恤則民不怠<lb/>
九曰以度敎節則民知足十曰以世事敎能則<lb/>
民不失職十有一曰以賢制爵則民愼德十有<lb/>
<pb n="KR3j0082_SBCK_007-3b"/>
二曰以庸制祿則民興功<hi>陽禮謂鄕射飮酒也陰禮謂男女之禮也</hi>
<hi>昏姻以時則男不曠女不怨也儀謂君南面臣北面父坐子伏之屬也俗謂土地所生習也愉</hi>
<hi>謂朝不謀夕也恤謂灾厄相憂也民有凶患憂之則民不懈怠也度謂宮室車服之制也世事</hi>
<hi>謂士農工商之事少而習焉其心安焉因敎以能不易其業也愼德謂矜其善德勸爲善也庸</hi>
<hi>功也爵以顯賢祿以賞功也</hi>以保息六畜萬民一曰慈幼二<lb/>
曰養老三曰振窮四曰恤貧五曰寬疾六曰安<lb/>
富<hi>保息謂安之使蕃足也慈幼愛少也養老七十養於學五十異粮之屬也振窮救天民之</hi>
<hi>窮者也恤貧貧無財業稟食貸之也寬疾若今癃不可事不筭卒也安富平傜役不專取之也</hi>
以鄕三物敎萬民而賔興之一曰六德智仁聖<lb/>
<pb n="KR3j0082_SBCK_007-4a"/>
義忠和二曰六行孝友睦姻任恤三曰六藝禮<lb/>
樂射馭書數<hi>物猶事也興猶擧也民三事之敎成鄕大夫舉其賢者能者以飮酒</hi>
<hi>之禮賔客之旣則獻其書於王矣智明於事也仁愛人以及物也聖通而先識也義能斷時宜</hi>
<hi>也忠言以中心也和不剛不柔也善於父母爲孝善於兄弟爲友睦親於九族也姻親於外親</hi>
<hi>也任信於友道也恤振憂貧者禮五禮之儀也樂六樂之歌舞也射五射之法也御五御之節</hi>
<hi>也書六書之品也數九數之計也</hi>以五禮防萬民之僞而敎之<lb/>
中<hi>禮所以節止民之侈僞使其行得中也五禮謂吉凶賔軍嘉</hi>以六樂防萬<lb/>
民之情而敎之和<hi>樂所以蕩正民之情思使其心應和也六樂謂雲門咸池</hi>
<hi>大詔大夏大濩大武也</hi>
<pb n="KR3j0082_SBCK_007-4b"/>
鄕師以歲時廵國及野而賙萬民之艱阨以王<lb/>
命施惠<hi>歲時者隨其事之時不必四時也艱阨饑乏者也</hi>
師氏掌以美詔王<hi>吿王以善道也文王世子曰師者敎之以事而諭諸德者</hi>
<hi>也</hi>以三德敎國子一曰至德以爲道本二曰敏<lb/>
德以爲行本三曰孝德以知逆惡也敎三行一<lb/>
曰孝行以親父母二曰友行以尊賢良三曰順<lb/>
行以事師長<hi>德行外內之稱也在心爲德施之爲行也至德中和之德覆燾持載</hi>
<hi>含容者也敏德仁義順時者也孝德尊祖愛親守其所以生者也孔子曰武王周公其達孝矣</hi>
<hi>乎夫孝善繼人之志善述人之事也</hi>
<pb n="KR3j0082_SBCK_007-5a"/>
保氏養國子以道乃敎之六藝一曰五禮二曰<lb/>
六樂三曰五䠶四曰五馭五曰六書六曰九數<lb/>
乃敎之六儀一曰祭祀之容二曰賔客之容三<lb/>
曰朝廷之容四曰喪紀之容五曰軍旅之容六<lb/>
曰車馬之容<hi>養國子以道者以師氏之德行審諭之而後敎之以藝儀也五䠶白</hi>
<hi>矢參連剡注襄尺井儀也五馭鳴和鑾逐水曲過君表舞交衢逐禽左也六書象形會意轉注</hi>
<hi>指事假借諧聲也九數方田粟米差分少廣商功均輸贏不足旁要方程今有重差夕桀句股</hi>
<hi>也祭祀之容穆穆皇皇賔客之容嚴恪矜莊朝廷之容躋躋蹌蹌喪紀之容纍纍顚顚軍旅之</hi>
<hi>容曁曁詻詻車馬之容匪匪翼翼</hi>
<pb n="KR3j0082_SBCK_007-5b"/>
司救掌凡歲時有天患民病則以節廵國中及<lb/>
郊野而以王命施惠<hi>天患謂灾害也節旌節也施惠賙恤</hi>
春官<lb/>
大司樂以樂德敎國子中和祗庸孝友<hi>中猶忠也和剛</hi>
<hi>柔適也祗敬也庸有常也</hi>凡日月食四鎭五嶽崩大傀異灾<lb/>
諸侯薨令去樂<hi>四鎭山之重大者也謂會稽沂山醫無閭霍山也五嶽岱衡蕐</hi>
<hi>嵩恆也傀猶怪也大怪異灾謂天地奇變若星辰奔霣及震裂爲害者也去樂藏之也</hi>大<lb/>
札大凶大灾大荒大臣死凡國之大憂令弛縣<lb/>
<hi>札疫癘凶凶年也灾水火也弛釋下之也</hi>凡建國禁其淫聲過聲凶<lb/>
<pb n="KR3j0082_SBCK_007-6a"/>
聲慢聲<hi>淫聲若鄭衛也過聲失哀樂節也凶聲亡國之聲若桑間濮上也慢聲惰慢不</hi>
<hi>恭之聲</hi>
夏官<lb/>
大司馬之職掌建邦國之九法以佐王平邦國<lb/>
<hi>平成也正也</hi>制畿封國以正邦國<hi>封謂立封於壃爲界</hi>設儀辯<lb/>
位以等邦國<hi>儀謂諸侯諸臣之儀</hi>進賢興功以作邦國<hi>作起</hi>
<hi>也起其進善樂業之心</hi>建牧立監以維邦國<hi>維猶連結</hi>制軍詰<lb/>
禁以糺邦國<hi>詰窮治也糺正也</hi>施貢分職以任邦國<hi>職謂</hi>
<hi>賦稅也任猶事也</hi>簡稽鄕民以用邦國<hi>稽計也</hi>均守平則<lb/>
<pb n="KR3j0082_SBCK_007-6b"/>
以安邦國<hi>均謂尊者守大卑者守小也</hi>比小事大以和邦國<lb/>
<hi>比猶親使大國親小國小國事大國</hi>以九伐之法正邦國<hi>諸侯有違王命</hi>
<hi>則出兵征伐而正也</hi>馮弱犯寡則青之<hi>青猶人青瘦也四面削其地</hi>賊<lb/>
賢害民則伐之<hi>有鐘鼓曰伐以聲其罪</hi>暴内陵外則壇之<lb/>
<hi>置之空壇之中别立君也</hi>野荒民散則削之<hi>田不治民不附則削其地也</hi>
負固不服則侵之<hi>侵用兵淺侵之而巳</hi>賊殺其親則正之<lb/>
<hi>正殺也</hi>放弑其君則殘之<hi>殘滅其爲惡者</hi>犯令陵政則杜<lb/>
之<hi>犯令逆命也陵政輕法也杜塞使不得與諸侯通</hi>外内亂鳥獸行則<lb/>
滅之仲春敎振旅<hi>師出曰治兵入曰振旅皆習戰也四時獵各教民以其一</hi>
<pb n="KR3j0082_SBCK_007-7a"/>
<hi>焉</hi>遂以蒐田<hi>蒐擇也擇取禽獸不孕者</hi>仲夏敎㧞舍<hi>㧞舍猶草舍軍</hi>
<hi>有草止之法</hi>遂以苗田<hi>夏田爲苗簡取禽獸不孕任若治苗去不秀實者也</hi>仲<lb/>
秋敎治兵遂以獮田<hi>獮猶殺也中殺者多</hi>仲冬敎大閱<hi>大閱</hi>
<hi>簡軍實備禮不如出軍時</hi>遂以狩田<hi>冬田爲狩言守取之無所擇也</hi>
司勲掌等其功<hi>等猶差也以功大小爲差等</hi>凡有功者銘書<lb/>
於王之大常祭於大烝<hi>銘之言名也生則書於王旌以識其人與其功</hi>
<hi>也死則於烝先王祭之冬祭曰烝王旌畫日月爲大常也</hi>凡賞無常輕重視<lb/>
功<hi>無常者功之大小不可豫</hi>
秋官<lb/>
<pb n="KR3j0082_SBCK_007-7b"/>
大司冦之職掌建邦之三典以佐王刑邦國詰<lb/>
四方一曰刑新國用輕典<hi>新國謂新闢地立君之國也</hi>二曰<lb/>
刑平國用中典三曰刑亂國用重典<hi>亂國謂篡殺叛逆之</hi>
<hi>國也</hi>以圓土聚敎疲民<hi>圓土獄城也聚疲民其中困苦以敎之爲善也民不</hi>
<hi>愍作勞有似於疲也</hi>凡害人者寘之圓土而施職事焉以<lb/>
明刑耻之<hi>明刑謂明書其罪於大方板以著背也職事謂役使之也</hi>其能改<lb/>
者反于中國不齒三年其不能改而出圓土者<lb/>
殺以嘉石平疲民<hi>疲民謂爲邪惡者也</hi>凡萬民之有罪過<lb/>
而未麗於法而害於州里者桎梏而坐諸嘉石<lb/>
<pb n="KR3j0082_SBCK_007-8a"/>
役諸司空州里任之則宥而舍之<hi>有罪過謂邪惡之人所罪</hi>
<hi>過者也麗附也未附於法未著於法也役諸司空坐日訖使給百工之役役月訖使其州里之</hi>
<hi>人任之乃赦之也</hi>以肺石達窮民<hi>肺石赤石也窮民天民之窮而無吿者</hi>
凡遠近惸獨老幼之欲有復於上而其長弗達<lb/>
者立於肺石三日士聽其辭以吿於上而罪其<lb/>
長<hi>復白也長謂諸侯及所屬吏</hi>
小司冦凡命夫命婦不躬坐獄訟<hi>命夫謂大夫也命婦謂大</hi>
<hi>夫妻也若有罪不自身坐使其屬及子弟也</hi>凡王同族有罪不卽市<lb/>
<hi>刑於甸師氏也</hi>以五聲聽獄訟求民情一曰辭聽<hi>辭不直則</hi>
<pb n="KR3j0082_SBCK_007-8b"/>
<hi>煩也</hi>二曰色聽<hi>色不直/則赧也</hi>三曰氣聽<hi>氣不直則喘也</hi>四曰耳<lb/>
聽<hi>耳不直則惑也</hi>五曰目聽<hi>目不直則眊然</hi>以八辟麗邦法附<lb/>
于刑罸<hi>辟法也麗附也</hi>一曰議親之辟<hi>若今時宗室有罪先請是也</hi>
二曰議故之辟<hi>故謂舊也</hi>三曰議賢之辟<hi>若今時亷吏有罪先</hi>
<hi>請是也</hi>四曰議能之辟<hi>能謂有/道藝者</hi>五曰議功之辟<hi>謂有</hi>
<hi>大勲力立功者也</hi>六曰議貴之辟<hi>若今時吏墨綬有罪先請是也</hi>七曰<lb/>
議勤之辟<hi>謂憔悴事國者</hi>八曰議賔之辟<hi>謂所不臣者三恪二代之</hi>
<hi>後與</hi>
司刺掌三刺三宥三赦之法以贊司冦聽獄訟<lb/>
<pb n="KR3j0082_SBCK_007-9a"/>
<hi>刺殺也致三問之然後殺</hi>一刺曰訊羣臣再刺曰訊羣吏三<lb/>
刺曰訊萬民<hi>訊言問也</hi>壹宥曰不識再宥曰過失三<lb/>
宥曰遺忘<hi>不識謂愚民無所識也宥寬也</hi>壹赦曰幼弱再赦曰<lb/>
老耄三赦曰憃愚<hi>憃愚生而癡騃也赦謂免其罪也</hi>以此三法<lb/>
者求民情然後刑殺<lb/>
小行人若國札喪則令賻補之<hi>賻喪家補其不足</hi>若國<lb/>
凶荒則令賙委之<hi>委輸也</hi>若國師役則令犒禬之<lb/>
<hi>犒勞也合助相振爲會</hi>若國有福事則令慶賀之若國有<lb/>
禍灾則令哀弔之<lb/>
<pb n="KR3j0082_SBCK_007-9b"/>
掌客凡禮賔客國新殺禮凶荒殺禮札喪殺禮<lb/>
禍灾殺禮在野在外殺禮<hi>殺減也國新新建國也凶荒無年也札喪</hi>
<hi>疫癘也禍灾新有兵㓂及水火也在野行軍在外也</hi>
　　周書<lb/>
文傳解<lb/>
天有四殃水旱饑荒其至無時非務積聚何以<lb/>
備之夏箴曰小人無兼年之食遇天饑妻子非<lb/>
其有也大夫無兼年之食遇天饑臣妾輿馬非<lb/>
其有也國無兼年之食遇天饑百姓非其百姓<lb/>
<pb n="KR3j0082_SBCK_007-10a"/>
也戒之哉不思禍咎無日矣<hi>言不遠也</hi>明開塞禁舍<lb/>
者其取天下如化<hi>變化之頓謂其疾</hi>不明開塞禁舍者<lb/>
其失天下如化<hi>不明謂失其機</hi>兵彊勝人人彊勝天<hi>勝天</hi>
<hi>勝有天命</hi>能制其有者能制人之有不能制其有者<lb/>
人制之令行禁止王之始也<lb/>
官人<lb/>
富貴者觀其有禮施貧窮者觀其有德守嬖寵<lb/>
者觀其不驕奢隱約者觀其不懾懼其少者觀<lb/>
其恭敬好學而能弟其壯者觀其潔廉務行而<lb/>
<pb n="KR3j0082_SBCK_007-10b"/>
勝其私其老者觀其思愼彊其所不足而不踰<lb/>
父子之間觀其慈孝兄弟之間觀其和友君臣<lb/>
之間觀其忠惠鄕黨之間觀其信誠設之以謀<lb/>
以觀其智示之以難以觀其勇煩之以事以觀<lb/>
其治臨之以利以觀其不貪濫之以樂以觀其<lb/>
不荒喜之以觀其輕怒之以觀其重醉之以觀<lb/>
其失縱之以觀其常遠之以觀其不貳昵之以<lb/>
觀其不狎復徵其言以觀其精曲省其行以觀<lb/>
其備此之謂觀誠<lb/>
<pb n="KR3j0082_SBCK_007-11a"/>
芮良夫解<lb/>
厲王失道芮伯陳誥作芮良夫芮伯若曰余小<lb/>
臣良夫稽首謹誥天子惟民父母致厥道無遠<lb/>
不服無道左右臣妾乃違<hi>道謂德政違叛之</hi>民歸于德<lb/>
德則民戴否德民讎兹允効于前斯不遠<hi>信驗於前</hi>
<hi>世不遠也</hi>商紂弗改夏桀之虐肆我有周有家<hi>擧桀行惡</hi>
<hi>滅亡以爲戒也</hi>嗚呼惟爾天子嗣文武之業惟爾執政<lb/>
小子同先王之臣昏行內顧道王不若<hi>同謂位同也昏</hi>
<hi>闇也言敎王爲不順</hi>專利作威佐亂進禍民將弗龕<hi>專利侵亂</hi>
<pb n="KR3j0082_SBCK_007-11b"/>
<pb n="KR3j0082_SBCK_007-11b"/>
難下民胥怨財單力竭手足靡措弗龕戴上不<lb/>
其亂而<hi>言民相與怨上上加之罪民不堪命必作亂也</hi>惟禍發於人之<lb/>
攸忽咎起於人攸輕心不存焉變之攸伏<hi>言人所輕</hi>
<hi>忽則禍之所起</hi>爾執政小子弗圖大艱偸生苟安爵以<lb/>
賄成<hi>苟安無遠慮賄成不任德</hi>賢智拑口小人鼓舌逃害要<lb/>
利並得其求惟曰哀哉<hi>賢者隱黜以逃害小人佞諂以要利各得其求</hi>
<hi>故君子爲之哀也</hi>我聞曰以言取人人飾其言以行取<lb/>
人人竭其行飾言無庸竭行有成惟爾小子飾<lb/>
言事王實蕃有徒爾自謂有餘余謂爾不足敬<lb/>
<pb n="KR3j0082_SBCK_007-12a"/>
思以明德備乃禍難<hi>言其不足於道義也以用乃汝</hi>難至而悔<lb/>
悔將安及<lb/>
　　春秋外傳國語<lb/>
周語<lb/>
景王二十一年將鑄大錢單穆公曰不可古者<lb/>
天灾降戾<hi>降下也戾至也灾謂水旱蝗螟之屬</hi>於是乎量資幣權<lb/>
輕重以振救民<hi>量猶度也資財也權稱也振拯也</hi>民患輕則爲<lb/>
之作重幣以行之<hi>民患幣輕而物貴則作重以行其輕</hi>於是乎有<lb/>
母權子而行民皆得焉<hi>重曰母輕曰子貿物物輕則子獨行物重則以</hi>
<pb n="KR3j0082_SBCK_007-12b"/>
<hi>母權而行之也子母相權民皆得其欲也</hi>若不堪重則多作輕而行<lb/>
之亦不廢重於是乎有子權母而行小大利之<lb/>
<hi>堪任也不任之者幣重物輕妨其用也故作輕幣雜而用之以重者貿其貴以輕者貿其賤也</hi>
<hi>子權母者母不足則以子平之而行之也故錢小大民皆以爲利也</hi>今王廢輕而<lb/>
作重民失其貨能無匱乎<hi>廢輕而作重則本竭而末寡也故民失其</hi>
<hi>貨</hi>若匱王用將有所乏<hi>民財匱無以供上故王用將乏也</hi>乏則<lb/>
將厚取於民<hi>厚取厚歛也</hi>民不給將有遠志是離民<lb/>
也<hi>給共也遠志逋逃也</hi>且夫備有未至而設之<hi>備國備也未至而設</hi>
<hi>之謂豫備不虞安不忘危</hi>有至而後救之<hi>至而後救之謂若救火療疾量資幣</hi>
<pb n="KR3j0082_SBCK_007-13a"/>
<hi>平輕重之屬</hi>是不相入也<hi>二者前後各有宜不相入不相爲用</hi>可先而<lb/>
不備謂之怠<hi>怠緩也</hi>可後而先之謂之召灾<hi>謂民未患</hi>
<hi>輕而重之離民匱財是爲召灾</hi>周固羸國也天未厭禍焉而又<lb/>
離民以佐灾無乃不可乎<hi>言周故巳爲羸病之國天降禍灾未厭巳</hi>
將民之與處而離之將灾是備禦而召之則何<lb/>
以經國<hi>君以善政爲經臣奉而成之爲緯也</hi>國無經何以出令令<lb/>
之不從上之患也故聖王樹德於民以除之<hi>樹立</hi>
<hi>也除除令不從之患也</hi>絕民用以實王府<hi>絕民用謂廢小錢歛而鑄大也</hi>
猶塞川原爲潢汙也其竭也無日矣<hi>大曰潢小曰汙竭盡</hi>
<pb n="KR3j0082_SBCK_007-13b"/>
<hi>也無日無日數也</hi>若民離財匱灾至備亡王其若之何<lb/>
<hi>備亡無救灾之備也</hi>王弗聽<lb/>
二十三年王將鑄無射<hi>無射鐘名律中無射</hi>單穆公曰不<lb/>
可作重幣以絕民貨又鑄大鐘以鮮其繼<hi>鮮寡也寡</hi>
<hi>其繼者用物過度妨於財也</hi>若積聚旣喪又鮮其繼生何以<lb/>
殖<hi>積聚旣喪謂廢小錢也生財也殖長也</hi>今王作鐘也無益於樂<lb/>
而鮮民財將焉用之夫樂不過以聽耳而美不<lb/>
過以觀目若聽樂而震觀美而眩患莫甚焉夫<lb/>
耳目心之樞機也<hi>樞機發動也心有所欲耳目發動也</hi>故必聽和<lb/>
<pb n="KR3j0082_SBCK_007-14a"/>
而視正聽和則聰視正則明<hi>習於和正則不眩惑也</hi>聰則<lb/>
言聽明則德昭聽言昭德民歆而德之則歸心<lb/>
焉<hi>歆猶欣歆喜服也言發德敎</hi>是以作無不濟求無不獲然<lb/>
則能樂夫耳納和聲而口出美言<hi>耳聞和聲則口有美言此</hi>
<hi>感於物也</hi>以爲憲令<hi>憲法也</hi>而布諸民民以心力行之<lb/>
不倦成事不貳樂之至也<hi>貳變也</hi>若視聽不和而<lb/>
有震眩於是乎有狂悖之言有眩惑之明<lb/>
不信<hi>有轉易也</hi>刑政放紛動不順時民無據依不知<lb/>
所力各有離心<hi>不知所爲盡力</hi>上失其民作則不濟求<lb/>
<pb n="KR3j0082_SBCK_007-14b"/>
則不獲其何以能樂三年之中而有離民之器<lb/>
二焉<hi>二謂作大錢鑄大鐘</hi>國其危哉王弗聽問之伶州鳩<lb/>
<hi>伶司樂官州鳩名也</hi>對曰夫匱財用疲民力以逞淫心<hi>逞快</hi>
<hi>也</hi>聽之不和比之不度無益於敎而離民怒神<lb/>
非臣之所聞也王不聽卒鑄大鐘<hi>財匱故民離樂不和故神</hi>
<hi>怒也</hi>二十四年鐘成伶人吿和<hi>伶人樂人</hi>王謂伶州鳩<lb/>
曰鐘果和矣對曰未可知也<hi>州鳩以爲鐘實不和伶人媚王謂之</hi>
<hi>和故曰未可知</hi>王曰何故對曰上作器民備樂之則爲<lb/>
和<hi>言聲音之道與政通也</hi>今財亡民疲莫不怨恨臣不知<lb/>
<pb n="KR3j0082_SBCK_007-15a"/>
其和也<hi>亂世之音怨以怒故曰不知其和</hi>且民所曹好鮮其不<lb/>
濟<hi>曹群也</hi>其所曹惡鮮其不廢諺曰衆心成城<hi>衆心</hi>
<hi>所好莫之能敗其固如城</hi>衆口鑠金<hi>鑠消也衆口所毀雖金石猶可消</hi>今三<lb/>
年之中而害金再興焉<hi>害金害民之金謂錢鐘也</hi>懼一之廢<lb/>
也<hi>二金中其一必廢也</hi>王曰爾老耄矣何知二十五年王<lb/>
崩鐘不和<hi>王崩而言不和明樂人之諛</hi>
晉語<lb/>
武公伐翼弑哀侯止欒共子曰苟無死<hi>共子晉大夫共</hi>
<hi>叔成也</hi>吾以子爲上卿制晉國之政辭曰成聞之<lb/>
<pb n="KR3j0082_SBCK_007-15b"/>
民生於三事之如一<hi>三君父師也如一服勤至死也</hi>父生之師<lb/>
敎之君食之<hi>食謂祿也</hi>唯其所在則致死焉<hi>在君父爲君父</hi>
<hi>在師爲師也</hi>人之道也臣敢以私利廢人道乎<hi>私利謂不</hi>
<hi>死爲上卿也</hi>君何以訓矣<hi>無以敎爲忠也</hi>從君而貳君焉用<lb/>
臣<hi>貳二心也</hi>遂鬭而死<lb/>
文公問於郭偃<hi>郭偃卜偃</hi>曰始也吾以國爲易<hi>易易治也</hi>
今也難對曰君以爲易其難也將至矣君以爲<lb/>
難其易也將至矣<hi>以爲難而勤修之故其易將至</hi>
趙宣子言韓獻子於靈公爲司馬<hi>宣子趙宣孟也獻子韓厥</hi>
<pb n="KR3j0082_SBCK_007-16a"/>
<hi>也司馬掌軍大夫也</hi>河曲之役趙孟使人以其乘車干行<lb/>
<hi>干犯也行軍列也</hi>獻子執而戮之宣子召而禮之曰吾<lb/>
聞事君者比而不黨<hi>比比義也阿私曰黨</hi>夫周以擧義比<lb/>
也<hi>忠信曰周</hi>擧以其私黨也夫軍事有死無犯犯而<lb/>
不隱義也<hi>在公爲義</hi>吾言汝於君懼汝不能也擧而<lb/>
不能黨孰大焉事君而黨吾何以從政勉之苟<lb/>
從是行也<hi>勉之勸修其志是行今所行也</hi>臨長晉國者非汝其<lb/>
誰<hi>臨監也長師也</hi>皆吿諸大夫曰二三子可以賀我矣<lb/>
吾擧厥也而中吾乃今知免於罪矣<lb/>
<pb n="KR3j0082_SBCK_007-16b"/>
叔向見司馬侯之子撫而泣之曰自其父之死<lb/>
吾莫與比而事君矣昔者其父始之我終之<hi>謂有</hi>
<hi>所造爲及諫爭相爲終始成其事也</hi>我始之夫子終之無不可<hi>無不</hi>
<hi>可言皆從</hi>藉偃在側曰君子有比乎<hi>君子周而不比故偃問之</hi>叔<lb/>
向曰君子比而不别比德以贊事比也<hi>贊佐</hi>引黨<lb/>
以封巳<hi>引取也封厚也</hi>利巳而忘君别也<hi>别爲朋黨</hi>
楚語<lb/>
靈王爲章華之臺<hi>章華地名</hi>與伍擧升焉曰美夫對<lb/>
曰臣聞國君服寵以爲美<hi>服寵謂以賢受寵服以是爲美</hi>安民<lb/>
<pb n="KR3j0082_SBCK_007-17a"/>
以爲樂<hi>以能安民爲樂</hi>聽德以爲聰<hi>聽用有德也</hi>致遠以爲<lb/>
明<hi>能致遠人</hi>不聞其以土木之崇高彤鏤爲美<hi>彤謂丹楹</hi>
<hi>鏤謂刻桷也</hi>先君莊王爲匏居之臺<hi>匏居臺名</hi>高不過望<lb/>
國氛<hi>氛祲氣也</hi>大不過容宴豆<hi>言宴有折俎籩豆之陳</hi>木不妨<lb/>
守備<hi>不妨城郭守備之材</hi>用不煩官府<hi>財用不出府藏也</hi>民不廢<lb/>
時務官不易朝常先君是以除亂克歒而無惡<lb/>
於諸侯今君爲此臺也國民疲焉財用盡焉年<lb/>
糓敗焉<hi>敗廢其時務也</hi>百官煩也<hi>爲之徵發</hi>數年乃成臣不<lb/>
知其美也夫美也者上下外內小大遠邇皆無<lb/>
<pb n="KR3j0082_SBCK_007-17b"/>
害焉故曰美也若於目觀則美<hi>於目則美德則不也</hi>財用<lb/>
則匱是聚民利以自封而瘠民也胡美之爲<hi>封厚</hi>
<hi>也胡何何以爲美</hi>夫君國者將民之與處民實瘠君安<lb/>
得肥<hi>安得獨肥言將有患</hi>故先王之爲臺榭也<hi>積土爲臺無室曰榭</hi>
榭不過講軍實<hi>講習也軍實戎士也</hi>臺不過望氛祥<hi>凶氣爲氛</hi>
<hi>吉氣爲祥</hi>其所不奪穡地<hi>稼穡/之地</hi>其爲不匱財用<hi>爲作也</hi>
其事不煩官業<hi>業事也</hi>其日不廢時務<hi>以農隙也</hi>瘠磽<lb/>
之地於是乎爲之<hi>不害糓土也磽确</hi>城守之木於是乎<lb/>
用之<hi>城守之餘然後用之</hi>官寮之暇於是乎臨之<hi>暇間也</hi>四<lb/>
<pb n="KR3j0082_SBCK_007-18a"/>
時之隙於是乎成之<hi>隙空間時</hi>夫爲臺榭將以敎民<lb/>
利也<hi>臺所以望氛祥而備灾害榭所以講軍實而禦冦亂皆所以利民也</hi>不知其<lb/>
以匱之也<hi>知猶聞也</hi>若君謂此美而爲之正<hi>以爲得事之正</hi>
<hi>也</hi>楚其殆矣<hi>殆危也</hi>
鬭且廷見令尹子常<hi>鬭且楚大夫子常囊瓦</hi>子常與之語<lb/>
問畜貨聚馬歸以語其弟曰楚其亡乎不然令<lb/>
尹其不免乎吾見令尹問畜聚積實如餓豺狼<lb/>
<hi>實財也</hi>殆必亡者昔鬭子文三舍令尹無一日之<lb/>
積恤民之故也<hi>積儲也</hi>成王每出子文之祿必逃<lb/>
<pb n="KR3j0082_SBCK_007-18b"/>
王止而後復人謂子文曰人生求富而子逃之<lb/>
何也對曰夫從政者以庇民也<hi>庇覆也</hi>民多曠者<lb/>
而我取富焉<hi>曠空也</hi>是勤民以自封也<hi>勤勞也封厚也</hi>死<lb/>
無日矣我逃死非惡富也故莊王之世滅若敖<lb/>
氏唯子文之後在至于今爲楚良臣是不先恤<lb/>
民而後巳之富乎今子常先大夫之後<hi>先大夫子囊也</hi>
而相楚君無令名於四方四境盈壘<hi>盈滿也壘壁也言壘</hi>
<hi>壁滿四境之內</hi>道殣相望<hi>道冢曰殣</hi>是之不恤而畜聚不厭<lb/>
其速怨於民多矣<hi>速召也</hi>積貨滋多蓄怨滋厚不<lb/>
<pb n="KR3j0082_SBCK_007-19a"/>
亡何待期年子常奔鄭<lb/>
王孫圉聘於晉<hi>王孫圉楚大夫也</hi>定公饗之趙簡子相<lb/>
問於王孫圉曰楚之白珩猶在乎<hi>珩佩上之橫者</hi>對曰<lb/>
然簡子曰其爲寶也幾何矣<hi>幾何世也</hi>曰未甞爲寶<lb/>
楚之所寶者觀射父<hi>言以賢爲寶也</hi>能作訓辭以行事<lb/>
於諸侯<hi>言以訓辭交結諸侯也</hi>使無以寡君爲口實<hi>口實毀弄</hi>
<hi>也</hi>又有左史倚相能道訓典以叙百物<hi>叙次也物事也</hi>
以朝夕獻善敗于寡君無忘先王之業又能上<lb/>
下悅于鬼神<hi>悅媚也</hi>使神無有怨痛于楚國<hi>痛疾也</hi>
<pb n="KR3j0082_SBCK_007-19b"/>
又有藪曰雲金木竹箭之所生也<hi>楚有雲夢之藪澤也</hi>龜<lb/>
珠齒角皮革羽毛所以備賦以戒不虞者也<hi>龜所</hi>
<hi>以備吉凶珠所以衛火灾角所以爲弓弩齒所以爲弭賦兵賦也</hi>所以供幣帛<lb/>
以亨於諸侯<hi>亨獻也</hi>寡君其可以免罪於諸侯而<lb/>
國民保焉<hi>保安也</hi>此楚國之寶也若夫白珩先王<lb/>
之玩也何寶焉<hi>玩玩弄之物也</hi>
　　韓詩外傳<lb/>
楚莊王聽朝罷晏樊姬下堂而迎之曰何罷之<lb/>
晏乎莊王曰今者聽忠賢之言不知饑倦也姬<lb/>
<pb n="KR3j0082_SBCK_007-20a"/>
曰王之所謂忠賢者諸侯之客與中國之士與<lb/>
莊王曰則沈令尹也樊姬掩口而笑王曰姬之<lb/>
所笑者何等也姬曰妾得侍於王十有一年矣<lb/>
然妾未甞不遣人求美人而進於王也與妾同<lb/>
列者十人賢於妾者二人妾豈不欲擅王之愛<lb/>
專王之寵哉不敢以私願蔽衆美也今沈令尹<lb/>
相楚數年矣未甞見進賢而退不肖也又焉得<lb/>
爲忠賢乎莊王以樊姬之言吿沈令尹令尹進<lb/>
孫叔敖叔敖治楚三年而楚國覇樊姬之力也<lb/>
<pb n="KR3j0082_SBCK_007-20b"/>
高墻豐上激下未必崩也降雨興流潦至則崩<lb/>
必先矣草木根荄淺未必橛也飄風興暴雨墜<lb/>
則橛必先矣君子居是國也不崇仁義尊其賢<lb/>
臣以理萬物未必亡也一且有非常之變諸侯<lb/>
交爭人趍車馳汨然禍至乃始愁憂乾喉焦唇<lb/>
仰天而歎庶幾乎望天之救也不亦晚乎<lb/>
田饒事魯哀公而不見察謂哀公曰臣將去君<lb/>
黃鵠擧矣哀公曰何謂也田饒曰君獨不見夫<lb/>
鷄乎頭戴冠者文也足傅距者武也敵在前敢<lb/>
<pb n="KR3j0082_SBCK_007-21a"/>
鬭者勇也見食相吿者仁也守夜不失時者信<lb/>
也雞雖有此五德君猶烹而食之者何也則以<lb/>
其所從來者近也夫黃鵠一擧千里止君園池<lb/>
食君魚鼈啄君黍粱無此五者君猶貴之者何<lb/>
也以其所從來者遠也臣將去君黃鵠擧矣哀<lb/>
公曰止吾書子之言也田饒曰臣聞食其食者<lb/>
不毀其器蔭其樹者不折其枝有臣不用何書<lb/>
其言爲遂去之燕燕以爲相三年燕政大平哀<lb/>
公喟然大息爲之避寢三月曰不愼其前而悔<lb/>
<pb n="KR3j0082_SBCK_007-21b"/>
其後何可復得<lb/>
孔子曰士有五有埶尊貴者有家富厚者有資<lb/>
勇悍者有心智慧者有貌美好者埶尊貴不以<lb/>
愛民行義理而反以暴傲家富厚不以振窮救<lb/>
不足而反以侈靡無度資勇悍不以衛上攻戰<lb/>
而反以侵凌私鬭心智慧不以端計數而反以<lb/>
事姦飾詐貌美好不以統朝涖民而反以蠱女<lb/>
從欲此五者所謂士失其美質也<lb/>
原天命治心術理好惡適情性而治道畢矣原<lb/>
<pb n="KR3j0082_SBCK_007-22a"/>
天命則不惑禍福不惑禍福則動靜脩理矣治<lb/>
心術則不妄喜怒不妄喜怒則賞罰不阿矣理<lb/>
好惡則不貪無用不貪無用則不以物害性矣<lb/>
適情性則欲不過節欲不過節則養性知足矣<lb/>
四者不求於外不假於人反諸巳而己<lb/>
天設其高而日月成明地設其厚而山陵成居<lb/>
上設其道而百事得序<lb/>
人有六情失之則亂從之則睦故聖王之敎其<lb/>
民也必因其情而節之以禮必從其欲而制之<lb/>
<pb n="KR3j0082_SBCK_007-22b"/>
以義義簡而備禮易而法去情不遠故民之從<lb/>
命也速<lb/>
智如原泉行可以爲表儀者人師也智可以砥<lb/>
礪行可以爲輔檠者人友也據法守職而不敢<lb/>
爲非者人吏也當前快意一呼再諾者人隷也<lb/>
故上主以師爲佐中主以友爲佐下主以吏爲<lb/>
佐危亡之主以隷爲佐欲觀其亡必由其下故<lb/>
同明者相見同聽者相聞同志者相從非賢者<lb/>
莫能用賢故輔佐左右所任使有存亡之機得<lb/>
<pb n="KR3j0082_SBCK_007-23a"/>
失之要也可無愼乎<lb/>
昔者不出戶而知天下不闚牗而知天道者非<lb/>
目能見乎千里之前非耳能聞乎萬里之外以<lb/>
巳之度度之也以巳之情量之也巳欲衣食焉<lb/>
亦知天下之欲衣食也巳欲安逸焉亦知天下<lb/>
之欲安逸也巳有好惡焉亦知天下之有好惡<lb/>
也此三者聖王之所以不降席而匡天下者也<lb/>
故君子之道忠恕而巳矣夫饑渴苦血氣寒暑<lb/>
動肌膚此四者民之大害也大害不除未可敢<lb/>
<pb n="KR3j0082_SBCK_007-23b"/>
御也四體不掩則鮮仁人五藏空虛則無立士<lb/>
百姓內不乏食外不患寒乃可御以禮矣<lb/>
藍有靑而絲假之靑於藍地有黃而絲假之黃<lb/>
於地藍靑地黃猶可假也仁義之士可不假乎<lb/>
哉東海之魚名曰鰈比目而行北方有獸名曰<lb/>
婁更食更候南方有鳥名曰鶼比翼而飛夫鳥<lb/>
獸魚猶知假而况萬乘之主乎而獨不知比假<lb/>
天下之英雄俊士與之爲伍則豈不痛哉故曰<lb/>
以明扶明則升于天以明扶闇則歸其人兩瞽<lb/>
<pb n="KR3j0082_SBCK_007-24a"/>
相扶不觸墻木不陷井穽則其幸也<lb/>
福生於無爲而患生於多欲故知足然後富從<lb/>
之德宜君人然後貴從之故貴爵而賤德者雖<lb/>
爲天子不貴矣貪物而不知止者雖有天下不<lb/>
富矣夫土地之生物不益山澤之出財有盡懷<lb/>
不富之心而求不益之物挾百倍之欲而求有<lb/>
盡之財是桀紂之所以失其位也<lb/>
古者必有命民民有能敬長憐孤取舍好讓居<lb/>
事力者命於其君命然後得乘餝車並馬未得<lb/>
<pb n="KR3j0082_SBCK_007-24b"/>
命者不得乘乘皆有罸故其民雖有餘財侈物<lb/>
而無禮義功德卽無所用其餘財物故其民皆<lb/>
興仁義而賤財利賤財利卽不爭不爭卽彊不<lb/>
凌弱衆不暴寡是唐虞之所以象典刑而民莫<lb/>
犯法民莫犯法而亂斯止矣<lb/>
趙王使人於楚鼓瑟而遣之曰必如吾言愼無<lb/>
失吾言使者受命伏而不起曰大王鼓瑟未甞<lb/>
若今日之悲也王曰然瑟固方調使者曰調則<lb/>
可記其柱王曰不可天有燥濕絃有緩急柱有<lb/>
<pb n="KR3j0082_SBCK_007-25a"/>
推移不可記也使者曰臣請借此以喩楚之去<lb/>
趙也千有餘里且有凶則弔之吉則賀之猶柱<lb/>
之有推移不可記也故明王之使人也必愼其<lb/>
所使旣使之任之以心不任以辭也<lb/>
趙簡子有臣曰周舍立於門下三日三夜簡子<lb/>
使問之曰子欲見寡人何事周舍對曰願爲愕<lb/>
愕之臣墨筆操牘從君之過而日有記也月有<lb/>
成也歲有效也簡子居則與之居出則與之出<lb/>
居無幾何而周舍死簡子後與諸大夫飮於洪<lb/>
<pb n="KR3j0082_SBCK_007-25b"/>
波之臺酒酣簡子涕泣諸大夫皆出走曰臣有<lb/>
罪而不自知也簡子曰大夫無罪昔者吾友周<lb/>
舍有言曰千羊之皮不若一狐之掖衆人之唯<lb/>
唯不若直士之愕愕昔者紂黙黙而亡武王愕<lb/>
愕而昌今自周舍之死吾未甞聞吾過也吾亡<lb/>
無日矣是以寡人泣也<lb/>
晉平公遊於河而樂曰安得賢士與之樂此也<lb/>
舩人蓋胥跪而對曰主君亦不好士耳夫珠出<lb/>
於江海玉出於崑山無足而至者猶主之好之<lb/>
<pb n="KR3j0082_SBCK_007-26a"/>
也士有足而不至者蓋主君無好士之意耳何<lb/>
患於無士乎平公曰吾食客門左千人門右千<lb/>
人朝食不足夕收市賦暮食不足朝收市賦吾<lb/>
可謂不好士乎蓋胥對曰夫鴻鵠一擧千里所<lb/>
恃者六翮耳背上之毛腹下之毳益一把飛不<lb/>
爲加高損一把不爲加下今君之食客將皆背<lb/>
上之毛腹下之毳耳詩曰謀夫孔多是用不就<lb/>
此之謂也<lb/>
宋燕相齊見逐罷歸之舍召門尉陳饒等二十<lb/>
<pb n="KR3j0082_SBCK_007-26b"/>
六人曰諸大夫有能與我赴諸侯者乎陳饒等<lb/>
皆伏而不對燕曰悲乎哉何士大夫易得而難<lb/>
用也陳饒對曰非士大夫易得而難用君弗能<lb/>
用也君不能用則有不平之心是失之已而責<lb/>
諸人也燕曰其說云何對曰三升之稷不足於<lb/>
士而君雁鶩有餘粟是君之一過也果園梨栗<lb/>
後宮婦女以相提挃而士曾不得一甞是君之<lb/>
二過也綾紈綺縠靡麗於堂從風而弊士曾不<lb/>
得以爲緣是君之三過也且夫財者君之所輕<lb/>
<pb n="KR3j0082_SBCK_007-27a"/>
也死者士之所重也君不能行君之所輕而欲<lb/>
使士致其所重譬猶鉛刀畜之干將用之不亦<lb/>
難乎宋燕曰是燕之過也<lb/>
魏文侯問狐卷子曰父賢足恃乎對曰不足子<lb/>
賢足恃乎對曰不足兄賢足恃乎對曰不足弟<lb/>
賢足恃乎對曰不足臣賢足恃乎對曰不足文<lb/>
侯勃然作色而怒曰何也對曰父賢不過堯而<lb/>
丹朱放子賢不過舜而瞽叟頑兄賢不過舜而<lb/>
象敖弟賢不過周公而管叔誅臣賢不過湯武<lb/>
<pb n="KR3j0082_SBCK_007-27b"/>
而桀紂伐望人者不至恃人者不久君欲治亦<lb/>
從身始人何可恃乎詩云自求伊祐此之謂也<lb/>
昔者田子方出見老馬於道喟然有志焉以問<lb/>
於御曰此何馬御曰故公家畜也疲而不爲用<lb/>
故出放之田子方曰少盡其力而老弃其身仁<lb/>
者不爲也束帛而贖之窮士聞之知所歸心矣<lb/>
魏文侯問李克曰人有惡乎對曰有夫貴者則<lb/>
賤者惡之富者則貧者惡之智者則愚者惡之<lb/>
文侯曰行此三者使人勿惡可乎對曰可臣聞<lb/>
<pb n="KR3j0082_SBCK_007-28a"/>
貴而下賤則衆弗惡也富能分貧則窮乏士弗<lb/>
惡也智而敎愚則童蒙者不惡也文侯曰善<lb/>
人主之疾十有二發非有賢醫莫能治也何謂<lb/>
十二發曰痿蹷逆脹滿支膈盲煩喘痺風此之<lb/>
謂也賢醫治之若何曰省事輕刑則痿不作無<lb/>
使小民饑寒則蹷不作無令財貨上流則逆不<lb/>
作無使倉廩積腐則脹不作無使府庫充實則<lb/>
滿不作無使羣臣縱恣則支不作無使下情不<lb/>
上通則膈不作上振恤下則盲不作法令奉用<lb/>
<pb n="KR3j0082_SBCK_007-28b"/>
則煩不作無使下怨則喘不作無使賢人伏匿<lb/>
則痺不作無使百姓歌吟誹謗則風不作夫重<lb/>
臣羣下者人主之心腹支體也心腹支體無害<lb/>
則人主無疾矣故非有賢醫莫能治也人主皆<lb/>
有此十二疾而不用賢醫則國非其國也<lb/>
齊景公使使於楚楚王與之上九重之臺顧使<lb/>
者曰齊亦有臺若此者乎使者曰吾君有治位<lb/>
之堂土階三尺茅茨不剪采桷不斵猶以爲爲<lb/>
之者勞居之者泰吾君惡有若此者乎於是楚<lb/>
<pb n="KR3j0082_SBCK_007-29a"/>
王怉如也<lb/>
羣書治要卷第八<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_008-1a"/>
羣書治要卷第九<lb/>
　　　　秘書監鉅鹿男臣魏徵等奉　勅撰<lb/>
　孝經　論語<lb/>
　　孝經<lb/>
仲尼居<hi>仲尼孔子字</hi>曾子侍<hi>曾子孔子弟子也</hi>子曰先王有<lb/>
至德要道<hi>子者孔子</hi>以順天下民用和睦上下無怨<lb/>
<hi>以用也睦親也至德以敎之要道以化之是以民用和睦上下無怨也</hi>汝知之乎<lb/>
曾子避席曰參不敏何足以知之<hi>參名也參不達</hi>子曰<lb/>
夫孝德之本也<hi>人之行莫大於孝故曰德之本也</hi>敎之所由生<lb/>
<pb n="KR3j0082_SBCK_008-1b"/>
也<hi>敎人親愛莫善於孝故言敎之所由生</hi>復坐吾語汝身體髪膚<lb/>
受之父母不敢毀傷孝之始也立身行道揚名<lb/>
於後世以顯父母孝之終也夫孝始於事親中<lb/>
於事君終於立身大雅云無念爾祖聿修厥德<lb/>
<hi>大雅者詩之篇名無念無忘也聿述也修治也爲孝之道無敢忘爾先祖當修治其德矣</hi>
子曰愛親者不敢惡於人<hi>愛其親者不敢惡於他人之親</hi>敬親<lb/>
者不敢慢於人<hi>巳慢人之親人亦慢巳之親故君子不爲也</hi>愛敬盡<lb/>
於事親<hi>盡愛於母盡敬於父</hi>而德敎加於百姓<hi>敬以直內義以方外</hi>
<hi>故德敎加於百姓也</hi>形于四海<hi>形見也德敎流行見四海也</hi>蓋天子之<lb/>
<pb n="KR3j0082_SBCK_008-2a"/>
孝也呂刑云一人有慶兆民賴之<hi>呂刑尚書篇名一人謂天</hi>
<hi>子天子爲善天下皆賴之</hi>
在上不驕高而不危<hi>諸侯在民上故言在上敬上愛下謂之不驕故居高</hi>
<hi>位而不危殆也</hi>制節謹度滿而不溢<hi>費用約儉謂之制節奉行天子法度</hi>
<hi>謂之謹度故能守法而不驕逸也</hi>高而不危所以長守貴也<hi>居高</hi>
<hi>位能不驕所以長守貴也</hi>滿而不溢所以長守富也<hi>雖有一國之財</hi>
<hi>而不奢泰故能長守富</hi>富貴不離其身<hi>富能不奢貴能不驕故云不離其身</hi>
然後能保其社稷<hi>上能長守富貴然後乃能安其社稷</hi>而和其民<lb/>
人<hi>薄賦歛省傜伇是以民人和也</hi>蓋諸侯之孝也詩云戰戰兢<lb/>
<pb n="KR3j0082_SBCK_008-2b"/>
兢如臨深淵如履薄冰<hi>戰戰恐懼兢兢戒愼如臨深淵恐墜如履薄冰</hi>
<hi>恐陷</hi>
非先王之法服不敢服非先王之法言不敢道<lb/>
<hi>不合詩書不敢道</hi>非先王之德行不敢行<hi>不合禮樂則不敢行</hi>是<lb/>
故非法不言<hi>非詩書則不言</hi>非道不行<hi>非禮樂則不行</hi>口無擇<lb/>
言身無擇行言滿天下無口過行滿天下無怨<lb/>
惡三者備矣然後能守其宗廟<hi>法先王服言先王道行先王德</hi>
<hi>則爲備矣</hi>蓋卿大夫之孝也詩云夙夜匪懈以事一<lb/>
人<hi>夙早也夜暮也一人天子也卿大夫當早起夜臥以事天子勿懈惰</hi>
<pb n="KR3j0082_SBCK_008-3a"/>
資於事父以事母而愛同<hi>事父與母愛同敬不同也</hi>資於事<lb/>
父以事君而敬同<hi>事父與君敬同愛不同</hi>故母取其愛而<lb/>
君取其敬兼之者父也<hi>兼并也愛與母同敬與君同并此二者事父之</hi>
<hi>道也</hi>故以孝事君則忠<hi>移事父孝以事於君則爲忠也</hi>以敬事長<lb/>
則順<hi>移事兄敬以事於長則爲順矣</hi>忠順不失以事其上<hi>事君能忠</hi>
<hi>事長能順二者不失可以事上也</hi>然後能保其祿位而守其祭<lb/>
祀蓋士之孝也詩云夙興夜寐無忝爾所生<hi>忝辱</hi>
<hi>也所生謂父母士爲孝當早起夜臥無辱其父母也</hi>
因天之道<hi>春生夏長秋收冬藏順四時以奉事天道</hi>分地之利<hi>分别五土</hi>
<pb n="KR3j0082_SBCK_008-3b"/>
<hi>視其高下此分地之利</hi>謹身節用以養父母<hi>行不爲非爲謹身富不奢</hi>
<hi>泰爲節用度財爲費父母不乏也</hi>此庶人之孝也故自天子至<lb/>
于庶人孝無終始而患不及己者未之有也<hi>總說</hi>
<hi>五孝上從天子下至庶人皆當孝無終始能行孝道故患難不及其身未之有者言未之有也</hi>
曾子曰甚哉孝之大也<hi>上從天子下至庶人皆當爲孝無終始曾子乃</hi>
<hi>知孝之爲大</hi>子曰夫孝天之經也<hi>春秋冬夏物有死生天之經也</hi>地<lb/>
之義也<hi>山川高下水泉流通地之義也</hi>民之行也<hi>孝悌恭敬民之行也</hi>天<lb/>
地之經而民是則之<hi>天有四時地有高下民居其間當是而則之</hi>則<lb/>
天之明<hi>則視也視天四時無失其早晚也</hi>因地之利<hi>因地高下所宜何等</hi>
<pb n="KR3j0082_SBCK_008-4a"/>
以順天下是以其敎不肅而成<hi>以用也用天四時地利順治天</hi>
<hi>下下民皆樂之是以其敎不肅而成也</hi>其政不嚴而治<hi>政不煩苛故不嚴而</hi>
<hi>治也</hi>先王見敎之可以化民也<hi>見因天地敎化民之易也</hi>是故<lb/>
先之以博愛而民莫遺其親<hi>先修人事流化於民也</hi>陳之<lb/>
以德義而民興行<hi>上好義則民莫敢不服也</hi>先之以敬讓而<lb/>
民不爭<hi>若文王敬讓於朝虞芮推畔於野上行之則下效法之</hi>道之以禮<lb/>
樂而民和睦<hi>上好禮則民莫敢不敬</hi>示之以好惡而民知<lb/>
禁<hi>善者賞之惡者罰之民知禁不敢爲非也</hi>
子曰昔者明王之以孝治天下不敢遺小國之<lb/>
<pb n="KR3j0082_SBCK_008-4b"/>
臣<hi>古者諸侯歲遣大夫聘問天子天子待之以禮此不遺小國之臣者也</hi>而况於<lb/>
公侯伯子男乎<hi>古者諸侯五年一朝天子天子使世子郊迎蒭禾百車以客禮</hi>
<hi>待之</hi>故得萬國之歡心以事其先王<hi>諸侯五年一朝天子各以</hi>
<hi>其職來助祭宗廟是得萬國之歡心事其先王也</hi>治國者不敢侮於鰥<lb/>
寡而况於士民乎<hi>治國者諸侯也</hi>故得百姓之歡心以<lb/>
事其先君治家者不敢失於臣妾之心而况於<lb/>
妻子乎故得人之歡心以事其親夫然故生則<lb/>
親安之<hi>養則致其樂故親安之也</hi>祭則鬼饗之<hi>祭則致其嚴故鬼饗之</hi>
是以天下和平<hi>上下無怨故和平</hi>灾害不生<hi>風雨順時百穀成熟</hi>
<pb n="KR3j0082_SBCK_008-5a"/>
禍亂不作<hi>君惠臣忠父慈子孝是以禍亂無緣得起也</hi>故明王之以<lb/>
孝治天下也如此<hi>故上明王所以灾害不生禍亂不作以其孝治天下故致</hi>
<hi>於此</hi>詩云有覺德行四國順之<hi>覺大也有大德行四方之國順而行</hi>
<hi>之也</hi>
曾子曰敢問聖人之德無以加於孝乎子曰天<lb/>
地之性人爲貴<hi>貴其異於萬物也</hi>人之行莫大於孝<hi>孝者</hi>
<hi>德之本又何加焉</hi>孝莫大於嚴父<hi>莫大尊嚴其父</hi>嚴父莫大於<lb/>
配天<hi>尊嚴其父莫大於配天生事愛敬死爲神主也</hi>則周公其人也<hi>尊嚴</hi>
<hi>其父配食天者周公爲之</hi>昔者周公郊祀后稷以配天<hi>郊者祭天名后</hi>
<pb n="KR3j0082_SBCK_008-5b"/>
<hi>稷者周公始祖</hi>宗祀文王於明堂以配上帝<hi>文王周公之父明堂</hi>
<hi>天子布政之宮上帝者天之别名</hi>是以四海之內各以其職來<lb/>
祭<hi>周公行孝朝越裳重譯來貢是得萬國之歡心也</hi>夫聖人之德又何<lb/>
以加於孝乎<hi>孝悌之至通於神明豈聖人所能加</hi>聖人因嚴以敎<lb/>
敬因親以敎愛<hi>因人尊嚴其父敎之爲敬因親近於其父敎之爲愛順人情也</hi>
聖人之敎不肅而成<hi>聖人因人情而敎民民皆樂之故不肅而成也</hi>其<lb/>
政不嚴而治<hi>其身正不令而行故不嚴而治</hi>其所因者本也<hi>本謂</hi>
<hi>孝也</hi>父子之道天性也<hi>性常/也</hi>君臣之義也<hi>君臣非有天性</hi>
<hi>伹義合耳</hi>父母生之續莫大焉<hi>父母生子骨肉相連屬復何加焉</hi>君<lb/>
<pb n="KR3j0082_SBCK_008-6a"/>
親臨之厚莫重焉<hi>君親擇賢顯之以爵寵之以祿厚之至也</hi>故不愛<lb/>
其親而愛他人者謂之悖德<hi>人不能愛其親而愛他人親者謂之</hi>
<hi>悖德</hi>不敬其親而敬他人者謂之悖禮<hi>不能敬其親而敬他</hi>
<hi>人之親者謂之悖禮也</hi>以順則逆<hi>以悖爲順則逆亂之道也</hi>民無則焉<lb/>
<hi>則法</hi>不在於善而皆在於凶德<hi>惡人不能以禮爲善乃化爲惡若桀</hi>
<hi>紂是也</hi>雖得之君子所不貴<hi>不以其道故君子不貴</hi>君子則<lb/>
不然言思可道<hi>君子不爲逆亂之道言中詩書故可傳道也</hi>行思可<lb/>
樂<hi>動中規矩故可樂也</hi>德義可尊<hi>可尊/法也</hi>作事可法<hi>可法則也</hi>容<lb/>
止可觀<hi>威儀中禮故可觀</hi>進退可度<hi>難進而盡忠易退而補過</hi>以臨<lb/>
<pb n="KR3j0082_SBCK_008-6b"/>
其民是以其民畏而愛之<hi>畏其刑罰愛其德義</hi>則而象之<lb/>
故能成其德敎而行其政令詩云淑人君子其<lb/>
儀不忒<hi>淑善也忒差也善人君子威儀不差可法則也</hi>
子曰孝子之事親居則致其敬養則致其樂<hi>樂竭</hi>
<hi>歡心以事其親</hi>病則致其憂喪則致其哀祭則致其嚴<lb/>
五者備矣然後能事親事親者居上不驕<hi>雖尊爲君</hi>
<hi>而不驕也</hi>爲下不亂<hi>爲人臣下不/敢爲亂也</hi>在醜不爭<hi>醜類也以爲善</hi>
<hi>不忿爭</hi>居上而驕則亡<hi>富貴不以其道是以取亡也</hi>爲下而亂<lb/>
則刑<hi>爲人臣下好作亂則刑罰及其身</hi>在醜而爭則兵<hi>朋友中好爲忿</hi>
<pb n="KR3j0082_SBCK_008-7a"/>
<hi>爭者惟兵刄之道</hi>三者不除雖日用三牲之養猶爲不<lb/>
孝<hi>夫愛親者不敢惡於人之親今反驕亂分爭雖日致三牲之養豈得爲孝子</hi>
子曰五刑之屬三千<hi>五刑者謂墨劓臏宮大辟也</hi>而罪莫大<lb/>
於不孝要君者無上<hi>事君先事而後食祿今反要君此無尊上之道</hi>非<lb/>
聖人者無法<hi>非侮聖人者不可法</hi>非孝者無親<hi>巳不自孝又非他人</hi>
<hi>爲孝不可親</hi>此大亂之道也<hi>事君不忠侮聖人言非孝者大亂之道也</hi>
子曰敎民親愛莫善於孝敎民禮順莫善於悌<lb/>
移風易俗莫善於樂<hi>夫樂者感人情樂正則心正樂淫則心淫也</hi>安<lb/>
上治民莫善於禮<hi>上好禮則民易使</hi>禮者敬而巳矣<hi>敬禮</hi>
<pb n="KR3j0082_SBCK_008-7b"/>
<hi>之本有何加焉</hi>故敬其父則子悅敬其兄則弟悅敬其<lb/>
君則臣悅敬一人而千萬人悅所敬者寡悅者<lb/>
衆<hi>所敬一人是其少千萬人悅是其衆</hi>此之謂要道也<hi>孝悌以敎之禮樂以</hi>
<hi>化之此謂要道也</hi>
子曰君子之敎以孝非家至而日見之也<hi>伹行孝於</hi>
<hi>內流化於外也</hi>敎以孝所以敬天下之爲人父者也<hi>天子</hi>
<hi>父事三老所以敬天下老也</hi>敎以悌所以敬天下之爲人兄<lb/>
者也<hi>天子兄事五更所以敎天下悌也</hi>敎以臣所以敬天下之<lb/>
爲人君者也<hi>天子郊則君事天廟則君事尸所以敎天下臣</hi>詩云愷悌<lb/>
<pb n="KR3j0082_SBCK_008-8a"/>
君子民之父母<hi>以上三者敎於天下眞民之父母</hi>非至德其孰<lb/>
能順民如此其大者乎<hi>至德之君能行此三者敎於天下也</hi>
子曰君子之事親孝故忠可移於君<hi>欲求忠臣出孝子之</hi>
<hi>門故可移於君</hi>事兄悌故順可移於長<hi>以敬事兄則順故可移於長也</hi>
居家理故治可移於官<hi>君子所居則化所在則治故可移於官也</hi>是<lb/>
以行成於內而名立於後世矣<lb/>
曾子曰若夫慈愛恭敬安親揚名則聞命矣敢<lb/>
問子從父之命可謂孝乎子曰是何言與是何<lb/>
言與昔者天子有爭臣七人雖無道不失其天<lb/>
<pb n="KR3j0082_SBCK_008-8b"/>
下<hi>七人者謂大師大保大傅左輔右弼前疑後丞維持王者使不危殆</hi>諸侯有爭<lb/>
臣五人雖無道不失其國大夫有爭臣三人雖<lb/>
無道不失其家<hi>尊卑輔善未聞其官</hi>士有爭友則身不離<lb/>
於令名<hi>令善也士卑無臣故以賢友助已</hi>父有爭子則身不陷<lb/>
於不義故當不義則爭之從父之命又焉得爲<lb/>
孝乎<hi>委曲從父命善亦從善惡亦從惡而心有隱豈得爲孝乎</hi>
子曰昔者明王事父孝故事天明<hi>盡孝於父則事天明</hi>事<lb/>
母孝故事地察<hi>盡孝於母能事地察其高下視其分察也</hi>長幼順故<lb/>
上下治<hi>卑事於尊幼順於長故上下治</hi>天地明察神明彰矣<hi>事天</hi>
<pb n="KR3j0082_SBCK_008-9a"/>
<hi>能明事地能察德合天地可謂彰也</hi>故雖天子必有尊也言有父<lb/>
也<hi>雖貴爲天子必有所尊事之若父三老是也</hi>必有先也言有兄也<lb/>
<hi>必有所先事之若兄五更是也</hi>宗廟致敬不忘親也<hi>設宗廟四時齋戒以</hi>
<hi>祭之不忘其親</hi>修身愼行恐辱先也<hi>修身者不敢毀傷愼行者不歷危殆</hi>
<hi>常恐其辱先也</hi>宗廟致敬鬼神著矣<hi>事生者易事死者難聖人愼之故重</hi>
<hi>其文</hi>孝悌之至通於神明光于四海無所不通<hi>孝至</hi>
<hi>於天則風雨時孝至於地則萬物成孝至於人則重譯來貢故無所不通也</hi>詩云自<lb/>
西自東自南自北無思不服<hi>孝道流行莫敢不服</hi>
子曰君子之事上也進思盡忠退思補過將順<lb/>
<pb n="KR3j0082_SBCK_008-9b"/>
其美匡救其惡故上下能相親也<hi>君臣同心故能相親</hi>
　　論語<lb/>
學而<lb/>
有子曰<hi>孔子弟子有若也</hi>君子務本本立而道生孝悌<lb/>
也者其仁之本與<hi>先能事父兄然後仁可成</hi>子曰巧言令色<lb/>
鮮矣仁<hi>子孔子巧言好其言語令色善其顏色皆欲令人悅之少能有仁也</hi>曾子<lb/>
曰<hi>孔子弟子曾參也</hi>吾日三省吾身爲人謀而不忠乎<lb/>
與朋友交而不信乎傳不習乎<hi>言凡所傳之事得無素不講習</hi>
<hi>而傳之者也</hi>子曰導千乘之國<hi>導謂爲之政敎也</hi>敬事而信<lb/>
<pb n="KR3j0082_SBCK_008-10a"/>
<hi>爲國者擧事必敬愼與民必誠信也</hi>節用而愛人<hi>節用不奢侈也國以民爲本故</hi>
<hi>愛養之</hi>使民以時<hi>不妨奪農務也</hi>子曰弟子入則孝出則<lb/>
悌謹而信汎愛衆而親仁行有餘力則以學文<lb/>
<hi>文者古之遺文</hi>子夏曰<hi>孔子弟子卜商也</hi>事父母能竭其力事<lb/>
君能致其身<hi>盡忠節不愛其身也</hi>與朋友交言而有信雖<lb/>
曰未學吾必謂之學矣子曰君子不重則不威<lb/>
學則不固主忠信無友不如巳者過則勿憚改<lb/>
<hi>主親也憚難也</hi>曾子曰愼終追遠民德歸厚<hi>愼終者喪盡其哀追</hi>
<hi>遠者祭盡其敬人君行此二者民化其德皆歸於厚也</hi>有子曰禮之用和<lb/>
<pb n="KR3j0082_SBCK_008-10b"/>
爲貴先王之道斯爲美小大由之有所不行知<lb/>
和而和不以禮節之亦不可行也<hi>人知禮貴和而毎事從和</hi>
<hi>不以禮爲節亦不可行也</hi>
爲政<lb/>
子曰爲政以德譬如北辰居其所而衆星共之<lb/>
<hi>德者無爲猶北辰之不移而衆星共之</hi>子曰詩三百<hi>篇之大數</hi>一言以<lb/>
蔽之曰思無邪<hi>歸於正也</hi>子曰導之以政<hi>政謂法敎</hi>齊之<lb/>
以刑民免而無耻<hi>苟免</hi>導之以德<hi>德謂道德</hi>齊之以禮<lb/>
有耻且格<hi>格正也</hi>子曰君子周而不比<hi>忠信爲周阿黨爲比</hi>
<pb n="KR3j0082_SBCK_008-11a"/>
小人比而不周哀公問曰何爲則民服<hi>哀公魯君謚也</hi>
孔子對曰擧直錯諸枉則民服<hi>錯置也舉正直之人用之廢置</hi>
<hi>邪枉之人則民服其上</hi>擧枉錯諸直則民不服季康子問<lb/>
使民敬忠以勸如之何<hi>康子魯卿季孫肥也</hi>子曰臨之以<lb/>
莊則敬<hi>莊嚴也君臨民以嚴則民敬上也</hi>孝慈則忠<hi>君能上孝於親下慈</hi>
<hi>於民則民忠矣</hi>擧善而敎不能則勸<hi>擧用善人而敎不能者則民勸</hi>子<lb/>
曰人而無信不知其可也<hi>無信其餘終無可也</hi>大車無輗<lb/>
小車無軏其何以行之哉<hi>大車牛車輗轅端橫木以縛軛者小車駟</hi>
<hi>馬車軏轅端上曲鈎衡者也</hi>
<pb n="KR3j0082_SBCK_008-11b"/>
八佾<lb/>
林放問禮之本<hi>林放魯人</hi>子曰禮與其奢也寧儉喪<lb/>
與其易也寧戚<hi>易和易言禮之本意失於奢不如儉也喪失於和易不如哀戚</hi>
祭如在<hi>言事死如事生</hi>祭神如神在<hi>謂祭百神</hi>定公問君使<lb/>
臣臣事君如之何<hi>定公魯君謚</hi>孔子對曰君使臣以<lb/>
禮臣事君以忠子曰居上不寬爲禮不敬臨喪<lb/>
不哀吾何以觀之哉<lb/>
里仁<lb/>
子曰君子無終食之間違仁造次必於是顚沛<lb/>
<pb n="KR3j0082_SBCK_008-12a"/>
必於是<hi>造次急遽也顚沛僵仆也雖急遽僵仆不違仁也</hi>子曰民之過<lb/>
也各於其黨觀過斯知仁矣<hi>此黨謂族親也過厚則仁過薄則不</hi>
<hi>仁也</hi>子曰朝聞道夕死可矣子曰能以禮讓爲國<lb/>
乎何有<hi>何有者言不難也</hi>不能以禮讓爲國乎如禮何<lb/>
<hi>如禮何者言不能用禮也</hi>子曰見賢思齊焉見不賢而內自<lb/>
省也子曰以約失之者鮮矣<hi>俱不得中奢則驕溢招禍儉約則無</hi>
<hi>憂患也</hi>子曰君子欲訥於言而敏於行<hi>訥遲鈍也言欲遲行</hi>
<hi>欲疾</hi>
公治長<lb/>
<pb n="KR3j0082_SBCK_008-12b"/>
子貢問曰孔文子何以謂之文<hi>孔文子衛大夫孔圉</hi>子曰<lb/>
敏而好學不耻下問是以謂之文<hi>敏者識之疾也</hi>子謂<lb/>
子產有君子之道四焉<hi>子產公孫僑也</hi>其行巳也恭其<lb/>
事上也敬其養民也惠其使民也義子曰巧言<lb/>
令色足恭<hi>足恭便僻貌也</hi>左丘明耻之丘亦耻之<hi>丘明魯大</hi>
<hi>史也</hi>子曰已矣乎吾未見能見其過而內自訟者<lb/>
也<hi>訟猶責也言人有過莫能自責也</hi>
雍也<lb/>
哀公問弟子孰爲好學孔子對曰有顏回者好<lb/>
<pb n="KR3j0082_SBCK_008-13a"/>
學不遷怒不貳過不幸短命死矣<hi>顏回孔子弟子也遷者移</hi>
<hi>也不貳過有不善未嘗復行也</hi>
述而<lb/>
子曰德之不修學之不講聞義不能徙也不善<lb/>
不能改也是吾憂也<hi>夫子常以此四者爲憂也</hi>子之所愼齊<lb/>
戰疾<hi>愼齊尊祖考愼戰重民命愼疾愛性命也</hi>子曰我三人行必得<lb/>
我師焉擇其善者而從之其不善者而改之<hi>言我</hi>
<hi>三人行本無賢愚擇善從之不善改之故無常師</hi>子曰仁遠乎哉我欲<lb/>
仁斯仁至矣<hi>仁道不遠行之則是</hi>
<pb n="KR3j0082_SBCK_008-13b"/>
太伯<lb/>
子曰恭而無禮則勞愼而無禮則葸<hi>葸畏懼之貌也言愼</hi>
<hi>而不以禮節之則常畏懼</hi>勇而無禮則亂直而無禮則絞<hi>絞刺</hi>
君子篤於親則民興於仁故舊不遺則民不偸<lb/>
<hi>興起也能厚於親屬不遺忘其故舊行之美者也則皆化之起爲仁厚之行不偸薄</hi>曾子<lb/>
曰士不可以不弘毅任重而道遠<hi>弘大也毅強而能斷也士</hi>
<hi>弘毅然後能負重任致遠路也</hi>仁以爲巳任不亦重乎死而後<lb/>
巳不亦遠乎<hi>仁以爲已任重莫重焉死而後巳遠莫遠焉</hi>子曰如有<lb/>
周公之才之美使驕且吝其餘不足觀也巳子<lb/>
<pb n="KR3j0082_SBCK_008-14a"/>
曰不在其位不謀其政<hi>欲各專一於其職也</hi>子曰學如不<lb/>
及猶恐失之<hi>言此者勉人學也</hi>子曰巍巍乎舜禹有天<lb/>
下而不與焉<hi>美其有成功能擇任賢臣</hi>子曰大哉堯之爲君<lb/>
也巍巍乎唯天爲大唯堯則之<hi>則法也美堯能法天而行化也</hi>
蕩蕩乎民無能名焉<hi>蕩蕩廣遠之稱也言布其德廣遠民無能識名焉</hi>
煥乎其有文章也<hi>煥明也其立文垂制又著明</hi>舜有臣五人<lb/>
而天下治<hi>禹稷契皐陶伯益也</hi>武王曰予有亂臣十人<hi>亂治</hi>
<hi>也治官者十人謂周公召公太公畢公榮公大顚閎夭散冝生南宮适其一人謂文母也</hi>孔<lb/>
子曰才難不其然乎唐虞之際於斯爲盛有婦<lb/>
<pb n="KR3j0082_SBCK_008-14b"/>
人焉九人而已<hi>斯此也言堯舜交會之間比於此周周最盛多賢然尚有一婦</hi>
<hi>人其餘九人而巳人才難得豈不然乎</hi>子曰禹吾無間然矣菲飮<lb/>
食而致孝乎鬼神惡衣服而致美于黻冕卑宮<lb/>
室而盡力溝洫禹吾無間然矣<hi>間非也菲薄也致孝于鬼神謂</hi>
<hi>祭祀豐㓗也黻祭服之衣冕冠名也</hi>
子罕<lb/>
子曰譬如爲山未成一簣止吾止也<hi>簣土籠也此勸人於</hi>
<hi>道德也爲山者其功雖巳多未成一籠而中道止者我不以其前功多而善之見其志不遂故</hi>
<hi>不與也</hi>譬如平地雖覆一簣進吾徃也<hi>平地者將進加功雖</hi>
<pb n="KR3j0082_SBCK_008-15a"/>
<hi>始覆一簣我不以其功少而薄之據其欲進而與之</hi>
顏淵<lb/>
顏淵問仁子曰克己復禮爲仁<hi>克巳約身</hi>一日克已<lb/>
復禮天下歸仁焉<hi>一日猶見歸况終身乎</hi>爲仁由已而由<lb/>
人乎哉<hi>行善在巳不在人</hi>曰請問其目<hi>知其必有條目故請問之</hi>子<lb/>
曰非禮勿視非禮勿聽非禮勿言非禮勿動<hi>此四</hi>
<hi>者克已復禮之目</hi>曰回雖不敏請事斯語矣<hi>敬事此語必行之</hi>
仲弓問仁子曰出門如見大賓使民如承大祭<lb/>
<hi>仁之道莫尚乎敬</hi>已所不欲勿施於人在邦無怨在家<lb/>
<pb n="KR3j0082_SBCK_008-15b"/>
無怨<hi>在邦爲諸侯在家爲卿大夫</hi>子張問明子曰浸潤之譖<lb/>
膚受之愬不行焉可謂明也已<hi>子張孔子弟子顓孫師也譖人</hi>
<hi>之言如水之浸潤以漸成之膚受皮膚外語非其內實也</hi>浸潤之譖膚受之<lb/>
愬不行焉可謂遠也巳<hi>無此二者非伹爲明其德行高遠人莫之及也</hi>
子貢問政子曰足食足兵民信之矣子貢曰必<lb/>
不得已而去於斯三者何先曰去兵曰必不得<lb/>
巳而去於斯二者何先曰去食自古皆有死民<lb/>
不信不立<hi>死者古今常道人皆有之治邦不可失信</hi>哀公問於有若<lb/>
曰年飢用不足如之何對曰盍徹乎<hi>盍何不也周法什一</hi>
<pb n="KR3j0082_SBCK_008-16a"/>
<hi>而稅謂之徹也</hi>曰二吾猶不足如之何其徹也<hi>二謂什二而稅</hi>
對曰百姓足君孰與不足百姓不足君孰與足<lb/>
子張問崇德辨惑<hi>辨别</hi>子曰主忠信徙義崇德也<lb/>
<hi>徙義見義則徙意從之</hi>愛之欲其生惡之欲其死旣欲其<lb/>
生又欲其死是惑也<hi>愛惡當有常一欲生之一欲死之是心惑也</hi>子<lb/>
曰聽訟吾猶人<hi>與人等</hi>必也使無訟乎<hi>化之在前</hi>子曰<lb/>
君子成人之美不成人之惡小人反是季康子<lb/>
問政孔子孔子對曰政者正也子帥而正孰敢<lb/>
不正<hi>康子魯上卿諸臣之帥</hi>季康子患盜問孔子孔子對<lb/>
<pb n="KR3j0082_SBCK_008-16b"/>
曰苟子之不欲雖賞之不竊<hi>言民化於上不從其令從其所好</hi>
季康子問於孔子曰如殺無道以就有道何如<lb/>
<hi>就成也欲多殺以止姦也</hi>對曰子爲政焉用殺子欲善而民<lb/>
善矣君子之德風也小人之德草也草上之風<lb/>
必偃<hi>亦欲康子先自正也偃仆也加草以風無不仆者猶民之化於上也</hi>樊遲曰<lb/>
敢問崇德修慝辨惑<hi>孔子弟子樊須也慝惡也修治也治惡爲善</hi>子<lb/>
曰先事後得非崇德與<hi>先勞於事然後得報</hi>攻其惡毋攻<lb/>
人之惡非修慝與一朝之忿忘其身以及其親<lb/>
非惑與樊遲問智曰知人樊遲未達子曰擧直<lb/>
<pb n="KR3j0082_SBCK_008-17a"/>
措諸枉能使枉者直<hi>擧正直之人用之廢邪枉之人則皆化爲直也</hi>樊<lb/>
遲退見子夏曰何謂也子夏曰舜有天下選於<lb/>
衆擧皐陶不仁者遠矣湯有天下選於衆擧伊<lb/>
尹不仁者遠矣<hi>言舜湯有天下選擇於衆擧皐陶伊尹則不仁者遠仁者至矣</hi>
子路<lb/>
子路問政子曰先之勞之<hi>孔子弟子仲由也先導之以德使人信之</hi>
<hi>然後勞之易曰悅以使民民忘其勞</hi>請益曰毋倦<hi>子路嫌其少故請益曰無倦者</hi>
<hi>行此上事無倦則可矣</hi>仲弓爲季子宰問政子曰先有司<lb/>
<hi>孔子弟子冉雍也言爲政當先任有司而後責其事也</hi>赦小過擧賢才曰<lb/>
<pb n="KR3j0082_SBCK_008-17b"/>
焉知賢才而擧之曰擧爾所知爾所不知人其<lb/>
舍諸<hi>汝所不知者人將自擧之各擧其所知則賢才無遺矣</hi>子路曰衛君<lb/>
待子而爲政子將奚先<hi>問往將何所先行之也</hi>子曰必也<lb/>
正名乎<hi>正百事之名也</hi>名不正則言不順言不順則事<lb/>
不成事不成則禮樂不興禮樂不興則刑罰不<lb/>
中<hi>禮以安上樂以移風二者不行則有淫刑濫罰矣</hi>刑罰不中則民無<lb/>
所措手足故君子名之必可言言之必可行也<lb/>
<hi>所名之事必可得而明言也所言之事必可得而遵行</hi>子曰上好禮則民<lb/>
莫敢不敬上好義則民莫敢不服上好信則民<lb/>
<pb n="KR3j0082_SBCK_008-18a"/>
莫敢不用情<hi>情情實也言民化上各以實應也</hi>夫如是則四方<lb/>
之民襁負其子而至矣子曰其身正不令而行<lb/>
其身不正雖令不從<hi>令敎令也</hi>子適衛冉子僕<hi>冉有御也</hi>
子曰庶矣哉<hi>庶衆也言衛民多也</hi>冉有曰旣庶矣又何加<lb/>
焉曰富之曰旣富矣又何加焉曰敎之子曰善<lb/>
人爲邦百年亦可以勝殘去殺矣<hi>勝殘勝殘暴之人使不爲</hi>
<hi>惡也去殺不用刑殺也</hi>誠哉是言也<hi>古有此言孔子信之</hi>子曰如有<lb/>
王者必世而後仁<hi>三十年曰世如有受命王者必三十年仁政乃成</hi>子<lb/>
曰苟正其身於從政乎何有不能正其身如正<lb/>
<pb n="KR3j0082_SBCK_008-18b"/>
人何定公問一言而可以興國有諸孔子對曰<lb/>
言不可以若是其幾也<hi>以其大要一言不能興國也幾近也有近一言</hi>
<hi>興國也</hi>人之言曰爲君難爲臣不易如知爲君之<lb/>
難也不幾乎一言而興邦乎<hi>事不可一言而成知如此則可近之</hi>
曰一言而喪邦有諸孔子對曰言不可以若是<lb/>
其幾也人之言曰予無樂乎爲君唯其言而莫<lb/>
予違也<hi>言無樂於爲君所樂者唯樂其言而不見違也</hi>如善而莫之違<lb/>
也不亦善乎如不善而莫之違也不幾乎一言<lb/>
而喪邦乎<hi>人君所言善無違之者則善也所言不善而無敢違之者則近一言而喪</hi>
<pb n="KR3j0082_SBCK_008-19a"/>
<hi>國矣</hi>葉公問政<hi>葉公名諸梁</hi>子曰近者悅遠者來子夏<lb/>
爲莒父宰問政<hi>莒父魯下邑也</hi>子曰毋欲速毋見小利<lb/>
欲速則不達見小利則大事不成<hi>事不可以速成而欲其速</hi>
<hi>則不達矣小利妨大則大事不成矣</hi>樊遲問仁子曰居處恭執事<lb/>
敬與人忠雖之夷狄不可弃也<hi>雖之夷狄無禮義之處猶不可</hi>
<hi>弃去而不行之</hi>子曰南人有言曰人而無恒不可以作<lb/>
巫醫<hi>南國之人也言巫醫不能治無常之人</hi>善夫<hi>善南人之言也</hi>子曰君<lb/>
子和而不同小人同而不和<hi>君子心和然其所見各異故曰不同</hi>
<hi>小人所嗜好者同然各爭利故曰不和也</hi>子貢問曰鄕人皆好之何<lb/>
<pb n="KR3j0082_SBCK_008-19b"/>
如子曰未可也鄕人皆惡之何如子曰未可也<lb/>
不如鄕人之善者好之其不善者惡之<hi>善人善巳惡人</hi>
<hi>惡巳是善善明惡惡著也</hi>子曰君子易事而難悅也<hi>不責備於一人</hi>
<hi>故易事也</hi>悅之不以道不悅也及其使人也器之<hi>度才</hi>
<hi>而官之</hi>小人難事而易悅也悅之雖不以道悅也<lb/>
及其使人也求備焉子曰君子泰而不驕小人<lb/>
驕而不泰<hi>君子自縱泰似驕而不驕小人抅忌而實自驕矜也</hi>子曰以不<lb/>
敎民戰是謂弃之<hi>言用不習之民使之戰必破敗是爲弃之</hi>
憲問<lb/>
<pb n="KR3j0082_SBCK_008-20a"/>
子曰有德者必有言有言者不必有德仁者必<lb/>
有勇有勇者不必有仁子曰君子而不仁者有<lb/>
矣夫未有小人而仁者也<hi>雖曰君子猶未能備也</hi>子問公叔<lb/>
文子於公明賈曰信乎夫子不言不笑不取<hi>公叔</hi>
<hi>文子衛大夫</hi>對曰以吿者過也夫子時然後言人不<lb/>
厭其言也樂然後笑人不厭其笑義然後取人<lb/>
不厭其取也子謂衛靈公之無道也季康子曰<lb/>
夫如是奚而不喪孔子曰仲叔圉治賓客祝鮀<lb/>
治宗廟王孫賈治軍旅夫如是奚其喪<hi>言雖無道所任</hi>
<pb n="KR3j0082_SBCK_008-20b"/>
<hi>者各當其才何爲當亡也</hi>子路問事君子曰勿欺而犯之<hi>事君</hi>
<hi>之道義不可欺當犯顏諫爭</hi>子曰不逆詐不億不信抑亦先<lb/>
覺者是賢乎<hi>有人來不逆之以爲詐不億疑之以爲有不信然而人有詐不信有</hi>
<hi>以先發知之是人賢逆詐億不信所以恨耻之也</hi>子路問君子子曰修<lb/>
巳以敬<hi>敬其身也</hi>曰如斯而已乎曰修己以安百姓<lb/>
修巳以安百姓堯舜其猶病諸<hi>病猶難也</hi>
衛靈公<lb/>
子曰無爲而治者其舜也與夫何爲哉恭已正<lb/>
南面而已矣<hi>言任官得其人故無爲也</hi>子張問行子曰言忠<lb/>
<pb n="KR3j0082_SBCK_008-21a"/>
信行篤敬雖蠻貊之邦行矣言不忠信行不篤<lb/>
敬雖州里行乎哉<hi>行乎哉言不可行也</hi>子張書諸紳<hi>紳大帶也</hi>
子曰志士仁人無求生以害仁有殺身以成仁<lb/>
<hi>無求生而害仁死而後成仁則志士仁人不愛其身也</hi>顏淵問爲邦子曰<lb/>
行夏之時<hi>據見萬物之生以爲四時之始取其易知也</hi>乘殷之輅<hi>大輅</hi>
<hi>越席昭其儉也</hi>服周之冕<hi>取其黈纊塞/耳不任視聽</hi>樂則韶舞<hi>韶舜樂也</hi>
<hi>盡善盡美故取之</hi>放鄭聲遠佞人<hi>鄭聲淫佞人危俱能惑人心使淫亂危殆</hi>
<hi>故當放遠之也</hi>子曰人而無遠慮必有近憂子曰臧文<lb/>
仲其竊位者與知桺下惠之賢而不與立也<hi>文仲</hi>
<pb n="KR3j0082_SBCK_008-21b"/>
<pb n="KR3j0082_SBCK_008-21b"/>
不改是謂過矣子曰吾甞終日不食終夜不寢<lb/>
以思無益不如學也<lb/>
季氏<lb/>
季氏將伐顓臾冉有季路見於孔子孔子曰求<lb/>
無乃爾是過與冉有曰夫子欲之吾二臣者皆<lb/>
不欲也<hi>歸咎於季氏</hi>孔子曰求周任有言曰陳力就<lb/>
列不能者止<hi>周任古之良史也言當陳才力度巳所任以就其位不能則當止</hi>
危而不持顚而不扶則將焉用彼相矣<hi>言輔相人者當</hi>
<hi>能持危扶顚若不能何用相爲也</hi>且爾言過矣虎兕出於柙龜<lb/>
<pb n="KR3j0082_SBCK_008-22a"/>
玉毀於櫝中是誰之過與<hi>柙檻也櫝櫃也失虎毀玉非典守者過耶</hi>
冉有曰今夫顓臾固而近於費<hi>固城郭完堅兵甲利也費季氏</hi>
<hi>邑</hi>今不取後世必爲子孫憂孔子曰求君子疾<lb/>
夫<hi>疾如汝言</hi>舍曰欲之而必爲之辭<hi>舍其貪利之說而更作他辭是</hi>
<hi>所疾</hi>丘也聞有國有家者不患寡而患不均<hi>不患土地</hi>
<hi>人民之寡少患政治之不均平</hi>不患貧而患不安<hi>憂不能安民耳民安國富</hi>
蓋均無貧和無寡安無傾<hi>政敎均平則不患貧矣上下和同則不患</hi>
<hi>寡矣大小安寧不傾危矣</hi>夫如是故遠人不服則修文德以<lb/>
來之旣來之則安之今由與求也相夫子遠人<lb/>
<pb n="KR3j0082_SBCK_008-22b"/>
不服而不能來也邦分崩離析而不能守也而<lb/>
謀動干戈於邦內吾恐季孫之憂不在顓臾而<lb/>
在蕭牆之內也<hi>蕭之言肅也牆謂屏也君臣相見之禮至屏而加肅敬焉是以</hi>
<hi>謂之蕭牆後季氏家臣陽虎果囚季桓子也</hi>孔子曰益者三友損者<lb/>
三友友直友諒友多聞益矣友便辟<hi>便辟巧避人所忌以</hi>
<hi>求容媚</hi>友善柔<hi>面柔/者也</hi>友便佞損矣<hi>便辯也謂佞而辯</hi>孔子<lb/>
曰益者三樂損者三樂樂節禮樂<hi>動則得禮樂之節</hi>樂<lb/>
道人之善樂多賢友益矣樂驕樂<hi>恃尊貴以自恣</hi>樂佚<lb/>
遊<hi>佚遊出入不節</hi>樂宴樂損矣<hi>宴樂沉荒淫黷也三者自損之道</hi>孔子<lb/>
<pb n="KR3j0082_SBCK_008-23a"/>
曰侍於君子有三愆言未及之而言謂之躁<hi>躁不</hi>
<hi>安靜</hi>言及之而不言謂之隱<hi>隱匿不盡情實</hi>未見顏色而<lb/>
言謂之瞽<hi>未見君子顏色所趍向而便逆先意語者猶瞽者也</hi>孔子曰君<lb/>
子有三戒少之時血氣未定戒之在色及其壯<lb/>
也血氣方剛戒之在鬭及其老也血氣旣衰戒<lb/>
之在得<hi>得貪得也</hi>孔子曰君子有三畏畏天命<hi>順吉逆凶</hi>
<hi>天之命</hi>畏大人<hi>大人卽聖人與天地合德也</hi>畏聖人之言小人<lb/>
不知天命而不畏狎大人侮聖人之言孔子曰<lb/>
生而知之者上也學而知之者次也困而學之<lb/>
<pb n="KR3j0082_SBCK_008-23b"/>
又其次也<hi>困謂有所不通也</hi>困而不學民斯爲下矣孔<lb/>
子曰君子有九思視思明聽思聰色思温貌思<lb/>
恭言思忠事思敬疑思問忿思難見得思義孔<lb/>
子曰見善如不及見不善如探湯齊景公有馬<lb/>
千駟死之日民無得而稱焉<hi>千駟四千疋也</hi>伯夷叔齊<lb/>
餓于首陽之下<hi>首陽山名</hi>民到于今稱之其斯之謂<lb/>
與<hi>此所謂以德爲稱</hi>
陽貨<lb/>
子曰性相近也習相遠也<hi>君子愼所習</hi>子張問仁於<lb/>
<pb n="KR3j0082_SBCK_008-24a"/>
孔子孔子曰能行五者於天下爲仁矣請問之<lb/>
曰恭寬信敏惠恭則不侮<hi>不見侮也</hi>寬則得衆信則<lb/>
人任焉敏則有功<hi>應事疾則多成功</hi>惠則足以使人子<lb/>
曰由汝聞六言六蔽乎對曰未居吾語汝好仁<lb/>
不好學其蔽也愚<hi>仁者愛物不知所以裁之則愚也</hi>好智不好<lb/>
學其蔽也蕩<hi>蕩無所適守</hi>好信不好學其蔽也賊<hi>父子</hi>
<hi>不知相爲隱之軰</hi>好直不好學其蔽也絞好勇不好學<lb/>
其蔽也亂好剛不好學其蔽也狂<hi>狂妄抵觸人也</hi>子曰<lb/>
禮云禮云玉帛云乎哉<hi>言禮非伹崇此玉帛而巳所貴者乃貴其安上</hi>
<pb n="KR3j0082_SBCK_008-24b"/>
<hi>治民</hi>樂云樂云鐘鼓云乎哉<hi>樂之所貴者移風易俗也非伹謂鐘鼓而</hi>
<hi>已</hi>子曰鄙夫可與事君也哉<hi>言不可與事君</hi>其未得之<lb/>
也患得之<hi>患得之者患不能得之</hi>旣得之患失之苟患失<lb/>
之無所不至矣<hi>無所不至者言邪媚無所不爲</hi>子曰惡紫之奪<lb/>
朱也<hi>惡其邪好而奪正色</hi>惡鄭聲之亂雅樂也<hi>惡其邪音而亂雅樂</hi>
惡利口之覆邦家也<hi>利口之人多言少實苟能悅媚時君傾覆國家也</hi>
子貢曰君子亦有惡乎子曰有惡惡稱人惡者<lb/>
<hi>好稱說人惡所以爲惡也</hi>惡居下流而訕上者<hi>訕謗毀也</hi>惡勇而<lb/>
無禮者惡果敢而窒者<hi>窒塞</hi>曰賜也亦有惡也惡<lb/>
<pb n="KR3j0082_SBCK_008-25a"/>
徼以爲智者<hi>徼抄也抄人之意以爲己有</hi>惡不遜以爲勇者<lb/>
惡訐以爲直者<hi>訐謂攻發人之陰私</hi>
微子<lb/>
桺下惠爲士師<hi>士師典獄之官也</hi>三黜人曰子未可以<lb/>
去乎曰直道而事人焉往而不三黜<hi>苟直道以事人所至</hi>
<hi>之國俱當復三黜</hi>枉道而事人何必去父母之邦周公<lb/>
謂魯公<hi>魯公周公之子伯禽也</hi>曰君子不施其親<hi>施易也不以他</hi>
<hi>人之親易巳之親</hi>不使大臣怨乎不以<hi>以用也怨不見聽用也</hi>故<lb/>
舊無大故則不弃也無求備於一人<hi>大故謂惡逆之事也</hi>
<pb n="KR3j0082_SBCK_008-25b"/>
子張<lb/>
子夏曰小人之過也必文<hi>文飾其過不言情實也</hi>子夏曰<lb/>
君子信而後勞其民未信則以爲厲巳也<hi>厲病</hi>信<lb/>
而後諫未信則以爲謗巳也孟氏使陽膚爲士<lb/>
師<hi>陽膚曾子弟子也士師典獄官也</hi>問於曾子曾子曰上失其<lb/>
道民散久矣如得其情則哀矜而勿喜<hi>民之離散爲輕</hi>
<hi>漂犯法乃上之所爲非民之過也當哀矜之勿自喜能得其情也</hi>子貢曰紂之<lb/>
不善也不如是之甚也是以君子惡居下流天<lb/>
下之惡皆歸焉<hi>紂爲不善以喪天下後世憎之甚皆以天下之惡歸之於紂也</hi>
<pb n="KR3j0082_SBCK_008-26a"/>
子貢曰君子之過也如日月之食焉過也人皆<lb/>
見之更也人皆仰之<hi>更改也</hi>
堯曰<lb/>
朕躬有罪無以萬方萬方有罪罪在朕躬<hi>無以萬方</hi>
<hi>萬方不與也萬方有罪我身之過</hi>雖有周親不如仁人<hi>親而不賢不忠</hi>
<hi>則誅之管蔡是也仁人箕子微子來則用之</hi>百姓有過在予一人謹<lb/>
權量審法度修廢官四方之政行焉<hi>權秤也量斗斛</hi>興<lb/>
滅國繼絕世擧逸民天下之民歸心焉所重民<lb/>
食喪祭<hi>重民國之本也重食民之命也重喪所以盡哀也重祭所以致敬也</hi>寬則<lb/>
<pb n="KR3j0082_SBCK_008-26b"/>
得衆敏則有功公則悅<hi>言政公平則民悅矣凡此五帝三王所以治故</hi>
<hi>傳以示後世也</hi>子張問政於孔子曰何如斯可以從政<lb/>
矣子曰尊五美屏四惡斯可以從政矣<hi>屏除也</hi>子<lb/>
張曰何謂五美子曰君子惠而不費勞而不怨<lb/>
欲而不貪泰而不驕威而不猛子張曰何謂惠<lb/>
而不費子曰因人所利而利之不亦惠而不費<lb/>
乎<hi>利民在政無費於財</hi>擇可勞而勞之又誰怨欲仁而得<lb/>
仁又焉貪君子無衆寡無小大無敢慢<hi>言君子不以寡</hi>
<hi>小而慢之</hi>斯不亦泰而不驕乎君子正其衣冠尊其<lb/>
<pb n="KR3j0082_SBCK_008-27a"/>
瞻視儼然人望而畏之斯不亦威而不猛乎子<lb/>
張曰何謂四惡子曰不敎而殺謂之虐不戒視<lb/>
成謂之暴<hi>不㝛戒而責目前成爲視成也</hi>慢令致期謂之賊<hi>與民</hi>
<hi>無信而虛刻期</hi>猶之與人也出納之吝謂之有司<hi>謂財物俱</hi>
<hi>當與人而吝嗇於出內惜難之此有司之任耳非人君之道</hi>
羣書治要卷第九<lb/>
<pb n="KR3j0082_SBCK_008-27b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_009-1a"/>
羣書治要卷第十<lb/>
　　　　秘書監鉅鹿男臣魏徵等奉　勅撰<lb/>
　　孔子家語<lb/>
始誅<lb/>
孔子爲魯大司冦朝政七日而誅亂法大夫少<lb/>
正卯戮之于兩觀之下<hi>兩觀闕也</hi>屍於朝三日子貢<lb/>
進曰夫少正卯魯之聞人也今夫子爲政而始<lb/>
誅之或者爲失之乎孔子曰天下有大惡者五<lb/>
而盜竊不與焉一曰心逆而嶮二曰行僻而堅<lb/>
<pb n="KR3j0082_SBCK_009-1b"/>
三曰言僞而辨四曰記醜而博<hi>醜謂非義</hi>五曰順非<lb/>
而澤此五者有一於人則不免於君子之誅而<lb/>
少正卯皆兼有之其居處足以撮徒成黨<hi>撮聚也</hi>
其談說足以飾衺熒衆其强禦足以反是獨立<lb/>
此乃人之姧雄也不可以不除<lb/>
孔子爲魯大司冦有父子訟者夫子同狴執之<lb/>
<hi>狴獄牢也</hi>三月不别其父請止夫子赦焉季孫聞之<lb/>
不悅曰司冦欺余曩吿余曰爲國家者必先以<lb/>
孝今戮一不孝以敎民孝不亦可乎而又赦之<lb/>
<pb n="KR3j0082_SBCK_009-2a"/>
何哉孔子喟然歎曰嗚呼上失其道而殺其下<lb/>
非理也不敎以孝而聽其獄是殺不辜也三軍<lb/>
大敗不可斬也獄豻不治不可刑也何者上敎<lb/>
之不行罪不在民故也夫慢令謹誅賊也徵歛<lb/>
無時暴也不誡責成虐也政無此三者然後刑<lb/>
可卽也旣陳道德以先服之而猶不可則尚賢<lb/>
以勸之又不可則廢不能以憚之若是百姓正<lb/>
矣其有邪民不從化者然後待之以刑則民咸<lb/>
知罪矣是以威厲而不誡刑措而不用也今世<lb/>
<pb n="KR3j0082_SBCK_009-2b"/>
不然亂其敎煩其刑使民迷惑而䧟罪焉又從<lb/>
而制之故刑彌䌓而盜不勝也世俗之陵遲久<lb/>
矣雖有刑法民能勿踰乎<lb/>
王言<lb/>
孔子閑居謂曾子曰參汝可語明王之道與居<lb/>
吾語汝夫道者所以明德也德者所以尊道也<lb/>
是故非德道不尊也非道德不明也雖有國之<lb/>
良馬不敎服乘不可以取道里雖有博地衆民<lb/>
不以其道治之不可以致覇王是故昔者明王<lb/>
<pb n="KR3j0082_SBCK_009-3a"/>
內修七敎外行三至七敎修而可以守三至行<lb/>
而可以征明王之道其守也則必折衝千里之<lb/>
外其征也還師衽席之上故曰內修七敎而上<lb/>
不勞外行三至而財不費此之謂明王之道也<lb/>
曾子曰不勞不費之爲明王可得而聞乎孔子<lb/>
曰昔者帝舜左禹右皐陶不下席而天下治夫<lb/>
如此何上之勞乎若乃十一而稅用民之力歲<lb/>
不過三日入山澤以其時而無征此則生財之<lb/>
路也而明王節之何財之費乎曾子曰敢問何<lb/>
<pb n="KR3j0082_SBCK_009-3b"/>
謂七敎孔子曰上敬老則下益孝上尊齒則下<lb/>
益悌上樂施則下益寬上親賢則下擇友上好<lb/>
德則下無隱上惡貪則下耻爭上廉讓則下知<lb/>
節此之謂七敎也七敎者治民之本也政敎定<lb/>
則本正矣凡上者民之表也表正則何物不正<lb/>
曾子曰道則至矣弟子不足以明之孔子曰參<lb/>
汝以爲姑止此乎昔者明王之治民也有法必<lb/>
裂地而封之分屬而理之然後賢民無所隱暴<lb/>
民無所伏使有司日省而時考之進用賢良退<lb/>
<pb n="KR3j0082_SBCK_009-4a"/>
貶不肖則賢者悅而不肖者懼哀鰥寡養孤獨<lb/>
恤貧窮誘孝悌選才能此七者修則四海之內<lb/>
無刑民矣上之親下也如手足之於腹心下之<lb/>
親上也如幼子之於慈母矣上下相親如此故<lb/>
令則從施則行民懷其德近者悅服遠者來附<lb/>
政之致也田獵罩弋<hi>罩掩網也弋繳射也</hi>非以盈宮室也<lb/>
徵歛百姓非以充府庫也慘怚以補不足禮節<lb/>
以損有餘多信而寡貌其禮可守其言可覆其<lb/>
迹可履其於信也如四時其博有萬民也如饑<lb/>
<pb n="KR3j0082_SBCK_009-4b"/>
而食如渴而飮民之信之如寒暑之必驗也故<lb/>
視遠若邇非道邇也見明德也是故兵革不動<lb/>
而威用利不施而親此之謂明王之守折衝乎<lb/>
千里之外者也曾子曰敢問何謂三至孔子曰<lb/>
至禮不讓而天下治至賞不費而天下之士悅<lb/>
至樂無聲而天下之民和明王篤行三至故天<lb/>
下之君可得而知也天下之士可得而臣也天<lb/>
下之民可得而用也曾子曰敢問此義何謂也<lb/>
孔子曰古者明王必盡知天下良士之名旣知<lb/>
<pb n="KR3j0082_SBCK_009-5a"/>
其名又知其實旣知其實然後因天下之爵以<lb/>
尊之此之謂至禮不讓而天下治因天下之祿<lb/>
以富天下之士此之謂至賞不費而天下之士<lb/>
悅如此則天下之明譽興焉此之謂至樂無聲<lb/>
而天下之民和故曰所謂天下之至仁者能合<lb/>
天下之至親者也所謂天下之至智者能用天<lb/>
下之至和所謂天下之至明者能擧天下之至<lb/>
賢此三者咸通然後可以征是故仁者莫大於<lb/>
愛人智者莫大於知賢政者莫大於官能有土<lb/>
<pb n="KR3j0082_SBCK_009-5b"/>
之君能修此三者則四海之內供命而巳矣夫<lb/>
明王之所征必道之所廢者也是故誅其君而<lb/>
改其政弔其民而不奪其財故曰明王之征也<lb/>
猶時雨之降也至則民悅矣是故行施彌博得<lb/>
親彌衆此之謂還師衽席之上<hi>言安而無憂也</hi>
大㛰<lb/>
孔子侍坐於哀公公問曰敢問人道誰爲大孔<lb/>
子對曰夫人道政爲大夫政者正也君爲正則<lb/>
百姓從而正矣君之所爲百姓之所從也君之<lb/>
<pb n="KR3j0082_SBCK_009-6a"/>
不爲百姓何從公曰敢問爲政如之何孔子對<lb/>
曰夫婦别父子親君臣信三者正則庶物從之<lb/>
矣內以治宗廟之禮足以配天地之神也出以<lb/>
治直言之禮足以立上下之敬也<hi>夫婦正則出可以治政言</hi>
<hi>禮矣身正乃可以正人矣</hi>物耻則足以振之<hi>耻事不如禮則足以振敎之也</hi>
國耻則足以興之<hi>耻國不如禮則足以興起之</hi>故爲政先乎<lb/>
禮禮其政之本與孔子遂言曰昔三代明王之<lb/>
必敬妻子也蓋有道焉妻也者親之主也子也<lb/>
者親之後也敢不敬與是故君子無不敬也敬<lb/>
<pb n="KR3j0082_SBCK_009-6b"/>
也者敬身爲大身也者親之支也敢不敬與不<lb/>
敬其身是傷其親傷其親是傷其本也傷其本<lb/>
則支從而亡三者百姓之象也<hi>言百姓之所法而行</hi>身以<lb/>
及身子以及子妃以及妃君修此三者則大化<lb/>
愾于天下<hi>愾滿也</hi>公曰敢問何謂敬身孔子對曰<lb/>
君子過言則民作辭過動則民作則言不過辭<lb/>
動不過則百姓敬恭以從命若是則可謂能敬<lb/>
其身能敬其身則能成其親矣公曰何謂成親<lb/>
孔子對曰君子者乃人之成名也百姓與名謂<lb/>
<pb n="KR3j0082_SBCK_009-7a"/>
之君子則是成其親爲君而爲其子也孔子遂<lb/>
言曰爲政而不能愛人則不能成其身不能成<lb/>
其身則不能安其土不能安其土則不能樂天<lb/>
<hi>不能樂天道也</hi>不能樂天則不能成身公曰敢問何謂<lb/>
成身孔子對曰夫其行巳不過于物謂之成身<lb/>
不過于物合天道也<lb/>
問禮<lb/>
哀公問於孔子曰大禮何如子之言禮何其尊<lb/>
也孔子曰丘聞之民之所以生者禮爲大非禮<lb/>
<pb n="KR3j0082_SBCK_009-7b"/>
則無以節事天地之神焉非禮則無以辨君臣<lb/>
上下長幼之位焉非禮則無以别男女父子兄<lb/>
弟㛰姻親族疎數之交焉是故君子此爲之尊<lb/>
敬然後以其所能敎示百姓卑其宮室節其服<lb/>
御車不雕璣器不雕鏤食不二味心不淫志以<lb/>
與萬民同利古之明王之行禮也如此公曰今<lb/>
之君子胡莫之行也孔子對曰今之君子好利<lb/>
無厭淫行不倦荒怠慢遊固民是盡以遂其心<lb/>
以怨其政以伐有道求得當欲不以其所<hi>言茍求得</hi>
<pb n="KR3j0082_SBCK_009-8a"/>
<hi>當其情欲而已</hi>虐殺刑誅不以其理夫昔之用民也由<lb/>
前<hi>用上所言</hi>今之用民也由後<hi>用下所言</hi>是卽今之君子<lb/>
莫能爲禮也<lb/>
五儀<lb/>
哀公問於孔子曰寡人欲論魯國之士與之爲<lb/>
治敢問如何取之孔子曰人有五儀有庸人有<lb/>
士人有君子有賢有聖審此五者則治道畢矣<lb/>
所謂庸人者心不存愼終之規口不吐訓格之<lb/>
言<hi>格法也</hi>不擇賢以託其身不力行以自定見小<lb/>
<pb n="KR3j0082_SBCK_009-8b"/>
闇大而不知所務從物如流而不知所執此則<lb/>
庸人也所謂士人者心有所定計有所守雖不<lb/>
能盡道術之本必有率也<hi>率猶述也</hi>雖不能備百善<lb/>
之美必有處也是故智不務多務審其所知言<lb/>
不務多務審其所謂<hi>所謂者謂言之要也</hi>行不務多務審<lb/>
其所由智旣知之言旣得之<hi>得其要也</hi>行旣由之則<lb/>
若性命形骸之不可易也富貴不足以益貧賤<lb/>
不足以損此則士人也所謂君子者言必忠信<lb/>
而心不怨<hi>忍怨害也</hi>仁義在身而色不伐<hi>無伐善之色也</hi>思<lb/>
<pb n="KR3j0082_SBCK_009-9a"/>
慮通明而辭不專篤行信道自强不息油然若<lb/>
將可越而終不可及者此君子也<hi>油然不進之貌越過</hi>所<lb/>
謂賢者德不踰閑<hi>閑猶法也</hi>行中規繩言足法於天<lb/>
下而不傷於身<hi>言滿天下無口過也</hi>道足化於百姓而不<lb/>
傷於本<hi>本亦謂身</hi>富則天下無宛財<hi>宛積也</hi>施則天下<lb/>
不病貧此賢者也所謂聖者德合天地變通無<lb/>
方窮萬事之終始協庶品之自然敷其大道而<lb/>
遂成情性明並日月化行若神下民不知其德<lb/>
覩者不識其隣此聖者也<hi>隣以喩畔界也</hi>公曰善哉非<lb/>
<pb n="KR3j0082_SBCK_009-9b"/>
子之賢則寡人不得聞此言也雖然寡人生於<lb/>
深宮之中長於婦人之手未甞知哀未甞知憂<lb/>
未甞知勞未甞知懼未甞知危恐不足以行五<lb/>
儀之敎若何孔子曰君入廟而右登自阼階仰<lb/>
視榱桷俯察机筳其器皆存而不覩其人君以<lb/>
此思哀則哀可知矣昧爽夙興正其衣冠<hi>爽明也昧</hi>
<hi>明始明也夙早也興起也</hi>平且視朝慮其危難一物失理亂<lb/>
亡之端君以此思憂則憂可知矣日出聽政至<lb/>
乎中昃<hi>中日中也昃日昳也</hi>諸侯子孫往來爲賔行禮揖<lb/>
<pb n="KR3j0082_SBCK_009-10a"/>
讓愼其威儀君以此思勞則勞可知矣緬然長<lb/>
思出乎四門周章遠望覩亡國之墟必將有數<lb/>
焉<hi>言亡國故墟非伹一也</hi>君以此思懼則懼可知矣夫君<lb/>
者舟也民者水也水所以載舟亦所以覆舟君<lb/>
以此思危則危可知矣旣明此五者而又少留<lb/>
意於五儀之事則於政治乎何有失哉<lb/>
哀公問於孔子曰請問取人之法孔子對曰事<lb/>
任之官<hi>言各當以其所能之事任之於官也</hi>無取捷捷無取鉗鉗<lb/>
<hi>鉗妄對不謹誠</hi>無取啍啍<hi>啍啍多/言也</hi>捷捷貪也<hi>捷捷而不良所以爲</hi>
<pb n="KR3j0082_SBCK_009-10b"/>
<hi>貪</hi>鉗鉗亂也啍啍誕也<hi>誕欺詐也</hi>故弓調而後求勁<lb/>
焉馬服而後求良焉士必慤而後求智能焉不<lb/>
慤而多能譬之豺狼不可邇也<hi>邇近也言人無智能者雖不慤</hi>
<hi>信不能爲大惡也不慤信而有智能者然後乃可畏也</hi>
哀公問於孔子曰夫國家之存亡禍福信有天<lb/>
命非唯人耶孔子對曰存亡禍福皆在巳而巳<lb/>
天灾地妖弗能加也昔者殷王帝辛之世<hi>帝辛紂也</hi>
有雀生大鳥於城隅焉帝辛介雀之德<hi>介助也以雀之</hi>
<hi>德爲助也</hi>不修國政殷國以亡此卽以巳逆天時得<lb/>
<pb n="KR3j0082_SBCK_009-11a"/>
福反爲禍者也又其先世殷太戊之時道缺法<lb/>
邪以致夭孽桑穀生朝七日大拱太戊恐駭側<lb/>
身修行三年之後遠方慕義重譯至者十有六<lb/>
國此卽以已逆天時得禍轉爲福者也故天灾<lb/>
地妖所以儆人主也寤夢徵怪所以儆人臣也<lb/>
<hi>儆戒也</hi>灾妖不勝善政夢怪不勝善行能知此至<lb/>
治之極也明王達此也<lb/>
致思<lb/>
季羔爲衛士師<hi>士師獄官</hi>刖人之足俄而衛有亂季<lb/>
<pb n="KR3j0082_SBCK_009-11b"/>
羔逃之刖者守門焉謂季羔曰彼有缺季羔曰<lb/>
君子不踰又曰彼有竇季羔曰君子不隧<hi>隧從竇出</hi>
又曰於此有室季羔入焉旣而追者罷季羔將<lb/>
去謂刖者曰吾不能虧主之法而親刖子之足<lb/>
今吾在難此正子報怨之時而子逃我何故刖<lb/>
者曰斷足故我之罪也無可奈何曩者君治臣<lb/>
以法令先人後臣欲臣之免也臣知之獄決罪<lb/>
定臨當論刑君愀然不樂見於顔色臣又知之<lb/>
君豈私臣哉天生君子其道故然此臣之所以<lb/>
<pb n="KR3j0082_SBCK_009-12a"/>
悅君也孔子聞之曰善哉爲吏其用法一也思<lb/>
仁恕則樹德加嚴暴則樹怨公以行其子羔乎<lb/>
子路爲蒲宰爲水備修溝瀆以民之煩苦也人<lb/>
與一簞食一壺漿孔子止之子路曰由也以民<lb/>
多匱餓者<hi>匱乏也</hi>是以與之簞食壺漿而夫子使<lb/>
止之是夫子止由之行仁也孔子曰爾以民爲<lb/>
餓何不白於君發倉廪以給之而私以爾食饋<lb/>
之是汝明君之無惠也速巳則可不巳則爾之<lb/>
見罪必矣<lb/>
<pb n="KR3j0082_SBCK_009-12b"/>
子貢問治民於孔子孔子曰懔懔焉如以腐索<lb/>
御扞馬<hi>懔懔焉誡懼之貌扞馬突馬也</hi>子貢曰何其畏也孔子<lb/>
曰夫通達之屬皆人也以道導之則吾畜也不<lb/>
以道導之則吾讎也若之何其無畏也<lb/>
三恕<lb/>
孔子曰君子有三恕有君不能事有臣而求其<lb/>
使非恕也有親弗能孝有子而求其報非恕也<lb/>
有兄弗能敬有弟而求其順非恕也士能明於<lb/>
三恕之本則可謂端身矣<hi>端正也</hi>
<pb n="KR3j0082_SBCK_009-13a"/>
孔子觀於魯桓公之廟有欹器焉孔子問於守<lb/>
廟者曰此爲何器對曰此蓋爲宥坐之器孔子<lb/>
曰吾聞宥坐之器虛則欹中則正滿則覆明君<lb/>
以爲誡故置於坐側也顧謂弟子曰試注水焉<lb/>
水實之中則正滿則覆夫子喟然歎曰嗚呼夫<lb/>
物惡有滿而不覆者哉子路進曰敢問持滿有<lb/>
道乎子曰聰明叡智守之以愚功被天下守之<lb/>
以讓勇力振世守之以怯富有四海守之以謙<lb/>
此所謂損之又損之之道也<lb/>
<pb n="KR3j0082_SBCK_009-13b"/>
好生<lb/>
哀公問於孔子曰昔者舜冠何冠乎孔子不對<lb/>
公曰寡人問於子而子無言何也孔子曰以君<lb/>
之問不先其大者故方思所以爲對焉公曰其<lb/>
大何乎孔子曰舜之爲君也其政好生而惡殺<lb/>
其任授賢而替不肖德若天地之虛靜化若四<lb/>
時之變物是以四海承風暢於異類<hi>異類四方之夷狄也</hi>
鳯翔麟至鳥獸馴德<hi>馴順也</hi>無他好生故也君舍<lb/>
此道而冠冕是問是以緩對<lb/>
<pb n="KR3j0082_SBCK_009-14a"/>
觀周<lb/>
孔子觀於明堂覩四方之墉<hi>墉墻</hi>有堯舜桀紂之<lb/>
象而各有善惡之狀興廢之誡焉又有周公相<lb/>
成王抱之而負斧扆南面以朝諸侯之圖焉孔<lb/>
子徘徊而望之謂從者曰此則周之所以盛也<lb/>
夫明鏡者所以察形往古者所以知今人主不<lb/>
務襲跡於其所以安存而忽怠於所以危亡是<lb/>
猶未有以異於却歩而欲求及前人也豈非惑<lb/>
哉<lb/>
<pb n="KR3j0082_SBCK_009-14b"/>
孔子觀周遂入大祖后稷之廟廟堂右階之前<lb/>
有金人焉參緘其口而銘其背曰古之愼言人<lb/>
也戒之哉無多言多言多敗無多事多事多患<lb/>
安樂必誡<hi>雖處安樂必警誡也</hi>無行所悔<hi>所悔之事不可復行</hi>勿謂<lb/>
何傷其禍將長勿謂何害其禍將大勿謂不聞<lb/>
神將伺人熖熖不滅炎炎若何涓涓不壅終爲<lb/>
江河緜緜不絕或成網羅<hi>緜緜微而不絕則有成網羅者</hi>豪末<lb/>
不扎<hi>如豪之末言微也扎㧞也</hi>將尋斧柯<hi>尋用</hi>誠能愼之福之<lb/>
根也口是何傷禍之門也強梁者不得其死好<lb/>
<pb n="KR3j0082_SBCK_009-15a"/>
勝者必遇其敵盜憎主人民惡其上君子知天<lb/>
下之不可上也故下之知衆人之不可先也故<lb/>
後之温恭愼德使人慕之執雌持下人莫踰之<lb/>
人皆趣彼我獨守此人皆惑惑我獨不徙<hi>惑惑東西</hi>
<hi>轉移之貌</hi>內藏我智不示人技我雖尊高人弗我害<lb/>
唯能於此天道無親常與善人戒之哉戒之哉<lb/>
孔子旣讀斯文顧謂弟子曰小子志之此言實<lb/>
而中情而信<lb/>
賢君<lb/>
<pb n="KR3j0082_SBCK_009-15b"/>
哀公問於孔子曰當今之君孰爲最賢孔子對<lb/>
曰丘未之見也抑有衛靈公乎公曰吾聞其閨<lb/>
門之內無别而子次之賢何也孔子對曰臣語<lb/>
其朝廷行事不論其私家之際也公曰其事如<lb/>
何孔子曰靈公之弟曰公子渠牟其智足以治<lb/>
千乘其信足以守之靈公愛而任之又有士曰<lb/>
王林國者見賢必進之而退與分其祿是以衛<lb/>
國無遊放之士靈公知而尊之又有士曰慶足<lb/>
者國有大事則必起而治之國無事則退而容<lb/>
<pb n="KR3j0082_SBCK_009-16a"/>
賢<hi>言其所以退欲以容賢於朝</hi>靈公悅而敬之又有大夫史<lb/>
鰌以道去衛而靈公郊舍三日琴瑟不御必待<lb/>
史鰌之入而後敢入臣以此取之雖次之賢不<lb/>
亦可乎<lb/>
子貢問孔子曰今之人臣孰爲賢乎子曰齊有<lb/>
鮑叔鄭有子皮則賢者矣子貢曰齊無管仲鄭<lb/>
無子產乎子曰賜汝徒知其一未知其二也汝<lb/>
聞用力爲賢乎進賢爲賢乎子貢曰進賢賢哉<lb/>
子曰然吾聞鮑叔達管仲子皮達子產未聞二<lb/>
<pb n="KR3j0082_SBCK_009-16b"/>
子之達賢巳之才者也<lb/>
哀公問於孔子曰寡人聞忘之甚者徙而忘其<lb/>
妻有諸孔子對曰此猶未甚者甚者乃忘其身<lb/>
公曰可得聞乎孔子曰昔夏桀貴爲天子富有<lb/>
四海忘其聖祖之道壞其典法絕其世祀荒乎<lb/>
淫樂沈湎于酒佞臣諂諛窺導其心忠士鉗口<lb/>
逃罪不言<hi>鉗口杜口</hi>天下誅桀而有其國此之謂忘<lb/>
其身之甚者也<lb/>
子路問於孔子曰賢君治國所先者何在孔子<lb/>
<pb n="KR3j0082_SBCK_009-17a"/>
曰在於尊賢而賤不肖子路曰由聞晉中行氏<lb/>
尊賢而賤不肖矣其亡何也子曰中行氏尊賢<lb/>
而弗能用賤不肖而不能去賢者知其不已用<lb/>
而怨之不肖者知其必巳賤而讎之怨讎並存<lb/>
於國隣敵搆兵於郊中行氏雖欲無亡豈可得<lb/>
乎<lb/>
哀公問政於孔子孔子對曰政之急者莫大乎<lb/>
使民富且壽也公曰爲之奈何孔子曰省力役<lb/>
薄賦歛則民富矣敦禮敎遠罪疾則民壽矣公<lb/>
<pb n="KR3j0082_SBCK_009-17b"/>
曰寡人欲行夫子之言恐吾國貧矣孔子曰詩<lb/>
不云乎愷悌君子民之父母未有其子富而父<lb/>
母貧者也<lb/>
衛靈公問孔子曰有語寡人爲國家者計之於<lb/>
廟堂之上則政治矣何如孔子曰其可也愛人<lb/>
者則人愛之惡人者則人惡之知得之已者則<lb/>
知得之人所謂不出環堵之室而知天下者知<lb/>
反已之謂也<lb/>
辨政<lb/>
<pb n="KR3j0082_SBCK_009-18a"/>
子貢爲信陽宰將行孔子曰勤之愼之奉天之<lb/>
時無奪無伐無暴無盜子貢曰賜也少而事君<lb/>
子豈以盜爲累哉孔子曰而未之詳也夫以賢<lb/>
代賢是之謂奪以不肖代賢是之謂伐緩令急<lb/>
誅是之謂暴取善自與是之謂盜盜非竊財之<lb/>
謂也吾聞之知爲吏者奉法以利民不知爲吏<lb/>
者枉法以侵民此怨所由生也匿人之善斯謂<lb/>
蔽賢揚人之惡斯謂小人內不相訓而外相謗<lb/>
非親睦也言人之善若已有之言人之惡若已<lb/>
<pb n="KR3j0082_SBCK_009-18b"/>
受之故君子無所不愼焉<lb/>
六本<lb/>
孔子曰行巳有六本焉然後爲君子立身有義<lb/>
矣而孝爲本喪紀有禮矣而哀爲本戰陣有列<lb/>
矣而勇爲本治政有理矣而農爲本居國有道<lb/>
矣而嗣爲本<hi>繼嗣不立則亂之源也</hi>生財有時矣而力爲<lb/>
本置本不固無務豐末親戚不悅無務外交事<lb/>
不終始無務多業反本修迹君子之道也<lb/>
孔子曰藥酒苦於口而利於病忠言逆於耳而<lb/>
<pb n="KR3j0082_SBCK_009-19a"/>
利於行湯武以諤諤而昌桀紂以唯唯而亡君<lb/>
無爭臣父無爭子兄無爭弟士無爭友其無過<lb/>
者未之有也故曰君失之臣得之父失之子得<lb/>
之兄失之弟得之士失之友得之是以國無危<lb/>
亡之兆家無悖亂之惡父子兄弟無失而交友<lb/>
無絕<lb/>
孔子讀易至於損益喟然而歎子夏避席問曰<lb/>
夫子何歎焉孔子曰夫自損者必有益之自益<lb/>
者必有決之吾是以歎也子夏曰然則學者不<lb/>
<pb n="KR3j0082_SBCK_009-19b"/>
可以益乎子曰非道益之謂也道彌益而身彌<lb/>
損夫學者損其自多以虛受之天道成而必變<lb/>
凡持滿而能久者未甞有也故曰自賢者則天<lb/>
下之善言不得聞其耳矣<lb/>
孔子曰以富貴而下人何人不與以富貴而愛<lb/>
人何人不親發言不逆可謂知言矣<lb/>
孔子曰吾死之後則商也日益賜也日損曾子<lb/>
問曰何謂也子曰商也好與賢巳者處賜也好<lb/>
悅不如已者不知其子視其父不知其人視其<lb/>
<pb n="KR3j0082_SBCK_009-20a"/>
友不知其君視其所使故曰與善人居如入芝<lb/>
蘭之室久而不聞其香卽與之化矣與不善人<lb/>
居如入鮑魚之肆久而不聞其臭亦與之化矣<lb/>
是以君子必愼其所與者焉<lb/>
哀公問政<lb/>
哀公問政於孔子孔子對曰文武之政布在方<lb/>
䇿其人存則其政擧其人亡則其政息故爲政<lb/>
在於得人取人以身修身以道修道以仁仁者<lb/>
人也親親爲大義者宜也尊賢爲大親親之殺<lb/>
<pb n="KR3j0082_SBCK_009-20b"/>
尊賢之等禮所生也是以君子不可以不修身<lb/>
思修身不可以不事親思事親不可以不知人<lb/>
思知人不可以不知天天下之達道有五其所<lb/>
以行之者三曰君臣也父子也夫婦也昆弟也<lb/>
朋友之交也五者天下之達道也智仁勇三者<lb/>
天下之達德也所以行之者一也或生而知之<lb/>
或學而知之或困而知之及其知之一也或安<lb/>
而行之或利而行之或勉強而行之及其成功<lb/>
一也好學近於智力行近於仁知耻近於勇知<lb/>
<pb n="KR3j0082_SBCK_009-21a"/>
斯三者則知所以修身知所以修身則知所以<lb/>
治人知所以治人則能成天下國家矣公曰政<lb/>
其盡此而已乎孔子曰凡爲天下國家者有九<lb/>
經焉曰修身也尊賢也親親也敬大臣也體羣<lb/>
臣也子庶人也來百工也柔遠人也懷諸侯也<lb/>
修身則道立尊賢則不惑親親則諸父昆弟不<lb/>
怨敬大臣則不眩體羣臣則士之報禮重子庶<lb/>
民則百姓勸來百工則財用足柔遠人則四方<lb/>
歸之懷諸侯則天下畏之公曰爲之奈何孔子<lb/>
<pb n="KR3j0082_SBCK_009-21b"/>
曰齊莊盛服非禮不動所以修身也去讒遠色<lb/>
賤貨而貴德所以尊賢也爵其能重其祿同其<lb/>
好惡所以篤親親也官盛任使所以敬大臣也<lb/>
<hi>盛其官任而使之也</hi>忠信重祿所以勸士也<hi>忠信者與之重祿也</hi>時<lb/>
使薄歛所以子百姓也日省月考旣禀稱事所<lb/>
以來百工也<hi>旣禀食之各當其職事也</hi>送往迎來嘉善而矜<lb/>
不能所以綏遠人也<hi>綏安也</hi>繼絕世擧廢邦朝聘<lb/>
以時厚往而薄來所以懷諸侯也治天下國家<lb/>
有九經焉其所以行之者一也凡事豫則立不<lb/>
<pb n="KR3j0082_SBCK_009-22a"/>
豫則廢言前定則不跲<hi>跲躓</hi>事前定則不困行前<lb/>
定則不疚<hi>疚病</hi>道前定則不窮公曰子之敎寡人<lb/>
備矣敢問行之所始孔子曰立愛自親始敎民<lb/>
睦也立敬自長始敎民順也敎以慈睦而民貴<lb/>
有親敎以敬長而民貴用命民旣孝於親又順<lb/>
以聽命措諸天下無所不行<lb/>
顏回<lb/>
魯定公問於顏回曰子亦聞東冶畢之善御乎<lb/>
對曰善則善矣雖然其馬將必逸公不悅其後<lb/>
<pb n="KR3j0082_SBCK_009-22b"/>
三日東冶畢之馬逸公聞之促駕召顏回顏回<lb/>
至公曰前日寡人問吾子以東冶畢之善御而<lb/>
子曰其馬將逸不識吾子奚以知之顏回對曰<lb/>
以政知之而已矣昔者帝舜巧於使民而造父<lb/>
巧於使馬舜不窮其民力造父不窮其馬力是<lb/>
以舜無逸民造父無逸馬今東冶畢之御也歷<lb/>
嶮致遠馬力盡矣然而其心猶求馬不巳臣以<lb/>
此知之公曰善哉吾子之言其義大矣願少進<lb/>
乎顏回曰臣聞之鳥窮則噣獸窮則攫人窮則<lb/>
<pb n="KR3j0082_SBCK_009-23a"/>
詐馬窮則逸自古及今未有窮其下而能無危<lb/>
者也公悅<lb/>
困誓<lb/>
衛蘧伯玉賢而靈公不用彌子瑕不肖而反任<lb/>
之史魚驟諫公不從史魚病將卒命其子曰吾<lb/>
在公朝不能進蘧伯玉退彌子瑕是吾爲臣不<lb/>
能正君也生而不能正君死不可以成禮矣吾<lb/>
死汝置屍牖下於我畢矣<hi>畢猶足也禮殯於客位</hi>其子從<lb/>
之靈公弔焉怪而問之其子以其父言吿公公<lb/>
<pb n="KR3j0082_SBCK_009-23b"/>
愕然失容曰是寡人之過也於是命之殯於客<lb/>
位進蘧伯玉而用之退彌子瑕而遠之孔子聞<lb/>
之曰古之烈諫者死則巳矣未有若史魚死而<lb/>
屍諫忠感其君者也可不謂直乎<lb/>
執轡<lb/>
閔子騫爲費宰問政於孔子孔子曰以德以法<lb/>
夫德法者御民之具猶御馬之有衘勒也君者<lb/>
人也吏者轡也刑者䇿也人君之政執其轡䇿<lb/>
而已矣子騫曰敢問古之爲政孔子曰古者天<lb/>
<pb n="KR3j0082_SBCK_009-24a"/>
子以內史爲左右手以德法爲衘勒以百官爲<lb/>
轡以刑罰爲䇿以萬民爲馬故御天下數百年<lb/>
而不失善御馬者正衘勒齊轡䇿均馬力和馬<lb/>
心故口無聲而馬應轡䇿不擧而極千里<hi>極至也</hi>
善御民者一其德法正其百官均齊民力和安<lb/>
民心故令不再而民順從刑不用而天下化治<lb/>
是以天地德之<hi>天地以爲有德</hi>而兆民懷之<hi>懷歸</hi>不能御<lb/>
民者弃其德法專用刑辟譬猶御馬弃其衘勒<lb/>
而專用箠䇿其不可制也必矣夫無衘勒而用<lb/>
<pb n="KR3j0082_SBCK_009-24b"/>
箠䇿馬必傷車必敗無德法而用刑辟民必流<lb/>
國必亡凡治國而無德法則民無所法修民無<lb/>
所法修則迷惑失道古之御天下者以六官總<lb/>
治焉六官在手以爲轡故曰御四馬者執六轡<lb/>
御天下者正六官是故善御馬者正身以總轡<lb/>
均馬力齊馬心迴旋曲折唯其所之故可以取<lb/>
長道可以趣急疾此聖人所以御天地與人事<lb/>
之法則也天子以內史爲左右手以六官爲轡<lb/>
巳與三公執六官均五敎齊五法<hi>仁義禮智信之法也</hi>故<lb/>
<pb n="KR3j0082_SBCK_009-25a"/>
亦唯其所引無不如志<lb/>
五刑<lb/>
冉有問於孔子曰先王制法使刑不上於大夫<lb/>
禮不下於庶人然則大夫之犯罪不可以加刑<lb/>
庶人之行事不可以治禮乎孔子曰不然凡治<lb/>
君子以禮義御其心所以厲之以廉耻之節也<lb/>
故古之大夫其有坐不廉汚穢而退放之者則<lb/>
曰簠簋不飾<hi>飾整齊</hi>有坐淫亂男女無别者則曰<lb/>
帷薄不修有坐罔上不忠者則曰臣節未著有<lb/>
<pb n="KR3j0082_SBCK_009-25b"/>
坐疲軟不勝任者則曰下官不職<hi>言其下官不務其職不斥</hi>
<hi>其身也</hi>有坐干國之紀者則曰行事不請<hi>言不請而擅行</hi>
<hi>也</hi>此五者大夫旣自定有罪名矣而猶不忍斥<lb/>
然正以呼之也旣而爲之諱所以愧耻之是故<lb/>
大夫之罪其在五刑之域者譴發則白冠氂纓<lb/>
盤水加劒造于闕而自請罪君不使有司執縛<lb/>
牽掣而加之也其有大罪者聞命則北面再拜<lb/>
跪而自裁君不使人捽引而刑殺之也曰子大<lb/>
夫自取之耳吾遇子有禮矣是以刑不上大夫<lb/>
<pb n="KR3j0082_SBCK_009-26a"/>
而大夫亦不失其罪者敎使然也凡所謂禮不<lb/>
下庶人者以庶人遽其事而不能充禮故不責<lb/>
之以備禮也<lb/>
刑政<lb/>
仲弓問於孔子曰雍聞至刑無所用政至政無<lb/>
所用刑至刑無所用政桀紂之世是也至政無<lb/>
所用刑成康之世是也信乎孔子曰聖人之治<lb/>
化也必刑政相參焉太上以德敎民而以禮齊<lb/>
之其次以政導民以刑禁之化之弗變導之弗<lb/>
<pb n="KR3j0082_SBCK_009-26b"/>
從傷義敗俗於是乎用刑矣仲弓曰古之聽訟<lb/>
可得聞乎孔子曰凡聽五刑之訟必原父子之<lb/>
親立君臣之義以權之意論輕重之序愼測淺<lb/>
深之量以别之悉其聰明致其忠愛以盡之大<lb/>
司冦正刑明辟以察獄獄必三訊焉<hi>一曰訊群臣二曰訊</hi>
<hi>群吏三曰訊萬民也</hi>有指無簡則不聽<hi>簡誠也有其意無其誠者不論以爲</hi>
<hi>罪</hi>附從輕赦從重<hi>附人之罪以輕爲比赦人之罪以重爲比</hi>疑獄則<lb/>
汎與衆共之衆疑赦之故爵人必於朝與衆共<lb/>
之也刑人必於市與衆弃之也古者公家不畜<lb/>
<pb n="KR3j0082_SBCK_009-27a"/>
刑人大夫不養也士遇之塗弗與之言也屏諸<lb/>
四方唯其所之弗及以政弗欲生之故也仲弓<lb/>
曰聽獄獄之成成何官孔子曰獄成於吏吏以<lb/>
獄之成吿於正<hi>吏獄官吏也正獄官長</hi>正旣聽之乃吿於<lb/>
大司冦大司冦聽之乃奏於王王命三公卿士<lb/>
參聽棘木之下<hi>外朝之法左九棘孤卿大夫位焉右九棘公侯伯子男位焉面</hi>
<hi>三槐三公位焉</hi>然後乃以獄之成報于王王以三宥之<lb/>
法聽之<hi>君王尚寬罪雖巳定猶三宥之不可得輕然後刑之也</hi>而後制刑<lb/>
焉所以重之也仲弓曰古之禁何禁孔子曰析<lb/>
<pb n="KR3j0082_SBCK_009-27b"/>
言破律<hi>巧賣法令者也</hi>亂名改作<hi>變易官與物名</hi>執左道以亂<lb/>
政者殺<hi>左道邪道</hi>作淫聲<hi>淫逸惑/亂之聲</hi>造異服<hi>非人所常見</hi>設<lb/>
竒伎竒器以盪上心者殺<hi>怪異之伎可以眩曜人心之器盪動也</hi>
行僞而堅<hi>行詐僞而堅守</hi>言僞而辨學非而博順非而<lb/>
澤<hi>順其非而滑澤之</hi>以惑衆者殺假於鬼神時日卜筮<lb/>
以疑民者殺此四誅者不待時不以聽<hi>不聽於棘木之</hi>
<hi>下也</hi>
問玉<lb/>
子張問聖人之所以敎孔子曰師乎吾語汝聖<lb/>
<pb n="KR3j0082_SBCK_009-28a"/>
人明於禮樂擧而措之而已子張又問孔子曰<lb/>
師爾以爲必布几筵揖讓升降酌獻酬酢然後<lb/>
謂之禮乎爾以爲必行綴兆執羽籥作鐘鼓然<lb/>
後謂之樂乎言而可履禮也行而可樂樂也聖<lb/>
人力此二者以恭巳南面是故天下太平萬國<lb/>
順服百官承事上下有禮也夫禮之所興衆之<lb/>
所以治也禮之所廢衆之所以亂也昔者明王<lb/>
聖主之辨貴賤長幼正男女外內序親疏遠邇<lb/>
而莫敢相踰越者皆由此塗出也<lb/>
<pb n="KR3j0082_SBCK_009-28b"/>
屈節<lb/>
宓子賤爲單父宰恐魯君聽讒人使已不得行<lb/>
其政於是辭行也故請君之近史二人與之俱<lb/>
至官宓子戒其邑吏令二史書方書掣其肘書<lb/>
不善則從而怒之二史患焉辭請歸魯君以問<lb/>
孔子孔子曰宓不齊君子也意者其以此諫乎<lb/>
公寤大息而嘆曰此寡人之不肖也寡人亂宓<lb/>
子之政而責其善者數矣微二史則寡人無以<lb/>
知過微夫子則寡人無由寤遽使吿宓子曰自<lb/>
<pb n="KR3j0082_SBCK_009-29a"/>
今日以往單父非吾有也從子之制有便於民<lb/>
者子決爲之五年一言其要宓子遂得行政於<lb/>
單父焉躬敦厚明親親尚篤敬施至仁加懇誠<lb/>
致忠信百姓化之<lb/>
正論<lb/>
定公問於孔子曰大夫皆勸寡人使隆敬於高<lb/>
年可乎孔子對曰君之及此言也將天下實賴<lb/>
之豈惟魯而已哉公曰何也孔子曰昔者有虞<lb/>
氏貴德而上齒夏后氏貴爵而上齒殷人貴富<lb/>
<pb n="KR3j0082_SBCK_009-29b"/>
<pb n="KR3j0082_SBCK_009-29b"/>
道五十不爲甸役<hi>五十始老不從力役之事不及田獵之徒也</hi>頒禽<lb/>
隆諸長者而悌達於蒐狩矣軍旅什伍同爵則<lb/>
上齒而悌達于軍旅矣夫聖王之敎孝悌發諸<lb/>
朝廷行于道路至于州巷放于蒐狩修于軍旅<lb/>
則衆同以義死之而弗敢犯也公曰善<lb/>
哀公問於孔子曰寡人聞之東益不祥<hi>東益東益宅也</hi>
信有之乎孔子曰不祥有五而東益不與焉夫<lb/>
損人而自益身之不祥也弃老而取幼家之不<lb/>
祥也釋賢而用不肖國之不祥也老者不敎幼<lb/>
<pb n="KR3j0082_SBCK_009-30a"/>
者不學俗之不祥也聖人伏匿愚者擅權天下<lb/>
不祥也故不祥有五而東益不與焉<lb/>
子夏問<lb/>
子夏問於孔子曰記云周公相成王敎之以世<lb/>
子之禮有諸孔子曰昔者成王嗣立幼未能莅<lb/>
祚周公攝政而治抗世子之法於伯禽欲成王<lb/>
之知父子君臣之道所以善成王也夫知爲人<lb/>
子者然後可以爲人父知爲人臣者然後可以<lb/>
爲人君知事人者然後可以使人是故抏世子<lb/>
<pb n="KR3j0082_SBCK_009-30b"/>
法於伯禽使之與成王居使成王知父子君臣<lb/>
長幼之義焉<lb/>
羣書治要卷第十<lb/>
<pb n="KR3j0082_SBCK_009-31a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_010-1a"/>
羣書治要卷第十一<lb/>
　　　　秘書監鉅鹿男臣魏徵等奉　勅撰<lb/>
　　史記上<lb/>
本紀<lb/>
黃帝者少典之子姓公孫<hi>有熊國君少典之子也</hi>名曰軒<lb/>
轅生而神靈弱而能言幼而侚齊<hi>侚疾也齊速也言聖德幼</hi>
<hi>而疾速也</hi>長而敦敏成而聰明神農氏世衰諸侯相<lb/>
侵伐而神農氏弗能征於是軒轅乃習用干戈<lb/>
修德振兵以與炎帝戰于阪泉之野<hi>阪泉地名</hi>三戰<lb/>
<pb n="KR3j0082_SBCK_010-1b"/>
然後得其志蚩尤作亂乃殺蚩尤而代神農氏<lb/>
是爲黃帝東至于海西至于空桐<hi>山名也在隴右</hi>南至<lb/>
于江北逐葷粥<hi>獫狁也</hi>邑于涿鹿之阿遷徙往來<lb/>
無常處以師兵爲營衛置左右大監監于萬國<lb/>
擧風后力牧常先大鴻以治民順天地之紀時<lb/>
播百穀勞勤心力耳目節用水火材物有土德<lb/>
之瑞故號黃帝<hi>帝王世紀曰神農氏衰蚩尤氏叛不用帝命黃帝於是脩德撫</hi>
<hi>民始垂衣裳以班上下刳木爲舟剡木爲檝舟檝之利以濟不通服牛乘馬以引重致遠重門</hi>
<hi>擊柝以待暴客斷木爲杵掘地爲臼杵臼之用以利萬人弦木爲弧剡木爲矢弧矢之利以威</hi>
<pb n="KR3j0082_SBCK_010-2a"/>
<hi>天下諸侯咸叛神農而歸之討蚩尤氏禽之于涿鹿之野諸侯有不服者從而征之凡五十二</hi>
<hi>戰而天下大服俯仰天地置衆官故以風后配上台天老配中台五聖配下台謂之三公其餘</hi>
<hi>地典力牧常先大鴻等或以爲師或以爲將分掌四方各如巳視故號曰黃帝四目又使岐伯</hi>
<hi>甞味草木典醫疾今經方本草之書咸出焉其史倉頡又象鳥迹始作文字自黃帝以上穴居</hi>
<hi>而野處死則厚衣以薪葬之中野結繩以治及至黃帝爲築宮室上棟下宇以待風雨而易以</hi>
<hi>棺槨制以書契百官以序萬民以察神而化之使民不倦後作雲門咸池之樂周禮所謂大咸</hi>
<hi>者也於是人事畢具黃帝在位百年而崩年百一十歲矣或傳以爲仙或言壽三百年故宰我</hi>
<hi>疑以問孔子孔子曰民賴其利百年而崩民畏其神百年而亡民用其敎百年而移故曰三百</hi>
<hi>年</hi>
<pb n="KR3j0082_SBCK_010-2b"/>
帝顓頊高陽者黃帝之孫昌意之子也養材以<lb/>
任地載時以象天依鬼神以制義治氣以敎化<lb/>
絜誠以祭祀北至于幽陵南至于交趾西濟於<lb/>
流沙東至於蟠木<hi>東海中有山焉名度索上有大桃樹屈蟠三千里也</hi>動<lb/>
靜之物大小之神日月所照莫不砥屬<hi>砥平也四遠皆</hi>
<hi>平而來服屬也帝王世紀曰帝顓頊平九黎之亂使南正重司天以屬神火正黎司地以屬民</hi>
<hi>於是民神不雜萬物有序</hi>
帝嚳高辛者<hi>高陽高辛皆所興地名也顓頊與嚳以字爲號上古質故也</hi>黃<lb/>
帝之曾孫也生而神靈聰以知遠明以察微仁<lb/>
<pb n="KR3j0082_SBCK_010-3a"/>
而威惠而信修身而天下服取地之財而節用<lb/>
之撫敎萬民而利誨之歷日月而迎送之明鬼<lb/>
神而敬事之其色郁郁其德嶷嶷其動也時其<lb/>
服也士日月所照風雨所至莫弗從服<hi>帝王世記曰帝</hi>
<hi>嚳以人事紀官故以句芒爲木正祝融爲火正蓐收爲金正玄㝠爲水正后土爲土正是五行</hi>
<hi>之官分職而治</hi>
帝堯放勛其仁如天其智如神就之如日望之<lb/>
如雲富而不驕貴而不舒<hi>帝王世紀曰帝堯置欲諫之鼓命羲和四</hi>
<hi>子羲仲羲叔和仲和叔分掌四時方嶽之職故名徵天下大和百姓無事有五老人擊壤於道</hi>
<pb n="KR3j0082_SBCK_010-3b"/>
<hi>觀者歎曰大哉堯之德也老人曰日出而作日入而息鑿井而飮耕田而食帝力何有於我哉</hi>
<hi>墨子以爲堯堂高三尺土堦三等茅茨不剪棌椽不斵夏服葛衣冬服鹿裘</hi>
虞舜名曰重華父瞽叟頑母嚚弟象傲皆欲殺<lb/>
舜舜順適不失子道以孝聞於是堯乃以二女<lb/>
妻舜以觀其內使九男與處以觀其外二女不<lb/>
敢以貴驕九男皆益篤舜耕歷山歷山之人皆<lb/>
讓畔漁雷澤雷澤上人皆讓居陶河濱河濱器<lb/>
皆不苦窳<hi>窳病也</hi>一年而所居成聚二年成邑三<lb/>
年成都於是堯乃試舜五典百官皆治以揆百<lb/>
<pb n="KR3j0082_SBCK_010-4a"/>
事莫不時序流四凶族以禦螭魅堯乃使舜攝<lb/>
行天子政堯崩天下歸舜<hi>帝王世紀曰舜立誹謗之木論曰孔子稱</hi>
<hi>古者三皇五帝設防而不犯故無陷刑之民是以或結繩而治或象畵而化自庖犧至于堯舜</hi>
<hi>神道設敎可謂至政無所用刑矣夫三載考績黜陟幽明善無微不著惡無隱不章任自然以</hi>
<hi>誅賞委羣心以就制故能造御乎無爲運道於至和百姓日用而不知含德若自有者也詩云</hi>
<hi>上天之載無聲無臭其斯之謂乎</hi>
夏禹名曰文命當堯之時洪水淊天舜登用乃<lb/>
命禹平水土勞身焦思居外十三年過家門不<lb/>
敢入薄衣食致孝于鬼神卑宮室致費於溝洫<lb/>
<pb n="KR3j0082_SBCK_010-4b"/>
以開九州通九道陂九澤度九山行相地宜所<lb/>
有以貢東漸于海西被于流沙朔南曁<hi>朔北方也</hi>聲<lb/>
敎訖于四海於是帝錫禹玄圭以吿成功于天<lb/>
下於是大平治帝舜薦禹於天舜崩遂卽天子<lb/>
位國號曰夏后十七世帝履癸立是爲桀不務<lb/>
德而武傷百姓百姓弗堪湯脩德諸侯皆歸湯<lb/>
湯遂伐桀桀走鳴條<hi>南夷地名</hi>遂放而死<lb/>
湯始居亳征諸侯<hi>爲夏方伯得專征伐</hi>葛伯不祀湯始伐<lb/>
之湯曰予有言人視水視形視民知治不伊尹<lb/>
<pb n="KR3j0082_SBCK_010-5a"/>
曰明哉言能聽道廼進君國子民爲善者在王<lb/>
官勉哉勉哉湯出見野張網四面祝曰自天下<lb/>
四方皆入吾網湯曰嘻盡之矣乃去其三面祝<lb/>
曰欲左左欲右右不用命乃入吾網諸侯聞之<lb/>
曰湯德至矣及禽獸當是時夏桀爲虐政淫荒<lb/>
湯乃伐桀踐天子位帝太戊立伊陟爲相<hi>伊陟伊尹</hi>
<hi>子也</hi>亳有祥桑穀共生於朝一暮大拱<hi>祥妖怪也二木合生</hi>
<hi>不恭之罰</hi>太戊懼問伊陟曰臣聞妖不勝德帝之政<lb/>
其有闕與帝其修德太戊從之而祥桑枯死殷<lb/>
<pb n="KR3j0082_SBCK_010-5b"/>
復興故稱中宗帝辛立天下謂之紂帝紂資辨<lb/>
捷疾聞見甚敏材力過人手挌猛獸智足以拒<lb/>
諫飾是非之端矜人臣以聲以爲皆出巳之下<lb/>
好酒淫樂嬖於婦人愛姐巳<hi>有蘇氏美女也</hi>姐巳之言<lb/>
是從於是使師涓作新淫聲北里之舞靡靡之<lb/>
樂厚賦稅以實鹿臺之錢<hi>鹿臺在朝歌城中也</hi>而盈鉅橋<lb/>
之粟<hi>鉅橋鹿水之大橋也有漕粟</hi>益收狗馬奇物充仭宮室<lb/>
益廣沙丘苑臺<hi>沙丘在鉅鹿東北</hi>多取野獸飛鳥置其<lb/>
中慢於鬼神以酒爲池懸肉爲林使男女倮相<lb/>
<pb n="KR3j0082_SBCK_010-6a"/>
逐其間爲長夜之飮百姓怨望而諸侯有叛者<lb/>
於是紂廼重辟刑有炮烙之法<hi>膏銅柱加之炭上令有罪者行</hi>
<hi>焉輙墮炭中姐巳笑名曰炮烙之刑也</hi>以西伯昌九侯<hi>鄴縣有九侯城</hi>鄂<lb/>
侯爲三公九侯有好女入之紂九侯女不憙淫<lb/>
紂怒殺之而醢九侯鄂侯爭之強并脯鄂侯西<lb/>
伯昌聞之竊歎紂囚西伯羑里<hi>河內湯陰有羑里城</hi>西伯<lb/>
之臣閎夭之徒求美女奇物善馬以獻紂紂廼<lb/>
赦西伯用費中爲政費中善䛕好利殷人弗親<lb/>
又用惡來善毀讒諸侯以此益疏多叛紂微子<lb/>
<pb n="KR3j0082_SBCK_010-6b"/>
數諫不聽廼遂去比干強諫紂怒剖比干觀其<lb/>
心箕子懼廼詳狂爲奴紂又囚之周武王於是<lb/>
遂率諸侯伐紂紂走衣其寶玉衣赴火而死武<lb/>
王遂斬紂頭懸之白旗殺姐巳殷民大悅<lb/>
周后稷名弃好耕農天下得其利有功封於邰<lb/>
曾孫公劉修后稷之業民賴其慶古公復修后<lb/>
稷公劉之業積德行義國人皆戴之古公卒季<lb/>
歷立季歷卒子昌立是爲西伯西伯遵后稷公<lb/>
劉之業則古公之法敬老慈少禮下賢者日中<lb/>
<pb n="KR3j0082_SBCK_010-7a"/>
不暇食以待士士以此多歸之諸侯皆來決平<lb/>
於是虞芮之人有獄不能決乃如周入界耕者<lb/>
皆讓畔民俗皆讓長虞芮皆慙俱讓而去諸侯<lb/>
聞之曰西伯蓋受命之君也武王卽位太公望<lb/>
爲師周公旦爲輔召公畢公之徒左右王師修<lb/>
文王緒業聞紂昬亂暴虐滋甚於是伐紂紂師<lb/>
皆倒兵以戰武王遂入斬紂散鹿臺之錢發鉅<lb/>
橋之粟以振貧弱封諸侯班賜殷之器物縱馬<lb/>
於華山之陽放牛於桃林之墟偃干戈振兵釋<lb/>
<pb n="KR3j0082_SBCK_010-7b"/>
旅<hi>入曰振旅也</hi>示天下不復用成康之際天下安寧<lb/>
刑措四十餘年不用<hi>措者置也民不犯法無所置刑也</hi>穆王卽<lb/>
位將征犬戎祭公謀父諫<hi>祭畿內之國爲王卿士謀父字也</hi>曰<lb/>
不可先王耀德不觀兵戢而時動動則威觀則<lb/>
玩玩則無震<hi>震懼也</hi>先王之於民也茂正其德而<lb/>
厚其性阜其財求而利其器用明利害之鄕<hi>鄕方</hi>
<hi>也</hi>以文修之使務利而避害懷德而畏威故能<lb/>
保世以滋大昔我先王世后稷以服事虞夏奕<lb/>
世載德不忝前人至于文王武王昭前之光明<lb/>
<pb n="KR3j0082_SBCK_010-8a"/>
而加之以慈和事神保民無不欣喜商王帝辛<lb/>
大惡于民庶民不忍欣戴武王以致戎于商牧<lb/>
非務武也勤恤民隱而除其害也夫先王之制<lb/>
邦內甸服邦外侯服侯衛賓服<hi>此總言之也侯侯圻衛衛圻</hi>
夷蠻要服戎狄荒服甸服者祭<hi>供日祭也</hi>侯服者祀<lb/>
<hi>供月祀也</hi>賓服者享<hi>供時/享也</hi>要服者貢<hi>供歲貢也</hi>荒服者王<lb/>
<hi>詩云莫敢不來王也</hi>日祭月祀時享歲貢終王先王之順<lb/>
祀<hi>外傳云先王之訓也</hi>有不祭則脩意<hi>先修志意以自責也</hi>有不祀<lb/>
則修言<hi>言號令也</hi>有不享則修文<hi>文典法也</hi>有不貢則修<lb/>
<pb n="KR3j0082_SBCK_010-8b"/>
名<hi>名謂尊卑職貢之名號也</hi>有不王則修德<hi>遠人不服則修文德以來之也</hi>
序成而有不至則修刑<hi>序成謂上五者次序巳成不至則有刑罰也</hi>
於是有刑不祭伐不祀征不享讓不貢吿不王<lb/>
於是有刑罰之辟有攻伐之兵有征討之備有<lb/>
威讓之命有文吿之辭布令陳辭而有不至則<lb/>
增脩於德無勤民於遠是以近無不聽遠無不<lb/>
服今犬戎氏以其職來王天子曰予必以不享<lb/>
征之且觀之兵無乃廢先王之訓而幾頓乎王<lb/>
遂征之得四白狼四白鹿以歸自是荒服者不<lb/>
<pb n="KR3j0082_SBCK_010-9a"/>
至諸侯有不睦者厲王卽位好利近榮夷公芮<lb/>
良夫諫曰王室其將卑乎夫榮公好專利而不<lb/>
知大難夫利百物之所生也天地之所載也而<lb/>
有專之其害多矣天地百物皆將取焉何可專<lb/>
也所怒甚多而不備大難以是敎王王其能久<lb/>
乎夫王人者將導利而布之上下者也使神人<lb/>
百物無不得極<hi>極中也</hi>猶日怵惕懼怨之來今王<lb/>
學專利其可乎匹夫專利猶謂之盜王而行之<lb/>
其歸鮮矣榮公有用周必敗王不聽卒以榮公<lb/>
<pb n="KR3j0082_SBCK_010-9b"/>
爲卿士用事王行暴虐侈傲國人謗王召公諫<lb/>
<hi>召穆公也</hi>曰民不堪命矣王怒得衛巫<hi>衛國之巫</hi>使監謗<lb/>
者以吿則殺之其謗鮮矣諸侯不朝王益嚴國<lb/>
人莫敢言道路以目<hi>以目相眄而巳</hi>主喜吿召公曰吾<lb/>
能弭謗矣乃不敢言召公曰是鄣之也防民之<lb/>
口甚於防水水壅而潰傷人必多民亦如之是<lb/>
故爲水者決之使導爲民者宣之使言故民之<lb/>
有口猶土之有山川也財用於是乎出猶其有<lb/>
原隰衍沃也衣食於是乎生口之宣言也善敗<lb/>
<pb n="KR3j0082_SBCK_010-10a"/>
於是乎興夫民慮之心而宣之口成而行之若<lb/>
壅其口其與能幾何王不聽於是國莫敢出言<lb/>
三年乃相與叛襲王王出奔于彘宣王卽位脩<lb/>
政法文武成康遺風諸侯復宗周幽王嬖愛褒<lb/>
娰欲廢后并去太子用褒娰爲后以其子伯服<lb/>
爲太子褒娰不好笑幽王欲其笑萬方故不笑<lb/>
幽王爲擧烽火諸侯悉至至而無冦褒娰乃大<lb/>
笑幽王欲悅之爲數擧烽火其後不信益不至<lb/>
王之廢后去太子也申侯怒乃與繒西夷犬戎<lb/>
<pb n="KR3j0082_SBCK_010-10b"/>
共攻王王擧烽火徵兵兵莫至遂殺幽王驪山<lb/>
下<lb/>
秦繆公與晉惠公合戰爲晉軍所圍於是岐下<lb/>
食善馬者三百人馳冒晉軍解圍遂脫繆公而<lb/>
反生得晉君初繆公亡善馬岐下野人共得而<lb/>
食之者三百餘人吏逐得欲法之繆公曰君子<lb/>
不以畜產害人吾聞食善馬肉不飮酒傷人乃<lb/>
皆賜酒而赦之三百人者聞秦擊晉皆求從從<lb/>
而見繆公窘亦皆推鋒爭死以報食馬之德於<lb/>
<pb n="KR3j0082_SBCK_010-11a"/>
是繆公虜晉君以歸戎王使由余於秦繆公示<lb/>
以宮室積聚由余曰使鬼爲之則勞神矣使人<lb/>
爲之亦苦民矣繆公怪之問曰中國以詩書禮<lb/>
樂法度爲政然尚時亂今戎夷無此何以爲治<lb/>
不亦難乎由余笑曰此乃中國所以亂也夫自<lb/>
上聖黃帝作爲禮樂法度身以先之僅以小治<lb/>
及其後世日以驕淫阻法度之威以責督於下<lb/>
下疲極則以仁義怨望於上上下交爭怨而相<lb/>
篡弑至於滅宗皆以此類也夫戎夷不然上含<lb/>
<pb n="KR3j0082_SBCK_010-11b"/>
淳德以遇其下下懷忠信以事其上一國之政<lb/>
猶一身之治不知所以治此眞聖人之治也於<lb/>
是繆公退而問內史廖曰孤聞隣國有聖人敵<lb/>
國之憂也今由余賢寡人之害將奈何廖曰戎<lb/>
王處僻匿未聞中國之聲君試遺其女樂以奪<lb/>
其志爲由余請以疏其間君臣有間乃可虜也<lb/>
繆公曰善因以女樂二八遺戎王戎王受而悅<lb/>
之於是秦乃歸由余由余數諫不聽遂去降秦<lb/>
繆公以客禮禮之用由余謀伐戎王益國十二<lb/>
<pb n="KR3j0082_SBCK_010-12a"/>
開地千里遂覇西戎<lb/>
秦始皇帝莊襄王子也名政二十六年初并天<lb/>
下自號曰皇帝事皆決於法刻削無仁恩收天<lb/>
下兵聚之咸陽銷以爲鐘鐻金人十二置廷宮<lb/>
中每破諸侯寫放其宮室作之咸陽北坂上<hi>在長</hi>
<hi>安西北别名渭城</hi>南臨渭自雍門<hi>在高陵縣</hi>以東至涇渭殿<lb/>
屋複道周閣相屬所得諸侯美人鐘鼓以充入<lb/>
之三十二年燕人盧生奏錄圖書曰亡秦者胡<lb/>
也<hi>胡胡亥秦二世名也秦見圖書不知此爲人名反備北胡</hi>始皇乃使將軍<lb/>
<pb n="KR3j0082_SBCK_010-12b"/>
蒙恬發兵三十萬人北擊胡三十四年始皇置<lb/>
酒咸陽宮僕射周靑臣曰他時秦地不過千里<lb/>
賴陛下神靈明聖平定海內日月所照莫不賓<lb/>
服以諸侯爲郡縣人人自安樂無戰爭之患傳<lb/>
之萬世自上古不及陛下威德始皇悅博士齊<lb/>
人淳于越進曰臣聞殷周王千餘歲封子弟功<lb/>
臣自爲枝輔今陛下有海內而子弟爲匹夫卒<lb/>
有田常六卿之臣無輔弼何以相救哉事不師<lb/>
古而能長久者非所聞也今靑臣又面諛以重<lb/>
<pb n="KR3j0082_SBCK_010-13a"/>
陛下之過非忠臣也始皇下其議丞相斯曰五<lb/>
帝不相復三代不相襲各以治非其相反時變<lb/>
異也今陛下創大業建萬世之功固非愚儒所<lb/>
知也且越言乃三代之事何足法也今諸生不<lb/>
師今而學古以非當世惑亂黔首聞令下則各<lb/>
以其學議之入則心非出則巷議率羣下以造<lb/>
謗如此弗禁則主勢降於上黨與成乎下禁之<lb/>
便臣請史官非秦記皆燒之天下敢有藏詩書<lb/>
百家語者悉詣守尉雜燒之有敢偶語詩書弃<lb/>
<pb n="KR3j0082_SBCK_010-13b"/>
市<hi>禁民聚語畏其謗也</hi>以古非今者族吏見知不擧與同<lb/>
罪令下三十日不燒黥爲城且若欲有學法令<lb/>
以吏爲師三十五年作前殿阿房東西五百歩<lb/>
南北五十丈上可以坐萬人下可以建五丈旗<lb/>
周馳爲閣道自殿下直抵南山表南山之顚以<lb/>
爲闕爲複道自阿房渡渭屬之咸陽以象天極<lb/>
閣道絕漢抵營室也隱宮徒刑者七十餘萬人<lb/>
分作阿房宮或作驪山發北山石椁乃寫蜀荊<lb/>
地材皆至關中計宮三百關外四百餘於是立<lb/>
<pb n="KR3j0082_SBCK_010-14a"/>
石東海上以爲秦東門因徙三萬家驪邑五萬<lb/>
家雲陽皆復不事十歲盧生說始皇曰臣等求<lb/>
芝竒藥仙者常弗遇類物有害之者人主所居<lb/>
而人臣知之則害於神願上所居宮無令人知<lb/>
然後不死之藥殆可得也於是始皇乃令咸陽<lb/>
之旁二百里內宮觀二百七十複道甬道相連<lb/>
帷帳鐘鼓美人充之案署不移徙行所幸有言<lb/>
其處者罪死自是後莫知行所在侯生盧生相<lb/>
與謀曰始皇爲人天性剛戾以爲自古莫及已<lb/>
<pb n="KR3j0082_SBCK_010-14b"/>
專任獄吏獄吏得親幸博士雖七十人特備員<lb/>
弗用樂以刑殺爲威天下畏罪持祿莫敢盡忠<lb/>
上不聞過而日驕下懾伏謾欺以取容天下之<lb/>
事無小大皆決於上貪於權勢至如此未可爲<lb/>
求仙藥於是乃亡去始皇聞亡乃大怒曰盧生<lb/>
等吾尊賜之甚厚今乃誹謗我也諸生在咸陽<lb/>
者或爲訞言以亂黔首於是使御史悉案問諸<lb/>
生諸生傳相吿引犯禁者四百六十餘人皆坑<lb/>
之咸陽使天下知之以懲後長子扶蘇諫始皇<lb/>
<pb n="KR3j0082_SBCK_010-15a"/>
怒使扶蘇北監蒙恬於上郡三十六年熒惑守<lb/>
心有墜星下東郡至地爲石黔首或刻其石曰<lb/>
始皇帝死而地分始皇聞之遣御史逐問莫服<lb/>
盡取石旁居人誅之三十七年始皇出遊丞相<lb/>
斯少子胡亥從至平原津而病病益甚乃爲璽<lb/>
書賜公子扶蘇曰與喪會咸陽而葬始皇崩趙<lb/>
高乃與胡亥李斯陰謀更詐爲始皇遺詔立子<lb/>
胡亥爲太子賜扶蘇蒙恬死<lb/>
二世皇帝元年趙高爲郎中令<hi>掌宮殿門戶</hi>任用事<lb/>
<pb n="KR3j0082_SBCK_010-15b"/>
二世與高謀曰先帝巡行郡縣以示強威服海<lb/>
內今晏然不巡行卽見弱無以臣畜天下二世<lb/>
東行郡縣尊用趙高乃陰與高謀曰大臣不服<lb/>
官吏尚強及諸公子必與我爭爲之奈何高曰<lb/>
臣固願言而未敢也先帝之大臣皆天下累世<lb/>
名貴人也積功勞世以相傳久矣今高素小賤<lb/>
陛下幸稱擧令在上位管中事大臣鞅鞅特以<lb/>
貌從臣其心實不服也今上出不因此時案郡<lb/>
縣守尉有罪者誅之上以振威天下下以除上<lb/>
<pb n="KR3j0082_SBCK_010-16a"/>
生平所不可者今時不師文而決於武力願陛<lb/>
下遂從時無疑卽羣臣不及謀矣明主收擧餘<lb/>
民賤者貴之貧者富之遠者近之則上下集而<lb/>
國安矣二世曰善乃行誅大臣及諸公子以罪<lb/>
過連逮無得立者而六公子戮死於杜羣臣諫<lb/>
者以爲誹謗大吏持祿取容黔首振恐戍卒陳<lb/>
勝等反山東郡縣皆殺其守尉令丞反以應陳<lb/>
渉不可勝數也謁者使東方來以反者聞二世<lb/>
怒下吏後使者至上問對曰羣盜郡守尉方逐<lb/>
<pb n="KR3j0082_SBCK_010-16b"/>
捕今盡得不足憂上悅三年章邯等圍鉅鹿邯<lb/>
等數却二世使人讓邯邯使長史欣請事趙高<lb/>
弗見又弗信欣恐亡去欣見邯曰趙高用事於<lb/>
中將軍有功亦誅無功亦誅邯等遂以兵降諸<lb/>
侯趙高欲爲亂恐羣臣不聽乃先設驗持鹿獻<lb/>
於二世曰馬也二世笑曰丞相誤耶謂鹿爲馬<lb/>
問左右左右或言馬以阿順趙高或言鹿高因<lb/>
陰中以法後羣臣畏高高前數言關東盜無能<lb/>
爲及項羽虜將王離等自關以東大氐盡叛高<lb/>
<pb n="KR3j0082_SBCK_010-17a"/>
恐二世怒誅及其身乃謝病不朝見二世夢白<lb/>
虎齧其驂馬殺之心不樂怪問占夢卜涇水爲<lb/>
祟二世乃齊望夷宮欲祠涇沈四白馬使使責<lb/>
讓高以盜賊事高懼乃陰與其壻咸陽令閻樂<lb/>
其弟趙成謀使郎中令爲內應詐爲有大賊令<lb/>
樂召發吏卒追樂將吏卒千餘人至望夷宮前<lb/>
卽二世數曰足下驕恣誅殺無道天下叛足下<lb/>
足下其自爲計二世曰丞相可得見否樂曰不<lb/>
可二世曰吾願得一郡爲王弗許又曰願爲萬<lb/>
<pb n="KR3j0082_SBCK_010-17b"/>
戶侯弗許曰願與妻子爲黔首比諸公子閻樂<lb/>
曰臣受命於丞相爲天下誅足下足下雖多言<lb/>
臣不敢報二世自殺趙高乃立二世之兄子公<lb/>
子嬰爲秦王令子嬰齋當廟見受玉璽齋五日<lb/>
子嬰稱病不行高自往曰宗廟重事王奈何不<lb/>
行子嬰遂刺殺高於齋宮三族高家以徇咸陽<lb/>
子嬰爲秦王四十六日沛公破秦軍至覇上子<lb/>
嬰奉天子璽符降軹道旁諸侯兵至項籍殺子<lb/>
嬰及秦諸公子宗族遂屠咸陽燒其宮室虜其<lb/>
<pb n="KR3j0082_SBCK_010-18a"/>
子女收其珍寶貨財諸侯共分之<lb/>
太史公曰秦自穆公以來稍蠶食諸侯竟成始<lb/>
皇始皇自以爲功過五帝地廣三王而羞與之<lb/>
侔足巳不問遂過而不變二世受之因而不改<lb/>
暴虐以重禍子嬰孤立無親危弱無輔三主惑<lb/>
而終身不悟亡不亦宜乎當此時也世非無深<lb/>
慮知化之士也然所以不敢盡忠拂過者秦俗<lb/>
多忌諱之禁忠言未卒於口而身爲戮没矣故<lb/>
使天下之士傾耳而聽重足而立鉗口而不言<lb/>
<pb n="KR3j0082_SBCK_010-18b"/>
是以三主失道忠臣不敢諫智士不敢謀天下<lb/>
巳亂姦不上聞豈不哀哉先王知雍蔽之傷國<lb/>
也故置公卿大夫士以飭法設刑而天下治其<lb/>
強也禁暴誅亂而天下服其弱也五伯征而諸<lb/>
侯從其削也內守外附而社稷存故秦之盛也<lb/>
䌓法嚴刑而天下振及其衰也百姓怨而海內<lb/>
叛矣故周得其道千餘歲不絶秦本末並失故<lb/>
不長久由此觀之安危之統相去遠矣野諺曰<lb/>
前事之不忘後事之師是以君子爲國觀之上<lb/>
<pb n="KR3j0082_SBCK_010-19a"/>
古驗之當世參以人事察盛衰之理審權勢之<lb/>
宜去就有序變化應時故曠日長久而社稷安<lb/>
矣秦孝公據殽函之固擁雍州之地君臣固守<lb/>
而窺周室有席卷天下包擧宇內囊括四海之<lb/>
意并吞八荒之心當是時商君佐之內立法度<lb/>
務耕織修守戰之備外連衡而鬭諸侯於是秦<lb/>
人拱手而取西河之外惠王武王蒙故業因遺<lb/>
册南兼漢中西擧巴蜀東割膏腴之地收要害<lb/>
之郡諸侯恐懼會盟而謀弱秦不愛珍器重寶<lb/>
<pb n="KR3j0082_SBCK_010-19b"/>
肥美之地以致天下之士合從締交<hi>締結也</hi>相與<lb/>
爲一當是時齊有孟嘗趙有平原楚有春申魏<lb/>
有信陵此四君者皆明智而忠信寬厚而愛人<lb/>
尊賢而重士約從離衡并韓魏燕趙宋衛中山<lb/>
之衆於是六國之士有寗越徐尚蘇秦杜赫之<lb/>
屬爲之謀陳軫樓緩蘇厲樂毅之徒通其意吳<lb/>
起孫臏田忌廉頗之朋制其兵常以十倍之地<lb/>
百萬之衆叩關而攻秦秦人開關延敵九國之<lb/>
師逡巡而不敢進秦無亡矢遺鏃之費而天下<lb/>
<pb n="KR3j0082_SBCK_010-20a"/>
諸侯巳困矣於是從散約解爭割地而奉秦秦<lb/>
有餘力而制其弊因利乘便宰割天下分裂河<lb/>
山強國請服弱國入朝及至秦王續六世之餘<lb/>
烈<hi>孝公惠文王武王昭王孝文王莊襄王</hi>振長䇿而御宇內吞二<lb/>
周而亡諸侯履至尊而制六合執棰拊<hi>拊拍也一作槁</hi>
<hi>朴</hi>以鞭笞天下威振四海南取百越之地北築<lb/>
長城胡人不敢南下而牧馬士不敢彎弓而報<lb/>
怨於是廢先王之道焚百家之言以愚百姓隳<lb/>
名城殺豪俊收天下之兵聚之咸陽銷鋒鑄鐻<lb/>
<pb n="KR3j0082_SBCK_010-20b"/>
以爲金人十二以弱黔首之民然後斬華爲城<lb/>
<hi>斷華山爲城也</hi>因河爲津據億丈之城臨不測之谿以<lb/>
爲固良將勁弩守要害之處信臣精卒陳利兵<lb/>
而誰何<hi>何猶問也</hi>秦王之心自以爲關中之固金城<lb/>
千里子孫帝王萬世之業也秦王旣没餘威振<lb/>
殊俗陳渉罋牗繩樞之子<hi>以繩繫戶樞瓦罋爲窓也</hi>甿隷之<lb/>
人<hi>甿民</hi>才能不及中人非有仲尼墨翟之賢陶朱<lb/>
猗頓之富躡足行伍之間出倔起什佰之中<hi>首出</hi>
<hi>十長佰長中也</hi>率疲散之卒將數百之衆斬木爲兵揭<lb/>
<pb n="KR3j0082_SBCK_010-21a"/>
竿爲旗天下雲集響應贏糧而景從山東豪俊<lb/>
遂並起而亡秦族矣且夫天下非小弱也雍州<lb/>
之地殽函之固自若陳渉之位非尊於齊楚韓<lb/>
魏之君鉏耰棘矜<hi>以鉏柄及棘作矛<graphic n="KR1689" url="https://raw.githubusercontent.com/kanripo/KR-Gaiji/master/images/KR1689.png" mimeType="image/png"/>也耰椎塊椎也</hi>非錟於長<lb/>
鎩矛㦸<hi>長刃矛也</hi>適戍之衆非抗於九國之師深謀<lb/>
遠慮行軍用兵之道非及向時之士也然而成<lb/>
敗異變功業相反試使山東之國與陳渉度長<lb/>
絜大<hi>絜束之絜</hi>比權量力則不可同年而語矣然秦<lb/>
以區區之地千乘之權招八州而朝同列百有<lb/>
<pb n="KR3j0082_SBCK_010-21b"/>
餘年矣然後以六合爲家殽函爲宮一夫作難<lb/>
而七廟墮身死人手爲天下笑者仁義不施而<lb/>
攻守之勢異也秦兼諸侯南面稱帝天下之士<lb/>
斐然向風元元之民冀得安其性命莫不虛心<lb/>
而仰上當此之時守威定功安危之本在於此<lb/>
矣秦王懷貪鄙之心行自奮之智不信功臣不<lb/>
親士民廢王道立私權禁文書而酷刑法先詐<lb/>
力而後仁義以暴虐爲天下始孤獨而有之故<lb/>
其亡可立而待借使秦王計上世之事並殷周<lb/>
<pb n="KR3j0082_SBCK_010-22a"/>
之迹以制御其政後雖有淫驕之主而未有傾<lb/>
危之患也故三王之建天下名號顯美功業長<lb/>
久今秦二世立天下莫不引領而觀其政夫寒<lb/>
者利短褐<hi>小襦也</hi>而飢者甘糟糠天下之嗷嗷斯<lb/>
新主之資也此言勞民之易爲仁也向使二世<lb/>
有庸主之行而任忠賢臣主一心而憂海內之<lb/>
患縞素而正先帝之過裂地分民以封功臣之<lb/>
後建國立君以禮天下虛囹圄而免刑戮除去<lb/>
收帑汙穢之罪使各反其鄕里發倉廪散財幣<lb/>
<pb n="KR3j0082_SBCK_010-22b"/>
以振孤獨窮困之士輕賦少事以佐百姓之急<lb/>
約法省刑以持其後使天下之人皆得自新更<lb/>
節修行各愼其身塞萬民之望而以威德與天<lb/>
下天下集矣卽四海之內皆讙然各自安樂其<lb/>
處唯恐有變雖有狡猾之民無離上之心則不<lb/>
軌之臣無以飾其智而暴亂之姦止矣二世不<lb/>
行此術而重之以無道更始作阿房之宮䌓刑<lb/>
嚴誅賦歛無度天下多事百姓困窮然後姦僞<lb/>
並起而上下相遁蒙罪者衆而天下苦之自君<lb/>
<pb n="KR3j0082_SBCK_010-23a"/>
卿以下至于衆庶人懷自危之心咸不安其位<lb/>
故易動也是以陳渉不用湯武之賢不藉公侯<lb/>
之尊奮臂於大澤而天下響應者其民危也故<lb/>
先王見始終之變知存亡之機是以牧民之道<lb/>
務在安之而巳天下雖有逆行之臣必無響應<lb/>
之助矣故曰安民可與行義而危民易與爲非<lb/>
此之謂也貴爲天子富有天下身不免於戮殺<lb/>
者正傾非也是二世之過也<lb/>
世家<lb/>
<pb n="KR3j0082_SBCK_010-23b"/>
齊釐公同母弟夷仲年死其子曰公孫無知釐<lb/>
公愛之令其秩服奉養比太子襄公立絀無知<lb/>
秩服無知怨數欺大臣羣弟子糾奔魯管仲召<lb/>
忽傅之小白奔莒鮑叔傅之及雍林人殺無知<lb/>
高國先陰召小白於莒魯亦發兵送子糾而使<lb/>
管仲將兵遮莒道射中小白帶鈎小白巳立欲<lb/>
殺管仲鮑叔曰君將治齊則高傒與叔牙足矣<lb/>
君且欲覇王非管夷吾不可於是桓公厚禮以<lb/>
爲大夫任政齊人皆悅於是始覇焉管仲病桓<lb/>
<pb n="KR3j0082_SBCK_010-24a"/>
公問曰羣臣誰可相者管仲曰知臣莫如君公<lb/>
曰易牙何如對曰殺其子以適君非人情也不<lb/>
可公曰開方何如對曰背親以適君非人情也<lb/>
難近<hi>衛公子開方也</hi>公曰豎刁何如對曰自宮以適君<lb/>
非人情也難親管仲死而桓公不用管仲言卒<lb/>
近用三子三子專權桓公卒易牙與豎刁因內<lb/>
寵殺羣吏<hi>羣吏諸大夫也內寵內官之有權寵者</hi>而立公子無詭<lb/>
爲君太子昭奔宋桓公病五公子各樹黨爭立<lb/>
及桓公卒宮中空莫敢棺桓公屍在床上六十<lb/>
<pb n="KR3j0082_SBCK_010-24b"/>
七日屍蟲出于戶<lb/>
周公旦者周武王弟也封於魯成王使其子伯<lb/>
禽代就封於魯周公戒伯禽曰我文王之子武<lb/>
王之弟成王之叔父我於天下亦不賤矣然我<lb/>
一沐三捉髪一飯三吐哺起以待士猶恐失天<lb/>
下之賢人子之魯愼無以國驕人武公與長子<lb/>
括少子戲朝宣王宣王愛戲欲立爲魯大子仲<lb/>
山父諫曰廢長立少不順不順必犯王命犯王<lb/>
命必誅之故出令不可不順也令之不行政之<lb/>
<pb n="KR3j0082_SBCK_010-25a"/>
不立<hi>令不行則政不立也</hi>今天子建諸侯立其少是敎民<lb/>
逆也若魯從之諸侯効之王命將有所壅<hi>言先王立</hi>
<hi>長之命將壅塞不行也</hi>若弗從而誅之是自誅王命也<hi>先王</hi>
<hi>之命立長今魯亦立長若誅之是自誅王命也</hi>誅之亦失不誅亦失<hi>誅之</hi>
<hi>誅王命不誅則王命廢也</hi>主其圖之弗聽卒立戲爲太子是<lb/>
爲懿公括之子伯御攻弑懿公宣王伐魯殺伯<lb/>
御自是後諸侯多叛王命<lb/>
燕昭王於破燕之後卽位卑身厚幣以招賢者<lb/>
謂郭隗曰齊因孤之國亂而襲破燕孤極知燕<lb/>
<pb n="KR3j0082_SBCK_010-25b"/>
小力少不足報然得賢士與共國以雪先王之<lb/>
耻孤之願也先生視可者得身事之郭隗曰王<lb/>
必欲致士先從隗始況賢於隗者豈遠千里哉<lb/>
於是昭王爲隗改築宮而師事之樂毅自魏往<lb/>
鄒衍自齊往劇辛自趙往士爭趍燕燕王遂以<lb/>
樂毅爲上將軍與秦楚三晉合謀以伐齊齊兵<lb/>
敗湣王出亡於外燕兵獨追北入至臨淄盡取<lb/>
齊寶燒其宮室宗廟齊城之不下者唯獨聊莒<lb/>
卽墨其餘皆屬燕昭王卒惠王爲太子時與樂<lb/>
<pb n="KR3j0082_SBCK_010-26a"/>
毅有隙及卽位疑毅使騎劫代將樂毅亡走趙<lb/>
齊田單以卽墨擊敗燕軍騎劫死燕兵引歸齊<lb/>
悉復得其故城<lb/>
微子開者紂之庶兄也紂旣立不明淫亂於政<lb/>
微子數諫箕子者紂親戚也紂爲象箸箕子歎<lb/>
曰彼爲象箸必爲玉杯爲玉杯則必思遠方珍<lb/>
怪之物而御之矣輿馬宮室之漸自此始不可<lb/>
振也紂爲淫泆箕子諫不聽乃被髮詳狂王子<lb/>
比干見箕子諫不聽乃直言諫紂紂怒曰吾聞<lb/>
<pb n="KR3j0082_SBCK_010-26b"/>
聖人之心有七竅信有諸乎乃遂殺王子比干<lb/>
刳視其心微子曰人臣三諫不聽則其義可以<lb/>
去矣於是遂行周公誅武庚乃命微子代殷後<lb/>
奉其先祀曰宋<lb/>
唐叔虞者周成王弟也成王與叔虞戲削桐葉<lb/>
爲珪以與叔虞曰以此封若史佚因請擇日立<lb/>
叔虞成王曰吾與之戲耳史佚曰天子無戲言<lb/>
言則史書之禮成之樂歌之於是遂封叔虞於<lb/>
唐<lb/>
<pb n="KR3j0082_SBCK_010-27a"/>
趙烈侯好音謂相國公仲連曰寡人有愛可以<lb/>
貴之乎公仲曰富之可貴之則否烈侯曰然夫<lb/>
鄭歌者槍石二人吾賜之田人萬畆公仲曰諾<lb/>
不與居一月烈侯從代來問歌者田公仲曰求<lb/>
未有可者有頃烈侯復問公仲終不與乃稱疾<lb/>
不朝番吾君<hi>常山有番吾縣</hi>自代來謂公仲曰君實好<lb/>
善未知所持今公仲相趙於今四年亦有進士<lb/>
乎公仲曰未也番吾君曰牛畜荀欣徐越皆可<lb/>
公仲乃進三人及朝烈侯復問歌者田何如公<lb/>
<pb n="KR3j0082_SBCK_010-27b"/>
仲曰方使擇其善者牛畜侍烈侯以仁義約以<lb/>
王道明日荀欣侍以選練擧賢任官使能明日<lb/>
徐越侍以節財儉用察度功德所與無不充君<lb/>
悅烈侯使使謂相國曰歌者之田且止官牛畜<lb/>
爲師荀欣爲中尉徐越爲內史賜相國衣二襲<lb/>
<hi>單複具爲一襲也</hi>
魏文侯受子夏經藝客段干木過其閭未甞不<lb/>
軾也秦嘗欲伐魏或曰魏君賢人是禮國人稱<lb/>
仁上下和合未可圖也文侯由此得譽於諸侯<lb/>
<pb n="KR3j0082_SBCK_010-28a"/>
文侯謂李克曰先生甞敎寡人曰家貧則思良<lb/>
妻國亂則思良相今所置非成則璜<hi>文侯弟名成也</hi>二<lb/>
子何如對曰君不察故也居視其所親富視其<lb/>
所與達視其所擧窮視其所不爲貧視其所不<lb/>
取五者足以定之矣何待克哉文侯曰寡人相<lb/>
定矣李克曰魏成子爲相矣翟璜忿然作色曰<lb/>
以耳目之所睹記臣何負於魏成子西河之守<lb/>
臣之所進也君內以鄴爲憂臣進西門豹君謀<lb/>
欲伐中山臣進樂羊中山巳㧞無使守之臣進<lb/>
<pb n="KR3j0082_SBCK_010-28b"/>
先生君之子無傅臣進屈侯鮒臣何以負於魏<lb/>
成子李克曰且子之言克於子之君者豈將比<lb/>
周以求大官哉且子安得與魏成子比乎魏成<lb/>
子以食祿千鍾什九在外什一在內是以東得<lb/>
卜子夏田子方段干木此三人者君皆師之子<lb/>
所進五人者君皆臣之子惡得與魏成子比也<lb/>
翟璜逡巡再拜曰璜鄙人也失對願卒爲弟子<lb/>
矣<lb/>
齊威王初卽位九年之間諸侯並伐國人不治<lb/>
<pb n="KR3j0082_SBCK_010-29a"/>
於是威王召卽墨大夫語之曰自子之居卽墨<lb/>
也毀言日至然吾使人視卽墨田野開民人給<lb/>
官無留事東方以寧是子不事吾左右以求譽<lb/>
也封之萬家召阿大夫語之曰自子之守阿譽<lb/>
言日聞然使使視阿田野不開民貧苦昔日趙<lb/>
攻甄子弗能救衛取薛陵而子弗知是子以幣<lb/>
厚吾左右以求譽也是日烹阿大夫及左右甞<lb/>
譽者皆并烹之遂起兵西擊趙衛敗魏於濁澤<lb/>
於是齊國震懼人人不敢飾非務盡其誠齊國<lb/>
<pb n="KR3j0082_SBCK_010-29b"/>
大治諸侯聞之莫敢致兵於齊二十四年與魏<lb/>
王會田於郊魏王問曰王亦有寶乎威王曰無<lb/>
有梁王曰若寡人國小也尚有徑寸之珠照車<lb/>
前後各十二乘者十枚奈何以萬乘之國而無<lb/>
寶乎威王曰寡人之所以爲寶與王異吾臣有<lb/>
檀子者使守南城則楚人不敢爲冦東取泗上<lb/>
十二諸侯皆來朝吾臣有朌子者使守高唐則<lb/>
趙人不敢東漁於河吾吏有黔夫者使守徐州<lb/>
則燕人祭北門趙人祭西門<hi>齊之北門西門也言燕趙之人畏見</hi>
<pb n="KR3j0082_SBCK_010-30a"/>
<hi>侵伐故祭以求福也</hi>徙而從者七千餘家吾臣有種首者<lb/>
使備盜賊則道不拾遺將以照千里豈特十二<lb/>
乘哉梁惠王慙不懌而去<lb/>
羣書治要卷第十一<lb/>
<pb n="KR3j0082_SBCK_010-30b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_011-1a"/>
羣書治要卷第十二<lb/>
　　　　秘書監鉅鹿男臣魏徵等奉　勅撰<lb/>
　史記下　吳越春秋<lb/>
　　史記<lb/>
列傳<lb/>
管仲夷吾者潁上人也少時常與鮑叔牙遊鮑<lb/>
叔知其賢管仲貧困常欺鮑叔鮑叔終善遇之<lb/>
巳而鮑叔事齊公子小白管仲事公子糾及小<lb/>
白立公子糾死管仲囚焉鮑叔遂進管仲管仲<lb/>
<pb n="KR3j0082_SBCK_011-1b"/>
旣用任政於齊桓公以覇九合諸侯壹匡天下<lb/>
管仲之謀也鮑叔旣進管仲以身下之子孫世<lb/>
祿於齊常爲名大夫世不多管仲之賢而多鮑<lb/>
叔能知人也<lb/>
晏平仲嬰者萊人也<hi>萊者今東萊地也</hi>事齊靈公莊公<lb/>
景公以節儉力行重於齊其在朝君語及之則<lb/>
危言語不及則危行國有道則順命無道則衡<lb/>
命以此三世顯名於諸侯太史公曰吾讀晏子<lb/>
春秋詳哉其言之也至其諫說犯君之顏此所<lb/>
<pb n="KR3j0082_SBCK_011-2a"/>
謂進思盡忠退思補過者哉<lb/>
韓非者韓之諸公子也作孤憤五螙內外儲說<lb/>
林說難十餘萬言人或傳其書至秦秦王見之<lb/>
曰嗟乎寡人得見此人與之游死不恨矣秦因<lb/>
急攻韓韓王乃遣非使秦秦王悅之未信用李<lb/>
斯姚賈害之毀之曰韓非韓之諸公子也今王<lb/>
欲并諸侯非終爲韓不爲秦此人情也今王不<lb/>
用久留而歸之此自遺患也不如以過法誅之<lb/>
秦王以爲然下吏治非李斯使人遺非藥使早<lb/>
<pb n="KR3j0082_SBCK_011-2b"/>
自殺韓非欲自陳不得見王後悔使人赦之非<lb/>
巳死矣<lb/>
司馬穰苴者田完之苗裔也齊景公時晉伐阿<lb/>
甄而燕侵河上齊師敗績景公患之晏嬰乃薦<lb/>
田穰苴景公以爲將軍將兵扞燕晉之師穰苴<lb/>
曰臣素卑賤君擢之閭伍之中加之大夫之上<lb/>
士卒未附百姓不信願得君之寵臣國之所尊<lb/>
以監軍乃可於是景公使莊賈往穰苴旣辭與<lb/>
莊賈約曰旦日日中會於軍門穰苴先馳至軍<lb/>
<pb n="KR3j0082_SBCK_011-3a"/>
立表下漏待賈賈素驕貴親戚左右送之留飮<lb/>
夕時乃至穰苴曰何後期爲賈謝曰大夫親戚<lb/>
送之故留穰苴曰將受命之日則忘其家臨軍<lb/>
約束則忘其親援枹鼓之急則忘其身今敵深<lb/>
侵邦內騷動士卒暴露於境君寢不安席食不<lb/>
甘味百姓之命皆懸於君何謂相送乎於是遂<lb/>
斬莊賈以徇三軍之士皆振慄然後行士卒次<lb/>
舍井竈飮食問疾醫藥身自拊循之悉取將軍<lb/>
之資糧享士卒平分糧食最比其羸弱者三日<lb/>
<pb n="KR3j0082_SBCK_011-3b"/>
而後勒兵病者求行爭奮赴戰晉師聞之爲罷<lb/>
去燕師聞之渡易水而解於是追擊之遂取所<lb/>
亡故境而歸立爲大司馬<lb/>
孫武者齊人也以兵法見於吳王闔廬闔廬曰<lb/>
子之十三篇吾盡觀之矣可小試勒兵乎對曰<lb/>
可闔廬曰可試以婦人乎曰可於是許之出宮<lb/>
中美人得百八十人孫子分爲二隊以王之寵<lb/>
姬二人各爲隊長令之曰汝知而心與左右手<lb/>
背乎婦人曰知之孫子曰前則視心左則視左<lb/>
<pb n="KR3j0082_SBCK_011-4a"/>
手右則視右手後則視背婦人曰諾乃設鈇鉞<lb/>
三令而五申之於是鼓之右婦人大笑孫子曰<lb/>
約束不明申令不熟將之罪也復三令而五申<lb/>
之鼓之左婦人復大笑孫子曰約束不明申令<lb/>
不熟將之罪也旣巳明而不如法者吏士之罪<lb/>
也乃欲斬左右隊長吳王從臺上觀見且斬愛<lb/>
姬大駭趣使下令曰寡人巳知將軍能用兵矣<lb/>
寡人非此二姬食不甘味願勿斬也孫子曰臣<lb/>
巳受命將將在軍君命有所不受遂斬隊長二<lb/>
<pb n="KR3j0082_SBCK_011-4b"/>
人以徇用其次爲隊長於是復鼓之婦人左右<lb/>
前後跪起皆中規矩繩墨無敢出聲者於是孫<lb/>
子使使報曰兵巳整唯王所欲用之雖赴水火<lb/>
猶可也吳王曰將軍罷休就舍寡人不願下觀<lb/>
孫子曰王徒好其言不能用其實於是闔廬知<lb/>
孫子能用兵也卒以爲將西破楚入郢北威齊<lb/>
晉顯名諸侯<lb/>
吳起者衛人也魏文侯以爲將與士卒最下者<lb/>
同衣食臥不設席行不騎乘親裹糧與士卒分<lb/>
<pb n="KR3j0082_SBCK_011-5a"/>
勞卒有病疽者吳起爲吮之卒母哭之人曰子<lb/>
卒也而將軍自吮其疽何哭爲母曰不然也往<lb/>
年吳公吮其父其父戰不旋踵而遂死於敵今<lb/>
又吮此子妾不知其死處矣是以哭之文侯旣<lb/>
卒事武侯武侯浮西河而下中流顧而謂起曰<lb/>
美哉山河之固此魏國之寶也起對曰在德不<lb/>
在險昔三苗氏左洞庭而右彭蠡德義不修而<lb/>
禹滅之夏桀之居左河濟右太華伊闕在其南<lb/>
羊膓在其北<hi>羊膓坂在大原</hi>修政不仁而湯放之殷紂<lb/>
<pb n="KR3j0082_SBCK_011-5b"/>
之國左孟門右太行常山在其北大河經其南<lb/>
修政不德武王殺之由之觀之在德不在險若<lb/>
君不修德舩中之人盡敵國也武侯曰善<lb/>
甘茂者下蔡人也秦武王以爲左丞相謂茂曰<lb/>
寡人欲容車通三河以窺周室而寡人死不朽<lb/>
矣茂曰請之魏約以伐韓而令向壽輔行茂謂<lb/>
向壽子歸言之於王曰魏聽臣矣然願王勿伐<lb/>
也壽歸以吿王王迎茂於息壤茂至王問其故<lb/>
對曰宜陽大縣也雖名曰縣其實郡也今王倍<lb/>
<pb n="KR3j0082_SBCK_011-6a"/>
數險行千里攻之難昔曾參之處費魯人有與<lb/>
曾參同姓名殺人人吿其母曰曾參殺人其母<lb/>
織自若也頃然一人又吿其母尚織自若也頃<lb/>
然一人又吿之其母投杼下機踰牆而走夫以<lb/>
曾參之賢與其母信之也三人疑之其母懼焉<lb/>
今臣之賢不若曾參王之信臣又不如曾參之<lb/>
母信曾參也疑臣者非特三人臣恐大王之投<lb/>
杼也始張儀西并巴蜀之地北開西河之外南<lb/>
取上庸天下不以多張子而賢先王魏文侯令<lb/>
<pb n="KR3j0082_SBCK_011-6b"/>
樂羊將而攻中山三年而㧞之樂羊返而論功<lb/>
文侯示之謗書一篋樂羊再拜稽首曰此非臣<lb/>
功主君之力也今臣羈旅之臣樗里子公孫奭<lb/>
二人者挾韓而議王必聽之王欺魏而臣受公<lb/>
仲侈之怨也王曰寡人不聽也請與子盟卒使<lb/>
茂將兵伐宜陽五月而不㧞樗里子公孫奭果<lb/>
爭之武王召茂欲罷兵茂曰息壤在彼王曰有<lb/>
之因大悉起兵使茂擊之遂㧞宜陽韓襄王使<lb/>
公仲侈入謝<lb/>
<pb n="KR3j0082_SBCK_011-7a"/>
白起者郿人也善用兵事秦昭王昭王使白起<lb/>
爲上將軍前後斬首虜四十五萬人趙人大震<lb/>
使蘇代厚幣說秦相應侯曰武安君所爲秦戰<lb/>
勝攻取者七十餘城南定鄢郢漢中北禽趙括<lb/>
之軍雖周召吕望之功不益於此矣今趙亡秦<lb/>
王王則武安君必爲三公君能爲之下乎雖無<lb/>
欲爲之下固不得巳矣秦甞攻韓圍邢丘困上<lb/>
黨上黨之人皆反爲趙天下不樂爲秦民之日<lb/>
久矣今亡趙北地入燕東地入齊南地入韓魏<lb/>
<pb n="KR3j0082_SBCK_011-7b"/>
則君之所得民亡幾何人故不如因而割之無<lb/>
以爲武安君功也於是應侯言秦王曰秦兵勞<lb/>
請許韓趙之割地以和且休士卒王聽之皆罷<lb/>
兵武安君由是與應侯有隙秦復發兵使王陵<lb/>
攻趙陵戰少利秦王欲使武安君代陵將武安<lb/>
君言曰秦雖破長平軍而秦卒死者亦過半國<lb/>
內空遂遠絕河山而爭人國都趙應其內諸侯<lb/>
攻其外破秦軍必矣不可秦王強起武安君武<lb/>
安君遂稱病篤應侯請之不起於是免爲士伍<lb/>
<pb n="KR3j0082_SBCK_011-8a"/>
遷之陰密<hi>屬安定</hi>武安君病未能行秦王乃使人<lb/>
遣白起不得留咸陽中武安君旣行出咸陽西<lb/>
門十里至杜郵秦昭王與應侯羣臣議曰白起<lb/>
之遷其意尚怏怏不服有餘言秦王乃使使者<lb/>
賜之劔自裁武安君遂自殺秦人憐之鄕邑皆<lb/>
祭祀焉<lb/>
樂毅聞燕昭王屈身下士先禮郭隗以招賢者<lb/>
毅爲魏使燕遂委質爲臣昭王以爲亞卿時齊<lb/>
湣王強自矜百姓弗堪於是昭王使毅約趙楚<lb/>
<pb n="KR3j0082_SBCK_011-8b"/>
魏以伐齊昭王悉起兵使毅爲上將軍并護趙<lb/>
楚韓魏燕之兵以伐齊破之濟西諸侯兵罷歸<lb/>
而毅獨追入臨菑盡取齊寶財物輸之燕昭王<lb/>
大悅封樂毅於昌國齊七十餘城皆爲郡縣以<lb/>
屬燕唯獨莒卽墨未服會燕昭王卒惠王自爲<lb/>
太子時甞不快於毅及卽位齊之田單聞之乃<lb/>
縱反間於燕曰齊城不下者兩城耳然所以不<lb/>
早下者聞樂毅與燕新王有隙欲連兵且留齊<lb/>
南面而王齊齊之所患唯恐他將之來惠王固<lb/>
<pb n="KR3j0082_SBCK_011-9a"/>
巳疑毅得齊間乃使騎劫代將而召毅毅知惠<lb/>
王之弗善代之遂西降趙齊田單遂破騎劫盡<lb/>
復得齊城<lb/>
廉頗者趙之良將也藺相如者趙人也趙王與<lb/>
秦王會澠池秦王飮酒酣曰寡人竊聞趙王好<lb/>
音請奏瑟趙王鼓瑟秦御史前書曰某年某月<lb/>
秦王與趙王會飮令趙王鼓瑟相如前曰趙王<lb/>
竊聞秦王善爲秦聲請奉盆缻以相樂秦王怒<lb/>
不許於是相如前進缻因跪請秦王不肯擊缻<lb/>
<pb n="KR3j0082_SBCK_011-9b"/>
相如曰五歩之內相如請得以頸血濺大王矣<lb/>
左右欲刃相如相如張目叱之左右皆靡於是<lb/>
秦王不懌爲壹擊缻相如顧召趙御史書曰某<lb/>
月秦王爲趙王擊缻秦之羣臣曰請以趙十五<lb/>
城爲秦王壽相如亦曰請以秦之咸陽爲趙王<lb/>
壽秦王竟酒終不能加勝於趙旣罷歸國以相<lb/>
如功大拜爲上卿位在廉頗之右頗曰我爲趙<lb/>
將有攻城野戰之功而藺相如徒以口舌爲勞<lb/>
而位居我上且相如素賤人吾羞不忍爲之下<lb/>
<pb n="KR3j0082_SBCK_011-10a"/>
宣言曰我見相如必辱之相如聞毎朝常稱病<lb/>
巳而相如出望見廉頗引車避匿於是舍人相<lb/>
與諫曰臣所以去親戚而事君者徒慕君之高<lb/>
義也今君與廉君同列廉君宣惡言而君畏匿<lb/>
之恐懼殊甚且庸人尚羞之況於將相乎臣等<lb/>
不肖請辭去相如固止之曰公之視廉將軍孰<lb/>
與秦王曰不若也相如曰夫以秦王之威而相<lb/>
如廷叱之辱其羣臣相如雖駑獨何畏廉將軍<lb/>
哉顧吾念之強秦之所以不敢加兵於趙者徒<lb/>
<pb n="KR3j0082_SBCK_011-10b"/>
以吾兩人在也今兩虎鬭其勢不俱生吾所以<lb/>
爲此先公家之急而後私讎也頗聞之肉袓負<lb/>
荊因賔客至相如門謝罪曰鄙賤之人不知將<lb/>
軍寬之至此也卒相與歡爲刎頸之交<lb/>
趙奢者趙之田部吏也收稅而平原君家不肯<lb/>
出奢以法治之殺平原君用事者九人平原君<lb/>
怒將殺奢因說曰君於趙爲貴公子今縱君家<lb/>
而不奉公則法削法削則國弱國弱則諸侯加<lb/>
兵諸侯加兵是無趙也君安得有此富乎以君<lb/>
<pb n="KR3j0082_SBCK_011-11a"/>
之貴奉公如法則上下平上下平則國強國強<lb/>
則趙固而君爲貴戚豈輕於天下邪平原君以<lb/>
爲賢言之王王用之治國賦國賦大治民富而<lb/>
府庫實秦伐韓軍閼與王乃令奢將救之大破<lb/>
秦軍惠文王賜奢爵號爲馬服君孝成王立秦<lb/>
與趙兵相距長平使廉頗將固壁不戰秦之間<lb/>
言曰秦之所惡獨畏趙奢之子趙括爲將耳趙<lb/>
王因以括爲將代廉頗括自少時學兵法言兵<lb/>
事以天下莫能當甞與其父奢言兵事奢不能<lb/>
<pb n="KR3j0082_SBCK_011-11b"/>
難然不謂之善括母問其故奢曰兵死地也而<lb/>
括易言之使趙不將括則巳若必將之破趙軍<lb/>
者必括也及括將行其母上書曰括不可使將<lb/>
王曰何以對曰始妾事其父時爲將身所奉飯<lb/>
而進食者以十數所友者以百數大王及宗室<lb/>
所賞賜者盡以與軍吏士大夫受命之日不問<lb/>
家事今括一旦爲將東向而朝軍吏無仰視之<lb/>
者王所賜金帛歸藏家而日視便利田宅可買<lb/>
者王以爲何如其父父子異心願王勿遣王曰<lb/>
<pb n="KR3j0082_SBCK_011-12a"/>
母置之吾巳決矣終遣之括旣代廉頗悉更約<lb/>
束易置軍吏秦將白起聞之縱奇兵射殺括數<lb/>
十萬之衆遂降秦秦悉坃之<lb/>
李牧者趙之北邊良將也常居代鴈門備匈奴<lb/>
日饗士習騎射謹烽火多間諜厚遇戰士爲約<lb/>
曰匈奴卽入盜急入收保有敢捕虜者斬如是<lb/>
數歲亦不亡失然匈奴以李牧爲怯雖趙邊兵<lb/>
亦以爲吾將怯趙王讓牧牧如故趙王怒召之<lb/>
使他人代將歲餘匈奴每來出戰戰數不利失<lb/>
<pb n="KR3j0082_SBCK_011-12b"/>
亡多邊不得田畜復請牧牧固稱疾趙王乃復<lb/>
強起使將兵牧曰王必用臣如前乃敢奉令王<lb/>
許之牧至如故約匈奴數歲無所得終以爲怯<lb/>
邊士日得賜而不用皆願得一戰於是悉勒習<lb/>
戰大縱畜牧人民滿野匈奴小入佯北不勝以<lb/>
數千人委之單于聞之大率衆來入牧多爲奇<lb/>
陳張左右翼擊之大破殺匈奴十餘萬騎破東<lb/>
胡單于奔走匈奴不敢近趙邊<lb/>
屈原者名平楚之同姓也爲楚懷王左徒博聞<lb/>
<pb n="KR3j0082_SBCK_011-13a"/>
強志明於治亂<graphic n="KR0570" url="https://raw.githubusercontent.com/kanripo/KR-Gaiji/master/images/KR0570.png" mimeType="image/png"/>於辭令入則與王圖議國事<lb/>
以出號令出則接遇賔客應對諸侯王甚任之<lb/>
上官大夫與之同列而心害其能懷王使平造<lb/>
爲憲令平屬草藁未定上官大夫見而欲奪之<lb/>
平不與因讒之曰王使屈平爲令衆莫弗知每<lb/>
一令出屈平伐其功以爲非我莫能爲也王怒<lb/>
而疎平平疾王聽之不聰也讒諂之蔽明也邪<lb/>
曲之害公也方正之不容也故憂愁幽思而作<lb/>
離騷平旣絀其後秦大破楚師懷王入秦而不<lb/>
<pb n="KR3j0082_SBCK_011-13b"/>
反平雖放流睠顧楚國冀幸君之一悟俗之一<lb/>
改也令尹子蘭卒使上官大夫短原於頃襄王<lb/>
頃襄王怒而遷之<hi>遷於江南</hi>遂自投汨羅以死<hi>汨水在羅</hi>
<hi>故曰汨羅</hi>原旣死之後楚日以削竟爲秦所滅<lb/>
豫讓者晉人也故甞事范氏及中行氏而無所<lb/>
知名去而事智伯智伯甚尊寵之及智伯伐趙<lb/>
趙襄子與韓魏合謀滅智伯三分其地襄子<graphic n="KR0238" url="https://raw.githubusercontent.com/kanripo/KR-Gaiji/master/images/KR0238.png" mimeType="image/png"/>
智伯頭以爲飮器豫讓遁逃山中變名易姓爲<lb/>
刑人入宮塗厠欲以刺襄子襄子如厠心動執<lb/>
<pb n="KR3j0082_SBCK_011-14a"/>
問塗厠之刑人豫讓內持刀兵曰欲爲智伯報<lb/>
仇左右欲誅之襄子曰彼義人也吾謹避之耳<lb/>
釋去之居頃之豫讓又<graphic n="KR0238" url="https://raw.githubusercontent.com/kanripo/KR-Gaiji/master/images/KR0238.png" mimeType="image/png"/>身爲厲吞炭爲啞行<lb/>
乞於市其妻不識行見其友其友識之曰以子<lb/>
之材委質而臣事襄子襄子必近幸子近幸子<lb/>
乃爲所欲顧不易邪何乃殘身苦形欲以求報<lb/>
襄子不亦難乎豫讓曰旣巳委質臣事人而殺<lb/>
之是懷二心以事君也且吾所爲者極難耳然<lb/>
所以爲此者將以愧天下後世之爲人臣懷二<lb/>
<pb n="KR3j0082_SBCK_011-14b"/>
心以事其君也頃之襄子當出豫讓伏於所當<lb/>
過之橋下襄子至橋馬驚曰此必是豫讓也使<lb/>
人問之果豫讓也於是趙襄子數豫讓曰子不<lb/>
甞事范中行氏乎智伯盡滅之而子不爲報讎<lb/>
反委質臣於智伯智伯亦巳死矣而子獨何以<lb/>
爲之報讎之深也豫讓曰臣事范中行氏范中<lb/>
行氏皆衆人遇我我故衆人報之至於智伯國<lb/>
士遇我我故國士報之<lb/>
李斯者楚上蔡人也爲丞相始皇出遊會稽斯<lb/>
<pb n="KR3j0082_SBCK_011-15a"/>
及中車府令趙高皆從始皇有二十餘子長子<lb/>
扶蘇以數直諫使監兵上郡蒙恬爲將少子胡<lb/>
亥從始皇帝至沙丘疾甚令趙高爲書賜公子<lb/>
扶蘇曰以兵屬䝉恬與喪會咸陽而葬書巳封<lb/>
未授使者始皇崩於是斯高相與謀詐爲受始<lb/>
皇詔立子胡亥爲太子更爲書賜扶蘇劍以自<lb/>
裁將軍恬賜死至咸陽發喪太子立爲二世皇<lb/>
帝以趙高爲卽中令常侍中用事二世燕居乃<lb/>
召高與謀謂高曰夫人生世間也譬猶騁六驥<lb/>
<pb n="KR3j0082_SBCK_011-15b"/>
過決隙也吾旣巳臨天下矣欲悉耳目之所好<lb/>
窮心志之所樂以安宗廟而樂萬姓長有天下<lb/>
終吾年壽其道可乎高曰此賢主之所能行而<lb/>
昏亂主之所禁也臣請言之願陛下少留意焉<lb/>
夫沙丘謀諸公子至大臣皆疑焉而諸公子盡<lb/>
帝兄大臣又先帝之所置也今陛下初立此其<lb/>
屬意怏怏皆不服恐爲變且蒙恬巳死蒙毅將<lb/>
兵居外臣戰戰慄慄唯恐不終且陛下安得爲<lb/>
此樂乎二世曰爲之奈何趙高曰嚴法而刻刑<lb/>
<pb n="KR3j0082_SBCK_011-16a"/>
令有罪者相坐誅至收族滅大臣而遠骨肉貧<lb/>
者富之賤者貴之盡除去先帝之故臣更置陛<lb/>
下之所親信者近之此則陰德歸陛下害除而<lb/>
姧謀塞羣臣莫不被潤澤蒙厚德陛下則高枕<lb/>
肆志寵樂矣計莫出於此二世然高之言乃更<lb/>
爲法律羣臣諸公子有罪輙下高令治之誅殺<lb/>
大臣蒙毅等公子十二人戮死咸陽市十公主<lb/>
矺死於杜相連坐者不可勝數公子高欲奔恐<lb/>
收族乃上書曰先帝無恙時臣入則賜食出則<lb/>
<pb n="KR3j0082_SBCK_011-16b"/>
乘輿御府之衣臣得賜之中厩之寶馬臣得賜<lb/>
之臣請從死願葬驪山之足書上胡亥大悅召<lb/>
趙高而示之曰此可謂急乎高曰人臣當憂死<lb/>
不暇何變之得謀胡亥可其書賜錢十萬以葬<lb/>
法令誅罰日益刻深羣臣人人自危欲叛者衆<lb/>
又作阿房之宮治直道馳道賦歛愈重戍徭無<lb/>
巳於是楚戍卒陳勝吳廣等乃作亂斯數欲請<lb/>
間諫二世不許而二世責問斯曰吾有私議而<lb/>
有所聞於韓子也曰堯之有天下堂高三尺茅<lb/>
<pb n="KR3j0082_SBCK_011-17a"/>
茨不剪雖逆旅之宿不勤於此矣粢糲之食藜<lb/>
藿之羹飯土匭啜土鉶雖監門之養不觳於此<lb/>
矣禹鑿龍門疏九河手足胼胝面目黎黑臣虜<lb/>
之勞不烈於此矣然則夫所貴於有天下者豈<lb/>
欲苦形勞神身處逆旅之宿口食監門之養手<lb/>
持臣虜之作哉此不肖人之所勉也非賢者之<lb/>
所務也夫所謂賢人者必將能安天下而治萬<lb/>
民也今身且弗能利將惡能治天下哉故吾願<lb/>
肆志廣欲長亨天下而無害爲之奈何斯子由<lb/>
<pb n="KR3j0082_SBCK_011-17b"/>
爲三川守羣盜吳廣等西略地過去弗能禁李<lb/>
斯恐懼不知所出乃阿二世意欲求容以書對<lb/>
曰夫賢主者必且能全道而行督責之術者督<lb/>
責之則臣不敢不竭能以徇其主矣臣主之分<lb/>
定上下之義明則天下賢不肖莫敢不盡力竭<lb/>
任以徇其君矣是故主獨制於天下而無所制<lb/>
也能窮樂之極矣賢明之主也可不察耶故申<lb/>
子曰有天下而不恣睢命之曰以天下爲桎梏<lb/>
者無他焉不能督責而顧以其身勞於天下之<lb/>
<pb n="KR3j0082_SBCK_011-18a"/>
民若堯禹然故謂之桎梏也夫不能修申韓之<lb/>
明術行督責之道專以天下自適也而徒務苦<lb/>
形勞神以身徇百姓則是黔首之役非畜天下<lb/>
者也何足貴哉夫以人徇己則己貴而人賤以<lb/>
己徇人則己賤而人貴故徇人者賤而所徇者<lb/>
貴自古及今未有不然者也凡古之所爲尊賢<lb/>
者爲其貴也而所爲惡不肖者爲其賤也夫堯<lb/>
禹以身徇天下者也可謂大繆矣謂之爲桎梏<lb/>
不亦宜乎不知督責之過也故韓子曰慈母有<lb/>
<pb n="KR3j0082_SBCK_011-18b"/>
敗子而嚴家無格虜者何也則能罰之加焉必<lb/>
也故商君之法刑弃灰於道者夫弃灰薄罪也<lb/>
而被刑重罰也彼唯明主爲能深督輕罪夫輕<lb/>
罪且督深而況有重罪乎故民弗敢犯也明主<lb/>
聖王之所以能久處尊位長執重勢而獨擅天<lb/>
下之利者非有異道也能獨斷而審督責必深<lb/>
罰故天下弗敢犯也今不務所以不犯而事慈<lb/>
母之所以敗子也則亦不察於聖人之論矣凡<lb/>
賢主者必將能拂世摩俗而廢其所惡立其所<lb/>
<pb n="KR3j0082_SBCK_011-19a"/>
欲故生則有尊重之勢死則有賢明之諡也是<lb/>
以明君獨斷故權不在臣也然後能滅仁義之<lb/>
塗掩馳說之口困烈士之行塞聰掩明內獨視<lb/>
聽故外不可傾以仁義烈士之行而內不可奪<lb/>
以諫說忿爭之辨故能犖然獨行恣睢之心而<lb/>
莫敢逆若此然後可謂能明申韓之術而修商<lb/>
君之法法修術明而天下亂者未之有也故督<lb/>
責之術設則所欲無不得矣羣臣百姓救過不<lb/>
給何變之敢圖若此則帝道備而可謂能明君<lb/>
<pb n="KR3j0082_SBCK_011-19b"/>
臣之術矣雖申韓復生弗能加也書奏二世悅<lb/>
於是行督責益嚴稅民深者爲明吏二世曰若<lb/>
此則可謂能責矣刑者相半於道而死人日成<lb/>
積於市殺人衆者爲忠臣二世曰若此則可謂<lb/>
能督矣初趙高爲郎中令所殺及報私怨衆多<lb/>
恐大臣入朝奏事毀惡之乃說二世曰天子所<lb/>
以貴者伹以聞聲羣臣莫得見其面故號曰朕<lb/>
且陛下富於春秋未必盡通諸事今坐朝廷譴<lb/>
擧有不當者則見短於大臣非所以示神明於<lb/>
<pb n="KR3j0082_SBCK_011-20a"/>
天下且陛下深拱禁中與臣及侍中習法者待<lb/>
事事來有以揆之如此則大臣不敢奏疑事天<lb/>
下稱聖主矣二世用其計乃不坐廷見大臣居<lb/>
禁中趙高常侍中用事事皆決於高高聞斯以<lb/>
爲言乃見丞相曰關東羣盜多今上急益發繇<lb/>
治阿房聚狗馬無用之物臣欲諫爲位賤此眞<lb/>
君侯之事君何不諫斯曰固也吾欲言之久矣<lb/>
今時上不坐朝廷上居深宮吾所欲言者不可<lb/>
傳也欲見無間高謂曰君誠能諫請爲君候上<lb/>
<pb n="KR3j0082_SBCK_011-20b"/>
間語君於是趙高待二世方宴樂婦女居前使<lb/>
人吿丞相上方間可奏事丞相至宮門上謁如<lb/>
此者三二世怒曰吾常多間日丞相不來吾方<lb/>
宴私丞相輙來請事丞相豈少我且固我哉趙<lb/>
高因曰此殆矣夫沙丘之謀丞相與焉今陛下<lb/>
巳立爲帝而丞相貴不益此其意亦望裂地而<lb/>
王矣且陛下不問臣臣不敢言丞相長男由爲<lb/>
三川守楚盜陳勝等皆丞相傍縣之子以故楚<lb/>
盜公行過三川城守不肯擊高聞其文書相往<lb/>
<pb n="KR3j0082_SBCK_011-21a"/>
來未得其審故未敢以聞且丞相居外權重於<lb/>
陛下二世以爲然欲案丞相恐其不審乃使人<lb/>
案驗三川守與盜通狀斯聞之因上書言高短<lb/>
曰臣聞之臣疑其君無不危國妾疑其夫無不<lb/>
危家今高有邪佚之志危反之行陛下不圖臣<lb/>
恐其爲變也二世曰何哉夫高故宦人也然不<lb/>
爲安肆志不以危易心㓗行循善自使至此以<lb/>
忠得進以信守位朕實賢之而君疑之何也且<lb/>
朕少失先人無識不習治而君又老恐與天下<lb/>
<pb n="KR3j0082_SBCK_011-21b"/>
絕矣朕非屬趙君當誰任哉且趙君爲人精廉<lb/>
強力下知民情上能適朕君其勿疑李斯曰不<lb/>
然夫高故賤人也無識於理貪欲無饜求利不<lb/>
止烈勢次主求欲無窮臣故曰殆二世乃私吿<lb/>
趙高高曰丞相所患者獨高高巳死丞相欲爲<lb/>
田常所爲於是二世責斯與子由謀反狀皆收<lb/>
捕宗族賔客高治斯榜掠千餘不勝痛自誣服<lb/>
斯所以不死者自負有功實無反心上書自陳<lb/>
幸二世之寤高使吏弃去弗奏曰囚安得上書<lb/>
<pb n="KR3j0082_SBCK_011-22a"/>
使其客十餘輩詐爲御史謁者侍中更往覆訊<lb/>
斯斯更以其實對輙使人復榜之後二世使人<lb/>
驗斯斯以爲如前終不敢更言辭服奏當上二<lb/>
世喜曰微趙君幾爲丞相所賣具斯五刑論腰<lb/>
斬咸陽市遂夷三族李斯巳死二世拜高爲中<lb/>
丞相事無大小輙決於高高自知權重乃獻鹿<lb/>
謂之馬二世問左右此乃鹿也左右曰馬也二<lb/>
世驚自以爲惑乃召太卜令卦之太卜曰陛下<lb/>
春秋郊祀奉宗庿鬼神齋戒不明故至于此可<lb/>
<pb n="KR3j0082_SBCK_011-22b"/>
依盛德而明齋戒於是乃入上林齋戒日遊弋<lb/>
獵有行人二世自射殺之高乃諫二世天子無<lb/>
故賊殺不辜人此上帝之禁天且降殃當遠避<lb/>
宮以禳之二世乃出居望夷之官留三日高劫<lb/>
令自殺也<lb/>
田叔者趙人也趙王張敖以爲郎中高祖過趙<lb/>
貫高等謀弑上發覺詔捕趙王趙有敢隨王者<lb/>
罪三族唯孟舒田叔等自髠鉗隨王至長安敖<lb/>
得出叔爲漢中守文帝召叔問曰公知天下長<lb/>
<pb n="KR3j0082_SBCK_011-23a"/>
者乎叔曰故雲中守孟舒長者上曰先帝置舒<lb/>
雲中十餘年矣虜曾一入舒不能堅守無故士<lb/>
卒戰死者數百人長者固殺人乎叔曰是乃孟<lb/>
舒所以爲長者也漢與楚相距士卒疲弊匈奴<lb/>
冐頓新服北夷來爲邊害孟舒知士卒疲弊不<lb/>
忍出言士爭臨城死敵如子爲父弟爲兄以故<lb/>
死者數百人孟舒豈故驅戰之哉是乃孟舒所<lb/>
以爲長者也於是上曰賢哉孟舒復以爲雲中<lb/>
守景帝以田叔爲魯相魯王好獵相常從入苑<lb/>
<pb n="KR3j0082_SBCK_011-23b"/>
中王輙休相就館舍相出常暴坐待王苑外王<lb/>
數使人請相曰休終不休曰我王暴露苑中我<lb/>
獨何爲就舍魯王以故不大出遊<lb/>
循吏傳<lb/>
太史公曰法令所以導民也刑罰所以禁姧也<lb/>
文武不備良民懼然身修者官未甞亂也奉職<lb/>
循理亦可以爲治何必威嚴哉<lb/>
公儀休爲魯相奉法循理無所變更百官自正<lb/>
使食祿者不得與下民爭利受大者不得取小<lb/>
<pb n="KR3j0082_SBCK_011-24a"/>
客有遺相魚者不受也客曰聞君嗜魚遺君魚<lb/>
何故不受也相曰以嗜魚故不受也今爲相能<lb/>
自給魚今受魚而免誰復給我魚者吾故不受<lb/>
也食茹而美㧞其園葵而弃之見其家織布好<lb/>
而疾出其家婦燔其機云欲令農士工女安所<lb/>
讎其貨乎<lb/>
酷吏傳<lb/>
孔子曰導之以政齊之以刑民免而無耻導之<lb/>
以德齊之以禮有耻且格<hi>格正</hi>老氏稱法令滋章<lb/>
<pb n="KR3j0082_SBCK_011-24b"/>
盜賊多有太史公曰信哉是言也法令者治之<lb/>
具而非制治淸濁之源也昔天下之網甞密矣<lb/>
然姧僞萠起其極也上下相遁至於不振當是<lb/>
之時吏治若救火揚沸非武健嚴酷惡能勝其<lb/>
任而愉快乎言道德者溺於職矣故曰聽訟吾<lb/>
猶人也必也使無訟乎下士聞道大笑之非虛<lb/>
言也漢興破觚而爲圓<hi>觚方</hi>斵雕而爲朴網漏於<lb/>
吞舟之魚而吏治烝烝不至於姧黎民艾安由<lb/>
是觀之在彼不在此<hi>在道德不在嚴酷也</hi>
<pb n="KR3j0082_SBCK_011-25a"/>
滑稽傳<lb/>
優孟者楚優人也莊王之時有愛馬衣以文繡<lb/>
置之華屋之下席以露牀㗖以棗脯馬病肥死<lb/>
使以大夫禮葬之下令有諫者死優孟入門大<lb/>
哭曰馬者王之所愛也以楚國堂堂之大何求<lb/>
不得而以大夫禮葬之薄請以人君禮葬之以<lb/>
雕玉爲棺文梓爲椁發卒穿壙老弱負土廟食<lb/>
太牢奉以萬戶諸侯聞之皆知大王賤人而貴<lb/>
馬王曰寡人過一至此乎爲之奈何孟曰請爲<lb/>
<pb n="KR3j0082_SBCK_011-25b"/>
大王六畜葬之人腹膓於是王乃使以馬屬大<lb/>
官無令天下久聞也楚相孫叔敖死其子窮困<lb/>
負薪孟卽爲敖衣冠抵掌談語<hi>抵掌談說之容則也</hi>歲餘<lb/>
像孫叔敖王大驚以爲叔敖復生也欲以爲相<lb/>
孟曰楚相不足爲也如孫叔敖之爲楚相盡忠<lb/>
爲廉以治楚楚得以覇今死其子無立錐之地<lb/>
貧困負薪以自飮食楚相不足爲也於是莊王<lb/>
謝優孟乃召叔敖子封之寑丘<lb/>
優㫋者秦倡侏儒也善爲笑言然合大道秦始<lb/>
<pb n="KR3j0082_SBCK_011-26a"/>
皇帝議欲大苑囿東至函谷關西至雍陳倉優<lb/>
㫋曰善多縱禽獸於其中冦從東方來令麋鹿<lb/>
觸之足矣始皇以故輟止二世立又欲漆其城<lb/>
優㫋曰善漆城雖於百姓愁費然佳哉漆城蕩<lb/>
蕩冦來不能上卽欲就之易爲漆耳顧難爲蔭<lb/>
室於是二世笑之以其故止<lb/>
魏文侯時西門豹爲鄴令鄴三老廷掾常歲賦<lb/>
歛百姓收取其錢得數百萬用其二三十萬爲<lb/>
河伯娶婦與祝巫共分其餘錢人家有好女者<lb/>
<pb n="KR3j0082_SBCK_011-26b"/>
持女逃亡以故城中益空無人又困貧俗曰不<lb/>
爲河伯娶婦水來漂没至爲河伯娶婦送女河<lb/>
上豹往會之曰是女不好煩大巫嫗入執更求<lb/>
好女後日送之卽使吏卒共抱大巫嫗投之河<lb/>
中有頃曰巫嫗何久也弟子趣之復以弟子一<lb/>
人投河中有頃曰弟子何久也復使投之凡投<lb/>
三弟子也豹曰巫嫗弟子女子也不能白事煩<lb/>
三老爲入白之復投三老豹曰巫嫗三老不來<lb/>
奈何欲復使掾趣之皆叩頭破額血流豹曰若<lb/>
<pb n="KR3j0082_SBCK_011-27a"/>
皆罷歸去吏民大驚恐從是巳後不敢言爲河<lb/>
伯娶婦豹發民鑿十二渠引河水灌田民煩苦<lb/>
不欲豹曰民可與樂成不可與慮始今雖患苦<lb/>
然期令子孫思我至今皆得水利民人以給足<lb/>
故豹爲鄴令澤流後世無絕巳時子產治鄭民<lb/>
不能欺子賤治單父人不忍欺西門豹治鄴人<lb/>
不敢欺三子之才能誰最賢哉辨治者當能别<lb/>
之<hi>魏文帝問羣臣三不欺於君德孰優大尉鍾繇司徒華歆司空王朗對曰臣以爲君任德</hi>
<hi>則臣感義而不忍欺君任察則臣畏覺而不能欺君任刑則臣畏罪而不敢欺任德感義與夫</hi>
<pb n="KR3j0082_SBCK_011-27b"/>
<hi>導德齊禮有耻且格等同歸者也孔子曰爲政以德譬如北辰居其所而衆星拱之考以斯言</hi>
<hi>論以斯義臣等以爲不忍欺不能欺優劣之縣在權衡非徒低昻之差乃鈞銖之覺也且前志</hi>
<hi>稱仁者安仁智者利仁畏罪者強仁挍其仁者功則無以殊核其爲仁者則不得不異安仁者</hi>
<hi>性善者也利仁者力行者也強仁者不得巳者也三仁相比則安者優矣易稱神而化使民冝</hi>
<hi>之若君化然也然則安仁之化與夫強仁之化優劣亦不得不相懸絕也然則三臣之不欺雖</hi>
<hi>同所以不欺異則純以恩義崇不欺與以威察成不欺旣不得同槩而比量又不得錯綜而易</hi>
<hi>處</hi>
　　吳越春秋<lb/>
吳王夫差聞孔子與子貢游於吳出求觀其形<lb/>
<pb n="KR3j0082_SBCK_011-28a"/>
變服而行爲或人所戲而傷其指夫差還發兵<lb/>
索於國中欲誅或人子胥諫曰臣聞昔上帝之<lb/>
少子下游靑泠之淵化爲鯉魚隨流而戲漁者<lb/>
豫沮射而中之上訴天帝天帝曰汝方游之時<lb/>
何衣而行少子曰我爲鯉魚上帝曰汝乃白龍<lb/>
也而變爲魚漁者射汝是其宜也又何怨焉今<lb/>
夫大王弃萬乘之服而從匹夫之禮而爲或人<lb/>
所刑亦其宜也於是吳王默然不言<lb/>
吳王夫差興兵伐齊堀爲漁溝通於商魯之間<lb/>
<pb n="KR3j0082_SBCK_011-28b"/>
北屬之沂西屬之濟欲以會晉恐羣臣之諫也<lb/>
乃令於邦中曰寡人伐齊敢有諌者死太子友<lb/>
乃風諫以發激吳王之心以淸朝時懷丸挾彈<lb/>
從後園而來衣洽履濡吳王怪而問之曰何爲<lb/>
如此也友曰遊於後園聞秋蟬之鳴往而觀之<lb/>
夫秋蟬登高樹飮淸露其鳴悲吟自以爲安不<lb/>
知蟷蜋超枝緣條申要擧刃纆其形也夫蟷蜋<lb/>
愈心財進志在利蟬不知黃雀徘徊枝葉欲啄<lb/>
之也夫黃雀伹知伺蟷蜋不知臣飛丸之集其<lb/>
<pb n="KR3j0082_SBCK_011-29a"/>
背也伹臣知虛心念在黃雀不知穽塪在於前<lb/>
掩忽䧟墜於深井也王曰天下之愚莫過於斯<lb/>
知貪前之利不睹其後之患也對曰天下之愚<lb/>
非伹直於是也復有甚者王曰豈復有甚於是<lb/>
者乎友曰夫魯守文抱德無欲於隣國而齊伐<lb/>
之齊徒知擧兵伐魯不知吳悉境內之士盡府<lb/>
庫之財暴師千里而攻之也吳徒知踰境貪敵<lb/>
往伐齊不知越王將選其死士出三江之口入<lb/>
五湖之中屠滅吳國也臣竊觀禍之端天下之<lb/>
<pb n="KR3j0082_SBCK_011-29b"/>
危莫過於斯也王喟然而歎默無所言遂往伐<lb/>
齊不用太子之諫越王勾踐聞吳王北伐乃帥<lb/>
軍泝江以襲吳遂入吳國焚其姑蘇之臺<lb/>
羣書治要卷第十二<lb/>
<pb n="KR3j0082_SBCK_011-30a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_012-1a"/>
羣書治要卷第十四<lb/>
　　　　秘書監鉅鹿男臣魏徵等奉勅撰<lb/>
　　漢書二<lb/>
志<lb/>
六經之道同歸而禮樂之用爲急治身者斯須<lb/>
忘禮則暴嫚入之矣爲國者一朝失禮則荒亂<lb/>
及之矣人函天地陰陽之氣有喜怒哀樂之情<lb/>
天禀其性而不能節也聖人能爲之節而不能<lb/>
絕也故象天地而制禮樂所以通神明立人倫<lb/>
<pb n="KR3j0082_SBCK_012-1b"/>
正情性節萬事者也哀有哭踊之節樂有歌舞<lb/>
之容正人足以副其誠邪人足以防其失故㛰<lb/>
姻之禮廢則夫婦之道乖而淫僻之罪多鄕飮<lb/>
之禮廢則長幼之序亂而爭鬭之獄䌓祭祀之<lb/>
禮廢則骨肉之恩薄而背死忘先者衆朝聘之<lb/>
禮廢則君臣之位失而侵陵之漸起故孔子曰<lb/>
安上治民莫善於禮移風易俗莫善於樂禮節<lb/>
民心樂和民聲政以刑之刑以防之禮樂政刑<lb/>
四達而不誖則王道備矣樂以治內而爲同<hi>同於</hi>
<pb n="KR3j0082_SBCK_012-2a"/>
<hi>和樂也</hi>禮以脩外而爲異<hi>尊卑爲異</hi>同則和親異則畏<lb/>
敬和親則無怨畏敬則不爭揖讓而天下治者<lb/>
禮樂之謂也王者必因前王之禮順時宜有所<lb/>
損益卽民心稍稍制作至太平而大備周監二<lb/>
代禮文尤具事爲之制曲爲之防故稱禮經三<lb/>
百威儀三千於是敎化浹洽民用和睦灾害不<lb/>
生禍亂不作囹圄空虛四十餘年及其衰也諸<lb/>
侯踰越法度惡禮制之害己去其篇籍遭秦滅<lb/>
學遂以亂亡漢興撥亂反正日不暇給猶命叔<lb/>
<pb n="KR3j0082_SBCK_012-2b"/>
孫通制禮儀以正君臣之位高祖悅而歎曰吾<lb/>
乃今日知爲天子之貴也遂定儀法未盡備而<lb/>
通終至文帝時賈誼以爲漢承秦之敗俗棄禮<lb/>
義捐廉耻而大臣特以簿書不報期會爲故至<lb/>
於風俗流溢恬而不怪夫移風易俗使天下回<lb/>
心而向道類非俗吏之所能爲也立君臣等上<lb/>
下使綱紀有序六親和睦此非天之所爲人之<lb/>
所設也人之所設不爲不立不脩則壞乃草具<lb/>
其儀天子悅焉而大臣絳灌之屬害之故其議<lb/>
<pb n="KR3j0082_SBCK_012-3a"/>
遂寢至武帝卽位議立眀堂制禮服會竇太后<lb/>
不悅儒術其事又廢後董仲舒言王者承天意<lb/>
以從事故務德敎而省刑罰今廢先王之德敎<lb/>
獨用執法之吏治民而欲德化被四海故難成<lb/>
也是故古之王者莫不以敎化爲大務立大學<lb/>
以敎於國設庠序以化於邑敎化巳眀習俗巳<lb/>
成天下嘗無一人之獄矣至周末世大爲無道<lb/>
秦繼其後又益甚之今漢繼秦之後雖欲治之<lb/>
無可奈何法出而姧生令下而詐起如以湯止<lb/>
<pb n="KR3j0082_SBCK_012-3b"/>
沸沸愈甚而無益譬之琴瑟不調甚者必解而<lb/>
更張之乃可鼓也爲政而不行甚者必變而更<lb/>
化之乃可理也故漢得天下以來常欲以善治<lb/>
而至今不能勝殘去殺者失之當更化而不能<lb/>
更化也是時上方征討四夷銳志武功不暇留<lb/>
意禮文之事至宣帝時琅耶王吉爲諫大夫又<lb/>
上疏言欲治之主不世出公卿幸得遭遇其時<lb/>
未有建萬世之長策擧明主於三代之隆者也<lb/>
其務在於簿書斷獄聽訟而巳此非太平之基<lb/>
<pb n="KR3j0082_SBCK_012-4a"/>
也上不納其言至成帝時劉向說上宜興辟雍<lb/>
設庠序陳禮樂隆雅頌之聲盛揖讓之容以風<lb/>
化天下如此而不治未之有也或曰不能具禮<lb/>
禮以養人爲本如有過差是過而養人也刑罰<lb/>
之過或至死傷今之刑非皐陶之法也而有司<lb/>
請定法削則削筆則筆救時務也至於禮樂則<lb/>
曰不敢是敢於殺人不敢於養人也夫敎化之<lb/>
比於刑法刑法輕是舍所重而急所輕也且敎<lb/>
化所恃以爲治刑法所以助治也今廢所恃而<lb/>
<pb n="KR3j0082_SBCK_012-4b"/>
獨立其所助非所以致太平也成帝以向言下<lb/>
公卿議丞相大司空奏請立辟廱營表未作遭<lb/>
成帝崩世祖受命中興卽位三十年四夷賔服<lb/>
政敎淸明乃營立明堂辟廱明帝卽位躬行其<lb/>
禮威儀旣盛美矣然德化未流洽者以其禮樂<lb/>
未具羣下無所誦說而庠序尚未設之故也<lb/>
夫人宵天地之貌<hi>宵化也言禀天地氣化而生也</hi>懷五常之性<lb/>
<hi>仁義禮智信也</hi>聰明精粹<hi>精細也粹淳也</hi>有生之最靈者也爪<lb/>
牙不足以供嗜欲趍走不足以避利害無毛羽<lb/>
<pb n="KR3j0082_SBCK_012-5a"/>
以禦寒暑必將役物以爲養用智而不恃力此<lb/>
所以爲貴也故不仁愛則不能羣不能羣則不<lb/>
勝物不勝物則養不足羣而不足爭心將作上<lb/>
聖卓然先行敬讓博愛之德者衆心悅而從之<lb/>
從之成羣是爲君矣歸而徃之是爲王矣洪範<lb/>
曰天子作民父母爲天下王聖人取類以正名<lb/>
而謂君爲父母明仁愛德讓王道之本也愛待<lb/>
敬而不敗德須威而久立故制禮以崇敬作刑<lb/>
以明威也聖人旣躬明哲之性必通天地之心<lb/>
<pb n="KR3j0082_SBCK_012-5b"/>
制禮作敎立法設刑動緣民情而則天象地故<lb/>
因天秩而制五禮因天討而作五刑上刑用甲<lb/>
兵其次用斧鉞中刑用刀鋸其次用鑽鑿薄刑<lb/>
用鞭扑大者陳諸原野小者致諸市朝其所繇<lb/>
來者上矣自黃帝有涿鹿之戰顓頊有共工之<lb/>
陳<hi>共工主水官秉政作虐故顓頊伐之也</hi>唐虞之隆至治之極猶<lb/>
流共工放驩兜殺三苗殛鯀然後天下服夏有<lb/>
甘扈之誓殷周以兵定天下古人有言天生五<lb/>
材民並用之廢一不可誰能去兵鞭扑不可弛<lb/>
<pb n="KR3j0082_SBCK_012-6a"/>
於家刑罰不可廢於國征伐不可偃於天下用<lb/>
之有本末行之有逆順耳孔子曰工欲善其事<lb/>
必先利其器文德者帝王之利器威武者文德<lb/>
之輔助也夫文之所加者深則武之所服者大<lb/>
德之所施者博則威之所制者廣三代之盛至<lb/>
於刑措兵寢者以其本末有序帝王之極功也<lb/>
春秋之時王道寢壞禮樂不興刑罰不中陵夷<lb/>
至於戰國韓任申子秦用商鞅連相坐之法造<lb/>
參夷之誅增加肉刑大辟有鑿顚押脇鑊亨之<lb/>
<pb n="KR3j0082_SBCK_012-6b"/>
刑至於始皇兼吞戰國遂毀先王之法滅禮義<lb/>
之官專任刑罰躬操文墨而姧邪並生赭衣塞<lb/>
路囹圄成市天下愁怨潰而叛之高祖初入關<lb/>
約法三章蠲削煩苛兆民大悅其後四夷未附<lb/>
兵革未息三章之法不足以禦姦於是相國蕭<lb/>
何捃摭秦法取其宜於時者作律九章當孝惠<lb/>
高后時蕭曹爲相塡以無爲是以衣食滋殖刑<lb/>
罰用希及孝文卽位躬修玄默勸趣農桑減省<lb/>
租賦將相皆舊功臣少文多質懲惡亡秦之政<lb/>
<pb n="KR3j0082_SBCK_012-7a"/>
論議務在寬厚耻言人之過失化行天下吿訐<lb/>
之俗易吏安其官民樂其業蓄積歲增戶口浸<lb/>
息風流篤厚禁罔疎闊選張釋之爲廷尉罪疑<lb/>
者予民是以刑罰大省至於斷獄四百有刑措<lb/>
之風卽位十三年齊大倉令淳于公有罪當刑<lb/>
其少女緹縈上書曰妾父爲吏齊中皆稱其廉<lb/>
平今坐法當刑妾傷夫死者不可復生刑者不<lb/>
復屬雖後欲改過自新其道無由也妾願没入<lb/>
爲官婢以贖父刑罪使得自新書奏天子天子<lb/>
<pb n="KR3j0082_SBCK_012-7b"/>
憐悲其意遂下令曰蓋聞有虞氏之時畫衣冠<lb/>
異章服以爲戮民不犯何治之至今法有肉刑<lb/>
三<hi>黥劓二刖左右趾合一凡三也</hi>而姧不止其咎安在非乃朕<lb/>
德之薄而敎不明與吾甚自愧故夫訓道不純<lb/>
而愚民陷焉詩曰凱悌君子民之父母今人有<lb/>
過敎未施而刑已加焉或欲改行爲善而道無<lb/>
由至朕甚憐之夫刑至斷支體刻肌膚終身不<lb/>
息何其刑之痛而不德也豈稱爲民父母之意<lb/>
哉其除肉刑有以易之善乎孫卿之論刑也曰<lb/>
<pb n="KR3j0082_SBCK_012-8a"/>
世俗之爲說者以爲治古無肉刑有象刑是不<lb/>
然矣以爲治古則人莫觸罪邪豈獨無肉刑哉<lb/>
亦不待象刑矣以爲人或觸罪矣而直輕其刑<lb/>
是殺人者不死而傷人者不刑也罪至重而刑<lb/>
至輕民無所畏亂莫大焉凡制刑之本將以禁<lb/>
暴惡且懲其末也殺人者不死傷人者不刑是<lb/>
惠暴而寬惡也故象刑非生於治古方起於亂<lb/>
今也<hi>所以有象刑之言者近起今人惡刑之重故遂推言古之聖君伹以象刑天下自治</hi>
<hi>也</hi>凡爵列官職賞慶刑罰皆以類相從者也一<lb/>
<pb n="KR3j0082_SBCK_012-8b"/>
物失稱亂之端也德不稱位能不稱官賞不當<lb/>
功刑不當罪不祥莫大焉夫征暴誅悖治之盛<lb/>
也殺人者死傷人者刑是百王之所同未有知<lb/>
其所由來者也故治則刑重亂則刑輕犯治之<lb/>
罪固重犯亂之罪固輕也書云刑罰世重世輕<lb/>
此之謂也書所謂象刑惟明者言象天道而作<lb/>
刑安有菲屨赭衣者哉孫卿之言旣然又因俗<lb/>
說而論之曰禹承堯舜之後自以德衰而制肉<lb/>
刑湯武順而行之者以俗薄於唐虞故也今漢<lb/>
<pb n="KR3j0082_SBCK_012-9a"/>
承衰周暴秦極弊之流俗巳薄於三代而行堯<lb/>
舜之刑是猶以鞿羈而御駻突<hi>以繩繫馬領曰鞿駻突惡馬也</hi>
違救時之宜矣且除肉刑者本欲以全民也今<lb/>
去髠鉗一等轉而入於大辟以死罔民失本惠<lb/>
矣故死者歲以萬數刑重之所致也至乎穿窬<lb/>
之盜忿怒傷人男女淫佚吏爲姧臧若此之惡<lb/>
髠鉗之罰又不足以懲也故刑者歲十萬數民<lb/>
旣不畏又曾不耻刑輕之所生也故俗之能吏<lb/>
公以殺盜爲威專殺者勝任奉法者不治亂名<lb/>
<pb n="KR3j0082_SBCK_012-9b"/>
傷制不可勝條是以網密而姦不塞刑䌓而民<lb/>
愈嫚必世而未仁百年而不勝殘誠以禮樂闕<lb/>
而刑不正也豈宜惟思所以淸原正本之論刪<lb/>
定律令撰二百章以應大辟其餘罪次於古當<lb/>
生今觸死者皆可募行肉刑及傷人與盜吏受<lb/>
賕枉法男女淫亂皆復古刑爲三千章詆欺文<lb/>
致微細之法悉蠲除如此則刑可畏而禁易避<lb/>
吏不專殺法無二門輕重當罪民命得全合刑<lb/>
罰之中殷天人之和順稽古之制成時雍之化<lb/>
<pb n="KR3j0082_SBCK_012-10a"/>
成康刑措雖未可致孝文斷獄庶幾可及也<lb/>
洪範八政一曰食二曰貨二者生民之本興自<lb/>
神農之世斲木爲耜煣木爲耒耒耨之利以敎<lb/>
天下日中爲市致天下之民聚天下之貨交易<lb/>
而退各得其所而貨通食足然後國實民富而<lb/>
敎化成黃帝以下通其變使民不倦殷周之盛<lb/>
詩書所述要在安民富而敎之也故易稱天地<lb/>
之大德曰生聖人之大寶曰位何以守位曰仁<lb/>
何以聚人曰財財者帝王所以聚人守位養成<lb/>
<pb n="KR3j0082_SBCK_012-10b"/>
羣生治國安人之本也是以聖王域民築城郭<lb/>
以居之制井廬以均之開市肆以通之設庠序<lb/>
以敎之士農工商四民有業聖王量能授事四<lb/>
民陳力受職故朝無廢官邑無傲民地無曠土<lb/>
孔子曰導千乘之國敬事而信節用而愛人使<lb/>
民以時故民皆勸功樂業先公而後私民三年<lb/>
耕則餘一年之畜衣食足而知榮辱廉讓生而<lb/>
爭訟息餘三年食進業曰登再登曰平三登泰<lb/>
平然後王德流洽禮樂成焉又曰糴甚貴傷民<lb/>
<pb n="KR3j0082_SBCK_012-11a"/>
甚賤傷農民傷則離散農傷則國貧故甚貴與<lb/>
甚賤其傷一也善爲國者使民母傷而農益勸<lb/>
文帝卽位躬脩儉節思安百姓時民近戰國背<lb/>
本趣末賈誼說上曰筦子曰倉廩實知禮節民<lb/>
不足而可治者自古及今未之嘗聞古之人曰<lb/>
一夫不耕或受之飢一女不織或受之寒生之<lb/>
有時而用之無度則物力必屈古之治天下至<lb/>
纖至悉也故其蓄積足恃今背本而趨末食者<lb/>
甚衆是天下之大殘也淫侈之俗日日以長是<lb/>
<pb n="KR3j0082_SBCK_012-11b"/>
天下之大賊也殘賊公行莫之或止生之者甚<lb/>
少而靡之者甚多天下財產何得不蹷哉世之<lb/>
有飢穰天之行也<hi>天之行氣不能常孰</hi>禹湯被之矣卽不<lb/>
幸有方二三千里之旱國胡以相恤卒然邊境<lb/>
有急數十萬之衆國胡以餽之兵旱相乘天下<lb/>
屈有勇者聚徒而橫擊並擧而爭起矣廼駭而<lb/>
圖之豈將有及乎夫積貯者天下之大命也茍<lb/>
粟多而財有餘何爲而不成以攻則取以守則<lb/>
固以戰則勝懷敵附遠何招而不至今毆民而<lb/>
<pb n="KR3j0082_SBCK_012-12a"/>
歸之農皆著於本使天下各食其力末技游食<lb/>
之民轉而緣南畮則畜積足而人樂其所矣可<lb/>
以爲富安天下而直爲此禀禀也<hi>禀禀危也</hi>竊爲陛<lb/>
下惜之於是上感誼言始開藉田躬耕以勸百<lb/>
姓晁錯復說上曰聖王在上而民不凍飢者非<lb/>
能耕而食之織而衣之也爲開其資財之道也<lb/>
故堯禹有九年之水湯有七年之旱而國無捐<lb/>
瘠者<hi>捐謂民飢也或謂貧乞者爲捐也</hi>以畜積多而備先具也<lb/>
今海內爲一土地民人之衆不避湯禹加以無<lb/>
<pb n="KR3j0082_SBCK_012-12b"/>
天灾而畜積之未及者何也地有遺利民有餘<lb/>
力生穀之土未盡墾山澤之利未盡出游食之<lb/>
人未盡歸農也民貧則姦邪生貧生於不足不<lb/>
足生於不農不農則不地著不地著則離鄕輕<lb/>
家民如鳥獸雖有高城深池嚴法重刑猶不能<lb/>
禁也夫寒之於衣不待輕煖飢之於食不待甘<lb/>
旨飢寒至身不顧廉耻人情一日不再食則飢<lb/>
終歲不製衣則寒夫腹飢不得食膚寒不得衣<lb/>
雖慈母不能保其子君安能以有民哉明主知<lb/>
<pb n="KR3j0082_SBCK_012-13a"/>
其然也故務民於農桑薄賦歛廣蓄積以實倉<lb/>
稟備水旱故民可得而有也民者在上所以牧<lb/>
之趍利如水走下四方無擇也夫珠玉金銀飢<lb/>
不可食寒不可衣然而衆貴之者以上用之故<lb/>
也其爲物輕微易臧在於把握可以周海內而<lb/>
無飢寒之患此令民易去其鄕盜賊有所勸亡<lb/>
逃者得輕資也粟米布帛生於地長於時聚於<lb/>
力非可一日成也數石之重中人不勝不爲姦<lb/>
邪所利一日弗得而飢寒至是故明君貴五穀<lb/>
<pb n="KR3j0082_SBCK_012-13b"/>
而賤金玉今農夫春耕夏耘秋穫冬藏伐薪樵<lb/>
給傜役春不得避風塵夏不得避暑熱秋不得<lb/>
避陰雨冬不得避寒凍四時之間無日休息又<lb/>
私自送往迎來弔死問疾養孤長幼在其中勤<lb/>
苦如此尚復被水旱之灾急政暴虐賦歛不時<lb/>
朝令而暮改當其有者半賈而賣無者取倍稱<lb/>
之息<hi>取一償二爲倍稱</hi>於是有賣田宅鬻子孫以償責<lb/>
者矣而商賈大者積貯倍息小者坐列販賣操<lb/>
其奇贏日游都市乘上之急所賣必倍故其男<lb/>
<pb n="KR3j0082_SBCK_012-14a"/>
不耕耘女不蠶織衣必文采食必粱肉無農夫<lb/>
之苦而有仟陌之得因其富厚交通王侯力過<lb/>
吏埶以利相傾千里遊遨冠蓋相望此商人所<lb/>
以兼農人農人所以流亡者也今法律賤商人<lb/>
商人巳富貴矣尊農夫農夫巳貧賤矣故俗之<lb/>
所貴主之所賤也吏之所卑法之所尊也上下<lb/>
相反好惡乖迕而欲國富法立不可得也方今<lb/>
之務莫若使民務農而巳矣欲民務農在於貴<lb/>
粟貴粟之道在於使民以粟爲賞罰今募天下<lb/>
<pb n="KR3j0082_SBCK_012-14b"/>
入粟縣官得以拜爵得以除辠如此富人有爵<lb/>
農民有錢粟有所渫矣夫能入粟以受爵皆有<lb/>
餘者也取於有餘以供上用則貧民之賦可損<lb/>
所謂損有餘補不足令出而民利者也順於民<lb/>
心所補者三一曰主用足二曰民賦少三曰勸<lb/>
農功爵者上之所擅出於口而無窮粟者民之<lb/>
所種生於地而不乏夫得高爵與免辠人之所<lb/>
甚欲也使天下人入粟於邊以受爵免辠不過<lb/>
三歲塞下粟必多矣於是文帝從錯之言令民<lb/>
<pb n="KR3j0082_SBCK_012-15a"/>
入粟邊各以多少級數爲差至武帝之初七十<lb/>
年間國家無事都鄙廩庾盡滿而府庫餘財京<lb/>
師之錢累百鉅萬貫朽而不可校<hi>校數也</hi>太倉之<lb/>
粟陳陳相因充溢露積於外腐敗不可食衆庶<lb/>
街巷有馬阡陌之間成羣守閭閻者食粱肉爲<lb/>
吏者長子孫居官者以爲姓號<hi>倉氏庾氏是也</hi>人人自<lb/>
愛而重犯法先行誼而黜媿辱焉於是罔疏而<lb/>
民富是後外事四夷內興功利役費並興而民<lb/>
去本天下虛耗人民相食武帝末年悔征伐之<lb/>
<pb n="KR3j0082_SBCK_012-15b"/>
事廼封丞相爲富民侯以趙過爲搜粟都尉敎<lb/>
民代田用力少而得穀多至昭帝時流民稍還<lb/>
田野益闢頗有蓄積宣帝卽位用吏多選賢良<lb/>
百姓安土歲數豐穰穀至石五錢農人少利時<lb/>
大司農中丞耿壽昌奏言糴三輔弘農河東上<lb/>
黨太原郡穀足供京師可以省關東漕卒過半<lb/>
天子從其計壽昌遂白令邊郡皆以穀賤時增<lb/>
價而糴穀貴時減價而糶名曰常平倉民便之<lb/>
上乃賜壽昌爵關內侯至元帝時乃罷常平倉<lb/>
<pb n="KR3j0082_SBCK_012-16a"/>
哀帝卽位百姓訾富雖不及文景然天下戶口<lb/>
最盛平帝崩莽遂篡位因漢承平之業匈奴稱<lb/>
藩百蠻賓服舟車所通盡爲臣妾府庫百官之<lb/>
富天下晏然莽一朝有之而其意未滿陿小漢<lb/>
家制度以爲疎闊宣帝始賜單于印璽與天子<lb/>
同而西南夷鈎町稱王莽乃遣使易單于印緩<lb/>
貶鈎町爲侯二方始怨侵犯邊境莽遂興師發<lb/>
三十萬衆欲同時十道並出壹擧滅匈奴海内<lb/>
擾矣又動欲慕古不度時宜分裂州郡改職作<lb/>
<pb n="KR3j0082_SBCK_012-16b"/>
官下令更名天下田曰王田奴婢曰私屬皆不<lb/>
得賣買其男口不滿八而田過一井者分餘田<lb/>
與九族鄕黨犯令法至死制又不定吏緣爲姦<lb/>
天下謷謷然䧟刑者衆<lb/>
凡貨金錢布帛之用夏殷以前其詳靡記云太<lb/>
公爲周立九府圜法<hi>圜卽錢也</hi>退又行之于齊至管<lb/>
仲相桓公通輕重之權曰歲有凶穰故穀有貴<lb/>
賤令有緩急故物有輕重<hi>所緩則賤所急則貴</hi>人君不理<lb/>
則蓄賈游於市乘民之不給百倍其本矣計本<lb/>
<pb n="KR3j0082_SBCK_012-17a"/>
量委則足矣然而民有飢餓者穀有所藏也民<lb/>
有餘則輕之故人君歛之以輕民不足則重之<lb/>
故人君散之以重<hi>民輕之之時爲歛糴之重之之時官爲散之</hi>凡輕<lb/>
重歛散之以時卽凖平故大賈蓄家不得豪奪<lb/>
吾民矣秦兼天下幣爲二等黃金以溢爲名<hi>二十</hi>
<hi>兩爲溢秦以溢爲一金漢以一斤爲一金也</hi>錢質如周錢文曰半兩<lb/>
漢興以爲秦錢重難用更令民鑄莢錢<hi>如楡莢也</hi>孝<lb/>
文爲錢益多而輕更鑄四銖文爲半兩除盜鑄<lb/>
錢令賈誼諫曰夫事有召禍而法有起姦今令<lb/>
<pb n="KR3j0082_SBCK_012-17b"/>
細民人操造幣之埶各隱屏而鑄作因欲禁其<lb/>
厚利微姦雖黥罪日報其埶不止<hi>報論</hi>爲法若此<lb/>
上何賴焉又民用錢郡縣不同法錢不立吏急<lb/>
而壹之虖則大爲煩苛而力不能勝縱而弗呵<lb/>
乎則市肆異用錢文大亂茍非其術何鄕而可<lb/>
哉今農事弃捐而采銅者䌓姦錢日多五穀不<lb/>
爲多<hi>民采銅鑄錢廢其農業故五穀不爲多</hi>善人怵而爲姦邪<hi>怵誘</hi>
<hi>動心於姦邪也</hi>愿民䧟而之刑戮刑戮甚不祥奈何而<lb/>
忽上不聽是時吳以諸侯卽山鑄錢富埓天子<lb/>
<pb n="KR3j0082_SBCK_012-18a"/>
後卒叛逆鄧通大夫也以鑄錢財過王者故吳<lb/>
鄧錢布天下武帝因文景之蓄忿胡粤之害卽<lb/>
位數年嚴助朱買臣等招來東甌事兩粤江淮<lb/>
之間蕭然煩費矣唐蒙司馬相如開西南夷鑿<lb/>
山通道千餘里以廣巴蜀巴蜀之民罷焉彭吳<lb/>
穿穢栢朝鮮置滄海郡則燕齊之間靡然發動<lb/>
及王恢設謀馬邑匈奴絕和親侵擾北邊兵連<lb/>
而不解天下共其勞干戈日滋行者齎居者送<lb/>
中外騷擾相奉財賂衰耗而不澹入物者補官<lb/>
<pb n="KR3j0082_SBCK_012-18b"/>
出貨者除辠選擧陵夷廉耻相冐武力進用法<lb/>
嚴令具興利之臣自此而始其後衛靑歲以數<lb/>
萬騎出擊匈奴遂取河南築朔方郡時又通西<lb/>
南夷道作者數萬人千里負擔餽饟率十餘鍾<lb/>
致一石<hi>鍾六石四斗</hi>置滄海郡築衛朔方轉漕甚遠<lb/>
自山東咸被其勞費數十百鉅萬府庫並虛廼<lb/>
募民能入奴婢以終身復爲郞增秩及入羊爲<lb/>
郞始於此此後衛靑比歲將十餘萬衆擊胡斬<lb/>
捕首虜之士受賜黃金二十餘萬斤而漢軍士<lb/>
<pb n="KR3j0082_SBCK_012-19a"/>
馬死者十餘萬兵甲轉漕之費不與焉於是經<lb/>
用賦稅旣竭不足以奉戰士有司請令民得買<lb/>
爵及贖禁錮免贓罪大者封侯卿大夫小者郞<lb/>
吏道雜而多端官職耗廢票騎仍再出擊胡大<lb/>
克獲渾邪王率數萬衆來降皆得厚賞衣食仰<lb/>
給縣官縣官不給天子廼損膳解乘輿駟出御<lb/>
府禁藏以澹之費以億計縣官大空富商賈財<lb/>
或累萬金而不佐公家之急於是天子與公卿<lb/>
議更造錢造幣以澹用而摧浮淫并兼之徒於<lb/>
<pb n="KR3j0082_SBCK_012-19b"/>
是以東郭咸陽孔僅爲大司農丞領鹽鐵事而<lb/>
桑弘羊貴幸侍中故三人言利事析秋豪矣法<lb/>
旣益嚴吏多廢免皆謫令伐棘上林作昆明池<lb/>
其明年大將軍票騎大出擊胡賞賜五十萬金<lb/>
軍馬死者十餘萬匹轉漕車甲之費不與焉是<lb/>
時財匱戰士頗不得祿矣諸賈人末作貰貸及<lb/>
商以取利者雖無市籍各以其物自占率緡錢<lb/>
二千而筭一軺車一筭商賈人軺車二筭<hi>商賈人有</hi>
<hi>軺車使出二筭重其賦也</hi>舩五丈以上一筭匿不自占占不<lb/>
<pb n="KR3j0082_SBCK_012-20a"/>
悉戍邊一歲没入緡錢有能吿者以其半卑之<lb/>
是時豪富皆爭匿財唯卜式數求入財以助縣<lb/>
官天子廼超拜式爲中郞賜爵左庶長田十頃<lb/>
布吿天下以風百姓自造白金五銖錢後五歲<lb/>
而赦吏民之坐盜鑄金錢死者數十萬人其不<lb/>
發覺相殺者不可勝計赦自出者百餘萬人然<lb/>
不能半自出矣犯法者衆吏不能盡誅於是遣<lb/>
博士褚大徐偃等分行郡國擧幷兼之徒而御<lb/>
史大夫張湯方貴用事減宣杜周等爲中丞義<lb/>
<pb n="KR3j0082_SBCK_012-20b"/>
縱尹齊王温舒等用慘急苛刻爲九卿直指夏<lb/>
蘭之屬始出而大農顔異誅矣自是後有腹非<lb/>
之法比而公卿大夫多諂諛取容天子旣下緡<lb/>
錢令而尊卜式百姓終莫分財佐縣官於是吿<lb/>
緡錢縱矣揚可吿緡徧天下中家以上大氐皆<lb/>
遇吿得民財物以億計奴婢以千萬數田大縣<lb/>
數百頃小縣百餘宅亦如之於是商賈中家以<lb/>
上大氐破民婾甘食好衣不事蓄藏之業而縣<lb/>
官以鹽鐵緡錢之故用少饒矣是時越欲與漢<lb/>
<pb n="KR3j0082_SBCK_012-21a"/>
用舩戰逐<hi>水戰相逐</hi>乃大脩昆明池列館環之治樓<lb/>
舩高十餘丈作栢梁臺高數十丈宮室之脩由<lb/>
此日麗明年天子始廵郡國公卿白議封禪事<lb/>
而郡國皆豫治道修繕故宮儲設共具而望幸<lb/>
明年南越反西羌侵邊天子因南方樓舩士二<lb/>
十餘萬人擊越發三河以西騎擊羌又度河築<lb/>
令居初置張掖酒泉郡而上郡朔方西河河西<lb/>
開田官斥塞卒<hi>塞上候斥卒也</hi>六十萬人戍田之中國<lb/>
繕道餽糧遠者三千餘里邊兵不足廼發武庫<lb/>
<pb n="KR3j0082_SBCK_012-21b"/>
工官兵器以澹之齊相卜式上書願父子死南<lb/>
粤天子下詔襃揚賜爵關內侯黃金四十斤田<lb/>
十頃布吿天下天下莫應列侯以百數皆莫求<lb/>
從軍至飮酎少府省金<hi>省視諸侯金有輕重</hi>而列侯坐酎<lb/>
金失侯者百餘人廼拜卜式爲御史大夫式旣<lb/>
在位見郡國多不便縣官作鹽鐵器或強令民<lb/>
買之而舩有筭因孔僅言舩筭事上不說然兵<lb/>
所過縣縣以爲訾給母乏而巳不敢言輕賦法<lb/>
矣元封元年卜式貶爲太子太傅而桑弘羊爲<lb/>
<pb n="KR3j0082_SBCK_012-22a"/>
治粟都尉領大農廼請置大農部丞數十人分<lb/>
部主郡國各往往置均輸鹽鐵官盡籠天下之<lb/>
貨名曰平凖不復吿緡民不益賦天下用饒於<lb/>
是弘羊賜爵左庶長黃金者再百焉是歲小旱<lb/>
上令百官求雨卜式言曰縣官當食租衣稅而<lb/>
已今弘羊令吏坐市列販物求利烹弘羊天乃<lb/>
雨久之拜弘羊爲御史大夫昭帝卽位詔郡國<lb/>
擧賢良文學士問以民所疾苦敎化之要皆對<lb/>
願罷鹽鐵酒榷均輸官毋與天下爭利示以節<lb/>
<pb n="KR3j0082_SBCK_012-22b"/>
儉然後敎化可興廼罷酒酤宣元成哀平五世<lb/>
亡所變改王莽居攝變漢制更作金銀龜貝錢<lb/>
布之品名曰寶貨凡寶貨五物六名二十八品<lb/>
百姓憒亂其貨不行民私以五銖錢市買莽患<lb/>
之下詔敢非井田挾五銖錢者爲惑衆投諸四<lb/>
裔以御魑魅於是商農失業食貨俱廢民涕泣<lb/>
於市道坐賣買田宅奴婢鑄錢抵辠者自公卿<lb/>
大夫至庶人不可勝數莽知民愁廼伹行小錢<lb/>
直一與大錢五十二品並行龜貝布屬且寢莽<lb/>
<pb n="KR3j0082_SBCK_012-23a"/>
性<graphic n="KR0997" url="https://raw.githubusercontent.com/kanripo/KR-Gaiji/master/images/KR0997.png" mimeType="image/png"/>擾不能母爲每有所興造必欲依古得經<lb/>
文義和置命士督五均六斡郡有數人皆用富<lb/>
賈乘傳求利交錯天下因與郡縣通姦多張空<lb/>
簿府藏不實百姓愈病莽毎一斡爲設科條防<lb/>
禁犯者辠至死姦吏猾民並侵衆庶各不安生<lb/>
每壹易錢民用破業而大䧟刑莽以私鑄錢死<lb/>
及非沮寶貨投四裔犯法者多不可勝計乃更<lb/>
輕其法私鑄作泉布者與妻子没入爲官奴婢<lb/>
吏及比伍知而不擧吿與同罪非沮寶貨民罰<lb/>
<pb n="KR3j0082_SBCK_012-23b"/>
作一歲吏免官犯者兪衆及五人相坐皆没入<lb/>
郡國檻車鐵鏁傳送長安鍾官愁苦死者十六<lb/>
七匈奴侵冦甚莽大募天下囚徒人奴名曰豬<lb/>
突狶勇<hi>豬性觸突人故取以喩</hi>壹切稅吏民訾三十而取<lb/>
一又令公卿巳下至郡縣黃綬吏皆保養軍馬<lb/>
吏盡復以與民民搖手觸禁不得耕桑傜役煩<lb/>
劇而枯旱蝗蟲相因又用制作未定上自公侯<lb/>
下至小吏皆不得奉祿而私賦歛貨賂上流獄<lb/>
訟不決吏用苛暴立威旁緣莽禁侵刻小民富<lb/>
<pb n="KR3j0082_SBCK_012-24a"/>
者不得自保貧者無以自存起爲盜賊依阻山<lb/>
澤吏不能禽而覆蔽之浸淫日廣於是靑徐荊<lb/>
楚之地往往萬數戰鬭死亡緣邊四夷所係虜<lb/>
陷罪飢疫人相食及莽未誅而天下戶口減半<lb/>
矣自發猪突狶勇後四年而漢兵誅莽<lb/>
昔仲尼没而微言絕<hi>隱微不顯之言</hi>七十子喪而大義<lb/>
乖戰國從橫眞僞分爭諸子之言紛然殽亂至<lb/>
秦患之乃焚滅文章以愚黔首漢興改秦之敗<lb/>
大收篇籍廣開獻書之路建藏書之䇿置寫書<lb/>
<pb n="KR3j0082_SBCK_012-24b"/>
之官書必同文不知則闕問諸故老至於衰世<lb/>
是非亡正人用其私古之學者耕且養三年而<lb/>
通一藝存其大體玩經文而巳是故用日約少<lb/>
而蓄德多三十而五經立也後世經傳旣巳乖<lb/>
離博學者又不思多聞闕疑之義而務碎義逃<lb/>
難便辭巧說破壞形體說五字之文至於二三<lb/>
萬言後進彌以馳逐故幼童而守一藝白首而<lb/>
後能言以安其所習毀所不見終以自蔽此學<lb/>
者之患也<lb/>
<pb n="KR3j0082_SBCK_012-25a"/>
儒家者流蓋出於司徒之官助人君順陰陽明<lb/>
敎化者也游文於六經之中留意於仁義之際<lb/>
祖述堯舜憲章文武宗師仲尼以重其言於道<lb/>
最爲高然惑者旣失精微而辟者又隨時抑揚<lb/>
違離道本苟以譁衆取寵後進循之是以五經<lb/>
乖析儒學寢衰此辟儒之患也<lb/>
道家者流蓋出於史官歷紀成敗存亡禍福古<lb/>
今之道秉要執本淸虛以自守卑弱以自持此<lb/>
君人南面者之術也合於堯之克讓易之嗛嗛<lb/>
<pb n="KR3j0082_SBCK_012-25b"/>
一謙而四益此其所長也及放者爲之則欲絕<lb/>
去禮學兼弃仁義曰獨任淸虛可以爲治<lb/>
陰陽家者流蓋出於羲和之官敬順昊天歷象<lb/>
日月星辰敬授民時此其所長也及拘者爲之<lb/>
則牽於禁忌泥於小數舍人事而任鬼神<lb/>
法家者流蓋出於理官信賞必罰以輔禮制此<lb/>
其所長也及刻者爲之則無敎化去仁愛專任<lb/>
刑法而欲以致治至於殘害至親傷恩薄厚<lb/>
名家者流蓋出於禮官古者名位不同禮亦異<lb/>
<pb n="KR3j0082_SBCK_012-26a"/>
數孔子曰必也正名乎此其所長也及譥者爲<lb/>
之則苟鈎鈲析亂而已<lb/>
墨家者流蓋出於淸廟之守茅屋採椽是以貴<lb/>
儉養三老五更是以兼愛選士大射是以上賢<lb/>
宗祀嚴父是以右鬼<hi>右鬼謂信鬼神親鬼而右之</hi>順四時而<lb/>
行是以非命<hi>言無吉凶之命但有賢不肖善惡也</hi>以孝視天下是<lb/>
以上同<hi>言皆同可以治</hi>此其所長也及蔽者爲之見儉<lb/>
之利因以非禮樂推兼愛之意而不知别親疏<lb/>
從橫家者流蓋出於行人之官孔子曰使乎使<lb/>
<pb n="KR3j0082_SBCK_012-26b"/>
乎言當權事制宜受命而不受辭此其所長也<lb/>
及邪人爲之則上詐諼而弃其信<lb/>
雜家者流蓋出於議官兼儒墨合名法知國體<lb/>
之有此見王治之無不貫此其所長也及盪者<lb/>
爲之則漫羡而無所歸心<lb/>
農家者流蓋出於農稷之官播百穀勸耕桑以<lb/>
足衣食故孔子曰所重民食此其所長也及鄙<lb/>
者爲之以爲無所事聖王欲使君臣並耕誖上<lb/>
下之序<lb/>
<pb n="KR3j0082_SBCK_012-27a"/>
</p>
<p>
羣書治要卷第十四<lb/>
<pb n="KR3j0082_SBCK_012-27b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_013-1a"/>
羣書治要卷第十五<lb/>
　　　　秘書監鉅鹿男臣魏徵等奉　勅撰<lb/>
　　漢書三<lb/>
傳<lb/>
韓信淮陰人也家貧無行不得推擇爲吏常從<lb/>
人寄食從項羽爲郞中數以䇿干項羽弗用亡<lb/>
楚歸漢上未奇之也數與蕭何語何奇之至南<lb/>
鄭諸將亡者十數人信度何巳數言上不我用<lb/>
卽亡何聞信亡不及以聞自追之人有言上曰<lb/>
<pb n="KR3j0082_SBCK_013-1b"/>
丞相何亡上怒如失左右手居一二日何來謁<lb/>
上且怒且喜罵何曰若亡何也曰臣非敢亡追<lb/>
亡者耳上曰所追誰曰韓信上復罵曰諸將亡<lb/>
者以十數公無所追追信詐也何曰諸將易得<lb/>
至如信國士無雙王必欲長王漢中無所事信<lb/>
必欲爭天下非信無可與計事者王曰吾亦欲<lb/>
東耳何曰王必東能用信信卽留不能用信信<lb/>
終亡耳王曰吾以爲將何曰雖爲將信不留王<lb/>
曰以爲大將何曰幸甚必欲拜之擇日齋戒設<lb/>
<pb n="KR3j0082_SBCK_013-2a"/>
壇場具禮乃可王許之諸將皆喜人人各以爲<lb/>
得大將至拜乃韓信也一軍皆驚信巳拜上坐<lb/>
王曰丞相數言將軍將軍何以敎寡人計䇿信<lb/>
因問王曰今東向爭天下豈非項王耶曰然大<lb/>
王自料勇悍仁強孰與項王漢王曰弗如也信<lb/>
曰唯信亦以爲大王弗如也然臣嘗事項王請<lb/>
言項王爲人也項王意烏猝嗟千人皆廢<hi>言羽一嗟</hi>
<hi>千人皆廢不收也</hi>然不能任屬賢將此特匹夫之勇也<lb/>
項王見人恭謹言語姁姁人有疾病涕泣分食<lb/>
<pb n="KR3j0082_SBCK_013-2b"/>
飮至使人有功當封爵刻印刓忍不能與此所<lb/>
謂婦人之仁也又背義帝約而以親愛王諸侯<lb/>
不平所過無不殘滅多怨百姓百姓不附特劫<lb/>
於威強服耳名雖爲覇實失天下心故曰其強<lb/>
易弱今大王誠能反其道任天下武勇何不誅<lb/>
以天下城邑封功臣何不服以義兵從思東歸<lb/>
之士何不散且大王之入武關秋豪無所害除<lb/>
秦苛法秦民無不欲得大王今失職之蜀民無<lb/>
不恨者今王擧而東三秦可傳檄而定也於是<lb/>
<pb n="KR3j0082_SBCK_013-3a"/>
漢王大喜自以爲得信晚漢王以信爲左丞相<lb/>
擊魏信問酈生魏得無用周叔爲大將乎曰柏<lb/>
直也信曰豎子耳遂進擊魏虜豹定河東使人<lb/>
請漢王願益兵三萬人臣請以北擧燕趙東擊<lb/>
齊南絕楚之糧道西與大王會於滎陽漢王與<lb/>
兵三萬人進破代禽夏說以兵數萬欲東下井<lb/>
陘擊趙趙王成安君陳餘聚兵井陘口廣武君<lb/>
李左車說成安君曰聞漢將韓信渉西河虜魏<lb/>
王禽夏說議欲以下趙此乘勝而去國遠鬭其<lb/>
<pb n="KR3j0082_SBCK_013-3b"/>
鋒不可當臣聞千里餽糧士有飢色樵蘓後爨<lb/>
<hi>樵取薪也蘓取草也</hi>師不宿飽今井陘之道車不得方䡄<lb/>
騎不得成列行數百里其勢糧食必在後願足<lb/>
下假臣奇兵三萬人從間路絕其輜重足下深<lb/>
溝高壘勿與戰彼前不得鬭退不得還不至十<lb/>
日兩將之頭可致麾下成安君不聽信知其不<lb/>
用大喜乃引兵遂下井陘口斬成安君泜水禽<lb/>
趙王歇乃令軍母斬廣武君頃之有縛而至麾<lb/>
下者於是問廣武君僕欲北攻燕東伐齊何若<lb/>
<pb n="KR3j0082_SBCK_013-4a"/>
有功廣武君辭曰臣聞之亡國之大夫不可以<lb/>
圖存敗軍之將不可以語勇若臣者何足以權<lb/>
大事乎信曰僕聞之百里奚居虞而虞亡之秦<lb/>
而秦伯非愚於虞而智於秦也用與不用聽與<lb/>
不聽耳使成安君聽子計僕亦禽矣僕委心歸<lb/>
計願子勿辭廣武君曰臣聞智者千慮必有一<lb/>
失愚者千慮亦有一得故曰狂夫之言聖人擇<lb/>
焉顧恐臣計未足用願效愚忠故成安君有百<lb/>
戰百勝之計一日而失之軍敗鄗下<hi>今高邑是也</hi>身<lb/>
<pb n="KR3j0082_SBCK_013-4b"/>
死泜水上今足下虜魏王禽夏說不旬朝破趙<lb/>
二十萬衆誅成安君名聞海內威震諸侯衆庶<lb/>
莫不傾耳以待命者然而衆勞卒疲其實難用<lb/>
也今足下擧勌弊之兵頓之燕堅城之下情見<lb/>
力屈欲戰不㧞曠日持久糧食單竭若燕不破<lb/>
齊必拒境而自強二國相持則劉項之權未有<lb/>
所分也當今之計不如按甲休兵饗士大夫北<lb/>
首燕路然後發一乘之使奉咫尺之書以使燕<lb/>
燕必不敢不聽從燕而東臨齊雖有智者亦不<lb/>
<pb n="KR3j0082_SBCK_013-5a"/>
知爲齊計矣如是則天下事可圖也兵固有先<lb/>
聲後實者此之謂也信曰善於是發使燕燕從<lb/>
風而靡遂度河襲歷下軍破龍且楚巳亡龍且<lb/>
項王恐使武渉往信信謝曰臣得事項王數年<lb/>
官不過郞中位不過執㦸言不聽畫䇿不用故<lb/>
背楚歸漢漢王授我上將軍印數萬之衆解衣<lb/>
衣我推食食我言聽計用吾得至於此人深親<lb/>
信我背之不祥武渉巳去蒯通知天下權在於<lb/>
信深說以三分天下之計信不忍背漢又自以<lb/>
<pb n="KR3j0082_SBCK_013-5b"/>
功大漢不奪我齊遂不聽項羽死徙信爲楚王<lb/>
信初之國陳兵出入有變吿信欲反上僞游於<lb/>
雲夢信謁於陳高祖令武士縛信載後車信曰<lb/>
果若人言狡兎死良狗烹上曰人吿公反遂械<lb/>
信至雒陽赦以爲淮陰侯信知漢王畏惡其能<lb/>
稱疾不朝<lb/>
黥布六人也漢封爲淮南王十一年高后誅韓<lb/>
信布心恐憂復誅彭越盛其醢以徧賜諸侯王<lb/>
布見醢大恐遂聚兵反書聞上召諸將問布反<lb/>
<pb n="KR3j0082_SBCK_013-6a"/>
爲之奈何皆曰發兵坑豎子耳何能爲汝陰侯<lb/>
滕公以問其客薛公薛公曰是固當反滕公曰<lb/>
上裂地而封之疏爵而貴之<hi>疏分也</hi>南面而立萬<lb/>
乘之主其反何也薛公曰前年殺彭越往年殺<lb/>
韓信三人皆同功一體之人也自疑禍及身故<lb/>
反耳<lb/>
楚元王交高祖少弟也玄孫向字子政本名㪅<lb/>
生爲諫大夫向見光祿勲周堪光祿大夫張猛<lb/>
二人給事中大見信弘恭石顯憚之數譖毀焉<lb/>
<pb n="KR3j0082_SBCK_013-6b"/>
向上封事曰臣前幸得以骨肉備九卿奉法不<lb/>
謹乃復蒙恩竊見灾異並起天地失常徵表爲<lb/>
國欲終不言念忠臣雖在甽畆猶不忘君況重<lb/>
以骨肉之親又加以舊恩乎臣聞舜命九官<hi>禹作</hi>
<hi>司空弃后稷契司徒咎繇作士垂共工益朕虞伯夷秩宗蘷典樂龍納言凡九官也</hi>濟濟<lb/>
相讓和之至也衆賢和於朝則萬物和於野故<lb/>
四海之內靡不和寧及至周文開基西郊雜遝<lb/>
衆賢罔不肅和崇推讓之風以銷分爭之訟武<lb/>
王周公繼政朝臣和於內萬國驩於外故盡得<lb/>
<pb n="KR3j0082_SBCK_013-7a"/>
其驩心以事其先祖下至幽厲之際朝廷不和<lb/>
轉相非怨君子獨守正勉強以從王事則反見<lb/>
憎毒讒愬故其詩曰密勿從事不敢吿勞無罪<lb/>
無辜讒口嗸嗸當是之時天變見於上地變動<lb/>
於下水泉沸騰山谷易處由此觀之和氣致祥<lb/>
乖氣致異祥多者其國安異衆者其國危天地<lb/>
之常經古今之通義也今陛下開三代之業招<lb/>
文學之士優游寛容使得並進今賢不肖渾淆<lb/>
白墨不分邪正雜糅忠讒並進朝臣更相讒愬<lb/>
<pb n="KR3j0082_SBCK_013-7b"/>
轉相是非文書紛糺毀譽渾亂所以熒惑耳目<lb/>
感移心意者不可勝載分曹爲黨將同心以陷<lb/>
正臣進者治之表也正臣陷者亂之機也乘治<lb/>
亂之機未知孰任而災異數見此臣所以寒心<lb/>
者也夫乘權席勢之人子弟鱗集於朝羽翼陰<lb/>
附者衆毀譽將必用以終乖離之咎是以日月<lb/>
無光雪霜夏隕陵谷易處列星失行皆怨氣之<lb/>
所致也夫遵衰周之䡄迹循詩人之所刺而欲<lb/>
以成太平致雅頌猶却行而求及前人也初元<lb/>
<pb n="KR3j0082_SBCK_013-8a"/>
以來六年矣按春秋六年之中災異未有稠如<lb/>
今用賢人而行善政如或譖之則賢人退而善<lb/>
政還夫執狐疑之心者來讒賊之口持不斷之<lb/>
意者開羣枉之門讒邪進者衆賢退羣枉盛者<lb/>
正士銷故易有否泰小人道長則君子道銷君<lb/>
子道銷則政日亂故爲否否者閉而亂也君子<lb/>
道長則小人道銷小人道銷則政日治故爲泰<lb/>
泰者通而治也昔者鯀共工讙兜與舜禹雜處<lb/>
堯朝周公與管蔡並居周位當是時迭進相毀<lb/>
<pb n="KR3j0082_SBCK_013-8b"/>
流言相謗豈可勝道哉帝堯成王能賢舜禹周<lb/>
公而銷共工管蔡故以大治孔子與季孟偕仕<lb/>
於魯李斯與叔孫俱宦於秦定公始皇賢季孟<lb/>
李斯而銷孔子叔孫故以大亂故治亂榮辱之<lb/>
端在所信任所信任旣賢在於堅固而不移詩<lb/>
云我心匪石不可轉也言守善篤也易曰渙汗<lb/>
其大號言號令如汗汗出而不反者也今出號<lb/>
令未能踰時而反是反汗也用賢未能三旬而<lb/>
退是轉石也論語曰見不善如探湯今二府奏<lb/>
<pb n="KR3j0082_SBCK_013-9a"/>
佞諂不當在位歷年而不去也出令則如反汗<lb/>
用賢則如轉石去佞則如㧞山而望陰陽之調<lb/>
不亦難乎是以羣小窺見間隙巧言醜詆流言<lb/>
飛文譁於民間故詩云憂心悄悄愠于羣小小<lb/>
人成羣誠足愠也昔孔子與顏淵子貢更相稱<lb/>
譽不爲朋黨禹稷與皐陶傳相汲引不爲比周<lb/>
何則忠於爲國無邪心也故賢人在上位則引<lb/>
其類而聚之朝在下位則思與其類俱進故湯<lb/>
用伊尹不仁者遠而衆賢至類相致也今佞邪<lb/>
<pb n="KR3j0082_SBCK_013-9b"/>
與賢臣並在交㦸之內合黨共謀違善依惡數<lb/>
設危險之言欲以傾移主上如忽然用之此天<lb/>
地之所以先戒災異之所以重至者也自古明<lb/>
聖未有無誅而治者也故舜有四放之罰而孔<lb/>
子有兩觀之誅然後聖化可得而行也今以陛<lb/>
下明智誠深思天地之心迹察兩觀之誅覽否<lb/>
泰之卦歷周唐之所進以爲治原秦魯之所銷<lb/>
以爲戒考祥應之福省災異之禍以揆當世之<lb/>
變放遠佞邪之黨壞散險詖之聚杜閉羣枉之<lb/>
<pb n="KR3j0082_SBCK_013-10a"/>
門廣開衆正之路決斷狐疑分别猶豫使是非<lb/>
炳然可知則百異銷滅而衆祥並至太平之基<lb/>
萬世之利也向又見成帝營起昌陵數年不成<lb/>
制度泰奢上疏諫曰臣聞易曰安不忘危存不<lb/>
忘亡是以身安而國家可保也故賢聖之君博<lb/>
觀終始心通三統<hi>一曰天統二曰地統三曰人統</hi>天命所授者<lb/>
博非獨一姓也孔子論詩至於殷士膚敏灌將<lb/>
于京喟然歎曰大哉天命善不可不傳于子孫<lb/>
是以富貴無常不如是則王公其何以戒愼民<lb/>
<pb n="KR3j0082_SBCK_013-10b"/>
萠其何以勸勉蓋傷微子之事周而痛殷之亡<lb/>
也雖有堯舜之聖不能化丹朱之子雖有禹湯<lb/>
之德不能移末孫之桀紂自古及今未有不亡<lb/>
之國也故常戰慄不敢諱亡孔子所謂富貴無<lb/>
常蓋謂此也孝文皇帝居覇陵顧曰以北山石<lb/>
爲椁豈可動哉張釋之進曰使其中有可欲雖<lb/>
錮南山猶有隙使其中無可欲雖無石椁又何<lb/>
慼乎孝文寤焉遂爲薄葬易曰古之葬者厚衣<lb/>
之以薪藏之中野不封不樹後世聖人易之以<lb/>
<pb n="KR3j0082_SBCK_013-11a"/>
棺椁黃帝葬於橋山堯葬濟陰丘壠皆小葬具<lb/>
甚微舜葬蒼梧二妃不從禹葬會稽不改其列<lb/>
<hi>不改官里樹木百物之行列也</hi>殷湯無葬處文武周公葬於畢<lb/>
秦穆公葬於雍樗里子葬於武庫皆無丘壠之<lb/>
處此聖帝明王賢君智士遠覽獨慮無窮之計<lb/>
也其賢臣孝子亦承命順意而薄葬之此誠奉<lb/>
安君父忠孝之至也故仲尼孝子而延陵慈父<lb/>
舜禹忠臣周公悌弟其葬君親骨肉皆微薄矣<lb/>
非苟爲儉誠便於體也宋桓司馬爲石椁仲尼<lb/>
<pb n="KR3j0082_SBCK_013-11b"/>
曰不如速朽逮至吳王闔閭違禮厚葬十有餘<lb/>
年越人發之及秦惠文武昭嚴襄五王皆大作<lb/>
丘壠多其瘞藏咸盡發掘暴露甚足悲也秦始<lb/>
皇帝葬於驪山之阿下錮三泉上崇山墳棺椁<lb/>
之麗宮館之盛不可勝原又多殺宮人生埋工<lb/>
匠計以萬數天下苦其役而叛之驪山之作未<lb/>
成而周章百萬之師至其下矣數年之間外被<lb/>
項籍之災內離牧豎之禍豈不哀哉是故德彌<lb/>
厚者葬彌薄智愈深者葬愈微無德寡智者葬<lb/>
<pb n="KR3j0082_SBCK_013-12a"/>
愈厚丘壠彌高宮廟甚麗發掘必速由是觀之<lb/>
明暗之效葬之吉凶昭然可見矣陛下卽位躬<lb/>
親節儉始營初陵其制約小天下莫不稱明及<lb/>
徙昌陵增埤爲高積土爲山發民墳墓積以萬<lb/>
數營起邑居期日迫卒功費大萬百餘<hi>大萬一億也</hi>
死者恨於下生者愁於上怨氣感動陰陽因之<lb/>
以飢饉物故流離以十萬數臣甚惽焉以死者<lb/>
爲有知發人之墓其害多矣若其無知又安用<lb/>
大謀之賢智則不悅以示衆庶則苦之若茍以<lb/>
<pb n="KR3j0082_SBCK_013-12b"/>
悅愚夫淫侈之人又何爲哉陛下慈仁篤美甚<lb/>
厚聰明疎達蓋世而顧與暴秦亂君競爲奢侈<lb/>
比方丘壠悅愚夫之目隆一時之觀違賢智之<lb/>
心忘萬世之安臣竊爲陛下羞之唯陛下上覽<lb/>
明聖黃帝堯舜禹湯文武周公仲尼之制下觀<lb/>
賢智穆公延陵樗里張釋之意孝文皇帝去墳<lb/>
薄葬以儉安神可以爲則秦昭始皇增山厚葬<lb/>
以侈生害足以爲戒初陵之摹宜從公卿大臣<lb/>
之議以息衆庶書奏上甚感向言而不能從其<lb/>
<pb n="KR3j0082_SBCK_013-13a"/>
計向見上無繼嗣政由王氏遂上封事極諫曰<lb/>
臣聞人君莫不欲安然而危莫不欲存然而亡<lb/>
失御臣之術也夫大臣操權柄持國政未有不<lb/>
爲害者也昔晉有六卿<hi>智伯范中行韓趙魏也</hi>齊有田崔<lb/>
衛有孫寗魯有季孟常掌國事世執朝柄後田<lb/>
氏取齊六卿分晉崔杼殺其君光孫林父寗殖<lb/>
出其君衎弑其君剽季氏卒逐昭公皆陰盛而<lb/>
陽微下失臣道之所致也故書曰臣之有作威<lb/>
作福害于而家凶于而國孔子曰祿去公室政<lb/>
<pb n="KR3j0082_SBCK_013-13b"/>
逮大夫危亡之兆也秦昭王舅穰侯及涇陽葉<lb/>
陽君<hi>皆昭王母之弟</hi>專國擅勢假大后之威三人者權<lb/>
重於昭王家富於秦國國甚危殆賴寤范雎之<lb/>
言而秦復存二世委任趙高趙高專權自恣壅<lb/>
蔽大臣終有閻樂望夷之禍秦遂以亡近事不<lb/>
遠卽漢所代也漢興諸呂無道擅相尊王呂產<lb/>
呂祿席大后之寵據將相之位欲危劉氏賴忠<lb/>
正大臣絳侯朱虛等竭誠盡節以誅滅之然後<lb/>
劉氏復安今王氏一姓乘朱輪華轂者二十三<lb/>
<pb n="KR3j0082_SBCK_013-14a"/>
人靑紫貂蟬充盈幄內魚鱗左右大將軍秉事<lb/>
用權五侯驕奢僭盛並作威福擊斷自恣行汗<lb/>
而寄治身私而託公依東宮之尊假甥舅之親<lb/>
以爲威重尚書九卿州牧郡守皆出其門筦執<lb/>
樞機朋黨比周稱譽者登進忤恨者誅傷游談<lb/>
者助之說執政者爲之言排擯宗室孤弱公族<lb/>
其有智能者尤非毀而不進遠絕宗室之任不<lb/>
令得給事朝省恐其與己分權數稱燕王蓋主<lb/>
以疑上心避諱呂霍而弗肯稱內有管蔡之萠<lb/>
<pb n="KR3j0082_SBCK_013-14b"/>
外假周公之論兄弟據重宗族磐牙歷上古至<lb/>
秦漢外戚貴未有如王氏者也雖周皇甫秦穰<lb/>
侯漢武安呂霍上官之屬皆不及也物盛必有<lb/>
非常之變先見爲其人徵象孝昭帝時冠石立<lb/>
於泰山<hi>有石自立三石爲足一石在上故曰冠石也</hi>仆桺起於上林<lb/>
而孝宣帝卽位今王氏先祖墳墓在濟南者其<lb/>
梓柱生枝葉扶疎上出屋根垂地中雖立石起<lb/>
桺無以過此明也事勢不兩大王氏與劉氏亦<lb/>
且不並立如下有泰山之安則上有累卵之危<lb/>
<pb n="KR3j0082_SBCK_013-15a"/>
陛下爲人子孫守持宗廟而令國祚移於外親<lb/>
降爲皁隷縱不爲身奈宗廟何婦人內夫家而<lb/>
外父母家此亦非皇太后之福也孝宣皇帝不<lb/>
與舅平昌樂昌侯權所以全安之也夫明者起<lb/>
福於無形銷患於未然宜發明詔吐德音援近<lb/>
宗室親而納信黜遠外戚無授以政以則效先<lb/>
帝之所行厚安外戚全其宗族誠東宮之意外<lb/>
家之福也王氏永存保其爵祿劉氏長安不失<lb/>
社稷所以襃睦外內之姓子子孫孫無疆之計<lb/>
<pb n="KR3j0082_SBCK_013-15b"/>
也如不行此䇿田氏復見於今六卿必起於漢<lb/>
爲後嗣憂昭昭甚明不可不深圖不可不早慮<lb/>
也唯陛下深留聖思覽往事之戒居萬安之實<lb/>
用保宗廟久承皇太后天下幸甚書奏天子召<lb/>
見向歎息悲傷其意謂曰君且休矣吾將思之<lb/>
向毎召見數言公族者國之枝葉枝葉落則本<lb/>
根無所庇廕方今同姓疎遠母黨專政祿去公<lb/>
室權在外家非所以強漢宗卑私門保守社稷<lb/>
安固後嗣也向自見得信於上故常顯訟宗室<lb/>
<pb n="KR3j0082_SBCK_013-16a"/>
譏刺王氏及在位大臣其言多痛切發於至誠<lb/>
終不能用向卒後十三歲而王氏代漢<lb/>
季布楚人也項籍使將兵數窘漢王項籍滅高<lb/>
祖購求布千金敢舍匿罪三族布匿濮陽周氏<lb/>
周氏廼髠鉗布衣褐置廣桺車中<hi>載以喪車欲人不知也</hi>
之魯朱家賣之朱家心知其季布也買置田舍<lb/>
廼之雒陽見汝陰侯滕公說曰季布何罪臣各<lb/>
爲其主用職耳項氏臣豈可盡誅耶今上始得<lb/>
天下而以私怨求一人何示不廣也且以季布<lb/>
<pb n="KR3j0082_SBCK_013-16b"/>
之賢漢求之急如此此不北走故南走越耳夫<lb/>
忌壯士以資敵國此伍子胥所以鞭荆平王之<lb/>
墓也君何不從容爲上言之滕公心知朱家大<lb/>
俠意布匿其所廼許諾侍間果言如朱家㫖上<lb/>
廼赦布布爲河東守孝文時人有言其賢召欲<lb/>
以爲御史大夫人又言其勇使酒難近至留邸<lb/>
一月見罷布進曰臣待罪河東陛下無故召臣<lb/>
此人必有以臣欺陛下者今臣至無所受事罷<lb/>
去此人必有毀臣者夫以一人譽召臣一人毀<lb/>
<pb n="KR3j0082_SBCK_013-17a"/>
去臣恐天下有識聞之有以窺陛下<hi>窺見陛下深淺也</hi>
上默然慙曰河東吾股肱郡故特召君耳<lb/>
欒布梁人也爲梁大夫使於齊未還漢召彭越<lb/>
責以謀反夷三族梟首雒陽下詔有收視者輒<lb/>
捕之布還奏事彭越頭下祠而哭之吏捕以聞<lb/>
上召罵曰若與彭越反耶吾禁人勿收若獨祠<lb/>
哭之與反明矣趣烹之方提趨湯顧曰願壹言<lb/>
而死上曰何言布曰方上之困彭城敗滎陽成<lb/>
皐項王所以不能遂西徒以彭王居梁地與漢<lb/>
<pb n="KR3j0082_SBCK_013-17b"/>
合從苦楚也當是之時彭王壹顧與楚則漢破<lb/>
且垓下之會微彭王項氏不亡天下巳定彭王<lb/>
割符受封亦欲傳之萬世今漢壹徵兵於梁彭<lb/>
王病不行而疑以爲反反形未見以苛細誅之<lb/>
臣恐功臣人人自危也今彭王巳死臣生不如<lb/>
死請就烹上廼釋布拜爲都尉<lb/>
蕭何沛人也漢殺項羽卽皇帝位論功行封羣<lb/>
臣爭功歲餘不決上以何功最盛先封爲酇侯<lb/>
食邑八千戶功臣皆曰臣等身被堅執兵多者<lb/>
<pb n="KR3j0082_SBCK_013-18a"/>
百餘戰少者數十合攻城略地大小各有差今<lb/>
蕭何未有汗馬之勞徒持文墨議論不戰居臣<lb/>
等上何也上曰諸君知獵乎曰知之知獵狗乎<lb/>
曰知之上曰夫獵追殺獸者狗也而發縱指示<lb/>
獸處者人也諸君徒能走得獸耳功狗也至如<lb/>
蕭何發縱指示功人也且諸君獨以身從我多<lb/>
者兩三人蕭何擧宗數十人皆隨我功不可忘<lb/>
也羣臣後皆莫敢言列侯畢巳受封奏位次皆<lb/>
曰平陽侯曹參身被七十創攻城略地功最多<lb/>
<pb n="KR3j0082_SBCK_013-18b"/>
宜第一關內侯鄂千秋時爲謁者進曰羣臣議<lb/>
皆誤夫曹參雖有野戰略地之功此待一時之<lb/>
事夫上與楚相拒五歲失軍亡衆跳身遯者數<lb/>
矣然蕭何常從關中遣軍補其處非上所詔令<lb/>
召而數萬衆會上乏絕者數矣夫漢與楚相守<lb/>
滎陽數年軍無見糧蕭何轉漕關中給食不乏<lb/>
陛下雖數亡山東蕭何常全關中侍陛下此萬<lb/>
世功也今雖無曹參等百數何缺於漢漢得之<lb/>
不必待以全奈何欲以一旦之功而加萬世之<lb/>
<pb n="KR3j0082_SBCK_013-19a"/>
功哉蕭何當第一曹參次之上曰善於是乃令<lb/>
何第一賜劔履上殿入朝不趨是日悉封何父<lb/>
母兄弟十餘人皆食邑何爲民請曰長安地陜<lb/>
上林中多空地弃願令民得入田母收稾爲獸<lb/>
食上大怒曰相國多受賈人財物爲請吾苑乃<lb/>
下何廷尉械繫之數日王衛尉侍前問曰相國<lb/>
胡大罪陛下繫之暴也上曰吾聞李斯相秦有<lb/>
善歸主有惡自予今相國多受賈豎金爲請吾<lb/>
苑以自媚於民故繫治之王衛尉曰夫職事茍<lb/>
<pb n="KR3j0082_SBCK_013-19b"/>
有便於民而請之眞宰相事也陛下奈何乃疑<lb/>
相國受賈人錢乎且陛下距楚數歲陳狶黥布<lb/>
反時陛下自將往當是時相國守關中搖足卽<lb/>
關西非陛下有相國不以此時爲利乃利賈人<lb/>
之金乎且秦以不聞其過亡天下夫李斯之分<lb/>
過又何足法哉陛下何疑宰相之淺也是日使<lb/>
使持節赦出何何年老素恭謹徒跣入謝上曰<lb/>
相國休矣相國爲民請吾苑不許我不過爲桀<lb/>
紂主而相國爲賢相吾故繫相國欲令百姓聞<lb/>
<pb n="KR3j0082_SBCK_013-20a"/>
吾過也<lb/>
曹參沛人也爲齊丞相參聞膠西有蓋公善治<lb/>
黃老言使人厚幣請之旣見蓋公爲言治道貴<lb/>
淸靜而民自定推此類具言參於是避正堂舍<lb/>
蓋公焉其治要用黃老術齊國安集大稱賢相<lb/>
蕭何薨使者召參參去屬其後相曰以齊獄市<lb/>
爲寄愼勿擾也後相曰治無大於此者乎參曰<lb/>
不然夫獄市者所以幷容也今君擾之姦人安<lb/>
所容乎吾是以先之<hi>夫獄市兼受善惡若窮極姦人姦人無所容竄反且</hi>
<pb n="KR3j0082_SBCK_013-20b"/>
<hi>爲亂秦人極刑而天下叛孝武峻法而獄繁此其效也老子曰我無爲民自化我好靜民自正</hi>
<hi>參欲以道化爲本不欲擾其末也</hi>始參微時與蕭何善及爲宰<lb/>
相有隙至何且死所推賢唯參參代何爲相國<lb/>
擧事無所變更壹遵何之約束擇郡國吏長大<lb/>
<hi>取年長大者</hi>訥於文辭謹厚長者卽召除爲丞相史<lb/>
史言文刻深欲務聲名輙斥去之日夜飮酒卿<lb/>
大夫以下吏及賓客見參不事事<hi>不事丞相之事</hi>來者<lb/>
皆欲有言至者參輙飮以醇酒度之欲有言復<lb/>
飮酒醉而後去終莫得開說<hi>開謂有所啓白</hi>相舍後園<lb/>
<pb n="KR3j0082_SBCK_013-21a"/>
近吏舍日飮歌呼從吏患之無如何乃請參遊<lb/>
後園聞吏醉歌呼從吏幸相國召按之乃反取<lb/>
酒張坐飮大歌呼與相和參見人之有細過專<lb/>
掩匿覆蓋之府中無事參子窋爲中大夫惠帝<lb/>
怪相國不治事以爲豈少朕與乃謂窋曰汝歸<lb/>
試私從容問乃父曰高帝新弃羣臣帝富於春<lb/>
秋君爲相國日飮無所請事何以憂天下然無<lb/>
言吾吿汝也窋旣洗沐歸諫參參怒而笞之二<lb/>
百曰趣入侍天下事非乃所當言也至朝時帝<lb/>
<pb n="KR3j0082_SBCK_013-21b"/>
讓參參免冠謝曰陛下自察聖武孰與高皇帝<lb/>
上曰朕乃安敢望先帝參曰陛下觀參孰與蕭<lb/>
何賢上曰君似不及也參曰陛下之言是也且<lb/>
高皇帝與蕭何定天下法令旣明具陛下垂拱<lb/>
參等守職遵而勿失不亦可乎惠帝曰善君休<lb/>
矣百姓歌之曰蕭何爲法講若畫一<hi>講或作較</hi>曹參<lb/>
代之守而勿失載其淸靜民以寧壹<lb/>
張良字子房韓人也沛公欲以二萬人擊秦嶢<lb/>
關下軍良曰秦兵尚強未可輕臣聞其將屠者<lb/>
<pb n="KR3j0082_SBCK_013-22a"/>
子賈豎易動以利願沛公令酈食其持重寶啗<lb/>
秦將秦將果欲連和俱西良曰此獨其將欲叛<lb/>
士卒恐不從不如因其解擊之沛公廼引兵擊<lb/>
秦軍大破之遂至咸陽秦王子嬰降沛公沛公<lb/>
入秦宮室帷帳狗馬重寶婦女以千數意欲留<lb/>
居之樊噲諫沛公不聽良曰夫秦爲無道故沛<lb/>
公得至此爲天下除殘去賊宜縞素爲資今始<lb/>
入秦卽安其樂此所謂助桀爲虐<hi>資質也欲令沛公反秦奢</hi>
<hi>儉素以爲質也</hi>且忠言逆於耳利於行毒藥苦於口利<lb/>
<pb n="KR3j0082_SBCK_013-22b"/>
於病願沛公聽樊噲言沛公廼還軍覇上<lb/>
陳平戶牖人也背楚因魏無知見漢王漢王拜<lb/>
爲都尉典護軍綘灌等或讒平曰聞平居家時<lb/>
盜其嫂事魏王不容亡而歸楚不中又亡歸漢<lb/>
今大王尊官之令護軍臣聞平使諸將金多者<lb/>
得善處金少者得惡處平反覆亂臣也願王察<lb/>
之漢王疑之以讓無知問曰有之乎無知曰有<lb/>
漢王曰公言其賢人何也對曰臣之所言者能<lb/>
也陛下所問者行也今有尾生孝巳之行<hi>孝巳高宗</hi>
<pb n="KR3j0082_SBCK_013-23a"/>
<hi>之子有孝行也</hi>而無益於勝敗之數陛下何暇用之乎<lb/>
今楚漢相拒臣進奇謀之士王召平而問曰吾<lb/>
聞先生事魏不遂事楚而去今又從吾遊信者<lb/>
固多心乎平曰臣事魏王魏王不能用臣說故<lb/>
去事項王項王不信人其所任愛非諸項卽妻<lb/>
之昆弟雖有奇士不能用臣居楚聞漢王之能<lb/>
用人故歸大王臣臝身來不受金無以爲資誠<lb/>
臣計畫有可采者願大王用之使無可用者大<lb/>
王所賜金具在請封輸官得請骸骨漢王廼謝<lb/>
<pb n="KR3j0082_SBCK_013-23b"/>
厚賜拜以爲護軍中尉盡護諸將諸將廼不敢<lb/>
復言<lb/>
周勃沛人也爲人木強敦厚高帝以爲可屬大<lb/>
事惠帝以勃爲大尉高后崩呂祿以趙王爲漢<lb/>
上將軍呂產以呂王爲相國秉權欲危劉氏勃<lb/>
與丞相平朱虛侯章共誅諸呂遂共迎立代王<lb/>
是爲孝文皇帝初卽位以勃爲右丞相後廼免<lb/>
丞相就國人有上書吿勃欲反下廷尉廷尉逮<lb/>
捕勃治之勃恐不知置辭吏稍侵辱之勃以千<lb/>
<pb n="KR3j0082_SBCK_013-24a"/>
金與獄吏廼書牘背示之以公主爲證公主者<lb/>
文帝女也勃太子勝之尚之故獄吏敎引爲證<lb/>
薄太后亦以爲無反事文帝朝太后曰綘侯綰<lb/>
皇帝璽將兵於北軍不以此時反今居一小縣<lb/>
顧欲反耶文帝廼謝曰吏方驗而出之於是使<lb/>
使持節赦勃復爵邑勃旣出曰吾嘗將百萬軍<lb/>
然安知獄吏之貴也勃子亞夫文帝封爲條侯<lb/>
後六年匈奴大入邊以宗正劉禮爲將軍軍覇<lb/>
上祝兹侯徐厲爲將軍軍棘門以亞夫爲將軍<lb/>
<pb n="KR3j0082_SBCK_013-24b"/>
軍細桺以備胡上自勞軍至覇上及棘門軍直<lb/>
馳入將以下騎送迎巳而之細桺軍軍士吏被<lb/>
甲銳兵刄彀弓弩持滿天子先驅至不得入先<lb/>
驅曰天子且至軍門都尉曰將軍令曰軍中聞<lb/>
將軍之令不聞天子之詔有頃上至又不得入<lb/>
於是上使使持節詔將軍曰吾欲勞軍亞夫乃<lb/>
傳言開壁門壁門士請車騎曰將軍約軍中不<lb/>
得驅馳於是廼按轡徐行至中營將軍亞夫持<lb/>
兵揖曰介胄之士不拜請以軍禮見<hi>禮介者不拜</hi>天<lb/>
<pb n="KR3j0082_SBCK_013-25a"/>
子爲動改容式車使人稱謝成禮而去旣出軍<lb/>
門羣臣皆驚文帝曰嗟乎此眞將軍矣向者覇<lb/>
上棘門軍如兒戲耳其將固可襲而虜也亞夫<lb/>
可得而犯耶稱善者久之<lb/>
樊噲沛人也與高祖俱起高帝嘗病惡見人臥<lb/>
禁中詔戶者毋得入羣臣綘灌等莫敢入十餘<lb/>
日噲廼排闥直入大臣隨之上獨枕一宦者臥<lb/>
噲等見上流涕曰始陛下與臣等起豐沛定天<lb/>
下何其壯也今天下巳定又何憊也且陛下病<lb/>
<pb n="KR3j0082_SBCK_013-25b"/>
甚大臣震恐不見臣等計事顧獨與一宦者絕<lb/>
乎且陛下獨不見趙高之事乎高帝笑而起<lb/>
周昌沛人也爲御史大夫爲人強力敢直言自<lb/>
蕭曹等皆卑下之昌嘗燕入奏事<hi>以上宴時入奏事也</hi>高<lb/>
帝方擁戚姬昌還走高帝逐得騎昌項問曰我<lb/>
何如主昌仰曰陛下卽桀紂之主也於是上笑<lb/>
之然尤憚昌及高帝欲廢太子大臣固爭莫能<lb/>
得而昌庭爭之強上問其說昌爲人吃又盛怒<lb/>
曰臣口不能言然臣心知其不可陛下欲廢太<lb/>
<pb n="KR3j0082_SBCK_013-26a"/>
子臣期期不奉詔上欣然而笑太子遂定<lb/>
申屠嘉梁人也爲丞相是時太中大夫鄧通方<lb/>
愛幸賞賜累鉅萬文帝常燕飮通家其寵如是<lb/>
是時嘉入朝而通居上旁有怠慢之禮嘉奏事<lb/>
畢因言曰陛下幸愛羣臣則富貴之至於朝廷<lb/>
之禮不可以不肅上曰君勿言吾私之罷朝坐<lb/>
府中爲檄召通通恐入言上上曰汝第往吾今<lb/>
使人召若通至丞相府免冠徒跣頓首謝嘉責<lb/>
曰夫朝廷者高皇帝之朝廷也通小臣戲殿上<lb/>
<pb n="KR3j0082_SBCK_013-26b"/>
大不敬當斬通頓首首盡出血不解上使使持<lb/>
節召通而謝丞相曰此吾弄臣君釋之通旣至<lb/>
爲上泣曰丞相幾殺臣<lb/>
羣書治要卷第十五<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_014-1a"/>
羣書治要卷第十六<lb/>
　　　　秘書監鉅鹿男臣魏徵等奉　勅撰<lb/>
　　漢書四<lb/>
傳<lb/>
酈食其陳留人也好讀書身長八尺人皆謂之<lb/>
狂生自謂我非狂沛公至高陽傳舍使人召食<lb/>
其至入謁沛公方踞牀令兩女子洗而見食其<lb/>
食其入卽長揖不拜曰足下欲助秦攻諸侯乎<lb/>
欲率諸侯破秦乎沛公罵曰豎儒夫天下同苦<lb/>
<pb n="KR3j0082_SBCK_014-1b"/>
秦久矣故諸侯相率攻秦何謂助秦食其曰必<lb/>
欲聚徒合義兵誅無道秦不宜踞見長者於是<lb/>
沛公輟洗起衣延食其上坐謝之漢王據守敖<lb/>
倉而使食其說齊王曰王知天下之所歸乎曰<lb/>
不知也天下何歸曰歸漢齊王曰先生何以言<lb/>
之曰漢王與項王約先入咸陽者王之項王背<lb/>
約不與而遷殺義帝漢王起蜀漢之兵擊三秦<lb/>
出關而責義帝之負處收天下之兵立諸侯之<lb/>
後降城卽以侯其將得賂則以分其士與天下<lb/>
<pb n="KR3j0082_SBCK_014-2a"/>
同其利豪英賢才皆樂爲之用諸侯之兵四面<lb/>
而至蜀漢之粟方舩而下項王有背約之名殺<lb/>
義帝之負於人之功無所記於人之罪無所忘<lb/>
戰勝而不得其賞㧞城而不得其封非項氏莫<lb/>
得用事爲人刻印刓而不能授<hi>刓斷無復廉鍔也</hi>攻城<lb/>
得賂積財而不能賞天下叛之賢材怨之而莫<lb/>
爲之用故天下之士歸於漢王可坐而策也夫<lb/>
漢王發蜀漢定三秦渉西河之水援上黨之兵<lb/>
下井陘破北魏此黃帝之兵非人之力天之福<lb/>
<pb n="KR3j0082_SBCK_014-2b"/>
也今巳據敖倉之粟塞成皐之險守白馬之津<lb/>
杜太行之阨拒飛狐之口天下後服者先亡矣<lb/>
王疾下漢王齊國社稷可得而保也不下漢王<lb/>
危亡可立而待也田廣廼聽食其罷歷下兵守<lb/>
戰備<lb/>
陸賈楚人也有口辯常居左右時時前說稱詩<lb/>
書高帝罵之曰乃公居馬上得之安事詩書賈<lb/>
曰馬上得之寧可以馬上治乎且文武並用長<lb/>
久之術也昔者吳王夫差智伯極武而亡秦任<lb/>
<pb n="KR3j0082_SBCK_014-3a"/>
刑法不變卒滅趙氏<hi>秦之先造父封於趙城其後曰趙氏</hi>向使秦<lb/>
巳并天下行仁義法先聖陛下安得而有之高<lb/>
帝不懌有慙色謂賈曰試爲我著秦所以失天<lb/>
下吾所以得之者及古成敗之國事賈凡著十<lb/>
二篇毎奏一篇高帝未甞不稱善稱其書曰新<lb/>
語呂大后時王諸呂諸呂擅權欲劫少主危劉<lb/>
氏右丞相陳平患之賈曰天下安注意相天下<lb/>
危注意將將相和則士豫附士豫附天下雖有<lb/>
變則權不分權不分爲社稷計在兩君掌握耳<lb/>
<pb n="KR3j0082_SBCK_014-3b"/>
平因結謀於大尉勃卒誅諸呂安劉氏立文帝<lb/>
賈之謀也<lb/>
婁敬齊人也漢五年戍隴西過雒陽高帝在焉<lb/>
敬脫輓輅<hi>輅以木當胸挽重輦車也</hi>見齊人虞將軍曰臣願<lb/>
見上言便宜虞將軍入言上上召見問敬說曰<lb/>
陛下都雒陽豈欲與周室比隆哉上曰然敬曰<lb/>
陛下取天下與周異周之先自后稷積德累善<lb/>
十餘世及武王伐紂不期會孟津上八百諸侯<lb/>
遂滅殷成王卽位周公之屬傅相焉廼營成周<lb/>
<pb n="KR3j0082_SBCK_014-4a"/>
都雒以爲此天下中諸侯四方納貢職道里鈞<lb/>
矣有德則易以王無德則易以亡凡居此者欲<lb/>
令周務以德致人不欲阻險令後世驕奢以虐<lb/>
民也及周之衰分而爲二天下莫朝周不能制<lb/>
非德薄形勢弱也今陛下起豐沛收卒三千人<lb/>
卷蜀漢定三秦與項籍大戰七十小戰四十使<lb/>
天下之民肝腦塗地父子暴骸中野不可勝數<lb/>
哭泣之聲不絕傷痍者未起而欲比隆成康之<lb/>
時臣竊以爲不侔矣且夫秦地被山帶河四塞<lb/>
<pb n="KR3j0082_SBCK_014-4b"/>
以爲固卒然有急百萬之衆可具因秦之故資<lb/>
甚美膏腴之地此所謂天府陛下入關而都之<lb/>
山東雖亂秦故地可全而有也夫與人鬭不搤<lb/>
其亢<hi>亢㗋嚨也</hi>拊其背未能全勝今陛下入關而都<lb/>
按秦之故此亦搤天下之亢而拊其背也高帝<lb/>
卽日駕西都關中於是賜姓劉氏拜爲郞中號<lb/>
曰奉春君漢七年韓王信反高帝自往擊至晉<lb/>
陽聞信與匈奴欲擊漢上使人使匈奴匈奴匿<lb/>
其壯士肥牛馬徒見其老弱及羸畜使者十輩<lb/>
<pb n="KR3j0082_SBCK_014-5a"/>
來皆言匈奴易擊上使敬復往還執曰兩國相<lb/>
擊此宜夸矜見所長今臣往徒見羸胔老弱此<lb/>
必欲見短伏奇兵以爭利愚以爲匈奴不可擊<lb/>
也是時漢兵三十餘萬衆兵巳業行上怒罵敬<lb/>
曰齊虜以舌得官廼今妄言沮吾軍械繫敬廣<lb/>
武遂往至平城匈奴果出奇兵圍高帝白登七<lb/>
日然後得解高帝至廣武赦敬曰吾不用公言<lb/>
以困平城廼封敬二千戶號建信侯<lb/>
叔孫通薛人也爲太子太傅高帝欲以趙王如<lb/>
<pb n="KR3j0082_SBCK_014-5b"/>
意易太子通諫曰昔者晉獻公以驪姬故廢太<lb/>
子立奚齊晉國亂者數十年爲天下笑秦以不<lb/>
早定扶蘇胡亥詐立自使滅祀此陛下所親見<lb/>
今太子仁孝天下皆聞之呂后與陛下攻苦食<lb/>
啖<hi>食無菜茹爲啖</hi>其可背哉陛下必欲廢嫡而立少臣<lb/>
願先伏誅以頸血汚地高帝曰公罷矣吾特戲<lb/>
耳通曰太子天下本本壹搖天下震動奈何以<lb/>
天下戲高帝曰吾聽公<lb/>
蒯通范陽人也韓信定齊地自立爲齊假王通<lb/>
<pb n="KR3j0082_SBCK_014-6a"/>
知天下權在於信說信曰今劉項分爭使人肝<lb/>
腦塗地流離中野不可勝數非天下賢聖其勢<lb/>
固不能息天下之禍當今之時兩主懸命於足<lb/>
下足下爲漢則漢勝與楚則楚勝方今爲足下<lb/>
計莫若兩利而俱存之參分天下鼎足而立其<lb/>
勢莫敢先動蓋聞天與弗取反受其咎時至弗<lb/>
行反受其殃願足下孰圖之信曰漢王遇我厚<lb/>
吾豈可見利而背恩乎遂謝通通說不聽惶恐<lb/>
乃陽狂爲巫天下旣定後信以罪廢爲淮陰侯<lb/>
<pb n="KR3j0082_SBCK_014-6b"/>
謀反誅臨死歎曰悔不用蒯通之言高帝聞之<lb/>
召通通至上欲亨之曰若敎韓信反何也通曰<lb/>
狗各吠非其主當彼時臣獨知齊王韓信非知<lb/>
陛下也且秦失其鹿<hi>以鹿喩帝位也</hi>天下共逐之高材<lb/>
者先得天下匈匈爭欲爲陛下所爲顧力不能<lb/>
可殫誅邪上廼赦之至齊悼惠王時曹參爲相<lb/>
禮下賢人請通爲客初齊處士東郭先生梁石<lb/>
君入深山隱居通廼見相國曰婦人有夫死三<lb/>
日而嫁者有幽居守寡不出門者足下卽欲求<lb/>
<pb n="KR3j0082_SBCK_014-7a"/>
婦何取曰取不嫁者通曰然則求臣亦猶是也<lb/>
彼東郭先生梁石君齊之俊士也隱居不嫁未<lb/>
甞卑節下意以求仕也願足下使人禮之曹相<lb/>
國曰敬受命皆以爲上賓<lb/>
賈誼洛陽人也孝文時爲梁懷王太傅是時匈<lb/>
奴強侵邊天下初定制度疏闊諸侯王僭擬地<lb/>
過古制淮南濟北王皆爲逆誅誼數上疏陳政<lb/>
事多所欲匡建其大略曰臣竊惟事勢可爲痛<lb/>
哭者一可爲流涕者二可爲長太息者六若其<lb/>
<pb n="KR3j0082_SBCK_014-7b"/>
他背理而傷道者難徧以疏擧進言者皆曰天<lb/>
下巳安巳治矣臣獨以爲未也曰安且治者非<lb/>
愚則䛕皆非事實知治亂之體者也夫抱火厝<lb/>
之積薪之下而寢其上火未及燃因謂之安方<lb/>
今之勢何以異此陛下何不壹令臣得孰數之<lb/>
於前因陳治安之策試詳擇焉夫使爲治勞智<lb/>
慮苦身體乏鐘鼓之樂勿爲可也樂與今同而<lb/>
加之以諸侯䡄道兵革不動民保首領匈奴賓<lb/>
服四荒向風百姓素朴獄訟衰息天下順治生<lb/>
<pb n="KR3j0082_SBCK_014-8a"/>
爲明帝没爲明神名譽之美垂於無窮建久安<lb/>
之勢成長治之業以承祖廟以奉六親至孝也<lb/>
以幸天下以育羣生至仁也立經陳紀輕重同<lb/>
得後可以爲萬世法程雖有愚幼不肖之嗣猶<lb/>
得蒙業而安至明也以陛下之明達因使少知<lb/>
治體者得佐下風致此非難也臣謹稽之天地<lb/>
驗之往古按之當今之務日夜念之至孰也雖<lb/>
使禹舜復生爲陛下計無以易此夫樹國固必<lb/>
相疑之勢也<hi>樹國於險固諸侯強大則必與天子有相疑之勢也</hi>下數被<lb/>
<pb n="KR3j0082_SBCK_014-8b"/>
其殃上數爽其憂甚非所以安上而全下今或<lb/>
親弟謀爲東帝<hi>淮南厲王長也</hi>親兄之子西向而擊<hi>謂齊</hi>
<hi>悼惠王子興居爲濟北王反欲擊取滎陽</hi>天子春秋鼎盛<hi>鼎方</hi>行義未<lb/>
過德澤有加焉猶尚如是況莫大諸侯權力且<lb/>
十此者乎然而天下少安何也大國之王幼弱<lb/>
未壯漢之所置傅相方握其事數年之後諸侯<lb/>
之王大抵皆冠血氣方剛漢之傅相稱病而賜<lb/>
罷彼自丞尉以上徧置私人如此有異淮南濟<lb/>
北之爲邪此時而欲爲治安雖堯舜不治也今<lb/>
<pb n="KR3j0082_SBCK_014-9a"/>
令此道順而全安甚易不肯早爲巳廼墮骨肉<lb/>
之屬而抗剄之<hi>抗其頭而剄之也</hi>豈有異秦之季世乎<lb/>
夫以天子之位乘今之時因天之助尚憚以危<lb/>
爲安以亂爲治假設天下如曩時淮陰侯尚王<lb/>
楚黥布王淮南彭越王梁韓信王韓張敖王趙<lb/>
盧綰王燕陳狶在代令此六七公者皆亡恙當<lb/>
是時而陛下卽天子位能自安乎臣有以知陛<lb/>
下之不能也天下殽亂高皇帝與諸公並起諸<lb/>
公幸者廼爲中涓其次僅得舍人材之不逮至<lb/>
<pb n="KR3j0082_SBCK_014-9b"/>
遠也高皇帝以明聖威武卽天子位割膏腴之<lb/>
地以王諸公多者百餘城少者三四十縣德至<lb/>
渥也然其後十年之間反者九起陛下之與諸<lb/>
公非親角材而臣之也又非身封王之也自高<lb/>
皇帝不能以是一歲爲安故臣知陛下之不能<lb/>
也臣請試言其親者假令悼惠王王齊元王王<lb/>
楚中子王趙幽王王淮陽恭王王梁靈王王燕<lb/>
厲王王淮南六七貴人皆無恙當是時陛下卽<lb/>
位能爲治乎臣又知陛下之不能也若此諸王<lb/>
<pb n="KR3j0082_SBCK_014-10a"/>
雖名爲臣實皆有布衣昆弟之心慮無不帝制<lb/>
而天子自爲者擅爵人赦死辠甚者或戴黃屋<lb/>
令不肯聽召之安可致乎幸而來至法安可得<lb/>
加動一親戚天下圜視而起陛下之臣雖有悍<lb/>
如馮敬者<hi>爲御史大夫奏淮南厲王誅也</hi>適啓其口匙首巳陷<lb/>
其匈矣陛下雖賢誰與領此故疏者必危親者<lb/>
必亂巳然之效也其異姓負強而動者漢巳幸<lb/>
而勝之矣又不易其所以然同姓襲是跡而動<lb/>
旣有徵矣殃禍之變未知所移明帝處之尚不<lb/>
<pb n="KR3j0082_SBCK_014-10b"/>
能以安後世將如之何屠牛坥一朝解十二牛<lb/>
而芒刄不頓者所排擊剝割皆衆理解也至於<lb/>
髖髀之所非斤則斧夫仁義恩厚人主之芒刄<lb/>
也權勢法制人主之斤斧也今諸侯王皆衆髖<lb/>
髀也釋斤斧之用而欲嬰以芒刄臣以爲不缺<lb/>
則折胡不用之淮南濟北勢不可也<hi>二國皆反誅何不施</hi>
<hi>之仁恩勢不可故也</hi>臣竊跡前事大抵強者先反淮陰王<lb/>
楚最強則最先反韓王信倚胡則又反貫高因<lb/>
趙資則又反陳狶兵精則又反彭越用梁則又<lb/>
<pb n="KR3j0082_SBCK_014-11a"/>
反黥布用淮南則又反盧綰最弱最後反長沙<lb/>
廼在二萬五千戶耳功少而最完勢疏而最忠<lb/>
非獨性異人亦形勢然也曩令樊酈絳灌據數<lb/>
十城而王今雖巳殘亡可也令信越之倫列爲<lb/>
徹侯而居雖至今存可然則天下之大計可知<lb/>
也欲諸王之皆忠附則莫若令如長沙王欲臣<lb/>
子之勿𦵔醢則莫若令如樊酈等欲天下之治<lb/>
安莫若衆建諸侯而少其力力少則易使以義<lb/>
國小則無邪心令海內之勢如身之使臂臂之<lb/>
<pb n="KR3j0082_SBCK_014-11b"/>
使指莫不制從諸侯之君不敢有異心雖在細<lb/>
民且知其安故天下咸知陛下之明割地定制<lb/>
令齊趙楚各爲若干國使其子孫各受祖之分<lb/>
地地盡而止及燕梁他國皆然其分地衆而子<lb/>
孫少者建以爲國空而置之須其子孫生者擧<lb/>
使君之天子無所利焉誠以定治而已故天下<lb/>
咸知陛下之廉地制壹定宗室子孫莫慮不王<lb/>
下無背叛之心上無誅伐之志天下咸知陛下<lb/>
之仁法立而不犯令行而不逆細民向善大臣<lb/>
<pb n="KR3j0082_SBCK_014-12a"/>
致順故天下咸知陛下之義當時大治後世誦<lb/>
聖陛下誰憚而久不爲此天下之勢方病大瘇<lb/>
<hi>腫足曰瘇</hi>一脛之大幾如要一指之大幾如股平居<lb/>
不可屈伸失今不治必爲錮疾後雖有扁鵲不<lb/>
能爲巳可痛哭者此病是也天下之勢方倒懸<lb/>
凡天子者天下之首也蠻夷者天下之足也今<lb/>
匈奴嫚娒侵掠至不敬也爲天下患至無巳也<lb/>
而漢歲致金絮采繒以奉之足反居上首顧居<lb/>
下倒懸如此莫之能解猶爲國有人乎可爲流<lb/>
<pb n="KR3j0082_SBCK_014-12b"/>
涕者此也今民賣僮者<hi>僮謂隷妾</hi>爲之繡衣絲履偏<lb/>
諸緣內之閑中<hi>閑賣奴婢闌也</hi>是古天子后服所以廟<lb/>
而不宴者也而庶人得以衣婢妾白縠之表薄<lb/>
紈之裏緁以偏諸是古天子之服也今富人大<lb/>
賈嘉會召客者以被牆古者以奉一帝一后而<lb/>
節適今庶人屋壁得爲帝服倡優下賤得爲后<lb/>
飾然而天下不屈者殆未有也夫俗至大不敬<lb/>
也至無等也至冐上也進計者猶曰無爲可爲<lb/>
長太息者此也商君遺禮義弃仁恩并心於進<lb/>
<pb n="KR3j0082_SBCK_014-13a"/>
取秦俗日敗故秦人家富子壯則出分家貧子<lb/>
壯則出贅<hi>出作贅壻</hi>借父耰鉏慮有德色<hi>假其父鉏而惪之</hi>
母取箕箒立而誶語<hi>誶猶責也</hi>抱哺其子與公倂倨<lb/>
其慈子嗜利不同禽獸者無幾耳然并心而赴<lb/>
時者猶曰蹷六國兼天下功成求得矣終不知<lb/>
反廉愧之節仁義之厚衆掩寡知欺愚勇威怯<lb/>
壯凌衰其亂至矣是以大賢起之威震海內德<lb/>
從天下曩之爲秦者今轉而爲漢矣然其遺風<lb/>
餘俗猶尚未改今世以侈靡相競而上無制度<lb/>
<pb n="KR3j0082_SBCK_014-13b"/>
弃禮誼捐廉耻日甚殺父兄盜者剟寢戶之簾<lb/>
<hi>剟取也</hi>搴兩廟之器<hi>搴取也兩廟高祖惠帝廟也</hi>白晝大都之<lb/>
中剽吏而奪之金矯僞者出幾十萬石粟<hi>吏矯僞徵</hi>
<hi>發盈出十萬石粟</hi>賦六百餘萬錢乘傳而行郡國此其<lb/>
無行義之尤至者也而大臣特以簿書不報期<lb/>
會之間以爲大故至於俗流失世壞敗因恬而<lb/>
不知怪夫移風易俗使天下囘心而向道類非<lb/>
俗吏之所能爲也俗吏之所務在於刀筆筐篋<lb/>
而不知大體陛下又不自憂竊爲陛下惜之夫<lb/>
<pb n="KR3j0082_SBCK_014-14a"/>
立君臣等上下使父子有禮六親有紀<hi>父母兄弟妻子</hi>
此非天之所爲人之所設也人之所設不爲不<lb/>
立不植則僵不修則壞管子曰禮義廉耻是謂<lb/>
四維四維不張國乃滅亡使管子愚人也則可<lb/>
管子而少知治體則是豈可不爲寒心哉秦滅<lb/>
四維而不張故君臣乖亂六親殃戮姦人並起<lb/>
萬民離叛凡十三歲而社稷爲墟今四維猶未<lb/>
備也故姦人幾幸而衆心疑惑豈如今定經制<lb/>
令君臣上下有差父子六親各得其宜姦人無<lb/>
<pb n="KR3j0082_SBCK_014-14b"/>
所幾幸此業壹定世世常安若夫經制不定是<lb/>
猶渡江河無維檝中流而遇風波舩必覆矣可<lb/>
爲長大息者此也夏爲天子十有餘世殷爲天<lb/>
子二十餘世周爲天子三十餘世秦爲天子二<lb/>
世而亡人性不甚相遠也何三代之君有道之<lb/>
長而秦無道之暴也其故可知也古之王者太<lb/>
子廼生固擧以禮使士負之有司齊肅端冕見<lb/>
于天也過闕則下過廟則趍孝子之道也故自<lb/>
爲赤子而敎固巳行矣昔者成王幼在繦緥之<lb/>
<pb n="KR3j0082_SBCK_014-15a"/>
中召公爲大保周公爲太傅太公爲太師保保<lb/>
其身體傅傅之德義師導之敎訓此三公職也<lb/>
於是爲置三少少保少傅少師是與太子宴者<lb/>
也故廼孩提有識三公三少明孝仁禮義以導<lb/>
習之逐去邪人不使見惡行於是皆選天下之<lb/>
端士孝悌博聞有道術者以衛翼之使與太子<lb/>
居處出入故太子廼生而見正事聞正言行正<lb/>
道左右前後皆正人夫習與正人居之不能無<lb/>
正猶生長楚之鄕不能不楚言也孔子曰少成<lb/>
<pb n="KR3j0082_SBCK_014-15b"/>
若天性習貫如自然太子旣冠成人免於保傅<lb/>
之嚴則有記過之史徹膳之宰進善之旌誹謗<lb/>
之木敢諫之鼓瞽史誦詩工誦箴諫大夫進謀<lb/>
士傳民語習與智長故切而不媿化與心成故<lb/>
中道若性春秋入學坐國老執醬而親餽之所<lb/>
以明有孝也行以鸞和<hi>鸞在衡和在軾</hi>歩中采齊趍中<lb/>
肆夏<hi>樂詩也歩則歌之以中節</hi>所以明有度也其於禽獸見<lb/>
其生不食其死聞其聲不食其肉故遠庖厨所<lb/>
以長恩且明有仁也夫三代之所以長久者以<lb/>
<pb n="KR3j0082_SBCK_014-16a"/>
其輔翼太子有此具也至秦而不然其俗固非<lb/>
貴辭讓也所上者吿訐也固非貴禮義也所上<lb/>
者刑罸也使趙高傅胡亥而敎之獄所習者非<lb/>
斬劓人則夷人之三族也故胡亥今日卽位而<lb/>
明日射人忠諫者謂之誹謗深計者謂之妖言<lb/>
其視殺人若刈草菅然豈唯胡亥之性惡哉彼<lb/>
其所以導之者非其理故也鄙諺曰不習爲吏<lb/>
視巳成事又曰前車覆後車誡夫三代之所以<lb/>
長久者其巳事可知也夫存亡之變治亂之機<lb/>
<pb n="KR3j0082_SBCK_014-16b"/>
其要在是矣夫天下之命懸於太子太子之善<lb/>
在於早諭敎與選左右夫心未濫而先諭敎則<lb/>
化易成也開於道術智誼之指則敎之力也若<lb/>
其服習積貫<hi>貫習也</hi>則左右而巳臣故曰選左右<lb/>
早諭敎最急夫敎得而左右正則太子正矣太<lb/>
子正而天下定矣若夫慶賞以勸善刑罸以懲<lb/>
惡先王執此之政堅如金石行此之令信如四<lb/>
時據此之公無私如天地豈顧不用哉孔子曰<lb/>
聽訟吾猶人也必也使無訟乎爲人主計者莫<lb/>
<pb n="KR3j0082_SBCK_014-17a"/>
如先審取舍取舍之極定於內而安危之萠應<lb/>
於外矣安者非一日而安也危者非一日而危<lb/>
也皆以積漸然不可不察也人主之所積在其<lb/>
取舍以禮義治之者積禮義以刑罸治之者積<lb/>
刑罸刑罸積而民怨背禮義積而民和親故世<lb/>
主欲民之善同而所以使民善者或異或導之<lb/>
以德敎或敺之以法令導之以德敎德敎洽而<lb/>
民氣樂敺之以法令者法令極而民風哀哀樂<lb/>
之感禍福之應也秦王之欲尊宗廟而安子孫<lb/>
<pb n="KR3j0082_SBCK_014-17b"/>
與湯武同然而湯武廣大其德行六七百歲而<lb/>
弗失秦王持天下十餘歲則大敗此無他故矣<lb/>
湯武之定取舍審而秦王之定取舍不審也夫<lb/>
天下大器今人之置器置諸安處則安置諸危<lb/>
處則危天下之情與器無以異在天子之所置<lb/>
之湯武置天下於仁義禮樂而德澤洽禽獸草<lb/>
木廣裕德被子孫數十世此天下所共聞也秦<lb/>
王置天下於法令刑罸德澤無一有而怨毒盈<lb/>
於世人憎惡之如仇讎禍幾及身子孫誅絕此<lb/>
<pb n="KR3j0082_SBCK_014-18a"/>
天下之所共見也是非其明效大驗邪人之言<lb/>
曰聽言之道必以其事觀之則言者莫敢妄言<lb/>
今或言禮誼之不如法令敎化之不如刑罸人<lb/>
主胡不引殷周秦事以觀之也人主之尊譬如<lb/>
堂羣臣如陛衆庶如地古者聖王制爲等列內<lb/>
有公卿大夫士外有公侯伯子男等級分明而<lb/>
天子加焉故其尊不可及也鄙諺曰欲投鼠忌<lb/>
器尚憚不投恐傷其器況貴臣之近主乎廉耻<lb/>
禮節以治君子故有賜死而無戮辱是以黥劓<lb/>
<pb n="KR3j0082_SBCK_014-18b"/>
之辠不及大夫顧其離主上不遠也君之寵臣<lb/>
雖或有過刑戮之罪不加其身者尊君故也所<lb/>
以體貌大臣而厲其節也今自王侯三公之貴<lb/>
皆天子之所改容而禮之古天子之所謂伯父<lb/>
伯舅也而今與衆庶同黥劓髠刖笞傌棄市之<lb/>
法然則堂不無陛乎被戮辱者不泰迫乎廉耻<lb/>
不行大臣無廼握重權大官而有徒隷無耻之<lb/>
心乎今而有過帝令廢之可也退之可也賜之<lb/>
死可也滅之可也若夫束縛之係緤之輸之司<lb/>
<pb n="KR3j0082_SBCK_014-19a"/>
冦編之徒官司冦小吏詈罵而榜笞之殆非所<lb/>
以令衆庶見也夫天子之所甞敬衆庶之所甞<lb/>
寵死而死耳賤人安得如此而頓辱之哉故主<lb/>
上遇其大臣如遇犬馬彼將犬馬自爲也如遇<lb/>
官徒彼將官徒自爲也故古者禮不及庶人刑<lb/>
不至大夫所以厲寵臣之節也其有大罪者聞<lb/>
命則北面再拜跪而自裁上不使人捽抑而刑<lb/>
之也曰子大夫自有過耳吾遇子有禮矣遇之<lb/>
有禮故羣臣自熹嬰以廉耻故人矜以節行上<lb/>
<pb n="KR3j0082_SBCK_014-19b"/>
設廉耻禮義以遇其臣而臣不以節行報其上<lb/>
者則非人類也故爲人臣者利不苟就害不苟<lb/>
去唯義所在上之化也故父兄之臣誠死宗廟<lb/>
法度之臣誠死社稷輔翼之臣誠死君上守圄<lb/>
扞敵之臣誠死城郭封疆故曰聖人有金城者<lb/>
比物此志也<hi>比謂比方使忠臣以死社稷之志比於金城</hi>彼且爲我<lb/>
死故吾得與之俱生彼且爲我亡故吾得與之<lb/>
俱存爲我危故吾得與之皆安顧行而忘利守<lb/>
節而仗義故可以託不御之權可以寄六尺之<lb/>
<pb n="KR3j0082_SBCK_014-20a"/>
孤此厲廉耻行禮誼之所致也主上何喪焉此<lb/>
之不爲而顧彼之久行<hi>彼亡國也</hi>故曰可爲長太息<lb/>
者此也<lb/>
爰盎字絲楚人也孝文時爲中郞將從覇陵上<lb/>
欲西馳下峻阪盎攬轡上曰將軍怯邪盎曰臣<lb/>
聞千金子不垂堂百金子不騎衡<hi>騎倚也</hi>聖主不<lb/>
乘危不徼幸今陛下騁六飛<hi>六馬之疾若飛也</hi>馳不測<lb/>
山有如馬驚車敗陛下縱自輕奈高廟太后何<lb/>
上乃止上幸上林皇后愼夫人從其在禁中常<lb/>
<pb n="KR3j0082_SBCK_014-20b"/>
同坐及坐郞署盎卻愼夫人坐愼夫人怒不肯<lb/>
坐上亦怒起盎因前說曰臣聞尊卑有序則上<lb/>
下和今陛下旣巳立后愼夫人廼妾妾主豈可<lb/>
以同坐哉且陛下幸之則厚賜之陛下所以爲<lb/>
愼夫人適所以禍之獨不見人豕乎<hi>戚夫人也</hi>於是<lb/>
上廼悅入語愼夫人夫人賜盎金五十斤然盎<lb/>
亦以數直諫不得久居中調爲隴西都尉<hi>調選也</hi>
仁愛士卒皆爭爲死<lb/>
晁錯潁川人也以文學爲太子家令是時匈奴<lb/>
<pb n="KR3j0082_SBCK_014-21a"/>
強數冦邊上發兵以禦之錯上言兵事曰臣聞<lb/>
兵法有必勝之將由此觀之安邊境立功名在<lb/>
於良將不可不擇也臣又聞用兵臨戰合刃之<lb/>
急者三一曰得地形二曰卒服習三曰器用利<lb/>
兵法曰丈五之溝漸車之水山林積石經川丘<lb/>
阜草木所在此歩兵之地也車騎二不當一土<lb/>
山丘陵曼衍相屬平原廣野此車騎之地也歩<lb/>
兵十不當一平陵相遠川谷居間仰高臨下此<lb/>
弓弩之地也短兵百不當一兩陣相近平地淺<lb/>
<pb n="KR3j0082_SBCK_014-21b"/>
草可前可後此長㦸之地也劍楯三不當一萑<lb/>
葦竹蕭草木蒙蘢支葉茂接此矛鋋之地也長<lb/>
㦸二不當一曲道相伏險阨相薄此劔楯之地<lb/>
也弓弩三不當一士不選練卒不服習起居不<lb/>
精動靜不集趍利弗及避難不畢前擊後解與<lb/>
金鼓之音相失此不習勒卒之過也百不當十<lb/>
兵不完利與空手同甲不堅密與袒裼同<hi>袒裼肉袒</hi>
弩不可以及遠與短兵同射不能中與無矢同<lb/>
中不能入與無鏃同此將不省兵之禍也五不<lb/>
<pb n="KR3j0082_SBCK_014-22a"/>
當一故兵法曰器械不利以其卒予敵也卒不<lb/>
可用以其將與敵也君不擇將以其國與敵也<lb/>
四者兵之至要也臣又聞小大異形強弱異勢<lb/>
險易異備夫卑身以事強小國之形也合小以<lb/>
攻大敵國之形也以蠻夷攻蠻夷中國之形也<lb/>
今匈奴地形伎藝與中國異上下山阪出入谿<lb/>
澗中國之馬弗與也險道傾側且馳且射中國<lb/>
之騎弗與也風雨罷勞飢渴不困中國之人弗<lb/>
與也此匈奴之長技也若夫平原易地輕車突<lb/>
<pb n="KR3j0082_SBCK_014-22b"/>
騎則匈奴之衆易撓亂也勁弩長㦸射疏及遠<lb/>
則匈奴之弓弗能挌也堅甲利刄長短相雜遊<lb/>
弩往來什伍俱前則匈奴之兵弗能當也材官<lb/>
騶發矢道同的<hi>材官騎射之官也射者騶發其用矢者同中一的言其工妙</hi>
則匈奴之革笥木薦<hi>革笥以皮作如鎧也木薦以木板作如楯</hi>弗能<lb/>
支也下馬地鬭劔㦸相接去就相薄則匈奴之<lb/>
足弗能給也此中國之長技也以此觀之匈奴<lb/>
之長技三中國之長技五陛下又興數十萬之<lb/>
衆以誅數萬之匈奴衆寡之計以一擊十之術<lb/>
<pb n="KR3j0082_SBCK_014-23a"/>
也雖然兵凶器戰危事也以大爲小以強爲弱<lb/>
在俛仰之間耳夫以人死爭勝跌而不振<hi>蹉跌不可</hi>
<hi>復起</hi>則悔之無及也帝王之道出於萬全今降胡<lb/>
義渠蠻夷之屬來歸誼者其衆數千飮食長技<lb/>
與匈奴同可賜之堅甲絮衣勁弓利矢益以邊<lb/>
郡之良騎令明將能知其習俗和輯其心者將<lb/>
之卽有險阻以此當之平地通道則以輕車材<lb/>
官制之兩軍相表裏各用其長技衡加之以衆<lb/>
此萬全之術也文帝嘉之乃賜錯璽書寵答焉<lb/>
<pb n="KR3j0082_SBCK_014-23b"/>
錯復言守邊備塞勸農力本當世急務二事曰<lb/>
臣竊聞秦時北攻胡貉築塞河上南攻揚粤<hi>揚州</hi>
<hi>之南越也</hi>置戍卒焉其起兵而攻胡粤者非以衛邊<lb/>
地而救民死也貪戾而欲廣大也故功未立而<lb/>
天下亂且夫起兵而不知其勢戰則爲人禽屯<lb/>
則卒積死夫胡貉之地積陰之處也其性能寒<lb/>
揚粤之地少陰多陽其性能暑秦之戍卒不能<lb/>
其水土戍者死於邊輸者僨於道<hi>僨仆也</hi>秦民見<lb/>
行如往弃市因以謫發之名曰謫戍發之不順<lb/>
<pb n="KR3j0082_SBCK_014-24a"/>
行者深怨有背叛之心凡民守戰至死而不降<lb/>
北者以計爲之也故戰勝守固則有拜爵之賞<lb/>
攻城屠邑則得其財鹵以富家室故能使其衆<lb/>
蒙矢石赴湯火視死如生今秦之發卒也有萬<lb/>
死之害而無銖兩之報死事之後不得一筭之<lb/>
復天下明知其禍烈及己也陳勝行戍至於大<lb/>
澤爲天下先唱天下從之如流水者秦以威劫<lb/>
而行之敝也胡人衣食之業不著於地其勢易<lb/>
擾亂邊境如飛鳥走獸放於廣野美草甘水則<lb/>
<pb n="KR3j0082_SBCK_014-24b"/>
止草盡水竭則移以是觀之往來轉徙時至時<lb/>
去此胡人生業而中國之所以離南畆也今使<lb/>
胡人數處轉牧行獵於塞下或當燕代或當上<lb/>
郡北地隴西以候備塞之卒卒少則入陛下不<lb/>
救則邊民絕望而有降敵之心少發則不足多<lb/>
發遠縣纔至胡又巳去聚不罷爲費甚大罷之<lb/>
則胡復入如此連年則中國貧苦而民不安矣<lb/>
陛下幸憂邊境遣將吏發卒以治塞甚大惠也<lb/>
然令遠方之卒守塞一歲而更不知胡人之能<lb/>
<pb n="KR3j0082_SBCK_014-25a"/>
不如選常居者家室田作且以備之以便爲之<lb/>
高城深塹先爲室屋具田器廼募罪人令居之<lb/>
不足募以丁奴婢贖罪及輸奴婢欲以拜爵者<lb/>
不足廼募民之欲往者皆賜高爵復其家與冬<lb/>
夏衣禀食能自給而止其無夫若妻者縣官買<lb/>
與之人情非有匹敵不能久安其處塞下之民<lb/>
祿利不厚不可使久居危難之地胡人入驅而<lb/>
能止其所驅者以其半與之<hi>謂胡人驅收中國能奪得之者以半</hi>
<hi>與之也</hi>縣官爲贖<hi>得漢人官爲贖也</hi>其民如是則邑里相<lb/>
<pb n="KR3j0082_SBCK_014-25b"/>
救助赴胡不避死非以德上也欲全親戚而利<lb/>
其財也此與東方之戍卒<hi>東方諸郡次當戍邊</hi>不習地勢<lb/>
而心畏胡者功相萬也以陛下之時徙民實邊<lb/>
使遠方無屯戍之事塞下之民父子相保無係<lb/>
虜之患利施後世名稱聖明其與秦之行怨民<lb/>
相去遠矣上從其言募民徙塞下錯復言陛下<lb/>
幸募民相徙以實塞下使屯戍之事益省甚大<lb/>
惠也使先至者安樂而不思故鄕則貧民相募<lb/>
而勸往矣臣聞古之徙遠方以實廣虛也相其<lb/>
<pb n="KR3j0082_SBCK_014-26a"/>
陰陽之和甞其水泉之味審其土地之宜觀其<lb/>
草木之饒然後營邑立城制里割宅通田作之<lb/>
道正阡陌之界先爲築室家置器物焉民至有<lb/>
所居作有所用此民所以輕去故鄕而勸之新<lb/>
邑也爲置醫巫以救疾病生死相䘏墳墓相從<lb/>
此所以使民樂其處而有長居之心也擇其邑<lb/>
之賢材習地形知民心者居則習民於射法出<lb/>
則敎民於應敵故卒伍成於內則軍正定於外<lb/>
服習以成勿令遷徙幼則同遊長則共事夜戰<lb/>
<pb n="KR3j0082_SBCK_014-26b"/>
聲相知則足以相救晝戰目相見則足以相識<lb/>
驩愛之心足以相死如此而勸以厚賞威以重<lb/>
罸則前死不還踵矣文帝詔擧賢良文學之士<lb/>
錯在選中上親策詔之曰昔者大禹勤求賢士<lb/>
施及方外近者獻其明遠者通厥聰比善勠力<lb/>
以翼天子是以大禹能無失德故詔有司選賢<lb/>
良明於國家之大體通於人事之終始及能直<lb/>
言極諫者將以匡朕之不逮永惟朕之不德吏<lb/>
之不平政之不宣民之不寧四者之闕悉陳其<lb/>
<pb n="KR3j0082_SBCK_014-27a"/>
志無有所隱錯對詔策曰通於人事終始愚臣<lb/>
竊以古之三王臣主俱賢故合謀相輔計安天<lb/>
下莫不本於人情人情莫不欲壽三王生而不<lb/>
傷也人情莫不欲富三王厚而不困也人情莫<lb/>
不欲安三王扶而不危也人情莫不欲逸三王<lb/>
節其力不盡也其爲法令也合於人情而後行<lb/>
之其動衆使民也本於人事然後爲之取人以<lb/>
巳內恕及人情之所惡不以強人情之所欲不<lb/>
以禁民是以天下樂其政而歸其德望之若父<lb/>
<pb n="KR3j0082_SBCK_014-27b"/>
母從之若流水百姓和親國家安寧名位不失<lb/>
施及後世此明於人情終始之功也詔策曰吏<lb/>
之不平政之不宣民之不寧愚臣竊以秦事明<lb/>
之臣聞秦始并天下之時其主不及三王而臣<lb/>
不及其佐然功力不遲者何也地形便財用足<lb/>
民利戰其所與並者六國六國者臣主皆不肖<lb/>
謀不輯民不用故當此之時秦最富強夫國富<lb/>
強而鄰國亂者帝王之資也故秦能兼六國立<lb/>
爲天子當此之時三王之功不能進焉及其末<lb/>
<pb n="KR3j0082_SBCK_014-28a"/>
塗之衰也任不肖而信讒賊宮室過度耆欲無<lb/>
極民力疲盡賦歛不節矜奮自賢羣臣恐䛕<hi>恐機</hi>
<hi>發陷禍而諛以求自全</hi>驕溢縱恣不顧患禍妄賞以隨喜<lb/>
意妄誅以快怒心法令煩憯刑罸暴酷輕絕人<lb/>
命天下寒心莫安其處姦邪之吏乘其亂法以<lb/>
成其威獄官主斷生殺自恣上下瓦解各自爲<lb/>
製秦始亂之時吏之所先侵者貧人賤民也至<lb/>
其中節所侵者富人吏家也及其末塗所侵者<lb/>
宗室大臣也是故親疏皆危外內咸怨離散逋<lb/>
<pb n="KR3j0082_SBCK_014-28b"/>
逃人有走心陳勝先倡天下大潰絕祀亡世爲<lb/>
異姓福此吏不平政不宣民不寧之禍也對奏<lb/>
天子善之遷大中大夫錯以諸侯強大請削之<lb/>
後吳楚反會竇嬰言爰盎詔召入見上問曰計<lb/>
安出盎對曰吳楚相遺書言高皇帝王子弟各<lb/>
有分地今賊臣晁錯擅謫諸侯削奪之地以故<lb/>
反名爲西共誅錯復故地而罷方今計獨有斬<lb/>
錯發使赦吳楚七國復其故地則兵可無血刄<lb/>
而俱罷於是上默然良久曰顧誠何如吾不愛<lb/>
<pb n="KR3j0082_SBCK_014-29a"/>
一人謝天下也後十餘日廼使中尉召錯紿載<lb/>
行市錯衣朝衣斬東市錯巳死謁者僕射鄧公<lb/>
爲校尉擊吳楚還上書言軍事上問曰聞晁錯<lb/>
死吳楚罷不也鄧公曰吳爲反數十歲矣發怒<lb/>
削地以誅錯爲名其意不在錯也且臣恐天下<lb/>
之士拑口不敢復言矣上曰何哉鄧公曰夫晁<lb/>
錯患諸侯強大不可制故請削之以尊京師萬<lb/>
世之利也計畫始行卒被大戮內杜忠臣之口<lb/>
外爲諸侯報仇臣竊爲陛下不取也於是景帝<lb/>
<pb n="KR3j0082_SBCK_014-29b"/>
喟然長息曰公言善吾亦恨之<lb/>
羣書治要卷第十六<lb/>
<pb n="KR3j0082_SBCK_014-30a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_015-1a"/>
羣書治要卷第十七<lb/>
　　　　秘書監鉅鹿男臣魏徵等奉　勅撰<lb/>
　　漢書五<lb/>
傳<lb/>
張釋之字季南陽人也以貲爲郞事文帝十年<lb/>
不得調欲免歸中郞將爰盎知其賢惜其去乃<lb/>
請徙釋之補謁者釋之旣朝畢因前言便宜事<lb/>
文帝稱善拜釋之爲謁者僕射從行上登虎圈<lb/>
問上林尉禽獸簿十餘問尉左右視盡不能對<lb/>
<pb n="KR3j0082_SBCK_015-1b"/>
虎圈嗇夫從旁代尉對上所問禽獸簿甚悉欲<lb/>
以觀其能口對響應無窮者文帝曰吏不當如<lb/>
此耶詔拜嗇夫爲上林令釋之前曰陛下以絳<lb/>
侯周勃何人也上曰長者又復問東陽侯張相<lb/>
如何人也上復曰長者釋之曰夫絳侯東陽侯<lb/>
稱爲長者此兩人言事曾不能出口豈效嗇夫<lb/>
喋喋利口捷給哉且秦以任刀筆之吏爭以亟<lb/>
疾苛察相高其弊徒文具無惻隱之實以故不<lb/>
聞其過陵夷至於二世天下土崩今陛下以嗇<lb/>
<pb n="KR3j0082_SBCK_015-2a"/>
夫口辯而超遷之臣恐天下隨風靡爭口辯無<lb/>
其實且下之化上疾於景響擧措不可不察也<lb/>
文帝曰善廼止從行至覇陵上顧謂羣臣曰嗟<lb/>
乎以北山石爲椁用紵絮斮陳<graphic n="KR0238" url="https://raw.githubusercontent.com/kanripo/KR-Gaiji/master/images/KR0238.png" mimeType="image/png"/>其間豈可動<lb/>
哉左右皆曰善釋之前曰使其中有可欲雖錮<lb/>
南山猶有隙使其中無可欲雖無石椁又何戚<lb/>
焉文帝稱善其後拜釋之爲廷尉頃之上行出<lb/>
中渭橋<hi>橋在兩岸之中也</hi>有一人從橋下走乘輿馬驚<lb/>
於是使騎捕屬廷尉釋之奏當此人犯蹕<hi>蹕止行人</hi>
<pb n="KR3j0082_SBCK_015-2b"/>
當罰金上怒曰此人親驚吾馬馬賴和柔令他<lb/>
馬固不敗傷我乎而廷尉廼當之罰金釋之曰<lb/>
法者天子所與天下公共也今法如是更重之<lb/>
是法不信於民也且方其時上使使誅之則巳<lb/>
今巳下廷尉廷尉天下之平也壹傾天下用法<lb/>
皆爲之輕重民安所措其手足唯陛下察之良<lb/>
久曰廷尉當是也其後人有盜高廟坐前玉環<lb/>
得文帝怒下廷尉治奏當弃市上大怒曰人無<lb/>
道廼盜先帝器吾屬廷尉者欲致之族而君以<lb/>
<pb n="KR3j0082_SBCK_015-3a"/>
法奏之非吾所以共承宗廟意也釋之曰法如<lb/>
是足矣且罪等<hi>俱死罪也盜玉環不若盜長陵土之逆也</hi>然以逆順<lb/>
爲基今盜宗廟器而族之假令愚民取長陵一<lb/>
抔土<hi>不欲指言故以取土喩也</hi>陛下且何以加其法乎乃許<lb/>
廷尉當<lb/>
馮唐趙人也以孝著爲郞中署長事文帝帝輦<lb/>
過問唐曰父老何自爲郞家安在具以實言曰<lb/>
吾居代時吾尚食監高袪數爲我言趙將李齊<lb/>
之賢戰於鉅鹿下吾每飮食意未甞不在鉅鹿<lb/>
<pb n="KR3j0082_SBCK_015-3b"/>
也<hi>每食念監所說李齊在鉅鹿時也</hi>父老知之乎唐對曰齊尚<lb/>
不如廉頗李牧上曰嗟乎吾獨不得廉頗李牧<lb/>
時爲將豈憂匈奴哉唐曰陛下雖有頗牧不能<lb/>
用也上怒起入禁中良久召唐復問曰公何以<lb/>
言吾不能用頗牧也對曰臣聞上古王者遣將<lb/>
也跪而推轂曰闑以內寡人制之闑以外將軍<lb/>
制之<hi>門中橛爲闑也</hi>軍功爵賞皆決於外歸而奏之此<lb/>
非空言也李牧之爲趙將居邊軍市之租皆自<lb/>
用饗士賞賜決於外不從中覆也委任而責成<lb/>
<pb n="KR3j0082_SBCK_015-4a"/>
功故李牧乃得盡其知能是以北逐單于破東<lb/>
胡滅澹林<hi>胡名也</hi>西抑強秦南支韓魏今臣竊聞<lb/>
魏尚爲雲中守軍市租盡以給士卒出私養錢<lb/>
五日壹殺牛以饗賓客軍吏舍人是以匈奴遠<lb/>
避不近雲中之塞虜甞壹入尚帥車騎擊之所<lb/>
殺甚衆上功莫府一言不相應文吏以法繩之<lb/>
其賞不行愚以爲陛下法太明賞太輕罰太重<lb/>
且魏尚坐上功首虜差六級陛下下之吏削其<lb/>
爵罰作之由此言之陛下雖得頗牧不能用也<lb/>
<pb n="KR3j0082_SBCK_015-4b"/>
臣誠愚觸忌諱死罪文帝悅是日令唐持節赦<lb/>
魏尚復以爲雲中守而拜唐爲車騎都尉<hi>荀悅紀論</hi>
<hi>曰以孝文之明本朝之治百寮之賢而賈誼見排逐張釋之十年不見省馮唐皓首屈於郞署</hi>
<hi>豈不惜哉夫絳侯之忠功存社稷而由見疑不亦痛乎夫知賢之難用人之不易忠臣自固之</hi>
<hi>難在明世且由若兹而況亂君闇主者乎然則屈原赴於汨[泳-永+羅]子胥鵄夷於江安足恨哉周勃</hi>
<hi>質樸忠誠高祖知之以爲安劉氏者勃也旣定漢室建立明主眷眷之心豈有巳哉狼狽失據</hi>
<hi>塊然囚執俛首拊襟屈於獄吏可不愍哉夫忠臣之於其主由孝子之於其親也盡心焉盡力</hi>
<hi>焉進而喜非貪位也退而憂非懷寵也忠結於心戀慕不止進得及時樂行其道也故仲尼去</hi>
<hi>魯遲遲吾行也孟軻去齊三宿而後出蓋彼誠仁聖之心也夫賈誼過湘弔屈原惻愴慟懷豈</hi>
<pb n="KR3j0082_SBCK_015-5a"/>
<hi>徒忿怨而已哉與夫苟患失之者異類殊意矣及其傅梁王哭泣而從之死豈可謂非至忠乎</hi>
<hi>然而人主不察豈不哀哉及釋之屈而思歸馮唐困而後達又可悼也此忠臣所以泣血賢哲</hi>
<hi>所以傷心也</hi>
汲黯字長孺濮陽人也爲人正直以嚴見憚武<lb/>
帝召爲中大夫以數切諫不得久留內遷爲東<lb/>
海太守黯學黃老言治民好淸靜責大指而不<lb/>
細苛黯多病臥閤內不出歲餘東海大治召爲<lb/>
主爵都尉治務在無爲而巳引大體不拘文法<lb/>
上曰汲黯何如人也嚴助曰使黯任職居官亡<lb/>
<pb n="KR3j0082_SBCK_015-5b"/>
以瘉人然至其輔少主雖自謂賁育弗能奪也<lb/>
上曰然古有社稷之臣至如汲黯近之矣大將<lb/>
軍靑侍中上踞厠視之<hi>厠謂牀邊踞牀視之</hi>丞相弘宴見<lb/>
上或時不冠至如見黯不冠不見也甞坐武帳<lb/>
黯前奏事上不冠望見黯避帳中使人可其奏<lb/>
其見敬禮如此張湯以更定律令爲廷尉黯質<lb/>
責湯於上前曰公爲正卿上不能襃先帝之功<lb/>
業下不能化天下之邪心安國富民使囹圄空<lb/>
虛何空取高皇帝約束紛更之爲<hi>紛亂也</hi>而公以<lb/>
<pb n="KR3j0082_SBCK_015-6a"/>
此無種矣黯時與湯論議湯辯常在文深小苛<lb/>
黯憤發罵曰天下謂刀筆吏不可以爲公卿果<lb/>
然必湯也令天下重足而立側目而視矣<lb/>
賈山潁川人也孝文時言治亂之道借秦爲諭<lb/>
名曰至言其辭曰夫布衣韋帶之士修身於內<lb/>
成名於外而使後世不絕息至秦則不然貴爲<lb/>
天子富有天下賦斂重數赭衣半道羣盜滿山<lb/>
使天下之人戴目而視傾耳而聽一夫大呼天<lb/>
下響應秦非徒如此也又起咸陽而西至雍離<lb/>
<pb n="KR3j0082_SBCK_015-6b"/>
宮三百鐘鼔帷帳不移而具又爲阿房之殿殿<lb/>
高數十仭東西五里南北千歩從車羅騎四馬<lb/>
騖馳旌旗不撓爲宮室之麗至於此使其後世<lb/>
曾不得聚廬而託處焉爲馳道於天下東窮燕<lb/>
齊南極吳楚道廣五十歩厚築其外隱以金椎<lb/>
<hi>作壁如甬道隱築也以鐵椎築之也</hi>樹以靑松爲馳道之麗至於<lb/>
此使其後世曾不得邪徑而託足焉死葬乎驪<lb/>
山吏徒數十萬人曠日十年下徹三泉冶銅錮<lb/>
其內<graphic n="KR0238" url="https://raw.githubusercontent.com/kanripo/KR-Gaiji/master/images/KR0238.png" mimeType="image/png"/>塗其外被以珠玉飾以翡翠中成觀游<lb/>
<pb n="KR3j0082_SBCK_015-7a"/>
上成山林爲葬埋之侈至於此使其後世曾不<lb/>
得蓬顆蔽冢而託葬焉<hi>蓬顆猶裸顆小冢</hi>秦以熊羆之<lb/>
力虎狼之心蠶食諸侯并吞海內而不篤禮義<lb/>
故天殃巳加矣臣昧死以聞願陛下少留意而<lb/>
詳擇其中臣聞忠臣之事君也言切直則不用<lb/>
其身危不切直則不可以明道故切直之言明<lb/>
主所欲急聞忠臣之所以蒙死而竭智也地之<lb/>
磽者雖有善種不能生焉江皐河瀕雖有惡種<lb/>
無不猥大故地之美者善養禾君之仁者善養<lb/>
<pb n="KR3j0082_SBCK_015-7b"/>
士雷霆之所擊無不摧折者萬鈞之所壓無不<lb/>
糜滅者今人主之威非特雷霆勢重非特萬鈞<lb/>
也開道而求諫和顏色而受之用其言而顯其<lb/>
身士猶恐懼而不敢自盡又廼況於縱欲恣行<lb/>
暴虐惡聞其過乎震之以威壓之以重則雖有<lb/>
堯舜之智孟賁之勇豈有不摧折者哉如此則<lb/>
人主不得聞其過失矣弗聞則社稷危矣古者<lb/>
聖王之制史在前書過失工誦箴諫庶人謗於<lb/>
道商旅議於市然後君得聞其過失也聞其過<lb/>
<pb n="KR3j0082_SBCK_015-8a"/>
失而改之見義而從之所以永有天下也天子<lb/>
之尊四海之內其義莫不爲臣然而養三老於<lb/>
大學擧賢以自輔弼求脩正之士使直諫故尊<lb/>
養三老示孝也立輔弼之臣者恐驕也置直諫<lb/>
之士者恐不得聞其過也學問至於芻蕘者求<lb/>
善無厭也商人庶人誹謗巳而改之從善無不<lb/>
聽也昔者秦力并萬國富有天下破六國以爲<lb/>
郡縣築長城以爲關塞秦地之固大小之勢輕<lb/>
重之權其與一家之富一夫之彊胡可勝計也<lb/>
<pb n="KR3j0082_SBCK_015-8b"/>
然而兵破於陳渉地奪於劉氏者何也秦王貪<lb/>
狼暴虐殘賊天下窮困萬民以適其欲也昔者<lb/>
周蓋千八百國以九州之民養千八百之君用<lb/>
民之力不過歲三日什一而藉君有餘財民有<lb/>
餘力而頌聲作秦皇帝以千八百國之民自養<lb/>
力疲不勝其役財盡不勝其求一君之身所以<lb/>
自養者馳騁弋獵之娛天下弗能供也勞疲者<lb/>
不得休息飢寒者不得衣食無辜死刑者無所<lb/>
吿訴人與之爲怨家與之爲讎故天下壞也身<lb/>
<pb n="KR3j0082_SBCK_015-9a"/>
死纔數月天下四面而攻之宗廟滅絕矣秦皇<lb/>
帝居滅絕之中而不自知者何也天下莫敢吿<lb/>
也其所以莫敢吿者何也無養老之義無輔弼<lb/>
之臣無進諫之士縱恣行誅退誹謗之人殺直<lb/>
諫之士是以偸合苟容比其德則賢於堯舜課<lb/>
其功則賢於湯武天下巳潰而莫之吿也詩曰<lb/>
非言不能胡此畏忌此之謂也又曰濟濟多士<lb/>
文王以寧天下未甞無士也然而文王獨言以<lb/>
寧者何也文王好仁故仁興得士而敬之則士<lb/>
<pb n="KR3j0082_SBCK_015-9b"/>
用用之有禮義故不致其愛敬則不能盡其心<lb/>
則不能盡其力則不能成其功故古之賢君於<lb/>
其臣也尊其爵祿而親之疾則臨視之無數死<lb/>
則弔哭之爲之服錫衰而三臨其喪未斂不飲<lb/>
酒食肉未葬不擧樂當宗廟之祭而死爲之廢<lb/>
樂故古之君人者於其臣也可謂盡禮矣故臣<lb/>
下莫敢不竭力盡死以報其上功德立於後世<lb/>
而令問不忘也<lb/>
鄒陽齊人也事吳王濞濞以太子事怨望稱疾<lb/>
<pb n="KR3j0082_SBCK_015-10a"/>
不朝陰有邪謀陽奏書諫吳王不納其言去之<lb/>
梁從孝王遊陽爲人有智略忼慨不茍合介於<lb/>
羊勝公孫詭之間勝等疾陽惡之於孝王孝王<lb/>
怒下陽吏將殺之陽廼從獄中上書曰臣聞忠<lb/>
無不報信不見疑臣常以爲然徒虛語耳昔者<lb/>
荊軻慕燕丹之義白虹貫日太子畏之<hi>燕太子丹厚養</hi>
<hi>荊軻令西刺秦王其精誠感天白虹爲之貫日也白虹兵象也日君象也</hi>衛先生爲<lb/>
秦畫長平之事太白食昴昭王疑之<hi>白起爲秦伐趙破長</hi>
<hi>平軍欲遂滅趙遣衛先生說昭王益兵糧爲應侯所害事不成其精誠上達於天故太白爲之</hi>
<pb n="KR3j0082_SBCK_015-10b"/>
<hi>食昴昴趙分也</hi>夫精變天地而信不諭兩主豈不哀哉<lb/>
今臣盡忠竭誠畢議願知<hi>盡其計議願王知之也</hi>左右不<lb/>
明卒從吏訊爲世所疑是使荊軻衛先生復起<lb/>
而燕秦不寤也願大王孰察之昔玉人獻寶楚<lb/>
王誅之李斯竭忠胡亥極刑是以箕子陽狂接<lb/>
輿避世恐遭此患也願大王察玉人李斯之意<lb/>
而後楚王胡亥之聽無使臣爲箕子接輿所笑<lb/>
臣聞比干剖心子胥鴟夷臣始不信廼今知之<lb/>
願大王孰察少加憐焉語曰有白頭如新傾蓋<lb/>
<pb n="KR3j0082_SBCK_015-11a"/>
如故何則知與不知也故樊於期逃秦之燕借<lb/>
荊軻首以奉丹事<hi>於期爲秦將被讒走之燕始皇滅其家又重購之燕遣軻</hi>
<hi>刺始皇於期自刎首令軻齎往也</hi>王奢去齊之魏臨城自剄以<lb/>
却齊而存魏<hi>王奢齊臣也亡至魏其後齊伐魏奢登城謂齊將曰今君之來不過</hi>
<hi>以奢故也義不苟生以爲魏累也遂自剄</hi>夫王奢樊於期非新於齊<lb/>
秦而故於燕魏也所以去二國死兩君者行合<lb/>
於志慕義無窮也蘇秦相燕人惡於燕王燕王<lb/>
按劔而怒食以駃騠<hi>駃騠駿馬也敬重蘇秦雖有讒謗而更食以珍奇之</hi>
<hi>味也</hi>白圭顯於中山人惡之魏文侯文侯賜以夜<lb/>
<pb n="KR3j0082_SBCK_015-11b"/>
光之璧何則兩主二臣剖心析肝相信豈移於<lb/>
浮辭哉女無美惡入宮見妬士無賢不肖入朝<lb/>
見疾昔司馬喜臏脚於宋卒相中山范雎拉脇<lb/>
折齒於魏卒爲應侯此二人者皆信必然之畫<lb/>
捐朋黨之私故不能自免於疾妬之人也百里<lb/>
奚乞於道路繆公委之以政寗戚飯牛車下桓<lb/>
公任之以國此二人者豈素宦於朝借譽左右<lb/>
然後二主用之哉感於心合於行堅如膠漆昆<lb/>
弟不能離豈惑於衆口哉故偏聽生姦獨任成<lb/>
<pb n="KR3j0082_SBCK_015-12a"/>
亂昔魯聽季孫之說逐孔子宋任子冉之計囚<lb/>
墨翟夫以孔墨之辯不能自免於讒䛕而二國<lb/>
以危何則衆口鑠金積毀銷骨也秦用戎人由<lb/>
余而伯中國齊用越人子臧而強威宣此二國<lb/>
豈係於俗牽於世繫奇偏之辭哉公聽並觀垂<lb/>
明當世故意合則胡越爲兄弟由余子臧是矣<lb/>
不合則骨肉爲讎敵朱象管蔡是矣今人主誠<lb/>
能用齊秦之明後宋魯之聽則五伯不足侔而<lb/>
三王易爲也夫晉文親其讎強伯諸侯齊桓用<lb/>
<pb n="KR3j0082_SBCK_015-12b"/>
其仇而匡天下何則慈仁殷勤誠加於心不可<lb/>
以虛辭借也至夫秦用商鞅之法東弱韓魏立<lb/>
強天下卒車裂之越用大夫種之謀禽勁吳而<lb/>
伯中國遂誅其身是以孫叔敖三去相而不悔<lb/>
於陵子仲辭三公爲人灌園也今人主誠能去<lb/>
驕傲之心懷可報之意披心腹見情素墮肝膽<lb/>
施德厚無愛於士則桀之狗可使吠堯跖之客<lb/>
可使刺由何況因萬乘之權假聖王之資乎然<lb/>
則荊軻沈七族要離燔妻子豈足爲大王道哉<lb/>
<pb n="KR3j0082_SBCK_015-13a"/>
臣聞明月之珠夜光之璧以闇投人於道衆莫<lb/>
不按劔相盻者何則無因而至前也蟠木根柢<lb/>
輪囷離奇<hi>根柢下本也輪囷離奇委曲盤戾也</hi>而爲萬乘器者以<lb/>
左右先爲之容也故無因至前雖出隨珠和璧<lb/>
祇結怨而不見德有人先游則枯木朽株樹功<lb/>
而不忘今夫天下布衣窮居之士身在貧羸雖<lb/>
蒙堯舜之術挾伊管之辯懷龍逢比干之意而<lb/>
素無根柢之容雖竭精神欲開忠於當世之君<lb/>
則人主必襲案劔相盻之迹矣是使布衣之士<lb/>
<pb n="KR3j0082_SBCK_015-13b"/>
不得爲枯木朽株之資也今人主沈諂䛕之辭<lb/>
牽帷廧之制使不羈之士與牛驥同皁此鮑焦<lb/>
所以憤於世也臣聞盛飾入朝者不以私汙義<lb/>
砥礪名號者不以利傷行故里名勝母曾子不<lb/>
入邑號朝歌墨子廻車今欲使天下寥廓之士<lb/>
籠於威重之權脇於位勢之貴廻面汙行以事<lb/>
諂䛕之人而求親近於左右則士有伏死堀穴<lb/>
岩藪之中耳安有盡忠信而趨闕下者哉書奏<lb/>
孝王立出之卒爲上客<lb/>
<pb n="KR3j0082_SBCK_015-14a"/>
枚乘字叔淮陰人也爲吳王濞郞中吳王之初<lb/>
怨望謀爲逆也乘奏書諫曰臣聞得全者全昌<lb/>
失全者全亡忠臣不避重誅以直諫則事無遺<lb/>
策功流萬世臣乘願披心腹而效愚忠唯大王<lb/>
少加意念於臣乘言夫以一縷之任係千鈞之<lb/>
重上懸之無極之高下垂之不測之深雖甚愚<lb/>
之人猶知哀其將絕也馬方駭鼓而驚之係方<lb/>
絕又重鎭之係絕於天不可復結墜入深泉難<lb/>
以復出其出不出間不容髮<hi>言其激切甚急也</hi>能聽忠<lb/>
<pb n="KR3j0082_SBCK_015-14b"/>
臣之言百擧必脫必若所欲爲危於累卵難於<lb/>
上天變所欲爲易於反掌安於泰山今欲極天<lb/>
命之壽敝無窮之樂究萬乘之埶不出反掌之<lb/>
易以居泰山之安而欲乘累卵之危走上天之<lb/>
難此愚臣之所大惑也人性有畏其影而惡其<lb/>
迹者郤背而走迹逾多影逾疾不知就陰而止<lb/>
影滅迹絕欲人勿聞莫若勿言欲人勿知莫若<lb/>
勿爲欲湯之凔<hi>凔寒也</hi>一人炊之百人揚之無益<lb/>
也不如絕薪止火而巳不絕之於彼而救之於<lb/>
<pb n="KR3j0082_SBCK_015-15a"/>
此譬由抱薪而救火也夫銖銖而稱之至石必<lb/>
差寸寸而度之至丈必過石稱丈量徑而寡失<lb/>
夫十圍之木始生而如蘖足可搔而絕手可擢<lb/>
而㧞據其未生先其未形也磨礱砥礪不見其<lb/>
損有時而盡種樹畜養不見其益有時而大積<lb/>
德累行不知其善有時而用弃義背理不知其<lb/>
惡有時而亡臣願大王孰計而行之此百世不<lb/>
易之道也吳王不納乘去而之梁<lb/>
路温舒字長君鉅鹿人也宣帝初卽位温舒上<lb/>
<pb n="KR3j0082_SBCK_015-15b"/>
書言宜尚德緩刑其辭曰臣聞齊有無知之禍<lb/>
而桓公以興晉有驪姬之難而文公用伯近世<lb/>
諸呂作亂而孝文爲大宗由是觀之禍亂之作<lb/>
將以開聖人也帝永思至德以承天心崇仁義<lb/>
省刑罰通關梁壹遠近敬賢如大賓愛民如赤<lb/>
子內恕情之所安而施之海內是以囹圄空虛<lb/>
天下太平夫繼變化之後必有異舊之德此賢<lb/>
聖所以昭天命也陛下初登至尊宜改前世之<lb/>
失滌煩文除民疾存亡繼絕以應天意臣聞秦<lb/>
<pb n="KR3j0082_SBCK_015-16a"/>
有十失其一尚存治獄之吏是也秦之時羞文<lb/>
學好武勇賤仁義之士貴治獄之吏正言者謂<lb/>
之誹謗遏過者謂之妖言故盛服先生不用於<lb/>
世忠良切言皆欝於胷譽䛕之聲日滿於耳虛<lb/>
美熏心實禍蔽塞此乃秦之所以亡天下也方<lb/>
今天下賴陛下厚恩無金革之危飢寒之患然<lb/>
太平未洽者獄亂之也夫獄者天下之大命死<lb/>
者不可生斷者不可屬書曰與殺不辜寧失不<lb/>
經今治獄吏則不然上下相毆以刻爲明深者<lb/>
<pb n="KR3j0082_SBCK_015-16b"/>
獲公名平者多後患故治獄之吏皆欲人死非<lb/>
憎人也自安之道在人之死是以死人之血流<lb/>
離於市被刑之徒比肩而立大辟之計歲以萬<lb/>
數此仁聖之所傷也太平之未洽凡以此也夫<lb/>
人情安則樂生痛則思死捶楚之下何求而不<lb/>
得故囚人不勝痛則飾辭以示之吏治者利其<lb/>
然則指道以明之上奏畏却則鍜練而周內之<lb/>
<hi>精孰周悉致之法中也</hi>蓋奏當之成雖咎繇聽之猶以爲<lb/>
死有餘辠何則成練者衆文致之罪明也是以<lb/>
<pb n="KR3j0082_SBCK_015-17a"/>
獄吏專爲深刻殘賊不顧國患此世之大賊也<lb/>
故俗語曰畫地爲獄議不入刻木爲吏期不對<lb/>
此皆疾吏之風悲痛之辭也故天下之患莫深<lb/>
於獄敗法亂正離親塞道莫甚乎治獄之吏此<lb/>
所謂一尚存者也臣聞烏鳶之卵不毀而後鳳<lb/>
皇集誹謗之罪不誅而後良言進故古人有言<lb/>
曰山藪藏疾川澤納汙瑾瑜匿惡國君含詬唯<lb/>
陛下除誹謗以招切言開天下之口廣箴諫之<lb/>
路掃亡秦之失尊文武之德省法制寬刑罰則<lb/>
<pb n="KR3j0082_SBCK_015-17b"/>
太平之風可興於世永履和樂與天無極天下<lb/>
幸甚上善其言<lb/>
蘓建杜陵人也子武字子卿武帝遣武以中郞<lb/>
將持節送匈奴使與副中郞將張勝及假吏常<lb/>
惠等俱會虞常等謀反匈奴中虞常在漢時素<lb/>
與副張勝相知私候勝曰聞漢天子甚怨衛律<lb/>
常能爲漢殺之吾母與弟在漢幸蒙其賞人夜<lb/>
亡吿之單于怒召諸貴人議欲殺漢使者左伊<lb/>
秩訾曰<hi>胡官號也</hi>卽謀單于何以復加宜皆降之單<lb/>
<pb n="KR3j0082_SBCK_015-18a"/>
于使衛律召武受辭武曰屈節辱命雖生何面<lb/>
目以歸漢引佩刀自刺衛律驚自抱持武氣絕<lb/>
半日復息單于壯其節使使曉武會論虞常欲<lb/>
因此時降武劔斬虞常巳律曰單于募降者赦<lb/>
罪擧劔欲擊之勝請降律謂武曰副有罪當相<lb/>
坐復擧劔擬之武不動律曰蘇君律前負漢歸<lb/>
匈奴幸蒙大恩賜號稱王擁衆數萬馬畜彌山<lb/>
富貴如此蘇君今日降明日復然空以身膏草<lb/>
野誰復知之武不應律曰君因我降與君爲兄<lb/>
<pb n="KR3j0082_SBCK_015-18b"/>
弟今不聽吾計後雖欲復見我尚可得乎武罵<lb/>
律曰汝爲人臣子不顧恩義畔主背親爲降虜<lb/>
於蠻夷何以汝爲見且單于信汝使決人死生<lb/>
不平心持正反欲鬭兩主觀禍敗南越殺漢使<lb/>
者屠爲九郡宛王殺漢使者頭懸北闕朝鮮殺<lb/>
漢使者卽時誅滅獨匈奴未耳若知我不降明<lb/>
欲令兩國相攻匈奴之禍從我始矣律知武終<lb/>
不可脇白單于單于愈益欲降之廼幽武置大<lb/>
窖中絕不飮食天雨雪武臥齧雪與㫋毛并咽<lb/>
<pb n="KR3j0082_SBCK_015-19a"/>
之數日不死匈奴以爲神乃徙武北海上無人<lb/>
處使牧羝羊曰羊乳乃得歸武至海上禀食不<lb/>
至掘野鼠去草實而食之杖漢節而牧羊臥起<lb/>
操持節旄盡落單于使李陵至海上爲武置酒<lb/>
設樂因謂武曰單于聞陵與子卿素厚故使陵<lb/>
來說足下虛心欲相待終不得歸空自苦無人<lb/>
之地信義安攸見乎來時大夫人巳不幸子卿<lb/>
婦年少聞巳更嫁矣獨有女弟二人兩女一男<lb/>
今復十餘年存亡不可知人生如朝露何久自<lb/>
<pb n="KR3j0082_SBCK_015-19b"/>
苦如此陵始降時忽忽如狂自痛負漢加以老<lb/>
母繫保宮子卿不欲降何以過陵且陛下春秋<lb/>
高法令無常大臣無罪夷滅者數十家安危不<lb/>
可知尚復誰爲乎願聽陵計武曰武父子無功<lb/>
德皆陛下所成就位列將爵通侯兄弟親近常<lb/>
願肝腦塗地今得殺身自効雖蒙斧鉞湯鑊誠<lb/>
甘樂之臣事君猶子事父子爲父死無所恨願<lb/>
勿復再言陵與武飮數日復曰子卿壹聽陵言<lb/>
武曰自分巳死久矣王必欲降武請畢今日之<lb/>
<pb n="KR3j0082_SBCK_015-20a"/>
驩效死於前陵見其至誠喟然歎曰嗟乎義士<lb/>
陵與衛律之罪上通天因泣下霑襟與武決去<lb/>
武留匈奴十九年始以強壯出及還須髮盡白<lb/>
在匈奴聞上崩南向號哭歐血旦夕臨數月卒<lb/>
得全歸宣帝甘露三年單于始入朝上思股肱<lb/>
之美乃圖畫其人於麒麟閣法其形貌署其官<lb/>
爵姓名唯霍光不名曰大司馬大將軍博陸侯<lb/>
姓霍氏次曰衛將軍富平侯張安世次曰車騎<lb/>
將軍龍額侯韓增次曰後將軍營平侯趙充國<lb/>
<pb n="KR3j0082_SBCK_015-20b"/>
次曰丞相高平侯魏相次曰丞相博陽侯丙吉<lb/>
次曰御史大夫建平侯杜延年次曰宗正陽成<lb/>
侯劉德次曰少府梁丘賀次曰太子太傅蕭望<lb/>
之次曰典屬國蘇武皆有功德知名當世是以<lb/>
表而揚之明中興輔佐列於方叔召虎仲山甫<lb/>
焉凡十一人<lb/>
韓安國字長孺梁人也爲御史大夫是時匈奴<lb/>
請和親上下其議大行王恢議曰漢與匈奴和<lb/>
親率不過數歲卽背約不如勿許擧兵擊之安<lb/>
<pb n="KR3j0082_SBCK_015-21a"/>
國曰千里而戰卽兵不獲利今匈奴負戎馬足<lb/>
懷鳥獸心遷徙鳥集難得而制得其地不足爲<lb/>
廣有其衆不足爲強自古弗屬漢數千里爭利<lb/>
則人馬疲虜以全制其弊埶必危殆臣故以爲<lb/>
不如和親羣臣議多附安國於是上許和親明<lb/>
年雁門馬邑豪聶壹因大行王恢言匈奴初和<lb/>
親親信邊可誘以利致之伏兵襲必破之道也<lb/>
上廼召問公卿曰朕飾子女以配單于幣帛文<lb/>
錦賂之甚厚單于待命加嫚侵盜無巳邊境數<lb/>
<pb n="KR3j0082_SBCK_015-21b"/>
驚朕甚閔之今欲擧兵攻之何如大行王恢對<lb/>
曰陛下雖未言臣固願效之臣聞全代之時北<lb/>
有強胡之敵內連中國之兵然尚得養老長幼<lb/>
倉廩常實匈奴不輕侵也今以陛下威海內爲<lb/>
一又遣子弟乘邊守塞轉粟輓輸以爲之備然<lb/>
匈奴侵盜不巳者無他以不恐之故耳臣竊以<lb/>
爲擊之便安國曰不然臣聞高皇帝甞圍於平<lb/>
城七日不食天下歌之解圍反位而無忿怒之<lb/>
心夫聖人以天下爲度者也不以已私怒傷天<lb/>
<pb n="KR3j0082_SBCK_015-22a"/>
下之功故廼遣劉敬奉金千斤以結和親至今<lb/>
爲五世利孝文皇帝又甞壹擁天下之精兵聚<lb/>
之廣武常谿然無尺寸之功而天下黔首無不<lb/>
憂者孝文寤於兵之不可宿故復合和親之約<lb/>
此二聖之跡足以爲効矣臣竊以爲勿擊便恢<lb/>
曰不然臣聞五帝不相襲禮三王不相復樂非<lb/>
故相反也各因世宜且高帝所以不報平城之<lb/>
怨者非力不能所以休天下之心也今邊境數<lb/>
驚士卒傷死中國槥車相望此仁人之所隱也<lb/>
<pb n="KR3j0082_SBCK_015-22b"/>
<hi>隱痛也</hi>臣故曰擊之便安國曰不然臣聞利不十<lb/>
者不易業功不百者不變常且自三代之盛夷<lb/>
狄不與正朔服色非威不能制強弗能服也以<lb/>
爲遠方絕地不牧之臣不足煩中國也且匈奴<lb/>
輕疾悍亟之兵也至如猋風去如收電逐獸隨<lb/>
草居處無常難得而制今使邊郡久廢耕織以<lb/>
支胡之常事其勢不相權也臣故曰勿擊便恢<lb/>
曰不然臣聞鳳鳥乘於風聖人因於時昔秦穆<lb/>
公都雍地方三百里知時宜之變攻取西戎闢<lb/>
<pb n="KR3j0082_SBCK_015-23a"/>
地千里及後蒙恬爲秦侵胡闢數千里以河爲<lb/>
境匈奴不敢飮馬於河夫匈奴獨可以威服不<lb/>
可以仁畜也今以中國之威萬倍之資遣百分<lb/>
之一以攻匈奴譬猶以強弩射且潰之癰也必<lb/>
不留行矣若是則北發月氏可得而臣也故曰<lb/>
擊之便安國曰不然臣聞用兵者以飽待飢正<lb/>
治以待其亂定舍以待其勞故接兵覆衆伐國<lb/>
墮城常坐而役敵國此聖人之兵也且臣聞之<lb/>
衝風之衰不能起毛羽強弩之末力不能入魯<lb/>
<pb n="KR3j0082_SBCK_015-23b"/>
縞夫盛之有衰猶朝之有暮也今卷甲輕擧深<lb/>
入長敺難以爲功從行則迫脇橫行則中絕疾<lb/>
則糧乏徐則後利不至千里人馬乏食兵法曰<lb/>
遺人獲也意者有他繆巧以禽之則臣不知也<lb/>
不然則未見深入之利也臣故曰勿擊便恢曰<lb/>
不然夫草木遭霜者不可以風過淸水明鏡不<lb/>
可以形逃通方之士不可以文亂今臣言擊之<lb/>
者固非發而深入也將順因單于之欲誘而致<lb/>
之邊吾選驍騎壯士審遮險阻吾勢巳定或營<lb/>
<pb n="KR3j0082_SBCK_015-24a"/>
其左或營其右或當其前或絕其後單于可禽<lb/>
百全必取上曰善廼從恢議陰使聶壹爲間亡<lb/>
入匈奴謂單于曰吾能斬馬邑令丞以城降財<lb/>
物可盡得單于信以爲然而許之聶壹廼詐斬<lb/>
死罪囚懸其頭馬邑城下示單于使者於是單<lb/>
于穿塞將十萬騎入武州塞是時漢兵三十餘<lb/>
萬匿馬邑旁谷中約單于入馬邑縱兵擊之單<lb/>
于入塞未至馬邑百餘里覺之還去諸將竟無<lb/>
功恢坐自殺<lb/>
<pb n="KR3j0082_SBCK_015-24b"/>
董仲舒廣川人也下帷讀書三年不窺園擧賢<lb/>
良武帝制問焉曰蓋聞五帝三王之道改制作<lb/>
樂而天下洽和百王同之聖王巳没鐘鼓筦弦<lb/>
之聲未衰而大道微缺陵夷至乎桀紂之行作<lb/>
王道大壞矣夫五百年之間守文之君當塗之<lb/>
士欲則先王之法以戴翼其世者甚衆然猶不<lb/>
能反日以仆滅至後王而後止豈其所持操或<lb/>
誖繆而失統與固天降命不可復反與夙興夜<lb/>
寐法上古者又將無補與三代受命其符安在<lb/>
<pb n="KR3j0082_SBCK_015-25a"/>
灾異之變何緣而起性命之情或夭或壽或仁<lb/>
或鄙習聞其號未燭厥理伊欲風流而令行刑<lb/>
輕而奸改百姓和樂政事宣昭何脩何飾而膏<lb/>
露降百穀登德潤四海澤臻草木三光全寒暑<lb/>
平受天之祜享鬼神之靈德澤洋溢施乎方外<lb/>
延及羣生士大夫其明以諭朕靡有所隱仲舒<lb/>
對曰陛下發德音下明詔求天命與情性皆非<lb/>
愚臣之所能及也臣謹按春秋之中視前世已<lb/>
行之事以觀天人相與之際甚可畏也國家將<lb/>
<pb n="KR3j0082_SBCK_015-25b"/>
有失道之敗而天乃先出灾害以譴吿之不知<lb/>
自省又出怪異以警懼之尚不知變而傷敗乃<lb/>
至以此見天心之仁愛人君而欲止其亂也自<lb/>
非大無道之世者天盡欲扶持而全安之事在<lb/>
強勉而巳矣強勉學問則聞見博而智益明強<lb/>
勉行道則德日起而大有功此皆可使還至而<lb/>
立有効者也夫人君莫不欲安存而惡危亡然<lb/>
而政亂國危者甚衆所任者非其人而所由者<lb/>
非其道也夫周道衰於幽厲非道亡也幽厲不<lb/>
<pb n="KR3j0082_SBCK_015-26a"/>
由也至於宣王思昔先王之德周道粲然復興<lb/>
此夙夜不懈行善之所致也孔子曰人能弘道<lb/>
非道弘人也故治亂廢興在於己非天降命不<lb/>
可得反也及至後世淫泆衰微諸侯背叛廢德<lb/>
敎而任刑罰刑罰不中則生邪氣邪氣積於下<lb/>
怨惡蓄於上上下不和陰陽繆戾而妖孽生矣<lb/>
此灾異所緣而起也故堯舜行德則民仁壽桀<lb/>
紂行暴則民鄙夭夫上之化下下之從上猶泥<lb/>
之在鈞唯甄者之所爲<hi>陶人作瓦器謂之甄</hi>猶金之在鎔<lb/>
<pb n="KR3j0082_SBCK_015-26b"/>
唯冶者之所鑄綏之斯倈動之斯和此之謂也<lb/>
天道之大者在陰陽陽爲德陰爲刑刑主殺而<lb/>
德主生是故陽常居大夏而以生育養長爲事<lb/>
陰常居大冬而積於空虛不用之處以此見天<lb/>
之任德不任刑也天使陽出布施於上而主歲<lb/>
功使陰入伏於下而時出佐陽陽不得陰之助<lb/>
亦不能獨成歲也王者承天意以從事故任德<lb/>
敎而不任刑刑者不可任以治世猶陰之不可<lb/>
任以成歲也爲政而任刑不順於天故先王莫<lb/>
<pb n="KR3j0082_SBCK_015-27a"/>
之肯爲也今廢先王任德敎之官而獨用執法<lb/>
之吏治民無乃任刑之意與孔子曰不敎而誅<lb/>
謂之虐虐政用於下而欲德敎之被四海故難<lb/>
成也故爲人君者正心以正朝廷正朝廷以正<lb/>
百官正百官以正萬民正萬民以正四方四方<lb/>
正遠近莫敢不壹於正而無有邪氣奸其間者<lb/>
是以陰陽調而風雨時羣生和而萬民殖天地<lb/>
之間被潤澤而大豐美四海之內聞盛德而皆<lb/>
倈臣諸福之物可致之祥莫不畢至而王道終<lb/>
<pb n="KR3j0082_SBCK_015-27b"/>
矣孔子稱鳳鳥不至河不出圖吾巳矣夫自悲<lb/>
能致此物而身卑賤不得致也今陛下居得致<lb/>
之位操可致之勢又有能致之資然而天地未<lb/>
應而美祥莫至者何也凡民之從利如水之走<lb/>
下不以敎化隄防之不能止也是故敎化立而<lb/>
奸邪皆止者其隄防完也敎化廢而奸邪皆出<lb/>
刑罰不能勝者其隄防壞也古之王者莫不以<lb/>
敎化爲大務立大學以敎於國設庠序以化於<lb/>
邑漸民以仁摩民以義節民以禮故其刑罰甚<lb/>
<pb n="KR3j0082_SBCK_015-28a"/>
輕而禁不犯者敎化行而習俗美也聖王之繼<lb/>
亂世也掃除其迹而悉去之復脩敎化而崇起<lb/>
之敎化巳明習俗巳成子孫循之行五六百歲<lb/>
尚未敗也至周之末世大爲無道以失天下秦<lb/>
繼其後猶不能改又益甚之重禁文學棄捐禮<lb/>
誼其心欲盡滅先聖之道而專爲自恣苟簡之<lb/>
治故立爲天子十四歲而國破亡矣自古以來<lb/>
未甞有以亂濟亂大敗天下之民如秦者也其<lb/>
遺毒餘烈至今未滅今漢繼秦之後如朽木糞<lb/>
<pb n="KR3j0082_SBCK_015-28b"/>
牆矣雖欲善治之無可奈何法出而奸生令下<lb/>
而詐起如以湯止沸以薪救火愈甚無益也竊<lb/>
譬之琴瑟琴瑟不調甚者必解而更張之乃可<lb/>
鼔也爲政而不行甚者必變而更化之乃可理<lb/>
也當更張而不更張雖有良工不能善調也當<lb/>
更化而不更化雖有大賢不能善治也故漢得<lb/>
天下以來常欲善治而至今不可善治者失之<lb/>
於當更化而不更化也古人有言臨川而羡魚<lb/>
不如退而結網今臨政而願治七十餘歲矣不<lb/>
<pb n="KR3j0082_SBCK_015-29a"/>
如退而更化更化則可善治善治則灾害日去<lb/>
福祿日來夫仁誼禮智信五常之道王者所當<lb/>
脩飾也五者脩飾故受天之祜而享鬼之靈德<lb/>
施乎方外延及羣生也天子覽其對而異焉制<lb/>
曰蓋聞虞舜之時垂拱無爲而天下太平周文<lb/>
王至於日昃不暇食而宇內亦治夫帝王之道<lb/>
豈不同條共貫與何逸勞之殊也殷人執五刑<lb/>
以督奸傷肌膚以懲惡成康不式四十餘年天<lb/>
下不犯囹圄空虛秦國用之死者甚衆刑者相<lb/>
<pb n="KR3j0082_SBCK_015-29b"/>
望朕夙寤晨興惟前帝王之憲功烈休德未始<lb/>
云獲今陰陽錯謬羣生寡遂廉耻貿亂賢不肖<lb/>
渾殽未得其眞明其指略稱朕意焉仲舒對曰<lb/>
臣聞堯受命以天下爲憂而未聞以位爲樂也<lb/>
故誅逐亂臣務求賢聖是以敎化大行天下和<lb/>
洽虞舜因堯之輔佐繼其統業是以垂拱無爲<lb/>
而天下治孔子曰韶盡善矣此之謂也至殷紂<lb/>
逆天暴物殺戮賢智天下耗亂萬民不安文王<lb/>
順天理物悼痛而欲安之是以日昃不暇食也<lb/>
<pb n="KR3j0082_SBCK_015-30a"/>
由此觀之帝王之條貫同然而勞逸異所遇之<lb/>
時異也陛下愍世俗之靡薄悼王道之不昭故<lb/>
擧賢良方正之士論議考問將欲興仁誼之休<lb/>
德明帝王之法制建太平之道也此大臣輔佐<lb/>
之職三公九卿之任非臣仲舒所及也然而臣<lb/>
竊有所怪夫古之天下亦今之天下共是天下<lb/>
古以大治上下和睦不令而行不禁而止吏無<lb/>
奸邪囹圄空虛德潤草木澤被四海以古準今<lb/>
壹何不相逮之遠也安所繆戾而陵夷若是意<lb/>
<pb n="KR3j0082_SBCK_015-30b"/>
者有所失於古之道與有所詭於天之理與夫<lb/>
天亦有所分與與上齒者去其角傅其翼者兩<lb/>
其足是所受大者不得取小也古之所與祿者<lb/>
不食於力不動於末是亦受大者不得取小也<lb/>
夫巳受大又取小天不能足而況人乎此民之<lb/>
所以囂囂苦不足也身寵而載高位家温而食<lb/>
厚祿因乘富貴之資力以與民爭利於下民安<lb/>
能如之哉是故博其產業蓄其積委務此而無<lb/>
巳以迫蹵民民寖以大窮富者奢侈羡溢貧者<lb/>
<pb n="KR3j0082_SBCK_015-31a"/>
窮急愁苦而上不救則民不樂生民不樂生尚<lb/>
不避死安能避罪此刑罰之所以繁而奸邪不<lb/>
可勝者也故受祿之家食祿而巳不與民爭業<lb/>
然後利可均布而民可家足也此上天之理而<lb/>
太古之道天子之所宜法以爲制大夫之所當<lb/>
循以爲行也故公儀子怒而出其婦愠而㧞其<lb/>
葵曰吾巳食祿矣又奪園夫工女利乎古之賢<lb/>
人君子在列位者皆如是故下高其行而從其<lb/>
敎民化其廉而不貪鄙故詩曰赫赫師尹民具<lb/>
<pb n="KR3j0082_SBCK_015-31b"/>
爾瞻由是觀之天子大夫者下民之所視効豈<lb/>
可以居賢人之位而爲庶人行哉皇皇求財利<lb/>
常恐匱乏者庶人之意也皇皇求仁義常恐不<lb/>
能化民者大夫之意也易曰負且乘致冦至乘<lb/>
車者君子之位也負擔者小人之事也此言居<lb/>
君子之位而爲庶人行者其患禍必至也<lb/>
羣書治要卷第十七<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_016-1a"/>
羣書治要卷第十八<lb/>
　　　　秘書監鉅鹿男臣魏徵等奉　勅撰<lb/>
　　漢書六<lb/>
傳<lb/>
司馬相如字長卿蜀郡人也爲郞嘗從上至長<lb/>
楊獵是時天子方好自擊熊豕馳逐野獸相如<lb/>
因上疏諫其辭曰臣聞物有同類而殊能者故<lb/>
力稱烏獲捷言慶忌勇期賁育臣之愚竊以爲<lb/>
人誠有之獸亦宜然今陛下好陵阻險射猛獸<lb/>
<pb n="KR3j0082_SBCK_016-1b"/>
猝然遇逸材之獸駭不存之地犯屬車之淸塵<lb/>
輿不及還轅人不暇施巧雖有烏獲逢蒙之伎<lb/>
力不得施用枯木朽株盡爲難矣是胡越起於<lb/>
轂下而羌夷接軫也豈不殆哉雖萬全而無患<lb/>
然本非天子之所宜近也且夫淸道而後行中<lb/>
路而馳猶時有衘橛之變況乎渉豐草騁丘墟<lb/>
前有利獸之樂而內無存變之意其爲害也不<lb/>
難矣夫輕萬乘之重不以爲安樂出萬有一危<lb/>
之塗以爲娛臣竊爲陛下不取蓋明者遠見於<lb/>
<pb n="KR3j0082_SBCK_016-2a"/>
未萠知者避危於無形禍固多臧於隱微而發<lb/>
於人之所忽者也故鄙諺曰家累千金坐不垂<lb/>
堂此言雖小可以諭大臣願陛下留意幸察上<lb/>
善之<lb/>
公孫弘菑川人也家貧牧豕海上年四十乃學<lb/>
春秋武帝初卽位弘年六十以賢良對䇿焉武<lb/>
帝制曰蓋聞上古至治畫衣冠異章服而民不<lb/>
犯陰陽和五穀登六畜蕃甘露降風雨時嘉禾<lb/>
興朱草生山不童<hi>童無草木也</hi>澤不涸麟鳳在郊藪<lb/>
<pb n="KR3j0082_SBCK_016-2b"/>
龜龍遊於沼河洛出圖書父不喪子兄不哭弟<lb/>
舟車所至人跡所及跂行喙息咸得其宜朕甚<lb/>
嘉之今何道而臻乎此天人之道何所本始吉<lb/>
凶之效安所期焉仁義禮智四者之宜當安設<lb/>
施屬統垂業天文地理人事之紀子大夫習焉<lb/>
其悉意正議弘對曰臣聞上古堯舜之時不貴<lb/>
爵賞而民勸善不重刑罰而民不犯躬率以正<lb/>
遇民信也末世貴爵厚賞而民不信也夫厚賞<lb/>
重刑未足以勸善而禁非必信而巳矣是故因<lb/>
<pb n="KR3j0082_SBCK_016-3a"/>
能任官則分職治去無用之言則事情得不作<lb/>
無用之器卽賦歛省不奪民時卽百姓富有德<lb/>
者進無德者退則朝廷尊有功者上無功者下<lb/>
則羣臣逡罰當罪則姧邪止賞當賢則臣下勸<lb/>
凡此八者治之本也故民者業之卽不爭理得<lb/>
則不怨有禮則不暴愛之則親上此有天下之<lb/>
急者也故法不遠義則民服而不離和不遠禮<lb/>
則民親而不暴故法之所罰義之所去也和之<lb/>
所賞禮之所取也禮義者民之所服也而賞罰<lb/>
<pb n="KR3j0082_SBCK_016-3b"/>
順之則民不犯禁矣故畫衣冠異章服而民不<lb/>
犯者此道素行也臣聞之氣同則從聲比則應<lb/>
今人主和德於上百姓和合於下故心和則氣<lb/>
和氣和則形和形和則聲和聲和則天地之和<lb/>
應矣故陰陽和風雨時甘露降五穀登山不童<lb/>
澤不涸此和之至也故形和則無疾無疾則不<lb/>
夭故父不喪子兄不哭弟德配天地明並日月<lb/>
則麟鳳至龜龍在郊河出圖洛出書遠方之君<lb/>
莫不悅義奉幣而來朝此和之至也臣聞之仁<lb/>
<pb n="KR3j0082_SBCK_016-4a"/>
者愛也義者宜也禮者所履也智者術之原也<lb/>
致利除害兼愛無私謂之仁明是非立可否謂<lb/>
之義進退有度尊卑有分謂之禮擅殺生之柄<lb/>
通壅塞之塗權輕重之數論得失之道使遠近<lb/>
情僞必見於上謂之術凡此四者治之本道之<lb/>
用也皆當設施不可廢也得其要術則天下安<lb/>
樂法設而不用不得其術則主弊於上官亂於<lb/>
下此事之情屬統垂業之本也桀紂行惡受天<lb/>
之罰禹湯積德以王天下因此觀之天德無私<lb/>
<pb n="KR3j0082_SBCK_016-4b"/>
親順之和起逆之害生此天文地理人事之紀<lb/>
也太常奏弘第居下䇿奏天子擢爲第一拜爲<lb/>
博士待詔金馬門後爲丞相<lb/>
卜式河南人也以田畜爲事時漢方事匈奴式<lb/>
上書願輸家財半助邊上使使問式欲爲官乎<lb/>
式曰自小牧羊不習仕宦不願也使者以聞上<lb/>
乃召拜式爲中郞賜爵左庶長田十頃布吿天<lb/>
下尊顯以風百姓初式不願爲郞上曰吾有羊<lb/>
在上林中欲令子牧之式旣爲郞布衣草蹻而<lb/>
<pb n="KR3j0082_SBCK_016-5a"/>
牧羊歲餘羊肥息上過其羊所善之式曰非獨<lb/>
羊也治民亦猶是矣以時起居惡者輙去無令<lb/>
敗羣上奇其言欲試使治民拜式緱氏令緱氏<lb/>
優之遷齊王大傅轉御史大夫<lb/>
贊曰公孫弘卜式兒寬皆以鴻漸之翼困於燕<lb/>
爵<hi>漸進也鴻一擧而進千里者羽翼之材也弘等皆以大材初爲俗所薄若燕爵不知鴻志</hi>
<hi>也</hi>遠迹羊豕之間非遇其時焉能致此位乎是<lb/>
時漢興六十餘載海內艾安府庫充實而四夷<lb/>
未賓制度多闕上方欲用文武求之如弗及始<lb/>
<pb n="KR3j0082_SBCK_016-5b"/>
以蒲輪迎枚生見主父而歎息羣士慕嚮異人<lb/>
並出卜式㧞於芻牧弘羊擢於賈豎衛靑奮於<lb/>
奴僕日磾出於降虜斯亦曩時板築飯牛之朋<lb/>
巳漢之得人於兹爲盛儒雅則公孫弘董仲舒<lb/>
兒寬篤行則石建石慶質直則汲黯卜式推賢<lb/>
則韓安國鄭當時定令則趙禹張湯文章則司<lb/>
馬遷相如滑稽則東方朔枚皐應對則嚴助朱<lb/>
買臣歷數則唐都洛下閎協律則李延年運籌<lb/>
則桑弘羊奉使則張騫蘇武將率則衛靑霍去<lb/>
<pb n="KR3j0082_SBCK_016-6a"/>
病受遺則霍光金日磾其餘不可勝紀是以興<lb/>
造功業制度遺文後世莫及孝宣承統纂修洪<lb/>
業亦講論六藝招選茂異而蕭望之梁丘賀夏<lb/>
侯勝韋玄成嚴彭祖尹更始以儒術進劉向王<lb/>
襃以文章顯將相則張安世趙充國魏相丙吉<lb/>
于定國杜延年治民則黃覇王成龔遂鄭弘召<lb/>
信臣韓延壽尹翁歸趙廣漢嚴延年張敞之屬<lb/>
皆有功迹見述於後世參其名臣亦其次也<lb/>
嚴助會稽人也建元三年閩越擧兵圍東甌東<lb/>
<pb n="KR3j0082_SBCK_016-6b"/>
甌吿急太尉田蚡以爲越人相攻擊其常事又<lb/>
數反覆不足煩中國往救也自秦時弃不屬於<lb/>
是助詰蚡曰特患力不能救德不能覆誠能何<lb/>
故弃之且秦擧咸陽弃之何伹越也上廼遣助<lb/>
以節發兵浮海救東甌遣兩將軍將兵誅閩越<lb/>
淮南王安上書諫曰今聞有司擧兵將以誅越<lb/>
臣安竊爲陛下重之越方外之地翦髮文身之<lb/>
民也不可以冠帶之國法度治也三代之盛胡<lb/>
越不與受正朔非強弗能服威弗能制也以爲<lb/>
<pb n="KR3j0082_SBCK_016-7a"/>
不居之地不牧之民不足以煩中國也自漢初<lb/>
定以來七十二年吳越人相攻擊者不可勝數<lb/>
然天子未嘗擧兵而入其地也臣聞越非有城<lb/>
郭邑里也處谿谷之間篁竹之中習於水鬭便<lb/>
於用舟地深昧而多水險中國之人不知其勢<lb/>
阻雖百不當一得其地不可郡縣也攻之不可<lb/>
暴取也以地圖察其山川要塞相去不過寸數<lb/>
而間獨數百千里阻險林叢弗能盡著視之若<lb/>
易行之甚難越人名爲藩臣貢酎之奉不輸大<lb/>
<pb n="KR3j0082_SBCK_016-7b"/>
內<hi>越國僻遠珍奇之貢宗廟之祭皆不與也大內都內也</hi>一卒之用不給<lb/>
上事自相攻擊而陛下以兵救之是反以中國<lb/>
而勞蠻夷也越人愚戇輕薄負約反覆其不用<lb/>
天子之法度非一日之積也壹不奉詔擧兵誅<lb/>
之臣恐後兵革無時得息也間者數年歲比不<lb/>
登賴陛下德澤振救之得毋轉死溝壑今發兵<lb/>
行數千里資衣糧入越地輿轎而踰領<hi>轎竹輿車也領</hi>
<hi>山嶺也不通車運轉皆擔輿也</hi>拕舟而入水行數百千里夾以<lb/>
深林叢竹水道上下擊石林中多蝮虵猛獸夏<lb/>
<pb n="KR3j0082_SBCK_016-8a"/>
月暑時歐洩霍亂之病相隨屬也曾未施兵接<lb/>
刄死傷者必衆矣前時南海王反陛下先臣使<lb/>
將軍間忌將兵擊之<hi>先臣淮南厲王長也</hi>會天暑多雨樓<lb/>
舩卒水居擊櫂未戰而病死者過半親老哭泣<lb/>
孤子啼號破家散業迎尸千里之外裹骸骨而<lb/>
歸悲哀之氣數年不息長老至今以爲記曾未<lb/>
入其地而禍巳至此矣臣聞軍旅之後必有凶<lb/>
年陛下德配天地明象日月恩至禽獸澤及草<lb/>
木一人有飢寒不終其天年而死者爲之悽愴<lb/>
<pb n="KR3j0082_SBCK_016-8b"/>
於心今方內無狗吠之警而使陛下甲卒死亡<lb/>
暴露中原霑漬山谷邊境之民爲之早閉晏開<lb/>
朝不及夕臣安竊爲陛下重之不習南方地形<lb/>
者多以越爲人衆兵強能難邊城<hi>爲邊城作難也</hi>臣竊<lb/>
聞之與中國異限以高山人迹絕車道不通天<lb/>
地所以隔外內也且越人綿力薄材不能陸戰<lb/>
又無車騎弓弩之用然而不可入者以保險而<lb/>
中國之人不能其水土也兵未血刄而病死者<lb/>
什二三雖擧越國而虜之不足以償所亡臣聞<lb/>
<pb n="KR3j0082_SBCK_016-9a"/>
道路言閩越王弟甲弑而殺之甲以誅死其民<lb/>
未有所屬陛下使重臣臨存施德垂賞以招致<lb/>
之此必委質爲藩臣世供貢職陛下以方寸之<lb/>
印丈二之組鎭撫方外不勞一卒不頓一㦸而<lb/>
威德並行今以兵入其地此必震恐以有司爲<lb/>
欲屠滅之也必雉兎逃入山林險阻背而去之<lb/>
則復相羣聚留而守之歷歲經年則士卒疲倦<lb/>
食糧乏絶男子不得耕稼樹種婦人不得紡績<lb/>
織絍丁壯從軍老弱轉餉居者無食行者無糧<lb/>
<pb n="KR3j0082_SBCK_016-9b"/>
民苦兵事亡逃者必衆隨而誅之不可勝盡盜<lb/>
賊必起兵者凶事一方有急四面皆從臣恐變<lb/>
故之生姧邪之作由此始也周易曰高宗伐鬼<lb/>
方三年而尅之鬼方小蠻夷高宗殷之盛天子<lb/>
也以盛天子伐小蠻夷三年而後尅言用兵之<lb/>
不可不重也臣聞天子之兵有征而無戰言莫<lb/>
敢校也如使越人蒙死徼幸以逆執事之顏行<lb/>
<hi>在前行故曰顏也</hi>厮輿之卒有一不備而歸者雖得越<lb/>
王之首臣猶竊爲大漢羞之陛下四海爲境九<lb/>
<pb n="KR3j0082_SBCK_016-10a"/>
州爲家八藪爲囿江漢爲池生民之屬皆爲臣<lb/>
妾陛下垂德惠以覆露之使元元之民安生樂<lb/>
業則澤被萬世施之無窮天下之安猶泰山而<lb/>
四維之也夷狄之地何足以爲一日之間而煩<lb/>
汗馬之勞乎是時漢兵遂出踰嶺適會閩越王<lb/>
弟餘善殺王以降漢兵罷上嘉淮南之意<lb/>
吾丘壽王字子戇趙人也丞相公孫弘奏言民<lb/>
不得挾弓弩十賊彍弩百吏不敢前害寡而利<lb/>
多此盜賊所以繁也禁民不得挾弓弩則盜賊<lb/>
<pb n="KR3j0082_SBCK_016-10b"/>
執短兵短兵接則衆者勝以衆吏捕寡賊其勢<lb/>
必得盜賊有害無利則莫犯法臣愚以爲禁民<lb/>
無得挾弓弩便上下其議壽王對曰臣聞古者<lb/>
作五兵非以相害以禁暴討邪安居則以制猛<lb/>
獸而備非常有事則以設守衛而施行陳及至<lb/>
周室衰微諸侯力政強侵弱衆暴寡海內抏弊<lb/>
巧詐並生是以智者陷愚勇者威怯苟以得勝<lb/>
爲務不顧義理故機變械飾所以相賊害之具<lb/>
不可勝數秦兼天下廢王道立私議去仁恩而<lb/>
<pb n="KR3j0082_SBCK_016-11a"/>
任刑戮墮名城殺豪傑銷甲兵折鋒刄其後民<lb/>
以耰鉏箠挺相撻擊犯法滋衆盜賊不勝至於<lb/>
赭衣塞路羣盜滿山卒以亂亡故聖王務敎化<lb/>
而省禁防知其不足恃也今陛下昭明德建太<lb/>
平擧俊材興學官宇內日化方外鄕風然而盜<lb/>
賊猶有者郡國二千石之罪非挾弓弩之過也<lb/>
禮曰男子生桑弧蓬矢以擧之明示有事也大<lb/>
射之禮自天子降及乎庶人三代之道也愚聞<lb/>
聖王合射以明敎未聞弓矢之爲禁也且所爲<lb/>
<pb n="KR3j0082_SBCK_016-11b"/>
禁者爲盜賊之以攻奪也攻奪之罪死然而不<lb/>
止者大姧之於重誅固不避也臣恐邪人挾之<lb/>
而吏不能止良民以自備而抵法禁是擅賊威<lb/>
而奪民救也竊以爲無益於禁姦而廢先王之<lb/>
典使學者不得習行其禮不便書奏上以難丞<lb/>
相弘弘詘服焉<lb/>
主父偃齊國人也上書闕下所言九事其八事<lb/>
爲律令一事諫伐匈奴曰臣聞國雖大好戰必<lb/>
亡天下雖平忘戰必危天下旣平春蒐秋獮所<lb/>
<pb n="KR3j0082_SBCK_016-12a"/>
以不忘戰也且怒者逆德也兵者凶器也爭者<lb/>
末節也故聖王重之夫務戰勝窮武事未有不<lb/>
悔者也昔秦皇帝任戰勝之威并吞戰國海內<lb/>
爲一功齊三代務勝不休欲攻匈奴李斯諫曰<lb/>
夫匈奴無城郭之居委積之守遷徙鳥擧難得<lb/>
而制輕兵深入糧食必絕運糧以行重不及事<lb/>
得其地不足以爲利得其民不可調而守也<hi>不可</hi>
<hi>和調</hi>勝必弃之非民父母靡弊中國甘心匈奴非<lb/>
完計也秦皇帝不聽遂使蒙恬將兵而攻胡却<lb/>
<pb n="KR3j0082_SBCK_016-12b"/>
地千里以河爲境發天下丁男以守北河暴兵<lb/>
露師十有餘年死者不可勝數終不踰河而北<lb/>
是豈人衆之不足兵革之不備哉其勢不可也<lb/>
又使天下飛芻輓粟轉輸北河率三十鍾而致<lb/>
一石男子疾耕不足於糧餉女子紡績不足於<lb/>
帷幕百姓靡弊孤寡老弱不能相養道死者相<lb/>
望蓋天下始叛也及至高皇帝定天下略地於<lb/>
邊聞匈奴聚代谷之外而欲擊之御史成諫曰<lb/>
夫匈奴獸聚而鳥散從之如搏景今陛下盛德<lb/>
<pb n="KR3j0082_SBCK_016-13a"/>
攻匈奴臣竊危之高帝不聽遂至代谷果有平<lb/>
城之圍高帝悔之廼使劉敬往結和親然後天<lb/>
下無干戈之事故兵法曰興師十萬日費千金<lb/>
秦常積衆數十萬人雖有覆軍殺將係虜單于<lb/>
適足以結怨深讎不足以償天下之費也夫匈<lb/>
奴行盜侵敺所以爲業天性固然上自虞夏殷<lb/>
周禽獸畜之不比爲人夫不上觀虞夏殷周之<lb/>
統而下循近世之失此臣之所以大恐百姓所<lb/>
疾苦也且夫兵久則變生事苦則慮易使邊境<lb/>
<pb n="KR3j0082_SBCK_016-13b"/>
之民靡敝愁苦將吏相疑而外市<hi>與外國交市若章邯之比</hi>
<hi>也</hi>故尉他章邯得成其私此得失之効也書奏<lb/>
召見廼拜爲郞中偃數上疏言事歲中四遷偃<lb/>
說上曰古者諸侯地不過百里強弱之形易制<lb/>
今諸侯或連城數十地方千里緩則驕奢易爲<lb/>
淫亂急則阻其強而合從以逆京師今以法割<lb/>
削則逆節萠起前日朝錯是也今諸侯子弟或<lb/>
十數而嫡嗣代立餘雖骨肉毋尺地封則仁孝<lb/>
之道不宣願陛下令諸侯得推恩分子弟以地<lb/>
<pb n="KR3j0082_SBCK_016-14a"/>
侯之彼人人喜得所願上以德施實分其國必<lb/>
稍自銷弱矣於是上從其計<lb/>
徐樂燕人也上書曰臣聞天下之患在於土崩<lb/>
不在瓦解古今一也何謂土崩秦之末世是也<lb/>
陳渉無千乘之尊身非王公大人名族之後非<lb/>
有孔曾墨子之賢陶朱猗頓之富然起窮巷奮<lb/>
棘矜偏袒大呼天下從風此其故何也由民困<lb/>
而主不恤下怨而上不知俗以亂而政不修此<lb/>
三者陳渉之所以爲資也此之謂土崩故曰天<lb/>
<pb n="KR3j0082_SBCK_016-14b"/>
下之患在乎土崩何謂瓦解吳楚齊趙之兵是<lb/>
也七國謀爲大逆號皆稱萬乘之君帶甲數十<lb/>
萬威足以嚴其境內財足以勸其士民然不能<lb/>
西攘尺寸之地而身爲禽於中原者此其故何<lb/>
也非權輕於匹夫而兵弱於陳渉也當是之時<lb/>
先帝之德未衰而安土樂俗之民衆諸侯無境<lb/>
外之助此之謂瓦解故曰天下之患不在瓦解<lb/>
由此觀之天下誠有土崩之勢雖布衣窮處之<lb/>
士或首難而危海內況三晉之君或存乎天下<lb/>
<pb n="KR3j0082_SBCK_016-15a"/>
雖未治也誠能無土崩之勢雖有強國勁兵不<lb/>
得還踵而身爲禽也況羣臣百姓能爲亂乎此<lb/>
二體者安危之明要賢主之所留意而深察也<lb/>
間者關東五穀數不登年歲未復民多窮困重<lb/>
之以邊境之事推數循理而觀之民宜有不安<lb/>
其處者矣不安故易動易動者土崩之勢也故<lb/>
賢主獨觀萬化之原明安危之機修之廟堂之<lb/>
上而銷未形之患也其要期使天下無土崩之<lb/>
勢而巳矣臣聞圖王不成其弊足以安安則陛<lb/>
<pb n="KR3j0082_SBCK_016-15b"/>
下何求而不得何威而不成奚征而不服哉<lb/>
嚴安臨菑人也以故丞相史上書曰臣聞鄒子<lb/>
曰政敎文質者所以云救也當時則用過則舍<lb/>
之有易則易之故守一而不變者未睹治之至<lb/>
也秦王并吞戰國稱號皇帝壹海內之政壞諸<lb/>
侯之城民得免戰國人人自以爲更生鄕使秦<lb/>
緩其刑罰薄賦歛省傜役貴仁義賤權利上篤<lb/>
厚下佞巧變風易俗化於海內則世世必安矣<lb/>
秦不行是風循其故俗爲智巧權利者進篤厚<lb/>
<pb n="KR3j0082_SBCK_016-16a"/>
忠正者退法嚴令苛諂諛者衆日聞其美意廣<lb/>
心逸欲威海外當是時秦禍北搆於胡南挂於<lb/>
越宿兵無用之地進而不得退行十餘年丁男<lb/>
被甲丁女轉輸苦不聊生自經於道樹死者相<lb/>
望及秦皇帝崩天下大叛豪士並起不可勝載<lb/>
也然本皆非公侯之後無尺寸之勢起閭巷杖<lb/>
棘矜應時而動不謀而俱起不約而同會至乎<lb/>
伯王時敎使然也秦貴爲天子富有天下滅世<lb/>
絕祀窮兵之禍也故周失之弱秦失之強不變<lb/>
<pb n="KR3j0082_SBCK_016-16b"/>
之患也今徇南夷朝夜郞降羌僰略穢州<hi>東夷也</hi>
建城邑深入匈奴燔其龍城議者美之此人臣<lb/>
之利非天下之長䇿也今中國無狗吠之警而<lb/>
外累於遠方之備靡弊國家非所以子民也行<lb/>
無窮之欲甘心快意結怨於匈奴非所以安邊<lb/>
也禍挐而不解兵休而復起近者愁苦遠者驚<lb/>
駭非所以持久也今天下鍜甲磨劔矯箭控弦<lb/>
轉輸軍糧未見休時此天下所共憂也夫兵久<lb/>
而變起事煩而慮生今外郡之地或幾千里列<lb/>
<pb n="KR3j0082_SBCK_016-17a"/>
城數十帶脅諸侯非宗室之利也上觀齊晉所<lb/>
以亡公室卑削六卿大盛也下覽秦之所以滅<lb/>
刑嚴文刻欲大無窮也今郡守之權非特六卿<lb/>
之重也地幾千里非特閭巷之資也甲兵器械<lb/>
非特棘矜之用也以逢萬世之變則不可勝諱<lb/>
也天子納之<lb/>
賈捐之字君房賈誼之曾孫也元帝初珠厓又<lb/>
反發兵擊之諸縣更叛連年不定上與有司議<lb/>
大發軍捐之建議以爲不當擊上使侍中王商<lb/>
<pb n="KR3j0082_SBCK_016-17b"/>
詰問捐之曰珠厓內屬爲郡久矣今背叛逆節<lb/>
而云不當擊長蠻夷之亂虧先帝功德經義何<lb/>
以處之捐之對曰孔子稱堯曰大哉韶曰盡善<lb/>
禹曰無間以三聖之德地方不過數千里欲與<lb/>
聲敎則治之不欲與者不強治也故君臣歌德<lb/>
含氣之物各得其宜武丁成王殷周之大仁也<lb/>
然地東不過江黃西不過氐羌南不過蠻荊北<lb/>
不過朔方是以頌聲並作視聽之類咸樂其生<lb/>
越裳氏重九譯而獻此非兵革之所能致及其<lb/>
<pb n="KR3j0082_SBCK_016-18a"/>
衰也南征不還秦興兵遠攻貪外虛內務欲廣<lb/>
地不慮其害而天下潰叛賴聖漢初興平定天<lb/>
下至孝文皇帝閔中國未安偃武行文則斷獄<lb/>
數百民賦四十丁男三年而一事時有獻千里<lb/>
馬者詔曰鸞旗在前屬車在後吉行日五十里<lb/>
師行三十里朕乘千里之馬獨先安之於是還<lb/>
馬與道里費而下詔曰朕不受獻也其令四方<lb/>
無求來獻當此之時逸遊之樂絕奇麗之賂塞<lb/>
故謚爲孝文廟稱大宗至孝武皇帝大倉之粟<lb/>
<pb n="KR3j0082_SBCK_016-18b"/>
紅腐而不可食都內之錢貫朽而不可校廼探<lb/>
平城之事錄冐頓以來數爲邊害籍兵厲馬因<lb/>
富民以攘服之西連諸國至于安息東過碣石<lb/>
以玄菟樂浪爲郡北却匈奴萬里制南海以爲<lb/>
八郡則天下斷獄萬數民賦數百造鹽鐵酒榷<lb/>
之利以佐用度猶不能足當此之時冦賊並起<lb/>
軍旅數發父戰於前子鬭於後女子乘亭鄣孤<lb/>
兒號於道老母寡婦飮泣巷哭遙設虛祭想魂<lb/>
乎萬里之外淮南王盜寫虎符公孫勇等詐爲<lb/>
<pb n="KR3j0082_SBCK_016-19a"/>
使者是皆廓地泰大征伐不休之故也今天下<lb/>
獨有關東關東大者獨有齊楚民衆久困連年<lb/>
流離離其城郭相枕席於道路人情莫親父母<lb/>
莫樂夫婦至嫁妻賣子法不能禁義不能止此<lb/>
社稷之憂也今陛下不忍悁悁之忿欲驅士衆<lb/>
擠之大海之中快心幽㝠之地非所以救助飢<lb/>
饉保全元元也駱越之人父子同川而浴與禽<lb/>
獸無異本不足郡縣置也獨居一海之中多毒<lb/>
草蟲虵水土之害人未見虜戰士自死又非獨<lb/>
<pb n="KR3j0082_SBCK_016-19b"/>
珠厓有珠犀瑇瑁也弃之不足惜不擊不損威<lb/>
其民譬猶魚鼈何足貪也臣竊以往者羌軍言<lb/>
之暴師曾未一年兵出不踰千里費四十餘萬<lb/>
萬大司農錢盡廼以少府禁錢續之夫一隅爲<lb/>
不善費尚如此況於勞師遠攻亡士無功乎求<lb/>
之往古則不合施之當今又不便臣愚以爲非<lb/>
冠帶之國禹貢所及春秋所治皆可且無以爲<lb/>
願遂弃珠厓專用恤關東爲憂對奏丞相于定<lb/>
國以爲捐之議是上乃從之遂下詔曰珠厓虜<lb/>
<pb n="KR3j0082_SBCK_016-20a"/>
殺吏民背叛爲逆今議者或言可擊或言可守<lb/>
或欲弃之其指各殊朕日夜惟思議者之言羞<lb/>
威不行則欲誅之狐疑避難則守屯田通于時<lb/>
變則憂萬民夫萬民之飢餓與遠蠻之不討危<lb/>
孰大焉且宗廟之祭凶年不備況避不嫌之辱<lb/>
哉今關東大困倉庫空虛無以相贍又以動兵<lb/>
非特勞民凶年隨之其罷珠厓郡捐之數召見<lb/>
言多納用時中書令石顯用事捐之數短顯以<lb/>
故不得官後稀復見<lb/>
<pb n="KR3j0082_SBCK_016-20b"/>
東方朔字曼倩平原人也武帝卽位待詔金馬<lb/>
門建元三年上始微行北至池陽西至黃山南<lb/>
至長楊東游宜春夜出夕還後上以爲道遠勞<lb/>
苦又爲百姓所患乃使吾丘壽王擧籍阿城以<lb/>
南盩厔以東宜春以西提封頃畆及其價直欲<lb/>
除以爲上林苑屬之南山壽王奏事上大悅朔<lb/>
進諫曰臣聞謙遜靜慤天表之應應之以福驕<lb/>
溢靡麗天表之應應之以異今陛下累郞臺恐<lb/>
其不高弋獵之處恐其不廣如天不爲變則三<lb/>
<pb n="KR3j0082_SBCK_016-21a"/>
輔之地盡可以爲苑何必盩厔鄠杜乎奢侈越<lb/>
制天爲之變上林雖小臣尚以爲大也夫南山<lb/>
天下之大阻也南有江淮北有河渭其地從汧<lb/>
隴以東商雒以西厥壤肥饒漢興去三河之地<lb/>
止覇產以西都涇渭之南此所謂天下陸海之<lb/>
地秦之所以虜西戎兼山東者也其山出玉石<lb/>
金銀銅鐵豫章檀柘異類之物不可勝原此百<lb/>
工所取給萬民所仰足也又有秔稻梨栗桑麻<lb/>
竹箭之饒貧者得以人給家足無飢寒之憂故<lb/>
<pb n="KR3j0082_SBCK_016-21b"/>
酆鎬之間號爲土膏其價畆一金今規以爲苑<lb/>
絕陂池水澤之利而取民膏腴之地上乏國家<lb/>
之用下奪農桑之業弃成功就敗事損耗五穀<lb/>
是其不可一也且盛荊棘之林而長養麋鹿廣<lb/>
狐莵之苑大虎狼之墟又壞人冡墓發人室廬<lb/>
令幼弱懷土而思耆老泣涕而悲是其不可二<lb/>
也騎馳東西車騖南北又有深溝大渠夫一日<lb/>
之樂不足以危無隄之輿<hi>不敢斥天子故言輿</hi>是其不可<lb/>
三也故務苑囿之大不恤農時非所以強國富<lb/>
<pb n="KR3j0082_SBCK_016-22a"/>
人也夫殷作九市之宫<hi>紂於宮中設九市也</hi>而諸侯叛靈<lb/>
王起章蕐之臺而楚人散秦興阿房之殿而天<lb/>
下亂糞土愚臣忘生觸死逆盛意犯隆指罪當<lb/>
萬死上乃拜朔爲大中大夫給事中賜黃金百<lb/>
斤然遂起上林苑武帝時公主貴人多踰禮制<lb/>
天下侈靡趨末百姓多離農畆上從容問朔朕<lb/>
欲化民豈有道乎朔對曰堯舜禹湯文武成康<lb/>
上古之事經數千載尚難言也臣不敢陳願近<lb/>
述孝文皇帝之時當世耆老皆聞見之貴爲天<lb/>
<pb n="KR3j0082_SBCK_016-22b"/>
子富有四海身衣弋綈足履革舄以韋帶劔莞<lb/>
蒲爲席衣緼無文集上書囊以爲殿帷以道德<lb/>
爲麗以仁義爲準於是天下望風成俗昭然化<lb/>
之今陛下以城中爲小圖起建章尤鳳闕右神<lb/>
明號稱千門萬戶木土衣綺繡狗馬被繢罽宮<lb/>
人簪瑇瑁垂珠璣設戲車敎馳逐飾文采叢珍<lb/>
怪撞萬石之鐘擊雷霆之鼔作俳優舞鄭女上<lb/>
爲淫侈如此而欲使民獨不奢侈失農事之難<lb/>
者也陛下誠能用臣之計推甲乙之帳<hi>甲乙帳名</hi>燔<lb/>
<pb n="KR3j0082_SBCK_016-23a"/>
之於四通之衢却走馬示不復用則堯舜之隆<lb/>
宜可與比治矣易曰正其本萬事理失之豪氂<lb/>
差以千里願陛下留意察之朔直言切諫上常<lb/>
用之設非有先生之論其辭曰非有先生仕吳<lb/>
進不稱往古以厲主意退不揚君美以顯其功<lb/>
黙然無言者三年矣吳王怪而問之曰談何容<lb/>
易夫談有悖於目咈於耳謬於心而便於身者<lb/>
或有悅於目順於耳快於心而毀於行者非有<lb/>
明王聖主孰能聽之吳王曰何爲其然也中人<lb/>
<pb n="KR3j0082_SBCK_016-23b"/>
以上可以語上先生試言寡人將聽焉先生對<lb/>
曰昔者關龍逢深諫於桀而王子比干直言於<lb/>
紂此二臣者皆極慮盡忠閔主澤不下流而萬<lb/>
民騷動故直言其失切諫其邪者將以爲君之<lb/>
榮除主之禍也今則不然反以爲誹謗君之行<lb/>
無人臣之禮戮及先人爲天下咲故曰談何容<lb/>
易是以輔弼之臣瓦解而邪諂之人並進遂及<lb/>
飛廉惡來革等<hi>二人皆紂時佞臣也</hi>二人皆詐僞巧言利<lb/>
口以進其身陰奉彫琢刻鏤之好以納其心務<lb/>
<pb n="KR3j0082_SBCK_016-24a"/>
快耳目之欲以苟容爲度遂往不戒身没被戮<lb/>
宗廟崩弛國家爲墟故卑身賤體悅色微辭愉<lb/>
愉呴呴終無益於主上之治則志士仁人不忍<lb/>
爲也將儼然作矜嚴之色深言直諫上以拂主<lb/>
之邪下以損百姓之害則忤於邪主之心歷於<lb/>
衰世之法如是邪主之行固足畏也故曰談何<lb/>
容易於是吳王懼然易容捐薦去几危坐而聽<lb/>
先生曰接輿避世箕子陽狂此二子者皆避濁<lb/>
世以全其身者也使遇明王聖主得賜淸燕之<lb/>
<pb n="KR3j0082_SBCK_016-24b"/>
閒寬和之色發憤畢誠圖畫安危揆度得失上<lb/>
以安主體下以便萬民則五帝三王之道可幾<lb/>
而見也故伊尹蒙耻辱負鼎爼以干湯太公釣<lb/>
於渭之陽以見文王心合意同謀無不成計無<lb/>
不從深念遠慮引義以正其身推恩以廣下本<lb/>
仁祖義裒有德祿賢能誅惡亂總遠方壹統類<lb/>
美風俗此帝王所由昌也上不變天性下不奪<lb/>
人倫則天地和洽遠方懷之故號聖王於是裂<lb/>
地定封爵爲公侯傳國子孫名顯後世民到于<lb/>
<pb n="KR3j0082_SBCK_016-25a"/>
今稱之以遇湯與文王也太公伊尹以如此龍<lb/>
逢比干獨如彼豈不哀哉故曰談何容易<lb/>
羣書治要卷第十八<lb/>
<pb n="KR3j0082_SBCK_016-25b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_017-1a"/>
羣書治要卷第十九<lb/>
　　　　秘書監鉅鹿男臣魏徵等奉　勅撰<lb/>
　　漢書七<lb/>
傳<lb/>
朱雲字游魯人也成帝時故丞相安昌侯張禹<lb/>
以帝師位特進甚尊雲上書求見公卿在前雲<lb/>
曰今朝廷大臣上不能匡主下無以益民皆尸<lb/>
位素餐孔子所謂鄙夫不可與事君苟患失之<lb/>
亡所不至者也臣願賜尚方斬馬劔斷佞臣一<lb/>
<pb n="KR3j0082_SBCK_017-1b"/>
人以厲其餘上問誰也對曰丞相安昌侯張禹<lb/>
上大怒曰小臣居下訕上廷辱師傅罪死不赦<lb/>
御史將雲下雲攀殿檻檻折雲呼曰臣得下從<lb/>
龍逢比干遊於地下足矣未知聖朝何如耳御<lb/>
史遂將雲去於是左將軍辛慶忌免冠解印綬<lb/>
叩頭殿下曰此臣素著狂直於世使其言是不<lb/>
可誅其言非固當容之臣以死爭慶忌叩頭流<lb/>
血上意解然後得巳及後當治殿檻上曰勿易<lb/>
因而輯之以旌直臣雲自是之後不復仕<lb/>
<pb n="KR3j0082_SBCK_017-2a"/>
梅福字子眞九江人也成帝委任大將軍王鳳<lb/>
而京兆尹王章素忠直譏鳳爲鳳所誅羣下莫<lb/>
敢正言故福上書曰臣聞箕子陽狂於殷而爲<lb/>
周陳洪範叔孫通遯秦歸漢制作儀品夫叔孫<lb/>
先非不忠也箕子非疏其家而叛親也不可爲<lb/>
言也昔高祖納善若不及從諫若轉圜聽言不<lb/>
求其能擧功不考其素陳平起於亡命而爲謀<lb/>
主韓信㧞於行陣而建上將故天下之士雲合<lb/>
歸漢爭進奇異智者竭其䇿愚者盡其慮勇士<lb/>
<pb n="KR3j0082_SBCK_017-2b"/>
極其節怯夫勉其死合天下之智并天下之威<lb/>
是以擧秦如鴻毛取楚若拾遺此高祖所以無<lb/>
敵於天下也士者國之重器得士則重失士則<lb/>
輕詩云濟濟多士文王以寧廟堂之議非草茅<lb/>
所當言也臣誠恐身塗野草尸并卒伍故數上<lb/>
書求見輙報罷臣聞齊桓之時有以九九見者<lb/>
桓公不逆欲以致大也今臣所言非特九九也<lb/>
陛下拒臣者三矣此天下士所以不至也今陛<lb/>
下旣不納天下之言又加戮焉夫䳒鵲遭害則<lb/>
<pb n="KR3j0082_SBCK_017-3a"/>
仁鳥增逝愚者蒙戮則智士深退間者愚民上<lb/>
疏多觸不急之法或下廷尉而死者衆自陽朔<lb/>
以來天下以言爲諱朝廷尤甚羣臣承順上指<lb/>
莫有執正何以明其然也取民所上書陛下之<lb/>
所善者試下之廷尉廷尉必曰非所宜言大不<lb/>
敬以此卜之一矣故京兆尹王章資質忠直敢<lb/>
面引廷爭孝元皇帝擢之以厲具臣而矯曲朝<lb/>
及至陛下戮及妻子惡惡止其身王章非有反<lb/>
叛之辜而殃及家折直士之節結諫臣之舌羣<lb/>
<pb n="KR3j0082_SBCK_017-3b"/>
臣皆知其非然不敢爭天下以言爲戒最國家<lb/>
之大患也<lb/>
雋不疑字曼倩勃海人也爲京兆尹吏民敬其<lb/>
威信始元五年有一男子乘黃犢車建黃旐衣<lb/>
黃襜褕著黃冐詣北闕自謂爲衛太子詔使公<lb/>
卿將軍雜識視長安中吏民聚觀者數萬人右<lb/>
將軍勒兵闕下以備非常丞相御史中二千石<lb/>
至者立莫敢發言不疑後到叱從吏使收縛或<lb/>
曰是非未可知且安之不疑曰昔蒯聵違命出<lb/>
<pb n="KR3j0082_SBCK_017-4a"/>
奔輙拒而不內春秋是之衛太子得罪先帝亡<lb/>
不卽死今來自詣此罪人也遂送詔獄天子與<lb/>
大將軍霍光聞而嘉之曰公卿大臣當用經術<lb/>
明於大誼由是名聲重於朝廷在位者皆自以<lb/>
不及也廷尉驗治竟得姧詐<lb/>
疏廣字仲翁東海人也爲太子太傅兄子受爲<lb/>
少傅太子外祖父平恩侯許伯以爲太子幼白<lb/>
使其弟中郞將舜監護太子家上以問廣廣對<lb/>
曰太子國儲副君師友必於天下英俊不宜獨<lb/>
<pb n="KR3j0082_SBCK_017-4b"/>
親外家且太子自有大傅少傅官屬巳備今復<lb/>
使舜護太子家示陋非所以廣太子德於天下<lb/>
也上善其言以語丞相魏相相免冠謝曰此非<lb/>
臣等所能及廣由是見器重<lb/>
于定國字曼倩東海人也其父于公爲郡決曹<lb/>
決獄平羅文法者于公所決皆不恨郡中爲之<lb/>
生立祠名曰于公祠定國少學法於父爲廷尉<lb/>
其決疑平法務在哀鰥寡罪疑從輕加審愼之<lb/>
心朝廷稱之曰張釋之爲廷尉天下無冤民于<lb/>
<pb n="KR3j0082_SBCK_017-5a"/>
定國爲廷尉民自以爲不冤遷御史大夫爲丞<lb/>
相始定國父于公其閭門壞父老方共治之于<lb/>
公謂曰少高大閭門令容駟馬高蓋車我治獄<lb/>
未嘗有所冤子孫必有興者至定國爲丞相子<lb/>
永爲御史大夫封侯傳世云<lb/>
薛廣德字長卿沛郡人也爲人温雅及爲三公<lb/>
直言諫爭成帝幸甘泉郊泰畤禮畢因留射獵<lb/>
廣德上書曰竊見關東困極民人流離陛下日<lb/>
撞亡秦之鐘聽鄭衛之樂臣誠悼之今士卒暴<lb/>
<pb n="KR3j0082_SBCK_017-5b"/>
露從官勞倦願陛下亟反宮思與百姓同憂樂<lb/>
天下幸甚上卽日還其秋上酎祭宗廟出便門<lb/>
欲御樓舩廣德當乘輿車免冠頓首曰宜從橋<lb/>
詔曰大夫冠廣德曰陛下不聽臣臣自刎以血<lb/>
汗車輪陛下不得入廟矣上不悅先驅光祿大<lb/>
夫張猛進曰臣聞主聖臣直乘舩危就橋安聖<lb/>
主不乘危御史大夫言可聽乃從橋<lb/>
王吉字子陽琅耶人也爲諫大夫是時宣帝頗<lb/>
修武帝故事宮室車服盛於昭帝時外戚許史<lb/>
<pb n="KR3j0082_SBCK_017-6a"/>
王氏貴寵而上躬親政事任用能吏吉上疏言<lb/>
得失曰陛下總萬方帝王圖籍日陳於前惟思<lb/>
世務將興大平詔書每下民欣然若更生臣伏<lb/>
而思之可謂至恩未可謂本務也欲治之主不<lb/>
世出公卿幸得遭遇其時言聽諫從然未有建<lb/>
萬世之長䇿擧明主於三代之隆者也其務在<lb/>
於期會簿書斷獄聽訟而巳此非太平之基也<lb/>
臣聞聖王宣德流化必自近始朝廷不備難以<lb/>
言治左右不正難以化遠民者弱而不可勝愚<lb/>
<pb n="KR3j0082_SBCK_017-6b"/>
而不可欺也聖主獨行於深宮得則天下稱誦<lb/>
之失則天下咸言之行發於近必見於遠謹選<lb/>
左右審擇所使左右所以正身也所使所以宣<lb/>
德也今俗吏所以牧民者非有禮義科指可世<lb/>
世通行者也獨設刑法以守之其欲治者不知<lb/>
所由以意穿鑿各取一切是以百里不同風千<lb/>
里不同俗詐僞萠生刑罰無極質樸日銷恩愛<lb/>
寢薄孔子曰安上治民莫善於禮非空言也臣<lb/>
願陛下承天心發大業與公卿大臣延及儒生<lb/>
<pb n="KR3j0082_SBCK_017-7a"/>
述舊禮明王制毆一世之人躋之仁壽之域則<lb/>
俗何以不若成康壽何以不若高宗竊見當世<lb/>
趍務不合於道者謹條奏唯陛下裁擇焉吉意<lb/>
以爲漢家列侯尚公主諸侯則國人承翁主<hi>娶天</hi>
<hi>子女則曰尚公主國人娶諸侯女曰承翁主也</hi>使男事女夫詘於婦逆<lb/>
陰陽之位故多女亂古者衣服車馬貴賤有章<lb/>
以襃有德而别尊卑今上下僭差人人自制是<lb/>
故貪財趍利不畏死亡周之所以能致治刑措<lb/>
而不用者以其禁邪於㝠㝠絕惡於未萠也又<lb/>
<pb n="KR3j0082_SBCK_017-7b"/>
言舜湯不用三公九卿之世而擧咎繇伊尹不<lb/>
仁者遠今使俗吏得任子弟<hi>漢舊儀子弟以父兄任爲郞</hi>率<lb/>
多驕傲不通古今至於積功治人無益於民此<lb/>
伐檀所爲作也宜明選求賢除任子之令外家<lb/>
及故人可厚以財不宜居位去角抵減樂府省<lb/>
尚方明視天下以儉民見儉則歸本本立而末<lb/>
成其指如此上以其言迂闊不甚寵異也吉遂<lb/>
謝病歸<lb/>
貢禹字少翁琅耶人也元帝初卽位徵爲諫大<lb/>
<pb n="KR3j0082_SBCK_017-8a"/>
夫數虛巳問以政事是時年歲不登郡國多困<lb/>
禹奏言古者宮室有制宮女不過九人秣馬不<lb/>
過八匹牆塗而不雕木摩而不刻車輿器物皆<lb/>
不文畫苑不過數十里與民共之任賢使能什<lb/>
一而稅無他賦歛繇戍之役使民歲不過三日<lb/>
故天下家給人足頌聲作至高祖孝文孝景循<lb/>
古節儉宮女不過十餘人廐馬百餘匹孝文皇<lb/>
帝衣綈履革器無雕文金銀之飾後世爭爲奢<lb/>
轉轉益甚臣下亦相放效衣服亂於主上甚非<lb/>
<pb n="KR3j0082_SBCK_017-8b"/>
宜然非自知奢僭也今大夫僭諸侯諸侯僭天<lb/>
子天子過天道其日久矣承衰救亂矯復古化<lb/>
在於陛下臣愚以爲盡如大古難宜少放古以<lb/>
自節焉方今宮室巳定無可奈何矣其餘盡可<lb/>
減損故時齊三服官輸物不過十笥方今齊三<lb/>
服官一歲費數鉅萬蜀廣漢主金銀器歲各用<lb/>
五百萬三工官官費五千萬<hi>河內懷蜀郡成都廣漢皆有工官工</hi>
<hi>官主漆器物</hi>東西織室亦然廐馬食粟將萬匹臣禹<lb/>
嘗從之東宮見賜杯案盡文畫金銀飾非當所<lb/>
<pb n="KR3j0082_SBCK_017-9a"/>
以賜食臣下也東宮之費亦不可勝計天下之<lb/>
民所爲大飢餓死者是也今民大飢而死人至<lb/>
相食而廐馬食粟苦其大肥氣盛怒至乃日歩<lb/>
作之王者受命於天爲民父母固當若此乎天<lb/>
不見邪武帝時又多取好女至數千人以塡後<lb/>
宮及棄天下昭帝幼弱霍光專事不知禮正妄<lb/>
多藏金錢財物鳥獸魚鼈凡百九十物盡瘞藏<lb/>
之又皆取後宮女置於園陵大失禮逆天心昭<lb/>
帝晏駕光復行之至孝宣皇帝時羣臣亦隨故<lb/>
<pb n="KR3j0082_SBCK_017-9b"/>
事甚可痛也故使天下承化及衆庶葬埋皆虛<lb/>
地上以實地下其過自上生皆在大臣循故事<lb/>
之辠也唯陛下深察古道從其儉者大減損乘<lb/>
輿服御器物三分去二審察後宮擇其賢者留<lb/>
二十人餘悉歸之諸陵園女無子者宜皆遣廐<lb/>
馬可無過數十匹獨舍長安城南苑地以爲田<lb/>
獵之囿自城西南至鄠皆復其田以與貧民方<lb/>
今天下飢饉可無大自損減以救之稱天意乎<lb/>
天生聖人蓋爲萬民非獨使自娛樂而巳也當<lb/>
<pb n="KR3j0082_SBCK_017-10a"/>
仁不讓獨可以聖心參諸天地揆之往古不可<lb/>
與臣下議也臣禹不勝拳拳不敢不盡愚心天<lb/>
子納善其忠乃下詔令太僕減食穀馬水衡減<lb/>
食肉獸省宜春下苑以與貧民又罷角抵諸戲<lb/>
及齊三服官遷禹爲光祿大夫禹又言孝文皇<lb/>
帝時貴廉潔賤貪汗賞善罰惡不阿親戚罪白<lb/>
者伏其誅疑者以與民無贖罪之法故令行禁<lb/>
止海內大化與刑措無異武帝始臨天下尊賢<lb/>
用士闢地廣境數千里自見功大威行遂縱嗜<lb/>
<pb n="KR3j0082_SBCK_017-10b"/>
欲用度不足乃行一切之變使犯法者贖罪入<lb/>
穀者補吏是以天下奢侈官亂民貧盜賊並起<lb/>
亡命者衆郡國恐伏誅則擇便巧史書習於計<lb/>
簿能欺上府者以爲右職姦䡄不勝則取勇猛<lb/>
能操切百姓以苛暴威服下者使居大位故無<lb/>
義而有財者顯於世欺謾而善書者尊於朝誖<lb/>
逆而勇猛者貴於官故俗皆曰何以孝悌爲財<lb/>
多而光榮何以禮義爲史書而仕宦何以謹愼<lb/>
爲勇猛而臨官故黥劓而髠鉗者猶復攘臂爲<lb/>
<pb n="KR3j0082_SBCK_017-11a"/>
政於世而行雖犬彘家富埶足目指氣使是爲<lb/>
賢耳謂居官而致富者爲雄桀處姦而得利者<lb/>
爲壯士兄勸其弟父勉其子俗之壞敗乃至於<lb/>
是察其所以然者皆以犯法得贖罪求士不得<lb/>
眞賢相守崇財利誅不行之所致也今欲興至<lb/>
治致太平宜除贖罪之法相守選擧不以實及<lb/>
有臧者輙行其誅無伹免官則爭盡力爲善貴<lb/>
孝悌賤賈人進眞賢擧實廉而天下治矣孔子<lb/>
匹夫之人耳以樂道正身不懈之故四海之內<lb/>
<pb n="KR3j0082_SBCK_017-11b"/>
天下之君微孔子之言無所折中況乎以漢地<lb/>
之廣陛下之德處南面之尊因天地之助其於<lb/>
以變世易俗調和陰陽陶冶萬物化正天下易<lb/>
於決流抑墜<hi>墜物欲墜落也</hi>自成康以來幾且千歲欲<lb/>
爲治者甚衆然而太平不復興者何也以其舍<lb/>
法度而任私意奢侈行而仁義廢也陛下誠深<lb/>
念高祖之苦醇法太宗之治正巳以先下選賢<lb/>
以自輔開進忠正致誅姦臣遠放諂佞放出園<lb/>
陵之女罷倡樂絕鄭聲去甲乙之帳退僞薄之<lb/>
<pb n="KR3j0082_SBCK_017-12a"/>
物修節儉之化驅天下之民皆歸於農如此不<lb/>
懈則三王可侔五帝可及唯陛下留意省察天<lb/>
下幸甚上雖未盡從嘉其質直之意而省其半<lb/>
鮑宣字子都渤海人也爲諫大夫以丁傅子弟<lb/>
並進董賢貴幸上書諫曰竊見孝成皇帝時外<lb/>
親持權人人牽引所私以充塞朝廷妨賢人路<lb/>
濁亂天下奢泰無度窮困百姓是以日蝕且十<lb/>
彗星四起危亡之徵陛下所親見也今奈何反<lb/>
覆劇於前乎朝臣無有大儒骨鯁白首耆艾魁<lb/>
<pb n="KR3j0082_SBCK_017-12b"/>
壘之士<hi>魁壘壯貌</hi>論議通古今喟然動衆心憂國如<lb/>
飢渴者臣未見也敦外親小童及幸臣董賢等<lb/>
在公門省戶下陛下欲與此共承天地安海內<lb/>
甚難今俗謂不知者爲能謂智者爲不能昔堯<lb/>
放四罪而天下服今除一吏而衆皆惑古刑人<lb/>
尚服今賞人反惑請寄爲姦羣小日進國家空<lb/>
虛用度不足民流亡去城郭盜賊並起吏爲殘<lb/>
賊歲增於前凡民有七亡陰陽不和水旱爲灾<lb/>
一亡也縣官重責更賦租稅二亡也貪吏並公<lb/>
<pb n="KR3j0082_SBCK_017-13a"/>
受取不巳三亡也豪強大姓𧖟食無厭四亡也<lb/>
苛吏繇役失農桑時五亡也部落鼓鳴男女遮<lb/>
列六亡也盜賊劫略取民財物七亡也七亡尚<lb/>
可又有七死酷吏敺殺一死也治獄深刻二死<lb/>
也冤陷無辜三死也盜賊橫發四死也怨讎相<lb/>
殘五死也歲惡飢餓六死也時氣疾疫七死也<lb/>
民有七亡而無一得欲望國安誠難民有七死<lb/>
而無一生欲望刑措誠難此非公卿守相貪殘<lb/>
成化之所致邪羣臣幸得居尊官食重祿豈有<lb/>
<pb n="KR3j0082_SBCK_017-13b"/>
肯加惻隱於細民助陛下流敎化者邪志伹在<lb/>
營私家稱賔客爲姦利而巳以苟容曲從爲賢<lb/>
以拱黙尸祿爲智謂如臣宣等爲愚陛下擢臣<lb/>
岩穴誠冀有益豪毛豈徒欲使臣美食大官重<lb/>
高門之地哉<hi>高門殿名</hi>天下乃皇天之天下也陛下<lb/>
上爲皇天子下爲黎庶父母爲天牧養元元視<lb/>
之當如一合尸鳩之詩今貧民菜食不厭衣又<lb/>
穿空父子夫婦不能相保誠可爲酸鼻陛下不<lb/>
救將安所歸命乎奈何獨私養外親與幸臣董<lb/>
<pb n="KR3j0082_SBCK_017-14a"/>
賢多賞賜以大萬數使奴從賔客漿酒霍肉<hi>視酒</hi>
<hi>如漿視肉如霍也</hi>蒼頭廬兒皆用致富非天意也<hi>漢名奴爲</hi>
<hi>蒼頭諸給殿中者所居爲廬蒼頭侍從因呼廬兒</hi>及汝昌侯傅商無功<lb/>
而封夫官爵非陛下之官爵乃天下之官爵也<lb/>
陛下取非其官官非其人而望天悅民服不亦<lb/>
難乎治天下者當用天下之心爲心不得自專<lb/>
快意而巳也上之皇天見譴下之黎庶恨怨上<lb/>
以宣名儒優而納之宣復上書言陛下父事天<lb/>
母事地子養黎民卽位以來父虧明母震動子<lb/>
<pb n="KR3j0082_SBCK_017-14b"/>
訛言相驚恐今日蝕於三始<hi>正月一日爲歲之朝月之朝日之朝</hi>
<hi>始猶朝也</hi>誠可畏懼小民正月朔日尚恐毀敗器物<lb/>
何況於日虧乎<lb/>
魏相字弱翁濟陰人也爲丞相宣帝與後將軍<lb/>
趙充國等議欲因匈奴衰弱出兵擊其右地使<lb/>
不敢復擾西域相上書諫曰臣聞救亂誅暴謂<lb/>
之義兵兵義者王敵加於巳不得巳而起者謂<lb/>
之應兵兵應者勝爭恨小故不勝憤怒者謂之<lb/>
忿兵兵忿者敗利人土地貨寶者謂之貪兵兵<lb/>
<pb n="KR3j0082_SBCK_017-15a"/>
貪者破恃國家之大矜民人之衆欲見威於敵<lb/>
者謂之驕兵兵驕者滅此五者非伹人事乃天<lb/>
道也間者匈奴常有善意所得漢民輙奉歸之<lb/>
未有犯於邊境雖爭屯田車師不足致意中今<lb/>
聞諸將軍欲興兵入其地臣愚不知此兵何名<lb/>
者也今邊郡困乏父子共犬羊之裘食草萊之<lb/>
實常恐不能自存難以動兵軍旅之後心有凶<lb/>
年言民以其愁苦之氣傷陰陽之和也出兵雖<lb/>
勝猶有後憂恐灾害之變因此以生今郡國守<lb/>
<pb n="KR3j0082_SBCK_017-15b"/>
相多不實選風俗尤薄水旱不時案今年計子<lb/>
弟殺父兄妻殺夫者凡二百二十二人臣愚以<lb/>
爲此非小變也今左右不憂此乃欲發兵報纖<lb/>
介之忿於遠夷殆孔子所謂吾恐季孫之憂不<lb/>
在顓臾而在蕭牆之內者也願陛下與有識者<lb/>
詳議乃可上從相言而止<lb/>
丙吉字少卿魯國人也代魏相爲丞相吉本起<lb/>
獄法小吏及居相位尚寛大好禮讓嘗出逢淸<lb/>
道羣鬭者死傷橫道吉過之不問掾史獨怪之<lb/>
<pb n="KR3j0082_SBCK_017-16a"/>
吉前行逢人逐牛牛喘吉止駐使騎吏問逐牛<lb/>
行幾里矣掾史謂丞相前後失問或以譏吉吉<lb/>
曰民鬭相殺傷長安令京兆尹職所當禁備逐<lb/>
捕歲竟丞相課其殿最奏行賞罰而巳宰相不<lb/>
親小事非所當於道路問也方春少陽用事未<lb/>
可以熱恐牛近行用暑故喘此時氣失節恐有<lb/>
所傷害也三公典調和陰陽職所當憂是以問<lb/>
之掾史乃服以吉知大體<lb/>
京房字君明東郡人也以孝廉爲郞是時中書<lb/>
<pb n="KR3j0082_SBCK_017-16b"/>
令石顯專權顯友人五鹿充宗爲尚書令與房<lb/>
同經論議相非二人用事房甞宴見問上曰幽<lb/>
厲之君何以危所任者何人也上曰君不明而<lb/>
所任巧佞房曰知其巧佞而用之耶將以爲賢<lb/>
也上曰賢之房曰然則今何以知其不賢也上<lb/>
曰以其時亂而君危知之房曰若是任賢必治<lb/>
任不肖必亂必然之道也幽厲何不覺寤而更<lb/>
求賢曷爲卒任不肖以至於是上曰臨亂之君<lb/>
各賢其臣令皆覺寤天下安得危亡之君房曰<lb/>
<pb n="KR3j0082_SBCK_017-17a"/>
齊桓公秦二世亦嘗聞此君而非笑之然則任<lb/>
豎刁趙高政治日亂盜賊滿山何不以幽厲卜<lb/>
之而覺寤乎上曰唯有道者能以往知來耳房<lb/>
因免冠頓首曰春秋紀二百四十二年灾異以<lb/>
示萬世之君今陛下卽位以來日月失明星辰<lb/>
逆行山崩泉涌地震石隕夏霜冬雷春凋秋榮<lb/>
水旱螟蟲民人飢疫盜賊不禁刑人滿市春秋<lb/>
所記灾異盡備陛下視今爲治耶亂耶上曰亦<lb/>
極亂耳尚何道房曰今所任用者誰與上曰然<lb/>
<pb n="KR3j0082_SBCK_017-17b"/>
幸其愈於彼又以爲不在此人也房曰夫前世<lb/>
之君亦皆然矣臣恐後之視今猶今之視前也<lb/>
上良久乃曰今爲亂者誰哉房曰明主宜自知<lb/>
之上曰不知也如知之何故用之房曰上最所<lb/>
信任與圖事帷幄之中進退天下之士者是矣<lb/>
房指謂石顯上亦知之謂房曰巳諭房罷出後<lb/>
石顯五鹿充宗皆疾房欲遠之建言宜試以房<lb/>
爲郡守元帝於是以房爲魏郡太守顯吿房與<lb/>
張博通謀非謗政治歸惡天子詿誤諸侯王房<lb/>
<pb n="KR3j0082_SBCK_017-18a"/>
博皆棄市<lb/>
蓋寬饒字次公魏郡人也爲司隷校尉刺擧無<lb/>
所廻避公卿貴戚及郡國吏繇使至長安莫敢<lb/>
犯禁京師爲淸爲人剛直高節志在奉公以言<lb/>
事不當意而爲文法吏所詆挫大夫鄭昌上書<lb/>
頌寛饒曰臣聞山有猛獸藜藿爲之不採國有<lb/>
忠臣姦邪爲之不起司隷校尉寬饒居不求安<lb/>
食不求飽進有憂國之心退有死節之義上無<lb/>
許史之屬<hi>許伯宣帝后父也史高宣帝外家也</hi>下無金張之託<hi>金日</hi>
<pb n="KR3j0082_SBCK_017-18b"/>
<hi>磾張安世也</hi>職在司察直道而行多仇少與上書陳<lb/>
國事有司劾以大辟臣幸得從大夫之後官以<lb/>
諫爲名不敢不言上不聽遂下寬饒吏寛饒引<lb/>
佩刀自剄北闕下衆莫不憐之<lb/>
諸葛豐字少季琅耶人也爲司隷校尉刺擧無<lb/>
所避侍中許章奢淫不奉法度賔客犯事與章<lb/>
相連豐按劾章欲收之章迫窘馳車去得入宫<lb/>
門自歸於是收豐節豐上書謝曰臣豐駑怯文<lb/>
不足以勸善武不足以執邪陛下拜爲司隷校<lb/>
<pb n="KR3j0082_SBCK_017-19a"/>
尉未有以自效故常願捐一且之命而斷姦臣<lb/>
之首懸於都市編書其罪使四方明知爲惡之<lb/>
罰然後却就斧鉞之誅誠臣所甘心也夫以布<lb/>
衣尚猶有刎頸之交今以四海之大曾無伏節<lb/>
死義之臣率盡苟合取容阿黨相爲念私門之<lb/>
利忘國家之政邪穢溷濁之氣上感于天是以<lb/>
灾變數見百姓困乏此臣下不忠之效也臣誠<lb/>
耻之無巳凡人情莫不欲安存而惡危亡然忠<lb/>
臣直士不避患害者誠爲君也臣竊不勝憤懣<lb/>
<pb n="KR3j0082_SBCK_017-19b"/>
願賜淸宴唯陛下裁幸上不許是後所言益不<lb/>
用豐復上書言臣聞伯奇孝而棄於親子胥忠<lb/>
而誅於君隱公慈而殺於弟叔武弟而殺於兄<lb/>
夫以四子之行屈平之材然猶不能自顯而被<lb/>
刑戮豈不足以觀哉使臣殺身以安國蒙誅以<lb/>
顯君臣誠願之獨恐未有云補而爲衆邪所排<lb/>
令讒夫得遂正直之路壅塞忠臣沮心智士杜<lb/>
口此愚臣之所懼也<lb/>
劉輔河間人也爲諫大夫會成帝欲立趙倢伃<lb/>
<pb n="KR3j0082_SBCK_017-20a"/>
爲皇后輔上封事曰今廼觸情縱欲傾於卑賤<lb/>
之女欲以母天下不畏乎天不媿于人惑莫大<lb/>
焉里語曰腐木不可以爲柱卑人不可以爲主<lb/>
天人之所不與必有禍而無福市道皆共知之<lb/>
朝臣莫肯一言臣竊傷心自念得以同姓㧞擢<lb/>
尸祿不忠汙辱諫爭之官不敢不盡死唯陛下<lb/>
察焉書奏上使侍御史收縛輔繫掖庭秘獄羣<lb/>
臣莫知其故於是左將軍辛慶忌右將軍廉襃<lb/>
光祿勲師丹太中大夫谷永俱上書曰臣聞明<lb/>
<pb n="KR3j0082_SBCK_017-20b"/>
主垂寛容之聽崇諫爭之官廣開忠直之路不<lb/>
罪狂狷之言然後百僚在位竭忠盡謀不懼後<lb/>
患朝廷無諂諛之士元首無失道之愆竊見諫<lb/>
大夫劉輔前以縣令求見擢爲諫大夫此其言<lb/>
必有卓詭切至當聖心者故得㧞至於此旬日<lb/>
之間收下秘獄臣等愚以爲輔幸得託公族之<lb/>
親在諫臣之列新從下土來未知朝廷體獨觸<lb/>
忌諱不足深過小罪宜隱忍而巳如有大惡宜<lb/>
暴治理官與衆共之今天心未豫<hi>豫悅豫也</hi>灾異屢<lb/>
<pb n="KR3j0082_SBCK_017-21a"/>
降水旱迭臻方當隆寛廣問襃直盡下之時也<lb/>
而行慘急之誅於諫爭之臣震驚羣下失忠直<lb/>
心假令輔不坐直言所坐不著天下不可戶曉<lb/>
同姓近臣本以言顯其於治親養忠之義誠不<lb/>
宜幽囚于掖庭獄公卿以下見陛下進用輔亟<lb/>
而折傷之暴人有懼心莫敢盡節正言非所以<lb/>
昭有虞之聽廣德美之風也臣等竊深傷之唯<lb/>
陛下留神省察上廼減死罪<lb/>
鄭崇字子游本高密人也哀帝擢爲尚書僕射<lb/>
<pb n="KR3j0082_SBCK_017-21b"/>
數求見諫爭上初納用之每見曵革履上咲曰<lb/>
我識鄭尚書履聲久之上欲封祖母傅大后從<lb/>
弟商崇諫曰孝成皇帝封親舅五侯天爲赤黃<lb/>
晝昬日中有黑氣今祖母從昆弟二人巳侯孔<lb/>
鄕侯皇后父高武侯以三公封尚有因緣今無<lb/>
故欲復封商壞亂制度逆天人心非傅氏之福<lb/>
也臣願以身命當咎崇因持詔書案起<hi>持當受詔書案</hi>
<hi>起去</hi>傅太后大怒曰何有爲天子乃反爲一臣所<lb/>
專制邪上遂下詔封商爲汝昌侯崇又以董賢<lb/>
<pb n="KR3j0082_SBCK_017-22a"/>
貴寵過度數諫由是重得罪數以職事見責發<lb/>
疾頸癰欲乞骸骨不敢尚書令趙昌佞諂素害<lb/>
崇知其見疏因奏崇與宗族通疑有姦請治上<lb/>
責崇曰君門如市何以欲禁切主上崇對曰臣<lb/>
門如市臣心如水願得考覆上怒下崇獄窮治<lb/>
死獄中<hi>荀悅紀論曰夫臣下之所以難言者何也言出乎口則咎悔及之矣故擧過揚</hi>
<hi>非則刺上之譏言而當則耻其勝巳也言而不當則賤其愚也先巳而同則惡其奪巳之明也</hi>
<hi>後巳而同則以爲順從也違下從上則以爲諂諛也違上從下則以爲雷同也與衆共言則以</hi>
<hi>爲順負也違衆獨言則以爲專美也言而淺露則簡而薄之深妙弘遠則不知而非之特見獨</hi>
<pb n="KR3j0082_SBCK_017-22b"/>
<hi>知則衆共蓋之雖是而不見稱與衆同智則以爲附隨也雖得之不以爲功據事盡理則以爲</hi>
<hi>專必謙讓不爭則以爲易窮言而不盡則以爲懷隱進說竭情則謂之不知量言而不効則受</hi>
<hi>其怨責言而事効則以爲固當也或利於上不利於下或便於右不便於左或合於前而忤於</hi>
<hi>後夫能應事當理決疑定功發情起意値所欲聞不害上下無妨於時言立而䇿成始無咎悔</hi>
<hi>若此之比百不一遇又智之所見萬不一及也且犯顏冐死下之所難言也拂㫖忤情上之所</hi>
<hi>難聞也以難言之臣忤難聞之主以萬不一及之智求百不一遇之時此下情所以常不通也</hi>
<hi>非唯君臣而巳凡言亦皆如之是乃仲尼所以發憤嗟歎稱吾欲無言者也</hi>
蕭望之字長倩東海人也爲諫大夫出爲平原<lb/>
太守上疏曰陛下哀愍百姓恐德化之不究悉<lb/>
<pb n="KR3j0082_SBCK_017-23a"/>
出諫官以補郡吏所謂憂其末而忘其本者也<lb/>
朝無爭臣則不知過國無達士則不聞善願陛<lb/>
下選明經術温故知新通於幾微謀慮之士以<lb/>
爲內臣與參政事諸侯聞之則知國家納諫憂<lb/>
政無有闕遺若此不怠成康之道其庶幾矣外<lb/>
郡不治豈足憂哉書聞徵入守少府爲御史大<lb/>
夫五鳳中匈奴大亂議者多曰匈奴爲害日久<lb/>
可因其壞亂擧兵滅之詔問望之對曰春秋晉<lb/>
士匄帥師侵齊聞齊侯卒而還君子大其不伐<lb/>
<pb n="KR3j0082_SBCK_017-23b"/>
喪以爲恩足以服孝子誼足以動諸侯前單于<lb/>
慕化鄕善遣使請求和親海內欣然夷狄莫不<lb/>
聞不幸爲賊臣所殺今而伐之是乘亂而幸灾<lb/>
也彼必奔走遠遯不以義動兵恐勞而無功宜<lb/>
遣使者弔問輔其微弱救其灾患四夷聞之咸<lb/>
貴中國之仁義必稱臣服從此德之盛也上從<lb/>
其議宣帝寑疾選大臣可屬者引外屬侍中史<lb/>
高太子太傅望之少傅周堪至禁中拜高爲車<lb/>
騎將軍望之爲前將軍堪爲光祿大夫皆受遺<lb/>
<pb n="KR3j0082_SBCK_017-24a"/>
詔輔政孝元皇帝卽位望之堪本以師傅見尊<lb/>
重數宴見言治亂陳王事望之選白宗室明經<lb/>
達學劉更生與金敞並拾遺左右四人同心謀<lb/>
議多所匡正中書令弘恭石顯久典樞機與車<lb/>
騎將軍高爲表裡論議常持故事不從望之等<lb/>
望之以爲中書政本宜以賢明之選自武帝游<lb/>
宴後庭故用宦者非國舊制又違古不近刑人<lb/>
之義白欲更置士人由是大與高恭顯忤恭顯<lb/>
令鄭朋華龍二人吿望之等謀欲罷車騎將軍<lb/>
<pb n="KR3j0082_SBCK_017-24b"/>
疏退許史狀候望之出休日令朋龍上之事下<lb/>
弘恭恭顯奏望之堪更生朋黨相稱擧數譖大<lb/>
臣毀離親戚欲以專擅權執爲臣不忠誣上不<lb/>
道請召致廷尉時上初卽位不省召致廷尉爲<lb/>
下獄也可其奏後上召堪更生曰繫獄上大驚<lb/>
責恭顯皆叩頭謝上曰令出視事恭顯因使高<lb/>
言上新卽位而先驗師傅旣下獄宜因決免於<lb/>
是望之堪更生皆免爲庶人後數月賜望之爵<lb/>
關內侯給事中恭顯等知望之素高節不詘辱<lb/>
<pb n="KR3j0082_SBCK_017-25a"/>
白望之前輔政欲專權擅朝幸得不坐復賜爵<lb/>
邑與聞政事不悔過服罪深懷怨望自以託師<lb/>
傅懷終不坐非頗詘望之於牢獄塞其怏怏心<lb/>
則聖朝無以施恩厚上曰蕭太傅素剛安肯就<lb/>
吏顯等曰人命至重望之所坐語言薄罪必無<lb/>
所憂上乃可其奏顯等封以付謁者因急發車<lb/>
騎馳圍其第使者至召望之望之仰天歎曰吾<lb/>
甞備位將相年踰六十矣老入牢獄苟求生活<lb/>
不亦鄙乎竟自殺天子聞之驚拊手曰果殺吾<lb/>
<pb n="KR3j0082_SBCK_017-25b"/>
賢傅是時太官方上晝食上乃却食爲之涕泣<lb/>
哀慟左右顯等免冠謝良久然後巳<lb/>
羣書治要卷第十九<lb/>
<pb n="KR3j0082_SBCK_017-26a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_018-1a"/>
羣書治要卷第二十一<lb/>
　　　　秘書監鉅鹿男臣魏徵等奉　勅撰<lb/>
　　後漢書一<lb/>
本紀<lb/>
世祖光武皇帝諱秀字文叔南陽人高祖九世<lb/>
孫也更始元年遣世祖行大司馬事北渡河鎭<lb/>
慰州郡進至邯鄲故趙繆王子林以卜者王郞<lb/>
爲天子都邯鄲二年進圍邯鄲㧞其城誅王郞<lb/>
收文書得吏民與郞交關謗毀者數千章世祖<lb/>
<pb n="KR3j0082_SBCK_018-1b"/>
爲不省會諸將燒之曰令反側子自安更始立<lb/>
世祖爲蕭王世祖擊銅馬高湖重連悉破降之<lb/>
封其渠帥爲列侯降者猶不自安世祖勅令各<lb/>
歸營勒兵乃自乘輕騎案行部陳降者更相語<lb/>
曰蕭王推赤心置人腹中安得不投死乎由是<lb/>
皆服卽皇帝位封功臣皆爲列侯大國四縣餘<lb/>
各有差博士丁恭等議曰古帝王封諸侯不過<lb/>
百里強幹弱枝所以爲治也今封諸將四縣不<lb/>
合法制帝曰古之亡國者皆以無道未嘗聞封<lb/>
<pb n="KR3j0082_SBCK_018-2a"/>
功臣地多而滅亡者也乃遣謁者卽授印綬<lb/>
建武十三年詔曰往年巳勅郡國異味不得有<lb/>
所獻御今猶未止非徒有豫養導擇之勞至乃<lb/>
煩擾道上疲費過所其令大官勿復受明勅宣<lb/>
下若遠方口實可以薦宗廟自如舊制時兵革<lb/>
旣息天下少事文書調役務從簡寡至乃十存<lb/>
一焉<lb/>
十七年幸章陵修園廟祠舊宅觀田廬置酒作<lb/>
樂賞賜焉時宗室諸母因酣悅相與語曰文叔<lb/>
<pb n="KR3j0082_SBCK_018-2b"/>
少時謹信與人不欵曲唯直柔耳今乃能如此<lb/>
帝聞之大笑曰吾治天下亦欲以柔道行之<lb/>
二十一年鄯善王車師王等十六國遣子入侍<lb/>
願請都護帝以中國初定未遑外事乃還其侍<lb/>
子厚加賞賜<lb/>
中元二年帝崩遺詔曰朕無益百姓皆如孝文<lb/>
皇帝制度務從約省初帝在兵間久厭武事且<lb/>
知天下疲耗思樂息肩自隴蜀平後非儆急未<lb/>
嘗復言軍旅皇太子嘗問攻戰之事帝曰昔衛<lb/>
<pb n="KR3j0082_SBCK_018-3a"/>
靈公問陳孔子不對此非爾所及也毎旦視朝<lb/>
日晏乃罷數引公卿郞將講經論治夜分乃寐<lb/>
皇太子見帝勤勞不怠承間諫曰陛下有禹湯<lb/>
之明而失黃老養生之福願頤養精神優遊自<lb/>
寧帝曰我自樂此不爲疲也雖身濟大業兢兢<lb/>
如不及故能明愼政體總攬權綱量時度力擧<lb/>
無過事退功臣而進文吏戢弓矢而散馬牛雖<lb/>
道未方古斯亦止戈之武焉<lb/>
孝明皇帝諱莊世祖第四子也永平二年春宗<lb/>
<pb n="KR3j0082_SBCK_018-3b"/>
祀光武皇帝於明堂禮畢登靈臺詔曰朕以闇<lb/>
陋奉承大業親執珪璧恭祀天地仰惟先帝受<lb/>
命中興撥亂反正以寧天下封泰山建明堂立<lb/>
辟雍起靈臺恢弘大道被之八極而胤子無成<lb/>
康之質羣臣無呂且之謀盥洗進爵踧踖惟慙<lb/>
其令天下自殊死以下謀反大逆皆赦除之冬<lb/>
幸辟雍初行養老禮詔曰三老李躬年耆學明<lb/>
五更桓榮授朕尚書詩曰無德不報其賜榮爵<lb/>
關內侯食邑五千戶三老五更皆以二千石祿<lb/>
<pb n="KR3j0082_SBCK_018-4a"/>
養終厥身其賜天下三老酒人一石肉四十斤<lb/>
有司其存耆耋恤幼孤惠鰥寡稱朕意焉<lb/>
六年詔曰先帝詔書禁民上事言聖而閒者章<lb/>
奏頗多浮辭自今若有過稱虛譽尚書皆宜抑<lb/>
而勿省示不爲諂子嗤也<lb/>
八年日有蝕之詔曰朕以無德奉承大業而下<lb/>
貽民怨上動三光日蝕之變其災尤大永思厥<lb/>
咎在予一人羣司勉修職事極言無諱於是在<lb/>
位者皆上封事各陳得失帝覽章深自引咎乃<lb/>
<pb n="KR3j0082_SBCK_018-4b"/>
以所上班示百官詔曰羣寮所言皆朕之過人<lb/>
冤不能理吏黠不能禁而輕用民力繕治室宇<lb/>
出入無節喜怒過差永覽前戒竦然兢懼徒恐<lb/>
薄德久而致怠耳<lb/>
十二年詔曰昔曾閔奉親竭歡致養仲尼葬子<lb/>
有棺無槨喪貴致哀禮存寧儉今百姓送終之<lb/>
制競爲奢靡生者無擔石而財力盡於墳土伏<lb/>
臘無糟糠而牲牢兼於一奠糜破積世之業以<lb/>
供終朝之費子孫飢寒終命於此豈祖考之意<lb/>
<pb n="KR3j0082_SBCK_018-5a"/>
哉又車服過制恣極耳目田荒不耕浮食者衆<lb/>
有司其申明科禁宜於今者宣下郡國<lb/>
十八年帝崩遺詔無起寢廟藏主於光烈皇后<lb/>
更衣别室帝遵奉建武制度事無違者後宮之<lb/>
家不得封侯與政館陶公主爲子求郞不許而<lb/>
賜錢千萬謂羣臣曰郞官上應列宿出宰百里<lb/>
有非其人則民受其殃是以難之故吏稱其官<lb/>
民安其業遠近肅服戶口滋殖焉<lb/>
論曰明帝善刑理法令分明日晏坐朝幽枉必<lb/>
<pb n="KR3j0082_SBCK_018-5b"/>
達外內無倖曲之私在上無矜大之色斷獄得<lb/>
情號居前世十二故後之言事者莫不先建武<lb/>
永平之政<lb/>
孝章皇帝諱炟明帝第五子也少寛容好儒術<lb/>
顯宗器重之建初元年詔曰朕以無德奉承大<lb/>
業夙夜慄慄不敢荒寧而灾異仍見與政相應<lb/>
朕旣不明渉道日寡又選擧乖實俗吏傷民官<lb/>
職耗亂刑罰不中可不憂與昔仲弓季氏之家<lb/>
臣子游武城之小宰孔子猶誨以賢才問以得<lb/>
<pb n="KR3j0082_SBCK_018-6a"/>
人明政之小大以人爲本鄕擧里選必累功勞<lb/>
今刺史守相不明眞僞茂才孝廉歲以百數旣<lb/>
非能顯而當授之政事甚無謂也每尋前世擧<lb/>
人貢士或起甽畆不繫閥閱敷奏以言則文章<lb/>
可採明試以功則治有異迹文質斌斌朕甚嘉<lb/>
之其令太傅三公中二千石二千石郡國守相<lb/>
擧賢良方正能直言極諫之士各一人四年詔<lb/>
於是下太常將大夫博士議郞郞官及諸生諸<lb/>
儒會白虎觀講議五經同異帝親稱制臨決焉<lb/>
<pb n="KR3j0082_SBCK_018-6b"/>
七年詔曰車駕行秋稼觀收穫因渉郡界皆精<lb/>
騎輕行無他輜重不得輙修道橋遠離城郭遣<lb/>
吏逢迎刺探起居出入前後以爲煩擾也動務<lb/>
省約伹患不能脫粟瓢飮耳所過欲令貧弱有<lb/>
利無違詔書<lb/>
元和二年詔曰令云民有產子者復勿筭三歲<lb/>
今諸懷妊者賜胎養穀人三斛復其夫勿筭一<lb/>
歲著以爲令又詔曰方春生養萬物莩甲宜助<lb/>
萠陽以育時物其令有司罪非殊死且勿案驗<lb/>
<pb n="KR3j0082_SBCK_018-7a"/>
及吏民條書相吿不得聽受冀以息事寧民敬<lb/>
奉天氣立秋如故夫俗吏矯飾外貌似是而非<lb/>
揆之人事則悅耳論之陰陽則傷化朕甚饜之<lb/>
甚苦之安靜之吏悃愊無華日計不足月計有<lb/>
餘如襄城令劉方吏民同聲謂之不煩雖未有<lb/>
他異斯亦殆近之矣間勅二千石各尚寛明而<lb/>
今富姧行賂於下貪吏枉法於上使有罪不論<lb/>
而無過被刑甚大逆也夫以苛爲察以刻爲明<lb/>
以輕爲德以重爲威四者或興則下有怨心吾<lb/>
<pb n="KR3j0082_SBCK_018-7b"/>
詔書數下冠蓋接道而吏不加治民或失職其<lb/>
咎安在勉思舊令稱朕意焉又詔曰律十二月<lb/>
立春不以報囚月令冬至之後有順陽助生之<lb/>
文而無鞠獄斷刑之政朕諮訪儒雅稽之典籍<lb/>
以爲王者生殺宜順時氣其定律無以十一月<lb/>
十二月報囚<lb/>
三年春北廵狩勅侍御史司空曰方春所過無<lb/>
得有所伐殺車可引避引避之騑馬可輟解輟<lb/>
解之詩云敦彼行葦牛羊勿踐履禮人君伐一<lb/>
<pb n="KR3j0082_SBCK_018-8a"/>
草木不時謂之不孝俗知順人莫知順天其明<lb/>
稱朕意論曰魏文帝稱明帝察察章帝長者章<lb/>
帝素知民厭明帝苛切事從寬厚感陳寵之議<lb/>
除慘獄之科深元元之愛著胎養之令割裂名<lb/>
都以崇建周親平傜簡賦而民賴其慶又體之<lb/>
以忠恕文之以禮樂故乃蕃輔尅諧羣后德讓<lb/>
謂之長者不亦宜乎在位十三年郡國所上符<lb/>
瑞合於圖書者數百千所嗚呼懋哉<lb/>
孝和皇帝諱肇章帝第四子也在位十七年而<lb/>
<pb n="KR3j0082_SBCK_018-8b"/>
崩齊民歲增闢土日廣每有灾異輙延問公卿<lb/>
極言得失前後符瑞八十一所自稱德薄皆抑<lb/>
而不宣舊南海獻龍眼荔支十里一置五里一<lb/>
候奔騰阻險死者繼路時臨武長汝南唐羌縣<lb/>
接南海乃上書陳狀帝下詔曰遠國珍羞本以<lb/>
奉宗廟苟有傷害豈愛民之本耶其勅太官勿<lb/>
復受獻由是遂省<lb/>
皇后紀序<lb/>
夏殷以上后妃之制其文略矣周禮王者立后<lb/>
<pb n="KR3j0082_SBCK_018-9a"/>
三夫人九嬪二十七世婦八十一女御以備內<lb/>
職焉后正位宮闈同體天王夫人坐論婦禮九<lb/>
嬪掌敎四德世婦主知喪祭賓客女御序于王<lb/>
之燕寢頒官分務各有典司女史彤管記功書<lb/>
過居有保阿之訓動有環珮之響進賢才以輔<lb/>
佐君子哀窈窕而不淫其色所以能述宣陰化<lb/>
修成內則閨房肅雍險謁不行者也故康王晚<lb/>
朝關雎作諷宣后晏起姜氏請愆及周室東遷<lb/>
禮序凋缺諸侯僭縱䡄制無章齊桓有如夫人<lb/>
<pb n="KR3j0082_SBCK_018-9b"/>
者六人晉獻升戎女爲元妃終於五子作亂冢<lb/>
嗣遘屯爰逮戰國風憲愈薄適情任欲顚倒衣<lb/>
裳以至破國亡身不可勝數斯固輕禮弛防先<lb/>
色後德者也秦幷天下多自驕大宮備七國爵<lb/>
列八品漢興因循其號而婦制莫釐高祖帷薄<lb/>
不修孝文衽席無辨然而選納尚簡飾玩少華<lb/>
自武元之後世增淫費至乃掖庭三千增級十<lb/>
四妖倖毀政之符外姻亂邦之迹前史載之詳<lb/>
矣及光武中興斲雕爲朴六宮稱號唯皇后貴<lb/>
<pb n="KR3j0082_SBCK_018-10a"/>
人貴人金印紫綬俸不過粟數十斛又置美人<lb/>
宮人采女三等並無爵秩歲時賞賜充給而已<lb/>
明帝聿遵先㫖宮敎頗修登建嬪后必先令德<lb/>
內無出閫之言權無私溺之授可謂矯其弊矣<lb/>
雖御巳有度而防閑未篤故孝章以下漸用色<lb/>
授恩隆好合遂忘淄蠹自古雖主幼時艱王家<lb/>
多舋必委成冢宰簡求忠賢未有專任婦人斷<lb/>
割重器唯秦芉太后始攝政事故穰侯權重於<lb/>
昭王家富於嬴國漢仍其謬知患莫改東京皇<lb/>
<pb n="KR3j0082_SBCK_018-10b"/>
統屢絕權歸女主外立者四帝臨朝者六后莫<lb/>
不定䇿帷帟委事父兄貪孩童以久其政抑明<lb/>
賢以專其威任重道悠利深禍速身犯霧露於<lb/>
雲臺之上家嬰縲紲於圄犴之下湮滅連踵傾<lb/>
輈繼路而赴蹈不息燋爛爲期終於陵夷大運<lb/>
淪亡神寶詩書所歎略同一揆故考列行跡以<lb/>
爲皇后本紀云<lb/>
明德馬皇后伏波將軍援之小女也永平三年<lb/>
立爲皇后旣正位宮闈愈自謙肅能誦易經好<lb/>
<pb n="KR3j0082_SBCK_018-11a"/>
讀春秋楚辭尤善周官常衣大練裙不加緣諸<lb/>
姬主朝請望見后袍衣疎麤反以爲綺縠就視<lb/>
乃笑后辭曰此繒特宜染色故用之耳六宮莫<lb/>
不歎息時楚獄連年不斷囚相證引坐繫者甚<lb/>
衆后慮其多濫乘間言及惻然帝感之多有所<lb/>
降宥每於侍執之際輙言及政事多所毘補而<lb/>
未甞以家私干欲寵敬日隆始終無衰自撰顯<lb/>
宗起居注削去兄防參醫藥事帝請曰黃門舅<lb/>
旦夕供養且一年旣無襃異又不錄勤勞無乃<lb/>
<pb n="KR3j0082_SBCK_018-11b"/>
過乎太后曰吾不欲令後世聞先帝數親後宮<lb/>
之家故不著也帝欲封爵諸舅太后不聽明年<lb/>
夏大旱言事者以爲不封外戚之故有司因此<lb/>
上奏宜依舊典太后詔曰凡言事者皆欲媚朕<lb/>
以要福耳昔王氏五侯同日俱封其時黃霧四<lb/>
塞不聞澍雨之應又田蚡竇嬰寵貴橫恣傾覆<lb/>
之禍爲世所傳故先帝防愼舅氏不令在樞機<lb/>
之位諸子之封裁令半楚淮陽諸國常謂我子<lb/>
不當與先帝子等今有司奈何欲以馬氏比陰<lb/>
<pb n="KR3j0082_SBCK_018-12a"/>
氏乎吾爲天下母而身服大練食不求甘左右<lb/>
伹著皂布無香薰之飾者欲身率下也以爲外<lb/>
親見之當傷心自勅伹笑言太后素好儉前過<lb/>
濯龍門上見外家問起居者車如流水馬如游<lb/>
龍蒼頭衣綠褠領袖正白顧視御者不及遠矣<lb/>
故不加譴怒伹絕歲用而巳冀以黙愧其心而<lb/>
猶懈怠無憂國忘家之慮知臣莫若君況親屬<lb/>
乎吾豈可上負先帝之㫖下虧先人之德重襲<lb/>
西京敗亡之禍哉固不許帝省詔悲歎復重請<lb/>
<pb n="KR3j0082_SBCK_018-12b"/>
曰漢興舅氏之封侯猶皇子之爲王也太后誠<lb/>
存謙虛奈何令臣獨不得加恩三舅乎且衛尉<lb/>
年尊兩校尉有大病如令不諱使臣長抱刻骨<lb/>
之恨宜及吉時不可稽留大后報曰吾反覆念<lb/>
之思令兩善豈徒欲獲謙讓之名而使帝受不<lb/>
外施之嫌哉昔竇太后欲封王皇后之兄丞相<lb/>
條侯言受高祖約無軍功非劉氏不侯今馬氏<lb/>
無功於國豈得與陰郭中興之后等耶常觀富<lb/>
貴之家祿位重疊猶再實之木其根必傷且人<lb/>
<pb n="KR3j0082_SBCK_018-13a"/>
所以願封侯者欲上奉祭祀下求温飽耳今祭<lb/>
祀則受四方之珍衣食則蒙御府之餘資斯豈<lb/>
不足而必當得一縣乎吾計之熟矣勿有疑也<lb/>
夫至孝之行安親爲上今數遭變異穀價數倍<lb/>
憂惶晝夜不安坐臥而欲先營外封違慈母之<lb/>
拳拳乎吾素剛急有胷中氣不可不順也若陰<lb/>
陽調和邊境淸靜然後行子之志吾伹當含飴<lb/>
弄孫不能復關政矣其外親有謙素義行者輙<lb/>
假借温言賞以財位如有纖介則先見嚴恪之<lb/>
<pb n="KR3j0082_SBCK_018-13b"/>
色然後加譴其美車服不䡄法度者便絕屬籍<lb/>
遣歸田里廣平鉅鹿樂成王車騎朴素無金銀<lb/>
之飾太后卽賜錢各五百萬於是內外從化被<lb/>
服如一諸家惶恐倍於永平世乃置織室𧖟於<lb/>
濯龍中數往觀視以爲娛樂常與帝旦夕言道<lb/>
政事及敎授諸小王論議經書述叙平生雍和<lb/>
終日天下豐稔方垂無事帝遂封三舅廖防光<lb/>
爲列侯並辭讓願就關內侯太后聞之曰聖人<lb/>
設敎各有其方知人情性莫能齊也吾日夜惕<lb/>
<pb n="KR3j0082_SBCK_018-14a"/>
厲思自降損居不求安食不念飽冀乘此道不<lb/>
負先帝所以化導兄弟共同斯志欲令瞑目之<lb/>
日無所復恨何意老志復不從哉廖等不得巳<lb/>
受封爵而退位歸第焉<lb/>
和熹鄧皇后諱綏太傅禹之孫也選入宮爲貴<lb/>
人恭肅小心動有法度帝深嘉愛焉及后有疾<lb/>
特令后母兄弟入親醫藥不限以日數后言於<lb/>
帝曰宮禁至重而使外舍久在內省上令陛下<lb/>
有幸私之譏下使賤妾獲不知足之謗上下交<lb/>
<pb n="KR3j0082_SBCK_018-14b"/>
損誠不願也帝曰人皆以數入爲榮貴人反以<lb/>
爲憂深自抑損誠難及也每有讌會諸姬貴人<lb/>
競自修整簪珥光彩袿裳鮮明而后獨省素裝<lb/>
服無飾陰后以巫蠱事廢立爲皇后是時方國<lb/>
貢獻競求珍麗之物自后卽位悉令禁絕歲時<lb/>
伹供紙墨而巳<lb/>
列傳<lb/>
馮異字公孫潁川人也建武三年爲征西大將<lb/>
軍大破赤眉屯兵上林苑威行關中六年朝京<lb/>
<pb n="KR3j0082_SBCK_018-15a"/>
師帝謂公卿曰是我起兵時主簿也爲吾披荊<lb/>
棘定關中旣罷使中黃門賜以珍寶衣服錢帛<lb/>
詔曰倉卒蕪蔞亭豆粥呼沱河麥飯厚意久不<lb/>
報異稽首謝曰臣聞管仲謂桓公曰願君無忘<lb/>
射鈎臣無忘檻車齊國賴之臣今亦願國家無<lb/>
忘河北之難小臣不敢忘巾車之恩<lb/>
岑彭字君然南陽人也拜廷尉行大將軍事與<lb/>
大司馬吳漢等圍洛陽數月朱鮪等堅守不肯<lb/>
下帝以彭甞爲鮪校尉令往說之鮪曰大司徒<lb/>
<pb n="KR3j0082_SBCK_018-15b"/>
被害時鮪與其謀又諫更始無遣蕭王北伐誠<lb/>
自知罪深彭還具言於帝帝曰夫建大事者不<lb/>
忌小怨鮪今若降官爵可保況誅罰乎河水在<lb/>
此吾不食言彭復往吿鮪鮪乃面縛與彭俱詣<lb/>
河陽帝卽解其縛拜鮪爲平狄將軍封扶溝侯<lb/>
建武八年彭與吳漢圍隗嚻於西城公孫述將<lb/>
李育守上邽蓋延耿弇圍之勅彭曰兩城若下<lb/>
便可將兵南擊蜀虜人苦不知足旣平隴復望<lb/>
蜀每一發兵頭鬚爲白<lb/>
<pb n="KR3j0082_SBCK_018-16a"/>
臧宮字君翁潁川人也匈奴飢疫自相分爭帝<lb/>
以問宮宮曰願得五千騎以立功帝笑曰常勝<lb/>
之家難與慮敵吾方自思之建武二十七年宮<lb/>
與楊虛侯馬武上書曰匈奴人畜疫死旱蝗赤<lb/>
地疫困之力不當中國一郡萬里死命懸在陛<lb/>
下福不再來時或易失豈宜固守文德而墮武<lb/>
事乎詔報曰黃石公記曰柔能制剛弱能制強<lb/>
柔者德也剛者賊也弱者仁之助也強者怨之<lb/>
歸也舍近謀遠者勞而無功舍遠謀近者逸而<lb/>
<pb n="KR3j0082_SBCK_018-16b"/>
有終逸政多忠臣勞政多亂民故曰務廣地者<lb/>
荒務廣德者強有其有者安貪人有者殘殘滅<lb/>
之政雖成必敗今國無善政灾變不息百姓驚<lb/>
惶人不自保而復欲遠事邊外乎孔子曰吾恐<lb/>
季孫之憂不在顓臾且傳聞之事恆多失實苟<lb/>
非其時不如息民自是諸將莫敢復言兵事者<lb/>
祭遵字弟孫潁川人也從征河北爲軍市令世<lb/>
祖舍中兒犯法遵格殺之世祖怒命收遵時主<lb/>
簿陳副諫曰明公常欲衆軍整齊今遵奉法不<lb/>
<pb n="KR3j0082_SBCK_018-17a"/>
避是敎令行也世祖乃貰之以爲刺姧將軍謂<lb/>
諸將曰當備祭遵吾舍中兒犯令尚殺之必不<lb/>
私諸卿也河北平拜征虜將軍遵爲人廉約小<lb/>
心克己奉公賞賜輙盡與士卒家無私財身衣<lb/>
韋袴布被夫人裳不加緣帝以是重焉及卒愍<lb/>
悼之尤甚遵喪至河南縣詔遣百官先會喪所<lb/>
車駕素服臨之望哭哀慟還幸城門過其車騎<lb/>
涕泣不能已喪禮成復親祠以太牢如宣帝臨<lb/>
霍光故事至葬車駕復臨贈以將軍侯印綬朱<lb/>
<pb n="KR3j0082_SBCK_018-17b"/>
輪容車介士軍陳送葬謚曰成侯旣葬車駕復<lb/>
臨其墳存見夫人室家其後朝會帝每歎曰安<lb/>
得憂國奉公之臣如祭征虜者乎遵之見思若<lb/>
此<lb/>
馬武字子張南陽人也封爲揚虛侯爲人嗜酒<lb/>
闊達敢言時醉在御前面折同列言其短長無<lb/>
所避忌帝故縱之以爲笑樂帝雖制御功臣而<lb/>
每能廻容宥其小失遠方貢珍甘必先遍列侯<lb/>
而大官無餘有功輙增邑賞不任以吏職故皆<lb/>
<pb n="KR3j0082_SBCK_018-18a"/>
保其福祿終無誅譴者<lb/>
論曰光武中興二十八將前世以爲上應二十<lb/>
八宿未之詳然咸能感會風雲奮其智勇稱爲<lb/>
佐命亦各志能之士也議者多非光武不以功<lb/>
臣任職至使英姿茂績委而勿用然原夫深圖<lb/>
遠筭固將有以焉爾若乃王道旣衰降及覇德<lb/>
猶能授受惟庸勲賢兼序如管隰之迭升桓世<lb/>
先趙之同列文朝可謂兼通矣降自秦漢世資<lb/>
戰力至於翼扶王運皆武人屈起亦有鬻繒屠<lb/>
<pb n="KR3j0082_SBCK_018-18b"/>
狗輕猾之徒或崇以連城之賞或任以阿衡之<lb/>
地故勢疑則隙生力侔則亂起蕭樊且猶縲紲<lb/>
信越終見𦵔戮不其然乎自兹以降迄于孝武<lb/>
宰輔五世莫非公侯遂使搢紳道塞賢能蔽雍<lb/>
朝有世及之私下多抱關之怨其懷道無聞委<lb/>
身草莾者亦何可勝言哉故光武鑒前事之違<lb/>
存矯枉之志雖冦鄧之高勲耿賈之洪烈分土<lb/>
不過大縣數四所加特進朝請而已觀其治平<lb/>
臨政課職責咎將所謂導之以法齊之以刑者<lb/>
<pb n="KR3j0082_SBCK_018-19a"/>
乎若格之功臣其傷已甚何者直繩則虧喪恩<lb/>
舊撓情則違廢禁典選德則功不必厚擧勞則<lb/>
人或未賢參任則羣心難塞並列則其弊未遠<lb/>
不得不校其勝否卽以事相權故高秩厚禮允<lb/>
荅元功峻文深憲責成吏職建武之世侯者百<lb/>
餘若夫數公者則與參國議分均休咎其餘並<lb/>
優以寛科完其封祿莫不終以功名延慶于後<lb/>
昔留侯以爲高祖悉用蕭曹故人而郭伋亦譏<lb/>
南陽多顯鄭興又戒功臣專任夫崇恩偏授易<lb/>
<pb n="KR3j0082_SBCK_018-19b"/>
啓私溺之失至公均被必廣招賢之路意者不<lb/>
其然乎永平中顯宗追感前世功臣乃圖畫二<lb/>
十八將於南宮雲臺其外又有王常李通竇融<lb/>
卓茂合三十二人故依其本第係之篇末以志<lb/>
功臣之次云爾<lb/>
　　太傅高密侯鄧禹<lb/>
　　中山太守全椒侯馬成<lb/>
　　大司馬廣平侯吳漢<lb/>
　　河南尹阜成侯王梁<lb/>
<pb n="KR3j0082_SBCK_018-20a"/>
　　左將軍膠東侯賈復<lb/>
　　琅耶太守祝阿侯陳俊<lb/>
　　建威大將軍好畤侯耿弇<lb/>
　　驃騎大將軍參遽侯杜茂<lb/>
　　執金吾雍奴侯冦恂<lb/>
　　積弩將軍昆陽侯傅俊<lb/>
　　征南大將軍舞陽侯岑彭<lb/>
　　左曹合肥侯堅鐔<lb/>
　　征西大將軍陽夏侯馮異<lb/>
<pb n="KR3j0082_SBCK_018-20b"/>
　　上谷太守淮陽侯王覇<lb/>
　　建義大將軍鬲侯朱祐<lb/>
　　信都太守阿陵侯任光<lb/>
　　征虜將軍潁陽侯祭遵<lb/>
　　豫章太守中水侯李忠<lb/>
　　驃騎大將軍櫟陽侯景丹<lb/>
　　右將軍槐里侯萬修<lb/>
　　虎牙大將軍安平侯蓋延<lb/>
　　大常靈壽侯邳彤<lb/>
<pb n="KR3j0082_SBCK_018-21a"/>
　　衛尉安成侯銚期<lb/>
　　驍騎將軍昌成侯劉植<lb/>
　　東郡太守東光侯耿純<lb/>
　　橫野大將軍山桑侯王常<lb/>
　　城門校尉朗陵侯臧宮<lb/>
　　大司空固始侯李通<lb/>
　　捕虜將軍楊虛侯馬武<lb/>
　　大司空安豐侯竇融<lb/>
　　驃騎將軍愼侯劉隆<lb/>
<pb n="KR3j0082_SBCK_018-21b"/>
　　大傅宣德侯卓茂<lb/>
馬援字文淵扶風人也建武九年拜爲太中大<lb/>
夫十七年交阯女子徵側及女弟徵貳反攻没<lb/>
其郡九眞日南合浦蠻夷皆應之冦略嶺外六<lb/>
十餘城側自立爲王於是拜援伏波將軍督樓<lb/>
舩將軍叚志等南擊交阯斬徵側徵貳傳首洛<lb/>
陽封援爲新息侯援甞有疾梁松來侯之獨拜<lb/>
牀下援不答松去後諸子問曰梁伯孫帝壻貴<lb/>
重朝廷公卿巳下莫不憚之大人奈何獨不爲<lb/>
<pb n="KR3j0082_SBCK_018-22a"/>
禮援曰我松父友也雖貴何得失其序乎松由<lb/>
是恨之二十四年武威將軍劉尚擊武陵五谿<lb/>
蠻夷軍没援因復請行遂遣援率中郞將馬武<lb/>
耿舒等征五谿援夜與送者訣謂友人謁者杜<lb/>
愔曰吾受厚恩年迫餘日索常恐不得死國事<lb/>
今獲所願甘心瞑目伹畏長者家兒或在左右<lb/>
或與從事殊難得調獨惡是耳初軍次下雋有<lb/>
兩道可入從壺頭則路近而水嶮從充道則塗<lb/>
夷而運遠帝初以爲疑及軍至耿舒欲從充道<lb/>
<pb n="KR3j0082_SBCK_018-22b"/>
援以爲弃日費糧不如進壺頭搤其喉咽充賊<lb/>
自破以事上之帝從援䇿進營壺頭賊乘高守<lb/>
隘水疾舩不得上會暑甚士卒多疫死援亦中<lb/>
病遂困乃穿岸爲室以避炎氣賊毎升險鼓譟<lb/>
援輙曵足以觀之左右哀其壯意莫不爲之流<lb/>
涕耿舒與兄好畤侯弇書曰前舒上言當先擊<lb/>
充糧雖難運而兵馬得用軍人數萬爭欲先奮<lb/>
今壺頭竟不得進大衆怫欝行死誠可痛惜弇<lb/>
得書奏之帝乃使虎賁中郞將梁松乘驛責問<lb/>
<pb n="KR3j0082_SBCK_018-23a"/>
援因代監軍會援病卒松宿懷不平遂因事䧟<lb/>
之帝大怒追收援新息侯印綬初援在交阯常<lb/>
餌薏苡實用能輕身省欲以勝瘴氣南方薏苡<lb/>
實大援欲以爲種軍還載之一車時人以爲南<lb/>
土珍怪權貴皆望之援時方有寵故莫以聞及<lb/>
卒後有上書譖之者以爲前所載還皆明珠文<lb/>
犀馬武於陵侯侯昱等皆以章言其狀帝益怒<lb/>
援妻孥惶懼不敢以喪還舊塋裁買城西數畆<lb/>
地槀葬而已賓客故人莫敢弔會援兄子嚴與<lb/>
<pb n="KR3j0082_SBCK_018-23b"/>
援妻子草索相連詣闕請罪帝乃出松書以示<lb/>
之方知所坐上書訴冤前後六上辭甚哀切然<lb/>
後得葬又前雲陽令同郡朱勃詣闕上書曰臣<lb/>
聞王德聖政不忘人之功採其一美不求備於<lb/>
衆故高祖赦蒯通而以王禮葬田橫大臣曠然<lb/>
咸不自疑夫大將在外讒言在內微過輙記大<lb/>
功不計誠爲國之所愼也故章邯畏口而奔楚<lb/>
燕將據聊而不下豈其甘心末規哉悼巧言之<lb/>
傷類也竊見故伏波將軍馬援㧞自西州欽慕<lb/>
<pb n="KR3j0082_SBCK_018-24a"/>
聖義間關險難觸冐萬死孤立羣貴之間傍無<lb/>
一言之佐馳深淵入虎口豈顧計哉寧自知當<lb/>
要七郡之使徼封侯之福耶八年車駕西討隗<lb/>
嚻國計狐疑衆營未集援建宜進之䇿卒破西<lb/>
州及吳漢下隴冀路斷隔唯獨狄道爲國堅守<lb/>
士民飢困寄命漏刻援奉詔西使鎭慰邊衆乃<lb/>
招集豪傑曉誘羗戎謀如涌泉勢如轉規遂救<lb/>
倒懸之急存幾亡之城兵全師進因糧敵人隴<lb/>
冀略平而獨守空郡兵動有功師進輙克誅鋤<lb/>
<pb n="KR3j0082_SBCK_018-24b"/>
先零緣入山谷猛怒力戰飛矢貫脛又出征交<lb/>
阯土多瘴氣援與妻子生訣無悔吝之心遂斬<lb/>
滅徵側尅平一州間復南討立陷臨鄕師已有<lb/>
業未竟而死吏士雖疫援不獨存夫戰或以久<lb/>
而立功或以速而致敗深入未必爲得不進未<lb/>
必爲非人情豈樂久屯絕地不生歸哉惟援得<lb/>
事朝廷二十二年北出塞漠南渡江海觸冐害<lb/>
氣僵死軍事名滅爵絕國土不傳海內不知其<lb/>
過衆庶未聞其毀卒遇三夫之言橫被誣罔之<lb/>
<pb n="KR3j0082_SBCK_018-25a"/>
讒家屬杜門葬不歸墓怨隙並興宗親怖慄死<lb/>
者不能自列生者莫爲之訟臣竊傷之夫明主<lb/>
醲於用賞約於用刑高祖甞與陳平金四萬斤<lb/>
以間楚軍不問出入所爲豈復疑以錢穀間哉<lb/>
夫操孔父之忠不能自免於讒此鄒陽之所悲<lb/>
也惟陛下留思豎儒之言無使功臣懷恨黃泉<lb/>
臣聞春秋之義罪以功除聖王之祀臣有五義<lb/>
若援所謂以死勤事者也願下公卿平援功罪<lb/>
宜絕宜續以厭海內之望臣年已六十常伏田<lb/>
<pb n="KR3j0082_SBCK_018-25b"/>
里竊感欒布哭彭越之義冐陳悲憤戰慄闕庭<lb/>
書奏報歸田里<lb/>
子廖字敬平少以父任爲郞肅宗甚尊重之時<lb/>
皇太后躬履節儉事從簡約廖慮美業難終上<lb/>
疏長樂宮以勸成德政曰臣案前世詔令以百<lb/>
姓不足起於世尚奢靡故元帝罷服官成帝御<lb/>
浣衣哀帝去樂府然而侈費不息至於衰亂者<lb/>
百姓從行不從言也夫改政移風必有其本傳<lb/>
曰吳王好劔客百姓多瘢瘡楚王好細腰宮中<lb/>
<pb n="KR3j0082_SBCK_018-26a"/>
多餓死長安語曰城中好高髻四方高一尺城<lb/>
中好廣眉四方且半額城中好大袖四方用匹<lb/>
帛斯言如戲有切事實前下制度未幾後稍不<lb/>
行雖或吏不奉法良由慢起京師今陛下躬服<lb/>
厚繒斥去華餝素簡所安發自聖情此誠上合<lb/>
天心下順民望浩大之福莫尚於此陛下旣已<lb/>
得之自然猶宜加以勉勗法大宗之隆德戒成<lb/>
哀之不終易曰不恆其德或承之羞誠令斯事<lb/>
一竟則四海誦德聲熏天地神明可通金石可<lb/>
<pb n="KR3j0082_SBCK_018-26b"/>
勒而況於人心乎況於行令乎願置章坐側以<lb/>
當瞽人夜誦之音大后深納之<lb/>
卓茂字子康南陽人也以儒術擧遷密令視民<lb/>
如子擧善而敎口無惡言吏民親愛而不忍欺<lb/>
之民常有言部亭長受其米肉遺者茂避左右<lb/>
問之曰亭長爲從汝求乎爲汝有事屬之而受<lb/>
乎將平居自以恩意遺之乎民曰往遺之耳茂<lb/>
曰遺之而受何故言邪民曰竊聞賢明之君使<lb/>
民不畏吏吏不取民今我畏吏是以遺之吏旣<lb/>
<pb n="KR3j0082_SBCK_018-27a"/>
卒受故來言耳茂曰汝爲弊民矣凡人所以貴<lb/>
於禽獸者以有仁愛知相敬事也今鄰里長老<lb/>
尚致饋遺此乃人道所以相親況吏與民乎吏<lb/>
顧不當乘威力強請求耳凡人之生羣居雜處<lb/>
故有經紀禮義以相交接汝獨不欲修之寧能<lb/>
高飛遠走不在人間邪亭長素善吏歲時遺之<lb/>
禮也民曰苟如此律何故禁之茂笑曰律設大<lb/>
法禮順人情今我以禮敎汝必無怨惡以律治<lb/>
汝何所厝其手足乎一門之內小者可論大者<lb/>
<pb n="KR3j0082_SBCK_018-27b"/>
可殺也且歸念之於是人納其訓吏懷其恩治<lb/>
密數年敎化大行道不拾遺平帝時天下大蝗<lb/>
河南二十餘縣皆被其災獨不入密界王莽居<lb/>
攝以病免歸世祖卽位乃下詔曰前密令卓茂<lb/>
束身自脩執節淳固誠能爲人所不能爲夫名<lb/>
冠天下當受天下重賞今以茂爲大傅封襃德<lb/>
侯食邑二千戶<lb/>
魯恭字仲康扶風人也太傅趙熹擧恭直言拜<lb/>
中牟令恭以德化爲治不任刑罰民許伯等爭<lb/>
<pb n="KR3j0082_SBCK_018-28a"/>
田累年守令不能決恭爲平理曲直皆退而自<lb/>
責輟耕相讓亭長從民借牛而不肯還之牛主<lb/>
訟於恭恭召亭長勅令歸牛者再三猶不從恭<lb/>
歎曰是敎化不行也欲解印綬去掾史泣涕共<lb/>
留之亭長乃慙悔還牛詣獄受罪恭貰不問於<lb/>
是吏民信服建初七年郡國螟傷稼犬牙緣界<lb/>
不入中牟河南尹袁安聞之疑其不實使仁恕<lb/>
掾肥親往廉之恭隨行阡陌俱坐桑下有雉過<lb/>
止其傍傍有童兒親曰兒何不捕之兒言雉方<lb/>
<pb n="KR3j0082_SBCK_018-28b"/>
將雛親瞿然而起與恭訣曰所以來者欲察君<lb/>
之治迹耳今蟲不犯境此一異也化及鳥獸此<lb/>
二異也豎子有仁心此三異也久留徒擾賢者<lb/>
耳還府具以狀白安是歲嘉禾生中牟安上書<lb/>
言狀帝異之<lb/>
羣書治要卷第二十一<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_019-1a"/>
羣書治要卷第二十二<lb/>
　　　　秘書監鉅鹿男臣魏徵等奉　勅撰<lb/>
　　後漢書二<lb/>
傳<lb/>
宋弘字仲子長安人也世祖嘗問弘通博之士<lb/>
弘薦沛國桓譚才學洽聞幾能及揚雄劉向父<lb/>
子於是召譚拜議郞給事中帝毎讌輙令鼔琴<lb/>
好其繁聲弘聞之不悅悔於薦擧伺譚內出正<lb/>
朝服坐府上遣吏召之譚至不與席而讓之曰<lb/>
<pb n="KR3j0082_SBCK_019-1b"/>
吾所以薦子者欲令輔國家以道德也而今數<lb/>
進鄭聲以亂雅頌非忠正者也能自改耶將令<lb/>
相擧以法乎譚頓首辭謝良久乃遣之後大會<lb/>
羣臣帝使譚鼓琴譚見弘失其常度帝怪而問<lb/>
之弘乃免冠謝曰臣所以薦桓譚者望能以忠<lb/>
正導主而令朝廷耽悅鄭聲臣之罪也帝改容<lb/>
謝之使反服其後遂不復令譚給事中弘推進<lb/>
賢士三十餘人或相及爲公卿者弘當讌見御<lb/>
坐新施屛風圖畫列女帝數顧視之弘正容言<lb/>
<pb n="KR3j0082_SBCK_019-2a"/>
曰未見好德如好色者帝卽爲徹之咲謂弘曰<lb/>
聞義則服可乎對曰陛下進德臣不勝其喜時<lb/>
帝姊湖陽公主新寡帝與共論朝臣微觀其意<lb/>
主曰宋公威容德器羣臣莫及帝曰方且圖之<lb/>
後弘被引見帝令主坐屛風後因謂弘曰諺言<lb/>
貴易交富易妻人情乎弘曰臣聞貧賤之知不<lb/>
可忘糟糠之妻不下堂帝顧謂主曰事不諧矣<lb/>
韋彪字孟達扶風人也拜大鴻臚是時陳事者<lb/>
多言郡國貢擧率非功次故守職益懈而吏事<lb/>
<pb n="KR3j0082_SBCK_019-2b"/>
寖疎咎在州郡彪上議曰孔子曰事親孝故忠<lb/>
可移於君是以求忠臣必於孝子之門夫人才<lb/>
行少能相兼是以孟公綽優於趙魏老不可以<lb/>
爲滕薛大夫忠孝之人持心近厚鍜練之吏持<lb/>
心近薄三代之所以直道而行者在其所以磨<lb/>
之故也士宜以才行爲先不可純以閥閱然其<lb/>
要歸在於選二千石二千石賢則貢擧皆得其<lb/>
人矣帝深納之彪以世承二帝吏治之後多以<lb/>
苛刻爲能又置官選職不必以才上疏諫曰農<lb/>
<pb n="KR3j0082_SBCK_019-3a"/>
民急於務而苛吏奪其時賦發充常調而貪吏<lb/>
割其財此其巨患也夫欲急民所務當先除其<lb/>
所患天下樞要在於尚書尚書之選豈可不重<lb/>
而間者多從郞官超升此位雖曉習文法長於<lb/>
應對然察察小惠類無大能宜簡嘗歷州宰素<lb/>
有名者雖進退舒遲時有不逮然端心向公奉<lb/>
職周密宜鑒嗇夫捷急之對深思絳侯木訥之<lb/>
功也往時楚獄大起故置令史以助郞職而類<lb/>
多小人好爲姧利今者務簡可皆停省又諫議<lb/>
<pb n="KR3j0082_SBCK_019-3b"/>
之職應用公直之士通才謇正有補益於朝者<lb/>
今或從徵試輩爲大夫又御史外遷動據州郡<lb/>
並宜淸選其任責以言績其二千石視事雖久<lb/>
而爲吏民所便安者宜增秩重賞勿妄遷徙惟<lb/>
留聖心書奏帝納之<lb/>
杜林字伯山扶風人也爲光祿勲建武十四年<lb/>
羣臣上言古者肉刑嚴重則民畏法令今憲章<lb/>
輕薄故姧䡄不勝宜增科禁以防其源詔下公<lb/>
卿林奏曰夫人情挫辱則義節之風損法防繁<lb/>
<pb n="KR3j0082_SBCK_019-4a"/>
多則苟免之行興孔子曰導之以政齊之以刑<lb/>
民免而無耻導之以德齊之以禮有耻且格古<lb/>
之明王深識遠慮動居其厚不務多辟周之五<lb/>
刑不過三千大漢初興詳覽失得故破矩爲圓<lb/>
斲雕爲朴蠲除苛政更立疏網海內歡欣人懷<lb/>
寬德及至其後漸以滋章吹毛索疵詆欺無限<lb/>
果桃菜茹之饋集以成贓小事無妨於義以爲<lb/>
大戮故國無廉士家無完行至於法不能禁令<lb/>
不能止上下相遁爲弊彌深臣愚以爲宜如舊<lb/>
<pb n="KR3j0082_SBCK_019-4b"/>
制帝從之<lb/>
桓譚字君山沛國人也拜議郞給事中因上疏<lb/>
陳時政所宜曰臣聞國家之廢興在於政事政<lb/>
事得失由乎輔佐輔佐賢明則俊士充朝而治<lb/>
合世務輔佐不明則論失時宜而擧多過事夫<lb/>
有國之君俱欲興化建善然而治道未理者其<lb/>
所謂賢者異也蓋善治者視俗而施敎察失而<lb/>
立防威德更興文武迭用然後政調於時而躁<lb/>
人可定昔董仲舒言治國譬若琴瑟其不調者<lb/>
<pb n="KR3j0082_SBCK_019-5a"/>
則解而更張夫更張難行而咈衆者亡是故賈<lb/>
誼以才逐而晁錯以智死世雖有殊能而終莫<lb/>
敢談者懼於前事也且設法禁者非能盡塞天<lb/>
下之姧皆合衆人之所欲也大抵取便國利事<lb/>
多者則可矣又見法令決事輕重不齊或一事<lb/>
殊法同罪異論姧吏得因緣爲市所欲活則出<lb/>
生議所欲陷則與死比是爲刑開二門也今可<lb/>
令通義理明習法律者校定科比一其法度班<lb/>
下郡國蠲除故條如此天下知方而獄無怨濫<lb/>
<pb n="KR3j0082_SBCK_019-5b"/>
矣書奏不省是時帝方信讖多以決定嫌疑譚<lb/>
復上疏曰今諸巧慧小才伎數之人增益圖書<lb/>
矯稱讖記以欺惑貪邪詿誤人主焉可不抑遠<lb/>
之哉其事雖有時合譬猶卜數隻偶之類陛下<lb/>
宜垂明聽發聖意屛羣小之曲說述五經之正<lb/>
義略雷同之俗語詳通人之雅謀帝省奏愈不<lb/>
悅其後有詔會議靈臺所處帝謂譚曰吾欲以<lb/>
讖決之何如譚黙然良久曰臣不讀讖帝問其<lb/>
故譚復極言讖之非經帝大怒曰桓譚非聖無<lb/>
<pb n="KR3j0082_SBCK_019-6a"/>
法將下斬之譚叩頭流血良久得解出爲六安<lb/>
郡丞意忽忽不樂道病卒<lb/>
馮衍字敬通京兆人也更始二年遣尚書僕射<lb/>
鮑永行大將軍事安集北方乃以衍爲立漢將<lb/>
軍與上黨太守田邑等繕甲養士扞衛幷土及<lb/>
世祖卽位遣宗正劉延攻天井關與田邑連戰<lb/>
十餘合後邑聞更始敗乃遣使詣洛陽獻璧馬<lb/>
卽拜爲上黨太守因遣使者招永衍永衍等疑<lb/>
不肯降而忿邑背前約衍乃遺邑書曰衍聞之<lb/>
<pb n="KR3j0082_SBCK_019-6b"/>
委質爲臣無有二心挈甁之智守不假器是以<lb/>
晏嬰臨盟擬以曲㦸不易其辭謝息守郕脅以<lb/>
晉魯不喪其邑由是言之內無鈎頸之禍外無<lb/>
桃萊之利而被畔人之聲蒙降城之耻竊爲左<lb/>
右羞之時訛言更始隨赤眉在北地永衍信之<lb/>
故屯兵界休方移書上黨云皇帝在雍以惑百<lb/>
姓審知更始已殁乃共罷兵幅巾降于河內帝<lb/>
怨衍等不時至永以立功得贖罪遂任用之而<lb/>
衍獨見黜永謂衍曰昔高祖賞季布之罪誅丁<lb/>
<pb n="KR3j0082_SBCK_019-7a"/>
固之功今遭明主亦何憂哉衍曰記有之人有<lb/>
挑其鄰之妻者挑其長者長者詈之挑其少者<lb/>
少者報之後其夫死而取其長者或謂之曰夫<lb/>
非罵爾者耶曰在人欲其報我在我欲其罵人<lb/>
也夫天命難知人道易守守道之臣何患死亡<lb/>
頃之帝以衍爲曲陽令誅斬劇賊郭勝等降五<lb/>
千餘人論功當封以讒毀故賞不行建武六年<lb/>
日食衍上書陳八事其一曰顯文德二曰襃武<lb/>
烈三曰㫦舊功四曰招俊傑五曰明好惡六曰<lb/>
<pb n="KR3j0082_SBCK_019-7b"/>
簡法令七曰差秩祿八曰撫邊境書奏帝將召<lb/>
見初衍爲浪孟長以罪摧陷大姓令狐略是時<lb/>
略爲司空長史讒之於尚書令王護尚書周生<lb/>
豐曰衍所以求見者欲毀君也護等懼之卽共<lb/>
排間衍遂不得入後衛尉陰興新陽侯陰就以<lb/>
外戚貴顯深敬重衍衍遂與之交結由是爲諸<lb/>
王所聘請尋爲司隷從事帝懲西京外戚賔客<lb/>
故以法繩之大者抵死徙其餘至貶黜衍由此<lb/>
得罪嘗自詣獄有詔赦不問歸故郡閉門自保<lb/>
<pb n="KR3j0082_SBCK_019-8a"/>
不敢復與親故通建武末上疏自陳曰臣伏念<lb/>
高祖之略而陳平之謀毀之則疎譽之則親以<lb/>
文帝之明而魏尚之忠繩之以法則爲罪施之<lb/>
以德則爲功逮至晚世董仲舒言道德見妬於<lb/>
公孫弘李廣奮節於匈奴見排於衛靑此臣之<lb/>
常所爲流涕也臣衍自惟微賤之臣上無無知<lb/>
之薦下無馮唐之說乏董生之才寡李廣之勢<lb/>
而欲免讒口濟怨嫌豈不難哉臣衍之先祖以<lb/>
忠貞之故成私門之禍而臣衍復遭擾攘之時<lb/>
<pb n="KR3j0082_SBCK_019-8b"/>
値兵革之際不敢回行求世之利事君無傾邪<lb/>
之謀將帥無虜掠之心衛尉陰興敬愼周密內<lb/>
自修勅外遠嫌疑故與交通興知臣之貧數欲<lb/>
本業之臣自惟無三益之才不敢處三損之地<lb/>
固讓而不受之昔在更始大原執貨財之柄居<lb/>
倉卒之間據位食祿二十餘年而財產歲狹居<lb/>
處日貧家無布帛之積出無輿馬之飾於今遭<lb/>
淸明之世勅躬力行之秋而怨讎叢興譏議橫<lb/>
世蓋富貴易爲善貧賤難爲工也疎遠壠畆之<lb/>
<pb n="KR3j0082_SBCK_019-9a"/>
臣無望高闕之下惶恐自陳以救罪尤書奏猶<lb/>
以前過不用論曰馮衍之引挑妻之譬得矣夫<lb/>
納妻皆知取詈巳者而取士則不能何也豈非<lb/>
反妬情易而恕義情難光武雖得之於鮑永猶失<lb/>
之於馮衍夫然義直所以見屈於旣往守節故<lb/>
亦彌阻於來情嗚呼<lb/>
申屠剛字巨卿扶風人也遷尚書令世祖嘗欲<lb/>
出遊剛以隴蜀未平不宜晏安逸豫諫不見聽<lb/>
遂以頭<graphic n="KR3006" url="https://raw.githubusercontent.com/kanripo/KR-Gaiji/master/images/KR3006.png" mimeType="image/png"/>乘輿輪帝遂爲止時內外羣官多帝<lb/>
<pb n="KR3j0082_SBCK_019-9b"/>
自選擧加以法理嚴察職事過苦尚書近臣至<lb/>
乃捶撲牽曵於前羣臣莫敢正言剛每輒極諫<lb/>
又數言皇太子宜時就東宮簡任賢保以成其<lb/>
德<lb/>
鮑永字君長上黨人也父宣爲王莽所殺事後<lb/>
母至孝妻嘗於母前叱狗而永卽去之莽以宣<lb/>
不附己欲滅其子孫太守苟諫擁護召以爲吏<lb/>
更始二年徵再遷尚書僕射行大將軍事持節<lb/>
將兵安集河東幷州朔部世祖卽位遣諫議大<lb/>
<pb n="KR3j0082_SBCK_019-10a"/>
夫儲大伯持節徵永永乃收繫大伯遣使馳至<lb/>
長安旣知更始已亡乃發喪出大伯等封上將<lb/>
軍列侯印綬悉罷兵伹幅巾與諸將及同心客<lb/>
百餘人詣河內帝見永問曰卿衆所在永離席<lb/>
叩頭曰臣事更始不能令全誠慙以其衆幸富<lb/>
貴故悉罷之帝曰卿言大而意不悅爲司隷校<lb/>
尉行縣到覇陵路經更始墓引車入陌從事諫<lb/>
止之永曰親北面事人寧有過墓不拜雖以獲<lb/>
罪司隷所不避也遂下拜哭盡哀而去西至扶<lb/>
<pb n="KR3j0082_SBCK_019-10b"/>
風椎牛上諫冢帝聞之意不平問公卿曰奉使<lb/>
如此何如太中大夫張湛對曰仁者行之宗忠<lb/>
者義之主也仁不遺舊忠不忘君行之高者也<lb/>
帝意乃釋論曰鮑永守義於故主斯可以事新<lb/>
主矣耻以其衆受寵斯可以受大寵矣若乃言<lb/>
之者雖誠而聞之者未譬豈苟進之悅易以情<lb/>
納持正之忤難以理求乎誠能釋利以循道居<lb/>
方以從義君子之槪也<lb/>
郅惲字君章汝南人也擧孝廉爲上東城門侯<lb/>
<pb n="KR3j0082_SBCK_019-11a"/>
帝常出獵車駕夜還惲拒關不開帝令從者見<lb/>
面於門間惲曰火明遼遠遂不受詔帝乃廻從<lb/>
東中門入明日惲上書諫曰陛下遠獵山林夜<lb/>
以繼晝其如社稷宗廟何暴虎馮河未至之誡<lb/>
誠小臣所竊憂也書奏賜布百匹貶東中門侯<lb/>
爲參封尉<lb/>
郭伋字細侯扶風人也王莽時爲幷州牧建武<lb/>
九年拜潁川太守十一年調爲幷州刺吏引見<lb/>
讌語伋因言選補衆職當簡天下賢俊不宜專<lb/>
<pb n="KR3j0082_SBCK_019-11b"/>
用南陽人帝納之伋前在幷州素結恩德及後<lb/>
入界所到縣邑老幼相攜逢迎道路所過問民<lb/>
疾苦聘求耆德雄俊設几杖之禮朝夕與參政<lb/>
事始至行部到西河美稷有童兒數百各騎竹<lb/>
馬於道次迎拜伋問曰兒曹何自遠來對曰聞<lb/>
使君到喜故來奉迎伋辭謝之及事訖諸兒後<lb/>
送至郭外問使君何日當還伋計日吿之旣還<lb/>
先期一日伋爲違信於諸兒遂止于野亭須期<lb/>
乃入<lb/>
<pb n="KR3j0082_SBCK_019-12a"/>
樊宏字靡卿南陽人世祖之舅也宏爲人謙柔<lb/>
畏愼不求苟進常戒其子曰富貴盈溢未有能<lb/>
終者吾非不喜榮勢也天道惡滿而好謙前代<lb/>
貴戚皆明戒也保身全己豈不樂哉宗族染其<lb/>
化未嘗犯法帝甚重之<lb/>
陰識字次伯南陽人光烈皇后之兄也以征伐<lb/>
軍功增封識叩頭讓曰天下初定將帥有功者<lb/>
衆臣託屬掖庭仍加爵邑不可以示天下帝甚<lb/>
美之<lb/>
<pb n="KR3j0082_SBCK_019-12b"/>
興字君陵識弟也帝召興欲封之置印綬於前<lb/>
興固讓曰臣未有先登陷陳之功而一家數人<lb/>
並蒙爵土令天下觖望誠爲盈溢臣蒙陛下貴<lb/>
人恩澤至厚富貴已極不可復加至誠不願帝<lb/>
嘉興之讓不奪其志貴人問其故興曰貴人不<lb/>
讀書記耶亢龍有悔外戚家苦不知謙退嫁女<lb/>
欲配侯王取婦眄聣公主愚心實不安也富貴<lb/>
有極人當知足夸奢益爲觀聽所譏貴人感其<lb/>
言深自降挹卒不爲宗族求位帝後復欲以興<lb/>
<pb n="KR3j0082_SBCK_019-13a"/>
代吳漢爲大司馬興叩頭流涕固讓曰臣不敢<lb/>
惜身誠虧損聖德不可苟冐至誠發中感動左<lb/>
右帝遂聽之<lb/>
朱浮字叔元沛國人也爲幽州牧漁陽太守彭<lb/>
寵敗後世祖以二千石長吏多不勝任時有纖<lb/>
微之過者必見斥罷交易紛擾百姓不寧建武<lb/>
六年有日蝕之異浮因上疏曰臣聞日者衆陽<lb/>
之宗君上之位也凡居官治民據郡典縣皆爲<lb/>
陽爲上爲尊爲長若陽上不明尊長不足則干<lb/>
<pb n="KR3j0082_SBCK_019-13b"/>
動三光垂示王者陛下哀愍海內新離禍毒保<lb/>
宥生民使得蘇息而今牧民之吏多未稱職小<lb/>
違治實輙見斥罷豈不粲然黑白分明哉然以<lb/>
堯舜之盛猶加三考大漢之興亦累功効吏皆<lb/>
積久養老於官至名子孫因爲氏姓當時吏職<lb/>
何能悉治論議之徒豈不諠譁蓋以爲天地之<lb/>
功不可倉卒艱難之業當累日也間者守宰數<lb/>
見換易迎新相代疲勞道路尋其視事日淺未<lb/>
足昭見其職旣加嚴切人不自保各相顧望無<lb/>
<pb n="KR3j0082_SBCK_019-14a"/>
自安之心有司或因睚眦以騁私怨苟求長短<lb/>
求媚上意二千石及長吏迫於擧劾懼于刺譏<lb/>
故爭飾詐僞以希虛譽斯皆羣陽騷動日月失<lb/>
行之應夫物暴長者必夭折功卒成者必亟壞<lb/>
如摧長久之業而造速成之功非陛下之福也<lb/>
天下非一時之用也海內非一且之功也願陛<lb/>
下遊意於經年之外望化於一世之後天下幸<lb/>
甚帝下其議羣臣多同於浮自是牧守易代頗<lb/>
簡舊制州牧奏二千石長吏不任位者事皆先<lb/>
<pb n="KR3j0082_SBCK_019-14b"/>
下三公三公遣掾史案驗然後黜退帝時用明<lb/>
察不復委任三府而權歸刺擧之吏浮復上疏<lb/>
曰陛下淸明履約率禮無違自宗室諸王外家<lb/>
后親皆奉繩墨無黨勢之名斯固法令整齊下<lb/>
無作威者也求之於事宜以和平而灾異猶見<lb/>
者而豈徒然哉天道信誠不可不察竊見陛下<lb/>
疾往者上威不行下專國命卽位以來不用舊<lb/>
典信刺擧之官黜鼎輔之任至於有所劾奏便<lb/>
加退免覆案不關三府罪譴不蒙澄察陛下以<lb/>
<pb n="KR3j0082_SBCK_019-15a"/>
使者爲腹心而使者以從事爲耳目是爲尚書<lb/>
之平決於百石之吏故羣下苛刻各自爲能兼<lb/>
以私情容長憎愛在職皆競張空虛以要時利<lb/>
故有罪者心不厭服無咎者坐被空文不可經<lb/>
盛衰貽後王也夫事積久則吏自重吏安則民<lb/>
自靜傳曰五年再閏天道乃備夫以天地之靈<lb/>
猶五載以成其化況人道哉<lb/>
陳元字長孫蒼梧人也以父任爲郞時大司農<lb/>
江馮上言宜令司隷校尉督察三府元上疏曰<lb/>
<pb n="KR3j0082_SBCK_019-15b"/>
臣聞師臣者帝賓臣者覇故武王以大公爲師<lb/>
齊桓以夷吾爲仲父孔子曰百官總巳聽於冢<lb/>
宰近則高帝優相國之禮大宗假宰輔之權及<lb/>
亡新王莽遭漢中衰專操國柄以偸天下況已<lb/>
自喩不信羣臣奪公輔之任損宰相之威以刺<lb/>
擧爲明徼訏爲直至乃陪僕吿其君長子弟變<lb/>
其父兄罔密法峻大臣無所措手足然不能禁<lb/>
董忠之謀身爲世戮故人君患在自驕不患驕<lb/>
臣失在自任不在任人是以文王有日昃之勞<lb/>
<pb n="KR3j0082_SBCK_019-16a"/>
周公執吐握之恭不聞其崇刺擧務督察也方<lb/>
今四方尚擾天下未一百姓觀聽咸張耳目陛<lb/>
下宜循文武之聖典襲祖宗之遺德勞心下士<lb/>
屈節待賢誠不宜使有伺察公輔之名帝從之<lb/>
桓榮字春卿沛郡人也以明經入授太子每朝<lb/>
會輙令榮於公卿前敷奏經書帝稱善曰得卿<lb/>
幾晩建武二十八年大會百官詔問誰善可傅<lb/>
太子者羣臣承望上意皆言太子舅執金吾陰<lb/>
識可博士張佚正色曰今陛下立太子爲陰氏<lb/>
<pb n="KR3j0082_SBCK_019-16b"/>
乎爲天下乎卽爲陰氏則陰侯可爲天下則固<lb/>
宜用天下之賢才帝稱善曰欲置傅者以輔太<lb/>
子也今博士不難正朕況太子乎卽拜佚爲太<lb/>
子太傅而以榮爲少傅賜以輜車乘馬<lb/>
第五倫字伯魚京兆人也擧孝廉帝問以政事<lb/>
大悅與語至夕帝謂倫曰聞卿爲吏篣婦公不<lb/>
過從兄飯寧有之耶倫對曰臣三娶妻皆無父<lb/>
母少遭飢亂實不敢妄過人飡帝大笑拜會稽<lb/>
太守會稽俗多淫祀好卜筮人常以牛祭神百<lb/>
<pb n="KR3j0082_SBCK_019-17a"/>
姓財產以之困匱其有自食牛肉而不以薦祠<lb/>
者發病且死先爲牛鳴前後郡將莫敢禁倫到<lb/>
官移書屬縣曉吿百姓其巫祝有依託鬼神詐<lb/>
怖愚民皆案驗之有妄屠牛者吏輙行罰民初<lb/>
恐懼或祝詛妄言倫案之愈急後遂斷絕百姓<lb/>
以安肅宗初爲司空及馬防爲車騎將軍當出<lb/>
征西羌倫上疏曰臣愚以爲貴戚可封侯以富<lb/>
之不當職事以任之何者繩以法則傷恩私以<lb/>
親則違憲伏聞馬防今當西征臣以太后恩仁<lb/>
<pb n="KR3j0082_SBCK_019-17b"/>
陛下至孝恐卒有纖介難爲意愛也倫雖峭直<lb/>
然常疾俗吏苛刻及爲三公値帝長者屢有善<lb/>
政乃上疏襃稱盛美因以勸成風德曰陛下卽<lb/>
位躬天然之德體晏晏之姿以寛弘臨下出入<lb/>
四年前歲誅刺史二千石貪殘者六人斯皆明<lb/>
聖所鑒非羣下所及然詔書每下寛和而政急<lb/>
不解務存節儉而奢侈不止者咎在俗弊羣下<lb/>
不稱故也世祖承王莽之餘頗以嚴猛爲治後<lb/>
世因之遂成風化郡國所擧類多辨職俗吏殊<lb/>
<pb n="KR3j0082_SBCK_019-18a"/>
未有寛博之選以應上求者也陳留令劉豫冠<lb/>
軍令駟協並以刻薄之姿臨民宰邑專念掠殺<lb/>
務爲嚴苦吏民愁怨莫不疾之而今之議者反<lb/>
以爲能違天心失經義誠不可不愼也非徒應<lb/>
坐豫協亦當宜譴擧者務進仁賢以任時政不<lb/>
過數人則風俗自化矣臣嘗讀書記知秦以酷<lb/>
急亡國又目見王莽亦以苛法自滅故勤勤懇<lb/>
懇實在於此又聞諸王主貴戚驕奢踰制京師<lb/>
尚然何以示遠故曰其身不正雖令不行以身<lb/>
<pb n="KR3j0082_SBCK_019-18b"/>
敎者從以言敎者訟夫陰陽和歲乃豐君臣同<lb/>
心化乃成也其刺史太守以下拜除京師及道<lb/>
出洛陽者宜皆召見可因博問四方兼以觀察<lb/>
其人諸上書言事有不合者可伹報歸田里不<lb/>
宜過加喜怒以明在寛也倫奉公盡節言事無<lb/>
所依違或問倫曰公有私乎對曰昔人有與吾<lb/>
千里馬者吾雖不受每三公有所選擧心不能<lb/>
忘而亦終不用也吾兄子常病一夜十往退而<lb/>
安寢吾子有疾雖不省視而竟夕不眠若是者<lb/>
<pb n="KR3j0082_SBCK_019-19a"/>
豈謂無私乎<lb/>
鍾離意字子阿會稽人也顯宗卽位徵爲尚書<lb/>
時交阯太守坐藏千金徵還伏法以資物簿入<lb/>
太司農詔班賜羣臣意得珠璣悉以委地而不<lb/>
拜賜帝怪而問其故對曰臣聞孔子忍渴於盜<lb/>
泉之水曾參迴車於勝母之閭惡其名也此藏<lb/>
穢之寶誠不敢拜帝嗟歎曰淸乎尚書之言乃<lb/>
更以庫錢三十萬賜意轉爲尚書僕射車駕數<lb/>
幸廣成苑意常當車陳諫般樂遊田之事天子<lb/>
<pb n="KR3j0082_SBCK_019-19b"/>
卽時還宮永平三年夏旱而大起北宮意詣闕<lb/>
免冠上疏曰伏見陛下以天時小旱憂念元元<lb/>
降避正殿躬自克責而比日密雲遂無大潤豈<lb/>
政有未得應天心者耶昔成湯遭旱以六事自<lb/>
責曰政不節耶使民疾耶宮室榮耶女謁盛耶<lb/>
苞苴行耶讒夫昌耶竊見北宮大作民失農時<lb/>
此所謂宮室榮也自古非苦宮室小狹伹患民<lb/>
不安寧宜且罷止以應天心帝䇿詔報曰湯引<lb/>
六事咎在一人其冠履勿謝今又勅大匠止作<lb/>
<pb n="KR3j0082_SBCK_019-20a"/>
諸宮減省不急庶消灾譴詔因謝公卿百僚遂<lb/>
應時澍雨焉時詔賜降胡子縑尚書案事誤以<lb/>
十爲百帝見簿大怒召郞將笞之意因入叩頭<lb/>
曰過誤之失常人所容若以懈慢爲愆則臣位<lb/>
大罪重郞位小罪輕咎皆在臣臣當先坐乃解<lb/>
衣就格帝意解使復冠而貰郞帝性褊察好以<lb/>
耳目隱發爲明故公卿大臣數被詆毀近臣尚<lb/>
書以下至見提拽常以事怒郞藥崧以杖撞之<lb/>
崧走入牀下帝怒甚疾言曰郞出郞出崧曰天<lb/>
<pb n="KR3j0082_SBCK_019-20b"/>
子穆穆諸侯煌煌未聞人君自起撞郞帝乃赦<lb/>
之朝廷莫不悚慄爭爲嚴切以避誅責唯意獨<lb/>
敢諫爭數封還詔書臣下過失輙救解之帝雖<lb/>
不能用然知其至誠亦以此故不得久留出爲<lb/>
魯相後德陽殿成百官大會帝思意言謂公卿<lb/>
曰鍾離尚書若在此殿不立意卒遺言上書陳<lb/>
升平之世難以急治宜少寛假帝感傷其意下<lb/>
詔嗟歎賜錢二十萬<lb/>
宋均字叔庠南陽人也遷九江太守郡多虎暴<lb/>
<pb n="KR3j0082_SBCK_019-21a"/>
數爲民患常募設檻穽而猶多傷害均到下記<lb/>
屬縣曰夫虎豹在山黿鼉在水各有所託且江<lb/>
淮之有猛獸猶北土之有雞豚也今爲人患咎<lb/>
在殘吏而勞勤張捕非憂䘏之本也其務退姧<lb/>
貪思進忠善可一去檻穽除削課制其後傳言<lb/>
虎相與東游渡江中元元年山陽楚沛多蝗其<lb/>
飛至九江界者輙東西散去由是名稱遠近浚<lb/>
遒縣有唐后二山民共祠之衆巫遂取百姓男<lb/>
女以爲山嫗歲歲改易旣而不敢嫁娶前後守<lb/>
<pb n="KR3j0082_SBCK_019-21b"/>
令莫敢禁斷均乃下書曰自今以後爲山娶者<lb/>
皆娶巫家勿擾良人於是遂絕徵拜尚書令嘗<lb/>
刪翦疑事帝以爲有姧大怒收郞卽縛格之諸<lb/>
尚書惶恐皆叩頭謝罪均顧厲色曰蓋忠臣執<lb/>
義無有二心若畏威失正均雖死不易志也小<lb/>
黃門在傍入具以聞帝善其不撓卽令貰郞遷<lb/>
抣司隷校尉<lb/>
寒朗字伯奇魯國人也守侍御史與三府掾屬<lb/>
共考案楚獄顏忠王平等辭連及隧鄕侯耿建<lb/>
<pb n="KR3j0082_SBCK_019-22a"/>
朗陵侯臧信護澤侯鄧鯉曲成侯劉建建等辭<lb/>
未嘗與忠平相見是時顯宗怒甚吏皆惶恐諸<lb/>
所連及率一切陷入無敢以情恕者朗心傷其<lb/>
冤試以建等物色獨問忠平而二人錯忤不能<lb/>
對朗知其詐乃上言建等無姧專爲忠平所誣<lb/>
疑天下無辜類多如此帝乃召朗入問曰建等<lb/>
卽如是忠平何故引之朗對曰忠平自知所犯<lb/>
不道故多有虛引冀以自明帝曰卽如是四侯<lb/>
無事何不早奏而久繫至今耶朗對曰臣雖考<lb/>
<pb n="KR3j0082_SBCK_019-22b"/>
之無事然恐海內别有發其姧者故未敢時上<lb/>
帝怒罵曰吏持兩端促提下左右方引去朗曰<lb/>
願一言而死小臣不敢欺欲助國耳誠冀陛下<lb/>
一覺悟而已臣見考囚在事者咸共言妖惡大<lb/>
故臣子所宜同疾今出之不如入之可無後責<lb/>
是以考一連十考十連百又公卿朝會陛下問<lb/>
以得失皆長跪言舊制大罪禍及九族陛下大<lb/>
恩裁止於身天下幸甚及其歸舍口雖不言而<lb/>
仰屋竊歎莫不知其多冤無敢忤陛下者臣今<lb/>
<pb n="KR3j0082_SBCK_019-23a"/>
所陳誠死無悔帝意解詔遣朗出後二日車駕<lb/>
自幸洛陽獄錄囚徒理出千餘人論曰左丘明<lb/>
有言仁人之言其利博哉晏子一言齊侯省刑<lb/>
若鍾離意之就格請過寒朗之廷爭冤獄篤矣<lb/>
乎仁者之情也<lb/>
東平王蒼顯宗同母弟也少好經書雅有智思<lb/>
顯宗甚愛重之及卽位拜驃騎將軍位在三公<lb/>
上在朝數載多所隆益而自以至親輔政聲望<lb/>
日重意不自安數上疏乞上印綬退就藩國詔<lb/>
<pb n="KR3j0082_SBCK_019-23b"/>
不聽其後數陳乞辭甚懇切乃許還國而不聽<lb/>
上將軍印綬加賜錢五千萬布十萬匹永平十<lb/>
一年蒼與諸王朝京師月餘還國帝臨送歸宮<lb/>
悽然懷思乃遣使手詔吿諸國中傳曰辭别之<lb/>
後獨坐不樂因就車歸伏軾而吟瞻望永懷實<lb/>
勞我心誦及採菽以增歎息日者問東平王處<lb/>
家何等最樂王言爲善最樂其言甚大副是腰<lb/>
腹矣肅宗卽位尊重恩禮踰於前世諸王莫與<lb/>
爲比建初元年地震蒼上便宜後帝欲爲原陵<lb/>
<pb n="KR3j0082_SBCK_019-24a"/>
顯節陵起縣邑蒼聞之遽上疏諫帝從而止自<lb/>
是朝廷毎有疑政輙驛使諮問蒼悉心以對皆<lb/>
見納用帝饗衛士於南宮因從皇太后周行掖<lb/>
庭池閣乃閱陰太后舊時器服愴然動容乃命<lb/>
留五時衣各一襲及常所御衣餘悉分布諸王<lb/>
主及子孫在京師者特賜蒼及琅耶王京書曰<lb/>
歲月騖過山陵浸遠孤心悽愴如何如何間饗<lb/>
衛士於南宮因閱視舊時衣物聞於師曰其物<lb/>
存其人亡不言哀而哀自至信矣惟王孝友之<lb/>
<pb n="KR3j0082_SBCK_019-24b"/>
德亦豈不然今送光烈皇后假䯻帛巾各一及<lb/>
衣一篋可時奉瞻以慰凱風寒泉之思又欲令<lb/>
後生子孫得見先后衣服之製願王寶精神加<lb/>
供養苦言至戒望之如渴建初六年冬請朝明<lb/>
年正月帝許之後有司奏遣諸王歸國帝特留<lb/>
蒼八月飮酎畢有司復奏遣乃許之手詔賜蒼<lb/>
曰骨肉天性誠不以遠近爲親疎然數見顏色<lb/>
情重昔時念王久勞思得還休欲署大鴻臚奏<lb/>
不忍下筆顧授小黃門中心戀戀惻然不能言<lb/>
<pb n="KR3j0082_SBCK_019-25a"/>
於是車駕祖送流涕而訣蒼薨後帝東廵守幸<lb/>
東平宮追感念蒼謂其諸子曰思其人至其鄕<lb/>
其處在其人亡因泣下沾襟遂幸蒼陵祠以大<lb/>
牢親拜祠坐哭泣盡哀賜御劍於陵前而去<lb/>
朱暉字文季南陽人也爲尚書僕射是時穀貴<lb/>
縣官經用不足朝廷憂之尚書張林上言穀所<lb/>
以貴由錢賤故也可盡封錢一取布帛爲租以<lb/>
通天下之用又鹽食之急者雖貴民不得不須<lb/>
官可自鬻又宜因交趾益州上計吏往來市珍<lb/>
<pb n="KR3j0082_SBCK_019-25b"/>
寶收採其利武帝時所謂均輸者也帝然之有<lb/>
詔施行暉獨奏曰王制天子不言有無諸侯不<lb/>
言多少食祿之家不與百姓爭利今均輸之法<lb/>
與賈販無異鹽利歸官則下人窮怨布帛爲租<lb/>
則吏多姧盜誠非明主所宜行也帝卒以林等<lb/>
言爲然得暉重議因發怒切責諸尚書暉因稱<lb/>
病篤不肯復署議尚書令以下惶怖謂暉曰今<lb/>
臨得譴讓奈何稱疾其禍不細暉曰行年八十<lb/>
蒙恩得在機密當以死報若心知不可而順㫖<lb/>
<pb n="KR3j0082_SBCK_019-26a"/>
雷同負臣子之義今耳目無所聞見伏待死命<lb/>
遂閉口不言諸尚書不知所爲乃共劾奏暉帝<lb/>
意解寢其事<lb/>
袁安字邵公汝南人也爲司徒時和帝幼弱太<lb/>
后臨朝安以天子幼弱外戚擅權每朝會進見<lb/>
及與公卿言國家事未嘗不噫鳴流涕自天子<lb/>
及大臣皆倚賴之章和四年薨朝廷痛惜焉後<lb/>
數月竇氏敗帝始親萬機追思前議者邪正之<lb/>
節乃除安子賞爲郞<lb/>
<pb n="KR3j0082_SBCK_019-26b"/>
郭躬字仲孫頴川人也明法律有兄弟共殺人<lb/>
者而罪未有所歸帝以兄不訓弟故報兄重而<lb/>
減弟死中常侍孫章宣詔誤言兩報重尚書奏<lb/>
章矯制罪當腰斬帝復召躬問之躬對章應罰<lb/>
金帝曰章矯詔殺人何謂罰金躬曰法令有故<lb/>
誤章傳命之謬於事爲誤誤者其文則輕帝曰<lb/>
章與囚同縣疑其故也躬曰周道如砥其直如<lb/>
矢君子不逆詐君王法天刑不可以委曲生意<lb/>
帝曰善遷躬廷尉正<lb/>
<pb n="KR3j0082_SBCK_019-27a"/>
陳寵字昭公沛國人也章帝初爲尚書是時承<lb/>
永平故事吏治尚嚴切尚書決事率近於重寵<lb/>
乃上疏曰臣聞先王之政賞不僭刑不濫與其<lb/>
不得已寧僭不濫陛下卽位數詔羣僚弘崇晏<lb/>
晏而有司執事猶尚深刻治獄者急於篣格酷<lb/>
烈之痛執憲者煩於詆欺放濫之文或因公行<lb/>
私逞縱威福夫爲政猶張琴瑟大弦急者小弦<lb/>
絕故子貢非臧孫之猛法而美鄭喬之仁政詩<lb/>
云不剛不柔布政優優方今聖德充塞假于上<lb/>
<pb n="KR3j0082_SBCK_019-27b"/>
下宜隆先王之道蕩滌煩苛之法輕薄箠楚以<lb/>
濟羣生帝敬納寵言每事務於寛厚其後遂詔<lb/>
有司絕諸慘酷之科解妖惡之禁除文致之請<lb/>
讞五十餘事定著于令是後民俗和平屢有嘉<lb/>
瑞<lb/>
寵子忠字伯始擢拜尚書安帝始親朝事連有<lb/>
灾異詔擧有道公卿百僚各上封事忠以詔書<lb/>
旣開諫爭慮言事者必多激切或致不能容乃<lb/>
上疏豫通廣帝意曰臣聞仁君廣山藪之大納<lb/>
<pb n="KR3j0082_SBCK_019-28a"/>
切直之謀忠臣盡謇諤之節不畏逆耳之害是<lb/>
以高祖舍周昌桀紂之譬孝文嘉爰盎人豕之<lb/>
譏世宗納東方朔宣室之正元帝容薛廣德自<lb/>
刎之切昔者晉平公問於叔向曰國家之患孰<lb/>
爲大對曰大臣重祿不極諫小臣畏罪不敢言<lb/>
下情不上通此患之大者今明詔崇高宗之德<lb/>
推宋景之誠引咎克躬諮訪羣吏言事者見杜<lb/>
根成翊世等新蒙表錄顯列二臺必承風響應<lb/>
爭爲切直若嘉謀異䇿宜輙納用如其管穴妄<lb/>
<pb n="KR3j0082_SBCK_019-28b"/>
有譏刺雖苦口逆耳不得事實且優游寛容以<lb/>
示聖朝無諱之美若有道之士對問高者宜垂<lb/>
省覽特遷一等以廣直言之路<lb/>
楊終字子山蜀郡人徵詣蘭臺拜校書郞建初<lb/>
元年大旱穀貴終以爲廣陵楚淮陽濟南之獄<lb/>
徙者萬數又遠屯絕域吏民怨曠乃上疏曰臣<lb/>
聞善善及子孫惡惡止其身百王常典不易之<lb/>
道也秦政酷烈違忤天心一人有罪延及三族<lb/>
高祖平亂約法三章太宗至仁除去收孥萬姓<lb/>
<pb n="KR3j0082_SBCK_019-29a"/>
廓然蒙被更生澤及昆蟲功垂萬世陛下聖明<lb/>
德被四表今以比年久旱灾疫未息躬自菲薄<lb/>
廣訪得失三代之隆無以加焉臣竊案春秋水<lb/>
旱之變皆應暴急惠不下流自永平以來仍連<lb/>
大獄有司窮考轉相牽引掠治冤濫家屬徙邊<lb/>
加以北征匈奴西開三十六國又遠屯伊吾樓<lb/>
蘭車師戊巳人懷土思怨結邊域昔殷民近遷<lb/>
洛邑且猶怨望何況去中土之肥饒寄不毛之<lb/>
荒極乎且南方暑濕障毒互生愁困之民足以<lb/>
<pb n="KR3j0082_SBCK_019-29b"/>
感動天地移變陰陽矣惟陛下留念省察以濟<lb/>
元元孝元棄珠崖之郡光武絕西域之國不以<lb/>
介鱗易我衣裳今伊吾之役樓蘭之屯久而不<lb/>
還非天意也帝從之聽還徙者悉罷邊屯<lb/>
龎參字仲達河南人也順帝以爲大尉是時三<lb/>
公之中參名忠直數爲左右所陷以所擧用忤<lb/>
帝㫖司隷承風案之時會茂才孝廉參以被疾<lb/>
稱疾不得會上計掾廣漢叚恭因會上疏曰伏<lb/>
見道路行人農夫織婦皆曰太尉龎參竭忠盡<lb/>
<pb n="KR3j0082_SBCK_019-30a"/>
節徒以直道不能曲心孤立羣邪之間自處中<lb/>
傷之地臣猶冀在陛下之世當蒙安全而復以<lb/>
讒佞傷毀忠正此天地之大禁人主之至誡昔<lb/>
白起賜死諸侯酌酒相賀季子來歸魯人喜其<lb/>
紓難夫國以賢治君以忠安今天下咸欣陛下<lb/>
有此忠賢願卒寵任以安社稷書奏詔卽遣小<lb/>
黃門視參疾太醫致羊酒復爲太尉<lb/>
崔駰字亭伯涿郡人也竇太后臨朝竇憲以重<lb/>
戚出內詔命駰獻書戒之曰生而富者驕生而<lb/>
<pb n="KR3j0082_SBCK_019-30b"/>
貴者傲生富貴而能不驕傲者未之有也今寵<lb/>
祿初隆百僚觀行當堯舜之盛世處光華之顯<lb/>
時豈可不庶幾夙夜以永終譽弘申伯之美致<lb/>
周邵之事乎語曰不患無位患所以立昔馮野<lb/>
王以外戚居位稱爲賢臣近陰衛尉尅己復禮<lb/>
終受多福郯氏之宗非不尊也陽侯之族非不<lb/>
盛也重侯累將建天樞執斗柄其所以獲譏於<lb/>
時垂愆於後者何也蓋在滿而不挹位有餘而<lb/>
仁不足也漢興以後迄于哀平外家二十保族<lb/>
<pb n="KR3j0082_SBCK_019-31a"/>
全身四人而已書曰鑑于有殷可不愼哉夫謙<lb/>
德之光周易所美滿溢之位道家之所戒故君<lb/>
子福大而愈懼爵隆而益恭遠察近覽俯仰有<lb/>
則銘諸机杖刻諸槃杅矜矜業業無殆無荒如<lb/>
此則百福是荷慶流無窮矣及憲爲車騎將軍<lb/>
辟駰爲掾憲擅權驕恣駰數諫之及出擊匈奴<lb/>
道路愈多不法駰爲主簿前後奏記數十指切<lb/>
長短憲不能容稍疎之因察駰高第出爲長岑<lb/>
長駰自以遠去不得意遂不之官而歸卒于家<lb/>
<pb n="KR3j0082_SBCK_019-31b"/>
</p>
<p>
羣書治要卷第二十二<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_020-1a"/>
羣書治要卷第二十三<lb/>
　　　　秘書監鉅鹿男臣魏徵等奉　勅撰<lb/>
　　後漢書三<lb/>
傳<lb/>
楊震字伯起弘農人也遷東萊太守道經昌邑<lb/>
故所擧茂才王密爲昌邑令謁見至夜懷金十<lb/>
斤以遺震震曰故人知君君不知故人何也密<lb/>
曰暮夜無知者震曰天知神知我知子知何謂<lb/>
無知密愧而出後轉涿郡太守性公廉子孫常<lb/>
<pb n="KR3j0082_SBCK_020-1b"/>
蔬食歩行故舊長者或欲令爲開產業震曰使<lb/>
後世稱爲淸白吏子孫以此遺之不亦厚乎爲<lb/>
司徒安帝乳母王聖因保養之勤緣恩放恣聖<lb/>
子女伯榮出入宮掖傳通姦賂震上疏曰臣聞<lb/>
政以得賢爲本理以去穢爲務是以唐虞俊乂<lb/>
在官四凶流放天下咸服以致雍熈方今九德<lb/>
未事嬖倖充庭阿母王聖出自至微得遭千載<lb/>
奉養聖躬雖有推燥居濕之勤前後賞惠過報<lb/>
勞苦而無厭之心不知紀極外交屬託擾亂天<lb/>
<pb n="KR3j0082_SBCK_020-2a"/>
下損辱淸朝塵點日月書誡牝雞牡鳴詩刺哲<lb/>
婦喪國夫女子小人實爲難養宜速出阿母令<lb/>
居外舍斷絕伯榮莫使往來令恩德兩隆上下<lb/>
俱美惟陛下絕婉孌之私割不忍之心留神萬<lb/>
機誡愼拜爵減省獻御損節徵發令野無鶴鳴<lb/>
之歎朝無小明之悔大東不興於今勞止不怨<lb/>
於下擬蹤往古比德哲王豈不休哉奏御帝以<lb/>
示阿母等內倖皆懷忿恚而伯榮驕淫尤甚與<lb/>
故朝陽侯劉護再從兄瓌交通瓌遂以爲妻得<lb/>
<pb n="KR3j0082_SBCK_020-2b"/>
襲䕶爵位至侍中震深疾之復詣闕上疏曰臣<lb/>
聞高祖與羣臣約非功臣不得封故經制父死<lb/>
子繼兄亡弟及以防篡也伏見詔書封故朝陽<lb/>
侯劉䕶再從兄瓌襲䕶爵爲侯䕶同產弟威今<lb/>
猶見在臣聞天子專封封有功諸侯專爵爵有<lb/>
德今瓌無他功行伹以配阿母女一時之間旣<lb/>
忝侍中又至封侯不稽舊制不合經義行人諠<lb/>
譁百姓不安陛下宜覽鏡旣往順帝之則書奏<lb/>
不省時詔遣使者大爲阿母治第中常侍樊豐<lb/>
<pb n="KR3j0082_SBCK_020-3a"/>
及侍中周廣謝惲等更相扇動傾摇朝廷震復<lb/>
上疏曰臣伏念方今灾害發起百姓空虛不能<lb/>
自贍重以螟蝗羗虜鈔掠三邊震擾兵甲軍糧<lb/>
不能復給大司農帑藏匱乏殆非社稷安寧之<lb/>
時伏見詔書爲阿母興起津城門內第舍合兩<lb/>
爲一連里竟街雕治繕飾窮極巧技轉相迫促<lb/>
爲費巨億周廣謝惲兄弟與國無肺腑枝葉之<lb/>
屬依倚近倖分威共權屬託州郡傾動大臣宰<lb/>
司辟召承望㫖意招來海內貪汙之人受其貨<lb/>
<pb n="KR3j0082_SBCK_020-3b"/>
賂至有贓錮棄世之徒復得顯用白黑溷淆淸<lb/>
濁同源天下諠譁爲朝結譏臣聞師言上之所<lb/>
取財盡則怨力盡則叛怨叛之民不可復使惟<lb/>
陛下度之豐惲等見震連切諫不從無所顧忌<lb/>
遂詐作詔書調發司農錢穀大匠見徒材木各<lb/>
起家舍園池廬觀役費無數震因地震復上疏<lb/>
前後所上轉有切至帝旣不平之而樊豐等皆<lb/>
側目憤怨俱以其大儒未敢加害尋有河間男<lb/>
子趙騰詣闕上書指陳得失帝發怒遂收考詔<lb/>
<pb n="KR3j0082_SBCK_020-4a"/>
獄結以罔上不道震復上疏救之曰臣聞堯舜<lb/>
之世諫鼓謗木立之於朝殷周哲王小人怨詈<lb/>
則洗目改聽所以達聰明開不諱博採負薪盡<lb/>
極下情也今趙騰所坐激訐謗語爲罪宜與手<lb/>
刄犯法有差乞爲虧除全騰之命以誘芻蕘輿<lb/>
人之言帝不省騰竟伏尸都市會東巡岱宗樊<lb/>
豐等因乘輿在外競治第宅震部掾高舒召大<lb/>
匠令史考校之得豐等所詐下詔書具奏須行<lb/>
還上之豐等聞惶怖遂共譖震云自趙騰死後<lb/>
<pb n="KR3j0082_SBCK_020-4b"/>
深用怨懟且鄧氏故吏有恚恨心及車駕行還<lb/>
遣使者䇿收震大尉印綬震於是柴門絕賔客<lb/>
豐等復惡之乃請大將軍耿寶奏震大臣不服<lb/>
罪懷恚望有詔遣歸本郡震行至城西夕陽亭<lb/>
乃慷慨謂其諸子門人曰死者士之常分吾蒙<lb/>
恩居上司疾姦臣狡猾而不能誅惡嬖女傾亂<lb/>
而不能禁何面目復見日月身死之日以雜木<lb/>
爲棺布單被裁足蓋形勿歸冢次勿設祭祠因<lb/>
飮酖而卒<lb/>
<pb n="KR3j0082_SBCK_020-5a"/>
震中子秉字叔節延喜五年爲大尉是時宦官<lb/>
方熾中常侍侯覽弟參爲益州刺史累有臧罪<lb/>
暴虐一州秉劾奏參檻車徵詣廷尉參自殺秉<lb/>
因奏覽及中常侍具瑗免覽官而削瑗國每朝<lb/>
廷有得失輙盡忠規諫多見納用秉性不飮酒<lb/>
甞從容言曰我有三不惑酒色財也<lb/>
秉子賜字伯獻爲司徒坐辟黨人免復拜光祿<lb/>
大夫光和元年有虹蜺晝降於嘉德殿前帝惡<lb/>
之引賜入金商門使中常侍曹節王甫問以祥<lb/>
<pb n="KR3j0082_SBCK_020-5b"/>
異禍福所在賜仰天而歎謂節等曰吾每讀張<lb/>
禹傳未甞不憤恚歎息旣不能竭忠盡情極言<lb/>
其要而反留意少子乞還女壻至令朱游欲得<lb/>
尚方斬馬劔以治之固其宜也吾以微薄之學<lb/>
充師傅之末累世見寵無以報國猥當大問死<lb/>
而後已乃手書對曰臣聞之經傳或得神以昌<lb/>
或得神以亡國家休明則鑑其德邪辟昏亂則<lb/>
視其禍今殿前之氣應爲虹蜺皆妖邪所生不<lb/>
正之象詩人所謂蝃蝀者也今內多嬖倖外任<lb/>
<pb n="KR3j0082_SBCK_020-6a"/>
小臣上下並怨諠譁盈路是以灾異屢見前後<lb/>
丁寧今復投蜺可謂孰矣易曰天垂象見吉凶<lb/>
聖人則之今妾媵嬖人閹尹之徒共專國朝欺<lb/>
罔日月又鴻都門下招會羣小造作賦說以蟲<lb/>
篆小技見寵於時如讙兜共工更相薦說旬月<lb/>
之間並各㧞擢樂松處常伯任芝居納言郄儉<lb/>
梁鵠以便辟之性佞辯之心各受豐爵不次之<lb/>
寵而令搢紳之徒委伏畎畒口誦堯舜之言身<lb/>
蹈絕俗之行棄捐溝壑不見逮及冠履倒易陵<lb/>
<pb n="KR3j0082_SBCK_020-6b"/>
谷代處從小人之邪意順無知之私欲不念板<lb/>
蕩之作虺蜴之誡殆哉之危莫過於今幸賴皇<lb/>
天垂象譴吿周書曰天子見怪則修德諸侯見<lb/>
怪則修政惟陛下愼經典之誡圖變復之道斥<lb/>
遠佞巧之臣速徵鶴鳴之士內親張仲外任山<lb/>
甫斷絕尺一抑止盤遊留思庶政無敢怠遑冀<lb/>
上天還威衆變可弭老臣過受師傅之任數蒙<lb/>
寵異之恩豈敢愛惜垂没之年而不盡其慺慺<lb/>
之心哉<lb/>
<pb n="KR3j0082_SBCK_020-7a"/>
張晧字叔明犍爲人也子綱字文紀爲侍御史<lb/>
時順帝委縱宦官有識危心綱常感激慨然歎<lb/>
曰穢惡滿朝不能奮身出命掃國家之難雖生<lb/>
吾不願也退而上書曰詩云不愆不忘率由舊<lb/>
章尋大漢初隆及中興之世文明二帝德化尤<lb/>
盛觀其治爲易循易見伹恭儉守節約身尚德<lb/>
而已中官常侍不過兩人近倖賞賜裁滿數金<lb/>
惜費重民故家給人足而頃者以來不遵舊典<lb/>
無功小人皆有官爵富之驕之而復害之非愛<lb/>
<pb n="KR3j0082_SBCK_020-7b"/>
民重器承天順道者也伏願陛下割損左右以<lb/>
奉天心書奏不省漢安元年選遣八使廵行風<lb/>
俗皆耆儒知名多歷顯位唯綱年少官次最微<lb/>
餘人受命之部而綱獨埋其車輪於洛陽都亭<lb/>
曰豺狼當路安問狐狸遂奏曰大將軍冀河南<lb/>
尹不疑蒙外戚之援荷國厚恩以蒭蕘之資居<lb/>
阿衡之任不能敬敷揚五敎翼讚日月而專爲<lb/>
封豕長蛇肆其貪叨甘心好貨縱恣無底多樹<lb/>
諂諛以害忠良誠天威所不赦大辟所宜加也<lb/>
<pb n="KR3j0082_SBCK_020-8a"/>
謹條其無君之心十五事斯皆臣子所以切齒<lb/>
者也書奏御京師震竦時冀妹爲皇后內寵方<lb/>
盛諸梁姻族滿朝帝雖知綱言直終不忍用時<lb/>
廣陵賊張嬰等衆數萬人殺刺史二千石冦亂<lb/>
楊徐間積十餘年朝廷不能討冀乃諷尚書以<lb/>
綱爲廣陵太守因欲以事中之前遣郡守率多<lb/>
求兵馬綱獨請單車之職旣到乃將吏卒十餘<lb/>
人徑造嬰壘申示國恩嬰初大驚旣見綱誠信<lb/>
乃出拜謁綱延置上坐問所疾苦乃譬之曰前<lb/>
<pb n="KR3j0082_SBCK_020-8b"/>
後二千石多肆貪暴故致公等懷憤相聚二千<lb/>
石信有罪矣然爲之者又非義也今主上仁聖<lb/>
欲以文德服叛故遣太守思以爵祿相榮不願<lb/>
以刑罰相加今誠轉禍爲福之時也若聞義不<lb/>
服天子赫然震怒荊楊兖豫大兵雲合豈不危<lb/>
乎若不料彊弱非明也棄善取惡非智也去順<lb/>
効逆非忠也身絕血嗣非孝也背正從邪非直<lb/>
也見義不爲非勇也六者成敗之幾利害所從<lb/>
公其深計之嬰聞之泣下曰荒裔愚民不能自<lb/>
<pb n="KR3j0082_SBCK_020-9a"/>
通朝廷不堪侵枉遂復相聚偸生若魚游釡中<lb/>
喘息須臾間耳今聞明府之言乃嬰等更生之<lb/>
晨也旣自陷不義實恐投兵之日不免孥戮綱<lb/>
約之以天地誓之以日月嬰深感悟乃辭還營<lb/>
明日將所部萬餘人與妻子面縛歸降綱乃單<lb/>
車入嬰壘大會置酒爲樂散遣部衆任從所之<lb/>
親爲卜居宅相田疇子弟欲爲吏者皆引召之<lb/>
民情悅服南州晏然朝廷論功當封梁冀遏絕<lb/>
乃止天子嘉美欲擢用綱而嬰等上書乞留乃<lb/>
<pb n="KR3j0082_SBCK_020-9b"/>
許之綱在郡一年卒百姓老幼相携詣府赴哀<lb/>
者不可勝數綱自被疾吏民咸爲祠祀求福皆<lb/>
言千秋萬歲何時復見此君張嬰等五百餘人<lb/>
制服行喪送到犍爲負土成墳詔拜綱子續爲<lb/>
郞中賜錢百萬<lb/>
种暠字景伯河南人也擧孝廉順帝擢暠監太<lb/>
子於承光宮中常侍高𣑽從中單駕出迎太子<lb/>
時太傅杜喬等疑不欲從惶惑不知所爲暠乃<lb/>
手劔當車曰太子國之儲副民命所係今常侍<lb/>
<pb n="KR3j0082_SBCK_020-10a"/>
來無詔信何以知非姧邪今日有死而已梵辭<lb/>
屈馳命奏之詔報太子乃得去喬退而歎息愧<lb/>
暠臨事不惑帝亦嘉其持重稱善者良久出爲<lb/>
益州刺史宣恩遠夷開曉殊俗岷山雜落皆懷<lb/>
服漢德焉<lb/>
劉陶字子奇一名偉潁川人也時大將軍梁冀<lb/>
專朝而桓帝無子連歲荒饑灾異數見陶時遊<lb/>
大學乃上疏陳事曰臣聞人非天地無以爲生<lb/>
天地非人無以爲靈是故帝非民不立民非帝<lb/>
<pb n="KR3j0082_SBCK_020-10b"/>
不寧夫天之與帝帝之與民猶頭之與足相須<lb/>
而行也伏惟陛下襲常存之慶循不易之制目<lb/>
不視鳴條之事耳不聞檀車之聲天灾不有痛<lb/>
於肌膚震食不卽損於聖體故蔑三光之謬輕<lb/>
上天之怒伏念高祖之起始自布衣合散扶傷<lb/>
克成帝業功旣顯矣勤亦至矣流福遺祚至於<lb/>
陛下陛下旣不能增明烈考之䡄而忽高祖之<lb/>
勤妄假利器委授國柄使羣醜刑隷芟刈小民<lb/>
雕敝諸夏虐流遠近故天降衆異以戒陛下陛<lb/>
<pb n="KR3j0082_SBCK_020-11a"/>
下不悟而競令虎豹窟於麑場豺狼乳於春囿<lb/>
斯豈唐咨禹稷益典朕虞之意哉又今牧守長<lb/>
吏上下交競封豕長虵蠶食天下貨殖者爲窮<lb/>
冤之魂貧餒者作饑寒之鬼高門獲東觀之辜<lb/>
豐室羅妖叛之罪死者悲於窀穸生者戚於朝<lb/>
野是愚臣所爲咨嗟長懷歎息者也且秦之將<lb/>
亡正諌者誅諛進者賞嘉言結於忠舌國命出<lb/>
於讒口擅閻樂於咸陽授趙高以車府權去已<lb/>
而不知威離身而弗顧古今一揆成敗同埶願<lb/>
<pb n="KR3j0082_SBCK_020-11b"/>
陛下遠覽彊秦之傾近察哀平之變得失昭然<lb/>
禍福可見臣敢吐不時之議於諱言之朝猶冰<lb/>
霜見日必至消滅臣始悲天下之可悲今天下<lb/>
亦悲臣之愚惑也書奏不省是時天下日危冦<lb/>
賊方熾陶復上疏曰臣聞事之急者不能安言<lb/>
心之痛者不能緩聲竊見天下前遇張角之亂<lb/>
後遭邊章之冦每聞羽書吿急之聲心灼內熱<lb/>
四體驚竦今西羌逆類曉習戰陳變詐萬端軍<lb/>
吏士民悲愁相守人有百走退死之心而無一<lb/>
<pb n="KR3j0082_SBCK_020-12a"/>
前鬭生之計西羌侵前去營咫尺胡騎分布已<lb/>
至諸陵將軍張温天性精勇而主者旦夕迫促<lb/>
軍無後殿假令失利其敗不救臣自知言數見<lb/>
厭而言不自裁者以爲國安則臣蒙其慶國危<lb/>
則臣亦先亡也謹復陳當今要急八事乞須臾<lb/>
之間深垂納省其八事大較言大亂皆由宦官<lb/>
宦官事急共讒陶曰前張角事發詔書示以威<lb/>
恩自此以來各各改悔今者四方安靜而陶疾<lb/>
害聖政專言妖孽州郡不上陶何緣知疑陶與<lb/>
<pb n="KR3j0082_SBCK_020-12b"/>
賊通情於是收陶下獄掠治日急陶自知必死<lb/>
對使者曰朝廷前封臣云何今反受邪譖恨不<lb/>
與伊呂同疇而以三仁爲輩遂閉氣而死天下<lb/>
莫不痛之<lb/>
李雲字行祖甘陵人也擧孝廉遷白馬令桓帝<lb/>
誅大將軍梁冀而中常侍單超等五人皆以誅<lb/>
冀功並封列侯專權選擧又立掖庭人女亳氏<lb/>
爲皇后數月間后家封者四人賞賜巨萬是時<lb/>
地數震裂衆灾頻降雲素剛憂國將危心不能<lb/>
<pb n="KR3j0082_SBCK_020-13a"/>
忍乃露布上書移副三府曰臣聞皇后天下之<lb/>
母德配坤靈得其人則五氏來備不得其人則<lb/>
地動摇宮比年灾異可謂多矣皇天下之戒可<lb/>
謂至矣擧厝至重不可不愼班功行賞宜應其<lb/>
實梁冀雖持權專擅虐流天下今以罪行誅猶<lb/>
召家臣搤殺之耳而猥封謀臣萬戶以上高祖<lb/>
聞之得無見非西北列將得無解體耶孔子曰<lb/>
帝者諦也今官位錯亂小人諂進財貨公行政<lb/>
治日損尺一拜用不經御省是帝欲不諦乎帝<lb/>
<pb n="KR3j0082_SBCK_020-13b"/>
得奏震怒下有司逮雲送獄使中常侍管霸與<lb/>
御史廷尉雜考之時弘農五官掾杜衆傷雲以<lb/>
忠諫獲罪上書願與雲同日死帝愈怒遂幷下<lb/>
廷尉大鴻臚陳蕃上疏救雲曰李雲所言雖不<lb/>
識禁忌干上逆㫖其意歸於忠國而已昔高祖<lb/>
忍周昌不諱之諫成帝赦朱雲腰領之誅今殺<lb/>
雲臣恐剖心之譏復議於世矣故敢觸龍鱗冒<lb/>
昧以請太常楊秉洛陽市長沐茂郞中上官資<lb/>
並上疏請雲帝恚甚有司皆奏以爲大不敬詔<lb/>
<pb n="KR3j0082_SBCK_020-14a"/>
切責蕃秉免歸田里茂資貶秩二等雲衆皆死<lb/>
獄中<lb/>
劉瑜字季節廣陵人也擧賢良方正及到京師<lb/>
上書陳事曰臣在下土聽聞歌謡驕臣虐政之<lb/>
事遠近呼嗟之音竊爲辛楚泣血連如誠願陛<lb/>
下且以須臾之慮覽今往之事民何爲咨嗟天<lb/>
曷爲動變邪蓋諸侯之位上法四七關之盛衰<lb/>
者也今中官邪孽比肩裂土皆競立胤嗣繼體<lb/>
傳爵或乞子疎屬或買兒市道殆乖開國承家<lb/>
<pb n="KR3j0082_SBCK_020-14b"/>
之義古者天子一娶九女娣姪有序今女嬖令<lb/>
色充積閨帷皆當盛其玩飾冗食空宮勞散精<lb/>
神生長六疾此國之費也性之傷也且天地之<lb/>
性陰陽正紀隔絕其道則水旱爲災又常侍黃<lb/>
門亦廣妻娶怨毒之氣結成妖青行路之人言<lb/>
官發略人女取而復置轉相驚懼孰不悉然無<lb/>
緣空生此謗也鄒衍匹夫𣏌氏匹婦尚有城崩<lb/>
霜霣之異況乃羣輩咨嗟能無感乎昔秦作阿<lb/>
房國多刑人今第舍增多窮極奇巧堀山攻石<lb/>
<pb n="KR3j0082_SBCK_020-15a"/>
不避時令促以嚴刑威以峻法民無罪而覆入<lb/>
之民有田而覆奪之民愁鬱結起入賊黨官輙<lb/>
興兵誅討其罪貧困之民或有賣其首級以要<lb/>
酬賞父兄相伐殘身妻孥相視分裂窮之如彼<lb/>
伐之如此豈不痛哉又陛下以北辰之尊神器<lb/>
之寶而微行近習之家私幸宦官之舍賔客市<lb/>
買熏灼道路因此暴縱無所不容今三公在位<lb/>
皆博達道藝而莫或匡益者非不智也畏死罰<lb/>
也惟陛下設置七臣以廣諫道遠佞邪之人放<lb/>
<pb n="KR3j0082_SBCK_020-15b"/>
鄭衛之聲則治致和平德感祥風矣於是特詔<lb/>
召瑜拜爲議郞<lb/>
虞詡字升卿陳國人也永建元年爲司隷校尉<lb/>
時中常侍張防特用權埶每請託受取詡輙案<lb/>
之而屢寑不報詡不勝其憤乃自繫廷尉奏言<lb/>
曰昔孝安皇帝任用樊豐遂交亂嫡統幾亡社<lb/>
稷今者張防復弄威柄國家之禍將重至矣臣<lb/>
不忍與防同朝謹自繫以聞無令臣襲楊震之<lb/>
跡書奏防流涕訴帝詡坐論輸左校防必欲害<lb/>
<pb n="KR3j0082_SBCK_020-16a"/>
之二日之中傳考四獄宦者孫程等知詡以忠<lb/>
獲罪乃相率奏曰陛下始與臣等造事之時常<lb/>
疾姧臣知其傾國今者卽位而復自爲何以非<lb/>
先帝乎司隷校尉虞詡爲陛下盡忠而更被拘<lb/>
繫常侍張防臧罪明正反搆忠良今客星守羽<lb/>
林其占宮中有姧臣宜急收防送獄以塞天變<lb/>
防坐徙邊卽日赦出詡拜議郞遷尚書僕射先<lb/>
是寧陽主簿詣闕訴其縣令之枉積六七歲不<lb/>
省主簿乃上書曰臣爲陛下子陛下爲臣父臣<lb/>
<pb n="KR3j0082_SBCK_020-16b"/>
章百上終不見省臣豈可北詣單于以告怨乎<lb/>
帝大怒持章示尚書尚書遂劾以大逆詡駮曰<lb/>
主簿所訟乃君父之怨百上不達是有司之過<lb/>
愚憃之民不足多誅帝納詡言笞之而已詡好<lb/>
刺擧無所囘容數忤權戚遂九見譴考三遭刑<lb/>
罰而剛正之性終老不屈遷尚書令<lb/>
傅爕字南容北地人也爲護軍司馬與左中郞<lb/>
皇甫嵩俱討賊張角爕素疾中官旣行因上疏<lb/>
曰臣聞天下之禍不由於外皆興於內是故虞<lb/>
<pb n="KR3j0082_SBCK_020-17a"/>
舜升朝先除四凶然後用十六相明惡人不去<lb/>
則善人無由進也今張角起於趙魏黃巾亂於<lb/>
六州此皆釁發蕭牆而禍延四海也臣受戎任<lb/>
奉辭伐罪始到頴川戰無不剋黃巾雖盛不足<lb/>
爲廟堂憂也臣之所懼在於治水不息其源末<lb/>
流彌增其廣耳陛下仁德寬容多所不忍故閹<lb/>
豎擅權忠臣不進誠使張角䲷夷黃巾變服臣<lb/>
之所憂愈益深耳何者夫邪正之人不宜共國<lb/>
亦猶冰炭不可同器彼知正人之功顯而危亡<lb/>
<pb n="KR3j0082_SBCK_020-17b"/>
之兆見皆將巧辭飾說共長虛僞夫孝子疑於<lb/>
屢至市虎成於三夫若不詳察眞僞忠臣將復<lb/>
有杜郵之戮矣陛下宜思虞舜四罪之擧速行<lb/>
讒佞放殛之誅則善人思進姦凶自去矣臣聞<lb/>
忠臣之事君猶孝子之事父也子之事父焉得<lb/>
不盡其情使臣身備鈇鉞之戮陛下少用其言<lb/>
國之福也書奏宦者趙忠見而忿惡及破張角<lb/>
爕功多當封忠訴譖之竟亦不封以爲安定都<lb/>
尉頃之趙忠爲車騎將軍詔忠論討黃巾之功<lb/>
<pb n="KR3j0082_SBCK_020-18a"/>
執金吾甄擧等謂忠曰傅南容前在東軍有功<lb/>
不侯故天下失望今將軍當重任宜進賢理屈<lb/>
以副衆心忠遣弟延致殷勤延謂爕曰南容少<lb/>
答我常侍萬戶侯不足得也爕正色拒之曰遇<lb/>
與不遇命也有功不論時也傅爕豈求私賞哉<lb/>
忠愈懷恨權貴亦多疾之是以不得留出爲漢<lb/>
陽太守賊圍漢陽城中兵少糧盡爕猶固守時<lb/>
北地胡騎數千隨賊攻郡皆夙懷爕恩共於城<lb/>
外叩頭求送爕歸鄕里子幹進曰國家昏亂遂<lb/>
<pb n="KR3j0082_SBCK_020-18b"/>
令大人不容於朝今天下已叛而兵不足自守<lb/>
鄕里羗胡先被恩德欲令棄郡而歸願必許之<lb/>
言未終爕慨然而歎曰蓋聖達節次守節且殷<lb/>
紂之暴伯夷不食周粟而死今朝廷不甚殷紂<lb/>
吾德亦豈絕伯夷世亂不能養浩然之志食祿<lb/>
人間欲避其難乎吾行何之遂麾左右進兵臨<lb/>
陳戰殁謚曰壯節侯<lb/>
蓋勲字元固敦煌人也爲漢陽長史時武威太<lb/>
守倚恃權埶恣行貪橫從事武都蘇正和案致<lb/>
<pb n="KR3j0082_SBCK_020-19a"/>
其罪涼州刺史梁鵠畏懼貴戚欲殺正和以免<lb/>
其負乃訪之於勲勲素與正和有仇乃諫鵠曰<lb/>
夫紲食鷹鳶欲其鷙鷙而亨之將何用哉鵠從<lb/>
其言正和喜於得免而詣勲求謝勲不見曰吾<lb/>
爲梁使君謀不爲蘇正和怨之如初徵拜討虜<lb/>
校尉靈帝召見問天下何苦而反亂如此勲曰<lb/>
倖臣子弟擾之時宦者上軍校尉蹇碩在坐帝<lb/>
顧問碩碩懼不知所對而以此恨勲司隷校尉<lb/>
張温擧勲爲京兆尹帝方欲延接勲而騫碩等<lb/>
<pb n="KR3j0082_SBCK_020-19b"/>
心憚之並勸從温奏遂拜京兆尹時長安令揚<lb/>
黨父爲中常侍恃勢貪放勲案得其臧千餘萬<lb/>
貴戚咸爲之請勲不聽具以事聞并連黨父有<lb/>
詔窮治威震京師時小黃門京兆高望爲尚藥<lb/>
監倖於皇太子太子因蹇碩屬望子進爲孝廉<lb/>
勲不肯用或曰皇太子副主望其所愛碩帝之<lb/>
寵臣而子違之所謂三怨成府者也勲曰選賢<lb/>
所以報國也非賢不擧死亦何悔董卓廢少帝<lb/>
殺何太后勲與書曰昔伊尹霍光權以立功猶<lb/>
<pb n="KR3j0082_SBCK_020-20a"/>
可寒心足下小醜何以終此賀者在門弔者在<lb/>
廬可不愼哉卓得書意甚憚之徵爲議郞自公<lb/>
卿以下莫不卑下於卓唯勲長揖爭禮見者皆<lb/>
爲失色勲雖彊直不屈而內厭於卓不得意疽<lb/>
發背卒遺令勿受卓賻贈<lb/>
蔡邕字伯喈陳留人也靈帝時信任閹豎灾變<lb/>
數見天子引咎詔羣臣各陳政要邕上封事曰<lb/>
臣聞古者取士諸侯歲貢孝武之世郡擧孝廉<lb/>
又有賢良文學之選於是名臣輩出文武並興<lb/>
<pb n="KR3j0082_SBCK_020-20b"/>
漢之得人數路而已夫書畫辭賦才之小者匡<lb/>
國理政未有其能陛下卽位之初先渉經術聽<lb/>
政餘日觀省篇章聊以游意當代博奕非以爲<lb/>
敎化取士之本也而諸生競利作者鼎沸其高<lb/>
者頗引經訓風喩之言下則連偶俗語有類俳<lb/>
優或竊成文虛冐名氏臣每受詔於盛化門差<lb/>
次錄第其未及者亦復隨輩皆見拜擢旣加之<lb/>
恩難復收改伹守奉祿於義已弘不可復使治<lb/>
民及仕州郡昔孝宣會諸儒於石渠章帝集學<lb/>
<pb n="KR3j0082_SBCK_020-21a"/>
士於白虎通經釋義其事優大文武之道所宜<lb/>
從之若乃小能小善雖有可觀孔子以爲致遠<lb/>
則泥君子故當志其大者也又特詔問曰比灾<lb/>
變互生未知厥咎朝廷焦心載懷恐懼每訪羣<lb/>
公庶聞忠言而各存括囊莫肯盡心以邕經學<lb/>
深奥故密特稽問宜披露失得指陳政要勿有<lb/>
依違自生疑諱邕對曰臣伏思諸異皆亡國之<lb/>
恠也天於大漢殷勤不已故屢出祅變以當譴<lb/>
責欲令人君感悟改危卽安今灾青之發不於<lb/>
<pb n="KR3j0082_SBCK_020-21b"/>
他所遠則門垣近在寺署其爲監戒可謂至切<lb/>
蜺墮雞化皆婦人干政之所致也前者乳母趙<lb/>
嬈貴重天下生則貲藏侔於天府死則丘墓踰<lb/>
於園陵兩子受封兄弟典郡續以永樂門史霍<lb/>
玉依阻城社又爲姧邪今者道路紛紛復云有<lb/>
程大人者察其風聲將爲國患宜高爲堤防明<lb/>
設禁令深惟趙霍以爲至戒今聖意勤勤思明<lb/>
邪正而聞太尉張顥爲玉所進光祿勲偉璋有<lb/>
名貪濁又長水校尉趙玹屯騎校尉蓋升並叨<lb/>
<pb n="KR3j0082_SBCK_020-22a"/>
時幸榮富優足宜念小人在位之咎退思引身<lb/>
避賢之福伏見廷尉郭禧純厚老成光祿大夫<lb/>
橋玄聰達方直故太尉劉寵忠實守正並宜爲<lb/>
謀主數見訪問夫宰相大臣君之四體委任責<lb/>
成優劣已分不宜聽納小吏雕琢大臣也又尚<lb/>
方工技之作鴻都篇賦之文可且消息以示惟<lb/>
憂詩云畏天之怒不敢戲豫天戒誠不可戲也<lb/>
夫君臣不密上有漏言之戒下有失身之禍願<lb/>
寢臣表無使盡忠之吏受怨姧仇章奏帝覽而<lb/>
<pb n="KR3j0082_SBCK_020-22b"/>
歎息因起更衣曹節於後視之悉宣語左右事<lb/>
遂漏露其爲邕所裁黜者皆側目思報初邕與<lb/>
司徒劉郃素不相平而叔父衛尉質又與將作<lb/>
大匠陽球有隙球卽中常侍程璜女夫也璜遂<lb/>
使人飛章言邕質數以私事請託於郃郃不聽<lb/>
邕含隱切志欲相中傷於是下邕質於洛陽獄<lb/>
劾以仇怨奉公議害大臣大不敬棄市事奏中<lb/>
常侍呂彊愍邕無罪請之帝亦更思其章有詔<lb/>
減死一等與家屬髠鉗徙朔方不得以赦令除<lb/>
<pb n="KR3j0082_SBCK_020-23a"/>
左雄字伯豪南郡人也擧孝廉拜議郞時順帝<lb/>
新立朝多闕政雄數言事其辭深切尚書僕射<lb/>
虞詡以雄有忠公節上疏薦之曰臣見方今公<lb/>
卿以下類多拱黙以樹恩爲賢盡節爲愚至相<lb/>
戒曰白壁不可爲容容多後福伏見議郞左雄<lb/>
數上封事至引陛下身遭難厄以爲敬戒實有<lb/>
王臣蹇蹇之節周公謨成王之風宜擢在喉舌<lb/>
之官必有匡弼之益由是拜尚書令上疏陳事<lb/>
曰臣聞柔遠和邇莫大寧民寧民之務莫重用<lb/>
<pb n="KR3j0082_SBCK_020-23b"/>
賢用賢之道必存考黜大漢受命雖未復古然<lb/>
至於文景天下康乂誠由玄靖寛柔克愼官人<lb/>
故也降及宣帝興於仄陋綜覈名實知世所病<lb/>
以爲吏數變易則下不安業久於其事則民服<lb/>
敎化其有治理者輙以璽書勉勵增秩賜金是<lb/>
以吏稱其職民安其業漢世良吏於兹爲盛故<lb/>
能降來儀之瑞建中興之功漢初至今三百餘<lb/>
載俗浸彫敝乃僞滋萠下飾其詐上肆其殘典<lb/>
城百里轉動無常各懷一切莫慮長久謂殺害<lb/>
<pb n="KR3j0082_SBCK_020-24a"/>
不辜爲威風聚斂整辯爲賢能以脩己安民爲<lb/>
劣弱奉法循理爲不治髠鉗之戮生於睚眦覆<lb/>
尸之禍成於喜怒視民如冦讎稅之如豺虎監<lb/>
司見非不擧聞惡不察觀政於亭傳責成於期<lb/>
月言善不稱德論功不據實虛誕者獲譽拘撿<lb/>
者離毀州宰不覆競共辟召或考奏捕治而亡<lb/>
不受罪會赦行賂復見洗滌朱紫同色淸濁不<lb/>
分故使姧猾枉濫輕忽去就拜除如流缺動百<lb/>
數特選橫調紛紛不絕送迎煩費損政傷民和<lb/>
<pb n="KR3j0082_SBCK_020-24b"/>
氣未洽灾青不消咎皆在此臣愚以爲鄕部親<lb/>
民之吏皆用儒生淸白任從政者寬其負筭增<lb/>
其秩祿吏職滿歲宰府州郡乃得辟擧如此威<lb/>
福之路塞虛僞之端絕送迎之役損賦斂之源<lb/>
息循理之吏得成其化率土之民各寧其所帝<lb/>
感其言申下有司考其眞僞雄之所言皆明達<lb/>
治體而宦豎擅權終不能用雄復諫曰臣聞人<lb/>
君莫不好忠正而惡讒諛然而歷世之患莫不<lb/>
以忠正得罪讒諛蒙倖者蓋聽忠難從諛易也<lb/>
<pb n="KR3j0082_SBCK_020-25a"/>
夫刑罪人情之所甚惡貴寵人情之所甚欲是<lb/>
以世俗爲忠者少而習諛者多故令人主數聞<lb/>
其美稀知其過迷而不悟至於危亡也<lb/>
周擧字宣光汝南人也爲尚書時三輔大旱五<lb/>
穀灾傷天子親自䇿問擧對曰夫陰陽閉隔則<lb/>
二氣否塞二氣否塞則人物不昌人物不昌則<lb/>
風雨不時風雨不時則水旱成灾陛下處唐虞<lb/>
之位未行堯舜之政變文帝世祖之法而循亡<lb/>
秦奢侈之欲內積怨女外有曠夫今皇嗣不興<lb/>
<pb n="KR3j0082_SBCK_020-25b"/>
東宮未立傷和逆理斷絕人倫之所致也非伹<lb/>
陛下行此而已豎宦之人亦復虛以形勢威侮<lb/>
良家取女閉之至有白首殁無配偶逆於天心<lb/>
昔武王入殷出傾宮之女成湯遭灾以六事尅<lb/>
己自枯旱以來彌歷年歲未聞陛下改過之効<lb/>
徒勞至尊暴露風塵誠無益也又下州郡祈神<lb/>
致請昔齊有大旱景公欲祀河伯晏子諫曰夫<lb/>
河伯以水爲城國魚鼈爲人民水盡魚枯豈不<lb/>
欲雨自是不能致也陛下所行伹務其華不尋<lb/>
<pb n="KR3j0082_SBCK_020-26a"/>
其實猶緣木希魚却行求前也誠宜推信革政<lb/>
崇道變惑出後宮不御之女理天下冤枉之獄<lb/>
除大官重膳之費臣才薄智淺不足以對惟陛<lb/>
下留神裁察以擧爲司徒<lb/>
李固字子堅漢中人也陽嘉二年有地動山崩<lb/>
火灾之異公卿擧固對䇿詔又特問當世之敝<lb/>
爲政所宜固對曰臣聞王者父天母地寶有山<lb/>
川王道得則陰陽和理政化乖則崩震爲災斯<lb/>
皆關之天心効於成事者也夫治以職成官由<lb/>
<pb n="KR3j0082_SBCK_020-26b"/>
能理古之進者有德有命今之進者唯財與力<lb/>
伏聞詔書務求寛博疾惡嚴暴而今長吏多殺<lb/>
伐致聲名者必加遷賞其存寛和無黨援者輙<lb/>
見斥逐是以淳厚之風不宣雕薄之俗未革雖<lb/>
䌓刑重禁何能有益前孝安皇帝變亂舊典封<lb/>
爵阿母因造妖孽使樊豐之徒乘權放恣侵奪<lb/>
主威改亂適嗣至令聖躬狼狽親遇其難旣㧞<lb/>
自困殆龍興卽位天下喁喁屬望風政積弊之<lb/>
後易致中興誠當沛然思惟善道而論者猶云<lb/>
<pb n="KR3j0082_SBCK_020-27a"/>
方今之事復同於前臣伏從山草痛心傷臆今<lb/>
宋阿母雖有大功勤謹之德伹加賞賜足以酬<lb/>
其勞苦至於裂土開國實乖舊典夫妃后之家<lb/>
所以少完全者豈天性當然伹以爵位尊顯專<lb/>
總權柄天道惡盈不知自損故至顚仆先帝寵<lb/>
遇閻氏位號太疾故其受禍曾不旋時今梁氏<lb/>
戚爲椒房禮所不臣尊以高爵尚可然也而子<lb/>
弟羣從榮顯兼加永平建初故事殆不如此宜<lb/>
令歩兵校尉冀及諸侍中還居黃門之官使權<lb/>
<pb n="KR3j0082_SBCK_020-27b"/>
去外戚政歸國家豈不休乎又宜罷退宦官去<lb/>
其權重裁置常侍二人省事左右小黃門五人<lb/>
給事殿中如此則論者厭塞升平可致也順帝<lb/>
覽其對多所納用卽時出阿母還第舍諸常侍<lb/>
悉叩頭謝罪朝廷肅然以固爲議郞冲帝卽位<lb/>
爲大尉與梁冀參錄尚書事帝崩固以淸河王<lb/>
蒜年長有德欲立之梁冀不從乃立樂安王子<lb/>
纘是爲質帝冀忌帝聰惠恐爲後患遂令左右<lb/>
進鴆帝崩固伏尸號哭推擧侍醫冀慮其事泄<lb/>
<pb n="KR3j0082_SBCK_020-28a"/>
大惡之因議立嗣固與司徒胡廣司空趙戒大<lb/>
鴻臚杜喬皆以爲淸河王蒜明德著聞又屬最<lb/>
尊親宜立爲嗣先是蠡吾侯志取冀妹冀欲立<lb/>
之衆論旣異憤憤不得意而未有以相奪中常<lb/>
侍曹騰等聞而夜往說冀曰將軍累世有椒房<lb/>
之親秉攝萬機賔客縱橫多有過差淸河王嚴<lb/>
明若果立則將軍受禍不久矣不如立蠡吾侯<lb/>
富貴可長保也冀然其言明日重會公卿冀意<lb/>
氣凶凶而言辭激切自胡廣趙戒以下莫不懾<lb/>
<pb n="KR3j0082_SBCK_020-28b"/>
憚之皆曰惟大將軍令而固獨與杜喬堅守本<lb/>
議冀厲聲罷會固復以書勸冀愈激怒乃說大<lb/>
后先䇿免固竟立蠡吾侯是爲桓帝後歲餘甘<lb/>
陵劉文魏郡劉鮪各謀立蒜爲天子梁冀因此<lb/>
誣固與文鮪共爲妖言下獄門生勃海王調貫<lb/>
械上書證固之枉河內趙承等數十人亦腰鈇<lb/>
鑕詣闕通訴太后明之乃赦焉及出獄京師市<lb/>
里皆稱萬歲冀聞之大驚畏固名德終爲己患<lb/>
乃更據奏前事遂誅之臨命與胡廣趙戒書曰<lb/>
<pb n="KR3j0082_SBCK_020-29a"/>
固受國厚恩是以竭其股肱不顧死亡志欲扶<lb/>
持王室比隆文宣何圖一朝梁氏迷謬公等曲<lb/>
從以吉爲凶成事爲敗乎漢家衰微從此始矣<lb/>
公等受主厚祿顚而不扶傾覆大事後之良史<lb/>
豈有所私固身已矣於義得矣夫復何言廣戒<lb/>
得書悲慙長歎流涕州郡收固二子基慈皆死<lb/>
獄中<lb/>
杜喬字叔榮河內人也漢安元年以喬守光祿<lb/>
大夫梁冀子弟五人及中常侍等以無功並封<lb/>
<pb n="KR3j0082_SBCK_020-29b"/>
喬上書諫曰陛下越從藩臣龍飛卽位天人屬<lb/>
心萬邦攸賴不急忠賢之禮而先左右之封傷<lb/>
善害德興長佞諛臣聞古之明君襃罰必以功<lb/>
過末代闇主誅賞各緣其私今梁氏一門宦者<lb/>
微孽並帶無功之紱裂勞臣之土其爲乖濫胡<lb/>
可勝言夫有功不賞爲善失其望姧囘不詰爲<lb/>
惡肆其凶故陳質斧而民靡畏班爵位而物無<lb/>
勸苟遂斯道豈伊傷政爲亂而已喪身亡國可<lb/>
不愼哉書奏不省先是李固見廢內外喪氣羣<lb/>
<pb n="KR3j0082_SBCK_020-30a"/>
臣側足而立唯喬正色無所囘橈由是朝野瞻<lb/>
望焉冀愈怒遂白執繫之死獄中與李固俱暴<lb/>
尸於城北<lb/>
論曰順桓之間國統三絕太后稱制賊臣虎視<lb/>
李固據位持重以爭大義確乎而不可奪豈不<lb/>
知守節之觸禍耻夫覆折之傷任也觀其發正<lb/>
辭及所遺梁冀書雖機失謀乖猶戀戀而不能<lb/>
已至矣哉社稷之心乎其顧視胡廣趙戒猶糞<lb/>
土也<lb/>
<pb n="KR3j0082_SBCK_020-30b"/>
</p>
<p>
羣書治要卷第二十三<lb/>
<pb n="KR3j0082_SBCK_020-31a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_021-1a"/>
羣書治要卷第二十四<lb/>
　　　　秘書監鉅鹿男臣魏徵等奉勅撰<lb/>
　　後漢書四<lb/>
傳<lb/>
延篤字叔堅南陽人也爲京兆尹時皇子有疾<lb/>
下郡縣出珍藥而大將軍梁冀遣客賫書詣京<lb/>
兆并貨牛黃篤發書收客曰大將軍椒房外家<lb/>
而皇子有疾必應陳進醫方豈當使客千里求<lb/>
利乎遂殺之冀慙而不得言有司承㫖欲求其<lb/>
<pb n="KR3j0082_SBCK_021-1b"/>
事篤以疾免歸也<lb/>
史弼字公謙陳留人也爲北軍中候是時桓帝<lb/>
弟渤海王悝素行險辟僭傲多不法弼懼其驕<lb/>
悖爲亂乃上封事曰臣聞帝王之於親戚愛雖<lb/>
隆必示之以威體雖貴必禁之以度如是和睦<lb/>
之道興骨肉之恩遂昔周襄王恣甘昭公孝景<lb/>
皇帝驕梁孝王二弟階寵終用㪍慢卒周有播<lb/>
蕩之禍漢有爰盎之變竊聞勃海王悝慿至親<lb/>
之屬恃偏私之愛失奉上之節有僭慢之心外<lb/>
<pb n="KR3j0082_SBCK_021-2a"/>
聚剽輕不逞之徒內荒酒樂出入無常所與羣<lb/>
居皆有口無行或家之棄子或朝之斥臣必有<lb/>
羊勝伍被之變州司不敢彈糺傅相不能匡輔<lb/>
陛下隆於友于不忍遏絕恐遂滋蔓爲害彌大<lb/>
乞露臣奏宣示百僚詔公卿平處其法法決罪<lb/>
定乃下不忍之詔如是則聖朝無傷親之譏勃<lb/>
海有享國之慶不然懼大獄將興使者相望於<lb/>
路矣不勝憤懣謹冐死以聞帝以至親不忍下<lb/>
其事後悝竟坐逆謀貶爲癭陶王弼遷河東太<lb/>
<pb n="KR3j0082_SBCK_021-2b"/>
守當擧孝廉弼知多權貴請託乃豫勅斷絕書<lb/>
屬中常侍侯覽果遣諸生齎書請之并求假鹽<lb/>
稅積日不得通生乃說以他事謁弼而因達覽<lb/>
書弼大怒曰太守忝荷重任當選士報國爾何<lb/>
人而詐僞無狀命左右引出楚捶數百卽日考<lb/>
殺之侯覽大怨遂詐作飛章下司隷誣弼誹謗<lb/>
檻車徵下廷尉詔獄得減死罪一等<lb/>
陳蕃字仲擧汝南人也爲太尉時小黃門趙津<lb/>
南陽大猾張汜等奉事中官乘勢犯法二郡太<lb/>
<pb n="KR3j0082_SBCK_021-3a"/>
守劉瓆成瑨考案其罪雖經赦令而並竟考殺<lb/>
之宦官怨恚有司承㫖遂奏瓆瑨罪當弃市又<lb/>
山陽太守翟超没入中常侍侯覽財產東海相<lb/>
黃浮誅殺下邳令徐宣超浮並坐髠鉗輸作左<lb/>
校蕃與司徒劉矩司空劉茂共諫請瓆等帝不<lb/>
悅有司劾奏之矩茂不敢復言蕃乃獨上疏曰<lb/>
臣聞齊桓修覇務爲內政今冦賊在外四支之<lb/>
疾內政不理心腹之患臣寢不能寐食不能飽<lb/>
實憂左右日親忠言以疎內患漸積外難方深<lb/>
<pb n="KR3j0082_SBCK_021-3b"/>
陛下超從列侯繼承天位小家畜產百萬之資<lb/>
子孫尚耻失其先業況乃產兼天下受之先帝<lb/>
而欲懈怠以自輕忽乎誠不愛巳不當念先帝<lb/>
得之勤苦邪前梁氏五侯毒遍海內天啟聖意<lb/>
收而戮之天下之議冀當小平明鑒未遠覆車<lb/>
如昨而近習之權復相扇結小黃門趙津大猾<lb/>
張汜等肆行貪虐姧媚左右前太原太守劉瓆<lb/>
南陽太守成瑨糺而戮之雖言赦後不當誅殺<lb/>
原其誠心在乎去惡而小人道長熒惑聖聽遂<lb/>
<pb n="KR3j0082_SBCK_021-4a"/>
使天威爲之發怒如加刑讁巳爲過甚況乃重<lb/>
罰令伏歐刄乎又前山陽太守翟超東海相黃<lb/>
浮奉公不撓疾惡如讎超没侯覽財物浮誅徐<lb/>
宣之罪並蒙刑坐不逢赦恕覽之縱橫没財巳<lb/>
幸宣犯舋過死有餘辜昔丞相申屠嘉召責鄧<lb/>
通洛陽令董宣折辱公主而文帝從而請之世<lb/>
祖加以重賞未聞二臣有專命之誅而今左右<lb/>
羣豎惡傷黨類妄相交搆致此刑譴聞臣是言<lb/>
當復啼訴陛下深宜割塞近習豫政之源引納<lb/>
<pb n="KR3j0082_SBCK_021-4b"/>
尚書朝省之事簡練淸高斥黜佞邪如是天和<lb/>
於上地洽於下休禎符瑞豈遠乎哉陛下雖厭<lb/>
毒臣言人主有自勉強敢以死陳帝得奏愈怒<lb/>
竟無所納朝廷衆庶莫不怨之宦官由此疾蕃<lb/>
彌甚李膺等以黨事下獄考實蕃因上疏諫曰<lb/>
臣聞賢明之君委心輔佐亡國之主諱聞直辭<lb/>
故湯武雖聖而興於伊呂桀紂迷惑亡在失人<lb/>
由此言之君爲元首臣爲股肱同體相須共成<lb/>
美惡者也伏見前司隷校尉李膺大僕杜密大<lb/>
<pb n="KR3j0082_SBCK_021-5a"/>
尉掾范滂等正身無玷死心社稷以忠忤旨橫<lb/>
加考案或禁錮閉隔或死徙非所杜塞天下之<lb/>
口聾盲一代之人與秦焚書坑儒何以爲異昔<lb/>
武王克殷表閭封墓今陛下臨政先誅忠賢遇<lb/>
善何薄待惡何優夫讒人似實巧言如簧使聽<lb/>
之者惑視之者昏夫吉凶之效在乎識善成敗<lb/>
之機在於察言人君者攝天地之政秉四海之<lb/>
維擧動不可以違聖法進退不可以離道規謬<lb/>
言出口則亂及八方何況髠無罪於獄殺無辜<lb/>
<pb n="KR3j0082_SBCK_021-5b"/>
於市乎又靑徐炎旱五穀損傷人物流遷茹菽<lb/>
不足而宮女積於房掖國用盡於羅紈外戚私<lb/>
門貪財受賂所謂祿去公室政在大夫昔春秋<lb/>
之末周德衰微數十年間無復灾青者天所弃<lb/>
也天之於漢悢悢無巳故慇懃示變以悟陛下<lb/>
除妖去孽實在㫦德臣位列台司憂責深重不<lb/>
敢尸祿惜生坐觀成敗如蒙採錄使身首分裂<lb/>
異門而出所不恨也帝諱其言切託以蕃辟召<lb/>
非其人遂䇿免之靈帝卽位竇太后臨朝以蕃<lb/>
<pb n="KR3j0082_SBCK_021-6a"/>
爲太傅錄尚書事蕃與后父大將軍竇武同心<lb/>
盡力徵用名賢共參政事天下之士莫不延頸<lb/>
想望太平而帝乳母趙嬈旦夕在太后側中常<lb/>
侍曹節王甫等與共交搆諂事太后太后信之<lb/>
數出詔命有所封拜及其支類多行貪虐蕃常<lb/>
疾之志誅中官會竇武亦有謀蕃乃先上疏曰<lb/>
臣聞言不直而行不正則爲欺乎天而負乎人<lb/>
危言極意則羣凶側目禍不旋踵鈞此二者臣<lb/>
寧得禍不敢欺天也今京師嚻嚻道路諠譁言<lb/>
<pb n="KR3j0082_SBCK_021-6b"/>
侯覽曹節等與趙夫人諸女尚書並亂天下附<lb/>
從者升進忤逆者中傷方今一朝羣臣如河中<lb/>
木耳汎汎東西耽祿畏害陛下前始攝位順天<lb/>
行誅蘇康管覇並伏其辜是時天地淸明人鬼<lb/>
歡喜奈何數月復縱左右元惡大姧莫此之甚<lb/>
今不急誅必生變亂傾危社稷其禍難量太后<lb/>
不納蕃因與竇武謀之及事泄曹節等矯詔誅<lb/>
武等遂令收蕃卽日害之<lb/>
論曰桓靈之代若陳蕃之徒咸能樹立風聲抗<lb/>
<pb n="KR3j0082_SBCK_021-7a"/>
論惽俗而驅馳嶮阬之中與刑人腐夫同朝爭<lb/>
衡終取滅亡之禍者彼非不能絜情志違埃霧<lb/>
也愍夫世士以離俗爲高而人倫莫能相恤也<lb/>
以遁世爲非義故屢退而不去以仁心爲巳任<lb/>
雖道遠而彌厲及遭値際會協䇿竇武自謂萬<lb/>
世一遇也懔懔乎伊望之業矣功雖不終然其<lb/>
信義足以携持世心漢代亂而不亡百餘年間<lb/>
數公之力也<lb/>
竇武字游平扶風人拜城門校尉淸身疾惡時<lb/>
<pb n="KR3j0082_SBCK_021-7b"/>
國政多失內官專寵李膺杜密等爲黨事考逮<lb/>
上疏諫曰臣聞明主不諱譏刺之言以探幽暗<lb/>
之實忠臣不䘏諫爭之患以暢萬端之事是以<lb/>
君臣並熙名奮百世臣豈敢懷祿逃罪不竭其<lb/>
誠陛下初從藩國爰登帝祚天下逸豫謂當中<lb/>
興自卽位以來未聞善政梁孫冦鄧雖或誅滅<lb/>
而常侍黃門續爲禍虐欺罔陛下競行譎詐自<lb/>
造制度妄爵非人朝政日衰姧臣日強臣恐二<lb/>
世之難必將復及趙高之變不朝則夕近者姦<lb/>
<pb n="KR3j0082_SBCK_021-8a"/>
臣牢脩造設黨議遂收前司隷校尉李膺太僕<lb/>
杜密御史中丞陳翔太尉掾范滂等逮考連及<lb/>
數百人曠年拘錄事無効驗臣惟膺等建忠抗<lb/>
節志經王室此誠陛下稷契伊呂之佐而虛爲<lb/>
姦臣賊子之所誣枉天下寒心海內失望惟陛<lb/>
下留神澄省時見理出以厭人鬼喁喁之心臣<lb/>
聞近臣尚書令陳蕃僕射胡廣尚書朱㝢荀緄<lb/>
劉祐魏朗劉矩尹<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>等皆國之貞士朝之良佐<lb/>
尚書郞張凌嬀晧范康楊喬邊韶戴恢等文質<lb/>
<pb n="KR3j0082_SBCK_021-8b"/>
彬彬明達國典內外之職羣才並列而陛下委<lb/>
任近習專樹饕餮外典州郡內幹心膂宜以次<lb/>
貶黜抑奪宦官欺國之封案其無狀誣罔之罪<lb/>
信任忠良平決臧否使邪正毀譽各得其所寶<lb/>
愛天官唯善是授如此咎徵可消天應可待間<lb/>
者有嘉禾芝草黃龍之見夫瑞生必於嘉士福<lb/>
至實由善人在德爲瑞無德爲灾陛下所行不<lb/>
合天意不宜稱慶書奏因以疾上還城門校尉<lb/>
槐里侯印綬帝不許有詔原李膺杜密等其冬<lb/>
<pb n="KR3j0082_SBCK_021-9a"/>
帝崩靈帝立拜武爲大將軍常居禁中武旣輔<lb/>
朝政常有誅翦宦官之計太傅陳蕃亦素有謀<lb/>
武乃白太后曰故事黃門常侍伹當給事省內<lb/>
典門戶主近署財物耳今乃使與政事而任權<lb/>
重子弟布列專爲貪暴天下匈匈正以此故宜<lb/>
悉誅廢以淸朝廷長樂五官史朱瑀盜發武奏<lb/>
罵曰中官放縱者自可誅耳我曹何罪而當盡<lb/>
見族滅因大呼曰陳蕃竇武奏白大后廢帝爲<lb/>
大逆曹節聞之驚起白帝請出御德陽前殿拜<lb/>
<pb n="KR3j0082_SBCK_021-9b"/>
王甫爲黃門令甫將虎賁羽林追圍武武自殺梟<lb/>
首洛陽都亭收捕宗親賔客姻屬悉誅之遷太<lb/>
后於雲臺也<lb/>
循吏傳<lb/>
初光武長於民間頗達情僞見稼穡艱難百姓<lb/>
病害至天下巳定務用安靜解王莽之䌓密還<lb/>
漢世之輕法身衣大練色無重綵耳不聽鄭衛<lb/>
之音手不持珠玉之玩宮房無私愛左右無偏<lb/>
恩建武十三年異國有獻名馬者日行千里又<lb/>
<pb n="KR3j0082_SBCK_021-10a"/>
進寶劍價兼百金詔以馬駕鼓車劔賜騎士損<lb/>
上林池籞之官廢騁望弋獵之事數引公卿郞<lb/>
將列于禁坐廣求民瘼觀納風謡故能內外匪<lb/>
懈百姓寛息自臨宰邦邑者競能其官若杜詩<lb/>
守南陽號爲杜母任延錫光移變邊俗斯其績<lb/>
用之最章章者也又第五倫宋均之徒亦足有<lb/>
可稱談然建武永平之間吏事刻深亟以謡言<lb/>
單辭轉易守長故朱浮數上諫書箴切峻政鍾<lb/>
離意等亦規諷殷懃以長者爲言而不能得也<lb/>
<pb n="KR3j0082_SBCK_021-10b"/>
所以中興之美蓋未盡焉<lb/>
任延字長孫南陽人也拜會稽都尉時年十九<lb/>
迎官驚其壯及到靜泊無爲唯先遣饋祠延陵<lb/>
季子聘請高行如董子儀嚴子陵等敬待以師<lb/>
友之禮掾吏貧者輙分奉祿以賑給之是以郡<lb/>
中賢士大夫爭往官焉建武初延上書乞骸骨<lb/>
歸拜王庭詔徵爲九眞太守九眞俗以射獵爲<lb/>
業不知牛耕民常吿糴交阯每致困乏延乃鑄<lb/>
作田器敎之墾闢百姓充給又駱越之民無嫁<lb/>
<pb n="KR3j0082_SBCK_021-11a"/>
娶禮法各因淫好不識父子之性夫婦之道延<lb/>
乃使男女皆以年齒相配其貧無禮聘令長吏<lb/>
以下各省奉祿以賑助之同時相娶者二千餘<lb/>
人是歲風雨順節穀稼豐衍其產子者始知種<lb/>
姓咸曰使我有是子者任君也多名子爲任於<lb/>
是徼外蠻夷夜郞等慕義保塞延遂止罷偵候<lb/>
戍卒初平帝時漢中錫光爲交阯太守敎導民<lb/>
夷漸以禮義化聲侔於延王莽末閉境拒守建<lb/>
武初遣使貢獻封鹽水侯嶺南革風始於二守<lb/>
<pb n="KR3j0082_SBCK_021-11b"/>
焉延視事四年徵詣洛陽九眞吏民生爲立祠<lb/>
拜武威太守帝親見戒之曰善事上官無失名<lb/>
譽延對曰臣聞忠臣不私私臣不忠履正奉公<lb/>
臣子之節上下雷同非陛下之福也善事上官<lb/>
臣不敢奉詔帝歎息曰卿言是也<lb/>
董宣字少平陳留人也爲洛陽令時湖陽公主<lb/>
蒼頭白日殺人因匿主家吏不能得及主出行<lb/>
而以奴驂乘宣於夏門亭候之乃駐車叩馬數<lb/>
主之失叱奴下車因挌殺之主卽還宮訴帝帝<lb/>
<pb n="KR3j0082_SBCK_021-12a"/>
大怒召宣欲箠殺之宣曰陛下聖德中興而縱<lb/>
奴殺良民將何以治天下乎臣不須箠請得自<lb/>
殺卽以頭擊楹流血被面帝令小黃門持之使<lb/>
宣叩頭謝主宣不從帝強使頓之宣兩手據地<lb/>
終不肯俯主曰文叔爲白衣時臧亡匿死吏不<lb/>
敢至門今爲天子威不能行一令乎帝笑曰天<lb/>
子不與白衣同因勅強項令出賜錢三十萬搏<lb/>
擊豪強莫不震慄京師號爲臥虎歌之曰抱鼔<lb/>
不鳴董少平也<lb/>
<pb n="KR3j0082_SBCK_021-12b"/>
論曰古者敦厖善惡易分至畫衣冠異服色而<lb/>
莫之犯叔世偸薄上下相蒙德義不足以相洽<lb/>
化導不能以懲違乃嚴刑痛殺以暴治姧倚疾<lb/>
邪之公直濟忍苛之虐情與夫斷斷守道之吏<lb/>
何工否之殊乎故嚴君蚩黃覇之術密民笑卓<lb/>
茂之政猛旣窮矣而猶或未勝然朱邑不以笞<lb/>
辱加物袁安未甞鞫人臧罪而猾惡自禁民不<lb/>
欺犯何者以爲威辟旣用而苟免之行興仁信<lb/>
道孚故感被之情著苟免者威隟則姧起感被<lb/>
<pb n="KR3j0082_SBCK_021-13a"/>
者人亡而思存由一邦以言天下則刑訟䌓措<lb/>
可得而求矣<lb/>
宦者傳<lb/>
周禮閽者守中門之禁寺人掌女宮之戒然宦<lb/>
人之在王朝其來舊矣漢興仍襲秦制置中常<lb/>
侍官然亦引用士人以參其選及高后稱制乃<lb/>
以張卿爲大謁者出入臥內受宣詔命至於孝<lb/>
武數宴後庭潛遊離宮故請奏機事多以宦人<lb/>
主之元帝之世史游爲黃門令勤心納忠有所<lb/>
<pb n="KR3j0082_SBCK_021-13b"/>
補益其後弘恭石顯以佞險自進卒有蕭周之<lb/>
禍損穢帝德焉中興之初宦官悉用閹人自明<lb/>
帝以後委用漸大非復掖庭永巷之職閨牗房<lb/>
闥之任也其後孫程定立順之功曹騰參建桓<lb/>
之策迹因公正恩固主心故中外服從上下屏<lb/>
氣擧動廻山海呼吸變霜露阿旨曲求則光寵<lb/>
三族直情忤意則參夷五宗漢之綱紀大亂矣<lb/>
若夫高冠長劔紆朱懷金者布滿宮闈苴茅分<lb/>
虎南面臣民者蓋以十數府署第館棊列於都<lb/>
<pb n="KR3j0082_SBCK_021-14a"/>
鄙子弟支附過半於州國南金和寶冰紈霧縠<lb/>
之積盈仭珍藏嬙媛侍兒歌童舞女之翫充備<lb/>
綺室狗馬飾雕文土木被緹繡皆剝割萠黎競<lb/>
恣奢欲搆害明賢專樹黨類敗國蠹政之事不<lb/>
可單書所以海內嗟毒志士窮棲冦劇緣間搖<lb/>
亂區夏雖忠良懷憤時或奮發而言出禍從旋<lb/>
見孥戮凡稱善士莫不離被灾毒斯亦運之極<lb/>
乎<lb/>
單超河南人徐璜下邳人具瑗魏郡人左悺河<lb/>
<pb n="KR3j0082_SBCK_021-14b"/>
南人唐衡頴川人也桓帝初超璜瑗爲中常侍<lb/>
悺衡爲小黃門史初梁冀兩妹爲順桓二帝皇<lb/>
后冀代父商爲大將軍再世權戚威振天下冀<lb/>
自誅李固杜喬等驕橫益甚皇后乘勢忌恣多<lb/>
所鴆毒上下鉗口莫有言者帝逼畏久恒懷不<lb/>
平延熹二年皇后崩帝因如厠獨呼衡問左右<lb/>
與外舍不相得者皆誰乎衡對單超左悺徐璜<lb/>
具瑗常私忿疾外舍放橫口不敢道於是帝呼<lb/>
超悺璜瑗等五人遂定其議詔收冀及宗親黨<lb/>
<pb n="KR3j0082_SBCK_021-15a"/>
與誅之悺衡遷中常侍封超新豐侯二萬戶璜<lb/>
武原侯瑗東武陽侯各萬五千戶賜錢各千五<lb/>
百萬悺上蔡侯衡汝陽侯各萬三千戶賜錢各<lb/>
千三百萬五人同日封故世謂之五侯又封小<lb/>
黃門劉普趙忠等八人爲鄕侯自是權歸宦官<lb/>
朝廷日亂矣超疾病帝遣使者就拜車騎將軍<lb/>
薨賜東園秘器棺中玉具贈侯將軍印綬使者<lb/>
治喪及葬發五營騎士侍御史護喪將作大匠<lb/>
起冢塋其後四侯轉橫天下爲之語曰左囘天<lb/>
<pb n="KR3j0082_SBCK_021-15b"/>
具獨坐徐臥虎唐兩墮皆競起第宅樓觀壯麗<lb/>
窮極伎巧金銀罽毦施於犬馬多取良人美女<lb/>
以爲姬妾皆珍飾華侈擬則宮人其僕從皆乘<lb/>
牛車而從列騎又養其疏屬或乞嗣異姓或買<lb/>
蒼頭爲子並以傳國襲封兄弟姻戚皆宰州臨<lb/>
郡辜駮百姓與盜賊無異五侯宗族賔客虐遍<lb/>
天下民不堪命起爲冦賊衡卒亦贈車騎將軍<lb/>
如超故事司隷校尉韓演奏悺罪惡及其兄大<lb/>
僕南鄕侯稱請託州郡聚歛爲姦賔客放縱侵<lb/>
<pb n="KR3j0082_SBCK_021-16a"/>
犯吏民悺稱皆自殺演又奏瑗兄沛相恭贓罪<lb/>
徵詣廷尉瑗詣獄謝貶爲都鄕侯卒於家超及<lb/>
璜衡襲封者並降爲鄕侯子弟分封者悉奪爵<lb/>
土劉普等貶爲關內侯<lb/>
侯覽者山陽人也桓帝初爲中常侍以佞猾進<lb/>
倚埶貪放受納貨遺以巨萬計爵關內侯又託<lb/>
以與議誅梁冀功進封高鄕侯覽兄參爲益州<lb/>
刺史民有豐富者輙誣以大逆皆誅滅之没入<lb/>
財物前後累億計大尉楊秉奏參檻車徵於道<lb/>
<pb n="KR3j0082_SBCK_021-16b"/>
自殺參車重三百餘兩皆金銀錦帛珍玩不可<lb/>
勝數覽坐免旋復復官建寧二年喪母還家大<lb/>
起塋冢督郵張儉因擧奏覽貪侈奢縱前後請<lb/>
奪人宅三百八十一所田百一十八頃起立第<lb/>
宅十有六區皆有高樓池苑堂閣相望飾以綺<lb/>
畫丹<graphic n="KR0238" url="https://raw.githubusercontent.com/kanripo/KR-Gaiji/master/images/KR0238.png" mimeType="image/png"/>之屬制度深廣僭類宮省又豫作壽冢<lb/>
石槨雙闕高廡百尺破人居室發掘墳墓虜奪<lb/>
良民妻略婦子及諸罪舋請誅之而覽伺候遮<lb/>
截章竟不上儉遂破覽冢宅籍没資財具言罪<lb/>
<pb n="KR3j0082_SBCK_021-17a"/>
狀又奏覽母生時交通賔客干亂郡國復不得<lb/>
御覽遂誣儉爲鈎黨及故長樂少府李膺太僕<lb/>
杜密等皆夷滅之遂領長樂太僕熹平元年有<lb/>
司擧奏覽專權驕奢策收印綬自殺阿黨者皆<lb/>
免<lb/>
曹節字漢豐南陽人也建寧元年持節將中黃<lb/>
門虎賁羽林千人北迎靈帝陪乘入宮及卽位<lb/>
以定策封長安鄕侯時竇太后臨朝后父大將<lb/>
軍武與太傅陳蕃謀誅中官節與長樂五官史<lb/>
<pb n="KR3j0082_SBCK_021-17b"/>
朱瑀從官史張亮中黃門王尊等十七人共矯<lb/>
詔以長樂食監王甫爲黃門令將兵誅武蕃等<lb/>
節遷長樂衛尉封育陽侯甫遷中常侍黃門令<lb/>
如故瑀封都鄕侯亮等五人各三百戶餘十一<lb/>
人皆爲關內侯歲食租二千斛賜瑀錢五千萬<lb/>
餘各有差後更封華容侯二年節病困詔拜爲<lb/>
車騎將軍有頃疾療復爲中常侍位特進秩中<lb/>
二千石尋轉大長秋熹平元年竇太后崩有何<lb/>
人書朱雀闕言天下大亂曹節王甫幽殺太后<lb/>
<pb n="KR3j0082_SBCK_021-18a"/>
常侍侯覽多殺黨人公卿皆尸祿無有忠言者<lb/>
於是詔司隷校尉劉猛逐捕猛以誹書言直不<lb/>
肯急捕月餘主名不立猛坐左轉諫議大夫以<lb/>
御史中丞叚熲代猛乃四出逐捕及太學遊生<lb/>
繫者千餘人節等怨猛不巳使熲以他事奏猛<lb/>
抵罪輸左校節遂與王甫等誣奏桓帝弟勃海<lb/>
王悝謀反誅之以功封者十二人甫封冠軍侯<lb/>
節亦增邑四千六百戶父兄子弟皆爲公卿列<lb/>
校牧守令長布滿天下也<lb/>
<pb n="KR3j0082_SBCK_021-18b"/>
呂強字漢盛河南人也少以宦者小黃門遷中<lb/>
常侍淸忠奉公靈帝時例封宦者以強爲都鄕<lb/>
侯強辭讓懇惻帝乃聽之因上疏陳事曰臣聞<lb/>
諸侯上象四七下裂王土高祖重約非功臣不<lb/>
侯所以重天爵明勸戒也伏聞中常侍曹節王<lb/>
甫等並爲列侯節等讒諂媚主佞邪徼寵放毒<lb/>
人物嫉妬忠良有趙高之禍未被轘裂之誅掩<lb/>
朝廷之明成私樹之黨而陛下不悟妄授茅土<lb/>
世爲藩輔受國重恩不念爾祖述脩厥德而交<lb/>
<pb n="KR3j0082_SBCK_021-19a"/>
結邪黨下比羣佞陛下惑其瑣才特蒙恩澤又<lb/>
授位乖越陰陽乖刺罔不由兹臣誠知封事巳<lb/>
行言之無逮所以冐死干觸陳愚忠者實願陛<lb/>
下捐改旣謬從此一止又今外戚四姓貴倖之<lb/>
家及中官公族無功德者造起館舍凡有萬數<lb/>
雕刻之飾不可單言喪葬踰制奢麗過禮競相<lb/>
放効莫肯矯拂上之化下猶風之靡草今上無<lb/>
去奢之儉下有縱欲之弊至使禽獸食民之甘<lb/>
木土衣民之帛昔師曠諫晉平公曰梁柱衣繡<lb/>
<pb n="KR3j0082_SBCK_021-19b"/>
民無褐衣池有弃酒士有渴死廐馬秣粟民有<lb/>
飢色近臣不敢諫遠臣不得暢此之謂也又聞<lb/>
前召議郞蔡邕對問於金商門而令中常侍曹<lb/>
節王甫詔書喩旨邕不敢懷道迷國而切言極<lb/>
對毀刺貴臣譏呵豎宦陛下不密其言至令宣<lb/>
露羣邪競欲咀嚼造作飛條陛下囘受誹謗致<lb/>
邕刑罪室家徙放老幼流離豈不負忠臣哉今<lb/>
羣臣皆以邕爲戒上畏不測之難下懼劔客之<lb/>
害臣知朝廷不復得聞忠言矣夫立言無顯過<lb/>
<pb n="KR3j0082_SBCK_021-20a"/>
之咎明鏡無見玼之尤如惡立言以記過則不<lb/>
當學也不欲明鏡之見玼則不當照也願陛下<lb/>
詳思臣言不以記過見玼爲責<lb/>
張讓潁川人趙忠安平人也少時給事省中靈<lb/>
帝時讓忠並遷中常侍封列侯與曹節王甫等<lb/>
相爲表裏節死後忠領大長秋讓有監奴典任<lb/>
家事交通貨賂威形諠赫扶風人孟他資產饒<lb/>
贍與奴朋結傾竭饋問無所遺愛奴咸德之問<lb/>
他曰君何所欲力能辦也他曰吾望汝曹爲我<lb/>
<pb n="KR3j0082_SBCK_021-20b"/>
一拜耳時賔客求謁讓者車恆數百千兩他時<lb/>
詣讓後至不得進監奴乃率諸蒼頭迎拜於路<lb/>
遂共轝車入門賔客咸驚謂他善於讓皆爭以<lb/>
珍玩賂之他分以遺讓讓大喜遂以他爲凉州<lb/>
刺史是時讓忠及夏惲郭勝孫璋畢嵐栗嵩叚<lb/>
珪高望張恭韓悝宋典十二人皆爲中常侍封<lb/>
侯貴寵父兄子弟布列州郡所在貪殘爲人蠹<lb/>
害黃巾旣作盜賊糜沸郞中中山張鈞上書曰<lb/>
竊惟張角所以能興兵作亂萬民所以樂附之<lb/>
<pb n="KR3j0082_SBCK_021-21a"/>
者其源皆由十常侍多放父兄子弟㛰親賔客<lb/>
典據州郡辜搉財利侵掠百姓百姓之冤無所<lb/>
吿訴故謀議不䡄聚爲盜賊宜斬十常侍懸頭<lb/>
南郊以謝百姓又遣使者布吿天下可不須師<lb/>
旅而大冦自消天子以鈞章示讓等皆免冠徒<lb/>
跣頓首乞自致洛陽詔獄並出家財以助軍費<lb/>
有詔皆冠履視事如故帝怒鈞曰此眞狂子也<lb/>
鈞復重上猶如前章輙寑不報詔使廷尉侍御<lb/>
史考爲張角道者御史承讓等旨遂誣奏鈞學<lb/>
<pb n="KR3j0082_SBCK_021-21b"/>
黃巾道收掠死獄中後中常侍封諝徐奏事獨<lb/>
發覺坐誅帝因怒詰讓等曰汝曹常言黨人欲<lb/>
爲不䡄皆令禁錮或有伏誅今黨人更爲國用<lb/>
汝曹反與張角通爲可斬未皆叩頭云故中常<lb/>
侍王甫侯覽所爲帝乃止明年南宮灾讓忠等<lb/>
說帝令歛天下田畒稅十錢以脩宮室發大原<lb/>
河東狄道諸郡材木及文石每州郡部送至京<lb/>
師黃門常侍輙令譴呵不中者因強折賤買十<lb/>
分雇一因復貨之於宦官復不爲卽受材木遂<lb/>
<pb n="KR3j0082_SBCK_021-22a"/>
至腐積宮室連年不成刺史太守復增私調百<lb/>
姓呼嗟凡詔所徵求皆令西園騶密約勅號曰<lb/>
中使恐動州郡多受賕賂刺史二千石及茂才<lb/>
孝廉遷除皆責助軍脩宮錢大郡至二三千萬<lb/>
餘各有差當之官者皆先至西園諧價然後得<lb/>
去有錢不畢者或至自殺其守淸者乞不之官<lb/>
皆迫遣之時鉅鹿大守河內司馬直新除以有<lb/>
淸名減責三百萬直被詔悵然曰爲民父母而<lb/>
反割剝百姓以稱時求吾不忍也辭疾不聽行<lb/>
<pb n="KR3j0082_SBCK_021-22b"/>
至孟津上書極陳當世之失古今禍敗之戒卽<lb/>
吞藥自殺書奏帝爲暫絕脩宮錢又造萬金堂<lb/>
於西園引司農金錢繒帛仭積其中又還河間<lb/>
買田宅起第觀帝本侯家宿貧每歎桓帝不能<lb/>
作家居故聚爲私藏復寄小黃門常侍錢各數<lb/>
千萬常云張常侍是我父趙常侍是我母宦官<lb/>
得志無所憚畏並起第宅擬則宮室帝常登永<lb/>
安候臺宦官恐其望見居處乃使中大夫尚伹<lb/>
諫曰天子不當登高登高則百姓虛散自是不<lb/>
<pb n="KR3j0082_SBCK_021-23a"/>
敢復升臺榭復以忠爲車騎將軍帝崩中軍校<lb/>
尉袁紹說大將軍何進令誅中官謀洩讓忠等<lb/>
因進入省遂共殺進而紹勒兵斬忠捕宦官無<lb/>
少長悉斬之讓等數十人劫質天子走之河上<lb/>
追急皆投河而死也<lb/>
儒林傳序<lb/>
昔王莽更始之際天下散亂禮樂分崩典文殘<lb/>
落及光武中興愛好經術未及下車而先訪儒<lb/>
雅採求闕文補綴漏逸先是四方學士多懷挾<lb/>
<pb n="KR3j0082_SBCK_021-23b"/>
圖書遁逃林藪自是莫不抱負墳策雲會京師<lb/>
於是立五經博士各以家法敎授太常差次總<lb/>
領焉建武五年乃脩起太學稽式古典籩豆干<lb/>
戚之容備之於其列服方領習矩歩者委他乎<lb/>
其中中元元年初建三雍明帝卽位親行其禮<lb/>
天子始冠通天衣日月備法物之駕盛淸道之<lb/>
儀坐明堂而朝群后登靈臺以望雲物袓割辟<lb/>
雍之上尊養三老五更後復爲功臣子孫四姓<lb/>
末屬别立校舍搜選高能以授其業自期門羽<lb/>
<pb n="KR3j0082_SBCK_021-24a"/>
林之士悉令通孝經章句匈奴亦遣子入學濟<lb/>
濟乎洋洋乎盛於永平矣建初中大會諸儒於<lb/>
白虎觀考詳同異連月乃罷肅宗親臨稱制如<lb/>
石渠故事孝和亦數幸東觀覽閱書林及鄧后<lb/>
稱制學者頗懈安帝覽政薄於藝文博士倚席<lb/>
不講朋徒相視怠散學舍頽敝鞠爲園蔬牧兒<lb/>
蕘豎至薪刈其下順帝感翟酺之言乃更脩黌<lb/>
宇試明經下第補弟子除郡國耆儒皆補郞舍<lb/>
人太初元年詔曰大將軍下至六百石悉遣子<lb/>
<pb n="KR3j0082_SBCK_021-24b"/>
就學每歲輙於鄕射月一饗會之自是遊學增<lb/>
盛至三萬餘生然章句漸疎而多以浮華相尚<lb/>
儒者之風蓋衰矣熹平四年靈帝乃詔諸儒正<lb/>
定五經刋於石碑爲古文篆隷三體書法以相<lb/>
參撿樹之學門使天下咸取則焉<lb/>
逸民傳<lb/>
周黨字伯況太原人也世祖引見黨伏而不謁<lb/>
自陳願守所志帝乃許焉博士范升奏毀黨曰<lb/>
臣聞堯不須許由巢父而建號天下周不待伯<lb/>
<pb n="KR3j0082_SBCK_021-25a"/>
夷叔齊而王道以成伏見太原周黨陛見帝庭<lb/>
不以禮屈伏而不謁偃蹇驕悍誇上求高皆大<lb/>
不敬書奏天子以示公卿詔曰自古明王聖主<lb/>
必有不賔之士伯夷叔齊不食周粟太原周黨<lb/>
不受朕祿亦各有志焉其賜帛四十匹黨遂隱<lb/>
居<lb/>
嚴光字子陵會稽人也少有高名與世祖同遊<lb/>
學及世祖卽位光乃變名姓隱身不見帝乃令<lb/>
以物色訪之至舍於北軍給床褥大官朝夕進<lb/>
<pb n="KR3j0082_SBCK_021-25b"/>
膳車駕幸其館光臥不起帝卽其臥所撫光腹<lb/>
曰咄咄子陵不可相助爲治耶光眠不應良久<lb/>
乃張目熟視曰昔唐堯著德巢父洗耳士故有<lb/>
志何至相迫乎帝曰子陵我竟不能下汝耶於<lb/>
是升輿歎息而去復引光入論道舊故相對累<lb/>
日除爲諫議大夫不屈乃耕於富春山年八十<lb/>
終於家帝傷惜之賜錢百萬穀千斛<lb/>
漢濵老父者不知何許人也桓帝延喜中幸竟<lb/>
陵過雲夢臨沔水百姓莫不觀者有老父獨耕<lb/>
<pb n="KR3j0082_SBCK_021-26a"/>
不輟尚書郞南陽張温異之使問曰人皆來觀<lb/>
老父獨不輟何也父笑而不對温自與言老父<lb/>
曰我野人耳不達斯語請問天下亂而立天子<lb/>
耶理而立天子耶立天子以父天下耶役天下<lb/>
以奉天子耶昔聖王宰世茅茨采椽而萬民以<lb/>
寧今子之君勞民自縱逸遊無忌吾爲子羞之<lb/>
子何忍欲人觀之乎温大慙問其名姓不吿而<lb/>
去<lb/>
西羌<lb/>
<pb n="KR3j0082_SBCK_021-26b"/>
建武九年司徒掾班彪上言今涼州部郡皆有<lb/>
降羌羌胡被髮左衽而與漢人雜處習俗旣異<lb/>
言語不通數爲小吏黠民所侵奪窮恚無聊故<lb/>
悉致反叛夫蠻夷冦亂皆爲此也宜眀威防世<lb/>
祖從之十一年夏先零種復冦臨洮隴西太守<lb/>
馬援破降之徙置天水隴西扶風三郡明年武<lb/>
都參狼羌反援又破降之永平元年復遣捕虜<lb/>
將軍馬武等擊滇吾滇吾遠去餘悉散降徙七<lb/>
千口置三輔章和十二年金城太守侯覇與迷<lb/>
<pb n="KR3j0082_SBCK_021-27a"/>
唐戰羌衆折傷種人瓦解降者六千餘口分徙<lb/>
漢陽安定隴西永初中諸降羌布在郡縣皆爲<lb/>
吏民豪右所傜役積以愁怨同時奔潰大爲冦<lb/>
掠斷隴道時羌歸附旣久無復器甲或持竹竿<lb/>
木枝以代戈矛或負板案以爲楯或執銅鏡以<lb/>
象兵郡縣不能制遣車騎將軍鄧騭征西校尉<lb/>
任尚副將五營及三輔兵合五萬人屯漢陽騭<lb/>
使尚率諸郡兵與滇零等戰於平襄尚軍大敗<lb/>
於是滇零自稱天子於北地招集武都參狼上<lb/>
<pb n="KR3j0082_SBCK_021-27b"/>
郡西河諸雜種衆遂大盛東犯趙魏南入益州<lb/>
冦鈔三輔斷隴道湟中諸縣粟石萬錢百姓死<lb/>
亡不可勝數朝廷不能制而轉運難劇遂詔騭<lb/>
還師留任尚屯漢陽復遣騎都尉任仁督諸郡<lb/>
屯兵仁戰每不利衆羌乘勝漢兵數挫羌遂入<lb/>
冦河東至河內百姓相驚多奔南度河使北軍<lb/>
中候朱寵將五營士屯孟津詔魏郡趙國常山<lb/>
中山繕作塢候六百一十六所羌旣轉盛而二<lb/>
千石令長並無守戰意皆爭上徙郡縣以避冦<lb/>
<pb n="KR3j0082_SBCK_021-28a"/>
難朝廷從之遂移隴西徙襄武安定徙美陽北<lb/>
地徙池陽上郡徙衙百姓戀土不樂去舊遂乃<lb/>
刈其禾稼發徹室屋夷營壁破積聚時連旱蝗<lb/>
飢荒而驅蹙劫略流離分散隨道死亡或弃捐<lb/>
老弱或爲人僕妾喪其太半自羌叛十餘年間<lb/>
兵連師老不暫寧息軍旅之費轉運委輸用二<lb/>
百四十餘億府帑空竭延及內郡邊民死者不<lb/>
可勝數并涼二州遂至虛耗<lb/>
論曰中興以後邊難漸大朝規失綏御之和戎<lb/>
<pb n="KR3j0082_SBCK_021-28b"/>
帥騫然諾之信其內屬者或倥<graphic n="KR1555" url="https://raw.githubusercontent.com/kanripo/KR-Gaiji/master/images/KR1555.png" mimeType="image/png"/>於豪右之手<lb/>
或屈折於奴僕之勤塞候時淸則憤怒而思禍<lb/>
桴革暫動則屬鞬而鳥驚故永初之間羣種蜂<lb/>
起自西戎作逆未有凌斥上國若斯其熾者也<lb/>
嗚呼昔先王疆理九土判别畿荒知夷貊殊性<lb/>
難以道御故斥遠諸華薄其貢職唯與辭要而<lb/>
巳若二漢御戎之方失其本矣何則先零侵境<lb/>
趙充國遷之內地當煎作冦馬援徙之三輔貪<lb/>
其暫安之勢信其馴服之情計日用之權宜忘<lb/>
<pb n="KR3j0082_SBCK_021-29a"/>
經世之遠略豈夫識微者之爲乎故微子垂泣<lb/>
於象箸辛有浩歎於伊川也<lb/>
鮮卑<lb/>
熹平三年夏育爲護烏桓校尉六年夏鮮卑冦<lb/>
三邊秋育上言請徵幽州諸郡兵出塞擊之帝<lb/>
乃拜田晏爲破鮮卑中郞將大臣多有不同乃<lb/>
召百官議議郞蔡邕議曰書載猾夏易伐鬼方<lb/>
周有獫狁蠻荊之師漢有闐顏瀚海之事征討<lb/>
殊類所由尚矣然而時有同異勢有可否故謀<lb/>
<pb n="KR3j0082_SBCK_021-29b"/>
有得失事有成敗不可齊也武帝情存遠略志<lb/>
闢四方南誅百越北討強胡西征大宛東并朝<lb/>
鮮因文景之蓄積藉天下之餘饒數十年間官<lb/>
民俱匱旣而覺悟乃息兵罷役封丞相爲富民<lb/>
侯故主父偃曰夫務戰勝窮武事未有不悔者<lb/>
也夫以武帝神武將帥良猛財富充實所拓廣<lb/>
遠猶有悔焉況今人財並乏事劣昔時乎昔叚<lb/>
熲良將習兵善戰有事西羌猶十餘年今育晏<lb/>
才策未必過熲鮮卑種衆不弱于前而虛計二<lb/>
<pb n="KR3j0082_SBCK_021-30a"/>
載自許有成若禍結兵連豈得中休當復徵發<lb/>
衆人轉運無巳是爲耗竭諸夏并力蠻夷夫邊<lb/>
垂之患手足之蚧搔中國之困胷背之瘭疽也<lb/>
昔高祖忍平城之耻呂后弃慢書之詬方之於<lb/>
今何者爲甚天設山河秦築長城漢起塞垣所<lb/>
以别內外異殊俗也苟無蹙國內侮之患則可<lb/>
矣豈與蟲蟻挍冦計爭往來哉雖或破之豈可<lb/>
殄盡而方令本朝爲之旰食乎昔淮南王安諫<lb/>
伐越曰如使越人蒙死以逆執事厮輿之卒有<lb/>
<pb n="KR3j0082_SBCK_021-30b"/>
一不備而歸者雖得越王之首猶爲大漢羞之<lb/>
而欲以齊民易醜虜皇威辱外夷就如其言猶<lb/>
巳危矣況乎得失不可量耶昔珠崖郡反孝元<lb/>
皇帝納賈捐之言而下詔罷珠崖郡此元帝所<lb/>
以發德音也夫䘏人救急雖成郡列縣尚猶弃<lb/>
之況障塞之外未曾爲民居者乎守邊之術李<lb/>
牧善其略保塞之論嚴尤申其要遺業猶在文<lb/>
章具存循二子之策守先帝之規臣曰可矣帝<lb/>
不從遂遣夏育出高柳田晏出雲中匈奴中郎<lb/>
<pb n="KR3j0082_SBCK_021-31a"/>
將臧旻率南單于出鴈門檀石槐命三部大人<lb/>
各帥衆逆戰育等大敗喪其節傳輜重各將數<lb/>
千騎奔還死者十七八緣邊莫不被毒也<lb/>
羣書治要卷第二十四<lb/>
<pb n="KR3j0082_SBCK_021-31b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_022-1a"/>
羣書治要卷第二十五<lb/>
　　　　秘書監鉅鹿男臣魏徵等奉　勅撰<lb/>
　　魏志上<lb/>
紀<lb/>
太祖武皇帝沛國人姓曹諱操字孟德建安四<lb/>
年袁紹將攻許公進軍黎陽紹衆大潰公收紹<lb/>
書中得許下及軍中人書皆焚之<hi>魏氏春秋曰公云當紹之</hi>
<hi>強孤猶不能自保而況衆人乎</hi>七年令曰吾起義兵爲天下除<lb/>
暴亂舊土人民死喪略盡國中終日行不見所<lb/>
<pb n="KR3j0082_SBCK_022-1b"/>
識使吾悽愴傷懷其擧義兵巳來將士絕無後<lb/>
者求其親戚以後之授土田官給耕牛置學師<lb/>
敎之爲存者立廟使視其先人魂而有靈吾百<lb/>
年之後何恨哉十二年令曰吾起義兵誅暴亂<lb/>
於今十九年所征必剋豈吾功哉乃賢士大夫<lb/>
之力也天下雖未悉定吾當要與賢士大夫共<lb/>
定之而專饗其勞吾何以安焉其促定功行封<lb/>
於是大封功臣二十餘人皆爲列侯其餘各以<lb/>
次受封及復死事之孤輕重各有差十九年安<lb/>
<pb n="KR3j0082_SBCK_022-2a"/>
定大守母丘興將之官公戒之曰羌胡欲與中<lb/>
國通自當遣人來愼勿遣人往也善人難得必<lb/>
將敎羌胡妄有所請求因欲以自利不從便爲<lb/>
失異俗意從之則無益事興至遣校尉范陵至<lb/>
羌中陵果敎羌使自請爲屬國都尉公曰吾預<lb/>
知當爾非聖人也伹更事多耳二十五年<hi>魏書曰大</hi>
<hi>祖自統御海內芟夷羣醜御軍三十餘年手不舍書晝則講軍策夜則思經傳雅性節儉不好</hi>
<hi>華容後宮衣不錦綉侍御履不二采帷帳屏風壞則補綴茵蓐取温無有緣飾攻城㧞邑得靡</hi>
<hi>麗之物則悉以賜有功<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>勞宜賞不吝千金無功望施分毫不與四方獻御與羣下共之也</hi>
<pb n="KR3j0082_SBCK_022-2b"/>
文皇帝諱丕字子桓武帝太子也黃初二年詔<lb/>
以議郞孔羡爲宗聖侯奉孔子祀令魯郡脩起<lb/>
舊廟置百戶吏卒以守衛之日有蝕之有司奏<lb/>
免太尉詔曰灾異之作以譴元首而歸過股肱<lb/>
豈禹湯罪巳之義乎其令百官各䖍厥職後有<lb/>
天地之青勿復劾三公三年表首陽山東爲壽<lb/>
陵作終制曰禮國君卽位爲椑存不忌亡也封<lb/>
樹之制非上古也吾無取焉壽陵因山爲體無<lb/>
爲封樹無立寢殿造園邑通神道夫葬者藏也<lb/>
<pb n="KR3j0082_SBCK_022-3a"/>
欲人之不得見也骨無痛痒之知冡非棲神之<lb/>
宅禮不墓祭欲存亡之不黷也爲棺槨足以朽<lb/>
骨衣衾足以朽肉而巳故吾營此丘墟不食之<lb/>
地欲使易代之後不知其處無施葦炭無藏金<lb/>
銀銅鐵一以瓦器合古塗車芻靈之義飯含無<lb/>
以珠玉無施珠襦玉柙諸愚俗所爲也季孫以<lb/>
璵璠歛孔子譬之暴骸中原宋公厚葬君子謂<lb/>
華元樂呂不臣漢文帝之不發覇陵無求也光<lb/>
武之掘原陵封樹也覇陵之完功在釋之原陵<lb/>
<pb n="KR3j0082_SBCK_022-3b"/>
之掘罪在明帝是釋之忠以利君明帝愛以害<lb/>
親也忠臣孝子宜思仲尼丘明釋之之言鑒華<lb/>
元樂呂明帝之戒存於所以安君定親使魂靈<lb/>
萬載無危斯則賢聖之忠孝矣自古及今未有<lb/>
不亡之國是無不掘之墓喪亂以來漢氏諸陵<lb/>
無不發掘至乃燒取玉柙金縷骸骨并盡豈不<lb/>
重痛哉其皇后及貴人以下不隨王之國者有<lb/>
終没皆葬澗西魂而有靈無不之也一澗之間<lb/>
不足爲遠若違詔妄有所變改造施吾爲戮死<lb/>
<pb n="KR3j0082_SBCK_022-4a"/>
地下死而重死臣子爲蔑死君父不忠不孝其<lb/>
以此詔藏之宗廟副在尚書秘書三府<lb/>
五年詔曰先王制禮所以昭孝事祖大則郊社<lb/>
其次宗廟三辰五行名山大川非此族也不在<lb/>
祀典叔世衰亂崇信巫史至乃宮殿之內戶牖<lb/>
之間無不沃酹甚矣其惑也自今其敢設非祀<lb/>
之祭巫祝之言皆以執左道論<lb/>
明皇帝諱叡字元仲文帝太子也靑龍元年祀<lb/>
故大將軍夏侯惇等於太祖廟庭<hi>魏書載詔曰昔先王之禮</hi>
<pb n="KR3j0082_SBCK_022-4b"/>
<hi>於功臣存則顯其爵祿没則祭於大蒸故漢氏功臣祠於廟庭大魏元功之臣功<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>優著終始</hi>
<hi>休明者其皆依禮祀之於是以惇等配厚也</hi>
三年<hi>魏略曰是年起大極諸殿築總章觀又於芳林園中起陂池楫櫂越歌又於列殿之</hi>
<hi>北立八坊諸才人以次序處其中秩名擬百官之數使博士馬均作水轉百戲魚龍蔓延備如</hi>
<hi>漢西京之制築閶闔諸門闕外罘罳太子舍人張茂以吳蜀數動諸將出征而帝盛興宮室留</hi>
<hi>意於翫飾賜與無度帑藏空竭又錄奪士女前已嫁爲吏民妻者還以配士旣聽以生口自贖</hi>
<hi>又簡選其有姿色者內之掖庭乃上書諫曰臣伏見詔書諸士女嫁非士者一切錄奪以配戰</hi>
<hi>士斯誠權時之宜然非大化之善者也臣請論之陛下天之子百姓吏民亦陛下之子也今奪</hi>
<hi>彼以與此亦無以異於奪兄之妻妻弟也於父母之恩偏矣又詔書聽得以生口代故富者則</hi>
<pb n="KR3j0082_SBCK_022-5a"/>
<hi>傾家盡產貧者擧假貸貰貴買生口以贖其妻縣官以配士爲名而實內之掖庭其醜惡者乃</hi>
<hi>出與士得婦者未必有歡心而失妻者必有憂色或窮或愁皆不得志夫君有天下而不得萬</hi>
<hi>姓之歡心者尠不危殆且軍師在外數十萬人一日之費非徒千金擧天下之賦以奉此役猶</hi>
<hi>將不給況復有宮庭非員無䤸之女椒房母后之家賞賜橫興其費半軍昔漢武帝好神仙信</hi>
<hi>方士掘地爲海封土爲山賴此時天下爲一莫敢與爭者耳自衰亂以來四五十載馬不舍鞍</hi>
<hi>士不釋甲每一交戰血流丹野瘡痍號痛之聲于今未巳猶強冦在疆圖危魏室陛下當兢兢</hi>
<hi>業業念崇節約思所以安天下者而乃奢靡是務中尚方純作玩弄之物炫燿後園建承露之</hi>
<hi>盤斯誠快耳目之觀然亦足以騁冦讎之心矣惜乎舍堯舜之節儉而爲漢武之侈事臣竊爲</hi>
<hi>陛下不取也願陛下霈然下詔事無益而有損者悉除去之以所除無益之費厚賜將士父母</hi>
<pb n="KR3j0082_SBCK_022-5b"/>
<hi>妻子之饑寒者問民所疾而除其所惡實倉廩繕甲兵恪恭以臨天下如是吳賊面縛蜀虜輿</hi>
<hi>櫬不待誅而自服太平之路可計日而待也臣年五十常恐至死無以報國是以投軀没命冐</hi>
<hi>昧以聞唯陛下裁察書通上顧左右曰張茂恃鄕里故也以事付散騎而巳</hi>
景初元年<hi>魏略曰是歲徙長安諸鐘<graphic n="KR1206" url="https://raw.githubusercontent.com/kanripo/KR-Gaiji/master/images/KR1206.png" mimeType="image/png"/>駱駝銅人承露盤盤折銅人重不可致留于</hi>
<hi>霸城大發銅鑄作銅人二號曰翁仲列坐於司馬門外又鑄黃龍鳳皇各一置內殿前起土山</hi>
<hi>於芳林園使公卿羣僚負土成山樹松竹雜木善草於其上捕山禽雜獸置其中魏略載董尋</hi>
<hi>上書曰臣聞古之直士盡言於國不避死亡故周昌比高祖於桀紂劉輔譬趙后於人婢天生</hi>
<hi>忠直雖白刄沸湯往而不顧者誠爲時主愛惜天下也若今之宮室狹小當廣大之猶宜隨時</hi>
<hi>不妨農務況乃作無益之物黃龍鳳皇九龍承露盤土山淵池其功三倍於殿舍三公九卿侍</hi>
<pb n="KR3j0082_SBCK_022-6a"/>
<hi>中尚書天下至德皆知非道而不敢言者以陛下春秋方剛心畏雷霆今陛下旣尊群臣顯以</hi>
<hi>冠冕被以文綉載以華輿所以異於小人而使穿方擧土面目垢黑沾體塗足衣冠了鳥毀國</hi>
<hi>之光以崇無益甚非謂也孔子曰君使臣以禮臣事君以忠無禮無忠國何以立故有君不君</hi>
<hi>臣不臣上下不通心懷鬱結使陰陽不和灾害屢降凶惡之徒因間而起誰當爲陛下盡言事</hi>
<hi>者乎又誰當于萬乘以死爲戲乎臣知言出必死而臣自比於牛之一毛生旣無益死亦何損</hi>
<hi>秉筆流涕心與世辭旣通帝曰董尋不畏死耶主者奏收尋有詔勿問之也</hi>
齊王芳字蘭卿正始八年尚書何晏奏曰善爲<lb/>
國者必先治其身治其身者愼其所習所習正<lb/>
則其身正其身正則不令而行所習不正則雖<lb/>
<pb n="KR3j0082_SBCK_022-6b"/>
令不從是故爲人君者所與遊必擇正人所觀<lb/>
覽必察正象放鄭聲而弗聽遠佞人而弗近然<lb/>
後邪心不生而正道可弘也季末闇主不知損<lb/>
益斥遠君子引近小人忠良疏遠便辟褻狎亂<lb/>
生近暱譬之社鼠考其昏明所積以然故聖賢<lb/>
諄諄以爲至慮舜戒禹曰鄰哉鄰哉言愼所近<lb/>
也周公戒成王曰其朋其朋言愼所與也詩云<lb/>
一人有慶兆民賴之自今以後可御幸式乾殿<lb/>
及遊豫後園皆大臣侍從因從容戲宴兼省文<lb/>
<pb n="KR3j0082_SBCK_022-7a"/>
書詢謀政事講論經籍爲萬世法<lb/>
袁紹字本初汝南人也領冀州牧轉爲大將軍<lb/>
出長子譚爲靑州沮授諫紹必爲禍始紹不聽<lb/>
<hi>九州春秋載授諫辭曰世稱一兔走萬人逐之一人獲之貪者悉止分定故也且年均以賢德</hi>
<hi>均則卜古之制也願上惟先代成敗之戒下思逐兔分定之義紹曰孤欲令四兒各據一州以</hi>
<hi>觀其能授出曰禍其始此乎</hi>
紹進軍黎陽太祖擊破之初紹之南也田豐說<lb/>
紹曰曹公善用兵變化無方衆雖少未可輕也<lb/>
不如以久持之將軍據山河之固擁四州之衆<lb/>
<pb n="KR3j0082_SBCK_022-7b"/>
外結英雄內修農戰然後簡其精銳分爲奇兵<lb/>
乘虛迭出以擾河南救右則擊其左救左則擊<lb/>
其右使敵疲於奔命民不得安業我未勞而彼<lb/>
巳困不及二年可坐克也今釋廟勝之策而決<lb/>
成敗於一戰若不如志悔無及也紹不從豐懇<lb/>
諫紹怒以爲沮衆械繫之紹軍旣敗或謂豐曰<lb/>
君心見重豐曰若軍有利吾必全今軍敗吾其<lb/>
死矣紹還曰吾不用田豐言果爲所咲遂殺之<lb/>
后妃傳<lb/>
<pb n="KR3j0082_SBCK_022-8a"/>
易稱男正位于外女正位于內男女正天地之<lb/>
大義也古先哲王莫不明后妃之制順天地之<lb/>
德故二妃嬪嬀虞道克隆任姒配姬周室用熙<lb/>
廢興存亡恆此之由春秋說云天子十二女諸<lb/>
侯九女考之情理不易之典也而末世奢縱肆<lb/>
其侈欲至使男女怨曠感動和氣唯色是崇不<lb/>
本淑懿故風敎陵遲而大綱毁泯豈不惜哉嗚<lb/>
呼有國有家者其可以永鑒矣<lb/>
武宣卞皇后琅耶人文帝母也黃初中文帝欲<lb/>
<pb n="KR3j0082_SBCK_022-8b"/>
追封大后父母尚書陳羣奏曰陛下應運受命<lb/>
創業革制當永爲後式案典籍之文無婦人裂<lb/>
土因夫爵秦違古制漢氏因之非先王之令典<lb/>
也帝曰此議是也其勿施行以作著詔下藏之<lb/>
臺閣永爲後式<lb/>
文德郭皇后廣宗人也黃初三年將登后位中<lb/>
郞棧潛上疏曰在昔帝王之有天下不唯外輔<lb/>
亦有內助治亂所由盛衰從之故西陵配黃英<lb/>
娥降嬀並以賢明流芳上世桀奔南巢禍階末<lb/>
<pb n="KR3j0082_SBCK_022-9a"/>
喜紂以炮烙怡悅姐巳是以聖哲愼立元妃必<lb/>
取先代世族之家釋其令淑以統六宮䖍奉宗<lb/>
廟陰敎聿修易曰家道正而天下定由內及外<lb/>
先王之令典也春秋書宗人釁夏云無以妾爲<lb/>
夫人之禮齊桓誓命于葵丘亦曰無以妾爲妻<lb/>
今後宮嬖寵常亞乘輿若因愛登后使賤人暴<lb/>
貴臣恐後世下陵上替開張非度亂自上起也<lb/>
文帝不從<lb/>
傳<lb/>
<pb n="KR3j0082_SBCK_022-9b"/>
夏侯尚字伯仁子玄字太初少知名累遷散騎<lb/>
常侍中護軍司馬宣王問以時事玄議以爲夫<lb/>
官才用人國之柄也故銓衡專於臺閣上之分<lb/>
也孝行存乎閭巷優劣任之鄕人下之叙也夫<lb/>
欲淸敎審選在明其分叙不使相渉而巳何者<lb/>
上過其分則恐所由之不本而干勢馳騖之路<lb/>
開下踰其叙則恐天爵之外通而機權之門多<lb/>
矣夫天爵下通是庶人議柄也機權多門是紛<lb/>
亂之源也自州郡中正品度官才之來有年載<lb/>
<pb n="KR3j0082_SBCK_022-10a"/>
矣緬緬紛紛未聞整齊豈非分叙參錯各失其<lb/>
要之所由哉若令中正伹考行倫輩輩當行均<lb/>
斯可官矣何者夫孝行著於家門豈不忠恪於<lb/>
在官乎仁恕稱於九族豈不達於爲政乎義斷<lb/>
行於鄕黨豈不堪於事任乎三者之類取於中<lb/>
正雖不處其官名斯任官可知矣行有大小比<lb/>
有高下則所任之流亦煥然必明矣奚必使中<lb/>
正干銓衡之機於下而執機柄者有所委仗於<lb/>
上上下交侵以生紛錯哉且臺閣臨下考功校<lb/>
<pb n="KR3j0082_SBCK_022-10b"/>
否衆職之屬各有官長且夕相考莫究於此閭<lb/>
閻之議以意裁處而使匠宰失位衆人驅駭欲<lb/>
風俗淸靜其可得乎天臺縣遠衆所絕意所得<lb/>
至者更在側近孰不脩飾以要所求所求有路<lb/>
則脩巳家門者不如自達於鄕黨矣自達於鄕<lb/>
黨者不如自求於州邦矣苟開之有路而患其<lb/>
飾眞離本雖復嚴責中正督以刑罰猶無益也<lb/>
豈若使各帥其分官長則各以其屬能否獻之<lb/>
臺閣臺閣則據官長能否之第參以鄕閭德行<lb/>
<pb n="KR3j0082_SBCK_022-11a"/>
之次擬其倫比勿使偏頗中正則唯考其行迹<lb/>
别其高下審定輩類勿使升降臺閣總之官長<lb/>
所第中正輩擬比隨次率而用之如其不稱責<lb/>
負在外然則內外相參得失有所互相形檢孰<lb/>
能相飾斯則人心定而事理得庶可以靜風俗<lb/>
而審官才矣<lb/>
荀彧字文若潁川人也爲侍中尚書令<hi>彧别傳曰彧德</hi>
<hi>行周備非正道不用心名重天下莫不以爲儀表海內英俊咸宗焉然前後所擧佐命大才則</hi>
<hi>荀攸鍾錄陳羣司馬宣王及引致當世知名郗慮華歆王朗荀悅杜襲辛毘趙儼之儔終爲卿</hi>
<pb n="KR3j0082_SBCK_022-11b"/>
<hi>相以十數人取士不以一揆戲志才郭嘉等有負俗之譏杜畿簡傲少文皆以智策擧之終各</hi>
<hi>顯名荀攸後爲魏尚書令推賢進士太祖曰二荀令之論人也久而益信吾没世不忘也</hi>
荀攸字公達彧從子也太祖以爲軍師每稱曰<lb/>
公達外愚內智外怯內勇外弱內強不伐善不<lb/>
施勞智可及愚不可及雖顏子寗武不能過也<lb/>
文帝在東宮太祖謂曰荀公達人之師表也汝<lb/>
當盡禮敬之<hi>傅子曰太祖稱荀令君之進善不進不休荀軍帥之去惡不去不止</hi>
<hi>也</hi>
賈詡字文和武威人也爲太中太夫是時文帝<lb/>
<pb n="KR3j0082_SBCK_022-12a"/>
爲五官將而臨菑侯植才名方盛各有黨與有<lb/>
奪宗之議太祖甞問詡詡嘿然不對太祖曰與<lb/>
卿言而不答何也詡曰屬適有所思故不卽對<lb/>
耳太祖曰何思詡曰思袁本初劉景升父子太<lb/>
祖大笑於是太子遂定文帝卽位以詡爲大尉<lb/>
<hi>魏略曰文帝得詡之對太祖故卽位首登上司荀勗别傳曰晉司徒闕武帝問其人於勗勗答</hi>
<hi>曰三公具瞻所歸不可用非其人昔文帝用賈詡爲三公孫權笑之</hi>
袁渙字曜卿陳郡人也劉備之爲豫州擧渙茂<lb/>
才後爲呂布所拘留布初與劉備和親後離隙<lb/>
<pb n="KR3j0082_SBCK_022-12b"/>
布欲使渙作書罵辱備渙不可再三強之不許<lb/>
布大怒以兵脇渙曰爲之則生不爲則死渙顏<lb/>
色不變笑而應之曰渙聞唯德可以辱人不聞<lb/>
以罵使彼固君子耶且不耻將軍之言彼誠小<lb/>
人耶將復將軍之意則辱在此不在於彼且渙<lb/>
他日之事劉將軍猶今日之事將軍也如一且<lb/>
去此復罵將軍可乎布慙而止<lb/>
王脩字叔治北海人也年七歲喪母母以社日<lb/>
亡來歲隣里社脩感念母哀甚鄰里聞之爲之<lb/>
<pb n="KR3j0082_SBCK_022-13a"/>
罷社袁譚在青州辟脩爲治中從事譚欲攻弟<lb/>
尚脩諫曰夫兄弟者左右手也譬人將鬭而斷<lb/>
其右手而曰我必勝若是者可乎夫弃兄弟而<lb/>
不親天下其孰親之屬有讒人固將交鬭其間<lb/>
以求一朝之利願明使君塞耳而勿聽也若斬<lb/>
佞臣數人復相親睦以禦四方可以橫行天下<lb/>
譚不聽太祖遂引軍攻譚于南皮脩聞譚巳死<lb/>
號哭曰無君焉歸遂詣太祖乞收譚屍太祖不<lb/>
應脩復曰受袁氏厚恩若得收歛譚屍然後就<lb/>
<pb n="KR3j0082_SBCK_022-13b"/>
戮無所恨太祖嘉其義聽之太祖破南皮閱脩<lb/>
家穀不滿十斛有書數百卷太祖歎曰士不妄<lb/>
有名乃辟爲司空掾<hi>魏略曰郭憲字幼簡西平人也韓約失衆依憲衆人</hi>
<hi>多欲取約以徼功而憲皆責怒之言人窮來歸我云何欲危之後約病死而陽逵等就斬約頭</hi>
<hi>欲條疏憲名憲言我尚不忍生圖之豈忍取死人以要功乎逵等乃止約首到太祖宿聞憲名</hi>
<hi>及視疏怪不在中以問逵等逵具以情對太祖歎其志義乃并表列賜爵關內侯</hi>
邴原字根矩北海朱虛人也太祖辟司空掾原女<lb/>
早亡時太祖愛子倉舒亦没太祖欲求合葬原辭<lb/>
曰合葬非禮也原之所以自容於明公公之所<lb/>
<pb n="KR3j0082_SBCK_022-14a"/>
以待原者以能守訓典而不易也若聽明公之<lb/>
命則是凡庸也明公焉以爲哉太祖乃止<hi>原别傳曰</hi>
<hi>魏太子爲五官中郞將天下向慕賔客如雲而原獨守道持順自非公事不妄擧動太祖微使</hi>
<hi>人從容問之原曰吾聞國危不事冢宰君老不奉世子此典制也</hi>
崔琰字季珪淸河人也太祖領冀州牧辟琰爲<lb/>
别駕從事太祖征并州留琰傅文帝於鄴世子<lb/>
仍出田獵變易服乘志在驅逐琰書諫曰蓋聞<lb/>
盤于遊田書之所戒魯隱觀魚春秋譏之此周<lb/>
孔之格言二經之明義也今邦國殄瘁惠康未<lb/>
<pb n="KR3j0082_SBCK_022-14b"/>
洽士女企踵所思者德況公親御戎馬上下勞<lb/>
慘世子宜遵大路愼以行正思經國之高略深<lb/>
惟儲副以身爲寶而猥襲虞旅之賤服忽馳騖<lb/>
而陵嶮志雉兔之小娛忘社稷之爲重斯誠有<lb/>
識所以惻心也唯世子燔翳捐褶以塞衆望不<lb/>
令老臣獲罪於天世子報曰昨奉嘉命惠示雅<lb/>
敎欲使燔翳捐褶翳巳壞矣褶亦去焉後有此<lb/>
比蒙復誨諸魏國初建拜尚書時未立太子臨<lb/>
菑侯植有才而愛太祖狐疑以函令密訪於外<lb/>
<pb n="KR3j0082_SBCK_022-15a"/>
惟琰露板答曰蓋聞春秋之義立子以長加五<lb/>
官將仁孝聰明宜承正統琰以死守之植琰之<lb/>
兄女壻也太祖貴其公亮喟然歎息遷中尉琰<lb/>
甚有威重朝士瞻望而太祖亦敬憚焉<hi>先賢行狀曰琰</hi>
<hi>淸忠高亮雅識經遠推方直道正色於朝魏初載委銓衡總齊淸議十有餘年文武羣才多所</hi>
<hi>明㧞朝廷歸高天下稱平矣</hi>琰薦揚訓太祖爲魏王訓發表<lb/>
襃述盛德時人謂琰爲失所擧琰與訓書曰省<lb/>
表事佳耳時乎時乎會當有變時有白琰此書<lb/>
傲世怨謗者太祖怒罰琰爲徒隷使人視之辭<lb/>
<pb n="KR3j0082_SBCK_022-15b"/>
色無撓太祖令曰琰雖見刑而通賔客門若市<lb/>
人對賔客虯鬚直視若有所瞋遂賜琰死爲世<lb/>
所痛惜至今冤之<lb/>
毛玠字孝先陳留人也爲東曹掾與崔琰並典<lb/>
選擧其所用皆淸正之士雖於時有盛名而行<lb/>
不由本者終莫得進務以儉率人由是天下之<lb/>
士莫不以廉節自厲雖貴寵之臣輿服不敢過<lb/>
度太祖歎曰用人如此使天下人自治吾復何<lb/>
爲哉文帝爲五官將親自詣玠屬所親眷玠答<lb/>
<pb n="KR3j0082_SBCK_022-16a"/>
曰老臣以能守職幸得免戾今所說人非遷次<lb/>
是以不敢奉命魏國初建爲尚書僕射復典選<lb/>
擧<hi>先賢行狀曰玠雅亮公正在官淸恪其典選擧㧞貞實斥華僞進遜行抑黨與四海翕然</hi>
<hi>莫不厲行貴者無穢欲之累賤者絕姦貨之求吏㓗於上俗移于下民到于今稱之</hi>崔琰<lb/>
旣死玠內不悅後有白玠者出見黥面反者妻<lb/>
子没爲官奴婢玠言曰使天不雨者蓋由此也<lb/>
太祖大怒收玠付獄大理鍾繇詰玠玠辭曰臣<lb/>
聞蕭生縊死因於石顯賈子放外讒在絳灌白<lb/>
起賜劔於杜郵晁錯致誅於東市伍員絕命於<lb/>
<pb n="KR3j0082_SBCK_022-16b"/>
吳都斯數子者或妬其前或害其後臣垂齠執<lb/>
簡累勤取官職在機近人事所竄屬臣以私無<lb/>
勢不絕語臣以冤無細不理靑蠅橫生爲臣作<lb/>
謗謗臣之人勢不在他昔王叔陳生爭正王廷<lb/>
宣子平理命擧其契是非有宜曲直有所春秋<lb/>
嘉焉是以書之臣不言此無有時人說臣此言<lb/>
必有徵要乞蒙宣子之辨而求王叔之對若臣<lb/>
以曲聞卽刑之日方之安駟之贈賜劔之來比<lb/>
之重賞之惠謹以狀對時桓楷和洽進言救玠<lb/>
<pb n="KR3j0082_SBCK_022-17a"/>
玠遂免黜卒于家<hi>孫盛曰魏武於是失制刑矣易稱明折庶獄傳有擧直錯</hi>
<hi>枉庶獄明則國無冤民枉直當則民無不服未有徵靑蠅之浮聲信浸潤之譖訴可以允釐四</hi>
<hi>海唯淸緝熈者也昔漢高獄蕭何出復相之玠之一貴永見擯放二主度量豈不殊哉</hi>
徐奕字季才東莞人也太祖辟東曹屬丁儀等<lb/>
見寵於時並害之而奕終不爲動<hi>傅子曰武皇帝至明也崔</hi>
<hi>琰徐奕一時淸賢皆以忠信顯於魏朝丁儀間之徐奕失位而崔琰被誅</hi>
鮑勛字叔業泰山人也爲中庶子出爲魏郡西<lb/>
部都尉太子郭夫人弟斷盜官布法應弃市太<lb/>
子數手書爲之請勛不敢擅縱具列上勛前在<lb/>
<pb n="KR3j0082_SBCK_022-17b"/>
東宮守正不撓太子固不能悅及重此事恚望<lb/>
滋甚延康元年勛兼侍中文帝受禪勛每陳今<lb/>
之所急唯在軍農寛惠百姓臺榭苑囿宜以爲<lb/>
後帝將出遊獵勛停車上疏曰臣聞五帝三王<lb/>
靡不明本立敎以孝治天下陛下仁聖惻隱有<lb/>
同古烈臣冀當繼蹤前代令萬世可則也如何<lb/>
在諒闇中脩馳騁之事乎臣冒死以聞唯陛下<lb/>
察焉帝手毀其表而競行獵中道頓息問侍臣<lb/>
曰獵之爲樂何如八音也侍中劉曄對曰獵勝<lb/>
<pb n="KR3j0082_SBCK_022-18a"/>
於樂勛抗辭曰夫樂上通神明下和人理隆治<lb/>
致化萬邦咸乂故移風易俗莫善於樂況獵暴<lb/>
華蓋於原野傷生育之至理櫛風沐雨不以時<lb/>
隙哉昔魯隱觀漁於棠春秋譏之雖陛下以爲<lb/>
務愚臣所不願也因奏劉曄佞諛不忠阿順陛<lb/>
下過戲之言昔梁丘據取媚於遄臺曄之謂也<lb/>
請有司議罪以淸皇朝帝怒作色還卽出勛爲<lb/>
右中郞將黃初四年尚書令陳羣僕射司馬宣<lb/>
王竝擧勛爲宮正帝不得已而用之百寮嚴憚<lb/>
<pb n="KR3j0082_SBCK_022-18b"/>
罔不肅然六年帝欲征吳羣臣大議勛面諫以<lb/>
爲不可帝益忿之左遷勛爲治書執法帝從壽<lb/>
春還屯陳留郡界太守孫邕見出過勛時營壘<lb/>
未成伹立標埒邕邪行不從正道軍營令史劉<lb/>
曜欲推之勛以塹壘未成解止不擧大軍還洛<lb/>
陽曜有罪勛奏絀遣而曜密表勛私解邕事詔<lb/>
曰勛指鹿作馬收付廷尉廷尉法議正刑五歲<lb/>
三官駮依律罰金二斤帝大怒曰勛無活分而<lb/>
汝等敢縱之收三官以下付刺姧當令十鼠同<lb/>
<pb n="KR3j0082_SBCK_022-19a"/>
穴大尉鐘繇司徒華歆等並表勛父信有功於<lb/>
太祖求請勛罪帝不許遂誅勛勛內行旣修廉<lb/>
而能施死之日家無餘財莫不爲勛歎恨<lb/>
王朗字景興東海人也文帝卽王位遷御史大<lb/>
夫上疏勸育民省刑曰易稱勅法書著祥刑愼<lb/>
法獄之謂也昔曹相國以獄市爲寄路温舒疾<lb/>
治獄之吏夫治獄者得其情則無冤死之囚丁<lb/>
壯者得盡地力則無飢饉之民窮老者得仰食<lb/>
倉廩則無餧餓之殍嫁娶以時則男女無怨曠<lb/>
<pb n="KR3j0082_SBCK_022-19b"/>
之恨胎養必全則孕者無自傷之哀新生必復<lb/>
則孩者無不育之累壯而後役則幼者無離家<lb/>
之思二毛不戎則老者無頓伏之患醫藥以療<lb/>
其疾寬繇以樂其業威罰以抑其強恩仁以濟<lb/>
其弱賑貸以贍其乏十年之後旣筓者必盈巷<lb/>
二十年之後勝兵者必滿野矣文帝踐祚改爲<lb/>
司空時帝頗出遊獵或昏夜還宮朗上疏曰夫<lb/>
帝王之居外則飾周衛內則重禁門將行則設<lb/>
兵而後登輿淸道而後奉引遮列而後轉轂靜<lb/>
<pb n="KR3j0082_SBCK_022-20a"/>
室而後息駕皆所以顯至尊務戒愼垂法敎也<lb/>
近日車駕出臨捕虎日昃而行及昏而反違警<lb/>
蹕之常法非萬乘之至愼也帝報曰覽表雖魏<lb/>
絳稱虞箴以諷晉悼相如陳猛獸以戒漢武未<lb/>
足以喩方今二冦未殄將帥遠征故時入原野<lb/>
以習戎備至於夜還之戒輙詔有司施行<lb/>
子肅字子雍拜散騎常侍上疏陳政本曰夫除<lb/>
無事之位損不急之祿止浮食之費并從容之<lb/>
官使官必有職職任其事事必受祿祿代其耕<lb/>
<pb n="KR3j0082_SBCK_022-20b"/>
乃往古之常式當今之所宜也官寡而祿厚則<lb/>
公家之費鮮進仕之志勸各展才力莫相倚杖<lb/>
敷奏以言明試以功能之與否簡在帝心矣景<lb/>
初間宮室盛興民失農業期信不敦刑殺倉卒<lb/>
肅上疏曰大魏承百王之極生民無幾干戈未<lb/>
戢誠宜息民而惠之以安靜遐邇之時也夫務<lb/>
蓄積而息疲民在於省傜役而勤稼穡今宮室<lb/>
未就功業未訖運漕調發轉相供奉是以丁夫<lb/>
疲於力作農者離於南畆今見作者三四萬人<lb/>
<pb n="KR3j0082_SBCK_022-21a"/>
九龍可以安聖體其內足以列六宮顯陽之殿<lb/>
又向將畢惟太極巳前功夫尚大方向盛寒疾<lb/>
疢或作誠願陛下發德音下明詔深愍役夫之<lb/>
疲勞厚矜兆民之不贍取常食廩之士非急要<lb/>
者之用選其丁壯擇留萬人使一朞而更之咸<lb/>
知息代有日則莫不悅以卽事勞而不怨矣夫<lb/>
信之於民國家大寶也仲尼曰自古皆有死民<lb/>
非信不立夫區區之晉國微微之重耳欲用其<lb/>
民先示以信用能一戰而覇于今見稱前車駕<lb/>
<pb n="KR3j0082_SBCK_022-21b"/>
當幸洛陽發民爲營有司命以營成而罷旣成<lb/>
又利其功力不以時遣有司徒營其目前之利<lb/>
而不顧經國之體臣以爲自今以後儻復使民<lb/>
宜明其令使必如期若有事以次寧復更發無<lb/>
或失信凡陛下臨時之所行刑皆有罪之吏宜<lb/>
死之人也然衆庶不知謂爲倉卒故願陛下下<lb/>
之於吏而暴其罪鈞其死也無使汗于官掖而<lb/>
爲遠近所疑且人命至重難生易殺氣絕而不<lb/>
續者也是以聖王重之孟軻稱殺一無辜以取<lb/>
<pb n="KR3j0082_SBCK_022-22a"/>
天下仁者不爲也漢時有犯蹕驚乘輿馬者廷<lb/>
尉張釋之奏使罰金文帝怪其輕而釋之曰方<lb/>
其時上使誅之則巳今下廷尉廷尉天下之平<lb/>
也一傾之天下用法皆爲輕重民安所措手足<lb/>
哉臣以爲大失其義非忠臣所宜陳也廷尉者<lb/>
天子之吏也猶不可以失平而天子之身反可<lb/>
以惑謬乎斯重於爲巳而輕於爲君不忠之甚<lb/>
也周公曰天子無戲言言猶不戲而況行之乎<lb/>
故釋之之言不可不察周公之戒不可不法也<lb/>
<pb n="KR3j0082_SBCK_022-22b"/>
帝嘗問曰漢桓帝時白馬令李雲上書言帝者<lb/>
諦也是帝欲不諦當何得不死肅對曰伹爲言<lb/>
失逆順之節原其本意皆欲盡心念存補國且<lb/>
帝者之威過於雷霆殺一匹夫無異螻蟻寬而<lb/>
宥之可以示容受切言廣德宇於天下故臣以<lb/>
爲殺之未必爲是也<lb/>
程昱字仲德東郡人也孫曉字季明嘉平中爲<lb/>
黃門侍郞時校事放橫曉上疏曰周禮云設官<lb/>
分職以爲民極春秋傳曰天有十日人有十等<lb/>
<pb n="KR3j0082_SBCK_022-23a"/>
愚不得臨賢賤不得臨貴於是並建聖哲明試<lb/>
以功各修厥業思不出位故欒書欲拯晉侯其<lb/>
子不聽死人橫於街路邴吉不問上不責非職<lb/>
之功下不務分外之賞吏無兼統之勢民無二<lb/>
事之役斯誠爲國要道治亂所由也遠覽典志<lb/>
近觀秦漢雖官名改易職司不同至於崇上抑<lb/>
下顯明分例其致一也初無校事之官干與庶<lb/>
政者也昔武皇帝大業草創衆官未備而軍旅<lb/>
勤苦民心不安乃有小罪不可不察故置校事<lb/>
<pb n="KR3j0082_SBCK_022-23b"/>
取其一切耳然檢御有方不至縱恣也此覇世<lb/>
之權宜非帝王之正典其後漸蒙見任轉相因<lb/>
仍莫正其本遂令上察宮廟下攝衆司官無局<lb/>
業職無分限隨意任情唯心所適法造於筆端<lb/>
不依科條詔獄成於門下不顧覆訊其選官屬<lb/>
以謹愼爲粗疏以謥詷爲賢能其治事以刻暴<lb/>
爲公嚴以修理爲怯弱外託天威以爲聲勢內<lb/>
聚羣姧以爲腹心大臣耻與分勢含忍而不言<lb/>
小人畏其鋒芒鬱結而無吿至使尹模公於目<lb/>
<pb n="KR3j0082_SBCK_022-24a"/>
下肆其姦慝罪惡之著行路皆知纖惡之過積<lb/>
年不聞旣非周禮設官之意又非春秋十等之<lb/>
義也今外有公卿將校總統諸署內有侍中尚<lb/>
書綜理萬機司隷校尉督察京輦御史中丞董<lb/>
攝宮殿皆高選賢才以充其職申明科詔以督<lb/>
其違若此諸賢猶不足任校事小吏益不可信<lb/>
若此諸賢各思盡忠校事區區亦復無益若更<lb/>
高選國士以爲校事則是中丞司隷重增一官<lb/>
若如舊選尹模之姦今復發矣進退推筭無所<lb/>
<pb n="KR3j0082_SBCK_022-24b"/>
用之昔桑弘羊爲漢求利卜式以爲獨烹弘羊<lb/>
天乃可雨若使政治得失必感天地臣恐水旱<lb/>
之灾未必非校事之由也曹恭公遠君子近小<lb/>
人國風託以爲刺衛獻公舍大臣與小臣謀定<lb/>
姜謂之有罪縱令校事有益於國以禮義言之<lb/>
尚傷大臣之心況姧囘暴露而復不罷是袞闕<lb/>
不補迷而不反也於是遂罷校事<lb/>
劉曄字子揚淮南人也爲侍中<hi>傅子曰曄事明帝大見親重帝</hi>
<hi>將伐蜀朝臣內外皆曰不可曄入與帝議因曰可伐出與朝臣言因曰不可伐曄有膽智言之</hi>
<pb n="KR3j0082_SBCK_022-25a"/>
<hi>皆有形中領軍楊曁帝之親臣又重曄持不可伐蜀之議最堅每從內出輙過曄曄講不可伐</hi>
<hi>之意後曁從駕行天淵池帝論伐蜀事曁切諫帝曰卿書生焉知兵事曁曰臣誠不足採侍中</hi>
<hi>劉曄先帝謀臣常曰蜀不可伐帝曰曄與吾言蜀可伐曁曰曄可召質也詔召曄曄至帝問之</hi>
<hi>曄終不言後獨見曄責帝曰伐國大謀也臣得與聞大謀常恐昧夢漏洩以益臣罪焉敢向人</hi>
<hi>言之夫兵詭道也軍事未發不厭其密陛下顯然露之臣恐敵國巳聞之矣於是帝謝之曄出</hi>
<hi>責曁曰夫釣者中大魚則縱而隨之須可制而後率則無不得也人主之威豈徒大魚而巳子</hi>
<hi>誠直臣然計不精思也曁亦謝之曄能應變持兩端如此或惡曄於帝曰曄不盡忠善伺上意</hi>
<hi>所趣而合之陛下試言皆反意而問之若皆與所問反者是曄常與聖意合也復每問皆同者</hi>
<hi>曄之情必無所復逃矣帝如言驗之果得其情從此疏焉曄遂狂出爲大鴻臚以憂死諺曰巧</hi>
<pb n="KR3j0082_SBCK_022-25b"/>
<hi>詐不如拙誠信矣</hi>
蔣濟字子通楚國人也文帝踐祚爲散騎常侍<lb/>
有詔詔征南將軍夏侯尚曰卿腹心重將特當<lb/>
任使恩施足死惠愛可懷作威作福殺人活人<lb/>
尚以示濟濟旣至帝問曰卿所聞見天下風敎<lb/>
何如濟對曰未有他善伹見亡國之語耳帝忿<lb/>
然作色而問其故濟具以答因曰夫作威作福<lb/>
書之明誡天子無戲言古人所愼唯陛下察之<lb/>
於是帝意解遣追取前詔<lb/>
<pb n="KR3j0082_SBCK_022-26a"/>
蘇則字文師扶風人也爲金城太守文帝問則<lb/>
曰前破酒泉張掖西域通使燉煌獻徑寸之珠<lb/>
可復求市益得不對曰若陛下化洽中國德流<lb/>
沙漠卽不求自至求而得之不足貴也帝嘿然<lb/>
後從行獵槎桎㧞失鹿帝大怒踞胡床㧞刀悉<lb/>
收督吏將斯之則稽首曰臣聞古之聖王不以<lb/>
禽獸害人今陛下方隆唐堯之化而以獵戲多<lb/>
殺羣吏愚臣以爲不可敢以死請帝曰卿直臣<lb/>
也遂皆赦之然以此見憚左遷河東相<lb/>
<pb n="KR3j0082_SBCK_022-26b"/>
杜畿字伯侯京兆人也子恕字務伯爲散騎黃<lb/>
門侍郞每政有得失常引綱維以正言時又大<lb/>
議考課之制以考內外衆官恕上疏曰書稱明<lb/>
試以功三考黜陟誠帝王之盛制然歷六代而<lb/>
考績之法不著關七聖而課試之文不垂臣誠<lb/>
以爲其法可粗依其詳難備擧故也語曰世有<lb/>
亂人而無亂法若使法可專任則唐虞可不須<lb/>
稷契之佐殷周無貴伊呂之輔矣今奏考功者<lb/>
陳周漢之法爲綴京房之本旨可謂明考課之<lb/>
<pb n="KR3j0082_SBCK_022-27a"/>
要矣於以崇揖讓之風興濟濟之治臣以爲未<lb/>
盡善也其欲使州郡考士必由四科者皆有事<lb/>
効然後察擧試辟公府爲親民長吏轉以功次<lb/>
補郡守者或就增秩賜爵是最考課之急務也<lb/>
至於公卿及內職大臣亦當俱以其職考課之<lb/>
也古之三公坐而論道及內職大臣納言補闕<lb/>
無善不紀無過不擧且天下至大萬機至衆誠<lb/>
非一明所能徧照故君爲元首臣爲股肱明其<lb/>
一體相須而成也焉有大臣守職辨課可以致<lb/>
<pb n="KR3j0082_SBCK_022-27b"/>
雍熈者哉且布衣之交猶有務信誓而蹈水火<lb/>
感知己而披肝膽殉聲名而立節義者所務者<lb/>
非特匹夫之信所感者非徒知己之惠所殉者<lb/>
豈聲名而巳乎諸蒙寵祿受重任者不徒欲擧<lb/>
明主於唐虞之上而巳身亦欲厠稷契之列是<lb/>
以古人不患於念治之心不盡患於自任之意<lb/>
不足此誠人主使之然也唐虞之君委任稷契<lb/>
䕫龍而責成功及其罪也殛鯀而放四凶今大<lb/>
臣親奉明詔給事目下其有夙夜在公恪勤特<lb/>
<pb n="KR3j0082_SBCK_022-28a"/>
立當官不撓不阿所私危言行以處朝廷者自<lb/>
明主所察也若尸祿以爲高拱嘿以爲智當官<lb/>
苟在於免負立朝不忘於容身者亦明主所察<lb/>
也誠使容身保位無放退之辜而盡節在公抱<lb/>
見疑之勢公義不修而私議成俗雖仲尼爲謀<lb/>
猶不能盡一才又況於世俗之人乎今之學者<lb/>
師商韓而上法術競以儒家爲迂闊不周此最<lb/>
風俗之流弊創業者之所致愼也後考課竟不<lb/>
行樂安廉昭以才能㧞擢頗好言事恕上疏極<lb/>
<pb n="KR3j0082_SBCK_022-28b"/>
諫曰伏見尚書郞廉昭奏左丞曹璠以罰當關<lb/>
不依詔坐判問又云諸當坐者别奏尚書令陳<lb/>
矯自奏不敢辭罰亦不敢以處重爲恭意至懇<lb/>
惻臣竊爲朝廷惜之夫聖人不擇世而興不易<lb/>
人而治然而生必有賢智之佐者蓋進之以道<lb/>
帥之以禮故也古之帝王所以能輔世長民者<lb/>
莫不遠得百姓之歡心近盡羣臣之智力誠使<lb/>
今朝任職之臣皆天下之選而不能盡其力不<lb/>
可謂能使人也若非天下之選亦不可謂能官<lb/>
<pb n="KR3j0082_SBCK_022-29a"/>
人也陛下憂勞萬機或親燈火而庶事不康刑<lb/>
禁日弛豈非股肱不稱之明効與原其所由非<lb/>
獨臣有不盡忠亦主有不能使也百里奚愚於<lb/>
虞而智於秦豫讓苟容中行而著節智伯斯則<lb/>
古人之明驗矣若陛下以爲今世無良才朝廷<lb/>
乏賢佐豈可追望稷契之遐蹤坐待來世之俊<lb/>
乂乎今之所謂賢者盡有大官而享厚祿矣然<lb/>
而奉上之節未立向公之心不壹者委任之責<lb/>
不專而俗多忌諱故也陛下當闡廣朝臣之心<lb/>
<pb n="KR3j0082_SBCK_022-29b"/>
篤厲有道之節使之自同古人望與竹帛耳反<lb/>
使如廉昭者擾亂其間臣懼大臣遂將容身保<lb/>
位坐觀得失爲來世戒也昔周公戒魯侯曰無<lb/>
使大臣怨乎不以言賢愚明皆當世用也堯數<lb/>
舜之功稱去四凶不言大小有罪則去也陛下<lb/>
何不遵周公之所以用大舜之所以去使侍中<lb/>
尚書坐則侍帷幄行則從輿輦親對詔問所陳<lb/>
必達則羣臣之行能否皆可得而知忠能者進<lb/>
闇劣者退誰敢依違而不自盡以陛下之聖明<lb/>
<pb n="KR3j0082_SBCK_022-30a"/>
親與羣臣論議政事使羣臣人得自盡人自以<lb/>
爲親人思所以報賢愚能否在陛下之所用也<lb/>
明主之用人也使能者不敢遺其力而不能者<lb/>
不得處非其任選擧非其人未必爲有罪也擧<lb/>
朝共容非其人乃爲怪耳陛下又患臺閣禁令<lb/>
之不密人事請屬之不絕聽伊尹作迎客出入<lb/>
之制選司徒更惡吏以守寺門威禁由之實未<lb/>
得爲禁之本也陛下自不督必行之罰以絕阿<lb/>
黨之原耳伊尹之制與惡吏守門非治世之具<lb/>
<pb n="KR3j0082_SBCK_022-30b"/>
也使臣之言少蒙察納何患於姧不削滅而養<lb/>
若廉昭等乎夫糺擿姧宄忠事也然而世憎小<lb/>
人行之者以其不顧道理而苟求容進也若陛<lb/>
下不復考其終始必以違衆忤世爲奉公密行<lb/>
白人爲盡節焉有通人大才而更不能爲此邪<lb/>
誠顧道理而弗爲耳使天下皆背道而趨利則<lb/>
人主之所最病者陛下將何樂焉胡不絕其萠<lb/>
乎夫先意承旨以求容美率皆天下淺薄無行<lb/>
義者其意務在於適人主之心而巳非欲治天<lb/>
<pb n="KR3j0082_SBCK_022-31a"/>
下安百姓也陛下何不試變業而示之彼豈執<lb/>
其所守以違聖意哉夫人臣得人主之心安業<lb/>
也處尊顯之官榮事也食千鍾之祿厚實也人<lb/>
臣雖愚未有不樂此而喜于忤者也迫於道自<lb/>
強耳誠以爲陛下當憐而佑之少委任焉如何<lb/>
反錄昭等傾側之意而忽若人者乎恕論議抗<lb/>
直皆此類也<lb/>
龎德字令明南安人也拜立義將軍屯樊討關<lb/>
羽樊下諸將以德兄在漢中頗疑之德常曰我<lb/>
<pb n="KR3j0082_SBCK_022-31b"/>
受國恩義在効死會漢水暴溢羽乘舩攻之矢<lb/>
盡短兵接德謂督將成何曰吾聞良將不怯死<lb/>
以苟免烈士不毀節以求生今日我死日也戰<lb/>
益怒氣愈壯而水浸盛爲羽所得立而不跪謂<lb/>
曰卿兄在漢中我以卿爲將不早降何爲罵羽<lb/>
曰豎子何謂降也魏王帶甲百萬威振天下汝<lb/>
劉備庸才耳豈能敵邪我寧爲國家鬼不爲賊<lb/>
將也遂爲羽所殺太祖聞而悲之爲流涕封其<lb/>
二子爲列侯文帝卽王位乃遣使就德墓賜謚<lb/>
<pb n="KR3j0082_SBCK_022-32a"/>
策曰昔先軫喪元王蠋絕脰殞身殉節前代美<lb/>
之惟侯式昭果毅蹈難成名聲溢當時義高在<lb/>
昔寡人愍焉謚曰壯侯又賜子會等四人爵關<lb/>
內侯邑各百戶<lb/>
閻温字伯儉天水人也以凉州别駕守上邽令<lb/>
馬超圍州所治冀城甚急州乃遣温密出吿急<lb/>
賊見執還詣超超解其縛謂曰今成敗可見足<lb/>
下爲孤城求救而執於人手義何所施若從吾<lb/>
言反謂城中東方無救此轉禍爲福之計也不<lb/>
<pb n="KR3j0082_SBCK_022-32b"/>
然今爲戮矣温僞許之超乃載温詣城下温向<lb/>
城大呼曰大軍不過三日至勉之超怒數之温<lb/>
不應復謂温曰城中故人有欲與吾同者不温<lb/>
又不應遂切責之温曰夫事君有死無貳而卿<lb/>
乃欲令長者出不義之言吾豈苟生者乎超遂<lb/>
殺之<lb/>
羣書治要卷第二十五<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_023-1a"/>
羣書治要卷第二十六<lb/>
　　　　秘書監鉅鹿男臣魏徵等奉　勅撰<lb/>
　　魏志下<lb/>
傳<lb/>
陳思王植字子建每進見難問應聲而對特見<lb/>
寵愛旣以才見異而丁儀丁廙楊脩等爲之羽<lb/>
翼太祖狐疑幾爲太子者數矣黃初三年立爲<lb/>
鄄城王太和元年徙爲壅丘王三年徙封東阿<lb/>
王五年上疏求存問親戚因致其意曰臣聞天<lb/>
<pb n="KR3j0082_SBCK_023-1b"/>
稱其高以無不覆地稱其廣以無不載日月稱<lb/>
其明以無不照江海稱其大以無不容故孔子<lb/>
曰大哉堯之爲君唯天爲大唯堯則之夫天德<lb/>
之於萬物可謂弘廣矣蓋堯之爲敎先親後疏<lb/>
自近及遠周之文王亦崇厥化昔周公弔管蔡<lb/>
之不咸廣封懿親以藩屏王室傳曰周之同盟<lb/>
異姓爲後誠骨肉之恩爽而不離親親之義寔<lb/>
在敦固未有義而後其君仁而遺其親者也臣<lb/>
伏惟陛下資帝唐欽明之德體文王翼翼之仁<lb/>
<pb n="KR3j0082_SBCK_023-2a"/>
惠洽椒房恩昭九親羣后百寮番休遞上執政<lb/>
不廢於公朝下情得展於私室親理之路通慶<lb/>
弔之情展誠可謂恕巳治人推惠施恩者矣至<lb/>
於臣等㛰媾不通兄弟乖絕吉凶之問塞慶弔<lb/>
之禮廢恩紀之違甚於路人隔閡之異殊於胡<lb/>
越以一切之制無朝覲之望至於注心皇極結<lb/>
情紫闥神明知之矣願陛下沛然垂詔使諸國<lb/>
慶問得展以叙骨肉之歡恩全怡怡之篤義妃<lb/>
妾之家膏沐之遺歲得再通齊義於貴宗等惠<lb/>
<pb n="KR3j0082_SBCK_023-2b"/>
於百司如此則風雅所詠復存於聖世矣臣伏<lb/>
自思惟無錐刀之用及觀陛下之所戒授若以<lb/>
臣爲異姓竊自料度不後於朝士矣若得辭遠<lb/>
遊戴武弁解朱組佩靑紱駙馬奉車趣得一號<lb/>
安宅京室執鞭珥筆出從華蓋入侍輦轂承答<lb/>
聖問拾遺左右乃臣丹誠之至願也遠慕鹿鳴<lb/>
君臣之宴中詠常棣匪他之戒下思伐木友生<lb/>
之義終懷蓼莪罔極之哀每四節之會塊然獨<lb/>
處左右唯僕隷所對唯妻子高談無所與陳發<lb/>
<pb n="KR3j0082_SBCK_023-3a"/>
義無所與展未嘗不聞樂而拊心臨觴而歎息<lb/>
也臣伏以爲犬馬之誠不能動人譬人之誠不<lb/>
能動天崩城隕霜臣初信之以臣心況徒虛語<lb/>
耳若葵藿之傾葉大陽不爲之迴光亦終向者<lb/>
誠也竊自比葵藿若降天地之施垂三光之明<lb/>
者寔在陛下今之否隔友于同憂而臣獨倡言<lb/>
者竊不願於聖世使有不蒙施之物必有慘毒<lb/>
之懷故栢舟有天只之怨谷風有弃予之歎故<lb/>
伊尹耻其君不如堯舜臣之愚蔽欲使陛下崇<lb/>
<pb n="KR3j0082_SBCK_023-3b"/>
光日月被時雍之美者是臣慺慺之誠也詔報<lb/>
曰夫忠厚仁及草木則行葦之詩作恩澤衰薄<lb/>
不親九屬則角弓之章刺今令諸國兄弟情理<lb/>
簡怠妃妾之家膏沐疎略縱不能敦而睦之王<lb/>
援古喩義備矣悉矣何言精誠不足以感通哉<lb/>
夫明貴賤崇親親禮賢良順少長國之綱紀本<lb/>
無禁諸國通問之詔也矯枉過正下吏懼譴以<lb/>
至於此耳巳勅有司如王所訴植復上疏陳審<lb/>
擧之義曰臣聞天地協氣而萬物生君臣合德<lb/>
<pb n="KR3j0082_SBCK_023-4a"/>
而庶政成五帝之世非皆智三季之末非皆愚<lb/>
用與不用知與不知也書曰有不世之君必能<lb/>
用不世之臣用不世之臣必能立不世之功昔<lb/>
樂毅奔趙心不忘燕廉頗在楚思爲趙將臣生<lb/>
乎亂長乎軍又數承敎于武皇帝伏見行師用<lb/>
兵之要不必取孫吳而闇與之合竊揆之於心<lb/>
常願得一奉朝覲排金門蹈玉陛列有職之臣<lb/>
賜須臾之間使臣得一散所懷攄盡藴積死不<lb/>
恨矣然天高聽遠情不上通徒獨望靑雲而拊<lb/>
<pb n="KR3j0082_SBCK_023-4b"/>
心仰高天而歎息耳屈平曰國有驥而不知乘<lb/>
焉遑遑而更索昔管蔡放誅周邵作弼叔魚陷<lb/>
刑叔向匡國三監之舋臣自當之二南之輔求<lb/>
必不遠華宗貴族藩王之中必有應斯擧者故<lb/>
傳曰無周公之親不得行周公之事唯陛下少<lb/>
留意焉近者漢氏廣建藩王豐則連城數十約<lb/>
則饗食祖祭而巳未若姬周之樹國五等之品<lb/>
制也若扶蘇之諫始皇淳于越難周靑臣可謂<lb/>
知時變矣能使天下傾耳注目者當權者是矣<lb/>
<pb n="KR3j0082_SBCK_023-5a"/>
故謀能移主威能慴下豪右執政不在親戚權<lb/>
之所在雖疏必重勢之所去雖親必輕蓋取齊<lb/>
者田族非呂宗也分晉者趙魏非姬姓也唯陛<lb/>
下察之苟吉專其位凶離其患者異姓之臣也<lb/>
欲國之安祈家之貴存共其榮没同其禍者公<lb/>
族之臣也今反公族疏而異姓親臣竊惑焉今<lb/>
臣與陛下踐冰履炭高下共之豈得離陛下哉<lb/>
不勝憤懣拜表陳情若有不合乞且藏之書府<lb/>
不便滅弃臣死之後事可思<hi>魏略曰植以近前諸國士息巳見發</hi>
<pb n="KR3j0082_SBCK_023-5b"/>
<hi>其遺孤稚弱在者無幾而復被取乃上書曰臣聞古之聖君與日月齊其明四時等其信恩不</hi>
<hi>中絕敎無二可以此臨朝則臣下知所死矣受任在萬里之外審主之所以授官必巳之可以</hi>
<hi>投命雖有構會之徒泊然不以爲懼者蓋君臣相信之明效也臣初受封策書曰植受兹靑社</hi>
<hi>爲魏藩輔而所得兵百五十人皆年在耳順或不踰矩虎賁官騎及親事凡二百餘人皆使年</hi>
<hi>壯備有不虞檢校乘城顧不足以自救況皆復耄耋罷曵乎而名爲魏東藩使屏翰王室臣竊</hi>
<hi>自羞矣就之諸國國有士子合不過五百人伏以爲三軍益損不復賴此方外定否必當須辦</hi>
<hi>者臣願將部曲倍道奔赴夫妻負襁子弟懷粮蹈鋒履刄以殉國難何伹習業小兒哉愚誠以</hi>
<hi>揮涕增河鼷鼠飮海於朝萬無損益於臣家計甚有廢損又臣士息前後三送兼人巳竭唯尚</hi>
<hi>有小兒七八歲巳上十六七巳還三十餘人今部曲皆年耆臥在床席非糜不食眼不能視氣</hi>
<pb n="KR3j0082_SBCK_023-6a"/>
<hi>息裁屬者凡三十七人疲瘵風靡疣盲聾聵者二十三人唯正須此小兒大者可備宿衛雖不</hi>
<hi>足以禦冦粗可以警小盜小者未堪大使爲可使耘鋤穢草驅護鳥雀休候人則一事廢一日</hi>
<hi>獵則衆業散不親自經營則功不攝常自躬親不委下吏而巳陛下聖仁恩詔三至士子給國</hi>
<hi>長不復發明詔之下有若皦日保金石之恩必明神之信定習業者並復見送晻若晝晦悵然</hi>
<hi>失圖伏以爲陛下旣爵臣百僚之右居潘國之任爲置卿士屋名爲宮冢名爲陵不使其危居</hi>
<hi>獨立無異於凡庶若陛下聽臣悉還部曲罷官屬省監官使解璽釋紱追栢成子仲之業營顏</hi>
<hi>淵原憲之事居子臧之廬宅延陵之室如此雖進無成功退有可守節身死之日猶松喬也然</hi>
<hi>伏度國朝終未肯聽臣之若是固當羈絆於世繩維繫于祿位懷屑屑之小憂執無巳之百念</hi>
<hi>安得蕩然肆志逍遙於宇宙之外哉此願未從陛下必欲崇親親篤骨肉潤白骨而榮枯木者</hi>
<pb n="KR3j0082_SBCK_023-6b"/>
<hi>唯遂仁德以副前恩有詔皆遂還之也</hi>
六年封植爲陳王時法制待藩國旣自峻逼寮<lb/>
屬皆賈豎下才兵人給其殘老大數不過二百<lb/>
人十一年而三徙都常汲汲無歡遂發疾薨<hi>孫盛</hi>
<hi>曰異哉魏氏之封建也不度先王之典不思藩屛之術違敦穆之風背維城之義漢初之封或</hi>
<hi>權侔人主雖云不度時勢然也魏氏諸侯陋同匹夫雖懲七國矯枉過也且魏之代漢非積德</hi>
<hi>之由風澤旣微六合未一而彫翦枝幹委權異族勢同瘣木危若巢幕不嗣忽諸非天喪也五</hi>
<hi>等之制萬世不易之典六代興亡曹冏論之詳矣</hi>
中山恭王袞每兄弟遊娛袞獨譚思經典文學<lb/>
<pb n="KR3j0082_SBCK_023-7a"/>
防輔遂共表稱陳袞美袞聞之大驚懼責讓文<lb/>
學曰修身自守常人之行耳而諸君乃以上聞<lb/>
是適所以增其負累也且如有善何患不聞而<lb/>
遽共如是是非益我其誠愼如此袞尚約儉敎<lb/>
勅妃妾紡績織絍習爲家人之事袞病困令世<lb/>
子曰汝幼少未聞義方早爲人君伹知樂不知<lb/>
苦必將以驕奢爲失也接大臣務以禮雖非大<lb/>
臣老者猶宜答拜事兄以敬恤弟以慈兄弟有<lb/>
不良之行當造膝諫之諫之不從流涕喩之喩<lb/>
<pb n="KR3j0082_SBCK_023-7b"/>
之不改乃白其母若猶不改當以奏聞并辭國<lb/>
土與其守寵罹禍不若貧賤全身也此亦謂大<lb/>
罪惡耳其微過細愆故當奄覆之嗟乎小子愼<lb/>
脩乃身奉聖朝以忠貞事太妃以孝敬閨闈之<lb/>
內奉令於太妃閫閾之外受敎於沛王無怠乃<lb/>
心以慰余靈薨詔使大鴻臚持節典護喪事贈<lb/>
賵甚厚評曰魏氏王公徒有國土之名而無社<lb/>
稷之實又禁防擁隔同於囹圄位號靡定大小<lb/>
歲易骨肉之恩乖棠棣之義廢爲法之弊一至<lb/>
<pb n="KR3j0082_SBCK_023-8a"/>
于此乎<hi>魏氏春秋載宗室曹冏上書曰臣聞古之王者必建同姓以明親親必樹異姓</hi>
<hi>以明賢賢故傳曰庸<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>親親眤近尊賢書曰克明俊德以親九族詩云懷德惟寧宗子維城由</hi>
<hi>斯觀之非賢無與興功非親無與輔治也夫親親之道專用則其漸也微弱賢賢之道偏任則</hi>
<hi>其弊也劫奪先聖知其然也故博兼親疎而並用之近則有宗盟藩衛之固遠則有仁賢輔佐</hi>
<hi>之助興則有與共其治衰則有與守其土安則有與享其福危則有與同其禍夫然故能有其</hi>
<hi>國家本枝百世也今魏尊尊之法雖明親親之道未備詩不云乎鶺鴒在原兄弟急難以斯言</hi>
<hi>之明兄弟相救於喪亂之際同心於憂禍之間雖有鬩墻之忿不忘禦侮之事何則憂患同也</hi>
<hi>今則不然或任而不重或釋而不任一旦疆場稱警關門反拒股肱不扶胸心無衛臣竊惟此</hi>
<hi>寢不安席謹撰合所聞叙論成敗論曰昔夏殷周歷世數十而秦二世而亡何則三代之君與</hi>
<pb n="KR3j0082_SBCK_023-8b"/>
<hi>天下共其民故天下同其憂也秦王獨制其民故傾危莫救也夫與人共其樂者人必憂其憂</hi>
<hi>與人同其安者人必拯其危先王知獨治之不能久也故與人共治之知獨守之不能固也故</hi>
<hi>與人共守之兼親疎而兩用參同異而並建是以輕重足以相鎭親疎足以相衛并兼路塞逆</hi>
<hi>節不生及其衰也桓文帥禮王綱弛而復張諸侯傲而復肅二覇之後浸以陵遲吳楚慿江漢</hi>
<hi>負固方城雖心希九鼎而畏迫宗姬姦情散於匈懷逆謀消於唇吻斯豈非信重親戚任用賢</hi>
<hi>能枝葉碩茂本根賴之與自此之後轉相攻伐曁于戰國諸姬微矣至於王赧降爲庶人猶枝</hi>
<hi>葉相持得居虛位海內無主四十餘年秦據形勝之地騁譎詐之術至於始皇乃定天位曠日</hi>
<hi>若彼用力若此豈非深固根蔕不㧞之道乎秦觀周之弊以爲小弱見奪於是廢五等之爵立</hi>
<hi>郡縣之官子弟無尺寸之封功臣無立錐之土內無宗子以自毘輔外無諸侯以爲藩衛仁心</hi>
<pb n="KR3j0082_SBCK_023-9a"/>
<hi>不加於親戚惠澤不流於枝葉譬猶芟刈股肱獨任胸腹浮舟江海弃捐楫櫂觀者爲之寒心</hi>
<hi>而始皇晏然自以爲關中之固金城千里子孫帝王萬世之業也豈不悖哉至於身死之日無</hi>
<hi>所寄付委天下之重於凡人之手託廢立之命於姦臣之口至令趙高之徒誅鋤宗室胡亥少</hi>
<hi>習刻薄之敎長遭凶父之業不能改制易法寵任兄弟而乃師譚申商諮謀趙高自幽深宮委</hi>
<hi>政讒賊身殘望夷求爲黔首豈可得哉遂乃郡國離心衆庶潰叛勝廣倡之於前劉項弊之於</hi>
<hi>後向使始皇納淳于之策抑李斯之論割裂州國分王子弟封三代之後報功臣之勞士有常</hi>
<hi>君人有定主枝葉相扶首尾爲用雖使子孫有失道之行時人無湯武之賢姦謀未發而身巳</hi>
<hi>屠戮何區區之陳項而得措其手足哉故漢祖奮三尺之劍驅烏集之衆五年之中而成帝業</hi>
<hi>自開闢巳來其興立功<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>未有若漢祖之易者也夫伐深根者難爲功摧枯朽者易爲力理勢</hi>
<pb n="KR3j0082_SBCK_023-9b"/>
<hi>然也漢監秦之失封殖子弟及諸呂擅權圖危劉氏而天下所以不傾動者百姓所以不易心</hi>
<hi>者徒以諸侯強大盤石膠固東牟朱虛受命於內齊代吳楚作衛于外也向使高祖踵亡秦之</hi>
<hi>法忽先王之制則天下巳傳非劉氏有也然高祖封建地過古制大者跨州兼郡小者連城數</hi>
<hi>十上下無别權侔京室故有吳楚七國之患賈誼曰諸侯強盛長亂起姦莫若衆建諸侯而少</hi>
<hi>其力則下無背叛之心上無誅伐之事文帝不從至於孝景猥用晁錯之計削黜諸侯親者怨</hi>
<hi>恨疏者震恐吳越倡謀五國從風兆發高帝舋鍾文景由寬之過制急之不漸故也所謂末大</hi>
<hi>必折尾大難掉尾同於體猶或不從況乎非體之尾其可掉哉武帝從主父之策下推恩之令</hi>
<hi>自是之後齊分爲七趙分爲六淮南三割梁代五分遂以陵遲子孫微弱衣食租稅不預政事</hi>
<hi>或以酎金免削或以無後國除至於成帝王氏擅朝劉向諫曰臣聞公族者國之枝葉枝葉落</hi>
<pb n="KR3j0082_SBCK_023-10a"/>
<hi>則本根無所庇蔭其言深切多所稱引成帝雖悲傷歎息而不能用至于哀平異姓秉權假周</hi>
<hi>公之事而爲田常之亂高拱而竊天位一朝而臣四海漢宗室王侯解印釋綬貢奉社稷猶懼</hi>
<hi>不得爲臣妾或乃爲之符命頌莽恩德豈不哀哉由斯言之非宗子獨忠孝於惠文之間而叛</hi>
<hi>逆於哀平之際也徒權輕勢弱不能有定耳賴光武皇帝挺不世之姿禽王莽於巳成紹漢嗣</hi>
<hi>於旣絕斯豈非宗子之力耶而曾不監秦之失策襲周之舊制踵亡國之法而徼倖無疆之期</hi>
<hi>至於桓靈閹豎執衡朝無死難之臣外無同憂之國君孤立於上臣弄權於下本末不能相御</hi>
<hi>身首不能相使由是天下鼎沸姦凶並爭宗廟焚爲灰燼宮室變爲榛藪居九州之地而身無</hi>
<hi>所安處悲夫漢氏奉天禪位於大魏大魏之興于今二十四年矣觀五代之存亡而不用其長</hi>
<hi>策覩前車之傾覆而不改其轍迹子弟王空虛之地君不使之民宗室竄於閭閻不聞邦國之</hi>
<pb n="KR3j0082_SBCK_023-10b"/>
<hi>政權均匹夫勢齊凡庶內無深根不㧞之固外無盤石宗盟之助非所以保安社稷爲萬世之</hi>
<hi>策且今之州牧郡守古之方伯諸侯皆跨有千里之土兼軍武之任或比國數人或兄弟並據</hi>
<hi>而宗室子弟曾無一人間厠其間非所以強幹弱枝備萬一之虞也今之用賢或超爲名都之</hi>
<hi>主或爲偏師之帥而宗室有文者必限小縣之宰有武者必置於百人之上使夫廉高之士畢</hi>
<hi>志於衡軛之內才能之人耻與非類爲伍非所以勸進賢能褒異宗室之禮夫泉涸則流竭根</hi>
<hi>朽則葉枯枝繁者蔭根條落者本孤故語曰百足之蟲至死不僵扶之者衆也此言雖小可以</hi>
<hi>譬大且墉基不可倉卒而成威名不可一朝而立皆爲之有漸建之有素譬之種樹久則深固</hi>
<hi>其根本茂盛其枝葉若造次徙於山林之中植於宮闕之下雖壅之以黑墳煖之以春日猶不</hi>
<hi>救於枯槁何暇蕃育哉夫樹猶親戚土猶士民建置不久則輕下慢上平居猶懼其離叛危急</hi>
<pb n="KR3j0082_SBCK_023-11a"/>
<hi>將如之何是以聖王安而不逸以慮危也存而設備以懼亡也故疾風卒至而無摧㧞之憂天</hi>
<hi>下有變而無傾危之患矣</hi>
王粲字仲宣山陽人也拜侍中始文帝爲五官<lb/>
將及平原侯植皆好文學粲與徐幹陳琳阮瑀<lb/>
應瑒劉禎並見友善琳字孔璋避難冀州袁紹<lb/>
使典文章<hi>魏氏春秋載紹使琳作檄文曰司空曹操祖父騰故中常侍與左悺徐璜</hi>
<hi>並作妖孽饕餮放橫傷化虐民父嵩乞匄攜養因贓假位輿金輦璧輸貨權門竊盜鼎司傾覆</hi>
<hi>重器操贅閹遺醜本無令德僄狡鋒俠好亂樂禍幕府昔遇董卓侵官暴國方羅英雄弃瑕錄</hi>
<hi>用謂其鷹犬之才瓜牙可任遂乘資䟦扈肆行酷裂割剝元元殘賢害善放志專行威劫省禁</hi>
<pb n="KR3j0082_SBCK_023-11b"/>
<hi>卑侮王宮敗法亂紀坐召三臺專制朝政爵賞由心刑罰由口所愛光五宗所惡滅三族羣談</hi>
<hi>者蒙顯誅腹議者蒙隱戮道路以目百寮鉗口梁孝王先帝母弟墳陵尊顯操率將士親臨發</hi>
<hi>掘破棺裸尸略取金寶又署發丘中郎將模金校尉所過墮突無骸不露身處三公之官而行</hi>
<hi>桀虜之態殄國虐民毒流人鬼加其細政苛慘科防互設繒繳充蹊坑穽塞路歷觀古今書籍</hi>
<hi>所載貪殘虐烈無道之臣於操爲甚</hi>袁氏敗琳歸太祖太祖謂曰<lb/>
卿昔爲本初移書伹可罪狀孤而巳惡惡止其<lb/>
身何乃上及父祖耶琳謝罪<hi>文士傳稱琳謝曰楚漢未分蒯通進</hi>
<hi>策於韓信乾時之戰管仲肆力於子糾唯欲效計其主取禍一時故跖之客可使刺由桀之犬</hi>
<hi>可使吠堯也今明公必能進賢於忿後弃愚於愛前四方革命而英豪託心矣唯明公裁之太</hi>
<pb n="KR3j0082_SBCK_023-12a"/>
<hi>祖愛才而不咎也</hi>太祖以琳爲軍謀祭酒管記室<lb/>
衛覬字伯儒河東人也爲尚書明帝卽位百姓<lb/>
凋匱而役務方殷覬上疏曰夫變情厲性強所<lb/>
不能人臣言之旣不易人主受之又艱難且人<lb/>
之所樂者富貴榮顯也所惡者貧賤死亡也然<lb/>
此四者君上之所制君愛之則富貴顯榮君惡<lb/>
之則貧賤死亡順指者愛所由來也逆意者惡<lb/>
所從至也故人臣皆爭順指而避逆意非破家<lb/>
爲國殺身成君者誰能犯顏色觸忌諱建一言<lb/>
<pb n="KR3j0082_SBCK_023-12b"/>
開一說哉陛下留意察之則臣下之情可見矣<lb/>
今議者多好悅耳其言治則比陛下於堯舜其<lb/>
言征伐則比二虜於狸鼠臣以爲不然漢文之<lb/>
時諸侯強大賈誼累息以爲至危況今四海之<lb/>
內分而爲三羣士陳力各爲其主是與六國分<lb/>
治無以爲異也當今千里無煙遺民困苦陛下<lb/>
不善留意將遂凋弊難可復振禮天子之器必<lb/>
有金玉之飾飮食之肴必有八珍之味至於凶<lb/>
荒則徹膳降服然則奢儉之節必視世之豐約<lb/>
<pb n="KR3j0082_SBCK_023-13a"/>
也武帝之時後宮食不過一肉衣不用錦繡茵<lb/>
蓐不緣飾器物無丹漆用能平定天下遺福子<lb/>
孫此皆陛下之所親覽也當今之務宜君臣上<lb/>
下量入爲出深思句踐滋民之術由恐不及而<lb/>
尚方所造金銀之物漸更增廣侈靡日崇帑藏<lb/>
日竭昔漢武信神仙之道謂當得雲表之露以<lb/>
飡玉屑故立仙掌以承高露陛下至通每所非<lb/>
笑漢武有求於露而由尚見非陛下無求於露<lb/>
而空設之不益於好而糜費功夫誠皆聖慮所<lb/>
<pb n="KR3j0082_SBCK_023-13b"/>
宜裁制也<lb/>
劉廙字恭嗣南陽人也爲五官將文學魏諷反<lb/>
廙弟偉爲諷所引當相坐誅太祖令曰叔向不<lb/>
坐弟虎古之制也特原不問<hi>廙别傳載廙表論治道曰昔周有亂</hi>
<hi>臣十人有婦人焉孔子稱才難不其然乎明賢者難得也況亂弊之後百姓彫盡士之存者蓋</hi>
<hi>亦無幾其股肱大職及至州郡督司邊方重任雖備其官亦未得其人也此非選者之不用意</hi>
<hi>蓋才匱使之然耳況長吏巳下羣職小任能皆簡練備得其人乎其計莫如督之以法也不爾</hi>
<hi>而數轉易往來不巳送迎之煩不可勝計轉易之間輒有姦巧旣於事不省而爲政者亦以其</hi>
<hi>不得久安之故知惠益不得成於巳而苟且之可免於患皆將不念盡心於䘏民而夢想於聲</hi>
<pb n="KR3j0082_SBCK_023-14a"/>
<hi>譽此非所以爲政之本意也今之所以爲黜陟者近頗以州郡之毀譽聽往來之浮言耳非皆</hi>
<hi>得其事實而課其能否也長吏之所以爲佳者奉法也憂公也䘏民也此三事者或州郡有所</hi>
<hi>不便往來者有所不安而長吏執之不巳於治雖得計其聲譽未爲美屈而從人於治雖失計</hi>
<hi>其聲譽必集也長吏皆知黜陟之在於此也亦何能不去本而就末哉以爲長吏皆宜使少久</hi>
<hi>足使自展歲課之能三年總計乃加黜陟課之皆當以事不得依名也事者皆以其戶口率其</hi>
<hi>墾田之多少及盜賊發興民之亡叛者爲得負之計如此行之則無能之吏脩名無益有能之</hi>
<hi>人無名無損法之一行雖無部司之監姦譽妄毀可得而盡也事上太祖甚善之</hi>
陳羣字長文潁川人也爲司空錄尚書事靑龍<lb/>
中營治宮室百姓失農時羣上疏曰禹承唐虞<lb/>
<pb n="KR3j0082_SBCK_023-14b"/>
之盛猶卑宮室而惡衣服況今喪亂之後人民<lb/>
至少吳蜀未滅社稷不安今舍此急而先宮室<lb/>
臣懼百姓遂困將何以應敵此安危之機也唯<lb/>
陛下慮之帝答曰王者宮室亦宜並立滅賊之<lb/>
後伹當罷守耳豈可復興役耶是故君之職蕭<lb/>
何之大略也羣又曰昔漢祖唯與項羽爭天下<lb/>
羽巳滅宮室燒焚是以蕭何起武庫太倉皆是<lb/>
要急然猶非其壯麗今二虜未平誠不宜與古<lb/>
同也夫人之所欲莫不有辭況乃天下莫之敢<lb/>
<pb n="KR3j0082_SBCK_023-15a"/>
違前欲壞武庫謂不可不壞也後欲置之謂不<lb/>
可不置也若必作之固非臣下辭言所屈若少<lb/>
留神卓然迴意亦非臣下之所及也漢明帝欲<lb/>
起德陽殿鍾離意諫卽用其言後乃復作之殿<lb/>
成謂羣臣曰鍾離尚書在不得成此殿也夫王<lb/>
者豈憚一臣蓋爲百姓也今臣曾不能少凝聖<lb/>
聽不及意遠矣帝於是有所減省<lb/>
陳矯字季弼廣陵人也遷尚書令明帝嘗卒至<lb/>
尚書門矯跪問帝曰陛下欲何之曰欲案行文<lb/>
<pb n="KR3j0082_SBCK_023-15b"/>
書耳矯曰此自臣職分非陛下所宜臨也若臣<lb/>
不稱其職則請就黜退陛下宜還帝慙囘車而<lb/>
反其亮直如此<lb/>
盧毓字子家涿郡人也靑龍中入爲侍中侍中<lb/>
高堂隆數以宮室事切諫帝不悅毓進曰臣聞<lb/>
君明則臣直古之聖王恐不聞其過故有敢諫<lb/>
之鼓近臣盡規此乃臣等所以不及隆隆諸生<lb/>
名爲狂直陛下宜容之爲吏部尚書前此諸葛<lb/>
誕等馳名譽有四窻八達之誚帝深疾之時擧<lb/>
<pb n="KR3j0082_SBCK_023-16a"/>
中書郞詔曰得其人與否在盧生耳選擧莫取<lb/>
有名名如畫地作餅不可啖毓對曰名不足以<lb/>
致異人而可以得常士常士畏敎慕善然後有<lb/>
名非所當疾也愚臣旣不足以識異人又主者<lb/>
正以循名案常爲職伹當有以驗其後故古者<lb/>
敷奏以言明試以功帝納其言<lb/>
和洽字陽士汝南人也爲丞相掾屬時毛玠崔<lb/>
琰並以忠淸幹事其選用先尚儉節洽言曰天<lb/>
下大器在位與人不可以一節儉也儉素過中<lb/>
<pb n="KR3j0082_SBCK_023-16b"/>
自以處身則可以此挌物所失或多今朝廷之<lb/>
儀吏著新衣乘好車者謂之不淸形容不飾衣<lb/>
裘弊壞者謂之廉㓗至令士大夫故汙辱其衣<lb/>
藏其輿服朝府大吏或自挈壺餐以入官寺夫<lb/>
立敎觀俗貴處中庸爲可繼也今崇一槪難堪<lb/>
之行以檢殊塗勉而爲之必有疲瘁古之大敎<lb/>
務在通人情而凡激詭之行則容隱僞矣<hi>孫盛曰夫</hi>
<hi>矯枉過正則巧僞滋生以克訓下則民志險隘非聖王所以陶化萬物閑邪存誠之道和洽之</hi>
<hi>言於是允矣</hi>魏國旣建爲侍中後有白毛玠謗毀太<lb/>
<pb n="KR3j0082_SBCK_023-17a"/>
祖太祖見近臣怒甚洽陳玠素行有本求案實<lb/>
其事罷朝太祖令曰今言事者白玠不伹謗吾<lb/>
也乃復爲崔琰觖望此損君臣恩義妄爲死友<lb/>
怨歎殆不可忍也和侍中比求實之所以不聽<lb/>
欲重參之耳洽對曰如言玠罪過深重非天地<lb/>
所覆載臣非敢曲理玠以枉大倫也以玠出羣<lb/>
吏之中特見㧞擢顯在首職歷年荷寵剛直忠<lb/>
公爲衆所憚不宜有此然人情難保要宜考覈<lb/>
兩驗其實今聖恩垂含垢之仁不忍致之于理<lb/>
<pb n="KR3j0082_SBCK_023-17b"/>
更使曲直之分不明疑自近始太祖曰所以不<lb/>
考欲兩全玠及言事者耳洽對曰玠信有謗上<lb/>
之言當肆之市朝若玠無此言事者加誣大臣<lb/>
以誤主聽二者不加檢覈臣竊不安太祖曰方<lb/>
有軍事安可受人言便考之耶轉爲太常淸貧<lb/>
守約至賣田宅以自給明帝聞之加賜穀帛<lb/>
杜襲字子緒潁川人也爲侍中將軍許攸擁部<lb/>
曲不附太祖而有謾言太祖大怒先欲討之羣<lb/>
臣多諫可招懷攸共討彊敵太祖橫刀於膝作<lb/>
<pb n="KR3j0082_SBCK_023-18a"/>
色不聽襲入欲諫太祖逆謂之曰吾計巳定卿<lb/>
勿復言之襲曰若殿下計是耶臣方助殿下成<lb/>
之若殿下計非耶雖成宜改之殿下逆臣令勿<lb/>
言何待下之不闡乎太祖曰許攸慢吾如何可<lb/>
置乎襲曰殿下謂許攸何如人耶太祖曰凡人<lb/>
也襲曰夫唯賢知賢唯聖知聖凡人安能知非<lb/>
凡人邪方今豺狼當路而狐狸是先人將謂殿<lb/>
下避強攻弱進不爲勇退不爲仁臣聞千石之<lb/>
弩不爲鼷鼠發機萬鈞之鐘不以莛撞起音今<lb/>
<pb n="KR3j0082_SBCK_023-18b"/>
區區之許攸何足以勞神武哉太祖曰善遂厚<lb/>
撫攸攸卽歸服<lb/>
高柔字文慧陳留人拜丞相理曹掾時置校事<lb/>
盧洪趙達等使察羣下柔諫曰設官分職各有<lb/>
所司今置校事旣非居上信下之旨又達等數<lb/>
以憎愛擅作威福宜檢治之太祖曰卿知達等<lb/>
恐不如吾也要能刺擧而辨衆事使賢人君子<lb/>
爲之則不能也昔叔孫通用羣盜良有以也達<lb/>
等後姦利發太祖殺之以謝於柔文帝踐祚轉<lb/>
<pb n="KR3j0082_SBCK_023-19a"/>
治書執法時民間數有誹謗妖言帝疾之有妖<lb/>
言輙殺而賞吿者柔上疏曰今妖言者必戮吿<lb/>
之者輙賞旣使過誤無反善之路又將開凶狡<lb/>
之羣相誣罔之漸誠非所以息姦省訟緝熙治<lb/>
道也昔周公作誥稱殷之祖宗咸不顧小人之<lb/>
怨在漢太宗亦除妖言誹謗之令臣愚以爲宜<lb/>
除妖謗賞吿之法以隆天父養物之仁帝不卽<lb/>
從而相誣吿者滋甚帝乃下詔敢以誹謗相吿<lb/>
以所吿罪罪之於是遂絕遷爲廷尉明帝卽位<lb/>
<pb n="KR3j0082_SBCK_023-19b"/>
時獵法甚峻而典農劉龜竊於禁內射兔其功<lb/>
曹張京詣校事言之帝匿京名收龜付獄柔表<lb/>
請吿者名大怒曰劉龜當死乃敢獵吾禁地送<lb/>
龜廷尉廷尉便當考掠何復請吿者主名吾豈<lb/>
妄收龜邪柔曰廷尉天下之平也安得以至尊<lb/>
喜怒而毀法乎重復爲奏辭指深切帝意寤乃<lb/>
下京名卽還訊各當其罪<lb/>
辛毘字佐治潁川人也文帝踐祚遷侍中帝欲<lb/>
徙冀州士家十萬戶實河南時連蝗民饑羣司<lb/>
<pb n="KR3j0082_SBCK_023-20a"/>
以爲不可而帝意甚盛毘與朝臣俱求見帝知<lb/>
其欲諫作色以見皆莫敢言毘曰陛下欲徙士<lb/>
家其計安出帝曰卿謂我徙之非邪毘曰誠以<lb/>
爲非帝曰吾不與卿共議毘曰陛下不以臣不<lb/>
肖置之左右厠之謀議之官安得不與臣議也<lb/>
臣所云非私也乃社稷之慮安得怒臣帝不答<lb/>
起入內毘隨而引其裾帝遂奮衣不還良久乃<lb/>
出曰佐治卿持我何太急耶毘曰今徙旣失人<lb/>
心又無以食也帝遂徙其半嘗從帝射雉帝曰<lb/>
<pb n="KR3j0082_SBCK_023-20b"/>
射雉樂哉毘曰於陛下甚樂於羣下甚苦帝黙<lb/>
然後遂爲之希出明帝卽位時中書監劉放令<lb/>
孫資見信於主制斷時政大臣莫不交好而毘<lb/>
不與往來毘子敞諫曰今劉孫用事衆皆影附<lb/>
大人宜小降意和光同塵不然必有謗言毘正<lb/>
色曰主上雖未稱聰明不爲闇劣吾之立身自<lb/>
有本末就劉孫不平不過令吾不作三公而巳<lb/>
何危害之有焉有大丈夫欲爲公而毀其高節<lb/>
者耶冗從僕射畢䡄表言尚書僕射王思精勤<lb/>
<pb n="KR3j0082_SBCK_023-21a"/>
舊吏忠亮計略不如辛毘毘宜代思帝以訪放<lb/>
資放資對曰陛下用思者誠欲取其效力不貴<lb/>
虛名也毘實亮直然性剛而專聖慮所當深察<lb/>
也遂不用出爲衛尉<lb/>
楊阜字義山天水人也爲將作大匠時初治宮<lb/>
室發美女充後庭數出入弋獵阜上疏曰陛下<lb/>
奉武皇帝開拓之大業守文皇帝克終之元緒<lb/>
誠宜思齊往古聖賢之善治總觀季世放盪之<lb/>
惡政所謂善治者務儉約重民力也所謂惡政<lb/>
<pb n="KR3j0082_SBCK_023-21b"/>
者從心恣欲觸情而發也惟陛下稽古世代之<lb/>
初所以明赫及季世所以衰弱至于泯滅近覽<lb/>
漢末之變足以動心誡懼矣曩使桓靈不廢高<lb/>
祖之法文景之恭儉太祖雖有神武於何所施<lb/>
其能耶而陛下何由處斯尊哉今吳蜀未定軍<lb/>
旅在外願陛下動則三思慮而後行重愼出入<lb/>
以往鑒來言之若輕成敗甚重詔報曰間得密<lb/>
表先陳往古明王聖主以諷闇政切至之辭𣢾<lb/>
誠篤實將順匡救備悉矣覽思苦言吾甚嘉之<lb/>
<pb n="KR3j0082_SBCK_023-22a"/>
遷少府後詔大議政治之不便於民者阜議以<lb/>
爲致治在於任賢興國在於務農若舍賢而任<lb/>
所私此忘治之甚者也廣開宮館高爲臺榭以<lb/>
妨民務此害農之甚者也百工不敦其器而競<lb/>
作竒巧以合上欲此傷本之甚者也孔子曰苛<lb/>
政甚於猛虎今守功文俗之吏爲政不通治體<lb/>
苟好煩苛此亂民之甚者也當今之急宜去四<lb/>
甚帝旣新作許昌宮又營洛陽宮殿觀閣阜上<lb/>
疏曰古之聖帝明王未有極宮室之高麗以雕<lb/>
<pb n="KR3j0082_SBCK_023-22b"/>
弊百姓之財力者也桀作琁室象廊紂爲傾宮<lb/>
鹿臺以喪其社稷楚靈以築章華而身受其禍<lb/>
秦始皇作阿房而殃及其子二世而滅夫不度<lb/>
萬人之力以從耳目之欲未有不亡者陛下當<lb/>
以堯舜禹湯文武爲法則夏桀殷紂楚靈秦皇<lb/>
爲深誡巍巍大業猶恐失之不夙夜敬止允恭<lb/>
恤民而自逸唯宮室是侈是飾必有顚覆危亡<lb/>
之禍方今二虜合從謀危宗廟十萬之軍東西<lb/>
奔赴邊境無一日之娛農夫廢業民有饑色陛<lb/>
<pb n="KR3j0082_SBCK_023-23a"/>
下不是爲憂而營作宮室無有巳時君作元首<lb/>
臣爲股肱存亡一體得失同之臣雖駑怯敢忘<lb/>
爭臣之義言不切至不足以感寤陛下陛下不<lb/>
察臣言恐皇祖烈考之祚將墜于地使臣身死<lb/>
有補萬一則死之日猶生之年也奏御天子感<lb/>
其忠言手筆詔答<lb/>
高堂隆字升平泰山人也爲散騎常侍靑龍中<lb/>
大治殿舍西取長安大鐘隆上疏曰昔周景王<lb/>
不儀刑文武之明德忽公旦之聖制旣鑄大錢<lb/>
<pb n="KR3j0082_SBCK_023-23b"/>
又作大鐘單穆公諫而不聽泠州鳩對而不從<lb/>
遂迷不反周德以衰良史記焉以爲永鑒然今<lb/>
之小人好說秦漢之奢靡以盪聖心求取亡國<lb/>
不度之器勞役費損以傷德政非所以興禮樂<lb/>
之和保神明之休也是日帝幸上方隆與卞蘭<lb/>
從帝以隆表授蘭使難隆曰興衰在政樂何爲<lb/>
也化之不明豈鐘之罪隆對曰夫禮樂者爲治<lb/>
之大本也故簫韶九成鳳皇來儀雷鼓六變天<lb/>
神以降政是以平刑是以錯和之至也新聲發<lb/>
<pb n="KR3j0082_SBCK_023-24a"/>
響商辛以殞大鐘旣鑄周景以弊存亡之機恆<lb/>
由此作安在廢興之不階也君擧必書古之道<lb/>
也作而不法何以示後帝稱善遷侍中猶領太<lb/>
史令崇華殿灾詔問隆此何咎於禮寧有祈禳<lb/>
之義乎對曰夫灾變之發皆所以明敎戒也惟<lb/>
率禮脩德可以勝之易傳曰上不儉下不節孽<lb/>
火燒其室又曰君高其臺天火爲灾此人君苟<lb/>
飾宮室不知百姓空竭故天應之以旱火從高<lb/>
殿起也上天降鑒故譴吿陛下陛下宜增崇人<lb/>
<pb n="KR3j0082_SBCK_023-24b"/>
道以答天意陵霄闕始搆有鵲巢其上帝以問<lb/>
隆對曰詩云惟鵲有巢惟鳩居之今興宮室而<lb/>
鵲巢之此宮室未成身不得居之象也夫天道<lb/>
無親唯與善人不可不深慮夏商之季皆繼體<lb/>
也不欽承上天之明命惟讒諂是從廢德適欲<lb/>
故其亡也忽焉臣備腹心苟可以繁祉聖躬安<lb/>
存社稷雖灰身破族猶生之年也豈憚忤逆之<lb/>
灾而令陛下不聞至言乎於是帝改容動色帝<lb/>
愈增崇宮殿雕飾觀閣鑿太行之石英采穀城<lb/>
<pb n="KR3j0082_SBCK_023-25a"/>
之文石起景陽山於芳林之園建昭陽殿於大<lb/>
極之北鑄作黃龍鳳鳥奇偉之獸飾陵雲臺陵<lb/>
霄闕百役繁興作者萬數公卿以下至於學生<lb/>
莫不展力帝乃躬自掘土以率之而遼東不朝<lb/>
悼皇后崩天作淫雨冀州水出漂没民物隆上<lb/>
疏切諫曰昔在伊唐洪水滔天灾眚之甚莫過<lb/>
於彼力役之興莫久於此堯舜君臣南面而巳<lb/>
禹敷九州庶士庸<graphic n="KR0564" url="https://raw.githubusercontent.com/kanripo/KR-Gaiji/master/images/KR0564.png" mimeType="image/png"/>各有等差君子小人物有<lb/>
服章今無若時之急而使公卿大夫並與厮徒<lb/>
<pb n="KR3j0082_SBCK_023-25b"/>
共供事役聞之四夷非嘉聲也垂之竹帛非令<lb/>
名也是以古先哲王畏上天之明命矜矜業業<lb/>
惟恐有違灾異旣發懼而脩政未有不延期流<lb/>
祚者也爰及末葉闇君荒主不崇先王之令䡄<lb/>
不納正士之直言以遂其情志恬忽變戒未有<lb/>
不至於顚覆者也秦始皇不築道德之基而築<lb/>
阿房之宮不憂蕭墻之變而脩長城之役當其<lb/>
君臣爲此計也亦欲立萬世之業使子孫長有<lb/>
天下豈意一朝匹夫大呼而天下傾覆哉故臣<lb/>
<pb n="KR3j0082_SBCK_023-26a"/>
以爲使先代之君知其所行必將至於敗則弗<lb/>
爲之矣是以亡國之主自謂不亡然後至於亡<lb/>
賢聖之君自謂將亡然後至於不亡昔漢文帝<lb/>
稱爲賢主躬行約儉惠下養民而賈誼方之以<lb/>
爲天下倒縣可爲痛哭者一可爲流涕者二可<lb/>
爲長歎息者三況今天下雕弊民無儋石之儲<lb/>
國無終年之畜外有彊敵六軍暴邊內興土功<lb/>
州郡騷動若有冦警則臣懼板築之士不能投<lb/>
命虜庭矣又將吏奉祿稍見折減方之於昔五<lb/>
<pb n="KR3j0082_SBCK_023-26b"/>
分居一夫祿賜穀帛人主之所以惠養吏民而<lb/>
爲之司命者也若今有廢是奪其命旣得之而<lb/>
又失之此生怨之府也今陛下所與共坐廊廟<lb/>
治天下者非三司九列則臺閣近臣皆腹心造<lb/>
膝宜在無諱若見豐省而不敢以吿從命奔走<lb/>
唯恐不勝是則具臣非鯁輔也昔李斯敎秦二<lb/>
世曰爲人主而不恣睢命之曰天下桎梏二世<lb/>
用之秦國以覆斯亦滅族是以史遷議其不正<lb/>
諫而爲世誡書奏帝覽焉謂中書監令曰觀隆<lb/>
<pb n="KR3j0082_SBCK_023-27a"/>
此奏使朕懼哉隆疾篤口占上疏曰臣常疾世<lb/>
主莫不思紹堯舜湯武之治而蹈踵桀紂幽厲<lb/>
之跡莫不蚩笑季世惑亂亡國之主而不登踐<lb/>
虞夏殷周之䡄悲夫尋觀三代之有天下聖賢<lb/>
相承歷載數百尺土莫非其有一民莫非其臣<lb/>
癸辛之徒恃其旅力知足以拒諫才足以飾非<lb/>
諂諛是尚臺觀是崇淫樂是好倡優是悅上天<lb/>
不蠲眷然迴顧宗國爲墟天子之尊湯武有之<lb/>
豈伊異人皆明王之胄也且當六國之時天下<lb/>
<pb n="KR3j0082_SBCK_023-27b"/>
殷熾秦旣兼之不脩聖道乃搆阿房之宮築長<lb/>
城之守矜夸中國威服百蠻天下震竦道路以<lb/>
目自謂本枝百世永垂洪暉豈悟二世而滅社<lb/>
稷崩圯哉臣觀黃初之際異類之鳥育長燕巢<lb/>
口爪胷赤此魏室之大異也宜防鷹掦之臣於<lb/>
蕭墻之內可選諸王使君國典兵往往棊跱鎭<lb/>
撫皇畿翼亮帝室昔周之東遷晉鄭是依漢呂<lb/>
之亂實賴朱虛蓋前代之明鑒也夫皇天無親<lb/>
唯德是輔民詠德政則延期過歷下有怨歎則<lb/>
<pb n="KR3j0082_SBCK_023-28a"/>
掇錄授能由此觀之則天下之天下也非獨陛<lb/>
下之天下也臣百疾所鍾氣力稍微輙自輿出<lb/>
還舍若遂沈淪魂而有知結草以報<lb/>
田豫字國讓漁陽人也爲護烏丸校尉<hi>魏略曰鮮卑素</hi>
<hi>利等數來客見多以牛馬遺豫豫轉送官胡乃密懷金三十斤謂豫曰我見公貧故前後遺公</hi>
<hi>牛馬公輙送官今密以此上公可以爲家資豫張袖受之答其厚意胡去之後皆悉付外於是</hi>
<hi>詔褒之曰昔魏絳開懷以納戎今卿擧袖以受狄金朕甚嘉焉乃賜靑縑五百匹也</hi>
徐邈字景山燕國人也爲涼州刺史西域流通<lb/>
荒戎入貢皆邈勛也賞賜皆散與將士無入家<lb/>
<pb n="KR3j0082_SBCK_023-28b"/>
者妻子衣食不充天子聞而嘉之隨時供給其<lb/>
家彈邪繩枉州界肅淸嘉平六年朝廷追思淸<lb/>
節之士詔曰夫顯賢表德聖王所重擧善而敎<lb/>
仲尼所美故司空徐邈征東將軍胡質衛尉田<lb/>
豫皆服職前朝歷事四世出統戎馬入讚庶政<lb/>
忠淸在公憂國忘私不營產業身没之後家無<lb/>
餘財朕甚嘉之其賜邈等家穀二千斛錢三十<lb/>
萬布吿天下<lb/>
王昶字文舒太原人也遷兗州刺史爲兄子及<lb/>
<pb n="KR3j0082_SBCK_023-29a"/>
子作名字皆依謙實以見其意故兄子黙字處<lb/>
靜沈字處道其子渾字玄冲深字道仲遂書戒<lb/>
之曰夫人爲子之道莫大於寶身全行以顯父<lb/>
母此三者人知其善而或危身破家陷於滅亡<lb/>
之禍者何也由所祖習非其道也夫孝敬仁義<lb/>
百行之首而立身之本也孝敬則宗族安之仁<lb/>
義則鄕黨重之此行成於內名著於外者矣若<lb/>
不篤於至行而背本逐末以陷浮華焉以成朋<lb/>
黨焉浮華則有虛僞之累朋黨則有彼此之患<lb/>
<pb n="KR3j0082_SBCK_023-29b"/>
此二者之戒照然著明而循覆車滋衆逐末彌<lb/>
甚皆由惑當時之譽昧目前之利故也夫富貴<lb/>
聲名人情所樂而君子或得而不處何也惡不<lb/>
由其道耳患人知進而不知退知欲而不知足<lb/>
故有困辱之累悔吝之咎語曰不知足則失所<lb/>
欲故知足之足常足矣覽往事之成敗察將來<lb/>
之吉凶未有干名要利欲而不厭而能保世持<lb/>
家永全福祿者也欲使汝曹立身行巳遵儒者<lb/>
之敎履道家之言故以玄黙冲虛爲名欲使汝<lb/>
<pb n="KR3j0082_SBCK_023-30a"/>
曹顧名思義不敢違越也古者盤杅有銘几杖<lb/>
有誡俯仰察焉用無過行況在巳名可不戒之<lb/>
哉夫物速成則疾亡晩就則善終朝華之草夕<lb/>
而零落松栢之茂隆寒不衰是以大雅君子惡<lb/>
速成戒闕黨也若范匄對秦客至武子擊之折<lb/>
其委笄惡其掩人也夫人有善鮮不自伐有能<lb/>
者寡不自矜伐則掩人矜則陵人掩人者人亦<lb/>
掩之陵人者人亦陵之故三郤爲戮於晉王叔<lb/>
負罪於周不唯矜善自伐好爭之咎乎故君子<lb/>
<pb n="KR3j0082_SBCK_023-30b"/>
不自稱非以讓人惡其蓋人也夫能屈以爲伸<lb/>
讓以爲得弱以爲強鮮不遂矣夫毀譽愛惡之<lb/>
原而禍福之機也是以聖人愼之孔子曰吾之<lb/>
於人誰毀誰譽如有所譽必有所試以聖人之<lb/>
德猶尚如此況庸庸之徒而輕毀譽哉昔伏波<lb/>
將軍馬援戒其兄子言聞人之惡當如聞父母<lb/>
之名耳可得聞口不可得道也斯戒至矣人或<lb/>
毀巳當退而求之於身若巳有可毀之行則彼<lb/>
言當矣若巳無可毀之行則彼言妄矣當則無<lb/>
<pb n="KR3j0082_SBCK_023-31a"/>
怨於彼妄則無害於身又何反報焉且聞人毀<lb/>
巳而忿者惡醜聲之加人也人報者滋甚不如<lb/>
黙而自脩也諺曰救寒莫如重裘止謗莫如自<lb/>
脩斯言信矣若與是非之士凶險之人近猶不<lb/>
可況與對校乎其害深矣可不愼與吾與時人<lb/>
從事雖出處不同然各有所取潁川郭伯益好<lb/>
尚通達敏而有知其爲人弘曠不足輕貴有餘<lb/>
得其人重之如山不得其人忽之如草吾以所<lb/>
知親之眤之不願兒子爲之北海徐偉長不治<lb/>
<pb n="KR3j0082_SBCK_023-31b"/>
名高不求苟得澹然自守唯道是務其有所是<lb/>
非則託古人以見其意當時無所襃貶吾敬之<lb/>
重之願兒子師之樂安任昭先淳粹履道內敏<lb/>
外恕處不避洿怯而義勇吾友之善之願兒子<lb/>
遵之若引而申之觸類而長之汝其庶幾擧一<lb/>
隅耳及其用財先九族其施舍務周急其出入<lb/>
存故老其議論貴無貶其進仕尚忠節其取人<lb/>
務道實其處世戒驕淫其貧賤愼無戚其進退<lb/>
念合宜其行事加九思如此而巳吾復何憂哉<lb/>
<pb n="KR3j0082_SBCK_023-32a"/>
鍾會字士季潁川人也司馬文王欲圖蜀以會<lb/>
爲鎭西將軍從駱谷入姜維等悉降會詔以會<lb/>
爲司徒會內有異志因鄧艾承制專事密白艾<lb/>
有反狀<hi>世語曰會善効人書於劍閣要艾章表白事皆易其言令辭指悖傲多自矜伐</hi>
<hi>也</hi>於是檻車徵艾艾旣禽而會獨統大衆威震<lb/>
西土自謂功名蓋世不可復爲人下遂謀反諸<lb/>
軍兵殺會<hi>漢晉春秋曰文王聞鍾會功曹向雄之收葬會也召而責之曰往王經之</hi>
<hi>死卿哭於東市而我不問也今鍾會躬爲叛逆而又輙收葬若復相容其如王法何雄曰昔先</hi>
<hi>王掩骸埋胔仁流朽骨當時豈先卜其功罪而後收葬哉今王誅旣加於法巳備雄感義收葬</hi>
<pb n="KR3j0082_SBCK_023-32b"/>
<hi>敎亦無闕法立於上敎弘於下以此訓物雄曰可矣何必使雄背死違生以立於時殿下讎對</hi>
<hi>枯骨損之中野百歲之後爲臧獲所笑豈仁賢所掩哉王悅之與宴談而遣之習鑿齒曰向伯</hi>
<hi>茂可謂勇於蹈義也哭王經而哀感市人葬鍾會而義動明主彼皆忠烈奮勁知死而往非存</hi>
<hi>生也尋其奉死之心可以見事生之情覽其忠貞之節足以愧背義之士矣王加禮而遣可謂</hi>
<hi>明達矣</hi>
羣書治要卷第二十六<lb/>
<pb n="KR3j0082_SBCK_023-33a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_024-1a"/>
羣書治要卷第二十七<lb/>
　　　　秘書監鉅鹿男臣魏徵等奉　勅撰<lb/>
　蜀志　吳志上<lb/>
　　蜀志<lb/>
劉璋字季玉江夏人也爲益州刺史聞曹公征<lb/>
荊州遣别駕張松詣曹公曹公時巳定荊州走<lb/>
先主不復存錄松松勸璋自絕<hi>漢晉春秋曰張松見曹公曹公</hi>
<hi>方自矜伐不存䤸松松歸乃勸璋自絕習鑿齒曰昔齊桓一矜其功而叛者九國曹操蹔自驕</hi>
<hi>伐而天下三分皆勤之於數十年之內而弃之於俯仰之頃豈不惜乎是以君子勞謙日昃慮</hi>
<pb n="KR3j0082_SBCK_024-1b"/>
<hi>以下人功高而居之以讓勢尊而守之以卑情近於物故雖貴而人不厭其重德洽羣生故業</hi>
<hi>廣而天下愈欣其慶夫然故能有其富貴保其功業隆顯當時傳福百世何驕矜之有哉君子</hi>
<hi>是以知曹操之不能遂兼天下者也</hi>
先主姓劉諱備字玄德涿郡人也少語言善下<lb/>
人喜怒不形於色爲豫州牧叛曹公劉表郊迎<lb/>
以上賔禮待之益其兵使屯新野曹公南征表<lb/>
會表卒子琮請降先主遂將其衆去與曹公戰<lb/>
於赤壁大破之益州牧劉璋降先主領益州牧<lb/>
諸葛亮爲股肱法正爲謀主關羽張飛馬超爲<lb/>
<pb n="KR3j0082_SBCK_024-2a"/>
爪牙許靖麋竺簡雍爲賔友及董和黃權李嚴<lb/>
等本璋之所授用也吳壹費觀等又璋之㛰親<lb/>
也劉巴者宿昔之所忌恨也皆處之顯任盡其<lb/>
器能有志之士無不競勸魏文帝稱尊號傳聞<lb/>
漢帝見害先主乃發喪制服卽皇帝位於成都<lb/>
章武三年病篤託孤於丞相亮殂於永安宮<hi>諸葛</hi>
<hi>亮集載先主遣詔勅後主曰朕疾殆不自濟人年五十不稱夭年巳六十有餘何所復恨不復</hi>
<hi>自傷也更以卿兄弟爲念勉之勿以惡小而爲之勿以善小而不爲唯賢唯德能服於人汝父</hi>
<hi>薄德勿効之吾終亡之後汝兄弟父事丞相也</hi>評曰先主之弘毅寬厚<lb/>
<pb n="KR3j0082_SBCK_024-2b"/>
知人待士蓋有高祖之風英雄之器焉及其擧<lb/>
國託孤於諸葛亮而心神無二誠君臣之至公<lb/>
古今之盛䡄也<lb/>
諸葛亮字孔明琅耶人也毎自比於管仲樂毅<lb/>
時人莫之許也唯博陵崔州平潁川徐庶元直<lb/>
與亮友善謂爲信然時先主屯新野徐庶見先<lb/>
主先主器之謂先主曰諸葛孔明者臥龍也將<lb/>
軍豈願見之乎先主遂詣亮凡三於是與亮情<lb/>
好日密關羽張飛等不悅先主解之曰孤之有<lb/>
<pb n="KR3j0082_SBCK_024-3a"/>
孔明猶魚之有水也願諸君勿復言羽飛乃止<lb/>
成都平以亮爲軍帥將軍先主外出亮常鎭守<lb/>
成都足食足兵先主卽帝位策亮爲丞相錄尚<lb/>
書事先主病篤召亮屬以後事謂亮曰君才十<lb/>
倍曹丕必能安國終定大事若嗣子可輔輔之<lb/>
如其不才君可自取亮涕泣曰臣敢竭股肱之<lb/>
力効忠貞之節繼之以死先主又爲詔勅後主<lb/>
曰汝與丞相從事事之如父建興十二年亮悉<lb/>
大衆由斜谷出以流馬運據武功五丈原與司<lb/>
<pb n="KR3j0082_SBCK_024-3b"/>
馬宣王對於渭南分兵屯田耕者雜於渭濵居<lb/>
民之間而百姓安堵軍無私焉相持百餘日亮<lb/>
病卒於軍初亮自表後主曰成都有桑八百株<lb/>
薄田十五頃子弟衣食自有餘饒至於臣在外<lb/>
任無别調度隨身衣食悉仰於官若死之日不<lb/>
使内有餘帛外有贏財以負陛下及卒如其所<lb/>
言<hi>漢晉春秋曰樊建爲給事中晉武帝問諸葛亮之治國建對曰聞惡必改而不矜過賞罰</hi>
<hi>之信足感神明帝曰善哉使我得此人以自補豈有今日之勞乎建稽首曰臣竊聞天下之論</hi>
<hi>皆謂鄧艾見枉陛下知而不理此豈馮唐所謂雖得頗牧而不能用者乎帝笑曰吾乃欲明之</hi>
<pb n="KR3j0082_SBCK_024-4a"/>
<hi>卿言起我意於是發詔理艾焉</hi>評曰諸葛亮之爲相國也撫百<lb/>
姓示義䡄約官職從權制開誠心布公道盡忠<lb/>
益時者雖讎必賞犯法怠慢者雖親必罰服罪<lb/>
輸情者雖重必釋遊辭巧飾者雖輕必戮善無<lb/>
微而不賞惡無纖而不貶庶事精練物理其本<lb/>
循名責實虛僞不齒終於邦域之內咸畏而愛<lb/>
之刑政雖峻而無怨者以其用心平而勸戒明<lb/>
也可謂識治之良才管蕭之亞匹矣<lb/>
關羽字雲長河東人也先主合徒衆羽與張飛<lb/>
<pb n="KR3j0082_SBCK_024-4b"/>
爲之御侮先主與二人寢則同牀恩若兄弟而<lb/>
稠人廣坐侍立終日隨先主周旋不避艱險先<lb/>
主使羽守下邳曹公東征擒羽以歸拜爲偏將<lb/>
軍禮之甚厚袁紹遣大將軍顏良攻東郡太守<lb/>
劉延於白馬曹公使張遼及羽爲先鋒擊之羽<lb/>
望見良麾蓋策馬刺良於萬衆之中斬其首還<lb/>
紹諸將莫能當者遂解白馬圍曹公表封羽爲<lb/>
漢壽亭侯初曹公壯羽爲人而察其心神無久<lb/>
留之意謂張遼曰卿試以情問之旣而遼以問<lb/>
<pb n="KR3j0082_SBCK_024-5a"/>
羽羽歎曰吾極知曹公待我厚然吾受劉將軍<lb/>
恩誓以共死不可背之吾終不留吾要當立効<lb/>
以報曹公而後乃歸遼以羽言執曹公曹公義<lb/>
之及羽殺顏良曹公知其必去也重加賞賜羽<lb/>
盡封所賜而奔先主左右欲追之曹公曰彼各<lb/>
爲其主勿追之<lb/>
張飛字益德涿郡人也先主攻劉璋飛分定郡<lb/>
縣至江州破璋將嚴顏生獲顏飛呵顏曰大軍<lb/>
至何以不降而敢拒戰顏答曰卿等無狀侵奪<lb/>
<pb n="KR3j0082_SBCK_024-5b"/>
我州我州伹有斷頭將軍無有降將軍也飛怒<lb/>
令左右牽去斫頭顏顏色不變曰斫頭便斫頭<lb/>
何爲怒耶飛壯而釋之引爲賔客章武元年遷<lb/>
車騎將軍飛雄壯威猛亞於關羽魏謀臣程昱<lb/>
等咸稱羽飛萬人之敵也羽善待卒伍而驕於<lb/>
士大夫飛愛敬君子而不恤小人先主常戒之<lb/>
曰卿刑殺旣過差又曰鞭檛徤兒而令在左右<lb/>
此取禍之道也飛猶不悛先主伐吳飛當率兵<lb/>
萬人自閬中會江州臨發其帳下將張達范彊<lb/>
<pb n="KR3j0082_SBCK_024-6a"/>
殺飛<lb/>
龐統字士元襄陽人也郡命爲功曹性好人倫<lb/>
勤於長養每所稱述多過其才時人怪問之統<lb/>
答曰當今天下大亂雅道陵遲善人少而惡人<lb/>
多方欲興風俗長道業不美其談卽聲名不足<lb/>
慕企不足慕企而爲善者少矣今㧞十失五猶<lb/>
得其半而可以崇邁世敎使有志者自厲不亦<lb/>
可乎守耒陽令在縣不治免官吳將魯肅遺先<lb/>
主書曰龐士元非百里才也使處治中别駕之<lb/>
<pb n="KR3j0082_SBCK_024-6b"/>
任始當展其驥足耳諸葛亮亦言之於先主先<lb/>
主見與善談大器之以爲治中從事親待亞諸<lb/>
葛亮爲流矢所中卒先主痛惜言則流涕<lb/>
簡雍字憲和涿郡人也爲昭德將軍時天旱禁<lb/>
酒釀者有刑吏於人家索得釀具論者欲令與<lb/>
作酒者同罰雍從先主遊觀見一男子行道謂<lb/>
先主曰彼人欲行淫何以不縛先主曰卿何以<lb/>
知之雍對曰彼有淫具與欲釀者同先主大笑<lb/>
而原欲釀者<lb/>
<pb n="KR3j0082_SBCK_024-7a"/>
董和字幼宰南郡人也先主定蜀與諸葛亮並<lb/>
署大司馬府事獻可替否共爲歡交死之日家<lb/>
無擔石之貯亮後爲丞相敎與羣下曰夫參署<lb/>
者集衆思廣忠益也若遠小嫌難相違覆曠闕<lb/>
損矣違覆而得中猶弃弊蹻而獲珠玉也然人<lb/>
心苦不能盡唯徐元直處兹不惑又董幼宰參<lb/>
署七年事有不至至于十反來相啓吿苟能慕<lb/>
元直之十一幼宰之慇懃有忠於國則亮可少<lb/>
過矣又曰昔𥘉交州平屢聞得失後交元直勤<lb/>
<pb n="KR3j0082_SBCK_024-7b"/>
見啓誨前參事於幼宰每言則盡後從事於偉<lb/>
度數有諌止雖姿性鄙闇不能悉納然與此四<lb/>
子終始好合亦足以明其不疑於直言也其追<lb/>
思和如此<hi>偉度者姓胡名濟義陽人也爲亮主簿有忠藎之効故見裒述</hi>
允字休昭和子也遷爲侍中甚盡匡救之理後<lb/>
主嚴憚之後主漸長大愛宦人黃晧晧便辟侮<lb/>
諂欲自容入允常上則正色匡主下則數責於<lb/>
晧晧畏允不敢爲非終允之世晧位不過黃門<lb/>
丞陳祇代允爲侍中與晧互相表裏晧始預政<lb/>
<pb n="KR3j0082_SBCK_024-8a"/>
事祇死後晧從黃門令爲中常侍奉車都尉操<lb/>
弄威柄終至覆國蜀人無不追思允<lb/>
張裔字君嗣蜀郡人也丞相亮以爲府長史常<lb/>
稱曰公賞不遺遠罰不阿近爵不可以無功取<lb/>
刑不可以勢貴免此賢愚之所以僉忘其身者<lb/>
也<lb/>
黃權字公衡巴西人也州牧劉璋召爲主簿時<lb/>
别駕張松建議宜迎先主使伐張魯權諌曰左<lb/>
將軍有驍名今請到欲以部曲遇之則不滿其<lb/>
<pb n="KR3j0082_SBCK_024-8b"/>
心欲以賔客禮待之則一國不容二君若客有<lb/>
泰山之安則主有累卵之危矣璋不聽出權爲<lb/>
廣漢長先主遂襲取益州諸縣望風影附權閉<lb/>
城門堅守須劉璋稽服乃詣先主先主假權偏<lb/>
將軍先主將東伐吳權諫曰吳人捍戰又水軍<lb/>
順流進易退難臣請爲先驅以嘗冦陛下宜爲<lb/>
後鎭先主不從以權爲鎭北將軍督江北軍南<lb/>
軍敗績先主引退而道隔絕權不得還故率將<lb/>
所領降于魏有司執法白收權妻子先主曰孤<lb/>
<pb n="KR3j0082_SBCK_024-9a"/>
負黃權權不負孤也待之如初<hi>臣松之以爲漢武用虛罔之言</hi>
<hi>滅李陵之家劉主拒憲司所執宥黃權之室二主得失縣邈遠矣</hi>魏文帝謂權<lb/>
曰君捨逆効順欲追蹤陳韓邪權對曰臣過受<lb/>
劉主殊遇降吳不可還蜀無路是以歸命且敗<lb/>
軍之將免死爲幸何古人之可慕也文帝善之<lb/>
拜爲鎭南將軍封育陽侯加侍中使之陪乘蜀<lb/>
降人或云誅權妻子權知其虛言未便發喪後<lb/>
得審問果如所言及先主薨問至魏羣臣咸賀<lb/>
而權獨否<lb/>
<pb n="KR3j0082_SBCK_024-9b"/>
蔣琬字公琰零陵人也隨先主入蜀除廣都長<lb/>
先主嘗因遊觀奄至廣都衆事不理時又沈醉<lb/>
先主大怒將加罪戮諸葛亮請曰蔣琬社稷之<lb/>
器非百里之才其爲政以安民爲本不以脩飾<lb/>
爲先願公重加察之先主雅敬亮伹免官而巳<lb/>
亮每言公琰託志忠雅當與吾共贊王業者也<lb/>
密表後主臣若不幸後事宜以付琬亮卒琬爲<lb/>
尚書令遷大將軍錄尚書事時新喪元帥遠近<lb/>
危竦琬出類㧞萃處羣僚之右旣無戚容又無<lb/>
<pb n="KR3j0082_SBCK_024-10a"/>
喜色神守擧止有如平日由是衆望漸服加大<lb/>
司馬東曹掾楊戲素性簡略琬與言論時不應<lb/>
答或欲搆戲於琬曰公與戲語而不見應戲之<lb/>
慢上不亦甚乎琬曰人心不同各如其面面從<lb/>
後言古人之所誡也戲欲贊吾是邪則非其本<lb/>
心欲反吾言則顯吾之非是以默然是戲之快<lb/>
也又督農楊敏曾毀琬曰作事憒憒誠非及前<lb/>
人或以白琬主者請推治敏琬曰吾實不如前<lb/>
人無可推也主者重據聽不推則乞問其憒憒<lb/>
<pb n="KR3j0082_SBCK_024-10b"/>
之狀琬曰苟其不如則事不當理事不當理則<lb/>
憒憒矣復何問邪後敏坐事繫獄衆人猶懼其<lb/>
必死琬心無適莫得免重罪<lb/>
楊戲字文然犍爲人也爲射聲校尉著季漢輔<lb/>
臣讚<hi>其注載諸葛亮與張裔蔣琬書曰掾屬喪楊顒爲朝中多損益襄陽記曰楊顒字子</hi>
<hi>昭爲丞相諸葛亮主簿亮甞自校簿書顒直入諫曰爲治有體上下不可相侵請爲明公以作</hi>
<hi>家譬之今有人於此使奴執耕稼婢典炊㸑雞主司晨犬主吠盜牛負重載馬渉遠路私業無</hi>
<hi>曠所求皆足雍容高枕飮食而巳忽一旦盡欲以身親其役不復付任勞其體力爲此碎務形</hi>
<hi>疲神困終無一成豈其智之不如奴婢雞狗哉失爲家主之法也是故古人稱坐而論道謂之</hi>
<pb n="KR3j0082_SBCK_024-11a"/>
<hi>王公作而行之謂之士大夫邴吉不問橫道死人而憂牛喘陳平不肯知錢穀之數云自有主</hi>
<hi>者彼誠達於位分之體也今明公爲治乃躬自校簿書流汗竟日不亦勞乎亮謝之又有義陽</hi>
<hi>傅肜先主退軍斷後拒戰兵人死盡吳將語肜令降肜罵曰吳狗何有漢將軍降者遂戰死子</hi>
<hi>僉爲關中都督景耀六年又臨危授命蜀記載晉武帝詔曰蜀將傅僉前在關城身拒官軍致</hi>
<hi>死不顧僉父肜爲劉備戰亡天下之善一也豈由彼此以爲異僉息著募後没入奚官免爲庶</hi>
<hi>人</hi>
　　吳志上<lb/>
孫權字仲謀吳郡人䇿弟也䇿薨以事授權權<lb/>
待張昭以師傅之禮而周瑜程普呂範等爲將<lb/>
<pb n="KR3j0082_SBCK_024-11b"/>
率招延俊秀聘求名士魯肅諸葛瑾等始爲賔<lb/>
客分部諸將鎭撫山越討不從命赤烏元年初<lb/>
權信任校事呂壹壹性苛慘用法深刻太子登<lb/>
數諫權不納大臣由是莫敢言後壹姦罪發露<lb/>
伏誅權引咎責躬乃使中書郞袁禮吿謝諸將<lb/>
因問時事所當損益<lb/>
孫休字子烈權第六子也弟亮廢孫綝使迎休<lb/>
改元永安以丞相濮陽興及左將軍張布有舊<lb/>
恩委之以事布典宮省興關軍國休銳意於典<lb/>
<pb n="KR3j0082_SBCK_024-12a"/>
籍欲與韋曜盛冲講論道藝曜冲素皆切直布<lb/>
恐入侍發其陰失令巳不得專因妄飾說以拒<lb/>
遏之休答曰孤之渉學所見不少其明君闇主<lb/>
姧臣賊子成敗之事無不覽也今曜等入伹欲<lb/>
與講論書耳不爲從曜等始更受學也縱復如<lb/>
此亦何所損君特當以曜等恐道臣下姧變之<lb/>
事以此不欲令入耳布得詔陳謝重自序述又<lb/>
言懼妨政事休答曰書籍之事患人不好好之<lb/>
無傷也此無所爲非而君以爲不宜是以孤有<lb/>
<pb n="KR3j0082_SBCK_024-12b"/>
所及耳政務學業其流各異不相妨也不圖君<lb/>
今日在事更行此於孤也良所不取布拜表叩<lb/>
頭休答曰聊相開悟耳何至叩頭乎如君之忠<lb/>
誠遠近所知詩云靡不有初鮮克有終終之實<lb/>
難君其終之初休爲王時布爲左右將督素見<lb/>
信愛及至踐祚厚加寵待專擅國勢多行無禮<lb/>
自嫌瑕短懼曜冲言之故尤患忌休雖解此旨<lb/>
心不能悅更恐其疑懼竟如布意廢其講業不<lb/>
復使冲等入<lb/>
<pb n="KR3j0082_SBCK_024-13a"/>
孫皓字元宗權孫也休薨迎立皓<hi>江表傳曰皓初立發優詔</hi>
<hi>恤士民開倉廩振貧乏料出宮女以配無妻禽獸擾於苑者放之當時翕然稱爲明主矣</hi>皓<lb/>
旣得志麤暴驕盈多忌諱好酒色大小失望鳳<lb/>
皇二年皓愛妾或使人至市劫奪百姓財物司<lb/>
市中郞將陳聲素皓幸臣也繩之以法妾愬皓<lb/>
皓大怒假他事燒鋸斷聲頭投其身於四望之<lb/>
下天璽元年會稽大守車浚湘東大守張詠不<lb/>
出筭緡就在所斬之徇首諸郡<hi>江表傳曰浚在公淸忠値郡荒</hi>
<hi>旱民無資粮表求振貸皓謂浚欲樹私恩遣人梟首又尚書熊睦見皓酷虐微有所諫皓使人</hi>
<pb n="KR3j0082_SBCK_024-13b"/>
<hi>以刀環撞殺之身無完肌</hi>天紀三年晉命杜預向江陵王濬<lb/>
唐彬浮江東下初皓每宴會羣臣無不咸令沈<lb/>
醉置黃門郞十人特不與酒侍立終日爲司過<lb/>
之吏宴罷之後各奏其闕失逆視之咎謬言之<lb/>
愆罔有不擧大者卽加威刑小者輙以爲罪後<lb/>
宮數千而採擇無巳又激水入宮宮人有不合<lb/>
意者輙殺流之或剝人之面或鑿人之眼岑昬<lb/>
險諛貴幸致位九列好興功役衆所患苦是以<lb/>
上下離心莫爲盡力蓋積惡巳極不復堪命故<lb/>
<pb n="KR3j0082_SBCK_024-14a"/>
也四年濬彬所至則土崩瓦解皓奉書於濬濬<lb/>
受皓之降<lb/>
張昭字子布彭城人也孫策創業命昭爲長史<lb/>
升堂拜母如比肩之舊文武之事一以委昭每<lb/>
得北方士大夫書疏專歸美於昭昭欲嘿而不<lb/>
宣則懼有私宣之則恐非宜也進退不安策聞<lb/>
之歡笑曰昔管子相齊一則仲父二則仲父而<lb/>
桓公爲覇者宗今子布賢我能用之其功名獨<lb/>
不在我乎策臨亡以弟權託昭昭率羣僚立而<lb/>
<pb n="KR3j0082_SBCK_024-14b"/>
輔之權每田獵常乘馬射虎虎常突前攀持馬<lb/>
鞍昭變色而前曰將軍何有當爾夫爲人君者<lb/>
謂能駕御英雄驅使羣賢豈謂馳逐於原野校<lb/>
勇猛獸者乎如有一旦之患奈天下笑何權謝<lb/>
昭曰年少慮事不遠權於武昌臨釣臺飮酒大<lb/>
醉權使人以水灑羣臣曰今日酣飮惟醉墮臺<lb/>
中乃當止耳昭正色不言出外車中坐權遣人<lb/>
呼昭還謂曰爲共作樂耳公何爲怒乎昭曰昔<lb/>
紂爲糟丘酒池長夜之飮當時亦以爲樂不以<lb/>
<pb n="KR3j0082_SBCK_024-15a"/>
爲惡也權嘿然有慙色遂罷酒每朝見言論辭<lb/>
氣壯厲義形於色會以直言逆旨中不進見後<lb/>
遣中使勞問因請見昭昭曰昔太后桓王不以<lb/>
老臣屬陛下而以陛下屬老臣是以思盡臣節<lb/>
以報厚恩使泯没之後有可稱述而意慮淺短<lb/>
違逆盛旨自分幽淪長弃溝壑不圖復蒙引見<lb/>
得奉帷幄然臣愚所以事國志在忠益畢命而<lb/>
巳若乃變心易慮以偸榮取容此臣所不能也<lb/>
權辭謝焉權以公孫淵稱藩遣張彌許晏至遼<lb/>
<pb n="KR3j0082_SBCK_024-15b"/>
東拜淵爲燕王昭諫曰淵背魏懼討遠來求援<lb/>
非本志也若淵改圖欲自明於魏兩使不反不<lb/>
亦取笑於天下乎權與相反覆昭意彌切權不<lb/>
能堪案刀而怒曰吳國士人入宮則拜孤出宮<lb/>
則拜君孤之敬君亦爲至矣而數於衆中折孤<lb/>
孤嘗恐失計昭孰視權曰臣雖知言不用而每<lb/>
竭愚忠者誠以太后臨崩呼老臣於牀下遺詔<lb/>
顧命之言故耳因涕泣橫流權擲刀致地與昭<lb/>
對泣昭容貌矜嚴有威風權常曰孤與張公言<lb/>
<pb n="KR3j0082_SBCK_024-16a"/>
不敢妄也擧邦憚之<lb/>
顧譚字子嘿吳郡人也祖父雍卒代雍平尚書<lb/>
事是時魯王覇有盛寵與太子和齊衡譚上疏<lb/>
曰臣聞有國有家者必明嫡庶之端異尊卑之<lb/>
禮高下有差階級踰邈如此則骨肉之恩生覬<lb/>
覦之望絕昔賈誼陳治安之計論諸侯之勢以<lb/>
爲勢重雖親必有逆節之累勢輕雖疏必有保<lb/>
全之祚故淮南親弟不終饗國失之於勢重也<lb/>
吳芮疎臣傳祚長沙得之於勢輕也今臣所陳<lb/>
<pb n="KR3j0082_SBCK_024-16b"/>
非有偏誠欲以安太子而便魯王也由是覇與<lb/>
譚有隙<lb/>
歩騭字子山臨淮人也拜驃騎將軍都督西陵<lb/>
中書呂壹典校文書多所糾擧騭上疏曰伏聞<lb/>
諸典校擿抉細微吹毛求瑕重案深誣趣陷人<lb/>
以成威福無罪無辜橫受大刑是以吏民跼天<lb/>
蹐地誰不戰慄昔之獄官唯賢是任故民無冤<lb/>
枉升泰之祚實由此興今之小臣動與古異獄<lb/>
以賄成輕忽人命歸咎於上爲國速怨甚可仇<lb/>
<pb n="KR3j0082_SBCK_024-17a"/>
疾明德愼罰哲人惟刑書傳所美自今弊獄都<lb/>
下則宜諮顧雍武昌則陸遜潘濬平心專意務<lb/>
在得情騭黨神明受罪何恨此三臣者思慮不<lb/>
至則巳豈敢專擅威福欺其所天乎權亦覺寤<lb/>
遂誅呂壹<lb/>
張紘字子綱廣陵人也權以爲長史病卒臨困<lb/>
留牋曰自古有國有家者咸欲修德政以比隆<lb/>
盛世至於其治多不馨香非無忠臣賢佐闇於<lb/>
治體也由主不勝其情弗能用耳夫人情憚難<lb/>
<pb n="KR3j0082_SBCK_024-17b"/>
而趣易好同而惡異與治道相反傳曰從善如<lb/>
登從惡如崩言善之難也人君承奕世之基據<lb/>
自然之勢操八柄之威甘易同之歡無假取於<lb/>
人而忠臣挾難進之術吐逆耳之言其不合也<lb/>
不亦宜乎雖則有釁巧辯緣間眩於小忠戀於<lb/>
恩愛賢愚雜錯長幼失叙其所由來情亂之也<lb/>
故明君悟之求賢如饑渴受諫而不厭抑情損<lb/>
欲以義割恩上無偏謬之授下無希冀之望宜<lb/>
加三思含垢藏疾以成仁覆之大權省書流涕<lb/>
<pb n="KR3j0082_SBCK_024-18a"/>
呂蒙字子明汝南人也拜虎威將軍關羽討樊<lb/>
權遣蒙到南郡糜芳降蒙入據城盡得羽及將<lb/>
士家屬蒙皆撫慰過於平時故羽吏士無鬭心<lb/>
皆委羽降荊州遂定以蒙爲南郡守蒙疾發權<lb/>
時在公安迎置內殿所以治護者萬方募封內<lb/>
有能愈蒙疾者賜千金時有减加權爲之慘慼<lb/>
欲數見其顏色又恐其勞動常穿壁瞻之見其<lb/>
小能下食則喜顧左右言笑不然則咄唶夜不<lb/>
能寐病中瘳爲下赦令令羣臣畢賀後更增篤<lb/>
<pb n="KR3j0082_SBCK_024-18b"/>
權自臨視卒權哀痛甚<lb/>
呂範字子衡汝南人也遷前將軍初策使範典<lb/>
主財計權時年少私從有求範必關白不敢專<lb/>
許當時以此見望權守陽羡長有所私用策或<lb/>
料覆功曹周谷輙爲傳著簿書使無譴問權臨<lb/>
時悅之及後統事以範忠誠厚見信任以谷能<lb/>
欺更簿書不用也<lb/>
虞翻字仲翔會稽人也孫策命爲功曹待以交<lb/>
友之禮孫權以爲騎都尉數犯顏諫爭權不能<lb/>
<pb n="KR3j0082_SBCK_024-19a"/>
悅又性不協俗多見謗毀權旣爲吳王歡宴之<lb/>
末自起行酒翻伏地陽醉不持權去翻起坐權<lb/>
於是大怒手劍欲擊之侍坐者莫不遑遽惟大<lb/>
司農劉基起抱權諫曰大王以三爵之後手殺<lb/>
善士雖翻有罪天下孰知之且大王以能容賢<lb/>
畜衆故海內望風今一朝弃之可乎權曰曹孟<lb/>
德殺孔文擧孤於虞翻何有哉基曰孟德輕害<lb/>
士人天下非之今大王躬行德義欲與堯舜比<lb/>
隆何得自喩於彼乎翻由是得免權因勅左右<lb/>
<pb n="KR3j0082_SBCK_024-19b"/>
自今酒後言殺皆不得殺翻性疏直數有酒失<lb/>
權積怒非一遂徙翻交州<lb/>
張温字慧恕吳人也容貌奇偉權延見文辭占<lb/>
對觀者傾竦權改容加禮拜議郞選曹尚書以<lb/>
輔義中郞將使蜀還權旣陰銜温稱美蜀政又<lb/>
嫌其聲名太盛衆庶炫惑恐終不爲己用思有<lb/>
以中傷之會曁豔事起遂因此發舉豔字子休<lb/>
亦吳郡人也温引致之以爲選曹郞至尚書豔<lb/>
性狷厲好爲淸議見時郞署雜濁多非其人欲<lb/>
<pb n="KR3j0082_SBCK_024-20a"/>
令臧否區别賢愚異貫彈射百寮覈選三署率<lb/>
皆貶高就下其居位貪鄙志節汙卑者皆以爲<lb/>
軍吏置營府以處之而怨憤之聲積浸潤之譖<lb/>
行矣競言豔及選曹郞徐彪專用私情憎愛不<lb/>
由公理豔彪皆坐自殺温㝛與豔彪同意數交<lb/>
書疏聞問往還卽罪温權幽之有司斥還本郡<lb/>
駱統表理温曰伏惟陛下天生明德神啓聖心<lb/>
招髦秀於四海置俊乂於宮朝多士旣受普篤<lb/>
之恩張温又蒙最隆之施而温自招罪譴孤負<lb/>
<pb n="KR3j0082_SBCK_024-20b"/>
榮遇念其如此誠可悲疚然臣周旋之間爲國<lb/>
觀聽深知其狀故密陳其理温實心無他情事<lb/>
無逆跡伹年紀尚少鎭重尚淺而戴赫烈之寵<lb/>
體卓偉之才亢臧否之談効襃貶之議於是務<lb/>
勢者妬其寵爭名者嫉其才玄嘿者非其談瑕<lb/>
釁者諱其議此臣下所當詳辯明朝所當究察<lb/>
也在昔賈誼至忠之臣也漢文大明之君也然<lb/>
而絳灌一言賈誼遠退何者疾之者深譖之者<lb/>
巧也然而誤聞於天下失彰於後世故孔子曰<lb/>
<pb n="KR3j0082_SBCK_024-21a"/>
爲君難爲臣不易温雖智非從橫武非虓虎然<lb/>
其弘雅之素英秀之德文章之采論議之辯卓<lb/>
躒冠羣煒曄曜世世人未有及之者也故論温<lb/>
才卽可惜言罪則可恕若忍威烈以赦盛德宥<lb/>
賢才以敦大業固明朝之休光四方之麗觀也<lb/>
君臣之義義之最重朋友之交交之最輕者國<lb/>
家不嫌與豔爲最重之義是以温亦不嫌與豔<lb/>
爲最輕之交也時世寵之於上温竊親之於下<lb/>
也臣竊念人君雖有聖哲之姿非常之智然以<lb/>
<pb n="KR3j0082_SBCK_024-21b"/>
一人之身御兆民之衆從增宮之內瞰四國之<lb/>
外照羣下之情求萬機之理猶未易周也固當<lb/>
聽察羣下之言以廣聰明之烈今者人非温旣<lb/>
慇懃臣是温又契闊辭則俱巧意則俱至各自<lb/>
言欲爲國誰其言欲爲私倉卒之間猶難卽别<lb/>
然以殿下之聰叡察講論之曲直若潛神留思<lb/>
纖粗研核情何嫌而不宣事何昧而不昭哉温<lb/>
非親臣也臣非愛温者也昔之君子皆抑私忿<lb/>
以增君明彼獨行之於前臣耻廢之於後故遂<lb/>
<pb n="KR3j0082_SBCK_024-22a"/>
發宿懷於今日納愚言於聖聽實盡心於明朝<lb/>
非有念於温身也權終不納<lb/>
駱統字公緒會稽人也權召爲功曹統志在補<lb/>
察苟所聞見夕不待且常勸權以尊賢接士勤<lb/>
求損益饗賜之日可人人别進問其燥濕加以<lb/>
密意誘諭使言察其志趣令皆感恩戴義懷欲<lb/>
報之心權納用焉出爲建忠郞將是時徵役繁<lb/>
數重以疫癘民戶損耗統上疏曰臣聞君國者<lb/>
以據疆土爲強富制威福爲尊貴曜德義爲榮<lb/>
<pb n="KR3j0082_SBCK_024-22b"/>
顯永世胤爲豐祚然財須民生強賴民力威恃<lb/>
民勢福由民殖德俟民茂義以民行六者旣備<lb/>
然後應天受祚保族宜邦書曰衆非后無能胥<lb/>
以寧后非衆無以辟四方推是言之則民以君<lb/>
安君以民濟不易之道也今強歒未殄海内未<lb/>
乂三軍有無巳之役江境有不釋之備徵賦調<lb/>
數由來積紀加以殃疫死喪之災郡縣荒虛田<lb/>
疇蕪曠聽聞屬城民戶浸寡又多殘老少有丁<lb/>
夫思尋所由小民無知旣有安土重遷之性且<lb/>
<pb n="KR3j0082_SBCK_024-23a"/>
又前後出爲兵者生則困苦無有温飽死則委<lb/>
弃骸骨不反是以尤用戀本畏遠同之於死每<lb/>
有徵發羸謹居家重累者先見輸送小有財貨<lb/>
傾居行賂不顧窮盡輕剽者則迸入嶮阻黨就<lb/>
羣惡百姓虛竭嗷然愁擾愁擾則不營業不營<lb/>
業則致窮困致窮困則不樂生故口腹急則姧<lb/>
心動而携叛多也夫國之有民猶水之有舟停<lb/>
則以安擾則以危愚而不可欺弱而不可勝也<lb/>
是以聖王重焉禍福由之故與人消息觀時制<lb/>
<pb n="KR3j0082_SBCK_024-23b"/>
政方今長吏親民之職惟以辨具爲能取過目<lb/>
前之急少復以恩惠爲治副稱陛下天覆之仁<lb/>
勤恤之德者也官民政俗日以彫弊漸以陵遲<lb/>
勢不可久夫治疾及其未篤除患貴其未深願<lb/>
陛下少以萬機餘閑留神思省補復荒虛深圖<lb/>
遠計臣統之大願足以死而不朽矣權感統言<lb/>
深加意焉遷偏將軍數陳便宜前後書數十上<lb/>
所言皆善<lb/>
朱據字子範吳郡人也拜左將軍嘉禾中始鑄<lb/>
<pb n="KR3j0082_SBCK_024-24a"/>
大錢一當五百後據部曲應受三萬緡工王遂<lb/>
詐而受之典校呂壹疑據實取考問主者死於<lb/>
杖下據哀其無辜以厚棺歛之壹又表據吏爲<lb/>
據隱故厚其殯權數責問據據無以自明籍草<lb/>
待罪數月典軍吏劉助覺言王遂所取權大感<lb/>
寤曰朱據見枉況吏民乎乃窮治壹罪賞助百<lb/>
萬<lb/>
羣書治要卷第二十七<lb/>
<pb n="KR3j0082_SBCK_024-24b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_025-1a"/>
羣書治要卷第二十八<lb/>
　　　　秘書監鉅鹿男臣魏徵等奉　勅撰<lb/>
　　吳志下<lb/>
陸遜字伯言吳郡人也爲鎭西將軍劉備大率<lb/>
衆來權命遜爲大都督拒之備衆奔潰拜上大<lb/>
將軍右都護遜雖身在外乃心於國上疏陳時<lb/>
事曰臣以爲科法嚴峻下犯者多頃年以來將<lb/>
吏罹罪雖不愼可責然天下未一當圖進取小<lb/>
宜恩貸以安下情且世務日興良能爲先自不<lb/>
<pb n="KR3j0082_SBCK_025-1b"/>
姧穢入身難忍之過乞復顯用展其力効此乃<lb/>
聖王忘過記功以成王業也昔漢高舍陳平之<lb/>
諐用其奇略終建勳祚功垂千載夫峻法嚴刑<lb/>
非帝王之隆業有罸無恕非懷遠之弘規也赤<lb/>
烏七年爲丞相先是二宮並闕中外職司多遣<lb/>
子弟給侍全琮報遜遜以爲子弟苟有才不憂<lb/>
不用不宜私出以要榮利若其不佳終爲取禍<lb/>
且聞二宮勢敵必有彼此此古人之厚忌也琮<lb/>
子寄果阿附魯王輕爲交搆遜書與琮曰卿不<lb/>
<pb n="KR3j0082_SBCK_025-2a"/>
師日磾而宿留阿寄終爲足下門戶致禍矣琮<lb/>
旣不納更以致隟及太子有不安之議遜上疏<lb/>
陳太子正統宜有盤石之固魯王藩臣當使寵<lb/>
秩有差彼此得所上下獲安謹叩頭流血以聞<lb/>
書三四上及求詣都欲口論嫡庶之分以匡得<lb/>
失旣不聽許而遜外甥顧譚顧承姚信並以親<lb/>
附太子枉見流徙太子太傅吾粲坐數與遜交<lb/>
書下獄死權累遣中使責讓遜遜憤恚致卒也<lb/>
子抗字幼節遷立節中郞將權謂曰吾前聽用<lb/>
<pb n="KR3j0082_SBCK_025-2b"/>
讒言與汝父大義不篤以此負汝前後所問一<lb/>
焚滅之莫令人見也孫皓卽位加鎭軍大將軍<lb/>
督信陵等軍事抗聞都下政令多闕時何定弄<lb/>
權閹官與政抗上疏曰臣聞開國承家小人勿<lb/>
用靖譖庸回唐書攸戒是雅人所以怨刺仲尼<lb/>
所爲歎息也春秋巳來爰及秦漢傾覆之舋未<lb/>
有不由斯者也小人所見旣淺雖使竭情盡節<lb/>
猶不足任況其姦心素篤而憎愛移易哉苟患<lb/>
失之無所不至今委以聰明之任假以專制之<lb/>
<pb n="KR3j0082_SBCK_025-3a"/>
威而冀雍熈之聲作肅淸之化立不可得也方<lb/>
今見吏殊才雖少然或冠冕之胄少漸道敎或<lb/>
淸苦自立資能足用自可隨才授職抑黜羣小<lb/>
然後俗化可淸庶政無穢聞薛瑩徵下獄抗上<lb/>
疏曰夫俊乂者國家之良寶社稷之貴資庶政<lb/>
所以倫叙四門所以穆淸也故大司農樓玄散<lb/>
騎中常侍王蕃少府李勗皆當世秀頴一時顯<lb/>
器旣蒙初寵從容列位而並旋受誅殛或圯族<lb/>
替祀或投弃荒裔蓋周禮有赦賢之辟春秋有<lb/>
<pb n="KR3j0082_SBCK_025-3b"/>
宥善之義書曰與其殺不辜寧失不經而蕃等<lb/>
罪名未定大辟以加心經忠義身被極刑豈不<lb/>
痛哉且巳死之刑固無所識至乃焚爍流漂弃<lb/>
之水濵懼非先王之正典或甫侯之所戒也是<lb/>
以百姓哀聳士民同慼蕃勗永巳悔亦靡及誠<lb/>
望陛下赦召玄出而頃聞薛瑩卒見逮錄瑩父<lb/>
綜納言先帝傅弼文皇及瑩承基內厲名行今<lb/>
之所坐罪在可宥臣懼有司未詳其事如復誅<lb/>
戮益失民望乞垂天恩原赦瑩罪哀矜庶獄淸<lb/>
<pb n="KR3j0082_SBCK_025-4a"/>
澄刑網則天下幸甚<lb/>
孫登字子高權長子也權爲吳王立登爲太子<lb/>
選置師傅銓簡秀士以爲賔友登或射獵遠避<lb/>
良田不踐苗稼至所頓息又擇空閑之地其不<lb/>
欲煩民如此嘗乘馬出有彈丸過左右求之有<lb/>
一人操彈佩丸咸以爲是辭對不服從者欲捶<lb/>
之登不聽使求過丸比之非類乃見釋又失盛<lb/>
水金馬盂覺得其主左右所爲不忍致罰呼責<lb/>
數之長遣歸家勅親近勿言<lb/>
<pb n="KR3j0082_SBCK_025-4b"/>
孫和字子孝立爲太子常言當世士人宜講脩<lb/>
術學校習射御以周世務而伹交遊博奕以妨<lb/>
事業非進取之謂後羣寮侍宴言及博奕以爲<lb/>
妨事費日而無益於用勞精損思而終無所成<lb/>
非所以進德脩業積累功緒也且志士愛日惜<lb/>
力君子慕其大者凡所患者在於人情所不能<lb/>
絕誠能絕無益之欲以奉德義之塗棄不急之<lb/>
務以脩功業之基其於名行豈不善哉夫人情<lb/>
猶不能無嬉娛嬉娛之好亦在於飮宴琴書射<lb/>
<pb n="KR3j0082_SBCK_025-5a"/>
御之間何必博奕以爲歡乃命侍坐者八人各<lb/>
著論以矯之於是中庶子韋曜退而論奏和以<lb/>
示賔客時蔡頴好奕直事在署者頗效焉故以<lb/>
此諷之是後王夫人與全公主有隙權嘗寢疾<lb/>
和祠祭於廟和妃叔父張休居近廟邀和過所<lb/>
居全公主使人覘因言太子不在廟中專就妃<lb/>
家計議又言王夫人見上寢疾有喜色權由是<lb/>
發怒夫人憂死和寵稍損懼於廢黜魯王覇覬<lb/>
覦滋甚陸遜吾粲顧譚等數陳適庶之義理不<lb/>
<pb n="KR3j0082_SBCK_025-5b"/>
可奪全寄楊竺等爲覇支黨譖愬日興粲遂下<lb/>
獄誅譚徙交州權沈吟者歷年<hi>殷基通語曰初權旣立和爲太</hi>
<hi>子而封覇爲魯王初拜猶同宮室禮秩未分群公之議以爲太子國王禮秩宜異於是分宮别</hi>
<hi>僚而隙端開矣自侍御賔客造爲二端仇黨疑貳中外官僚將相大臣擧國中分權患之於是</hi>
<hi>有改嗣之規矣</hi>後遂幽閉和於是驃騎將軍朱據尚書<lb/>
僕射屈晃率諸將吏泥頭自縛連日詣闕請和<lb/>
權甚惡之無難督陳正五營督陳象上書稱引<lb/>
晉獻公殺申生立奚齊晉國擾亂又據晃固諫<lb/>
不止權大怒族誅正象牽晃入殿杖一百<hi>吳曆曰晃</hi>
<pb n="KR3j0082_SBCK_025-6a"/>
<hi>入日諫曰太子仁明顯聞四海今三方鼎跱實不宜搖動太子以生衆心願陛下少垂聖慮老</hi>
<hi>臣雖死猶生之年叩頭流血辭氣不撓諱晃言斥還田里</hi>竟徙和於故鄣羣<lb/>
司坐諫誅放者十數衆咸冤之<hi>吳書曰權寢疾意頗感寤欲徵</hi>
<hi>和還立之全公主及孫峻孫弘等固爭之乃止</hi>封和爲南陽王遣之長<lb/>
沙諸葛恪被誅孫峻遣使者賜死擧邦傷焉<lb/>
孫覇字子威和弟也和爲太子覇爲魯王寵愛<lb/>
崇特與和無殊頃之和覇不穆之聲聞於權耳<lb/>
權禁斷往來時全寄吳安孫奇楊竺等陰共附<lb/>
覇圖危太子譖毀旣行太子以敗覇亦賜死流<lb/>
<pb n="KR3j0082_SBCK_025-6b"/>
竺屍于江又誅寄安奇等咸以黨覇構和故也<lb/>
潘濬字承明武陵人也權稱尊號拜爲少府<hi>江表</hi>
<hi>傳曰權數射雉濬諫權權曰相與别後時時蹔出耳不復如往日之時濬曰天下未定萬機務</hi>
<hi>多射雉非急弦絕括破皆能爲害乞特爲臣故息置之濬出見雉翳故在乃手自撤壞之權由</hi>
<hi>是不復射雉</hi>遷太常時校事呂壹操弄威柄奏按丞<lb/>
相顧雍左將軍朱據等皆見禁止濬求朝欲盡<lb/>
辭極諫至聞太子登巳數言之而不見從濬乃<lb/>
大請百寮欲因會手刄殺壹以一身當之爲國<lb/>
除患壹密聞知稱疾不行濬每進見無不陳壹<lb/>
<pb n="KR3j0082_SBCK_025-7a"/>
之姦險也由此壹寵漸衰後遂誅戮權引咎責<lb/>
躬也<lb/>
陸凱字敬風吳郡人也孫晧立爲左丞相時徙<lb/>
都武昌楊土百姓泝流供給以爲患苦又政事<lb/>
多謬黎元窮匱凱上疏曰臣聞有道之君以樂<lb/>
樂民無道之君以樂樂身樂民者其樂彌長樂<lb/>
身者不久而亡夫民者國之根也誠宜重其食<lb/>
愛其命民安則君安民樂則君樂自頃年以來<lb/>
君威傷於桀紂君明闇於姧雄君惠閉於羣孽<lb/>
<pb n="KR3j0082_SBCK_025-7b"/>
無災而民命盡無爲而國財空辜無罪賞無功<lb/>
使君有謬誤之愆天爲作妖而諸公卿媚上以<lb/>
求愛困民以求饒導君於不義敗政於淫俗臣<lb/>
竊爲痛心今隣國交好四邊無事當務息役養<lb/>
士實其府庫以待天時而更傾動天心搔擾萬<lb/>
姓使民不安大小呼嗟此實非保國養民之術<lb/>
也昔秦所以亡天下者伹坐賞輕而罰重刑政<lb/>
錯亂民力盡於奢侈目眩於美色志濁於財寶<lb/>
邪臣在位賢哲隱藏百姓業業天下苦之是以<lb/>
<pb n="KR3j0082_SBCK_025-8a"/>
遂有覆巢破卵之憂漢所以彊者躬行誠信聽<lb/>
諫納賢惠及負薪躬請岩穴廣採博察以成其<lb/>
謀此往事之明證也近者漢衰三家鼎立曹失<lb/>
綱紀晉有其政又益州危險兵多精強閉門固<lb/>
守可保萬世而劉氏與奪乖錯賞罰失所君恣<lb/>
意於奢侈民力竭於不急是以爲晉所伐君臣<lb/>
見虜此目前之明驗也臣闇於大理文不及義<lb/>
智慧淺劣無復冀望竊爲陛下惜天下耳臣謹<lb/>
奏耳目所聞見百姓所爲煩苛刑政所爲錯亂<lb/>
<pb n="KR3j0082_SBCK_025-8b"/>
願陛下息大功損百役務寛蕩忽苛政又武昌<lb/>
土地實危險而塉埆非王都安國養民之處且<lb/>
童謠言寧飮建業水不食武昌魚寧還建業死<lb/>
不止武昌居臣聞童謠之言生於天心乃以安<lb/>
居而比死足明天意知民所苦也臣聞國無三<lb/>
年之儲謂之非國而今無一年之畜此臣下之<lb/>
責也而諸公卿位處人上祿延子孫曾無致命<lb/>
之節匡救之術苟進小利於君以求容媚荼毒<lb/>
百姓不爲君計也自從孫弘造義兵以來耕種<lb/>
<pb n="KR3j0082_SBCK_025-9a"/>
旣空廢所在無復輸入而分一家父子異役廪<lb/>
食日張畜積日耗民力困窮鬻賣兒子調賦相<lb/>
仍日以疲極加有監官務行威勢所在搔擾更<lb/>
爲煩苛民苦二端財力再耗此爲無益而有損<lb/>
也願陛下一息此輩以鎭撫百姓之心此猶魚<lb/>
鼈得免毒螫之淵鳥獸得離羅網之綱四方之<lb/>
民繈負而至矣如此民可得保先王之國存焉<lb/>
臣聞明王聖主取士以賢非求顏色而取好服<lb/>
捷口容悅者也臣伏見當今內寵之臣位非其<lb/>
<pb n="KR3j0082_SBCK_025-9b"/>
人任非其量不能輔國匡時羣黨相扶害忠隱<lb/>
賢願陛下簡文武之臣各盡其忠拾遺萬一則<lb/>
康哉之歌作刑錯之理淸願陛下留神思臣愚<lb/>
言時殿上列將何定佞巧便僻貴幸任事凱面<lb/>
責定曰卿見前後事主不忠傾亂國政寧有得<lb/>
以壽終者何以專爲姦邪穢塵天聽宜自改厲<lb/>
不然方見卿有不測之禍矣定大恨凱思中傷<lb/>
之凱終不以爲意乃心公家義形於色疾病晧<lb/>
遣中書令董朝問所欲言凱陳何定不可任用<lb/>
<pb n="KR3j0082_SBCK_025-10a"/>
宜授外任不宜幹與事姚信樓玄賀邵張悌郭<lb/>
逴薛瑩或淸白忠勤或姿才卓茂皆社稷之楨<lb/>
幹國家之良輔願陛下重留神思訪以時務晧<lb/>
遣親近趙欽口詔報凱曰孤動遵先帝有何不<lb/>
平君所諫非也又建業宮不利故避之而宮室<lb/>
衰耗何以不可徙乎凱上疏曰臣竊見陛下執<lb/>
政事以來陰陽不調五星失晷職司不忠姦黨<lb/>
相扶是陛下不遵先帝之所致也夫王者之興<lb/>
受之於天脩之由德豈在宮乎而陛下不諮之<lb/>
<pb n="KR3j0082_SBCK_025-10b"/>
公輔便盛意驅馳六軍流離就令陛下身得安<lb/>
百姓愁勞何以用治此不遵先帝一也臣聞有<lb/>
國以賢爲本夏殺龍逢殷獲伊摰斯前世之明<lb/>
効今日之師表也中常侍王蕃黃中通理處朝<lb/>
忠謇斯社稷之重鎭大吳之龍逢也而陛下忿<lb/>
其苦辭惡其直對梟之殿堂屍骸暴棄邦內傷<lb/>
心有識悲悼咸以吳國夫差復存先帝親賢陛<lb/>
下反之是不遵先帝二也臣聞宰相國之柱也<lb/>
不可不強是故漢有蕭曹之佐先帝有顧歩之<lb/>
<pb n="KR3j0082_SBCK_025-11a"/>
相而萬彧瑣才凡庸之質昔從家隷超歩紫闥<lb/>
於彧巳豐於器巳溢而陛下愛其細介不訪大<lb/>
趣榮以尊輔越尚舊臣賢良憤惋智士赫咤是<lb/>
不遵先帝三也先帝愛民過於嬰孩民無妻者<lb/>
以妾妻之見單衣者以帛給之枯骨不收而取<lb/>
埋之而陛下反之是不遵先帝四也昔桀紂滅<lb/>
由妖婦幽厲亂在嬖妾先帝覽之以爲身戒故<lb/>
左右不置婬邪之色後房無曠積之女今中宮<lb/>
萬數不備嬪嬙外多鰥夫女吟於中是不遵先<lb/>
<pb n="KR3j0082_SBCK_025-11b"/>
帝五也先帝憂勞萬機猶懼有失陛下臨祚以<lb/>
來遊戲後宮眩惑婦女乃令庶事多曠下吏容<lb/>
姧欺是不遵先帝六也先帝篤尚朴素服不純<lb/>
麗宮無高臺物無雕飾而陛下徵調州郡竭民<lb/>
財力土被玄黃宮有朱紫是不遵先帝七也先<lb/>
帝外杖顧陸朱張內近胡綜薛瑩是以庶績雍<lb/>
熙邦內淸肅今者外非其任內非其人陳聲曹<lb/>
輔斗筲小吏先帝之所棄而陛下幸之是不遵<lb/>
先帝八也先帝每宴見羣臣抑損醇醲臣下終<lb/>
<pb n="KR3j0082_SBCK_025-12a"/>
日無失慢之尤而陛下拘以視瞻之敬懼以不<lb/>
盡之酒無異商辛長夜之飮是不遵先帝九也<lb/>
昔漢之桓靈親近宦豎大失民心今高通羊度<lb/>
黃門小人而陛下賞以重爵權以戰兵若江渚<lb/>
有難則度等之武不能禦侮明矣是不遵先帝<lb/>
十也今宮女曠積而黃門復走州郡條牒民女<lb/>
有錢則捨無錢則取怨呼道路母子死訣是不<lb/>
遵先帝十一也先帝在時亦養諸王太子若取<lb/>
乳母其夫復役賜與錢財時遣歸來視其弱息<lb/>
<pb n="KR3j0082_SBCK_025-12b"/>
今則不然夫婦生離夫故作役兒從後死家爲<lb/>
空戶是不遵先帝十二也先帝歎曰國以民爲<lb/>
本民以食爲天衣其次也三者孤存之於心今<lb/>
則不然農桑並廢是不遵先帝十三也先帝簡<lb/>
士不拘貴賤任之鄕閭効之於事擧者不虛受<lb/>
者不妄今則不然浮華者登朋黨者進是不遵<lb/>
先帝十四也先帝戰士不給他役江渚有事責<lb/>
其死効今之戰士供給衆役廪賜不贍是不遵<lb/>
先帝十五也夫賞以勸功罰以禁邪賞罰不中<lb/>
<pb n="KR3j0082_SBCK_025-13a"/>
則士民散失今江邊將士死不見哀勞不見賞<lb/>
是不遵先帝十六也今在所監司巳爲煩猥兼<lb/>
有內使擾亂其中一民十吏何以堪命是不遵<lb/>
先帝十七也夫校事吏民之仇先帝末年雖有<lb/>
呂壹錢欽等皆誅夷以謝百姓今復張立校曹<lb/>
縱吏言事是不遵先帝十八也先帝時居官者<lb/>
咸久於其位然後考績黜陟今州郡職司或莅<lb/>
政無幾便徵召遷轉紛紜道路傷財害民於是<lb/>
爲甚是不遵先帝十九也先帝每察竟解之奏<lb/>
<pb n="KR3j0082_SBCK_025-13b"/>
常留心推接是以獄無冤囚死者吞聲今則違<lb/>
之是不遵先帝二十也若臣言可錄藏之盟府<lb/>
如其虛妄治臣之罪願陛下留意<hi>江表傳曰晧所行彌暴凱</hi>
<hi>知其將亡上表曰臣聞惡不可積過不可長是以古人懼不聞非立敢諫之鼓武公九十思聞</hi>
<hi>警誡臣察陛下無思警誡之義而有積惡之漸臣深憂之故略陳其要陛下宜克己復禮述履</hi>
<hi>前德不可捐弃臣言而放奢意意日奢情日至吏日欺民日離則上不信下下當疑上骨肉相</hi>
<hi>刻公子將奔臣雖愚闇於天命以心審之敗不過二十稔也臣常忿亡國之人夏桀殷紂亦不</hi>
<hi>可使後人復忿陛下也臣受國恩奉朝三世復以餘年値遇陛下不能循俗與衆沈浮若比干</hi>
<hi>伍員以忠見戮以正見疑自謂畢足無所餘恨灰身泉壤無負先帝願陛下九思社稷存焉初</hi>
<pb n="KR3j0082_SBCK_025-14a"/>
<hi>晧始起宮凱上表諫不聽凱重表曰臣聞宮功當起夙夜反側是以頻煩上事往往留中不見</hi>
<hi>省報於邑歎息昨食時被詔曰君所陳誠是大趣然未合鄙意如何此宮殿不利宜當避之乃</hi>
<hi>可以妨勞役長坐不利宮乎父之不安子亦何倚臣伏讀一周不覺氣結於胸而涕泣雨集臣</hi>
<hi>年巳六十九榮祿巳重於臣過望復何所冀所以勤勤數進苦言者臣伏念大皇帝創基立業</hi>
<hi>勞苦勤至今強敵當塗西州傾覆孤疲之民宜當畜養廣力肆業以備其虞且始徙都屬有軍</hi>
<hi>征戰士流離州郡搔擾而大功復起徵召四方斯非保國致治之漸也臣聞爲人主者攘灾以</hi>
<hi>德除咎以義今宮室之不利伹當克巳復禮篤祖宗之至道愍黎庶之困苦何憂宮之不安灾</hi>
<hi>之不銷乎陛下不務脩德而築宮若德之不脩行之不貴雖殷辛之瑤臺秦始之阿房何止而</hi>
<hi>不喪身覆國宗廟作墟乎夫興土功高臺榭旣致水旱民又多疾其不疑也爲父長安使子無</hi>
<pb n="KR3j0082_SBCK_025-14b"/>
<hi>倚此乃子離於父臣離於陛下之象也臣子壹離雖念刮骨肉茅茨不翦復何益焉太皇帝之</hi>
<hi>時㓂鈔懾威南州無事尚猶沖讓未肯築宮況陛下危側之世乏太皇帝之德可不思哉可不</hi>
<hi>慮哉願陛下留意臣不虛言也</hi>
樓玄字承先沛郡人也孫晧卽位爲太司農主<lb/>
殿中事應對切直漸見責怒後人誣白玄與賀<lb/>
邵相逢駐共耳語大笑謗訕政事遂被詔詰責<lb/>
送付廣州徙交趾别勅令殺之<lb/>
賀邵字興伯會稽人也孫晧時遷中書令晧兇<lb/>
暴驕矜政事日弊邵上疏諫曰古之聖王所以<lb/>
<pb n="KR3j0082_SBCK_025-15a"/>
潛處重闈之内而知萬里之情垂拱衽席之上<lb/>
而明照八極之際者任賢之功也陛下宜旌賢<lb/>
表善以康庶政自頃年巳來朝列紛錯眞僞相<lb/>
貿上下空任文武曠位外無山嶽之鎭内無拾<lb/>
遺之臣佞諛之徒撫翼天飛干弄朝威盜竊榮<lb/>
利而忠良排墜信臣被害是以正士摧方而庸<lb/>
臣苟媚遂使淸流變濁忠臣結舌陛下處九天<lb/>
之上隱百重之室言出風靡令行景從媾近寵<lb/>
媚之臣日聞順意之辭將謂此輩實賢而天下<lb/>
<pb n="KR3j0082_SBCK_025-15b"/>
巳平也臣心所不安敢不以聞臣聞興國之君<lb/>
樂聞其過荒亂之主樂聞其譽聞其過者過日<lb/>
消而福臻聞其譽者譽日損而禍至是以古之<lb/>
人君揖讓以進賢虛己以求過譬天位於乘奔<lb/>
以虎尾爲警戒至於陛下嚴刑法以禁直辭黜<lb/>
善士以逆諫臣眩耀毀譽之實沈淪近習之言<lb/>
故常侍王蕃忠恪在公才任輔弼以酲酒之間<lb/>
加之大戮近鴻臚葛奚先帝舊臣偶有逆迕昏<lb/>
醉之言耳三爵之後禮所不諱陛下猥發雷霆<lb/>
<pb n="KR3j0082_SBCK_025-16a"/>
謂之輕慢飮之醇酒中毒殞命自是之後海內<lb/>
悼心朝臣失圖仕者以退爲幸居者以出爲福<lb/>
誠非所以保光洪緒熈隆道化也又何定本趨<lb/>
走小人僕隷之下身無錙銖之行能無鷹犬之<lb/>
用而陛下愛其佞媚假其威柄使定恃寵放恣<lb/>
自擅威福口正國議手弄天機上虧日月之明<lb/>
下塞君子之路臣竊觀天變自比年巳來陰陽<lb/>
錯謬四時逆節日蝕地震中夏殞雹參之典籍<lb/>
皆陰氣陵陽小人弄勢之所致也臣嘗覽書傳<lb/>
<pb n="KR3j0082_SBCK_025-16b"/>
驗諸行事灾祥之應可爲寒慄昔高宗脩己以<lb/>
消鼎雉之異宋景崇德以退熒惑之變願陛下<lb/>
上懼皇天譴吿之誚下追二君攘灾之道遠覽<lb/>
前代任賢之功近寤今日謬授之失淸澄朝位<lb/>
旌叙俊乂放退佞邪抑奪姧勢廣延淹滯容受<lb/>
直辭祇承乾指敬奉先業則大化光敷天人望<lb/>
塞矣傳曰國之興也視民如傷其亡也以民爲<lb/>
草芥陛下昔韜神光潛德東夏以聖哲茂姿龍<lb/>
飛應天四海延頸八方拭目以成康之化必隆<lb/>
<pb n="KR3j0082_SBCK_025-17a"/>
於且夕也自文興巳來法禁轉苛賦調益繁在<lb/>
所長吏迫畏罪負嚴法峻刑蹙民求辨是以人<lb/>
力不堪家戶離散呼嗟之聲感傷和氣又江邊<lb/>
戍兵宜時優育以待有事而徵發賦調烟至雲<lb/>
集衣不全短褐食不贍朝夕出當鋒鏑之難入<lb/>
抱無聊之慼是以父子相弃叛者成行願陛下<lb/>
寬賦除煩省諸不急夫民者國之本也食者民<lb/>
之命也今國無一年之儲家無經月之畜而後<lb/>
宮坐食萬有餘人内有離曠之怨外有損耗之<lb/>
<pb n="KR3j0082_SBCK_025-17b"/>
費使庫廩空於無用士民飢於糟糠又北敵注<lb/>
目伺國盛衰陛下不恃己之威德而怙敵之不<lb/>
來忽四海之困窮而輕虜之不爲難誠非長策<lb/>
廟勝之要也昔大皇帝創基南夏割據江山雖<lb/>
承天贊實由人力餘慶遺祚至於陛下陛下宜<lb/>
勉崇德器以光前烈何可忽顯祖之功勤輕難<lb/>
得之大業哉臣聞否泰無常吉凶由人長江之<lb/>
限不可久恃苟我不守一葦可航也昔秦建皇<lb/>
帝之號據殽函之阻德化不脩法政苛酷毒流<lb/>
<pb n="KR3j0082_SBCK_025-18a"/>
生民忠臣杜口是以一夫大呼社稷傾覆近劉<lb/>
氏據三關之嶮守重山之固可謂金城石室萬<lb/>
世之業任授失賢一朝喪没君臣繫頸共爲羈<lb/>
僕此當世之明鑒目前之炯戒也願陛下遠考<lb/>
前事近鑒世變豐基強本割情從道則成康之<lb/>
治興而聖祖之祚隆矣書奏晧深恨之邵奉公<lb/>
貞正親近所憚乃共譖邵與樓玄謗毀國事俱<lb/>
被詰責玄見送南州邵原復職後邵中惡風口<lb/>
不能言去職數月晧疑其託疾掠考千所卒無<lb/>
<pb n="KR3j0082_SBCK_025-18b"/>
一言竟殺之家屬徙臨海并下詔誅玄子孫<lb/>
韋曜字弘嗣吳郡人也遷太子中庶子時蔡頴<lb/>
亦在東宮性好博奕太子和以爲無益命曜論<lb/>
之其辭曰蓋聞君子耻當年而功不立疾没世<lb/>
而名不稱故曰學如不及猶恐失之是以古之<lb/>
志士悼年齒之流邁而懼名稱之不建也故勉<lb/>
精厲操不遑寧息且以西伯之聖姬公之才猶<lb/>
有日昃待且之勞故能隆王道垂名億載況在<lb/>
臣庶而可以巳乎歷觀古今功名之士皆有積<lb/>
<pb n="KR3j0082_SBCK_025-19a"/>
累殊異之迹勞身苦體契闊勤思平居不惰其<lb/>
業窮困不易其素是以卜式立志於耕牧而黃<lb/>
覇受道於囹圄終有崇顯之福以成不朽之名<lb/>
故山甫勤於夙夜而吳漢不離公門豈有遊惰<lb/>
哉而今之人多不務經術好翫博奕廢事弃業<lb/>
忘寢與食窮日盡明繼以脂燭當其臨局交爭<lb/>
雌雄未決專精銳意心勞體倦人事曠而不脩<lb/>
賔旅闕而不接雖有太牢之饌韶夏之樂不暇<lb/>
存也或至賭及衣物徙碁易行廉耻之意弛而<lb/>
<pb n="KR3j0082_SBCK_025-19b"/>
忿戾之色發其所志不出一枰之上所務不過<lb/>
方罫之間勝敵無封爵之賞獲地無兼土之實<lb/>
技非六藝用非經國立身者不階其術徵選者<lb/>
不由其道求之於戰陳則非孫吳之倫也考之<lb/>
於道藝則非孔氏之門也以變詐爲務則非忠<lb/>
信之事也以劫殺爲名則非仁者之意也而空<lb/>
妨日廢業終無補益是何異設木而擊之置石<lb/>
而投之哉且君子之居室也勤身以致養其在<lb/>
朝也竭命以納忠臨事且猶旰食而何博奕之<lb/>
<pb n="KR3j0082_SBCK_025-20a"/>
足耽乎夫然故孝友之行立貞純之名彰也方<lb/>
今大吳受命海內未平聖朝乾乾務在得人勇<lb/>
略之士則受熊虎之任儒雅之徒則處龍鳳之<lb/>
署百行兼苞文武並騖博選良才旌簡髦俊設<lb/>
程試之科垂金爵之賞誠千載之嘉會百世之<lb/>
良遇也當世之士宜勉思至道愛功惜力以佐<lb/>
明時使名書史籍勳在盟府乃君子之上務當<lb/>
今之先急也夫一木之枰孰與方國之封枯碁<lb/>
三百孰與萬人之將袞龍之服金石之樂足以<lb/>
<pb n="KR3j0082_SBCK_025-20b"/>
兼棊局而貿博奕矣設令世士移博奕之力而<lb/>
用之於詩書是有顏閔之志也用之於智計是<lb/>
有良平之思也用之於資貨有猗頓之富也用<lb/>
之於射御是有將帥之備也如此則功名立而<lb/>
鄙賤遠矣孫晧卽位爲侍中常領左國史時在<lb/>
所承指數言瑞應晧以問曜曜答曰此人家筐<lb/>
篋中物耳又晧欲爲父和作紀曜執以和不登<lb/>
帝位宜名爲傳如是者非一漸見責怒曜益憂<lb/>
懼自陳衰老求去晧終不聽晧每饗宴無不竟<lb/>
<pb n="KR3j0082_SBCK_025-21a"/>
日坐席無能否率以七升爲限雖不悉入口皆<lb/>
澆灌取盡曜素飮酒不過二升初見禮時常爲<lb/>
裁減或密賜菜茗以當酒至於寵衰更見逼強<lb/>
輙以爲罪又於酒後使侍臣難折公卿以嘲弄<lb/>
侵刻發摘私短以爲歡時有愆過或誤犯晧諱<lb/>
輙見收縛至於誅戮曜以爲外相毀傷内長尤<lb/>
恨使不濟濟非佳事也故伹示難問經義言論<lb/>
而巳晧以爲不承用詔命意不忠盡遂積前後<lb/>
嫌忿收曜付獄華覈連上疏救曜晧不許遂誅<lb/>
<pb n="KR3j0082_SBCK_025-21b"/>
曜也<lb/>
華覈字永先吳郡人也爲中書丞孫晧更營新<lb/>
宮制度弘廣飾以珠玉所費甚多時盛夏興功<lb/>
農守並廢覈上疏諫曰臣聞漢文之世九州晏<lb/>
然當此之時皆以爲泰山之安無窮之基也至<lb/>
於賈誼獨以爲可痛哭及流涕者三長大息者<lb/>
六乃曰方今之勢何異抱火措之積薪之下而<lb/>
寢其上竊以曩時之事揆今之勢誼云復數年<lb/>
間諸王方剛欲以此爲治雖堯舜不能安而今<lb/>
<pb n="KR3j0082_SBCK_025-22a"/>
大敵據九州之地有大半之衆習攻戰之餘術<lb/>
乘戎馬之舊勢非徒漢之諸王淮南濟北而巳<lb/>
誼之所欲痛哭比今爲緩抱火臥薪之喩於今<lb/>
爲急誠宜住建立之役先備豫之計勉墾植之<lb/>
業爲飢乏之救若捨此急盡力功作卒有風塵<lb/>
不虞之變當委版築之役應烽燧之急驅怨苦<lb/>
之衆赴白刄之難此乃大敵所因爲資也如伹<lb/>
固守曠日持久則軍糧必乏不待接刄而戰士<lb/>
巳困矣王者以九域爲宅天下爲家不與編戶<lb/>
<pb n="KR3j0082_SBCK_025-22b"/>
之民轉徙同也今之宮室先帝所營卜土立基<lb/>
非爲不祥又楊市土地與宮連接若大功畢竟<lb/>
輿駕遷住門行之神皆當轉移猶恐長久未必<lb/>
勝舊屢遷不可留則有嫌此乃愚臣所以夙夜<lb/>
爲憂灼也臣省月令季夏之月不可以興土功<lb/>
不可以會諸侯不可以起兵動衆擧大事必有<lb/>
大凶六月戊巳土行正王旣不可犯加又農月<lb/>
時不可失昔魯隱夏城中丘春秋書之垂爲後<lb/>
戒今築宮爲長世之洪基而犯天地之大禁襲<lb/>
<pb n="KR3j0082_SBCK_025-23a"/>
春秋之所書廢敬授之上務臣以愚管竊所不<lb/>
安又恐所召離民或有不至討之則廢役興事<lb/>
不討則日月滋蔓若悉並到大衆聚會希無疾<lb/>
病且人心安則思善苦則怨叛今當角力中原<lb/>
以定強弱正於際會彼益我損此乃雄夫智士<lb/>
所以深憂也臣聞先王治國無三年之儲曰國<lb/>
非其國安寧之世戒備如此況敵強大而忽農<lb/>
忘畜若上下空乏運漕不供北敵犯疆使周邵<lb/>
更生良平復出不能爲陛下計明矣書奏晧不<lb/>
<pb n="KR3j0082_SBCK_025-23b"/>
納後遷東觀令領右國史時倉廩無儲世俗滋<lb/>
侈覈上疏曰今冦虜充斥征伐未巳居無積年<lb/>
之儲出無應敵之畜此乃有國者所宜深憂也<lb/>
夫財穀所生當出於民趨時務農國之上務而<lb/>
都下諸官所掌别異各自下調不計民力輙與<lb/>
近期長吏畏罪晝夜催民委舍田事遑赴會日<lb/>
定送到都或藴積不用而徒使百姓消力失時<lb/>
到秋收月督其限入奪其播殖之時而責其今<lb/>
年之稅如有逋懸則籍没財物故家戶貧困衣<lb/>
<pb n="KR3j0082_SBCK_025-24a"/>
食不足宜暫息衆役壹心農桑古人稱一夫不<lb/>
耕或受其饑一女不織或受其寒是以先王治<lb/>
國唯農是務軍興巳來巳向百載農人廢南畆<lb/>
之務女工失機杼之業推此揆之則蔬食而長<lb/>
飢薄衣而履氷者固不少矣臣聞主之所求於<lb/>
民者二民之所望於主者三二謂求其爲己勞<lb/>
也求其爲己死也三謂飢者能食之勞者能息<lb/>
之有功者能賞之民巳致其二事而主失其三<lb/>
望者則怨心生而功不建今帑藏不實民勞役<lb/>
<pb n="KR3j0082_SBCK_025-24b"/>
猥主之二求巳備民之三望未報且飢者不待<lb/>
備羞而後飽寒者不俟狐貉而後温爲味者口<lb/>
之奇文繡者身之飾也今事多而役繁民窮而<lb/>
俗奢百工作無用之器婦人爲綺靡之飾不勤<lb/>
麻枲並繡文黼黻轉相倣効耻獨無有兵民之<lb/>
家猶復逐俗內無擔石之儲而出有綾綺之服<lb/>
至於富賈商販之家奢恣尤甚天下未平百姓<lb/>
不贍宜壹生民之原豐穀帛之業而弃功於浮<lb/>
華之巧妨日於侈靡之事上無尊卑等級之差<lb/>
<pb n="KR3j0082_SBCK_025-25a"/>
下有耗財費力之損且美貌者不待華采以崇<lb/>
好豔姿者不待文綺以致愛五色之飾足以麗<lb/>
矣若極粉黛窮盛服未必無醜婦廢華采去文<lb/>
繡未必無美人也若實如所論有之無益廢之<lb/>
無損者何愛而不暫禁以充府藏之急乎此救<lb/>
乏之上務富國之本業也使管晏復生無以易<lb/>
此漢之文景承平繼統天下巳定四方無虞猶<lb/>
以雕文之傷農事錦繡之害女工開國家之利<lb/>
杜飢寒之本況今六合分乖豺狼充路兵不離<lb/>
<pb n="KR3j0082_SBCK_025-25b"/>
疆甲不解帶而可以不廣生財之原充府藏之<lb/>
積哉<lb/>
羣書治要卷第二十八<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_026-1a"/>
羣書治要卷第二十九<lb/>
　　　　秘書監鉅鹿男臣魏徵等奉　勅撰<lb/>
　　晉書上<lb/>
紀<lb/>
武皇帝諱炎字安世文帝太子也泰始五年廷<lb/>
尉上西平民麴路伐登聞鼓言多妖妄毀謗帝<lb/>
詔曰狂狷怨誹亦朕之愆勿罪也<hi>孫盛陽秋云泰始八年帝</hi>
<hi>問右將軍皇甫陶論事陶固執所論與帝爭言散騎常侍鄭徽表求治罪詔曰讜言謇諤直意</hi>
<hi>盡辭所望於左右也人主常以阿媚爲患豈以爭臣爲損乎陶所執不諐此義而徽越職奏之</hi>
<pb n="KR3j0082_SBCK_026-1b"/>
<hi>豈朕意乎乃免徽官也</hi>
咸寧四年大醫司馬程據獻雉頭裘詔曰異服<lb/>
奇技典制所禁也其於殿前燒裘甲申勅內外<lb/>
敢有犯者依禮治罪<lb/>
太康元年吳主孫皓降有司奏晉德隆茂光𬒳<lb/>
四表吳會旣平六合爲一宜勒封東岳以彰聖<lb/>
德帝曰此盛德之事所未議也群臣固請弗聽<lb/>
<hi>于寶紀云太康五年侍御史郭欽上書曰戎狄強橫自古爲患魏初民寡西北諸邊郡皆爲戎</hi>
<hi>居今雖伏從若百年之後有風塵之警胡騎自平陽上黨不三日而至孟津北地西河失土馮</hi>
<pb n="KR3j0082_SBCK_026-2a"/>
<hi>翊太原安定裁居數縣其餘及上郡盡爲狄庭連接畿甸宜及平吳之威出北地西河安定復</hi>
<hi>上郡實馮翊平陽北統河諸縣募取死罪徙三河三魏見士四萬家以充之使裔不亂華漸徙</hi>
<hi>平陽弘農魏郡京兆上黨太原雜胡出於其表峻四夷出入之防明先王荒服之制萬世之長</hi>
<hi>策也弗納荀綽略記云世祖自平吳之後天下無事不能復孜孜於事物始寵用后黨由此祖</hi>
<hi>禰採擇嬪媛不拘拘華門父兄以之罪亹非正形之謂扄禁以之攢聚實耽穢之甚昔武王伐</hi>
<hi>紂歸傾宮之女助紂爲虐而世祖平皓納吳姬五千是同皓之弊也</hi>
惠皇帝諱衷字正度武帝太子也永平元年遷<lb/>
皇太后于永寧宮賈后諷群臣奏廢皇太后爲<lb/>
庶人居于金墉城九年賈后誣奏皇太子有悖<lb/>
<pb n="KR3j0082_SBCK_026-2b"/>
書帝幸式乾殿召公卿百官皆入詔賜太子死<lb/>
以所謗悖書及詔文遍示諸王公司空張華曰<lb/>
此國之太禍自漢氏以來每廢黜正嫡恆至喪<lb/>
亂且晉有天下日淺願陛下詳之尚書僕射裴<lb/>
頠曰臣不識太子書不審誰爲通表誰發此者<lb/>
爲是太子手書不宜先撿挍而王公百官竟無<lb/>
言免太子爲庶人幽于金墉城永康元年前西<lb/>
夷挍尉司馬閻纘輿棺詣闕上書曰伏見赦文<lb/>
及牓下前太子遹手疏以爲驚愕自古巳來臣<lb/>
<pb n="KR3j0082_SBCK_026-3a"/>
子悖逆未有如此之甚者也幸賴天慈全其首<lb/>
領臣伏念遹生於聖父而至此者由於長養深<lb/>
宮沈淪富貴受饒先帝父母驕之每見選師傅<lb/>
下至群吏率取膏梁擊鐘鼎食之家稀有寒門<lb/>
儒素如衛綰周文石奮疏廣者也洗馬舍人亦<lb/>
無汲黯鄭莊之比遂使不見事父事君之道臣<lb/>
案古典太子居以士禮與國人齒以此明先王<lb/>
欲令知先賤然後乃貴自頃東宮亦微太盛所<lb/>
以致敗也非伹東宮歷觀諸王師友文學亦取<lb/>
<pb n="KR3j0082_SBCK_026-3b"/>
豪族爲能得者率非龔遂王陽能以道訓友無<lb/>
直亮三益之節官以文學爲名實不讀書伹共<lb/>
鮮衣怒馬縱酒高會嬉遊博奕豈有切磋能相<lb/>
長益臣常恐公族凌遲以此歎息今遹可以爲<lb/>
戒恐其被斥弃逐遠郊始當悔過無所復及昔<lb/>
戾太子無狀稱兵拒命而壺關三老上書猶曰<lb/>
子弄父兵罪應笞漢武感悟築思子之臺今遹<lb/>
無狀言語逆悖受罪之日不敢失道猶爲輕於<lb/>
戾太子尚可禁持撿著目下重選師傅爲置文<lb/>
<pb n="KR3j0082_SBCK_026-4a"/>
學皆選以學行自立者及取服勤更事名行素<lb/>
聞者使共與處使嚴御史監護其家絕貴戚子<lb/>
弟輕薄賓客如此左右前後莫非正人使共論<lb/>
議於前伹道古今孝子慈親忠臣事君及思愆<lb/>
改過之比日聞善道庶幾可全昔太甲有罪放<lb/>
之三年思庸克復爲殷明王又魏明帝因母得<lb/>
罪廢爲平原侯爲置家臣庶子文學皆取正人<lb/>
共相匡矯事父以孝事母以謹聞於天下于今<lb/>
稱之李斯云慈母多敗子嚴家無格虜由陛下<lb/>
<pb n="KR3j0082_SBCK_026-4b"/>
驕遹使至於此庶其受罪以來足自思改方今<lb/>
天下多虞四夷未寧將伺國隙儲副大事不宜<lb/>
空虛宜爲大計少復停留先加嚴誨若不悛改<lb/>
弃之未晚也臣素寒門不經東宮情不私遹也<lb/>
臣甞備近職情同閽寺悾悾之誠皆爲國事臣<lb/>
以死獻忠輙具棺絮伏須刑誅書御不從遣前<lb/>
將軍司馬送太子幽于許昌宮賈后使黃門孫<lb/>
慮賊太子于許昌<hi>于寶紀云史臣曰世祖正位居體重言愼法仁以原下寛</hi>
<hi>而能斷故民詠惟新四海歡悅矣聿修祖宗之志獨納羊祜之策役不二時江湖來同夷吳蜀</hi>
<pb n="KR3j0082_SBCK_026-5a"/>
<hi>之壘垣通二方之險塞掩唐虞之舊城班正朔於八荒餘粮委畆外關不閉民相遇者如親其</hi>
<hi>匱乏者取資於道路故于時有天下無窮人之言雖太平未洽亦足以明吏奉其法民樂其生</hi>
<hi>百代之一時矣武皇旣崩陵土未乾而楊駿被誅母后廢黜朝士舊臣夷滅者數十族宗子無</hi>
<hi>維城之助而閼伯實沈之隙歲構師尹無具瞻之貴而顚墜戮辱之禍日有民不見德唯亂是</hi>
<hi>聞內外混淆名實反錯國政迭移於亂人禁兵外散於四方方岳無鈞石之鎭門關無結草之</hi>
<hi>固李辰石冰傾之於荊楊劉淵王彌撓之於靑冀二十餘年而河洛爲墟戎羯稱制二帝失尊</hi>
<hi>山陵無所何哉樹立失權託付非才四維不張而苟且之政多也夫作法於治其弊猶亂作法</hi>
<hi>於亂誰能救之于時天下非蹔弱也軍旅非無素也彼劉淵者離石之將兵都尉王彌者靑州</hi>
<hi>之散吏也葢皆弓馬之士驅走之人凡庸之才非有吳先主諸葛孔明之能也新起之㓂烏合</hi>
<pb n="KR3j0082_SBCK_026-5b"/>
<hi>之衆非吳蜀之敵也脫耒爲兵裂衣爲旗非戰國之器也自下逆上非隣國之勢也然而成敗</hi>
<hi>異効擾天下如驅羣羊擧二都如拾遺將相侯王連頸受戮乞爲奴僕而猶不獲后嬪妃主虜</hi>
<hi>辱於戎卒豈不哀哉夫天下大器也羣生重畜也愛惡相攻利害相奪其勢若積水于防燎火</hi>
<hi>于原未甞蹔靜也器大者不可以小道治勢重者不可以爭競擾古先哲王知利百姓是以感</hi>
<hi>而應之悅而歸之如晨風之鬱北林龍魚之趣淵澤也然後設禮文以理之斷刑罰以威之謹</hi>
<hi>好惡以示之審禍福以喩之求明察以官之篤慈愛以固之故皆樂其生而哀其死悅其敎而</hi>
<hi>安其俗君子勤禮小人盡力廉耻篤於家閭邪僻消於胸懷故其民有見危以授命而不求生</hi>
<hi>以害義又況奮臂大呼聚之以干紀作亂之事乎基廣則難傾根深則難㧞理節則不亂膠結</hi>
<hi>則不遷是以昔有天下者之所以長久也夫豈無僻主賴道德典刑以維持之也故延陵季子</hi>
<pb n="KR3j0082_SBCK_026-6a"/>
<hi>聽樂以知諸侯存亡之數短長之期者蓋民情風敎國家安危之本也晉之興也其創基立本</hi>
<hi>異於先代又加之以朝寡純德之士鄕乏不二之老風俗淫僻耻尚失所學者以莊老爲宗而</hi>
<hi>黜六經談者以虛蕩爲辯而賤名撿行身者以放蕩爲通而狹節操進仕者以苟得爲貴而鄙</hi>
<hi>居正當官者以望空爲高而笑勤恪劉頌屢言治道傅咸每糺邪正皆謂之俗吏其倚仗虛曠</hi>
<hi>依阿無心者皆名重海内由是毀譽亂於善惡之實情慝奔於貨欲之塗選者爲人擇官宦者</hi>
<hi>爲身擇利而秉鈞當軸之士身兼官以十數大極其尊小統其要機事之失十恆八九而世族</hi>
<hi>貴戚之子弟凌邁超越不拘資次悠悠風塵皆奔競之士列官千百無讓賢之擧子眞著崇讓</hi>
<hi>而莫之省子雅制九班而不得用長虞直筆而不能糾其婦女莊飾織絍皆取成於婢僕未甞</hi>
<hi>知女功絲枲之業中饋酒食之事也先時而㛰任情而動故不取淫逸之過不拘妬忌之惡有</hi>
<pb n="KR3j0082_SBCK_026-6b"/>
<hi>逆于舅姑有反易剛柔有殺戮妾媵有瀆亂上下父兄弗之罪也天下莫之非也又況責之問</hi>
<hi>四敎於古修貞順於今以輔佐君子者哉禮法刑政於是大壞如水斯積而決其堤防如火斯</hi>
<hi>蓄而離其薪燎也國之將亡本必先顚其此之謂乎故觀阮籍之行而覺禮敎崩施之所由察</hi>
<hi>庾純賈充之爭而見師尹之多僻考平吳之功而知將帥之不讓思郭欽之謀而寤戎狄之有</hi>
<hi>亹覽傅玄劉毅之言而得百官之邪核傅咸之奏錢神之論而覩寵賂之彰民風國勢如此雖</hi>
<hi>以中庸之才守文之主治之辛有必見之於祭祀季札必得之於聲樂范夑必爲之請死賈誼</hi>
<hi>必爲之痛哭又況我惠帝以蕩蕩之德而臨之哉故賈后肆虐於六宮韓午助亂於內外其所</hi>
<hi>由來漸矣豈特繫一婦人之惡乎</hi>
成皇帝諱衍字世根明帝太子也咸和七年詔<lb/>
<pb n="KR3j0082_SBCK_026-7a"/>
除諸養禽之屬無益者集書令史夏侯盛表曰<lb/>
伏聞明詔悉除養熊虎之費擧朝增慶咸稱聖<lb/>
主伏惟陛下未觀古今成敗之戒而卓尒玄覽<lb/>
明發自然遣除無益務在嗇民誠可謂性與天<lb/>
道生而知之孔子十五志學四十不惑陛下年<lb/>
在志學之後而思洞不惑之前三代之興無不<lb/>
抑損情欲三季之衰無不肆其侈靡陛下不學<lb/>
其興而與興者同功不覽其衰巳去衰者之弊<lb/>
道侔上哲德邁中古吐絲髮之言著如綸之美<lb/>
<pb n="KR3j0082_SBCK_026-7b"/>
臣聞將順其美匡救其惡故人主之言則右史<lb/>
書之陛下此詔旣當等之史籍又宜宣布天下<lb/>
自喪亂巳來四十餘載塗炭之餘思治久矣陛<lb/>
下智成當年而運値百六德音之詔發自聖德<lb/>
願復觸類而長之廣求其比無使朝有遊食費<lb/>
祿之臣野有逋竄不傜之民使居官者必有供<lb/>
時之賦則何患倉廩之不實下土之不均凡修<lb/>
此術易於反掌耳臣誠總猥官自朝末不足對<lb/>
揚盛化禆廣大猷然自覩聖美心悅至敎自忘<lb/>
<pb n="KR3j0082_SBCK_026-8a"/>
叢細謹拜表以賀<lb/>
簡文皇帝諱昱字道萬元帝少子也咸安二年<lb/>
詔曰夫敦本息末抑絕華競開忠信公坥之門<lb/>
塞浮僞阿私之路詢名撿實致之以道使淸濁<lb/>
異流能否殊貫官無粃政士無謗讟不有懲勸<lb/>
則德禮焉施且強㓂未殄勞役未息每念民疲<lb/>
力單則中夜忘寢若不弘政以求民瘼簡除遊<lb/>
煩以存儉約將何以紓之耶今自非軍國戎祀<lb/>
之要其華飾煩費之用可除者皆除之宜省者<lb/>
<pb n="KR3j0082_SBCK_026-8b"/>
皆省之其鰥寡窮獨癃殘六疾不能自存皆生<lb/>
民之至艱先王之所愍宜加隱䘏各賑賜之若<lb/>
或孝子貞婦殊行異操之人皆以狀條列當有<lb/>
以甄明其節夫肥遁窮谷之賢汩泥揚波之士<lb/>
雖抗志於玄霄之表潛默於幽岫之裏貪屈高<lb/>
尚之道以隆協讚之美使惠風流於天下膏澤<lb/>
被於萬物孰與獨足山水棲遲丘壑殉匹夫之<lb/>
㓗而忘兼濟之大古人不借賢於曩代朕所以<lb/>
虛想於今日內外百官剖符親民各勤所司使<lb/>
<pb n="KR3j0082_SBCK_026-9a"/>
善無不達惡無不聞退食自公平情以道令詩<lb/>
人無素飡之刺而吾獲虛心之求豈不善哉其<lb/>
各宣攝知朕意焉<lb/>
后妃傳<lb/>
武元楊皇后弘農華陰人也初賈充妻郭氏使<lb/>
言於后求以女爲太子妃兼有遺賂及議太子<lb/>
㛰世祖欲娶衛瓘女后苦譽賈后有淑德又密<lb/>
使太子太傅荀顗進言上乃聽之遂成㛰<lb/>
惠賈庶人名南風平陽人也拜太子妃性妬虐<lb/>
<pb n="KR3j0082_SBCK_026-9b"/>
甞手殺數人或以㦸擲孕妾子乃墮地惠帝卽<lb/>
位爲皇后虐誅三楊逆弑太后矯害二公荒淫<lb/>
放恣與太醫程據等亂彰于内外詐有身爲產<lb/>
養妹夫韓壽兒遂謀廢太子以所養代立專爲<lb/>
姦誣害太子衆惡彰著永康元年爲趙王倫所<lb/>
廢賜死<lb/>
傳<lb/>
琅耶王伷字子將宣帝第五子受詔征吳孫皓<lb/>
請降進拜大將軍伷旣戚屬尊重加有平吳之<lb/>
<pb n="KR3j0082_SBCK_026-10a"/>
功而克己恭儉無矜滿之色統御文武各得其<lb/>
用百姓悅仰咸懷惠化<lb/>
扶風王駿字子臧宣帝第七子也年五六歲能<lb/>
書畫誦詠詩賦秉德淸貞宗室之中最爲儁茂<lb/>
封汝陰王遷鎭西大將軍都督雍梁諸軍事大<lb/>
興佃農入朝徙封扶風王薨西土氓黎思慕悲<lb/>
哭涕泣岐路更樹碑讚述德範長老見碑者無<lb/>
不拜之其遺愛如此<lb/>
齊王攸字大猷文帝第二子也力行敦善甚有<lb/>
<pb n="KR3j0082_SBCK_026-10b"/>
名譽爲侍中數年授太子太傅獻箴於皇太子<lb/>
每朝政大議悉心陳之且孝敬忠肅至性過人<lb/>
太康三年爲大司馬都督靑州諸軍事薨<lb/>
子冏嗣字景治與趙王倫共廢賈后倫篡遷冏<lb/>
鎭東大將軍開府儀同三司冏因民心怨望移<lb/>
檄天下破倫帝反正就拜大司馬加九錫輔政<lb/>
大築第館使大匠營制與西宮等後房施鐘懸<lb/>
前庭儛八佾沈于酒色不入朝見坐拜百官符<lb/>
勅三臺選擧不均唯寵親昵殿中御史桓豹奏<lb/>
<pb n="KR3j0082_SBCK_026-11a"/>
事不先經冏府卽考竟之於是朝廷側目海内<lb/>
失望冏驕亂日甚終無悛志長沙王發兵攻冏<lb/>
府生禽冏斬於閶闔門外諸黨屬皆夷三族<lb/>
愍懷太子遹字煕祖惠帝長子也謝才人所生<lb/>
少而聰慧惠帝卽位立爲皇太子年轉長大而<lb/>
不好學喜與左右嬉戲不能尊敬保傅敬押賔<lb/>
友賈后素忌太子有佳譽因此密勅諸黃門閹<lb/>
宦媚諛於太子曰殿下誠可及壯時極意狡猾<lb/>
何爲恆自拘束每見喜怒之際輙歎曰殿下不<lb/>
<pb n="KR3j0082_SBCK_026-11b"/>
知用威刑天下那得畏服也太子於是慢弛益<lb/>
彰或廢朝侍有過差之聲洗馬江統等諫太子<lb/>
不能用賈后詐稱上不和呼太子入朝后不見<lb/>
置别屋中遣婢賜酒棗逼使飮盡仍齎謗書多<lb/>
未成字稱詔令太子寫之累續催促醉不暇看<lb/>
粗得迹便足成悖辭后以呈帝帝卽幸式乾殿<lb/>
召公卿入使黃門令薰猛以太子書及靑紙詔<lb/>
曰遹書如此今賜死徧示諸公王而莫敢有言<lb/>
者唯張華裴頠證明太子議至日西不決后懼<lb/>
<pb n="KR3j0082_SBCK_026-12a"/>
事變乃表免太子爲庶人於是送幽于許昌宮<lb/>
賈后矯詔害太子趙王倫等廢后於金墉城賜<lb/>
死冊復太子謚爲愍懷<lb/>
安平王孚字叔達宣帝弟也魏甘露元年轉太<lb/>
傅高貴鄕公卒當時百官莫敢奔赴孚往枕屍<lb/>
於股號慟盡哀奏治主者會太后有令使以庶<lb/>
人禮葬孚與羣公上表乞以王禮葬之世祖受<lb/>
禪陳留王就金墉城孚拜辭執王手涕泣歔欷<lb/>
不能自勝曰臣死之日固太魏之純臣也臨終<lb/>
<pb n="KR3j0082_SBCK_026-12b"/>
曰有魏貞士河内司馬孚不伊不周不夷不惠<lb/>
立身行道終始若一遺令素棺單椁斂以時服<lb/>
所給器物一不施用<lb/>
高密王泰字子舒宣帝弟馗之子也封爲隴西<lb/>
王遷太尉爲人廉靜不近聲色身爲宰輔食大<lb/>
國之租服餝麤素肴饍疎儉如布衣寒士事親<lb/>
恭謹居喪哀戚謙虛下物爲宗室儀表<lb/>
劉寔字子眞平原人也太祖引參相國軍事寔<lb/>
以世俗進趣廉讓道缺乃著崇讓論其辭曰古<lb/>
<pb n="KR3j0082_SBCK_026-13a"/>
之聖王之治天下所以貴讓者欲以出賢才息<lb/>
爭競也夫人情莫不皆欲己之賢也故勸令讓<lb/>
賢以自明也賢豈假讓不賢哉故讓道興賢能<lb/>
之人不求自出矣至公之擧自立矣百官之副<lb/>
亦豫具矣一官缺擇衆官所讓最多者而用之<lb/>
審之道也在朝之士相讓於上草廬之人咸皆<lb/>
化之推能讓賢之風從此生矣爲一國所讓則<lb/>
一國士也天下所共推則天下士也推讓之風<lb/>
行則賢與不肖灼然殊矣此道之行在上者無<lb/>
<pb n="KR3j0082_SBCK_026-13b"/>
所用其心因成淸議隨之而已故曰蕩蕩乎堯<lb/>
之爲君莫之能名又曰舜禹之有天下而不與<lb/>
焉賢人相讓於朝大才之人恆在大官小人不<lb/>
爭於野天下無事矣以賢才治無事至道興矣<lb/>
已仰其成復何與焉故可以歌南風之詩彈五<lb/>
弦之琴也成此功者非有他崇讓之所致耳在<lb/>
朝之人不務相讓久矣天下化之自魏代已來<lb/>
登進辟命之士及在職之吏臨見受叙雖自辭<lb/>
不能終莫肯讓有勝己者夫推讓之風息爭競<lb/>
<pb n="KR3j0082_SBCK_026-14a"/>
之心生矣孔子曰上興讓則下不爭明讓不興<lb/>
下必爭也推讓之道興賢能之人日見推擧爭<lb/>
競之心生賢能之人日見謗毀夫爭者之欲自<lb/>
先甚惡能者之先不能無毀也孔墨不能免世<lb/>
之謗己況不及孔墨者乎議者僉言世少高名<lb/>
之才朝廷不有大才之人可以爲大官者山澤<lb/>
人小官吏亦復云朝廷之士雖有大官名德皆<lb/>
不及往時人也余以爲此二言皆失之矣非時<lb/>
獨乏賢也時不貴讓一人有先衆之譽毀必隨<lb/>
<pb n="KR3j0082_SBCK_026-14b"/>
之名不得成使之然也雖令稷契復存亦不復<lb/>
能全其名矣能否渾雜優劣不分士無素定之<lb/>
價官職有缺主選之吏不知所用伹案官次而<lb/>
擧之同才之人先用者非勢家之子則必爲有<lb/>
勢者之所念也因先用之資而復遷之無巳遷<lb/>
之無巳不勝其任之病發矣所以見用不息者<lb/>
由讓道廢也因資用人之有失久矣故自漢魏<lb/>
以來時開大擧令衆官各擧所知唯才所任不<lb/>
限階次如此者甚數矣其所擧必有當者不聞<lb/>
<pb n="KR3j0082_SBCK_026-15a"/>
時有擢用不知何誰最賢故也所擧必有不當<lb/>
而罪不加不知何誰最不肖故也所以不可得<lb/>
知由當時之人莫肯相推賢愚之名不别令其<lb/>
如此擧者知在上者察不能審故敢漫擧而進<lb/>
之或擧所賢因及所念一頓而至人數猥多各<lb/>
言所擧者賢加之高狀相似如一難得而分矣<lb/>
雖擧者不能盡忠之罪亦由上開聽察之路濫<lb/>
令其爾也昔齊王好聽竽聲必令三百人合吹<lb/>
而後聽之廩以數人之俸南郭先生不知吹竽<lb/>
<pb n="KR3j0082_SBCK_026-15b"/>
者也以三百人合吹可以容其不知因請爲王<lb/>
吹竽虛食數人之俸嗣王覺而改之難彰先王<lb/>
之過乃下令曰吾之好聞竽聲有甚於先王欲<lb/>
一一列而聽之先生於此逃矣推賢之風不立<lb/>
濫擧之法不改則南郭先生之徒盈於朝矣才<lb/>
高守道之士日退馳走有勢之門日多矣雖國<lb/>
有典刑弗能禁矣讓道不興之弊非徒賢人在<lb/>
下位不得時進也國之良臣荷重任者亦將以<lb/>
漸受罪退矣何以知其然也孔子以爲顏氏之<lb/>
<pb n="KR3j0082_SBCK_026-16a"/>
子不貳過耳明非聖人皆有過矣寵貴之地欲<lb/>
之者多惡賢能者塞其路其過而毀之者亦多<lb/>
矣夫謗毀之生非徒空設必因人之微過而甚<lb/>
之者也毀謗之言數聞在上者雖欲弗納不能<lb/>
不杖所聞因事之來而微察之也無以其驗至<lb/>
矣得其驗安得不治其罪若知而縱之主之威<lb/>
日衰令之不行自此始矣知而皆治之受罪退<lb/>
者稍多大臣有不自固之心矣夫賢才不進貴<lb/>
臣日疎此有國者之深憂也竊以爲改此俗甚<lb/>
<pb n="KR3j0082_SBCK_026-16b"/>
易矣何以知之夫一時在官之人雖雜有凡猥<lb/>
之才其中賢明者亦多矣豈可謂皆不知讓賢<lb/>
爲貴耶直以其時皆不讓習以成俗故遂不爲<lb/>
耳人臣初除皆通表上聞名之謝章所由來尚<lb/>
矣原謝章之本意欲進賢能以謝國恩也昔舜<lb/>
以禹爲司空禹拜稽首讓于稷契及咎繇唐虞<lb/>
之時衆官初除莫不皆讓也謝章之義蓋取於<lb/>
此也書記之者欲以示永世之則季世所用不<lb/>
賢不能讓賢虛謝見用之恩而已相承不變習<lb/>
<pb n="KR3j0082_SBCK_026-17a"/>
俗之失也夫叙用之官通章表者其讓賢推能<lb/>
乃通其不能有所讓徒費簡紙者皆絕不通人<lb/>
臣初除各思推賢能而讓之矣讓之文付主者<lb/>
掌之三司有缺擇三司所讓最多者而用之此<lb/>
爲一公缺三公巳豫選之矣且主選之吏不必<lb/>
任公而選三公不如令三公自共選一公爲詳<lb/>
也四征缺擇四征所讓最多者而用之此爲一<lb/>
征缺四征巳豫選之矣必詳於停缺而令主者<lb/>
選四征也尚書缺擇尚書所讓最多者而用之<lb/>
<pb n="KR3j0082_SBCK_026-17b"/>
此爲令八尚書共選一尚書詳於臨缺而令主<lb/>
者選八尚書也郡守缺擇衆郡所讓最多者而<lb/>
用之詳於任主者令選百郡守也夫以衆官百<lb/>
郡之讓與主者共相比不可同歲而論也賢愚<lb/>
皆讓百姓耳目盡爲國耳目夫人情爭則欲毀<lb/>
己所不如讓則競推於勝己故世爭則毀譽交<lb/>
錯優劣不分難得而讓也時讓則賢智顯出能<lb/>
否之美歷歷相次不可得而亂也當此時也能<lb/>
退身修己者讓之者多矣雖欲守貧賤不可得<lb/>
<pb n="KR3j0082_SBCK_026-18a"/>
也馳騖進趣而欲人見讓猶卻行而求前也夫<lb/>
如是愚智咸知進身求通非修之於己則無由<lb/>
矣遊外求者於此相隨而歸矣浮聲虛論不禁<lb/>
而自息矣人人無所用其心任衆人之議而天<lb/>
下自治矣元康中遷司空<lb/>
閻纘字續伯巴西人也楊駿爲太傅以纘補舍<lb/>
人出爲安復令駿旣被誅莫敢收者纘聞之弃<lb/>
官免歸獨以家財人力修墓終成葬事遷殿中<lb/>
將軍以疾不拜愍懷太子之廢纘輿棺詣闕上<lb/>
<pb n="KR3j0082_SBCK_026-18b"/>
書理太子之冤朝廷立大孫纘復上疏陳今相<lb/>
國雖已保傅東宮至於旦夕訓誨輔導出入動<lb/>
靜劬勞宜選寒苦之士忠貞淸正老而不衰以<lb/>
爲師傅其侍臣以下文武將吏且勿復取盛戚<lb/>
豪門子弟魏文帝之在東宮徐幹劉楨爲友文<lb/>
學相接之道並如氣類吳太子登顧譚爲友諸<lb/>
葛恪爲賔臥同床帳行則參乘交如布衣此則<lb/>
近代之明比也天子之子不患不富貴不患人<lb/>
不敬畏患於驕盈不聞其過不知稼穡之艱難<lb/>
<pb n="KR3j0082_SBCK_026-19a"/>
耳至於甚者乃不知名六畜可不勉哉今不忍<lb/>
小相維持令至闕失頓相罪責不亦誤哉大孫<lb/>
幼冲選置兵衛宜得柱石之士如周昌者朝廷<lb/>
善其忠烈擢爲漢中太守<lb/>
段灼字休然敦煌人也爲鄧艾鎭西司馬徵拜<lb/>
議郞世祖卽位灼上疏追理艾曰故征西將軍<lb/>
鄧艾誅以性剛急矜功伐善而不能協同朋類<lb/>
輕犯雅俗失君子之心故莫肯理之者臣敢昧<lb/>
死言艾不反之狀艾本屯田掌犢人宣皇帝㧞<lb/>
<pb n="KR3j0082_SBCK_026-19b"/>
之於農吏之中顯之於宰府之職先帝委艾以<lb/>
廟勝成圖指授長策艾受命忘身前無堅敵軍<lb/>
不踰時而巴蜀蕩定艾功名已成亦當書之竹<lb/>
帛傳祚萬世七十老公復何所求哉艾以劉禪<lb/>
初降遠郡未附矯令承制權安社稷雖違常科<lb/>
有合古義原心定罪事可詳論鍾會有吞天下<lb/>
之心恐艾威名知必不同因其疑似構成其事<lb/>
夫反非小事若懷惡心卽當謀及豪桀然後乃<lb/>
能興動大衆不聞艾有腹心一人臨死口無惡<lb/>
<pb n="KR3j0082_SBCK_026-20a"/>
言而獨受腹背之誅豈不哀哉故見之者垂涕<lb/>
聞之者歎息此賈誼所以忼愾於漢文天下之<lb/>
事可爲痛哭者良有以也昔秦民憐白起之無<lb/>
罪吳人傷子胥之冤酷皆爲之立祠天下之人<lb/>
爲艾悼心痛恨亦由是也謂可聽艾門生故吏<lb/>
收艾屍柩歸葬舊墓以平蜀之功繼封其後使<lb/>
艾闔棺定謚死無所恨赦冤魂於黃泉收信義<lb/>
於後世則天下殉名之士立功之臣必投湯火<lb/>
樂爲陛下死矣世祖得表省覽甚嘉其意<lb/>
<pb n="KR3j0082_SBCK_026-20b"/>
虞悝長沙人也弟望字子都並有士操閨門有<lb/>
孝悌之稱鄕黨有廉信之譽譙王承臨州王敦<lb/>
作逆遣使招承承不應與甘卓相結起義赴都<lb/>
承於是命悝爲長史望爲司馬敦遣魏乂等攻<lb/>
戰轉急望臨陳授首悝爲魏乂所害臨刑鄕人<lb/>
送以百數與相酬酢意氣周洽有如平日子弟<lb/>
號泣悝謂曰人生有死闔門爲忠義鬼亦何恨<lb/>
哉及敦被誅詔書追述悝望忠勲贈悝襄陽太<lb/>
守望滎陽太守遣謁者至墓弔祭<lb/>
<pb n="KR3j0082_SBCK_026-21a"/>
刑法志<lb/>
侍中臣顧言夫殺生賞罰治亂所由興也人主<lb/>
所謂宜生或不可生則人臣當陳所以宜殺人<lb/>
主所謂宜賞或不應賞則人臣當陳所以宜罰<lb/>
然後治道耳古之聖賢欲上盡理務下收損益<lb/>
莫不深閉愼密以延良謨兆庶內外咸知主如<lb/>
此然後乃展布腹心竭其忠誠耳<lb/>
廷尉劉頌表曰臣昔上行肉刑從來積年遂寢<lb/>
不論臣竊以爲議者拘孝文之小仁而輕違聖<lb/>
<pb n="KR3j0082_SBCK_026-21b"/>
王之典刑未詳之甚莫過於此今死刑重故非<lb/>
命者衆生刑輕故罪不禁姧所以然者肉刑不<lb/>
用之所致也今爲徒者類性元惡不䡄之族也<lb/>
去家懸遠無衣食之資飢寒切身志不聊生廉<lb/>
士介節者則皆爲盜賊豈況本性姦凶無賴之<lb/>
徒乎是以徒亡日屬賊盜日䌓得輙加刑日益<lb/>
一歲此爲終身之徒也自顧反善無期而灾困<lb/>
逼身其志亡思盜勢不得息事使之然也古者<lb/>
用刑以止刑今反於此以刑生刑以徒生徒諸<lb/>
<pb n="KR3j0082_SBCK_026-22a"/>
重犯亡者髮過三寸輙重髠之此以刑生刑加<lb/>
作一歲此以徒生徒也徒亡者積多繫獄猥蓄<lb/>
議者曰囚不可不赦復從而赦之此爲刑不勝<lb/>
罪法不勝姦民知法之不勝相聚而謀爲不䡄<lb/>
月異而歲不同故自頃年以來姦惡凌暴所在<lb/>
充斥漸以滋漫議者不深思此故曰肉刑於名<lb/>
忤聽忤聽孰與盜賊不禁聖王之制肉刑遠有<lb/>
深理其事可得而言非徒心懲其畏剝割之痛<lb/>
而不爲也去其爲惡之具使夫姦民無用復肆<lb/>
<pb n="KR3j0082_SBCK_026-22b"/>
其志止姦絕本理之盡也亡者刖其足無所用<lb/>
復亡盜者截其手無所用復盜淫者割其勢理<lb/>
亦如之除惡塞源莫善於此今宜取死刑之限<lb/>
重生刑之限輕及三犯逃亡淫盜悉以肉刑代<lb/>
之其應四五歲刑者皆髠笞使各有差悉不復<lb/>
居作然後刑不復生刑徒不復生徒而殘體爲<lb/>
戮終身作誡民見其痛畏而不犯必數倍於今<lb/>
豈與全其爲姦之手足而蹴居必死之窮地同<lb/>
哉而猶曰肉刑不可用竊以爲不識務之甚也<lb/>
<pb n="KR3j0082_SBCK_026-23a"/>
衛展字道野河東人也遷大理上書曰今施行<lb/>
詔書有考子正父死刑或鞭父母問子所在近<lb/>
主者所稱庚寅詔書擧家逃亡家長斬若長是<lb/>
逃亡之主斬之斬之雖重猶可也設子孫犯事<lb/>
將考父祖逃亡逃亡是子孫而父祖嬰其酷傷<lb/>
順破敎如此者衆相隱之道離則君臣之義廢<lb/>
君臣之義廢則犯上之姧生矣秦網密文峻漢<lb/>
興掃除煩苛風移俗易幾於刑厝大人革命不<lb/>
得不蕩其穢匿通其圯滯今詔書宜除者多有<lb/>
<pb n="KR3j0082_SBCK_026-23b"/>
便於當今著爲正條則法差簡易元帝令曰自<lb/>
元康已來事故荐臻法禁滋漫大理所上宜朝<lb/>
堂會議蠲除詔書不可用者此孤所虛心者也<lb/>
轉廷尉又上言古者肉刑事經前聖愚謂宜復<lb/>
古施行中宗詔曰可內外通共議之於是驃騎<lb/>
將軍王導等議以肉刑之典由來尚矣肇自古<lb/>
先以及三代聖哲明王所未曾改班固深論其<lb/>
事以爲外有輕刑之名內實殺人輕重失當故<lb/>
刑政不中也且原先王之造刑名也非以過怒<lb/>
<pb n="KR3j0082_SBCK_026-24a"/>
也非以殘民也所以救姦所以當罪也今盜者<lb/>
竊人之財淫者好人之色亡者避叛之役皆無<lb/>
殺害也刖之以刑刑之則止而加之斬戮戮過<lb/>
其罪死不可生縱虐於此歲以巨計此乃仁人<lb/>
君子所不忍聞而況行之於政乎若乃惑其名<lb/>
而不練其實惡其生而趣其死此畏水投舟避<lb/>
坎陷井愚夫之不若何取於政哉<lb/>
百官志<lb/>
中書郞李重以爲等級繁多在職不得久又外<lb/>
<pb n="KR3j0082_SBCK_026-24b"/>
選輕而内官重以使風俗大弊宜釐改重外選<lb/>
簡階級使官人議曰古之聖王建官垂制所以<lb/>
體國經治而功在簡易自帝王而下世有增損<lb/>
舜命九官周分六職秦采古制漢仍秦舊倚丞<lb/>
相任九卿雖置五曹尚書令僕射之職始於掌<lb/>
封奏以宣外內事任尚輕而郡守牧民之官重<lb/>
故漢宣稱所與爲治唯良二千石其有殊政者<lb/>
或賜爵進秩諒爲治大體所以遠蹤三代也及<lb/>
至東京尚書雖漸優顯然令僕出爲郡守便入<lb/>
<pb n="KR3j0082_SBCK_026-25a"/>
爲三公虞延第五倫桓虞鮑昱是也近自魏朝<lb/>
名守杜畿滿寵田豫胡質等居郡十餘二十年<lb/>
或秩中二千石假節猶不去郡此亦古人苟善<lb/>
其事雖没世不徙官之義也漢魏以來內官之<lb/>
貴於今最隆而百官等級遂多遷補轉徙如流<lb/>
能不以著黜陟不得彰此爲治之大弊也夫階<lb/>
級繁多而望官久官不久而望治功成不可得<lb/>
也虞書云三考黜陟幽明周官三年大計羣吏<lb/>
之治而行其誅賞漢法官人或不直秩魏初用<lb/>
<pb n="KR3j0082_SBCK_026-25b"/>
輕資亦先試守不稱繼以左遷然則雋才登進<lb/>
無能降退此則所謂有知必試而使人以器者<lb/>
也臣以爲今宜大并羣官等級使同班者不得<lb/>
復稍遷又簡法外議罪之制明試守左遷之例<lb/>
則官人理書士必量能而受爵矣居職者自久<lb/>
則政績可考人心自定務求諸己矣裴顧以萬<lb/>
機庶政宜委宰輔詔命不應數改乃上疏曰臣<lb/>
聞古之聖哲深原治道以爲經理羣務非一才<lb/>
之任照練萬機非一智所達故設官建職制其<lb/>
<pb n="KR3j0082_SBCK_026-26a"/>
分局分局旣制則䡄體有斷事務不積則其任<lb/>
易處選賢擧善以守其位委任責成立相干之<lb/>
禁侵官爲曹離局陷姧猶懼此法未足制情以<lb/>
義明防曰君子思不出位夫然故人知厥務各<lb/>
守其所下無越分之臣然後治道可隆頌聲能<lb/>
擧故稱堯舜勞於求賢逸於使能分業旣辨居<lb/>
任得人無爲而治豈不宜哉及其失也官非其<lb/>
才人不守分越位干曹競達所懷衆言紛錯莅<lb/>
職者不得自治其事非任者橫干他分主聽眩<lb/>
<pb n="KR3j0082_SBCK_026-26b"/>
莫知所信遂親細事躬自聽斷所綜遂密所吿<lb/>
彌衆功無所歸非無所責羣下弃職得辭宜罰<lb/>
以此望治固其難也昔杜蕢旣數師曠退而自<lb/>
酌以罰干職之非記稱其善陳平不知簿書之<lb/>
目漢史美其守職政不可多門多門則民擾於<lb/>
今之宜選士旣得其人伹當委責若有不稱便<lb/>
加顯戮誰敢不盡心竭力不當便有干職之臣<lb/>
適不守局則所豫必廣所豫適廣則人心赴之<lb/>
人心通赴則得作威福臣作威福朝之蠹也帷<lb/>
<pb n="KR3j0082_SBCK_026-27a"/>
幄張子房之謀者不宜使多外委羣司卑力所<lb/>
職尊崇宰輔動靜咨度保任其負如此詔書必<lb/>
不復數改聽聞風言頗以詔命數移易爲不安<lb/>
靜臣不勝狂瞽敢陳愚懷乞陛下少垂省察<lb/>
何曾字頴孝陳國人也爲司隷挍尉言於大祖<lb/>
曰公方以孝治天下而聽阮籍以重哀飮酒食<lb/>
肉於公坐宜擯四裔無令汙染華夏大祖曰此<lb/>
子羸病若此君不能爲吾忍耶曾重引據辭理<lb/>
甚切朝廷憚焉泰始九年爲司徒以疲疾求退<lb/>
<pb n="KR3j0082_SBCK_026-27b"/>
孫綏位至侍中潘淊譖之於太傅越遂被殺初<lb/>
曾吿老時被召見侍坐終日世祖不論經國大<lb/>
事伹說平生常語曾出毎曰將恐身不免亂能<lb/>
及嗣乎吿其二子曰汝等猶可得没指諸孫曰<lb/>
此輩必遇亂死也及綏死兄嵩曰我祖其神乎<lb/>
羊祜字叔子泰山人也都督荊州諸軍事征南<lb/>
大將軍上疏平吳世祖深納之吳軍人前後至<lb/>
者不可勝數祜將入朝而有疾至洛陽遂薨南<lb/>
州市會聞喪擧市悲號而罷於是傳哭接音邑<lb/>
<pb n="KR3j0082_SBCK_026-28a"/>
里相達百姓乃樹碑峴峯立廟祭祀行人望碑<lb/>
皆涕泗垂泣杜預代鎭名爲墮淚碑吳滅詔曰<lb/>
祜建平吳之規其封祜夫人夏侯氏爲萬歲鄕<lb/>
君邑五千戶絹萬匹吳平慶會羣臣上壽世祖<lb/>
流涕曰此羊太傅之功豈朕所能爲也<lb/>
秦秀字玄良新興人也少以學行忠直知名遷<lb/>
補博士羣率伐吳詔以賈充爲大都督秀性惡<lb/>
憎佞疾之如讎輕鄙賈充聞其爲大統心所不<lb/>
平遂欲哭師及充卒議謚秀請謚爲荒公初何<lb/>
<pb n="KR3j0082_SBCK_026-28b"/>
曾卒秀議曰曾事親有色養之名在官奏科尹之<lb/>
模此二者實得臣子事上之槩然資性驕奢不<lb/>
循䡄則朝野之論不可具言儉德之恭也侈惡<lb/>
之大也曾受寵二代顯赫累世荷保傅之貴秉<lb/>
司徒之均而乃驕奢之名被於九域有生之民<lb/>
咸怪其行穢皇代之美弃羔羊之節示後生之<lb/>
慠莫大於此若生極其情死又無貶是則無正<lb/>
刑也王公貴人復何畏哉謹案謚法名與實爽<lb/>
曰繆怙亂肆行曰醜曾宜爲繆醜公古人闔棺<lb/>
<pb n="KR3j0082_SBCK_026-29a"/>
之日然後誄行不以前善没後惡也秀性悻直<lb/>
與物多忤爲博士前後垂二十年卒於官<lb/>
李憙字季和上黨人也累辟三府不就宣帝復<lb/>
辟爲太傅屬固辭世宗輔政命憙爲大將軍從<lb/>
事中郞憙到引見謂憙曰昔先公辟君而不應<lb/>
今孤命君而至何也對曰先君以禮見待憙得<lb/>
以禮進退明公以法見繩憙畏法而至帝甚敬<lb/>
重焉遷太常司隷校尉<lb/>
<pb n="KR3j0082_SBCK_026-29b"/>
</p>
<p>
羣書治要卷第二十九<lb/>
<pb n="KR3j0082_SBCK_026-30a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_027-1a"/>
羣書治要卷第三十<lb/>
　　　　秘書監鉅鹿男臣魏徵等奉勅撰<lb/>
　　晉書下<lb/>
傳<lb/>
劉毅字仲雄東萊人也治身淸高厲志方直爲<lb/>
司隷挍尉皇太子鼓吹入東掖門毅奏劾保傅<lb/>
以下詔赦之然後得入世祖問毅曰卿以吾可<lb/>
方漢何帝對曰可方桓靈世祖曰吾雖德不及<lb/>
古人猶克己爲治又平吳會混一天下方之桓<lb/>
<pb n="KR3j0082_SBCK_027-1b"/>
靈其巳甚乎對曰桓靈賣官錢入官庫陛下賣<lb/>
官錢入私門以此言之乃殆不如桓靈也<hi>習鑿齒陽</hi>
<hi>秋曰毅答巳帝大咲曰桓靈之朝不聞此言今有直臣故不同乎散騎常侍鄒湛進曰世說以</hi>
<hi>陛下比漢文帝人心猶多不同昔馮唐答文帝曰不能用頗牧而文帝怒今劉毅言犯順而陛</hi>
<hi>下樂以此相校聖德乃過之也帝曰我平天下而不封禪焚雉頭裘行布衣禮今於小事何見</hi>
<hi>襃之甚耶湛曰聖詔所及皆可豫先筭計以長短相推慕名者能力行爲之至如向詔非明恕</hi>
<hi>內充苞之德度不可爲也臣聞猛獸在田荷戈而出凡人能之蜂蠆起於懷袖勇夫爲之驚駭</hi>
<hi>非虎弱蜂蠆強也倉卒出於意外故也夫君臣有自然之尊卑辭語有自然之逆順向劉毅始</hi>
<hi>言臣等莫不變色易容而仰視陛下者陛下發不世之詔出思慮之外臣之喜慶不亦宜乎</hi>
<pb n="KR3j0082_SBCK_027-2a"/>
遷尚書左僕射龍見武庫井中車駕親觀有喜<lb/>
色於是外內議當賀毅獨表曰昔龍降鄭時門<lb/>
之外子產不賀龍降夏廷卜藏其漦至周幽王<lb/>
禍舋乃發證據舊典無賀龍之禮詔報曰政德<lb/>
未修誠未有以膺受嘉祥省來示以爲瞿然賀<lb/>
慶之事宜詳依典義動靜數示上疏陳九品之<lb/>
弊曰臣聞立政者以官才爲本官才有三難而<lb/>
興替之所由也人物難知一也愛憎難防二也<lb/>
情僞難明三也三者雖聖哲在上嚴刑督之猶<lb/>
<pb n="KR3j0082_SBCK_027-2b"/>
不可治故堯求俊乂而得四凶三載考績而饕<lb/>
餮得成使世主雖有上聖之明而無考察之法<lb/>
授凡庸之才而去賞罰之勸則爲開姦豈徒四<lb/>
族側陋何望於時哉今立中正定九品高下任<lb/>
意榮辱在手操人主之威福奪天朝之權勢愛<lb/>
憎決於心情僞由於己公無考校之負私無吿<lb/>
訴之忌榮黨橫越威福擅行用心百態求者萬<lb/>
端廉讓之風滅苟且之俗成天下訩訩伹爭品<lb/>
位不聞推讓流俗之過一至於此竊爲聖世耻<lb/>
<pb n="KR3j0082_SBCK_027-3a"/>
之愚心之所非者不可以一槩論輙條列其事<lb/>
夫名狀以當才爲淸品輩以得實爲平治亂之<lb/>
要不可不允淸平者治化之美枉濫者亂敗之<lb/>
惡也不可不察然人才異能備體者寡器有大<lb/>
小達有早晚是以三仁殊塗而同歸四子異行<lb/>
而鈞義陳平韓信咲侮於邑里而收功於帝王<lb/>
屈原伍胥不容於人主而顯名於竹帛是篤論<lb/>
之所明也今之中正不精才實務依黨利不鈞<lb/>
稱尺務隨愛憎所欲擧者獲虛以成譽所欲下<lb/>
<pb n="KR3j0082_SBCK_027-3b"/>
者吹毛以求疵前鄙後脩者則引古以病今古<lb/>
賢今病者則考虛以覆過質直者罪以違時阿<lb/>
容者善其得和度遠者責以小撿才近者美其<lb/>
合俗齊量者以己爲限高下逐強弱是非隨愛<lb/>
憎慿權附黨毀平從親隨世興衰不顧才實衰<lb/>
則削下興則扶上一人之身旬日異狀或以貨<lb/>
賂自通或以計協登進附託必達守道困悴無<lb/>
報於身必見割奪有私於己必得其欲凌弱黨<lb/>
強以植後利是以上品無寒門下品無勢族曁<lb/>
<pb n="KR3j0082_SBCK_027-4a"/>
時有之皆曲有故慢主罔時實爲亂源昔在前<lb/>
聖之世欲敦風俗鎭靜百姓隆鄕黨之義崇六<lb/>
親之行人道賢否於是見矣然鄕老書其善以<lb/>
獻天子司馬論其能以官於職有司考績以明<lb/>
黜陟故天下之人退而脩本州黨有德義朝廷<lb/>
有公正天下大治浮華邪佞無所容厝今一國<lb/>
之士多者千數或流徙異邦或給役殊方面猶<lb/>
不識況盡其才力而中正知與不知其當品狀<lb/>
采譽於臺府納毀於流言任己則有不識之蔽<lb/>
<pb n="KR3j0082_SBCK_027-4b"/>
聽受則有彼此之偏所知者以愛憎奪其平所<lb/>
不知者以人事亂其度旣無鄕老紀行之譽又<lb/>
非朝廷考績之課遂使進官之人棄近求遠背<lb/>
本逐末位以求成不由行立故狀無實事諧文<lb/>
浮飾品不挍功黨譽虛妄上奪天朝考績之分<lb/>
下長浮華朋黨之事凡官不同事人不同能得<lb/>
其能則成失其能則敗今品不狀才能之所宜<lb/>
而以九等爲例以品取人則非才能之所長以<lb/>
狀取人則爲本品之所限若狀得其實猶品狀<lb/>
<pb n="KR3j0082_SBCK_027-5a"/>
相妨所疏則削其長所親則飾其短徒結白論<lb/>
以爲虛譽以治風俗則狀無實行以宰官職則<lb/>
品不料能百揆何以得理萬機何以得脩職名<lb/>
中正實爲姦府事名九品而有八損自魏立以<lb/>
來未見其得人之功而生讎薄之累愚臣以爲<lb/>
宜罷中正除九品弃魏氏之弊法更立一代之<lb/>
美制愚臣以爲便也<lb/>
張華字茂先范陽人也領中書令名重一世朝<lb/>
野擬爲台輔而荀勗馮紞等深忌疾之會世祖<lb/>
<pb n="KR3j0082_SBCK_027-5b"/>
問華誰可付以後事者對曰明德至親莫如齊<lb/>
王攸旣非上意所在微爲忤旨間言得行以蕐<lb/>
爲都督幽州諸軍事領護烏桓校尉於是遠夷<lb/>
賔服四境無虞朝議欲徵華入相馮紞乾没苦<lb/>
陷以華有震主之名不可保必遂徵爲太常以<lb/>
小事免官世祖崩遷中書監加侍中遂盡忠救<lb/>
匡彌縫補闕雖當闇主虐后之朝猶使海內晏<lb/>
然遷司空卓爾獨立無所阿比趙王倫及孫秀<lb/>
等疾華如讎倫秀舋起遂與裴頠俱被害朝野<lb/>
<pb n="KR3j0082_SBCK_027-6a"/>
之士莫不悲酸<lb/>
裴頠字逸民河東人也遷尚書左僕射侍中元<lb/>
康七年以陳准子匡韓蔚子嵩並侍東宮頠諫<lb/>
曰東宮之建以儲皇極其所與遊接必簡英儁<lb/>
宜用成德賢邵之才匡嵩幼弱未識人理立身<lb/>
之節東宮實體夙成之表而今有童子侍從之<lb/>
聲未是光闡遐風之弘理也頠深患時俗放蕩<lb/>
不尊儒術魏末以來轉更增甚何晏阮籍素有<lb/>
高名於世口談浮虛不遵禮法尸祿耽寵仕不<lb/>
<pb n="KR3j0082_SBCK_027-6b"/>
事事至王衍之徒聲譽太盛位高勢重不以物<lb/>
務自嬰遂相放效風敎陵遲頠著崇有之論以<lb/>
釋其蔽世雖知其言之益治而莫能革也朝廷<lb/>
之士皆以遺事爲高四海尚寧而有識者知其<lb/>
將亂矣而夷狄遂淪中州者其禮久亡故也倫<lb/>
秀之興舋頠張華俱見害朝綱傾弛遠近悼之<lb/>
傅玄字休奕北地人也性剛直果勁不能容人<lb/>
之非世祖受禪加駙馬都尉與皇甫陶俱掌諫<lb/>
職玄志在拾遺多所獻替上疏曰前皇甫陶上<lb/>
<pb n="KR3j0082_SBCK_027-7a"/>
事爲政之要計民而置官分民而授事陶之所<lb/>
上義合古制前春樂平太守胄志上欲爲博士<lb/>
置史卒此尊儒之一隅也主者奏寑之今志典<lb/>
千里臣等並受殊寵雖言辭不足以自申意在<lb/>
有益主者請寑多不施用臣恐草萊之士雖懷<lb/>
一善莫敢獻之矣詔曰凡關言於人主人臣之<lb/>
所至難而人主苦不能虛心聽納自古忠臣直<lb/>
士所忼慨也其甚者至使杜口結舌每念於此<lb/>
未甞不歎息也故前詔敢有直言勿有所拒庶<lb/>
<pb n="KR3j0082_SBCK_027-7b"/>
幾得以發蒙補過獲保高位㗋舌納言諸賢當<lb/>
深解此心務使下情必盡苟言有偏善情在忠<lb/>
益不可責備於一人雖文辭有謬誤言語有失<lb/>
得皆當曠然恕之古人猶不拒誹謗況皆善意<lb/>
在可采錄乎近者孔晁綦母和皆案以輕慢之<lb/>
罪所以皆原欲使四海知區區之朝無諱言之<lb/>
忌也又每有陳事輙出付主者主者衆事之本<lb/>
故身而所處當多從深刻至乃云恩貸當由上<lb/>
出出村外者寧縱刻峻是信耶故復因此喩意<lb/>
<pb n="KR3j0082_SBCK_027-8a"/>
玄遷侍中<lb/>
任愷字元裒樂安人也爲侍中愷性忠直以社<lb/>
稷爲己祍帝器而昵之政事多諮焉愷惡賈充<lb/>
之爲人不欲令久執政每裁抑之充病之後承<lb/>
間稱愷忠公局正宜在東宮使保護太子外假<lb/>
稱揚内斥遠之帝以爲太子少傅而侍中如故<lb/>
充計畫不行會吏部尚書缺好事者爲充謀曰<lb/>
愷今總門下樞要得與上親接宜啓令典選便<lb/>
得漸疎此一都令史事耳且九流難精間隙易<lb/>
<pb n="KR3j0082_SBCK_027-8b"/>
乘充卽啓稱愷才能宜在官人之職世祖不疑<lb/>
充挾邪而以選官勢望唯賢是任卽日用愷愷<lb/>
旣在尚書侍覲轉希充與荀勗馮紞承間譖潤<lb/>
免官愷受黜在家充毀間得行世祖情遂漸薄<lb/>
然衆論明愷爲人羣共擧愷爲河南尹甚得朝<lb/>
野稱譽而賈充朋黨日夜求愷小過又諷有司<lb/>
奏愷免官後起爲太常不得志遂以憂卒<lb/>
裴楷字叔則河東人也爲侍中世祖甞問曰朕<lb/>
應天順民海内更始天下風聲何得何失對曰<lb/>
<pb n="KR3j0082_SBCK_027-9a"/>
陛下受命四海承風所以未比德於堯舜者賈<lb/>
充之徒猶在朝也夫逆取而順守湯武是也今<lb/>
宜引天下賢人與弘政道不宜示之以私也<lb/>
和嶠字長輿汝南人也遷侍中嶠見東宮不令<lb/>
因侍坐曰皇太子有淳古之風而季世多僞恐<lb/>
不了陛下家事世祖默然後與荀顗荀勗同侍<lb/>
世祖曰太子近入朝差長進卿可俱詣粗及世<lb/>
事旣奉詔而還顗勗並稱皇太子明識弘雅誠<lb/>
如明詔嶠曰聖質如初耳帝不悅而起嶠以爲<lb/>
<pb n="KR3j0082_SBCK_027-9b"/>
國雖休明終必喪亂言及社稷未甞不以儲君<lb/>
爲憂或以吿賈妃妃銜之愍懷建宮官嶠爲太<lb/>
子少傅太子朝西宮嶠從入賈后使惠帝問嶠<lb/>
曰卿昔謂我不了家事今日定云何嶠曰臣昔<lb/>
事先帝有斯言言之不效國之福也臣敢逃其<lb/>
罪乎<lb/>
郄詵字廣基濟陰人也擧賢良對䇿曰臣竊觀<lb/>
乎古今而考其美惡古人相與求賢今人相與<lb/>
求爵此風俗所以異流也古之官人君責之於<lb/>
<pb n="KR3j0082_SBCK_027-10a"/>
上臣擧之於下得其人有賞失其人有罰安得<lb/>
不求賢乎今之官者父兄營之親戚助之有人<lb/>
事則通無人事則塞安得不求爵乎賢苟求達<lb/>
達在脩道窮在失義故靜以待之也爵苟可求<lb/>
得在進取失在後時故動以要之也天地不能<lb/>
頓爲寒暑人主亦不能頓爲治亂故寒暑漸於<lb/>
春秋治亂起於得失當今之世官者無關梁邪<lb/>
門啓矣朝廷不責賢正路塞矣所謂責賢使之<lb/>
相擧也所謂關梁使之相保也賢不擧則有咎<lb/>
<pb n="KR3j0082_SBCK_027-10b"/>
保不信亦有罰有罰則有司莫不悚也以求其<lb/>
才焉今則不然貪鄙竊位不知誰升之者虎兕<lb/>
出檻不知誰可咎者網漏吞舟何以過此雖聖<lb/>
思勞於夙夜所使爲政恆得此屬欲化美俗平<lb/>
亦俟河之淸耳爲左丞劾奏吏部尚書崔洪洪<lb/>
曰我擧郄丞而還奏我此爲挽弩自射詵聞曰<lb/>
昔趙宣子任韓厥爲司馬厥以軍法戮宣子之<lb/>
僕宣子謂諸大夫可賀我矣吾選厥也任其事<lb/>
崔侯爲國擧才我以才見擧惟官是視各明在<lb/>
<pb n="KR3j0082_SBCK_027-11a"/>
公何故私言乃至於此洪聞之慙服之<lb/>
荀勗字公曾潁陰人也爲中書監加侍中勗才<lb/>
學博覽有可觀採而性邪佞與賈充馮紞共相<lb/>
朋黨朝廷賢臣心不能悅任愷因機擧充鎭關<lb/>
中世祖卽詔遣之勗謂紞曰賈公遠放吾等失<lb/>
勢太子㛰尚未定若使充女爲妃則不營留而<lb/>
自停矣勗與紞伺世祖間並稱充女淑令風姿<lb/>
絕世若納東宮必能輔佐君子有關雎后妃之<lb/>
德遂成婚焉<lb/>
<pb n="KR3j0082_SBCK_027-11b"/>
馮紞字少胄安平人也稍遷左衛將軍承顏悅<lb/>
色寵愛日隆賈充荀勗並與之親善世祖詔治<lb/>
金墉廢賈妃巳定紞與勗乾没救請故得不廢<lb/>
轉侍中世祖篤病得愈紞與勗乃言於世祖曰<lb/>
陛下前者病若不差太子其廢矣齊王爲百姓<lb/>
所歸公卿所仰雖欲高讓其得免乎宜遣還藩<lb/>
以安社稷世祖納之初謀伐吳紞與充勗共苦<lb/>
諫世祖不納斷從張華吳平紞內懷慙懼疾華<lb/>
如讎及華外鎭威德太著朝論當徵爲尚書令<lb/>
<pb n="KR3j0082_SBCK_027-12a"/>
紞從容侍帝論晉魏故事因曰臣常謂鍾會之<lb/>
反頗由太祖帝勃然曰何言邪紞曰臣以爲夫<lb/>
善御者必識六轡盈縮之勢善治者必審官方<lb/>
控帶之宜是故漢高八王以寵過夷滅光武諸<lb/>
將以抑損克終非上之人有仁暴之異在下者<lb/>
有愚智之殊蓋抑揚與奪使之然耳鍾會才具<lb/>
有限而太祖㢡誘太過喜其謀猷盛其名位授<lb/>
以重勢故會自謂策無遺策功在不賞張利害<lb/>
遂構凶逆耳向令太祖錄其小能節以大禮抑<lb/>
<pb n="KR3j0082_SBCK_027-12b"/>
之權勢納之以䡄度則逆心無由而生亂事無<lb/>
階而成世祖曰然紞稽首曰愚臣之言宜鎭堅<lb/>
冰之道無令如會之徒復致覆喪世祖曰當今<lb/>
豈有會乎紞曰陛下謀謨之臣著大功於天下<lb/>
四海莫不聞知據方鎭總戎馬之任者皆在陛<lb/>
下聖慮矣世祖默然徵張華爲太常㝷免華官<lb/>
劉頌字子雅廣陵人也除淮南相上疏曰臣竊<lb/>
惟萬載之事理在二端天下大器一安難傾一<lb/>
傾難正故慮經後世者必精目下之治治安遺<lb/>
<pb n="KR3j0082_SBCK_027-13a"/>
業使數世賴之若乃兼建諸侯而樹藩屛深根<lb/>
固蔕則祚延無窮可以比跡三代如或當身之<lb/>
治遺風餘烈不及後嗣雖樹親戚而成國之制<lb/>
不建使夫後世獨任智力以安大業若未盡其<lb/>
理雖經異時憂責猶追在陛下將如之何願陛<lb/>
下善當今之治樹不㧞勢則天下無遺憂矣夫<lb/>
聖明不世及後嗣不必賢此天理之常也故善<lb/>
爲天下者任勢而不任人任勢者諸侯是也任<lb/>
人者郡縣是也郡縣之治小察理而大勢危諸<lb/>
<pb n="KR3j0082_SBCK_027-13b"/>
侯牧民近多違而遠慮固聖王惟終始之弊權<lb/>
輕重之理苞彼小違以據大安然後足以藩固<lb/>
内外維鎭九服夫武王聖主也成王賢嗣也然<lb/>
武王不恃成王之賢而廣封建者慮經無窮也<lb/>
且善言今者必有以驗之於古唐虞以前書文<lb/>
殘缺其事難詳至於三代則並建明德及擧王<lb/>
之顯親開國承家以藩屏帝室延祚久長近者<lb/>
五六百歲遠者延將千載逮至秦氏罷侯置守<lb/>
子弟不分尺土孤立無輔二世而亡漢承周秦<lb/>
<pb n="KR3j0082_SBCK_027-14a"/>
之後雜而用之前後二代各二百餘年揆其封<lb/>
建雖制度舛錯不盡事中然跡其衰亡恆在同<lb/>
姓失職諸侯微時不在強盛也昔呂氏作亂幸<lb/>
賴齊代之援以寧社稷七國叛逆梁王捍之卒<lb/>
弭其難自是之後威權削奪諸侯止食祖俸甚<lb/>
者至乘牛車是以王莽得擅本朝遂其姦謀傾<lb/>
蕩天下毒流生靈光武紹起雖封樹子弟而不<lb/>
建成國之制祚亦不延魏氏承之圈閉親戚幽<lb/>
囚子弟是以神器速傾天命移在陛下長短之<lb/>
<pb n="KR3j0082_SBCK_027-14b"/>
應禍福之徵可見於此矣然則建邦苟盡其理<lb/>
則無向不可故曰爲社稷計莫若建國夫邪正<lb/>
逆順者人心之所繫服也今之建置審量事勢<lb/>
使君樂其國臣榮其朝各流福祚傳之無窮上<lb/>
下一心愛國如家視人如子然後能保荷天祿<lb/>
兼翼王室今諸王裂土皆兼於古之諸侯而君<lb/>
賤其爵臣耻其位莫有安志其故何也法同郡<lb/>
縣無成國之制故也今之建置宜使率由舊章<lb/>
一如古典然人心繫常不累十年好惡未改情<lb/>
<pb n="KR3j0082_SBCK_027-15a"/>
願未移臣之愚慮以爲宜早創大制遲廻衆望<lb/>
猶在十年之外然後能令君臣各安其位榮其<lb/>
所蒙上下相持用成藩輔如今之爲適足以虧<lb/>
天府之藏徒弃穀帛之資無補鎭國衛土之勢<lb/>
也古者封建旣定各有其國後雖王之子孫無<lb/>
復尺土此今事之必不行者也若推親疎轉有<lb/>
所廢以有所樹則是郡縣之職非建國之制也<lb/>
今宜豫開此地使親疏遠近不錯其制然後可<lb/>
以永安然於古典所應有者悉立其制然非急<lb/>
<pb n="KR3j0082_SBCK_027-15b"/>
所須漸而備之不得頓設也須車甲器械旣具<lb/>
其群臣乃服綵章倉廩巳實乃營宮室百姓巳<lb/>
足乃備官司境內充實乃作禮樂唯宗廟社稷<lb/>
則先建之至境內之政官人用才自非內史國<lb/>
相命於天子其餘衆職及死生之斷穀帛資實<lb/>
慶賞刑威非封爵者悉得專之周之建侯長享<lb/>
其國與王者並遠者延將千載近者猶數百年<lb/>
漢之諸王傳祚曁至曾玄人性不甚相遠古今<lb/>
一揆而短長甚違其故何邪立意本殊而制不<lb/>
<pb n="KR3j0082_SBCK_027-16a"/>
同故也周之封建使國重於君公侯之身輕於<lb/>
社稷故無道之君不免誅放敦興滅繼絕之義<lb/>
故國祚不泯不免誅放則羣后思懼胤嗣必繼<lb/>
是無亡國也諸侯思懼然後䡄道下無亡國天<lb/>
子乘之理勢自安此周室所以長存也漢之樹<lb/>
置君國輕重不殊故諸王失度陷於罪戮國遂<lb/>
以亡不崇興滅繼絕之序故下無固國天子居<lb/>
上勢孤無輔故姦臣擅朝易傾大業今宜反漢<lb/>
之弊脩周舊跡國君雖或失道陷於誅絕又無<lb/>
<pb n="KR3j0082_SBCK_027-16b"/>
子應除苟有始封支胤不問遠近必紹其祚若<lb/>
無遺類則虛建之須皇子生以繼其統然後建<lb/>
國無滅又班固稱諸侯失國亦由網密今又宜<lb/>
都寛其撿且建侯之理本經盛衰慮關強弱則<lb/>
天下同忿并力誅之大制都邑班之羣后著誓<lb/>
丹靑書之玉板藏之金匱置諸宗庿副在有司<lb/>
寡弱小國猶不可危豈況萬乘之主承難傾之<lb/>
邦而加其上則自然永久故臣願陛下置天下<lb/>
於自安之地寄大業於固成之勢則可以無遺<lb/>
<pb n="KR3j0082_SBCK_027-17a"/>
憂矣今閻閭少名士官司無高能其故何也淸<lb/>
議不肅人不立德行在取容故無名士下不專<lb/>
局又無考課吏不竭節故無高能無高能則有<lb/>
疾世事少名士則後進無准故臣思立吏課而<lb/>
肅淸議也天下至大萬事至衆人君至少同於<lb/>
天日故非垂聽所得周覽是以聖王之治執要<lb/>
而巳委務於下而不以事自嬰也分職旣定無<lb/>
所與焉非憚日側之勤而牽於逸豫之虞誠以<lb/>
治體宜然事勢致之也何則夫造創謀始逆暗<lb/>
<pb n="KR3j0082_SBCK_027-17b"/>
是非以别能否甚難察也旣以施行因其成敗<lb/>
以分功罪甚易識也易識在考終難察在造始<lb/>
故人君恆居其易則治人臣不處其難則亂今<lb/>
人主恆能居易執要以御其下然後人臣功罪<lb/>
形於成敗之徵無所逃其誅賞故罪不可蔽功<lb/>
不可誣功不可誣則能者勸罪不可蔽則違慢<lb/>
日肅此爲治之大略也天下至大非垂聽所周<lb/>
又精始難校考終易明今人主不委事仰成而<lb/>
與諸下共造事始則功罪難分能否不别陛下<lb/>
<pb n="KR3j0082_SBCK_027-18a"/>
縱未得盡仰成之理都委務於下至如今事應<lb/>
奏御者蠲除不急使要事得精可三分之二今<lb/>
親掌者受成於上上之所失不得復以罪下歲<lb/>
終事功不建不知所責也夫監司以法擧罪獄<lb/>
官案劾盡實法吏據辭守文大較雖同然至於<lb/>
施用監司與夫法獄體宜小異獄官唯實法吏<lb/>
唯文監司則欲擧大而略小何則夫細過微闕<lb/>
謬妄之失此人情之所必有而悉糺以法則朝<lb/>
野無全人此所謂欲治而反亂者也是以善爲<lb/>
<pb n="KR3j0082_SBCK_027-18b"/>
治者綱擧而網疎綱擧則所羅者廣網疏則小<lb/>
罪必漏所羅者廣則大罪不縱則甚泰必刑微<lb/>
過必漏則爲政不苛甚泰必刑然後犯治必塞<lb/>
此爲治之要也而自近世以來爲監司者類大<lb/>
綱不振而網甚密網甚密則微過必擧微過人<lb/>
情所必有而不足以害治擧之則微而益亂大<lb/>
綱不振則豪強橫肆豪強橫肆則平民失職此<lb/>
錯所急而倒所務之由也非徒無益於治體淸<lb/>
議乃由此益傷古人有言曰君子之過如日之<lb/>
<pb n="KR3j0082_SBCK_027-19a"/>
蝕焉又曰過而能改又曰不貳過凡此數者是<lb/>
賢人君子不能無過之言也苟不至於害治則<lb/>
皆天網之所漏也所犯在甚泰然後王誅所必<lb/>
加此擧罪淺深之大例也故君子得全美以善<lb/>
事不善者必夷戮警衆此爲治誅赦之准式也<lb/>
凡擧過彈違將以肅風論而整世敎今擧小過<lb/>
淸議益頽是以聖王深識人情而達治體故其<lb/>
稱曰不以一眚掩大德又曰赦小過擧賢才又<lb/>
曰無求備於一人故冕而前旒充纊塞耳意在<lb/>
<pb n="KR3j0082_SBCK_027-19b"/>
去苛察擧甚泰善惡之報必取其尤然後簡而<lb/>
不漏大罪必誅法禁易全也今則當小罪甚察<lb/>
而時不加治者明小罪非亂治之姦也害治在<lb/>
犯尤而謹搜微過何異放兕豹於公路而禁鼠<lb/>
盜於隅隙時政所失少有此類陛下宜反而求<lb/>
之乃得所務也<lb/>
江統字應元陳留人也除華陰令時關隴屢爲<lb/>
氐羌所擾牧守淪没黎庶塗炭孟觀西討生禽<lb/>
齊萬年羣氐死散統深惟四夷亂華宜杜其萌<lb/>
<pb n="KR3j0082_SBCK_027-20a"/>
乃作徙戎論其辭曰夫蠻夷戎狄謂之四海九<lb/>
服之制地在要荒春秋之義內諸夏而外夷狄<lb/>
以其言語不通法俗詭異或居絕域之外山河<lb/>
之表與中國壤斷土隔不相侵渉賦役不及正<lb/>
朔不加其性氣貪婪凶悍不仁四夷之中戎狄<lb/>
爲甚弱則畏服強則侵叛雖有賢聖之世大德<lb/>
之君咸未能以道化率導而以恩德柔懷也當<lb/>
其強也以殷之高宗而憊於鬼方有周文王而<lb/>
患昆夷獫狁高祖困於白登孝文軍於覇上及<lb/>
<pb n="KR3j0082_SBCK_027-20b"/>
其弱也周公來九譯之貢中宗納單于之朝以<lb/>
元成之微而猶四夷賔服此其巳然之效也故<lb/>
匈奴求守邊塞而侯應陳其不可單于屈膝未<lb/>
央望之議以不臣是以有道之君牧夷狄也唯<lb/>
以待之有備禦之有常雖稽顙執贄而邊城不<lb/>
弛固守爲㓂賊強暴而兵甲不加遠征期令境<lb/>
内獲安疆場不侵而巳及至周室失統諸侯專<lb/>
征以大兼小轉相殘滅封疆不固而利害異心<lb/>
戎狄乘間得入中國或招誘安撫以爲己用故<lb/>
<pb n="KR3j0082_SBCK_027-21a"/>
申繒之禍顚覆宗周襄公要秦遽興姜戎義渠<lb/>
大荔居秦晉之域陸渾陰戎據伊洛之間搜瞞<lb/>
之屬侵入齊宋陵虐邢衛南夷與北夷交侵中<lb/>
國不絕若綫始皇之并天下也南兼百越北走<lb/>
匈奴當時中國無復四夷矣漢興而都長安宗<lb/>
周豐鎬之舊也及至莽之敗西都荒毀百姓流<lb/>
亡建武中以馬援領隴西太守討叛羌徙其餘<lb/>
種於關中居馮翊河東空地而與齊民雜處數<lb/>
歲之後族類繁息旣恃其肥強且苦漢民侵之<lb/>
<pb n="KR3j0082_SBCK_027-21b"/>
永初之元騎都尉王弘使西域發調羌氐以爲<lb/>
行衛於是羣羌奔駭互相扇動二州之戎一時<lb/>
俱發覆没將守屠破城邑諸戎遂熾至於南入<lb/>
蜀漢東掠趙魏唐突軹關侵及河內十年之中<lb/>
夷夏俱弊此所以爲害深重累年不定者雖由<lb/>
禦者之無方將非其才亦豈不以㓂發心腹害<lb/>
起肘腋疾篤難療瘡大遲愈之故哉自此之後<lb/>
餘燼不盡小有際會輙復侵叛雍州之戎常爲<lb/>
國患中世之㓂唯此爲大漢末之亂關中殘滅<lb/>
<pb n="KR3j0082_SBCK_027-22a"/>
魏興之初與蜀分隔疆埸之戎一彼一此魏武<lb/>
皇帝遂徙武都之種於秦川欲以弱㓂彊國扞<lb/>
禦蜀虜此蓋權宜之計一時之勢非所以保境<lb/>
安民爲萬世之利也今者當之巳受其弊矣夫<lb/>
關中土沃物豐厥田上上帝王之都未聞戎狄<lb/>
宜在此土也非我族類其心必異戎狄志體不<lb/>
與華同而因其衰弊遷之畿服吏民玩習侮其<lb/>
輕弱使其怨恨之氣毒於骨髓至於蕃育衆盛<lb/>
則坐生其心以貪捍之性挾憤怒之情候隙乘<lb/>
<pb n="KR3j0082_SBCK_027-22b"/>
便輙爲橫逆而居封域之內無障塞之隔掩不<lb/>
備之民收散野之積故能爲禍滋蔓暴害不測<lb/>
此必然之勢巳驗之事也當今之宜宜及兵威<lb/>
方盛衆事未罷徙馮翊北地新平安定界内諸<lb/>
羌著先零罕汧析支之地徙扶風始平京兆之<lb/>
氐出還隴右著陰平武都之界各附本種反其<lb/>
舊土使屬國撫夷就安集之戎晉不雜並得其<lb/>
所上合往古卽叙之義下爲盛世永久之規縱<lb/>
有猾夏之心風塵之警則絕遠中國隔閡山河<lb/>
<pb n="KR3j0082_SBCK_027-23a"/>
雖爲冦暴所害不廣是以充國子明能以數萬<lb/>
之衆制羣羌之命有征無戰全軍獨克雖有謀<lb/>
謨深計廟勝遠圖亦豈不以華夷異處戎夏區<lb/>
别要塞易守之故得成其功哉難者曰方今關<lb/>
中之禍暴兵二載征戍之勞老師十萬水旱之<lb/>
害荐飢累荒凶逆旣戮悔惡初附且欵且畏咸<lb/>
懷危懼百姓愁苦異人同慮望寧息之有期若<lb/>
枯旱之思雨露誠宜鎭之以靜默而綏之以安<lb/>
豫而子方欲作役起徒興功造事使疲悴之衆<lb/>
<pb n="KR3j0082_SBCK_027-23b"/>
徙自猜之冦以無穀之民遷乏食之虜恐勢盡<lb/>
力屈緖業不卒羌戎離散心不可一前害未及<lb/>
弭而後變復橫出矣答曰羌戎狡猾傷害牧守<lb/>
連兵聚衆載離寒暑而今異類瓦解同種土崩<lb/>
老幼繫虜丁壯降散子以此等爲尚挾餘資悔<lb/>
惡反善懷我德惠而來柔附乎將勢窮道盡智<lb/>
力俱困懼我兵誅以至於此乎曰無有餘力勢<lb/>
窮道盡故也然則我能制其短長之命而令其<lb/>
進退由己矣夫樂其業者不易事安其居者無<lb/>
<pb n="KR3j0082_SBCK_027-24a"/>
遷志方其自疑危懼畏怖促遽可制以兵威使<lb/>
之左右無違也迨其死亡散流故可遐遷遠處<lb/>
令其心不懷土也夫聖賢之謀事爲之於未有<lb/>
治之於未亂道不著而平德不顯而成其次則<lb/>
能轉禍爲福因敗爲功値困必濟遇否能通今<lb/>
子遭弊事之終而不圖更制之始愛易轍之勤<lb/>
而得覆車之䡄何哉且關中之民百餘萬口率<lb/>
其少多戎狄居半處之與遷必須口實若有窮<lb/>
乏故當傾關中之穀以全其生生之計必無擠<lb/>
<pb n="KR3j0082_SBCK_027-24b"/>
於溝壑而不爲侵掠之害也今我遷之傳食而<lb/>
至附其種族自使相贍而秦地之民得其半穀<lb/>
此爲濟行者以廩糧遺居者以積倉寛關中之<lb/>
逼去盜賊之原除旦夕之損建終年之益若憚<lb/>
暫擧之小勞而遺累世之冦敵非所謂能開物<lb/>
成務創業垂統崇基拓跡謀及子孫者也并州<lb/>
之胡本實匈奴桀惡之㓂也漢宣之世凍餒殘<lb/>
破國內五裂後合爲二呼韓邪遂衰弱孤危不<lb/>
能自存依阻塞下委質柔服建武中南單于復<lb/>
<pb n="KR3j0082_SBCK_027-25a"/>
求降附於彌扶羅値世喪亂遂乘舋而作虜掠<lb/>
趙魏冦至河南建安中又使右賢王去卑誘質<lb/>
呼厨泉聽其部落散居六郡咸煕之際分爲三<lb/>
率泰始之初又增爲四今五部之衆戶至數萬<lb/>
人口之盛過於西戎然其天性驍勇弓馬便利<lb/>
倍於氐羌若有不虞風塵之慮則并州之域可<lb/>
爲寒心今晉民失職猶或亡叛犬馬肥充則有<lb/>
噬齧況於夷狄能不爲變伹顧其微弱勢力不<lb/>
陳耳夫爲邦者患不在貧而在不均憂不在寡<lb/>
<pb n="KR3j0082_SBCK_027-25b"/>
而在不安以四海之廣士民之富豈須夷虜在<lb/>
內然後取足哉此等皆可申喩發遣還其本域<lb/>
慰彼羈旅懷土之思釋我華夏纖介之憂惠此<lb/>
中國以綏四方德施永世於計爲長<lb/>
陸機字士衡吳郡人也爲著作郞<hi>孫盛陽秋載機五等論曰</hi>
<hi>夫體國經野先王所愼創制垂基思隆後業然而經略不同長短異術五等之制始於黃唐郡</hi>
<hi>縣之治創於秦漢得失成敗備在典謨是以其詳可得而言夫王者知帝業至重天下至廣廣</hi>
<hi>不可以偏制重不可以獨任任重必於借力制廣終乎因人故設官分職所以輕其任也並建</hi>
<hi>伍長所以弘其制也於是乎立其封疆之典裁其親疏之宜使萬國相維以成盤石之固宗庶</hi>
<pb n="KR3j0082_SBCK_027-26a"/>
<hi>雜居以定維城之業又有以見綏世之長御識人情之大方知其爲人不如厚己利物不如圖</hi>
<hi>身安上在於悅下爲己在乎利人是以分天下以厚樂而己得與之同憂饗天下以豐利而己</hi>
<hi>得與之共害利博則恩篤樂遠則憂深故諸侯享食土之實萬國受傳世之祚夫然則南面之</hi>
<hi>君各務其治九服之民知有定主上之子愛於是乎生下之禮信於是乎結世治足以敦風道</hi>
<hi>衰足以禦暴故強毅之國不能擅一時之勢雄俊之民無所寄覇王之志然後國安由萬邦之</hi>
<hi>思治主尊賴羣后之圖身蓋三代所以直道四王所以垂業也故世及之制弊禍終乎七雄昔</hi>
<hi>者成湯親照夏后之鑒公且目渉商人之式文質相濟損益有物然五等之禮不革于時封畛</hi>
<hi>之制有隆焉爾者豈玩二王之禍而闇經世之筭乎固知百世非可懸禦善制不能無弊而侵</hi>
<hi>弱之辱愈於殄祀土崩之困痛於陵夷也是以經始獲其多福慮終取其小禍非謂侯伯無可</hi>
<pb n="KR3j0082_SBCK_027-26b"/>
<hi>亂之符郡縣非致治之基也故國憂賴其釋位主弱慿於其翼戴及其承微積弊王室遂卑猶</hi>
<hi>保名位祚遺後嗣皇統幽而不輟神器否而必存者豈非事勢使之然與降及亡秦弃道任術</hi>
<hi>懲周之失自矜其得㝷斧始於所庇制國昧於弱下國慶獨享其利主憂莫與共害雖速亡趍</hi>
<hi>亂不必一道顚沛之舋實由孤立是蓋思五等之小怨忘萬國之大德知陵夷之可患闇土崩</hi>
<hi>之爲痛也周之不競有自來矣國乏令主十有餘世然片言勤王諸侯必應一朝震矜遠國先</hi>
<hi>叛故強晉收其請隧之圖暴楚頓其觀鼎之志豈劉項之能闚關勝廣之敢號澤哉借使秦人</hi>
<hi>因循周制雖則無道有共興亡其覆滅之禍豈在曩日漢矯秦枉大啓王侯境土踰溢不遵舊</hi>
<hi>典故賈生憂其危晁錯痛其亂是以諸侯阻其國家之富慿其土民之力勢足者反疾土狹者</hi>
<hi>逆遲六臣犯其弱綱七子衝其漏網皇祖夷於黥徒西京病於東帝是蓋過正之灾而非建侯</hi>
<pb n="KR3j0082_SBCK_027-27a"/>
<hi>之累也逮至中葉忌其失節割削宗子有名無實天下曠然復襲亡秦之䡄矣是以五侯作威</hi>
<hi>不忌萬邦新都襲漢易於拾遺也光武中興纂隆皇統而猶遵覆車之遺轍養喪家之宿疾僅</hi>
<hi>及數世姦宄充斥卒有強臣專朝則天下風靡一夫縱橫而城地自夷豈不危哉在周之衰難</hi>
<hi>興王室放命者七臣干位者三子嗣王委其九鼎凶族據其天邑鉦鼙震於閫宇鋒鏑流乎絳</hi>
<hi>闕然禍止畿甸害不覃及天下晏然以治待亂是以宣王興於共和襄惠振於晉鄭豈若二漢</hi>
<hi>陛闥暫擾而四海巳沸孽臣朝入而九服夕亂哉遠惟王莽篡逆之事近覽董卓擅權之際億</hi>
<hi>兆悼心愚智同痛然周以之存漢以之亡夫何故哉豈世乏曩時之臣士無匡合之志歟蓋遠</hi>
<hi>績屈於時異雄心挫於卑勢耳故烈士扼腕終委㓂讎之手忠臣變節以助虐國之桀雖復時</hi>
<hi>有鳩合同志以謀王室然上非奥主下皆市人師旅無先定之班君臣無相保之志是以義兵</hi>
<pb n="KR3j0082_SBCK_027-27b"/>
<hi>雲合無救劫殺之禍衆望未改而巳見大漢之滅矣或以諸侯世位不必常全昬主暴君有時</hi>
<hi>比迹故五等所以多亂今之牧守皆官方庸能雖或失之其得固多故郡縣易以爲政治夫德</hi>
<hi>之休明黜陟日用長率連屬咸述其職而淫昬之君無所容過何則不治哉故先代有以之興</hi>
<hi>矣苟或衰陵百度自悖鬻官之吏以貨准才則貪殘之萌皆羣后也安在其不亂哉故後王有</hi>
<hi>以之廢矣且要而言之五等之君爲己思治郡縣之長爲利圖物何以徴之蓋企及進取仕子</hi>
<hi>之常志修己安民良士之所希及夫進取之情銳安民之譽遲是故侵百姓以利己者在位所</hi>
<hi>不憚損實事以養名者官長所夙夜也君無卒歲之圖臣挾一時之志五等則不然知國爲己</hi>
<hi>土衆皆我民民安己受其利國傷家嬰其病故前人欲以垂後後嗣思其堂構爲上無苟且之</hi>
<hi>心羣下知膠固之義使其並賢居政則功有厚薄而兩愚處亂則過有深淺然則八代之制幾</hi>
<pb n="KR3j0082_SBCK_027-28a"/>
<hi>可以一理貫秦漢之典殆可以一言蔽也</hi>
胡威字伯武淮南人也父質字文德淸廉㓗白<lb/>
質之爲荊州刺史也威自京都定省家貧每至<lb/>
客舍自放驢取樵旣至見父停廐中十餘日吿<lb/>
歸臨辭賜絹一匹爲道中資威跪曰大人淸高<lb/>
不審於何得此絹質曰是吾奉祿之餘故以爲<lb/>
汝糧耳威受之辭歸荊州帳下都督聞威將去<lb/>
請假還家持資糧於路要威因與爲伴毎事佐<lb/>
助又進飯食威疑而誘問之旣知乃取所賜絹<lb/>
<pb n="KR3j0082_SBCK_027-28b"/>
與都督謝而遣之後因他信以白質質杖都督<lb/>
一百除吏名父子淸愼如此於是名譽著聞爲<lb/>
安豐大守徐州刺史政化大行後入朝世祖因<lb/>
言次謂威曰卿淸孰如父淸對曰臣不如也世<lb/>
祖曰以何爲勝邪對曰臣父淸恐人知臣淸恐<lb/>
人不知是臣不及遠也世祖以威言直而婉謙<lb/>
而順累遷豫州刺史入爲尚書<lb/>
周顗字伯仁汝南人也爲尚書左僕射王敦作<lb/>
逆石頭旣王師敗績顗奉詔往詣敦敦曰伯仁<lb/>
<pb n="KR3j0082_SBCK_027-29a"/>
卿負我顗曰公戎車犯順下官親率六軍不能<lb/>
其事使王旅奔敗以此負公敦憚其辭正不知<lb/>
所答左右文武勸顗避敦曰吾備位大臣朝廷<lb/>
喪破寧可復草間求活外投胡越者邪俄而被<lb/>
收於石頭害之<lb/>
陶侃字士行廬江人也爲荊州刺史政刑淸明<lb/>
惠施均洽故楚郢士女莫不相慶引接疎遠門<lb/>
無停客常語人曰大禹聖者乃惜寸陰至於衆<lb/>
人當惜分陰豈可逸遊荒醉生無益於時死無<lb/>
<pb n="KR3j0082_SBCK_027-29b"/>
聞於後是自棄也諸參佐或以談戲廢事者乃<lb/>
命取蒱博之具悉投之于江吏將則加鞭朴曰<lb/>
樗蒱者牧奴戲耳老莊浮華非先王之法言不<lb/>
可行也君子當正其衣冠攝其威儀何有亂頭<lb/>
養望自謂宏達邪於是朝野用命移風易俗<lb/>
高崧字茂琰廣陵人也累轉侍中哀帝雅好服<lb/>
食崧諫以爲非萬乘所宜陛下此事實是日月<lb/>
之一蝕也帝欲脩鴻寶禮崧反覆表諫事遂不<lb/>
行<lb/>
<pb n="KR3j0082_SBCK_027-30a"/>
何充字次道廬江人也爲護軍中書令顯宗初<lb/>
崩充建議曰父子相傳先王舊典忽妄改易懼<lb/>
非長計庾冰等不從故康帝遂立帝臨軒冰充<lb/>
侍坐帝曰朕嗣洪業二君之力也對曰陛下龍<lb/>
飛臣冰之力也若如臣議不覩升平之世康帝<lb/>
崩充奉遺㫖便立孝宗加錄尚書事侍中臨朝<lb/>
正色以社稷爲己任凡所選用皆以功臣爲先<lb/>
不以私恩樹用親戚談者以此重之<lb/>
吳隱之字處默濮陽人也早孤事母孝謹愛敬<lb/>
<pb n="KR3j0082_SBCK_027-30b"/>
著於色養幾滅鄣於執喪居近韓康伯家康伯<lb/>
母賢明婦人每聞隱之哭臨饌輟飡當織投杼<lb/>
爲之悲泣如此終其喪謂伯曰汝若得在官人<lb/>
之任當擧如此之徒及伯爲吏部超選隱之遂<lb/>
階淸級爲龍驤將軍廣州刺史州之北界有水<lb/>
名曰貪泉父老云飮此水者使廉士變節隱之<lb/>
始踐境先至水所酌而飮之因賦詩曰古人云<lb/>
此水一歃懷千金試使夷齊飮終當不易心在<lb/>
州淸操愈厲化被幽荒詔曰廣州刺史吳隱之<lb/>
<pb n="KR3j0082_SBCK_027-31a"/>
孝友過人祿均九族處可欲之地而能不改其<lb/>
操饗惟錯之富而家人不易其服革奢務嗇南<lb/>
域改觀朕有嘉焉可進號前將軍賜錢五十萬<lb/>
穀千斛<lb/>
<pb n="KR3j0082_SBCK_027-31b"/>
</p>
<p>
羣書治要卷第三十<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_028-1a"/>
羣書治要卷第三十一<lb/>
　　　　秘書監鉅鹿男臣魏徵等奉　勅撰<lb/>
　六韜　陰謀　鬻子<lb/>
　　六韜<lb/>
序<lb/>
文王田乎渭之陽見太公坐茅而釣問之曰子<lb/>
樂得魚耶太公曰夫釣以求得也其情深可以<lb/>
觀大矣文王曰願聞其情太公曰夫魚食其餌<lb/>
乃牽於緡人食其祿乃服於君故以餌取魚魚<lb/>
<pb n="KR3j0082_SBCK_028-1b"/>
可殺以祿取人人可竭以家取國國可㧞以國<lb/>
取天下天下可畢也天下者非一人之天下天<lb/>
下之天下也與天下同利者則得天下擅天下<lb/>
之利者失天下天有時地有財能與人共之者<lb/>
仁也仁之所在天下歸之免人之死解人之難<lb/>
救人之患濟人之急者德也德之所在天下歸<lb/>
之與人同憂同樂同好同惡者義也義之所在<lb/>
天下歸之凡人惡死而樂生好得而歸利能生<lb/>
利者道也道之所在天下歸之<lb/>
<pb n="KR3j0082_SBCK_028-2a"/>
文韜<lb/>
文王問太公曰天下一亂一治其所以然者何<lb/>
天時變化自有之乎太公曰君不肖則國危而<lb/>
民亂君賢聖則國家安而天下治禍福在君不<lb/>
在天時文王曰古之賢君可得聞乎太公曰昔<lb/>
帝堯上世之所謂賢君也堯王天下之時金銀<lb/>
珠玉弗服錦繡文綺弗衣奇怪異物弗視玩好<lb/>
之器弗寶淫佚之樂弗聽宮垣室屋弗崇茅茨<lb/>
之蓋不剪衣履不敝盡不更爲滋味重累不食<lb/>
<pb n="KR3j0082_SBCK_028-2b"/>
不以役作之故留耕種之時削心約志從事乎<lb/>
無爲其自奉也甚薄役賦也甚寡故萬民富樂<lb/>
而無飢寒之色百姓戴其君如日月視其君如<lb/>
父母文王曰大哉賢君之德矣<lb/>
文王問太公曰願聞爲國之道太公曰愛民文<lb/>
王曰愛民奈何太公曰利而勿害成而勿敗生<lb/>
而勿殺與而勿奪樂而勿苦喜而勿怒文王曰<lb/>
奈何太公曰民不失其所務則利之也農不失<lb/>
其時業則成之也省刑罰則生之也薄賦歛則<lb/>
<pb n="KR3j0082_SBCK_028-3a"/>
與之也無多宮室臺池則樂之也吏淸不苛則<lb/>
喜之也民失其務則害之也農失其時則敗之<lb/>
也無罪而罰則殺之也重賦歛則奪之也多營<lb/>
宮室遊觀以疲民則苦之也吏爲苛擾則怒之<lb/>
也故善爲國者御民如父母之愛子如兄之慈<lb/>
弟也見之飢寒則爲之哀見之勞苦則爲之悲<lb/>
文王曰善哉<lb/>
文王問於太公曰賢君治國何如對曰賢君之<lb/>
治國其政平吏不苛其賦歛節其自奉薄不以<lb/>
<pb n="KR3j0082_SBCK_028-3b"/>
私善害公法賞賜不加於無功刑罰不施於無<lb/>
罪不因喜以賞不因怒以誅害民者有罪進賢<lb/>
者有賞後宮不荒女謁不聽上無淫匿下無陰<lb/>
害不供宮室以費財不多遊觀臺池以罷民不<lb/>
雕文刻鏤以逞耳目官無腐蠹之藏國無流餓<lb/>
之民也文王曰善哉<lb/>
文王問師尚父曰王人者何上何下何取何去<lb/>
何禁何止尚父曰上賢下不肖取誠信去詐僞<lb/>
禁暴亂止奢侈故王人者有六賊七害六賊者<lb/>
<pb n="KR3j0082_SBCK_028-4a"/>
一曰大作宮殿臺池遊觀淫樂歌舞傷王之德<lb/>
二曰不事農桑作業作勢遊俠犯歷法禁不從<lb/>
吏敎傷王之化三曰結連朋黨比周爲權以蔽<lb/>
賢智傷王之權四曰抗智高節以爲氣勢傷吏<lb/>
威五曰輕爵位賤有司羞爲上犯難傷功臣之<lb/>
勞六曰強宗侵奪凌侮貧弱傷庶民矣七害者<lb/>
一曰無智略大謀而以重賞尊爵之故強勇輕<lb/>
戰僥倖於外王者愼勿使將二曰有名而無用<lb/>
出入異言揚美掩惡進退爲巧王者愼勿與謀<lb/>
<pb n="KR3j0082_SBCK_028-4b"/>
三曰朴其身躬惡其衣服語無爲以求名言無<lb/>
欲以求得此僞人也王者愼勿近四曰博文辨<lb/>
辭高行論議而非時俗此姦人也王者愼勿寵<lb/>
五曰果敢輕死苟以貪得尊爵重祿不圖大事<lb/>
待利而動王者愼勿使六曰爲雕文刻鏤技巧<lb/>
華飾以傷農事王者必禁之七曰爲方伎咒詛<lb/>
作蠱道鬼神不驗之物不詳訛言欺詐良民王<lb/>
者必禁止之故民不盡其力非吾民士不誠信<lb/>
而巧僞非吾士臣不忠諫非吾臣吏不平潔愛<lb/>
<pb n="KR3j0082_SBCK_028-5a"/>
人非吾吏宰相不能富國強兵調和陰陽以安萬<lb/>
乘之主簡練羣臣定名實明賞罰令百姓富樂<lb/>
非吾宰相也故王人之道如龍之首高居而遠望<lb/>
徐視而審聽神其形散其精若天之高不可極<lb/>
若川之深不可測也<lb/>
文王問太公曰君務擧賢而不獲其功世亂愈<lb/>
甚以致危亡者何也太公曰擧賢而不用是有<lb/>
擧賢之名也無得賢之實也文王曰其失安在<lb/>
太公曰其失在好用世俗之所譽不得其眞賢<lb/>
<pb n="KR3j0082_SBCK_028-5b"/>
文王曰好用世俗之所譽者何也太公曰好聽<lb/>
世俗之所譽者或以非賢爲賢或以非智爲智<lb/>
或以非忠爲忠或以非信爲信君以世俗之所<lb/>
譽者爲賢智以世俗之所毀者爲不肖則多黨<lb/>
者進少黨者退是以羣邪比周而蔽賢忠臣死<lb/>
於無罪邪臣以虛譽取爵位是以世亂愈甚故<lb/>
其國不免於危亡文王曰擧賢奈何太公曰將<lb/>
相分職而各以官擧人案名察實選才考能令<lb/>
能當其名名得其實則得賢人之道文王曰善<lb/>
<pb n="KR3j0082_SBCK_028-6a"/>
哉<lb/>
文王問太公曰願聞治國之所貴太公曰貴法<lb/>
令之必行必行則治道通通則民太利太利則<lb/>
君德彰矣君不法天地而隨世俗之所善以爲<lb/>
法故令出必亂亂則復更爲法是以法令數變<lb/>
則羣邪成俗而君沈於世是以國不免危亡矣<lb/>
文王問太公曰願聞爲國之大失太公曰爲國<lb/>
之大失作而不法法國君不悟是爲大失文王<lb/>
曰願聞不法法國君不悟太公曰不法法則令<lb/>
<pb n="KR3j0082_SBCK_028-6b"/>
不行令不行則主威傷不法法則邪不止邪不<lb/>
止則禍亂起矣不法法則刑妄行刑妄行則賞<lb/>
無功不法法則國昬亂國昬亂則臣爲變不法<lb/>
法則水旱發水旱發則萬民病君不悟則兵革<lb/>
起兵革起則失天下也<lb/>
文王問太公曰人主動作擧事善惡有福殃之<lb/>
應鬼神之福無太公曰有之主動作擧事惡則<lb/>
天應之以刑善則地應之以德逆則人備之以<lb/>
力順則神授之以職故人主好重賦歛大宮室<lb/>
<pb n="KR3j0082_SBCK_028-7a"/>
多遊臺則民多病温霜露殺五穀絲麻不成人<lb/>
主好田獵罼戈不避時禁則歲多大風禾穀不<lb/>
實人主好破壞名山壅塞大川決通名水則歲<lb/>
多大水傷民五穀不滋人主好武事兵革不息<lb/>
則日月薄蝕太白失行故人主動作擧事善則<lb/>
天應之以德惡則人備之以力神奪之以職如<lb/>
響之應聲如影之隨形文王曰誠哉<lb/>
文王問太公曰君國主民者其所以失之者何<lb/>
也太公曰不愼所與也人君有六守三寶六守<lb/>
<pb n="KR3j0082_SBCK_028-7b"/>
者一曰仁二曰義三曰忠四曰信五曰勇六曰<lb/>
謀是謂六守文王曰愼擇此六者奈何太公曰<lb/>
富之而觀其無犯貴之而觀其無驕付之而觀<lb/>
其無轉使之而觀其無隱危之而觀其無恐事<lb/>
之而觀其無窮富之而不犯者仁也貴之而不<lb/>
驕者義也付之而不轉者忠也使之而不隱者<lb/>
信也危之而不恐者勇也事之而不窮者謀也<lb/>
人君愼此六者以爲君用君無以三寶借人以<lb/>
三寶借人則君將失其威大農大工大商謂之<lb/>
<pb n="KR3j0082_SBCK_028-8a"/>
三寶六守長則國昌三寶完則國安<lb/>
文王問太公曰先聖之道可得聞乎太公曰義<lb/>
勝欲則昌欲勝義則亡敬勝怠則吉怠勝敬則<lb/>
滅故義勝怠者王怠勝敬者亡<lb/>
武王問太公曰桀紂之時獨無忠臣良士乎太<lb/>
公曰忠臣良士天地之所生何爲無有武王曰<lb/>
爲人臣而令其主殘虐爲後世笑可謂忠臣良<lb/>
士乎太公曰是諫者不必聽賢者不必用武王<lb/>
曰諫不聽是不忠賢而不用是不賢也太公曰<lb/>
<pb n="KR3j0082_SBCK_028-8b"/>
不然諫有六不聽強諫有四必亡賢者有七不<lb/>
用武王曰願聞六不聽四必亡七不用太公曰<lb/>
主好作宮室臺池諫者不聽主好忿怒妄誅殺<lb/>
人諫者不聽主好所愛無功德而富貴者諫者<lb/>
不聽主好財利巧奪萬民諫者不聽主好珠玉<lb/>
奇怪異物諫者不聽是謂六不聽四必亡一曰<lb/>
強諫不可止必亡二曰強諫知而不肯用必亡<lb/>
三曰以寡正強正衆邪必亡四曰以寡直強正<lb/>
衆曲必亡七不用一曰主弱親強賢者不用二<lb/>
<pb n="KR3j0082_SBCK_028-9a"/>
曰主不明正者少邪者衆賢者不用三曰賊臣<lb/>
在外姧臣在內賢者不用四曰法政阿宗族賢<lb/>
者不用五曰以欺爲忠賢者不用六曰忠諫者<lb/>
死賢者不用七曰貨財上流賢者不用<lb/>
武王伐殷得二丈夫而問之曰殷之將亡亦有<lb/>
妖乎其一人對曰有殷國甞雨血雨灰雨石小<lb/>
者如椎大者如箕六月雨雪深尺餘其一人曰<lb/>
是非國之大妖也殷君喜以人餧虎喜割人心<lb/>
喜殺孕婦喜殺人之父孤人之子喜奪喜誣以<lb/>
<pb n="KR3j0082_SBCK_028-9b"/>
信爲欺欺者爲眞以忠爲不忠忠諫者死阿諛<lb/>
者賞以君子爲下急令暴取好田獵出入不時<lb/>
喜治宮室脩臺池日夜無巳喜爲酒池肉林糟<lb/>
丘而牛飮者三千飮人無長幼之序貴賤之禮<lb/>
喜聽讒用擧無功者賞無德者富所愛專制而<lb/>
擅令無禮義無忠信無聖人無賢士無法度無<lb/>
升斛無尺丈無稱衡此殷國之大妖也<lb/>
武韜<lb/>
文王在酆召太公曰商王罪殺不辜汝尚助余<lb/>
<pb n="KR3j0082_SBCK_028-10a"/>
憂民今我何如太公曰王其脩身下賢惠民以<lb/>
觀天道天道無殃不可以先唱人道無灾不可<lb/>
以先謀必見天殃又見人灾乃可以謀與民同<lb/>
利同病相救同情相成同惡相助同好相趣無<lb/>
甲兵而勝無衝機而攻無渠塹而守利人者天<lb/>
下啓之害人者天下閉之天下非一人之天下<lb/>
也取天下若逐野獸得之而天下皆有分肉若<lb/>
同舟而濟濟則皆同其利舟敗皆同其害然則<lb/>
皆有啓之無有閉之矣無取於民者取民者也<lb/>
<pb n="KR3j0082_SBCK_028-10b"/>
無取於國者取國者也無取於天下者取天下<lb/>
者也取民者民利之取國者國利之取天下者<lb/>
天下利之故道在不可見事在不可聞勝在不<lb/>
可知微哉微哉鷙鳥將擊卑飛翕翼猛獸將擊<lb/>
俛耳俯伏聖人將動必有過色唯文唯德誰爲<lb/>
之惑弗觀弗視安知其極今彼殷商衆口相惑<lb/>
吾觀其野草茅勝穀吾觀其羣衆曲勝直吾觀<lb/>
其吏暴虐殘賊敗法亂刑而上下不覺此亡國<lb/>
之時也夫上好貨羣臣好得而賢者逃伏其亂<lb/>
<pb n="KR3j0082_SBCK_028-11a"/>
至矣太公曰天下之人如流水鄣之則止啓之<lb/>
則行動之則濁靜之則淸嗚呼神哉聖人見其<lb/>
所始則知其所終矣文王曰靜之奈何太公曰<lb/>
夫天有常形民有常生與天下共其生而天下<lb/>
靜矣<lb/>
文王在岐周召太公曰爭權於天下者何先太<lb/>
公曰先人人與地稱則萬物備矣今君之位尊<lb/>
矣待天下之賢士勿臣而友之則君以得天下<lb/>
矣文王曰吾地小而民寡將何以得之太公曰<lb/>
<pb n="KR3j0082_SBCK_028-11b"/>
可天下有地賢者得之天下有粟賢者食之天<lb/>
下有民賢者收之天下者非一人之天下也莫<lb/>
常有之唯賢者取之夫以賢而爲人下何人不<lb/>
與以貴從人曲直何人不得屈一人之下則申<lb/>
萬人之上者唯聖人而後能爲之文王曰善請<lb/>
著之金板於是文王所就而見者六人所求而<lb/>
見者七十人所呼而友者千人<lb/>
文王曰何如而可以爲天下太公對曰大蓋天<lb/>
下然後能容天下信蓋天下然後可約天下仁<lb/>
<pb n="KR3j0082_SBCK_028-12a"/>
蓋天下然後可以求天下恩蓋天下然後王天<lb/>
下權蓋天下然後可以不失天下事而不疑然<lb/>
後天下恃此六者備然後可以爲天下政故利<lb/>
天下者天下啓之害天下者天下閉之生天下<lb/>
者天下德之殺天下者天下賊之徹天下者天<lb/>
下通之窮天下者天下仇之安天下者天下恃<lb/>
之危天下者天下灾之天下者非一人之天下<lb/>
唯有道者得天下也<lb/>
武王問太公曰論將之道奈何太公曰將有五<lb/>
<pb n="KR3j0082_SBCK_028-12b"/>
才十過所謂五才者勇智仁信忠也勇則不可<lb/>
犯智則不可亂仁則愛人信則不欺人忠則無<lb/>
二心所謂十過者將有勇而輕死者有急而心<lb/>
速者有貪而喜利者有仁而不忍於人者有智<lb/>
而心怯者有信而喜信於人者有廉潔而不愛<lb/>
民者有智而心緩者有剛毅而自用者有愞心<lb/>
而喜用人者勇而輕死者可暴也急而心速者<lb/>
可久也貪而喜利者可遺也仁而不忍於人者<lb/>
可勞也智而心怯者可窘也信而喜信於人者<lb/>
<pb n="KR3j0082_SBCK_028-13a"/>
可誑也廉潔而不愛人者可侮也智而心緩者<lb/>
可襲也剛毅而自用者可事也愞心而喜用人<lb/>
者可欺也故兵者國之大器存亡之事命在於<lb/>
將也先王之所重故置將不可不審察也<lb/>
武王問太公曰王者擧兵欲簡練英雄知士之<lb/>
高下爲之奈何太公曰知之有八徵一曰微察<lb/>
問之以言觀其辭二曰窮之以辭以觀其變三<lb/>
曰與之間諜以觀其誠四曰明白顯問以觀其<lb/>
德五曰使之以財以觀其貪六曰試之以色以<lb/>
<pb n="KR3j0082_SBCK_028-13b"/>
觀其貞七曰吿之以難觀其勇八曰醉之以酒<lb/>
以觀其態八徵皆備則賢不肖别矣<lb/>
龍韜<lb/>
武王曰士高下豈有差乎太公曰有九差武王<lb/>
曰願聞之太公曰人才參差大小猶斗不以盛<lb/>
石滿則棄矣非其人而使之安得不殆多言多<lb/>
語惡口惡舌終日言惡寑臥不絕爲衆所憎爲<lb/>
人所疾此可使要問閭里察姧伺猾權數好事<lb/>
夜臥早起雖遽不悔此妻子將也先語察事實<lb/>
<pb n="KR3j0082_SBCK_028-14a"/>
長希言賦物平均此十人之將也切切截截不<lb/>
用諫言數行刑戮不避親戚此百人之將也訟<lb/>
辨好勝疾賊侵陵斥人以刑欲正一衆此千人<lb/>
之將也外貌咋咋言語切切知人飢飽習人劇<lb/>
易此萬人之將也戰戰慄慄日愼一日近賢進<lb/>
謀使人以節言語不慢忠心誠必此十萬之將<lb/>
也温良實長用心無兩見賢進之行法不枉此<lb/>
百萬之將也動動紛紛隣國皆聞出入居處百<lb/>
姓所親誠信緩大明於領世能敎成事又能救<lb/>
<pb n="KR3j0082_SBCK_028-14b"/>
敗上知天文下知地理四海之內皆如妻子此<lb/>
英雄之率乃天下之主也<lb/>
武王問太公曰立將之道奈何太公曰凡國有<lb/>
難君避正殿召將而詔之曰社稷安危一在將<lb/>
軍將軍受命乃齋於太廟擇日授斧鉞君入廟<lb/>
西面而立將軍入北面立君親操鉞持其首授<lb/>
其柄曰從此以往上至於天將軍制之乃復操<lb/>
斧持柄授將其刃曰從此以下至於泉將軍制<lb/>
之旣受命曰臣聞治國不可從外治軍不可從<lb/>
<pb n="KR3j0082_SBCK_028-15a"/>
中御二心不可以事君疑志不可以應敵臣旣<lb/>
受命專斧鉞之威不敢還請願君亦垂一言之<lb/>
命於臣君不許臣臣不敢將君許之乃辭而行<lb/>
軍中之事不可聞君命皆由將出臨敵決戰無<lb/>
有二心若此無天於上無地於下無敵於前無<lb/>
主於後是故智者爲之慮勇者爲之鬬氣厲靑<lb/>
雲疾若馳騖兵不接刄而敵降服<lb/>
武王問太公曰將何以爲威何以爲明何以爲<lb/>
禁止而令行太公曰以誅大爲威以賞小爲明<lb/>
<pb n="KR3j0082_SBCK_028-15b"/>
以罰審爲禁止而令行故殺一人而三軍振者<lb/>
殺之賞一人而萬人說者賞之故殺貴大賞貴<lb/>
小殺及貴重當路之臣是刑上極也賞及牛馬<lb/>
厮養是賞下通也刑上極賞下通是將威之所<lb/>
行也夫殺一人而三軍不聞殺一人而萬民不<lb/>
知殺一人而千萬人不恐雖多殺之其將不重<lb/>
封一人而三軍不悅爵一人而萬人不勸賞一<lb/>
人而萬人不欣是爲賞無功貴無能也若此則<lb/>
三軍不爲使是失衆之紀也<lb/>
<pb n="KR3j0082_SBCK_028-16a"/>
武王問太公曰吾欲令三軍之衆親其將如父<lb/>
母攻城爭先登野戰爭先赴聞金聲而怒聞鼓<lb/>
音而喜爲之奈何太公曰將有三禮冬日不服<lb/>
裘夏日不操扇天雨不張蓋幕名曰三禮也將<lb/>
身不服禮無以知士卒之寒暑出隘塞犯泥塗<lb/>
將必下歩名曰力將將身不服力無以知士卒<lb/>
之勞苦士卒軍皆定次將乃就舍炊者皆熟將<lb/>
乃敢食軍不擧火將亦不火食名曰止欲將不<lb/>
身服止欲無以知士卒之飢飽故上將與士卒<lb/>
<pb n="KR3j0082_SBCK_028-16b"/>
共寒暑共飢飽勤苦故三軍之衆聞鼓音而喜<lb/>
聞金聲而怒矣高城深池矢石繁下士爭先登<lb/>
白刄始合士爭先赴非好死而樂傷爲其將念<lb/>
其寒苦之極知其飢飽之審而見其勞苦之明<lb/>
也<lb/>
武王問太公曰攻伐之道奈何太公曰資因歒<lb/>
家之動變生於兩陣之間奇正傳於無窮之源<lb/>
故至事不語用兵不言其事之成者其言不足<lb/>
聽兵之用者其狀不足見倐然而往忽然而來<lb/>
<pb n="KR3j0082_SBCK_028-17a"/>
能獨轉而不制者也善戰者不待張軍善除患<lb/>
者理其未生善勝歒者勝於無形上戰無與戰<lb/>
矣故爭於白刄之前者非良將也備於巳失之<lb/>
後者非上聖也智與衆同非人師也伎與衆同<lb/>
非國工也事莫大於必成用莫大於必成用莫<lb/>
貴於玄眇動莫神於不意勝莫大於不識夫必<lb/>
勝者先見弱於歒而後戰者也故事半而功自<lb/>
倍兵之害猶豫最大兵之灾莫大於狐疑善者<lb/>
見利不失遇時不疑失利後時反受其灾善者<lb/>
<pb n="KR3j0082_SBCK_028-17b"/>
從而不擇巧者一決而不猶豫故疾雷不及掩<lb/>
耳卒電不及瞬目起之若驚用之若狂當之者<lb/>
破近之者亡孰能待之武王曰善<lb/>
武王問太公曰凡用兵之極天道地利人事三<lb/>
者孰先太公曰天道難見地利人事易得天道<lb/>
在上地道在下人事以飢飽勞逸文武也故順<lb/>
天道不必有吉違之不必有害失地之利則士<lb/>
卒迷惑人事不和則不可以戰矣故戰不必任<lb/>
天道飢飽勞逸文武最急地利爲寶王曰天道<lb/>
<pb n="KR3j0082_SBCK_028-18a"/>
鬼神順之者存逆之者亡何以獨不貴天道太<lb/>
公曰此聖人之所生也欲以止後世故作爲譎<lb/>
書而寄勝於天道無益於兵勝而衆將所拘者<lb/>
九王曰敢問九者奈何太公曰法令不行而任<lb/>
侵誅無德厚而用日月之數不順歒之強弱幸<lb/>
於天道無智慮而候氛氣少勇力而望天福不<lb/>
知地形而歸過敵人怯弗敢擊而待龜筮士卒<lb/>
不募而法鬼神設伏不巧而任背向之道凡天<lb/>
道鬼神視之不見聽之不聞索之不得不可以<lb/>
<pb n="KR3j0082_SBCK_028-18b"/>
治勝敗不能制死生故明將不法也<lb/>
太公曰天下有粟聖人食之天下有民聖人收<lb/>
之天下有物聖人裁之利天下者取天下安天<lb/>
下者有天下愛天下者久天下仁天下者化天<lb/>
下<lb/>
虎韜<lb/>
武王勝殷召太公問曰今殷民不安其處奈何<lb/>
使天下安乎太公曰夫民之所利譬之如冬日<lb/>
之陽夏日之陰冬日之從陽夏日之從陰不召<lb/>
<pb n="KR3j0082_SBCK_028-19a"/>
自來故生民之道先定其所利而民自至民有<lb/>
三幾不可數動動之有凶明賞則不足不足則<lb/>
民怨生明罰則民懾畏民懾畏則變故出明察<lb/>
則民擾民擾則不安其處易以成變故明王之<lb/>
民不知所好不知所惡不知所從不知所去使<lb/>
民各安其所生而天下靜矣樂哉聖人與天下<lb/>
之人皆安樂也武王曰爲之奈何太公曰聖人<lb/>
守無窮之府用無窮之財而天下仰之天下仰<lb/>
之而天下治矣神農之禁春夏之所生不傷不<lb/>
<pb n="KR3j0082_SBCK_028-19b"/>
害謹修地利以成萬物無奪民之所利而農順<lb/>
其時矣任賢使能而官有材而賢者歸之矣故<lb/>
賞在於成民之生罰在於使人無罪是以賞罰<lb/>
施民而天下化矣<lb/>
犬韜<lb/>
武王至殷將戰紂之卒握炭流湯者十八人以<lb/>
牛爲禮以朝者三千人擧百石重沙者二十四<lb/>
人趍行五百里而矯矛殺百歩之外者五千人<lb/>
介士億有八萬武王懼曰夫天下以紂爲大以<lb/>
<pb n="KR3j0082_SBCK_028-20a"/>
周爲細以紂爲衆以周爲寡以周爲弱以紂爲<lb/>
強以周爲危以紂爲安以周爲諸侯以紂爲天<lb/>
子今日之事以諸侯擊天子以細擊大以少擊<lb/>
多以弱擊強以危擊安以此五短擊此五長其<lb/>
可以濟功成事乎太公曰審天子不可擊審大<lb/>
不可擊審衆不可擊審強不可擊審安不可擊<lb/>
王大恐以懼太公曰王無恐且懼所謂大者盡<lb/>
得天下之民所謂衆者盡得天下之衆所謂強<lb/>
者盡用天下之力所謂安者能得天下之所欲<lb/>
<pb n="KR3j0082_SBCK_028-20b"/>
所謂天子者天下相愛如父子此之謂天子今<lb/>
日之事爲天下除殘去賊也周雖細曾殘賊一<lb/>
人之不當乎王大喜曰何謂殘賊太公曰所謂<lb/>
殘者收天下珠玉美女金錢綵帛狗馬穀粟藏<lb/>
之不休此謂殘也所謂賊者收暴虐之吏殺天<lb/>
下之民無貴無賤非以法度此謂賊也<lb/>
武王問太公曰欲與兵深謀進必斬敵退必克<lb/>
全其略云何太公曰主以禮使將將以忠受命<lb/>
國有難君召將而詔曰見其虛則進見其實則<lb/>
<pb n="KR3j0082_SBCK_028-21a"/>
避勿以三軍爲貴而輕敵勿以授命爲重而苟<lb/>
進勿以貴而賤人勿以獨見而違衆勿以辯士<lb/>
爲必然勿以謀簡於人勿以謀後於人士未坐<lb/>
勿坐士未食勿食寒暑必同敵可勝也<lb/>
　　陰謀<lb/>
武王問太公曰賢君治國敎民其法何如太公<lb/>
對曰賢君治國不以私害公賞不加於無功罰<lb/>
不加於無罪法不廢於仇讎不避於所愛不因<lb/>
怒以誅不因喜以賞不高臺深池以役下不雕<lb/>
<pb n="KR3j0082_SBCK_028-21b"/>
文刻畫以害農不極耳目之欲以亂政是賢君<lb/>
之治國也不好生而好殺不好成而好敗不好<lb/>
利而好害不好與而好奪不好賞而好罰妾孕<lb/>
爲政使內外相疑君臣不和拓人田宅以爲臺<lb/>
觀發人丘墓以爲苑囿僕媵衣文繡禽獸犬馬<lb/>
與人同食而萬民糟糠不厭裘褐不完其上不<lb/>
知而重歛奪民財物藏之府庫賢人逃隱於山<lb/>
林小人任大職無功而爵無德而貴專恣倡樂<lb/>
男女昬亂不恤萬民違陰陽之氣忠諫不聽信<lb/>
<pb n="KR3j0082_SBCK_028-22a"/>
用邪佞此亡國之君治國也<lb/>
武王問太公曰吾欲輕罰而重威少其賞而勸<lb/>
善多簡其令而衆皆化爲之何如太公曰殺一<lb/>
人千人懼者殺之殺二人而萬人懼者殺之殺<lb/>
三人三軍振者殺之賞一人而千人喜者賞之<lb/>
賞二人而萬人喜者賞之賞三人三軍喜者賞<lb/>
之令一人千人得者令之禁二人而萬人止者<lb/>
禁之敎三人而三軍正者敎之殺一以懲萬賞<lb/>
一而勸衆此明君之威福也<lb/>
<pb n="KR3j0082_SBCK_028-22b"/>
武王問太公曰吾欲以一言與身相終再言與<lb/>
天地相永三言爲諸侯雄四言爲海內宗五言<lb/>
傳之天下無窮可得聞乎太公曰一言與身相<lb/>
終者內寬而外仁也再言與天地相永者是言<lb/>
行相副若天地無私也三言爲諸侯雄者是敬<lb/>
賢用諫謙下於士也四言爲海內宗者敬接不<lb/>
肖無貧富無貴賤無善惡無憎愛也五言傳之<lb/>
天下無窮者通於否泰順時容養也<lb/>
武王問尚父曰五帝之戒可聞乎尚父曰黃帝<lb/>
<pb n="KR3j0082_SBCK_028-23a"/>
之時戒曰吾之居民上也搖搖恐夕不至朝堯<lb/>
之居民上振振如臨深川舜之居民上兢兢如<lb/>
履薄冰禹之居民上慄慄恐不滿日湯之居民<lb/>
上戰戰恐不見旦王曰寡人今新幷殷居民上<lb/>
翼翼懼不敢怠<lb/>
　　鬻子<lb/>
君子不與人之謀則巳矣若與人謀之則非道<lb/>
無由也故君子之謀能必用道而不能必見受<lb/>
也能必忠而不能必入也能必信而不能必見<lb/>
<pb n="KR3j0082_SBCK_028-23b"/>
信也君子非仁者不出之於辭而施之於行故<lb/>
非非者行是而惡惡者行善而道諭矣<lb/>
文王問於鬻子曰敢問人有大忌乎對曰有文<lb/>
王曰敢問大忌奈何鬻子對曰大忌知身之惡<lb/>
而不改也以賊其身乃喪其軀有行如此之謂<lb/>
大忌也昔之帝王其所以爲明者以其吏也昔<lb/>
之君子其所以爲功者以其民也力生於民而<lb/>
功最於吏福歸於君民者至庳也而使之取吏<lb/>
焉必取所愛故十人愛之則十人之吏也百人<lb/>
<pb n="KR3j0082_SBCK_028-24a"/>
愛之則百人之吏也千人愛之則千人之吏也<lb/>
萬人愛之則萬人之吏也周公曰吾聞之於政<lb/>
也知善不行者則謂之狂知惡不改者則謂之<lb/>
惑夫狂與惑者聖王之戒也不肖者不自謂不<lb/>
肖而不肖見於行不肖者雖自謂賢人猶皆謂<lb/>
之不肖也愚者不自謂愚而愚見於言愚者雖<lb/>
自謂智人猶皆謂之愚也禹之治天下也以五<lb/>
聲聽門懸鐘鼓鐸磬而置鞀以待四海之士爲<lb/>
銘於筍簴曰敎寡人以道者擊鼓敎寡人以義<lb/>
<pb n="KR3j0082_SBCK_028-24b"/>
者擊鐘敎寡人以事者振鐸吿寡人以憂者擊<lb/>
磬語寡人以訟獄者揮鞀此之謂五聲是以禹<lb/>
甞據一饋而七起日中而不暇飽食曰吾不恐<lb/>
四海之士留於道路吾恐其留吾門廷也是以<lb/>
四海之士皆至是以禹朝廷間可以羅雀者夫<lb/>
卿相無世賢者有之國無因治智者理之智者<lb/>
非一日之志也治者非一日之謀也治志治謀<lb/>
在於帝王然後民知所保而知所避發政施令<lb/>
爲天下福者謂之道上下相親謂之和民不求<lb/>
<pb n="KR3j0082_SBCK_028-25a"/>
而得所欲謂之信除天下之害謂之仁仁與信<lb/>
和與道帝王之器也凡萬物皆有器故欲有爲<lb/>
而不行其器者不成也欲王者亦然不用帝王<lb/>
之器者亦不成也<lb/>
昔者魯周公使衛康叔往守於殷戒之曰與殺<lb/>
不辜寧失有罪無有無罪而見誅無有有功而<lb/>
不賞戒之封誅賞之愼焉<lb/>
<pb n="KR3j0082_SBCK_028-25b"/>
</p>
<p>
羣書治要卷第三十一<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_029-1a"/>
羣書治要卷第三十二<lb/>
　　　　秘書監鉅鹿男臣魏徵等奉　勅撰<lb/>
　　管子　管夷吾<lb/>
牧民<lb/>
凡有地牧民者務在四時守在倉廩倉廩實則<lb/>
知禮節衣食足則知榮辱上服度則六親固四<lb/>
維張則君令行四維不張國乃滅亡國有四維<lb/>
一維絕則傾二維絕則危三維絕則覆四維絕<lb/>
則滅傾可正也危可安也覆可起也滅不可復<lb/>
<pb n="KR3j0082_SBCK_029-1b"/>
錯也四維一曰禮二曰義三曰廉四曰耻政之<lb/>
所行在順民心政之所廢在逆民心民惡憂勞<lb/>
我逸樂之民惡貧賤我富貴之民惡危墜我存<lb/>
安之民惡滅絕我生育之能逸樂之則民爲之<lb/>
憂勞能富貴之則民爲之貧賤能存安之則民<lb/>
爲之危墜能生育之則民爲之滅絕故刑罰不<lb/>
足以恐其意殺戮不足以服其心故刑罰繁而<lb/>
意不恐則令不行矣殺戮衆而心不服則上位<lb/>
危矣故從其四欲則遠者自親行其四惡則近<lb/>
<pb n="KR3j0082_SBCK_029-2a"/>
者叛之故知與之爲取者政之寶也措國於不<lb/>
傾之地積於不凋之倉藏於不竭之府下令於<lb/>
流水之原使民於不爭之官明必死之路開必<lb/>
得之門不爲不可成不求不可得不處不可久<lb/>
不行不可復措國於不傾之地授有德也積於<lb/>
不凋之倉務五穀也藏於不竭之府養桑麻育<lb/>
六畜也下令於流水之原令順民心也使民於<lb/>
不爭之官使民各爲其所長也明必死之路嚴<lb/>
刑罰也開必得之門信慶賞也不爲不可成量<lb/>
<pb n="KR3j0082_SBCK_029-2b"/>
民力也不求不可得不彊民以其所惡也不處<lb/>
不可久不偸取壹世也不行不可復不欺其民<lb/>
也如地如天何私何親如月如日維君之節御<lb/>
人之轡在上之所貴導民之門在上之所先召<lb/>
民之路在上之所好惡故君求之則臣得之君<lb/>
嗜之則臣食之君好之則臣服之無蔽汝惡無<lb/>
異汝度賢者將不汝助言室滿室言堂滿堂<lb/>
是謂聖王城郭溝渠不足以固守兵甲勇力不<lb/>
足以應敵博地多財不足以有衆唯有道者能<lb/>
<pb n="KR3j0082_SBCK_029-3a"/>
備患於未形也天下不患無臣患無君以使人<lb/>
天下不患無財患無人以分之故知時者可立<lb/>
以爲長無私者可置以爲政審於時而察於用<lb/>
而能備官者可奉以爲君也緩者後於事吝於<lb/>
財者失所親信小人者失士<lb/>
形勢<lb/>
言而不可復者君不言也行而不可再者君不<lb/>
行也凡言而不可復行而不可再者有國者之<lb/>
大禁也<lb/>
<pb n="KR3j0082_SBCK_029-3b"/>
權脩<lb/>
萬乘之國兵不可以無主土地博大野不可以<lb/>
無吏百姓殷衆官不可以無長操民命朝不可<lb/>
以無政地博而國貧者野不闢也民衆而兵弱<lb/>
者民無取也故末產不禁則野不闢賞罰不信<lb/>
則民無取野不闢民無取外不可以應敵內不<lb/>
可以固守地闢而國貧者舟輿飾臺榭廣也賞<lb/>
罰信而兵弱者輕用衆使民勞也民勞則力竭<lb/>
賦歛厚則下怨上民力竭則令不行下怨上令<lb/>
<pb n="KR3j0082_SBCK_029-4a"/>
不行而求敵勿謀己不可得也欲爲天下者必<lb/>
重用其國欲爲其國者必重用其民欲爲其民<lb/>
者必重盡其力無以畜之則往而不可止也無<lb/>
以牧之則處而不可使也遠人至而不去則有<lb/>
以畜之也民衆而可壹則有以牧之也見其可<lb/>
也喜之有徵見其不可也惡之有刑賞罰信於<lb/>
其所見雖其所不見其敢爲之乎見其可也喜<lb/>
之無徵見其不可也惡之無刑賞罰不信於其<lb/>
所見而求其所不見之爲之化不可得也地之<lb/>
<pb n="KR3j0082_SBCK_029-4b"/>
生財有時民之用力有倦而人君之欲無窮以<lb/>
有時與有倦養無窮之君而度量不生於其間<lb/>
則上下相疾矣故取於民有度用之有正國雖<lb/>
小必安取於民無度用之無正國雖大必危身<lb/>
者治之本也故上不好本事則末產不禁末產<lb/>
不禁則民緩於時事而輕地利輕地利而求田<lb/>
野之闢倉廩之實不可得也商賈在朝則貨財<lb/>
上流婦言人事則賞罰不信男女無别則民無<lb/>
廉耻而求百姓之安兵士之死節不可得也朝<lb/>
<pb n="KR3j0082_SBCK_029-5a"/>
廷不肅貴賤不明長幼不分度量不審衣服無<lb/>
等下賤侵節而求百姓之尊主政令不可得也<lb/>
上好詐謀間欺臣下賦歛競得使民偸壹則百<lb/>
姓疾怨而求下之親上不可得也有地不務本<lb/>
事君國不能壹民而求宗廟社稷之無危不可<lb/>
得也一年之計莫如樹穀十年之計莫如樹木<lb/>
終身之計莫如樹人<lb/>
立君<lb/>
君之所審者三一曰德不當其位二曰功不當<lb/>
<pb n="KR3j0082_SBCK_029-5b"/>
其祿三曰能不當其官此三本者治亂之原也<lb/>
故國有德義未明於朝者則不可加於尊位功<lb/>
力未見於國者則不可與重祿臨事不信於民<lb/>
者則不可使任大官故德厚而位卑者謂之過<lb/>
德薄而位尊者謂之失寧過於君子而無失於<lb/>
小人過於君子其爲怨淺矣失於小人其爲禍<lb/>
深矣君之所愼者四一曰大位不至仁不可授<lb/>
國柄二曰見賢不能讓不可與尊位三曰罰避<lb/>
親貴不可使主兵四曰不好本事不務地利而<lb/>
<pb n="KR3j0082_SBCK_029-6a"/>
輕賦歛不可與都邑此四務者安危之本也故<lb/>
曰卿相不得衆國之危也大臣不和同國之危<lb/>
也兵主不足畏國之危也民不懷其產國之危<lb/>
也故大德至仁則操國得衆見賢能讓則大臣<lb/>
和同罰不避親貴則威行於鄰敵好本事務地<lb/>
利則民懷其產矣<lb/>
七法<lb/>
言是而不能立言非而不能廢有功而不能賞<lb/>
有罪而不能誅若是而能理民者未之有也是<lb/>
<pb n="KR3j0082_SBCK_029-6b"/>
必立非必廢有功必賞有罪必誅若是治安矣<lb/>
五輔<lb/>
古之聖王所以取明名廣譽厚功大業顯於天<lb/>
下不忘於後世非得人者未之甞聞也暴主之<lb/>
所以失國家危社稷覆宗廟滅於天下非失人<lb/>
者未之甞聞也今有土之君皆處欲安動欲威<lb/>
戰欲勝守欲固大者欲王天下小者欲覇諸侯<lb/>
而不務得人是以小者兵挫而地削大者身死<lb/>
而國亡故曰人不可不務也此天下之極也曰<lb/>
<pb n="KR3j0082_SBCK_029-7a"/>
然則得人之道莫如利之利之道莫如敎之故<lb/>
善爲政者田疇墾而國邑實朝廷間而官府治<lb/>
公法行而私曲止倉廩實而囹圄空賢人進而<lb/>
姦民退其君子上忠正而下諂諛其士民貴武<lb/>
勇而賤得利其庶人好耕農而惡飮食於是財<lb/>
用足而食飮薪菜饒是故上必寬裕而有解舍<lb/>
下必聽從而不疾怨上下和同而有禮義故處<lb/>
安而動威戰勝而守固不能爲政者田疇荒而<lb/>
國邑虛朝廷兇而官府亂公法廢而私曲行倉<lb/>
<pb n="KR3j0082_SBCK_029-7b"/>
廩虛而囹圄實賢人退而姦民進其君子上諂<lb/>
諛而下忠正其士民貴得利而賤武勇其庶人<lb/>
好飮食而惡耕農於是財用匱而食飮薪菜乏<lb/>
上彌殘苟而無解舍下愈覆鷙而不聽從上下<lb/>
交引而不和同故處不安而動不威戰不勝而<lb/>
守不固是以小者兵挫而地削大者身死而國<lb/>
亡以此觀之則政不可不愼也<lb/>
法法<lb/>
聞賢而不擧殆也聞善而不索殆也見能而不<lb/>
<pb n="KR3j0082_SBCK_029-8a"/>
使殆也親仁而不固殆也同謀而離殆也人主<lb/>
不周密則正言直行之士危正言直行之士危<lb/>
則人主孤而無內人主孤而無内則人臣黨而<lb/>
成羣使人主孤而無內人臣黨而成羣者此非<lb/>
人臣之罪也人主之過也號令巳出又易之禮<lb/>
義巳行又止之度量巳制又遷之刑法巳措又<lb/>
移之如是則賞慶雖重民不勸也殺戮雖繁民<lb/>
不畏也使賢者食於能鬬士食於功賢者食於<lb/>
能則上尊而民從鬭士食於功則卒輕患而傲<lb/>
<pb n="KR3j0082_SBCK_029-8b"/>
敵二者設於國則天下治而主安矣<lb/>
凡赦者小利而大害者也故久而不勝其禍無<lb/>
赦者小害而大利者也故久而不勝其福故赦<lb/>
者奔馬之委轡也無赦者痤疽之砭石也先王<lb/>
制軒冕足以著貴賤不求其觀也使君子食於<lb/>
道小人食於力君子食於道則上尊而民順小<lb/>
人食於力則財厚而養足<lb/>
凡人君之所以爲君者勢也勢在下則君制於<lb/>
臣勢在上則臣制於君故君臣之易位勢在下<lb/>
<pb n="KR3j0082_SBCK_029-9a"/>
也故曰堂上遠於百里堂下遠於千里門廷遠<lb/>
於萬里今歩者一日百里之情通矣堂上有事<lb/>
十日而君不聞此所謂遠於百里也歩者十日<lb/>
千里之情通矣堂下有事一月而君不聞此所<lb/>
謂遠於千里也歩者百日萬里之情通矣門廷<lb/>
有事㫷年而君不聞此所謂遠於萬里也故請<lb/>
入而不出謂之滅出而不入謂之絕入而不至<lb/>
謂之侵出而道止謂之壅滅絕侵壅之君者非<lb/>
杜其門而守其戶也爲政之有所不行也政者<lb/>
<pb n="KR3j0082_SBCK_029-9b"/>
正也聖人明正以治國故正者所以止過而逮<lb/>
不及也過與不及皆非正也非正則傷國一也<lb/>
勇而不義傷兵仁而不法傷正故軍之敗也生<lb/>
於不義法之侵也生於不正故言有辯而非務<lb/>
者行有難而非善者故言必中務不苟爲辯行<lb/>
必思善不苟爲難規矩者方圜之正也雖有巧<lb/>
目利手不如拙規矩之正方圜也故巧者能生<lb/>
規矩不能廢規矩而正方圜聖人能生法不能<lb/>
廢法而治國故雖有明智高行背法而治是廢<lb/>
<pb n="KR3j0082_SBCK_029-10a"/>
規矩而正方圜也賢人不至謂之蔽忠臣不至<lb/>
謂之塞令之不行謂之障禁而不止謂之逆蔽<lb/>
塞障逆之君者不杜其門而守其戶也爲賢者<lb/>
之不至令之不行也凡民從上也不從口之所<lb/>
言從情之所好也上好勇則民輕死上好仁則<lb/>
人輕財故上之所好民必甚焉是故明君知民<lb/>
之必以上爲心也故置法以自治立義以自正<lb/>
也故上不行則民不從是以有道之君行法脩<lb/>
制公國壹民以聽於世忠臣直進以論其能明<lb/>
<pb n="KR3j0082_SBCK_029-10b"/>
君不以祿爵私所愛忠臣不誣能以干爵祿君<lb/>
不私國臣不誣能行此道者雖未大治正民之<lb/>
徑也<lb/>
中匡<lb/>
管仲朝公曰寡人願聞國君之信對曰民愛之<lb/>
隣國親之天下信之此國君之信公曰善請問<lb/>
信安始而可對曰始於爲身中於爲國成於爲<lb/>
天下公曰請問爲身對曰道血氣以求長年長<lb/>
心長德此爲身也遠擧賢人慈愛百姓此爲國<lb/>
<pb n="KR3j0082_SBCK_029-11a"/>
也法行而不苛刑廉而不赦此爲天下也<lb/>
小匡<lb/>
桓公自苢反于齊使鮑叔牙爲宰辭曰君有加<lb/>
惠於其臣使臣不凍餧則是君之賜也若必治<lb/>
國家則非臣之所能也其唯管夷吾乎臣之所<lb/>
不如管夷吾者五寬惠愛民臣不如也治國不<lb/>
失柄臣不如也忠信可結於諸侯臣不如也制<lb/>
禮義可法於四方臣不如也介胄執枹立於軍<lb/>
門使百姓皆加勇臣不如也夫管子民之父母<lb/>
<pb n="KR3j0082_SBCK_029-11b"/>
也將欲治其子不可以弃其父母公曰管夷吾<lb/>
親射寡人中鉤殆於死今乃用之可乎鮑叔曰<lb/>
彼爲其君也君若宥而反之其爲君亦猶是也<lb/>
公使人請之魯囚管仲以與齊桓公親迎之郊<lb/>
遂與歸禮之于廟而問爲政焉管仲相三月請<lb/>
論百官公曰諾管仲曰升降揖讓進退閑習臣<lb/>
不如隰朋請立以爲大行闢土聚粟盡地之利<lb/>
臣不如寗戚請立以爲司田平原廣牧車不結<lb/>
轍士不旋踵鼓之而三軍之士視死如歸臣不<lb/>
<pb n="KR3j0082_SBCK_029-12a"/>
如王子城父請立以爲大司馬決獄折中不殺<lb/>
不辜不誣無罪臣不如賔胥無請立以爲大理<lb/>
犯君顏色進諫必忠不避死亡不撓貴富臣不<lb/>
如東郭牙請立以爲大諫之官此五子者夷吾<lb/>
一不如然君若欲治國彊兵則五子者存若欲<lb/>
覇王夷吾在此桓公曰善<lb/>
覇形<lb/>
桓公在位管仲隰朋見立有間有貳鴻飛而過<lb/>
之桓公歎曰今彼鴻鵠有時而南有時而北四<lb/>
<pb n="KR3j0082_SBCK_029-12b"/>
方無遠所欲至焉寡人之有仲父猶飛鴻之有<lb/>
羽翼也若濟大水有舟楫也仲父不壹言敎寡<lb/>
人乎管子對曰君若將欲覇王擧大事乎則必<lb/>
從其本事矣桓公曰敢問何謂其本管子對曰<lb/>
齊國百姓公之本也民甚憂饑而稅歛重民甚<lb/>
懼死而刑政險民甚傷勞而上擧事不時輕其<lb/>
稅歛則民不憂饑緩其刑政則民不懼死擧事<lb/>
以時則民不傷勞桓公曰寡人聞命矣<lb/>
覇言<lb/>
<pb n="KR3j0082_SBCK_029-13a"/>
夫明王之所輕者馬與玉其所重者政與軍然<lb/>
輕與人政而重與人馬輕與人軍而重與人玉<lb/>
重宮闕之勞而輕四境之守其所以削也聖人<lb/>
能輔時不能違時智者善謀不如當時精時者<lb/>
日少而功多夫謀無主則困事無備則廢是以<lb/>
聖王務具其備而愼守其時以備待時以時興<lb/>
事德利百姓威振天下令行而不咈近無不服<lb/>
遠無不聽<lb/>
戒<lb/>
<pb n="KR3j0082_SBCK_029-13b"/>
管仲復於桓公曰任之重者莫如身塗之畏者<lb/>
莫如口期之遠者莫如年以重任行畏塗至遠<lb/>
期唯君子爲能及矣<lb/>
君臣<lb/>
國之所以亂者四內有疑妻之妾此宮亂也庶<lb/>
有疑嫡之子此家亂也朝有疑相之臣此國亂<lb/>
也任官無能此衆亂也四者無别主失其體羣<lb/>
官朋黨以懷其私則失彊矣故妻必定子必正<lb/>
相必直立以聽官必忠信以敬<lb/>
<pb n="KR3j0082_SBCK_029-14a"/>
小稱<lb/>
管子曰身不善之患無患人莫己知民之觀也<lb/>
察矣不可遁逃故我有善則立譽我我有過則<lb/>
立毀我當人之毀譽也則莫歸問於家矣故明<lb/>
王有過則反之於身有善則歸之於民有過而<lb/>
反之身則身懼有善而歸之民則民喜往喜民<lb/>
來懼身此明王之所以治民也今夫桀紂則不<lb/>
然有善則反之於身有過則歸之於民有過而<lb/>
歸之於民則民怒有善而反之於身則身驕往<lb/>
<pb n="KR3j0082_SBCK_029-14b"/>
怒民來驕身此其所以失身也可無愼乎<lb/>
管仲有病桓公往問之曰仲父之病病矣若不<lb/>
可諱將何以詔寡人管仲對曰臣願君之遠易<lb/>
牙豎刁堂巫公子開方夫易牙以調味事公公<lb/>
曰唯烝嬰兒之未甞也於是烝其首子而獻之<lb/>
公人情非不愛其子也於子之不愛將何有於<lb/>
公公喜宮而妬豎刁自刑而爲公治内人情非<lb/>
不愛其身也於身之不愛將何有於公公子開<lb/>
方事公十五年不歸視其親於親之不愛焉能<lb/>
<pb n="KR3j0082_SBCK_029-15a"/>
有於公桓公曰善管仲死巳葬公召四子者廢<lb/>
之逐堂巫而苛病起逐易牙而味不至逐豎刁<lb/>
而宮中亂逐公子開方而朝不治桓公曰嗟聖<lb/>
人固有悖乎乃復四子者處期年四人作難圍<lb/>
公一室十日不通公曰嗟死者無知則巳若有<lb/>
知吾何面目以見仲父於地下乃援素幭以裹<lb/>
首而絕死十一日蟲出於戶葬以揚門之扇以<lb/>
不終用賢也<lb/>
桓公管仲鮑叔牙寗戚四人飮飮酣桓公謂叔<lb/>
<pb n="KR3j0082_SBCK_029-15b"/>
牙曰盍不起爲寡人壽乎叔牙奉杯而起曰使<lb/>
公無忘出而在於莒使管仲無忘束縛在於魯<lb/>
也使寗戚無忘飯牛車下也桓公避席再拜曰<lb/>
寡人與二大夫能無忘夫子之言則國之社稷<lb/>
必不危矣<lb/>
治國<lb/>
凡治國之道必先富民民富則易治也民貧必<lb/>
難治奚以知其然也民富則安鄕重家安鄕重<lb/>
家則敬上畏罪敬上畏罪則易治也民貧則危<lb/>
<pb n="KR3j0082_SBCK_029-16a"/>
鄕輕家危鄕輕家則敢凌上犯禁凌上犯禁則<lb/>
難治也故曰治國常富而亂國必貧是以善爲<lb/>
國者必先富民然後治之昔者七十九代之君<lb/>
法制不壹號令不同然俱王天下者何也必國<lb/>
富而粟多也夫富國多粟生於農故先王貴之<lb/>
凡爲國之急者必先禁末作文巧末作文巧禁<lb/>
則民無所遊食民無所遊食則必農民事農則<lb/>
富先王者善爲民除害興利故天下之民歸之<lb/>
所謂興利者利農事也所謂除害者禁害農事<lb/>
<pb n="KR3j0082_SBCK_029-16b"/>
也國富則安鄕家安鄕家則雖變俗易習敺衆<lb/>
移民至於殺之而不怨也民貧則輕家易去輕<lb/>
家易去則上令不能必行上令不能必行則禁<lb/>
不能必止禁不能必止則戰不必勝守不必固<lb/>
矣夫令不必行禁不必止戰不必勝守不必固<lb/>
命之曰寄生之君此由不利農少粟之害也粟<lb/>
者王者之本事也人主之大務治國之道也<lb/>
桓公問<lb/>
齊桓公問管子曰吾念有而勿失得而勿忘爲<lb/>
<pb n="KR3j0082_SBCK_029-17a"/>
之有道乎對曰勿創勿作時至而隨無以私好<lb/>
惡害公正察民所惡以自爲戒黃帝立明臺之<lb/>
議堯有衢室之問舜有吿善之旌禹立諫鼓於<lb/>
朝湯有總街之庭以觀民誹也此古聖帝明王<lb/>
所以有而勿失得而勿忘者也<lb/>
形勢解<lb/>
人主之所以令則行禁則止者必令於民之所<lb/>
好而禁於民之所惡也民之情莫不欲生而惡<lb/>
死莫不欲利而惡害也故上令於生利人則令<lb/>
<pb n="KR3j0082_SBCK_029-17b"/>
行禁於殺害人則禁止矣令之所以行者必民<lb/>
樂其政也而令乃行故曰貴有以行令也<lb/>
人主之所以使下盡力而親上者必爲天下致<lb/>
利除害也故德澤加於天下惠施厚於萬物父<lb/>
子得以安羣生得以育故萬民驩盡其力而樂<lb/>
爲上用入則務本疾作以實倉廩出則盡節死<lb/>
敵以安社稷雖勞苦卑辱而不敢吿也民利之<lb/>
則來害之則去民之從利也如水之走下於四<lb/>
旁無擇也故欲來民者先起其利雖不召而民<lb/>
<pb n="KR3j0082_SBCK_029-18a"/>
自至設其所惡雖召之而民不可來也莅民如<lb/>
父母則民親愛之導民純厚遇之有實雖不言<lb/>
曰吾親民而民親矣莅民如仇讎則民疏之導<lb/>
之不厚遇之無實雖言曰吾親民民不親也<lb/>
聖人擇可言而後言擇可行而後行偸得利而<lb/>
後有害偸得樂而後有憂者聖人不爲也故聖<lb/>
人擇言必顧其累擇行必顧其憂<lb/>
聖人之求事也先論其理義計其可否故義則<lb/>
求之不義則止可則求之不可則止故其所得<lb/>
<pb n="KR3j0082_SBCK_029-18b"/>
事者常爲身寶小人求事也不論其理義不計<lb/>
其可否不義亦求之不可亦求之故其所得事<lb/>
者未甞爲賴也故曰必得之事不足賴也<lb/>
人主者温良寬厚則民愛之整齊嚴莊則民畏<lb/>
之故民愛之則親畏之則用夫民親而爲用主<lb/>
之所急也故曰且懷且威則君道備矣<lb/>
人主能安其民則民事其主如事其父母故主<lb/>
有憂則憂之有難則死之人主視民如土則民<lb/>
不爲用主有憂則不憂有難則不死故曰莫樂<lb/>
<pb n="KR3j0082_SBCK_029-19a"/>
之則莫哀之莫生之則莫死之<lb/>
民之所以守戰至死而不衰者上之所以加施<lb/>
於民者厚也故上施厚則民之報上亦厚上施<lb/>
薄則民之報上亦薄故薄施而厚責君不能得<lb/>
於臣父不能得於子<lb/>
民之從有道也如饑之先食也如寒之先衣也<lb/>
如暑之先陰也故有道則民歸之無道則民去<lb/>
之故道在身則言自順行自正事君自忠事父<lb/>
自孝遇人自理天之道滿而不溢盛而不衰明<lb/>
<pb n="KR3j0082_SBCK_029-19b"/>
主法象天道故貴而不驕富而不奢故能長守<lb/>
富貴久有天下而不失也故曰持滿者與天<lb/>
明主救天下之禍安天下之危者也必待萬民<lb/>
之爲用也而後能爲之故曰安危者與人地大<lb/>
國富民衆兵彊此盛滿之國也雖巳盛滿無德<lb/>
厚以安之無度數以治之則國非其國而民非<lb/>
其民也故曰失天之度雖滿必涸臣不親其主<lb/>
百姓不信其吏上下離而不和故雖自安必且<lb/>
危之故曰上下不和雖安必危<lb/>
<pb n="KR3j0082_SBCK_029-20a"/>
古者三王五伯皆人主之利天下者也故身貴<lb/>
顯而子孫被其澤桀紂幽厲皆人主之害天下<lb/>
者也故身困傷而子孫蒙其禍故曰疑今者察<lb/>
之古不知來者視之往<lb/>
古者武王地方不過百里戰卒之衆不過萬人<lb/>
然能戰勝攻取立爲天子而世謂之聖王者知<lb/>
爲之術也桀紂貴爲天子富有海內地方甚<lb/>
大戰卒甚衆然而身死國亡爲天下戮者不知<lb/>
爲之術也故能爲之則小可以爲大賤可以<lb/>
<pb n="KR3j0082_SBCK_029-20b"/>
爲貴不能爲之則雖爲天子人猶奪之<lb/>
明王度量人力之所能爲而後使焉故令於人<lb/>
之所能爲則令行使於人之所能爲則事成亂<lb/>
主不量人力令於人之所不能爲故其令廢使<lb/>
於人之所不能爲故其事敗夫令出而廢擧事<lb/>
而敗此彊不能之罪也<lb/>
明主不用其智而任聖人之智不用其力而任<lb/>
衆人之力故以聖人之智思慮者無不知也以<lb/>
衆人之力起事者無不成也能自去而因天下<lb/>
<pb n="KR3j0082_SBCK_029-21a"/>
之智力起則身逸而福多亂主獨用其智而不<lb/>
任聖人之智獨用其力而不任衆人之力故其<lb/>
身勞而禍多故曰獨任之國勞而多禍<lb/>
明主者人未之見而皆有親心焉者有使民親<lb/>
之之道也故其位安而民往之故曰未之見而<lb/>
親焉可以往矣<lb/>
人主出言不逆於民心不悖於理義其所言足<lb/>
以安天下者也人唯恐其不復言也出言而離<lb/>
父子之親疏君臣之道害天下之衆此言之不<lb/>
<pb n="KR3j0082_SBCK_029-21b"/>
可復者也故明君不言也<lb/>
人主身行方正使人有理遇人有禮行發於身<lb/>
而爲天下法式人唯恐其不復行也身行不正<lb/>
使人暴虐遇人不信行發於身而爲天下笑者<lb/>
此不可復之行也故曰行而不可再者君不行<lb/>
也<lb/>
言之不可復者其言不信也行之不可再者其<lb/>
行暴賊也故言而不信則民不附行而暴賊則<lb/>
天下怨民不附天下怨此滅亡之所從生也故<lb/>
<pb n="KR3j0082_SBCK_029-22a"/>
明主禁之故曰凡言行之不可復者有國者之<lb/>
大禁也<lb/>
板法解<lb/>
治國有三器亂國有六攻明君能勝六攻而立<lb/>
三器故國治不肖君不能勝六攻而立三器故<lb/>
國不治三器者何也曰號令也斧鉞也祿賞也<lb/>
六攻者何也曰親也貴也貨也色也巧佞也玩<lb/>
好也三器之用何也曰非號令無以使下非斧<lb/>
鉞無以威衆非祿賞無以勸民六攻之敗何也<lb/>
<pb n="KR3j0082_SBCK_029-22b"/>
曰雖不聽而可以得存雖犯禁而可以得免雖<lb/>
無功而可以得富夫國有不聽而可以得存者<lb/>
則號令不足以使下有犯禁而可以得免者則<lb/>
斧鉞不足以威衆有無功而可以得富者則祿<lb/>
賞不足以勸民號令不足以使下斧鉞不足以<lb/>
威衆祿賞不足以勸民則人君無以自守也<lb/>
明法解<lb/>
明主者審於法禁而不可犯也察於分職而不<lb/>
可亂也故羣臣不敢行其私貴臣不得蔽賤近<lb/>
<pb n="KR3j0082_SBCK_029-23a"/>
者不得塞遠孤寡老弱不失其職此之謂治國<lb/>
故曰所謂治國者主道明也<lb/>
法度者主之所以制天下而禁姦邪也私意者<lb/>
所以生亂長姦而害公正也故法度行則國治<lb/>
私意行則國亂明主雖心之所愛而無功者弗<lb/>
賞也雖心之所憎而無罪者弗罰也案法式而<lb/>
驗得失非法度不留意焉故曰先王之治國也<lb/>
不滛意於法之外<lb/>
明主之治國也案賞罰行其正理其當賞者羣<lb/>
<pb n="KR3j0082_SBCK_029-23b"/>
臣不得辭也其當罰者羣臣弗敢避也夫賞功<lb/>
誅罪者所以爲天下致利除害也草茅弗去則<lb/>
害禾穀盜賊弗誅則傷良民夫舍公法而行私<lb/>
惠則是利姦邪而長暴亂也行私惠而賞無功<lb/>
則是使民偸幸而望於上也行私惠而赦有罪<lb/>
則是使民輕上而易爲非也夫舍公法用私惠<lb/>
明主弗爲也故曰不爲惠於法之内<lb/>
權衡者所以起輕重之數也然而人弗事者非<lb/>
心惡利也權不能爲之多少其數而衡不能爲<lb/>
<pb n="KR3j0082_SBCK_029-24a"/>
之輕重其量也人知事權衡之無益故弗事也<lb/>
故明主在上位則官不得枉法吏不得爲私民<lb/>
知事吏之無益故貨財不行於吏權衡平正而<lb/>
待物故姦詐之人不得行其私故曰有權衡之<lb/>
稱者不可欺以輕重也<lb/>
尺寸尋丈者所以得短長之情也故以尺寸量<lb/>
短長則萬擧而萬不失矣是故尺寸之度雖富<lb/>
貴衆彊不爲益長雖卑辱貧賤弗爲損短公平<lb/>
而無所偏故姦詐之人弗能誤也故曰有尋丈<lb/>
<pb n="KR3j0082_SBCK_029-24b"/>
之數者不可差以長短<lb/>
凡所謂忠臣者務明法術日夜佐主明於度數<lb/>
之理以治天下者也姦邪之臣知法術明之必<lb/>
治也治則姦臣困而法術之士顯是故姦邪之<lb/>
所務事者使法無明主無寤而己得所欲也故<lb/>
方正之臣得用則姦邪之臣困傷矣是方正之<lb/>
與姦邪不兩進之勢也姦邪之在主之側者不<lb/>
能勿惡之惟惡之則必候主間而日夜危之人<lb/>
主弗察而用其言則忠臣無罪而困死姦臣無<lb/>
<pb n="KR3j0082_SBCK_029-25a"/>
功而富貴故曰忠臣死於非罪而邪臣起於非<lb/>
功<lb/>
富貴尊顯久有天下人主莫弗欲也令行禁止<lb/>
海內無敵人主莫弗欲也蔽欺侵陵人主莫不<lb/>
惡也失天下滅宗廟人主莫不惡也忠臣之欲<lb/>
明法術以致主之所欲而除主之所惡者也姦<lb/>
臣之擅主者有以私危之則忠臣無從進其公<lb/>
正之數矣故曰所死者非罪所起者非功然則<lb/>
爲人臣者重私而輕公矣<lb/>
<pb n="KR3j0082_SBCK_029-25b"/>
明主之擇賢人也言勇者試之以軍言智者試<lb/>
之以官試於軍而有功者則擧之試於官而事<lb/>
治者則用之故以戰攻之事定勇怯以官職之<lb/>
治定愚智故勇怯愚智之見也如白黑之分亂<lb/>
主則不然聽言而不試故妄言者得用任人而<lb/>
不課故不肖者不困故明主以法案其言而求<lb/>
其實以官任其身而課其功專任法不自擧焉<lb/>
故曰先王之治國也使法擇人弗自擧也<lb/>
凡所謂功者安主上利萬民者也夫破軍殺將<lb/>
<pb n="KR3j0082_SBCK_029-26a"/>
戰勝攻取使主無危亡之憂而百姓無死虜之<lb/>
患此軍士之所以爲功者也奉主法治境內使<lb/>
彊不凌弱衆不暴寡萬民歡盡其力而奉養其<lb/>
主此吏之所以爲功也匡主之過救主之失明<lb/>
理義以導其主主無邪僻之行蔽欺之患此臣<lb/>
之所以爲功也故明主之治也明分職而課功<lb/>
勞有功者賞亂治者誅誅賞之所加各得其宜<lb/>
而主不自與焉故曰使法量功不自度也<lb/>
明主之治也審是非察事情以度量案之合於<lb/>
<pb n="KR3j0082_SBCK_029-26b"/>
法則行不合於法則止功充其言則賞不充則<lb/>
誅故言智能者必有見功而後擧之言惡敗者<lb/>
必有見過而後廢之如此則士上通而莫之能<lb/>
妬不肖者困廢而莫之能擧故曰能不可蔽而<lb/>
敗不可飾也<lb/>
輕重<lb/>
管子入復桓公曰終歲之租金四萬二千金請<lb/>
以一朝素賞軍士桓公卽諾期於泰舟之野朝<lb/>
軍士桓公卽壇而立管子執𫀆而揖軍士曰誰<lb/>
<pb n="KR3j0082_SBCK_029-27a"/>
能陷陣破衆者賜之百金三問不對有一人秉<lb/>
劔而前問曰幾何人之衆也管子曰千人之衆<lb/>
曰千人之衆臣能陷之賜之百金管子又曰兵<lb/>
接弩張誰能得卒長者賜之百金問曰幾何人<lb/>
卒之長也管子曰千人之長千人之長臣能得<lb/>
之賜之百金管子又曰誰能聽旌旗之所指而<lb/>
得執將首者賜之千金言能得者累千人賜之<lb/>
人千金其餘言能外斬首者賜之人十金一朝<lb/>
素賞四萬二千金廓然虛桓公惕然大息曰吾<lb/>
<pb n="KR3j0082_SBCK_029-27b"/>
曷以識此管子曰君勿患且使外爲名於其内<lb/>
鄕爲功於其親家爲德於其妻子若此則士必<lb/>
爭名報德無北之意矣吾擧兵而攻破其軍并<lb/>
其地則非特四萬二千金之利也公曰諾乃戒<lb/>
大將曰百人之長必爲之朝禮千人之長必拜<lb/>
而送之降兩級其有親戚者必遺之酒四石肉<lb/>
四鼎其無親戚者必遺其妻子酒三石肉三鼎<lb/>
行敎半歲父敎其子兄敎其弟妻諫其夫曰見<lb/>
禮若此不死列陣可以反於鄕乎桓公終擧兵<lb/>
<pb n="KR3j0082_SBCK_029-28a"/>
攻萊戰於莒鼓旗未相望而萊人大遁故遂破<lb/>
其軍兼其地而虜其將故未列地而封未出金<lb/>
而賞破萊軍并其地禽其君此素賞之計也<lb/>
<pb n="KR3j0082_SBCK_029-28b"/>
</p>
<p>
羣書治要卷第三十二<lb/>
<pb n="KR3j0082_SBCK_029-29a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_030-1a"/>
羣書治要卷第三十三<lb/>
　　　　秘書監鉅鹿男臣魏徴等奉　勅撰<lb/>
　晏子　司馬法　孫子<lb/>
　　晏子　晏嬰<lb/>
諫上<lb/>
景公飮酒數日去冠被裳自鼓盆甕問於左右<lb/>
曰仁人亦樂此樂乎梁丘據對曰仁人之耳目<lb/>
猶人也夫何爲獨不樂此樂也公令趍駕迎晏<lb/>
子晏子朝服以至公曰寡人甚樂欲與夫子同<lb/>
<pb n="KR3j0082_SBCK_030-1b"/>
此樂請去禮對曰羣臣皆欲去禮以事君嬰恐<lb/>
君之不欲也今齊國小童自中以上力皆過嬰<lb/>
又能勝君然而不敢者畏禮義也君若無禮無<lb/>
以使下下若無禮無以事上夫人之所以貴於<lb/>
禽獸者以有禮也嬰聞之人君無禮無以臨其<lb/>
一邦大夫無禮官吏不恭父子無禮其家必凶<lb/>
詩曰人而無禮胡不遄死故禮不可去也公曰<lb/>
寡人不敏無良左右淫蠱寡人以至於此請殺<lb/>
之晏子曰左右無罪君若無禮則好禮者去無<lb/>
<pb n="KR3j0082_SBCK_030-2a"/>
禮者至君若好禮則有禮者至無禮者去矣公<lb/>
曰善請易衣冠糞洒改席召晏子晏子入門三<lb/>
讓升階用三獻禮焉再拜而出公下拜送之徹<lb/>
酒去樂曰吾以章晏子之敎也<lb/>
景公之時雨雪三日而不霽公被狐白之裘坐<lb/>
於堂側階晏子入見立有間公曰怪哉雨雪三<lb/>
日而天不寒晏子對曰天不寒乎公笑晏子曰<lb/>
嬰聞古之賢君飽而知人之飢温而知人之寒<lb/>
逸而知人之勞今君不知也公曰善寡人聞命<lb/>
<pb n="KR3j0082_SBCK_030-2b"/>
矣乃命出裘發粟以與飢寒孔子聞之曰晏子<lb/>
能明其所欲景公能行其所善<lb/>
淳于人納女於景公生孺子荼景公愛之諸臣<lb/>
謀欲廢公子陽生而立荼公以吿晏子晏子不<lb/>
可夫以賤匹貴國之害也置子立少亂之本也<lb/>
夫陽生長而國人戴之君其勿易夫服位有等<lb/>
故賤不陵貴立子有禮故孽不亂宗廢長立少<lb/>
不可以敎下尊孽卑宗不可以利所愛長少無<lb/>
等宗孽無别是設賊樹姦之本也君其圖之古<lb/>
<pb n="KR3j0082_SBCK_030-3a"/>
之明君非不知繁樂也以爲樂淫則哀非不知<lb/>
立愛也以爲義失而憂是故制樂以節立子以<lb/>
道若夫持讒䛕以事君者不足以責信今君用<lb/>
讒人之謀亂夫之言廢長立少臣恐後人之有<lb/>
因君之過以資其邪廢少而立長以成其利者<lb/>
君其圖之公不聽景公没田氏殺荼立陽生殺<lb/>
陽生立簡公殺簡公而取齊國<lb/>
景公燕賞於國內萬鍾者三千鍾者五命三出<lb/>
而職計筴之公怒令之免職計命三出而士師<lb/>
<pb n="KR3j0082_SBCK_030-3b"/>
筴之公不悅晏子見公謂晏子曰寡人聞君國<lb/>
者愛人則能利之惡人則能疏之今寡人愛人<lb/>
不能利惡人不能疏失君道矣晏子曰嬰聞之<lb/>
君正臣從謂之順君僻臣從謂之逆今君賞讒<lb/>
䛕之臣而令吏必從則是使君失其道臣失其<lb/>
守也先王之立愛以親善也其去惡以禁暴也<lb/>
昔者三代之興也利於國者愛之害於國者惡<lb/>
之故明所愛而賢良衆明所惡而邪僻滅是以<lb/>
天下平治百姓和集及其衰也行安簡易身安<lb/>
<pb n="KR3j0082_SBCK_030-4a"/>
逸樂順於己者愛之逆於己者惡之故明所愛<lb/>
而邪僻繁明所惡而賢良滅離散百姓危覆社<lb/>
稷君上不度聖王之興而下不觀惰君之衰逆<lb/>
政之行有司不敢爭以覆社稷危宗廟矣公曰<lb/>
寡人不知也請從士師之䇿<lb/>
景公觀於淄上喟然而曰嗚呼使國可長保而<lb/>
傳子孫豈不樂哉晏子對曰嬰聞之明王不徒<lb/>
立百姓不虛至今君以政亂國以行棄民久矣<lb/>
而欲保之不亦難乎嬰聞之能長保國者能終<lb/>
<pb n="KR3j0082_SBCK_030-4b"/>
善者也諸侯並立能終善者爲長列士並立能<lb/>
終善者爲師昔先君桓公方任賢而贊德之時<lb/>
亡國恃以存危國仰以安是以民樂其政而世<lb/>
高其德行遠征暴勞者不疾驅海內使朝天子<lb/>
諸侯不怨當是時盛君之行不能進焉及其卒<lb/>
而衰怠於德而並於樂身溺於婦侍而謀因於<lb/>
豎刁是以民苦其政而世非其行故身死胡宮<lb/>
而不擧蟲出而不收當是時也桀紂之卒不能<lb/>
惡焉詩曰靡不有初鮮克有終不能終善者不<lb/>
<pb n="KR3j0082_SBCK_030-5a"/>
遂其國今君臨民若冦讎見善若避熱亂政而<lb/>
危賢必逆於衆肆欲於民而虐誅其下恐及於<lb/>
身矣嬰之年老不能待君使矣行不能革則持<lb/>
節以没世矣<lb/>
景公出遊北面望睹齊國曰嗚呼使古而無死<lb/>
如何晏子曰昔上帝以人之没爲善仁者息焉<lb/>
不仁者伏焉若使古而無死丁公將有齊國桓<lb/>
襄文武將皆相之吾君將戴笠衣褐執銚耨以<lb/>
蹲行畎畆之中孰暇患死公不悅無幾何梁丘<lb/>
<pb n="KR3j0082_SBCK_030-5b"/>
據乘六馬而來公曰據與我和者夫晏子曰此<lb/>
所謂同也所謂和者君甘則臣酸君淡則臣鹹<lb/>
今據也君甘亦甘所謂同也安得爲和公不悅<lb/>
無幾何公西北望睹篲星召伯常騫使攘而去<lb/>
之晏子曰不可此天敎也以誡不敬今君若設<lb/>
文而受諫雖不去篲星將自亡今君嗜酒而並<lb/>
於樂政不飾而寛於小人近讒好優何暇在篲<lb/>
茀又將見矣公不悅無幾何晏子卒公出屏而<lb/>
立曰嗚呼昔者從夫子而遊夫子一日而三責<lb/>
<pb n="KR3j0082_SBCK_030-6a"/>
我今孰責寡人哉<lb/>
景公射鳥野人駭之公令吏誅之晏子曰野人<lb/>
不知也臣聞之賞無功謂之亂罪不知謂之虐<lb/>
兩者先王之禁也以飛鳥犯先王之禁不可今<lb/>
君不明先王之制而無仁義之心是以從欲而<lb/>
輕誅也夫鳥獸固人之養也野人駭之不亦宜<lb/>
乎公曰善自今以來弛鳥獸之禁無以拘民<lb/>
諫下<lb/>
景公築路寢之臺三年未息而又爲長庲之役<lb/>
<pb n="KR3j0082_SBCK_030-6b"/>
二年未息又爲鄒之長途晏子諫曰百姓之力<lb/>
勤矣君不息乎公曰途將成矣請成而息之對<lb/>
曰君屈民財者不得其利窮民力者不得其樂<lb/>
昔者楚靈王作爲頓宮三年未息也又爲章華<lb/>
之臺五年未息也而又爲乾谿之役八年百姓<lb/>
之力不足而自息也靈王死乾谿而民不與歸<lb/>
今君不道明君之義而修靈王之迹嬰懼君之<lb/>
有暴民之行而不睹長庲之樂也不若息之公<lb/>
曰善非夫子寡人不知得罪於百姓深也於是<lb/>
<pb n="KR3j0082_SBCK_030-7a"/>
令勿收斬板而去之<lb/>
景公成路寢之臺逄於何遭晏子於塗再拜于<lb/>
馬前曰於何之母死兆在路寢之臺牗下願請<lb/>
合骨晏子曰嘻難矣雖然嬰將爲子復之遂入<lb/>
見公曰有逄於何者母死兆在路寢當牗下願<lb/>
請合骨公作色不悅曰自古及今子亦甞聞請<lb/>
葬人主宮者乎晏子對曰古之君治其宮室節<lb/>
不侵生人之居其臺榭儉不殘死人之墓未甞<lb/>
聞請葬人主宮者也今君侈爲宮室奪人之居<lb/>
<pb n="KR3j0082_SBCK_030-7b"/>
廣爲臺榭殘人之墓是生者愁憂不得驩處死<lb/>
者離析不得合骨豐樂侈遊兼傲死生非仁人<lb/>
之行也遂欲滿求不顧細民非存之道也且嬰<lb/>
聞之生者不安命之曰蓄憂死者不葬命之曰<lb/>
蓄哀蓄憂者怨蓄哀者危君不如許之公曰諾<lb/>
晏子出梁丘據曰自古及今未嘗聞求葬公宮<lb/>
者也若何許之公曰削人之居殘人之墓凌人<lb/>
之喪而禁其葬是於生者無施於死者無禮也<lb/>
且詩曰穀則異室死則同穴吾敢不許乎逄於<lb/>
<pb n="KR3j0082_SBCK_030-8a"/>
何遂葬路寢臺之牗下解衰去絰布衣玄冠踊<lb/>
而不哭躃而不拜已乃涕洟而去之<lb/>
梁丘據死景公召晏子而吿之曰據忠且愛我<lb/>
我欲豐厚其葬高大其壠晏子曰敢問據之所<lb/>
以忠愛君者可得聞乎公曰吾有喜於玩好有<lb/>
司未能我供也則據以其財供我吾是以知其<lb/>
忠也每有風雨暮夜求之必存吾是以知其愛<lb/>
也晏子曰嬰對則爲罪不對則無以事君敢不<lb/>
對乎嬰聞之臣專其君謂之不忠子專其父謂<lb/>
<pb n="KR3j0082_SBCK_030-8b"/>
之不孝妻專其夫謂之嫉妬爲臣道君親於父<lb/>
兄有禮於羣臣有惠於百姓有義於諸侯謂之<lb/>
忠也爲子道父以鍾愛其兄弟施行於諸父以<lb/>
慈惠於衆子誠信於朋友謂之孝也爲妻使衆<lb/>
妾皆得驩欣於夫謂之不妬也今四封之民皆<lb/>
君之臣也而唯據盡力以愛君何愛者之少耶<lb/>
四封之貨皆君之有也而唯據也以其私財忠<lb/>
於君何忠者之寡耶據之防塞羣臣壅蔽君無<lb/>
乃甚乎公曰善哉微子寡人不知據之至於是<lb/>
<pb n="KR3j0082_SBCK_030-9a"/>
也遂罷爲壠之役廢厚葬之令令有司據法而<lb/>
責羣臣陳過而諫故官無廢法臣無隱忠而百<lb/>
姓大悅<lb/>
問上<lb/>
景公問晏子曰君子常行曷若對曰衣冠不中<lb/>
不敢以入朝所言不義不敢以要君身行不順<lb/>
治事不公不敢以蒞衆衣冠中故朝無奇僻之<lb/>
服所言義故下無僞上之報身行順治事公故<lb/>
國無阿黨之義三者君子常行也<lb/>
<pb n="KR3j0082_SBCK_030-9b"/>
景公問晏子曰請問臣道對曰見善必通不私<lb/>
其利薦善而不有其名稱身居位不爲苟進稱<lb/>
事受祿不爲苟得君用其言人得其利不伐其<lb/>
功此臣道也<lb/>
景公問晏子曰明王之敎民何若對曰明其敎<lb/>
令而先之以行養民不苛而防之以刑所求於<lb/>
下者不務於上所禁於民者不行於身故下從<lb/>
其敎也稱事以任民中聽以禁邪不窮之以勞<lb/>
不害之以罰上以愛民爲法下以相親爲義是<lb/>
<pb n="KR3j0082_SBCK_030-10a"/>
以天下不相違也此明王之敎民也<lb/>
景公問晏子曰忠臣之事君何若對曰有難不<lb/>
死出亡不送公不悅曰君裂地而富之疏爵而<lb/>
貴之有難不死出亡不送其說何也對曰言而<lb/>
見用終身無難臣何死焉謀而見從終身不出<lb/>
臣何送焉若言不用有難而死是妄死也謀而<lb/>
不從出亡而送是詐僞也忠臣也者能納善於<lb/>
君而不與君陷於難者也<lb/>
景公問晏子曰忠臣之行何如對曰選賢進能<lb/>
<pb n="KR3j0082_SBCK_030-10b"/>
不私乎內稱身就位計能受祿睹賢不居其上<lb/>
受祿不過其量不權君以爲行不稱位以爲忠<lb/>
不掩賢以隱長不刻下以諛上順卽進否卽退<lb/>
不與君行邪<lb/>
景公問晏子曰臨國蒞民所患何也對曰所患<lb/>
者三忠臣不信一患也信臣不忠二患也君臣<lb/>
異心三患也是以明君居上無忠而不信無信<lb/>
而不忠者是故君臣無獄而百姓無恐也<lb/>
莊公問晏子曰威當世而服天下時耶對曰行<lb/>
<pb n="KR3j0082_SBCK_030-11a"/>
也公曰何行對曰能愛邦內之民者能服境外<lb/>
之不善重士民之死力者能禁暴國之邪中聽<lb/>
任聖者能威諸侯安仁義而樂利世者能服天<lb/>
下不能愛邦內之民者不能服境外之不善輕<lb/>
士民之死力者不能禁暴國之邪逆諫傲賢者<lb/>
不能威諸侯背仁義而貪名實者不能威當世<lb/>
而服天下者此其道巳公不用任勇力之士而<lb/>
輕臣僕之死用兵無休國疲民害朞年百姓大<lb/>
亂而身及崔氏禍<lb/>
<pb n="KR3j0082_SBCK_030-11b"/>
景公問晏子曰聖人之不得意也何如晏子對<lb/>
曰上作事反天時從政逆鬼神藉斂單百姓四<lb/>
時易序神祇並怨道忠者不聽薦善者不行諛<lb/>
過者有賞救失者有罪故聖人伏匿隱處不干<lb/>
長上靜身守道不與世陷于邪是以卑而不失<lb/>
義蔽而不失廉此聖人之不得意也公曰聖人<lb/>
之得意何如晏子對曰世治政平擧事調乎天<lb/>
藉斂和乎民百姓樂其政遠者懷其德四時不<lb/>
失序風雨不降虐天明象而致贊地育長而具<lb/>
<pb n="KR3j0082_SBCK_030-12a"/>
物神降福而不靡民服敎而不僞治無怨業居<lb/>
無廢民此聖人之得意也<lb/>
景公問求賢晏子對曰通則視其所擧窮則視<lb/>
其所不爲富則視其所分貧則視其所不取夫<lb/>
上難進而易退也其次易進而易退也其下易<lb/>
進而難退也以此數物者取人其可乎<lb/>
景公問晏子曰古之蒞國治民者其任人何如<lb/>
對曰地不同宜而任之以一種責其俱生不可<lb/>
得也人不同能而任之以一事不可責徧成焉<lb/>
<pb n="KR3j0082_SBCK_030-12b"/>
責焉無巳知者有不能洽矣求焉無饜天地有<lb/>
不能贍矣故明王之任人諂諛不邇乎左右阿<lb/>
黨不治乎本朝任人之長不強其短任人之工<lb/>
不強其拙此任人之大略也<lb/>
景公問晏子曰富民安衆難乎對曰易節欲則<lb/>
民富中聽則民安行此兩者而巳矣<lb/>
景公問晏子曰古者離散其民而隕失其國者<lb/>
其常行何如對曰國貧而好大智薄而好專尚<lb/>
讒諛而賤賢人樂簡慢而輕百姓國無常法民<lb/>
<pb n="KR3j0082_SBCK_030-13a"/>
無經紀好辨以爲智刻民以爲忠流湎而忘國<lb/>
好兵而忘民肅於罪誅而慢於慶賞樂人之哀<lb/>
利人之害德不足以懷人政不足以匡民賞不<lb/>
足以勸善刑不足以防非此亡國之行也今民<lb/>
聞公令如冦讎此古之離其民隕其國常行也<lb/>
景公問晏子曰謀必得事必成有術乎對曰有<lb/>
公曰其術何如晏子曰謀度於義者必得事因<lb/>
於民者必成反義而謀背民而動未聞存者也<lb/>
昔三代之興也謀必度於義事必因於民及其<lb/>
<pb n="KR3j0082_SBCK_030-13b"/>
衰也謀者反義興事傷民故度義因民謀事之<lb/>
術也<lb/>
景公問晏子曰治國之患亦有常乎對曰讒夫<lb/>
佞人之在君側者好惡良臣而行與小人此治<lb/>
國之常患也公曰讒佞之人則亦誠不善矣雖<lb/>
然則奚曾爲國常患乎晏子曰君以爲耳目而<lb/>
好謀事則是君之耳目繆也夫上亂君之耳目<lb/>
而下使羣臣皆失其職豈不誠足患哉公曰如<lb/>
是乎寡人將去之晏子曰公不能去也公不悅<lb/>
<pb n="KR3j0082_SBCK_030-14a"/>
曰夫子何少寡人之甚也對曰臣非敢矯也夫<lb/>
能自用於君者材能皆非常也夫藏大不誠於<lb/>
中者必謹小誠於外以成其大不誠入則求君<lb/>
之嗜欲能順之君怨良臣則具其往失而益之<lb/>
出則行威以取富夫可密近不爲大利變而務<lb/>
與君至義者此難得而其難知也公曰然則先<lb/>
聖奈何對曰先聖之治也審見賔客聽治不留<lb/>
患日不足羣臣皆得畢其誠讒諛安得容其私<lb/>
公曰然則夫子助寡人止之寡人亦事勿用矣<lb/>
<pb n="KR3j0082_SBCK_030-14b"/>
對曰讒夫佞人之在君側者若社之有鼠也不<lb/>
可燻去讒佞之人隱君之威以自守也是故難<lb/>
去也<lb/>
景公問晏子曰古之盛君其行何如對曰薄於<lb/>
身而厚於民約於身而廣於世其處上也足以<lb/>
明政行敎而不以威下其取財也權有無均貧<lb/>
富不以養嗜欲誅不避貴賞不遺賤不淫於樂<lb/>
不遁於哀盡智道民而不伐焉勞力事民而不<lb/>
責焉政尚相利故下不以相害爲行敎尚相愛<lb/>
<pb n="KR3j0082_SBCK_030-15a"/>
故民不以相惡爲名刑罰中於法廢罪順於民<lb/>
是以賢者處上而不華不肖者處下而不怨四<lb/>
海之內一意同欲生有厚利死有遺敎此盛君<lb/>
之行也<lb/>
問下<lb/>
景公出游問於晏子曰吾欲循海而南至於琅<lb/>
耶寡人何脩以則夫先王之游也晏子曰嬰聞<lb/>
之天子之諸侯爲巡狩諸侯之天子爲述職故<lb/>
春省耕而補不足者謂之游秋省實而助不給<lb/>
<pb n="KR3j0082_SBCK_030-15b"/>
者謂之豫夏語曰吾君不游我曷以休吾君不<lb/>
豫我曷以助壹游壹豫爲諸侯度今君之游不<lb/>
然師行而貧苦不補勞者不息夫從高歷時而<lb/>
不反謂之流從下歷時而不反謂之連從獸而<lb/>
不歸謂之荒從樂而忘歸謂之亡古者聖王無<lb/>
流連之游無荒亡之行公曰善令吏出粟以與<lb/>
貧者三千鍾公所身見老者七十人然後歸<lb/>
景公問晏子曰寡人意氣衰身甚病今吾欲具<lb/>
珪璧犧牲令祝宗薦之乎上帝宗廟意者禮可<lb/>
<pb n="KR3j0082_SBCK_030-16a"/>
以干福乎晏子對曰嬰聞之古者先君之干福<lb/>
也政必合乎民行必順乎神節宮室不敢大斬<lb/>
伐以無偪山林節飮食無多田漁以母偪川浦<lb/>
祝宗用事辭罪而不敢有祈求也是以神民俱<lb/>
順而山川納祿今君政反于民而行悖乎神大<lb/>
宮室多斬伐以偪山林羡飯食多田漁以偪川<lb/>
浦是以神民俱怨而山川收祿司過荐至而祝<lb/>
宗祈福意者逆乎公曰寡人非夫子無所聞此<lb/>
請革心易行於是廢公阜之游止海食之獻斬<lb/>
<pb n="KR3j0082_SBCK_030-16b"/>
伐者以時田漁者有數居處飮食節之勿羡祝<lb/>
宗用事辭罪而不敢有祈求焉<lb/>
景公問晏子曰寡人欲從夫子而善齊國之政<lb/>
可乎對曰嬰聞之國有具官然後其政可善公<lb/>
作色不悅曰齊國雖小則可謂官不具乎對曰<lb/>
昔吾先君桓公身體惰解辭令不給則隰朋暱<lb/>
侍左右多譽獄讞不中則弦寧暱侍田野不修<lb/>
民萠不安則寗戚暱侍軍士惰戎士肆則王子<lb/>
城甫暱侍居處逸怠左右懾畏則東郭牙暱侍<lb/>
<pb n="KR3j0082_SBCK_030-17a"/>
德義不中意行衰怠則管子暱侍先君能以人<lb/>
之長續其短以人之厚補其薄是故諸侯朝其<lb/>
德而天子致胙焉今君之過失多矣未有一士<lb/>
以聞者也故曰官不具公曰善<lb/>
景公問晏子曰昔吾先君桓公從車三百乘九<lb/>
合諸侯一匡天下今吾從車千乘可以逮先君<lb/>
桓公之後乎對曰桓公從車三百乘九合諸侯<lb/>
一匡天下者左有鮑叔右有仲父今君左爲倡<lb/>
右爲優讒人在前諛人在後又焉可逮先君桓<lb/>
<pb n="KR3j0082_SBCK_030-17b"/>
公之後乎<lb/>
高子問晏子曰子事靈公莊公景公皆敬子三<lb/>
君一心耶夫子之心三耶對曰嬰聞一心可以<lb/>
事百君三心不可以事一君故三君之心非一<lb/>
心也而嬰之心非三心也<lb/>
雜上<lb/>
景公使晏子爲阿宰三年而毀聞於國公不悅<lb/>
召而免之晏子謝曰嬰知嬰之過矣請復治阿<lb/>
三年而譽必聞於國公復使治阿三年而譽聞<lb/>
<pb n="KR3j0082_SBCK_030-18a"/>
於國公悅召而賞之辭而不受公問其故對曰<lb/>
昔者嬰之治阿也築蹊徑急門閭之政而淫民<lb/>
惡之擧儉力孝悌罰偸窳而惰民惡之決獄不<lb/>
避貴強貴強惡之左右之所求法則與非法則<lb/>
否而左右惡之事貴人體不過禮而貴人惡之<lb/>
是以三邪毀乎外二讒毀于內三年而毀聞乎<lb/>
君也今臣更之不築蹊徑而緩門閭之政而淫<lb/>
民悅不擧儉力孝悌不罰偸窳而惰民悅決獄<lb/>
阿貴強而貴強悅左右所求言諾而左右悅事<lb/>
<pb n="KR3j0082_SBCK_030-18b"/>
貴人體過禮而貴人悅是以三邪譽於外二讒<lb/>
譽乎內三年而譽聞於君也昔者嬰之所以當<lb/>
誅者宜賞而今之所以當賞者宜誅是故不敢<lb/>
受景公乃任以國政焉<lb/>
景公正晝被髮乘六馬御婦人以出正門刖跪<lb/>
擊馬而反之曰爾非吾君也公慙而不朝晏子<lb/>
入見景公曰昔者寡人有罪被髮乘六馬以出<lb/>
正門刖跪擊馬而反之曰爾非吾君也寡人以<lb/>
子大夫之賜得率百姓以守宗廟今見戮於刖<lb/>
<pb n="KR3j0082_SBCK_030-19a"/>
跪以羞社稷吾猶可以齊於諸侯乎晏子對曰<lb/>
君勿惡焉臣聞之下無直辭上有惰君民多諱<lb/>
言君有驕行古者明君在上下多直辭君上好<lb/>
善民無諱言今君有失行而刖跪禁之是君之<lb/>
福也故臣來慶請賞之以明君之好善禮之以<lb/>
明君之受諫公笑曰可乎晏子曰可於是令刖<lb/>
跪倍資無征時朝無事<lb/>
景公飮酒夜移於晏子前驅款門曰君至晏子<lb/>
被玄端立於門曰諸侯得微有故乎國家得微<lb/>
<pb n="KR3j0082_SBCK_030-19b"/>
有事乎君何爲非時而夜辱公曰酒醴之味金<lb/>
石之聲願與夫子樂之晏子曰夫布薦席陳簠<lb/>
簋者有人臣不敢與焉公移於司馬穰苴之家<lb/>
前驅款門曰君至穰苴介冑操戟立於門曰諸<lb/>
侯得微有兵乎大臣得微有兵乎大臣得微有<lb/>
不服乎君何爲非時而來公曰酒醴之味金石<lb/>
之聲願與夫子樂之穰苴對曰夫布薦席陳簠<lb/>
簋者有人臣不敢與焉公移於梁丘據之家前<lb/>
驅款門曰君至梁丘據左擁琴右挈竽行歌而<lb/>
<pb n="KR3j0082_SBCK_030-20a"/>
出公曰樂哉今夕吾飮也微彼二子者何以治<lb/>
吾國微此一臣者何以樂吾身<lb/>
景公探雀鷇鷇弱而反之晏子聞之不時而入<lb/>
見北面再拜賀曰吾君有聖王之道矣公曰寡<lb/>
人探雀鷇鷇弱故反之其當聖王之道者何也<lb/>
晏子曰君探雀鷇鷇弱故反之是長幼也君曾<lb/>
禽獸之加焉而況于人乎此聖王之道也<lb/>
景公使養所愛馬暴病死公命人操刀解養馬<lb/>
者是時晏子侍前左右執刀而進晏子止之而<lb/>
<pb n="KR3j0082_SBCK_030-20b"/>
問於公曰敢問古時堯舜支解人從何軀始公<lb/>
懼焉遂止曰以屬獄晏子曰請數之使自知其<lb/>
罪然後致之獄公曰可晏子數之曰爾有三罪<lb/>
公使汝養馬殺之當死罪一也又殺公之所最<lb/>
善馬當死罪二也使公以一馬之故殺人百姓<lb/>
聞之必怨吾君諸侯聞之必輕吾國汝殺公馬<lb/>
使怨積於百姓兵弱於鄰國汝當死罪三也令<lb/>
以屬獄公喟然曰赦之<lb/>
魯昭公失國走齊齊景公問焉曰子之遷位新<lb/>
<pb n="KR3j0082_SBCK_030-21a"/>
奚道至于此乎昭公對曰吾少之時人多愛我<lb/>
者吾體不能親人多諫我者吾志不能用是以<lb/>
內無弼外無輔輔弼無一人諂諛我者甚衆譬<lb/>
之猶秋蓬也孤其根荄密其枝葉春氣至僨以<lb/>
揭也景公以其言語晏子曰使是人反其國豈<lb/>
不爲古之賢君乎晏子曰不然夫愚者多悔不<lb/>
肖者自賢溺者不問隧迷者不問路譬之猶臨<lb/>
難而遽鑄兵噎而遽掘井雖速亦無及<lb/>
景公游於麥丘問其封人曰年幾何對曰鄙人<lb/>
<pb n="KR3j0082_SBCK_030-21b"/>
之年八十五矣公曰壽哉子其祝我封人曰使<lb/>
君之年長於國家公曰善哉子其復之封人曰<lb/>
使君之嗣壽皆若鄙人之年公曰善哉子其復<lb/>
之封人曰使君無得罪於民公曰誠有鄙民得<lb/>
罪於君則可安有君得罪於民者乎晏子對曰<lb/>
君過矣敢問桀紂君誅乎民誅乎公曰寡人過<lb/>
矣於是賜封人麥丘以爲邑<lb/>
晏子侍於景公朝寒曰請進煖食對曰嬰非君<lb/>
奉餽之臣也敢辭公曰請進服裘對曰嬰非君<lb/>
<pb n="KR3j0082_SBCK_030-22a"/>
茵席之臣也敢辭公曰然夫子之於寡人何爲<lb/>
者也對曰社稷之臣公問社稷之臣若何對曰<lb/>
能立社稷别上下之義使當其理制百官之序<lb/>
使得其所作爲辭令可布於四方也自是之後<lb/>
君不以禮不見晏子<lb/>
雜下<lb/>
晏子朝乘弊車駑馬景公見之曰嘻夫子之祿<lb/>
寡耶何乘不佼之甚也晏子出公使梁丘據遺<lb/>
之路輿乘馬三反不受公不悅趍召晏子晏子<lb/>
<pb n="KR3j0082_SBCK_030-22b"/>
至公曰夫子不受寡人亦不乘對曰君使臣監<lb/>
百官之吏臣節其衣服食飮之養以先齊國之<lb/>
民然猶恐侈靡而不顧行也今路輿乘馬君乘<lb/>
之上而臣亦乘之下民之無義侈其衣食而多<lb/>
不顧其行者臣無以禁之遂不受<lb/>
晏子相景公其論人也見賢卽進之不同君所<lb/>
欲見不善則廢之不避君所愛行己而無私直<lb/>
言而無諱<lb/>
景公游淄聞晏子卒公乘而驅自以爲遲下車<lb/>
<pb n="KR3j0082_SBCK_030-23a"/>
而趍知不若車之速則又乘比至於國者四下<lb/>
而趍行哭而往至伏尸而號曰子大夫日夜責<lb/>
寡人不遺尺寸寡人猶且淫逸而不收怨罪重<lb/>
積於百姓今天降禍於齊國不加寡人而加之<lb/>
夫子齊國之社稷危矣百姓將誰吿乎晏子没<lb/>
十有七年景公飮諸大夫酒公射出質堂上唱<lb/>
善若出一口公作色大息播弓矢弦章入公曰<lb/>
章自吾失晏子於今十有七年矣未嘗聞吾不<lb/>
善今射出質唱善者如出一口弦章對曰此諸<lb/>
<pb n="KR3j0082_SBCK_030-23b"/>
臣之不肖也智不足以知君不善勇不足以犯<lb/>
君之顔然而有一焉臣聞君好之則臣服之君<lb/>
嗜之則臣食之尺蠖食黃其身黃食蒼其身蒼<lb/>
君其猶有食諂人之言乎公曰善<lb/>
　　司馬法<lb/>
古者以仁爲本以義治之治之謂正<hi>治民用兵平亂討暴</hi>
<hi>必以義</hi>是故殺人安人殺之可也<hi>以殺止殺殺可以生也</hi>攻<lb/>
其國愛其民攻之可也<hi>除民害去亂君也</hi>以戰去戰雖<lb/>
戰可也故仁見親義見悅智見恃勇見方信見<lb/>
<pb n="KR3j0082_SBCK_030-24a"/>
信<hi>將有五材則民親悅恃方而信之也</hi>故內得愛焉所以守也外<lb/>
得威焉所以戰也<hi>利加於民則守固威加敵民則戰勝</hi>故戰道不<lb/>
違時不歷民病所以愛吾民也<hi>春秋興師爲違時飢疲不行所</hi>
<hi>以愛己也</hi>不加喪不因凶所以愛其民也<hi>敵有喪飢疲不加兵</hi>
<hi>愛彼民也</hi>冬夏不興師所以兼愛民也<hi>大寒甚暑吏士懈倦難以</hi>
<hi>警戒大寒以露則生外疾甚暑以暴則生內疾故不出師愛己彼之民也</hi>故國雖大<lb/>
好戰必亡天下雖平忘戰必危天下旣平春蒐<lb/>
秋獮振旅治兵所以不忘戰也古者逐奔不遠<lb/>
從綏不過三舍不窮不能而哀憐傷病是以明<lb/>
<pb n="KR3j0082_SBCK_030-24b"/>
其仁也成列而鼓是以明其信也爭義不爭利<lb/>
是以明其義也又能舍服是以明其勇也知始<lb/>
知終是以明其知也五德以時合散以爲民紀<lb/>
古之道也<hi>仁義勇智信民之本隨時而施舍爲民綱紀古之所傳政道也</hi>先王<lb/>
之治順天之道設地之冝官人之德而正名治<lb/>
物<hi>正者正官名也名正則可法</hi>立國辨職<hi>立國治民分守境界各治其職</hi>諸<lb/>
侯悅懷海外來服<hi>服從己也</hi>獄弭而兵寢聖德之治<lb/>
也其次賢王制禮樂法度乃作五刑興甲兵以<lb/>
討不義廵狩省方會諸侯考不同其有失命亂<lb/>
<pb n="KR3j0082_SBCK_030-25a"/>
常圯德逆天之時徧吿于諸侯章明有罪天子<lb/>
正刑<hi>刑者正天子之法也刑以征不義伐不從王者之法也</hi>冢宰與伯布<lb/>
命于軍曰入罪國之地無暴神祇無行田獵無<lb/>
有暴虐無棄土功無燔墻屋無伐樹木無取六<lb/>
畜無取禾粟無取器械見其老幼奉歸勿傷雖<lb/>
遇壯者不校勿敵敵若傷之醫藥歸之旣誅有<lb/>
罪王及諸侯修正其國擧賢更立明正復職<hi>王者</hi>
<hi>與四方諸侯伐無道之國整頓其民人舉賢良更立爲君奉尊王法復五官之職事也</hi>古<lb/>
者逐奔不遠從綏不及所以示君子且有禮不<lb/>
<pb n="KR3j0082_SBCK_030-25b"/>
遠則難誘不及則難陷以禮爲固以仁爲勝旣<lb/>
勝之後其敎可復是以君子貴之也故禮與法<lb/>
表裏也文與武左右也古者賢王明民之德盡<lb/>
民之善故無廢德無簡民賞無所生罰無所誡<lb/>
也<hi>民有一善處一事故能盡民之善無損德棄民也能堪其事故賞罰無所施也</hi>有虞<lb/>
氏不賞不罰而民可用至德也夏賞而不罰至<lb/>
敎也殷罰而不賞至威也周以賞罰德衰也賞<lb/>
不踰時欲民速得爲善之利也罰不遷列欲民<lb/>
速覩爲不善之害也<hi>賞功不移時罰惡不轉列所以勸善懲惡欲速疾也</hi>
<pb n="KR3j0082_SBCK_030-26a"/>
大捷不賞上下皆不伐善也<hi>一軍皆勝上下俱不取功也</hi>上<lb/>
苟不伐善則不驕矣下苟不伐善必不登矣上<lb/>
下不伐善若此讓之至也大敗不誅上下皆不<lb/>
善在己也<hi>一軍奔北人皆有罪故不誅上下俱有過失也</hi>上苟以不善<lb/>
在己必悔其過下苟以不善在己必遠其罪上<lb/>
下分惡若此讓之至也<hi>上下不取其善君不驕下下不求進也</hi>
　　孫子兵法<lb/>
孫子曰凡用兵之法全國爲上破國次之<hi>興兵深入</hi>
<hi>長驅據其都邑絕其外內敵擧國來服爲上以兵擊破服得之爲次也</hi>全軍爲上<lb/>
<pb n="KR3j0082_SBCK_030-26b"/>
破軍次之全卒爲上破卒次之是故百戰百勝<lb/>
非善之善者也不戰而屈人之兵善之善者也<lb/>
<hi>未戰而敵自屈服也</hi>故上兵伐謀<hi>敵始有謀/伐之易也</hi>其次伐交<hi>交將</hi>
<hi>合也</hi>其次伐兵<hi>兵形/巳成</hi>下攻攻城<hi>敵國巳收其外粮城守攻之爲下</hi>
故善用兵者屈人之兵而非戰也㧞人之城而<lb/>
非攻也毀人之國而不久也必以全爭於天下<lb/>
故兵不鈍而利可全也兵形象水水行避高而<lb/>
就下兵之形避實而擊虛故水因地而制行兵<lb/>
因敵而制勝故兵無定勢水無常形能與敵變<lb/>
<pb n="KR3j0082_SBCK_030-27a"/>
化而取勝者謂之神<lb/>
孫子曰凡用兵之法君命有所不受<hi>苟便於事不拘於君</hi>
<hi>命也</hi>無恃其不來恃吾有以能待之也無恃其不<lb/>
攻恃吾之不可攻也夫唯無慮而易於敵者必<lb/>
禽於人故卒未附親而罸之卽不服不服卽難<lb/>
用也卒巳附親而罰不行者卽不可用矣故令<lb/>
之以文齊之以武是謂必取令素行則民服令<lb/>
素行者與衆相得也戰道必勝主曰無戰必戰<lb/>
戰道不勝主曰必戰無戰故進不求名退不避<lb/>
<pb n="KR3j0082_SBCK_030-27b"/>
罪唯民是保而利全於主國之寶也視卒如嬰<lb/>
兒故可與之赴深谿視卒如愛子故可與之俱<lb/>
死厚而不能使愛而不能全亂而不能治譬若<lb/>
驕子不可用也<hi>恩不可專用罰不可專任</hi>知吾卒之可以擊<lb/>
而不知敵之不可擊勝之半也知敵之可擊而<lb/>
不知吾卒之不可以擊勝之半也知敵之可擊<lb/>
知吾卒之可以擊而不知地形之不可以戰勝<lb/>
之半也<hi>勝之半者未可知也</hi>故曰知彼知己勝乃不殆知<lb/>
天知地勝乃可全明主慮之良將修之非利不<lb/>
<pb n="KR3j0082_SBCK_030-28a"/>
赴非得不用非危不戰<hi>不得巳而用兵</hi>主不可以怒而<lb/>
興軍將不可以愠而致戰合於利而用不合於<lb/>
利而止怒可復喜愠可復悅亡國不可復存死<lb/>
者不可復生也故曰明王愼之良將敬之此安<lb/>
國之道也興師十萬出征千里百姓之費公家<lb/>
之奉日千金內外騷動不得操事者七十萬家<lb/>
<hi>古者八家爲隣一家從軍七家奉之言十萬之師不事不耕者凡七十萬家也</hi>相守數<lb/>
年以爭一日之勝而愛爵祿百金不知敵之情<lb/>
者不仁之至也非民之將也非主之佐也非勝<lb/>
<pb n="KR3j0082_SBCK_030-28b"/>
之主也故明王聖主賢君勝將所以動而勝人<lb/>
成功出於衆者先知也先知者不可取於鬼神<lb/>
<hi>不可禱祀以求也</hi>不可象於事也<hi>不可以事類求也</hi>不可驗於<lb/>
度<hi>不可以行事度也</hi>必取於人知敵之情者也<lb/>
羣書治要卷第三十三<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_031-1a"/>
羣書治要卷第三十四<lb/>
　　　　秘書監鉅鹿男臣魏徵等奉　勅撰<lb/>
　老子　鶡冠子　列子　墨子<lb/>
　　老子<lb/>
道經<lb/>
聖人處無爲之事<hi>以道治也</hi>行不言之敎<hi>以身帥道之也</hi>萬<lb/>
物作焉<hi>各自動作</hi>而不辭<hi>不辭謝而/逆止之也</hi>生而不有<hi>元氣生萬</hi>
<hi>物而不有</hi>爲而不恃<hi>道所施爲不恃望其報也</hi>
不尚賢<hi>賢謂世俗之賢者不貴之也</hi>使民不爭<hi>不爭功名反自然也</hi>不<lb/>
<pb n="KR3j0082_SBCK_031-1b"/>
貴難得之貨使民不爲盜<hi>上化淸靜下無貪人</hi>不見可欲<lb/>
<hi>放鄭聲遠美人</hi>使心不亂<hi>不邪/淫也</hi>是以聖人之治<hi>謂聖人治國猶</hi>
<hi>治身也</hi>常使民無知無欲<hi>反樸守淳</hi>使夫知者不敢爲<lb/>
也<hi>思慮深不輕言</hi>爲無爲<hi>不造作/動因循</hi>則無不治<hi>德化厚百姓安也</hi>
天地不仁<hi>天施地化不以仁恩任自然也</hi>以萬物爲蒭狗<hi>天地生萬</hi>
<hi>物視之如蒭草狗畜不責望其報</hi>聖人不仁<hi>聖人愛養萬民不以仁恩法天地行</hi>
<hi>自然</hi>以百姓爲蒭狗<lb/>
金玉滿堂莫之能守<hi>嗜欲傷神財多累身</hi>富貴而驕還自<lb/>
遺咎<hi>夫富當振貧貴當憐賤而反驕恣必被禍患也</hi>功成名遂身退天<lb/>
<pb n="KR3j0082_SBCK_031-2a"/>
之道也<hi>言人所爲功成事立名迹稱遂不退身避位則遇於害此乃天之常道譬如日</hi>
<hi>中則移月滿則虧物盛則衰樂極則哀也</hi>
五色令人目盲<hi>貪淫好色則傷精失明</hi>五音令人耳聾<hi>好聽</hi>
<hi>五音則和氣去心也</hi>五味令人口爽<hi>爽妄也人嗜於五味則口妄言失於道</hi>
馳騁田獵令人心發狂<hi>人精神好安靜馳騁呼吸精神散亡故發狂也</hi>
難得之貨令人行妨<hi>妨傷也難得之貨謂金銀珠玉心貪意欲則行傷身</hi>
<hi>辱也</hi>
太上下知有之<hi>太上謂太古無名之君也下知有之者下知上有君而不臣事</hi>
<hi>質朴淳也</hi>其次親之譽之<hi>其德可見恩惠可稱故親愛而譽之</hi>其次畏<lb/>
<pb n="KR3j0082_SBCK_031-2b"/>
之<hi>設刑法以治之</hi>其次侮之<hi>禁多令煩不可歸誠故欺侮之也</hi>信不足<lb/>
焉有不信焉<hi>君信不足於下下則應之以不信而欺其君也</hi>
絕巧<hi>絕巧詐也</hi>棄利<hi>塞貪/路也</hi>盜賊無有<hi>上化公正無邪私也</hi>以爲<lb/>
文不足<hi>文不足以敎民也</hi>見素抱樸<hi>見素守眞抱其質朴</hi>少私寡<lb/>
欲<lb/>
曲則全<hi>曲己從衆不自專則全也</hi>枉則直窪則盈<hi>地窪下水流之人謙</hi>
<hi>下德歸之</hi>弊則新<hi>自受弊薄後己先人/天下敬之久久自新</hi>少則得<hi>自受少則</hi>
<hi>得多</hi>多則惑<hi>財多者惑於守身學多者惑於所聞也</hi>是以聖人抱一<lb/>
爲天下式<hi>抱守也式法也聖人守一乃知萬事故能爲天下法式也</hi>不自見<lb/>
<pb n="KR3j0082_SBCK_031-3a"/>
故明<hi>聖人因天下之目以視故能明達</hi>不自是故彰<hi>聖人不自爲是而非</hi>
<hi>人故能彰顯於世</hi>不自伐故有功<hi>聖人德化流行不自取其美故有功於天</hi>
<hi>下也</hi>不自矜故長<hi>聖人不自貴大故能長久不危也</hi>夫唯不爭故<lb/>
天下莫能與之爭<hi>此言天下賢與不肖無能與不爭者爭</hi>
飄風不終朝驟雨不終日<hi>飄風疾風也驟雨暴雨也言疾不能長暴</hi>
<hi>不能久也</hi>孰爲此者天地也<hi>孰誰也</hi>天地尚不能久而<lb/>
況於人乎<hi>天地至神合爲飄風暴雨尚不能使終朝至暮況人欲爲暴卒者乎</hi>故<lb/>
從事於道<hi>人爲事當如道安靜不當如飄風驟雨也</hi>
自見者不明<hi>人自見其形容以爲好自見所行以爲應道不自知其形醜操行之</hi>
<pb n="KR3j0082_SBCK_031-3b"/>
<hi>鄙也</hi>自是者不彰<hi>自以爲是而非人衆人共蔽之使不得彰明也</hi>自伐者<lb/>
無功<hi>所爲輙自伐卽失有功也</hi>自矜者不長<hi>好自矜者不以久長</hi>故有<lb/>
道者不處<lb/>
道大<hi>道大者無不容也</hi>天大地大王亦大<hi>天大者無不蓋地大者無</hi>
<hi>不載王大者無不制</hi>域中有四大而王居其一焉<hi>八極之內有四</hi>
<hi>大王居其一也</hi>人法地<hi>人當法地安靜和柔也勞而不怨有功而不宣</hi>地法天<lb/>
<hi>施而不求報生長萬物無所收取</hi>天法道<hi>淸靜不言萬物自成</hi>道法自然<lb/>
<hi>道性自然無所法也</hi>
重爲輕根<hi>人君不重則不尊治身不重則失神</hi>靜爲躁君<hi>人君不靜則失</hi>
<pb n="KR3j0082_SBCK_031-4a"/>
<hi>威治身不靜則身危</hi>奈何萬乘之主<hi>奈何者疾時主傷痛之也</hi>而以身<lb/>
輕於天下<hi>疾時王奢恣輕淫也</hi>輕則失臣<hi>王者輕淫則失其臣治身輕淫</hi>
<hi>則失其精</hi>躁則失君<hi>王者行躁疾則失其君位治身躁疾則失其精神也</hi>
聖人常善救人<hi>聖人所以常敎人忠孝者欲以救人性命也</hi>故無棄<lb/>
人<hi>使貴賤各得其所也</hi>常善救物<hi>聖人所以常敎民順四時者以救萬物之殘傷</hi>
<hi>也</hi>故無棄物<hi>不賤石而貴玉</hi>
善人者不善人之師也<hi>人之行善者聖人卽以爲人師也</hi>不善<lb/>
人者善人之資也<hi>資用也人行不善聖人敎道使爲善得以爲給用</hi>
貴其師不愛其資<hi>無所使也</hi>雖智大迷<hi>雖自以爲智言此人乃大</hi>
<pb n="KR3j0082_SBCK_031-4b"/>
<hi>迷惑</hi>是謂要妙<hi>能通此意是謂知微妙要道</hi>
知其雄守其雌爲天下谿<hi>雄以喩尊雌以喩卑人雖自知尊顯當復</hi>
<hi>守之以卑微去雄之強梁就雌之柔和如是則天下歸之如水之流入深谿</hi>爲天下<lb/>
谿常德不離<hi>人能謙下如深溪則德常在不復離己</hi>知其白守其<lb/>
黑爲天下式<hi>白以喩昭昭黑以喩黙黙人雖自知昭昭明達當復守之以黙黙如</hi>
<hi>闇昧無所見如是則可爲天下法式也</hi>爲天下式常德不忒<hi>人能爲天</hi>
<hi>下法式則德常在於己不復差忒也</hi>知其榮守其辱爲天下谷<hi>知已</hi>
<hi>之有榮貴當守之以汚濁如是則天下歸之如水流深谷也</hi>
將欲取天下<hi>欲爲天下主也</hi>而爲之<hi>欲以有爲治民也</hi>吾見其<lb/>
<pb n="KR3j0082_SBCK_031-5a"/>
不得已<hi>我見其不得天道人心巳明矣天道惡煩濁人心惡多欲</hi>天下神器<lb/>
不可爲也<hi>器物也人乃天下之神物也神物好安靜不可以有爲治也</hi>爲者<lb/>
敗之<hi>以有爲治之則敗其質性也</hi>執者失也<hi>強執敎之則失其情實生於詐</hi>
<hi>僞也</hi>是以聖人去甚去奢去泰<hi>甚謂貪淫聲色也奢謂服飾飮食也</hi>
<hi>泰謂宮室臺榭也去此三者處中和行無爲則天下自化也</hi>以道佐人主<hi>謂人</hi>
<hi>主能以道自輔佐</hi>不以兵強於天下<hi>順天任德敵人自服也</hi>師之<lb/>
所處荊棘生焉<hi>農事廢田不脩</hi>大軍之後必有凶年<hi>天應</hi>
<hi>之以惡氣卽害五穀也</hi>善者果而巳<hi>行善者當果敢而巳不休也</hi>不敢<lb/>
以取強焉<hi>不敢以果敢取強大之名</hi>果而勿矜<hi>當果敢謙卑勿自矜大</hi>
<pb n="KR3j0082_SBCK_031-5b"/>
果而勿伐<hi>當果敢推讓勿自伐也</hi>果而勿驕<hi>驕欺勿以驕欺也</hi>果<lb/>
而勿強<hi>果敢勿以爲強以侵凌人也</hi>
兵者不祥之器<hi>兵革者不善之器也</hi>非君子之器不得巳<lb/>
而用之<hi>謂遭衰逢亂乃用之以自守也</hi>恬惔爲上<hi>不貪土地利人財寶</hi>勝<lb/>
而不美<hi>雖得勝不以爲利美</hi>而美之者是樂殺人也<hi>美得勝者</hi>
<hi>是爲樂殺人也</hi>夫樂殺人者則不可以得志於天下矣<lb/>
吉事上左<hi>左生位</hi>凶事上右<hi>陰道/殺也</hi>偏將軍處左<hi>偏將</hi>
<hi>軍卑而居陽者以其不專殺也</hi>上將軍處右<hi>上將軍尊而居右者以其主殺也</hi>
言以喪禮處之<hi>喪禮上右</hi>殺人衆多以悲哀泣之<hi>傷己</hi>
<pb n="KR3j0082_SBCK_031-6a"/>
<hi>德薄不能以道化人而害無辜之民</hi>戰勝則以喪禮處之<hi>古者戰勝將軍</hi>
<hi>居喪主之位素服而哭之明君子貴德而賤兵不得巳誅不祥心不樂之比於喪也</hi>
知人者智<hi>能知人好惡是智</hi>自知者明<hi>人能自知賢不肖是爲反聽無</hi>
<hi>聲內視無形故爲明也</hi>勝人者有力<hi>能勝人者不過以威力也</hi>自勝者<lb/>
強<hi>人能自勝己情欲則天下無有能與己爭者故爲強也</hi>知足者富<hi>人能知之</hi>
<hi>爲足則保福祿故爲富也</hi>強行者則有志<hi>人能強力行善則爲有意於道</hi>不<lb/>
失其所者久<hi>人能自節養不失其所則可以久也</hi>死而不妄者壽<lb/>
<hi>目不妄視耳不妄聽口不妄語則無怨惡於天下故長壽也</hi>道常無爲而無<lb/>
不爲<hi>道以無爲爲常也</hi>侯王而能守之萬物將自化<hi>言侯</hi>
<pb n="KR3j0082_SBCK_031-6b"/>
<hi>王而能守道萬物將自化効於己也</hi>
德經<lb/>
上德不德<hi>上德謂太古無名號之君德大無名故言上德也因循自然養人性命其</hi>
<hi>德不見故言不德也</hi>是以有德<hi>言其德合於天地和氣流行民得以全也</hi>下德<lb/>
不失德<hi>下德謂號謚之君德不及上德故言下德也不失德者其德可見其功可稱也</hi>
是以無德<hi>以有名號及其身故也</hi>上德無爲<hi>言法道安靜無所改爲也</hi>
而無以爲<hi>言無以名號爲也</hi>下德爲之<hi>言爲敎令施政事也</hi>而有<lb/>
以爲<hi>言以爲巳取名號</hi>前識者道之華<hi>不知而言知爲前識也此人失</hi>
<hi>道之實得道之華</hi>而愚之始也<hi>言前識之人愚闇之唱始也</hi>是以大<lb/>
<pb n="KR3j0082_SBCK_031-7a"/>
丈夫處其厚<hi>大丈夫謂道德之君也處其厚者處身於敦樸</hi>不處其薄<lb/>
<hi>不處身違道爲也煩亂也</hi>處其實<hi>處忠/信也</hi>不處其華<hi>不上言也</hi>
昔之得一者<hi>昔往也一無爲</hi>天得一以淸地得一以寧<lb/>
<hi>言天得一故能垂象淸明地得一故能安靜不動搖</hi>神得一以靈<hi>言神得一故能</hi>
<hi>變化無形</hi>谷得一以盈<hi>言谷得一故能盈滿而不絕</hi>萬物得一以<lb/>
生<hi>言萬物皆須道生成也</hi>侯王得一以爲天下貞<hi>言侯王得一故</hi>
<hi>能爲天下平正也</hi>天無以淸將恐裂<hi>言天當有陰陽晝夜不可伹欲淸明</hi>
<hi>無巳時將恐分裂不爲天也</hi>地無以寧將恐發<hi>言地當有高下剛柔不可</hi>
<hi>伹欲安靜無巳時將恐發泄不爲地</hi>神無以靈將恐歇<hi>言神當有王相休廢</hi>
<pb n="KR3j0082_SBCK_031-7b"/>
<hi>不可伹欲靈無巳時將恐虛歇不爲神</hi>谷無以盈將恐竭<hi>言谷當有盈縮</hi>
<hi>虛實不可伹欲盈滿無巳時將恐枯竭不爲谷</hi>萬物無以生將恐滅<hi>言萬</hi>
<hi>物當隨時死生不可伹欲常生無巳時將恐滅亡不爲物也</hi>侯王無以貴高<lb/>
將恐蹷<hi>言侯王當屈己下人汲汲求賢不可伹欲貴高於人將恐顚蹷失其位也</hi>故<lb/>
貴必以賤爲本<hi>言必欲尊貴當以薄賤爲本若禹稷躬稼舜陶河濵周公下白</hi>
<hi>屋也</hi>高必以下爲基<hi>言必欲尊貴當以下爲本</hi>是以侯王自稱<lb/>
孤寡不轂<hi>孤寡喩孤獨不轂喩不能如車轂爲衆輻所湊也</hi>此其以賤<lb/>
爲本<hi>侯王至尊貴能以孤寡自稱此非以賤爲本乎</hi>
人之所惡唯孤寡不轂而王公以爲稱<hi>孤寡不轂不祥</hi>
<pb n="KR3j0082_SBCK_031-8a"/>
<hi>之名而王公以爲稱者處謙法空虛和柔</hi>故物或損之而益<hi>引之不得推讓</hi>
<hi>必還</hi>或益之而損<hi>夫增高者崩/貪富者得患</hi>人之所敎<hi>謂衆人所以敎</hi>
<hi>去弱爲強去柔爲剛也</hi>我亦敎人<hi>言我敎衆人使去強爲弱去剛爲柔也</hi>強<lb/>
梁者不得其死<hi>強梁者尚勢任力爲天所絕兵刄所伐不得以命死也</hi>吾<lb/>
將以爲敎父<hi>父始也老子以強梁之人爲敎式之始</hi>
天下之至柔馳騁天下之至堅<hi>至柔者水也至堅者金石也水</hi>
<hi>能貫堅入剛無所不通也</hi>無有入於無間<hi>無有謂道也道無形質故能出入無</hi>
<hi>間通神羣生</hi>不言之敎<hi>法道不言帥/之以身也</hi>無爲之益<hi>法道無爲</hi>
<hi>治身則有益精神治國則有益萬民不勞煩</hi>天下希及之<hi>天下謂人主也希能</hi>
<pb n="KR3j0082_SBCK_031-8b"/>
<hi>有及道無爲之治無爲之治治身治國也</hi>
甚愛必大費<hi>甚愛色者費精神甚愛財者遇禍患所愛者少所亡者多故言大費</hi>
多藏必厚亡<hi>生多藏於府庫死多藏於丘墓生有攻刼之憂死有發掘之患也</hi>
知足不辱<hi>知足之人絕利去欲不辱於身也</hi>知止不殆<hi>知可止則止財</hi>
<hi>利不累於身聲色不亂於耳目則終身不危殆</hi>可以長久<hi>人能知止足則福祿在己</hi>
<hi>治身者神不勞治國者人不擾故可長久也</hi>
大成若缺<hi>謂道德大成之君也如缺者滅名藏譽如毀缺不備</hi>其用不弊<lb/>
<hi>其用心如是則無弊盡時也</hi>大盈若冲<hi>謂道德大盈滿之君也如冲者貴不敢驕</hi>
<hi>富不敢奢也</hi>其用不窮<hi>其用心如是/則無窮盡</hi>大直若屈<hi>大直謂脩</hi>
<pb n="KR3j0082_SBCK_031-9a"/>
<hi>道法度正直如一也如屈者不與俗人爭如可屈折也</hi>大巧若拙<hi>大巧謂多才術</hi>
<hi>也如拙者亦不敢見其能也</hi>大辯若訥<hi>大辯知無疑也如訥者無口辭也</hi>淸<lb/>
靜以爲天下正<hi>能淸能靜則爲天下長持正則無終巳時也</hi>
天下有道<hi>謂人主有道也</hi>却走馬以糞<hi>糞者治田也兵甲不用却走馬</hi>
<hi>以治農田也</hi>天下無道<hi>謂人主/無道也</hi>戎馬生於郊<hi>戰伐不止戎馬</hi>
<hi>生於郊境之上久不還也</hi>罪莫大於可欲<hi>好淫色也</hi>禍莫大於不<lb/>
知足<hi>富貴不能自禁止也</hi>咎莫大於欲得<hi>欲得人物利且貪</hi>故知<lb/>
足之足常足矣<hi>無欲心也</hi>
不出戶以知天下<hi>聖人不出戶以知天下者以己身知人身以己家知人家</hi>
<pb n="KR3j0082_SBCK_031-9b"/>
<hi>所以見天下矣</hi>不窺牖以見天道<hi>天道與人道同人君淸靜天氣自正人君</hi>
<hi>多欲天氣煩濁吉凶利害皆由於己也</hi>其出彌遠其知彌少<hi>謂去其家</hi>
<hi>觀人家去其身觀人身所觀益遠所知益少也</hi>是以聖人不行而知不<lb/>
見而名<hi>上好道下好德上好武下好力聖人原小知大察內知外也</hi>不爲而<lb/>
成<hi>上無所爲則下無事家給人足物自化也</hi>
損之又損之<hi>損情欲又損之所以漸去之</hi>以至於無爲無爲<lb/>
而無不爲<hi>情欲斷絕德與道合則無所不施無所不爲</hi>取天下常以<lb/>
無事<hi>取治也治天下常當以無事不當勞煩民也</hi>及其有事不足以<lb/>
取天下<hi>及其好有事則政敎煩民不安故不足以治天下也</hi>
<pb n="KR3j0082_SBCK_031-10a"/>
聖人無常心<hi>聖人重改更貴因循若自無心也</hi>以百姓心爲心<lb/>
<hi>百姓心之所便因而從之</hi>善者吾善之<hi>百姓爲善聖人因而善之</hi>不善者<lb/>
吾亦善之<hi>百姓爲不善聖人化之使善</hi>信者吾信之<hi>百姓爲信聖人</hi>
<hi>因而信之</hi>不信者吾亦信之<hi>百姓爲不信聖人化之使信也</hi>
生而不有<hi>道生萬物不有取以爲利</hi>爲而不恃<hi>道所施爲不恃望其報也</hi>
長而不宰<hi>道長養萬物不宰割以爲利用也</hi>是謂玄德<hi>道之所行恩德</hi>
<hi>玄闇不可得見也</hi>
大道甚夷<hi>夷平易也</hi>而民好徑<hi>徑邪不平也大道甚平易而人好從邪不</hi>
<hi>平正</hi>朝甚除<hi>高臺榭/宮室脩</hi>田甚蕪<hi>農事廢/不耕治</hi>倉甚虛<hi>五穀傷害</hi>
<pb n="KR3j0082_SBCK_031-10b"/>
<hi>國無儲也</hi>服文采<hi>好飾僞/貴外華</hi>帶利劔<hi>尚剛強武且奢</hi>厭飮食財<lb/>
貨有餘<hi>多嗜欲無足時</hi>是謂盜夸<hi>百姓不足而君有餘者是猶劫盜以爲服</hi>
<hi>飾持行夸人不知身死家破親戚并隨之也</hi>非道也哉<hi>人君所行如是此非道也</hi>
善建者不㧞<hi>建立也善以道立身立國者不可得引而㧞也</hi>脩之於身<lb/>
其德乃眞<hi>脩道於身愛氣養神其德如是乃爲眞人</hi>脩之於家其德<lb/>
乃餘<hi>脩道於家父慈子孝兄友弟順夫信妻貞其德如是乃有餘慶</hi>脩之於鄕<lb/>
其德乃長<hi>脩道於鄕尊敬長老愛養幼少其德如是乃無不覆及</hi>脩之於<lb/>
國其德乃豐<hi>脩道於國則君信臣忠政平無私其德如是乃爲豐厚</hi>脩之<lb/>
於天下其德乃普<hi>人主脩道於天下不言而化不敎而治下之應上信如影</hi>
<pb n="KR3j0082_SBCK_031-11a"/>
<hi>響其德如是乃爲普博</hi>
天下多忌諱而民彌貧<hi>天下謂人主也忌諱者防禁也令煩則姦生禁</hi>
<hi>多則下詐相殆故貧也</hi>民多利器國家滋昬<hi>利器者權也民多權則視</hi>
<hi>者眩於目聽者惑於耳上下不親故國家昬亂也</hi>人多伎巧奇物滋起<lb/>
<hi>人謂人君也多伎巧刻畫宫觀彫琢章服下則化上日以滋起也</hi>法物滋彰盜<lb/>
賊多有<hi>法好也珍好之物滋生彰著則農事廢飢寒並至故盜賊多有</hi>我無爲<lb/>
而民自化<hi>無所改作而民自化成</hi>我好靜而民自正<hi>我不言不</hi>
<hi>敎民皆自忠正也</hi>我無事而民自富<hi>我無傜役故皆自富</hi>我無欲<lb/>
而民自樸<hi>我去華文民則隨我爲質樸</hi>
<pb n="KR3j0082_SBCK_031-11b"/>
其政悶悶<hi>其政敎寬大悶悶昧昧似若不明也</hi>其民醇醇<hi>政敎寬大故民</hi>
<hi>醇醇富厚相親睦也</hi>其政察察<hi>其政敎急疾言決於口聽決於耳</hi>其民缺<lb/>
缺<hi>民不聊生故缺缺日以疏薄</hi>禍兮福之所倚<hi>倚因夫福因禍而生人遭</hi>
<hi>禍而能悔過責己脩善行道則禍去福來</hi>福兮禍之所伏<hi>禍伏匿於福中人得</hi>
<hi>福而爲驕恣則福去禍來</hi>孰知其極<hi>禍福更相生無知其窮極時也</hi>
治大國若烹小鮮<hi>鮮魚也烹小魚不敢撓恐其糜也治國煩則下亂治身煩</hi>
<hi>則精去也</hi>以道莅天下者其鬼不神<hi>以道德居位治天下則鬼不敢</hi>
<hi>見其精神以犯人也</hi>非其鬼不神其神不傷人<hi>其鬼非無精神邪不</hi>
<hi>入正不能傷自然之民也</hi>非其神不傷人聖人亦不傷人<hi>非鬼</hi>
<pb n="KR3j0082_SBCK_031-12a"/>
<hi>神不能傷害人以聖人在位不傷害人故鬼不敢干也</hi>
道者萬物之奥<hi>奥藏也道爲萬物之藏無所不容</hi>善人之寶也<lb/>
<hi>善人以道爲身寶不敢違</hi>不善人之所保<hi>道者不善人之所保倚也遭患逢急</hi>
<hi>猶知自悔卑下</hi>故爲天下貴<hi>無不覆濟恬然無爲故可爲天下貴</hi>
爲無爲<hi>無所造作</hi>事無事<hi>除煩/省事</hi>味無味<hi>深思遠慮味道意也</hi>報<lb/>
怨以德<hi>脩道行善絕禍於未生也</hi>圖難於其易<hi>欲圖難事當於易時未及</hi>
<hi>成也</hi>爲大於其細<hi>欲爲大事必作於小禍亂從小來也</hi>天下難事必<lb/>
作於易天下大事必作於細是以聖人終不爲<lb/>
大<hi>處謙虛也</hi>故能成其大<hi>天下共/歸之也</hi>夫輕諾必寡信<hi>不重</hi>
<pb n="KR3j0082_SBCK_031-12b"/>
<hi>言也</hi>多易必多難<hi>不愼/患也</hi>是以聖人猶難之<hi>聖人動作擧事</hi>
<hi>猶進退重難之欲塞其源也</hi>故終無難<hi>聖人終身無患難之事由避害深也</hi>
其安易持<hi>治身治國安靜者易守持也</hi>其未兆易謀<hi>情欲禍患未有</hi>
<hi>形兆時易謀止</hi>其脆易破<hi>禍亂未動於朝情欲未見於色如脆弱易破除也</hi>其<lb/>
微易散<hi>其未彰著微小易散去也</hi>爲之於未有<hi>欲有所爲當以未有萠牙</hi>
<hi>之時塞其端也</hi>治之於未亂<hi>治身治國於未亂之時當豫閉其門也</hi>合抱<lb/>
之木生於毫末<hi>從小成大也</hi>九層之臺起於累土<hi>從卑</hi>
<hi>至高</hi>千里之行始於足下<hi>從近/至遠</hi>爲者敗之<hi>有爲於事廢於</hi>
<hi>自然</hi>執者失之<hi>執利遇患堅持不得推讓反還</hi>聖人無爲故無敗<lb/>
<pb n="KR3j0082_SBCK_031-13a"/>
<hi>聖人不爲華文不爲利色故無敗壞也</hi>民之從事常於幾成而敗<lb/>
之<hi>從爲也民人爲事常於其功德幾成而貪位好名奢泰盈滿而敗之也</hi>愼終如<lb/>
始則無敗事<hi>終當如始不當懈怠</hi>是以聖人欲不欲<hi>聖人欲人</hi>
<hi>所不欲人欲文飾聖人欲質樸人欲於色聖人欲於德</hi>不貴難得之貨<hi>聖人</hi>
<hi>不賤石而貴玉也</hi>學不學<hi>聖人學人所不能學人學智詐聖人學自然人學治世聖</hi>
<hi>人學治身</hi>復衆人之所過<hi>衆人學問反過本爲末過實爲華復之者使反本</hi>
以輔萬物之自然<hi>敎人反本實者欲以輔萬物自然之性也</hi>而不敢<lb/>
爲焉<hi>聖人動作因循不敢有所造爲恐遠本</hi>
古之善爲道者<hi>說古之善以道治身及治國者</hi>非以明民<hi>非以道敎</hi>
<pb n="KR3j0082_SBCK_031-13b"/>
<pb n="KR3j0082_SBCK_031-13b"/>
<hi>欲害之者</hi>
我有三寶持而保之<hi>老子言我有三寶抱持而保倚之</hi>一曰慈<lb/>
<hi>愛百姓若赤子</hi>二曰儉<hi>賦歛若取之於己</hi>三曰不敢爲天下先<lb/>
<hi>執謙退不爲唱始也</hi>慈故能勇<hi>以慈仁故能/勇於忠孝</hi>儉故能廣<hi>身能</hi>
<hi>節儉故民日用寬廣也</hi>不敢爲天下先故能成器長<hi>成器長謂</hi>
<hi>得道人也我能爲道人之長也</hi>今舍慈且勇<hi>今世人舍慈仁伹爲勇武</hi>舍儉<lb/>
且廣<hi>舍其儉約伹爲奢泰</hi>舍後且先<hi>舍其後己/伹爲人先</hi>死矣<hi>所行如此</hi>
<hi>動入死道</hi>夫慈以戰則勝以守則固<hi>夫慈仁者百姓親附故戰則勝</hi>
<hi>敵以守衛則堅固也</hi>用兵有言<hi>陳用兵之道老子疾時用兵故託己設其義也</hi>吾<lb/>
<pb n="KR3j0082_SBCK_031-14a"/>
不敢爲主<hi>主先也不敢先擧兵也</hi>而爲客<hi>客者和而不唱用兵當承天而</hi>
<hi>後動也</hi>不敢進寸而退尺<hi>侵人境界利人財寶爲進閉門守城爲退也</hi>
禍莫大於輕敵<hi>夫禍亂之害莫大於欺輕敵家侵取不休輕戰貪財也</hi>輕<lb/>
敵幾喪吾寶<hi>幾近也寶身欺輕敵家近喪身也</hi>故抗兵相加哀<lb/>
者勝矣<hi>哀者慈仁士卒不遠於死也</hi>
吾言甚易知甚易行<hi>老子言吾所言省而易知約而易行</hi>天下莫<lb/>
能知莫能行<hi>人惡柔弱好剛強也</hi>夫唯無知是以不我知<lb/>
<hi>夫唯世人也是我德之闇不見於外窮微極妙故無知也</hi>知我者稀則我貴<lb/>
矣<hi>稀少也唯達道乃能知我故爲貴也</hi>是以聖人被褐懷玉<hi>被褐者薄</hi>
<pb n="KR3j0082_SBCK_031-14b"/>
<hi>外懷玉者厚內也匿寶藏德爲貴也</hi>
天道不爭而善勝<hi>天不與人爭貴賤而人畏之也</hi>不言而善應<lb/>
<hi>天不言萬物自動以應時</hi>不召而自來<hi>天不呼召萬物皆負陰而向陽也</hi>繟<lb/>
然而善謀<hi>繟寬也天道雖寬博善謀慮人事脩善行惡各蒙其報</hi>天網恢<lb/>
恢疏而不失<hi>天所羅網恢恢甚大雖疏遠司察人善惡無有所失</hi>
民不畏死<hi>治國者刑罰酷深民不聊生故不畏死也治身者嗜欲傷神貪財殺身不</hi>
<hi>知畏之</hi>奈何以死懼之<hi>人君不寬其刑罰敎人去情欲奈何設刑罰法以死</hi>
<hi>懼之</hi>若使民常畏死<hi>當除己之所殘刻敎民去利欲</hi>而爲奇者吾<lb/>
得執而殺之孰敢矣<hi>以道敎化而民不從反爲奇巧乃應王法執而殺之</hi>
<pb n="KR3j0082_SBCK_031-15a"/>
<hi>誰敢有犯者老子傷時王不先道德化之而先刑罰也</hi>
民之飢以其上食稅之多<hi>人民所以飢寒者以其君上稅食下太多</hi>
是以飢民之難治以其上之有爲<hi>人民不可治者以其君上</hi>
<hi>多欲好有爲</hi>是以難治<hi>其民化上有爲情僞難治也</hi>人之輕死以<lb/>
其求生之厚<hi>人民所以輕犯死者以其求生活之道太厚貪利以自危也</hi>是<lb/>
以輕死<hi>以求生太厚之故輕入死地</hi>夫唯無以生爲者是賢<lb/>
於貴生也<hi>夫唯獨無以生爲務者爵祿不干於意財利不入於身天子不得臣諸侯</hi>
<hi>不得使則賢於貴生者也</hi>
聖人執左契<hi>古者聖人無文書法律刻契合符以爲信也</hi>而不責於<lb/>
<pb n="KR3j0082_SBCK_031-15b"/>
人<hi>伹執刻契信不責人以他事也</hi>有德司契<hi>有德之君司察契信而已</hi>無德<lb/>
司徹<hi>無德之君背其契信司人所失也</hi>天道無親常與善人<hi>天道</hi>
<hi>無有親疏唯與善人則與司契者也</hi>
小國寡民<hi>聖人雖治大國猶以爲小儉約不奢泰民雖衆猶若寡乏不敢勞也</hi>使<lb/>
民重死<hi>君能爲人興利除害各得其所則民重死而貪生也</hi>而不遠徙<hi>政令</hi>
<hi>不煩則民安其業故不遠遷離其常處也</hi>雖有舟輿無所乘之<hi>淸靜無爲</hi>
<hi>不好出入</hi>雖有甲兵無所陳之<hi>無怨惡/於天下</hi>甘其食<hi>甘其蔬食</hi>
<hi>不漁食百姓也</hi>美其衣<hi>美其惡衣/不貴五色</hi>安其居<hi>安其茅茨不好文飾之屋</hi>
樂其俗<hi>樂其質樸之俗</hi>鄰國相望雞狗之聲相聞<hi>相去近也</hi>
<pb n="KR3j0082_SBCK_031-16a"/>
民至老死不相往來<hi>無情欲也</hi>
聖人不積<hi>聖人積德不積財有德以敎愚有財以與貧</hi>旣以爲人己<lb/>
愈有<hi>旣以財賄布施與人財益多如日月之光無有盡時</hi>天之道利而不<lb/>
害<hi>天生萬物愛育之令長大無所害也</hi>聖人之道爲而不爭<hi>聖人法天</hi>
<hi>所施爲化成事就不與下爭功名故能全其聖功也</hi>
　　鶡冠子<lb/>
博選<lb/>
博選者序德程俊也道凡四稽一曰天二曰地<lb/>
三曰人四曰命人有五至一曰百己二曰十己<lb/>
<pb n="KR3j0082_SBCK_031-16b"/>
三曰若己四曰厮役五曰徒隷所謂天者理物<lb/>
情者也所謂地者常弗去者也所謂人者惡死<lb/>
樂生者也所謂命者靡不在君者也君者端神<lb/>
明者也神明者以人爲本人者以賢聖爲本賢<lb/>
聖者以博選爲本博選者以五至爲本故北面<lb/>
事之則百己者至先趍而後息先問而後黙則<lb/>
十己者至人趍己趍則若己者至馮几據杖指<lb/>
麾而使則厮役者至噫唶叱則徒隷人至矣故<lb/>
帝者與師處王者與交處亡主與役處<lb/>
<pb n="KR3j0082_SBCK_031-17a"/>
著希<lb/>
夫君子者易親而難狎畏禍而難劫嗜利而不<lb/>
爲非時動靜而不苟作體雖安之而弗敢處然<lb/>
後禮生焉心雖欲之而弗敢言然後義生焉夫<lb/>
義節欲而治禮反情而辨者也<lb/>
世賢<lb/>
悼襄王問龐煖曰夫君人者亦有爲其國乎龐<lb/>
煖曰王獨不聞兪拊之爲醫乎已識必治神避<lb/>
之昔堯之任人也不用親戚而必使能其治病<lb/>
<pb n="KR3j0082_SBCK_031-17b"/>
也不任所愛必使舊醫襄王曰善龎煖曰王其<lb/>
忘之乎昔伊尹醫殷太公醫周百里醫秦申麃<lb/>
醫郢原季醫晉范蠡醫越管仲醫齊而立五國<lb/>
覇其善一也然道不同數襄王曰願聞其數煖<lb/>
曰王獨不聞魏文侯之問扁鵲耶曰子昆弟三<lb/>
人其孰最善爲醫扁鵲曰長兄最善中兄次之<lb/>
扁鵲最爲下也文侯曰可得聞耶扁鵲曰長兄<lb/>
於病視神未有形而除之故名不出於家中兄<lb/>
治病其在毫毛故名不出於閭若扁鵲者鑱血<lb/>
<pb n="KR3j0082_SBCK_031-18a"/>
脉投毒藥割肌膚而名出聞於諸侯文侯曰善<lb/>
使管子行醫術以扁鵲之道則桓公幾能成其<lb/>
覇乎<lb/>
　　列子<lb/>
天瑞<lb/>
子列子曰天地無全功聖人無全能萬物無全<lb/>
用<hi>全猶備也</hi>故天職生覆地職形載聖職敎化物職<lb/>
所宜<hi>職主也生各有性性各有宜</hi>然則天有所短地有所長<lb/>
聖有所否物有所通<hi>夫職適於一方者餘塗則罔矣形必有所分聲必有</hi>
<pb n="KR3j0082_SBCK_031-18b"/>
<hi>所屬若温也則不能凉若宫也則不能啇</hi>何則生覆者不能形載形<lb/>
載者不能敎化敎化者不能違所宜宜定者不<lb/>
出所位<hi>皆有素分不可逆也</hi>故天地之道非陰則陽聖人<lb/>
之敎非仁則義萬物之宜非剛則柔此皆隨所<lb/>
宜而不能出所位者也<hi>方圓靖躁理不得兼</hi>
殷湯問<lb/>
大禹曰六合之間四海之內照之以日月經之<lb/>
以星辰紀之以四時要之以太歲神靈所生其<lb/>
物異形或夭或壽唯聖人能通其道<hi>聖人順天地之道因</hi>
<pb n="KR3j0082_SBCK_031-19a"/>
<hi>萬物之性任其所適通其所逆使羣異各得其方壽夭盡其分</hi>
力命<lb/>
管夷吾有病小白問之曰仲父之病病矣至於<lb/>
大病則寡人惡乎屬國而可夷吾曰公誰欲歟<lb/>
小白曰鮑叔牙可曰不可其爲人潔廉善士<hi>淸己</hi>
<hi>而巳</hi>其於不己若者不比之人<hi>欲以己善齊物也</hi>一聞人<lb/>
之過終身不忘<hi>不能棄瑕錄善</hi>使之治國上且鈎乎君<lb/>
下且逆乎民<hi>必引君令其道不弘道苟不弘則逆民而不能納矣</hi>其得罪<lb/>
於君將弗久矣小白曰然則孰可對曰勿巳則<lb/>
<pb n="KR3j0082_SBCK_031-19b"/>
隰朋可其爲人也愧不若黃帝而哀不己若者<lb/>
<hi>慙其道之不及聖矜其民不以逮己故能無棄人也</hi>以德分人謂之聖人<lb/>
<hi>化之使合道而不宰割</hi>以財分人謂之賢人<hi>旣以與人己愈有也</hi>以<lb/>
賢臨人者未有得人者也<hi>求備於人則物所不與也</hi>以賢下<lb/>
人者未有不得人者也<hi>與物升降者物必歸之也</hi>其於國有<lb/>
不聞也其於家有不見也<hi>道行則不賴聞見故曰不瞽不聾不能成</hi>
<hi>功</hi>勿已則隰朋可<hi>若有聞見則事鍾於己而羣生無所措手足故遺之可未</hi>
<hi>能盡道故僅可耳</hi>然則管夷吾非薄鮑叔也不得不薄<lb/>
非厚隰朋也不得不厚厚薄之去來弗由我也<lb/>
<pb n="KR3j0082_SBCK_031-20a"/>
<hi>皆天理也</hi>
晉國苦盜有郤雍者能視盜之貌察其眉睫之<lb/>
間而得其情晉侯使視盜千百無遺一焉晉侯<lb/>
大喜吿趙文子曰吾得一人而一國盜爲盡奚<lb/>
用多爲文子曰吾君恃伺察而得盜盜不盡矣<lb/>
且郤雍必不得其死焉俄而羣盜謀曰吾所窮<lb/>
者郤雍也遂共盜而戕<hi>殺之也</hi>晉侯聞而大駭召<lb/>
文子而吿之曰果如子言郤雍死然取盜何方<lb/>
文子曰周諺有言察見淵魚者不祥智料隱匿<lb/>
<pb n="KR3j0082_SBCK_031-20b"/>
者有殃且君欲無盗莫若擧賢而任之使敎明<lb/>
於上化行於下人有耻心則何盜之爲於是用<lb/>
隨會知政而羣盜奔秦焉<hi>用聰明以察是非者羣詐之所逃用少識</hi>
<hi>以擿奸伏者衆惡之所疾智之爲患豈虛也哉</hi>
孔子自衛反魯息駕乎河梁而觀焉其懸水三<lb/>
十仭圜流九十里魚鼈弗能游黿鼉弗能居有<lb/>
丈夫方將厲之孔子使人止之曰此懸水三十<lb/>
仭圜流九十里魚鼈黿鼉弗能居也意者難可<lb/>
以濟乎丈夫不以措意遂度而出孔子問之曰<lb/>
<pb n="KR3j0082_SBCK_031-21a"/>
巧乎有道術乎所以能入而出者何也丈夫對<lb/>
曰始吾之入也先以忠信吾之出也又從以忠<lb/>
信措吾軀於波流而吾不敢用私所以能入而<lb/>
復出者以此也孔子謂弟子曰二三子識之水<lb/>
且猶可以忠信親之而況人乎<lb/>
楚莊王問詹何曰治國奈何<hi>詹何蓋隱者也</hi>詹何對曰<lb/>
何明於治身而不明於治國也楚王曰寡人得<lb/>
奉宗廟社稷願學所以守之詹何對曰臣未甞<lb/>
聞身治而國亂者也又未甞聞身亂而國治者<lb/>
<pb n="KR3j0082_SBCK_031-21b"/>
也故本在身不敢對以末楚王曰善<lb/>
　　墨子　墨翟<lb/>
所染<lb/>
子墨子見染絲者而歎曰染於蒼則蒼染於黃<lb/>
則黃所入者變其色亦變故染可不愼耶非獨<lb/>
染絲然也國亦有染舜染於許由伯陽禹染於<lb/>
皐陶伯益湯染於伊尹仲虺武王染於太公周<lb/>
公此四王者所染當故王天下立爲天子功名<lb/>
蔽天地擧天下之仁義顯人必稱此四王者夏<lb/>
<pb n="KR3j0082_SBCK_031-22a"/>
桀染於干辛推哆殷紂染於崇侯惡來厲王染<lb/>
於厲公長文榮夷終幽王染於傅公幾蔡公穀<lb/>
此四王者所染不當故國殘身死爲天下戮擧<lb/>
天下不義辱人必稱此四王者齊桓公染於管<lb/>
仲晉文公染於咎犯楚莊染於孫叔吳闔廬染<lb/>
於伍員越勾踐染於范蠡此五君者所染當故<lb/>
覇諸侯名傳於後世范吉射染於張柳朔中行<lb/>
寅染於籍秦吳夫差染於宰嚭知伯瑤染於智<lb/>
國中山尚染於魏義宋康染於唐鞅此六君者<lb/>
<pb n="KR3j0082_SBCK_031-22b"/>
所染不當故國家殘亡身爲刑戮宗廟破滅絕<lb/>
無後類君臣離散民人流亡擧天下之貪暴苛<lb/>
擾者必稱此六君也凡君之所以安者何也其<lb/>
行理生於染當故善爲君者勞於論人而逸於<lb/>
治官不能爲君者傷形費神愁心勞意然國愈<lb/>
危身愈辱此六君者非不重其國愛其身也以<lb/>
不知要故也不知要者所染不當也<lb/>
法儀<lb/>
子墨子曰天下從事者不可以無法儀無法儀<lb/>
<pb n="KR3j0082_SBCK_031-23a"/>
而其事能成者無有也故百工從事皆有法度<lb/>
今大者治天下其次治大國而無法度此不若<lb/>
百工也然則奚以爲治法而可莫若法天天之<lb/>
行廣而無私其施厚而不息其明久而不衰故<lb/>
聖王法之旣以天爲法動作有爲必度於天天<lb/>
之所欲則爲之天所不欲則止然而天何欲何<lb/>
惡也天必欲人之相愛相利而不欲人之相惡<lb/>
相賊也以其兼而愛之兼而利之也奚以知天<lb/>
之兼而愛之兼而利之也今天下無小大國皆<lb/>
<pb n="KR3j0082_SBCK_031-23b"/>
天之邑也人無幼長貴賤皆天之臣也故曰愛<lb/>
人利人者天必福之惡人賊人者天必禍之是<lb/>
以天欲人相愛相利而不欲人相惡相賊也昔<lb/>
之聖王禹湯文武兼愛天下之百姓率以尊天<lb/>
事鬼其利人多故天福之使立爲天子天下諸<lb/>
侯皆賔事之暴王桀紂幽厲兼惡天下之百姓<lb/>
率以詬天侮鬼其賊人多故天禍之使遂失其<lb/>
國家身死爲戮於天下後世子孫毀之至今不<lb/>
息故爲不善以得禍者桀紂幽厲是也愛人利<lb/>
<pb n="KR3j0082_SBCK_031-24a"/>
人以得福者禹湯文武是也<lb/>
七患<lb/>
子墨子曰國有七患七患者何城郭溝池不可<lb/>
守而治宮室一患也邊國至境四鄰莫救二患<lb/>
也先盡民力無用之功賞賜無能之人三患也<lb/>
仕者持祿遊者憂佼君脩法討臣臣懾而不敢<lb/>
咈四患也君自以爲聖智而不問事自以爲安<lb/>
強而無守備五患也所信者不忠所忠者不信<lb/>
六患也蓄種菽粟不足以食之大臣不足以事<lb/>
<pb n="KR3j0082_SBCK_031-24b"/>
之賞賜不能喜誅罰不能威七患也以七患居<lb/>
國必無社稷以七患守城敵至國傾七患之所<lb/>
當國必有殃<lb/>
墨子曰古之民未知爲宮室時就陵阜而居穴<lb/>
而處下潤濕傷民故聖王作爲宮室爲宮室之<lb/>
法曰室高足以避潤邊足以圉風寒上足以待<lb/>
雪霜雨露宮墻之高足以别男女之禮謹此則<lb/>
止凡費財勞力不加利者不爲也是故聖王作<lb/>
爲宮室使上不以爲觀樂也作爲衣服帶履使<lb/>
<pb n="KR3j0082_SBCK_031-25a"/>
身不以爲辟怪也故節於身誨於民是以天下<lb/>
之民可得而治財用可得而足當今之主其爲<lb/>
宮室則與此異矣必厚斂於百姓暴奪民衣食<lb/>
之財以爲宮室臺榭曲直之望靑黃刻鏤之飾<lb/>
爲宮室若此故左右皆法象之是以其財不足<lb/>
以待凶饑振孤寡故國貧而民難治也君誠欲<lb/>
天下之治而惡其亂也當爲宮室不可不節古<lb/>
之民未知爲衣服時衣皮帶茭冬則不輕而温<lb/>
夏則不輕而凊聖王以爲不中人之温凊故作<lb/>
<pb n="KR3j0082_SBCK_031-25b"/>
誨婦人以爲民衣爲衣服之法冬則練帛之中<lb/>
足以爲輕且煖夏則絺綌之中足以爲輕且凊<lb/>
謹此則止故聖人之爲衣服適身體和肌膚而<lb/>
足矣非榮耳目而觀愚民也當是之時堅車良<lb/>
馬不知貴也刻鏤文采不知喜也得其所以自<lb/>
養之情而不感於外是以其民儉而易治其君<lb/>
用財節而易贍也府庫實滿足以待不極兵革<lb/>
不頓士民不勞足以征不服故覇王之業可行<lb/>
於天下矣當今之主其爲衣服則與此異矣冬<lb/>
<pb n="KR3j0082_SBCK_031-26a"/>
則輕煖夏則輕凊皆巳具矣必厚作斂於百姓<lb/>
暴奪民衣食之財以爲錦繡文采靡曼之衣鑄<lb/>
金以爲鈎珠玉以爲珮女工作文采男工作刻<lb/>
鏤以身服之此非云益煖之情也單財勞力畢<lb/>
歸之於無用也以此觀之其爲衣服非爲身體<lb/>
皆爲觀好是以其民淫僻而難治其君奢侈而<lb/>
難諫也夫以奢侈之君御淫僻之民欲用無亂<lb/>
不可得也君誠欲天下之治而惡其亂當爲衣<lb/>
服不可不節古之民未知爲飮食故聖人作誨<lb/>
<pb n="KR3j0082_SBCK_031-26b"/>
男耕稼樹藝以爲民食也足以增氣充虛強體<lb/>
適腹而巳矣其用財節其自養儉故民富國治<lb/>
今則不然厚歛於百姓以爲美食蒭豢蒸炙大<lb/>
國累百器小國累十器前方丈目不能徧視手<lb/>
不能徧摻口不能徧味冬則凍冰夏則餕饐人<lb/>
君爲飮食如此故左右象之是以富貴者奢侈<lb/>
孤寡者凍餒欲無亂不可得君誠欲天下治而<lb/>
惡其亂當爲食飮不可不節古之民未知爲舟<lb/>
車時重任不移遠道不至故聖王作爲舟車以<lb/>
<pb n="KR3j0082_SBCK_031-27a"/>
便民之事其爲舟車也完固輕利可以任重致<lb/>
遠用財少而爲利多是以民樂而利之法禁不<lb/>
急而行民不勞而上足以用故民歸之當今之<lb/>
主其爲舟車與此異矣完固輕利皆巳具矣必<lb/>
厚斂於百姓以爲舟車飾飾車以文采飾舟以<lb/>
刻鏤女子廢其紡織而脩文采故民寒男子離<lb/>
其耕稼而脩刻鏤故民飢人君爲舟車若此故<lb/>
左右象之是以其民飢寒並至故爲姦邪姦邪<lb/>
多則刑罰深刑罰深則固國亂君誠欲天下之<lb/>
<pb n="KR3j0082_SBCK_031-27b"/>
治而惡其亂當爲舟車不可不節<lb/>
尚賢<lb/>
子墨子曰今者王公大人爲政於國家者皆欲<lb/>
國家之富人民之衆刑政之治然而不得是其<lb/>
故何也是在王公大人爲政於國家者不能以<lb/>
尚賢事能爲政也是故國有賢良之士衆則國<lb/>
家之治厚故大人之務將在於衆賢而巳然則<lb/>
衆賢之術將奈何哉譬若欲衆其國之善射御<lb/>
之士者必將富之貴之敬之譽之然後國之善<lb/>
<pb n="KR3j0082_SBCK_031-28a"/>
射御之士將可得而衆也況又有賢良之士厚<lb/>
乎德行辨乎言談博乎道術者乎此固國家之<lb/>
珍而社稷之佐也亦必且富之貴之敬之譽之<lb/>
然後國之良士亦將可得而衆也是故古者聖<lb/>
王之爲政也言曰不富不義不貴不義不親不<lb/>
義不近不義是以國之富貴人聞之皆退而謀<lb/>
曰始我所恃者富貴也今上擧義不避貧賤然<lb/>
則我不可不爲義親者聞之亦退而謀曰始我<lb/>
所恃者親也今上擧義不避親疎然則我不可<lb/>
<pb n="KR3j0082_SBCK_031-28b"/>
不爲義近者聞之亦退而謀曰始我所恃者近<lb/>
也今上擧義不避遠近然則我不可不爲義遠<lb/>
者聞之亦退而謀曰我始以遠無恃今上擧義<lb/>
不避遠然則我不可不爲義人聞之皆競爲義<lb/>
是其故何也曰上之所以使下者一物也下之<lb/>
所以事上者一術也故古者聖王之爲政列德<lb/>
而尚賢雖在農與工肆之人有能則擧之高與<lb/>
之爵重與之祿任之以事非爲賢賜也欲其事<lb/>
之成故當以德就列以官服事以勞受賞量功<lb/>
<pb n="KR3j0082_SBCK_031-29a"/>
而分祿故官無常貴而民無恒賤有能則擧之<lb/>
無能則下之擧公義避私怨故得士得士則謀<lb/>
不困體不勞名立而功成美章而惡不生故尚<lb/>
賢者政之本也子墨子言曰天下之王公大人<lb/>
皆欲其國家之富也人民之衆也刑法之治也<lb/>
然而莫知尚賢而使能我以此知天下之士君<lb/>
子明於小而不明於大也何以知其然也今王<lb/>
公大人有一牛羊不能殺必索良宰有一衣裳<lb/>
不能制必索良工有一疲馬不能治必索良醫<lb/>
<pb n="KR3j0082_SBCK_031-29b"/>
有一危弓不能張必索良工雖有骨肉之親無<lb/>
故富貴面目美好者誠知其不能也必不使是<lb/>
何故恐其敗財也當王公大人之於此也則不<lb/>
失尚賢而使能至建其國家則不然王公大人<lb/>
骨肉之親無故富貴面目美好者則擧之則王<lb/>
公大人之親其國家也不若其親一危弓疲馬<lb/>
衣裳牛羊之財歟我以此知天下之士君子皆<lb/>
明於小而不明於大也古之聖王之治天下也<lb/>
其所貴未必王公大人骨肉之親無故富貴面<lb/>
<pb n="KR3j0082_SBCK_031-30a"/>
目美好者也是故昔者堯之擧舜也湯之擧伊<lb/>
尹也武丁之擧傅說也豈以爲骨肉之親無故<lb/>
富貴面目美好者哉唯法其言用其謀行其道<lb/>
上可而利天中可而利鬼下可而利人是故尚<lb/>
賢之爲說不可不察也尚賢者天鬼百姓之利<lb/>
而政事之本也<lb/>
非命<lb/>
古之聖王擧孝子而勸之事親尊賢良而勸之<lb/>
爲善發憲布令以敎誨賞罰以勸沮若此則亂<lb/>
<pb n="KR3j0082_SBCK_031-30b"/>
者可使治而危者可使安矣若以爲不然昔者<lb/>
桀之所亂湯治之紂之所亂武王治之此世不<lb/>
渝而民不改上變正而民易敎其在湯武則治<lb/>
其在桀紂則亂安危治亂在上之發政也則豈<lb/>
可謂有命哉昔者三代之暴王不繆其耳目之<lb/>
淫不愼其心志之僻外之敺騁田獵畢弋內沈<lb/>
於酒樂不肯曰我爲刑政不善曰我命故且亡<lb/>
雖昔也三代之僞民亦猶此也繁飾有命以敎<lb/>
衆愚昔者禹湯文武方爲政乎天下之時曰必<lb/>
<pb n="KR3j0082_SBCK_031-31a"/>
使飢者得食寒者得衣勞者得息亂者得治遂<lb/>
得光譽令聞於天下夫豈可以爲命哉故以爲<lb/>
其力也今賢良之人尊賢而好蓄道術故上得<lb/>
其王公大人之賞下得其萬民之譽遂得光譽<lb/>
令聞於天下豈以爲其命哉<lb/>
貴義<lb/>
子墨子曰世之君子使之一犬一彘之宰不能<lb/>
則辭之使爲一國之相不能而爲之豈不悖哉<lb/>
世之君子欲其義之成而助之脩其身則慍是<lb/>
<pb n="KR3j0082_SBCK_031-31b"/>
猶欲其牆之成而人助之築則慍也豈不悖哉<lb/>
<pb n="KR3j0082_SBCK_031-32a"/>
</p>
<p>
羣書治要卷第三十四<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_032-1a"/>
羣書治要卷第三十五<lb/>
　　　　秘書監鉅鹿男臣魏徵等奉　勅撰<lb/>
　文子　曾子<lb/>
　　文子<hi>老子弟子</hi>
道原<lb/>
夫至人之治也弃其聰明滅其文章依道廢智<lb/>
與民同出乎公約其所守寡其所求去其誘慕<lb/>
除其嗜欲損其思慮約其所守卽察矣寡其所<lb/>
求卽得矣<lb/>
<pb n="KR3j0082_SBCK_032-1b"/>
水之性欲淸沙石穢之人之性欲平嗜欲害之<lb/>
唯聖人能遺物反己不以智役物不以欲滑和<lb/>
是以高而不危安而不傾也故聽善言便計雖<lb/>
愚者知悅之稱聖德高行雖不肖者知慕之悅<lb/>
之者衆而用之者寡慕之者多而行之者少<lb/>
精誠<lb/>
夫水濁者魚噞政苛卽民亂上多欲卽下多詐<lb/>
上煩擾卽下不定上多求卽下交爭不治其本<lb/>
而救之於末無以異於鑿渠而止水抱薪而救<lb/>
<pb n="KR3j0082_SBCK_032-2a"/>
火也聖人事省而治求寡而贍不施而仁不言<lb/>
而信不求而得不爲而成懷自然保至眞抱道<lb/>
推誠天下從之如響之應聲影之象形所脩者<lb/>
本也<lb/>
冬日之陽夏日之陰萬物歸之而莫之使也至<lb/>
精之感弗召自來不去自往不知所爲者而功<lb/>
自成待目而照見待言而使令其於以治難矣<lb/>
皐陶喑而爲大理天下無虐刑師曠瞽而爲大<lb/>
宰晉國無亂政不言之令不視之見聖人所以<lb/>
<pb n="KR3j0082_SBCK_032-2b"/>
爲師也民之化上不從其言從其所行也故人<lb/>
君好勇而國家多難人君好色而國多昬亂故<lb/>
聖人精誠形於內好憎明於外出言以副情發<lb/>
號以明旨是故刑罰不足以移風殺戮不足以<lb/>
禁姧唯神化爲貴也夫至精爲神精之所動若<lb/>
春氣之生秋氣之殺也故治人者愼所以感也<lb/>
聖人之從事也所由異路而同歸其存亡定傾<lb/>
若一志不忘乎欲利人也故秦楚燕魏之歌異<lb/>
轉而皆樂九夷八狄之哭異聲而皆哀夫歌者<lb/>
<pb n="KR3j0082_SBCK_032-3a"/>
樂之徵也哭者哀之效也愔愔於中而應於外<lb/>
故在所以感之矣聖人之心日夜不忘乎欲利<lb/>
人其澤之所及亦遠也<lb/>
夫至人精誠內形德流四方見天下有利喜而<lb/>
不忘見天下有害憂若有喪夫憂民之憂者民<lb/>
亦憂其憂樂人之樂者人亦樂其樂故樂以天<lb/>
下憂以天下然而不王者未之有也大人行可<lb/>
悅之政人而莫不順其令令順卽從小而致大<lb/>
令逆卽以善爲害以成爲敗<lb/>
<pb n="KR3j0082_SBCK_032-3b"/>
九守<lb/>
神者智之淵也神淸則智明智者心之符也智<lb/>
公卽心平人莫鑒於流水而鑒於澄水者以其<lb/>
淸且靜也故神淸意平乃能形物之情也<lb/>
天道極卽反盈則損物盛則衰日中而移月滿<lb/>
則虧樂終而悲是故聰明廣智守以愚多聞博<lb/>
辨守以儉武力勇毅守以畏富貴廣大守以狹<lb/>
德施天下守以讓此五者先王所以守天下也<lb/>
符言<lb/>
<pb n="KR3j0082_SBCK_032-4a"/>
人之情服於德不服於力故古之聖王以其言<lb/>
下人以其身後人卽天下推而不厭戴而不重<lb/>
此德有餘而氣順也故知與之爲得知後之爲<lb/>
先卽幾道矣<lb/>
道德<lb/>
文子問道老子曰夫道者小行之小得福大行<lb/>
之大得福盡行之天下服<lb/>
文子問德仁義禮老子曰德者民之所貴也仁<lb/>
者人之所懷也義者民之所畏也禮者民之所<lb/>
<pb n="KR3j0082_SBCK_032-4b"/>
敬也此四者聖人之所以御萬物也君子無德<lb/>
卽下怨無仁卽下爭無義卽下異無禮卽下亂<lb/>
四經不立謂之無道無道而不亡者未之有也<lb/>
心之精者可以神化而不可以說道故同言而<lb/>
信信在言前同令而行行在令外聖人在上民<lb/>
化如神情以先之也動於上不應於下者情令<lb/>
殊也三月嬰兒未知利害而慈母之憂喩焉者<lb/>
情也故言之用者小不言之用者大矣夫信君<lb/>
子之言也忠君子之意也忠信形於內感動應<lb/>
<pb n="KR3j0082_SBCK_032-5a"/>
乎外賢聖之化也<lb/>
能成覇王者必得勝者也能勝敵者必強者也<lb/>
能強者必用人力者也能用人力者必得人心<lb/>
者也能得人心者必自得者也能自得者必柔<lb/>
弱者也<lb/>
上德<lb/>
日月欲明浮雲蓋之河水欲淸沙土穢之樷蘭<lb/>
欲脩秋風敗之人性欲平嗜欲害之蒙塵而欲<lb/>
無眯不可得也<lb/>
<pb n="KR3j0082_SBCK_032-5b"/>
山致其高而雲雨起焉水致其深而蛟龍生焉<lb/>
君子致其道而德澤流焉夫有陰德者必有陽<lb/>
報有隱行者必有昭名<lb/>
微明<lb/>
相坐之法立卽百姓怨減爵之令張卽功臣叛<lb/>
故察於刀筆之迹者卽不知治亂之本習於行<lb/>
陳之事者卽不知廟戰之權聖人先見福於重<lb/>
關之內慮患於㝠㝠之外愚者惑於小利而忘<lb/>
大害故事有利於小而害於大得於此而亡於<lb/>
<pb n="KR3j0082_SBCK_032-6a"/>
彼故仁莫大於愛人也智莫大於知人也愛人<lb/>
卽無冤刑知人卽無亂政<lb/>
見本而知末執一而應萬謂之術居知所爲行<lb/>
知所之事知所乘動知所止謂之道言出於口<lb/>
不可止於人行發於近不可禁於遠事者難成<lb/>
易敗名者難立易廢凡人皆以輕小害易微事<lb/>
以至於大患也<lb/>
夫積愛成福積憎成禍人皆知救患莫知使患<lb/>
無生夫使患無生易於救患今人不務使患無<lb/>
<pb n="KR3j0082_SBCK_032-6b"/>
生而務於救之雖神聖人不能爲謀也患禍之<lb/>
所由來萬萬無方故聖人深居以避害靜黙以<lb/>
待時小人不知禍福之門動作而陷於刑雖曲<lb/>
爲之備不足以全身故上士先避患而後就利<lb/>
先遠辱而後求名故聖人常從事於無形之外<lb/>
而不留心盡慮於巳成之內是以患禍無由至<lb/>
非譽不能塵垢也<lb/>
凡人之道心欲小志欲大智欲圓行欲方能欲<lb/>
多事欲少所謂心小者慮患未生戒禍愼微不<lb/>
<pb n="KR3j0082_SBCK_032-7a"/>
敢縱其欲者也志大者兼包萬國一齊殊俗是<lb/>
非輻湊中爲之轂也智圓者終始無端方流四<lb/>
遠深泉而不竭也行方者直立而不撓素白而<lb/>
不汚窮不易操達不肆志也能多者文武備具<lb/>
動靜中儀也事少者執約以治廣處靜以持躁<lb/>
也故心小者禁於微也志大者無不懷也智圓<lb/>
者無不知也行方者有不爲也能多者無不治<lb/>
也事少者約所持也故聖人之於善也無小而<lb/>
不行其於過也無微而不改行不用巫祝而鬼<lb/>
<pb n="KR3j0082_SBCK_032-7b"/>
神不敢先可謂至貴矣然而戰戰慄慄日愼一<lb/>
日是以無爲而有成<lb/>
有功離仁義者卽見疑有罪不失仁心者必見<lb/>
信故仁義者事之常順也天下之尊爵也雖謀<lb/>
得計當慮患而患解圖國而國存其事有離仁<lb/>
義者其功必不遂矣言雖無中於䇿其計無益<lb/>
於國而心周於君合於仁義者身必存矣故曰<lb/>
百言百當不若舍趣而審仁義也<lb/>
敎本乎君子小人被其澤利本乎小人君子享<lb/>
<pb n="KR3j0082_SBCK_032-8a"/>
其功使君子小人各得其宜卽通功易食而道<lb/>
達矣人多欲卽傷義多憂卽害智故治國樂其<lb/>
所以存亡國樂其所以亡水下流而廣大君下<lb/>
臣而聰明君不與臣爭功而治道通故君根本<lb/>
也臣枝葉也根本不美而枝葉荗者未之有也<lb/>
慈父之愛子也非求報也不可內解於心聖人<lb/>
之養民非求爲巳用也性不能巳也及恃其力<lb/>
賴其功勲而必窮矣有以爲卽恩不接矣故用<lb/>
衆人之所愛卽得衆人之力擧衆人之所善卽<lb/>
<pb n="KR3j0082_SBCK_032-8b"/>
得衆人之心見所始卽知所終矣<lb/>
人之將疾也必先不甘魚肉之味國之將亡也<lb/>
必先惡忠臣之語故疾之將死者不可爲良醫<lb/>
國之將亡者不可爲忠謀古者親近不以言來<lb/>
遠不以言使近者悅遠者來與民同欲卽和與<lb/>
民同守卽固與民同念卽智得民力者富得民<lb/>
譽者顯行有召冦言有致禍<lb/>
道自然<lb/>
昔者堯之治天下其導民也水處者漁山處者<lb/>
<pb n="KR3j0082_SBCK_032-9a"/>
木谷處者牧陸處者田地宜其事事宜其械械<lb/>
便其人如是則民得以所有易所無以所巧易<lb/>
所拙也是以離叛者寡聽從者衆若風之過箭<lb/>
忽然感之各以淸濁應矣物莫不就其所利避<lb/>
其所害是以鄰國相望雞狗之音相聞而足跡<lb/>
不接於諸侯之境車䡄不結於千里之外皆安<lb/>
其居也夫亂國若盛治國若虛亡國若不足存<lb/>
國若有餘虛者非無人各守其職也盛者非多<lb/>
人皆徼於末也有餘者非多財欲節事寡也不<lb/>
<pb n="KR3j0082_SBCK_032-9b"/>
足者非無貨民躁而費多也故先王之法非所<lb/>
作也所因也其禁誅非所爲也所守也上德之<lb/>
道也<lb/>
以道治天下非易民性也因其有而條暢之故<lb/>
瀆水者因水之流產稼者因地之宜征伐者因<lb/>
民之欲能因卽無敵於天下矣故先王之制法<lb/>
因民之性而爲之節文無其性無其養不可使<lb/>
遵道也人之性有仁義之資非聖王爲之法度<lb/>
不可使向方也因其所惡以禁姦故刑罰不用<lb/>
<pb n="KR3j0082_SBCK_032-10a"/>
威行如神矣因其性卽天下聽從咈其性卽法<lb/>
度張而不用<lb/>
帝者貴其德也王者尚其義也覇者迫於理也<lb/>
道狹然後任智德薄然後任刑明淺然後任察<lb/>
王道者處無爲之事行不言之敎因循任下責<lb/>
成不勞謀無失策擧無過事進退應時動靜循<lb/>
理美醜弗好憎賞罰不喜怒其聽治也虛心弱<lb/>
志是故羣臣輻湊並進無愚智不肖莫不盡其<lb/>
能君得所以制臣臣得所以事君卽治國之道<lb/>
<pb n="KR3j0082_SBCK_032-10b"/>
明矣<lb/>
智而好問者聖勇而好同者勝乘衆人之知卽<lb/>
無不任也用衆人之力卽無不勝也用衆人之<lb/>
力烏獲不足恃也乘衆人之勢天下不足用也<lb/>
故聖人擧事未甞不因其資而用之也有一功<lb/>
者處一位有一能者服一事力勝其任卽擧者<lb/>
不重也能勝其事卽爲者弗難也聖人兼而用<lb/>
之故人無弃人物無弃財矣<lb/>
所謂無爲者非謂其引之不來推之不往迫而<lb/>
<pb n="KR3j0082_SBCK_032-11a"/>
不應感而不動堅滯而不流捲握而不散也謂<lb/>
其私志不入公道嗜欲不枉正術循理而擧事<lb/>
因資而立功推自然之勢也聖人不耻身之賤<lb/>
惡道之不行不憂命之短憂百姓之窮也故常<lb/>
虛而無爲抱素見樸不與物雜<lb/>
古之立帝王者非以奉養其欲也聖人之踐位<lb/>
者非以逸樂其身也爲天下之民強掩弱衆暴<lb/>
寡詐者欺愚勇者侵怯又爲其懷智詐不以相<lb/>
敎積財貨不以相分故立天子以齊一之爲一<lb/>
<pb n="KR3j0082_SBCK_032-11b"/>
人明不能徧照海內故立三公九卿以輔翼之<lb/>
爲絕國殊俗不得被澤故立諸侯以敎誨之是<lb/>
以地無不任時無不應官無隱事國無遺利所<lb/>
以衣寒食飢養老弱息勞倦無不以也神農形<lb/>
悴堯瘦癯舜梨黑禹胼胝伊尹負鼎而干湯呂<lb/>
望鼓刀而入周百里奚傳賣管仲束縛孔子無<lb/>
黔突墨子無煖席非以貪祿慕位將欲起天下<lb/>
之利除萬民之害也自天子至于庶人四體不<lb/>
勤思慮不用於事贍者未之聞也<lb/>
<pb n="KR3j0082_SBCK_032-12a"/>
下德<lb/>
治身太上養神其次養形神淸意平百節皆寧<lb/>
養生之本也肥肌膚充腹膓開嗜欲養生之末<lb/>
也治國太上養化其次正法民交讓爭處卑財<lb/>
利爭受少事力爭就勞日化上而遷善不知其<lb/>
所以然治之本也利賞而勸善畏刑而不敢爲<lb/>
非法令正於上百姓服於下治之末也上世養<lb/>
本而下世事末<lb/>
欲治之主不世出可與治之臣不萬一以不世<lb/>
<pb n="KR3j0082_SBCK_032-12b"/>
出求不萬一此至治所以千歲不一至覇王之<lb/>
功不世立也順其善意防其邪心與民同出一<lb/>
道卽民性可善風俗可美矣所貴聖人者非貴<lb/>
其隨罪而作刑也貴其知亂之所生也若縱之<lb/>
放僻淫逸而禁之以法隨之以刑雖殘天下不<lb/>
能禁其姦矣<lb/>
目悅五色口欲滋味耳淫五聲七竅交爭以害<lb/>
一性日引邪欲竭其天和身且不能治奈天下<lb/>
何所謂得天下者非謂其履勢稱尊號也言其<lb/>
<pb n="KR3j0082_SBCK_032-13a"/>
運天下心得天下力也有南面之名無一人之<lb/>
譽此失天下者也故桀紂不爲王湯武不爲放<lb/>
也天下得道守在四夷天下失道守在左右故<lb/>
曰無恃其不吾奪恃吾不可奪也行可奪之道<lb/>
而非篡殺之行無益於持天下矣<lb/>
治世之職易守也其事易爲也其禮易行也其<lb/>
責易償也是以人不兼官官不兼事農士商工<lb/>
鄕别州異故農與農言藏士與士言行工與工<lb/>
言巧商與商言數是以士無遺行工無苦事農<lb/>
<pb n="KR3j0082_SBCK_032-13b"/>
無廢功商無折貨各安其性也夫先知遠見人<lb/>
材之盛也而治世不以責於民博聞強志口辨<lb/>
辭給人智之溢也而明主不以求於下傲世賤<lb/>
物不汚於俗士之伉行也而治世不以爲民化<lb/>
故高不可及者不以爲人量行不可逮者不以<lb/>
爲國俗故人材不可專用而度量道術可世傳<lb/>
也故國治可與愚守而軍旅可與性同不待古<lb/>
之英俊而人自足者所有而並用之也末世之<lb/>
法高爲量而罪不及重爲任而罸不勝危爲難<lb/>
<pb n="KR3j0082_SBCK_032-14a"/>
而誅不敢民困於三責卽飾智而詐上犯邪而<lb/>
行危雖峻法嚴刑不能禁其姧獸窮卽觸鳥窮<lb/>
卽啄人窮卽詐此之謂也<lb/>
國有亡主世無亡道人有窮而理無不通也故<lb/>
不因道理之數而專巳之能其窮不遠矣夫君<lb/>
人者不出戶以知天下者因物以識物因人以<lb/>
知人也故積力之所擧旣無不勝也衆智之所<lb/>
爲卽無不成也工無二技士不兼官人得所宜<lb/>
物得所安是以器械不惡而職事不慢也夫責<lb/>
<pb n="KR3j0082_SBCK_032-14b"/>
小易償也職寡易守也任輕易勸也上操約少<lb/>
之分下效易爲之功是以君臣久而不相厭也<lb/>
地廣民衆不足以爲彊也甲堅兵利不足以恃<lb/>
勝也高城深池不足以爲固也嚴刑利殺不足<lb/>
以爲威也爲存政者無小必存爲亡政者無大<lb/>
必亡故善守者無與御善戰者無與鬬乘時勢<lb/>
因民欲而取天下也故善爲政者積其德善用<lb/>
兵者蓄其怒德積而民可用也怒蓄而威可立<lb/>
也故材之所加者淺卽權之所服者大德之所<lb/>
<pb n="KR3j0082_SBCK_032-15a"/>
施者博卽威之所制者廣廣卽我強而敵弱矣<lb/>
善用兵者先弱敵而後戰費不半而功十倍故<lb/>
千乘之國行文德者王萬乘之國好用兵者亡<lb/>
王兵先勝而後戰敗兵先戰而後求勝此不明<lb/>
於兵道也<lb/>
上行<lb/>
非漠眞無以明德非寧靜無以致遠非寬大無<lb/>
以并覆非平正無以制斷以天下之目視以天<lb/>
下之耳聽以天下之智慮以天下之力爭故號<lb/>
<pb n="KR3j0082_SBCK_032-15b"/>
令能下究而臣情得上聞百官脩通羣臣輻湊<lb/>
喜不以賞賜怒不以罪誅法令察而不苛耳目<lb/>
通而不暗善否之情日陳於前而不逆賢者盡<lb/>
其智不肖者竭其力近者安其性遠者懷其德<lb/>
用人之道也夫乘輿馬者不勞而致千里乘舟<lb/>
楫者不能游而濟江海使言之而是雖在匹夫<lb/>
蒭蕘猶不可弃也言之而非雖在人君卿相不<lb/>
可用也是非之處不可以貴賤尊卑論也其計<lb/>
可用不羞其位矣其言可行不貴其辨矣<lb/>
<pb n="KR3j0082_SBCK_032-16a"/>
文子問曰何行而民親其上老子曰使之以時<lb/>
而敬愼之如臨深淵如履薄冰天地之間善卽<lb/>
吾畜也不善卽吾讎也昔日夏商之臣反讎桀<lb/>
紂而臣湯武宿沙氏之民自攻其君而歸神農<lb/>
氏故曰人之所畏亦不可以不畏<lb/>
治大者道不可以小地廣者制不可以狹位高<lb/>
者事不可以煩民衆者敎不可以苛事煩難治<lb/>
法苛難行求多難贍寸而度之至丈必差銖而<lb/>
稱之至石必過石稱丈量徑而寡失大較易爲<lb/>
<pb n="KR3j0082_SBCK_032-16b"/>
智曲辨難爲惠故無益於治有益於亂者聖人<lb/>
不爲也無益於用有益於費者智者不行也故<lb/>
功不厭約事不厭寡功約易成事省易治求寡<lb/>
易贍夫調音者小絃急大絃緩立事者賤者勞<lb/>
貴者逸道之言曰芒芒昧昧與天同氣同氣者<lb/>
帝同義者王同功者覇無一焉者亡故不言而<lb/>
信不施而仁不怒而威是以天心動化者也施<lb/>
而仁言而信怒而威是以精誠爲之者也施而<lb/>
不仁言而不信怒而不威是以外貌爲之者也<lb/>
<pb n="KR3j0082_SBCK_032-17a"/>
故有道以理之法雖少足以治矣無道以臨之<lb/>
命雖衆足以亂矣<lb/>
鯨魚失水而制於螻蟻人君舍其所守而與民<lb/>
爭事則制於有司以無爲持位守職者以聽從<lb/>
取容臣下藏智而弗用反以事專其上君人者<lb/>
不任能而好自爲則智日困而數窮於下智不<lb/>
足以爲治威不足以行刑卽無以與下交矣喜<lb/>
怒形於心嗜欲見於外卽守職者離正而阿上<lb/>
有司枉法而從風矣賞不當功誅不應罪卽上<lb/>
<pb n="KR3j0082_SBCK_032-17b"/>
下乖心羣臣相怨矣百官煩亂而智不能解非<lb/>
譽萌生而明弗能照非已之失而反自責卽人<lb/>
主愈勞人臣愈逸矣是代大匠斲者希不傷其<lb/>
手也與馬逐遠筋絕不能及也上車攝輿馬服<lb/>
銜下伯樂相之王良御之明主乘之無御相之<lb/>
勞而致千里善乘人之資也<lb/>
國之所以存者得道也所以亡者理塞也故得<lb/>
生道者雖小必大有亡徵者雖成必敗國之亡<lb/>
也大不足恃道之行也小不可輕故存在得道<lb/>
<pb n="KR3j0082_SBCK_032-18a"/>
不在於小亡在失道不在於大故亂國之主務<lb/>
於廣地而不務於仁義務於高位而不務於道<lb/>
德是舍其所以存而造其所以亡也<lb/>
主與之以時民報之以財主遇之以禮民報之<lb/>
以死生而貴者驕生而富者奢故富貴不以明<lb/>
道自鑒而能無爲非者寡矣<lb/>
上義<lb/>
凡學者能明於天人之分通於治亂之本見其<lb/>
終始可謂達矣治之本仁義也其末法度也先<lb/>
<pb n="KR3j0082_SBCK_032-18b"/>
本後末謂之君子先末後本謂之小人法之生<lb/>
也以輔義重法弃義是貴其冠履而忘其頭足<lb/>
也仁義者廣崇也不益其厚而張其廣者毀不<lb/>
廣其基而增其高者覆故不大其棟不能任重<lb/>
重莫若國棟莫若德人主之有民猶城之有基<lb/>
木之有根根深卽本固基厚卽上安故事不本<lb/>
於道德者不可以爲經言不合於先王者不可<lb/>
以爲道<lb/>
治人之道其猶造父之御馬也內得於中心外<lb/>
<pb n="KR3j0082_SBCK_032-19a"/>
合乎馬志故能取道致遠氣力有餘進退還曲<lb/>
莫不如意誠得其術也今夫權勢者人主之車<lb/>
輿也大臣者人主之駟馬也身不可以離車輿<lb/>
之安手不可以失駟馬之心故輿馬不調造父<lb/>
不能以取道君臣不和聖人不能以爲治執道<lb/>
以御之中材可盡明分以示之姦邪可止物至<lb/>
而觀其變事來而應其化近者不亂則遠者治<lb/>
矣不用適然之敎而行自然之道萬擧而無失<lb/>
矣<lb/>
<pb n="KR3j0082_SBCK_032-19b"/>
治國有常而利民爲本政敎有道而令行爲右<lb/>
苟利於民不必法古苟周於事不必循俗故聖<lb/>
人法與時變禮與俗化衣服器械各便其用法<lb/>
度制令各因其宜故變古未可非循俗未足多<lb/>
誦先王之書不若聞其言聞其言不若得其所<lb/>
以言得其所以言者言弗能言也故道可道者<lb/>
非常道也名可名者非常名也故聖人所由曰<lb/>
道所爲曰事道由金石壹調不可更事猶琴瑟<lb/>
每終改調故法制禮樂者治之具也非所以爲<lb/>
<pb n="KR3j0082_SBCK_032-20a"/>
治也<lb/>
法非從天下非從地出發於人間反已自正也<lb/>
誠達其本不亂於末知其要不惑於疑有諸巳<lb/>
不非諸人無諸巳不責於下所禁於民者不行<lb/>
於身故人主之制法也先以自爲檢戒故禁勝<lb/>
於身卽令行於民矣夫法者天下之凖繩也人<lb/>
主之度量也懸法者法不法也法定之後中繩<lb/>
者賞缺繩者誅雖尊貴者不輕其賞卑賤者不<lb/>
重其刑犯法者雖賢必誅中度者雖不肖無罪<lb/>
<pb n="KR3j0082_SBCK_032-20b"/>
是故公道行而私欲塞也古之置有司也所以<lb/>
禁民使不得恣也其立君也所以制有司使不<lb/>
得專行也法度道術所以禁君使無得橫斷也<lb/>
人莫得恣卽道勝而理得矣故反於無爲無爲<lb/>
者非謂其不動也言其莫從已出也<lb/>
善賞者費少而勸多善罰者刑省而姦禁善與<lb/>
者用約而爲德善取者入多而無怨故聖人因<lb/>
民之所善以勸善因民之所憎以禁姦賞一人<lb/>
而天下趣之罰一人而天下畏之至賞不費至<lb/>
<pb n="KR3j0082_SBCK_032-21a"/>
刑不濫聖人守約而治廣此之謂也<lb/>
君臣異道卽治同道卽亂各得其宜處其當卽<lb/>
上下有以相使也故枝不得大於幹末不得強<lb/>
於本言輕重大小有以相制也夫得威勢者所<lb/>
持甚小所任甚大所守甚約所制甚廣十圍之<lb/>
木持千鈞之屋得勢也五寸之關能制開闔所<lb/>
居要也下必行之令從之者利逆之者害天下<lb/>
莫不聽從者順也義者非能盡利天下之民也<lb/>
利一人而天下從暴者非能盡害海內也害一<lb/>
<pb n="KR3j0082_SBCK_032-21b"/>
人而天下叛故擧措廢置不可不審也<lb/>
屈寸而伸尺小枉而大直聖人爲之今人君之<lb/>
論臣也不計其大功總其細行而求其不善卽<lb/>
失賢之道也故人有厚德無問其小節人有大<lb/>
譽無疵其小故夫人情莫不有所短誠其大略<lb/>
是也雖有小過不足以爲累誠其大略非也閭<lb/>
里之行未足多也<lb/>
自古及今未有能全其行者也故君子不責備<lb/>
於一人夫夏后氏之璜不能無瑕明月之珠不<lb/>
<pb n="KR3j0082_SBCK_032-22a"/>
能無穢然天下寶之者不以小惡妨大美也今<lb/>
志人之所短而忘人之所長而欲求賢於天下<lb/>
卽難矣夫衆人見位卑賤事之洿辱而不知其<lb/>
大略也故論人之道貴卽觀其所擧富卽觀其<lb/>
所施窮則觀其所不受賤卽觀其所不爲視其<lb/>
所患難以知其勇動以喜樂以觀其守委以貨<lb/>
財以觀其仁振以恐懼以觀其節如此卽人情<lb/>
得矣<lb/>
聖人以仁義爲凖繩中繩者謂之君子弗中者<lb/>
<pb n="KR3j0082_SBCK_032-22b"/>
謂之小人君子雖死亡其名不滅小人雖得勢<lb/>
其罪不除左手據天下之圖而右手刎其㗋愚<lb/>
者不爲身貴乎天下也死君親之難者視死若<lb/>
歸義重於身故也天下大利比身卽小身所重<lb/>
也比義卽輕此以仁義爲凖繩者也<lb/>
地廣民衆主賢將良國富兵強約束信號令明<lb/>
兩敵相當未接刃而敵人奔亡此其次也知土<lb/>
地之宜習險隘之利明奇正之變察行陣之事<lb/>
白刃合流矢接輿死扶傷流血千里暴骸盈野<lb/>
<pb n="KR3j0082_SBCK_032-23a"/>
義之下也<lb/>
國之所以強者必死也所以必死者義也義之<lb/>
所以行者威也威義並行是謂必強白刃交接<lb/>
矢石若雨而士爭先者賞信而罰明也上視下<lb/>
如子下事上如父上視下如弟下視上如兄上<lb/>
視下如子必王四海下視上如父必正天下上<lb/>
視下如弟卽不難爲之死下視上如兄卽不難<lb/>
爲之亡故子父兄弟之冦不可與鬬是故義君<lb/>
內修其政以積其德外塞其邪以明其勢察其<lb/>
<pb n="KR3j0082_SBCK_032-23b"/>
勞逸以知飢飽戰期有日視死如歸恩之加也<lb/>
上禮<lb/>
昔之聖王仰取象於天俯取度於地中取法於<lb/>
人調陰陽之氣和四時之節察高下之宜除飢<lb/>
寒之患行仁義之道以治人倫列地而州之分<lb/>
職而治之立大學而敎之此其治之綱紀也得<lb/>
道卽擧失道卽廢夫物未甞有張而不弛盛而<lb/>
不敗者也唯聖人可盛而不衰聖人初作樂也<lb/>
以歸神杜淫反其天心至其衰也流而不反淫<lb/>
<pb n="KR3j0082_SBCK_032-24a"/>
而好色至以亡國其作書也以領理百事愚者<lb/>
以不忘智者以記事及其衰也爲姦僞以解有<lb/>
罪而殺不辜其作囿也以奉宗廟之具簡士卒<lb/>
戒不虞及其衰也馳騁弋獵以奪民時其上賢<lb/>
也以平敎化正獄訟賢者在位能者在職澤施<lb/>
於下萬民懷德至其衰也朋黨比周各推其與<lb/>
廢公趍私外內相擧姦人在位賢者隱處天地<lb/>
之道極卽反益卽損故聖人治弊而改制事終<lb/>
而更爲矣聖人之道非修禮義廉耻不立民無<lb/>
<pb n="KR3j0082_SBCK_032-24b"/>
廉耻不可治也不知禮義不可以行法法能敎<lb/>
不孝不能使人孝能刑盜者不能使人廉耻聖<lb/>
王在上明好惡以示人經非譽以導之親賢而<lb/>
進之賤不肖而退之刑措而不用禮義修而任<lb/>
賢德也<lb/>
夫使天下畏刑而不敢盜竊豈若使無有盜心<lb/>
哉故知其無所用雖貪者皆辭之不知其無所<lb/>
用廉者不能讓夫人之所以亡社稷身死人手<lb/>
爲天下笑者未甞非欲也知冬日之扇夏日之<lb/>
<pb n="KR3j0082_SBCK_032-25a"/>
裘無用於巳則萬物之變爲塵垢故以湯止沸<lb/>
沸乃益甚知其本者去火而巳<lb/>
夫有餘則讓不足則爭讓則禮義生爭則暴亂<lb/>
起故物多則欲省求贍則爭止故世治則小人<lb/>
守正而利不能動也世亂則君子爲姧而法不<lb/>
能禁也<lb/>
酆水之深十仞而不受塵垢金鐵在中形見於<lb/>
外非不深且淸也魚鼈莫之歸石上不生五穀<lb/>
秃山不游麋鹿無所蔭蔽也故爲政以苛爲察<lb/>
<pb n="KR3j0082_SBCK_032-25b"/>
以切爲明以刻下爲忠以計多爲功如此者譬<lb/>
猶廣革者也大卽大矣裂之道也<lb/>
　　曾子<hi>參</hi>
脩身<lb/>
曾子曰君子攻其惡求其過強其所不能去私<lb/>
欲從事於義可謂學矣君子愛日以學及時以<lb/>
行難者弗避易者弗從唯義所在日且就業夕<lb/>
而自省思以没其身亦可謂守業矣君子學必<lb/>
由其業問必以其序問而不決承間觀色而復<lb/>
<pb n="KR3j0082_SBCK_032-26a"/>
之君子旣學之患其不博也旣博之患其不習<lb/>
也旣習之患其不知也旣知之患其不能行也<lb/>
旣能行之患其不能以讓也君子之學致此五<lb/>
者而巳矣君子博學而淺守之微言而篤行之<lb/>
行欲先人言欲後人見利思辱見難思詬嗜欲<lb/>
思耻忿怒思患君子終身守此戰戰也君子已<lb/>
善亦樂人之善也已能亦樂人之能也君子好<lb/>
人之爲善而弗趍也惡人之爲不善而弗疾也<lb/>
不先人以惡不疑人以不信不說人之過而成<lb/>
<pb n="KR3j0082_SBCK_032-26b"/>
人之美朝有過夕改則與之夕有過朝改則與<lb/>
之君子終日言不在尤之中小人一言終身爲<lb/>
罪矣君子之於不善也身勿爲可能也色勿爲<lb/>
不可能也心勿爲不可能也太上樂善其次安<lb/>
之其下亦能自強也太上不生惡其次生而能<lb/>
夙絶之其下復而能改復而不改隕身覆家大<lb/>
者傾社稷是故君子出言愕愕行身戰戰亦殆<lb/>
免於罪矣昔者天子日旦思其四海之內戰戰<lb/>
唯恐不能乂也諸侯日旦思其四封之內戰戰<lb/>
<pb n="KR3j0082_SBCK_032-27a"/>
唯恐失損之也大夫日旦思其官戰戰唯恐不<lb/>
能勝也庶人日旦思其事戰戰唯恐刑罰之至<lb/>
也是故臨事而慄者鮮不濟矣<lb/>
立孝<lb/>
曾子曰君子立孝其忠之用也禮之貴也故爲<lb/>
人子而不能孝其父者不敢言人父不能畜其<lb/>
子者爲人弟而不能承其兄者不敢言人兄不<lb/>
能順其弟者爲人臣而不能事其君者不敢言<lb/>
人君不能使其臣者故與父言言畜子與子言<lb/>
<pb n="KR3j0082_SBCK_032-27b"/>
言孝父與兄言言順弟與弟言言承兄與君言<lb/>
言使臣與臣言言事君君子之孝也忠愛以敬<lb/>
反是亂也盡力而有禮敬而安之微諫不倦聽<lb/>
從不怠懽欣忠信咎故不生可謂孝矣盡力而<lb/>
無禮則小人也致敬而不忠則不入也是故禮<lb/>
以將其力敬以入其忠詩言夙興夜寐母忝爾<lb/>
所生不耻其親君子之孝也是故未有君而忠<lb/>
臣可知者孝子之謂也未有長而順下可知者<lb/>
悌弟之謂也未有治而能仕可知者先脩之謂<lb/>
<pb n="KR3j0082_SBCK_032-28a"/>
也故孝子善事君悌弟善事長君子壹孝壹悌<lb/>
可謂知終矣<lb/>
制言<lb/>
曾子曰夫行也者行禮之謂也夫禮貴者敬焉<lb/>
老者孝焉幼者慈焉小者友焉賤者惠焉此禮<lb/>
也弟子毋曰不我知也鄙夫鄙婦相會于墻陰<lb/>
可謂密矣明日則或揚其言者故士執仁與義<lb/>
而不聞行之未篤也故蓬生麻中不扶乃直白<lb/>
沙在泥與之皆黑是故人之相與也譬如舟車<lb/>
<pb n="KR3j0082_SBCK_032-28b"/>
然相濟達也已先則援之彼先則推之是故人<lb/>
非人不濟馬非馬不走土非土不高水非水不<lb/>
流弟子問於曾子曰夫士何如則可爲達矣曾<lb/>
子曰不能則學疑則問欲行則比賢雖有險道<lb/>
脩行達矣今之弟子病下人不知事賢耻不知<lb/>
而又不問是以惑闇終其世而巳矣是謂窮民<lb/>
疾病<lb/>
曾子曰君子之務蓋有矣夫華繁而實寡者天<lb/>
也言多而行寡者人也鷹隼以山爲庳而巢其<lb/>
<pb n="KR3j0082_SBCK_032-29a"/>
上魚鼈黿鼉以川爲淺而窟穴其中卒其所以<lb/>
得者餌也是故君子苟母以利害義則辱何由<lb/>
至哉親戚不悅不敢外交近者不親不敢來遠<lb/>
小者不審不敢言大故人之生也百歲之中有<lb/>
疾病焉故君子思其不可復者而先施焉親戚<lb/>
旣没雖欲孝誰爲孝乎年旣耆艾雖欲悌誰爲<lb/>
悌乎故孝有不及悌有不時其此之謂與言不<lb/>
遠身言之主也行不遠身行之本也言有主行<lb/>
有本謂之有聞也君子尊其所聞則高明矣行<lb/>
<pb n="KR3j0082_SBCK_032-29b"/>
其所聞則廣大矣高明廣大不在於他加之志<lb/>
而巳矣與君子游苾乎如入蘭芷之室久而不<lb/>
聞則與之化矣與小人游膩乎如入魚次之室<lb/>
久而不聞則與之化矣是故君子愼其所去就<lb/>
與君子游如長日加益而不自知也與小人游<lb/>
如履薄冰每履而下幾何而不陷乎哉<lb/>
羣書治要卷第三十五<lb/>
<pb n="KR3j0082_SBCK_032-30a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_033-1a"/>
羣書治要卷第三十六<lb/>
　　　　秘書監鉅鹿男臣魏徵等奉勅撰<lb/>
　吳子　商君子　尸子　申子<lb/>
　　吳子　吳起<lb/>
圖國<lb/>
吳子曰古之圖國家者必先敎百姓而親萬民<lb/>
民有三不和不和於國不可以出軍不和於軍<lb/>
不可以出陣不和於陣不可以進戰<lb/>
凡兵所起者五一曰爭名二曰爭利三曰積惡<lb/>
<pb n="KR3j0082_SBCK_033-1b"/>
四曰內亂五曰困飢其名又五一曰義兵二曰<lb/>
強兵三曰剛兵四曰暴兵五曰逆兵禁暴救亂<lb/>
曰義恃衆以伐曰強因怒興師曰剛棄禮貪利<lb/>
曰暴國危民疲擧事動衆曰逆五者之數各有<lb/>
其道義必以禮服強必以謙服剛必以辭服暴<lb/>
必以詐服逆必以權服此其勢也<lb/>
論將<lb/>
夫總文武者軍之將也兼剛柔者兵之事也凡<lb/>
人之論將恒觀之於勇勇之於將乃數分之一<lb/>
<pb n="KR3j0082_SBCK_033-2a"/>
耳夫勇者輕命而不知利未可也故將之所愼<lb/>
者五一曰理二曰備三曰果四曰戒五曰約理<lb/>
者治衆如治寡備者出門如見敵果者迎敵不<lb/>
懷生戒者雖克如始戰約者法令省而不煩受<lb/>
命而不辭家敵破而後言反將之禮也故師出<lb/>
之日有死而榮無生而辱也凡制國治軍必設<lb/>
之以禮厲之以義在大足以戰在小足以守矣<lb/>
然戰勝易守勝難是故以勝得天下者稀以亡<lb/>
者衆<lb/>
<pb n="KR3j0082_SBCK_033-2b"/>
武侯曰願聞陣必定戰必勝守必固之道對曰<lb/>
君使賢者居上不肖處下則陣巳定矣民安其<lb/>
田宅親其有司則守巳固矣百姓皆是吾居而<lb/>
非隣國則戰巳勝矣<lb/>
治兵<lb/>
武侯問曰兵以何爲勝吳子曰兵以治爲勝又<lb/>
問不在衆乎對曰若法令不明賞罸不信金之<lb/>
不止鼓之不進雖有百萬之師何益於用所謂<lb/>
治者居則有禮動則有威進不可當退不可追<lb/>
<pb n="KR3j0082_SBCK_033-3a"/>
前卻如節左右應麾投之所往天下莫當名曰<lb/>
父子之兵也<lb/>
勵士<lb/>
武侯曰嚴刑明賞足以勝敵乎吳子曰嚴明之<lb/>
事非所恃也發號布令而民樂聞興師動衆而<lb/>
民樂戰交兵接刃而民安死此三者人之所恃<lb/>
也武侯曰致之奈何對曰君擧有功而進之饗<lb/>
無功而厲之於是武侯設坐廟庭爲三行饗士<lb/>
大夫上功坐前行肴席有重器上牢次功坐中<lb/>
<pb n="KR3j0082_SBCK_033-3b"/>
行肴席器差减無功坐後行肴席無重饗畢而<lb/>
出乃又班賜有功者之父母妻子於廟門之外<lb/>
亦以功爲差數唯無功者不得耳死事之家歲<lb/>
使使者勞賜其父母行之五年秦人興師臨於<lb/>
西河魏士聞之介冑不待吏令奮擊之者以萬<lb/>
數吳子曰臣聞之人有短長氣有盛衰君試發<lb/>
無功者五萬人臣請率以當之其可乎今使一<lb/>
死賊伏於曠野千人追之莫不梟視狼顧何者<lb/>
恐其暴起而害己也是則一人投命足懼千夫<lb/>
<pb n="KR3j0082_SBCK_033-4a"/>
今臣以五萬之衆而爲一死賊以率討之固難<lb/>
當矣武侯從之兼車五百乘騎三千匹而以破<lb/>
秦五十萬衆此勵士之功也<lb/>
魏武侯甞謀事羣臣莫能及罷朝而有喜色吳<lb/>
起進曰昔楚莊王謀事羣臣莫能及罷朝而有<lb/>
憂色曰寡人聞之世不絕聖國不乏賢能得其<lb/>
師者王能得其友者覇今寡人不才而羣臣莫<lb/>
之過國其殆矣莊王所憂而君悅之臣竊懼矣<lb/>
於是武侯乃慙<lb/>
<pb n="KR3j0082_SBCK_033-4b"/>
　商君子　商鞅<lb/>
六法<lb/>
先王當時而立法度務而制事法宜其時則治<lb/>
事適其務故有功然則法有時而治事有當而<lb/>
功今時移而法不變務易而事以古是法與時<lb/>
詭而事與務易也故法立而亂益務爲而事廢<lb/>
故聖人之治國也不法古不循今當時而立功<lb/>
在難而能免今民能變俗矣而法不易國形更<lb/>
勢矣而務以古夫法者民之治也務者事之用<lb/>
<pb n="KR3j0082_SBCK_033-5a"/>
也國失法則危事失用則不成故法不當時而<lb/>
務不適用而不危者未之有也<lb/>
脩權<lb/>
國之所以治者三一曰法二曰信三曰權法者<lb/>
君臣之所共操也信者君臣之所共立也權者<lb/>
君之所獨制也人主失守則危君臣釋法任私<lb/>
則亂故立法明分而不以私害法則治權制獨<lb/>
斷於君則威民信其賞則事功不信其刑則姦<lb/>
無端矣唯明主愛權重信而不以私害法也故<lb/>
<pb n="KR3j0082_SBCK_033-5b"/>
上多惠言而不克其賞則下不用數加嚴命而<lb/>
不致其刑則民傲罪凡賞者文也刑者武也文<lb/>
武者法之約也故明主愼法不蔽之謂明不欺<lb/>
之謂察故賞厚而信刑重而必不失疏遠不私<lb/>
親近故臣不蔽主而下不欺上世之爲治者多<lb/>
釋法而任私議此國之所以亂也先王懸權衡<lb/>
立尺寸而至今法之其分明也夫釋權衡而斷<lb/>
輕重廢尺寸而意長短雖察商賈不用爲其不<lb/>
必也故法者國之權衡也夫背法度而任私議<lb/>
<pb n="KR3j0082_SBCK_033-6a"/>
皆不知類者也故立法明分中程者賞毀公者<lb/>
誅賞誅之法不失其議故民不爭不以爵祿便<lb/>
近親則勞臣不怨不以刑罰隱疏遠則下親上<lb/>
故官賢選能不以其勞則忠臣不進行賞賦祿<lb/>
不稱其功則戰士不用凡人臣之事君也多以<lb/>
主所好事君君好法則臣以法事君君好言則<lb/>
臣以言事君君好法則端直之士在前君好言<lb/>
則毀譽之臣在側公私之分明則小人不嫉賢<lb/>
而不肖者不妬功故三王以義親五伯以法正<lb/>
<pb n="KR3j0082_SBCK_033-6b"/>
諸侯皆非私天下之利也今亂世之君臣區區<lb/>
然皆欲擅一國之利而蒐一官之重以便其私<lb/>
此國之所以危也夫廢法度而好私議則姦臣<lb/>
鬻權以約祿秩官之吏隱下而漁民諺曰蠹衆<lb/>
而木折隙大而牆壞故大臣爭於私而不顧其<lb/>
民則下離上下離上者國之隙也秩官之吏隱<lb/>
下以漁百姓此民之蠹也故國有隙蠹而不亡<lb/>
者天下鮮矣故明主任法去私而國無隙蠹矣<lb/>
定分<lb/>
<pb n="KR3j0082_SBCK_033-7a"/>
法令者民之命也爲治之本也所以備民也智<lb/>
者不得過愚者不得不及名分不定而欲天下<lb/>
之治是猶欲無饑而去食欲無寒而去衣也其<lb/>
不幾亦明矣一兔走而百人追之非以兔爲可<lb/>
分以爲百由名之未定也夫賣兔者滿市盜不<lb/>
敢取由名分之定也故名分未定堯舜禹湯且<lb/>
皆加務而逐之名分巳定貪盜不取今法令不<lb/>
明其名不定天下之人得議之此所謂名分不<lb/>
定也夫名分不定堯舜猶將皆折而姧之而況<lb/>
<pb n="KR3j0082_SBCK_033-7b"/>
衆人乎故聖人必爲法令置官也置吏也爲天<lb/>
下師所以定分也名分定則大詐眞信巨盜愿<lb/>
慤而各自治也故夫名分定勢治之道也名分<lb/>
不定勢亂之道也故勢治者不可亂也勢亂者<lb/>
不可治也夫勢亂而欲治之愈亂矣勢治而治<lb/>
之則治矣故聖人治治不治亂也聖人爲民法<lb/>
必使之明白易知愚智徧能知之萬民無陷於<lb/>
險危也故聖人立天下而天下無刑死者非可<lb/>
刑殺而不刑殺也萬民皆知所以避禍就福而<lb/>
<pb n="KR3j0082_SBCK_033-8a"/>
皆自治也明主因治而治之故天下大治也<lb/>
　　尸子　尸佼<lb/>
勸學<lb/>
學不倦所以治巳也敎不厭所以治人也是故<lb/>
子路卞之野人子貢衛之賈人顏涿聚盜也顓<lb/>
孫師駔也孔子敎之皆爲顯士夫學譬之猶礪<lb/>
也夫昆吾之金而銖父之錫使于越之工鑄之<lb/>
以爲劔而勿加砥礪則以刺不入以擊不斷磨<lb/>
之礱礪加之以黃砥則其刺也無前其擊也無<lb/>
<pb n="KR3j0082_SBCK_033-8b"/>
下自是觀之礪之與弗礪其相去遠矣今人皆<lb/>
知礪其劔而弗知礪其身夫學身之礪砥也夫<lb/>
子曰車唯恐地之不堅也舟唯恐水之不深也<lb/>
有其器則以人之難爲易夫道以人之難爲易<lb/>
也是故曾子曰父母愛之喜而不忘父母惡之<lb/>
懼而無咎然則愛與惡其於成孝無擇也史鰌<lb/>
曰君親而近之至敬以遜貌而疏之敬無怨然<lb/>
則親與疏其於成忠無擇也孔子曰自娛於櫽<lb/>
括之中直巳而不直人以善廢而不邑邑蘧伯<lb/>
<pb n="KR3j0082_SBCK_033-9a"/>
玉之行也然則興與廢其於成善無擇也屈侯<lb/>
附曰賢者易知也觀其富之所分達之所進窮<lb/>
之所不取然則窮與達其於成賢無擇也是故<lb/>
愛惡親疏廢興窮達皆可以成義有其器也桓<lb/>
公之擧管仲穆公之擧百里比其德也此所以<lb/>
國甚僻小身至穢汚而爲政於天下也今非比<lb/>
志意也比容貌非比德行也而論爵列亦可以<lb/>
却敵服遠矣農夫比粟商賈比財烈士比義是<lb/>
故監門逆旅農夫陶人皆得與焉爵列私貴也<lb/>
<pb n="KR3j0082_SBCK_033-9b"/>
德行公貴也奚以知其然也司城子罕遇乘封<lb/>
人而下其僕曰乘封人也奚爲下之子罕曰古<lb/>
之所謂良人者良其行也貴人者貴其心也今<lb/>
天爵而人良其行而貴其心吾敢弗敬乎以是<lb/>
觀之古之所謂貴非爵列也所謂良非先故也<lb/>
人君貴於一國而不達於天下天子貴於一世<lb/>
而不達於後世唯德行與天地相弊也爵列者<lb/>
德行之舍也其所息也詩曰蔽芾甘棠勿剪勿<lb/>
敗召伯所憇仁者之所息人不敢敗也天子諸<lb/>
<pb n="KR3j0082_SBCK_033-10a"/>
侯人之所以貴也桀紂處之則賤矣是故曰爵<lb/>
列非貴也今天下貴爵列而賤德行是貴甘棠<lb/>
而賤召伯也亦反矣夫德義也者視之弗見聽<lb/>
之弗聞天地以正萬物以徧無爵而貴不祿而<lb/>
尊也<lb/>
貴言<lb/>
范獻子遊於河大夫皆存君曰孰知欒氏之子<lb/>
大夫莫答舟人淸涓舍檝而答曰君奚問欒氏<lb/>
之子爲君曰自吾亡欒氏也其老者未死而少<lb/>
<pb n="KR3j0082_SBCK_033-10b"/>
者壯矣吾是以問之淸涓曰君善修晉國之政<lb/>
內得大夫而外不失百姓雖欒氏之子其若君<lb/>
何君若不修晉國之政內不得大夫而外失百<lb/>
姓則舟中之人皆欒氏之子也君曰善哉言明<lb/>
日朝令賜舟人淸涓田萬畆淸涓辭君曰以此<lb/>
田也易彼言也子尚喪寡人猶得也古之貴言<lb/>
也若此臣天下一天下也一天下者令於天下<lb/>
則行禁焉則止桀紂令天下而不行禁焉而不<lb/>
止故不得臣也目之所美心以爲不義弗敢視<lb/>
<pb n="KR3j0082_SBCK_033-11a"/>
也口之所甘心以爲非義弗敢食也耳之所樂<lb/>
心以爲不義不敢聽也身之所安心以爲不義<lb/>
弗敢服也然則令於天下而行禁焉而止者心<lb/>
也故曰心者身之君也天子以天下受令於心<lb/>
心不當則天下禍諸侯以國受令於心心不當<lb/>
則國亡匹夫以身受令於心心不當則身爲戮<lb/>
矣禍之始也易除其除之不可者避之及其成<lb/>
也欲除之不可欲避之不可治於神者其事少<lb/>
而功多干霄之木始若蘖足易去也及其成達<lb/>
<pb n="KR3j0082_SBCK_033-11b"/>
也百人用斧斤弗能僨也熛火始起易息也及<lb/>
其焚雲夢孟諸雖以天下之役抒江漢之水弗<lb/>
能救也夫禍之始也猶熛火蘖足也易止也及<lb/>
其措於大事雖孔子墨翟之賢弗能救也屋焚<lb/>
而人救之則知德之年老者使塗隙戒突故終<lb/>
身無失火之患而不知德也入於囹圄觶於患<lb/>
難者則三族德之敎之以仁義慈悌則終身無<lb/>
患而莫之德夫禍亦有突賢者行天下而務塞<lb/>
之則天下無兵患矣而莫之知德也故曰聖人<lb/>
<pb n="KR3j0082_SBCK_033-12a"/>
治於神愚人爭於神也天地之道莫見其所以<lb/>
長物而物長莫見其所以亡物而物亡聖人之<lb/>
道亦然其興福也人莫之見而福興矣其除禍<lb/>
也人莫之知而禍除矣故曰神人益天下以財<lb/>
爲仁勞天下以力爲義分天下以生爲神修先<lb/>
王之術除禍難之本使天下丈夫耕而食婦人<lb/>
織而衣皆得戴其首父子相保此其分萬物以<lb/>
生盈天下以財不可勝計也神也者萬物之始<lb/>
萬事之紀也<lb/>
<pb n="KR3j0082_SBCK_033-12b"/>
四儀<lb/>
行有四儀一曰志動不忘仁二曰智用不忘義<lb/>
三曰力事不忘忠四曰口言不忘信愼守四儀<lb/>
以終其身名功之從之也猶形之有影聲之有<lb/>
響也是故志不忘仁則中能寬裕智不忘義則<lb/>
行有文理力不忘忠則動無廢功口不忘信則<lb/>
言若符節若中寬裕而行文理動有功而言可<lb/>
信也雖古之有厚功大名見於四海之外知萬<lb/>
世之後者其行身也無以加於此矣<lb/>
<pb n="KR3j0082_SBCK_033-13a"/>
明堂<lb/>
夫高顯尊貴利天下之徑也非仁者之所以輕<lb/>
也何以知其然耶日之能燭遠勢高也使日在<lb/>
井中則不能燭十歩矣舜之方陶也不能利其<lb/>
巷下南面而君天下蠻夷戎狄皆被其福目在<lb/>
足下則不可以視矣天高明然後能燭臨萬物<lb/>
地廣大然後能載任羣體其本不美則其枝葉<lb/>
莖心不得美矣此古今之大徑也是故聖王謹<lb/>
修其身以君天下則天道至焉地道稽焉萬物<lb/>
<pb n="KR3j0082_SBCK_033-13b"/>
度焉古者明王之求賢也不避遠近不論貴賤<lb/>
卑爵以下賢輕身以先士故堯從舜於畎畆之<lb/>
中北面而見之不爭禮貌此先王之所以能正<lb/>
天地利萬物之故也今諸侯之君廣其土地之<lb/>
富而奪其兵革之強以驕士士亦務其德行美<lb/>
其道術以輕上此仁者之所非也曾子曰取人<lb/>
者必畏與人者必驕今說者懷畏而聽者懷驕<lb/>
以此行義不亦難乎非求賢務士而能致大名<lb/>
於天下者未之甞聞也夫士不可妄致也覆巢<lb/>
<pb n="KR3j0082_SBCK_033-14a"/>
破卵則鳳皇不至焉刳胎焚夭則騏驎不往焉<lb/>
竭澤漉魚則神龍不下焉夫禽獸之愚而不可<lb/>
妄致也而況於火食之民乎是故曰待士不敬<lb/>
擧士不信則善士不往焉聽言耳目不瞿視聽<lb/>
不深則善言不往焉孔子曰大哉河海乎下之<lb/>
也夫河下天下之川故廣人下天下之士故大<lb/>
故曰下士者得賢下敵者得友下衆者得譽故<lb/>
度於往古觀於先王非求賢務士而能立功於<lb/>
天下成名於後世者未之甞有也夫求士不遵<lb/>
<pb n="KR3j0082_SBCK_033-14b"/>
其道而能致士者未之甞見也然則先王之道<lb/>
可知巳務行之而巳矣<lb/>
分<lb/>
天地生萬物聖人裁之裁物以制分便事以立<lb/>
官君臣父子上下長幼貴賤親疎皆得其分曰<lb/>
治愛得分曰仁施得分曰義慮得分曰智動得<lb/>
分曰適言得分曰信皆得其分而後爲成人明<lb/>
王之治民也事少而功立身逸而國治言寡而<lb/>
令行事少而功多守要也身逸而國治用賢也<lb/>
<pb n="KR3j0082_SBCK_033-15a"/>
言寡而令行正名也君人者苟能正名愚智盡<lb/>
情執一以靜令名自正令事自定賞罰隨名民<lb/>
莫不敬周公之治天下也酒肉不徹於前鐘鼓<lb/>
不解於懸聽樂而國治勞無事焉飮酒而賢擧<lb/>
智無事焉自爲而民富仁無事焉知此道也者<lb/>
衆賢爲役愚智盡情矣<lb/>
明王之道易行也勞不進一歩聽獄不後皐陶<lb/>
食不損一味富民不後虞舜樂不損一日用兵<lb/>
不後湯武書之不盈尺簡南面而立一言而國<lb/>
<pb n="KR3j0082_SBCK_033-15b"/>
治堯舜復生弗能更也身無變而治國無變而<lb/>
王湯武復生弗能更也執一之道去智與巧有<lb/>
虞之君天下也使天下貢善殷周之君天下也<lb/>
使天下貢才夫至衆賢而能用之此有虞之盛<lb/>
德也<lb/>
三人之所廢天下弗能興也三人之所興天下<lb/>
弗能廢也親曰不孝君曰不忠友曰不信天下<lb/>
弗能興也親言其孝君言其忠友言其信天下<lb/>
弗能廢也夫符節合之則是非自見行亦有符<lb/>
<pb n="KR3j0082_SBCK_033-16a"/>
三者合則行自見矣此所以觀行也諸治官臨<lb/>
衆者上比度以觀其賢案法以觀其罪吏雖有<lb/>
邪僻無所逃之所以觀勝任也羣臣之愚智日<lb/>
劾於前擇其知事者而令之謀羣臣之所擧日<lb/>
劾於前擇其知人者而令之擧羣臣之治亂日<lb/>
劾於前擇其勝任者而令之治羣臣之行可得<lb/>
而察也擇其賢者而擧之則民競於行勝任者<lb/>
治則百官不亂知人者擧則賢者不隱知事者<lb/>
謀則大擧不失聖王正言於朝而四方治矣是<lb/>
<pb n="KR3j0082_SBCK_033-16b"/>
故曰正名去僞事成若化以實覆名百事皆成<lb/>
夫用賢使能不勞而治正名覆實不罰而威達<lb/>
情見素則是非不蔽復本原始則言若符節良<lb/>
工之馬易御也聖王之民易治也其此之謂乎<lb/>
發蒙<lb/>
若夫名分聖之所審也造父之所以與交者少<lb/>
操轡馬之百節皆與明王之所以與臣下交者<lb/>
少審名分羣臣莫敢不盡力竭智矣天下之可<lb/>
治分成也是非之可辨名定也無過其實罪也<lb/>
<pb n="KR3j0082_SBCK_033-17a"/>
弗及愚也是故情盡而不僞質素而無巧故有<lb/>
道之君其無易聽此名分之所審也若夫臨官<lb/>
治事者案其法則民敬事任士進賢者保其後<lb/>
則民愼擧議國親事者盡其實則民敬言孔子<lb/>
曰臨事而懼希不濟易曰若履虎尾終之吉若<lb/>
羣臣之衆皆戒愼恐懼若履虎尾則何不濟之<lb/>
有乎君明則臣少罪夫使衆者詔作則遲分地<lb/>
則速是何也無所逃其罪也言亦有地不可不<lb/>
分也君臣同地則臣有所逃其罪矣故陳繩則<lb/>
<pb n="KR3j0082_SBCK_033-17b"/>
木之枉者有罪措凖則地之險者有罪審名分<lb/>
則羣臣之不審者有罪夫愛民且利之也愛而<lb/>
不利則非慈母之德也好士且知之也好而弗<lb/>
知則衆而無用也力於朝且治之也力而弗治<lb/>
則勞而無功矣三者雖異道一也是故曰審一<lb/>
之經百事乃成審一之紀百事乃理名實判爲<lb/>
兩合爲一是非隨名實賞罰隨是非是則有賞<lb/>
非則有罰人君之所獨斷也明君之立也正其<lb/>
貌壯其心虛其視不躁其聽不淫審分應辭以<lb/>
<pb n="KR3j0082_SBCK_033-18a"/>
立於廷則隱匿疏遠雖有非焉必不多矣明君<lb/>
不用長耳目不行間諜不強聞見形至而觀聲<lb/>
至而聽事至而應近者不過則遠者治矣明者<lb/>
不失則微者敬矣家人子姪和臣妾力則家富<lb/>
丈人雖厚衣食無傷也子姪不和臣妾不力家<lb/>
貧丈人雖薄衣食無益也而況於萬乘之君乎<lb/>
國之所以不治者三不知用賢此其一也雖知<lb/>
用賢求不能得此其二也雖得賢不能盡此其<lb/>
三也正名以御之則堯舜之智必盡矣明分以<lb/>
<pb n="KR3j0082_SBCK_033-18b"/>
示之則桀紂之暴必止矣賢者盡暴者止則治<lb/>
民之道不可以加矣聽朝之道使人有分有大<lb/>
善者必問孰進之有大過者必云孰任之而行<lb/>
賞罰焉且以觀賢不肖也今有大善者不問孰<lb/>
進之有大過者不問孰任之則有分無益巳問<lb/>
孰任之而不行賞罰則問之無益巳是非不得<lb/>
盡見謂之蔽見而弗能知謂之虛知而弗能賞<lb/>
謂之縱三者亂之本也明分則不蔽正名則不<lb/>
虛賞賢罰暴則不縱三者治之道也於羣臣之<lb/>
<pb n="KR3j0082_SBCK_033-19a"/>
中賢則貴之不肖則賤之治則使之不治則愛<lb/>
之不忠則罪之賞不肖治不治忠不忠由是觀<lb/>
之猶白黑也陳繩而斲之則巧拙易知也夫觀<lb/>
羣臣亦有繩以名引之則雖堯舜不服矣慮事<lb/>
而當不若進賢進賢而當不若知賢知賢又能<lb/>
用之備矣治天下之要在於正名正名去僞事<lb/>
成若化苟能正名天成地平爲人臣者以進賢<lb/>
爲功爲人君者以用賢爲功爲人臣者進賢是<lb/>
自爲置上也自爲置上而無賞是故不爲也進<lb/>
<pb n="KR3j0082_SBCK_033-19b"/>
不肖者是自爲置下也自爲置下而無罪是故<lb/>
爲之也使進賢者必有賞進不肖者必有罪無<lb/>
敢進也者爲無能之人若此則必多進賢矣<lb/>
恕<lb/>
恕者以身爲度者也巳所不欲毋加諸人惡諸<lb/>
人則去諸巳欲諸人則求諸巳此恕也農夫之<lb/>
耨去害苗者也賢者之治去害義者也慮之無<lb/>
益於義而慮之此心之穢也道之無益於義而<lb/>
道之此言之穢也爲之無益於義而爲之此行<lb/>
<pb n="KR3j0082_SBCK_033-20a"/>
之穢也慮中義則智爲上言中義則言爲師事<lb/>
中義則行爲法射不善而欲敎人人不學也行<lb/>
不脩而欲談人人不聽也夫驥唯伯樂獨知之<lb/>
不害其爲良馬也行亦然唯賢者獨知之不害<lb/>
其爲善士也<lb/>
治天下<lb/>
治天下有四術一曰忠愛二曰無私三曰用賢<lb/>
四曰度量度量通則財足矣用賢則多功矣無<lb/>
私百智之宗也忠愛父母之行也奚以知其然<lb/>
<pb n="KR3j0082_SBCK_033-20b"/>
父母之所畜子者非賢強也非聰明也非俊智<lb/>
也愛之憂之欲其賢已也人利之與我利之無<lb/>
擇也此父母所以畜子也然則愛天下欲其賢<lb/>
已也人利之與我利之無擇也則天下之畜亦<lb/>
然矣此堯之所以畜天下也有虞氏盛德見人<lb/>
有善如己有善見人有過如己有過天無私於<lb/>
物地無私於物襲此行者謂之天子誠愛天下<lb/>
者得賢奚以知其然也弱子有疾慈母之見秦<lb/>
醫也不爭禮貌在囹圄其走大吏也不愛資財<lb/>
<pb n="KR3j0082_SBCK_033-21a"/>
視天下若子是故其見醫者不爭禮貌其奉養<lb/>
也不愛資財故文王之見太公望也一日五反<lb/>
桓公之奉管仲也列城有數此所以其僻小身<lb/>
至穢汚而爲正於天下也鄭簡公謂子產曰飮<lb/>
酒之不樂鐘鼓之不鳴寡人之任也國家之不<lb/>
入朝廷之不治與諸侯交之不得志子之任也<lb/>
子產治鄭國無盜賊道無餓人孔子曰若鄭簡<lb/>
公之好樂雖抱鐘而朝可也夫用賢身樂而名<lb/>
附事少而功多國治而能逸<lb/>
<pb n="KR3j0082_SBCK_033-21b"/>
凡治之道莫如因智智之道莫如因賢譬之猶<lb/>
相馬而借伯樂也相玉而借猗頓也亦必不過<lb/>
矣今有人於此盡力以爲舟濟大水而不用也<lb/>
盡力以爲車行遠而不乘也則人必以爲無慧<lb/>
今人盡力以學謀事則不借智處行則不因賢<lb/>
舍其學不用也此其無慧也有甚於舍舟而渉<lb/>
舍車而走者矣<lb/>
仁意<lb/>
治水潦者禹也播五種者后稷也聽獄折衷者<lb/>
<pb n="KR3j0082_SBCK_033-22a"/>
皐陶也舜無爲也而天下以爲父母愛天下莫<lb/>
甚焉天下之善者唯仁也夫喪其子者苟可以<lb/>
得之無擇人也仁者之於善也亦然是故堯擧<lb/>
舜於畎畆湯擧伊尹於雍人內擧不避親外擧<lb/>
不避讎仁者之於善也無擇也無惡也唯善之<lb/>
所在堯問於舜曰何事舜曰事天平地而注水<lb/>
水流濕均薪而施火火從燥召之類也是故堯<lb/>
爲善而衆美至焉桀爲非而衆惡至焉<lb/>
廣<lb/>
<pb n="KR3j0082_SBCK_033-22b"/>
因井中視星所視不過數星自丘上以視則見<lb/>
其始出又見其入非明益也勢使然也夫私心<lb/>
井中也公心丘上也故智載於私則所知少載<lb/>
於公則所知多矣何以知其然夫吳越之國以<lb/>
臣妾爲殉中國聞而非之恕則以親戚殉一言<lb/>
夫智在公則愛吳越之臣妾在私則忘其親戚<lb/>
非智損也恕弇之也好亦然語曰莫知其子之<lb/>
惡也非智損也愛弇之也是故夫論貴賤辨是<lb/>
非者必且自公心言之自公心聽之而後可知<lb/>
<pb n="KR3j0082_SBCK_033-23a"/>
也匹夫愛其宅不愛其隣諸侯愛其國不愛其<lb/>
敵天子兼天下而愛之大也<lb/>
綽子<lb/>
堯養無吿禹愛辜人湯武及禽獸此先王之所<lb/>
以安危而懷遠也聖人於大私之中也爲無私<lb/>
其於大好惡之中也爲無好惡舜曰南風之薰<lb/>
兮可以解吾民之愠兮舜不歌禽獸而歌民湯<lb/>
曰朕身有罪無及萬方萬方有罪朕身受之湯<lb/>
不私其身而私萬方文王曰苟有仁人何必周<lb/>
<pb n="KR3j0082_SBCK_033-23b"/>
親不私其親而私萬國先王非無私也所私者<lb/>
與人不同也<lb/>
處道<lb/>
孔子曰欲知則問欲能則學欲給則豫欲善則<lb/>
肄國亂則擇其邪人去之則國治矣胷中亂則<lb/>
擇其邪欲而去之則德正矣天下非無盲者也<lb/>
美人之貴明目者衆也天下非無聾者也辨士<lb/>
之貴聰耳者衆也天下非無亂人也堯舜之貴<lb/>
可敎者衆也孔子曰君子者盂也民者水也盂<lb/>
<pb n="KR3j0082_SBCK_033-24a"/>
方則水方盂圓則水圓上何好而民不從昔者<lb/>
勾踐好勇而民輕死靈王好細腰而民多餓夫<lb/>
死與餓民之所惡也君誠好之百姓自然而況<lb/>
仁義乎桀紂之有天下也四海之內皆亂而關<lb/>
龍逢王子比干不與焉而謂之皆亂其亂者衆<lb/>
也堯舜之有天下也四海之內皆治而丹朱商<lb/>
均不與焉而謂之皆治其治者衆也故曰君誠<lb/>
服之百姓自然卿大夫服之百姓若逸官長服<lb/>
之百姓若流夫民之可敎者衆故曰猶水也<lb/>
<pb n="KR3j0082_SBCK_033-24b"/>
德者天地萬物得也義者天地萬物宜也禮者<lb/>
天地萬物體也使天地萬物皆得其宜當其體<lb/>
者謂之大仁食所以爲肥也壹飯而問人曰奚<lb/>
若則皆咲之夫治天下大事也今人皆壹飯而<lb/>
問奚若者也善人以治天地則可矣我奚爲而<lb/>
人善仲尼曰得之身者得之民失之身者失之<lb/>
民不出於戶而知天下不下其堂而治四方知<lb/>
反之於己者也以是觀之治己則人治矣<lb/>
神明<lb/>
<pb n="KR3j0082_SBCK_033-25a"/>
仁義聖智參天地天若不覆民將何恃何望地<lb/>
若不載民將安居安行聖人若弗治民將安率<lb/>
安將是故天覆之地載之聖人治之聖人之身<lb/>
猶日也夫日圓尺光盈天地聖人之身小其所<lb/>
燭遠聖人正己而四方治矣上綱苟直百目皆<lb/>
開德行苟直羣物皆正正也者正人者也身不<lb/>
正則人不從是故不言而信不怒而威不施而<lb/>
仁有諸心而彼正謂之至政今人曰天亂矣難<lb/>
以爲善此不然也夫饑者易食寒者易衣此亂<lb/>
<pb n="KR3j0082_SBCK_033-25b"/>
而後易爲德也<lb/>
　　申子　不害<lb/>
大體<lb/>
夫一婦擅夫衆婦皆亂一臣專君羣臣皆蔽故<lb/>
妬妻不難破家也亂臣不難破國也是以明君<lb/>
使其臣並進輻湊莫得專君今人君之所以高<lb/>
爲城郭而謹門閭之閉者爲冦戎盜賊之至也<lb/>
今夫弑君而取國者非必踰城郭之險而犯門<lb/>
閭之閉也蔽君之明塞君之聽奪之政而專其<lb/>
<pb n="KR3j0082_SBCK_033-26a"/>
令有其民而取其國矣今使烏獲彭祖負千鈞<lb/>
之重而懷琬琰之美令孟賁成荊帶干將之劔<lb/>
衛之行乎幽道則盜猶偸之矣今人君之力非<lb/>
賢乎烏獲彭祖而勇非賢乎孟賁成荊也其所<lb/>
守者非恃琬琰之美千金之重也而欲勿失其<lb/>
可得耶明君如身臣如手君若號臣如響君設<lb/>
其本臣操其末君治其要臣行其詳君操其柄<lb/>
臣事其常爲人臣者操契以責其名名者天地<lb/>
之綱聖人之符張天地之綱用聖人之符則萬<lb/>
<pb n="KR3j0082_SBCK_033-26b"/>
物之情無所逃之矣故善爲主者倚於愚立於<lb/>
不盈設於不敢藏於無事竄端匿疏示天下無<lb/>
爲是以近者親之遠者懷之示人有餘者人奪<lb/>
之示人不足者人與之剛者折危者覆動者搖<lb/>
靜者安名自正也事自定也是以有道者自名<lb/>
而正之隨事而定之也鼓不與於五音而爲五<lb/>
音主有道者不爲五官之事而爲治主君知其<lb/>
道也官人知其事也十言十當百爲百當者人<lb/>
臣之事非君人之道也昔者堯之治天下也以<lb/>
<pb n="KR3j0082_SBCK_033-27a"/>
名其名正則天下治桀之治天下也亦以名其<lb/>
名倚而天下亂是以聖人貴名之正也主處其<lb/>
大臣處其細以其名聽之以其名視之以其名<lb/>
命之鏡設精無爲而美惡自備衡設平無爲而<lb/>
輕重自得凡因之道身與公無事無事而天下<lb/>
自極也<lb/>
<pb n="KR3j0082_SBCK_033-27b"/>
</p>
<p>
羣書治要卷第三十六<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_034-1a"/>
羣書治要卷第三十七<lb/>
　　　　秘書監鉅鹿男臣魏徵等奉　勅撰<lb/>
　孟子　愼子　尹文子　莊子<lb/>
　尉繚子<lb/>
　　孟子<lb/>
梁惠王<lb/>
孟子見於梁惠王王曰叟不遠千里而來亦將<lb/>
有以利吾國乎孟子對曰王何必曰利亦曰仁<lb/>
義而巳矣<hi>王何必以利爲名乎亦唯有仁義之道可以爲名耳以利爲名則有不利</hi>
<pb n="KR3j0082_SBCK_034-1b"/>
<hi>之患矣</hi>王曰何以利吾國大夫曰何以利吾家士<lb/>
庶人曰何以利吾身上下交征利而國危矣<hi>征取</hi>
<hi>也從王至庶人各欲取利必至於篡弒</hi>未有仁而遺其親者也未<lb/>
有義而後其君者也梁惠王曰寡人願安承敎<lb/>
<hi>願安意承受孟子之敎命</hi>孟子對曰殺人也以梃與刄有以<lb/>
異乎<hi>梃杖也</hi>曰無以異也以刄與政有以異乎曰<lb/>
無以異也<hi>以刄與政殺人無異也</hi>庖有肥肉廐有肥馬民<lb/>
有飢色野有餓殍此率獸而食人也獸相食且<lb/>
人惡之爲民父母行政不免率獸而食人惡在<lb/>
<pb n="KR3j0082_SBCK_034-2a"/>
其爲民父母也<hi>爲政乃若率禽獸食人安在其爲民父母之道</hi>齊宣王<lb/>
問曰文王之囿方七十里有諸孟子曰有之曰<lb/>
若是其大乎<hi>王怪其大</hi>曰民猶以爲小也曰寡人之<lb/>
囿方四十里耳民猶以爲大何也曰文王之囿<lb/>
方七十里蒭蕘者往焉雉菟者往焉與民同之<lb/>
民以爲小不亦宜乎臣聞郊關之內有囿方四<lb/>
十里殺其麋鹿者如殺人之罪<hi>郊關齊四境之郊皆有關也</hi>
則是方四十里爲阱於國中也民以爲大不亦<lb/>
宜乎<hi>設陷阱者丈尺之間耳今陷阱乃方四十里民患其大不亦宜乎</hi>
<pb n="KR3j0082_SBCK_034-2b"/>
公孫丑<lb/>
孟子曰人皆有不忍人之心<hi>言人人皆有不忍加惡於人之心也</hi>
先王有不忍人之心斯有不忍人之政矣以不<lb/>
忍人之心行不忍人之政治天下可運之於掌<lb/>
上<hi>先王推不忍害人之心以行不忍傷民之政以是治天下亦易於轉丸於掌上也</hi>所<lb/>
以謂人皆有不忍人之心者今有乍見孺子將<lb/>
入於井則皆有怵惕惻隱之心由此觀之無惻<lb/>
隱之心非人也無羞惡之心非人也無辭讓之<lb/>
心非人也無是非之心非人也<hi>言無此四者當若禽獸非人之</hi>
<pb n="KR3j0082_SBCK_034-3a"/>
<hi>心也</hi>惻隱之心仁之端也羞惡之心義之端也辭<lb/>
讓之心禮之端也是非之心智之端也<hi>端者首也</hi>人<lb/>
之有是四端也猶其有四體也有是四端而自<lb/>
謂不能者自賊者也<hi>自賊害其性使爲不善</hi>謂其君不能<lb/>
者賊其君者也<hi>謂其君不能爲善而不匡正者賊其君使陷惡者也</hi>孟子<lb/>
曰矢人豈不仁於函人哉矢人唯恐不傷人函<lb/>
人唯恐傷人巫匠亦然故術技不可不愼也<hi>矢箭</hi>
<hi>也函鎧也作箭之人其性非獨不仁於作鎧之人也術使之然巫欲祝活人匠作棺欲其早售</hi>
<hi>利在人死也故治術不可不愼修其善者也</hi>孟子曰子路人吿之以<lb/>
<pb n="KR3j0082_SBCK_034-3b"/>
其過則喜禹聞善言則拜大舜又甚焉善與人<lb/>
同舍巳從人樂取於人以爲善自耕稼陶漁以<lb/>
至爲帝無非取於人者取諸人以爲善是與人<lb/>
爲善也故君子莫大乎與人爲善<hi>舜從耕於歷山及陶漁皆</hi>
<hi>取人之善謀而從之故曰莫大乎與人爲善也</hi>
滕文公<lb/>
陳相見孟子道許行之言曰賢者與民並耕而<lb/>
食孟子曰治天下有大人之事有小人之事或<lb/>
勞心或勞力勞心者治人勞力者治於人故治<lb/>
<pb n="KR3j0082_SBCK_034-4a"/>
於人者食人不能治人者食於人天下之通義<lb/>
也<hi>勞心者君也勞力者民也君施敎以治之民竭力治公田以奉食其上天下通義所常行</hi>
<hi>也</hi>當堯之時洪水橫流汎濫於天下堯獨憂之<lb/>
擧舜而治焉舜使禹疏九河決汝漢八年於外<lb/>
三過其門而不入雖欲耕得乎堯以不得舜爲<lb/>
巳憂舜以不得禹皐陶爲巳憂分人以財謂之<lb/>
惠敎人以善謂之忠爲天下得人謂之仁是故<lb/>
以天下與人易爲天下得人難<lb/>
離婁<lb/>
<pb n="KR3j0082_SBCK_034-4b"/>
孟子曰離婁子之明公輸子之巧不以規矩不<lb/>
能成方圓師曠之聰不以六律不能正五音堯<lb/>
舜之道不以仁政不能平治天下<hi>言當行仁恩之政天下乃</hi>
<hi>可平</hi>今有仁心仁聞而民不被澤不可法於後世<lb/>
者不行先王之道也<hi>仁心性仁也仁聞仁聲遠聞也雖然猶須行先王之</hi>
<hi>道使百姓被澤乃可爲後世法也</hi>故曰徒善不足以爲政徒法<lb/>
不能以自行<hi>伹有善心而不行之不足以爲政伹有善法度而不施之法度亦不</hi>
<hi>能獨自行</hi>聖人旣竭目力焉繼之以規矩凖繩以爲<lb/>
方圓旣竭耳力焉繼之以六律正五音旣竭心<lb/>
<pb n="KR3j0082_SBCK_034-5a"/>
思焉繼之以不忍人之政而仁覆天下也故爲<lb/>
高必因丘陵爲下必因川澤爲政不因先王之<lb/>
法可謂智乎<hi>言因自然卽用力少而成功多</hi>是以惟仁者宜在<lb/>
高位不仁而在高位是播惡于衆也<hi>仁者能由先王之道</hi>
<hi>不仁者逆道則播揚其惡於衆人也</hi>
孟子曰三代之得天下也以仁其失天下也以<lb/>
不仁國家之所以廢興存亡者亦然天子不仁<lb/>
不保四海之內諸侯不仁不保社稷卿大夫不<lb/>
仁不保宗廟士庶人不仁不保四體今惡死亡<lb/>
<pb n="KR3j0082_SBCK_034-5b"/>
而樂不仁猶惡醉而強酒<lb/>
孟子吿齊宣王曰君之視臣如手足則臣之視<lb/>
君如腹心君之視臣如犬馬則臣之視君如國<lb/>
人君之視臣如土芥則臣之視君如冦讎<hi>芥草芥也</hi>
<hi>臣緣君恩以爲差等</hi>
吿子<lb/>
孟子曰今有無名之指屈而不申非疾痛害事<lb/>
如有能申之者則不遠秦楚之路爲指之不若<lb/>
人也<hi>無名之指手第四指也餘指皆有名無名指非手之用指也</hi>指不若人<lb/>
<pb n="KR3j0082_SBCK_034-6a"/>
則知惡之心不若人則不知惡此之謂不知類<lb/>
<hi>心不若人可惡之大者也而反惡指故曰不知類類事也</hi>
孟子曰仁之勝不仁也猶水之勝火也今之爲<lb/>
仁者猶以一杯水救一車薪之火也不息則謂<lb/>
水不勝火者此與於不仁之甚者也<lb/>
孟子曰五穀種之美者也苟爲不熟不如荑稗<lb/>
夫仁亦在熟之而巳矣<hi>熟成也</hi>
盡心<lb/>
孟子曰以佚道使民雖勞不怨<hi>謂敎民趣農役有常時不使失</hi>
<pb n="KR3j0082_SBCK_034-6b"/>
<hi>業當時雖勞後獲其利則逸矣</hi>以生道殺民雖死不怨殺者<hi>殺此</hi>
<hi>罪人者其意欲生人也故雖伏罪而死不怨殺者也</hi>
　　愼子<lb/>
天有明不憂人之闇也地有財不憂人之貧也<lb/>
聖人有德而不憂人之危也天雖不憂人之闇<lb/>
也闢戶牖必取己明焉則天無事也地雖不憂<lb/>
人之貧也伐木刈草必取己富焉則地無事矣<lb/>
聖人雖不憂人之危也百姓準上而比於其下<lb/>
必取己安焉則聖人無事矣故聖人處上能無<lb/>
<pb n="KR3j0082_SBCK_034-7a"/>
害人不能使人無巳害也則百姓除其害矣聖<lb/>
人之有天下也受之也非取之也<hi>有光明之德故百姓推而</hi>
<hi>與之耳豈其心哉</hi>百姓之於聖人也養之也非使聖人<lb/>
養巳也則聖人無事矣毛嬙西施天下之至姣<lb/>
也衣之以皮䫏則見之者皆走<hi>荀卿曰仲尼之狀面若蒙䫏</hi>
易之以玄緆則行者皆止<hi>緆謂細布</hi>由是觀之則玄<lb/>
緆色之助也姣者辭之則色厭矣走背䟦䠯窮<lb/>
谷野走千里藥也走背辭藥則足廢<hi>理有相須而作事有</hi>
<hi>待具而成故雖資傾城之觀必俟衣裳之飾雖挺越常之足必假藥物而疾故有才無勢將顚</hi>
<pb n="KR3j0082_SBCK_034-7b"/>
<hi>墜於溝壑有勢無才亦騰乎風雲萬動云云咸皆然耳</hi>故騰虵遊霧飛龍<lb/>
乘雲雲罷霧霽與蚯蚓同則失其所乘也故賢<lb/>
而屈於不肖者權輕也不肖而服於賢者位尊<lb/>
也堯爲匹夫不能使其隣家至南面而王則令<lb/>
行禁止由此觀之賢不足以服不肖而勢位足<lb/>
以服不肖而勢位足以屈賢矣故無名而斷者<lb/>
權重也弩弱而矰高者乘於風也身不肖而令<lb/>
行者得助於衆也故擧重越高者不慢於藥愛<lb/>
赤子者不慢於保絕險歷遠者不慢於御此得<lb/>
<pb n="KR3j0082_SBCK_034-8a"/>
助則成釋助則廢矣夫三王五伯之德參於天<lb/>
地通於鬼神周於生物者其得助博也古者工<lb/>
不兼事士不兼官工不兼事則事省事省則易<lb/>
勝士不兼官則職寡職寡則易守故士位可世<lb/>
工事可常<hi>古之宰物皆用其一能以成其一事是以用無弃人使無弃才若乃任使</hi>
<hi>於過分之中役物於異便之地則上下顚倒事能淆亂矣</hi>百工之子不學而<lb/>
能者非生巧也言有其常事也今也國無常道<lb/>
官無常法是以國家日繆敎雖成官不足官不<lb/>
足則道理匱道理匱則慕賢智慕賢智則國家<lb/>
<pb n="KR3j0082_SBCK_034-8b"/>
之政要在一人之心矣<hi>人之情也莫不自賢則不相推政要在一人從</hi>
<hi>一人之所欲不必善則政敎陵遲矣</hi>古者立天子而貴之者非以<lb/>
利一人也曰天下無一貴理無由通通理以爲<lb/>
天下也故立天子以爲天下也非立天下以爲<lb/>
天子也立國君以爲國也非立國以爲君也立<lb/>
官長以爲官也非立官以爲長也法雖不善猶<lb/>
愈於無法<hi>所以一人心也</hi>夫投鈎分財投䇿分馬非鈎<lb/>
䇿爲均也使得美者不知所以賜得惡者不知<lb/>
所以怨此所以塞怨望使不上也明君動事必<lb/>
<pb n="KR3j0082_SBCK_034-9a"/>
由惠定罪分財必由法行德制中必由禮<hi>注者所以</hi>
<hi>愛民禮者所以便事</hi>故欲不得干時<hi>必於農隟也</hi>愛不得犯法<lb/>
<hi>當官而行</hi>貴不得踰規祿不得踰位惠不得兼官工<lb/>
不得兼事以能受事以事受利若是者上無羡<lb/>
賞民無羡財<hi>羡猶益也</hi>
因循<lb/>
天道因則大<hi>因百姓之情遂自然之性則其功至高其道至大也</hi>化則細<lb/>
<hi>化使從我物所樂其理禍狹其德細小也</hi>因也者因人之情也人莫<lb/>
不自爲也化而使之爲我則莫可得而用矣<hi>違性</hi>
<pb n="KR3j0082_SBCK_034-9b"/>
<hi>矯情引彼就我則忿戾乖違莫有從之者矣</hi>是故先王不受祿者不<lb/>
臣祿不厚者不與入難人不得其所以自爲也<lb/>
則上不取用焉<hi>夫君上取用必須天機之動性分之通然後上下交泰經世可</hi>
<hi>久耳故放使自爲則無不得仕而使之則無不失矣</hi>故用人之自爲不用<lb/>
人之爲我則莫不可得而用矣此之謂因<lb/>
民雜<lb/>
民雜處而各有所能所能者不同此民之情也<lb/>
<hi>故聖人不求備於一人也</hi>大君者大上也兼畜下者也下之<lb/>
所能不同而皆上之用也是以大君因民之能<lb/>
<pb n="KR3j0082_SBCK_034-10a"/>
爲資盡苞而畜之無能去取焉<hi>夫人君之御世也皆曲盡百姓</hi>
<hi>之能兼羅萬物之分因其長短就而用之使能文者爲文能武者爲武聾者使其聽盲者使其</hi>
<hi>視故理有盡用物無弃財</hi>是故不設一方以求於人故所求<lb/>
者無不足也大君不擇其下故足也不擇其下<lb/>
則易爲下矣易爲下則下莫不容莫不容故多<lb/>
下多下之謂大上<hi>其下旣多故在上者大</hi>君臣之道臣事<lb/>
事<hi>言事其所事</hi>而君無事<hi>百官之屬各有所司</hi>君逸樂而臣任<lb/>
勞臣盡智力以善其事而君無與焉仰成而巳<lb/>
故事無不治人君自任而務爲善以先下則是<lb/>
<pb n="KR3j0082_SBCK_034-10b"/>
代下負任蒙勞也臣反逸矣故曰君人者好爲<lb/>
善以先下則不敢與君爭爲善以先君矣<hi>君好見其</hi>
<hi>善則羣下皆淫善於君矣上以一方之善而施於衆方之中求其爲瞻偏巳多矣君偏旣多而</hi>
<hi>臣韜其善則天下亂矣</hi>
皆私其所知以自覆掩有過則臣反責君逆亂<lb/>
之道<hi>夫所以置三公而列百官者將使羣臣各進所知以康庶績耳若乃君顯其善而臣</hi>
<hi>藏其能百事從君而出衆端自上而下則臣善不用而歸惡有在矣</hi>君之智未必<lb/>
最賢於衆也以未最賢而欲以善盡被下則不<lb/>
贍矣<hi>假使其賢猶不可推一巳之智以察羣下而況不最賢</hi>若使君之智<lb/>
<pb n="KR3j0082_SBCK_034-11a"/>
最賢以一君而盡贍下則勞勞則有倦倦則衰<lb/>
衰則復反於不贍之道也是以人君自任而躬<lb/>
事則臣不事事矣<hi>言君之專荷其事則臣下不復以事爲事矣</hi>是君<lb/>
臣易位也謂之倒逆倒逆則亂矣人君任臣而<lb/>
勿自躬則臣事事矣是君臣之順治亂之分不<lb/>
可不察<hi>所謂任人者逸自任者勞也</hi>
知忠<lb/>
亂世之中亡國之臣非獨無忠臣也治國之中<lb/>
顯君之臣非獨能盡忠也治國之人忠不偏於<lb/>
<pb n="KR3j0082_SBCK_034-11b"/>
其君亂世之人道不偏於其臣然而治亂之世<lb/>
同世有忠道之人臣之欲忠者不絕世而君未<lb/>
得寧其上<hi>夫滅亡之國皆有忠臣耳然賢君千載一會忠臣世世有之値其一隆之</hi>
<hi>時則相與而交興矣遇其昬亂之主則相與而俱巳矣</hi>無遇比干子胥之<lb/>
忠而毀瘁主君於闇墨之中遂染溺滅名而死<lb/>
由是觀之忠未足以救亂世而適足以重非何<lb/>
以識其然也曰父有良子而舜放瞽叟桀有忠<lb/>
臣而過盈天下然則孝子不生慈父之義<hi>六親不和</hi>
<hi>有孝慈也</hi>而忠臣不生聖君之下<hi>國家昬亂有貞臣也</hi>故明主<lb/>
<pb n="KR3j0082_SBCK_034-12a"/>
之使其臣也忠不得過職而職不得過官是以<lb/>
過脩於身而下不敢以善驕矜守職之吏人務<lb/>
其治而莫敢淫偸其事官正以敬其業和吏人<lb/>
務其治而莫敢淫偸其事官正以順以事其上<lb/>
如此則至治巳<hi>此五帝三王之業也</hi>亡國之君非一人之<lb/>
罪也<hi>惡不衆則不足以亡其國也</hi>治國之君非一人之力也<lb/>
<hi>善不多則不足以興治也</hi>將治亂在乎賢使任職而不在於<lb/>
忠也故智盈天下澤及其君忠盈天下害及其<lb/>
國故桀之所以亡堯不能以爲存然而堯有不<lb/>
<pb n="KR3j0082_SBCK_034-12b"/>
勝之善<hi>言其善道不可勝言也</hi>而桀有運非之名<hi>天下之惡皆歸</hi>
<hi>之也</hi>則得人與失人也故廊廟之材蓋非一木之<lb/>
枝也狐白之裘蓋非一狐之皮也治亂安危存<lb/>
亡榮辱之施非一人之力也<lb/>
德立<lb/>
立天子者不使諸侯疑焉立諸侯者不使大夫<lb/>
疑焉立正妻者不使嬖妾疑焉立嫡子者不使<lb/>
庶孽疑焉疑則動兩則爭雜則相傷害在有與<lb/>
不在獨也故臣有兩位者國必亂臣兩位而國<lb/>
<pb n="KR3j0082_SBCK_034-13a"/>
不亂者君猶在也恃君而不亂失君必亂子有<lb/>
兩位者家必亂子有兩位而家不亂者親猶在<lb/>
也恃親而不亂失親必亂臣疑其君無不危之<lb/>
國孽疑其宗無不危之家<lb/>
君人<lb/>
君人者舍法而以身治則誅賞奪與從君心出<lb/>
矣然則受賞者雖當望多無窮受罰者雖當望<lb/>
輕無巳<hi>民之所信者法也今在賞者欲多在罰者欲少無法以限之則不知所論矣雖</hi>
<hi>極聰明以窮輕重盡心以班奪與夫何解於怨望哉</hi>君舍法而以心裁輕<lb/>
<pb n="KR3j0082_SBCK_034-13b"/>
重則是同功而殊罰也怨之所由生也是以分<lb/>
馬者之用䇿分田者之用鈎也非以鈎䇿爲過<lb/>
人智也所以去私塞怨也故曰大君任法而弗<lb/>
躬爲則事斷於法矣法之所加各以其分蒙其<lb/>
賞罰而無望於君也是以怨不生而上下和矣<lb/>
君臣<lb/>
爲人君者不多聽<hi>物有本事有原</hi>據法倚數以觀得失<lb/>
無法之言不聽於耳無法之勞不圖於功無勞<lb/>
之親不任於官官不私親法不遺愛上下無事<lb/>
<pb n="KR3j0082_SBCK_034-14a"/>
唯法所在<hi>法令者生民之命至治之令天下之程式萬事之儀表智者不得過愚者</hi>
<hi>不得不及焉</hi>
　　尹文子<lb/>
大道<lb/>
古人以度審長短以量受少多以衡平輕重以<lb/>
律均淸濁以名稽虛實以法定治亂以簡制煩<lb/>
惑以易御險難萬事皆歸於一百度皆準於法<lb/>
歸一者簡之至準法者易之極如此則頑嚚聾<lb/>
瞽可與察惠聰明同治矣天下萬事不可備能<lb/>
<pb n="KR3j0082_SBCK_034-14b"/>
責其備能於一人則賢聖其猶病諸設一人能<lb/>
備天下之事則左右前後之宜遠近遲疾之間<lb/>
必有不兼者焉苟有不兼於治闕矣全治而無<lb/>
闕者大小多少各當其分農商工仕不易其業<lb/>
則處上有何事哉故有理而無益於治者君子<lb/>
不言有能而無益於事者君子弗爲君子非樂<lb/>
有言有益於治不得不言君子非樂有爲有益<lb/>
於事不得不爲故所言者不出於名法權術所<lb/>
爲者不出於農稼軍陣周務而巳故明主任之<lb/>
<pb n="KR3j0082_SBCK_034-15a"/>
治外之理小人之所必言事外之能小人之所<lb/>
必爲小人亦知言有損於治而不能不言小人<lb/>
亦知能有損於治而不能不爲故所言者極於<lb/>
儒墨是非之辨所爲者極於堅僞偏抗之行求<lb/>
名而巳故明主誅之故古語曰不知無害爲君<lb/>
子知之無損爲小人工匠不能無害於巧君子<lb/>
不知無害於治此言信矣爲善使人不能得從<lb/>
爲巧使人不能得爲此獨善獨巧者也未盡巧<lb/>
善之理爲善與衆行之爲巧與衆能之此善之<lb/>
<pb n="KR3j0082_SBCK_034-15b"/>
善者巧之巧者也故所貴聖人之治不貴其獨<lb/>
治貴其能與衆共治也所貴工倕之巧不貴其<lb/>
獨巧貴其與衆共巧也今世之人行欲獨賢事<lb/>
欲獨能辨欲出羣勇欲絕衆獨行之賢不足以<lb/>
成化獨能之事不足以周務出羣之辨不可爲<lb/>
戶說絕衆之勇不可與征陣凡此四者亂之所<lb/>
由生是以聖人任道以通其嶮立法以理其差<lb/>
使賢愚不相弃能鄙不相遺能鄙不相遺則能<lb/>
鄙齊功賢愚不相弃則賢愚等慮此至治之術<lb/>
<pb n="KR3j0082_SBCK_034-16a"/>
也名定則物不競分明則私不行物不競非無<lb/>
心由名定故無所厝其心私不行非無欲由分<lb/>
明故無所厝其欲然則心欲人人有之而得同<lb/>
於無心無欲者制之有道也彭蒙曰雉菟在野<lb/>
衆人逐之分未定也雞豕滿市莫有志者分定<lb/>
故也圓者之轉非能轉而轉不得不轉也方者<lb/>
之止非能止而止不得不止也因圓者之自轉<lb/>
使不得止因方者之自止使不得轉何苦物之<lb/>
失分故因賢者之有用使不得不用因愚者之<lb/>
<pb n="KR3j0082_SBCK_034-16b"/>
無用使不得用用與不用皆非我也因彼可用<lb/>
與不可用而自得其用也自得其用奚患物之<lb/>
亂也道行於世則貧賤者不怨富貴者不驕愚<lb/>
弱者不懾智勇者不矜足於分也法行於世則<lb/>
貧賤者不敢怨富貴富貴者不敢凌貧賤愚弱<lb/>
者不敢冀智勇智勇者不敢鄙愚弱此法之不<lb/>
及道也世之所貴同而貴之謂之俗世之所用<lb/>
同而用之謂之物苟違於人俗所不與苟忮於<lb/>
衆俗所共去故人心皆殊而爲行若一所好各<lb/>
<pb n="KR3j0082_SBCK_034-17a"/>
異而資用必同此俗之所齊物之所飾故所齊<lb/>
不可不愼所飾不可不擇昔齊桓好衣紫合境<lb/>
不鬻異綵楚莊愛細腰一國皆有飢色上之所<lb/>
以率下乃治亂之所由也國亂有三事年飢民<lb/>
散無食以聚之則亂治國無法則亂有法而不<lb/>
能用則亂有食以聚民有法而能行國不治未<lb/>
之有也<lb/>
聖人<lb/>
仁義禮樂名法刑賞凡此八者五帝三王治世<lb/>
<pb n="KR3j0082_SBCK_034-17b"/>
之術也故仁以導之義以宜之禮以行之樂以<lb/>
和之名以正之法以齊之刑以威之賞以勸之<lb/>
故仁者所以博施於物亦所以生偏私義者所<lb/>
以立節行亦所以成華僞禮者所以行謹敬亦<lb/>
所以生惰慢樂者所以和情志亦所以生淫放<lb/>
名者所以正尊卑亦所以生矜篡法者所以齊<lb/>
衆異亦所以生乖分刑者所以威不服亦所以<lb/>
生陵暴賞者所以勸忠能亦所以生鄙爭凡此<lb/>
八術無隱於人而常存於世非自顯於堯湯之<lb/>
<pb n="KR3j0082_SBCK_034-18a"/>
時非故逃於桀紂之朝用得其道則天下治用<lb/>
失其道則天下亂過此而往雖彌綸天地纒絡<lb/>
萬品治道之外非羣生所飡挹聖人措而不言<lb/>
也凡國之將存亡有六徵有衰國有亂國有亡<lb/>
國有昌國有強國有治國所謂亂亡之國者凶<lb/>
虐殘暴不與焉所謂強治之國者威力仁義不<lb/>
與焉君年長多妾媵少子孫疏宗強衰國也君<lb/>
寵臣臣愛君公法廢私欲行亂國也國貧小家<lb/>
富大君權輕臣勢重亡國也凡此三徵不待凶<lb/>
<pb n="KR3j0082_SBCK_034-18b"/>
虐殘暴而後弱也雖曰見存吾必謂之亡者也<lb/>
內無專寵外無近習支庶繁息長幼不亂昌國<lb/>
也農桑以時倉廩充實兵甲勁利封疆修理強<lb/>
國也上不能勝其下下不能犯其上上下不相<lb/>
勝犯故禁令行人人無私雖經嶮易而國不可<lb/>
侵治國也凡此三徵不待威力仁義而後強雖<lb/>
曰見弱吾必謂之存者也語曰佞辨可以熒惑<lb/>
鬼神探人之心度人之欲順人於嗜好而弗敢<lb/>
逆納人於邪惡而求利人喜聞己之美也善能<lb/>
<pb n="KR3j0082_SBCK_034-19a"/>
揚之惡聞己之過也而善能飾之得之於眉睫<lb/>
之間承之於言行之先世俗之人聞譽則悅聞<lb/>
毀則戚此衆人之大情有同己則喜異己則怒<lb/>
此人之大情故佞人善爲譽者也善順從者也<lb/>
人言是亦是之人言非亦非之從人之所愛隨<lb/>
人之所憎故明君雖能納正直未必親正直雖<lb/>
能遠佞人未必能疏佞人故舜禹者以能不用<lb/>
佞人亦未必憎佞人語曰佞辨惑物舜禹不能<lb/>
得憎不可不察乎<lb/>
<pb n="KR3j0082_SBCK_034-19b"/>
老子曰民不畏死如之何其以死懼之凡人之<lb/>
不畏死由刑罰過刑罰過則民不賴其生生無<lb/>
所賴視君之威未如也刑罰中則民畏死畏死<lb/>
由生之可樂故可以死懼矣此人君之所宜執<lb/>
臣下之所宜懼之<lb/>
田子曰人皆自爲而不能爲人故君人者之使<lb/>
人使其自爲用而不使爲我用魏下先生曰善<lb/>
哉田子之言古者君之使臣求不私愛於己求<lb/>
顯忠於己而居官者必能臨陣者必勇祿賞之<lb/>
<pb n="KR3j0082_SBCK_034-20a"/>
所勸名法之所齊不出於己心不利於己身語<lb/>
曰祿薄者不可與經亂賞輕者不可與入難此<lb/>
處上者所宜愼者也父之於子也令有必行者<lb/>
有不必行者去貴妻賣愛妾此令必行者也因<lb/>
曰汝無敢恨汝無敢思令必不行者也故爲人<lb/>
上者必愼所令焉人貧則怨人富則驕人怨人<lb/>
者苦人之不祿施於己也起於情所難安而不<lb/>
能安猶可恕也驕人者無所苦而無故驕人此<lb/>
情所易制弗能制不可恕矣貧賤之望富貴甚<lb/>
<pb n="KR3j0082_SBCK_034-20b"/>
微而富貴不能酬其甚微之望夫富者之所惡<lb/>
貧者之所美貴者之所輕賤者之所榮然而弗<lb/>
酬不與同苦樂故也雖不酬之於我弗傷今萬<lb/>
民之望人君亦如貧賤者之望富貴其所望者<lb/>
蓋欲料長幼平賦歛時其飢寒省其疾痛賞罰<lb/>
不濫使役以時如此而巳則於人君弗損也然<lb/>
而弗酬弗與同勞逸故也故爲人君不可不與<lb/>
人同勞逸焉故富貴者不可不酬貧賤而人君<lb/>
不可不酬萬民則萬民之所不願戴所不願戴<lb/>
<pb n="KR3j0082_SBCK_034-21a"/>
君位替矣危莫甚焉禍莫大焉<lb/>
　　莊子<lb/>
胠篋<lb/>
昔者容成氏大庭氏伯皇氏中央氏栗陸氏驪<lb/>
畜氏軒轅氏赫胥氏尊盧氏祝融氏伏戲氏神<lb/>
農氏當是之時民結繩而用之<hi>足以紀要而巳</hi>甘其食<lb/>
美其服<hi>適故常甘當故常美若思夫侈靡則無時慊意矣</hi>樂其俗安其<lb/>
居隣國相望雞犬之音相聞人至老死而不相<lb/>
往來<hi>無求之至</hi>若此之時則至治巳今遂至使民延<lb/>
<pb n="KR3j0082_SBCK_034-21b"/>
頸擧踵曰某所有賢者贏糧而趣之則內弃其<lb/>
親而外弃其主之事足迹接乎諸侯之境車䡄<lb/>
結乎千里之外<hi>至治之迹猶致斯弊</hi>則是上好智之過也<lb/>
<hi>上謂至治之君智而好之則有斯過矣</hi>上誠好智而無道天下大<lb/>
亂矣何以知其然耶夫弓弩畢弋機變之智多<lb/>
則鳥亂於上矣鉤餌罟　罾笱之智多則魚亂<lb/>
於水矣削格羅落罝罘之智多則獸亂於澤矣<lb/>
<hi>攻之逾密避之逾巧則雖禽獸猶不可圖之以智而況人哉故治天下者唯不任知任知則無</hi>
<hi>妙也</hi>智詐同異之變多則俗惑於辯矣<hi>上之所多者下不能</hi>
<pb n="KR3j0082_SBCK_034-22a"/>
<hi>安其少也性少而以逐多則迷矣</hi>
天地<lb/>
堯觀乎華華封人曰嘻聖人請祝聖人使聖人<lb/>
壽堯曰辭使聖人富堯曰辭使聖人多男子堯<lb/>
曰辭封人曰壽富多男子人之所欲也汝獨不<lb/>
用何堯曰多男子則多懼富則多事壽則多辱<lb/>
是三者皆非所以養意故辭封人曰始也以汝<lb/>
爲聖人也今然君子也天生烝民必授之職多<lb/>
男子而授之職則何懼之有<hi>物皆得所而志定</hi>富而使<lb/>
<pb n="KR3j0082_SBCK_034-22b"/>
分之則何事之有<hi>寄之天下故無事也</hi>聖人鶉居<hi>無事而斯安也</hi>
而鷇食<hi>仰物而足</hi>鳥行而無章<hi>率性而動無常迹也</hi>天下有道<lb/>
則與物皆昌天下無道則修德就間<hi>雖湯武之事苟順天</hi>
<hi>應人未爲不間故無爲而無不爲者非不間也</hi>千歲厭世去而上僊<hi>夫至</hi>
<hi>人極壽命之長任窮通之變其生也天行其死也物化故云厭世而上仙</hi>乘彼白雲<lb/>
至于帝鄕<hi>氣之散無不至之</hi>三患莫至身常無殃則何<lb/>
辱之有<lb/>
堯治天下伯成子高立爲諸侯堯授舜舜授禹<lb/>
伯成子高辭爲諸侯而耕禹往見之則耕在野<lb/>
<pb n="KR3j0082_SBCK_034-23a"/>
禹趍就下風立而問焉曰昔堯治天下吾子立<lb/>
爲諸侯堯授舜舜授予而吾子辭爲諸侯而耕<lb/>
敢問其故何也子高曰昔堯治天下不賞而民<lb/>
勸不罰而民畏今子賞罰而民且不仁德自此<lb/>
衰刑自此立後世之亂自此始矣<lb/>
天道<lb/>
夫帝王之德以天地爲宗以道德爲主以無爲<lb/>
爲常無爲也則用天下而有餘<hi>有餘者閑暇之謂也</hi>有爲<lb/>
也則爲天下用而不足<hi>不足者汲汲然欲爲物用者也欲爲物用故可</hi>
<pb n="KR3j0082_SBCK_034-23b"/>
<hi>得而以也</hi>故古之人貴夫無爲也上無爲也下亦無<lb/>
爲也是下與上同德也下與上同德則不臣下<lb/>
有爲也上亦有爲也是上與下同道也上與下<lb/>
同道則不主<hi>夫工人無爲於刻木而有爲於用斧主上無爲於親事而有爲於用</hi>
<hi>臣臣能親事主能用臣斧能刻木而工能用斧各當其能則天理自然非有爲也若乃主代臣</hi>
<hi>事則非主矣臣秉主用則非臣也故各司其任則上下咸得而無爲之理至矣</hi>上必無<lb/>
爲而用天下下必有爲爲天下用此不易之道<lb/>
也故古之王天下者智雖落天地不自慮也辨<lb/>
雖雕萬物而不自說也能雖窮海內不自爲也<lb/>
<pb n="KR3j0082_SBCK_034-24a"/>
<hi>夫在上者患於不能無爲也而代人臣之所司使咎繇不得行其明斷后稷不得施其播殖則</hi>
<hi>羣才失其任而主上困於役矣冕旒垂目而付之天下天下皆得其自爲斯乃無爲而無不爲</hi>
<hi>者也故上下皆無爲矣伹上之無爲則用下下之無爲則自用矣</hi>天不產而萬<lb/>
物化地不長而萬物育<hi>所謂自爾</hi>帝王無爲而天下<lb/>
功成<hi>功自彼成</hi>故曰莫神於天莫富於地莫大於帝<lb/>
王故曰帝王之德配天地<hi>同乎天地之無爲也</hi>此乘天地<lb/>
馳萬物而用人羣之道也本在於上末在於下<lb/>
要在於主詳在於臣三軍五兵之運德之末也<lb/>
賞罰利害五刑之辟敎之末也禮法數度刑名<lb/>
<pb n="KR3j0082_SBCK_034-24b"/>
比詳治之末也鐘鼓之音羽旄之容樂之末也<lb/>
哭泣衰絰降殺之服哀之末也此五末者須精<lb/>
神之運心術之動然後從者也<hi>夫精神心術者五末之本也任</hi>
<hi>自然而運動則五事之末不振而自擧也</hi>末學者古之人有之而非<lb/>
所以先也<hi>所先者本也</hi>君先而臣從長先而少從男<lb/>
先而女從夫尊卑先後天地之行也故聖人取<lb/>
象焉<hi>言此先後雖是人事然皆在至理中來非聖人之所作也</hi>天尊地卑神<lb/>
明之位也春夏秋冬四時之序也萬物化作盛<lb/>
衰之殺變化之流也夫天地至神也而有尊卑<lb/>
<pb n="KR3j0082_SBCK_034-25a"/>
先後之序而況人道乎<hi>明夫尊卑先後之序固有物之所不能無也</hi>
宗廟尚親朝廷尚尊鄕黨尚齒行事尚賢大道<lb/>
之序也<hi>言非伹人倫之所尚也</hi>愚智處宜貴賤履位<hi>官各當其</hi>
<hi>才也</hi>必分其能<hi>無相/易業</hi>必由其名<hi>名當其實故由名而實不濫也</hi>以<lb/>
此事上以此畜下以此治物以此修身智謀不<lb/>
用必歸其天此之謂太平治之至也禮法數度<lb/>
刑名比詳古之人有之此下之所以事上非上<lb/>
之所以畜下也<hi>寄此事於羣下斯乃畜下者也</hi>昔者舜問於堯<lb/>
曰天王之用心何如堯曰吾不傲無吿<hi>無吿者所謂頑</hi>
<pb n="KR3j0082_SBCK_034-25b"/>
<hi>民也</hi>不廢窮民<hi>恆加恩也</hi>苦死者嘉孺子而哀婦人此<lb/>
吾所以用心巳舜曰美則美矣而未大也堯曰<lb/>
然則何如舜曰天德而出寧<hi>與天合德則雖出而靜也</hi>日月<lb/>
照而四時行若晝夜之有經雲行雨施矣<hi>此皆不爲</hi>
<hi>而自然者也</hi>堯曰子天之合也我人之合也夫天地<lb/>
者古之所大也而黃帝堯舜之所共美也故古<lb/>
之王天下者奚爲哉天地而巳矣<lb/>
知北遊<lb/>
聖人行不言之敎<hi>任其自行斯不言之敎也</hi>道不可致也<hi>道在</hi>
<pb n="KR3j0082_SBCK_034-26a"/>
<hi>自然非可言致也</hi>失道而後德失德而後仁失仁而後<lb/>
義失義而後禮禮者道之華亂之首也<hi>禮有常則故矯</hi>
<hi>效之所由生也</hi>故曰爲道者日損<hi>損華僞也</hi>損之又損之以<lb/>
至於無爲無爲而無不爲也<hi>華去而朴全則雖爲而非爲也</hi>天<lb/>
地有大美而不言四時有明法而不議萬物有<lb/>
成理而不說<hi>此孔子之所云予欲無言</hi>至人無爲<hi>任其自爲而巳</hi>大<lb/>
聖不作<hi>唯因任也</hi>觀於天地之謂也<hi>觀其形容象其物宜與天地無</hi>
<hi>異者</hi>
徐無鬼<lb/>
<pb n="KR3j0082_SBCK_034-26b"/>
黃帝將見太隗乎具茨之山方明爲御昌寓驂<lb/>
乘張苦謵扅前馬昆閽滑稽後車至襄城之野<lb/>
七聖皆迷無所問塗適遇牧馬童子問塗焉曰<lb/>
若知具茨之山乎曰然曰知太隗之所存乎曰<lb/>
然黃帝曰異哉小童非徒知具茨之山又知太<lb/>
隗之所存請問爲天下小童曰夫爲天下者亦<lb/>
何以異乎牧馬者哉亦去其害馬者而巳矣<hi>馬旣</hi>
<hi>過分爲害</hi>黃帝再拜稽首稱天師而退<lb/>
　　尉繚子<lb/>
<pb n="KR3j0082_SBCK_034-27a"/>
天官<lb/>
梁惠王問尉繚子曰吾聞黃帝有刑德可以百<lb/>
戰百勝其有之乎尉繚曰不然黃帝所謂刑德<lb/>
者以刑伐之以德守之非世之所謂刑德也世<lb/>
之所謂刑德者天官時日陰陽向背者也黃帝<lb/>
者人事而巳矣何以言之今有城於此從其東<lb/>
西攻之不能取從其南北攻之不能取此四者<lb/>
豈不得順時乘利者哉然不能取者何城高池<lb/>
深兵戰備具謀而守之也若乃城下池淺守弱<lb/>
<pb n="KR3j0082_SBCK_034-27b"/>
可取也由是觀之天官時日不若人事也故按<lb/>
刑德天官之陳曰背水陳者爲絕地向坂陳者<lb/>
爲廢軍武王之伐紂也背濟水向山之阪以萬<lb/>
二千人擊紂之億有八萬人斷紂頭懸之白旗<lb/>
紂豈不得天官之陳哉然不得勝者何人事不<lb/>
得也黃帝曰先稽巳智者謂之天官以是觀之<lb/>
人事而巳矣<lb/>
兵談<lb/>
王者民望之如日月歸之如父母歸之如流水<lb/>
<pb n="KR3j0082_SBCK_034-28a"/>
故曰明乎禁舍開塞其取天下若化故曰國貧<lb/>
者能富之地不任者任之四時不應者能應之<lb/>
故夫土廣而任則其國不得無富民衆而制則<lb/>
其國不得無治且富治之國兵不發刃甲不出<lb/>
暴而威服天下矣故曰兵勝於朝廷勝於喪絕<lb/>
勝於土功勝於市井暴甲而勝將勝也戰而勝<lb/>
臣勝也戰再勝當一敗十萬之師出費日千金<lb/>
故百戰百勝非善之善者也不戰而勝善之善<lb/>
者也<lb/>
<pb n="KR3j0082_SBCK_034-28b"/>
戰威<lb/>
令所以一衆心也不審所出則數變數變則令<lb/>
雖出衆不信也出令之法雖有小過母更小疑<lb/>
毋申事所以待衆力也不審所動則數變數變<lb/>
則事雖起衆不安也動事之法雖有小過母更<lb/>
小難母戚故上無疑令則衆不二聽動無疑事<lb/>
則衆不二志古率民者未有不能得其心而能<lb/>
得力者也未有不能得其力而能致其死者也<lb/>
故國必有禮信親愛之義而後民以飢易飽國<lb/>
<pb n="KR3j0082_SBCK_034-29a"/>
必有孝慈廉耻之俗而後民以死易生故古率<lb/>
民者必先禮信而後爵祿先廉耻而裕刑罰先<lb/>
親愛而後託其身焉民死其上如其親而後申<lb/>
之以制古爲戰者必本氣以厲志厲志以使四<lb/>
枝四枝以使五兵故志不厲則士不死節士不<lb/>
死節雖衆不武厲士之道民之所以生不可不<lb/>
厚也爵列之等死喪之禮民之所以營也不可<lb/>
不顯也必因民之所生以制之因其所營以顯<lb/>
之因其所歸以固之田祿之實飮食之糧親戚<lb/>
<pb n="KR3j0082_SBCK_034-29b"/>
同鄕鄕里相勸死喪相救丘墓相從民之所以<lb/>
歸不可不速也如此故什伍如親戚阡陌如朋<lb/>
友故止如堵墻動如風雨車不結䡄士不旋踵<lb/>
此本戰之道也地所以養民也城所以守地也<lb/>
戰所以守城也故務耕者其民不飢務守者其<lb/>
地不危務戰者其城不圍三者先王之本務也<lb/>
而兵最急矣故先王務尊於兵尊於兵其本有<lb/>
五委積不多則事不行賞祿不厚則民不勸武<lb/>
士不選則士不強備用不便則士橫刑誅不必<lb/>
<pb n="KR3j0082_SBCK_034-30a"/>
則士不畏先王務此五者故靜能守其所有動<lb/>
能成其所欲王國富民覇國富士僅存之國富<lb/>
大夫亡國富倉府是謂上溢而下漏故患無所<lb/>
救故曰擧賢用能不時日而事利明法審令不<lb/>
卜筮而事吉貴政養勞不禱祠而得福故曰天<lb/>
時不如地利地利不如人事聖人所貴人事而<lb/>
巳矣勤勞之事將必從己先故暑不立蓋寒不<lb/>
重裘有登降之險將必下歩軍井通而後飮軍<lb/>
食熟而後食壘成而後舍軍不畢食亦不火食<lb/>
<pb n="KR3j0082_SBCK_034-30b"/>
飢飽勞逸寒暑必身度之如此則師雖久不老<lb/>
雖老不弊故軍無損卒將無惰志<lb/>
兵令<lb/>
兵者凶器也戰者逆德也爭者事之末也王者<lb/>
所以伐暴亂而定仁義也戰國所以立威侵敵<lb/>
也弱國所以不能廢兵者以武爲植以文爲種<lb/>
以武爲表以文爲裏以武爲外以文爲內能審<lb/>
此二者知所以勝敗矣武者所以凌敵分死生<lb/>
也文者所以視利害觀安危武者所以犯敵也<lb/>
<pb n="KR3j0082_SBCK_034-31a"/>
文者所以守之也兵用文武也如響之應聲也<lb/>
如影之隨身也將有威則生無威則死有威則<lb/>
勝無威則敗卒有將則鬬無將則北有將則死<lb/>
無將則辱威者賞罰之謂也卒畏將甚於敵者<lb/>
戰勝卒畏敵甚於將者戰北夫戰而知所以勝<lb/>
敗者固稱將於敵也敵之與將也猶權衡也將<lb/>
之於卒也非有父母之惻血膚之屬六親之私<lb/>
然而見敵走之如歸前雖有千刄之谿不測之<lb/>
淵見入湯火如蹈者前見全明之賞後見必死<lb/>
<pb n="KR3j0082_SBCK_034-31b"/>
之刑也將之能制士卒其在軍營之內行陣之<lb/>
間明慶賞嚴刑罰陳斧鉞飾章旗有功必賞犯<lb/>
令必死及至兩敵相至行陣薄近將提枹而鼓<lb/>
之存亡生死存枹之端矣雖有天下善兵者不<lb/>
能圖大鼓之後矣<lb/>
羣書治要卷第三十七<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_035-1a"/>
羣書治要卷第三十八<lb/>
　　　　秘書監鉅鹿男臣魏徵等奉　勅撰<lb/>
　　孫卿子　荀况<lb/>
君子曰學不可以巳靑取之藍而靑於藍冰水<lb/>
爲之而寒於水故木受繩則直金就礪則利君<lb/>
子博學而日三省乎巳則知明而行無過矣故<lb/>
不登高山不知天之高也不臨深谿不知地之<lb/>
厚也不聞先王之遺言不知學問之大也于越<lb/>
夷貃之子生而同聲長而異俗敎使之然也吾<lb/>
<pb n="KR3j0082_SBCK_035-1b"/>
甞終日而思矣不如須臾之所學吾甞跂而望<lb/>
矣不如登高之博見也登高而招臂非加長也<lb/>
而見者遠順風而呼聲非加疾也而聞者彰假<lb/>
輿馬者非利足也而致千里假舟檝者非能水<lb/>
也而絕江河君子生非異也善假於物也故君<lb/>
子居必擇鄕遊必就士所以防邪僻而近中正<lb/>
也積土成山風雨興焉積水成淵蛟龍生焉積<lb/>
善成德聖心備焉故不積跬歩無以至千里不<lb/>
積小流無以成河海故聲無小而不聞行無隱<lb/>
<pb n="KR3j0082_SBCK_035-2a"/>
而不形玉在山而木草潤淵生珠而崖不枯爲<lb/>
善積也安有不聞者乎<lb/>
見善必以自存也見不善必以自省也故非我<lb/>
而當者吾師也是我而當者吾友也諂諛我者<lb/>
吾賊也故君子隆師而親友以致惡其賊好善<lb/>
無厭受諫而能誡雖欲無進得乎哉小人反是<lb/>
致亂而惡人之非己致不肖而欲人之賢己心<lb/>
如虎狼行如禽獸而又怨人之賊己諂諛者親<lb/>
諫爭者疏循正爲笑至忠爲賊雖欲無滅亡得<lb/>
<pb n="KR3j0082_SBCK_035-2b"/>
乎哉<lb/>
夫驥一日而千里駑馬十駕則亦及之矣或遲<lb/>
或速或先或後耳胡爲乎其不可相及也跬歩<lb/>
而不休跛鼈千里累土而不輟丘山崇成彼人<lb/>
之才性之相懸也豈若跛鼈之與六驥足哉然<lb/>
而跛鼈致之六驥不致是無他故焉或爲之或<lb/>
不爲耳<lb/>
君子易知而難狎易懼而難脇畏患而不避義<lb/>
死欲利而不爲所非交親而不比言辨而不辭<lb/>
<pb n="KR3j0082_SBCK_035-3a"/>
蕩蕩乎其有以殊於世也君子能亦好不能亦<lb/>
好小人能亦醜不能亦醜君子能則寬容直易<lb/>
以開導人不能則恭敬撙絀以畏事人小人能<lb/>
則倨傲僻違以驕溢人不能則妬嫉怨誹以傾<lb/>
覆人故曰君子能則人榮學焉不能則人樂吿<lb/>
之小人能則人賤學焉不能則人羞吿之是君<lb/>
子小人之分也<lb/>
君子養心莫善於誠致誠無他唯仁之守唯義<lb/>
之行誠心守仁則能化誠心行義則能變變化<lb/>
<pb n="KR3j0082_SBCK_035-3b"/>
代興謂之天德天不言而人推高焉地不言而<lb/>
人推厚焉四時不言而百姓期焉夫此有常以<lb/>
至其誠者也君子至德黙然而喩未施而親不<lb/>
怒而威天地爲大矣不誠則不能化萬物聖人<lb/>
爲智矣不誠則不能化萬民父子爲親矣不誠<lb/>
則疏君上爲尊矣不誠則卑夫誠者君子之守<lb/>
而政事之本也君子位尊而志恭心小而道大<lb/>
所聽視者近而所聞見者遠是何耶則操術然<lb/>
也君子審後王之道而論於百王之前推禮義<lb/>
<pb n="KR3j0082_SBCK_035-4a"/>
之統分是非之分總天下之要治海內之衆若<lb/>
使一人故操彌約而事彌大五寸之短盡天下<lb/>
之方故君子不下室堂而海內之情擧積此者<lb/>
則操術然也<lb/>
好榮惡辱好利惡害是君子小人所同也若其<lb/>
所以求之道則異小人疾爲誕而欲人之信己<lb/>
疾爲詐而欲人之親己禽獸行而欲人之善己<lb/>
慮之難知也行之難安也持之難立也成則必<lb/>
不得其所好必遇其所惡焉故君子者信矣而<lb/>
<pb n="KR3j0082_SBCK_035-4b"/>
亦欲人之信己忠矣而亦欲人之親己脩正治<lb/>
辨矣而亦欲人之善己慮之易知也行之易安<lb/>
也持之易立也成則必得其所好必不遇其所<lb/>
惡焉是故窮則不隱通則大明身死而名彌白<lb/>
兼服天下之心高上尊貴不以驕人聰明聖智<lb/>
不以窮人齊給速通不爭先人剛毅勇敢不以<lb/>
傷人不知則問不能則學雖能必讓君子能爲<lb/>
可貴不能使人必貴己能爲可信不能使人必<lb/>
信己能爲可用不能使人必用己故君子耻不<lb/>
<pb n="KR3j0082_SBCK_035-5a"/>
修不耻見汚耻不信不耻不見信耻不能不耻<lb/>
不見用是以不誘於譽不恐於誹率道而行端<lb/>
然正己不爲物傾側夫是之謂誠君子<lb/>
仲尼之門人五尺之豎子言羞稱乎五伯是何<lb/>
也曰然彼非本政敎也非致隆高也非綦文理<lb/>
也非服人心也向方略審勞逸畜積脩鬭而能<lb/>
顚倒其敵者也詐心巳勝矣彼以讓飾爭依乎<lb/>
仁而蹈利者也小人之傑也彼固曷足稱乎大<lb/>
君子之門哉彼王者不然致賢而能以救不肖<lb/>
<pb n="KR3j0082_SBCK_035-5b"/>
致強而能以寬弱戰必能殆之而羞與之鬭委<lb/>
然成文以示之天下自化矣有灾繆者然後誅<lb/>
之故聖王之誅甚省矣<lb/>
秦昭王問孫卿曰儒無益於人之國孫卿曰儒<lb/>
者法先王隆禮義謹乎臣子而致貴其上者也<lb/>
雖窮困凍餒必不以邪道爲貪無置錐之地而<lb/>
明於持社稷之大義勢在人上則王公之材也<lb/>
在人下則社稷之臣國君之寶也雖隱於窮閻<lb/>
陋屋人莫不貴貴道誠存也在本朝則美政在<lb/>
<pb n="KR3j0082_SBCK_035-6a"/>
下位則美俗儒之爲人下如是矣其爲人上也<lb/>
廣大矣志意定乎內禮節修乎朝法則度量正<lb/>
乎官忠信愛利形乎下故近者歌謳而樂之遠<lb/>
者竭蹶而趍之四海之內若一家通達之屬莫<lb/>
不從服夫其爲人下也如彼其爲人上也如此<lb/>
何爲其無益於人之國乎昭王曰善君子之所<lb/>
謂賢者非能徧能人之所能之謂也君子之所<lb/>
謂知者非能徧知人之所知之謂也君子之所<lb/>
謂辨者非能徧辨人之所辨之謂也君子之所<lb/>
<pb n="KR3j0082_SBCK_035-6b"/>
謂察者非能徧察人之所察之謂也有所止矣<lb/>
相高下序五種君子不如農人通財貨辨貴賤<lb/>
君子不如賈人設規矩便備用君子不如工人<lb/>
若夫論德而定次量能而授官使賢不肖皆得<lb/>
其位能不能皆得其官萬物得宜事變得應言<lb/>
必當理事必當務然後君子之所長也君子無<lb/>
爵而貴無祿而富不言而信不怒而威窮處而<lb/>
榮獨居而樂豈不至尊至富至重至嚴哉<lb/>
請問爲政曰聽政之大分以善至者待之以禮<lb/>
<pb n="KR3j0082_SBCK_035-7a"/>
以不善至者待之以刑兩者分别則賢不肖不<lb/>
雜是非不亂賢不肖不雜則英傑至是非不亂<lb/>
則國家治若是令行禁止王者之事畢矣公平<lb/>
者職之衡也中和者聽之繩也其有法者以法<lb/>
行其無法者以類擧聽之盡也偏黨而無經聽<lb/>
之辟也故有良法而亂者有之矣有君子而亂<lb/>
者自古及今未甞聞也傳曰治生乎君子而亂<lb/>
生乎小人此之謂也<lb/>
馬駭輿則君子不安輿庶人駭政則君子不安<lb/>
<pb n="KR3j0082_SBCK_035-7b"/>
位馬駭輿則莫若靜之庶人駭政則莫若惠之<lb/>
選賢良擧篤敬興孝悌收孤寡如是則庶人安<lb/>
政然後君子安位矣傳曰君者舟也庶人者水<lb/>
也水則載舟水則覆舟此之謂也故君人者欲<lb/>
安則莫若平政愛民矣欲榮則莫若隆禮敬士<lb/>
矣欲立功名則莫若尚賢使能矣是君人者之<lb/>
大節也三節者當則其餘莫不當矣三節者不<lb/>
當則其餘雖曲當由將無益也成侯嗣公聚斂<lb/>
計數之君也未及取民也鄭子產取民者也未<lb/>
<pb n="KR3j0082_SBCK_035-8a"/>
及爲政也管仲爲政者也未及修禮也故修禮<lb/>
者王爲政者強取民者安聚斂者亡故王者富<lb/>
民覇者富士僅存之國富大夫亡國富筐篋實<lb/>
府庫筐篋巳富府庫巳實而百姓貧夫是之謂<lb/>
上溢而下漏入不可以守出不可以戰則傾覆<lb/>
滅亡可立而待也故我聚之以亡敵得之以強<lb/>
聚斂者召冦肥敵亡國危身之道也故明君不<lb/>
蹈也<lb/>
足國之道節用裕民而善藏其餘也節用以禮<lb/>
<pb n="KR3j0082_SBCK_035-8b"/>
裕民以政彼裕民則民富出實百倍上以法取<lb/>
焉而下以禮節用之餘若丘山夫君子奚患乎<lb/>
無餘也故知節用裕民則必有仁義聖良之名<lb/>
而且有富厚丘山之積矣不知節用裕民則民<lb/>
貧出實不半上雖好取侵奪猶將寡獲也而或<lb/>
以無禮節用之則必有貪利之名而且有空虛<lb/>
窮乏之實矣禮者貴賤有等長幼有差貧富輕<lb/>
重皆有稱者也德必稱位位必稱祿祿必稱用<lb/>
由士以上則必以禮樂節之衆庶百姓則必以<lb/>
<pb n="KR3j0082_SBCK_035-9a"/>
法數制之輕田野之稅平關市之征省商賈之<lb/>
數罕興力役無奪農時如是則國富矣夫是謂<lb/>
以政裕民也人之生不能無羣羣而無分則爭<lb/>
爭則亂亂則窮矣故無分者人之大害也有分<lb/>
者天下之本利也古者先王分割而等異之也<lb/>
故使或美或惡或厚或薄或逸樂或劬勞非特<lb/>
以爲淫夸之聲將以明仁之文通仁之順也故<lb/>
爲雕琢刻鏤黼黻文章使之以辨貴賤而巳不<lb/>
求其觀爲鐘鼓管磬琴瑟竽笙使之以辨吉凶<lb/>
<pb n="KR3j0082_SBCK_035-9b"/>
合歡定和而巳不求其餘爲宮室臺榭使以避<lb/>
燥濕辨輕重而巳不求其外若夫重色而衣之<lb/>
重味而食之重財物而制之合天下而君之非<lb/>
特以爲淫泰也以爲王天下理萬變裁萬物養<lb/>
萬民兼制天下者爲莫若仁人之善也夫故其<lb/>
知慮足以治之其仁厚足以安之其德音足以<lb/>
化之得之則治失之則亂百姓誠賴其智也故<lb/>
相率而爲之勞苦以務逸之以養其智也誠美<lb/>
其厚也故爲之出死斷亡以覆救之以養其厚<lb/>
<pb n="KR3j0082_SBCK_035-10a"/>
也誠美其意也故爲雕琢刻鏤黼黻文章以藩<lb/>
飾之以養其德也故仁人在上百姓貴之如帝<lb/>
親之如父母爲之出死斷亡者無他故焉其所<lb/>
是焉誠美其所得焉誠大其所利焉誠多也故<lb/>
曰君子以德小人以力也百姓之力待之而後<lb/>
功百姓之羣待之而後和百姓之財待之而後<lb/>
聚百姓之勢待之而後安百姓之壽待之而後<lb/>
長父子不得不親兄弟不得不順男女不得不<lb/>
歡少者以長老者以養故曰天地生之聖人成<lb/>
<pb n="KR3j0082_SBCK_035-10b"/>
之此之謂也今之世不然厚刀布之斂以奪之<lb/>
財重田野之稅以奪之食苛關市之征以難其<lb/>
事權謀傾覆以靡弊之百姓曉然皆知其將大<lb/>
危亡也是以臣背其節而不死其事者無他故<lb/>
焉人主自取之也不敎而誅則刑繁而邪不勝<lb/>
敎而不誅則姦民不懲誅而不賞則勤勵之民<lb/>
不勸誅賞而不類則下疑俗險而百姓不壹故<lb/>
先王明禮義以壹之致忠信以愛之尚賢使能<lb/>
以次之爵服賞慶以申重之時其事輕其任以<lb/>
<pb n="KR3j0082_SBCK_035-11a"/>
調齊之兼覆之養長之如保赤子若是故姦邪<lb/>
不作盜賊不起而化善者勸勉矣是何則其道<lb/>
易其塞固其政令壹其防表明也故曰上壹則<lb/>
下壹矣上貳則下貳矣<lb/>
國者天下之制利用也人主者天下之利勢也得<lb/>
道以持之則大安也大榮也不得道以持之則<lb/>
大危矣大累矣故用國者義立而王信立而覇<lb/>
權謀立而亡三者明主之所謹擇也仁人之所<lb/>
務白也湯以亳武王以鎬皆百里之地也天下<lb/>
<pb n="KR3j0082_SBCK_035-11b"/>
爲一諸侯爲臣通達之屬莫不從服無他故焉<lb/>
以濟義矣是所謂義立而王也齊桓晉文楚莊<lb/>
吳闔廬越勾踐是皆僻陋之國也威動天下強<lb/>
殆中國無他故焉信也是所謂信立而覇也不<lb/>
務張其義濟其信唯利之求內則不憚詐其民<lb/>
而求小利焉外則不憚詐其與而求大利焉內<lb/>
不修正其所以有然常欲人之有如是則臣下<lb/>
百姓莫不以詐心得其上矣上詐其下下詐其<lb/>
上則是上下析也如是則敵國輕之與國疑之<lb/>
<pb n="KR3j0082_SBCK_035-12a"/>
權謀日行而國不免危亡齊閔薛公是也是無<lb/>
他故焉唯其不由禮義而由權謀也三者明主<lb/>
之所謹擇也而仁人之所務白也善擇者制人<lb/>
不善擇者爲人制之<lb/>
國君者天下之大器也重任也不可不善爲擇<lb/>
所而後措之措險則危不可不善爲擇道然後<lb/>
道之塗穢則塞危塞則亡故道王者之法與王<lb/>
者之人爲之則亦王矣道覇者之法與覇者之<lb/>
人爲之則亦覇矣道亡國之法與亡國之人爲<lb/>
<pb n="KR3j0082_SBCK_035-12b"/>
之則亦亡矣故國者世以新者也改玉改行也<lb/>
一朝之日也一日之人也然而有千歲之國何<lb/>
也曰援夫千歲之信法以持之也安與夫千歲<lb/>
之信士爲之也人無百歲之壽而有千歲之信<lb/>
士何也曰以夫千歲之法自持者是乃千歲之<lb/>
信士矣故與積禮義之君子爲之則王與端誠<lb/>
信全之士爲之則覇與權謀傾覆之人爲之則<lb/>
亡三者明主之所謹擇也國危則無樂君國安<lb/>
則無憂民亂則國危治則國安今君人者急逐<lb/>
<pb n="KR3j0082_SBCK_035-13a"/>
樂而緩治國豈不過甚哉譬之是由好聲色而<lb/>
恬無耳目也豈不哀哉故百樂者生於治國者<lb/>
也憂患者生於亂國者也急逐樂而忘治國非<lb/>
知樂者也故明君者必將先治其國然後百樂<lb/>
得其中闇君者必將荒逐樂而緩治國故憂患<lb/>
不可勝校也必至於身死國亡然後止也豈不<lb/>
哀哉將以爲樂乃得憂焉將以爲安乃得危焉<lb/>
將以爲福乃得死亡焉豈不哀哉嗚呼君人者<lb/>
亦可以察若言矣故治國有道人主有職若夫<lb/>
<pb n="KR3j0082_SBCK_035-13b"/>
論一相以兼率之使臣下百吏莫不宿道向方<lb/>
而務是夫人主之職也若是則名配堯禹人主<lb/>
者守至約而詳事至逸而功垂衣裳不下簟席<lb/>
之上而海內之人莫不願得以爲帝王夫是之<lb/>
謂至約樂莫大焉人主者以官人爲能者也匹<lb/>
夫者以自能爲能者也人主得使人爲之匹夫<lb/>
則無所移之今以一人兼聽天下必自爲之然<lb/>
後可則勞苦耗萃莫甚焉如是則雖臧獲不肯<lb/>
與天子易勢業以是懸天下壹四海役夫之道<lb/>
<pb n="KR3j0082_SBCK_035-14a"/>
也傳曰士大夫分職而聽諸侯之君分土而守<lb/>
三公總方而議則天子拱巳止矣故人主欲得<lb/>
善射射遠中微則莫若使羿逢門矣欲得善馭<lb/>
及速致遠則莫若使王良造父矣欲調一天下<lb/>
制秦楚則莫若聰明君子矣其用智甚簡其爲<lb/>
事不勞而功名致大甚易處而甚可樂矣夫貴<lb/>
爲天子富有天下名爲聖王兼制人人莫得而<lb/>
制也是人情之所同欲也欲是之主並肩而存<lb/>
能建是之士不世絕千歲而不合何也曰人主<lb/>
<pb n="KR3j0082_SBCK_035-14b"/>
不公人臣不忠也人主則外賢而偏擧人臣則<lb/>
爭職而妬賢是其所以不合之故也人主胡不<lb/>
廣焉無恤親疏無偏貴賤唯誠能之求人臣輕<lb/>
職業讓賢而安隨其後矣如是則功壹天下名<lb/>
配禹舜物由有可樂如是其美者乎嗚呼君人<lb/>
者亦可以察若言矣治國者分巳定則主相臣<lb/>
下百吏各謹其所聞不務聽其所不聞各謹其<lb/>
所見不務視其所不見則雖幽閑隱僻百姓莫<lb/>
不敬分安制以化其上是治國之徵也主道治<lb/>
<pb n="KR3j0082_SBCK_035-15a"/>
近不治遠治明不治幽治一不治二主能治近<lb/>
則遠者理主能治明則幽者化主能當一則百<lb/>
事正夫兼聽天下日有餘而治不足者如此也<lb/>
是治之極也旣能治近又務治遠旣能治明又<lb/>
務治幽旣能當一又務正百是過者也過猶不<lb/>
及也不能治近又務治遠不能察明又務見幽<lb/>
不能當一又務正百是悖者也故明主好要而<lb/>
闇主好詳主好要則百事詳主好詳則百事荒<lb/>
矣<lb/>
<pb n="KR3j0082_SBCK_035-15b"/>
國得百姓之力者富得百姓之死者強得百姓<lb/>
之譽者榮三得者具而天下歸之三得者亡而<lb/>
天下去之湯武興天下同利除天下同害政令<lb/>
制度所以接百姓者有非理如豪末必不加焉<lb/>
故百姓親之如父母爲之死亡而不偸也亂世<lb/>
不然使愚詔智不肖臨賢生民則致貧隘使民<lb/>
則甚勞苦又望百姓爲之死不可得也孔子曰<lb/>
審吾所以適人人之所以來我也大國之主好<lb/>
見小利又好以權謀傾覆之人斷事社稷必危<lb/>
<pb n="KR3j0082_SBCK_035-16a"/>
是傷國者也大國之主好詐羣臣亦從而成俗<lb/>
羣臣若是則衆庶亦不隆禮義而好貪利矣君<lb/>
臣上下之俗莫不若是則地雖廣權必輕人雖<lb/>
衆兵必弱刑雖繁令不下通是之謂傷國<lb/>
有亂君無亂國有治人無治法羿之法非亡也<lb/>
而羿不世中禹之法猶存而夏不世王故法不<lb/>
能獨立得其人則存失其人則亡法者治之端<lb/>
也君子者法之源也故有君子則法雖省足以<lb/>
徧矣無君子則法雖具足以亂矣故明主急得<lb/>
<pb n="KR3j0082_SBCK_035-16b"/>
其人而闇主急得其勢急得其人則身逸而國<lb/>
治功大而名美急得其勢則身勞而國亂功廢<lb/>
而名辱故君人者勞於索之而休於使之械數<lb/>
者治之流也非治之源也君子者治之源也官<lb/>
人守數君子養源故上好禮義尚賢使能而無<lb/>
貪利之心則下亦將綦辭讓致忠信而謹於臣<lb/>
子矣故賞不治政令不煩而俗美百姓莫敢不<lb/>
順上之法象上之志而勸上之事而安樂之矣<lb/>
君者民之源也源淸則流淸源濁則流濁故有<lb/>
<pb n="KR3j0082_SBCK_035-17a"/>
社稷而不能愛民不能利民而求民之親愛己<lb/>
不可得也民不親不愛而求其爲己用爲己死<lb/>
不可得也民不爲己用不爲己死而求兵之勁<lb/>
城之固不可得也兵不勁城不固而求敵之不<lb/>
至不可得也敵至而求無危削不滅亡不可得<lb/>
也故人主欲強固安樂則莫若反之民欲附下<lb/>
壹民則莫若反之政欲修政美國則莫若求其<lb/>
人故君人者愛民而安好士而榮兩者無一焉<lb/>
而亡也明分職序事業㧞材官能莫不治理則<lb/>
<pb n="KR3j0082_SBCK_035-17b"/>
公道達而私門塞矣公義明而私事息矣如是<lb/>
則德厚者進而佞悅者止貪利者退而廉節者<lb/>
起兼聽齊明而百事不留故天子不視而見不<lb/>
聽而聰不慮而知不動而功塊然獨坐而天下<lb/>
從之如四支之從心也<lb/>
人主有六患使賢者爲之則與不肖者規之使<lb/>
智者慮之則與愚者論之使修士行之則與姧<lb/>
邪之人疑之雖欲成功得乎哉譬之是猶立直<lb/>
木而恐其影之枉也惑莫大焉語曰公正之士<lb/>
<pb n="KR3j0082_SBCK_035-18a"/>
衆人之痤也循道之人姧邪之賊也今使姧邪<lb/>
之人論其怨賊而求其無偏得乎哉譬之是猶<lb/>
立枉木而求其影之直也亂莫大焉故古之人<lb/>
爲之不然其取人有道其用人有法取人以道<lb/>
參之以禮用人之法禁之以等行義動靜度之<lb/>
以禮智慮取舍稽之以成日月積久挍之以功<lb/>
故卑不得臨尊輕不得懸重愚不得謀智是以<lb/>
萬擧不過也<lb/>
人主欲得善射射遠中微者欲得善馭及速致<lb/>
<pb n="KR3j0082_SBCK_035-18b"/>
遠者懸貴爵重賞以招致之內不可阿子弟外<lb/>
不可隱遠人能致是者取之是豈不必得之之<lb/>
道哉雖聖人不能易也欲治國馭民調壹上下<lb/>
將內以固城外以拒難治則制人人不能制也<lb/>
亂則危辱滅亡可立而待也而求卿相輔佐則<lb/>
獨不若是其公也唯便辟親比巳者之用也豈<lb/>
不過甚哉故有社稷者莫不欲強俄則弱矣莫<lb/>
不欲安俄則危矣莫不欲存俄則亡矣故明主<lb/>
有私人以金石珠玉無私人以官職事業是何<lb/>
<pb n="KR3j0082_SBCK_035-19a"/>
也曰本不利於所私也彼不能而主使之則是<lb/>
主闇也臣不能而誣能則是臣詐也主闇於上<lb/>
臣詐於下滅亡無日俱害之道也夫文王非無<lb/>
貴戚也非無子弟也非無便僻也乃擧太公而<lb/>
用之兼制天下立七十一國姬姓獨居五十三<lb/>
人周之子孫莫不爲顯諸侯如是者能愛人也<lb/>
故擧天下之大道立天下之大功然後隱其所<lb/>
憐所愛故曰唯明主爲能愛其所愛闇主則必<lb/>
危其所愛此之謂也<lb/>
<pb n="KR3j0082_SBCK_035-19b"/>
從命而利君謂之順從命而不利君謂之諂逆<lb/>
命而利君謂之忠逆命而不利君謂之篡不恤<lb/>
君之榮辱不恤國之臧否偸合苟容以持祿養<lb/>
交而巳謂之國賊君有過謀過事將危國家隕<lb/>
社稷之具也大臣父兄有能進言於君用則可<lb/>
不用則去謂之諫有能進言於君用則可不用<lb/>
則死謂之爭有能比智同力率羣臣百吏而相<lb/>
與強君矯君以解國之大患除國之大害成於<lb/>
尊君安國謂之輔有能抗君之命竊君之重反<lb/>
<pb n="KR3j0082_SBCK_035-20a"/>
君之事以安國之危除君之辱謂之弼故諫爭<lb/>
輔弼之人社稷之臣也國君之寶也明君之所<lb/>
尊所厚也而闇主惑君爲己賊也故明君之所<lb/>
賞闇君之所罰也闇君之所賞明君之所殺也<lb/>
傳曰從道不從君正義之臣設則朝廷不頗諫<lb/>
爭輔弼之人信則君過不遠爪牙之士施則仇<lb/>
讎不作邊境之臣處則界垂不喪故明主好同<lb/>
闇主好獨明主尚賢使能而饗其盛闇主妬賢<lb/>
畏能而滅其功罰其忠賞其賊夫是之謂至闇<lb/>
<pb n="KR3j0082_SBCK_035-20b"/>
有大忠者有次忠者有下忠者有國賊者以德<lb/>
覆君而化之大忠也以德調君而補之次忠也<lb/>
以是諫非而怒之下忠也不恤君之榮辱不恤<lb/>
國之臧否偸合苟容以持祿養交而巳國賊也<lb/>
人主之患不在乎不言而在乎不誠夫言用賢<lb/>
者口也郤賢者行也口行相反而欲賢者之至<lb/>
不肖者之退不亦難乎夫曜蟬者務在明其火<lb/>
振其樹而巳火不明雖振其樹無益也今人主<lb/>
有能明其德則天下歸之若蟬之歸明火也<lb/>
<pb n="KR3j0082_SBCK_035-21a"/>
臨武君與荀卿議兵於趙孝成王前王曰請問<lb/>
兵要臨武君曰上得天時下得地利觀敵之變<lb/>
動後之發先之至此用兵之要術也荀卿曰不<lb/>
然所聞古之道凡用兵戰攻之本在乎一民也<lb/>
弓矢不調則羿不能以中微六馬不和則造父<lb/>
不能以致遠士民不親附則湯武不能以必勝<lb/>
也故善附民者是乃善用兵者也故兵要在乎<lb/>
善附民而巳臨武君曰不然兵之所貴者勢利<lb/>
也所行者變詐也善用之者莫知其所從出孫<lb/>
<pb n="KR3j0082_SBCK_035-21b"/>
吳用之無敵於天下豈必待附民乎荀卿曰不<lb/>
然臣之所道仁人之兵王者之志也君之所貴<lb/>
權謀勢利攻奪變詐也仁人之兵不可詐也彼<lb/>
可詐者怠慢者也故以桀詐桀猶有幸焉以桀<lb/>
詐堯譬之若以卵投石若以指撓沸若赴水火<lb/>
入焉焦没耳故仁人上下一心三軍同力臣之<lb/>
於君下之於上若子之事父弟之事兄若手臂<lb/>
之扞頭目而覆胸腹也詐而襲之與先驚而後<lb/>
擊之一也臨武君曰善陳嚻問荀卿曰先生議<lb/>
<pb n="KR3j0082_SBCK_035-22a"/>
兵常以仁義爲本仁者愛人義者修理然則又<lb/>
何以兵爲凡所爲有兵者爲爭奪也荀卿曰非<lb/>
汝所知也彼仁者愛人愛人故惡人之害之也<lb/>
義者修理修理故惡人之亂之也彼兵者所以<lb/>
禁暴除害也非爭奪也故仁人之兵所存者神<lb/>
所過者化若時雨之降莫不悅喜故近者親其<lb/>
善遠方慕其德兵不血刃遠邇來服德盛於此<lb/>
施及四極<lb/>
天行有常不爲堯存不爲桀亡應之以治則吉<lb/>
<pb n="KR3j0082_SBCK_035-22b"/>
應之以亂則凶強本而節用則天不能貧養備<lb/>
而動時則天不能病循道而不忒則天不能禍<lb/>
故水旱不能使之饑寒暑不能使之疾妖不能<lb/>
使之凶背道而妄行則天不能吉故水旱未至<lb/>
而饑寒暑未薄而疾怪未生而凶受時與治世<lb/>
同而殃禍與治世異不可以怨天其道然也故<lb/>
明於天人之分則可謂至人矣<lb/>
天不爲人之惡寒輟冬地不爲人之惡遼遠輟<lb/>
廣君子不爲小人之匈匈輟行天有常道地有<lb/>
<pb n="KR3j0082_SBCK_035-23a"/>
常數君子有常體君子道其常小人計其功星<lb/>
墜木鳴國人皆恐是天地之變陰陽之化物之<lb/>
罕至者也怪之可也而畏之非也夫日月之有<lb/>
食風雨之不時怪異之儻見是無世而不甞有<lb/>
之上明而政平則是雖並世起無傷也上闇而<lb/>
政險則是雖無一至者無益也若夫天地之變<lb/>
畏之非也人妖則可畏也政險失民田薉稼惡<lb/>
糴貴民饑道路有死人夫是之謂人妖也政令<lb/>
不明擧措不時本事不理夫是之謂人妖也禮<lb/>
<pb n="KR3j0082_SBCK_035-23b"/>
義不修外內無别男女淫亂父子相疑上下乖<lb/>
離冦難日至夫是之謂人妖也三者錯無安國<lb/>
矣其說甚邇其灾甚慘傳曰萬物之怪書不說<lb/>
無用之辨不急之察弃而不治也若夫君臣之<lb/>
義父子之親夫婦之别則日切磋而不舍也在<lb/>
天者莫明於日月在人者莫明於禮義故人之<lb/>
命在天國之命在禮君人者隆禮尊賢而王重<lb/>
法愛民而覇好利多詐而危權謀傾覆而亡矣<lb/>
主道明則下安主道幽則下危故下安則貴上<lb/>
<pb n="KR3j0082_SBCK_035-24a"/>
下危則賤上故上易知則下親上矣上難知則<lb/>
下畏上矣下親上則上安下畏上則上危故主<lb/>
道莫惡乎難知莫危乎使下畏巳傳曰惡之者<lb/>
衆則危矣<lb/>
入孝出悌人之小行也上順下篤人之中行也<lb/>
從道不從君從義不從父人之大行也孝子所<lb/>
以不從命有三從命則親危不從命則親安孝<lb/>
子不從命乃衷也從命則親辱不從命則親榮<lb/>
孝子不從命乃義也從命則禽獸不從命則修<lb/>
<pb n="KR3j0082_SBCK_035-24b"/>
飾孝子不從命乃敬也故可以從而不從是不<lb/>
子也未可以從而從是不衷也明於從不從之<lb/>
義而能致恭敬忠信端慤以愼行之則可謂大<lb/>
孝矣傳曰從道不從君從義不從父此之謂也<lb/>
繁弱鉅黍古之良弓也然而不得排㯳則不能<lb/>
自正干將莫耶古之良劔也然而不加砥礪則<lb/>
不能利不得人力則不能斷驊騮騄耳古之良<lb/>
馬也然而必前有銜轡之制後有鞭䇿之威加<lb/>
之以造父之馭然後一日致千里也夫人雖有<lb/>
<pb n="KR3j0082_SBCK_035-25a"/>
性質美而心辨智必求賢師而事之擇賢友而<lb/>
友之得賢師而事之則所聞者堯舜禹湯之道<lb/>
也得良友而友之則所見者忠信敬讓之行也<lb/>
身日進於仁義而不自知者靡使然也今與不<lb/>
善人處則所聞者欺誣詐僞也所見者汙漫淫<lb/>
邪貪利之行也身且加於刑戮而不自知者靡<lb/>
使然也傳曰不知其子視其友不知其君視其<lb/>
左右靡而巳矣<lb/>
桓公用其賊文公用其盜故明主任計不信怒<lb/>
<pb n="KR3j0082_SBCK_035-25b"/>
闇主信怒不任計計勝怒則強怒勝計者亡<lb/>
天子卽位上卿進曰如之何憂長也能除患則<lb/>
爲福不能則爲賊授天子一䇿中卿進曰配天<lb/>
而有下土者先事慮事先患慮患先事慮事謂<lb/>
之接接則事優成先患慮患謂之豫豫則禍不<lb/>
生事至而後慮者後之後之則事不擧患至而<lb/>
後慮者謂之困困則禍不可禦授天子二䇿下<lb/>
卿進曰敬戒無怠慶者在堂弔者在閭禍與福<lb/>
鄰莫知其門務哉務哉萬民望之授天子三䇿<lb/>
<pb n="KR3j0082_SBCK_035-26a"/>
口能言之身能行之國寶也口不能言身能行<lb/>
之國器也口能言之身不能行國用也口言善<lb/>
身行惡國妖也治國者敬其寶愛其器任其用<lb/>
除其妖義與利者人之所兩有也雖堯舜不能<lb/>
去民之欲利然而能使其欲利不克其好義也<lb/>
雖桀紂亦不能去民之好義然而能使其好義<lb/>
不勝其欲利也故義勝利者爲治世利克義者<lb/>
爲亂世上重義則義克利上重利則利克義故<lb/>
天子不言多少諸侯不言利害大夫不言得喪<lb/>
<pb n="KR3j0082_SBCK_035-26b"/>
士不通貨財從士以上皆羞利而不與民爭業<lb/>
樂分施而耻積藏然後民不困則貧窶者有所<lb/>
竄其中矣仁義禮善之於人也譬之若貨財粟<lb/>
米之於家也多有之者富少有之者貧至無有<lb/>
者窮<lb/>
聖王在上分義行乎下則士大夫無沈淫之行<lb/>
百吏官人無怠慢之事衆庶百姓無姦怪之俗<lb/>
無盜賊之罪莫敢犯上之禁天下曉然皆知夫<lb/>
盜竊之不可以爲富也皆知夫賊害之不可以<lb/>
<pb n="KR3j0082_SBCK_035-27a"/>
爲壽也皆知夫犯上之禁不可以爲安也由其<lb/>
道則人得其所好焉不由其道則必遇其所惡<lb/>
焉是故刑罰甚省而威行如流也故刑當罪則<lb/>
威不當罪則侮爵當賢則貴不當賢則賤古者<lb/>
刑不過罪爵不踰德故殺其父而臣其子殺其<lb/>
兄而臣其弟刑罸不怒罪爵賞不踰德是以爲<lb/>
善者勸爲不善者沮威行如流化易如神亂世<lb/>
不然刑罰怒罪爵賞踰德以族論罪以世擧賢<lb/>
故一人有罪而三族皆夷德雖如舜不免刑均<lb/>
<pb n="KR3j0082_SBCK_035-27b"/>
是以族論罪也先祖賢子孫必顯行雖如桀列<lb/>
從必尊此以世擧賢也以族論罪以世擧賢欲<lb/>
無亂得乎尊聖者王貴賢者覇敬賢者存嫚賢<lb/>
者亡古今一也故尚賢使能等貴賤分親疏序<lb/>
長幼此先王之道也故尚賢使能則主尊下安<lb/>
貴賤有等則令行而不留親疏有分則施行而<lb/>
不悖長幼有序則事業捷成而有所休故仁者<lb/>
仁此者也義者分此者也節者死生此者也忠<lb/>
者惇愼於此者也兼此而能之備矣<lb/>
<pb n="KR3j0082_SBCK_035-28a"/>
</p>
<p>
羣書治要卷第三十八<lb/>
<pb n="KR3j0082_SBCK_035-28b"/>
<pb n="KR3j0082_SBCK_035-28b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_036-1a"/>
羣書治要卷第三十九<lb/>
　　　　秘書監鉅鹿男臣魏徵等奉　勅撰<lb/>
　　吕氏春秋<lb/>
先聖王之治天下也必先公公則天下平<hi>平和</hi>嘗<lb/>
觀於上志<hi>上志古記</hi>有得天下者衆矣其得之必以<lb/>
公其失之必以偏<hi>偏私不正</hi>凡主之立也生於公故<lb/>
洪範曰無偏無黨王道蕩蕩<hi>蕩蕩平易</hi>陰陽之和不<lb/>
長一類甘露時雨不私一物萬民之主不阿一<lb/>
人桓公行公去私惡用管子而爲五伯長行私<lb/>
<pb n="KR3j0082_SBCK_036-1b"/>
阿所愛用豎刁而蟲出於戶<hi>五子爭立無主喪六十日乃殯至使</hi>
<hi>蟲流出戶也</hi>人之少也愚其長也智故智而用私不<lb/>
若愚而用公<hi>用私以敗用公則齊</hi>
天無私覆也地無私載也日月無私燭也四時<lb/>
無私爲也行其德而萬物得遂長焉<hi>遂成</hi>庖人調<lb/>
和而不敢食故可以爲庖若使庖人調和而食<lb/>
之則不可以爲庖矣伯王之君亦然誅暴而不<lb/>
私以封天下之賢者故可以爲伯王若使王伯<lb/>
之君誅暴而私之則亦不可以爲王伯矣<hi>誅暴有所</hi>
<pb n="KR3j0082_SBCK_036-2a"/>
<hi>私枉則不可以爲王伯</hi>
水泉深則魚鼈歸之樹木盛則飛鳥歸之庶草<lb/>
茂則禽獸歸之人主賢則豪桀歸之故聖王不<lb/>
務歸之者而務其所歸<hi>務人使歸之末也務其所行可歸本也</hi>彊<lb/>
令之笑不樂強令之哭不悲<hi>皆無其中心也</hi>彊令之爲<lb/>
道也可以成小而不可以成大大寒旣至民煖<lb/>
是利大熱在上民淸是走故民無常處見利之<lb/>
聚無利之去欲爲天子民之所走不可不察<lb/>
凡論人通則觀其所禮<hi>通達</hi>貴則觀其所進富則<lb/>
<pb n="KR3j0082_SBCK_036-2b"/>
觀其所養聽則觀其所行<hi>養則養賢也行則行仁也</hi>近則觀<lb/>
其所好習則觀其所言<hi>好則好義也言則言道也</hi>窮則觀其<lb/>
所不受賤則觀其所不爲喜之以驗其守<hi>守情守也</hi>
樂之以驗其僻<hi>僻邪</hi>怒之以驗其節<hi>節性</hi>懼之以驗<lb/>
其特<hi>特獨也雖獨不恐也</hi>哀之以驗其仁<hi>仁人見可哀者則不忍之也</hi>
苦之以驗其志八觀六驗此賢主之所以論人<lb/>
也論人必以六戚四隱<hi>六戚六親也四隱相匿揚長蔽短也</hi>何謂<lb/>
六戚父母兄弟妻子何謂四隱交友故舊邑里<lb/>
門廊內則用六戚四隱外則以八觀六驗人之<lb/>
<pb n="KR3j0082_SBCK_036-3a"/>
情僞貪鄙羡美無所失矣<hi>言盡知之</hi>此先聖王之所<lb/>
以知人也<lb/>
先王之敎莫榮於孝莫顯於忠忠孝人君人親<lb/>
之所甚欲也顯榮人臣人子之所甚願也然而<lb/>
人君人親不得所欲人臣人子不得所願此生<lb/>
於不知理義<hi>不知理義在君父則不仁不慈在臣子則不忠不孝</hi>不知理<lb/>
義生於不學<hi>生猶出也</hi>是故古之聖王未有不尊師<lb/>
也尊師則不論貴賤貧富矣神農師悉諸黃帝<lb/>
師大橈<hi>悉姓諸名也大橈作甲子者也</hi>帝顓頊師伯夷父帝嚳<lb/>
<pb n="KR3j0082_SBCK_036-3b"/>
師伯招帝堯師子州支父帝舜師許由禹師大<lb/>
成摰湯師小臣<hi>小臣謂伊尹</hi>文王武王師呂望周公<lb/>
且齊桓公師管夷吾晉文公師咎犯隨會秦穆<lb/>
公師百里奚公孫枝楚莊王師孫叔敖沈尹筮<lb/>
<hi>沈縣大夫</hi>吳王闔閭師伍子胥文之儀<hi>文氏儀名</hi>越王勾<lb/>
賤師范蠡大夫種此十聖六賢者未有不尊師<lb/>
者也今尊不至於帝智不至於聖而欲無尊師<lb/>
奚由至哉<hi>至於道也</hi>此五帝之所以絕三代之所以<lb/>
滅<hi>言五帝三代之後不復重道尊師故以絕滅也</hi>
<pb n="KR3j0082_SBCK_036-4a"/>
音樂之所由來遠矣天下太平萬民安寧皆化<lb/>
其上<hi>化猶隨也</hi>樂乃可成故唯得道之人其可與言<lb/>
樂乎<hi>言說</hi>亡國戮民非無樂也其樂不樂<hi>不和於雅故不</hi>
<hi>樂也</hi>溺者非不笑也<hi>溺人必笑/雖笑不歡</hi>罪人非不歌也<hi>當死</hi>
<hi>者雖歌不樂也</hi>狂者非不舞也<hi>雖舞不能中節</hi>亂世之樂有似<lb/>
於此君臣失位父子失處夫婦失宜民人呻吟<lb/>
其以爲樂若之何哉<hi>以民人呻吟歎戚不可爲樂也故曰若之何也</hi>
亂世之樂爲木革之聲則若雷爲金石之聲則<lb/>
若霆爲絲竹歌舞之聲則若譟<hi>譟叫</hi>以此駭心氣<lb/>
<pb n="KR3j0082_SBCK_036-4b"/>
動耳目搖蕩生則可矣<hi>生性</hi>以此爲樂則不樂<hi>不樂</hi>
<hi>不和</hi>故樂愈侈而民愈鬱<hi>侈淫也鬱怨也</hi>國愈亂主愈卑<lb/>
則亦失樂之情矣凡古聖王之所爲貴樂者爲<lb/>
其樂也夏桀殷紂作爲侈樂大鼓鐘磬管簫之<lb/>
音以鉅爲美<hi>鉅大</hi>俶詭殊瑰耳所未嘗聞目所未<lb/>
嘗見<hi>俶始也始作詭異瑰奇之樂故耳未嘗聞目未嘗見</hi>務以相過不用<lb/>
度量<hi>不用樂之法制</hi>侈則侈矣失樂之情失樂之情其<lb/>
樂不樂<hi>非正樂也故曰不樂</hi>樂不樂者其民必怨其主必<lb/>
傷<hi>怨悲也傷病也</hi>此主乎不知樂之情而以侈爲務故<lb/>
<pb n="KR3j0082_SBCK_036-5a"/>
也<lb/>
耳之情欲聲心不樂五音在前弗聽目之情欲<lb/>
色心弗樂五色在前弗視鼻之情欲香心弗樂<lb/>
芬香在前弗臭口之情欲味心弗樂五味在前<lb/>
弗味欲之者耳目鼻口也樂之者不樂者心也<lb/>
心必和平然後樂心樂然後耳目鼻口有以欲<lb/>
之故樂之務在於和心和心在於行適<hi>適中適也</hi>夫<lb/>
樂有適心亦有適人之情欲壽而惡夭欲安而<lb/>
惡危欲榮而惡辱欲逸而惡勞四欲得四惡除<lb/>
<pb n="KR3j0082_SBCK_036-5b"/>
則心適矣四欲之得也在於勝理勝理以治身<lb/>
則生全矣生全則壽長矣勝理以治國則法立<lb/>
矣法立則天下服<hi>服於理也</hi>故適心之務在勝理凡<lb/>
音樂通乎政而風乎俗者也<hi>風猶化也</hi>俗定而樂化<lb/>
之矣故有道之世觀其音而知其俗觀其俗而<lb/>
知其政矣觀其政而知其主矣故先王必託於<lb/>
音樂以論其敎<hi>論明</hi>故先王之制樂也非恃以<lb/>
歡耳目極口腹之欲也<hi>特止也</hi>將以敎民平好惡<lb/>
行理義也<hi>平正也行猶通</hi>
<pb n="KR3j0082_SBCK_036-6a"/>
黃鐘之月土事毋作愼毋發蓋以固天閉地<hi>十一</hi>
<hi>月也</hi>大呂之月數將幾終<hi>十二月也幾近也終盡也</hi>歲且更起<lb/>
而農民毋有所使<hi>使役</hi>大蔟之月陽氣始至<hi>正月</hi>草<lb/>
木繁動<hi>動生</hi>令農發土毋或失時<hi>發土而耕</hi>夾鐘之月<lb/>
寛裕和平行德去刑<hi>夾鐘二月</hi>毋或作事以害羣生<lb/>
<hi>事兵戍事</hi>姑洗之月達通道路溝瀆修利<hi>三月也時雨將降故</hi>
<hi>修利溝瀆</hi>中呂之月毋聚大衆巡勸農事<hi>四月也大衆謂軍旅</hi>
<hi>興功築宜</hi>草木方長毋携民心<hi>民當務農長育穀木傜役聚則心携離逆</hi>
<hi>上命也</hi>蕤賓之月陽氣在上安壯養孩<hi>五月也壯盛也孩少</hi>
<pb n="KR3j0082_SBCK_036-6b"/>
本朝不靜草木早槁<hi>靜安也朝政不寧故草木變動墮落早枯槁也</hi>林<lb/>
鐘之月草木盛滿陰氣將刑<hi>六月也立秋則行戮故曰陰氣將始</hi>
<hi>殺也</hi>毋發大事以將陽氣<hi>發起也將猶養</hi>夷則之月修法<lb/>
飾刑選士厲兵<hi>七月也飾正也</hi>詰誅不義以懷遠方<hi>懷柔</hi>
南呂之月<hi>八月</hi>趣農收聚毋敢懈怠無射之月疾<lb/>
斷有罪當法勿赦<hi>九月也有罪當斷殺勿赦</hi>應鐘之月陰陽<lb/>
不通閉而爲冬<hi>十月也陽伏在下陰閉於上故不通</hi>修辨喪紀審<lb/>
民所終<hi>審愼也終卒也修别喪服親疎輕重服制之紀也</hi>
周文王立國八年寢疾五日而地動東西南北<lb/>
<pb n="KR3j0082_SBCK_036-7a"/>
不出周郊百吏皆請曰臣聞地之動也爲人主<lb/>
也今王寢疾請移之文王曰若何其移之也對<lb/>
曰興事動衆以增國城其可以移之乎文王曰<lb/>
天之見妖以罰有罪也我必有罪故天以此罰<lb/>
我也今興事動衆以增國城是重吾罪也不可<lb/>
<hi>重猶益也移咎徵於他人是益吾咎</hi>昌也請改行重善以移之其<lb/>
可以免乎於是謹其禮秩皮革以交諸侯飾其<lb/>
辭令幣帛以禮豪士無幾何疾乃止<hi>止除</hi>立國五<lb/>
十一年而終<lb/>
<pb n="KR3j0082_SBCK_036-7b"/>
宋景公之時熒惑在心公懼召子韋而聞之曰<lb/>
熒惑在心何也<hi>子韋宋之太史</hi>子韋曰熒惑者天罰也<lb/>
心者宋分野也禍當君雖然可移於宰相公曰<lb/>
宰相所與治國家也而移死焉不祥曰可移於<lb/>
民公曰民死寡人將誰爲君乎曰可移於歲公<lb/>
曰歲饑民必餓死爲人君而殺其民以自活其<lb/>
誰以我爲君乎是寡人之命固盡巳子無復言<lb/>
矣子韋再拜曰臣敢賀君天之處高而聽卑君<lb/>
有至德之言三天必三賞君命今昔熒惑必徙三<lb/>
<pb n="KR3j0082_SBCK_036-8a"/>
舍君延年二十一歲是昔也熒惑果徙三舍<lb/>
兵之所自來者上矣<hi>自從也上久也</hi>家無怒笞則豎子<lb/>
嬰兒之有過也立見國無刑罰則百姓之相侵<lb/>
也立見天下無誅伐則諸侯之相暴也立見故<lb/>
怒笞不可偃於家刑罰不可偃於國誅伐不可<lb/>
偃於天下有巧有拙而巳矣<hi>巧者以治拙者以亂</hi>故古之<lb/>
聖王有義兵而無偃兵夫有以食死者欲禁天<lb/>
下之食悖矣有以乘舟死者欲禁天下之舩悖<lb/>
矣有以用兵喪其國者欲偃天下之兵悖矣兵<lb/>
<pb n="KR3j0082_SBCK_036-8b"/>
之不可偃也譬之若水火然<hi>水以療渴火以熟食不可乏也兵以</hi>
<hi>除亂亦不可偃</hi>善用之則爲福不能用之則爲禍<hi>能者養之</hi>
<hi>取福不能者敗以取禍也</hi>善用藥者亦然得良藥則活人得<lb/>
惡藥則殺人義兵之爲天下良藥也亦大矣<hi>義兵</hi>
<hi>除天下之凶殘解百姓之倒懸故方之於良藥</hi>故兵誠義以誅暴君而<lb/>
振苦民民之悅之也若孝子之見慈親也若饑<lb/>
者之見美食也民之號呼而走之<hi>走歸</hi>若強弩之<lb/>
射於深谿也義兵至鄰國之民歸之若流水誅<lb/>
國之民望之若父母行地滋遠得民滋衆兵不<lb/>
<pb n="KR3j0082_SBCK_036-9a"/>
接刄而民服若化<hi>若順</hi>
義也者萬事之紀也君臣上下親疏之所由起<lb/>
也治亂安危之所在也勿求於他必反人情人<lb/>
情欲生而惡死欲榮而惡辱死生榮辱之道壹<lb/>
則三軍之士可使一心矣<lb/>
衣人以其寒食人以其饑饑寒人之大害也救<lb/>
之大義也人之困窮多如饑寒故賢主必憐人<lb/>
之困也必哀人之窮也如此則名號顯矣國土<lb/>
得矣<hi>得國土也</hi>人主其胡可以無務行德愛人乎行<lb/>
<pb n="KR3j0082_SBCK_036-9b"/>
德愛人則民親其上民親其上則皆樂爲其君<lb/>
死矣趙簡子有兩白驘而甚愛之陽城胥渠<hi>陽城</hi>
<hi>姓胥渠名也</hi>廣門之宦夜款門而謁曰主君之臣胥<lb/>
渠有疾<hi>廣門邑名也宦小臣也款叩也</hi>醫敎之曰得白驘之肝<lb/>
病則止不得則死謁者通簡子曰夫殺畜以活<lb/>
人不亦仁乎於是召庖人殺白驘取肝以與之<lb/>
無幾何趙興兵而攻翟廣門之宦左七百人右<lb/>
七百人皆先登而獲甲首<hi>獲衣甲者之首也</hi>人主其胡<lb/>
可以不好士也<lb/>
<pb n="KR3j0082_SBCK_036-10a"/>
孝子之重其親慈親之愛其子也痛於肌骨性<lb/>
也所重所愛死而弃之溝壑人之情不忍爲故<lb/>
有葬死之義葬者藏也慈親孝子之所愼也<hi>愼重</hi>
愼之者以生人之心慮也<hi>慮計</hi>以生人之心爲死<lb/>
者慮莫如無動莫如無發無發無動莫如無有<lb/>
可利無有可利此之謂重閉<hi>人不發掘不見動搖謂之重閉</hi>葬<lb/>
不可不藏也葬淺則狐狸掘之深則及於水泉<lb/>
故凡葬必於高陵之上以避狐狸之患水泉之<lb/>
濕此則善矣而忘姧邪盜賊冦亂之難豈不惑<lb/>
<pb n="KR3j0082_SBCK_036-10b"/>
哉<hi>厚葬人利之必有此難故謂之惑也</hi>慈親孝子備之者得葬之<lb/>
情矣今世俗大亂人主愈侈非葬之心也非爲<lb/>
死者慮也生者以相矜也侈靡者以爲榮儉節<lb/>
者以爲辱不以便死爲故<hi>故事</hi>而徒以生者之誹<lb/>
譽爲務此非慈親孝子之心也父雖死孝子之<lb/>
重之不怠<hi>重尊也怠懈也</hi>子雖死慈親之愛之不懈夫<lb/>
葬所愛重而以生者之所甚欲其以安之若之<lb/>
何哉<hi>厚葬必發掘故曰其以安之也若之何言不安</hi>
世之爲丘壠也其高大若山其樹之若林其設<lb/>
<pb n="KR3j0082_SBCK_036-11a"/>
闕庭爲宮室若都邑以此觀世示富則可矣以<lb/>
此爲死者則不可夫死者其視萬歲猶一瞚也<lb/>
人之壽久不過百中壽不過六十以百與六十<lb/>
爲無窮者慮其情必不相當矣以無窮爲死者<lb/>
慮則得之矣今有人於此爲石銘置之壠上曰<lb/>
此其中珠玉玩好財物寶器甚多不可不掘掘<lb/>
之必大富人必相與笑之以爲大惑<hi>惑悖</hi>世之厚<lb/>
葬也有似於此自古及今未有不亡之國也無<lb/>
不亡之國者是無不掘之墓也以耳目所聞見<lb/>
<pb n="KR3j0082_SBCK_036-11b"/>
齊荊燕嘗亡矣宋中山巳亡矣趙魏韓皆失其<lb/>
故國矣自此以上者亡國不可勝數<hi>上猶前也</hi>是故<lb/>
古大墓無不掘者也而皆爭爲之豈不悲哉堯<lb/>
葬於穀林通樹之<hi>通林以爲樹也</hi>舜葬於紀市不變其<lb/>
肆<hi>市肆如故言不煩民</hi>禹葬於會稽不變人徒<hi>變動也言無所興造</hi>
<hi>不擾民也</hi>是故先王以儉節葬死也非愛其費非惡<lb/>
其勞以爲死者也<hi>爲猶便也</hi>先王之所惡唯死者之<lb/>
辱也發則必辱儉則不發故先王之葬必儉也<lb/>
謂愛人者衆知愛人者寡<hi>謂凡愛死人者衆多厚葬之也知所以愛</hi>
<pb n="KR3j0082_SBCK_036-12a"/>
<hi>之者寡能儉葬者少也</hi>故宋未亡而東冢掘<hi>文公冢也</hi>齊未亡<lb/>
而莊公冢掘<hi>以葬厚冢見發</hi>國安寧而猶若此又況百<lb/>
世之後而國巳亡乎故孝子忠臣親父佼友不<lb/>
可不察也夫愛之而反害之安之而反危之其<lb/>
此之謂乎<lb/>
至忠逆於耳倒於心<hi>倒亦逆也</hi>非賢主其孰能聽之<lb/>
<hi>聽受</hi>故賢主之所說不肖主之所誅也<hi>賢主悅忠言不肖主</hi>
<hi>反之</hi>今有樹於此而欲其美也人時灌之則惡之<lb/>
<hi>惡其灌之者也</hi>而日伐其根則必無活樹矣夫惡聞忠<lb/>
<pb n="KR3j0082_SBCK_036-12b"/>
言自伐之精者也<hi>精猶甚甚於自伐其根也</hi>
賢主必自知士故士盡力竭智直言交爭而不<lb/>
辭其患<hi>士爲知巳者死故盡力竭智何患之辭也</hi>豫讓公孫弘是巳<lb/>
當是時也智伯孟甞君知之矣<hi>智伯知豫讓故爲之報讎孟嘗</hi>
<hi>君知公孫弘故爲之不受折於秦也</hi>世之人主得地百里則喜四<lb/>
境皆賀得士則不喜不知相賀不通乎輕重也<lb/>
湯武千乘也而士皆歸之桀紂天子也而士皆<lb/>
去之孔墨布衣之士也萬乘之主千乘之君不<lb/>
能與之爭士也<hi>士不歸之而歸孔墨故曰不能與之爭士</hi>自此觀之<lb/>
<pb n="KR3j0082_SBCK_036-13a"/>
尊貴富大不足以來士矣<hi>來猶致也</hi>必自知之然後<lb/>
可<hi>可者可至</hi>豫讓之友謂豫讓曰子嘗事范氏中行<lb/>
氏諸侯盡滅之而子不爲報至於智氏而子必<lb/>
爲之報何故豫讓曰范氏中行氏我寒而不我<lb/>
衣我饑而不我食而時使我與千人共其養是<lb/>
衆人畜我也夫衆人畜我者我亦衆人事之至<lb/>
於智氏則不然出則乘我以車入則足我以養<lb/>
衆人廣朝而必加禮於吾所是國士畜我也夫<lb/>
國士畜我者我亦國士事之豫讓國士也而猶<lb/>
<pb n="KR3j0082_SBCK_036-13b"/>
以人於己也<hi>於猶厚也</hi>又況於中人乎孟嘗君爲從<lb/>
<hi>關東曰從</hi>公孫弘謂孟嘗君曰不若使人西觀秦意<lb/>
者秦王帝王之主也君恐不得爲臣何暇從以<lb/>
難之<hi>言不能成從以難秦</hi>意者秦王不肖主也君從以難<lb/>
之未晩也孟嘗君曰善願因請公往矣公孫弘<lb/>
見昭王昭王曰薛之地小大幾何公孫弘對曰<lb/>
百里昭王笑而曰寡人之國地數千里猶未敢<lb/>
以有難也今孟嘗君之地方百里而欲以難寡<lb/>
人猶可乎公孫弘對曰孟嘗君好士大王不好<lb/>
<pb n="KR3j0082_SBCK_036-14a"/>
士也昭王曰孟嘗君之好人何如對曰義不臣<lb/>
乎天子不友乎諸侯得意暫爲人君不得意不<lb/>
肯爲人臣如此者三人能治可爲管商之師<hi>管管</hi>
<hi>仲商商鞅</hi>能致其主覇王如此者五人萬乘之嚴主<lb/>
辱其使者退而自刎必以其血汚其衣與如臣<lb/>
者七人昭王笑而謝焉<lb/>
世之聽者多有所尤多有所尤卽聽必悖矣<hi>尤過</hi>
人有亡鈇者意其隣之子視其色言語動作態<lb/>
度無爲而不竊鈇<hi>竊盜</hi>掘其谷得其鈇<hi>谷坑</hi>他日復<lb/>
<pb n="KR3j0082_SBCK_036-14b"/>
見其鄰之子動作態度無似竊鈇者其隣之子<lb/>
非變也己則變之變之者無他有所尤也邾之<lb/>
故法爲甲裳以帛<hi>以帛綴甲</hi>公息忌謂邾君曰不若<lb/>
以組邾君曰將何所得組公息忌對曰上用之<lb/>
則民爲之矣邾君曰善下令令官爲甲必以組<lb/>
公息忌因令其家皆爲組人有傷之者曰公息<lb/>
忌之所以欲用組者其家多爲組也<hi>傷敗</hi>邾君不<lb/>
悅於是乎止無以組<hi>以用</hi>邾君有所尤也爲甲以<lb/>
組而便公息忌雖多爲組何傷以組不便公息<lb/>
<pb n="KR3j0082_SBCK_036-15a"/>
忌雖無爲組亦何益爲組與不爲組不足以累<lb/>
公息忌之說<hi>累猶辱也</hi>凡聽言不可不察<hi>察者詳也</hi>不察<lb/>
則善不善不分善不善不分亂莫大焉<lb/>
昔禹一沐而三捉髮一食而三起以禮有道之<lb/>
士通乎己之不足<hi>欲以聞所不聞知所不知故也</hi>通乎己之不<lb/>
足則不與物爭矣<hi>情欲之物不爭</hi>愉易平靜以待之使<lb/>
夫自以之<hi>以用</hi>因然而然之使夫自言之亡國之<lb/>
主反此自賢而少人少人則說者持容而不極<lb/>
<hi>極至</hi>聽者自多而不得<hi>自多自賢</hi>
<pb n="KR3j0082_SBCK_036-15b"/>
三王之佐皆能以公及其私矣俗主之佐其欲<lb/>
名實也與三王之佐同其名無不辱者其實無<lb/>
不危者無功故也皆患其身之不貴於國也而<lb/>
不患其主之不貴於天下也皆患其家之不富<lb/>
也而不患其國之不大也此所以欲榮而愈辱<lb/>
欲安而愈危故榮富非自至緣功伐也今功伐<lb/>
甚薄而所望厚誣也<hi>以薄獲厚爲誣</hi>無功伐而求榮富<lb/>
詐也<hi>以虛取之爲詐</hi>詐誣之道君子不由<hi>由用</hi>
凡爲天下治國家必務其本也務本莫貴於孝<lb/>
<pb n="KR3j0082_SBCK_036-16a"/>
人主孝則名章榮天下譽<hi>譽樂</hi>人臣孝則事君忠<lb/>
處官廉臨難死士民孝則耕芸疾守戰固不疲<lb/>
北夫執一術而百喜至百邪去天下從者其唯<lb/>
孝乎故論人必以所親而後及所疏必以所重<lb/>
而後及所輕曾子曰先王之所以治天下者五<lb/>
貴貴貴德貴老敬長慈幼此五者先王之所以<lb/>
定天下也<hi>定安</hi>所爲貴貴爲其近於君也所爲貴<lb/>
德爲其近於聖也所爲貴老爲其近於親也所<lb/>
爲敬長爲其近於兄也所爲慈幼爲其近於弟<lb/>
<pb n="KR3j0082_SBCK_036-16b"/>
也昔晉文公將與楚人戰於城濮召咎犯而問<lb/>
曰楚衆我寡奈何而可咎犯對曰臣聞繁禮之<lb/>
君不足於文繁戰之君不足於詐<hi>足猶厭也</hi>君亦詐<lb/>
之而巳文公以咎犯言吿雍季雍季曰竭澤而<lb/>
漁豈不獲得而明年無魚焚藪而田豈不獲得<lb/>
而明年無獸<hi>言盡其類</hi>詐僞之爲道雖今偸可後將<lb/>
無復<hi>不可復行</hi>非長術也文公用咎犯之言而敗楚<lb/>
人於城濮反而爲賞雍季在上左右諫曰城濮<lb/>
之功咎犯之謀也君用其言而後其身或者不<lb/>
<pb n="KR3j0082_SBCK_036-17a"/>
可乎公曰雍季之言百世之利也咎犯之言一<lb/>
時之務也<hi>務猶事也</hi>焉有以一時之務先百世之利<lb/>
者乎孔子聞之曰臨難用詐足以郤敵返而尊<lb/>
賢足以報德文公雖不終始焉足以覇矣<lb/>
賢主愈大愈懼愈彊愈恐<hi>愈益</hi>凡大者小隣國也<lb/>
彊者勝其敵也<hi>大者侵削隣國使小</hi>勝其敵則多怨小隣<lb/>
國則多患多怨國雖大惡得不懼惡得不恐<hi>惡安</hi>
故賢主於安思危<hi>安不忘危</hi>於達思窮<hi>顯不忘約</hi>於得思<lb/>
喪<hi>喪亡也有得必有失故思之也</hi>
<pb n="KR3j0082_SBCK_036-17b"/>
惠盎見宋康王康王曰寡人之所悅者勇有力<lb/>
也不悅爲仁義者客將何以敎寡人惠盎對曰<lb/>
臣有道於此<hi>有道於此勇有力也</hi>使人雖勇刺之不入雖<lb/>
有力擊之弗中夫刺之不入擊之不中此猶辱<lb/>
也臣有道於此使人雖有勇弗敢刺雖有力弗<lb/>
敢擊夫弗敢非無其志也臣有道於此使人本<lb/>
無其志<hi>本無有擊刺之志也</hi>夫無其志未有愛利之心也<lb/>
臣有道於此使天下丈夫女子莫不驩然皆欲<lb/>
愛利之此其賢於勇有力也<hi>言以仁義之德使民皆欲愛利之故</hi>
<pb n="KR3j0082_SBCK_036-18a"/>
<hi>賢於勇有力也</hi>大王獨無意耶宋王曰此寡人之所欲<lb/>
得也曰孔墨是也<hi>言當爲孔丘墨翟之德則得所欲也</hi>孔丘墨翟<lb/>
無地爲君<hi>以德見尊也</hi>無官爲長<hi>以道見敬</hi>天下丈夫女<lb/>
子莫不延頸擧踵而願安利之<hi>願其尊高而利己也</hi>今大<lb/>
王萬乘之主也誠有其志<hi>孔墨之志</hi>則四境之內皆<lb/>
得其利矣其賢於孔墨也遠矣<hi>得賢名過於孔墨</hi>
武王使人候殷反報曰殷亂矣武王曰其亂焉<lb/>
至對曰讒匿勝忠良武王曰尚未也又往反報<lb/>
曰賢者出走矣武王曰尚未也又往反報曰其<lb/>
<pb n="KR3j0082_SBCK_036-18b"/>
亂甚矣百姓不敢誹怨矣武王遽吿太公太公<lb/>
曰其亂至矣不可以駕矣<hi>駕加也</hi>
凡國之亡也有道者必先去古今一也<hi>君子見機而作</hi>
<hi>不待終日故必先去</hi>天下雖有有道之士固猶少千里而<lb/>
有一士比肩也累世而有一聖人繼踵也士與<lb/>
聖人之所自來若此其難也而治必待之治奚<lb/>
由至乎雖幸而有未必知也不知則與無同<hi>不知</hi>
<hi>其賢而用之故不治不治則與無賢同</hi>此治世之所以短而亂世<lb/>
之所以長也<hi>短少也長多也</hi>故亡國相望<hi>言不絕也</hi>賢主知<lb/>
<pb n="KR3j0082_SBCK_036-19a"/>
其若此也故日愼一日以終其世譬之若登山<lb/>
者處巳高矣左右視尚魏魏焉山在其上矣聖<lb/>
者之所與處有似於此身巳賢矣行巳高矣左<lb/>
右視尚盡賢於己也故周公曰與我齊者吾不<lb/>
與處無益我者也<hi>齊等也等則不能勝己故曰無益我者也</hi>以爲賢<lb/>
者必與賢於已者處賢者之得可與處也禮之<lb/>
諸衆齊民不待知而使不待禮而令<hi>令亦使也</hi>若夫<lb/>
有道之士必禮必知然後其智能可盡也<hi>可盡得而</hi>
<hi>用也</hi>
<pb n="KR3j0082_SBCK_036-19b"/>
凡人主必審分然後治可以至<hi>分謂仁義禮律殺生與奪之分</hi>
<hi>至至於治也</hi>凡爲善難任善易奚以知之今與驥俱<lb/>
走則人不勝驥矣居於車上而任驥則驥不勝<lb/>
人矣人主好人官<hi>好爲臣之官事</hi>則是與驥俱走也必<lb/>
多所不及矣<hi>言力不贍也</hi>夫人主亦有車無去其車<lb/>
則衆善皆盡力竭能矣人主之車所以乘物也<lb/>
不知乘物而自怙恃奮其智能多其敎詔而好<lb/>
自以<hi>詔亦敎也以用</hi>則百官恫擾<hi>恫動擾亂</hi>少長相越萬邪<lb/>
並起權威分移<hi>政在家門</hi>此亡國之風<hi>風化</hi>王良之所<lb/>
<pb n="KR3j0082_SBCK_036-20a"/>
以使馬者約審握其轡而四馬莫敢不盡力有<lb/>
道之主其所以使羣臣者亦有轡正名審分是<lb/>
治之轡也故案其實審其名以求其情聽其言<lb/>
察其類毋使放悖<hi>放紛也悖亂也</hi>堯舜之民不獨義禹<lb/>
湯之臣不獨忠得其數也<hi>御之得其術也</hi>桀紂之民不<lb/>
獨鄙幽厲之臣不獨僻失其理也今有人於此<lb/>
求牛則名馬求馬則名牛所求必不得矣<hi>失其名故</hi>
<hi>不得</hi>而因用威怒有司必誹怨矣牛馬必擾亂矣<lb/>
百官衆有司也萬物羣牛馬也不正其名不分<lb/>
<pb n="KR3j0082_SBCK_036-20b"/>
其職而數用刑罰亂莫大焉昊天無形而萬物<lb/>
以成<hi>天無所制作物形而物自成也</hi>大聖無事而千官盡能<hi>官得</hi>
<hi>其人其人任其職故盡能也</hi>此之謂不敎之敎無言之詔故<lb/>
有以知君之狂以其言之當<hi>君狂言臣下不敢諫止而喜輕言自</hi>
<hi>以其言爲當是以知其言之當</hi>有以知君之惑以其言之得<hi>狂言</hi>
<hi>而得所以知其惑也</hi>君也者以無當爲當以無得爲得者<lb/>
也當得不在於君而在臣<hi>待臣匡之</hi>今之爲車者數<lb/>
官然後成<hi>輪輿轅軸各自有材故曰數官然後成也</hi>夫國豈特爲車<lb/>
哉衆智衆能之所持也不可以一物一方安也<lb/>
<pb n="KR3j0082_SBCK_036-21a"/>
<hi>方道也</hi>思慮自傷也<hi>思慮勞/精神也</hi>智差自亡也<hi>用智過差極其</hi>
<hi>情欲以自消亡</hi>奮能自殃也<hi>奮彊</hi>凡姦邪險詖之人也必<lb/>
有因何因因主之爲<hi>因猶隨也</hi>人主好以已爲<hi>巳所好情</hi>
<hi>欲則爲也</hi>則守職者舍職而阿主之爲有過則主無<lb/>
以責之則人主日侵而人臣日得<hi>得其阿主之心</hi>是宜<lb/>
動者靜宜靜者動尊之爲卑卑之爲尊從此生<lb/>
矣此國之所以衰而敵之所以攻也<lb/>
凡官者以治爲任以亂爲罪今亂而無責則亂<lb/>
愈長矣人主以好爲示能<hi>以能示衆</hi>以好唱自奮<hi>奮彊</hi>
<pb n="KR3j0082_SBCK_036-21b"/>
人臣以不爭持位以聽從取容是君代有司爲<lb/>
有司也<hi>大臣匡君進思盡忠退思補過此以聽從取容無有正君者君當自正耳是爲</hi>
<hi>代有司爲有司</hi>是臣得後隨以進其業也<hi>後隨隨後也其業不爭取</hi>
<hi>容之業也</hi>君臣不定<hi>君不君臣不臣故不定也</hi>
人主自智而愚人自巧而拙人若此則愚拙者<lb/>
請矣<hi>君自謂智而巧故愚拙者從之請也</hi>巧智者詔矣詔多則請<lb/>
者愈多矣請者愈多且無不請也主雖巧智未<lb/>
無不知也<hi>未能盡無所不知也</hi>以未無不知應無不請其<lb/>
道固窮<hi>固必</hi>窮而不知其窮其患又將反以自多<lb/>
<pb n="KR3j0082_SBCK_036-22a"/>
是之謂重重塞塞之主無存國矣故有道之主<lb/>
因而不爲<hi>因循舊法不改爲也</hi>責而不詔<hi>責臣成功不妄有所敎詔</hi>不<lb/>
伐之言不奪之事督名審實官使自司以不知<lb/>
爲道以奈何爲實<hi>以不知爲道道尚因循長養不違戾自然之性故以不可</hi>
<hi>奈何爲實也</hi>絕江者託於舩致遠者託於驥覇王者<lb/>
託於賢伊尹呂尚管夷吾百里奚此覇王之舩<lb/>
驥也釋父兄與子弟非疏之也任庖人釣者與<lb/>
仇人僕虜非阿之也用持社稷立功名之道不<lb/>
得不然也<hi>庖人則伊尹釣者卽呂尚仇人則管夷吾僕虜卽百里奚也非阿私近之</hi>
<pb n="KR3j0082_SBCK_036-22b"/>
<hi>也用其以持社稷立功名之道也故曰不得不然</hi>
三代之道無二以信爲管<hi>管准法也</hi>宋人有取道者<lb/>
其馬不進剄而投之谿水<hi>剄殺也投弃</hi>又後取道其<lb/>
馬不進又剄而投之谿水如此者三雖造父之<lb/>
所以威馬不過此矣不得造父之道而徒得其<lb/>
威無益於御人主之不肖者有似於此不得其<lb/>
道而徒多其威威愈多民愈不用<hi>民不爲之用也</hi>亡國<lb/>
之主多以威使其民矣故威不可無有而不足<lb/>
專恃譬之若鹽之於味凡鹽之用有所託也不<lb/>
<pb n="KR3j0082_SBCK_036-23a"/>
適則敗所託而不可食威亦然矣惡乎託託於<lb/>
愛利<hi>愛則利民</hi>愛利之心息而徒疾行威身必咎矣<lb/>
古之君民者仁義以治之愛利以安之忠信以<lb/>
導之務除其灾致其福故民之於上也若璽之<lb/>
於塗此五帝三王之所以無敵也<lb/>
東野稷以御見莊公莊公以爲造父不過也顏<lb/>
闔曰其馬將敗少頃東野稷之馬放而至莊公<lb/>
召顏闔而問之曰子何以知其放也對曰夫進<lb/>
退中繩左右旋中規造父之御無以過焉猶求<lb/>
<pb n="KR3j0082_SBCK_036-23b"/>
其馬臣是以知其放也故亂國之使其民不論<lb/>
人之性不反人之情煩爲敎而過不識<hi>過責也識知也</hi>
重爲任而罪不勝<hi>不能勝其所任者而罰</hi>民進則欲其賞<lb/>
退則畏其罪知其能力之不足也則以僞繼矣<lb/>
知則上又從而罪之<hi>罪其僞也</hi>是以罪召罪也<hi>召致</hi>故<lb/>
禮煩則不莊業衆則無功令苛則不聽禁多則<lb/>
不行桀紂之禁不可勝數故民不用而身爲戮<lb/>
凡使賢不肖異使不肖以賞罰<hi>不肖者喜生惡死則可使也矣</hi>
使賢以義<hi>唯義所在死生一也</hi>故賢主之使其下也必以<lb/>
<pb n="KR3j0082_SBCK_036-24a"/>
義必審賞罰然後賢不肖盡爲用也<lb/>
凡人筋骨欲其固也心志欲其和也精氣欲其<lb/>
行也若此則病無所居而惡無由生矣病之留<lb/>
惡之生精氣鬱也<hi>鬰滯不通</hi>故水鬱則爲汚<hi>水淺不流曰汚</hi>
樹鬱則爲蠹<hi>蠹蝎</hi>草鬱則爲菑<hi>菑穢</hi>國亦有鬱主德<lb/>
不通民欲不達此國之鬱也國之鬱處久則百<lb/>
惡並起而萬灾叢生矣<hi>叢聚</hi>故聖人貴豪士與<lb/>
忠臣也爲其敢直言而決鬱塞也趙簡子曰厥<lb/>
也愛我鐸也不我愛也<hi>厥簡子家臣也鐸尹鐸亦家臣</hi>厥之諫<lb/>
<pb n="KR3j0082_SBCK_036-24b"/>
我也必於無人之所鐸之諫我也喜質我於人<lb/>
中<hi>質正</hi>必使我醜尹鐸對曰厥也愛君之醜<hi>愛惜</hi>而<lb/>
不愛君之過也鐸也愛君之過而不愛君之醜<lb/>
也不質君於人中恐君之不變也<hi>變改</hi>此簡子之<lb/>
賢也人主賢則人臣之言刻<hi>刻盡</hi>人主執民之命<lb/>
執民之命重任也不得以快志亡國之主必驕<lb/>
必自智必輕物<hi>自謂有過人智故輕物物人也</hi>驕則簡士<hi>簡賤</hi>自<lb/>
智則專獨<hi>不咨忠良</hi>輕物則無物<hi>傳曰無備而官辯猶拾瀋</hi>無備<lb/>
召禍專獨位危簡士雍塞<hi>士不盡規故雍塞無聞知</hi>欲無雍<lb/>
<pb n="KR3j0082_SBCK_036-25a"/>
塞必禮士欲位無危必得衆欲無召禍必完備<lb/>
三者君人之大經也<hi>經道</hi>
趙簡子沈欒徼於河曰吾嘗好聲色矣而欒徼<lb/>
致之吾嘗好宮室臺榭矣而欒徼爲之吾嘗好<lb/>
良馬善御矣而欒徼來之今吾好士六年矣而<lb/>
欒徼未嘗進一人是長吾過而絀吾善也<hi>所得者皆</hi>
<hi>過也所不進乃善故曰長吾過而絀吾善也</hi>故若簡子能以理督責<lb/>
於其臣矣以理督責於其臣則人主可與爲善<lb/>
而不可與爲非可與爲直而不可與爲枉此三<lb/>
<pb n="KR3j0082_SBCK_036-25b"/>
代之盛敎也<lb/>
吳起行魏武侯自送之曰先生將何以治西河<lb/>
對曰以忠以信以勇以敢武侯曰安忠曰忠君<lb/>
<hi>盡忠於君</hi>安信曰信民<hi>施信/於民</hi>安勇曰勇去不肖<hi>勇於去不</hi>
<hi>肖也</hi>安敢曰敢用賢<hi>用賢無疑</hi>武侯曰四者足矣<lb/>
使人大迷惑者必物之相似者也玉人之所患<lb/>
患石之似玉者賢主之所患患人博聞辯言而<lb/>
似通者<hi>通達</hi>亡國之主似智亡國之臣似忠似之<lb/>
物此愚者之所大惑而聖人之所加慮也<hi>思則知之</hi>
<pb n="KR3j0082_SBCK_036-26a"/>
賢主所貴莫如士所以貴士直言也言直則枉<lb/>
者見矣人主之患欲聞枉而惡直言是障其原<lb/>
而欲其水也水奚自至<hi>自從</hi>是賤其所欲而貴其<lb/>
所惡也所欲奚自來<hi>所欲欲聞己枉所惡惡聞直言也直言何從來至</hi>
能意見齊宣王宣王曰寡人聞子好直有之乎<lb/>
<hi>能姓也意名也</hi>對曰意惡能直意聞好直之士家不處<lb/>
亂國身不見汚君今身得見王而家宅乎齊意<lb/>
惡能直<hi>宅居也惡安也</hi>若能意者使謹乎論主之側亦<lb/>
必不阿主<hi>阿曲</hi>不阿主主之所得豈少哉此賢主<lb/>
<pb n="KR3j0082_SBCK_036-26b"/>
之所求而不肖主之所惡也<lb/>
荊文王得茹黃之狗宛路之矰<hi>矰弋射短矢也</hi>以田於<lb/>
雲夢<hi>田獵也雲夢楚澤也</hi>三月不反得丹之姬淫朞年不<lb/>
聽朝<hi>淫惑</hi>保申曰先王卜以臣爲保吉<hi>保大保宫申名</hi>今<lb/>
王之罪當笞王曰願請變更而無笞保申曰臣<lb/>
承先王之令不敢廢也王不受笞是廢先王之<lb/>
令也臣寧抵罪於王毋抵罪於先王王曰諾引<lb/>
席王伏保申束細荊五十跪而加之于背如此<lb/>
者再謂王起矣王曰有笞之名一也遂致之<hi>遂痛</hi>
<pb n="KR3j0082_SBCK_036-27a"/>
<hi>致之</hi>保申曰臣聞君子耻之小人痛之耻之不變<lb/>
痛之何益保申起出請死文王曰此不穀之過<lb/>
也保申何罪王乃變更召保申殺茹黃之狗折<lb/>
宛路之矰放丹之姬務治荊國兼國三十九令<lb/>
荊國廣大至於此者保申之力也極言之功也<lb/>
齊宣王好射悅人之謂己能用彊弓<hi>示有力也</hi>其嘗<lb/>
所用不過三石以示左右左右皆試引之中開<lb/>
而止<hi>開開弓弦至半而止</hi>皆曰此不下九石非王其孰能<lb/>
用是宣王終身自以爲用九石豈不悲哉<hi>傷其自誣</hi>
<pb n="KR3j0082_SBCK_036-27b"/>
<hi>而不知實</hi>非直士其孰不阿主故亂國之主患在乎<lb/>
用三石爲九石<hi>力不足而自以爲有餘也其功德其治理皆亦如之</hi>
欲知平直則必準繩欲知方圓則必規矩人主<lb/>
欲自知則必直士<hi>唯直士能正言</hi>故天子立輔弼設師<lb/>
保所以擧過也<hi>擧猶正也</hi>務在自知堯有欲諫之鼓<lb/>
舜有誹謗之木湯有司過之士武有戒愼之鞀<lb/>
<hi>欲戒者搖其鞀鼓也</hi>猶恐不能自知今賢非堯舜湯武也<lb/>
而有揜蔽之道奚由自知哉荊成齊莊不自知<lb/>
而殺吳王智伯不自知而亡故敗莫大於不自<lb/>
<pb n="KR3j0082_SBCK_036-28a"/>
知范氏之亡也<hi>范氏晉卿</hi>百姓有得其鐘者欲負而<lb/>
走則鐘大不可負以椎毀之鐘況然有音恐人<lb/>
之聞之而奪己也遽揜其耳惡人之聞之可也<lb/>
惡己自聞之悖矣爲人主而惡聞其過亦由此<lb/>
<hi>此自揜其耳之類也</hi>
荊有善相人者所言無遺䇿<hi>遺失</hi>莊王見而問焉<lb/>
對曰臣非能相人也能視人之友也布衣也其<lb/>
友皆孝悌純謹畏令如此者家必日益身必日<lb/>
安此所謂吉人也事君也其友皆誠信有行好<lb/>
<pb n="KR3j0082_SBCK_036-28b"/>
善如此者事君日益官職日進此所謂吉臣也<lb/>
人主也朝臣多賢左右多忠主有失敢交爭正<lb/>
諫<hi>交俱</hi>如此者國日安主日尊天下日服此所謂<lb/>
吉主也臣非能相人也能觀人之友也莊王善<lb/>
之於是疾收士日夜不懈遂覇天下<lb/>
先王用非其有如已有之通乎君道者也爲宮<lb/>
室必任巧匠奚故<hi>奚何</hi>曰匠不巧則宮室不善也<lb/>
夫國重物也其不善也豈特宮室哉<hi>特猶直也</hi>巧匠<lb/>
爲宮室爲圓必以規爲方必以矩爲平直必以<lb/>
<pb n="KR3j0082_SBCK_036-29a"/>
準繩功巳就<hi>就成</hi>不知規矩準繩而賞巧匠宮室<lb/>
巳成不知巧匠而皆曰此某君某王之宮室也<lb/>
人主之不通乎主道者則不然自爲之則不能<lb/>
任賢者惡之與不肖者議之此功名之所以傷<lb/>
<hi>傷敗</hi>國家之所以危<hi>危亡</hi>湯武一日而盡有夏商之<lb/>
民盡有夏商之地盡有夏商之財以其民安而<lb/>
天下莫敢危之以其地封而天下莫不悅以其<lb/>
財賞而天下皆競勸<hi>勸進</hi>通乎用非其有也<lb/>
衛靈公天寒鑿池宛春諫曰天寒起役恐傷民<lb/>
<pb n="KR3j0082_SBCK_036-29b"/>
<hi>傷病</hi>公曰天寒乎哉宛春曰公衣狐裘坐熊席是<lb/>
以不寒今民衣弊不補履決不組君則不寒民<lb/>
則寒矣公曰善令罷役左右以諫曰公鑿池不<lb/>
知天之寒也而春也知之以春之知也而令罷<lb/>
之福將歸於春也而怨將歸於君公曰不然夫<lb/>
春也魯國之匹夫也而我擧之<hi>擧用</hi>夫民未有見<lb/>
焉<hi>未見其德</hi>今將令人以此見之且春也有善如寡<lb/>
人有春之善非寡人之善歟靈公之論宛春也<lb/>
可謂知君道矣<lb/>
<pb n="KR3j0082_SBCK_036-30a"/>
</p>
<p>
羣書治要卷第三十九<lb/>
<pb n="KR3j0082_SBCK_036-30b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_037-1a"/>
羣書治要卷第四十<lb/>
　　　　秘書監鉅鹿男臣魏徵等奉　勅撰<lb/>
韓子　三略　新語　賈子<lb/>
　　韓子<lb/>
十過<lb/>
十過一曰行小忠則大忠之賊也二曰顧小利<lb/>
則大利之殘也三曰行僻自用無禮諸侯則亡<lb/>
身之至也四曰不務聽治而好五音則窮身之<lb/>
事也五曰貪愎喜利則滅國殺身之本也六曰<lb/>
<pb n="KR3j0082_SBCK_037-1b"/>
耽於女樂不顧國政則亡國之禍也七曰離內<lb/>
遠遊忽於諫士則危身之道也八曰過而不聽<lb/>
於忠臣而獨行其意則滅高名爲人笑之始也<lb/>
九曰內不量力外恃諸侯則削國之患也十曰<lb/>
國小無禮不用諫臣則絕世之勢也<lb/>
說難<lb/>
昔者彌子瑕有寵於衛君衛國之法竊駕君車<lb/>
者罪跀彌子母病人間有夜吿彌子彌子矯駕<lb/>
君車以歸君曰孝哉爲母故犯跀罪異日與君<lb/>
<pb n="KR3j0082_SBCK_037-2a"/>
遊於菓園食桃而甘不盡以其半啖君君曰愛<lb/>
我哉忘其口而啖寡人及彌子色衰愛弛得罪<lb/>
於君君曰是故甞矯駕吾車又甞啖我以餘桃<lb/>
故彌子之行未移於初也而前所以見賢後獲<lb/>
罪者人主愛憎之變也故有愛於主則智當而<lb/>
加親有憎於主則智不當而加疏<lb/>
解老<lb/>
工人數變業則失其功作者數搖徙則亡其功<lb/>
一人之作日亡半日十日則亡五人之功萬人<lb/>
<pb n="KR3j0082_SBCK_037-2b"/>
之作日亡半日十日則亡五萬人之功然則數<lb/>
變業其民彌衆其虧彌大矣凡法令更則利害<lb/>
易利害易則民務變民務變謂之變業故以理<lb/>
觀之事大衆而數搖之則少成功藏大器而數<lb/>
徙之則多敗傷烹小鮮而數橈之則賊其宰治<lb/>
大國而數變法則民苦之是以有道之君貴虛<lb/>
靜而重變法故曰治大國者若烹小鮮<lb/>
說林上<lb/>
樂羊爲魏將攻中山其子在中山中山之君烹<lb/>
<pb n="KR3j0082_SBCK_037-3a"/>
其子而遺之樂羊盡一杯文侯謂堵師贊曰樂<lb/>
羊以我故食其子之肉答曰其子而食之且誰<lb/>
不食樂羊罷中山文侯賞其功而疑其心孟孫<lb/>
獵得麑使秦西巴持之以歸其母隨而呼秦西<lb/>
巴以不忍而與之孟孫大怒逐之居三月復召<lb/>
爲其子傅其御曰曩將罪之今使傅子何也孟<lb/>
孫曰夫不忍麑又且忍吾子乎故曰巧詐不如<lb/>
拙誠樂羊以有功見疑秦西巴以有罪益信<lb/>
觀行<lb/>
<pb n="KR3j0082_SBCK_037-3b"/>
古之人目短於自見故以鏡觀面智短於自知<lb/>
故以道正己目失鏡則無以正鬚眉身失道則<lb/>
無以知迷惑西門豹之性急故佩韋以緩己董<lb/>
閼于之心緩故佩絃以自急故以有餘補不足<lb/>
以長續短之謂明主<lb/>
天下有信數三一曰智有所不能立二曰力有<lb/>
所不能擧三曰強有所不能勝故雖有堯之智<lb/>
而無衆人之助大功不立有烏獲之勁而不得<lb/>
人助不能自擧有賁育之強而無術法不得長<lb/>
<pb n="KR3j0082_SBCK_037-4a"/>
生故勢有不可得事有不可成故烏獲輕千鈞<lb/>
而重其身非其身重於千鈞也勢不便也離婁<lb/>
易百歩而難眉睫非百歩近而眉睫遠也道不<lb/>
可也故明主不窮烏獲以其不能自擧不困離<lb/>
婁以其不能自見因可勢求易道故用力寡而<lb/>
功名立<lb/>
用人<lb/>
釋法術而心治堯不能正一國去規矩而妄意<lb/>
奚仲不能成一輪使中主守法術拙匠執規矩<lb/>
<pb n="KR3j0082_SBCK_037-4b"/>
則萬不失也君人者能去賢巧之所不能而守<lb/>
中拙之所萬不失則人力盡而功名立<lb/>
功名<lb/>
明君之所以立功成名者四一曰天時二曰人<lb/>
心三曰伎能四曰勢位非天時雖十堯不能冬<lb/>
生一穗逆人心雖賁育不能盡人力故得天時<lb/>
則不務而自生得人心則不趣而自勸因伎能<lb/>
則不急而自疾得勢位則不進而成名若水之<lb/>
流若舩之浮守自然之道行毋窮之令故曰明<lb/>
<pb n="KR3j0082_SBCK_037-5a"/>
主<lb/>
大體<lb/>
古之全大體者望天地觀江海因山谷日月照<lb/>
四時行雲布風動不以智累心不以心累己寄<lb/>
治亂於法術託是非於賞罸屬輕重於權衡不<lb/>
逆天理不傷情性不吹毛而求小疵不洒垢而<lb/>
察難知守成理因自然榮辱之責在乎巳而不<lb/>
在乎人上不天則下不偏覆心不地則物不畢<lb/>
載大山不立好惡故能成其高江海不擇小助<lb/>
<pb n="KR3j0082_SBCK_037-5b"/>
故能成其富故大人寄形於天地而萬物備措<lb/>
心於山海而國家富上無忿怒之志下無伏怨<lb/>
之患故長利積大功立名成於前德垂於後治<lb/>
之至也<lb/>
外儲說左上<lb/>
文公反國至河令籩豆捐之席蓐捐之手足胼<lb/>
胝面目梨黑者後之咎犯聞之而夜哭文公曰<lb/>
咎氏不欲寡人之反國耶對曰籩豆所以食也<lb/>
而君捐之席蓐所以臥也而君弃之手足胼胝<lb/>
<pb n="KR3j0082_SBCK_037-6a"/>
面目梨黑勞有功者也而君後之今臣與在後<lb/>
中不勝其哀故哭也且臣爲君行詐僞以反國<lb/>
者衆矣臣尚自惡也而況於君乎再拜而辭文<lb/>
公止之乃解左驂而盟於河<lb/>
魏文侯與虞人期獵明日會疾風左右止文侯<lb/>
不聽曰可以疾風之故而失信吾不爲也遂自<lb/>
驅車往犯風而罷虞人<lb/>
曾子妻之市其子隨而泣其母曰汝還顧反爲<lb/>
汝殺彘妻道市來曾子欲捕彘殺之其妻止之<lb/>
<pb n="KR3j0082_SBCK_037-6b"/>
曰特與嬰兒戲也曾子曰嬰兒者非有知也待<lb/>
父母而學之者也今子欺之是敎子欺也母欺<lb/>
子子而不信其母非所以成敎也遂殺彘<lb/>
外儲說左下<lb/>
文王伐崇至黃鳳墟而韤繫解左右顧無可令<lb/>
結係文王自結之太公曰君何爲自結係文王<lb/>
曰吾聞上君之所與處者盡其師也中君之所<lb/>
與處者盡其友也下君之所與處者盡其使也<lb/>
今寡人雖不肖所與處者皆先君之人也故無<lb/>
<pb n="KR3j0082_SBCK_037-7a"/>
可令結之者也<lb/>
解狐與邢伯柳爲怨趙簡主問於解狐曰孰可<lb/>
爲上黨守對曰邢伯柳可簡主曰非子之讎乎<lb/>
對曰臣聞忠臣之擧賢也不避仇讎其廢不肖<lb/>
也不阿親近簡主曰善遂以爲守邢伯柳聞之<lb/>
乃見解狐謝解狐曰擧子公也怨子私也往矣<lb/>
怨子如異日<lb/>
難勢<lb/>
夫良馬固車使臧獲御之則爲人笑王良御之<lb/>
<pb n="KR3j0082_SBCK_037-7b"/>
而日取千里車馬非異也或至乎千里或爲人<lb/>
笑則巧拙相去遠矣今以國爲車以勢爲馬以<lb/>
號令爲轡銜以刑罰爲鞭䇿堯舜御之則天下<lb/>
治桀紂御之則天下亂則賢不肖相去遠矣夫<lb/>
欲追遠致速不如任王良欲進利除害不如任<lb/>
賢能此則不知類之患也夫堯舜亦民之王良<lb/>
也<lb/>
明主之治國也適其時事以致財物論其稅賦<lb/>
以均貧富厚其爵祿以盡賢能重其刑罰以禁<lb/>
<pb n="KR3j0082_SBCK_037-8a"/>
姦邪使民以力得富以事致貴以過受罪以功<lb/>
置賞而不望慈惠之賜此帝王之政也<lb/>
姦劫弑臣<lb/>
凡姦臣者皆欲順人主之心以取信幸之勢者<lb/>
也是以主有所善臣從而譽之主有所憎臣因<lb/>
而毀之凡人之大體取舍同則相是也取舍異<lb/>
則相非也今人臣之所譽者人主之所是也此<lb/>
之謂同取人臣之所毀者人主之所非也此之<lb/>
謂同舍夫取舍合同而相與逆者未甞聞也此<lb/>
<pb n="KR3j0082_SBCK_037-8b"/>
人臣之所取信幸之道也夫姦臣得乘信幸之<lb/>
勢以毀譽進退羣臣者也人主非有術數以御<lb/>
之非有參驗以審之必將以曩之合已信今之<lb/>
言此幸臣之所以得欺主成私者也故主必蔽<lb/>
於上臣必重於下矣此之謂擅主之臣國有擅<lb/>
主之臣則羣下不得盡智力以陳其忠百官之<lb/>
吏不得奉令以致其力矣何以明之夫安利者<lb/>
就之危害者去之此人之情也人主者非目若<lb/>
離婁乃爲明也非耳若師曠乃爲聰也不任其<lb/>
<pb n="KR3j0082_SBCK_037-9a"/>
數而待目以爲明所見者少矣非不蔽之術也<lb/>
不因其勢而待耳以爲聰所聞者寡矣非不欺<lb/>
之道也明主者使天下不得不爲己視使天下<lb/>
不得不爲己聽故身在深宮之中明燭四海之<lb/>
內而天下弗能蔽弗能欺也<lb/>
　　三略<lb/>
夫主將之法務在於攬英雄之心<hi>攬結也</hi>賞祿有<lb/>
功通志於衆<hi>凡爲人主患在驕志盈不通下故誡也</hi>故與衆同好靡<lb/>
不成與衆同惡靡不傾治國安家得人者也<hi>人謂</hi>
<pb n="KR3j0082_SBCK_037-9b"/>
<hi>賢人也伊尹赴而湯隆寗戚到而齊興</hi>亡國破家失人者也<hi>微子去而</hi>
<hi>殷滅伍員奔而楚亡</hi>是以明君賢臣屈己而申人夫用兵<lb/>
之要在於崇禮而重祿禮崇則智士至祿重則<lb/>
義士輕其死故祿賢不愛財賞功不逾時則下<lb/>
力并而敵國削矣用人之道尊之以爵贍之以<lb/>
財則士自來<hi>易曰何以聚人曰財</hi>接之以禮厲之以辭<hi>崇接</hi>
<hi>士之禮厲士以見危授命之辭</hi>則士死之<lb/>
夫將師者必與士卒同滋味而共安危敵乃可<lb/>
加<hi>養士如此乃可加兵於敵也</hi>昔者良將之用兵也人有饋<lb/>
<pb n="KR3j0082_SBCK_037-10a"/>
一簞醪者使投諸河與士卒同流而飮之夫一<lb/>
簞之醪不能味一河之水而三軍之士思爲致<lb/>
死者以滋味之及已也<lb/>
軍井未達將不言渴<hi>達徹也</hi>軍幕未辨將不言倦<lb/>
冬不服裘夏不操扇<hi>與衆同也</hi>是謂禮將<hi>是謂達禮之將</hi>與<lb/>
之安與之危故其衆可合而不可離<hi>將與士同禍福共安</hi>
<hi>危衆如一體而不可離也</hi>可用而不可疲<hi>不疲者以主恩養素積䇿謀和同也</hi>
故曰畜恩不倦以一取萬<hi>夫恩以接下則士歸之養一人可以致萬</hi>
<hi>人燕養郭隗以致樂毅是也</hi>良將之統軍也恕巳而治人推<lb/>
<pb n="KR3j0082_SBCK_037-10b"/>
惠施恩士力日新<hi>推此之樂惠而施恩於人皆忠恕之道將士用力故日益</hi>
<hi>新</hi>戰如風發攻如河決故其衆可望而不可當<lb/>
可下而不可勝以身先人故兵爲天下雄賞罰<lb/>
明則將威行官人得則士卒服所任賢則敵國<lb/>
振<hi>所得賢則敵國畏威而振怖也</hi>賢者所適其前無敵故士可<lb/>
下而不可驕將者國之命將能制勝國家安定<lb/>
將拒諫則英雄散䇿不從則謀士叛善惡同則<lb/>
功臣倦將專已則下歸咎將自臧則下少功<hi>臧善</hi>
<hi>也</hi>將受讒則下有離心將貪財則姦不禁<hi>上貪則下</hi>
<pb n="KR3j0082_SBCK_037-11a"/>
<hi>盜也</hi>將內顧則士卒慕<hi>內顧思妻妾也</hi>將有一則衆不服<lb/>
<hi>自拒諫以下將犯此一條則衆不服以其違主道</hi>有二則軍無式<hi>式法也</hi>
有三則軍乖背有四則禍及國<hi>衆乖散則國亡故曰禍及國也</hi>
軍無財則士不來軍無賞則士不往香餌之下<lb/>
必有懸魚重賞之下必有勇夫故禮者士之所<lb/>
歸賞者士之所死招其所歸示其所死則所求<lb/>
者至<hi>求賢材士至求戰則致死故曰所求者至</hi>故禮而後悔者則士<lb/>
不止賞而後悔者則士不使禮賞不倦則士爭<lb/>
死矣<lb/>
<pb n="KR3j0082_SBCK_037-11b"/>
姦雄相稱鄣蔽主明毀譽並興壅塞主聽各阿<lb/>
所私令主失忠故主察異言乃覩其萌主聘儒<lb/>
賢姦雄乃遁主任舊齒萬事乃理主聘岩穴士<lb/>
乃得實<hi>故傅說陟而殷道興四皓至而漢祚長得治之實也</hi>
軍勢曰出軍行師將不得專進退由內御之則<lb/>
功難成<hi>凡師出專制不稟命於內稟命則無威無威則士不用命士不用命則功不成</hi>
夫能扶天下之危者則據天下之安<hi>能持天下之危故天</hi>
<hi>下樂安之</hi>能除天下之憂者則享天下之樂<hi>天下願奉而安</hi>
<hi>樂之</hi>能救天下之禍者則得天下之福<hi>除天下禍故天下樂</hi>
<pb n="KR3j0082_SBCK_037-12a"/>
<hi>福之</hi>故澤及人民則賢歸之<hi>恩澤洽人民和則賢者至</hi>澤及昆<lb/>
蟲則聖歸之<hi>萬物得其所則聖人至也</hi>賢人所歸則其國強<lb/>
聖人所歸則六合同賢者之政降人以禮<hi>禮服道化</hi>
<hi>揖讓恭謹故曰降人以禮者也</hi>聖人之政降人以心<hi>心服敎令故降人以</hi>
<hi>心也</hi>禮降可以圖始<hi>禮服道化者可與謀始也</hi>心降可以保終<lb/>
<hi>心服道化天下和親故可保終也</hi>降禮以禮降心以心<lb/>
釋近而謀遠者勞而無功釋遠而謀近者逸而<lb/>
有終逸政多忠臣勞政多怨民故曰務廣地者<lb/>
荒<hi>不修德政而務廣地荒之道</hi>務廣德者強也<hi>務崇節儉廣其德敎強之</hi>
<pb n="KR3j0082_SBCK_037-12b"/>
<hi>道也</hi>荒國者無善政廣德者其下正<hi>君德廣於上則兆庶正於</hi>
<hi>下也</hi>廢一善則衆善衰賞一惡則衆惡多善者得<lb/>
其祐惡者受其誅則國安而衆善到矣一令逆<lb/>
者則百令失<hi>君令一逆民不從故百令皆廢也</hi>一惡施者則百<lb/>
惡結<hi>一惡得施則百惡結而相從也</hi>故令施於順民惡加於凶<lb/>
人<hi>敎令施於順化之民刑惡加於凶逆之人</hi>則令行而不怨羣下附<lb/>
親矣<hi>敎令當刑法値百姓悅之親附之也</hi>
有淸白之志者不可以爵祿得<hi>四皓是也</hi>有守節之<lb/>
志者不可以威刑脇<hi>晏嬰季子是也</hi>故明君求臣必視<lb/>
<pb n="KR3j0082_SBCK_037-13a"/>
其所以爲人者而致焉<hi>視其爲人所執之志而求之也</hi>致淸白<lb/>
之士脩其禮<hi>四皓亢志不屈於革命之主太子脩禮卑辭而降其節焉</hi>致守<lb/>
節之士脩其道<hi>不可以非道屈也</hi>而後士可致而名可<lb/>
保<hi>保猶全也</hi>
聖王之用兵也非好樂之將以誅暴討亂夫以<lb/>
義而誅不義若決江河而漑熒火臨不測而擠<lb/>
欲墜其克之必也所以必優遊恬惔者何重傷<lb/>
人物<hi>兵者凶器戰者危事相殺傷之道故不果爲也</hi>是天道也<hi>天道樂生也</hi>
夫人之有道者若魚之有水得水而生失水而<lb/>
<pb n="KR3j0082_SBCK_037-13b"/>
死<hi>人失道而亡得道而存也</hi>故君人者畏懼而不敢失道<lb/>
賢聖內則邪臣外<hi>舜擧皐陶湯擧伊尹不仁者遠矣隨會在朝則姦邪外奔</hi>
<hi>是</hi>邪臣內則賢聖斃<hi>惡來任而比干死無忌用而伍奢戮故曰斃</hi>內<lb/>
外失宜禍亂傳世<hi>苟失內外之宜爲子孫之禍故曰傳世也</hi>傷賢者<lb/>
殃及三世蔽賢者身受其害進賢者德流子孫<lb/>
<hi>昔鮑叔進管仲以身下之子孫世祿於齊有封邑者十餘世常爲名大夫故曰德流子孫也</hi>
妬賢者名不全<hi>昔龎涓妬孫臏身死於白木故曰名不全也</hi>故君子<lb/>
急於求賢而美名章矣<lb/>
利一害百民去城郭利一害萬國乃思散去一<lb/>
<pb n="KR3j0082_SBCK_037-14a"/>
利百民乃慕澤<hi>慕思君之恩澤也</hi>去一利萬政乃不亂<lb/>
<hi>刑以止刑殺以止殺政得其所亂無由生也</hi>
　　新語　陸賈<lb/>
夫居高者自處不可以不安履危者任杖不可<lb/>
以不固自處不安則墜任杖不固則仆是以聖<lb/>
人居高處上則以仁義爲巢乘危履傾則以聖<lb/>
賢爲杖故高而不墜危而不仆昔者堯以仁義<lb/>
爲巢舜以稷契爲杖故高而益安動而益固處<lb/>
宴安之臺承克讓之塗德配天地光被八極功<lb/>
<pb n="KR3j0082_SBCK_037-14b"/>
垂於無窮名傳於不朽蓋自處得其巢任杖得<lb/>
其人也秦以刑罰爲巢故有覆巢破卵之患以<lb/>
李斯趙高爲杖故有頓仆跌傷之禍何者所任<lb/>
者非也故杖聖者帝杖賢者王杖仁者覇杖智<lb/>
者強杖讒者滅杖賊者亡詩云讒人罔極交亂<lb/>
四國衆邪合心以傾一君國危民失不亦宜乎<lb/>
道莫大於無爲行莫大於謹敬何以言之昔舜<lb/>
治天下也彈五絃之琴歌南風之詩寂若無治<lb/>
國之意漠若無憂天下之心然而天下大治故<lb/>
<pb n="KR3j0082_SBCK_037-15a"/>
無爲者乃有爲者也秦始皇設刑法爲車裂之<lb/>
誅築長城以備胡越蒙恬討亂於外李斯治法<lb/>
於內事愈煩下愈亂法愈衆姧愈縱秦非不欲<lb/>
治也然失之者擧措大衆刑罰大極故也<lb/>
君子尚寬舒以襃其身行身中和以致疏遠民<lb/>
畏其威而從其化懷其德而歸其境美其治而<lb/>
不敢違其政民不罸而畏不賞而勸漸漬於道<lb/>
德而被中和之所致也<lb/>
夫法令所以誅暴也故曾閔之孝夷齊之廉此<lb/>
<pb n="KR3j0082_SBCK_037-15b"/>
寧畏法敎而爲之者哉故堯舜之民可比屋而<lb/>
封桀紂之民可比屋而誅何者化使其然也故<lb/>
近河之地濕而近山之木長者以類相及也高<lb/>
山出雲丘阜生氣四瀆東流百川無西行者小<lb/>
象大而少從多也<lb/>
夫南面之君乃百姓之所取法則者也擧措動<lb/>
作不可以失法度故上之化下由風之靡草也<lb/>
王者尚武於朝則農夫繕甲兵於田故君子之<lb/>
御下也民奢應之以儉驕淫者統之以理未有<lb/>
<pb n="KR3j0082_SBCK_037-16a"/>
上仁而下賊讓行而爭路者也故孔子曰移風<lb/>
易俗豈家令人視之哉亦取之於身而巳矣衆<lb/>
口毀譽浮石沈木羣邪相抑以直爲曲以白爲<lb/>
黑曲直之異形白黑之殊色天下之易見也然<lb/>
而目繆心惑者衆邪誤之<lb/>
秦二世之時趙高駕鹿而從行王曰丞相何爲<lb/>
駕鹿高曰馬也於是乃問羣臣羣臣半言馬半<lb/>
言鹿當此時秦王不敢信其直目而從邪臣之<lb/>
言鹿與馬之異形乃衆人之所知也然不能别<lb/>
<pb n="KR3j0082_SBCK_037-16b"/>
其是非況於闇昧之事乎<lb/>
人有與曾子同姓名者殺人有人吿曾子母曰<lb/>
參乃殺人母方織如故有頃人復吿之若是者三<lb/>
曾子母投杼踰垣而去夫流言之並至衆人之<lb/>
所是非雖賢智不敢自畢況凡人乎<lb/>
質美者以通爲貴才良者以顯爲大楩梓豫章<lb/>
天下之名木也生深山之中谿谷之旁立則爲<lb/>
衆木之珍仆則爲世用因江河之道而達于京<lb/>
師因斧斤之功得舒其文色上則備帝王御物<lb/>
<pb n="KR3j0082_SBCK_037-17a"/>
下則賜公卿庶賤而得以備器械及其戾於山<lb/>
陵之阻隔於九派之間仆於塊磥之津頓於窈<lb/>
窕之谿廣者無舟車之道狹者無徒歩之蹊知<lb/>
者所不見見者所不知當斯之時尚不如道傍<lb/>
之枯楊生於大都之廣地近於大匠之名工材<lb/>
器制斷規矩度量賢者補朽短者接長大者治<lb/>
樽小者治觴彼則枯槁而遠弃此則爲宗廟之<lb/>
瑚璉者通與不通也人亦猶此<lb/>
夫窮澤之民據犂接耜之士或懷不羈之能有<lb/>
<pb n="KR3j0082_SBCK_037-17b"/>
禹皐陶之美然身不容於世無紹介通之者也<lb/>
公卿之子弟貴戚之黨友雖無過人之能然身<lb/>
在尊重之處輔之者強而飾之衆也<lb/>
夫欲富國強威闢地服遠者必得之於民欲建<lb/>
功興譽垂名烈流榮華者必取之於身故據千<lb/>
乘之衆持百姓之命苞山澤之饒主士衆之力<lb/>
而功不存乎身名不顯於世者統理之非也<lb/>
天地之性萬物之類懷德者衆歸之恃刑者民<lb/>
畏之歸之則充其側畏之則去其城故設刑者<lb/>
<pb n="KR3j0082_SBCK_037-18a"/>
不厭輕爲德者不厭重行罰不患薄布賞不患<lb/>
厚所以親近而致遠也夫刑重者則心煩事衆<lb/>
者則身勞心煩者則刑罰縱橫而無所立身勞<lb/>
者則百端廻邪而無所就是以君子之爲治也<lb/>
混然無事寂然無聲官府若無人亭落若無吏<lb/>
郵無夜行之卒鄕無夜召之征犬不夜吠雞不<lb/>
夜鳴耆老甘味於堂丁男耕芸於野在朝忠於<lb/>
君在家孝於親於是雖不言而信誠不怒而威<lb/>
行豈待堅甲利兵深牢刻令朝夕切切而後行<lb/>
<pb n="KR3j0082_SBCK_037-18b"/>
哉<lb/>
昔者晉厲齊莊楚靈宋襄乘大國之權杖衆民<lb/>
之威軍師橫出凌鑠諸侯外驕敵國內刻百姓<lb/>
隣國之讎結於外羣臣之怨積於內而欲建金<lb/>
石之統繼不絕之世豈不難哉故宋襄死於泓<lb/>
之戰三君殺於臣之手皆輕師尚威以致於斯<lb/>
故春秋重而書之嗟嘆而傷之三君強其威而<lb/>
失其國急其刑而自賊斯乃去事之戒來事之<lb/>
師也<lb/>
<pb n="KR3j0082_SBCK_037-19a"/>
魯莊公一年之中以三時興築作之役規虞山<lb/>
林草澤之利與民爭田漁薪採之饒刻桷丹楹<lb/>
眩矅靡麗收民十二之稅不足以供邪曲之欲<lb/>
繕不足好以快婦人之目財盡於驕淫力疲於<lb/>
不急上困於用下饑於食於是爲齊衛陳宋所<lb/>
伐賢臣出邪臣亂子般殺魯國危也故爲威不<lb/>
強還自亡立法不明還自傷莊公之謂也<lb/>
治以道德爲上行以仁義爲本故尊於位而無<lb/>
德者絀富於財而無義者刑賤而好道者尊貧<lb/>
<pb n="KR3j0082_SBCK_037-19b"/>
而有義者榮夫酒池可以運舟糟丘可以遠望<lb/>
豈貧於財哉統四海之權主九州之衆豈弱於<lb/>
武力哉然功不能自存而威不能自守非貧弱<lb/>
也乃道德不存乎身仁義不加於下也故察於<lb/>
利而惛於道者衆之所謀也果於力而寡於義<lb/>
者兵之所圖也君子篤於義而薄於利敏於行<lb/>
而愼於言所廣功德也故曰不義而富且貴於<lb/>
我如浮雲夫懷璧玉要環珮服名寶藏珍怪玉<lb/>
斗酌酒金罍刻鏤所以夸小人之目者也高臺<lb/>
<pb n="KR3j0082_SBCK_037-20a"/>
百仭金城文畫所以疲百姓之力者也故聖人<lb/>
卑宮室而高道德惡衣服而勤仁義不損其行<lb/>
以好其容不虧其德以飾其身國不興不事之<lb/>
功家不藏不用之器所以稀力役而省貢獻也<lb/>
璧玉珠璣不御於上則玩好之物弃於下琱琢<lb/>
刻畫之類不納於君則淫伎曲巧絕於下夫釋<lb/>
農桑之事入山海採珠璣捕豹翠消筋力散布<lb/>
帛以極耳目之好快淫侈之心豈不謬哉<lb/>
君明於德可以及於遠臣篤於義可以至於大<lb/>
<pb n="KR3j0082_SBCK_037-20b"/>
何以言之昔湯以七十里之封升帝王之位周<lb/>
公自立三公之官比德於五帝三王斯乃口出<lb/>
善言身行善道之所致也故安危之効吉凶之<lb/>
符壹出於身存亡之道成敗之事一起於善行<lb/>
堯舜不易日月而興桀紂不易星辰而亡天道<lb/>
不改而人道易也<lb/>
夫持天地之政操四海之綱屈申不可以失法<lb/>
動作不可以離度謬誤出口則亂及萬里之外<lb/>
何況刑無罪於獄而誅無辜於市哉故世衰道<lb/>
<pb n="KR3j0082_SBCK_037-21a"/>
失非天之所爲也乃君國者有以取之惡政生<lb/>
惡氣惡氣生灾異螟蟲之類隨氣而生虹蜺之<lb/>
屬因政而見治道失於下則天文變於上惡政<lb/>
流於民則螟蟲生於野<lb/>
夫善道存乎心無遠而不至也惡行著乎已無<lb/>
近而不去也周公躬行禮義郊祀后稷越裳奉<lb/>
貢而至麟鳳白雉草澤而應殷紂無道微子弃<lb/>
骨肉而亡行善者則百姓悅行惡者則子孫怨<lb/>
是以明者可以致遠否者以失近<lb/>
<pb n="KR3j0082_SBCK_037-21b"/>
夫長於變者不可窮以詐通於道者不可驚以<lb/>
怪審於辭者不可惑以言遠於義者不可動以<lb/>
利是以君子博思而廣聽進退順法動作合度<lb/>
聞見欲衆而採擇欲謹學問欲博而行已欲敦<lb/>
見邪而知其直見華而知其實目不淫於炫燿<lb/>
之色耳不亂於阿諛之辭雖利之以齊魯之富<lb/>
而志不移談之以王喬赤松之壽而行不易然<lb/>
後能壹其道而定其操致其事而立其功也凡<lb/>
人則不然目放於富貴之榮耳亂於不死之道<lb/>
<pb n="KR3j0082_SBCK_037-22a"/>
故多弃其所長而求其所短不得其所無而失<lb/>
其所有是以吳王夫差知艾陵之可以取勝而<lb/>
不知擕李之可以破亡也故事或見可利而喪<lb/>
萬機取壹福而致百禍聖人因變而立功由異<lb/>
而致太平堯舜承蚩尤之失而思欽明之道君<lb/>
子見惡於外則知變於內矣今之爲君者則不<lb/>
然治不以五帝之術則曰今之世不可以道治<lb/>
也爲臣者不師稷契則曰今之民不可以仁義<lb/>
正也爲子者不執曾閔之質朝夕不休而曰家<lb/>
<pb n="KR3j0082_SBCK_037-22b"/>
人不和也學者不操回賜之精晝夜不懈而曰<lb/>
世所不行也自人君至於庶人未有不法聖道<lb/>
而師賢者也易曰豐其屋蔀其家窺其戶閴其<lb/>
無人無人者非無人也言無聖賢以治之也故<lb/>
仁者在位而仁人來義者在朝而義士至是以<lb/>
墨子之門多勇士仲尼之門多道德文王之朝<lb/>
多賢良秦王之庭多不詳故善者必有所主而<lb/>
至惡者必有所因而來夫善惡不空作禍福不<lb/>
濫生唯心之所向志之所行而巳矣<lb/>
<pb n="KR3j0082_SBCK_037-23a"/>
　　賈子　賈誼<lb/>
梁甞有疑獄羣臣半以爲當罪半以爲無罪梁<lb/>
王曰陶之朱叟以布衣而富侔國是必有奇智<lb/>
乃召朱公而問之朱公曰臣鄙民也不知當獄<lb/>
雖然臣之家有二白璧其色相如也其徑相如<lb/>
也其澤相如也然其價一者千金一者五百金<lb/>
王曰徑與色澤皆相如也一者千金一者五百<lb/>
金何也朱公曰側而視之其一者厚倍之是以<lb/>
千金梁王曰善故獄疑則從去賞疑則從與梁<lb/>
<pb n="KR3j0082_SBCK_037-23b"/>
國大悅墻薄亟壞繒薄亟裂器薄亟毀酒薄亟<lb/>
酸夫薄而可以曠日持久者殆未有也故有國<lb/>
畜民施政敎者臣竊以爲厚之而可耳<lb/>
楚惠王食寒𦵔而得蛭因遂吞之腹有疾而不<lb/>
能食令尹入問曰王安得此疾也王曰我食寒<lb/>
𦵔而得蛭念譴之而不行其罪是法廢而威不<lb/>
立也譴而行其誅則脆嘗監食者法皆當死心<lb/>
又不忍也故吾恐蛭之見也因遂吞之令尹避<lb/>
席再拜而賀曰臣聞天道無親唯德是輔王有<lb/>
<pb n="KR3j0082_SBCK_037-24a"/>
仁德天之所奉也病不爲傷是昔也惠王之後<lb/>
而蛭出心腹之積皆愈<lb/>
鄒穆公食不衆味衣不雜采自刻以廣民親賢<lb/>
以定國親民猶子臣下順從若手之投心也故<lb/>
以鄒之細魯衛不敢輕齊楚不能脇穆公死鄒<lb/>
之百姓若失慈父四境之隣於鄒者士民向方<lb/>
而道哭琴瑟無音期年而後始復故愛出者愛<lb/>
反福往者福來<lb/>
宋康王之時有雀生鸇於城之陬使史占之曰<lb/>
<pb n="KR3j0082_SBCK_037-24b"/>
小而生大必覇天下康王大喜於是滅滕伐諸<lb/>
侯取淮北之地乃愈自信欲覇之亟成射天笞<lb/>
地斬社稷而焚之罵國老之諫者爲無頭之冠<lb/>
以示有勇國人大駭齊王聞而伐之民散城不<lb/>
守王乃逃而死故見祥而爲不可祥必爲禍<lb/>
懷王問於賈君曰人之謂知道者爲先生何也<lb/>
對曰此博號也大者在人主中者在卿大夫下<lb/>
者在布衣之士乃其正名非爲先生也爲先醒<lb/>
也彼世主未學道理則嘿然惛於得失不知治<lb/>
<pb n="KR3j0082_SBCK_037-25a"/>
亂存亡之所以然忙忙猶醉也而賢主者學問<lb/>
不倦好道不厭慧然先達於道理矣故未治也<lb/>
知所以治未亂也知所以亂未安也知所以安<lb/>
未危也知所以危故昭然先寤乎所以存亡矣<lb/>
故曰先醒譬猶俱醉而獨先發也故世主有先<lb/>
醒者有後醒者有不醒者昔楚莊王與晉人戰<lb/>
大克歸過申侯之邑申侯進飯日中而王不食<lb/>
申侯請罪王喟然歎曰非子之罪也吾聞之曰<lb/>
其君賢君也而又有師者王其君中君也而有<lb/>
<pb n="KR3j0082_SBCK_037-25b"/>
師者覇其君下君也而羣臣又莫若者亡今我<lb/>
下君也而羣臣又莫若也吾聞之世不絕賢天<lb/>
下有賢而我獨不得若吾生者何以食爲故莊<lb/>
王戰服大國義從諸侯思得賢佐日中忘飯可<lb/>
謂明君矣此之謂先寤所以存亡此先醒者也<lb/>
昔宋昭公出亡至乎境喟然歎曰嗚呼吾知所<lb/>
以亡失矣被服而立侍御者數百人無不曰吾<lb/>
君聖者內外不聞吾過吾是以至此吾困宜矣<lb/>
於是革心易行晝學道而昔講之二年而美聞<lb/>
<pb n="KR3j0082_SBCK_037-26a"/>
宋人迎而復之卒爲賢君謚爲昭公旣亡矣而<lb/>
乃寤所以存亡此後醒者也昔者虢君驕恣自<lb/>
伐諂諛親貴諫臣誅逐政治踳亂國人不服晉<lb/>
師伐之虢君出走至於澤中曰吾渴而欲飮其<lb/>
御乃進淸酒曰吾饑而欲食御進腵脯梁糗虢<lb/>
君喜曰何給也御曰儲之久矣曰何故儲之對<lb/>
曰爲君出亡而道饑渴也君曰子知寡人之亡<lb/>
也對曰知之曰知之何不以諫對曰君好諂䛕<lb/>
而惡至言臣願諫恐先亡虢君作色而怒御謝<lb/>
<pb n="KR3j0082_SBCK_037-26b"/>
曰臣之言過也君曰吾所以亡者誠何也其御<lb/>
曰君不知也君之所亡者以大賢也虢君曰賢<lb/>
人之所以存也乃亡何也對曰天下之君皆不<lb/>
肖疾君之獨賢也故亡虢君喜笑曰嗟賢故若<lb/>
是苦耶遂徒行而逃於山中饑倦枕御膝而臥<lb/>
御以塊自代而去君遂餓死爲禽獸食此巳亡<lb/>
矣猶不寤所以存亡此不醒者也<lb/>
梁大夫有宋就者爲邊縣令與楚鄰界梁之邊<lb/>
亭與楚之邊亭皆種瓜梁之邊亭劬力而數灌<lb/>
<pb n="KR3j0082_SBCK_037-27a"/>
其瓜瓜美楚人窳而希灌其瓜瓜惡楚令怒其<lb/>
亭瓜之惡也楚亭惡梁亭之賢己因往夜竊搔<lb/>
梁亭之瓜皆有華焦者矣宋就令人往竊爲楚<lb/>
亭夜善灌其瓜其瓜日以美楚亭怪而察之則<lb/>
乃梁亭也楚王聞之悅梁之陰讓也乃謝以重<lb/>
幣而請交於梁王故梁楚之驩由宋就始語曰<lb/>
轉敗而爲功因禍而爲福老子曰報怨以德此<lb/>
之謂也<lb/>
翟王使者之楚王欲夸之故饗客於章華之臺<lb/>
<pb n="KR3j0082_SBCK_037-27b"/>
上者三休乃至其上楚王曰翟國亦有此臺乎<lb/>
使者對曰不翟窶國也惡見此臺翟王之自爲<lb/>
室也堂高三尺萯葺弗剪采椽不刮然且翟王<lb/>
猶以爲作之者大苦居之者大逸翟國惡見此<lb/>
臺也楚王媿焉<lb/>
王者官人有六等一曰師二曰友三曰大臣四<lb/>
曰左右五曰侍御六曰厮役智足以爲原泉行<lb/>
足以爲表儀問焉則應求焉則得入人之家足<lb/>
以重人之家入人之國足以重人之國者謂之<lb/>
<pb n="KR3j0082_SBCK_037-28a"/>
師智足以爲礱厲行足以爲輔助明於進賢敢<lb/>
於退不肖內相匡正外相揚美謂之友智足以<lb/>
謀國事行足以爲民率仁足以合上下之驩國<lb/>
有法則退而守之君有難則能死之職之所守<lb/>
君不以阿私託者大臣也修身正行不怍於鄕<lb/>
曲道路談說不怍於朝廷執㦸居前能擧君之<lb/>
失過不難以死持之者左右也不貪於財不淫<lb/>
於色事君不敢有二心君有失過雖不能正諫<lb/>
以死持之愁悴有憂色不勸聽從者侍御也柔<lb/>
<pb n="KR3j0082_SBCK_037-28b"/>
色傴僂唯諛之行唯言之聽以睚眦之間事君<lb/>
者厮役也故與師爲國者帝與友爲國者王與<lb/>
大臣爲國者覇與左右爲國者強與侍御爲國<lb/>
者若存若亡與厮役爲國者亡可立而待<lb/>
聞之於政民無不爲本也國以爲本君以爲本<lb/>
吏以爲本故國以民爲安危君以民爲威侮吏<lb/>
以民爲貴賤此之謂民無不爲本也民無不爲<lb/>
命也國以爲命君以爲命吏以爲命故國以民<lb/>
爲存亡君以民爲盲明吏以民爲賢不肖此之<lb/>
<pb n="KR3j0082_SBCK_037-29a"/>
謂民無不爲命也民無不爲功也故國以爲功<lb/>
君以爲功吏以爲功故國以民爲興壞君以民<lb/>
爲強弱吏以民爲能否此之謂民無不爲功也<lb/>
故夫民者至賤而不可簡也至愚而不可欺也<lb/>
故自古而至於今與民爲仇者有遲有速而民<lb/>
必勝之矣道也者福之本也祥也者福之榮也<lb/>
無道者必禍之本不祥者必失福之榮矣故行<lb/>
而不緣道者其言也必不顧義矣故紂自謂天<lb/>
王也而桀自謂天子也巳滅之後民以罵也以<lb/>
<pb n="KR3j0082_SBCK_037-29b"/>
此觀之則位不足以爲尊而號不足以爲榮矣<lb/>
故君子之貴也士民貴之故謂之貴故君子之<lb/>
富也士民樂之故謂之富故君子之貴也與民<lb/>
以福故士民貴之故君子之富也與民以財故<lb/>
士民樂之<lb/>
君能爲善則吏必能爲善矣吏能爲善則民必<lb/>
能爲善矣故民之不善吏之罪也吏之不善君<lb/>
之過也嗚呼戒之戒之故夫士民者率之以道<lb/>
然後士民道也率之以義然後士民義也率之<lb/>
<pb n="KR3j0082_SBCK_037-30a"/>
以忠然後士民忠也率之以信然後士民信也<lb/>
故爲人君者出其令也其如聲士民學之其如<lb/>
響曲折而從君其如影<lb/>
渚澤有枯水而國無枯士矣故有不能求士之<lb/>
君而無不可得之士故有不能治民之吏而無<lb/>
不可治之人故君明而吏賢矣吏賢而民治矣<lb/>
故見其民而知其君矣故君功見於選士吏功<lb/>
見於治民王者有易政而無易國有易吏而無<lb/>
易民故因是國也而爲安因是民也而爲治是<lb/>
<pb n="KR3j0082_SBCK_037-30b"/>
以湯以桀之亂民爲治武王以紂之北卒爲強<lb/>
周武王問鬻子曰寡人願守而必存攻而必得<lb/>
戰而必勝則吾爲此奈何鬻子對曰攻守戰勝<lb/>
同道而和與嚴其備也故曰和可以守而嚴可<lb/>
以守嚴不若和之固也和可以攻而嚴可以攻<lb/>
嚴不若和之得也和可以戰而嚴可以戰嚴不<lb/>
若和之勝也則唯由和而可也故諸侯發政施<lb/>
令政平於人者謂之文政矣諸侯接士而使吏<lb/>
禮恭於人者謂之文禮矣諸侯聽獄斷治刑仁<lb/>
<pb n="KR3j0082_SBCK_037-31a"/>
於人者謂之文誅矣故三文行於政立於治陳<lb/>
於行其由此守而不存攻而不得戰而不勝者<lb/>
自古而至於今未之嘗聞也今也君王欲守而<lb/>
必存攻而必得戰而必勝則唯由此爲可也武<lb/>
王曰受命矣<lb/>
周成王曰寡人聞之聖在上位使民富且壽云<lb/>
若夫富則可爲也壽則不在天乎鬻子對曰聖<lb/>
人在上位則天下無軍兵之事民不私相殺則<lb/>
民免於一死而得一生矣君積於道而吏積於<lb/>
<pb n="KR3j0082_SBCK_037-31b"/>
德而民積於用力故婦人爲其所衣丈夫爲其<lb/>
所食則民無凍餓則民免於二死而得二生矣<lb/>
君積於仁而吏積於愛而民積於財刑罸廢矣<lb/>
而民無夭竭之誅則民免於三死而得三生矣<lb/>
使民有時而用之有節則民無厲疾則民免於<lb/>
四死而得四生矣興賢良以禁邪惡賢人必用<lb/>
不肖人不作則民得其命矣故夫富且壽者聖<lb/>
王之功也王曰受命矣<lb/>
殷湯放桀武王殺紂此天下之所同聞也爲人<lb/>
<pb n="KR3j0082_SBCK_037-32a"/>
臣而放其君爲人下而殺其上天下之至逆也<lb/>
而所以長有天下者以其爲天下開利除害以<lb/>
義繼之也故聲名稱於天下而傳於後世以其<lb/>
後世之隱其惡而揚其德美立其功烈而傳於<lb/>
久遠故天下皆稱聖帝至治其道之也當矣<lb/>
<pb n="KR3j0082_SBCK_037-32b"/>
</p>
<p>
羣書治要卷第四十<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_038-1a"/>
羣書治要卷第四十一<lb/>
　　　　秘書監鉅鹿男臣魏徵等奉　勅撰<lb/>
　　淮南子<lb/>
原道<lb/>
夫道者覆天地而和陰陽節四時而調五行故<lb/>
達於道者處上而民弗重也居前而衆不害也<lb/>
天下歸之姦邪畏之以其無爭於萬物也故莫<lb/>
能與之爭故體道者逸而不窮任數者勞而無<lb/>
功夫峭法刻誅者非覇王之業也<hi>峭峻</hi>箠筴繁用<lb/>
<pb n="KR3j0082_SBCK_038-1b"/>
者非致遠之御也離朱之明察鍼末於百歩之<lb/>
外而不能見淵中之魚師曠之聰合八風之調<lb/>
而不能聽十里之外故任一人之能不足以治<lb/>
三畆之宅修道理之數因天地之自然則六合<lb/>
不足均也<lb/>
本經<lb/>
凡人之性心平欲得則樂歌舞節則禽獸跳矣<lb/>
有憂則悲哀有所侵犯則怒怒則有所釋憾矣<lb/>
故鐘鼓管簫所以飾喜也衰絰苴杖<hi>苴麻</hi>所以飾<lb/>
<pb n="KR3j0082_SBCK_038-2a"/>
哀也金鼓鈇銊所以飾怒也必有其質乃爲之<lb/>
文古者聖王在上上下同心君臣輯睦衣食有<lb/>
餘家足人給父慈子孝兄良弟順天下和洽人<lb/>
得其願故聖人爲之作禮樂以和節之末世之<lb/>
政田漁重稅關市急征民力竭於傜役財用殫<lb/>
於會賦<hi>會計</hi>居者無食行者無糧老者不養死者<lb/>
不葬贅妻鬻子以給上求猶不能贍其用愚夫<lb/>
憃婦皆有流連之心悽愴之意乃始爲之撞大<lb/>
鐘擊鳴鼓吹竽笙彈琴瑟則失樂之本矣古者<lb/>
<pb n="KR3j0082_SBCK_038-2b"/>
上求薄而民用給君施其德臣盡其力父行其<lb/>
慈子竭其孝各致其愛而無憾恨其間矣夫三<lb/>
年之喪非強引而致之也聽樂不樂食旨不甘<lb/>
思慕之心未能弛晩世風流俗敗嗜欲多而禮<lb/>
義廢君臣相欺父子相疑怨尤充胷思心盡亡<lb/>
被衰戴絰戲笑其中雖致之三年失喪之本矣<lb/>
古者天子一畿<hi>千里爲畿</hi>諸侯一同<hi>百里爲同也</hi>各守其<lb/>
分地不得相侵有不行王道暴虐萬民亂政犯<lb/>
禁者乃擧兵而伐之戮其君易其黨卜其子孫<lb/>
<pb n="KR3j0082_SBCK_038-3a"/>
以代之<hi>天子不滅同姓諸侯不滅國自古之正也</hi>晩世務廣地侵壤<lb/>
并兼無巳擧不義之兵而伐無罪之國殺不辜<lb/>
之民而絕先聖之後大國出攻小國城守驅人<lb/>
之馬牛繫人之子女毀人之宗廟徙人之重寶<lb/>
流血千里暴骸滿野以贍貪主之欲非兵之所<lb/>
爲主也故兵者所以討暴也非所以爲暴也樂<lb/>
者所以致和也非所以爲淫也喪者所以盡哀<lb/>
也非所以爲僞也故事親有道矣而愛爲務朝<lb/>
廷有容矣而敬爲上處喪有禮矣而哀爲主用<lb/>
<pb n="KR3j0082_SBCK_038-3b"/>
兵有術矣而義爲本本立而道行本傷而道廢<lb/>
矣<lb/>
主術<lb/>
人主之術處無爲之事行不言之敎淸靜而不<lb/>
動壹動而不搖因循而任下責成而不勞是故<lb/>
心知規而師傅喩道口能言而行人稱辭足能<lb/>
行而相者前導耳能聽而執政者進諫是故慮<lb/>
無失策擧無過事言成文章而行爲儀表於天<lb/>
下進退應時動靜循理不爲醜美好憎不爲賞<lb/>
<pb n="KR3j0082_SBCK_038-4a"/>
罰喜怒事由自然莫出於已故古之王者冕而<lb/>
前旒所以蔽明<hi>冕冠也前旒冕前珠飾也</hi>黈纊充耳所以揜<lb/>
聰<hi>黈纊所以塞耳</hi>天子外屛所以自障也故所理者遠<lb/>
則所在者近所治者大則所守者小目妄視則<lb/>
淫耳妄聞則惑口妄言則亂三關者不可不愼<lb/>
守也<lb/>
夫明主之聽於羣臣其計可用也不羞其位其<lb/>
言可行也不責其辯闇主則不然信所愛習親<lb/>
近者雖邪枉不正不能見也疏遠卑賤者雖竭<lb/>
<pb n="KR3j0082_SBCK_038-4b"/>
力盡忠不能知也有言者窮之以辭有諫者誅<lb/>
之以罪如此而欲炤海內存萬方是猶塞耳而<lb/>
聽淸濁掩目而視靑黃也其離聰明亦遠矣湯<lb/>
武聖主也而不能與越人乘舼舟浮江湖伊尹<lb/>
賢相也而不能與胡人騎原馬服騊駼<hi>原國名在益州</hi>
<hi>西南出千里馬騊駼野馬</hi>孔墨博通而不能與山居者入榛<lb/>
薄出險阻由此觀之則人智之於物淺矣而欲<lb/>
以炤海內存萬方不因道理之數而專巳之能<lb/>
則其窮不達矣故智不足以爲治勇不足以爲<lb/>
<pb n="KR3j0082_SBCK_038-5a"/>
彊則人才不足以任明矣然而君人者不下廟<lb/>
堂之上而知四海之外者因物以識物因人以<lb/>
知人也故人主深居隱處以避燥濕閨門重襲<lb/>
以避姧賊內不知閭里之情外不知山澤之形<lb/>
帷幕之外目不能見十里之前耳不能聞百歩<lb/>
之外然天下之物無所不通者其灌輸者大而<lb/>
斟酌者衆也是故不出戶知天下不窺牖知天<lb/>
道乘衆人之智則天下不足有也專用其心則<lb/>
獨身不能守也<lb/>
<pb n="KR3j0082_SBCK_038-5b"/>
主道圓者運轉而無端化育如神虛無因循常<lb/>
後而不先者也臣道方者論是處當爲事先唱<lb/>
守職分明以立成功者也是故君臣異道則治<lb/>
同道則亂各得其宜處得其當則上下有以相<lb/>
使也夫載重而馬羸雖造父不能以致遠車輕<lb/>
而馬良中工可以追速是故聖人之擧事也豈<lb/>
能咈道理之數詭自然之性以曲爲直以詘爲<lb/>
伸哉未嘗不因其資而用之也是以積力之所<lb/>
擧則無不勝也衆智之所爲則無不成也賢主<lb/>
<pb n="KR3j0082_SBCK_038-6a"/>
之用人猶巧匠制木大小脩短皆得所宜規矩<lb/>
方圓各有所施殊形異材莫不可得而用也天<lb/>
下之物莫凶於奚毒<hi>奚毒附子</hi>然而良醫橐而藏之<lb/>
有所用也是故竹木草莽之材猶有不棄者而<lb/>
又況人乎今夫朝廷之所不擧而鄕邑之所不<lb/>
譽非其人不肖其所以官之者非其職也麋之<lb/>
上山也大獐不能跋也及其下也牧豎能追之<lb/>
才有脩短也是故有大略者不可責以捷巧有<lb/>
小智者不可任以大功人有其才物有其形有<lb/>
<pb n="KR3j0082_SBCK_038-6b"/>
任一而大重有任百而尚輕是故審於豪氂之<lb/>
計者必遺天地之數不失小物之選者惑於大<lb/>
事之擧猶狸之不可使搏牛虎之不可使捕鼠<lb/>
也今人之才有欲平九州從方外存危國而乃<lb/>
責之以閨閤之禮人事之間或佞巧小具脩鄕<lb/>
曲之俗卑下衆人之耳目而乃任之以天下之<lb/>
權治亂之機是猶以斧鬋毛而以刀伐木也皆<lb/>
失其宜矣<lb/>
人主之賦歛於人也必先計歲收量民積聚知<lb/>
<pb n="KR3j0082_SBCK_038-7a"/>
民饒饉有餘不足之數然後取車輿衣食供養<lb/>
其欲高臺層榭非不麗也然民無窟室狹廬<hi>窟室</hi>
<hi>土室</hi>則明主不樂也肥醲甘脆非不香也然民無<lb/>
糟糠菽粟則明主不甘也匡牀衽席非不寧也<lb/>
然而民有處邊城犯危難澤死暴骸者則明主<lb/>
不安也故古之君人者甚憯怚於民也國有饑<lb/>
者食不重味民有寒者而冬不被裘歲豐穀登<lb/>
乃始懸鐘鼓陳干戚君臣上下同心而樂之國<lb/>
無哀人故古之爲金石管絃者所以宣樂也兵<lb/>
<pb n="KR3j0082_SBCK_038-7b"/>
革斧銊所以飾怒也觴酌爼豆所以効喜也衰<lb/>
絰菅屨所以喩哀也此皆有充於內而成象於<lb/>
外者也及至亂主取民則不裁其力求下則不<lb/>
量其積男女不得事耕織之業以供上之求力<lb/>
勤財匱君臣相疾而乃始撞大鐘擊鳴鼓吹竽<lb/>
笙彈琴瑟是由貫介胄而入廟被綺羅而從軍<lb/>
也失樂之所由生矣<lb/>
食者民之本也民者國之本也國者君之本也<lb/>
是故君人者上因天時下盡地財中用人力是<lb/>
<pb n="KR3j0082_SBCK_038-8a"/>
以羣生遂長五穀蕃殖各因其宜所以應時脩<lb/>
備富利國民實曠來遠者其道備矣非能目見<lb/>
而足行之也欲利之也欲利之也不忘於心則<lb/>
官自備矣心之於九竅四支也不能一事焉然<lb/>
而動靜聽視皆以爲主者不忘乎欲利之也故<lb/>
堯爲善而衆善至桀爲非而衆非來矣<lb/>
凡人之論心欲小而志欲大智欲圓而行欲方<lb/>
能欲多而事欲鮮堯置欲諫之鼓舜立誹謗之<lb/>
木湯有司直之人武王有戒愼之銘過若毫氂<lb/>
<pb n="KR3j0082_SBCK_038-8b"/>
而旣巳備之矣夫聖人之於善也無小而不擧<lb/>
於過也無微而不改戰戰慄慄日愼一日由此<lb/>
觀之則聖人之心小矣武王克殷發鉅橋之粟<lb/>
散鹿臺之錢封比干之墓解箕子之囚無故無<lb/>
新唯賢之親用非其有使非其人晏然若其故<lb/>
有之由此觀之則聖人之志大矣文王周觀得<lb/>
失徧覽是非堯舜所以昌桀紂所以亡者皆著<lb/>
之於明堂由是觀之則聖人之智圓矣成康繼<lb/>
文武之業守明堂之制觀存亡之跡見成敗之<lb/>
<pb n="KR3j0082_SBCK_038-9a"/>
變非道不言非義不行言不苟出行不苟爲擇<lb/>
善而後從事焉由此觀之則聖人之行方矣孔<lb/>
子之通智過萇弘<hi>萇弘周景王之史臣通天下鬼方之術也</hi>勇服孟<lb/>
賁<hi>孟賁衛人</hi>能亦多矣然而勇力不聞伎巧不知專<lb/>
行孝道以成素王事亦鮮矣夫聖人之智固巳<lb/>
多矣其所守者約故擧而必榮愚人之智固以<lb/>
少矣其所事者又多故動而必窮矣<lb/>
繆稱<lb/>
主者國之心也心治則百節皆安心擾則百節<lb/>
<pb n="KR3j0082_SBCK_038-9b"/>
皆亂<hi>治猶理也節猶事也以體喩也</hi>故其心治者枝體相遺<hi>遺忘</hi>
其國治者君臣相忘也<hi>各得其所無所思念</hi>
君子非義無以生失義則失其所以生小人非<lb/>
嗜欲無以活失嗜欲則失其所以活故君子懼<lb/>
失義小人懼失利觀其所懼知居殊矣<lb/>
凡人各賢其所悅而悅其所快世莫不擧賢<hi>賢其</hi>
<hi>所悅者而悅其所行之快性人無不擧與巳同者以爲賢也</hi>或以治或以亂<lb/>
非自遁也求同于巳者<hi>遁失</hi>巳未必賢而求與巳<lb/>
同者也而欲得賢亦不幾矣<hi>幾近也</hi>
<pb n="KR3j0082_SBCK_038-10a"/>
齊俗<lb/>
子路拯溺而受牛謝<hi>拯擧也</hi>孔子曰魯國必好救<lb/>
人於患矣子貢贖人而不受金於府<hi>魯國之法贖人於他</hi>
<hi>國者受金於府</hi>孔子曰魯國不復贖人矣子路受而勸<lb/>
德子貢讓而止善孔子之明以小知大以近知<lb/>
遠通於論者也由此觀之廉有所不在而不可<lb/>
公行也故行齊於俗可隨也事周於能易爲也<lb/>
矜僞以惑世伉行以違衆聖人不以爲民俗也<lb/>
日月欲明浮雲蓋之河水欲淸沙石穢之人性<lb/>
<pb n="KR3j0082_SBCK_038-10b"/>
欲平嗜欲害之夫縱欲而失性動未嘗正也以<lb/>
治身則失以治國則敗是故不聞道者無以反<lb/>
性故古之聖王能得諸已故令行禁止名傳後<lb/>
世德施四海是故凡將擧事必先平意淸神神<lb/>
淸意平物乃可正<lb/>
夫載哀者聞歌聲而泣載樂者聞哭者而笑何<lb/>
者載使然也是故貴虛<hi>虛者無所載於哀樂</hi>故水激則波<lb/>
興氣亂則智昬智昬不可以爲政波水不可以<lb/>
爲平故聖王執一而勿失萬物之情測矣四夷<lb/>
<pb n="KR3j0082_SBCK_038-11a"/>
九州服矣<lb/>
天下是非無所定世各是其所是非其所非所<lb/>
謂是與所謂非各異皆自是而非人今吾欲擇<lb/>
是而居之擇非而去之不知世之所謂是非者<lb/>
孰是孰非客有見人於季子者<hi>季子子賤也</hi>客出季<lb/>
子曰子之所見客獨有三過望我而笑是<graphic n="KR3901" url="https://raw.githubusercontent.com/kanripo/KR-Gaiji/master/images/KR3901.png" mimeType="image/png"/>也<lb/>
<hi>
                        <graphic n="KR3901" url="https://raw.githubusercontent.com/kanripo/KR-Gaiji/master/images/KR3901.png" mimeType="image/png"/>慢</hi>談語而不稱師是反也交淺而言深是亂也<lb/>
客曰望君而笑是公也談語而不稱師是通也<lb/>
交淺而言深是忠也故客之容一體也或以爲<lb/>
<pb n="KR3j0082_SBCK_038-11b"/>
君子或以爲小人所自見之異也故趣舍合則<lb/>
言忠而益親身疏則謀當而見疑也親母爲其<lb/>
子治扢秃血流至耳見者以爲愛之至也使在<lb/>
於繼母則過者以爲嫉也事之情一也所從觀<lb/>
者異也從城上視牛如羊視羊如豚所居高也<lb/>
窺面於盤水則圓於杯水卽橢面形不變其故<lb/>
有所圓有所橢者所自窺之異也今吾雖欲正<lb/>
身而待物庸遽知世之所自窺我者乎治世之<lb/>
職易守也其事易爲也是以人不兼官官不兼<lb/>
<pb n="KR3j0082_SBCK_038-12a"/>
事各安其性不得相干故伊尹之興土功也脩<lb/>
脛者使之踏钁<hi>長脛以蹋揷者使入深</hi>彊脊者使之負土<lb/>
<hi>脊彊者任重也</hi>眇者使之准傴者使之塗<hi>傴人塗地因其俛也</hi>各<lb/>
有所宜而人性齊矣胡人便於馬越人便於舟<lb/>
異形殊類易事而悖失處而賤得勢而貴聖人<lb/>
總而用之其數一也夫擎輕重不失銖兩聖人<lb/>
弗用而懸之乎權衡視高下不差尺寸明主弗<lb/>
任而求之乎浣準<hi>浣準水望之平</hi>何則人材不可專用<lb/>
而度量可世傳也夫待要褭飛兔而駕之<hi>要褭飛兔</hi>
<pb n="KR3j0082_SBCK_038-12b"/>
<hi>皆一日萬里也</hi>則世莫乘車待西施絡慕而爲妃<hi>西施絡慕</hi>
<hi>古好女也</hi>則終身不家矣然不待古之英俊而人自<lb/>
足者因其所有而遂用之也<lb/>
治國之道上無苟令官無煩治士無僞行工無<lb/>
淫巧其事任而不擾其器完而不飾亂世則不<lb/>
然爲行者相揚以高<hi>揚擧</hi>爲禮者相矜以僞車輿<lb/>
極於雕琢器用遽於刻鏤求貨者爭難得以爲<lb/>
寶調文者遽於煩繞以爲慧爭爲詭辯久稽而<lb/>
不決無益於治工爲奇器歷歲而後成不周於<lb/>
<pb n="KR3j0082_SBCK_038-13a"/>
用故神農之法曰丈夫丁壯而不耕天下有受<lb/>
其饑者婦人當年而不織天下有受其寒者故<lb/>
身自耕妻親織以爲天下先其道民也不貴難<lb/>
得之貨不器無用之物是故其耕不彊者無以<lb/>
養生其織不力者無以揜形有餘不足各歸其<lb/>
身衣食饒裕姧邪不生安樂無事而天下均平<lb/>
故孔丘曾參無所施其善孟賁成荊無所行其<lb/>
威<hi>成荊古勇士也</hi>衰世之俗以其智巧詐僞飾衆無用<lb/>
貴遠方之貨珍難得之財不積於養生之具澆<lb/>
<pb n="KR3j0082_SBCK_038-13b"/>
天下之淳以淸爲濁人失其情故其爲編戶齊<lb/>
民無以異然貧富之相去也猶人君與僕虜不<lb/>
足倫之夫乘奇伎爲邪施者自足乎一世之間<lb/>
守正脩理不爲苟得者不免乎饑渴之患而欲<lb/>
民之去末反本是猶發其源而壅其流也且夫<lb/>
雕文刻鏤傷農事者也錦繡纂組害女功者也<lb/>
農事廢業饑之本也女功不繼寒之源也饑寒<lb/>
並至而能無犯令干誅者古今未之聞也故江<lb/>
河決流一鄕父子兄弟相遺而走爭升陵阪上<lb/>
<pb n="KR3j0082_SBCK_038-14a"/>
高丘輕足者先不能相顧也世樂志平見鄰國<lb/>
人溺尚猶哀之況親戚乎而人不能解也游者<lb/>
不能拯溺手足有所急也灼者不能救火身體<lb/>
有所痛也夫民有餘卽讓不足卽爭讓則禮義<lb/>
生爭則暴亂起扣門求火水莫不與者所饒足<lb/>
也林中不賣薪湖上不鬻魚所有餘也故物隆<lb/>
則欲省求贍則爭止故世治則小人守正而利<lb/>
不能誘也世亂則君子爲姧而刑不能禁也<lb/>
道應<lb/>
<pb n="KR3j0082_SBCK_038-14b"/>
惠子爲惠王爲國法<hi>惠王魏惠王惠子惠施也</hi>巳成王甚悅<lb/>
之以示翟煎翟煎曰善王曰可行耶煎曰不可<lb/>
王曰善而不可行何也對曰今擧大木者前呼<lb/>
邪許後亦應之此擧重勸力之歌也豈無鄭衛<lb/>
激楚之音哉然而不用者不若此其宜也治國<lb/>
在禮不在文辯故老子曰法令滋彰盜賊多有<lb/>
此之謂也<lb/>
趙襄子使攻翟而勝之襄子方將食而有憂色<lb/>
左右曰一朝而兩城下此人之所喜也今君有<lb/>
<pb n="KR3j0082_SBCK_038-15a"/>
憂色何也襄子曰江河之大也不過三日<hi>三日而減</hi>
飄風暴雨日中不須臾<hi>言其不能終日</hi>今趙氏之德行<lb/>
無積一朝而兩城下亡其及我乎孔子聞之曰<lb/>
趙氏其昌乎夫憂所以爲昌也而喜所以爲亡<lb/>
也勝非其難者也持之其難者也賢主以此持<lb/>
勝故其福及後世齊楚吳越皆嘗勝矣然而卒<lb/>
取亡焉不通乎持勝也唯有道之主能持勝<lb/>
齊王后死欲置后而未定使羣臣議薛公欲中<lb/>
王之意<hi>薛公田嬰</hi>因獻十珥而美其一旦日因問美<lb/>
<pb n="KR3j0082_SBCK_038-15b"/>
珥之所在因勸立以爲王后齊王大悅遂重薛<lb/>
公故人主之嗜慾見於外則爲人臣之所制故<lb/>
老子曰塞其兌閉其門終身不勤<lb/>
宓子治單父三年<hi>宓子子賤也</hi>而巫馬期<hi>巫馬期孔子弟子也</hi>
往觀化焉<hi>微視之</hi>見夜漁者得魚則釋之問焉漁<lb/>
者對曰宓子不欲人之取小魚也所得者小魚<lb/>
是以釋之巫馬期歸以報孔子曰宓子之德至<lb/>
矣使人闇行若有嚴刑在其側者宓子何以至<lb/>
於此孔子曰丘嘗問之以治言曰誠於此者形<lb/>
<pb n="KR3j0082_SBCK_038-16a"/>
於彼宓子必行此術也<lb/>
汜論<lb/>
天下豈有常法哉當於世事得於人理順於天<lb/>
地則可以正治矣夫神農伏羲不施賞罰而民<lb/>
不爲非然立政者不能廢法而治民舜執干戚<lb/>
而服有苗然征伐者不能釋甲兵而制彊暴由<lb/>
此觀之法度者所以論民俗而節緩急也器械<lb/>
者因時變而制宜適也聖人作法而萬民制焉<lb/>
賢者立禮而不肖者拘焉制法之民不可與遠<lb/>
<pb n="KR3j0082_SBCK_038-16b"/>
擧拘禮之人不可以應變耳不知淸濁之分者<lb/>
不可令調音心不知治亂之源者不可令制法<lb/>
度必有獨聞之聽獨見之明然後能擅道而行<lb/>
也夫殷變夏周變殷春秋變周三代之禮不同<lb/>
何古之從今儒墨稱三代文武而不行也是言<lb/>
其所不行也<hi>儒墨之所言今皆不行也</hi>非今時之世而不改<lb/>
是行其所非也稱其所是行其所非是以盡日<lb/>
極慮而無益於治勞形竭精而無補於主今夫<lb/>
圖工好畫鬼魅而憎圖狗馬鬼魅無信驗而狗<lb/>
<pb n="KR3j0082_SBCK_038-17a"/>
馬切於前也夫存危治亂非智不能而道先稱<lb/>
古雖愚有餘故不用之法聖主不行不驗之言<lb/>
明主不聽也<lb/>
今謂彊者勝則度地計衆富者利則量粟稱金<lb/>
如此則千乘之君無不覇王萬乘之國無破亡<lb/>
者矣國之亡也大不足恃道之行也小不可輕<lb/>
由此觀之存在得道而不在於大亡在失道而<lb/>
不在於小也亂國之君務廣其地而不務仁義<lb/>
務高其位而不務道德是釋其所以存而就其<lb/>
<pb n="KR3j0082_SBCK_038-17b"/>
所以亡也故桀困於焦門而不能自非其所行<lb/>
而悔不殺湯於夏臺紂拘於宣室而不反其過<lb/>
而悔其不殺文王於牖里嘗試處強大之勢而<lb/>
脩道德之論湯武救罪之不給何謀之敢慮乎<lb/>
若上亂三光之明下失萬民之心雖微湯武孰<lb/>
弗能奪今不審其在巳者而反備諸乎人天下<lb/>
非一湯武也殺一人卽必或繼之者矣且湯武<lb/>
之所以處小弱而能著者以其有道也桀紂之<lb/>
所以處強大而終見奪者以其無道也今不行<lb/>
<pb n="KR3j0082_SBCK_038-18a"/>
人之所以王而反益巳之所以奪者趍亡之道<lb/>
也<lb/>
事有可行而不可言者有可言而不可行者或<lb/>
易爲而難成者或難成而易敗者所謂可行而<lb/>
不可言者趣舍也可言而不可行者僞詐也易<lb/>
爲而難成者事也難成而易敗者治也此四䇿<lb/>
者聖人之所獨視而留志也<lb/>
未有功而知其賢者唯堯之知舜也功成事立<lb/>
而知其賢者市人之知舜也夫物之相類者世<lb/>
<pb n="KR3j0082_SBCK_038-18b"/>
主之所亂惑也嫌疑肖象者衆人之所眩燿也<lb/>
故狠者類智而非智也<hi>狠慢也</hi>愚者類君子而非<lb/>
君子也戇者類勇而非勇也使人之相去也若<lb/>
玉之與石也葵之與莧也則論人易矣<lb/>
天下莫易於爲善而莫難於爲不善所謂爲善<lb/>
者靜而無爲也所謂爲不善者躁而多欲也適<lb/>
情辭餘無所誘慕脩性保眞無變於巳故曰爲<lb/>
善者易也越城郭踰險塞篡殺矯誣非人之性<lb/>
也故曰爲不善難也今人之所以犯囹圄之罪<lb/>
<pb n="KR3j0082_SBCK_038-19a"/>
而陷於刑戮之患者由嗜欲無厭不脩度量之<lb/>
故也何以知其然今夫陳卒設兵而相當將施<lb/>
令曰斬首者拜爵而曲橈者要斬然而隊伯之<lb/>
卒皆不能前遂斬首之功而後被要斬之罪是<lb/>
去恐死而就必死也故事或欲之適足以失之<lb/>
或避之適足以就之有人乘舩而遇大風者波<lb/>
至而恐自投水中非不貪生而畏死惑於恐死<lb/>
而反忘生也故人之嗜欲亦猶此也故達道之<lb/>
人不苟得不讓福其有不弃非其有不索也恆<lb/>
<pb n="KR3j0082_SBCK_038-19b"/>
盈而不溢常虛而易足今夫溜水足以溢壺榼<lb/>
而江河不能實漏巵故人心猶此也自當以道<lb/>
術度量食充虛衣禦寒則足以養七尺之形矣<lb/>
若無道術度量則萬乘之勢不足以爲尊天下<lb/>
之富不足以爲樂矣<lb/>
詮言<lb/>
爲治之本務在於安民安民之本在於足用足<lb/>
用之本在於勿奪時勿奪時之本在於省事省<lb/>
事之本在於節欲節欲之本在於反性釋道而<lb/>
<pb n="KR3j0082_SBCK_038-20a"/>
任智者必危弃數而用材者必困有以欲多亡<lb/>
者未有以無欲危者也有以欲治而亂者未有<lb/>
以守常失者也故智不足以免患愚不足以至<lb/>
於失寧守其分循其理失之不憂得之不喜因<lb/>
春而生因秋而殺所生者不德所殺者不怨則<lb/>
近於道矣聖人守其所以有不求其所未得求<lb/>
其所未得則所有者亡矣脩其所有則所欲者<lb/>
至矣故用兵者先爲不可勝以待敵之可勝也<lb/>
治國者先爲不可奪也以待敵之可奪也舜脩<lb/>
<pb n="KR3j0082_SBCK_038-20b"/>
之歷山而海內從文王脩之岐周而天下移使<lb/>
舜趍天下之利而忘脩巳之道身猶弗能保何<lb/>
尺地之有乎故福莫大無禍利莫美不喪動之<lb/>
爲物不損則益<hi>動有爲也</hi>不成則毀不利則病皆險<lb/>
也<hi>險言危難不可行</hi>道之者危<lb/>
說山<lb/>
上求材臣殘木上求魚臣乾谷上求楫而下致<lb/>
舩上言若絲下言若綸上有一善下有二譽上<lb/>
有三衰下有九殺<hi>衰殺皆喩儉也傳曰上之所好下尤甚焉故有九殺也</hi>
<pb n="KR3j0082_SBCK_038-21a"/>
人間<lb/>
夫言出於口者不可止於人行發於邇者不可<lb/>
禁於遠事者難成而易敗也名者難立而易廢<lb/>
也千里之堤以螻蟻之穴漏百尋之屋以突隙<lb/>
之煙焚<hi>突竈突也</hi>堯戒曰戰戰慄慄日愼一日莫蹪<lb/>
於山而蹪於垤<hi>蹪躓垤螘封也</hi>是故人者皆輕小害易<lb/>
微事是以多悔患至而後憂之是猶病者巳惓<lb/>
<hi>惓劇</hi>而索良醫也雖有扁鵲兪夫之巧猶不能生<lb/>
也<hi>兪夫黃帝時醫</hi>
<pb n="KR3j0082_SBCK_038-21b"/>
天下有三危少德而多寵一危也材下而位高<lb/>
二危也身無大功而有厚祿三危也賢主不苟<lb/>
得忠臣不苟利何以明之中行繆伯攻鼓弗能<lb/>
下<hi>中行繆伯晉大夫鼓北翟</hi>餽間倫曰鼓之嗇夫間倫知之<lb/>
<hi>餽間倫晉大夫</hi>請無疲武丈夫而鼓可得也繆伯弗應<lb/>
左右曰不折一㦸不傷一卒而鼓可得也君奚<lb/>
爲弗取繆伯曰間倫爲人佞而不仁若使間倫<lb/>
下之吾可以勿賞乎若賞之是賞佞人佞人得<lb/>
志是使晉國之武舍仁而爲佞雖得鼓將何所<lb/>
<pb n="KR3j0082_SBCK_038-22a"/>
用之<lb/>
泰族<lb/>
聖王在上位廓然無形寂然無聲官府若無事<lb/>
朝廷若無人無隱士無逸民無勞役無冤刑四<lb/>
海之內莫不仰上之德象主之指夷狄之國重<lb/>
譯而至非戸辨而家說之也推其誠心施之天<lb/>
下而巳矣詩曰惠此中國以綏四方內順外寧<lb/>
矣大王亶父處邠狄人攻之杖䇿而去百姓携<lb/>
幼扶老而國乎岐周非令之所能召也秦穆公<lb/>
<pb n="KR3j0082_SBCK_038-22b"/>
爲食駿馬之傷也飮之美酒以其死力報非劵<lb/>
之所責也<hi>劵契也</hi>季子治單父夜漁者得小卽釋<lb/>
之非刑之所能禁也孔子爲魯司冦田漁皆讓<lb/>
長<hi>長者得多</hi>而斑白不負載<hi>斑白鬚有白髮</hi>非法之所能致<lb/>
也夫矢之所以射遠貫堅者弩力也其所以中<lb/>
的剖微者人心也賞善罰暴者政令也其所以<lb/>
行者精誠也故弩雖彊不能獨中令雖明不能<lb/>
獨行必有精氣所與之故總道以被民而民不<lb/>
從誠心弗施也<lb/>
<pb n="KR3j0082_SBCK_038-23a"/>
天地四時非生萬物者神明接陰陽和而萬物<lb/>
生之聖人之治天下非易民性也拊循其所有<lb/>
而滌蕩之故因則大化則細矣<hi>能因循則大矣化而欲作則小</hi>
先王之制法也因民之所好而爲之節文者也<lb/>
因其好色而制㛰姻之禮故男女有班因其好<lb/>
音而正雅頌之聲故風俗不流因其寧室家樂<lb/>
妻子敎之以孝故父子有親因其喜朋友而敎<lb/>
之以悌故長幼有序然後脩朝聘以明貴賤鄕<lb/>
飮習射以明長幼時蒐振旅以習用兵<hi>蒐簡車馬也</hi>
<pb n="KR3j0082_SBCK_038-23b"/>
入學庠序以脩人倫此皆人所有於性而聖人<lb/>
所匠成也<lb/>
民無廉耻不可治也非脩禮義廉耻不立民不<lb/>
知禮義法弗能正也非崇善廢醜不向禮義無<lb/>
法不可以爲治也不知禮義不可以行法法能<lb/>
殺不孝者而不能使人爲孔墨之行法能刑竊<lb/>
盜者而不能使人爲伯夷之廉孔子養徒三千<lb/>
人皆入孝出悌言爲文章行爲儀表敎之所成<lb/>
也墨子服役百八十人皆可使赴火蹈刄死不<lb/>
<pb n="KR3j0082_SBCK_038-24a"/>
還踵化之所致也夫刻肌膚鑱皮革被創流血<lb/>
至難也然越人爲之以求榮也<hi>越人以箴刺其皮爲龍文</hi>聖<lb/>
王在位明好憎以示人經誹譽以導之親賢而<lb/>
進之賤不肖而退之無被瘡流血之患而有高<lb/>
世尊顯之名民孰不從古者法設而不犯刑措<lb/>
而不用非可刑而不刑也百工維時庶績咸熈<lb/>
禮義脩而任賢得也故擧天下之高以爲三公<lb/>
一國之高以爲九卿一縣之高以爲二十七大<lb/>
夫一鄕之高以爲八十一元士各以小大之材<lb/>
<pb n="KR3j0082_SBCK_038-24b"/>
處其位得其宜由本流末以重制輕上唱而民<lb/>
和上動而下隨四海之內一心同歸背貪鄙而<lb/>
向義理於其以化民也若風之搖草木無之而<lb/>
不靡今使愚敎智使不肖臨賢雖嚴刑罰民弗<lb/>
從者小不能制大弱不能使強也故聖主者擧<lb/>
賢以立功不肖主擧其所與同文王擧太公望<lb/>
召公奭而王桓公任管仲隰朋而覇此擧賢以<lb/>
立功也夫差用大宰嚭而滅秦任李斯趙高而<lb/>
亡此擧所與同也故觀其所擧而治亂可見也<lb/>
<pb n="KR3j0082_SBCK_038-25a"/>
察其黨與而賢不肖可論也夫聖人之屈者以<lb/>
求申也枉者以求直也故雖出邪僻之道行幽<lb/>
昧之塗將欲以興大道成大功猶出林之中不<lb/>
得直道拯溺之人不得不濡足夫觀逐者於其<lb/>
反也觀行者於其終也故百川並流不注海者<lb/>
不爲川谷趍行蹐馳不歸善者不爲君子故善<lb/>
言歸乎可行善行歸乎仁義君子之過也猶日<lb/>
月之蝕也何害於明小人之可也猶狗之晝吠<lb/>
鴟之夜見何益於善夫智者不妄爲勇者不妄<lb/>
<pb n="KR3j0082_SBCK_038-25b"/>
發擇善而爲之計義而行之故事成而功足賴<lb/>
也身死而名足稱也雖有智能必以仁義爲之<lb/>
本而後可立也智能蹐馳百事並作聖人以仁<lb/>
義爲之準繩中之者謂之君子不中者謂之小<lb/>
人人莫不知學之有益於巳也然而不能者嬉<lb/>
戲害之也人皆多以無用害有用故知不博而<lb/>
日不足以鑿觀池之力耕則田野必闢矣以積<lb/>
土山之高脩隄防則水用必足矣以食狗馬鴻<lb/>
鴈之費養士則名譽必榮矣以弋獵博奕之日<lb/>
<pb n="KR3j0082_SBCK_038-26a"/>
誦詩書則聞識必博矣故上下異道則治同道<lb/>
則亂位高而道大者從事大而道小者凶故小<lb/>
快害義小惠害道小辯害治苛峭傷德大政不<lb/>
險故民易遵至治寛裕故下不相賊至德樸素<lb/>
故民無慝原蠶一歲再收非不利也然而王法<lb/>
禁之者爲其殘桑也家老異糧而食之殊器而<lb/>
烹之子婦跣而上堂跪而酌羹非不費也然而<lb/>
不可省者爲其害義也待媒而結言娉納而取<lb/>
婦紱絻而親迎非不煩也然而不可易者可以<lb/>
<pb n="KR3j0082_SBCK_038-26b"/>
防淫也使民居處相司有罪相吿於以禁姧非<lb/>
不輟也然而不可行者爲傷和睦之心而搆仇<lb/>
讎之怨也故事有鑿一孔而生百隟樹一物而<lb/>
生萬葉者所鑿不足以爲便而所開足以爲敗<lb/>
所樹不足以爲利而所生足以爲穢愚者惑於<lb/>
小利而忘其大害不可以爲法也故仁智人材<lb/>
之美者也所謂仁者愛人也所謂智者知人也<lb/>
愛人則無虐刑矣知人則無亂政矣三代之所<lb/>
以昌也智伯有五過人之材<hi>智伯美髯長大一材也射御足力二</hi>
<pb n="KR3j0082_SBCK_038-27a"/>
<hi>材也伎藝畢極三材也巧文辯惠四材也強毅果敢五材也</hi>而不免於身死<lb/>
人手者不愛人也齊王建有三過人之巧<hi>力能引強</hi>
<hi>走先馳馬超能越高</hi>而身虜於秦者不知賢也<hi>齊王建任用后勝之</hi>
<hi>計不用淳于越之言</hi>故仁莫大於愛人智莫大於知人二<lb/>
者不立雖察惠捷巧不免於亂矣<lb/>
<pb n="KR3j0082_SBCK_038-27b"/>
</p>
<p>
羣書治要卷第四十一<lb/>
<pb n="KR3j0082_SBCK_038-28a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_039-1a"/>
羣書治要卷第四十二<lb/>
　　　　秘書監鉅鹿男臣魏徵等奉勅撰<lb/>
鹽鐵論　新序<lb/>
　　鹽鐵論<lb/>
行遠道者假於車濟江海者因於舟故賢士之<lb/>
立功成名因於資而假物者也公輸子能因人<lb/>
主之材木以搆宮室臺榭而不能自爲專屋狹<lb/>
廬材不足也歐冶能因君之銅鐵以爲金鑪大<lb/>
鐘而不能自爲壺鼎槃杆無其用也君子能因<lb/>
<pb n="KR3j0082_SBCK_039-1b"/>
人主之政朝以和百姓潤衆庶而不能自饒其<lb/>
家勢不便也故舜耕於歷山恩不及州里太公<lb/>
屠牛於朝歌利不及妻子及其見用恩流八荒<lb/>
德溢四海故舜假之堯太公因之周君子能修<lb/>
身以假道者不能枉道而假財也<lb/>
扁鵲不能治不受鍼藥之疾賢聖不能正不食<lb/>
善言之君故桀有關龍逢而夏亡紂有三仁而<lb/>
商滅故不患無夷吾由余之論患無桓穆之聽<lb/>
耳是以孔子東西無所遇屈原放逐於楚國也<lb/>
<pb n="KR3j0082_SBCK_039-2a"/>
故曰直道而事人焉往而不三黜枉道而事人<lb/>
何必去父母之邦此所以言而不見從行不得<lb/>
合者也<lb/>
古者篤敎以導民明辟以正刑刑之於治猶䇿<lb/>
之於御也良工不能無䇿而御有䇿而勿用也<lb/>
聖人假法以成敎敎成而刑不施故威厲而不<lb/>
殺刑設而不犯今廢其紀綱而不能張壞其禮<lb/>
義而不能防民陷於罪從而獵之以刑是猶開<lb/>
其闌牢發以毒矢也不盡不止矣曾子曰上失<lb/>
<pb n="KR3j0082_SBCK_039-2b"/>
其道民散久矣如得其情則哀矜而勿喜夫不<lb/>
傷民之不治而伐巳之能得姦猶弋者覩鳥獸<lb/>
挂罻羅而喜也今天下之被誅者不必有管蔡<lb/>
之邪鄧晳之僞也孔子曰人而不仁疾之以甚<lb/>
亂也故民亂反之政政亂反之身身正而天下<lb/>
定是以君子嘉善而矜不能恩及刑人德潤窮<lb/>
夫施惠悅爾行刑不樂也<lb/>
周公之相成王也百姓饒樂國無窮人非代之<lb/>
耕織也易其田疇薄其稅歛則民富矣上以奉<lb/>
<pb n="KR3j0082_SBCK_039-3a"/>
君親下無飢寒之憂則敎可成也語曰旣富矣<lb/>
又何加焉曰敎之敎之以德齊之以禮則民徙<lb/>
義而從善莫不入孝出悌夫何奢侈暴慢之有<lb/>
乎管子曰倉廩實而知禮節百姓足而知榮辱<lb/>
故富民易與適禮<lb/>
古者政得則陰陽調星辰理風雨時故行修於<lb/>
內聲聞于外爲之於下福應于天周公在上而<lb/>
天下太平國無夭傷歲無荒年當此時雨不破<lb/>
塊風不鳴條旬而一雨必以夜無丘陵高下皆<lb/>
<pb n="KR3j0082_SBCK_039-3b"/>
孰今不省其所以然而曰陰陽之運也非所聞<lb/>
也孟子曰野有死殍不知收也狗豕食人食不<lb/>
知歛也爲民父母見饑而死則曰非我歲也何<lb/>
異乎以刃殺之則曰非我兵也方今之務在除<lb/>
飢寒之患罷鹽鐵退權利分土地趣本業養桑<lb/>
麻盡地力也寡功節用則民自富如是則水旱<lb/>
不能憂凶年不能累也<lb/>
王者崇禮施德尚仁義而賤怪力故聖人絕而<lb/>
不言孔子曰言忠信行篤敬雖之蠻貊不可弃<lb/>
<pb n="KR3j0082_SBCK_039-4a"/>
也今萬方絕國之君奉贄獻見者懷天子之威<lb/>
德而欲觀中國之禮宜設明堂辟廱以示之揚<lb/>
干戚昭雅頌以風之今乃以玩好不用之器奇<lb/>
蟲不畜之獸角抵之戲炫燿之物陳夸之殆與<lb/>
周公之待遠方殊也昔周公處謙讓以交卑士<lb/>
執禮德以下天下故辭越裳之贄見恭敬之禮<lb/>
也旣與入文王之廟是見大孝之禮也目覩威<lb/>
儀干戚之容耳聽升歌雅頌之聲心充至德欣<lb/>
然以歸此四夷所以慕義內附非重譯狄鞮來<lb/>
<pb n="KR3j0082_SBCK_039-4b"/>
觀猛獸熊羆也夫犀象兕虎南夷之所多也驢<lb/>
騾馲駝北狄之常畜也中國所鮮外國賤之南<lb/>
越以孔雀珥門戶昆山之旁以玉璞抵鳥鵲今<lb/>
貴人之所賤珍人之所饒非所以厚中國而明<lb/>
盛德也隋和世之名寶也而不能安危存亡故<lb/>
喩德示威唯賢臣良相不在戎馬珍怪也是以<lb/>
聖王以賢爲寶不以珠玉爲寶昔晏子修之樽<lb/>
爼之間而折衝乎千里不能者雖隋和滿篋無<lb/>
益於存亡矣<lb/>
<pb n="KR3j0082_SBCK_039-5a"/>
衛靈公當隆冬興衆穿池海春以諫曰天寒百<lb/>
姓凍餧願公之罷役也公曰天寒乎哉寒乎哉<lb/>
海春曰人之言曰安者不能恤危飽者不能食<lb/>
飢故餘粱肉者難爲言隱約處逸樂者難爲言<lb/>
勤苦夫高堂䆳宇廣厦洞房者不知專屋狹廬<lb/>
上漏下濕者之痛也繫馬百駟貨財充內儲陳<lb/>
納新者不知有旦無暮稱貸者之急也乘堅驅<lb/>
良列騎成行者不知負擔歩行者之勞也匡牀<lb/>
薦席侍御滿側者不知服輅輓舩登高絕流者<lb/>
<pb n="KR3j0082_SBCK_039-5b"/>
之難也衣輕煖處温室載安車者不知乘長城<lb/>
眺胡代向淸風者危寒也妻子好合子孫保之<lb/>
者不知老母之憔悴匹婦之悲恨也耳聽五音<lb/>
目視弄優者不知蒙流矢推敵方外之死亡也<lb/>
東向仗几振筆而調文者不知木索之急箠楚<lb/>
之痛也昔商鞅之任秦也刑人若刈菅茅用師<lb/>
若彈丸從軍旅者暴骨長城戍漕者輜車相望<lb/>
生而往死而還彼獨非人子耶故君子仁以恕<lb/>
義以度所好惡與天下共之<lb/>
<pb n="KR3j0082_SBCK_039-6a"/>
地廣而不德者國危兵強而凌敵者身亡虎兕<lb/>
相搏而螻蟻得志兩敵相機而匹夫乘閑是以<lb/>
聖王見利慮害見遠存近<lb/>
道徑衆民不知所由也法令衆人不知所避也<lb/>
故王者之制法也昭乎如日月故民不迷曠乎<lb/>
若大路故民不惑幽隱遠方折乎知之愚婦童<lb/>
婦咸知所避是故法令不犯而獄犴不用也昔<lb/>
秦法繁於秋荼而網密於凝脂然而上下相遁<lb/>
姦僞萌生有司治之若救爛捌焦不能禁非網<lb/>
<pb n="KR3j0082_SBCK_039-6b"/>
疏而罪漏禮義廢而刑罰任也方今律令百有<lb/>
餘篇文章繁罪名重羣國用之疑惑或淺或深<lb/>
自吏明習者不知所處而況愚民乎律令塵蠧<lb/>
於棧閣吏不能徧覩而況愚民乎此斷獄所以<lb/>
滋衆而民犯禁滋多也親服之屬甚衆上附下<lb/>
附而服不過五五刑之屬三千上殺下殺而罪<lb/>
不過五故治民之道務篤於敎也<lb/>
法能刑人而不能使人廉能殺人而不能使人<lb/>
仁所貴良醫者貴其審消息而退邪氣也非貴<lb/>
<pb n="KR3j0082_SBCK_039-7a"/>
其下鍼石而鑽肌膚也所貴良吏者貴其絕惡<lb/>
於未萌使之不爲非非貴其拘之囹圄而刑殺<lb/>
之也今之所謂良吏者文察則以禍其民強力<lb/>
則以厲其下不本法之所由生而專巳之殘心<lb/>
文誅假法以陷不辜累無罪以子及父以弟及<lb/>
兄一人有罪州里驚駭十家奔亡若癰疽之相<lb/>
漫色淫之相連一節動而百枝搖詩云舍彼有<lb/>
罪旣伏其辜若此無罪淪胥以鋪傷無罪而累<lb/>
也非患銚鉏之不利患其舍草而芸苗也非患<lb/>
<pb n="KR3j0082_SBCK_039-7b"/>
無準平患其舍枉而繩直也故親近爲過不必<lb/>
誅是鉏不用也疏遠有功不必賞是苗不養也<lb/>
故世不患無法而患無必行之法也<lb/>
古者周其禮而明其敎禮周敎明不從者然後<lb/>
等之以刑刑罰中民不怨矣故舜施四罪而天<lb/>
下咸服誅不仁也輕重各伏其誅刑必加而無<lb/>
赦赦維疑者若此則世安得不軌之人而罪之<lb/>
乎今廢其德敎而責之禮義是虐民也春秋傳<lb/>
曰子有罪執其父臣有罪執其君聽失之大者<lb/>
<pb n="KR3j0082_SBCK_039-8a"/>
也今以子誅父以弟誅兄親戚相坐什伍相連<lb/>
若引根本而及華葉傷小指而累四體也如此<lb/>
則以有罪反誅無罪反誅無罪則天下之無罪<lb/>
者寡矣故吏不以多斷爲良醫不以多刺爲工<lb/>
子產殺一人刑二人道不拾遺而民無誣心故<lb/>
爲民父母似養疾子長恩厚而巳自首匿相坐<lb/>
之法立骨肉之恩廢而刑罪多矣聞父母之於<lb/>
子雖有罪猶匿之其不欲服罪爾子爲父隱父<lb/>
爲子隱未聞父子之相坐也聞兄弟能緩追以<lb/>
<pb n="KR3j0082_SBCK_039-8b"/>
免賊未聞兄弟之相坐也聞惡惡止其人疾始<lb/>
而誅首惡未聞什伍而相坐也<lb/>
紂爲炮烙之刑而秦有收孥之法趙高以峻文<lb/>
決罪於內百官以峭法斷割於外死者相枕席<lb/>
刑者相望百姓側目重足不寒而慄方此之時<lb/>
豈特冐火蹈刃哉然父子相背兄弟相嫚至於<lb/>
骨肉相殘上下相殺非刑輕而罰不必令太嚴<lb/>
而仁恩不施也故政寬則下親其上政嚴則臣<lb/>
謀其主晉厲以幽二世以弑惡在峻法之不犯<lb/>
<pb n="KR3j0082_SBCK_039-9a"/>
嚴家之無挌虜也聖人知之是以務和而不務<lb/>
威故高皇帝約秦苛法以慰怨毒之人而長和<lb/>
睦之心唯恐刑之重而德之薄也是以恩施無<lb/>
窮澤流後世商鞅吳起以秦楚之法爲輕而累<lb/>
之上危其主下没其身或非特慈母乎<lb/>
民之仰法猶魚之仰水水淸則靜濁則擾擾則<lb/>
不安其居靜則樂其業樂其業則富富則仁生<lb/>
贍則爭止是以成康之世賞無所施法無所加<lb/>
非可刑而不刑民莫犯禁也非可賞而不賞民<lb/>
<pb n="KR3j0082_SBCK_039-9b"/>
莫不仁也若斯則吏何事而可理乎今之治民<lb/>
者若拙御之御馬也行則頓之止則擊之身創<lb/>
於箠吻傷於銜而求其無失何可得也故疲馬<lb/>
不畏鞭箠疲民不畏刑法雖增而累之其有益<lb/>
乎<lb/>
古者明其仁義之誓使民不踰不敎而殺是虐<lb/>
民也與其刑不可踰不若義之不可踰也聞禮<lb/>
義行而刑罰中未聞刑罰任而孝悌興也高牆<lb/>
狹基不可立也嚴刑峻法不可久也二世信趙<lb/>
<pb n="KR3j0082_SBCK_039-10a"/>
高之計深督責而任誅斷刑者半道死者日積<lb/>
殺人多者爲忠歛民悉者爲能百姓不勝其求<lb/>
黔首不勝其刑海內同憂而俱不聊生故過任<lb/>
之事父不得於子無巳之求君不得於臣知死<lb/>
不再窮鼠齧狸匹夫奔萬乘舍人折弓陳勝吳<lb/>
廣是也聞不一朞而社稷爲虛惡在其能長制<lb/>
羣下而久守其國也<lb/>
　　新序<lb/>
楚恭王有疾召令尹曰常侍筦蘇與我處常勸<lb/>
<pb n="KR3j0082_SBCK_039-10b"/>
我以義吾與處不安也不見不思也雖然吾有<lb/>
得也其功不細必厚爵之申侯伯與我處常縱<lb/>
恣吾吾所樂者勸吾爲之吾所好者先吾服之<lb/>
吾與處歡樂之不見則戚雖然吾終無得也其<lb/>
過不細必亟遣之令尹曰諾明日王薨令尹卽<lb/>
拜筦蘇爲上卿而逐申侯伯出之境曾子曰人<lb/>
之將死其言也善恭王之謂也孔子曰朝聞道<lb/>
夕死可矣於是以開後嗣覺來世猶愈没身不<lb/>
寤者也<lb/>
<pb n="KR3j0082_SBCK_039-11a"/>
趙簡子上羊膓之坂羣臣皆偏袓推車而虎會<lb/>
獨擔㦸行歌不推車簡子曰羣臣皆推車會獨<lb/>
擔㦸行歌是會爲人臣侮其主爲人臣侮其主<lb/>
者其罪何若對曰爲人臣而侮其主者死而又<lb/>
死簡子曰何謂死而又死會曰身死妻子爲徒<lb/>
若是謂死而又死也君旣巳聞爲人臣而侮其<lb/>
主者之罪矣君亦聞爲人君而侮其臣者乎簡<lb/>
子曰何若會曰爲人君而侮其臣者智者不爲<lb/>
謀辨者不爲使勇者不爲鬭智者不爲謀則社<lb/>
<pb n="KR3j0082_SBCK_039-11b"/>
稷危辨者不爲使則使不通勇者不爲鬬則邊<lb/>
境侵簡子曰善乃以會爲上客<lb/>
魏文侯與大夫坐問曰寡人何如君也羣臣皆<lb/>
曰君仁君也次至翟黃曰君非仁君也曰子何<lb/>
以言之對曰君伐中山不以封君之弟而以封<lb/>
君之長子臣以此知君之非仁君也文侯怒而<lb/>
出之次至任座文侯問曰寡人何如君也任座<lb/>
對曰君仁君也曰子何以言之對曰臣聞之其<lb/>
君仁者其臣直向翟黃之言直臣是以知君仁<lb/>
<pb n="KR3j0082_SBCK_039-12a"/>
君也文侯曰善復召翟黃<lb/>
中行寅將亡乃召其大祝而欲加罪焉曰子爲<lb/>
我祝犧牲不肥澤耶且齋戒不敬耶使國亡何<lb/>
也祝簡對曰昔者吾先君中行穆子皮車十乘<lb/>
不憂其薄也憂德義之不足也今主君有革車<lb/>
百乘不憂德義之薄唯患車之不足也夫船車<lb/>
飾則賦歛厚賦歛厚則民怨謗詛矣且君苟以<lb/>
爲祝有益於國乎則詛亦將爲損世亡矣一人<lb/>
祝之一國詛之一祝不勝萬詛國亡不亦宜乎<lb/>
<pb n="KR3j0082_SBCK_039-12b"/>
祝其何罪中行子乃慙<lb/>
秦欲伐楚使使者往觀楚之寶器楚王聞之召<lb/>
令尹子西而問焉曰秦欲觀楚之寶器吾和氏<lb/>
之璧隨侯之珠可以示諸令尹子西對曰不知<lb/>
也召昭奚恤而問焉昭奚恤曰此欲觀吾國得<lb/>
失而圖之寶器在賢臣珠玉玩好之物非寶之<lb/>
重者也王遂使昭奚恤應之昭奚恤爲東面之<lb/>
壇一爲南面之壇四爲西面之壇一秦使者至<lb/>
昭奚恤曰君客也請就上位東面令尹子西南<lb/>
<pb n="KR3j0082_SBCK_039-13a"/>
面太宗子敖次之葉公子高次之司馬子反次<lb/>
之昭奚恤自居西面之壇稱曰客欲觀楚之寶<lb/>
器楚國之寶者賢臣也理百姓實倉廩使民各<lb/>
得其所令尹子西在此奉珪璧使諸侯解忿悁<lb/>
之難交兩國之歡使無兵革之憂太宗子敖在<lb/>
此守封疆謹境界不侵隣國隣國亦不見侵葉<lb/>
公子高在此理師旅整兵戎以當強敵提枹鼓<lb/>
以動百萬之衆所使皆趣湯火蹈白刃出萬死<lb/>
不顧一生司馬子反在此懷覇王之餘議撮治<lb/>
<pb n="KR3j0082_SBCK_039-13b"/>
亂之遺風昭奚恤在此唯大國之所觀秦使者<lb/>
瞿然無以對使者反言於秦君曰楚多賢臣未<lb/>
可謀也遂不伐楚<lb/>
昔者唐虞崇擧九賢布之於位而海內大康要<lb/>
荒來賓麟鳳在郊商湯用伊尹而文武用太公<lb/>
閎夭成王任周邵而海內大治越裳重譯祥瑞<lb/>
並降遂安千載皆由任賢之功也無賢臣雖五<lb/>
帝三王不能以興齊桓得管仲有覇諸侯之榮<lb/>
失管仲而有亂危之辱虞不用百里奚而亡秦<lb/>
<pb n="KR3j0082_SBCK_039-14a"/>
穆用之而覇楚不用子胥而破吳王闔廬用之<lb/>
而覇夫差非徒不用子胥也又殺之而卒以亡<lb/>
燕昭王用樂毅推弱燕之兵破強齊之讎屠七<lb/>
十城而惠王廢樂毅變代以騎刦兵立破亡七<lb/>
十城此父用之子不用其事可見也故闔廬用<lb/>
子胥而興夫差殺之而以亡昭王用樂毅以勝<lb/>
惠王逐之而以敗此的的然若白黑也秦不用<lb/>
叔孫通項王不用陳平韓信而皆滅漢用之而<lb/>
大興此未遠也夫失賢者其禍如彼用賢者其<lb/>
<pb n="KR3j0082_SBCK_039-14b"/>
福如此人君莫不求賢以自輔然而國以亂亡<lb/>
者所以賢者不賢也或使賢者爲之與不肖者<lb/>
議之使智者圖之與愚者謀之不肖嫉賢愚者<lb/>
妬智是賢者之所以隔蔽也所以千歲不合者<lb/>
也或不肯用賢或用賢而不能久也或久而不<lb/>
能終也或不肖子廢賢父之忠臣其禍敗難一<lb/>
二錄也然其要在於已不明而聽衆口也故譖<lb/>
訴不行斯爲明矣<lb/>
魏龐共與太子質於邯鄲謂魏王曰今一人言<lb/>
<pb n="KR3j0082_SBCK_039-15a"/>
市中有虎王信之乎王曰不信也曰二人言王<lb/>
信之乎曰寡人疑矣曰三人言王信之乎曰寡<lb/>
人信之矣龐共曰夫市之無虎明矣三人言而<lb/>
成有虎今邯鄲去魏遠於市議臣者過三人願<lb/>
王察之也魏王曰寡人知之矣及龐共自邯鄲<lb/>
反讒口果至矣遂不得見<lb/>
昔者鄒忌以鼓琴見齊宣王宣王善之與語三<lb/>
日遂拜以爲相有稷下先生淳于髠之屬七十<lb/>
二人乃相與俱行見鄒忌曰狐白之裘補之以<lb/>
<pb n="KR3j0082_SBCK_039-15b"/>
弊羊皮何如忌曰諾請不敢雜賢以不肖髠曰<lb/>
方內而圜缸何如忌曰諾請謹門戶不敢留客<lb/>
髠等曰三人共牧一羊羊不得食人不得息何<lb/>
如忌曰諾請減吏省員使無擾民淳于髠等三<lb/>
辭鄒忌三知之如應響淳于髠等辭屈辭而去<lb/>
梁君出獵見白鴈羣梁君下車彀弩欲射之道<lb/>
有行者梁君謂行者止行者不止白鴈羣駭梁<lb/>
君怒欲射行者其御公孫龍下車撫矢曰君止<lb/>
梁君忿然作色而怒曰龍不與其君而顧與他<lb/>
<pb n="KR3j0082_SBCK_039-16a"/>
人何也公孫龍對曰昔者齊景公之時大旱三<lb/>
年卜之曰必以人祠乃雨景公曰凡吾所以求<lb/>
雨者爲吾民也今必使吾以人祠乃且雨寡人<lb/>
將自當之言未卒而天大雨方千里何也爲有<lb/>
德於天而惠於民也今主君以白鴈之故而欲<lb/>
射殺之無異於虎狼矣梁君援其手與上車歸<lb/>
入郭門呼萬年曰幸哉今日也人獵皆得獸吾<lb/>
獵得善言而歸<lb/>
晉文公出田逐獸碭入大澤迷不知所出其中<lb/>
<pb n="KR3j0082_SBCK_039-16b"/>
有漁者文公謂曰我若君也道安從出漁者曰<lb/>
臣願有獻文公曰出澤而受之於是送出澤漁<lb/>
者曰鴻鵠保河海之中厭而欲數移徙之小澤<lb/>
則必有丸矰之憂黿鼉保深淵厭而出之淺渚<lb/>
則必有羅網釣射之憂今君逐獸碭入至此何<lb/>
行之太遠也文公曰善哉謂從者記漁者名漁<lb/>
者曰君何以名爲君其尊天事地敬社稷固四<lb/>
國慈愛萬民薄賦歛輕租稅者臣亦與焉君不<lb/>
敬社稷不固四國外失禮於諸侯內逆民心一<lb/>
<pb n="KR3j0082_SBCK_039-17a"/>
國流亡漁者雖有厚賜不得保也遂辭不受曰<lb/>
君亟歸國臣亦反漁所<lb/>
晉文公逐麋而失之問農夫老古曰吾麋何在<lb/>
老古以足指曰如是往矣文公曰寡人問子子<lb/>
以足指何也老古振衣而起曰壹不意人君之<lb/>
如此也虎豹之居也厭閑而近人故得魚鼈之<lb/>
居也厭深而之淺故得諸侯厭衆而亡其國詩<lb/>
曰維鵲有巢維鳩居之君放不歸人將居之矣<lb/>
於是文公恐歸遇欒武子欒武子曰獵得獸乎<lb/>
<pb n="KR3j0082_SBCK_039-17b"/>
侯有悅色文公曰吾逐麋而失之得善言故有<lb/>
悅色武子曰其人安在曰吾未與來武子曰處<lb/>
上位而不䘏其下驕也緩令急誅暴也取人言<lb/>
而弃其身盜也文公曰善還車載老古與俱歸<lb/>
魏文侯出遊見路人反裘而負蒭文侯曰胡爲<lb/>
反裘而負蒭對曰臣愛其毛文侯曰若不知其<lb/>
裏盡而毛無所恃矣明年東陽上計錢布十倍<lb/>
大夫畢賀文侯曰此非所以賀我也譬無異夫<lb/>
路人反裘而負蒭也將愛其毛不知其裏盡毛<lb/>
<pb n="KR3j0082_SBCK_039-18a"/>
無所恃也今吾田地不加廣士民不加衆而錢<lb/>
十倍必取之士大夫也吾聞之下不安者其上<lb/>
不可居此非所以賀我也<lb/>
齊有婦人極醜號曰無鹽女臼頭深目長壯大<lb/>
節卬鼻結㗋肥項少髮折腰出胷皮膚若漆行<lb/>
年三十無所容入於是乃自詣宣王曰妾齊之<lb/>
不售女也聞君王之聖德願備後宮之掃除謁<lb/>
者以聞宣王方置酒於漸臺左右聞之莫不掩<lb/>
口而笑曰此天下強顏女子也於是宣王乃召<lb/>
<pb n="KR3j0082_SBCK_039-18b"/>
而見之伹揚目銜齒擧手拊肘曰殆哉殆哉如<lb/>
此者四宣王曰願遂聞命對曰今大王之君國<lb/>
也西有衡秦之患南有強楚之讎外有三國之<lb/>
難內聚姧臣衆人不附春秋四十壯男不立故<lb/>
不務衆子而務衆婦尊所好而忽所恃一旦山<lb/>
陵崩阤社稷不定此一殆也漸臺五重黃金白<lb/>
玉翡翠珠璣莫落連飾萬民疲極此二殆也賢<lb/>
者伏匿於山林諂諛強進於左右邪僞立於本<lb/>
朝諫者不得通入此三殆也酒漿沈湎以夜續<lb/>
<pb n="KR3j0082_SBCK_039-19a"/>
朝女樂俳優從橫大笑外不修諸侯之禮內不<lb/>
秉國家之治此四殆也故曰殆哉殆哉於是宣<lb/>
王掩然無聲喟然而歎曰痛乎無鹽君之言今<lb/>
乃壹聞寡人之殆幾不全也於是立毀漸臺罷<lb/>
女樂退諂諛去雕琢選兵馬實府庫招進直言<lb/>
延及側陋擇吉日立太子拜無鹽君以爲王后<lb/>
而齊國大安醜女之功也<lb/>
有司請事於桓公桓公曰以吿仲父有司又請<lb/>
桓公曰以吿仲父若是者三在側者曰一則吿<lb/>
<pb n="KR3j0082_SBCK_039-19b"/>
仲父二則吿仲父易哉爲君桓公曰吾未得仲<lb/>
父則難巳得仲父之後則曷爲其不易也故王<lb/>
者勞於求賢逸於得人舜擧衆賢在位垂衣裳<lb/>
恭巳無爲而天下治湯文用伊呂成王任周邵<lb/>
刑措不用用衆賢故也<lb/>
公季成謂魏文侯曰田子方雖賢人然而非有<lb/>
土君也君常與之齊禮假有賢於子方者君有<lb/>
何以加之文侯曰如子方者非成所得議也子<lb/>
方仁人也仁人也者國之寶也智士也者國之<lb/>
<pb n="KR3j0082_SBCK_039-20a"/>
器也博通之士也者國之尊也故國有仁人則<lb/>
羣臣不爭國有智士則無四隣諸侯之患國有<lb/>
博通之士則人主尊固非成之所得議也公季<lb/>
成自退於郊<lb/>
孟甞君問於白圭曰魏文侯名過於齊桓而功<lb/>
不及五伯者何白圭對曰文侯師子夏友田子<lb/>
方敬段干木此名之所以過於桓公也卜相則<lb/>
曰成與黃孰可此功之所以不及五伯也以私<lb/>
愛妨公擧在職者不堪其事故功廢也然而名<lb/>
<pb n="KR3j0082_SBCK_039-20b"/>
號顯榮者三士翊之也如相三士則王功成豈<lb/>
特覇哉<lb/>
晉平公問於叔向曰昔齊桓公九合諸侯一匡<lb/>
天下不識其君之力乎其臣之力乎叔向對曰<lb/>
管仲善制割隰朋善削齊賓胥無善補緣桓公<lb/>
知衣而巳亦其臣之力也師曠侍曰臣請譬之<lb/>
以五味管仲善斷割之隰朋善煎熬之賓胥無<lb/>
善齊和之羹巳熟矣奉而進之而君不食誰能<lb/>
強之亦其君之力也<lb/>
<pb n="KR3j0082_SBCK_039-21a"/>
晉文公田於虢遇一老夫而問曰子處此故也<lb/>
虢亡其有說乎對曰虢君斷則不能謀則不與<lb/>
也不能斷又不能用人此虢之所以亡也文公<lb/>
輟田而歸遇趙衰而吿之衰曰古之君子聽其<lb/>
言而用其身今之君子聽其言而弃其身哀哉<lb/>
晉國之憂也文公乃召賞之於是晉國樂納善<lb/>
言文公卒以覇也<lb/>
晉平公過九原而歎曰嗟乎此地之藴吾良臣<lb/>
多矣若使死者可起也吾將誰與歸乎叔向對<lb/>
<pb n="KR3j0082_SBCK_039-21b"/>
曰趙武乎公曰子黨於子之師也對曰臣敢言<lb/>
趙武之爲人也立若不勝衣言若不出口然其<lb/>
身所擧士於白屋下者四十六人是其無私德<lb/>
也臣故以爲賢也平公曰善<lb/>
周文王作靈臺及爲池沼堀地得死人之骨吏<lb/>
以聞於文王文王曰更葬之吏曰此無主矣文<lb/>
王曰有天下者天下之主也有一國者一國之<lb/>
主也寡人固其主又安求主遂令吏以衣棺更<lb/>
葬之天下聞之皆曰文王賢矣澤及朽骨又況<lb/>
<pb n="KR3j0082_SBCK_039-22a"/>
於人乎或得寶以危國文王得朽骨以喩其意<lb/>
而天下歸心焉<lb/>
寗戚欲干齊桓公窮困無以自進於是爲商旅<lb/>
賃車以適齊暮宿于郭門之外桓公郊迎客夜<lb/>
開門辟賃車寗戚飯牛於車下擊牛角疾商歌<lb/>
桓公聞之曰異哉此歌者非常人也命後車載<lb/>
之桓公反寗戚見說桓公以全境內明日復見<lb/>
說桓公以爲天下桓公大悅將任之而羣臣爭<lb/>
之曰客衛人去齊不遠不若使人問之而賢也<lb/>
<pb n="KR3j0082_SBCK_039-22b"/>
用之未晚也桓公曰不然問之恐有小惡以其<lb/>
小惡忘人之大美此人主之所以失天下之士<lb/>
也且人固難全權用其長者遂擧而授之以爲<lb/>
卿當此擧也桓公得之矣所以成覇也<lb/>
齊桓公見小臣稷一日三至不得見從者曰萬<lb/>
乘之主見布衣士一日三至而不得見亦可以<lb/>
止矣桓公曰不然士之傲爵祿者固輕其主其<lb/>
主傲覇王者亦輕其士縱夫子傲爵祿吾庸敢<lb/>
傲覇王乎五往而後得見天下聞之皆曰桓公<lb/>
<pb n="KR3j0082_SBCK_039-23a"/>
猶下布衣之士而況國君乎於是相率而朝靡<lb/>
有不至<lb/>
魏文侯過段干木之閭而軾其僕曰君何爲軾<lb/>
曰此非段干木之閭與段干木蓋賢者也吾安<lb/>
敢不軾且段干木光于德寡人光于地段干木<lb/>
富乎義寡人富乎財地不如德財不如義寡人<lb/>
當事之者也遂致祿百萬而時問之國人皆喜<lb/>
居無幾何秦興兵而欲攻魏司馬唐且諫秦君<lb/>
曰段干木賢者也而魏禮之天下莫不聞無乃<lb/>
<pb n="KR3j0082_SBCK_039-23b"/>
不可加兵乎秦君以爲然乃案兵而輟不攻魏<lb/>
文侯可謂善用兵矣夫君子之用兵也莫見其<lb/>
形而功巳成此之謂也野人之用兵也鼓聲則<lb/>
似雷號呼則動地塵氣充天流矢如雨扶傷擧<lb/>
死履膓渉血無罪之民其死者巳量於澤矣而<lb/>
國之存亡主之死生猶未知也其離仁義亦遠<lb/>
矣<lb/>
晉平公問於叔向曰國家之患孰爲大對曰大<lb/>
臣重祿而不極諫近臣畏罪而不敢言下情不<lb/>
<pb n="KR3j0082_SBCK_039-24a"/>
上通此患之大者也公曰善<lb/>
子張見魯哀公見七日哀公不禮託僕夫去曰<lb/>
臣聞君好士故不遠千里之外百舍重趼不敢<lb/>
休息以見君見七日而君不禮君之好士也有<lb/>
似葉公子高之好龍也葉公子高好龍鈎以寫<lb/>
龍鑿以寫龍屋室雕文以寫龍於是也天龍聞<lb/>
而下之窺頭於牖拖尾於堂葉公見之弃而還<lb/>
走失其魂魄是葉公非好龍也好夫似龍而非<lb/>
龍者也今臣聞君好士故不遠千里之外以見<lb/>
<pb n="KR3j0082_SBCK_039-24b"/>
君七日不禮君非好士也好夫似士而非士者<lb/>
也詩曰中心臧之何日忘之敢託而去<lb/>
孟子見齊宣王於雪宮王左右顧曰賢者亦有<lb/>
此樂耶孟子對曰有人不得則非其上矣不得<lb/>
而非其上者非也爲人之上者而不與民同樂<lb/>
者亦非也樂民之樂者人亦樂其樂憂人之憂<lb/>
者民亦憂其憂樂以天下憂以天下然而不王<lb/>
者未之有也<lb/>
鄒穆公有令食鳬鴈者必以粃無以粟於是倉<lb/>
<pb n="KR3j0082_SBCK_039-25a"/>
粃盡而求易於民二石粟而得一石粃吏以費<lb/>
請以粟食之穆公曰去非汝所知也夫百姓暴<lb/>
背而耕勤而不敢惰者豈爲鳥獸也哉米粟人<lb/>
之上食也奈何其以養鳥且汝知小利而不知<lb/>
大會也周諺曰囊漏貯中汝獨不聞耶夫君者<lb/>
人之父母也取倉之粟移之於民此非吾粟耶<lb/>
鳥食鄒之粃不害鄒之粟而巳粟之在倉與在<lb/>
民於我何擇耶民聞之皆知其私積之與公家<lb/>
爲一體也此之謂知富國矣<lb/>
<pb n="KR3j0082_SBCK_039-25b"/>
齊有田巴先生者行修於內智明於外齊王聞<lb/>
其賢聘而將問政焉田巴先生改制新衣鬋飾<lb/>
冠帶顧謂其妾曰何若其妾曰佼將出門問其<lb/>
從者曰何若從者曰佼過於淄水自闚醜惡甚<lb/>
矣遂見齊王齊王問政焉對曰政在正身正身<lb/>
之本在於羣臣今者大王召臣臣改制鬋飾將<lb/>
造公門問於妾妾愛臣諛臣曰佼將出門問從<lb/>
者從者畏臣曰佼臣臨淄水而觀影然後自知<lb/>
醜惡也今齊之臣妾諛王者非特二人也王能<lb/>
<pb n="KR3j0082_SBCK_039-26a"/>
臨淄水見巳之惡過而自改斯齊國治矣<lb/>
臧孫行猛政子贑非之臧孫召子贑而問曰我<lb/>
不法耶曰法矣我不廉耶曰廉矣我不能事耶<lb/>
曰能事矣臧孫曰三者吾唯恐不能今盡能之<lb/>
子尚何非耶子貢曰子法矣好以害人子廉矣<lb/>
好以驕上子能事矣好以陵下夫政者猶張琴<lb/>
瑟也大弦急則小弦絕矣是以位尊者德不可<lb/>
以薄官大者治不可以小地廣者制不可以狹<lb/>
民衆者法不可以苛天性然也故曰罰得則姦<lb/>
<pb n="KR3j0082_SBCK_039-26b"/>
邪止矣賞得則下歡悅矣由此觀之子則賊心<lb/>
巳見矣獨不聞夫子產之相鄭乎其論材推賢<lb/>
擧能也抑惡而揚善故有大略者不問其所短<lb/>
有德厚者不問其小疵有大功者宿惡滅息成<lb/>
人之美不成人之惡也其牧民之道養之以仁<lb/>
敎之以禮使之以義修法練敎必遵民所樂故<lb/>
從其所便而處之因其所欲而與之順其所好<lb/>
而勸之賞之疑者從重罰之疑者從輕其罰審<lb/>
其賞明其刑省其德純其治約而敎化行矣治<lb/>
<pb n="KR3j0082_SBCK_039-27a"/>
鄭七年而風俗和平灾害不生國無刑人囹圄<lb/>
空虛及死國人聞之皆叩心流涕曰子產巳死<lb/>
吾將安歸夫使子產命可易吾不愛家一人其<lb/>
生也則見愛其死也而可悲仕者哭於廷商人<lb/>
哭於市農人哭於野處女哭於室良人絕琴瑟<lb/>
大夫解佩玦婦人脱簪珥皆巷哭然則思者仁<lb/>
恕之道也君子之治始於不足見而終於不可<lb/>
及此之謂也蓋德厚者報美怨大者禍深故曰<lb/>
德莫大於仁而禍莫大於刻夫善不可以爲求<lb/>
<pb n="KR3j0082_SBCK_039-27b"/>
而惡不可以亂去今子方病民喜而相賀曰臧<lb/>
孫子巳病幸其將死子之病少愈而民以相懼<lb/>
曰臧孫子病又愈矣何吾命之不幸也臧孫子<lb/>
又不死矣子之病也人以相喜生也人以相駭<lb/>
子之賊心亦甚深矣爲政若此如之何不非也<lb/>
於是臧孫子慙焉退而避位<lb/>
子路治蒲三年孔子過之入其境曰善哉由乎<lb/>
恭敬以信矣入其邑曰善哉由乎忠信以寬矣<lb/>
至於其廷曰善哉由乎明察以斷矣子貢執轡<lb/>
<pb n="KR3j0082_SBCK_039-28a"/>
而問曰夫子未見由而三稱其善可得聞乎孔<lb/>
子曰我入其境田疇盡易草萊甚闢溝洫甚深<lb/>
此其恭敬以信故其民盡力也入其邑牆屋甚<lb/>
崇樹木甚茂此忠信以寛故其民不偸也入其<lb/>
廷廷甚閑此明察以斷故其民不擾也<lb/>
<pb n="KR3j0082_SBCK_039-28b"/>
</p>
<p>
羣書治要卷第四十二<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_040-1a"/>
羣書治要卷第四十三<lb/>
　　　　秘書監鉅鹿男臣魏徵等奉　勅撰<lb/>
　　說苑　劉向<lb/>
君道<lb/>
河間獻王曰堯存心於天下加志於窮民痛萬<lb/>
姓之罹罪憂衆生之不遂也有一民飢則曰此<lb/>
我飢之也有一民寒則曰此我寒之也一民有<lb/>
罪則曰此我陷之也仁昭而義立德博而化廣<lb/>
故不賞而民勸不罰而民治先恕而後敎是堯<lb/>
<pb n="KR3j0082_SBCK_040-1b"/>
道也<lb/>
河間獻王曰禹稱民無食則我不能使也功成<lb/>
而不利於民則我不能勸也故疏河而道之鑿<lb/>
江通於九派灑五湖而定東海民亦勞矣然而<lb/>
不怨苦者利歸於民也<lb/>
禹出見罪人下車問而泣之左右曰罪人不順<lb/>
道使然君王何爲痛之至於此也禹曰堯舜之<lb/>
民皆以堯舜之心爲心今寡人爲君也百姓各<lb/>
自以其心爲心是以痛之也<lb/>
<pb n="KR3j0082_SBCK_040-2a"/>
當堯之時舜爲司徒契爲司馬禹爲司空后稷<lb/>
爲田疇蘷爲樂正倕爲工師伯夷爲秩宗皐陶<lb/>
爲大理益掌驅禽堯不能爲一焉堯爲君而九<lb/>
子者爲臣其何故也堯知九職之事使九子各<lb/>
受其事皆勝其任以成功堯遂乘成功以王天<lb/>
下是故知人者主道也知事者臣道也主道知<lb/>
人臣道知事毋亂舊法而天下治矣<lb/>
明主者有三懼一曰處尊位而恐不聞其過二<lb/>
曰得意而恐驕三曰聞天下之至言而恐不能<lb/>
<pb n="KR3j0082_SBCK_040-2b"/>
行<lb/>
師經鼓琴魏文侯起舞賦曰使我言而無見違<lb/>
師經援琴而撞文侯不中中旒潰之文侯顧謂<lb/>
左右曰爲人臣而撞其君其罪何如左右曰罪<lb/>
當烹提師經下堂一等師經曰臣可得一言而<lb/>
死乎文侯曰可師經曰昔堯舜之爲君也唯恐<lb/>
言而人不違桀紂之爲君也唯恐言而人違之<lb/>
臣撞桀紂非撞吾君也文侯曰釋之是寡人之<lb/>
過也懸琴於城門以爲寡人符不補旒以爲寡<lb/>
<pb n="KR3j0082_SBCK_040-3a"/>
人戒<lb/>
臣術<lb/>
人臣之行有六正則榮犯六邪則辱何謂六正<lb/>
一曰萌牙未動形兆未見昭然獨見存亡之機<lb/>
得失之要豫禁乎未然前使主超然立乎顯榮<lb/>
之處如此者聖臣也二曰虛心白意進善通道<lb/>
勉主以禮義諭主以長䇿將順其美匡救其惡<lb/>
如此者大臣也三曰夙興夜寐進賢不懈數稱<lb/>
於往古之行事以厲主意如此者忠臣也四曰<lb/>
<pb n="KR3j0082_SBCK_040-3b"/>
明察極見成敗早防而救之塞其間絕其源轉<lb/>
禍以爲福使君終以無憂如此者智臣也五曰<lb/>
守文奉法任官職事不受贈遺衣服端齊食飮<lb/>
節儉如此者貞臣也六曰國家昬亂所爲不諛<lb/>
敢犯主之嚴顏面言主之過失如此者直臣也<lb/>
是謂六正也何謂六邪一曰安官貪祿不務公<lb/>
事與世沈浮左右觀望如此者具臣也二曰主<lb/>
所言皆曰善主所爲皆曰可隱而求主之所好<lb/>
而進之以快主之耳目偸合苟容與主爲樂不<lb/>
<pb n="KR3j0082_SBCK_040-4a"/>
顧其後害如此者諛臣也三曰中實險詖外貌<lb/>
小謹巧言令色又心疾賢所欲進則明其美隱<lb/>
其惡所欲退則明其過匿其美使主賞罰不當<lb/>
號令不行如此者姧臣也四曰智足以飾非辯<lb/>
足以行說內離骨肉之親外妬亂朝廷如此者<lb/>
讒臣也五曰專權擅勢以爲輕重私門成黨以<lb/>
富其家擅矯主命以自顯貴如此者賊臣也六<lb/>
曰諂主以邪墜主於不義朋黨比周以蔽主明<lb/>
使白黑無别是非無聞使主惡布於境內聞於<lb/>
<pb n="KR3j0082_SBCK_040-4b"/>
四鄰如此者亡國之臣也是謂六邪賢臣處六<lb/>
正之道不行六邪之術故上安而下治生則見<lb/>
樂死則見思此人臣之術也<lb/>
湯問伊尹曰三公九卿大夫列士其相去何如<lb/>
對曰智通於大道應變而不窮辨於萬物之情<lb/>
其言足以調陰陽正四時節風雨如是者擧以<lb/>
爲三公故三公之事常在於道也不失四時通<lb/>
於地理能通不通能利不利如此者擧以爲九<lb/>
卿九卿之事常在於德也通於人事行猷擧繩<lb/>
<pb n="KR3j0082_SBCK_040-5a"/>
通於關梁實於府庫如是者擧以爲大夫大夫<lb/>
之事常在於仁也忠正強諫而無有姧詐去私<lb/>
立公而言有法度如是者擧以爲列士列士之<lb/>
事常在於義也故道德仁義定而天下正凡此<lb/>
四者明王臣而不臣湯曰何謂臣而不臣對曰<lb/>
君之所不名臣者四諸父臣而不名諸兄臣而<lb/>
不名先王之臣臣而不名盛德之士臣而不名<lb/>
是謂大順也<lb/>
貴德<lb/>
<pb n="KR3j0082_SBCK_040-5b"/>
聖人之於天下也譬猶一堂之上也今有滿堂<lb/>
飮酒者有一人獨索然向隅而泣則一堂之人<lb/>
皆不樂矣聖人之於天下也譬猶一堂之上也<lb/>
有一人不得其所者則孝子不敢以其物薦進<lb/>
也<lb/>
復恩<lb/>
晉文公亡時陶叔狐從文公反國三行賞而不<lb/>
及見咎犯曰吾從君而亡十有三年顏色黧黑<lb/>
手足胼胝今君反國三行賞而不及我意者君<lb/>
<pb n="KR3j0082_SBCK_040-6a"/>
忘我與我有大故與咎犯言之文公文公曰嘻<lb/>
我豈忘是子哉夫耽我以道說我以仁昭明我<lb/>
名使我爲成人者吾以爲上賞防我以禮諫我<lb/>
以義使不得爲非者吾以爲次賞勇壯強禦難<lb/>
在前則居前難在後則居後<graphic n="KR0693" url="https://raw.githubusercontent.com/kanripo/KR-Gaiji/master/images/KR0693.png" mimeType="image/png"/>我於患難中者<lb/>
吾復以爲次賞且子獨不聞乎死人者不如存<lb/>
人之身亡人者不如存人之國三行賞之後而<lb/>
勞苦之士次之勞苦之士子固爲首矣吾豈敢<lb/>
忘子哉周內史叔興聞之曰文公其覇乎昔者<lb/>
<pb n="KR3j0082_SBCK_040-6b"/>
聖王先德後力文公其當之矣<lb/>
楚莊王賜羣臣酒日暮酒酣華燭滅乃有引美<lb/>
人衣者美人援絕其冠纓吿王曰今燭滅有引<lb/>
妾衣者援得其纓待之矣促上火視絕纓者王<lb/>
曰賜人酒使醉失禮奈何欲顯婦人節而辱士<lb/>
乎乃命左右今與寡人飮不絕冠纓者不歡羣<lb/>
臣皆絕纓而上火盡歡而罷居二年晉與楚戰<lb/>
有一臣常在前五合五獲首而却敵卒得勝之<lb/>
莊王怪而問之對曰臣往者醉失禮王隱忍不<lb/>
<pb n="KR3j0082_SBCK_040-7a"/>
暴而誅常願肝腦塗地用頸血湔敵久矣臣乃<lb/>
夜絕纓者也<lb/>
陽虎得罪北見簡子曰自今巳來不復樹人矣<lb/>
簡子曰何哉對曰夫堂上之人臣所樹者過半<lb/>
矣朝廷之吏臣所立者亦過半矣邊境之士臣<lb/>
所立者亦過半矣今夫堂上之人親卻臣於君<lb/>
朝廷之吏親危臣於法邊境之士親劫臣於兵<lb/>
簡子曰唯賢者爲能復恩不肖者不能夫樹桃<lb/>
李者夏得休息秋得食焉樹蒺蔾者夏不得休<lb/>
<pb n="KR3j0082_SBCK_040-7b"/>
息秋得其刺焉今子之所種者蒺蔾也非桃李<lb/>
也自今巳來擇人而樹之毋巳樹而擇之也<lb/>
政理<lb/>
政有三品王者之政化之覇者之政威之強國<lb/>
之政脇之夫此三者各有所施而化之爲貴矣<lb/>
夫化之不變而後威之威之不變而後脇之脇<lb/>
之不變而後刑之夫至於刑者則非王者之所<lb/>
貴也是以聖王先德敎而後刑罰立榮耻而明<lb/>
防禁崇禮義之節以示之賤貨利之弊以變之<lb/>
<pb n="KR3j0082_SBCK_040-8a"/>
則下莫不慕義節之榮而惡貪亂之耻其所由<lb/>
致之者化使然也<lb/>
治國有二機刑德是也王者尚其德而稀其刑<lb/>
覇者刑德並湊強國先其刑而後其德夫刑德<lb/>
者化之所由興也德者養善而進之者也刑者<lb/>
懲惡而禁後者也故德化之崇者至於賞刑罰<lb/>
之甚者至於誅夫誅賞者所以别賢不肖而列<lb/>
有功與無功也誅賞繆則善惡亂矣夫有功而<lb/>
不賞則善不勸矣有過而不誅則惡不懼矣善<lb/>
<pb n="KR3j0082_SBCK_040-8b"/>
不勸而能以行化乎天下者未甞聞也<lb/>
齊桓公逐鹿而遠入山谷之中見一老公問之<lb/>
曰是爲何谷對曰爲愚公之谷也公曰何故對<lb/>
曰以臣名之公曰何爲以公名之對曰臣故畜<lb/>
㹀牛子大賣之而買駒少年曰牛不能生馬遂<lb/>
持駒去傍隣聞之以臣爲愚故名此谷爲愚公<lb/>
之谷桓公曰誠愚矣夫何爲而與之桓公遂歸<lb/>
以吿管仲管仲曰此夷吾之過也使堯在上咎<lb/>
繇爲理安有取人之駒見暴如此叟者也是公<lb/>
<pb n="KR3j0082_SBCK_040-9a"/>
知獄訟不正故與之耳請退而修政孔子曰弟<lb/>
子記之桓公覇君也管仲賢佐也猶有以智爲<lb/>
愚者況不及桓公管仲者乎<lb/>
宓子賤治單父彈鳴琴身不下堂而單父治巫<lb/>
馬期亦治單父以星出以星入日夜不處以身<lb/>
親之而單父亦治巫馬期問其故於子賤子賤<lb/>
曰我之謂任人子之謂任力任力者固勞任人<lb/>
者固逸也人曰宓子賤則君子矣逸四支全耳<lb/>
目平心氣而百官治巫馬期則不然弊性事情<lb/>
<pb n="KR3j0082_SBCK_040-9b"/>
勞煩敎詔雖治猶未至也<lb/>
孔子謂宓子賤曰子治單父而衆悅語丘所以<lb/>
爲之者曰不齊父其父子其子恤諸孤而哀喪<lb/>
紀孔子曰善小節也小人附矣猶未足也曰不<lb/>
齊所父事者三人所兄事者五人所友者十一<lb/>
人孔子曰父事三人可以敎孝矣兄事五人可<lb/>
以敎悌矣友十一人可以敎學矣中節也中民<lb/>
附矣猶未足也曰民有賢於不齊者五人不齊<lb/>
事之皆敎不齊所以治之術孔子曰欲其大者<lb/>
<pb n="KR3j0082_SBCK_040-10a"/>
乃於此在矣昔者堯舜淸微其身務來賢人夫<lb/>
擧賢者百福之宗也而神明之主也惜也不齊<lb/>
之所治者小所治者大其與堯舜繼矣<lb/>
齊桓公問於管仲曰國何患對曰患夫社鼠桓<lb/>
公曰何謂也對曰夫社束木而塗之鼠因往託<lb/>
焉熏之則恐燒其木灌之則恐壞其塗此鼠所<lb/>
以不可得殺者以社故也夫國亦有社鼠人主<lb/>
左右是也內則蔽善惡於君上外則賣權重於<lb/>
百姓不誅之則爲亂誅之則爲人主所案據腹<lb/>
<pb n="KR3j0082_SBCK_040-10b"/>
有之此亦國之社鼠也人有酤酒者爲器甚潔<lb/>
淸置表甚長而酒酸不售問之里人其故里人<lb/>
曰公之狗猛人挈器而入且酤公酒狗迎而噬<lb/>
之此酒所以酸不售之故也夫國亦有猛狗用<lb/>
事者也有道術之士欲明萬乘之主而用事者<lb/>
迎而齕之此亦國之猛狗也左右爲社鼠用事<lb/>
者爲猛狗則道術之士不得用矣此治國之所<lb/>
患也<lb/>
齊侯問於晏子曰爲政何患對曰患善惡之不<lb/>
<pb n="KR3j0082_SBCK_040-11a"/>
分公曰何以察之對曰審擇左右左右善則百<lb/>
僚各獲其所宜而善惡分矣孔子聞之曰此言<lb/>
信矣善進則不善無由入矣不善進則善亦無<lb/>
由入矣<lb/>
尊賢<lb/>
人君之欲平治天下而垂榮名者必尊賢而下<lb/>
士易曰自上下下其道大光又曰以貴下賤大<lb/>
得民夫明王之施德而下下將懷遠而致近也<lb/>
朝無賢人猶鴻鵠之無羽翼雖有千里之望猶<lb/>
<pb n="KR3j0082_SBCK_040-11b"/>
不能致其意之所欲至矣是故絕江海者託於<lb/>
舩致遠道者託於乘欲覇王者託於賢非其人<lb/>
而欲有功若夏至之日而欲夜之長也射魚指<lb/>
天而欲發之當也雖舜禹猶亦困而又況乎俗<lb/>
主哉<lb/>
禹以夏王桀以夏亡湯以殷王紂以殷亡闔廬<lb/>
以吳戰勝無敵於天下而夫差以見禽於越穆<lb/>
公以秦顯名尊號而二世以劫於望夷其所以<lb/>
君王者同而功迹不等者所任異也是故成王<lb/>
<pb n="KR3j0082_SBCK_040-12a"/>
處繈緥而朝諸侯周公用事也趙武靈王年五<lb/>
十而餓於沙丘任李兌故也桓公得管仲九合<lb/>
諸侯一匡天下失管仲任豎刁易牙而身死不<lb/>
葬爲天下笑一人之身榮辱俱施焉在所任也<lb/>
故魏有公子無忌削地復得趙任藺相如秦兵<lb/>
不敢出楚有申包胥而昭王反位齊有田單襄<lb/>
王得國由此觀之國無賢佐俊士而能以成功<lb/>
立名安危繼絕者未甞有也故國不務大而務<lb/>
得民心佐不務多而務得賢俊得民心者民往<lb/>
<pb n="KR3j0082_SBCK_040-12b"/>
之有賢佐者士歸之文王請除炮烙之刑而殷<lb/>
民從湯去張網之三面而夏民從以其所爲順<lb/>
於民心也故聲同則處異而相應德合則未見<lb/>
而相親賢者立於本朝則天下之豪相率而趍<lb/>
之矣故無常安之國無恆治之民得賢者則安<lb/>
昌失之者則危亡自古及今未有不然者也<lb/>
周公攝天子位七年布衣之士執贄而所師見<lb/>
者十人所友見者十二人窮巷白屋所先見者<lb/>
四十九人進善者百人敎士者千人官朝者萬<lb/>
<pb n="KR3j0082_SBCK_040-13a"/>
人當此之時誠使周公驕而且恡則天下賢士<lb/>
至者寡矣苟有至者則心貪而尸祿者也尸祿<lb/>
之臣不能存君也<lb/>
齊桓公設庭燎朞年而士不至於是有以九九<lb/>
之術見者公曰九九足以見乎對曰臣非以九<lb/>
九爲足以見臣聞主君待士朞年而士不至夫<lb/>
士之所以不至者君天下之賢君也四方之士<lb/>
皆自以不及故不至也夫九九薄能耳而君猶<lb/>
禮之況賢於九九者乎公曰善乃因禮之朞月<lb/>
<pb n="KR3j0082_SBCK_040-13b"/>
四方之士相携而並至<lb/>
齊宣王坐淳于髠侍王曰先生論寡人何好髠<lb/>
曰古者所好四王所好三焉王曰可得聞乎髠<lb/>
曰古者好馬王亦好馬古者好味王亦好味古<lb/>
者好色王亦好色古者好士王獨不好士王曰<lb/>
國無士耳有則寡人亦悅之矣髠曰古者有驊<lb/>
騮騏驥今無有王選於衆王好馬矣古者有豹<lb/>
象之胎今無有王選於衆王好味矣古者有毛<lb/>
嬙西施今無有王選於衆王好色矣王必將待<lb/>
<pb n="KR3j0082_SBCK_040-14a"/>
堯舜禹湯之士而後好之則禹湯之士亦不好<lb/>
王矣宣王黙然無以應<lb/>
衛君問於田讓曰寡人封侯盡千里之地賞賜<lb/>
盡御府繒帛而士不至何也對曰君之賞賜不<lb/>
可以功及君之誅罰不可以理避猶擧杖而呼<lb/>
狗張弓而祝雞矣雖有香餌而不能致者害之<lb/>
必也<lb/>
魏文侯從中山奔命安邑田子方後太子擊遇<lb/>
之下車而趍子方坐乘如故吿太子曰爲我請<lb/>
<pb n="KR3j0082_SBCK_040-14b"/>
君待我朝哥太子不悅謂子方曰不識貧窮者<lb/>
驕人乎富貴者驕人乎子方曰貧賤者驕人富<lb/>
貴者安敢驕人人主驕人而亡其國大夫驕人<lb/>
而亡其家貧窮者若不得意納履而去安往而<lb/>
不得貧窮乎太子及文侯道子方之語文侯嘆<lb/>
曰微吾子之故吾安得聞賢人之言吾下子方<lb/>
以仁得而友之自吾友子方也君臣益親百姓<lb/>
益附吾是以得友士之功我欲伐中山吾以武<lb/>
下樂羊三年而中山爲獻於我我是以得友武<lb/>
<pb n="KR3j0082_SBCK_040-15a"/>
之功吾所以不少進於此者吾未見以智驕我<lb/>
者也若得以智驕我者豈不及古之人乎<lb/>
齊桓公使管仲治國對曰賤不能臨貴桓公以<lb/>
爲上卿而國不治公曰何故對曰貧不能使富<lb/>
公賜之齊國之市租一年而國不治公曰何故<lb/>
對曰疏不能制親公立以爲仲父齊國大安而<lb/>
遂覇天下孔子曰管仲之賢不得此三權者亦<lb/>
不能使其君南面而覇矣<lb/>
桓公問於管仲曰吾欲使爵腐於酒肉腐於爼<lb/>
<pb n="KR3j0082_SBCK_040-15b"/>
得毋害於覇乎管仲對曰此極非其貴者耳然<lb/>
亦無害於覇也桓公曰何如而害覇乎對曰不<lb/>
知賢害覇也知而不用害覇也用而不任害覇<lb/>
也任而不信害覇也信而復使小人參之害覇<lb/>
也桓公曰善<lb/>
田忌去齊奔楚楚王問曰楚齊常欲相并爲之<lb/>
奈何對曰齊使申孺將則楚發五萬人使上將<lb/>
軍將之至禽將軍首而反耳齊使眄子將則楚<lb/>
悉發四封之內王自出將僅存耳於是齊使申<lb/>
<pb n="KR3j0082_SBCK_040-16a"/>
孺將楚發五萬人使上將軍將斬其首而反於<lb/>
是齊王更使眄子將楚悉發四境之內王自出<lb/>
將僅而得免至舍王曰何先生知之早耶忌曰<lb/>
申孺爲人侮賢者而輕不肖者賢不肖俱不爲<lb/>
用是以亡也眄子之爲人也尊賢者而愛不肖<lb/>
者賢不肖俱負任是以王僅得存耳<lb/>
正諫<lb/>
易曰王臣謇謇匪躬之故人臣之所以謇謇爲<lb/>
難而諫其君者非爲身也將欲以匡君之過矯<lb/>
<pb n="KR3j0082_SBCK_040-16b"/>
君之失也君有過失危亡之萌也見君之過失<lb/>
而不諫是輕君之危亡也夫輕君之危亡者忠<lb/>
臣不忍爲也<lb/>
法誡<lb/>
昔成王封伯禽於魯將辭去周公戒之曰往矣<lb/>
子其無以魯國驕士也我文王之子武王之弟<lb/>
今王之叔父也又相天子吾於天下不輕矣然<lb/>
甞一沐而三捉髮一食而三吐哺猶恐失天下<lb/>
之士吾聞之曰德行廣大而守以恭者榮土地<lb/>
<pb n="KR3j0082_SBCK_040-17a"/>
博裕而守以儉者安祿位尊盛而守以卑者貴<lb/>
人衆兵強而守以畏者勝聰明叡智而守以愚<lb/>
者益博聞多記而守以淺者廣此六守者皆謙<lb/>
德也貴爲天子富有四海德不謙者失天下亡<lb/>
其身桀紂是也可不愼乎故易曰有一道大足<lb/>
以守天下中足以守國家小足以守其身謙之<lb/>
謂也夫天道毀滿而益謙地道變滿而流謙鬼<lb/>
神害滿而福謙人道惡滿而好謙易曰謙亨君<lb/>
子有終吉子其無以魯國驕士矣<lb/>
<pb n="KR3j0082_SBCK_040-17b"/>
孫叔敖爲楚令尹一國吏民皆來賀有一老父<lb/>
後來弔叔敖曰楚王不知臣不肖使臣受吏民<lb/>
之垢人盡來賀子獨後來弔豈有說乎父曰有<lb/>
身巳貴而驕人者民去之位巳高而擅權者君<lb/>
惡之祿巳厚而不知足者患處之叔敖再拜曰<lb/>
敬受命願聞餘敎父曰位巳高而意益下官益<lb/>
大而心益小祿巳厚而愼不敢取君謹守此三<lb/>
者足以治楚矣<lb/>
魏公子牟東行穰侯送之曰先生獨無一言以<lb/>
<pb n="KR3j0082_SBCK_040-18a"/>
敎冉乎公子牟曰夫官不與勢期而勢自至勢<lb/>
不與富期而富自至富不與貴期而貴自至貴<lb/>
不與驕期而驕自至驕不與罪期而罪自至罪<lb/>
不與死期而死自至穰侯曰善<lb/>
善說<lb/>
齊宣王出獵於社山父老相與勞王王曰父老<lb/>
苦矣賜父老田不租父老皆拜閭丘先生獨不<lb/>
拜王曰父老以爲少耶賜父老無傜役先生又<lb/>
不拜王曰父老皆拜先生獨不拜寡人得無有<lb/>
<pb n="KR3j0082_SBCK_040-18b"/>
過乎閭丘先生對曰聞大王來遊所以爲勞大<lb/>
王望得壽於大王望得富於大王望得貴於大<lb/>
王王曰天殺生有時非寡人所得與也無以壽<lb/>
先生倉廩雖實以備災害無以富先生大官無<lb/>
缺小官卑賤無以貴先生先生對曰此非人臣<lb/>
所敢望也願大王選有脩行者以爲吏平其法<lb/>
度如此臣少可以得壽焉振之以時無煩擾百<lb/>
姓如是臣可少得以富焉願大王出令令少者<lb/>
敬老如是臣可少得以貴焉今大王幸賜臣田<lb/>
<pb n="KR3j0082_SBCK_040-19a"/>
不租然則倉廩將虛也賜臣無傜役然則官府<lb/>
無使焉此固非臣之所敢望也齊王曰善<lb/>
修文<lb/>
成王將冠周公使祝雍祝王曰達而勿多祝雍<lb/>
曰使王近於仁遠於佞嗇於時惠於財任賢使<lb/>
能<lb/>
反質<lb/>
秦始皇帝旣兼天下侈靡奢泰有方士韓客侯<lb/>
生齊客盧生相與謀曰當今時不可以居上樂<lb/>
<pb n="KR3j0082_SBCK_040-19b"/>
以刑殺爲威下畏罪持祿莫敢盡忠上不聞過<lb/>
而日驕下懾服以慢欺而取容諫者不用而失<lb/>
道滋甚吾黨久居且爲所害乃亡去始皇聞之<lb/>
大怒曰吾聞諸生多爲妖言以亂黔首乃使御<lb/>
史悉上諸生諸生四百餘人皆坑之侯生後得<lb/>
始皇召而見之侯生曰陛下肯聽臣一言乎始<lb/>
皇曰若欲何言生曰今陛下奢侈失本淫佚趣<lb/>
末宮室臺閣連屬增累珠玉重寶積襲成山婦<lb/>
女倡優數巨萬人鐘鼓之樂流漫無窮輿馬文<lb/>
<pb n="KR3j0082_SBCK_040-20a"/>
飾所以自奉麗靡爛漫不可勝極黔首匱竭民<lb/>
力殫盡尚不自知又急誹謗嚴威刻下下喑上<lb/>
聾臣等故去臣等不惜臣之身惜陛下國之亡<lb/>
耳今陛下之淫萬丹朱而千昆吾桀紂臣恐陛<lb/>
下之十亡曾不一存始皇黙然久之曰汝何不<lb/>
早言侯生曰陛下自賢自健上侮五帝下凌三<lb/>
王棄素樸就末技陛下亡徵久見矣臣等恐言<lb/>
之無益而自爲取死故逃而不敢言今臣以必<lb/>
死故爲陛下陳之雖不能使陛下不亡欲使陛<lb/>
<pb n="KR3j0082_SBCK_040-20b"/>
下自知也始皇曰吾可以變乎侯生曰刑巳成<lb/>
矣陛下坐而待亡耳若陛下欲更之能若堯與<lb/>
禹乎不然無冀也始皇喟然而歎遂釋不誅<lb/>
魏文侯問李克曰刑罰之源安生對曰生於姧<lb/>
邪淫佚之行也凡姧邪之心飢寒而起淫佚者<lb/>
文飾之耗雕文刻鏤害農事者也文繡纂組傷<lb/>
女功者也農事害則飢之本女功傷則寒之源<lb/>
也飢寒並至而能不爲姧邪者未之有也男女<lb/>
飾美以相矜而能無淫佚者未甞有也故上不<lb/>
<pb n="KR3j0082_SBCK_040-21a"/>
禁技功則國貧民侈國貧民侈則貧窮者爲姧<lb/>
邪而富足者爲淫佚則驅民而爲邪也民巳爲<lb/>
邪因以法隨而誅之則是爲民設陷也刑罰之<lb/>
起有源人主不塞其本而督其末傷國之道也<lb/>
文侯曰善<lb/>
季文子相魯妾不衣帛馬不食粟仲孫忌諫曰<lb/>
子爲魯上卿妾不衣帛馬不食粟人其以子爲<lb/>
愛且不華國也文子曰然吾觀人之父母衣麤<lb/>
食蔬吾是以不敢且吾聞君子以德華國不聞<lb/>
<pb n="KR3j0082_SBCK_040-21b"/>
以妾與馬夫德者得於我又得於彼故可行若<lb/>
淫於奢侈沈於文章不能自反何以守國仲孫<lb/>
忌慙而退<lb/>
羣書治要卷第四十三<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_041-1a"/>
羣書治要卷第四十四<lb/>
　　　　秘書監鉅鹿男臣魏徵等奉　勅撰<lb/>
桓子新論　潛夫論<lb/>
　　桓子新論　桓譚<lb/>
昔秦王見周室之失统喪權於諸侯故遂自恃<lb/>
不任人封立諸侯及陳勝楚漢咸由布衣非封<lb/>
君有土而並共滅秦高帝旣定天下念項王從<lb/>
函谷入而巳由武關到推却關修強守禦內充<lb/>
實三軍外多發屯戍設窮治黨與之法重懸吿<lb/>
<pb n="KR3j0082_SBCK_041-1b"/>
反之賞及王翁之奪取乃不犯關梁阸塞而坐<lb/>
得其處王翁自見以專國秉政得之卽抑重臣<lb/>
收下權使事無大小深淺皆斷決於己身及其<lb/>
失之人不從大臣生焉更始帝見王翁以失百<lb/>
姓心亡天下旣西到京師恃民悅喜則自安樂<lb/>
不聽納諫臣謀士赤眉圍其外而近臣反城遂<lb/>
以破敗由是觀之夫患害奇邪不一何可勝爲<lb/>
設防量備哉防備之善者則唯量賢智大材然<lb/>
後先見豫圖遏將救之耳<lb/>
<pb n="KR3j0082_SBCK_041-2a"/>
維鍼艾方藥者巳病之具也非良醫不能以愈<lb/>
人材能德行者治國之器也非明君不能以立<lb/>
功醫無鍼藥可作爲求買以行術伎不須必自<lb/>
有也君無材德可選任明輔不待必躬能也由<lb/>
是察焉則材能德行國之鍼藥也其得立功効<lb/>
乃在君輔傳曰得十良馬不如得一伯樂得十<lb/>
利劔不如得一歐冶多得善物不如少得能知<lb/>
物知物者之致善珍珍益廣非特止於十也<lb/>
言求取輔佐之術旣得之又有大難三而止善<lb/>
<pb n="KR3j0082_SBCK_041-2b"/>
二爲世之事中庸多大材少少不勝衆一口不<lb/>
能與一國訟持孤特之論干雷同之計以疏賤<lb/>
之處逆貴近之心則萬不合此一難也夫建踔<lb/>
殊爲非常乃世俗所不能見也又使明智圖事<lb/>
而與衆平之亦必不足此二難也旣聽納有所<lb/>
施行而事未及成讒人隨而惡之卽中道狐疑<lb/>
或使言者還受其尤此三難也智者盡心竭言<lb/>
以爲國造事衆間之則反見疑壹不當合遂被<lb/>
譖想雖有十善隔以一惡去此一止善也材能<lb/>
<pb n="KR3j0082_SBCK_041-3a"/>
之士世所嫉妬遭遇明君乃壹興起旣幸得之<lb/>
又復隨衆弗與知者雖有若仲尼猶且出走此<lb/>
二止善也是故非君臣致密堅固割心相信動<lb/>
無間疑若伊呂之見用傅說通夢管鮑之信任<lb/>
則難以遂功竟意矣又說之言亦甚多端其欲<lb/>
觀使者則以古之賢輔厲主欲間疏别離則以<lb/>
專權危國者論之蓋父子至親而人主有高宗<lb/>
孝巳之設及景武時栗衛太子之事忠臣高節<lb/>
時有龍逢比干伍員晁錯之變比類衆多不可<lb/>
<pb n="KR3j0082_SBCK_041-3b"/>
盡記則事曷可爲邪庸易知邪雖然察前世巳<lb/>
然之効可以觀覽亦可以爲戒維諸高妙大材<lb/>
之人重時遇咎皆欲上與賢侔而垂榮歷載安<lb/>
肯毀名廢義而爲不䡄惡行乎若夫魯連解齊<lb/>
趙之金封虞卿捐萬戶與國相乃樂以成名肆<lb/>
志豈復干求便辟趍利耶覽諸邪背叛之臣皆<lb/>
小辨貪饕之人也大材者莫有焉由是觀之世<lb/>
間高士材能絕異者其行親任亦明矣不主乃<lb/>
意疑之也如不能聽納施行其䇿雖廣知得亦<lb/>
<pb n="KR3j0082_SBCK_041-4a"/>
終無益也<lb/>
凡人耳目所聞見心意所知識情性所好惡利<lb/>
害所去就亦皆同務焉若材能有大小智略有<lb/>
深淺聽明有闇照質行有薄厚亦則異度焉非<lb/>
有大材深智則不能見其大體大體者皆是當<lb/>
之事也夫言是而計當遭變而用權常守正見<lb/>
事不惑內有度量不可傾移而誑以譎異爲知<lb/>
大體矣如無大材則雖威權如王翁察慧如公<lb/>
孫龍敏給如東方朔言灾異如京君明及博見<lb/>
<pb n="KR3j0082_SBCK_041-4b"/>
多聞書至萬篇爲儒敎授數百千人祇益不知<lb/>
大體焉維王翁之過絕世人有三焉其智足以<lb/>
飾非奪是辨能窮詰說士威則震懼羣下又數<lb/>
陰中不快己者故羣臣莫能抗答其論莫敢干<lb/>
犯匡諫卒以致亡敗其不知大體之禍也<lb/>
夫帝王之大體者則高帝是矣高帝曰張良蕭<lb/>
何韓信此三子者皆人傑也吾能用之故得天<lb/>
下此其知大體之効也<lb/>
王翁始秉國政自以通明賢聖而謂羣下才智<lb/>
<pb n="KR3j0082_SBCK_041-5a"/>
莫能出其上是故擧措興事輙欲自信任不肯<lb/>
與諸明習者通共苟直意而發得之而用是以<lb/>
稀獲其功効焉故卒遇破亡此不知大體者也<lb/>
高帝懷大智略能自揆度羣臣制事定法常謂<lb/>
曰庳而勿高也度吾所能行爲之憲度內疏政<lb/>
合於時故民臣樂悅爲世所思此知大體者也<lb/>
王翁嘉慕前聖之治而簡薄漢家法令故多所<lb/>
變更欲事事効古美先聖制度而不知已之不<lb/>
能行其事釋近趍遠所尚非務故以高義退致<lb/>
<pb n="KR3j0082_SBCK_041-5b"/>
廢亂此不知大體者也高祖欲攻魏乃使人窺<lb/>
視其國相及諸將率左右用事者知其主名乃<lb/>
曰此皆不如吾蕭何曹參韓信樊噲等亦易與<lb/>
耳遂往擊破之此知大體者也<lb/>
王翁前欲北伐匈奴及後東擊靑徐衆郡赤眉<lb/>
之徒皆不擇良將而伹以世姓及信謹文吏或<lb/>
遣親屬子孫素所愛好咸無權智將帥之用猥<lb/>
使據軍持衆當赴強敵是以軍合則損士衆散<lb/>
走咎在不擇將將與主俱不知大體者也<lb/>
<pb n="KR3j0082_SBCK_041-6a"/>
夫言行在於美善不在於衆多岀一美言善行<lb/>
而天下從之或見一惡意醜事而萬民違可不<lb/>
愼乎故易曰言行君子之樞機樞機之發榮辱<lb/>
之主所以動天地者也<lb/>
王翁刑殺人又復加毒害焉至生燒人以䤈五<lb/>
毒灌死者肌肉及埋之復薦覆以荊棘人旣死<lb/>
與木土等雖重加創毒亦何損益成湯之省納<lb/>
無補於士民士民向之者嘉其有德惠也齊宣<lb/>
之活牛無益於賢人賢人善之者貴其有仁心<lb/>
<pb n="KR3j0082_SBCK_041-6b"/>
也文王葬枯骨無益於衆庶衆庶悅之者其思<lb/>
義動之也王翁之殘死人無損於生人生人惡<lb/>
之者以殘酷示之也維此四事忽微而顯著纖<lb/>
細而猶大故二聖以興一君用稱王翁以亡知<lb/>
大體與不知者遠矣<lb/>
聖王治國崇禮讓顯仁義以尊賢愛民爲務是<lb/>
爲卜筮維寡祭祀用稀王翁好卜筮信時日而<lb/>
篤於事鬼神多作廟兆㓗齋祀祭犧牲殽膳之<lb/>
費吏卒辨治之苦不可稱道爲政不善見叛天<lb/>
<pb n="KR3j0082_SBCK_041-7a"/>
下及難作兵起無權䇿以自救解乃馳之南郊<lb/>
吿禱摶心言冤號興流涕叩頭請命幸天哀助<lb/>
之也當兵入宮日矢射交集燔火大起逃漸臺<lb/>
下尚抱其符命書及所作威斗可謂蔽惑至甚<lb/>
矣<lb/>
淳于髠至鄰家見其竈突之直而積薪在旁曰<lb/>
此且有火灾卽敎使更爲曲突而徙遠其薪竈<lb/>
家不聽後灾火果及積薪而燔其屋鄰里並救<lb/>
擊及滅止而亨羊具酒以勞謝救火者曲突遠<lb/>
<pb n="KR3j0082_SBCK_041-7b"/>
薪固不肯呼淳于髠飮飯智者譏之云敎人曲<lb/>
突遠薪固無恩澤燋頭爛頟反爲上客蓋傷其<lb/>
賤本而貴末豈夫獨突薪可以除害哉而人病<lb/>
國亂亦皆如斯是故良醫醫其未發而明君絕<lb/>
其本謀後世多損於杜塞未萌而勤於攻擊巳<lb/>
成謀臣稀賞而鬭士常榮猶彼人殆失事之重<lb/>
輕察淳于髠之預言可以無不通此見微之類<lb/>
也<lb/>
王者初興皆先建根本廣立藩屏以自樹黨而<lb/>
<pb n="KR3j0082_SBCK_041-8a"/>
強固國基焉是以周武王克殷未下輿而封黃<lb/>
帝堯舜夏殷之後及同姓親屬功臣德行以爲<lb/>
羽翼佐助鴻業永垂流于後嗣乃者強秦罷去<lb/>
諸侯而獨自恃任一身子弟無所封孤弱無與<lb/>
是以爲帝十四歲而亡漢高祖始定天下背亡<lb/>
秦之短計導殷周之長道裒顯功德多封子弟<lb/>
後雖多以驕佚敗亡然漢之基本得以定成而<lb/>
異姓強臣不能復傾至景武之世見諸王數作<lb/>
亂因抑奪其權勢而王伹得虛尊坐食租稅故<lb/>
<pb n="KR3j0082_SBCK_041-8b"/>
漢朝遂弱孤單特立是以王翁不興兵領士而<lb/>
徑取天下又懷貪功獨專之利不肯封建子孫<lb/>
及同姓戚屬爲藩輔之固故兵起莫之救助也<lb/>
傳曰與死人同病者不可爲醫與亡國同政者<lb/>
不可爲謀王翁行甚類暴秦故亦十五歲而亡<lb/>
失獵射禽獸者始欲中之恐其創不大也旣巳<lb/>
得之又惡其傷肉多也鄙人有得鯅醬而美之<lb/>
及飯惡與人共食卽小唾其中共者怒因涕其<lb/>
醬遂弃而伹不得食焉彼亡秦王翁欲取天下<lb/>
<pb n="KR3j0082_SBCK_041-9a"/>
時乃樂與人分之及巳得而重愛不肯與是惜<lb/>
肉嗜鯅之類也<lb/>
昔齊桓公出見一故墟而問之或對曰郭氏之<lb/>
墟也復問郭氏曷爲墟曰善善而惡惡焉桓公<lb/>
曰善善惡惡乃所以爲存而反爲墟何也曰善<lb/>
善而不能用惡惡而不能去彼善人知其貴己<lb/>
而不用則怨之惡人見其賤己而不好則仇之<lb/>
夫與善人爲怨惡人爲仇欲母亡得乎乃者王<lb/>
翁善天下賢智材能之士皆徵聚而不肯用使<lb/>
<pb n="KR3j0082_SBCK_041-9b"/>
人懐誹謗而怨之更始帝惡諸王假號無義之<lb/>
人而不能去令各心恨而仇之是以王翁見攻<lb/>
而身死宮室燒盡更始帝爲諸王假號而出走<lb/>
令城郭殘二王皆有善善惡惡之費故不免於<lb/>
禍難大灾卒使長安大都壞敗爲墟此大非之<lb/>
行也北蠻之先與中國並歷年兹多不可記也<lb/>
仁者不能以德來強者不能以力并也其性忿<lb/>
鷙獸聚而鳥散其強難屈而和難得是以聖王<lb/>
羈縻而不專制也昔周室衰微夷狄交侵中國<lb/>
<pb n="KR3j0082_SBCK_041-10a"/>
不絕如綫於是宣王中興僅得復其侵地夫以<lb/>
秦始皇之強帶甲四十萬不敢窺河西乃築長<lb/>
城以分之漢興高祖見圍於平城呂后時爲不<lb/>
䡄之言文帝時匈奴大入㷭火候騎至雍甘泉<lb/>
景武之間兵出數困卒不能禽制卽與之結和<lb/>
親然後邊甬得安中國以寧其後匈奴內亂分<lb/>
爲五單于甘延壽得承其弊以深德呼韓耶單<lb/>
于故肯委質稱臣來入朝見漢家漢家得以宣<lb/>
德廣之隆而威示四海莫不率服歷世無㓂安<lb/>
<pb n="KR3j0082_SBCK_041-10b"/>
危尚未可知而猥復侵刻匈奴往攻奪其璽綬<lb/>
而貶損其大臣號位變易舊常分單于爲十五<lb/>
是以恨恚大怒事相攻拒王翁不自非悔及遂<lb/>
持屈強無理多拜將率調發兵馬運徙糧食財<lb/>
物以彈索天下天下愁恨怨苦因大擾亂竟不<lb/>
能挫傷一胡虜徒自窮極竭盡而巳書曰天孽<lb/>
可避自作孽不可活其斯之謂矣夫高帝之見<lb/>
圍十日不食及得免脱遂無愠色誠知其往攻<lb/>
非務而怨之無益也今匈奴負於王翁王翁就<lb/>
<pb n="KR3j0082_SBCK_041-11a"/>
往侵削擾之故使事至于斯豈所謂肉自生蟲<lb/>
而人自生禍者耶其爲不急乃劇如此自作之<lb/>
甚者也<lb/>
夫異變怪者天下所常有無世而不然逢明主<lb/>
賢臣智士仁人則修德善政省職愼行以應之<lb/>
故咎殃消亡而禍轉爲福焉昔大戊遭桑穀生<lb/>
朝之怪獲中宗之號武丁有雊雉升鼎之異身<lb/>
享百年之壽周成王遇雷風折木之變而獲反<lb/>
風歲熟之報宋景公有熒惑守心之憂星爲徙<lb/>
<pb n="KR3j0082_SBCK_041-11b"/>
三舍由是觀之則莫善於以德義精誠報塞之<lb/>
矣故周書曰天子見怪則脩德諸侯見怪則脩<lb/>
政大夫見怪則脩職士庶見怪則脩身神不能<lb/>
傷道妖亦不能害德及衰世薄俗君臣多淫驕<lb/>
失政士庶多邪心惡行是以數有灾異變怪又<lb/>
不能內自省視畏天戒而反外者謗議求問厥<lb/>
故惑於佞愚而以自詿誤而令患禍得就皆違<lb/>
天逆道者也<lb/>
或言往者公卿重臣缺而衆人咸豫部署云甲<lb/>
<pb n="KR3j0082_SBCK_041-12a"/>
乙當爲之後果然彼何以處知而又能與上同<lb/>
意乎孔子謂子貢億則屢中令衆人能與子貢<lb/>
等乎余應曰世之在位人率同輩相去不甚膠<lb/>
著其脩善少愈者固上下所昔聞知也夫明殊<lb/>
者視異智均者慮侔故羣下之隱常與上同度<lb/>
也如昔湯武之用伊呂高宗之取傅說桓穆之<lb/>
授管寗由奚豈衆人所識知哉彼羣下雖好意<lb/>
措亦焉能真斯以可居大臣輔相者乎國家設<lb/>
理官制刑辟所以定姧邪又內量中丞御史以<lb/>
<pb n="KR3j0082_SBCK_041-12b"/>
正齊轂下故常用明習者始於欲分正法而終<lb/>
乎侵輕深刻皆務酷虐過度欲見未盡力而求<lb/>
獲功賞或著能立事而惡劣弱之謗是以役以<lb/>
箠楚舞文成惡及事成獄畢雖使皐陶聽之猶<lb/>
不能聞也至以言語小故陷致人於族滅事誠<lb/>
可悼痛焉漸至乎朝廷時有忿悁聞惡弗原故<lb/>
令天下相放俱成惑譏有司之行深刻云下尚<lb/>
執重而令上得施恩澤此言甚非也夫賢吏正<lb/>
士爲上處事持法宜如丹靑矣是故言之當必<lb/>
<pb n="KR3j0082_SBCK_041-13a"/>
可行也罪之當必可刑也如何苟欲阿指乎如<lb/>
遭上忽略不宿留而聽行其事則當受強死也<lb/>
哀帝時待詔伍客以知皇好方道數召後坐帝<lb/>
事下獄獄窮訊得其宿與人言漢朝當生勇怒<lb/>
子如武帝者刻暴以爲先帝爲怒子非所宜言<lb/>
大不敬夫言語之時過差失誤乃不足被以刑<lb/>
誅及詆欺事可無於不至罪易言大人虎變君<lb/>
子豹變卽以是論諭人主寧可謂曰何爲比我<lb/>
禽獸乎如稱君之聖明與堯舜同或可怒曰何<lb/>
<pb n="KR3j0082_SBCK_041-13b"/>
故比我於死人乎世主旣不通而輔佐執事者<lb/>
復隨而聽之順成之不亦重爲矇矇乎<lb/>
　　潛夫論<lb/>
天地之所貴者人也聖人之所尚者義也德義<lb/>
之所成者智也明智之所求者學問也雖有至<lb/>
聖不生而智雖有至材不生而能故志曰黃帝<lb/>
師風后顓頊師老彭帝嚳師祝融堯師務成舜<lb/>
師紀后禹師黑如湯師伊尹文武師姜尚周公<lb/>
師庶秀孔子師老聃夫此十一君者皆上聖也<lb/>
<pb n="KR3j0082_SBCK_041-14a"/>
由待學問其智乃博其德乃碩而況於凡人乎<lb/>
是故工欲善其事必先利其器士欲宣其義必<lb/>
先讀其書易曰君子以多志前言往行以畜其<lb/>
德是以人之有學也猶物之有治也故夏后之<lb/>
璜楚和之璧不琢不錯不離礫石夫瑚簋之器<lb/>
朝祭之服其始也乃山野之木蠶繭之絲耳使<lb/>
巧倕加繩墨而制之以斤斧女工加五色而製<lb/>
之以機杼則皆成宗廟之器黼黻之章可羞於<lb/>
鬼神可御於王公而況君子敦貞之質察敏之<lb/>
<pb n="KR3j0082_SBCK_041-14b"/>
才攝之以良朋敎之以明師文之以禮樂導之<lb/>
以詩書幽讚之以周易明之以春秋其有不濟<lb/>
乎<lb/>
凡爲治之大體莫善於抑末而務本莫不善於<lb/>
離本而飾末夫爲國者以富民爲本以正學爲<lb/>
基民富乃可敎學正乃得義民貧則背善學淫<lb/>
則詐僞入學則不亂得義則忠孝故明君之法<lb/>
務此二者以爲太平基也夫富民者以農桑爲<lb/>
本以游業爲末百工者以致用爲本以巧飾爲<lb/>
<pb n="KR3j0082_SBCK_041-15a"/>
末商賈者以通貨爲本以鬻奇爲末三者守本<lb/>
離末則民富離本守末則民貧貧則阸而忘善<lb/>
富則樂而可敎敎訓者以道義爲本以巧辨爲<lb/>
末辭語者以信順爲本以詭麗爲末列士者以<lb/>
孝悌爲本以交游爲末孝悌以致養爲本以華<lb/>
觀爲末人臣者以忠正爲本以媚愛爲末五者<lb/>
守本離末則仁義興離本守末則道德崩愼本<lb/>
略末猶可也舍本務末則惡矣夫用天之道分<lb/>
地之利六畜生於時百物取於野此富國之本<lb/>
<pb n="KR3j0082_SBCK_041-15b"/>
也遊業末事以收民利此貧邦之源也忠信謹<lb/>
愼此德義之基也虛無譎詭此亂道之根也故<lb/>
力田所以富國也今民去農桑赴遊業披採衆<lb/>
利聚之一門雖於私家有富然公計愈貧矣百<lb/>
工者所使備器也器以便事爲善以膠固爲上<lb/>
今工好造雕琢之器僞飾之巧以欺民取賄雖<lb/>
於姦工有利而國界愈病矣商賈者所以通物<lb/>
也物以任用爲要以堅牢爲資今競鬻無用之<lb/>
貨淫侈之弊以惑民取產雖於淫商有得然國<lb/>
<pb n="KR3j0082_SBCK_041-16a"/>
計愈失矣此三者外雖有勤力富家之私名然<lb/>
內有損民貧國之公費故爲政者明督工商勿<lb/>
使淫僞困辱游業勿使擅利寛假本農而寵遂<lb/>
學士則民富而國平矣夫敎訓者所以遂道術<lb/>
而崇德義也今學問之士好語虛無之事爭著<lb/>
雕麗之文以求見異於世品人鮮識從而尚之<lb/>
此傷道德之實而惑矇夫之失者也詩賦者所<lb/>
以頌善醜之德泄哀樂之情也故温雅以廣文<lb/>
興喩以盡意今賦頌之徒苟爲饒辨屈蹇之辭<lb/>
<pb n="KR3j0082_SBCK_041-16b"/>
競陳誣罔無然之事以索見怪於世愚夫戇士<lb/>
從而奇之此悖孩童之思而長不誠之言者也<lb/>
盡孝悌於父母正操行於閨門所以爲列士也<lb/>
今多務交游以結黨偸勢竊名以取濟渡夸末<lb/>
之徒從而尚之此逼貞士之節而眩世俗之心<lb/>
者也養生順志所以爲孝也今多違志以儉養<lb/>
約生以待終終没之後乃崇飾喪紀以言孝盛<lb/>
饗賔旅以求名誣善之徒從而稱之此亂孝悌<lb/>
之眞行而誤後生之痛者也忠正以事君信法<lb/>
<pb n="KR3j0082_SBCK_041-17a"/>
以理下所以居官也今多姦諛以取媚玩法以<lb/>
便己苟得之徒從而賢之此滅貞良之行開亂<lb/>
危之源者也五者外雖有賢才之虛譽內有傷<lb/>
道德之至實凡此八者皆衰世之務而闇君之<lb/>
所固也<lb/>
國之所以治者君明也其所以亂者君闇也君<lb/>
之所以明者兼聽也其所以闇者偏信也是故<lb/>
人君通必兼聽則聖日廣矣庸說偏信則愚日<lb/>
甚矣詩云先民有言詢于蒭蕘夫堯舜之治闢<lb/>
<pb n="KR3j0082_SBCK_041-17b"/>
四門明四目通四聰是以天下輻湊而聖無不<lb/>
照故共鯀之徒也靖言庸回弗能惑也秦之二<lb/>
世務隱藏已而斷百僚隔捐疏賤而信趙高是<lb/>
以聽塞於貴重之臣明蔽於驕妬之人故天下<lb/>
潰叛弗得聞也皆知高殺莫敢言之周章至戲<lb/>
乃始駭閻樂進勸乃後悔不亦晚乎故人君兼<lb/>
聽納下則貴臣不得誣而遠人不得欺也是故<lb/>
明君莅衆務下之言以昭外也敬納卑賤以誘<lb/>
賢也其無拒言未必言者之盡用也乃懼拒無<lb/>
<pb n="KR3j0082_SBCK_041-18a"/>
用而讓有用也其無慢賤也未必其人盡賢也<lb/>
乃懼慢不肖而絕賢聖也是故聖王表小以厲<lb/>
大賞鄙以招賢然後良士集于朝下情達于君<lb/>
也故上無遺失之䇿官無亂法之臣此君民之<lb/>
所利而姧佞之所患也舜曰予違汝弼汝無面<lb/>
從退有後言故治國之道勸之使諫宣之使言<lb/>
然後君明察而治情通矣且凡驕臣之好隱賢<lb/>
也旣患其正義以繩己矣又耻居上位而明不<lb/>
及下尹居其職而䇿不出於己是以郤宛得衆<lb/>
<pb n="KR3j0082_SBCK_041-18b"/>
而子常殺之屈原得君而椒蘭搆䜛耿壽建常<lb/>
平而嚴延妬其諫謀陳湯殺郅支而匡衡挍其<lb/>
功由此觀之處位卑賤而欲効善於君則必先<lb/>
與寵人爲讎矣乘舊寵沮之於內而己接賤欲<lb/>
自信於外此思善之君願忠之士所以雖並生<lb/>
一世而終不得遇者也<lb/>
國之所以存者治也其所以亡者亂也人君莫<lb/>
不好治而惡亂樂存而畏亡然甞觀上記近古<lb/>
巳來亡代有三穢國不數夫何故哉察其敗皆<lb/>
<pb n="KR3j0082_SBCK_041-19a"/>
由君常好其所以亂而惡其所以治憎其所與<lb/>
存而愛其所與亡是故雖相去百世殊俗千里<lb/>
然其亡徵敗迹若重規襲矩稽節合符故曰殷<lb/>
鑒不遠在夏后之世夫與死人同病者不可生<lb/>
也與亡國同行者不可存也豈虛言哉何以知<lb/>
人且病以其不嗜食也何以知國之將亂以其<lb/>
不嗜賢也是故病家之厨非無嘉饌乃其人弗<lb/>
之能食故遂死也亂國之官非無賢人其君弗<lb/>
之能任故遂亡也故養壽之士先病服藥養世<lb/>
<pb n="KR3j0082_SBCK_041-19b"/>
之君先亂任賢是以身常安而國脈永也身之<lb/>
病待醫而愈國之亂待賢而治治身有黃帝之<lb/>
術理世有孔子之經然病不愈而亂不治者非<lb/>
炙鍼之法誤而五經之言誣也乃因之者非其<lb/>
人苟非其人則規不圓而矩不方繩不直而準<lb/>
不平鑽燧不得火鼓石不下金驅馬不可以追<lb/>
速進舟不可以渉水也凡此八者有形見物苟<lb/>
非其人猶尚無功則又況乎懷道以撫民氓乘<lb/>
六龍以御天心者哉夫理世不得眞賢譬由治<lb/>
<pb n="KR3j0082_SBCK_041-20a"/>
病不得眞藥也是故先王爲官擇人必得其材<lb/>
功加於民德稱其位此三代開國建侯所以能<lb/>
傳嗣百世歷載千數者也<lb/>
凡有國之君未甞不欲治也而治不世見者所<lb/>
任不固也世未甞無賢也而賢不得用者羣臣<lb/>
妬也主有索賢之心而無得賢之術臣有進賢<lb/>
之名而無進賢之實此所以人君孤危於上而<lb/>
道獨抑於下也夫國君之所以致治者公也公<lb/>
法行則宄亂絕佞臣之所以便身者私也私術<lb/>
<pb n="KR3j0082_SBCK_041-20b"/>
用則公法奪列士之所以建節者義也正節立<lb/>
則醜類代此姦臣亂吏思私之徒所以爲日夜<lb/>
杜隔賢君義士之間亟使不相得者也夫賢者<lb/>
之爲人臣不損君以奉佞不阿衆以取容不墮<lb/>
公以聽私不撓法以吐剛其明能照姦而義不<lb/>
比黨是以范武歸晉而國姦逃華元反朝而魚<lb/>
氏亡故正義之士與邪枉之人不兩立而人君<lb/>
之取士也不能參聽民氓斷之聰明反徒信亂<lb/>
臣之說獨用汚吏之言此所謂與仇選使令囚<lb/>
<pb n="KR3j0082_SBCK_041-21a"/>
擇吏者也書云謀及乃心謀及庶人孔子曰衆<lb/>
好之必察焉衆惡之必察焉故聖人之施舍也<lb/>
不必任衆亦不必專己必察彼己之謂而度之<lb/>
以義故擧無遺失而功無廢滅也惑君則不然<lb/>
己有所愛則因以斷正不稽於衆不謀於心苟<lb/>
眩於愛唯言是從此政之所以敗亂而士之所<lb/>
以放佚者也故有周之制天子聽政三公至於<lb/>
列士獻詩庶人傳語近臣盡規親戚補察瞽史<lb/>
敎誨耆艾脩之而後王斟酌焉是以事行而無<lb/>
<pb n="KR3j0082_SBCK_041-21b"/>
敗也末世則不然徒信貴人驕妬之議獨用宿<lb/>
媚蠱惑之言行豐禮者蒙愆咎論德義者見尤<lb/>
惡於是諛臣佞人從以詆訾之法被以議上之<lb/>
刑此賢士之姤困也夫詆訾之法者伐賢之斧<lb/>
也而驕妬之臣噬賢之狗也人君內秉伐賢之<lb/>
斧而外招噬賢之狗欲其至理也不亦悲乎<lb/>
兵之設也久矣渉歷五代以迨于今國未甞不<lb/>
以德昌而以兵強也今兵巧之械盈乎府庫孫<lb/>
吳之言聒乎將耳然諸將用之進戰則兵敗退<lb/>
<pb n="KR3j0082_SBCK_041-22a"/>
守則城亡是何也哉彼此之情不聞乎主上勝<lb/>
負之數不用乎將心士卒進無利而退無畏此<lb/>
所以然也夫服重上嵠歩驟千里馬之禍也然<lb/>
騏驥樂之者以御者良足爲盡力也先登陷陣<lb/>
赴死嚴敵民之禍也然節士樂之者以明君可<lb/>
爲効死也凡人所以肯赴死亡而不辭者非爲<lb/>
趍利則因以避害也無賢鄙愚智皆然顧其所<lb/>
利害有異耳不利顯名則利厚賞也不避耻辱<lb/>
則避禍亂也非此四者雖聖王不能以要其臣<lb/>
<pb n="KR3j0082_SBCK_041-22b"/>
慈父不能以必其子明主深知之故崇利顯害<lb/>
以與下市使親疏貴賤愚智必順我令乃得其<lb/>
欲是以一且軍鼓雷震旌旗並發士皆奮激競<lb/>
於死敵者豈其情厭久生而樂空死哉乃義士<lb/>
且以徼其名貪夫且以求其賞爾今吏從軍敗<lb/>
没死公事者以十萬數上不聞弔唁嗟歎之榮<lb/>
名下又無祿賞之厚實節士無所勸慕庸夫無<lb/>
所貪利此其所以人懷阻解不肯復死者也軍<lb/>
起以來暴師五年典兵之吏將以千數大小之<lb/>
<pb n="KR3j0082_SBCK_041-23a"/>
戰歲十百合而希有功歷察其敗無他故焉皆<lb/>
將不明於變勢而士不勸於死敵也其士之不<lb/>
能死也乃其將不能效也言賞則不與言罰則<lb/>
不行士進有獨死之禍退蒙衆生之福此其所<lb/>
以臨陣忘戰而競思奔北者也今觀諸將旣無<lb/>
料敵合變之奇復無明賞必罰之信然其士又<lb/>
甚貧困器械不簡習將恩不素結卒然有急則<lb/>
吏以暴發虐其士士以所屈遇敵抉此爲將吏<lb/>
驅怨以禦讎士卒縛手以待㓂也夫將不能勸<lb/>
<pb n="KR3j0082_SBCK_041-23b"/>
其士士不能用其兵此二者與無兵等無士無<lb/>
兵而欲合戰其敗負也理數也然故曰其敗者<lb/>
非天之所灾將之過也<lb/>
人君之稱莫大於明人臣之譽莫美於忠此二<lb/>
德者古來君臣所共願也然明不繼踵忠不萬<lb/>
一者非必愚闇不逮而惡名也所以求之非道<lb/>
耳夫明據下起忠依上成二人同心則其利斷<lb/>
金能如此者要在於明操法術而巳矣夫帝王<lb/>
者其利重矣其威大矣徒懸重利足以勸善徒<lb/>
<pb n="KR3j0082_SBCK_041-24a"/>
設嚴威可以懲姧乃張重利以誘民操大威以<lb/>
驅民則擧世之人可令冒白刄而不恨赴湯火<lb/>
而不難豈云伹率之以共治而不宜哉若鷹野<lb/>
鳥也然獵夫御之猶使終日奮擊而不敢怠豈<lb/>
有人臣而不可使盡力者哉故進忠扶危者賢<lb/>
不肖之所共願也誠皆願之而行違者常苦其<lb/>
道不利而有害言未得信而身敗廣觀古來愛<lb/>
君憂主敢言之臣忠信未達而爲左右所鞫案<lb/>
更爲愚惡無狀之臣者豈可勝數哉孝成終没<lb/>
<pb n="KR3j0082_SBCK_041-24b"/>
之日不知王章之直孝哀終没之日不知王嘉<lb/>
之忠也後賢雖有憂君哀主之情忠誠正直之<lb/>
節然猶且沈吟觀聽是以忠臣必待明君乃能<lb/>
顯其節良吏必得察主乃能成其功故聖人求<lb/>
之於己不以責下也凡爲人上法術明而賞罰<lb/>
必者雖無言語而勢自治法術不明而賞罰不<lb/>
必者雖日號令然勢自亂是故勢治者雖委之<lb/>
不亂勢亂者雖懃之不治也堯舜拱己無爲而<lb/>
有餘勢治也胡亥王莽馳騖而不足勢亂也故<lb/>
<pb n="KR3j0082_SBCK_041-25a"/>
曰善者求之於勢弗責於人是以明王審法度<lb/>
而布敎令不行私以欺法不黷敎以辱命故臣<lb/>
下敬其言而奉其禁竭其心而稱其職此由法<lb/>
術明也是故聖人顯諸仁藏諸用神而化之使<lb/>
民宜之然後致其治而成其功功業効於民美<lb/>
譽傳於世然後君乃得稱明臣乃得稱忠此所<lb/>
謂明據下作忠依上成二人同心其利斷金者<lb/>
也<lb/>
人君之治莫大於道莫盛於德莫美於敎莫神<lb/>
<pb n="KR3j0082_SBCK_041-25b"/>
於化道者所以持之也德者所以苞之也敎者<lb/>
所以知之也化者所以致之也民有性有情有<lb/>
化有俗情性者心也本也化俗者行也末也上<lb/>
君撫世先其本而後其末順其心而理其行心<lb/>
情苟正則姦慝無所生邪意無所載矣是故上<lb/>
聖不務治民事而務治民心故曰聽訟吾由人<lb/>
也必也使無訟乎導之以德齊之以禮民親愛<lb/>
則無相害傷之意動思義則無姦邪之心夫若<lb/>
此者非法律之所使也非威刑之所強也此乃<lb/>
<pb n="KR3j0082_SBCK_041-26a"/>
敎化之所致也聖人甚尊德禮而卑刑罰故舜<lb/>
先勑契以敬敷五敎而後命皐陶以五刑三居<lb/>
是故凡立法者非以司民短而誅過誤乃以防<lb/>
姧惡而救禍敗撿淫邪而內正道耳民蒙善化<lb/>
則人有士君子之心被惡政則人有懷姧亂之<lb/>
慮故善者之養天民也由良工之爲麴䜴也起<lb/>
居以其時寒温得其適則一蔭之麴䜴盡美而<lb/>
多量其遇拙工則一蔭之麴䜴皆臭敗而弃捐<lb/>
今六合亦由一蔭也黔首之屬猶豆麥也變化<lb/>
<pb n="KR3j0082_SBCK_041-26b"/>
云爲在將者耳遭良吏則皆懷忠信而履仁厚<lb/>
遇惡吏則皆懷姦邪而行淺薄忠厚積則致太<lb/>
平姧薄積則致危亡是以聖帝明王皆敦德化<lb/>
而薄威刑德者所以修巳也威者所以治人也<lb/>
民之生世也猶鑠金之在鑪方圓薄厚隨鎔制<lb/>
耳是故世之善惡俗之薄厚皆在於君主誠能<lb/>
使六合之內擧世之人咸懷方厚之情而無淺<lb/>
薄之惡各奉公正之心而無姦險之慮則羲農<lb/>
之俗復見于兹麟龍鸞鳳復畜于郊矣<lb/>
<pb n="KR3j0082_SBCK_041-27a"/>
</p>
<p>
羣書治要卷第四十四<lb/>
<pb n="KR3j0082_SBCK_041-27b"/>
<pb n="KR3j0082_SBCK_041-27b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_042-1a"/>
羣書治要卷第四十五<lb/>
　　　　秘書監鉅鹿男臣魏徵等奉勅撰<lb/>
　政論　仲長子昌言<lb/>
　　政論<lb/>
自堯舜之帝湯武之王皆賴明哲之佐博物之<lb/>
臣故皐陶陳謨而唐虞以興伊箕作訓而殷周<lb/>
用隆及繼體之君欲立中興之功者曷甞不賴<lb/>
賢哲之謀乎几天下之所以不治者常由人主<lb/>
承平日久俗漸弊而不寤政浸衰而不改習亂<lb/>
<pb n="KR3j0082_SBCK_042-1b"/>
安危逸不自覩或荒耽嗜欲不恤萬機或耳蔽<lb/>
箴誨厭僞忽眞或猶豫岐路莫適所從或見信<lb/>
之佐括囊守祿或疎遠之臣言以賤廢是以王<lb/>
綱縱弛於上智士鬰伊於下悲夫且守文之君<lb/>
繼陵遲之緒譬諸乘弊車矣當求巧工使輯治<lb/>
之折則接之緩則契之補琢換易可復爲新新<lb/>
不巳用之無窮若遂不治因而乘之摧拉捌裂<lb/>
亦無可奈何矣若武丁之獲傅說宣王之得申<lb/>
甫是則其巧工也今朝廷以聖哲之姿龍飛天<lb/>
<pb n="KR3j0082_SBCK_042-2a"/>
衢大臣輔政將成斷金誠宜有以滿天下望稱<lb/>
兆民之心年穀豐稔風俗未乆夫風俗者國之<lb/>
脈診也不和誠未足爲休書曰雖休勿休況不<lb/>
休而可休乎且濟時救世之術豈必體堯蹈舜<lb/>
然後乃治哉期於補綻決壞枝拄邪傾隨形裁<lb/>
割取時君所能行要厝斯世於安寧之域而巳<lb/>
故聖人執權遭時定制歩驟之差各有云施不<lb/>
強人以不能背所急而慕所聞也昔孝武皇帝<lb/>
策書曰三代不同法所由殊路而建德一也蓋<lb/>
<pb n="KR3j0082_SBCK_042-2b"/>
孔子對葉公以來遠哀公以臨民景公以節禮<lb/>
非其不同所急異務也然疾俗人拘文牽古不<lb/>
達權制奇瑋所聞簡忽所見策不見珍計不見<lb/>
信夫人旣不知善之爲善又將不知不善之爲<lb/>
不善惡足與論家國之大事哉故每有言事頗<lb/>
合聖聽者或下羣臣令集議之雖有可採輙見<lb/>
掎奪何者其頑士闇於時權安習所見殆不知<lb/>
樂成況可與慮始乎心閃意舛不知所云則苟<lb/>
云率由舊章而巳其達者或矜名嫉能耻善策<lb/>
<pb n="KR3j0082_SBCK_042-3a"/>
不從巳出則舞筆奮辭以破其義寡不勝衆遂<lb/>
見屏弃雖稷契復存由將困焉斯實賈生之所<lb/>
以排於絳灌弔屈子以舒憤者也夫以文帝之<lb/>
明賈生之賢絳灌之忠而有此患況其餘哉況<lb/>
其餘哉且世主莫不願得尼軻之倫以爲輔佐<lb/>
卒然獲之未必珍也自非題牓其面曰魯孔丘<lb/>
鄒孟軻殆必不見敬信何以明其然也此二者<lb/>
善巳存於上矣當時皆見薄賤而莫能任用困<lb/>
厄削逐待放不追勞辱勤瘁爲豎子所議笑其<lb/>
<pb n="KR3j0082_SBCK_042-3b"/>
故獲也夫淳淑之士固不曲道以媚時不詭行<lb/>
以徼名耻鄕原之譽比周之黨而世主凡君明<lb/>
不能别異量之士而適足受譖潤之愬前君旣<lb/>
失之於古後君又蹈之於今是以命世之士常<lb/>
抑於當時而見思於後人以往揆來亦何容易<lb/>
向使賢不肖相去如泰山之與蟻垤策謀得失<lb/>
相覺如日月之與螢火雖頑嚚之人猶能察焉<lb/>
常患賢佞難别是非倒紛始相去如毫氂而禍<lb/>
福差以千里故聖君明主其猶愼之<lb/>
<pb n="KR3j0082_SBCK_042-4a"/>
夫人之情莫不樂富貴榮華美服麗飾鏗鏘眩<lb/>
燿芬芳嘉味者也晝則思之夜則夢焉唯斯之<lb/>
務無須臾不存於心猶急水之歸下下川之赴<lb/>
壑不厚爲之制度則皆侯服王食僭至尊踰天<lb/>
制矣是故先王之御世也必明法度以閉民欲<lb/>
崇隄防以禦水害法度替而民散亂隄防墮而<lb/>
水泛溢頃者法度頗不稽古而舊號網漏吞舟<lb/>
故庸夫設藻梲之飾匹豎享方丈之饌下僭其<lb/>
上尊卑無别禮壞而莫救法墮而不恆斯蓋有<lb/>
<pb n="KR3j0082_SBCK_042-4b"/>
識之士所爲於邑而增歎者也律令雖有輿服<lb/>
制度然斷之不自其源禁之又不密今使列肆<lb/>
賣侈功商賈鬻僭服百工作淫器民見可欲不<lb/>
能不買賈人之列戶蹈踰侈矣故王政一傾普<lb/>
天率土莫不奢僭者非家至人吿乃時勢驅之<lb/>
使然此則天下之患一也且世奢服僭則無用<lb/>
之器貴本務之業賤矣農桑勤而利薄工商逸<lb/>
而入厚故農夫輟耒而雕鏤工女投杼而刺文<lb/>
躬耕者少末作者衆生土雖皆墾乂故地功不<lb/>
<pb n="KR3j0082_SBCK_042-5a"/>
致苟無力穡焉得有年財鬰蓄而不盡出百姓<lb/>
窮匱而爲姦㓂是以倉廩空而囹圄實一榖不<lb/>
登則飢餒流死上下俱匱無以相濟國以民爲<lb/>
根民以穀爲命命盡則根㧞根㧞則本顚此最<lb/>
國家之毒憂可爲熱心者也斯則天下之患二<lb/>
也法度旣墮輿服無限婢妾皆戴瑱楴之飾而<lb/>
被織文之衣乃送終之家亦無法度至用輭梓<lb/>
黃膓多藏寶貨享牛作倡高墳大寢是可忍也<lb/>
孰不可忍而俗人多之咸曰健子天下跋慕耻<lb/>
<pb n="KR3j0082_SBCK_042-5b"/>
不相逮念親將終無以奉遣乃約其供養豫修<lb/>
亡殁之備老親之飢寒以事淫法之華稱竭家<lb/>
盡業甘心而不恨窮阨旣迫迫爲盜賊拘執陷<lb/>
罪爲世大戮痛乎化俗之刑陷愚民也且橘柚<lb/>
之貢堯舜所不甞御山龍華蟲帝王不以爲䙝<lb/>
服今之臣妾皆餘黃甘而厭文繡者蓋以萬數<lb/>
矣其餘稱此不可勝記古者墓而不墳文武之<lb/>
兆與平地齊今豪民之墳巳千坊矣欲民不匱<lb/>
誠亦難矣是以天戚戚人汲汲外溺奢風內憂<lb/>
<pb n="KR3j0082_SBCK_042-6a"/>
窮竭故在位者則犯王法以聚歛愚民則冒罪<lb/>
戮以爲健俗之壞敗乃至於斯此天下之患三<lb/>
也承三患之弊繼荒頓之緖而徒欲修舊修故<lb/>
而無匡改雖唐虞復存無益於治亂也昔聖王<lb/>
遠慮深思患民情之難防憂奢淫之害政乃塞<lb/>
其源以絕其末深其刑而重其罰夫善堙川者<lb/>
必杜其源善防姦者必絕其萌昔子產相鄭殊<lb/>
尊卑異章服而國用治豈大漢之明主曾不如<lb/>
小藩之陪臣在修之與不耳<lb/>
<pb n="KR3j0082_SBCK_042-6b"/>
易曰言行君子所以動天地也仲尼曰人而無<lb/>
信不知其可今官之接民甚多違理苟解面前<lb/>
不顧先哲作使百工及從民市輙設計加以誘<lb/>
來之器成之後更不與直老弱凍餓痛號道路<lb/>
守闕吿哀終不見省歷年累歲乃纔給之又云<lb/>
逋直請十與三此逋直豈物主之罪耶不自咎<lb/>
責反復滅之冤抑酷痛足感和氣旣爾復平弊<lb/>
敗之物與之至有車輿故謁者㓂賣之則莫取<lb/>
服之則不可其餘雜物略皆此輩是以百姓創<lb/>
<pb n="KR3j0082_SBCK_042-7a"/>
艾咸以官爲忌諱遯逃鼠竄莫肯應募因乃捕<lb/>
之劫以威勢心苟不樂則器械行沽虛費則用<lb/>
不周於事故曰上爲下效然後謂之敎上下相<lb/>
效殆如此將何以防之罰則不恕不罰則不治<lb/>
是以風移於詐俗易於欺獄訟繁多民好殘僞<lb/>
爲政如此未睹其利斯皆起於典藏之吏不明<lb/>
爲國之體苟割脛以肥頭不知脛弱亦將顚仆<lb/>
也禮譏聚歛之臣詩曰貪人敗類蓋傷之也<lb/>
傳曰工欲善其事必先利其器舊時永平建初<lb/>
<pb n="KR3j0082_SBCK_042-7b"/>
之際去戰攻未久朝廷留意於武備財用優饒<lb/>
主者躬親故官兵常牢勁精利謝蔡大僕之弩<lb/>
及龍亭九年之劔至今擅名天下頃主者旣不<lb/>
勅愼而詔書又誤進入之賔貪饕之吏競約其<lb/>
財用狡猾之工復盜竊之至以麻枲被弓弩米<lb/>
粥雜漆燒鎧鐵焠醯中令脆易冶孔又褊小刀<lb/>
牟悉鈍故邊民敢鬭健士皆自作私兵不肯用<lb/>
官器凡漢所以能制胡者徒擅鎧弩之利也鎧<lb/>
則不堅弩則不勁永失所恃矣且夫士之身苟<lb/>
<pb n="KR3j0082_SBCK_042-8a"/>
兵鈍甲耎不可依怙雖孟賁卞莊由有猶豫推<lb/>
此論之以小況大使三軍器械皆可依阻則膽<lb/>
強勢盛各有赴敵不旋之慮若皆弊敗不足任<lb/>
用亦競奮皆不避水火矣三軍皆奮則何敵不<lb/>
尅誠宜復申明巧工舊令除進入之課復故財<lb/>
用雖頗爲吏工所中尚勝於自中也苟以牢利<lb/>
任用爲故無問其他月令曰物刻工名以覆其<lb/>
誠功有不當必行其罪以窮其情今雖刻名之<lb/>
而賞罰不能又數有赦贖主者輕翫無所懲畏<lb/>
<pb n="KR3j0082_SBCK_042-8b"/>
夫兵革國之大事宜特留意重其法罰敢有巧<lb/>
詐輙行之輩罪勿以赦贖除則吏敬其職工愼<lb/>
其業矣昔聖王之治天下咸建諸侯以臨其民<lb/>
國有常君君有定臣上下相安政如一家秦兼<lb/>
天下罷侯置縣於是君臣始有不親之舋矣我<lb/>
文景患其如此故令長視事至十餘年居位或<lb/>
長子孫永久則相習上下無所竄情加以心堅<lb/>
意專安官樂職圖慮久長而無苟且之政吏民<lb/>
供奉亦竭忠盡節而無壹切之計故能君臣和<lb/>
<pb n="KR3j0082_SBCK_042-9a"/>
睦百姓康樂苟有康樂之心充於中則和氣應<lb/>
於外是以災害不生禍亂不作自頃以來政敎<lb/>
稍改重刑闕於大臣而密罔刻於下職鼎輔不<lb/>
思在寬之德牧牧守守逐之各競擿微短吹毛<lb/>
求疵重案深詆以中傷貞良長吏或實淸廉心<lb/>
平行潔內省不疚不肯媚竈曲禮不行於所屬<lb/>
私敬無廢於府州郡側目以爲負折乃選巧文<lb/>
猾吏向壁作條誣覆闔門攝捕妻子人情耻令<lb/>
妻子就逮則不迫自去且人主莫不欲豹產之<lb/>
<pb n="KR3j0082_SBCK_042-9b"/>
臣然西門豹治鄴一年民欲殺之子產相鄭初<lb/>
亦見詛三載之後德化乃洽今長吏下車百日<lb/>
無他異觀則州郡䁹睨待以惡意滿歲寂漠便<lb/>
見驅逐正使豹產復在方見怨詛應時奔馳何<lb/>
緣得成易歌之勛垂不朽之名者哉猶馮唐評<lb/>
文帝之不能用李牧矣近漢世所謂良吏黃侯<lb/>
召父之治郡視事皆且十年然後功業乃著且<lb/>
以仲尼之聖由曰三年有成況凡庸之士而責<lb/>
以造次之効哉故夫卒成之政必有横暴酷烈<lb/>
<pb n="KR3j0082_SBCK_042-10a"/>
之失而世俗歸稱謂之辨治故絀巳復進弃巳<lb/>
復用橫遷超取不由次第是以殘猛之人遂奮<lb/>
其毒仁賢之士劫俗爲虐本操雖異驅出一揆<lb/>
故朝廷不獲温良之用兆民不蒙寛惠之德則<lb/>
百姓之命委於酷吏之手嗷嗷之怨咎歸于上<lb/>
夫民善之則畜惡之則讎讎滿天下可不懼哉<lb/>
是以有國有家者甚畏其民旣畏其怨又畏其<lb/>
罰故養之如傷病愛之如赤子兢兢業業懼以<lb/>
終始恐失羣臣之和以墮先王之䡄也今朝廷<lb/>
<pb n="KR3j0082_SBCK_042-10b"/>
雖屢下恩澤之詔垂䘏民之言而法度制令甚<lb/>
失養民之道勞思而無功華繁而實寡必欲求<lb/>
利民之術則宜沛然改法有以安固長吏原其<lb/>
小罪闊略微過取其大較惠下而巳昔唐虞之<lb/>
制三載考績三考絀陟所以表善而簡惡盡臣<lb/>
力也漢法亦三年壹察治狀擧孝廉尤異宣帝<lb/>
時王成爲膠東相黃覇爲頴川太守皆且十年<lb/>
伹就增秩賜金封關內侯以次入爲公卿然後<lb/>
政化大行勛垂竹帛皆先帝舊法所宜因循及<lb/>
<pb n="KR3j0082_SBCK_042-11a"/>
中興後上官象爲并州刺史祭彤爲遼東太守<lb/>
視事各十八年皆增秩中二千石近日所見或<lb/>
一期之中郡主易數二千石雲擾波轉潰潰紛<lb/>
紛吏民疑惑不知所謂及公卿尚書亦復如此<lb/>
且臺閣之職尤宜簡習帝時尚書伹厚加賞賜<lb/>
希得外補是以機事周密莫有漏洩昔舜命九<lb/>
官自受終于文祖以至陟方五十年不聞復有<lb/>
改易也聖人行之於古以致時雍文宣擬式亦<lb/>
至隆平若不克從是羞效唐虞而耻遵先帝也<lb/>
<pb n="KR3j0082_SBCK_042-11b"/>
昔明王之統黎元蓋濟其欲而爲之節度者也<lb/>
凡人情之所通好則恕己而足之因民有樂生<lb/>
之性故分祿以頥其士制廬井以養其萌然後<lb/>
上下交足厥心乃靜人非食不活衣食足然後<lb/>
可敎以禮義威以刑罰苟其不足慈親不能畜<lb/>
其子況君能撿其臣乎故古記曰倉廩實而知<lb/>
禮節衣食足而知榮辱今所使分威權御民人<lb/>
理獄訟幹府庫者皆羣臣之所爲而其奉祿甚<lb/>
薄仰不足以養父母俯不足以活妻子父母者<lb/>
<pb n="KR3j0082_SBCK_042-12a"/>
性所愛也妻子者性所親也所愛所親方將凍<lb/>
餧雖冒刄求利尚猶不避況可令臨財御衆乎<lb/>
是所謂渴馬守水餓犬護肉欲其不侵亦不幾<lb/>
矣夫事有不疑勢有不然蓋此之類雖時有素<lb/>
富骨淸者未能百一不可爲天下通率聖王知<lb/>
其如此故重其祿以防其貪欲使之取足於奉<lb/>
不與百姓爭利故其爲士者習推讓之風耻言<lb/>
十五之計而㧞葵去織之義形矣故三代之賦<lb/>
也足以代其耕故晏平仲諸侯之大夫耳祿足<lb/>
<pb n="KR3j0082_SBCK_042-12b"/>
贍五百斯非優衍之故耶昔在暴秦反道違聖<lb/>
厚自封寵而虜遇臣下漢興因循未改其制夫<lb/>
百里長吏荷諸侯之任而食監門之祿請擧一<lb/>
隅以率其餘一月之祿得粟二十斛錢二千長<lb/>
吏雖欲崇約猶當有從者一人假令無奴當復<lb/>
取客客庸一月千蒭膏肉五百薪炭鹽菜又五<lb/>
百二人食粟六斛其餘財足給馬豈能供冬夏<lb/>
衣被四時祠祀賔客升酒之費乎況復迎父母<lb/>
致妻子哉不迎父母則違定省不致妻子則繼<lb/>
<pb n="KR3j0082_SBCK_042-13a"/>
嗣絕迎之不足相贍自非夷齊孰能餓死於是<lb/>
則有賣官鬻獄盜賊主守之姧生矣孝宣皇帝<lb/>
悼其如此乃詔曰吏不平則治道衰今小吏皆<lb/>
勤事奉之薄欲其不侵漁百姓難矣其益吏奉<lb/>
百石以下什五然尚儉隘又不上逮古賦祿雖<lb/>
不可悉遵宜少增益以賙其匱使足代耕自供<lb/>
以絕其內顧忿姧之心然後重其受取之罰則<lb/>
吏內足於財外憚嚴刑人懷羔羊之㓗民無侵<lb/>
枉之性矣昔周之衰也大夫無祿詩人刺之暴<lb/>
<pb n="KR3j0082_SBCK_042-13b"/>
秦之政始建薄奉亡新之亂不與吏除三亡之<lb/>
失異世同術我無所鑒夏后及商覆車之䡄宜<lb/>
以爲戒大赦之造乃聖王受命而興討亂除殘<lb/>
誅其鯨鯢赦其臣民漸染化者耳及戰國之時<lb/>
犯罪者輙亡奔隣國遂赦之以誘還其逋逃之<lb/>
民漢承秦制遵而不越孝文皇帝卽位二十三<lb/>
年乃赦示不廢舊章而巳近永平建初之際亦<lb/>
六七年乃壹赦命子皆老於草野窮困懲艾比<lb/>
之於死頃間以來歲且壹赦百姓忸<graphic n="KR1016" url="https://raw.githubusercontent.com/kanripo/KR-Gaiji/master/images/KR1016.png" mimeType="image/png"/>輕爲姧<lb/>
<pb n="KR3j0082_SBCK_042-14a"/>
非每迫春節徼倖之會犯惡尤多近前年一期<lb/>
之中大小四赦諺曰一歲再赦奴兒喑噁況不<lb/>
䡄之民孰不肆意遂以赦爲常俗初期望之過<lb/>
期不至亡命蓄積羣輩屯聚爲朝廷憂如是則<lb/>
劫不得不赦赦以趣姦姦以趣赦轉相驅踧兩<lb/>
不得息雖日赦之亂甫䌓耳由坐飮多發消渴<lb/>
而水更不得去口其歸亦無終矣又踐祚改元<lb/>
際未甞不赦每其令曰蕩滌舊惡將與士大夫<lb/>
更始是裒巳薄先且違無改之義非所以明孝<lb/>
<pb n="KR3j0082_SBCK_042-14b"/>
抑邪之道也昔莞子有云赦者奔馬之委轡不<lb/>
赦者痤疽之砭石及匡衡吳漢將相之雋而皆<lb/>
建言不當數赦今如欲尊先王之制宜曠然更<lb/>
下大赦令因明諭使知永不復赦則羣下震慄<lb/>
莫輕犯罪縱不能然宜十歲以上乃時壹赦<lb/>
　　仲長子昌言<lb/>
德敎者人君之常任也而刑罰爲之佐助焉古<lb/>
之聖帝明王所以能親百姓訓五品和萬邦蕃<lb/>
黎民召天地之嘉應降鬼神之吉靈者寔德是<lb/>
<pb n="KR3j0082_SBCK_042-15a"/>
爲而非刑之攸致也至於革命之期運非征伐<lb/>
用兵則不能定其業姦宄之成羣非嚴刑峻法<lb/>
則不能破其黨時勢不同所用之數亦宜異也<lb/>
敎化以禮義爲宗禮義以典籍爲本常道行於<lb/>
百世權宜用於一時所不可得而易者也故制<lb/>
不足則引之無所至禮無等則用之不可依法<lb/>
無常則網羅當道路敎不明則士民無所信引<lb/>
之無所至則難以致治用之不可依則無所取<lb/>
正羅網當道路則不可得而避士民無所信則<lb/>
<pb n="KR3j0082_SBCK_042-15b"/>
其志不知所定非治理之道也誠令方來之作<lb/>
禮簡而易用儀省而易行法明而易知敎約而<lb/>
易從篇章旣著勿復刋剟儀故旣定勿復變易<lb/>
而人主臨之以至公行之以忠仁壹德於恆久<lb/>
先之用巳身又使通治亂之大體者總綱紀而<lb/>
爲輔佐知稼穡之艱難者親民事而布惠利政<lb/>
不分於外戚之家權不入於官豎之門下無侵<lb/>
民之吏京師無佞邪之臣則天神可降地祇可<lb/>
岀大治之後有易亂之民者安寧無故邪心起<lb/>
<pb n="KR3j0082_SBCK_042-16a"/>
也大亂之後有易治之勢者創艾禍災樂生全<lb/>
也刑繁而亂益甚者法難勝避苟免而無耻也<lb/>
敎興而罰罕用者仁義相厲廉耻成也任循吏<lb/>
於大亂之會必有恃仁恩之敗用酷吏於淸治<lb/>
之世必有殺良民之殘此其大數也我有公心<lb/>
焉則士民不敢念其私矣我有平心焉則士民<lb/>
不敢行其險矣我有儉心焉則士民不敢放其<lb/>
奢矣此躬行之所徵者也開道塗焉起隄防焉<lb/>
舍我塗而不由踰隄防而橫行逆我政者也誥<lb/>
<pb n="KR3j0082_SBCK_042-16b"/>
之而知罪可使悔遏於後矣誥之而不知罪明<lb/>
刑之所取者也敎有道禁不義而身以先之令<lb/>
德者也身不能先而聰略能行之嚴明者也忠<lb/>
仁爲上勤以守之其成雖遲君子之德也譎詐<lb/>
以御其下欺其民而取其心雖有立成之功至<lb/>
德之所不貴也<lb/>
廉隅貞潔者德之令也流逸奔隨者行之汚也<lb/>
風有所從來俗有所由起疾其末者刈其本惡<lb/>
其流者塞其源夫男女之際明别其外內遠絕<lb/>
<pb n="KR3j0082_SBCK_042-17a"/>
其聲音激厲其廉耻塗塞其虧隙由尚有胷心<lb/>
之逸念睇盻之過視而況開其門導其徑者乎<lb/>
今嫁娶之會捶杖以督之戲謔酒醴以趣情慾<lb/>
宣淫佚於廣衆之中顯陰私於族親之間汚風<lb/>
詭俗生淫長姧莫此之甚不可不斷者也<lb/>
漢興以來皆引母妻之黨爲上將謂之輔政而<lb/>
所賴以治理者甚少而所坐以危亂者甚衆妙<lb/>
采於萬夫之望其良猶未可得而遇也況欲求<lb/>
之妃妾之黨取之於驕盈之家徼天幸以自獲<lb/>
<pb n="KR3j0082_SBCK_042-17b"/>
其人者哉夫以丈夫之智猶不能久處公正長<lb/>
思利害耽榮樂寵死而後巳又況婦人之愚而<lb/>
望其遵巡正路謙虛節儉深圖遠慮爲國家校<lb/>
計者乎故其欲關豫朝政恇快私願是乃理之<lb/>
自然也昔趙綰白不奏事於大后而受不測之<lb/>
罪王章陳日蝕之變而取背叛之誅夫二后不<lb/>
甚名爲無道之婦人猶尚若此又況呂后飛燕<lb/>
傅昭儀之等乎夫母之於我尊且親於其私親<lb/>
亦若我父之欲厚其父兄子弟也妻之於我愛<lb/>
<pb n="KR3j0082_SBCK_042-18a"/>
且媟於其私親亦若我之欲厚我父兄子弟也<lb/>
我之欲盡孝順於慈母無所擇事矣我之欲効<lb/>
恩情於愛妻妾亦無所擇力矣而所求於我者<lb/>
非使我有四體之勞苦肌膚用之疾病也夫以<lb/>
此欬唾盻睇之間至易也誰能違此者乎唯不<lb/>
世之主抱獨斷絕異之明有堅剛不移之氣然<lb/>
後可庶幾其不陷没流淪耳<lb/>
宦豎者傳言給使之臣也拚掃是爲超走是供<lb/>
傳延房臥之內交錯婦人之間又亦實刑者之<lb/>
<pb n="KR3j0082_SBCK_042-18b"/>
所宜也孝宣之世則以弘恭爲中書令石顯爲<lb/>
僕射中宗嚴明二豎不敢容錯其姧心也後曁<lb/>
孝元常抱病而留好於音樂悉以樞機委之石<lb/>
顯則昬迷霧亂之政起而仇忠害正之禍成矣<lb/>
嗚呼父子之間相監至近而明闇之分若此豈<lb/>
不良足悲耶孝桓皇帝起自蠡吾而登至尊侯<lb/>
覽張讓之等以亂承亂政令多門權利並作迷<lb/>
荒帝主濁亂海內高命士惡其如此直言正諭<lb/>
與相摩切被誣見陷謂之黨人靈皇帝登自解<lb/>
<pb n="KR3j0082_SBCK_042-19a"/>
犢以繼孝桓中常侍曹節侯覽等造爲維綱帝<lb/>
終不寤寵之日隆唯其所言無求不得凡貪淫<lb/>
放縱僭凌橫恣撓亂內外螫噬民化隆自順桓<lb/>
之時盛極孝靈之世前後五十餘年天下亦何<lb/>
緣得不破壞耶古之聖人立禮垂典使子孫少<lb/>
在師保不令處於婦女小人之間蓋猶見此之<lb/>
良審也<lb/>
和神氣懲思慮避風濕節飮食適嗜欲此壽考<lb/>
之方也不幸而有疾則鍼石湯藥之所去也肅<lb/>
<pb n="KR3j0082_SBCK_042-19b"/>
禮容居中正康道德履仁義敬天地恪宗廟此<lb/>
吉祥之術也不幸而有災則克己責躬之所復<lb/>
也然而有禱祈之禮史巫之事者盡中正竭精<lb/>
誠也下世其本而爲姦邪之階於是淫厲亂神<lb/>
之禮興焉侜張變怪之言起焉丹書厭勝之物<lb/>
作焉故常俗忌諱可笑事時世之所遂往而通<lb/>
人所深疾也且夫堀地九仭以取水鑿山百歩<lb/>
以攻金入林伐木不卜日適野刈草不擇時及<lb/>
其搆而居之制而用之則疑其吉凶不亦迷乎<lb/>
<pb n="KR3j0082_SBCK_042-20a"/>
簡郊社慢祖禰逆時令背大順而反求福祐於<lb/>
不祥之物取信誠於愚惑之人不亦誤乎彼圖<lb/>
家畫舍轉局指天者不能自使室家滑利子孫<lb/>
貴富而望其能致之於我不亦惑乎今有嚴禁<lb/>
於下而上不去非敎化之法也諸厭勝之物非<lb/>
禮之祭皆所宜急除者也情無所止禮爲之儉<lb/>
欲無所齊法爲之防越禮宜貶踰法宜刑先王<lb/>
之所以紀綱人物也若不制此二者人情之縱<lb/>
横馳騁誰能度其所極者哉表正則影直範端<lb/>
<pb n="KR3j0082_SBCK_042-20b"/>
則器良行之於上禁之於下非元首之敎也君<lb/>
臣士民並順私心又大亂之道也頃皇子皇女<lb/>
有夭折年未及殤爵加王主之號葬從成人之<lb/>
禮非也及下殤以上巳有國邑之名雖不合古<lb/>
制行之可也王侯者所與共受氣於祖考幹合<lb/>
而支分者也性類純美臭味芬香孰有加此乎<lb/>
然而生長於驕溢之處自恣於色樂之中不聞<lb/>
典籍之法言不因師傅之良敎故使其心同於<lb/>
夷狄其行比於禽獸也長幼相効子孫相襲家<lb/>
<pb n="KR3j0082_SBCK_042-21a"/>
以爲風世以爲俗故姓族之門不與王侯㛰者<lb/>
不以其五品不和睦閨門不㓗盛耶所貴於善<lb/>
者以其有禮義也所賤於惡者以其有罪過也<lb/>
今以所貴者敎民以所賤者敎親不亦悖乎可<lb/>
令王侯子弟悉入大學廣之以他山肅之以二<lb/>
物則腥臊之汚可除而芬芳之風可發矣<lb/>
有天下者莫不君之以王而治之以道道有大<lb/>
中所以爲貴也又何慕於空言高論難行之術<lb/>
而臺榭則高數十百尺壁帶加珠玉之物木土<lb/>
<pb n="KR3j0082_SBCK_042-21b"/>
被綈錦之飾不見夫之女子成市於宮中未曾<lb/>
御之婦人生幽於山陵繼體之君誠欲行道雖<lb/>
父之所興可有所壞者也雖父之美人可有所<lb/>
嫁者也至若門庭足以容朝賀之會同公堂足<lb/>
以陳千人之坐席臺榭足以覽都民之有無防<lb/>
闥足以殊五等之尊卑宇殿高顯敞而不加以<lb/>
雕采之巧錯塗之飾是自其中也菀囿池沼百<lb/>
里而還使蒭蕘雉菟者得時往焉隨農郄而講<lb/>
事因田狩以敎戰上䖍郊廟下虞賔客是又自<lb/>
<pb n="KR3j0082_SBCK_042-22a"/>
其中也嫡庶之數使從周制妾之無子與希幸<lb/>
者以時出之均齊恩施以廣子姓使令之人取<lb/>
足相供時其上下通其隔曠是又自然其中也<lb/>
在位之人有乘柴馬弊車者矣有食菽藿者矣<lb/>
有親飮食之蒸烹者矣有過客不敢沽酒市脯<lb/>
者矣有妻子不到官舍者矣有還奉祿者矣有<lb/>
辭爵賞者矣莫不稱述以爲淸邵非不淸邵而<lb/>
不可以言中也好節之士有遇君子而不食其<lb/>
食者矣有妻子凍餧而不納善人之施者矣有<lb/>
<pb n="KR3j0082_SBCK_042-22b"/>
茅茨蒿屏而上漏下濕者矣有窮居僻處求而<lb/>
不可得見者矣莫不歎美以爲高潔此非不高<lb/>
潔而不可以言中也夫世之所以高此者亦有<lb/>
由然先古之制休廢時王之政不平直正不行<lb/>
詐僞獨售於是世俗同共知節義之難復持也<lb/>
乃舍正從邪背道而馳姧彼獨能介然不爲故<lb/>
見貴也如使王度昭明祿除從古服章不中法<lb/>
則詰之以典制貨財不及禮則間之以志故向<lb/>
所稱以淸邵者將欲何矯哉向所歎云高潔者<lb/>
<pb n="KR3j0082_SBCK_042-23a"/>
欲以何厲哉故人主能使違時詭俗之行無所<lb/>
復剴摩困苦難爲之約無所復激切歩驟乎平<lb/>
夷之塗偃息乎大中之居人享其宜物安其所<lb/>
然後足以稱賢聖之王公中和人君子矣<lb/>
古者君之於臣無不答拜也雖王者有變不必<lb/>
相因猶宜存其大者御史大夫三公之列也今<lb/>
不爲起非也爲太子時太傅卽位之後宜常答<lb/>
其拜少傅可比三公爲之起周禮王爲三公六<lb/>
卿錫衰爲諸侯緦衰爲大夫士疑衰及於其病<lb/>
<pb n="KR3j0082_SBCK_042-23b"/>
時皆自問焉古禮雖難悉奉行師傅三公所不<lb/>
宜闕者也凡在京師大夫以上疾者可遣使修<lb/>
賜問之恩州牧郡守遠者其死然後有弔贈之<lb/>
禮也坐而論道謂之三公作而行之謂士大夫<lb/>
論道必求高明之士幹事必使良能之人非獨<lb/>
三太三少可與言也凡在列位者皆宜及焉故<lb/>
士不與其言何知其術之淺深不試之事何以<lb/>
知其能之高下與羣臣言議者又非伹用觀彼<lb/>
之志行察彼之才能也乃所以自弘天德益聖<lb/>
<pb n="KR3j0082_SBCK_042-24a"/>
性也猶十五志學朋友講習自強不息德與年<lb/>
進至于七十然後心從而不踰矩況於不及中<lb/>
規者乎而不自勉也公卿列校侍中尚書皆九<lb/>
州之選也而不與之從容言議諮論古事訪國<lb/>
家正事問四海豪英琢磨珪璧染練金錫何以<lb/>
昭仁心於民物廣令聞於天下哉人主有常不<lb/>
可諫者五焉一曰廢后黜正二曰不節情欲三<lb/>
曰專愛一人四曰寵幸佞諂五曰驕貴外戚廢<lb/>
后黜正覆其國家者也不節情欲伐其性命者<lb/>
<pb n="KR3j0082_SBCK_042-24b"/>
也專愛一人絕其繼嗣者也寵幸佞諂壅蔽忠<lb/>
正者也驕貴外戚淆亂政治者也此爲疾痛在<lb/>
於膏肓此爲傾危比於累卵者也然而人臣破<lb/>
首分形所不能救止也不忌初故仁也以計御<lb/>
情智也以嚴專制禮也豐之以財而勿與之位<lb/>
亦足以爲恩也封之以土而勿與之權亦足以<lb/>
爲厚也何必友年彌世惑賢亂國然後於我心<lb/>
乃快哉<lb/>
人之事親也不去乎父母之側不倦乎勞辱之<lb/>
<pb n="KR3j0082_SBCK_042-25a"/>
事唯父母之所言也唯父母之所欲也於其體<lb/>
之不安則不能寢於其飡之不飽則不能食孜<lb/>
孜爲此以没其身惡有爲此人父母而憎之者<lb/>
也人之事君也言無小大無愆也事無勞逸無<lb/>
所避也其見識知也則不恃恩寵而加敬其見<lb/>
遺忘也則不懷怨恨而加勤安危不貳其志險<lb/>
易不革其心孜孜爲此以没其身惡有爲此人<lb/>
君長而憎之者也人之交士也仁愛篤恕謙遜<lb/>
敬讓忠誠發乎內信效著乎外流言無所受愛<lb/>
<pb n="KR3j0082_SBCK_042-25b"/>
憎無所偏幽閑攻人之短會友述人之長有負<lb/>
我者我又加厚焉有疑我者我又加信焉患難<lb/>
必相及行潛德而不有立潛㓛而不名孜孜爲<lb/>
此以没其身惡有與此人交而憎之者也故事<lb/>
親而不爲親所知是孝未至者也事君而不爲<lb/>
君所知是忠未至者也與人交而不爲人所知<lb/>
是信義未至者也父母怨咎人不以正巳審其<lb/>
不然可違而不報也父母欲與人以官位爵祿<lb/>
而才實不可可違而不從也父母欲爲奢泰侈<lb/>
<pb n="KR3j0082_SBCK_042-26a"/>
靡以適心快意可違而不許也父母不好學問<lb/>
疾子孫之爲之可違而學也父母不好善士惡<lb/>
子孫交之可違而友也士友有患故待巳而濟<lb/>
父母不欲其行可違而往也故不可違而違非<lb/>
孝也可違而不違亦非孝也好不違非孝也好<lb/>
違亦非孝也其得義而巳也<lb/>
昔高祖誅秦項而陟天子之位光武討篡臣而<lb/>
復巳亡之漢皆受命之聖主也蕭曹丙魏平勃<lb/>
霍光之等夷諸呂尊大宗廢昌邑而立孝宣經<lb/>
<pb n="KR3j0082_SBCK_042-26b"/>
緯國家鎭安社稷一代之名臣也二主數子之<lb/>
所以震威四海布德生民建功立業流名百世<lb/>
者唯人事之盡耳無天道之學焉然則王天下<lb/>
作大臣者不待於知天道矣所貴乎用天之道<lb/>
者則指星辰以授民事順四時而興功業其大<lb/>
略吉凶之祥又何取焉故知天道而無人略者<lb/>
是巫醫卜祝之伍下愚不齒之民也信天道而<lb/>
背人事者是昬亂迷惑之主覆國亡家之臣也<lb/>
問者曰治天下者壹之乎人事抑亦有取諸天<lb/>
<pb n="KR3j0082_SBCK_042-27a"/>
道也曰所取於天道者謂四時之宜也所壹於<lb/>
人事者謂治亂之實也周禮之馮相保章其無<lb/>
所用耶曰大備於天人之道耳是非治天下之<lb/>
本也是非理生民之要也曰然則本與要奚所<lb/>
存耶曰王者官人無私唯賢是親勤䘏政事屢<lb/>
省功臣賞錫期於功勞刑罰歸乎罪惡政平民<lb/>
安各得其所則天地將自從我而正矣休祥將<lb/>
自應我而集矣惡物將自舍我而亡矣求其不<lb/>
然乃不可得也王者所官者非親屬則寵幸也<lb/>
<pb n="KR3j0082_SBCK_042-27b"/>
所愛者非美色則巧佞也以同異爲善惡以喜<lb/>
怒爲賞罰取乎麗女怠乎萬機黎民冤枉類殘<lb/>
賊雖五方之兆不失四時之禮斷獄之政不違<lb/>
冬日之期蓍龜積於廟門之中犧性羣麗碑之<lb/>
間馮相坐臺上而不下祝史伏壇旁而不去猶<lb/>
無益於敗亡也從此言之人事爲本天道爲末<lb/>
不其然與故審我巳善而不復恃乎天道上也<lb/>
疑我未善引天道以自濟者其次也不求諸己<lb/>
而求諸天者下愚之主也令夫王者誠忠心於<lb/>
<pb n="KR3j0082_SBCK_042-28a"/>
自省專思慮於治道自省無愆治道不謬則彼<lb/>
嘉物之生休祥之來是我汲井而水出爨竈而<lb/>
火燃者耳何足以爲賀者耶故歡於報應喜於<lb/>
珍祥是劣者之私情未可謂大上之公德也<lb/>
<pb n="KR3j0082_SBCK_042-28b"/>
</p>
<p>
羣書治要卷第四十五<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_043-1a"/>
羣書治要卷第四十六<lb/>
　　　　秘書監鉅鹿男臣魏徵等奉　勅撰<lb/>
　申鑒　中論　典論<lb/>
　　申鑒　荀悅<lb/>
夫道之大本仁義而巳五典以經之羣籍以緯<lb/>
之前鑒旣明後復申之故古之聖王其於仁義<lb/>
也申重無巳篤厚無疆謂之申鑒天作道皇作<lb/>
極臣作輔民作基制度以綱之事業以紀之先<lb/>
王之政一曰承天二曰正身三曰任賢四曰恤<lb/>
<pb n="KR3j0082_SBCK_043-1b"/>
民五曰明制六曰立業承天惟允正身惟恒任<lb/>
賢惟固恤民惟勤明制惟典立業惟敦是謂政<lb/>
體致治之術先屏四患乃崇五政一曰僞二曰<lb/>
私三曰放四曰奢僞亂俗私壞法放越䡄奢敗<lb/>
制四者不除則政無由行矣俗亂則道荒雖天<lb/>
地不得保其性矣法壞則世傾雖人主不得守<lb/>
其度矣䡄越則禮亡雖聖人不得全其行矣制<lb/>
敗則欲肆雖四表不能充其求矣是謂四患興<lb/>
農桑以養其生審好惡以正其俗宣文敎以章<lb/>
<pb n="KR3j0082_SBCK_043-2a"/>
其化立武備以秉其威明賞罰以統其法是謂<lb/>
五政民不畏死不可懼以罪民不樂生不可勸<lb/>
以善雖使卨布五敎咎繇作士政不行焉故在<lb/>
上者先豐民財以定其志帝耕籍田后桑蠶宮<lb/>
國無遊民野無荒業財不虛用力不妄加以周<lb/>
民事是謂養生君子之所以動天地應神明正<lb/>
萬物而成王治者必本乎眞實而巳故在上者<lb/>
審則儀道以定好惡善惡要於功罪毀譽放於<lb/>
准驗聽言責事擧名察實無或詐僞淫巧以蕩<lb/>
<pb n="KR3j0082_SBCK_043-2b"/>
衆心故事無不核物無不功善無不顯惡無不<lb/>
彰俗無姦怪民無淫風百姓上下覩利害之存<lb/>
乎己也故肅恭其心愼脩其行有罪惡者無徼<lb/>
幸無罪過者不憂懼請謁無所行貨賂無所用<lb/>
則民志平矣是謂正俗君子以情用小人以刑<lb/>
用榮辱者賞罰之精華也故禮敎榮辱以加君<lb/>
子治其情也桎梏鞭朴以加小人治其刑也君<lb/>
子不犯辱況於刑乎小人不忌刑況於辱乎若<lb/>
夫中人之倫則刑禮兼焉敎化之廢推中人而<lb/>
<pb n="KR3j0082_SBCK_043-3a"/>
墜於小人之域敎化之行引中人而納於君子<lb/>
之塗是謂彰化<lb/>
小人之情緩則驕驕則恣急則叛叛則謀亂安<lb/>
則思欲非威強無以懲之故在上者必有武備<lb/>
以戒不虞以遏㓂虐安居則寄之內政有事則<lb/>
用之軍旅是謂秉威<lb/>
賞罰政之柄也明賞必罰審信愼令賞以勸善<lb/>
罰以懲惡人主不妄賞非徒愛其財也賞妄行<lb/>
則善不勸矣不妄罰非徒矜其人也罰妄行則<lb/>
<pb n="KR3j0082_SBCK_043-3b"/>
惡不懲矣賞不勸謂之止善罰不懲謂之縱惡<lb/>
在上者能不止下爲善不縱下爲惡則國治矣<lb/>
是謂統法四患旣蠲五政旣立行之以誠守之<lb/>
以固簡而不怠疏而不失無爲爲之使自施之<lb/>
無事事之使自憂之不肅而成不嚴而治垂拱<lb/>
揖讓而海內平矣是謂爲政之方<lb/>
惟恤十難以任賢能一曰不知二曰不求三曰<lb/>
不任四曰不終五曰以小怨弃大德六曰以小<lb/>
過黜大功七曰以小短掩大美八曰以干訐傷<lb/>
<pb n="KR3j0082_SBCK_043-4a"/>
忠正九曰以邪說亂正度十曰以讒嫉廢賢能<lb/>
是謂十難十難不除則賢臣不用賢臣不用則<lb/>
國非其國也<lb/>
惟審九風以定國常一曰治二曰衰三曰弱四<lb/>
曰乖五曰亂六曰荒七曰叛八曰危九曰亡君<lb/>
臣親而有禮百僚和而不同讓而不爭勤而不<lb/>
怨無事唯職是司此治國之風也禮俗不一職<lb/>
位不重小臣咨度庶人作議此衰國之風也君<lb/>
好謙臣好逸士好遊民好流此弱國之風也君<lb/>
<pb n="KR3j0082_SBCK_043-4b"/>
臣爭明朝廷爭功士大夫爭名庶人爭利此乖<lb/>
或之風也上多欲下多端法不定政多門此亂<lb/>
國之風也以侈爲博以伉爲高以濫爲通遵禮<lb/>
謂之劬守法謂之固此荒國之風也以苛爲察<lb/>
以利爲公以割下爲能以附上爲忠此叛國之<lb/>
風也上下相疏內外相疑小臣爭寵大臣爭權<lb/>
此危國之風也上不訪下下不諫上婦言用私<lb/>
政行此亡國之風也<lb/>
惟督五赦以綏民中一曰原心二曰明德三曰<lb/>
<pb n="KR3j0082_SBCK_043-5a"/>
勸功四曰裒化五曰權計凡先王之攸赦必是<lb/>
族也非是族焉刑兹無赦<lb/>
有一言而可常行者恕也一行而可常履者正<lb/>
也恕者仁之術也正者義之要也至矣哉<lb/>
或曰聖王以天下爲樂乎曰否聖王以天下爲<lb/>
憂天下以聖王爲樂凡主以天下爲樂天下以<lb/>
凡主爲憂聖王屈巳以申天下之樂凡主申巳<lb/>
以屈天下之憂申天下之樂故樂亦報之屈天<lb/>
下之憂故憂亦及之天之道也<lb/>
<pb n="KR3j0082_SBCK_043-5b"/>
治世之臣所貴乎順者三一曰心順二曰職順<lb/>
三曰道順衰世之臣所貴乎順者三一曰體順<lb/>
二曰辭順三曰事順治世之順眞順也衰世之<lb/>
順則生逆也體苟順則逆節辭苟順則逆忠事<lb/>
苟順則逆道下有憂民則上不盡樂下有飢民<lb/>
則上不備膳下有寒民則上不具服故足寒傷<lb/>
心民憂傷國<lb/>
或曰三皇之民至敦也其治至淸也天性乎曰<lb/>
皇民敦秦民弊時也山民樸市民玩處也桀紂<lb/>
<pb n="KR3j0082_SBCK_043-6a"/>
不易民而亂湯武不易民而治政也皇民寡寡<lb/>
斯敦皇治純純斯淸矣唯性不求無益之物不<lb/>
畜難得之貨節華麗之餝退利進之路則民俗<lb/>
淸矣簡小忌去淫祀絕奇怪則妖僞息矣致精<lb/>
誠求諸巳正大事則神明應矣放邪說絕淫智<lb/>
抑百家崇聖典則道義定矣去浮華擧功實絕<lb/>
末技周本務則事業脩矣<lb/>
尚主之制非古也釐降二女陶唐之典歸妹元<lb/>
吉帝乙之訓王姬歸齊宗周之禮也以陰乘陽<lb/>
<pb n="KR3j0082_SBCK_043-6b"/>
違天也以婦凌夫違人也違天不祥違人不義<lb/>
古者天子諸侯有事必吿於廟有二史右史記<lb/>
事左史記言事爲春秋言爲尚書君擧必記臧<lb/>
否成敗無不存焉下及士庶苟有茂異咸在載<lb/>
籍或欲顯而不得欲隱而名章得失一朝榮辱<lb/>
千載善人勸焉淫人懼焉故先王重之以副賞<lb/>
罰以輔法敎宜於今者官以其方各書其事歲<lb/>
盡則集之於尚書各備史官使掌其典<lb/>
君子有三鑒鑒乎前鑒乎人鑒乎鏡前惟訓人<lb/>
<pb n="KR3j0082_SBCK_043-7a"/>
惟賢鏡惟明商德之衰不鑒於禹湯也周秦之<lb/>
弊不鑒於羣下也側弁垢顏不鑒於明鏡也故<lb/>
君子惟鑒之務焉<lb/>
不任所愛之謂公唯義是從之謂明齊桓公中<lb/>
材也夫能成功業由有異焉者矣妾媵盈宮非<lb/>
無愛幸也羣臣盈朝非無親近也然外則管仲<lb/>
射巳衛姬色衰非愛也任之也然後知非賢不<lb/>
可任非智不可從也夫此之擧弘矣哉<lb/>
膏肓純白二豎不生兹謂心寧省闥淸諍嬖孽<lb/>
<pb n="KR3j0082_SBCK_043-7b"/>
不作兹謂主平夫膏肓近心而處阨針之不逮<lb/>
藥之不中攻之不可二豎藏焉是謂篤患故治<lb/>
身治國者唯是之畏<lb/>
或曰愛民如子仁之至乎曰未也愛民如身仁<lb/>
之至乎曰未也湯禱桑林邾遷於繹景祀於旱<lb/>
可謂愛民矣曰何重民而輕身也曰人主承天<lb/>
命以養民者也民存則社稷存人亡則社稷亡<lb/>
故重民者所以重社稷而承天命也<lb/>
或問曰孟軻稱人皆可以爲堯舜其信矣乎曰<lb/>
<pb n="KR3j0082_SBCK_043-8a"/>
人非下愚則可以爲堯舜矣冩堯舜貌同堯之<lb/>
性則否服堯之制行堯之道則可矣行之於前<lb/>
則古之堯舜也行之於後則今之堯舜也或曰<lb/>
人皆可以爲桀紂乎曰行桀紂之事是桀紂也<lb/>
堯舜桀紂之事常並存於世唯人所用而巳<lb/>
人主之患常立於二難之間在上而國家不治<lb/>
是難也治國家則必勤身苦思矯情以從道是<lb/>
難也有難之難闇主取之無難之難明主居之<lb/>
人臣之患常立於二罪之間在職而不盡忠直<lb/>
<pb n="KR3j0082_SBCK_043-8b"/>
之道罪也盡忠直之道焉則必矯上拂下罪也<lb/>
有罪之罪邪臣由之無罪之罪忠臣致之<lb/>
人臣有三罪一曰導二曰阿失三曰尸寵以非<lb/>
先上謂之導從上之非謂之阿見非不言謂之<lb/>
尸導臣誅阿臣刑尸臣絀<lb/>
忠有三術一曰防二曰救三曰戒先其未然謂<lb/>
之防也發而進諫謂之救也行而責之謂之戒<lb/>
也防爲上救次之戒爲下<lb/>
或問天子守在四夷有諸曰此外守也天子之<lb/>
<pb n="KR3j0082_SBCK_043-9a"/>
內守在身曰何謂也曰至尊者其攻之者衆焉<lb/>
故便僻御侍攻人主而奪其財近幸妻妾攻人<lb/>
主而奪其寵逸遊伎藝攻人主而奪其志左右<lb/>
小臣攻人主而奪其行不令之臣攻人主而奪<lb/>
其事是謂內㓂自古失道之君其見攻者衆矣<lb/>
小者危身大者亡國鯀共工之徒攻堯儀狄攻<lb/>
禹弗能克故唐夏平南之威攻文公申侯伯攻<lb/>
恭王不能克故晉楚興萬衆之㓂凌疆場非患<lb/>
也一言之㓂襲於膝下患之甚矣八域重譯而<lb/>
<pb n="KR3j0082_SBCK_043-9b"/>
獻珍非寶也腹心之人匍匐而獻善寶之至矣<lb/>
故明主愼內守除內㓂而重內寶君子所惡乎<lb/>
異者三好生事也好生奇也好變常也好生事<lb/>
則多端而動衆好生奇則離道而惑俗好變常<lb/>
則輕法而亂度故名不貴苟傳行不貴苟難純<lb/>
德無慝其上也伏而不動其次也動而不行行<lb/>
而不遠遠而能復又其次也其下遠而巳矣<lb/>
　　中論　徐幹<lb/>
慌其瞻視輕其辭令而望民之則我者未之有<lb/>
<pb n="KR3j0082_SBCK_043-10a"/>
也莫之則者必慢之者至矣小人見慢而致怨<lb/>
乎人患巳之卑而不思其所以然哀哉是故君<lb/>
子敬孤獨而愼幽微雖在隱翳鬼神不得見其<lb/>
隙況於遊宴乎君子口無戲謔之言言必有防<lb/>
身無戲謔之行行必有撿言必有防行必有撿<lb/>
雖妻妾不可得而黷也雖朋友不可得而狎也<lb/>
是以不愠怒而敎行于閨門不諫諭而風聲化<lb/>
乎鄕黨傳稱大人正巳而物正者蓋此之謂也<lb/>
徒以匹夫之居猶然況得志而行於天下乎故<lb/>
<pb n="KR3j0082_SBCK_043-10b"/>
唐帝允恭克讓光被四表成湯不敢怠遑而掩<lb/>
有九域文王祇畏而造彼區夏也<lb/>
民心莫不有治道至於用之則異矣或用乎人<lb/>
或用乎巳用乎巳者謂之務本用乎人者謂之<lb/>
追末君子之治之也先務其本故德建而怨寡<lb/>
小人之治之也先追其末故功廢而讎多夫見<lb/>
人而不自見者謂之矇聞人而不自聞者謂之<lb/>
聵慮人而不自慮者謂之瞀故明莫大於自見<lb/>
聰莫大於自聞叡莫大於自慮此三者擧之甚<lb/>
<pb n="KR3j0082_SBCK_043-11a"/>
輕行之甚邇而人莫之知也故知者擧甚輕之<lb/>
事以任天下之重行甚邇之路以窮天下之遠<lb/>
故位彌高基彌固勝彌衆受彌廣君子之於己<lb/>
也無事而不懼焉我之有善懼人之未吾好也<lb/>
我之有不善懼人之必吾惡也見人之善懼我<lb/>
之不能脩也見人之不善懼我之必若彼也故<lb/>
君子不恤年之將衰而憂志之有倦不寑道焉<lb/>
不宿義焉言而不行斯寑道矣行而不時斯宿<lb/>
義矣是故君子之務以行前言也民之過在於<lb/>
<pb n="KR3j0082_SBCK_043-11b"/>
哀死而不愛生悔往而不愼來善語乎巳然好<lb/>
爭乎遂事墮今日而懈於後旬如斯以及於老<lb/>
故孔子撫其心曰師吾欲聞彼將以改此也聞<lb/>
彼而不以改此雖聞何益小人朝爲而夕求其<lb/>
成坐施而立望其及行一日之善而問終身之<lb/>
譽譽不至則曰善無益矣遂疑聖人之言背先<lb/>
王之敎存其舊術順其常好是以身辱名賤而<lb/>
永爲人役也<lb/>
人之爲德其猶器歟器虛則物注滿則止焉故<lb/>
<pb n="KR3j0082_SBCK_043-12a"/>
君子常虛其心志恭其容貌不以逸羣之才加<lb/>
乎衆人之上視彼猶賢自視猶不肖也故人願<lb/>
吿之而不厭誨之而不倦君子之於善道也大<lb/>
則大識之小則小識之善無大小咸載於心然<lb/>
後擧而行之我之所有旣不可奪而我之所無<lb/>
又取於人是以功常前人而人後之也故夫才<lb/>
敏過人未足貴也博辨過人未足貴也勇決過<lb/>
人未足貴也君子之所貴者遷善懼其不及改<lb/>
惡恐其有餘故孔子曰顏氏之子其殆庶幾乎<lb/>
<pb n="KR3j0082_SBCK_043-12b"/>
有不善未甞不知知之未甞復行夫惡猶疾也<lb/>
攻之則日益悛不攻則日甚故君子之相求也<lb/>
非特與善也將以攻惡也惡不廢則善不興自<lb/>
然之道也先民有言人之所難者二樂知其惡<lb/>
者難以惡吿人者難夫唯君子然後能爲己之<lb/>
所難能致人之所難也夫酒食人之所愛也而<lb/>
人相見莫不進焉不吝於所愛者以彼之嗜之<lb/>
也使嗜忠言甚於酒食人豈其愛之乎故忠言<lb/>
之不出以未有嗜之者也詩云匪言不能胡其<lb/>
<pb n="KR3j0082_SBCK_043-13a"/>
畏忌目也者遠察天際而不能近見其眦心亦<lb/>
如之君子誠知心之似目也是以務鑒於人以<lb/>
觀得失故視不過垣墻之裡而見邦國之表聽<lb/>
不過閾𣙗之內而聞千里之外因人之耳目也<lb/>
人之耳目盡爲我用則我之聰明無敵於天下<lb/>
矣是謂人一之我萬之人塞之我通之故其高<lb/>
不可爲員其廣不可爲方先王之禮左史記事<lb/>
右史記言師瞽誦詩庶僚箴誨器用載銘筵席<lb/>
書戒月考其爲歲會其行所以自供正也昔衛<lb/>
<pb n="KR3j0082_SBCK_043-13b"/>
武公年過九十猶夙夜不怠思聞訓道命其羣<lb/>
臣曰無謂我老耄而舍我必朝夕交戒我凡興<lb/>
國之君未有不然者也下愚反此道以爲己旣<lb/>
仁矣知矣神明矣何求乎衆人是以辜罪昭著<lb/>
腥德發聞百姓傷心鬼神怨痛若有吿之者則<lb/>
曰斯事也徒生乎子心出乎子口於是刑焉戮<lb/>
焉辱焉不然則曰與我異德故也未達我道故<lb/>
也又安足責是巳之非遂初之謬至於身危國<lb/>
亡可痛矣巳<lb/>
<pb n="KR3j0082_SBCK_043-14a"/>
事莫貴乎有驗言莫弃乎無徵言之未有益也<lb/>
不言未有損也水之寒也火之熱也金石之堅<lb/>
剛也彼數物未甞有言而人莫不知其然者信<lb/>
著乎其體也使吾所行之信若彼數物誰其疑<lb/>
我哉今不信吾所行而怨人之不信己猶敎人<lb/>
執鬼縛魅而怨人之不得也惑亦甚矣孔子曰<lb/>
欲人之信己則微言而篤行之篤行之則用日<lb/>
久用日久則事著明事著明則有目者莫不見<lb/>
也有耳者莫不聞也其可誣乎故根深而枝葉<lb/>
<pb n="KR3j0082_SBCK_043-14b"/>
茂行久而名譽遠人情也莫不惡謗而卒不免<lb/>
乎謗其故何也非愛智力而不巳之也巳之之<lb/>
術反也謗之爲名也逃之而愈至拒之而愈來<lb/>
訟之而愈多明乎此則君子不足爲也闇乎此<lb/>
則小人不足得也帝舜屢省禹拜昌言明乎此<lb/>
者也厲王加戮吳起刺之闇乎此者也夫人也<lb/>
皆書名前策著形列圖或爲世法或爲世戒可<lb/>
不愼歟夫聞過而不改謂之喪心思過而不改<lb/>
謂之失體失體喪心之人禍亂之所及也君子<lb/>
<pb n="KR3j0082_SBCK_043-15a"/>
舍㫋君子不友不如己者非羞彼而大我也不<lb/>
如己者須己愼者也然則扶人不暇將誰相我<lb/>
哉吾之僨也亦無日矣故墳庳則水縱友邪則<lb/>
巳僻是以君子愼所友孔子曰居而得賢友福<lb/>
之次也夫賢者言足聽貌足象行足法加乎善<lb/>
㢡人之美而好攝人之過其不隱也如影其不<lb/>
諱也如響故我之憚之若嚴君在堂而神明處<lb/>
室矣雖欲爲不善其敢乎<lb/>
夫利口者心足以見小數言足以盡巧辭給足<lb/>
<pb n="KR3j0082_SBCK_043-15b"/>
以應切問難足以斷俗疑然而好說不倦諜諜<lb/>
如也夫類族辨物之士者寡而愚闇不達之人<lb/>
者多孰知其非乎此其所以無用而不見廢也<lb/>
至賤而不見遺也先王之法析言破律亂名改<lb/>
作行僻而堅言僞而辨者殺之爲其疑衆惑民<lb/>
而澆亂至道也<lb/>
古之制爵祿也爵以居有德祿以養有功功大<lb/>
者其祿厚德遠者其爵尊功小者其祿薄德近<lb/>
者其爵卑是故觀其爵則别其人之德見其祿<lb/>
<pb n="KR3j0082_SBCK_043-16a"/>
則知其人之功不待問之也古之君子貴爵祿<lb/>
者蓋以此也爵祿者先王所重也爵祿之賤也<lb/>
由處之者不宜也賤其人斯賤其位矣其貴也<lb/>
由處之者宜之也貴其人斯貴其位矣黻衣繡<lb/>
裳君子之所服愛其德故美其服也暴亂之君<lb/>
非無此服民弗美也位也者立德之機也勢也<lb/>
者行義之杼也聖人蹈機握杼織成天地之化<lb/>
使萬物順焉人倫正焉六合之內各充其願其<lb/>
爲大寶不亦宜乎夫登高而建旌則所示者廣<lb/>
<pb n="KR3j0082_SBCK_043-16b"/>
矣順風而奮鐸則所聞者遠矣非旌色之益明<lb/>
非鐸聲之益長所託者然也況居富貴之地而<lb/>
行其政令者也<lb/>
人君之大患也莫大乎詳於小事而略於大道<lb/>
察於近物而暗於遠數自古及今未有如此而<lb/>
不亡也詳於小事察於近物者謂耳聽於絲竹<lb/>
歌謠之和目明乎雕琢采色之章口給乎辨慧<lb/>
切對之辭心通乎短言小說之文手習乎射御<lb/>
書數之功體比乎俯仰般旋之容凡此數者觀<lb/>
<pb n="KR3j0082_SBCK_043-17a"/>
之足以盡人之心學之足以勤人之思且先王<lb/>
之末敎也非有小才智則亦不能爲也是故能<lb/>
之者莫不自悅乎其事而無取於人皆以不能<lb/>
故也夫君居南面之尊秉殺生之權者其勢固<lb/>
足巳勝人矣而加之以勝人之能懷足巳之心<lb/>
誰敢犯之者乎以匹夫行之猶莫敢規也而況<lb/>
於人君哉故罪惡若山而己不見謗聲若雷而<lb/>
己不聞豈不甚乎夫小事者味甘而大道者醇<lb/>
淡而近物者易驗而遠數者難効非大明君子<lb/>
<pb n="KR3j0082_SBCK_043-17b"/>
則不能兼通也故皆惑於所甘而不能至乎所<lb/>
淡炫於所易而不能及於所難是以治君世寡<lb/>
而亂君世多也故人君之所務者其在大道遠<lb/>
數乎大道遠數者謂仁足以覆燾羣生惠足以<lb/>
撫養百姓明足以照見四方智足以統理萬物<lb/>
權足以應變無端義足以阜生財用威足以禁<lb/>
遏姧非武足以平定禍亂詳於聽受而審於官<lb/>
人達於廢興之源通於安危之分如此則君道<lb/>
畢矣今使人君視如離婁聽如師曠御如王良<lb/>
<pb n="KR3j0082_SBCK_043-18a"/>
射如夷羿書如史籀計如隷首走追駟馬力折<lb/>
門鍵有此六者可謂善於有司之職何益於治<lb/>
乎無此六者可謂乏於有司之職何增於亂乎<lb/>
必以廢仁義妨道德矣何則小器不能兼容治<lb/>
亂又不繫於此而中才之人所好也昔潞豐舒<lb/>
晉智伯瑶之亡皆怙其三材恃其五賢而以不<lb/>
仁之故也故人君多伎藝好小智而不通於大<lb/>
道者祇足以拒諫者之說而鉗忠直之口也祇<lb/>
足以追亡國之跡而背安家之䡄也不其然耶<lb/>
<pb n="KR3j0082_SBCK_043-18b"/>
不其然耶<lb/>
帝者昧旦而視朝南面而聽天下將與誰爲之<lb/>
豈非羣公卿士歟故大臣不可以不得其人也<lb/>
大臣者君股肱耳目也所以視聽也所以行事<lb/>
也先王知其如是故博求聰明叡哲君子措諸<lb/>
上位使執邦之政令焉執政聰明叡哲則其事<lb/>
擧其事擧則百僚莫不任其職百僚莫不任其<lb/>
職則庶事莫不致其治庶事莫不致其治則九<lb/>
牧之人莫不得其所故書曰元首明哉股肱良<lb/>
<pb n="KR3j0082_SBCK_043-19a"/>
哉庶事康哉<lb/>
凡亡國之君其朝未甞無致治之臣也其府未<lb/>
甞無先王之書也然而不免乎亡者何也其賢<lb/>
不用其法不行也苟書法而不行其事爵賢而<lb/>
不用其道則法無異於路說而賢無異於木主<lb/>
也昔桀奔南巢紂踣于京厲流于彘幽滅于戲<lb/>
當是時也三后之典尚在而良謀之臣猶存也<lb/>
下及春秋之世楚有伍擧左史倚相右尹子革<lb/>
而靈王喪師衛有大叔儀公子鱄蘧伯玉而獻<lb/>
<pb n="KR3j0082_SBCK_043-19b"/>
公出奔晉有趙宣孟范武子而靈公被弑魯有<lb/>
子家羈叔孫婼而昭公野死齊有晏平仲南史<lb/>
氏而莊公不免弑虞虢有宫之奇舟之僑而二<lb/>
公絕祀由是觀之苟不用賢雖有無益也然彼<lb/>
亦知有馬必待乘之然後遠行有醫必待使之<lb/>
而後愈疾至於有賢則不知必待用之而後興<lb/>
治也且六國之君雖不用賢及其致人也猶修<lb/>
禮盡意不敢侮慢也至於王莽旣不能用及其<lb/>
致之也尚不能言莽之爲人內實姧邪外慕古<lb/>
<pb n="KR3j0082_SBCK_043-20a"/>
義亦聘求名儒徵命術士政煩敎虐無以致之<lb/>
於是脇之以峻刑威之以重戮賢者恐懼莫敢<lb/>
不至徒張設虛名以夸海內莽亦卒以滅亡且<lb/>
莽之爵人也其實囚之也囚人者非必著桎梏<lb/>
置之囹圄之謂也拘係之愁憂之之謂也使在<lb/>
朝之人欲進則不得陳其謀欲退則不得安其<lb/>
身是則以綸組爲繩索以印佩爲鉗鉄也小人<lb/>
雖樂之君子則以爲辱矣故明主之得賢也得<lb/>
其心也非謂得其軀也苟得其軀而不論其心<lb/>
<pb n="KR3j0082_SBCK_043-20b"/>
斯與籠鳥檻獸未有異也則賢者之於我也亦<lb/>
猶怨讎豈爲我用哉日雖班萬鍾之祿將何益<lb/>
歟故苟得其心萬里猶近苟失其心同衾爲遠<lb/>
今不脩所以得賢者之心而務脩所以執賢者<lb/>
之身至於社稷顚覆宗廟廢絕豈不哀哉孫子<lb/>
曰人主之患不在於言不用賢而在於誠不用<lb/>
賢言用賢者口也郤賢者行也口行反而欲賢<lb/>
者之進不肖之退不亦難乎善哉言也故人君<lb/>
苟脩其道義昭其德音愼其威儀審其敎令刑<lb/>
<pb n="KR3j0082_SBCK_043-21a"/>
無頗類惠澤播流百官樂職萬民得所則賢者<lb/>
仰之如天地愛之如其親樂之如塤篪歆之如<lb/>
蘭芳故其歸我也猶決壅導滯注之大壑何不<lb/>
至之有乎苟麤穢暴虐香馨不登讒邪在側殺<lb/>
戮不辜宮館崇侈妻妾無度淫樂日縱征稅繁<lb/>
多財力匱竭怨喪盈野矜巳自得諫者被誅外<lb/>
內震騷遠近怨悲則賢者之視我容貌如蝄蜽<lb/>
臺殿如狴牢采服如衰絰歌樂如號哭酒醴如<lb/>
<graphic n="KR0949" url="https://raw.githubusercontent.com/kanripo/KR-Gaiji/master/images/KR0949.png" mimeType="image/png"/>滌肴饌如糞土衆事擧措每無一善彼之惡<lb/>
<pb n="KR3j0082_SBCK_043-21b"/>
我也如是其肯至哉今不務明其義而徒設其<lb/>
祿可以獲小人難以得君子君子者行不苟合<lb/>
立不易方不以天下枉道不以樂生害仁安可<lb/>
以祿誘哉雖強縛執之而不獲巳亦杜口佯愚<lb/>
苟免不暇國之安危將何賴<lb/>
政之大綱有二賞罰之謂也人君明乎賞罰之<lb/>
道則治不難矣賞罰者不在於必重而在於必<lb/>
行必行則雖不重而民肅必不行也則雖重而<lb/>
民怠故先王務賞罰之必行也夫當賞者不賞<lb/>
<pb n="KR3j0082_SBCK_043-22a"/>
則爲善者失其本望而疑其所行當罰者不罰<lb/>
則爲惡者輕其國法而怙其所守苟如是也雖<lb/>
日用斧鉞於市而民不去惡矣日賜爵祿於朝<lb/>
而民不興善矣是以聖人不敢以親戚之恩而<lb/>
廢刑罰不敢以怨讎之忿而留慶賞夫何故哉<lb/>
將以有救也故司馬法曰賞罰不踰時欲使民<lb/>
速見善惡之報也踰時且猶不可而況廢之者<lb/>
乎賞罰不可以疏亦不可以數數則所及者多<lb/>
疏則所漏者多賞罰不可以重亦不可以輕賞<lb/>
<pb n="KR3j0082_SBCK_043-22b"/>
輕則不勸罰輕則不懼賞重則民徼幸罰重則<lb/>
民無聊故先王明恕以聽之思中以平之而不<lb/>
失其節也夫賞罰之於萬人猶轡策之於駟馬<lb/>
也轡策之不調非徒遲速之分也至於覆車而<lb/>
摧轅賞罰之不明非徒治亂之分也至於滅國<lb/>
而喪身可不愼乎可不愼乎<lb/>
天地之間含氣而生者莫知乎人人情之至痛<lb/>
莫過乎喪親夫創巨者其日久痛甚者其愈遲<lb/>
故聖王制三年之服所以稱情而立文爲至痛<lb/>
<pb n="KR3j0082_SBCK_043-23a"/>
極也自天子至于庶人莫不由之帝王相傳未<lb/>
有知其所從來者及孝文皇帝天姿謙讓務崇<lb/>
簡易其將弃萬國乃顧臣子令勿行久喪巳葬<lb/>
則除之將以省煩勞而寬羣下也觀其詔文唯<lb/>
欲施乎己而巳非爲漢室創制喪禮而傳之於<lb/>
來世也後人遂奉而行焉莫之分理至乎顯宗<lb/>
聖德欽明深照孝文一時之制又惟先王之禮<lb/>
不可以久違是以世祖徂崩則斬衰三年孝明<lb/>
旣没朝之大臣徒以己之私意忖度嗣君之必<lb/>
<pb n="KR3j0082_SBCK_043-23b"/>
貪速除也檢之以大宗遺詔不惟孝子之心哀<lb/>
慕未歇故令聖王之迹陵遲而莫遵短喪之制<lb/>
遂行而不除斯誠可悼之甚者也滕文公小國<lb/>
之君耳加之生周之末世禮敎不行猶能改前<lb/>
之失咨問於孟軻而服喪三年豈況大漢配天<lb/>
之主而廢三年之喪豈不惜哉且作法於仁其<lb/>
弊猶薄道隆於己歷世則廢況以不仁之作宣<lb/>
之於海內而望家有慈孝民德歸厚不亦難乎<lb/>
詩曰爾之敎矣民胥放矣聖主若以遊宴之間<lb/>
<pb n="KR3j0082_SBCK_043-24a"/>
超然遠思覽周公之舊章咨顯宗之故事感蓼<lb/>
莪之篤行惡素冠之所刺發復古之德音改大<lb/>
宗之權令事行之後永爲典式傳示萬代不刋<lb/>
之道也<lb/>
昔之聖王制爲禮法貴有常尊賤有等差君子<lb/>
小人各司分職故下無潛上之愆而人役財力<lb/>
能相供足也往昔海內富民及工商之家資財<lb/>
巨萬役使奴婢多者以百數少者以十數斯豈<lb/>
先王制禮之意哉夫國有四民不相干黷士者<lb/>
<pb n="KR3j0082_SBCK_043-24b"/>
勞心工農商者勞力勞心之謂君子勞力之謂<lb/>
小人君子者治人小人者治於人治於人者食<lb/>
人治人者食於人百王之達義也今夫無德而<lb/>
居富之民宜治於人且食人者也役使奴婢不<lb/>
勞筋力目喩頥指從容垂拱雖懷忠信之士讀<lb/>
聖哲之書端委執笏列在朝位者何以加之且<lb/>
今之君子尚多貧匱家無奴婢旣其有者不足<lb/>
供事妻子勤勞躬自爨烹其故何也皆由罔利<lb/>
之人與之競逐又有紆靑拖紫并兼之門使之<lb/>
<pb n="KR3j0082_SBCK_043-25a"/>
然也夫物有所盈則有所縮聖人知其如此故<lb/>
裒多益寡稱物平施動爲之防不使過度是以<lb/>
治可致也爲國而令廉讓君子不足如此而使<lb/>
貪人有餘如彼非所以辨尊卑等貴賤賤財利<lb/>
尚道德也今太守令長得稱君者以慶賞刑威<lb/>
咸自己出也民畜奴婢或至數百慶賞刑威亦<lb/>
自己出則與郡縣長史又何以異夫奴婢雖賤<lb/>
俱含五常本帝王良民而使編戶小人爲己役<lb/>
哀窮失所猶無吿訴豈不枉哉今自斗食佐吏<lb/>
<pb n="KR3j0082_SBCK_043-25b"/>
以上至諸侯王皆治民人者也宜畜奴婢農工<lb/>
商及給趍走使令者皆勞力躬作治於人者也<lb/>
宜不得畜昔孝哀皇帝卽位師丹輔政建議令<lb/>
畜田宅奴婢者有限時丁傅用事董賢貴寵皆<lb/>
不樂之事遂廢覆夫師丹之徒皆前朝知名大<lb/>
臣患疾并兼之家建納忠信爲國設禁然爲邪<lb/>
臣所抑卒不施行豈況布衣之士而欲唱議立<lb/>
制不亦遠乎<lb/>
　　典論<lb/>
<pb n="KR3j0082_SBCK_043-26a"/>
何進滅於吳匡張璋袁紹亡於審配郭圖劉表<lb/>
昬於蔡瑁張允孔子曰佞人殆信矣古事巳列<lb/>
於載籍聊復論此數子以爲後之監誡作姦讒<lb/>
中平之初大將軍何進弟車騎苗並開府近士<lb/>
吳匡張璋各以異端有寵於進而苗惡其爲人<lb/>
匡璋毀苗而稱進進聞而嘉之以爲一於己後<lb/>
靈帝崩進爲宦者韓悝等所害匡璋忌苗遂劫<lb/>
進之衆殺苗于北闕而何氏滅矣昔鄭昭公殺<lb/>
於渠彌魯隱公死於羽父苗也能無及此乎夫<lb/>
<pb n="KR3j0082_SBCK_043-26b"/>
忠臣之事主也尊其父以重其子奉其兄以敬<lb/>
其弟故曰愛其人者及其屋烏況乎骨肉之間<lb/>
哉而進獨何嘉焉袁紹之子譚長而慧尚少而<lb/>
美紹妻愛尚數稱其才紹亦雅奇其貌欲以爲<lb/>
後未顯而紹死别駕審配護軍逢紀宿以驕侈<lb/>
不爲譚所善於是外順紹妻內慮私害矯紹之<lb/>
遺命奉尚爲嗣頴川郭圖辛評與配紀有隙懼<lb/>
有後患相與依譚盛陳嫡長之義激以絀降之<lb/>
辱勸其爲亂而譚亦素有意焉與尚親振干戈<lb/>
<pb n="KR3j0082_SBCK_043-27a"/>
欲相屠裂王師承天人之符應以席卷乎河朔<lb/>
遂走尚梟譚禽配馘圖二子旣滅臣無餘紹遇<lb/>
因運得收英雄之謀假士民之力東苞巨海之<lb/>
實西擧全晉之地南阻白渠黃河北有勁弓胡<lb/>
馬地方二千里衆數十萬可謂威矣當此之時<lb/>
無敵於天下視覇王易於覆手而不能抑遏愚<lb/>
妻顯别嫡庶婉戀私愛寵子以貌其後敗績喪<lb/>
師身以疾死邪臣飾姦二子相屠墳土未乾而<lb/>
宗廟爲墟其誤至矣劉表長子曰琦表始愛之<lb/>
<pb n="KR3j0082_SBCK_043-27b"/>
稱其類巳久之爲少子琮納後妻蔡氏之姪至<lb/>
蔡氏有寵其弟蔡瑁表甥張允並幸於表憚琦<lb/>
之長欲圖毀之而琮日睦於蔡氏允瑁爲之先<lb/>
後琮之有善雖小各聞有過雖大必蔽蔡氏稱<lb/>
美於內瑁允歎德於外表日然之而琦益疏矣<lb/>
出爲江夏太守監兵於外瑁允陰司其過闕隨<lb/>
而毀之美無顯而不掩闕無微而不露於是表<lb/>
忿怒之色日發誚讓之書日至而琮堅爲嗣矣<lb/>
故曰容刀生於身疏積愛出於近習豈謂是耶<lb/>
<pb n="KR3j0082_SBCK_043-28a"/>
昔泄柳申詳無人乎穆公之側則不能安其身<lb/>
君臣則然父子亦猶是乎後表疾病琦歸省疾<lb/>
琦素慈孝瑁允恐其見表父子相感更有託後<lb/>
之意謂曰將軍命君撫臨江夏爲國東藩其任<lb/>
至重今釋衆而來必見譴怒傷親之歡以增其<lb/>
疾非孝敬也遂遏于戶外使不得見琦流涕而<lb/>
去士民聞而傷焉雖易牙杜宮豎牛虛器何以<lb/>
加此琦豈忌晨鳬北犬之獻乎隔戶牖而不達<lb/>
何言千里之中山嗟乎父子之間可至是也表<lb/>
<pb n="KR3j0082_SBCK_043-28b"/>
卒琮竟嗣立以侯與琦琦怒投印僞辭奔喪內<lb/>
有討瑁允之意會王師巳臨其郊琮擧州請罪<lb/>
琦遂奔于江南昔伊戾費忌以無寵而作讒江<lb/>
充焚豐以負罪而造蠱高斯之詐也貪權躬寵<lb/>
之罔也欲貴皆近取乎骨肉之間以成其凶逆<lb/>
悲夫匡璋配圖瑁允之徒固未足多怪以後監<lb/>
前無不烹𦵔夷滅爲百世戮試然猶昧於一往<lb/>
者姦利之心篤也其誰離父子隔昆弟成姦於<lb/>
朝制事於須臾皆緣厓隙以措意託氣應以發<lb/>
<pb n="KR3j0082_SBCK_043-29a"/>
事挾宜愠之成畫投必忿之常心勢如憞怒應<lb/>
若發機雖在聖智不能自免況乎中材之人若<lb/>
夫爰盎之諫淮南田叔之救梁孝杜鄴之紿二<lb/>
王安國之和兩主倉唐之稱詩史丹之引過周<lb/>
昌犯色以廷爭叔孫切諫以陳誡三老抗疏以<lb/>
理冤千秋託靈以寤主彼數公者或顯德於前<lb/>
朝或揚聲於上世或累遷而登相或受金於帝<lb/>
室其言旣酬福亦隨之斯可謂善處骨肉之間<lb/>
矣<lb/>
<pb n="KR3j0082_SBCK_043-29b"/>
三代之亡由乎婦人故詩刺艷女書誡哲婦斯<lb/>
巳著在篇籍矣近事之若此者衆或在布衣細<lb/>
人其失不足以敗政亂俗至於二袁過竊聲名<lb/>
一世豪士而術以之失紹以之滅斯有國者所<lb/>
宜愼也是以錄之庶以爲誡于後作內誡古之<lb/>
有國有家者無不患貴臣擅朝寵妻專室故女<lb/>
無美惡入宮見妬士無賢愚入朝見嫉夫寵幸<lb/>
之欲專愛擅權其來尚矣然莫不恭愼於明世<lb/>
而恣睢於間時者度主以行志也故龍陽臨釣<lb/>
<pb n="KR3j0082_SBCK_043-30a"/>
而泣以塞美人之路鄭袖僞隆其愛以残魏女<lb/>
之貌司隷馮方女國色也世亂避地揚州袁術<lb/>
登城見而悅之遂納焉甚愛幸之諸婦害其寵<lb/>
紿言將軍貴人有志節當時涕泣示憂愁必長<lb/>
見敬重馮氏女以爲然後見術輙垂涕術果以<lb/>
爲有心志益哀之諸婦因是共絞懸之廟梁言<lb/>
自殺術誠以爲不得志而死厚加殯歛袁紹妻<lb/>
劉氏甚妬忌紹死僵尸未殯寵妾五人妻盡殺<lb/>
之以爲死者有知當復見紹乃髠頭墨面以毀<lb/>
<pb n="KR3j0082_SBCK_043-30b"/>
其形追妬亡魂戮及死人惡婦之爲一至是哉<lb/>
其少子尚又爲盡殺死者之家嬪說惡母蔑死<lb/>
先父行暴逆忘大義滅其宜矣紹聽順妻意欲<lb/>
以尚爲嗣又不時決定身死而二子爭國擧宗<lb/>
塗地社稷爲墟上定冀州屯鄴舍紹之第余親<lb/>
渉其庭登其堂遊其閣寑其房棟宇未墮陛除<lb/>
自若忽然而他姓處之紹雖蔽乎亦由惡婦<lb/>
羣書治要卷第四十六<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_044-1a"/>
羣書治要卷第四十七<lb/>
　　　　秘書監鉅鹿男臣魏徵等奉　勅撰<lb/>
　劉廙别傳<hi>政論注曰備政</hi>蔣子　政要論<lb/>
　　劉廙别傳<lb/>
備政<lb/>
夫爲政者譬猶工匠之造屋也廣厦旣成衆梲<lb/>
不安則梁棟爲之斷折一物不備則千柱爲之<lb/>
並廢善爲屋者知梁梲之不可以不安故棟梁<lb/>
常存知一物之不可以不備故衆榱與之共成<lb/>
<pb n="KR3j0082_SBCK_044-1b"/>
也善爲政者知一事之不可闕也故無物而不<lb/>
備知一是之不可失也故衆非與之共得其不<lb/>
然者輕一事之爲小忽而闕焉不知衆物與之<lb/>
共多也覩一非之爲小也輕而蹈焉不知衆是<lb/>
與之共失也夫政之相須猶輗轄之在車無輗<lb/>
轄猶可以小進也謂之歷遠而不頓躓者未之<lb/>
有也夫爲政者輕一失而不矜之猶乘無轄之<lb/>
車安其少進而不覩其頓躓之患也夫車之患<lb/>
近故無不覩焉國之患遠故無不忽焉知其體<lb/>
<pb n="KR3j0082_SBCK_044-2a"/>
者夕惕若厲愼其愆矣夫爲政者莫善於淸其<lb/>
吏也故選託於由夷而又威之以篤罰欲其貪<lb/>
之必懲令之必從也而姦益多巧彌大何也知<lb/>
淸之爲淸而不知所以淸之故免而無耻也日<lb/>
欲其淸而薄其祿祿薄所以不得成其淸夫飢<lb/>
寒切於肌膚固人情之所難也其甚又將使其<lb/>
父不父子不子兄不兄弟不弟夫不夫婦不婦<lb/>
矣貧則仁義之事狹而怨望之心篤從政者捐<lb/>
私門而委身於公朝榮不足以光室族祿不足<lb/>
<pb n="KR3j0082_SBCK_044-2b"/>
以代其身骨肉飢寒離怨於內朋友離叛衰捐<lb/>
於外虧仁孝損名譽能守之而不易者萬無一<lb/>
也不能原其所以然又將佐其室族之不和合<lb/>
門之不登也疑其名必將忘其實因而下之不<lb/>
移之士雖苦身於內冒謗於外捐私門之患畢<lb/>
死力於國然猶未獲見信之衷不免黜放之罪<lb/>
故守淸者死於溝壑而猶有遺謗於世也爲之<lb/>
至難其罰至重誰能爲之哉人知守淸之必困<lb/>
於終也違淸而又懼卒罰之及其身也故不爲<lb/>
<pb n="KR3j0082_SBCK_044-3a"/>
昭昭之行而咸思闇昧之利姦巧機於內而虛<lb/>
名逸於外人主貴其虛名而不知賤其所以爲<lb/>
名也虛名彰於世姦實隱於身人主眩其虛必<lb/>
有以闇其實矣故因而貴之敬而用之此所謂<lb/>
惡貪而罰於由夷好淸而賞於盜跖也名實相<lb/>
違好惡相錯此欲淸而不知重其祿之故也不<lb/>
知重其祿非徒失於淸也又將使淸分於私而<lb/>
知周於欺推此一失以至於欺苟欺之行何事<lb/>
而不亂哉故知淸而不知所以重其祿者則欺<lb/>
<pb n="KR3j0082_SBCK_044-3b"/>
而濁知重其祿而不知所以少其吏者則竭而<lb/>
不足知少其吏而不知所以盡其力者則事繁<lb/>
而職闕凡此數事相須而成偏廢則有者不爲<lb/>
用矣其餘放欺無事而不若此者也不可得一<lb/>
二而載之耳故明君必須良佐而後致治非良<lb/>
佐能獨治也<hi>必須善法有以用之夫君猶醫也臣猶鍼也法陰陽補㵼也鍼非人</hi>
<hi>不入人非鍼不徹於病二者旣備而不知陰陽補㵼則無益於疾也又況逆失之哉今用鍼而</hi>
<hi>不存於善術使所鍼必死夫然也欲其疾之療亦遠良醫急於速療而不恃鍼入之無恙也明</hi>
<hi>君急於治平而不恃亡失之不便亡也</hi>
<pb n="KR3j0082_SBCK_044-4a"/>
正名<lb/>
夫名不正則其事錯矣物無制則其用淫矣錯<lb/>
則無以知其實淫則無以禁其非故王者必正<lb/>
名以督其實制物以息其非名其何以正之哉<lb/>
曰行不美則名不得稱稱必實所以然効其所<lb/>
以成故實無不稱於名名無不當於實也曰物<lb/>
又何以制之哉曰物可以養生而不可廢之於<lb/>
民者富之備之無益於養生而可以寶於世者<lb/>
則隨尊卑而爲之制使不爲此官不得服此服<lb/>
<pb n="KR3j0082_SBCK_044-4b"/>
不得備此飾故其物甚可欲民不得服雖捐之<lb/>
曠野而民不敢取也雖簡於禁而民皆無欲也<lb/>
是以民一於業本務而末息有益之物阜而賤<lb/>
無益之寶省而貴矣所謂貴者民貴願之也匪<lb/>
謂賈貴於市也故其政惠其民潔其法易其業<lb/>
大昔人曰唯器與名不可以假人其此之謂與<lb/>
愼愛<lb/>
夫人主莫不愛愛己而莫知愛己者之不足愛<lb/>
也故惑小臣之佞而不能廢也忘違己之益己<lb/>
<pb n="KR3j0082_SBCK_044-5a"/>
而不能用也夫犬之爲猛也莫不愛其主矣見<lb/>
其主則騰踊而不能自禁此歡愛之甚也有非<lb/>
則鳴吠而不遑於夙夜此自效之至也昔宋人<lb/>
有沽酒者酒酸而不售何也以其有猛犬之故<lb/>
也夫犬知愛其主而不能爲其主慮酒酸之患<lb/>
者不噬也夫小臣之欲忠其主也知愛之而不<lb/>
能去其嫉妬之心又安能敬有道爲己願稷契<lb/>
之佐哉此養犬以求不貧愛小臣以喪良賢也<lb/>
悲夫爲國者之不可不察也<lb/>
<pb n="KR3j0082_SBCK_044-5b"/>
審愛<lb/>
爲人君者莫不利小人以廣其視聽謂視聽之<lb/>
可以益於己也今彼有惡而己不見無善而己<lb/>
愛之者何也智不周其惡而義不能割其情也<lb/>
己不能割情於所愛慮不能覩其得失之機彼<lb/>
亦能見己成敗於所闇割私情以事其上哉其<lb/>
勢適足以厚姦人之資此朋黨者之所以日固<lb/>
獨善之所以孤弄也故視聽日多而闇蔽日甚<lb/>
豈不詭哉<lb/>
<pb n="KR3j0082_SBCK_044-6a"/>
欲失<lb/>
夫人君莫不願衆心之一於己也而疾姦黨之<lb/>
比於人也欲得之而不知所以得之故欲之益<lb/>
甚而不可得亦甚疾之益力而爲之者亦益勤<lb/>
矣何也彼將恐其黨也任之而不知所以信之<lb/>
朝任其身夕訪於惡惡無毀實善無賞分事無<lb/>
小大訪而後知彼衆之不必同於道也又知訪<lb/>
之不能於己也雖至誠至忠俾曾參以事其親<lb/>
借龍逢以貫其忠猶將屈於私交況世俗之庸<lb/>
<pb n="KR3j0082_SBCK_044-6b"/>
臣哉故爲君而欲使其臣之無黨者得其人也<lb/>
得其人而使必盡節於國者信之於己也<lb/>
疑賢<lb/>
自古人君莫不願得忠賢而用之也旣得之莫<lb/>
不訪之於衆人也忠於君者豈能必利於人苟<lb/>
無利於人又何能保譽於人哉故常願之於心<lb/>
而常先之於人也非願之之不篤而失之也所<lb/>
以定之之術非也故爲忠者獲小賞而大乖違<lb/>
於人恃人君之獨知之耳而獲訪之於人此爲<lb/>
<pb n="KR3j0082_SBCK_044-7a"/>
忠者福無幾而禍不測於身也得於君不過斯<lb/>
須之歡失於君而終身之故患荷賞名而實窮<lb/>
於罰也是以忠者逝而遂智者慮而不爲爲忠<lb/>
者不利則其爲不忠者利矣凡利之所在人無<lb/>
不欲人無不欲故無不爲不忠矣爲君者以一<lb/>
人而獨慮於衆姦之上雖至明而猶困於見闇<lb/>
又況庸君之能覩之哉庸人知忠之無益於己<lb/>
而私名之可以得於人得於人可以重於君也<lb/>
故篤私交薄公義爲己者殖而長之爲國也抑<lb/>
<pb n="KR3j0082_SBCK_044-7b"/>
而割之是以眞實之人黜於國阿欲之人盈於<lb/>
朝矣由是田季之恩隆而齊魯之政衰也雖成<lb/>
之市朝示之刀鋸私欲益盛齊魯日困何也誠<lb/>
威之以言而賞之以實也好惡相錯政令日弊<lb/>
昔人曰爲君難不其然哉<lb/>
任臣<lb/>
人君所以尊敬人臣者以其知任人臣委所信<lb/>
而保治於己也是以其聽察其明昭身日高而<lb/>
視日下事日遠而聽日近業至難而身至易功<lb/>
<pb n="KR3j0082_SBCK_044-8a"/>
至多而勤至少也若多疑而自任也則其臣不<lb/>
思其所以爲國而思其所以得於君深其計而<lb/>
淺其事以求其指撝人主淺之則不陷於之難<lb/>
人主深之則進而順之以取其心所闕者忠於<lb/>
國而難明於君者也所修者不必忠於國而易<lb/>
行於時者也因其所貴者貴之故能同其貴因<lb/>
其所賤者賤之故能殊於賤其所貴者不必賢<lb/>
所賤者不必愚也家懷因循之術人爲悅心易<lb/>
見之行夫美大者深而難明利長者不可以倉<lb/>
<pb n="KR3j0082_SBCK_044-8b"/>
卒形也故難明長利之事廢於世阿易見之行<lb/>
塞於側爲非不知過知困不知其乏此爲天下<lb/>
共一人之智以一人而獨治於四海之內也其<lb/>
業大其智寡豈不蔽哉以一蔽主而臨不量之<lb/>
阿欲能不惑其功者未之有也苟惑之則人得<lb/>
其志矣人得其志則君之志失矣君勞臣逸上<lb/>
下易所是一君爲臣而萬臣爲君也以一臣而<lb/>
事萬君鮮不用矣有不用人之名而終爲人所<lb/>
用也是以明主愼之不貴知所用於巳而貴知<lb/>
<pb n="KR3j0082_SBCK_044-9a"/>
所用於人能用人故人無不爲巳用也昔舜恭<lb/>
巳正南面而巳天下不多皐陶稷契之數而貴<lb/>
聖舜獨治之功故曰爲之者不必名其功獲其<lb/>
業者不必勤其身也其舜之謂與<lb/>
下視<lb/>
夫自足者不足自明者不明日月至光至大而<lb/>
有所不遍者以其高於衆之上也燈燭至微至<lb/>
小而無不可之者以其明之下能照日月之所<lb/>
蔽也聖人能覩往知來不下堂而知四方蕭墻<lb/>
<pb n="KR3j0082_SBCK_044-9b"/>
之表有所不喩焉誠無所以知之也夫有所以<lb/>
知之無遠而不覩無所以知之雖近不如童昬<lb/>
之履之也人豈踰於日月而皆賢於聖哉故高<lb/>
於人之上者必有以應於人其察之也視下視<lb/>
下者見之詳矣人君誠能知所不知不遺燈燭<lb/>
童昏之見故無不可知而不知也何幽㝠之不<lb/>
盡況人情之足蔽哉<lb/>
　　蔣子萬機論　蔣濟<lb/>
政略<lb/>
<pb n="KR3j0082_SBCK_044-10a"/>
夫君王之治必須賢佐然後爲泰故君稱元首<lb/>
臣爲股肱譬之一體相須而行也是以陶唐欽<lb/>
明羲氏平秩有虞明目元愷敷敎皆此君唱臣<lb/>
和同亮天功故能天成地平咸熙於和穆盛德<lb/>
之治也夫隨俗樹化因世建業愼在務三而巳<lb/>
一曰擇人二曰因民三曰從時時移而不移違<lb/>
天之祥也民望而不因違人之咎也好善而不<lb/>
能擇人敗官之患也三者失則天人之事悖矣<lb/>
夫人乖則時逆時逆則天違天違而望國安未<lb/>
<pb n="KR3j0082_SBCK_044-10b"/>
有也<lb/>
刑論<lb/>
患之巨者狡猾之獄焉狡黠之民不事家事煩<lb/>
貸鄕黨以見厭賤因反忿恨看國家忌諱造誹<lb/>
謗崇飾戲言以成醜語被以叛逆吿白長吏長<lb/>
吏或內利疾惡盡節之名外以爲功遂使無罪<lb/>
并門滅族父子孩耄肝腦塗地豈不劇哉求媚<lb/>
之臣側入取舍雖烝子啖君孤巳悅主而不憚<lb/>
也況因捕叛之時無悅親之民必獲盡節之稱<lb/>
<pb n="KR3j0082_SBCK_044-11a"/>
乎夫妄造誹謗虛書叛逆狡黠之民也而詐忠<lb/>
者知而族之此國之大殘不可不察也<lb/>
用奇<lb/>
或曰官人用士累功積効以次相叙明主之法<lb/>
忠臣之節盡矣若㧞奇求異超等踰第非臣之<lb/>
事也應之曰顧當憂世無奇人儻有又不能識<lb/>
耳明法忠節未必己盡也自昔五帝之冠固有<lb/>
黜陟之謨矣復勤揚側陋殷有考誡之誥矣復<lb/>
力索巖穴西伯有呈效之誓矣復旁求魚釣小<lb/>
<pb n="KR3j0082_SBCK_044-11b"/>
伯有督課之法矣復遽求囚俘漢祖有賞爵之<lb/>
約矣復急追亡信若脩叙爲明法㧞奇爲非事<lb/>
是兩帝三君非聖哲而鮑蕭非忠吏也然則考<lb/>
功案第守成之法也㧞奇取異定社稷之事也<lb/>
當多事之世而論無事之法處用奇之時而必<lb/>
効一官之智此所以上古多無嚴之國也是以<lb/>
高世之主成功之臣張法以御常人厚禮以延<lb/>
奇逸求之若不及索之若骨肉故能消灾除難<lb/>
君臣同烈也曩使五主二臣牽於有司束於脩<lb/>
<pb n="KR3j0082_SBCK_044-12a"/>
常不念疇諮則唐民康哉之歌不作殷無高宗<lb/>
之號周無殪商雅頌之美齊無九合功漢殲於<lb/>
京索而不帝矣故明君良臣垂意於奇異誠欲<lb/>
濟其事也使奇異塡於溝壑有國者將不興其<lb/>
治矣<lb/>
漢元帝爲太子時諫持法泰深求用儒生宣帝<lb/>
作色怒之云俗儒不達不足任亂吾家者太子<lb/>
也據如斯言漢之中滅職由宣帝非太子也乃<lb/>
知班固歩驟盛衰發明是非之理弗逮古史遠<lb/>
<pb n="KR3j0082_SBCK_044-12b"/>
矣昔秦穆公近納英儒招致智辯知富國強兵<lb/>
至于始皇乘歷世餘滅吞六國建帝號而坑儒<lb/>
任刑疏扶蘇之諫外蒙恬之直受胡亥之曲信<lb/>
趙高之諛身没三歲秦無噍類矣前史書二世<lb/>
之禍始皇所起也夫漢祖初以三章結黔首之<lb/>
心並任儒辯以并諸侯然後罔漏吞舟之魚烝<lb/>
民樸謹天下大治宣帝受六世之洪業繼武昭<lb/>
之成法四夷怖征伐之威生民厭兵革之苦海<lb/>
內歸勢適當安樂時也而以峻法繩下賤儒貴<lb/>
<pb n="KR3j0082_SBCK_044-13a"/>
刑名是時名則石顯弘恭之徒便僻危嶮杜塞<lb/>
公論專制於事使其君負無窮之謗也如此誰<lb/>
果亂宣帝家哉向使宣帝豫料柱石之士骨鯁<lb/>
之臣屬之社稷不令宦豎秉持天機豈近於元<lb/>
世棟橈榱崩三十年間漢爲新家哉推計之始<lb/>
皇任刑禍近及身宣帝好刑短喪天下不同於<lb/>
秦禍少者耳<lb/>
　　政要論　桓範<lb/>
爲君難<lb/>
<pb n="KR3j0082_SBCK_044-13b"/>
或曰仲尼稱爲君難夫人君者處尊高之位執<lb/>
賞罰之柄用人之才因人之力何爲不成何求<lb/>
不得功立則受其功治成則厚其福故官人舜<lb/>
也治水禹也稼穡弃也理訟皐陶也堯無事焉<lb/>
而由之聖治何爲君難耶曰此其所以爲難也<lb/>
夫日月照於晝夜風雨動潤於萬物陰陽代以<lb/>
生殺四時迭以成歲不見天事而猶貴之者其<lb/>
所以運氣陶演協和施化皆天之爲也是以天<lb/>
萬物之覆君萬物之燾也懷生之類有不浸潤<lb/>
<pb n="KR3j0082_SBCK_044-14a"/>
於澤者天以爲負員首之民有不霑濡於惠者<lb/>
君以爲耻是以在上者體人君之大德懷恤下<lb/>
之小心闡化立敎必以其道發言則通四海行<lb/>
政則動萬物慮之於心思之於內布之於天下<lb/>
正身於廟堂之上而化應於千里之外雖黈纊<lb/>
塞耳隱屏而居照幽達情燭於宇宙動作周旋<lb/>
無事不慮服一綵則念女功之勞御一榖則恤<lb/>
農夫之勤決不聽之獄則懼刑之不中進一士<lb/>
之爵則恐官之失賢賞毫氂之善必有所勸罰<lb/>
<pb n="KR3j0082_SBCK_044-14b"/>
纖芥之惡必有所沮使化若春氣澤如時雨消<lb/>
凋汚之人移薄僞之俗救衰世之弊反之於上<lb/>
古之朴至德加於天下惠厚施於百姓故民仰<lb/>
之如天地愛之如父母敬之如神明畏之如雷<lb/>
霆且佐治之臣歷世難遇庸人衆而賢才寡是<lb/>
故君人者不能皆得稷契之幹伊呂之輔猶造<lb/>
父不能皆得騏驥之乘追風之匹也御踶齧必<lb/>
煩轡銜統庸臣必勞智慮是以人君其所以濟<lb/>
輔羣下均養小大審覈眞僞考察變態在於幽<lb/>
<pb n="KR3j0082_SBCK_044-15a"/>
㝠窈妙之中割毫折芒纖微之間非天下之至<lb/>
精孰能盡於此哉故臣有立小忠以售大不忠<lb/>
効小信以成大不信可不慮之以詐乎臣有貌<lb/>
厲而內荏色取仁而行違可不慮之以虛乎臣<lb/>
有害同儕以專朝塞下情以壅上可不慮之以<lb/>
嫉乎臣有進邪說以亂是因似然以傷賢可不<lb/>
慮之以姧乎臣有因賞以恩因罰以佐威可不<lb/>
慮之以姧乎臣有外顯相薦內陰相謀事託公<lb/>
而實俠私可不慮之以欺乎臣有事左右以求<lb/>
<pb n="KR3j0082_SBCK_044-15b"/>
進託重臣以自結可不慮之以僞乎臣有和同<lb/>
以取諧苟合以求薦可不慮之以禍乎臣有悅<lb/>
君意以求親悅主言以取容可不慮之以佞乎<lb/>
此九慮者所以防惡也臣有辭拙而意工言逆<lb/>
而事順可不恕之以直乎臣有樸騃而辭訥外<lb/>
疏而內敏可不恕之以質乎臣有犯難以爲士<lb/>
離謗以爲國可不恕之以忠乎臣有守正以逆<lb/>
衆意執法而違私志可不恕之以公乎臣有不<lb/>
曲己以求合不耦世以取容可不恕之以貞乎<lb/>
<pb n="KR3j0082_SBCK_044-16a"/>
臣有從側陋而進顯言由卑賤而陳國事可不<lb/>
恕之以難乎臣有孤特而執節分立而見毀可<lb/>
不恕之以勁乎此七恕者所以進善接下之理<lb/>
也御臣之道豈徒七恕九慮而巳哉<lb/>
臣不易<lb/>
昔孔子言爲臣不易或人以爲易言臣之事君<lb/>
供職奉命勑身恭己忠順而巳忠則獲寵安之<lb/>
福順則無危辱之憂曷爲不易哉此言似易論<lb/>
之甚難夫君臣之接以愚奉智不易以明事闇<lb/>
<pb n="KR3j0082_SBCK_044-16b"/>
爲難唯以賢事聖以聖事賢爲可然賢聖相遭<lb/>
旣稀又周公之於成王猶未能得斯誠不易也<lb/>
且父子以恩親君臣以義固恩有所爲虧況義<lb/>
能無所爲缺哉苟有虧缺亦何容易且夫事君<lb/>
者竭忠義之道盡忠義之節服勞辱之事當危<lb/>
之難肝腦塗地膏液潤草而不辭者以安上治<lb/>
民宣化成德使君爲一代之聖明己爲一世之<lb/>
良輔輔千乘則念過管晏佐天下則思醜稷禹<lb/>
豈爲七尺之軀寵一官之貴貪充家之祿榮華<lb/>
<pb n="KR3j0082_SBCK_044-17a"/>
嚻之觀哉以忠臣之事主投命委身期於成功<lb/>
立事便國利民故不爲難易變節安危革行也<lb/>
然爲大臣者或仍舊德藉故勢或見㧞擢重任<lb/>
其所以保寵成功承上安下則當遠威權之地<lb/>
避嫌疑之分知虧盈之數達止足之義動依典<lb/>
禮事念忠篤乃當匡上之行諫主之非獻可濟<lb/>
否匪躬之故剛亦不吐柔亦不茹所謂大臣以<lb/>
道事君也然當託於幽微當行於隱密使怨咎<lb/>
從己身而衆善自君發爲羣寮之表式作萬官<lb/>
<pb n="KR3j0082_SBCK_044-17b"/>
之儀範豈得偸樂容悅而巳哉然或爲邪臣所<lb/>
譖幸臣所亂聽一疑而不見信事似然而不可<lb/>
釋忠計詭而爲非善事變而爲惡罪結於天無<lb/>
所禱請激直言而無所訴深者卽時伏劔賜死<lb/>
淺者以漸斥逐放弃蓋比干龍逢所以見害於<lb/>
飛廉惡來孔子周公所以見毀於管蔡季孫也<lb/>
斯則大臣所以不易也爲小臣者得任則治其<lb/>
職受事脩其業思不出其位慮不過其責竭力<lb/>
致誠忠信而巳然或困辱而不均厭抑而失所<lb/>
<pb n="KR3j0082_SBCK_044-18a"/>
是以賢者或非其議預非其事不著其陋不嫌<lb/>
其卑庶貫一言而利一事然以至輕至微至疏<lb/>
至賤干萬乘之主約以禮義之度匡以行事之<lb/>
非忤執政之臣暴其所短說合則裁自若不當<lb/>
則離禍害或計不欲人知事不從人豫而己䇿<lb/>
謀適合陳偶同上者或顯戮其身以神其計在<lb/>
下者或妬其人而奪其䇿蓋關思見殺於鄭韓<lb/>
非受誅於秦龎涓刖孫臏之足魏齊折應侯之<lb/>
脇斯又孤宦小臣所以爲難也爲小臣者一當<lb/>
<pb n="KR3j0082_SBCK_044-18b"/>
恪恭職司出內惟允造膝詭辭執心審密忠上<lb/>
愛主媚不求奥竈而巳若爲苟若此患爲外人<lb/>
所彈邪臣所嫉以職近而言易身親而見信奉<lb/>
公俠私之吏求害之以見直懷姧抱邪之臣欲<lb/>
除之以示忠言有若是事有似然雖父子之間<lb/>
猶不能明況臣之於君而得之乎故上官毀屈<lb/>
平爰盎譖朝錯公孫排主父張湯陷嚴助夫數<lb/>
子者雖示純德亦親近之臣所以爲難也爲外<lb/>
臣者盡力致死其義一也不以遠而自外疏而<lb/>
<pb n="KR3j0082_SBCK_044-19a"/>
自簡親渉其事而掌其任苟有可以興利除害<lb/>
安危定亂雖違本朝之議詭常法之道陳之於<lb/>
主行之於身志於忠上濟事憂公無私善否之<lb/>
間在己典主可也然患爲左右所輕重貴臣所<lb/>
壅制或逆而毀之使不得用或用而害之使不<lb/>
得成或成而譖之使不得其所吳起見毀於魏<lb/>
李牧見殺於趙樂毅被讒於燕章邯畏誅於秦<lb/>
斯又外臣所以爲危也此擧梗槩耳曲折纖妙<lb/>
豈可得備論之哉夫治國之本有二刑也德也<lb/>
<pb n="KR3j0082_SBCK_044-19b"/>
二者相須而行相待而成矣天以陰陽成歲人<lb/>
以刑德成治故雖聖人爲政不能偏用也故任<lb/>
德多用刑少者五帝也刑德相半者三王也杖<lb/>
刑多任德少者五覇也純用刑強而亡者秦也<lb/>
夫人君欲治者旣達專持刑德之柄矣位必使<lb/>
當其德祿必使當其功官必使當其能此三者<lb/>
治亂之本也位當其德則賢者居上不肖者居<lb/>
下祿當其功則有勞者勸無勞者慕未之有也<lb/>
凡國無常治亦無常亂欲治者治不欲治者亂<lb/>
<pb n="KR3j0082_SBCK_044-20a"/>
後之國士人民亦前之有也前之有亦後之有<lb/>
也而禹獨以安幽厲獨以危斯不易天地異人<lb/>
民欲與不欲也吳坂之馬庸夫統銜則爲弊乘<lb/>
伯樂執轡卽爲良驥非馬更異敎民亦然也故<lb/>
遇禹湯則爲良民遭桀紂則爲凶頑治使然也<lb/>
故善治國者不尤斯民而罪諸己不責諸下而<lb/>
求諸身傳曰禹湯罪己其興也勃焉桀紂罪人<lb/>
其亡也忽焉由是言之長民治國之本在身故<lb/>
詹何曰未聞身治而國亂者也若詹者可謂知<lb/>
<pb n="KR3j0082_SBCK_044-20b"/>
治本矣<lb/>
政務<lb/>
凡吏之於君民之於吏莫不聽其言而則其行<lb/>
故爲政之務務在正身身正於此而民應於彼<lb/>
詩云爾之敎矣民胥效矣是以葉公問政孔子<lb/>
對曰子帥而正孰敢不正又曰苟正其身於從<lb/>
政乎何有不能正其身如正人何故君子爲政<lb/>
以正己爲先敎禁爲次若君正於上則吏不敢<lb/>
邪於下吏正於下則民不敢僻於野國無傾君<lb/>
<pb n="KR3j0082_SBCK_044-21a"/>
朝無邪吏野無僻民而政之不善者未之有也<lb/>
凡政之務務在節事事節於上則民有餘力於<lb/>
下下有餘力則無爭訟之有乎民民無爭訟則<lb/>
政無爲而治敎不言而行矣<lb/>
節欲<lb/>
夫人生而有情情發而爲欲物見於外情動於<lb/>
中物之感人也無窮而情之所欲也無極是物<lb/>
至而人化也人化也者滅天理矣夫欲至無極<lb/>
以㝷難窮之物雖有賢聖之姿鮮不衰敗故脩<lb/>
<pb n="KR3j0082_SBCK_044-21b"/>
身治國也要莫大於節欲傳曰欲不可縱歷觀<lb/>
有家有國其得之也莫不階於儉約其失之也<lb/>
莫不由於奢侈儉者節欲奢者放情放情者危<lb/>
節欲者安堯舜之居土階三等夏日衣葛冬日<lb/>
鹿裘禹卑宮室而菲飮食此數帝者非其情之<lb/>
不好乃節儉之至也故其所取民賦也薄而使<lb/>
民力也寡其育物也廣而興利也厚故家給人<lb/>
足國積饒而羣術也以仁義興而四海安孔子<lb/>
曰以約失之者鮮矣且夫閉情無欲者上也咈<lb/>
<pb n="KR3j0082_SBCK_044-22a"/>
心消除者次之昔帝舜藏黃金於嶃巖之山抵<lb/>
珠玉於深川之底及儀狄獻㫖酒而禹甘之於<lb/>
是疎遠儀狄純上㫖酒此能閉情於無欲者也<lb/>
楚文王悅婦人而廢朝政好獠獵而忘歸於是<lb/>
放逐丹姬斷殺如黃及共王破陳而得夏姬其<lb/>
艶國色王納之宮從巫臣之諫壞後垣而出之<lb/>
此能咈心消除之也旣不能閉情欲能抑除之<lb/>
斯可矣故舜禹之德巍巍稱聖楚文用朝隣國<lb/>
恭王終謚爲恭也<lb/>
<pb n="KR3j0082_SBCK_044-22b"/>
詳刑<lb/>
夫刑辟之作所從尚矣聖人以治亂人以亡故<lb/>
古今帝王莫不詳愼之者以爲人命至重壹死<lb/>
不生一斷不屬故也夫堯舜之明猶惟刑之恤<lb/>
也是以後聖制法設三槐九棘之吏肺石嘉石<lb/>
之訊然猶復三判僉曰可殺然後殺之罰若有<lb/>
疑卽從其輕此蓋詳愼之至也故苟詳則死者<lb/>
不恨生者不忿忿恨不作則災害不生災害不<lb/>
生太平之治也是以聖主用其刑也詳而行之<lb/>
<pb n="KR3j0082_SBCK_044-23a"/>
必欲民犯之者寡而畏之者衆明刑至於無刑<lb/>
善殺至於無殺此之謂矣夫闇亂之主用刑彌<lb/>
繁而犯之者益多而殺之者彌衆而慢之者尤<lb/>
甚者何由用之不詳而行之不必也不詳則罪<lb/>
不値所罪不値則當死反生不必則令有所虧<lb/>
令有所虧則刑罰不齊矣失此二者雖日用五<lb/>
刑而民猶輕犯之故亂刑之刑刑以生刑惡殺<lb/>
之殺殺以致殺此之謂也<lb/>
兵要<lb/>
<pb n="KR3j0082_SBCK_044-23b"/>
聖人之用兵也將以利物不以害物也將以救<lb/>
亡非以危存也故不得巳而用之耳然以戰者<lb/>
危事兵者凶器不欲人之好用之故制法遺後<lb/>
命將出師雖勝敵而反猶以喪禮處之明弗樂<lb/>
也故曰好戰者亡忘戰者危不好不忘天下之<lb/>
王也夫兵之要在於修政修政之要在於得民<lb/>
心得民心在於利之利之之要在於仁以愛之<lb/>
義以理之也故六馬不和造父不能以致遠臣<lb/>
民不附湯武不能以立功故兵之要在得衆者<lb/>
<pb n="KR3j0082_SBCK_044-24a"/>
善政之謂也善政者恤民之患除民之害也故<lb/>
政善於內兵強於外歷觀古今用兵之敗非鼓<lb/>
之日也民心離散素行豫敗也用兵之勝非陣<lb/>
之朝也民心親附素行豫勝也故法天之道履<lb/>
地之德盡人之和君臣輯穆上下一心盟誓不<lb/>
用賞罰未施消姧慝於未萌折凶邪於殊俗此<lb/>
帝者之兵也德以爲卒威以爲輔修仁義之行<lb/>
行愷悌之令闢地殖榖國富民豐賞罰明約誓<lb/>
信民樂爲之死將樂爲之亡師不越境旅不渉<lb/>
<pb n="KR3j0082_SBCK_044-24b"/>
場而敵人稽顙此王者之兵也<lb/>
辨能<lb/>
夫商鞅申韓之徒其能也貴尚譎詐務行苛剋<lb/>
則伊尹周邵之罪人也然其尊君卑臣富國強<lb/>
兵有可取焉寗成郅都輩放商韓之治專以殘<lb/>
暴爲能然其抑強撫弱背私立公尚有可取焉<lb/>
其晚世之所謂能者乃犯公家之法赴私門之<lb/>
勢廢百姓之務趣人間之事決煩理務臨時苟<lb/>
辨伹使官無譴負之累不省下民吁嗟之冤復<lb/>
<pb n="KR3j0082_SBCK_044-25a"/>
是申韓寗郅之罪人也而俗猶共言其能執政<lb/>
者選用不廢者何也爲貴勢之所持人間之士<lb/>
所稱聽聲用名者衆察實審能者寡故使能否<lb/>
之分不定也夫定令長之能者守相也定守相<lb/>
之能者州牧刺史也然刺史之徒未必能考論<lb/>
能否也未必能端平也或委任下吏聽浮游之<lb/>
譽或受其戚黨貴勢之託其整頓傳舍待望迎<lb/>
賓聽其請謁供其私求則行道之人言其能也<lb/>
治政以威嚴爲先行事務邀時取辨悕望上官<lb/>
<pb n="KR3j0082_SBCK_044-25b"/>
之指敬順監司之敎期會之命無降身以接士<lb/>
之來違法以供其求欲人間之事無不循言說<lb/>
之談無不用則寄寓游行幅巾之士言其能也<lb/>
有此三者爲之談聽聲譽者之所以可惑能否<lb/>
之所以不定也<lb/>
尊嫡<lb/>
凡光祖禰安宗廟傳國土利民人者在於立嗣<lb/>
繼世繼世之道莫重於尊嫡别庶也故聖人之<lb/>
制禮貴嫡異其服數殊其寵秩所以一羣下之<lb/>
<pb n="KR3j0082_SBCK_044-26a"/>
望塞變爭之路杜邪防萌深根固本之慮歷觀<lb/>
前代后妻賤而姪媵貴太子卑而庶子尊莫不<lb/>
爭亂以至危亡是以周有子帶之難齊有無知<lb/>
之禍晉有莊伯之患衛有州吁之篡故傳曰並<lb/>
后匹嫡兩政耦國亂之本也<lb/>
諫爭<lb/>
夫諫爭者所以納君於道矯枉正非救上之謬<lb/>
也上苟有謬而無救焉則害於事害於事則危<lb/>
道也故曰危而不持顚而不扶則將焉用彼相<lb/>
<pb n="KR3j0082_SBCK_044-26b"/>
扶之之道莫過於諫矣故子從命者不得爲孝<lb/>
臣苟順者不得爲忠是以國之將興貴在諫臣<lb/>
家之將盛貴在諫子若託物以風喩微生而不<lb/>
切不切則不改唯正諫直諫可以補缺也詩云<lb/>
袞職有缺仲山甫補之柔亦不茹剛亦不吐正<lb/>
諫者也易曰王臣謇謇傳曰愕愕者昌直諫者<lb/>
也然則咈人之耳逆人之意變人之情抑人之<lb/>
欲不爾不爲諫也雖有父子兄弟猶用生怨隟<lb/>
焉況臣於君有天壤之殊無親戚之屬以至賤<lb/>
<pb n="KR3j0082_SBCK_044-27a"/>
干至貴以至稀間至親何庸易耶惡死亡而樂<lb/>
生存耻困辱而樂榮寵雖甚愚人猶知之也況<lb/>
士君子乎今正言直諫則近死辱而遠榮寵人<lb/>
情何好焉此乃欲忠於主耳夫不能諫則君危<lb/>
固諫則身殆賢人君子不忍觀上之危而不愛<lb/>
身之殆故蒙危辱之災逆人主之鱗及罪而弗<lb/>
避者忠也義也深思諫士之事知進諫之難矣<lb/>
決壅<lb/>
夫人君爲左右所壅制此有目而無見有耳而<lb/>
<pb n="KR3j0082_SBCK_044-27b"/>
無聞積無聞見必至亂正故國有壅臣禍速近<lb/>
隣人臣之欲壅其主者無國無之何也利在於<lb/>
壅也壅則擅寵於身威權獨於己此人臣日夜<lb/>
所禱祝面求也人臣之壅其君微妙工巧見壅<lb/>
之時不知也率至亡敗然後悔焉爲人君之務<lb/>
在於決壅決壅之務在於進下進下之道在於<lb/>
博聽博聽之義無貴賤同異隷豎牧圉皆得達<lb/>
焉若此則所聞見者廣所聞見者廣則雖欲求<lb/>
壅弗得也人主之好惡不可見於外也所好惡<lb/>
<pb n="KR3j0082_SBCK_044-28a"/>
見於外則臣妾乘其所好惡以行壅制焉故曰<lb/>
人君無見其意將爲下餌昔晉公好色驪女乘<lb/>
色以壅之吳王好廣地太宰陳伐以壅之桓公<lb/>
好味易牙烝首子以壅之及薛公進美珥以勸<lb/>
立后龍陽臨釣魚行微巧之詐以壅制其主沈<lb/>
寞無端甚可畏矣古今亡國多矣皆由壅蔽於<lb/>
帷幄之內沈溺於諂諛之言也而秦二世獨甚<lb/>
趙高見二世好淫游之樂遺於政因曰帝王貴<lb/>
有天下者貴得縱欲恣意尊嚴若神固可得聞<lb/>
<pb n="KR3j0082_SBCK_044-28b"/>
而不可得覩高遂專權欺內二世見殺望夷臨<lb/>
死乃知見之禍悔復無及豈不哀哉<lb/>
讚象<lb/>
夫讚象之所作所以昭述勲德思詠政惠此蓋<lb/>
詩頌之末流矣宜由上而興非專下而作也世<lb/>
考之導實有勲績惠利加於百姓遺愛留於民<lb/>
庶宜請于國當錄於史官載於竹帛上章君將<lb/>
之德下宣臣吏之忠若言不足紀事不足述虛<lb/>
而爲盈亡而爲有此聖人之所疾庶幾之所耻<lb/>
<pb n="KR3j0082_SBCK_044-29a"/>
也<lb/>
銘誄<lb/>
夫渝世富貴乘時要世爵以賂至官以賄成視<lb/>
常侍黃門賓客假其氣勢以致公卿牧守所在<lb/>
宰蒞無淸惠之政而有饕餮之害爲臣無忠誠<lb/>
之行而有姦欺之罪背正向邪附下內上此乃<lb/>
繩墨之所加流放之所棄而門生故吏合集財<lb/>
貨刋石紀功稱述勲德高邈伊周下凌管晏遠<lb/>
追豹產近踰黃邵勢重者稱美財富者文麗後<lb/>
<pb n="KR3j0082_SBCK_044-29b"/>
人相踵稱以爲義外若讚善內爲己發上下相<lb/>
效競以爲榮其流之弊乃至於此欺曜當時疑<lb/>
誤後世罪莫大焉且夫賞生以爵祿榮死以誄<lb/>
諡是人主權柄而漢世不禁使私稱與王命爭<lb/>
流臣子與君上俱用善惡無章得失無効豈不<lb/>
誤哉<lb/>
序作<lb/>
夫著作書論者乃欲闡弘大道述明聖敎推演<lb/>
事義盡極情類記是貶非以爲法式當時可行<lb/>
<pb n="KR3j0082_SBCK_044-30a"/>
後世可修且古者富貴而名賤廢滅不可勝記<lb/>
唯篇論俶儻之人爲不朽耳夫奮名於百代之<lb/>
前而流譽於千載之後以其覽之者益聞之者<lb/>
有覺故也豈徒轉相放効名作書論浮辭談說<lb/>
而無損益哉而世俗之人不解作體而務汎溢<lb/>
之言不存有益之義非也故作者不尚其辭麗<lb/>
而貴其存道也不好其巧慧而惡其傷義也故<lb/>
夫小辯破道狂簡之徒斐然成文皆聖人之所<lb/>
疾矣<lb/>
<pb n="KR3j0082_SBCK_044-30b"/>
</p>
<p>
羣書治要卷第四十七<lb/>
<pb n="KR3j0082_SBCK_044-31a"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_045-1a"/>
羣書治要卷第四十八<lb/>
　　　　秘書監鉅鹿男臣魏徵等奉勅撰<lb/>
體論　典語<lb/>
　　體論　杜恕<lb/>
人主之大患莫大乎好名人主好名則羣臣知<lb/>
所要矣夫名所以名善者也善脩而名自隨之<lb/>
非好之之所能得也苟好之甚則必僞行要名<lb/>
而姦臣以僞事應之一人而受其慶則擧天下<lb/>
應之矣君以僞化天下欲貞信敦樸誠難矣雖<lb/>
<pb n="KR3j0082_SBCK_045-1b"/>
有至聰至達之主由無緣見其非而知其僞況<lb/>
庸主乎人主之高而處隩譬猶遊雲夢而迷惑<lb/>
當借左右以正東西者也左曰功巍巍矣右曰<lb/>
名赫赫乎今日聞斯論明日聞斯論苟不校之<lb/>
以事類則人主嚻然自以爲名齊乎堯舜而化<lb/>
洽乎泰平也羣臣璅璅皆不足任也堯舜之臣<lb/>
宜獨斷者也不足任之臣當受成者也以獨斷<lb/>
之君與受成之臣帥訛僞之俗而天下治者未<lb/>
之有也夫聖人之修其身所以御羣臣也御羣<lb/>
<pb n="KR3j0082_SBCK_045-2a"/>
臣也所以化萬民也其法輕而易守其禮簡而<lb/>
易持其求諸己也誠其化諸人也深苟非其人<lb/>
道不虛行苟非其道治不虛應是以古之聖君<lb/>
之於其臣也疾則視之無數死則臨其大歛小<lb/>
歛爲徹膳不擧樂豈徒色取仁而實違之者哉<lb/>
乃慘怚之心出於自然形於顏色世未有不自<lb/>
然而能得人自然者也色取仁而實違之者謂<lb/>
之虛不以誠待其臣而望其臣以誠事已謂之<lb/>
愚虛愚之君未有能得人之死力者也故書稱<lb/>
<pb n="KR3j0082_SBCK_045-2b"/>
君爲元首臣爲股肱期其一體相須而成也而<lb/>
儉僞淺薄之士有商鞅韓非申不害者專飾巧<lb/>
辯邪僞之術以熒惑諸侯著法術之書其言云<lb/>
尊君而卑臣上以尊君取容於人主下以卑臣<lb/>
得售其姦說此聽受之端參言之要不可不愼<lb/>
元首巳尊矣而復云尊之是以君過乎頭也股<lb/>
肱巳卑矣而復曰卑之是使其臣不及乎手足<lb/>
也君過乎頭而臣不及乎手足是離其體也君<lb/>
臣體離而望治化之洽未之前聞也且夫術家<lb/>
<pb n="KR3j0082_SBCK_045-3a"/>
說又云明主之道當外御羣臣內疑妻子其引<lb/>
證連類非不辯且悅也然不免於利口之覆國<lb/>
家也何以言之夫善進不善無由入不善進善<lb/>
亦無由入故湯擧伊尹而不仁者遠何畏乎驩<lb/>
兜何遷乎有苗夫姧臣賊子下愚不移之人自<lb/>
古及今未嘗不有也百歲一人是爲繼踵千里<lb/>
一人是爲比肩而擧以爲戒是猶一噎而禁食<lb/>
也噎者雖少餓者必多未知姧臣賊子處之云<lb/>
何且令人主魁然獨立是無臣子也又誰爲君<lb/>
<pb n="KR3j0082_SBCK_045-3b"/>
父乎是猶髠其枝而欲根之蔭揜其目而欲視<lb/>
之明襲獨立之跡而願其扶疏也夫徇名好術<lb/>
之主又有惑焉皆曰爲君之道凡事當密人主<lb/>
苟密則羣臣無所容其巧而不敢怠於職此卽<lb/>
趙高之敎二世不當聽朝之類也是好乘高履<lb/>
危而笑先僵者也易曰機事不密則害成易稱<lb/>
機事不謂凡事也不謂宜共而獨之也不謂釋<lb/>
公而行私也人主欲以之匿病飾非而人臣反<lb/>
以之竊寵擅權疑似之間可不察歟夫設官分<lb/>
<pb n="KR3j0082_SBCK_045-4a"/>
職君之體也委任責成君之體也好謀無倦君<lb/>
之體也寛以得衆君之體也含垢藏疾君之體<lb/>
也不動如山君之體也難知如淵君之體也君<lb/>
有君人之體其臣畏而愛之此文王所以戒百<lb/>
辟也夫何法術之有哉故善爲政者務在於擇<lb/>
人而巳及其求人也總其大略不具其小善則<lb/>
不失賢矣故曰記人之功忘人之過宜爲君者<lb/>
也人有厚德無問其小節人有大譽無訾其小<lb/>
故自古及今未有能全其行者也和氏之璧不<lb/>
<pb n="KR3j0082_SBCK_045-4b"/>
能無瑕隋侯之珠不能無纇然天下寶之者不<lb/>
以小故妨大美也不以小故妨大美故能成大<lb/>
功夫成大功在己而巳何具之於人也今之從<lb/>
政者稱賢聖則先乎商韓言治道則師乎法術<lb/>
法術之御世有似鐵轡之御馬非必能制馬也<lb/>
適所以梏其手也人君之數至少而人臣之數<lb/>
至衆以至少御至衆其勢不勝也人主任術而<lb/>
欲御其臣無術其勢不禁也俱任術則至少者<lb/>
不便也故君使臣以禮則臣事君以忠晏平仲<lb/>
<pb n="KR3j0082_SBCK_045-5a"/>
對齊景公君若弃禮則齊國五尺之童皆能勝<lb/>
嬰又能勝君所以服者以有禮也合末世弃禮<lb/>
任術之君之於其身也得無所不能勝五尺之<lb/>
童子乎三代之亡非其法亡也御法者非其人<lb/>
也苟得其人王良造父能以腐索御奔駟伊尹<lb/>
太公能以敗法御捍民苟非其人不由其道索<lb/>
雖堅馬必敗法雖明民必叛奈何乎萬乘之主<lb/>
釋人而任法哉且世未嘗無賢也求賢之務非<lb/>
其道故常不遇之也除去湯武聖人之君任賢<lb/>
<pb n="KR3j0082_SBCK_045-5b"/>
之功近觀齊桓中才之主耳猶知勞於索人逸<lb/>
於任之不疑子糾之親不忘射鉤之怨蕩然而<lb/>
委政焉不巳明乎九合諸侯壹匡天下不巳榮<lb/>
乎一曰仲父二曰仲父不巳優乎孰與秦二世<lb/>
懸石程書愈密愈亂爲之愈勤而天下愈叛至<lb/>
於弑死以斯二者觀之優劣之相懸存亡之相<lb/>
背不亦昭昭乎夫人生莫不欲安存而惡危亡<lb/>
莫不欲榮樂而惡勞辱也終恆不得其所欲而<lb/>
不免乎所惡者何誠失道也欲宮室之崇麗也<lb/>
<pb n="KR3j0082_SBCK_045-6a"/>
必懸重賞而求良匠內不以阿親戚外不以遺<lb/>
疎遠必得其人然後授之故宮室崇麗而處之<lb/>
逸樂至於求其輔佐獨不若是之公也唯便辟<lb/>
親近者之用故圖國不如圖舍是人主之大患<lb/>
也使賢者爲之與不肖者議之使智者慮之與<lb/>
愚者斷之使修士履之與邪人疑之此又人主<lb/>
之所患也夫賞賢使能則民知其方賞罰明必<lb/>
則民不偸兼聰齊明則天下歸之然後明分職<lb/>
序事業公道開而私門塞矣如此則忠公者進<lb/>
<pb n="KR3j0082_SBCK_045-6b"/>
而佞悅者止虛僞者退而貞實者起自羣臣以<lb/>
下至乎庶人莫不修己而後敢安其職業變心<lb/>
易慮反其端慤此之謂政化之極審斯論者明<lb/>
君之體畢矣<lb/>
凡人臣之於其君也猶四支之戴元首耳目之<lb/>
爲心使也皆相須而成爲體相得而後爲治者<lb/>
也故虞書曰臣作股肱耳目而屠蒯亦云汝爲<lb/>
君目將司明也汝爲君耳將司聰也然則君人<lb/>
者安可以斯須無臣臣人者安可以斯須無君<lb/>
<pb n="KR3j0082_SBCK_045-7a"/>
斯須無君斯須無臣是斯須無身也故臣之事<lb/>
君猶子之事父而加敬焉父子至親矣然其相<lb/>
須尚不及乎身之與手足也身之於手足可謂<lb/>
無間矣然而聖人猶復督而致之故其化益淳<lb/>
其恩益密自然不覺敎化之移也姧人離而間<lb/>
之故使其臣自疑於下而令其君孤立乎上君<lb/>
臣相疑上下離心乃姧人之所以爲劫殺之資<lb/>
也然夫中才之主明不及乎治化之原而感於<lb/>
僞術似是之說故備之愈密而姧人愈甚譬猶<lb/>
<pb n="KR3j0082_SBCK_045-7b"/>
登高者愈懼愈危愈危愈墜孰如早去邪徑而<lb/>
就夫大道乎凡士之結髮束脩立志於家門欲<lb/>
以事君也宗族稱孝焉鄕黨稱悌焉及志乎學<lb/>
自託於師友師貴其義而友安其信孝悌以篤<lb/>
信義又著以此立身以此事君何待乎法然後<lb/>
爲安及其爲人臣也稱才居位稱能受祿不面<lb/>
譽以求親不偸悅以苟合公家之利知無不爲<lb/>
也上足以尊主安國下足以豐財阜民謀事不<lb/>
忘其君圖身不忘其國內匡其過外揚其義不<lb/>
<pb n="KR3j0082_SBCK_045-8a"/>
下比以闇上不上同以病下見善行之如不及<lb/>
見賢擧之如不容內擧不避親戚外擧不避仇<lb/>
讎程功積事而不望其報進賢達能而不求其<lb/>
賞道塗不爭險易之利見難而無苟免之心其<lb/>
身可殺而其守不可奪此直道之臣所以佐賢<lb/>
明之主致治平之功者也若夫主明而臣闇主<lb/>
闇而臣僞有盡忠不見信有見信而不盡忠溷<lb/>
淆於臣主之分出入於治亂之間或被褐懷玉<lb/>
以待時或巧言令色以容身又可勝盡哉是以<lb/>
<pb n="KR3j0082_SBCK_045-8b"/>
古之全其道者進則正退則曲正則與世樂其<lb/>
業曲則全身歸於道不傲世以華衆不立高以<lb/>
爲名不爲苟得以偸安不爲苟免而無耻夫脩<lb/>
之於鄕閭壞之於朝廷可惜也脩之於巳立壞<lb/>
之於闔棺可惜也君子惜兹二者是以有殺身<lb/>
以成仁無求生以害仁況害仁以求寵乎故孔<lb/>
子曰不義而富且貴於我如浮雲若夫智慮足<lb/>
以圖國忠貞足以悟主公平足以懷衆温柔足<lb/>
以服人不誹毀以取進不刻人以自入不苟容<lb/>
<pb n="KR3j0082_SBCK_045-9a"/>
以隱忠不耽祿以傷高通則使上恤其下窮則<lb/>
敎下順其上故用於上則民安行於下則君尊<lb/>
可謂進不失忠退不失行此正士之義爲臣之<lb/>
體也凡趣舍之患在於見可欲而不慮其敗見<lb/>
可利而不慮其害故動近於危辱昔孫叔敖三<lb/>
相楚國而其心愈卑每益祿而其施愈博位滋<lb/>
高而其禮愈恭正考父傴僂而走晏平仲辭其<lb/>
賜邑此皆守滿以冲爲臣之體也夫不憂主之<lb/>
不尊於天下而唯憂己之不富貴此古之所謂<lb/>
<pb n="KR3j0082_SBCK_045-9b"/>
庸人而今之所謂顯士小人之所榮慕而君子<lb/>
之所以爲耻也凡人臣之論所以事君者有四<lb/>
有賢主之臣有明主之臣有中主之臣有庸主<lb/>
之臣上能尊主下能壹民物至能應事起能辨<lb/>
敎化流於下如影響之應形聲此賢主之臣也<lb/>
內足以壹民外足以拒難民親而士信之身之<lb/>
所長不以怫君身之所短不取功此明主之臣<lb/>
也君有過事能壹心同力相與諫而正之以解<lb/>
國之大患成君之大榮此中主之臣也端殻而<lb/>
<pb n="KR3j0082_SBCK_045-10a"/>
守法壹心以事君君有過事雖不能正諫其憂<lb/>
見於顏色此庸主之臣也以庸主之臣也事賢<lb/>
主則從以賢主之臣事庸主則凶古之所以成<lb/>
其名者皆度主而行者也脩之在己而遭遇有<lb/>
時是以古人抱麟而泣也夫名不可以虛僞取<lb/>
也不可以比周爭也故君子務脩諸內而讓之<lb/>
於外務積於身而處之以不足夫爲人臣其猶<lb/>
土乎萬物載焉而不辭其重水瀆汚焉而不辭<lb/>
其下草木殖焉而不有其功此成功而不處爲<lb/>
<pb n="KR3j0082_SBCK_045-10b"/>
臣之體也若夫處大位任大事荷重權於萬乘<lb/>
之國必無後患者其上莫如推賢讓能而安隨<lb/>
其後不爲管仲卽爲鮑叔耳其次莫如廣樹而<lb/>
並進之不爲魏成子卽爲翟黃耳安有壅君蔽<lb/>
主專權之害哉此事君之道爲臣之體也<lb/>
夫行也者擧趾所由之徑路也東西南北之趣<lb/>
舍也君子小人之分界也吉凶榮辱之皂白也<lb/>
由南則失北也由東則失西矣由乎利則失爲<lb/>
君子由乎義則失爲小人吉凶榮辱之所由生<lb/>
<pb n="KR3j0082_SBCK_045-11a"/>
義利爲之本母也是以君子愼趣舍焉夫君子<lb/>
直道以耦世小人枉行以取容君子揜人之過<lb/>
以長善小人毀人之善以爲功君子寬賢容衆<lb/>
以爲道小人徼訐懷詐以爲智君子下學而無<lb/>
常師小人耻學而羞不能此又君子小人之分<lb/>
界也君子心有所定計有所守智不務多務行<lb/>
其所知行不務多務審其所由安之若性行之<lb/>
如不及小人則不然心不在乎道義之經口不<lb/>
吐乎訓誥之言不擇賢以託身不力行以自定<lb/>
<pb n="KR3j0082_SBCK_045-11b"/>
隨轉如流不知所執此又君子小人之分界也<lb/>
君子之養其心莫善於誠夫誠君子所以懷萬<lb/>
物也天不言而人推高焉地不言而人推厚焉<lb/>
四時不言而人期焉此以至誠者也誠者天地<lb/>
之大定而君子之所守也天地有紀矣不誠則<lb/>
不能化育君臣有義矣不誠則不能相臨父子<lb/>
有禮矣不誠則疏夫婦有恩矣不誠則離交接<lb/>
有分矣不誠則絕以義應當曲得其情其唯誠<lb/>
乎<lb/>
<pb n="KR3j0082_SBCK_045-12a"/>
孔子曰爲政以德又曰導之以德齊之以禮有<lb/>
耻且格然則德之爲政大矣而禮次之也夫德<lb/>
禮也者其導民之具歟太上養化使民日遷善<lb/>
而不知其所以然此治之上也其次使民交讓<lb/>
處勞而不怨此治之次也其下正法使民利賞<lb/>
而歡善畏刑而不敢爲非此治之下也夫善御<lb/>
民者其猶御馬乎正其衘勒齊其轡策均馬力<lb/>
和馬心故能不勞而極千里善御民者壹其德<lb/>
禮正其百官齊民力和民心是故令不再而民<lb/>
<pb n="KR3j0082_SBCK_045-12b"/>
從刑不用而天下化治所貴聖人者非貴其隨<lb/>
罪而作刑也貴其防亂之所生也是以至人之<lb/>
爲治也民有小罪必求其善以赦其過民有大<lb/>
罪必原其故以仁輔化是故上下親而不離道<lb/>
化流而不蕰夫君子欲政之速行莫如以道御<lb/>
之也皐繇瘖而爲大理有不貴乎言也師曠盲<lb/>
而爲大宰有不貴乎見也唯神化之爲貴是故<lb/>
聖王冕而前旒所以蔽明黈纊充耳所以揜聰<lb/>
也觀夫弊俗偸薄之政耳目以效聰明設倚伏<lb/>
<pb n="KR3j0082_SBCK_045-13a"/>
以探民情是爲以軍政虜其民也而望民之信<lb/>
向之可謂不識乎分者矣難哉爲君也夫君尊<lb/>
嚴而威高遠而危民者卑賤而恭愚弱而神惡<lb/>
之則國亡愛之則國存御民者必明此要故南<lb/>
面而臨官不敢以其富貴驕人有諸中而能圖<lb/>
外取諸身而能暢遠觀一物而貫乎萬者以身<lb/>
爲本也夫欲知天之終始也今日是也欲知千<lb/>
萬之情一人情是也故爲政者不可以不知民<lb/>
之情知民然後民乃從令己所不欲不施之於<lb/>
<pb n="KR3j0082_SBCK_045-13b"/>
人令安得不從乎故善政者簡而易行則民不<lb/>
變法存身而民象之則民不怨近臣便嬖百官<lb/>
因之而後達則羣臣自汚也是以爲政者必愼<lb/>
擇其左右左右正則人主正矣人主正則夫號<lb/>
令安得曲耶天下大惡有五而盜竊不豫焉一<lb/>
曰心達而性險二曰行僻而志堅三曰言僞而<lb/>
辭辯四曰記醜而喩博五曰循非而言澤此五<lb/>
者有一於人則不可以不誅況兼而有之置之<lb/>
左右訪之以事而人主能立其身者未之有也<lb/>
<pb n="KR3j0082_SBCK_045-14a"/>
夫淫逸盜竊百姓之所惡也我從而刑之殘之<lb/>
刻剝之雖過乎當百姓不以爲暴者公也怨曠<lb/>
饑寒亦百姓之所惡也遁而陷於法我從而寛<lb/>
者之雖及于刑必加隱惻焉百姓不以我爲偏<lb/>
者公也我之所重百姓之所憎也我之所輕百<lb/>
姓之所憐也是故賞約而勸善刑省而禁姧由<lb/>
此言之公之於法無不可也過輕亦可過重亦<lb/>
可私之於法無可也過輕則縱姦過重則傷善<lb/>
今之爲法者不平公私之分而辯輕重之文不<lb/>
<pb n="KR3j0082_SBCK_045-14b"/>
本百姓之心而謹奏當之書是治化在身而走<lb/>
求之也聖人之於法也巳公矣然猶身懼其未<lb/>
也故曰與其害善寧其利淫知刑當之難必也<lb/>
從而救之以化此上古之所務也後之治獄者<lb/>
則不然未訊罪人則驅而致之意謂之能下不<lb/>
探獄之所由生爲之分而上求人主之微旨以<lb/>
爲制謂之忠其當官也能其事上也忠則名利<lb/>
隨而與之驅世而陷此以望道化之隆亦不幾<lb/>
矣凡聽訟決獄必原父子之親立君臣之義權<lb/>
<pb n="KR3j0082_SBCK_045-15a"/>
輕重之叙測淺深之量悉其聰明致其忠愛然<lb/>
後察之疑則與衆共之衆疑則從輕者所以重<lb/>
之也非爲法不具也以爲法不獨立當須賢明<lb/>
共聽斷之也故舜命皐繇曰汝作士惟刑之恤<lb/>
又復加之以三誶衆所謂善然後斷之是以爲<lb/>
法參之人情也故春秋傳曰小大之獄雖不能<lb/>
察必以情而世俗拘愚苛刻之吏以爲情也者<lb/>
取貨賂者也立愛憎者也祐親戚者也陷怨讎<lb/>
者也何世俗小吏之情與夫古人之懸遠乎無<lb/>
<pb n="KR3j0082_SBCK_045-15b"/>
乃風化使之然邪有司以此情疑之羣吏人主<lb/>
以此情疑之有司是君臣上下不通相疑也不<lb/>
通相疑欲其盡忠立節亦難矣苟非忠節免而<lb/>
無耻免而無耻以民安所厝其手足乎春秋之<lb/>
時王道浸壞敎化不行子產相鄭而鑄刑書偸<lb/>
薄之政自此始矣逮至戰國韓任申子秦用商<lb/>
鞅連相坐之法造參夷之誅至於始皇兼吞六<lb/>
國遂滅禮義之官專任刑罰而姧邪並生天下<lb/>
叛之高祖約法三章而天下大悅及孝文卽位<lb/>
<pb n="KR3j0082_SBCK_045-16a"/>
躬脩玄黙論議務在寬厚天下化之有刑厝之<lb/>
風至於孝武徵發煩數百姓虛耗窮民犯法酷<lb/>
吏擊斷姦宄不勝於是張湯趙禹之屬條定法<lb/>
令轉相比況禁固積密文書盈於机格典者不<lb/>
能徧覩姦吏因緣爲市議者咸怨傷之凡治獄<lb/>
之情必本所犯之事以爲之主不放訊不旁求<lb/>
不貴多端以見聰明也故律正其擧効之法參<lb/>
伍其辭以求實也非所以飾實也伹當參伍聰<lb/>
明之耳目不使獄吏斷練飾治成辭於手也孔<lb/>
<pb n="KR3j0082_SBCK_045-16b"/>
子曰古之聽獄求所以生之也今之聽獄求所<lb/>
以殺之也故斥言以破律詆案以成法執左道<lb/>
以亂政皆王誅之所必加也<lb/>
夫聽察者乃存亡之門戶安危之機要也若人<lb/>
主聽察不博偏受所信則謀有所漏不盡良策<lb/>
若博其觀聽納受無方考察不精則數有所亂<lb/>
矣人主以獨聽之聰考察成敗之數利害之說<lb/>
雜而並至以干闚聽如此誠至精之難在於人<lb/>
主耳不在竭誠納謀盡己之策者也若人主聽<lb/>
<pb n="KR3j0082_SBCK_045-17a"/>
察不差納受不謬則計濟事全利倍功大治隆<lb/>
而國富民強而敵滅矣若過聽不精納受不審<lb/>
則計困事敗利喪功虧國貧而兵弱治亂而勢<lb/>
危矣聽察之所考不可不精不可不審者如此<lb/>
急也凡有國之主不可謂擧國無深謀之臣闔<lb/>
朝無智策之士也在聽察所考精與不精審與<lb/>
不審耳何以驗其然乎在昔漢祖者聰聽之主<lb/>
也納陳恢之謀則下南陽不用婁敬之計則困<lb/>
平城廣武君者策謀之士也韓信納其計則燕<lb/>
<pb n="KR3j0082_SBCK_045-17b"/>
齊擧陳餘不用其謀則泜水敗由此觀之漢祖<lb/>
之聽未必一闇一聰也在於精與不精耳廣武<lb/>
之謀非爲一拙一工也在用與不用耳不可謂<lb/>
事濟者有計策之士覆敗者無深謀之臣也吳<lb/>
王夫差拒子胥之謀納宰嚭之說國滅身亡者<lb/>
不可謂無深謀之臣也楚懷王拒屈原之計納<lb/>
靳尚之策没秦而不反者不可謂無計畫之士<lb/>
也虞公不用宫奇之謀滅於晉仇由不聽赤章<lb/>
之言亡於智氏蹇叔之哭不能濟崤澠之覆趙<lb/>
<pb n="KR3j0082_SBCK_045-18a"/>
括之母不能救長平之敗此皆人主之聽不精<lb/>
不審耳由此觀之天下之國莫不皆有忠臣謀<lb/>
士也或喪師敗軍危身亡國者誠在人主之聽<lb/>
不精不審取忠臣謀博士將何國無之乎<lb/>
臣以爲忠良慮治益國之臣必竭誠納謀懇惻<lb/>
而不隱者欲以究盡治亂之數舒展安危之策<lb/>
耳故準聖主明君莫不皆有獻可退否納忠之<lb/>
臣也昔者帝舜大聖之君也猶有咎繇獻謨夏<lb/>
禹納戒曁至殷之成湯周之文武皆亦至聖之<lb/>
<pb n="KR3j0082_SBCK_045-18b"/>
君也然必俟伊尹爲輔呂尚爲師然後乃能興<lb/>
功濟業混一天下者誠視聽之聰察須忠良爲<lb/>
耳目也由此觀之忠良慮治益國之臣者得不<lb/>
師蹤往古襲迹前聖投命自盡以輔佐視聽乎<lb/>
夫人君者以至尊之聰聽總萬機而賢之以至<lb/>
貴之明察料治亂而考焉將當能皆窮究其孔<lb/>
要料盡其門戶乎其數必用有所遺漏不有忠<lb/>
臣良謀輔佐視聽者則凡百機微有所不聞矣<lb/>
何以論其然乎夫人君所以尊異於人者順志<lb/>
<pb n="KR3j0082_SBCK_045-19a"/>
養眞也歡康之虞則嚴樂盈耳玩好足目美色<lb/>
充慾麗服適體遠眺逈望則登雲表之崇臺逍<lb/>
遙容豫則歷飛閣之高觀嬉乎綠水之淸池遊<lb/>
乎桂林之芳園弋鳬與鴈從禽逐獸行與毛嬙<lb/>
俱入與西施處將當何從體覺窮愁之戚悴識<lb/>
鰥獨之難堪乎食則膳鼎几爼庶羞兼品酸甘<lb/>
盈備珍饌充庭奏樂而進鳴鐘而徹間饋代至<lb/>
口不絕味將當何從覺饑餒之阨艱識困餓之<lb/>
難堪乎暑則被霧縠襲纖絺處華屋之大厦居<lb/>
<pb n="KR3j0082_SBCK_045-19b"/>
重蔭之玄堂褰羅帷以來淸風烈凝冰以遏微<lb/>
暑侍者御粉扇典衣易輕裳飄飄焉有秋日之<lb/>
涼將當何從體覺炎夏之鬱赫識毒熱之難堪<lb/>
乎寒則服綿袍襲輕裘綿衾貂蓐疊茵累席居<lb/>
隩密之深室處複帟之重幄熾猛炭於室隅以<lb/>
起温御玉巵之㫖酒以禦寒𦦨𦦨焉有夏日之<lb/>
熱將當何從體覺隆冬之慘烈識毒寒之難堪<lb/>
乎此數者誠無從得而知之者也凡百機微如<lb/>
此比類者必用遺漏有所未詳也如此則至忠<lb/>
<pb n="KR3j0082_SBCK_045-20a"/>
之臣者得不輔佐視聽以起寤遺忘乎<lb/>
　　典語　陸景<lb/>
爵祿賞罰人主之威柄帝王之所以爲尊者也<lb/>
故爵祿不可不重重之則居之者貴輕之則處<lb/>
之者賤居之者貴則君子慕義取之者賤則小<lb/>
人覬覦君子慕義治道之兆小人覬覦亂政之<lb/>
漸也易曰聖人之大寶曰位何以守位曰人故<lb/>
先王重於爵位愼於官人制爵必俟有德班祿<lb/>
必施有功是以見其爵者昭其德聞其祿者知<lb/>
<pb n="KR3j0082_SBCK_045-20b"/>
其功然猶誡以威罰勸以黜陟顯以錫命耀以<lb/>
車服故朝無曠官之譏士無尸祿之責矣夫無<lb/>
功而受祿君子猶不可況小人乎孔子所以耻<lb/>
稟丘之封而惡季氏之富也故曰富與貴是人<lb/>
之所欲不以其道得之不處苟得其志執鞭可<lb/>
爲苟非其道卿相猶避明君不可以虛授人臣<lb/>
亦不可以苟受也書曰天工人其代之是以聖<lb/>
帝明王重器與名尤愼官人故周襃申伯吉甫<lb/>
著誦祈父失職詩人作刺王商爲宰單于震畏<lb/>
<pb n="KR3j0082_SBCK_045-21a"/>
千秋登相匈奴輕漢推此言之官人封爵不可<lb/>
不愼也官得其人方類相求雖在下位士以爲<lb/>
榮也俗以貨成位失其守雖則三公士以爲辱<lb/>
也故王陽在位貢公彈冠王許並立班伯耻之<lb/>
天子據率土之資總三才之任以制御六合統<lb/>
理羣生固未易爲也是以聖帝明王憂勞待且<lb/>
勤於日昃未有不汲汲於求賢勤勤於遠惡者<lb/>
也故大舜招二八於唐朝投四凶於荒裔殛鯀<lb/>
不嫌登禹親仁也擧子不爲宥父遠惡也以能<lb/>
<pb n="KR3j0082_SBCK_045-21b"/>
昭德立化爲百王之命也夫世之治亂國之安<lb/>
危非由他也俊乂在官則治道淸姧佞干政則<lb/>
禍亂作故王者任人不可不愼也得人之道蓋<lb/>
在於敬賢而誅惡也敬一賢則衆賢悅誅一惡<lb/>
則衆惡懼昔魯誅少正佞人變行燕禮郭隗羣<lb/>
士嚮至此非其效與然人主處於深宮之中生<lb/>
於禁闥之內眼不親見臣下之得失耳不親聞<lb/>
賢愚之否臧焉知臣下誰忠誰否誰是誰非須<lb/>
當留思隱括聽言觀行驗之以實効之以事能<lb/>
<pb n="KR3j0082_SBCK_045-22a"/>
推事効實則賢愚明而治道淸矣<lb/>
王者所以稱天子者以其號令政治法天而行<lb/>
故也夫天之育萬物也耀之以日月紀之以星<lb/>
辰運之以陰陽成之以寒暑震之以雷霆潤之<lb/>
以雲雨天不親事而萬事歸功者以所任者得<lb/>
其宜也然握璿璣御七辰調四時制五行此蓋<lb/>
天子之所爲任者也孔子曰唯天爲大唯堯則<lb/>
之帝王之盛莫過虞昔帝堯之末洪水有淊天<lb/>
之灾烝民有昬墊之憂於是咨嗟四岳擧及側<lb/>
<pb n="KR3j0082_SBCK_045-22b"/>
陋虞舜旣登百揆時叙二八龍騰並幹唐朝故<lb/>
能揚嚴億載冠德百王舜旣受終並簡俊德咸<lb/>
列庶官從容垂拱身無一勞而庶事歸功光炎<lb/>
百世者所任得其人也<lb/>
天子所以立公卿大夫列士之官者非伹欲備<lb/>
員數設虛位而巳也以天下至廣庶事總猥非<lb/>
一人之身所能周理故分官别職各守其位事<lb/>
有大小故官有尊卑人有優劣故爵有等級三<lb/>
公者帝王之所杖也自非天下之俊德當世之<lb/>
<pb n="KR3j0082_SBCK_045-23a"/>
良材卽不得而處其任處其任者必荷其責在<lb/>
其任者必知所職夫匡輔社稷佐日揚光協齊<lb/>
七政宣化四方此三公之職籩豆之事則有司<lb/>
存大臣不親細事猶周鼎不調小味也故書曰<lb/>
元首叢莝哉股肱惰哉庶事隳哉此之謂也陳<lb/>
平曰宰相者上佐天子下理陰陽外撫四夷諸<lb/>
侯內親附百姓使卿大夫各得其任其職也可<lb/>
謂知其任者也<lb/>
天下至廣萬機至繁人主以一人之身處重仭<lb/>
<pb n="KR3j0082_SBCK_045-23b"/>
之內而御至廣之士聽至繁之政安知萬國之<lb/>
聲息民俗之動靜乎故古之聖帝立輔弼之臣<lb/>
列官司之守勸之以爵賞誡之以刑罰故明誡<lb/>
以効其功考績以核其能德高者位尊才優者<lb/>
任重人主總君謨以觀衆智杖忠賢而布政化<lb/>
明耳目以來風聲進直言以求得失夫如是雖<lb/>
廣必周雖繁必理何則御之有此具也夫君稱<lb/>
元首臣云股肱明大臣與人主一體者也堯明<lb/>
俊德守位以人所以強四支而輔體也其爲己<lb/>
<pb n="KR3j0082_SBCK_045-24a"/>
用豈細也哉苟非其選器不虛假苟得其人委<lb/>
之無疑君之任臣如身之信手臣之事君亦宜<lb/>
如手之擊身安則共樂痛則同憂其上下協心<lb/>
以治世事不俟命而自勤不求容而自親何則<lb/>
相信之忠著也是以天子改容於大臣所以重<lb/>
之也人臣盡命於君上所以報德也寵之以爵<lb/>
級而天下莫不尊其位任之以重器天下莫不<lb/>
敬其人顯之以車服天下莫不瞻其榮者以其<lb/>
荷光景於辰耀登階於天路也若此之人進退<lb/>
<pb n="KR3j0082_SBCK_045-24b"/>
必足以動天地而應列宿也故選不可以不精<lb/>
任之不可以不信進不可以不禮退之不可以<lb/>
權辱昔賈生甞陳階級而文帝加重大臣每賢<lb/>
其遺言博引古今文辭雅偉眞君人之至道王<lb/>
臣之碩謨也<lb/>
夫料才覈能治世之要也凡人之才用有所周<lb/>
能有偏達自非聖人誰兼資百行備貫衆理乎<lb/>
故明君聖主裁而用焉昔舜命羣司隨才守位<lb/>
漢述功臣三傑異稱況非此儔而可備責乎且<lb/>
<pb n="KR3j0082_SBCK_045-25a"/>
造父善御師曠知音皆古之至奇也使其探事<lb/>
易伎則彼此俱屈何則才有偏達也人之才能<lb/>
率皆此類不可不料也若任得其才才堪其任<lb/>
而國不治者未之有也或有用士而不能以治<lb/>
者旣任之不盡其才不覈其能故功難成而世<lb/>
不治也馬無輦重之任牛無千里之迹違其本<lb/>
性責其効事豈可得哉使韓信下帷仲舒當戎<lb/>
于公馳說陸賈聽訟必無曩時之勲而顯今日<lb/>
之名也何則素非才之所長也推此論之何可<lb/>
<pb n="KR3j0082_SBCK_045-25b"/>
不料哉<lb/>
政有宜於古而不利於今有長於彼而不行於<lb/>
此者風移俗易每世則變故結繩之治五帝不<lb/>
行三代損益政法不同隨時改制所以救弊也<lb/>
易曰隨時之義大矣哉孔子曰不敎民戰是謂<lb/>
弃之司馬法曰國雖大好戰必亡天下雖安忘<lb/>
戰必危明用武有時昔秦杖威用武卒成王業<lb/>
吞滅六國帝有天下而不斟酌唐虞以美其治<lb/>
損益三代以御其世爾乃廢先聖之敎任殘酷<lb/>
<pb n="KR3j0082_SBCK_045-26a"/>
之政阻兵行威暴虐海內故百姓怨毒雄桀奮<lb/>
起至於二世社稷湮滅非武不能取而所守之<lb/>
者非也傳曰夫兵猶火也不戢將自焚秦無戢<lb/>
兵之慮故有自焚之禍好戰必亡此之謂也徐<lb/>
偃王好行仁義不修武備楚人伐之身死國滅<lb/>
天下雖安武不可廢況以區區之徐處爭奪之<lb/>
世乎忘戰必危此之謂也漢高帝發跡泗水龍<lb/>
起豐沛仁以懷遠武以弭難任奇納策遂掃秦<lb/>
項被以惠澤飾以文德文武並作祚流世長此<lb/>
<pb n="KR3j0082_SBCK_045-26b"/>
高帝之擧也秦漢俱杖兵用武以取天下漢何<lb/>
以昌秦何以亡秦知取而不知守漢取守之具<lb/>
備矣乎中世孝武以成功恢帝綱元成以儒術<lb/>
失皇綱德不堪也王莽之世內尚文章外繕師<lb/>
旅立明堂之制修辟廱之禮招集儒學思遵古<lb/>
道文武之事備矣然而命絕於漸臺支解於漢<lb/>
刄者豈文武之不能治世哉而用之者拙也班<lb/>
輸騁功於利器拙夫操刀而傷手非利器有害<lb/>
於工匠而夫膏梁㫖饌時或生疾針艾藥石時<lb/>
<pb n="KR3j0082_SBCK_045-27a"/>
或瘳疾故體病則攻之以針艾疾瘳則養之以<lb/>
膏梁文武之道亦猶是矣世亂則威之以師旅<lb/>
道治則被之以文德<lb/>
天生烝民授之以君所以綜理四海收養品庶<lb/>
也王者據天位御萬國臨兆民之衆有率土之<lb/>
資此所以尊者也然宮室壯觀出於民力器服<lb/>
珍玩生於民財千乘萬騎由於民衆無此三者<lb/>
則天子魁然獨在無所爲尊者也明主智君階<lb/>
民以爲尊國須政而後治其恤民也憂勞待且<lb/>
<pb n="KR3j0082_SBCK_045-27b"/>
曰側忘飡恕巳及下務在博愛臨御華殿軒檻<lb/>
華美則欲民皆有容身之宅廬室之居窈窕盈<lb/>
堂美女侍側則欲民皆有配匹之偶室家之好<lb/>
肥肉淳酒珠膳玉食則欲民皆有餘糧之資充<lb/>
飢之飴輕裘累煖衣裳重蠒則欲民皆有温身<lb/>
之服禦寒之備凡四者生民之本性人情所共<lb/>
有故明主樂之於上亦欲士女歡之於下是以<lb/>
仁惠廣洽家安厥所臨軍則士忘其死御政則<lb/>
民戴其化此先王之所以豐動祚享長期者也<lb/>
<pb n="KR3j0082_SBCK_045-28a"/>
若居無庇首之廬家無配匹之偶口無充飢之<lb/>
食身無蔽形之衣㛰姻無以致娉死葬無以相<lb/>
䘏飢寒入於腸骨悲愁出於肝心雖百舜不能<lb/>
杜其怨聲千堯不能成其治迹是以明主御世<lb/>
恤民養士恕下以身自近及遠化通宇宙丕懼<lb/>
民之不安故能康厥世治播其德敎焉<lb/>
<pb n="KR3j0082_SBCK_045-28b"/>
</p>
<p>
羣書治要卷第四十八<lb/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_046-1a"/>
羣書治要卷第四十九<lb/>
　　　　秘書監鉅鹿男臣魏徵等奉　勅撰<lb/>
　　傅子　傅玄<lb/>
治國有二柄一曰賞二曰罰賞者政之大德也<lb/>
罰者政之大威也人所以畏天地者以其能生<lb/>
而殺之也爲治審持二柄能使殺生不妄則其<lb/>
威德與天地並矣信順者天地之正道也詐逆<lb/>
者天地之邪路也民之所好莫甚於生所惡莫<lb/>
甚於死善治民者開其正道因所好而賞之則<lb/>
<pb n="KR3j0082_SBCK_046-1b"/>
民樂其德也塞其邪路因所惡而罰之則民畏<lb/>
其威矣善賞者賞一善而天下之善皆勸善罰<lb/>
者罰一惡而天下之惡皆懼者何賞公而罰不<lb/>
貳也有善雖疏賤必賞有惡雖貴近必誅可不<lb/>
謂公而不貳乎若賞一無功則天下飾詐矣罰<lb/>
一無罪則天下懷疑矣是以明德愼賞而不肯<lb/>
輕之明德愼罰而不肯忽之夫威德者相須而<lb/>
濟者也故獨任威刑而無德惠則民不樂生獨<lb/>
任德惠而無威刑則民不畏死民不樂生不可<lb/>
<pb n="KR3j0082_SBCK_046-2a"/>
得而敎也民不畏死不可得而制也有國立政<lb/>
能使其民可敎可制者其唯威德足以相濟者<lb/>
乎<lb/>
賢者聖人所與共治天下者也故先王以擧賢<lb/>
爲急擧賢之本莫大正身而壹其聽身不正聽<lb/>
不壹則賢者不至雖至不爲之用矣古之明君<lb/>
簡天下之良財擧天下之賢人豈家至而戶閱<lb/>
之乎開至公之路秉至平之心執大象而致之<lb/>
亦云誠而巳矣夫任誠天地可感而況於人乎<lb/>
<pb n="KR3j0082_SBCK_046-2b"/>
傅說巖下之築夫也高宗引而相之呂尚屠釣<lb/>
之賤老也文武尊而宗之陳平項氏之亡臣也<lb/>
高祖以爲腹心四君不以小疵忘大德三臣不<lb/>
以疏賤而自疑其建帝王之業不亦宜乎文王<lb/>
內擧周公且天下不以爲私其子外擧太公望<lb/>
天下稱其公周公誅弟而典刑立桓公任讎而<lb/>
齊國治苟其無私他人之與骨肉其於誅賞豈<lb/>
二法哉唯至公然後可以擧賢也夏禹有言知<lb/>
人則哲惟帝其難之因斯以談君莫賢於高祖<lb/>
<pb n="KR3j0082_SBCK_046-3a"/>
臣莫奇於韓信高祖在巴漢困矣韓信去楚而<lb/>
亡窮矣夫以高祖之明困而思士信之奇材窮<lb/>
而願進其相遭也宜萬里響應不移景而相取<lb/>
矣然信歸漢歷時而不見知非徒不見知而巳<lb/>
又將案法而誅之向不遇滕公則身不免於戮<lb/>
死不値蕭何則終不離於亡命幸而得存固水<lb/>
濵之餓夫市中之怯子又安得市人可驅而立<lb/>
乎天下之功也哉蕭何一言而不世之交合定<lb/>
傾之功立豈蕭何知人之明絕於高祖而韓信<lb/>
<pb n="KR3j0082_SBCK_046-3b"/>
求進之意曲於蕭何乎尊卑之勢異而高下之<lb/>
處殊也高祖勢尊而處高故思進者難蕭何勢<lb/>
卑而處下故自納者易然則居尊高之位者其<lb/>
接人之道固難而在卑下之地者其相知之道<lb/>
固易矣昔人知居上取士之難故虛心而下聽<lb/>
知在下相接之易故因人以致人舜之擧咎陶<lb/>
難得咎陶致天下之士易湯之擧伊尹難得伊<lb/>
尹致天下之士易故擧一人而聽之者王道也<lb/>
擧二人而聽之者覇道也擧三人而聽之者僅<lb/>
<pb n="KR3j0082_SBCK_046-4a"/>
存之道也聽一人何以王也任明而致信也聽<lb/>
二人何以覇也任術而設疑也聽三人何以僅<lb/>
存也從二而求一也明主任人之道專致人之<lb/>
道博任人道專故邪不得間致人之道博故下<lb/>
無所壅任人之道不專則讒說起而異心生致<lb/>
人之道不博則殊塗塞而良材屈使舜未得咎<lb/>
陶湯未得伊尹而不求賢則上下不交而大業<lb/>
廢矣旣得咎陶旣得伊尹而又人人自用是代<lb/>
大匠斲也君臣易位勞神之道也今之人或抵<lb/>
<pb n="KR3j0082_SBCK_046-4b"/>
掌而言稱古多賢患世無人退不自三省而坐<lb/>
誣一世豈不甚耶夫聖人者不世而出者也賢<lb/>
能之士何世無之何以知其然舜興而五臣顯<lb/>
武王興而九賢進齊桓之覇管仲爲之謀秦孝<lb/>
之強商君佐之以法欲王則王佐至欲覇則覇<lb/>
臣出欲富國強兵則富國強兵之人往求無不<lb/>
得唱無不和是以天下之不乏賢也顧求與不<lb/>
求耳何憂天下之無人乎<lb/>
夫裁徑尺之帛刋方寸之木不任左右必求良<lb/>
<pb n="KR3j0082_SBCK_046-5a"/>
工者裁帛刋木非左右之所能故也徑尺之帛<lb/>
方寸之木薄物也非良工不能裁之況帝王之<lb/>
佐經國之任可不審擇其人乎故搆大厦者先<lb/>
擇匠然後簡材治國家者先擇佐然後定民大<lb/>
匠搆屋必大材爲棟梁小材爲榱橑苟有所中<lb/>
尺寸之木無弃也非獨屋有棟梁國家亦然大<lb/>
德爲宰相此國之棟梁也審其棟梁則經國之<lb/>
本立矣經國之本立則庶官無曠而天工時叙<lb/>
矣<lb/>
<pb n="KR3j0082_SBCK_046-5b"/>
天下之害莫甚於女餝上之人不節其耳目之<lb/>
欲殫生民之巧以極天下之變一首之飾盈千<lb/>
金之價婢妾之服兼四海之珍縱欲者無窮用<lb/>
力者有盡用有盡之力逞無窮之欲此漢靈之<lb/>
所以失其民也上欲無節衆下肆情淫奓並興<lb/>
而百姓受其殃毒矣甞見漢末一筆之柙雕以<lb/>
黃金飾以和璧綴以隨珠發以翠羽此筆非文<lb/>
犀之植必象齒之管豐狐之柱秋兔之翰用之<lb/>
者必被珠繡之衣踐雕玉之履由是推之其極<lb/>
<pb n="KR3j0082_SBCK_046-6a"/>
靡不至矣然公卿大夫刻石爲碑鐫石爲虎碑<lb/>
虎崇僞陳於三衢妨功喪德異端並起衆邪之<lb/>
亂正若此豈不哀哉夫經國立功之道有二一<lb/>
曰息欲二曰明制欲息制明而天下定矣<lb/>
夫商賈者所以伸盈虛而獲天地之利通有無<lb/>
而壹四海之財其人可甚賤而其業不可廢蓋<lb/>
衆利之所充而積僞之所生不可不審察也古<lb/>
者民樸而化淳上少欲而下尠僞衣足以暖身<lb/>
食足以充口器足以給用居足以避風雨養以<lb/>
<pb n="KR3j0082_SBCK_046-6b"/>
大道而民樂其生敦以大質而下無逸心日中<lb/>
爲市民交易而退各得其所蓋化淳也曁周世<lb/>
殷盛承變極文而重爲之防國有定制下供常<lb/>
事役賦有恆而業不廢君臣相與一體上下譬<lb/>
之形影官恕民忠而恩侔父子上不徵非常之<lb/>
物下不供非常之求君不索無用之寶民不鬻<lb/>
無用之貨自公侯至于皂隷僕妾尊卑殊禮貴<lb/>
賤異等萬機運於上百事動於下而六合晏如<lb/>
者分數定也夫神農正其綱先之以無欲而咸<lb/>
<pb n="KR3j0082_SBCK_046-7a"/>
安其道周綜其目壹之以中典而民不越法及<lb/>
秦亂四民而廢常賤競逐末利而弃本業苟合<lb/>
壹切之風起矣於是士樹姦於朝賈窮僞於市<lb/>
臣挾邪以內其君子懷利以詐其父一人唱欲<lb/>
而億兆和上逞無厭之欲下充無極之求都有<lb/>
專市之賈邑有傾世之商商賈富乎公室農夫<lb/>
伏於隴畆而墮溝壑上愈增無常之好以徵下<lb/>
下窮死而不知所歸哀夫且末流濫溢而本源<lb/>
竭纖靡盈市而穀帛罄其勢然也古言非典義<lb/>
<pb n="KR3j0082_SBCK_046-7b"/>
學士不以經心事非田桑農夫不以亂業器非<lb/>
時用工人不以措手物非世資商賈不以適市<lb/>
士思其訓農思其務工思其用賈思其常是以<lb/>
上用足而下不匱故壹野不如壹市壹市不如<lb/>
壹朝壹朝不如一用一用不如上息欲上息欲<lb/>
而下反眞矣不息欲於上而欲於下之安靜此<lb/>
猶縱火焚林而索原野之不彫瘁難矣故明君<lb/>
止欲而寬下急商而緩農貴本而賤末朝無蔽<lb/>
賢之臣市無專利之賈國無擅山澤之民一臣<lb/>
<pb n="KR3j0082_SBCK_046-8a"/>
蔽賢則上下之道壅商賈專利則四方之資困<lb/>
民擅山澤則兼并之路開兼并之路開而上以<lb/>
無常役下賦一物非民所生而請於商賈則民<lb/>
財暴賤民財暴賤而非常暴貴非常暴貴則本<lb/>
竭而末盈末盈本竭而國富民安未之有矣<lb/>
昔者聖人之崇仁也將以興天下之利也利或<lb/>
不興須仁以濟天下有不得其所若已推而委<lb/>
之於溝壑然夫仁者蓋推己以及人也故己所<lb/>
不欲無施於人推己所欲以及天下推己心孝<lb/>
<pb n="KR3j0082_SBCK_046-8b"/>
於父母以及天下則天下之爲人子者不失其<lb/>
事親之道矣推己心有樂於妻子以及天下則<lb/>
天下之爲人父者不失其室家之歡矣推己之<lb/>
不忍於飢寒以及天下之心含生無凍餧之憂<lb/>
矣此三者非難見之理非難行之事唯不內推<lb/>
其心以恕乎人未之思耳夫何遠之有哉古之<lb/>
仁人推所好以訓天下而民莫不尚德推所惡<lb/>
以誡天下而民莫不知耻孔子曰仁遠乎哉我<lb/>
欲仁斯仁至矣此之謂也若子方惠及於老馬<lb/>
<pb n="KR3j0082_SBCK_046-9a"/>
西巴不忍而放麑皆仁之端也推而廣之可以<lb/>
及乎遠矣<lb/>
蓋天地著信而四時不悖日月著信而昬明有<lb/>
常王者體信而萬國以安諸侯秉信而境內以<lb/>
和君子履信而厥身以立古之聖君賢佐將化<lb/>
世美俗去信須臾而能安上治民者未之有也<lb/>
夫象天則地履信思順以壹天下此王者之信<lb/>
也據法持正行以不貳此諸侯之信也言出乎<lb/>
口結乎心守以不移以立其身此君子之信也<lb/>
<pb n="KR3j0082_SBCK_046-9b"/>
講信修義而人道定矣若君不信以御臣臣不<lb/>
信以奉君父不信以敎子子不信以事父夫不<lb/>
信以遇婦婦不信以承夫則君臣相疑於朝父<lb/>
子相疑於家夫婦相疑於室矣小大混然而懷<lb/>
姧心上下紛然而競相欺人倫於是亡矣夫信<lb/>
由上而結者也故君以信訓其臣則臣以信忠<lb/>
其君父以信誨其子則子以信孝其父夫以信<lb/>
先其婦則婦以信順其夫上秉常以化下下服<lb/>
常而應上其不化者百未有一也夫爲人上竭<lb/>
<pb n="KR3j0082_SBCK_046-10a"/>
至誠開信以待下則懷信者歡然而樂進不信<lb/>
者赧然而回意矣老子不云乎信不足焉有不<lb/>
信也故以信待人不信思信不信待人信斯不<lb/>
信況本無信者乎先王欲下之信也故示之以<lb/>
欵誠而民莫欺其上申之以禮敎而民篤於義<lb/>
矣夫以上接下而以不信隨之是亦日夜見災<lb/>
也周幽以詭烽滅國齊襄以瓜時致殺非其顯<lb/>
乎故禍莫大於無信無信則不知所親不知所<lb/>
親則左右書己之所疑況天下乎信者亦疑不<lb/>
<pb n="KR3j0082_SBCK_046-10b"/>
信亦疑則忠誠者喪心而結舌懷姦者飾邪以<lb/>
自納此無信之禍也<lb/>
傅子曰能以禮敎興天下者其知大本之所立<lb/>
乎夫大本者與天地並存與人道俱設雖蔽天<lb/>
地不可以質文損益變也大本有三一曰君臣<lb/>
以立邦國二曰父子以定家室三曰夫婦以别<lb/>
內外三本者立則天下正三本不立則天下不<lb/>
可得而正天下不可得而正則有國有家者亟<lb/>
亡而立人之道廢矣禮之大本存乎三者可不<lb/>
<pb n="KR3j0082_SBCK_046-11a"/>
謂之近乎用之而蔽天地可不謂之遠乎由近<lb/>
以知遠推己以況人此禮之情也<lb/>
商君始殘禮樂至乎始皇遂滅其制賊九族破<lb/>
五敎獨任其威刑酷暴之政內去禮義之敎外<lb/>
無列國之輔日縱桀紂之淫樂君臣競留意於<lb/>
刑書雖荷㦸百萬石城造天威凌滄海胡越不<lb/>
動身死未收姦謀內發而太子巳死於外矣胡<lb/>
亥不覺二年而滅曾無盡忠效節之臣以救其<lb/>
難豈非敬義不立和愛先亡之禍也哉禮義者<lb/>
<pb n="KR3j0082_SBCK_046-11b"/>
先王之藩衛也秦廢禮義是去其藩衛也夫齎<lb/>
不訾之寶獨宿於野其爲危敗甚於累卵方之<lb/>
於秦猶有泰山之安易曰上慢下暴盜思代之<lb/>
其秦之謂與<lb/>
立善防惡謂之禮禁非立是謂之法法者所以<lb/>
正不法也明書禁令曰法誅殺威罰曰刑治世<lb/>
之民從善者多上立德而下服其化故先禮而<lb/>
後刑也亂世之民從善者少上不能以德化之<lb/>
故先刑而後禮也周書曰小乃不可不殺乃有<lb/>
<pb n="KR3j0082_SBCK_046-12a"/>
大罪非終乃惟眚烖然則心惡者雖小必誅意<lb/>
善過誤雖大必赦此先王所以立刑法之本也<lb/>
禮法殊塗而同歸賞刑遞用而相濟矣是故聖<lb/>
帝明王惟刑之恤惟敬五刑以成三德若乃暴<lb/>
君昬主刑殘法酷作五虐之刑設炮烙之辟而<lb/>
天下之民無所措其手足矣故聖人傷之乃建<lb/>
三典殊其輕重以定厥中司㓂行刑君爲之不<lb/>
擧樂哀矜之心至也八辟議其故而宥之仁愛<lb/>
之情篤也柔愿之主聞先王之有哀矜仁愛議<lb/>
<pb n="KR3j0082_SBCK_046-12b"/>
獄緩死也則妄輕其刑而赦元惡刑妄輕則威<lb/>
政墮而法易犯元惡赦則姦人興而善人困剛<lb/>
猛之主聞先王之以五刑糺萬民舜誅四凶而<lb/>
天下服也於是峻法酷刑以侮天下罪連三族<lb/>
戮及善民無辜而死者過半矣下民怨而思叛<lb/>
諸侯乘其弊而起萬乘之主死於人手者失其<lb/>
道也齊秦之君所以威制天下而或不能自保<lb/>
其身何也法峻而敎不設也末儒見峻法之生<lb/>
叛則去法而純仁偏法見弱法之失政則去仁<lb/>
<pb n="KR3j0082_SBCK_046-13a"/>
而法刑此法所以世輕世重而恆失其中也<lb/>
爵祿者國柄之本而貴富之所由不可以不重<lb/>
也然則爵非德不授祿非功不與二敎旣立則<lb/>
良士不敢以賤德受貴爵勞臣不敢以微功受<lb/>
重祿況無德無功而敢虛干爵祿之制乎然則<lb/>
先王之用爵祿不可謂輕矣夫爵者位之級而<lb/>
祿者官之實也級有等而稱其位實足利而周<lb/>
其官此立爵祿之分也爵祿之分定必明選其<lb/>
人而重用之德貴功多者受重爵大位厚祿尊<lb/>
<pb n="KR3j0082_SBCK_046-13b"/>
官德淺功寡者受輕爵小位薄祿卑官厚足以<lb/>
衒宗黨薄足以代其耕居官奉職者坐而食於<lb/>
人旣食於人不敢以私利經心旣受祿於官而<lb/>
或營私利則公法繩之於上而顯議廢之於下<lb/>
是以仁讓之敎存廉耻之化行貪鄙之路塞嗜<lb/>
欲之情滅百官各敬其職大臣論道於朝公議<lb/>
日興而私利日廢矣明君必順善制而後致治<lb/>
非善制之能獨治也必須良佐有以行之也故<lb/>
治其民而不省其事則事繁而職亂知省其職<lb/>
<pb n="KR3j0082_SBCK_046-14a"/>
而不知節其吏厚其祿也則天下力旣竭而上<lb/>
猶未供薄其祿也則吏競背公義營私利此敎<lb/>
之所以必廢而不行也凡欲爲治者無不欲其<lb/>
吏之淸也不知所以致淸而求其淸此猶滑其<lb/>
源而望其流之㓗也知所以致淸則雖擧盜跖<lb/>
不敢爲非不知所以致淸則雖擧夷叔必犯其<lb/>
制矣夫授夷叔以事而薄其祿近不足以濟其<lb/>
身遠不足以及室家父母餓於前妻子餧於後<lb/>
不營則骨肉之道虧營之則奉公之制犯骨肉<lb/>
<pb n="KR3j0082_SBCK_046-14b"/>
之道虧則怨毒之心生怨毒之心生則仁義之<lb/>
理衰矣使夷叔有父母存無以致養必不採薇<lb/>
於首陽顧公制而守死矣由此言之吏祿不重<lb/>
則夷叔必犯矣夫弃家門委身於公朝榮不足<lb/>
以庇宗人祿不足以濟家室骨肉怨於內交黨<lb/>
離於外仁孝之道虧名譽之利損能守志而不<lb/>
移者鮮矣主不詳察聞其怨興於內而交離於<lb/>
外薄其名必時黜其身矣家困而身黜不移之<lb/>
士不顧私門之怨不憚遠近之謫死而後巳不<lb/>
<pb n="KR3j0082_SBCK_046-15a"/>
改其行上不見信於君下不見明於俗遂委死<lb/>
溝壑而莫之能知也豈不悲夫天下知爲淸之<lb/>
若此則改行而從俗矣淸者化而爲濁善者變<lb/>
而陷於非若此而能以致治者未之聞也<lb/>
昔先王之興役賦所以安上濟下盡利用之宜<lb/>
是故隨時質文不過其節計民豐約而平均之<lb/>
使力足以供事財足以周用乃立壹定之制以<lb/>
爲常典甸都有常分諸侯有常職焉萬國致其<lb/>
貢器用殊其物上不興非常之賦下不進非常<lb/>
<pb n="KR3j0082_SBCK_046-15b"/>
之貢上下同心以奉常敎民雖輸力致財而莫<lb/>
怨其上者所務公而制有常也戰國之際弃德<lb/>
任威競相吞代而天下之民困矣秦并海內遂<lb/>
滅先王之制行其暴政內造阿房之宮繼以驪<lb/>
山之役外築長城之限重以百越之戍賦過太<lb/>
半傾天下之財不足以盈其欲役及閭左竭天<lb/>
下之力不足以周其事於是蓄怨積憤同聲而<lb/>
起陳渉項梁之疇奮劍大呼而天下之民響應<lb/>
以從之驪山之基未閉而敵國巳收其圖籍矣<lb/>
<pb n="KR3j0082_SBCK_046-16a"/>
昔者東野畢御盡其馬之力而顏回知其必敗<lb/>
況御天下而可盡人之力也哉夫用人之力歲<lb/>
不過三日者謂治平無事之世故周之典制載<lb/>
焉若黃帝之時外有赤帝蚩尤之難內設舟車<lb/>
門衛甲兵之備六興大役再行天誅居無安處<lb/>
卽天下之民亦不得不勞也勞而不怨用之至<lb/>
平也禹鑿龍門闢伊闕築九山滌百川過門不<lb/>
入薄飮食卑宮室以率先天下天下樂盡其力<lb/>
而不敢辭勞者儉而有節所趣公也故世有事<lb/>
<pb n="KR3j0082_SBCK_046-16b"/>
卽役煩而賦重世無事卽役簡而賦輕役簡賦<lb/>
輕則奉上之禮宜崇國家之制宜備此周公所<lb/>
以定六典也役煩賦重卽上宜損制以恤其下<lb/>
事宜從省以致其用此黃帝夏禹之所以成其<lb/>
功也後之爲政思黃帝之至平夏禹之積儉周<lb/>
制之有常隨時益損而息耗之庶幾雖勞而不<lb/>
怨矣<lb/>
虎至猛也可畏而服鹿至麤也可敎而使木至<lb/>
勁也可柔而屈石至堅也可消而用況人含五<lb/>
<pb n="KR3j0082_SBCK_046-17a"/>
常之性有善可因有惡可改者乎人之所重莫<lb/>
重乎身貴敎之道行士有伏節成義死而不顧<lb/>
者矣此先王因善敎義因義而立禮者也因善<lb/>
敎義故義成而敎行因義立禮故禮設而義通<lb/>
若夫商韓孫吳知人性之貪得樂進而不知兼<lb/>
濟其善於是束之以法要之以功使下唯力是<lb/>
恃唯爭是務恃力務爭至有探湯赴火而忘其<lb/>
身者好利之心獨用也人懷好利之心則善端<lb/>
没矣中國所以常制四夷者禮義之敎行也失<lb/>
<pb n="KR3j0082_SBCK_046-17b"/>
其所以敎則同乎夷狄矣其所以同則同乎禽<lb/>
獸矣不唯同乎禽獸亂將甚焉何者禽獸保其<lb/>
性然者也人以智役力者也智役力而無敎節<lb/>
是智巧日用而相殘無極也相殘無極亂孰大<lb/>
焉不濟其善而唯力是恃其不大亂幾稀耳人<lb/>
之性避害從利故利出於禮讓卽修禮讓利出<lb/>
於力爭則任力爭修禮讓則上安下順而無侵<lb/>
奪任力爭則父子幾乎相危而況於悠悠者乎<lb/>
上好德則下修行上好言則下飾辯修行則仁<lb/>
<pb n="KR3j0082_SBCK_046-18a"/>
義興焉飾辯則大僞起焉此必然之徵也德者<lb/>
難成而難見者也言者易撰而易悅者也先王<lb/>
知言之易而悅之者衆故不尚焉不尊賢尚德<lb/>
擧善以敎而以一言之悅取人則天下之弃德<lb/>
飾辯以要其上者不尠矣何者德難爲而言易<lb/>
飾也夫貪榮重利常人之性也上之所好榮利<lb/>
存焉故上好之下必趣之趣之不巳雖死不避<lb/>
也先王知人有好善尚德之性而又貪榮而重<lb/>
利故貴其所尚而抑其所貪貴其所尚故禮讓<lb/>
<pb n="KR3j0082_SBCK_046-18b"/>
興抑其所貪故廉耻存夫榮利者可抑而不可<lb/>
絕也故明爲顯名高位豐祿厚賞使天下希而<lb/>
慕之不修行崇德則不得此名不居此位不食<lb/>
此祿不獲此賞此先王立敎之大體也夫德修<lb/>
之難不積其實不成其名夫言撰之易合所悅<lb/>
而大用修之不久所悅無常故君子不貴也<lb/>
立德之本莫尚乎正心心正而後身正身正而<lb/>
後左右正左右正而後朝廷正朝廷正而後國<lb/>
家正國家正而後天下正故天下不正修之國<lb/>
<pb n="KR3j0082_SBCK_046-19a"/>
家國家不正修之朝廷朝廷不正修之左右左<lb/>
右不正修之身身不正修之心所修彌近而所<lb/>
濟彌遠禹湯罪巳其興也勃焉正心之謂也心<lb/>
者神明之主萬理之統動而不失正天地可感<lb/>
而況於人乎況於萬物乎夫有正心必有正德<lb/>
以正德臨民猶樹表望影不令而行大雅云儀<lb/>
形文王萬邦作孚此之謂也有邪心必有枉行<lb/>
以枉行臨民猶樹曲表而望其影之直若乃身<lb/>
坐廊廟之內意馳雲夢之野臨朝宰事情繫曲<lb/>
<pb n="KR3j0082_SBCK_046-19b"/>
房之娯心與體離情與志乖形神且不相保孰<lb/>
左右之能正乎哉忠正仁理存乎心則萬品不<lb/>
失其倫矣禮度儀法存乎體則遠邇內外咸知<lb/>
所象矣古之大君子修身治人先正其心自得<lb/>
而已矣能自得則無不得矣苟自失則無不失<lb/>
矣無不得者治天下有餘故否則保身居正終<lb/>
年不失其和達則兼善天下物無不得其所無<lb/>
不失者營妻子不足故否則是己非人而禍逮<lb/>
乎其身達則縱情用物而殃及乎天下昔者有<lb/>
<pb n="KR3j0082_SBCK_046-20a"/>
虞氏彈五絃之琴而天下樂其和者自得也秦<lb/>
始皇築長城之塞以爲固禍機發於左右者自<lb/>
失也夫推心以及人而四海蒙其佑則文王其<lb/>
人也不推心慮用天下則左右不可保亡秦是<lb/>
也秦之虣君目玩傾城之色天下男女怨曠而<lb/>
不肯恤也耳淫亡國之聲天下小大哀怨而不<lb/>
知撫也意盈四海之外口窮天下之味宮室造<lb/>
天而起萬國爲之癄瘁猶未足以逞其欲唯不<lb/>
推心以況人故視用人如用草芥使用人如用<lb/>
<pb n="KR3j0082_SBCK_046-20b"/>
己惡有不得其性者乎古之達治者知心爲萬<lb/>
事主動而無節則亂故先正其心其心正於內<lb/>
而後動靜不妄以率先天下而後天下履正而<lb/>
咸保其性也斯遠乎哉求之心而巳矣<lb/>
夫能通天下之志者莫大乎至公能行至公者<lb/>
莫要乎無忌心唯至公故近者安焉遠者歸焉<lb/>
枉直取正而天下信之唯無忌心故進者自盡<lb/>
而退不懷疑其道泰然浸潤之譖不敢干也虞<lb/>
書曰闢四門則天下之人輻湊其庭矣明四目<lb/>
<pb n="KR3j0082_SBCK_046-21a"/>
則天下之人樂爲之視矣達四聰則天下之人<lb/>
樂爲之聽矣江海所以能爲百谷王者以其不<lb/>
逆之也苟有所逆衆流之不至者多矣衆流不<lb/>
至者多則無以成其深矣夫有公心必有公道<lb/>
有公道必有公制丹朱商均子也不肖堯舜黜<lb/>
之管叔蔡叔弟也爲惡周公誅之苟不善雖子<lb/>
弟不赦則於天下無所私矣鯀亂政舜殛之禹<lb/>
聖明擧用之戮其父而授其子則於天下無所<lb/>
忌矣石厚子也石碏誅之冀缺讎也晉侯擧之<lb/>
<pb n="KR3j0082_SBCK_046-21b"/>
是之謂公道未在人上天下皆樂爲之用無遠<lb/>
無近苟所懷得達死命可致也唯患衆流異源<lb/>
淸濁不同愛惡相攻而親疏黨别上之人或有<lb/>
所好所好之流獨進而所不好之流退矣通者<lb/>
一而塞者萬則公道廢而利道行矣於是天下<lb/>
之志塞而不通欲自納者因左右而達則權移<lb/>
左右而上勢分矣昧於利者知趣左右之必通<lb/>
必變業以求進矣昧利者變業而黨成正士守<lb/>
志而日否則雖見者盈庭而上之所開實寡外<lb/>
<pb n="KR3j0082_SBCK_046-22a"/>
倦於人而內寡間此自閉之道也故先王之敎<lb/>
進賢者爲上賞蔽賢者爲上戮順禮者進逆法<lb/>
者誅設誹謗之木容狂狷之人任公而去私內<lb/>
恕而無忌是之謂公制也公道行則天下之志<lb/>
通公制立則私曲之情塞矣<lb/>
凡有血氣苟不相順皆有爭心隱而難分微而<lb/>
害深者莫甚於言矣君人者將和衆定民而殊<lb/>
其善惡以通天下之志者也聞言不可不審也<lb/>
聞言未審而以定善惡則是非有錯而飾辯巧<lb/>
<pb n="KR3j0082_SBCK_046-22b"/>
言之流起矣故聽言不如觀事觀事不如觀行<lb/>
聽言必審其本觀事必挍其實觀行必考其迹<lb/>
參三者而詳之近少失矣問曰漢之官制皆用<lb/>
秦法秦不二世而滅漢二十餘世而後亡者何<lb/>
也答曰其制則同用之則異秦任私而有忌心<lb/>
法峻而惡聞其失任私者怨有忌心則天下疑<lb/>
法峻則民不順之惡聞其失則過不上聞此秦<lb/>
之所以不二世而滅也漢初入秦約法三章論<lb/>
功定賞先封所憎約法三章公而簡也先封所<lb/>
<pb n="KR3j0082_SBCK_046-23a"/>
憎無忌也雖網漏吞舟而百姓安之者能通天<lb/>
下之志得其略也世尚簡尊儒貴學政雖有失<lb/>
能容直臣簡則不苟寛則衆歸之尊儒貴學則<lb/>
民篤於義能容直臣則上之失不害於下而民<lb/>
之所患上聞矣自非聖人焉無失失而能改則<lb/>
所失少矣心以爲是故言行由之其或不是不<lb/>
自知也先王患人之不自知其失而處尊者天<lb/>
下之命在焉順之則生逆之則死順而無節則<lb/>
諂諛進逆而畏死則直道屈明主患諛己者衆<lb/>
<pb n="KR3j0082_SBCK_046-23b"/>
而無由聞失也故開敢諫之路納逆己之言苟<lb/>
所言出於忠誠雖事不盡是猶歡然之所通直<lb/>
言之塗引而致之非爲名也以爲直言不聞則<lb/>
己之耳目塞耳目塞於內諛者順之於外此三<lb/>
季所以至亡而不自知也周昌比高祖於桀紂<lb/>
而高祖託以愛子周亞夫申軍令而太宗爲之<lb/>
不驅朱雲折檻辛慶忌叩頭流血斯乃寬簡之<lb/>
風漢所以歷年四百也<lb/>
天下之福莫大於無欲天下之禍莫大於不知<lb/>
<pb n="KR3j0082_SBCK_046-24a"/>
足無欲則無求無求者所以成其儉也不知足<lb/>
則物莫能盈其欲矣莫能盈其欲則雖有天下<lb/>
所求無巳所欲無極矣海內之物不益萬民之<lb/>
力有盡縱無巳之求以滅不益之物逞無極之<lb/>
欲而役有盡之力此殷士所以倒戈於牧野秦<lb/>
民所以不期而周叛曲論之好奢而不足者豈<lb/>
非天下之大禍耶<lb/>
民富則安貧則危明主之治也分其業而壹其<lb/>
事業分則不相亂事壹則各盡其力而不相亂<lb/>
<pb n="KR3j0082_SBCK_046-24b"/>
則民必安矣重親民之吏而不數遷重則樂其<lb/>
職不數遷則志不流於他官樂其職而志不流<lb/>
於他官則盡心恤其下盡心以恤其下則民必<lb/>
安矣附法以寛民者賞尅法以要名者誅寬民<lb/>
者賞則法不虧於下尅民者誅而名不亂於上<lb/>
則民必安矣量時而置官則吏省而民供吏省<lb/>
則精精則當才而不遺力民則供順供順則思<lb/>
義而不背上上愛其下下樂其上則民必安矣<lb/>
篤鄕閭之敎則民存知相恤而亡知相救存相<lb/>
<pb n="KR3j0082_SBCK_046-25a"/>
恤而亡相救則鄰居相恃懷土而無遷志鄰居<lb/>
相恃懷土無遷志則民必安矣度時宜而立制<lb/>
量民力以役賦役賦有常上無橫求則事事有<lb/>
儲而并兼之隙塞事有儲并兼之隙塞則民必<lb/>
安矣圖遠必驗之近興事必度之民知稼穡之<lb/>
艱難重用其民如保赤子則民必安矣職業無<lb/>
分事務不壹職荒事廢相督不巳若是者民危<lb/>
親民之吏不重有資者無勞而數遷競營私以<lb/>
害公飾虛以求進仕宦如寄視用其民如用路<lb/>
<pb n="KR3j0082_SBCK_046-25b"/>
人若是者民危以法寬民者不賞尅民爲能者<lb/>
必進下力盡矣而用之不巳若是者民危吏多<lb/>
而民不能供上下不相樂若是者民危鄕閭無<lb/>
敎存不相恤而亡不相救若是者民危不度時<lb/>
而立制不量民而役賦無常橫求相仍弱窮迫<lb/>
不堪其命若是者民危視遠而忘近興事不度<lb/>
於民不知稼穡艱難而轉用之如是者民危安<lb/>
民而上危民危而上安者未之有也虞書曰安<lb/>
民則惠黎民懷之其爲治之要乎今之刺史古<lb/>
<pb n="KR3j0082_SBCK_046-26a"/>
之牧伯也今之郡縣古之諸侯也州總其統郡<lb/>
擧其綱縣理其目各職守不得相干治之經也<lb/>
夫彈枉正邪糺其不法擊一以警百者刺史之<lb/>
職也比物挍成考定能否均其勞逸同其得失<lb/>
有大不可而後擧之者太守之職也親民授業<lb/>
平理百事猛以威吏寬以容民者令長之職也<lb/>
然則令長者最親民之吏百姓之命也國以民<lb/>
爲本親民之吏不可以不留意也<lb/>
傅子曰利天下者天下亦利害天下者天下亦<lb/>
<pb n="KR3j0082_SBCK_046-26b"/>
害之利則利害則害無有幽深隱微無不報也<lb/>
仁人在位常爲天下所歸者無他也善爲天下<lb/>
興利而巳矣<lb/>
劉子問政傅子曰政在去私私不去則公道亡<lb/>
公道亡則禮敎無所立禮敎無所立則刑賞不<lb/>
用情刑賞不用情而下從之者未之有也夫去<lb/>
私者所以立公道也唯公然後可正天下傅子<lb/>
曰善爲政者天地不能害也而況於人乎堯水<lb/>
湯旱而人無菜色猶太平也不亦美乎晉饑矣<lb/>
<pb n="KR3j0082_SBCK_046-27a"/>
懈而爲秦越禽人且害之而況於天地乎<lb/>
傅子曰秦始皇之無道豈不甚哉視殺人如殺<lb/>
狗彘狗彘仁人用之猶有節始皇之殺人觸情<lb/>
而巳其不以道如是而李斯又深刑峻法隨其<lb/>
指而妄殺人秦不二世而滅李斯無遺類以不<lb/>
道遇人人亦以不道報之人讎之天絕之行無<lb/>
道未有不亡者也或曰漢太宗除肉刑可謂仁<lb/>
乎傅子曰匹夫之仁非王天下之仁也夫王天<lb/>
下者大有濟者也非小不忍之謂也先王之制<lb/>
<pb n="KR3j0082_SBCK_046-27b"/>
殺人者死故生者懼傷人者殘其體故終身懲<lb/>
所刑者寡而所濟者衆故天下稱仁焉今不忍<lb/>
殘人之體而忍殺之旣不類傷人刑輕是失其<lb/>
所以懲也失其所以懲則易傷人人易相傷亂<lb/>
之漸也猶有不忍人心故曰匹夫之仁也<lb/>
傅子曰古之賢君樂聞其過故直言得至以補<lb/>
其闕古之忠臣不敢隱君之過故有過者知所<lb/>
以改其戒不改以死繼之不亦至直乎<lb/>
傅子曰至哉季文子之事君也使惡人不得行<lb/>
<pb n="KR3j0082_SBCK_046-28a"/>
其境內況在其君之側乎推公心而行直道有<lb/>
臣若此其君稀陷乎不義矣<lb/>
傅子曰正道之不行常佞人亂之也故桀信其<lb/>
佞臣推役侈以殺其正臣關龍逢而夏以亡紂<lb/>
信其佞臣惡來以割其正臣王子比干之心而<lb/>
殷以亡曰惑佞之不可用如此何惑者之不息<lb/>
也傅子曰佞人善養人私欲也故多私欲者悅<lb/>
之唯聖人無私欲賢者能去私欲也有見人之<lb/>
私欲必以正道矯之者正人之徒也違正而從<lb/>
<pb n="KR3j0082_SBCK_046-28b"/>
之者佞人之徒也自察其心斯知佞正之分矣<lb/>
或問佞孰爲大傅子曰行足以服俗辨足以惑<lb/>
衆言必稱乎仁義隱其惡心而不可卒見伺主<lb/>
之欲微合之得其志敢以非道陷善人稱之有<lb/>
術飾之有利非聖人不能别此大佞也其次心<lb/>
不欲爲仁義言亦必稱之行無大可非動不違<lb/>
乎俗合主所欲而不敢正也有害之者然後陷<lb/>
之最下佞者行不顧乎天下唯求主心使文巧<lb/>
辭自利而巳顯然害善行之不怍若四凶可謂<lb/>
<pb n="KR3j0082_SBCK_046-29a"/>
大佞者也若安昌侯張禹可謂次佞也若趙高<lb/>
石顯可謂最下佞者也大佞形隱爲害深下佞<lb/>
形露爲害淺形露猶不别之可謂至闇也巳<lb/>
治人之謂治正己之謂正人不能自治故設法<lb/>
以一之身不正雖有明法卽民或不從故必正<lb/>
己以先之也然卽明法者所以齊衆也正己者<lb/>
所以率人也夫法設而民從之者得所故也法<lb/>
獨設而無主卽不行有主而不一則勢分一則<lb/>
順分則爭此自然之理也<lb/>
<pb n="KR3j0082_SBCK_046-29b"/>
天地至神不能同道而生萬物聖人至明不能<lb/>
一撿而治百姓故以異致同者天地之道也因<lb/>
物制宜者聖人之治也旣得其道雖有詭常之<lb/>
變相害之物不傷乎治體矣水火之性相滅也<lb/>
善用之者陳釡鼎乎其間爨之煑之而能兩盡<lb/>
其用不相害也五味以調百品以成天下之物<lb/>
爲火水者多矣若施釡鼎乎其間則何憂乎相<lb/>
害何患乎不盡其用也<lb/>
<pb n="KR3j0082_SBCK_046-30a"/>
</p>
<p>
羣書治要卷第四十九<lb/>
<pb n="KR3j0082_SBCK_046-30b"/>
</p>
<p>
</p>
  </div>
<div> <lb/>
    <p>
<pb n="KR3j0082_SBCK_047-1a"/>
羣書治要卷第五十<lb/>
　　　　秘書監鉅鹿男臣魏徵等奉　勅撰<lb/>
　袁子正書　抱朴子<lb/>
　　袁子正書　袁淮<lb/>
禮政<lb/>
治國之大體有四一曰仁義二曰禮制三曰法<lb/>
令四曰刑罰四本者具則帝王之功立矣所謂<lb/>
仁者愛人者也愛人父母之行也爲民父母故<lb/>
能興天下之利也所謂義者能辨物理者也物<lb/>
<pb n="KR3j0082_SBCK_047-1b"/>
得理故能除天下之害也興利除害者則賢人<lb/>
之業也夫仁義禮制者治之本也法令刑罰者<lb/>
治之末也無本者不立無末者不成夫禮敎之<lb/>
治先之以仁義示之以敬讓使民遷善日用而<lb/>
不知也儒者見其如此因謂治國不須刑法不<lb/>
知刑法承其下而後仁義興於上也法令者賞<lb/>
善禁淫居治之要會商韓見其如此因曰治國<lb/>
不待仁義不知仁義爲之體故法令行於下也<lb/>
是故導之以德齊之以禮則民有耻導之以政<lb/>
<pb n="KR3j0082_SBCK_047-2a"/>
齊之以刑則民苟免是治之貴賤者也先仁而<lb/>
後法先敎而後刑是治之先後者也夫遠物難<lb/>
明而近理易知故禮讓緩而刑罰急是治之緩<lb/>
急也夫仁者使人有德不能使人知禁禮者使<lb/>
人知禁不能使人必仁故本之者仁明之者禮<lb/>
也必行之者刑罰也先王爲禮以達人之性理<lb/>
刑以承禮之所不足故以仁義爲不足以治者<lb/>
不知人性者也是故失敎失敎者無本也以刑<lb/>
法爲不可用者是不知情僞者也是故失威失<lb/>
<pb n="KR3j0082_SBCK_047-2b"/>
威者不禁也故有刑法而無仁義久則民忽民<lb/>
忽則怒也有仁義而無刑法則民慢民慢則姧<lb/>
起也故曰本之以仁成之以法使兩通而無偏<lb/>
重則治之至也夫仁義雖弱而持久刑殺雖強<lb/>
而速亡自然之治也<lb/>
經國<lb/>
先王之制立爵五等所以立蕃屏利後嗣者也<lb/>
是故國治而萬世安秦以列國之勢而并天下<lb/>
於是去五等之爵而置郡縣雖有親子母弟皆<lb/>
<pb n="KR3j0082_SBCK_047-3a"/>
爲匹夫及其衰一夫大呼而天下去及至漢家<lb/>
見亡秦之以孤特亡也於是大封子弟或連城<lb/>
數十廓地千里自關巳東皆爲王國力多而權<lb/>
重故亦有七國之難魏興以新承大亂之後民<lb/>
人損減不可則以古治於是封建侯王皆使寄<lb/>
地空名而無其實王國使有老兵百餘人以衛<lb/>
其國雖有王侯之號而力儕於匹夫縣隔千里<lb/>
之外無朝聘之儀隣國無會同之制諸侯遊獵<lb/>
不得過三十里又爲設防輔監國之官以司察<lb/>
<pb n="KR3j0082_SBCK_047-3b"/>
之王侯皆思爲布衣不能得旣違宗國蕃屏之<lb/>
義又虧親戚骨肉之恩昔武王旣克殷下車而<lb/>
封子弟同姓之國五十餘然亦卜世三十卜年<lb/>
七百至乎王赧之後海內無主三十餘年故諸<lb/>
侯之治則輔車相持翼戴天子以禮征伐雖有<lb/>
亂君暴主若吳楚之君者不過恣睢其國惡能<lb/>
爲天下害乎周以千乘之賦封諸侯今也曾無<lb/>
一城之田何周室之奢泰而今日之儉少也豈<lb/>
古今之道不同而今日之勢然哉未之思耳夫<lb/>
<pb n="KR3j0082_SBCK_047-4a"/>
物莫不有弊聖人者豈能無衰能審終始之道<lb/>
取其長者而巳今雖不能盡建五等猶宜封諸<lb/>
親戚使少有土地制朝聘會同之義以合親戚<lb/>
之恩講禮以明其職業黜陟以討其不然如是<lb/>
則國有常守兵有常強保世延祚長久而有家<lb/>
矣<lb/>
設官<lb/>
古者三公論王職六卿典事業事大者官大事<lb/>
小者官小今三公之官或無事或職小又有貴<lb/>
<pb n="KR3j0082_SBCK_047-4b"/>
重之官無治事之實此官虛設者也秦漢置丞<lb/>
相九卿之官以治萬機其後天子不能與公卿<lb/>
造事外之而置尚書又外之而置中書轉相重<lb/>
累稍執機事制百官之本公卿之職遂輕則失<lb/>
體矣又有兵士而封侯者古之尊貴者以職大<lb/>
故貴今列侯無事未有無職而空貴者也世衰<lb/>
禮廢五等散亡故有賜爵封侯之賞旣公且侯<lb/>
失其制今有卿相之才居三公之位修其治政<lb/>
以安寧國家未必封侯也而今軍政之法斬一<lb/>
<pb n="KR3j0082_SBCK_047-5a"/>
牙門將者封侯夫斬一將之功孰與安寧天下<lb/>
也安寧天下者不爵斬一將之功者封侯失封<lb/>
賞之意矣夫離古意制外內不壹小大錯貿轉<lb/>
相重累是以人執異端窺欲無極此治道之所<lb/>
患也先王置官各有分職使各以其屬達之於<lb/>
王自己職事則是非精練百官奏則下情不塞<lb/>
先王之道也<lb/>
政略<lb/>
夫有不急之官則有不急之祿國之蛑賊也明<lb/>
<pb n="KR3j0082_SBCK_047-5b"/>
主設官使人當於事人當於事則吏少而民多<lb/>
民多則歸農者衆吏少則所奉者寡使吏祿厚<lb/>
則養足則無求於民無求於民姦䡄息矣祿足<lb/>
以代耕則壹心於職壹心於職則政理政理則<lb/>
民不擾民不擾則不亂其農矣養生有制送終<lb/>
有度嫁娶宴享皆有分節衣服食味皆有品袠<lb/>
明設其禮而嚴其禁如是則國無違法之民財<lb/>
無無用之費矣此富民之大略也非先王之法<lb/>
行不得行非先王之法言不得道名不可以虛<lb/>
<pb n="KR3j0082_SBCK_047-6a"/>
求貴不可以僞得有天下坦然知所去就矣本<lb/>
行而不本名責義而不責功行莫大於孝敬義<lb/>
莫大於忠信則天下之人知所以措身矣此敎<lb/>
之大略也夫禮設則民貴行分明則事不錯民<lb/>
貴行則所治寡事不錯則下靜壹此富民致治<lb/>
之道也禮重而刑輕則士勸愛施而罰必則民<lb/>
服士勸則忠信之人至民服則犯法者寡德全<lb/>
則敎誠敎誠則感神行深則著厚著厚則流遠<lb/>
尚義則同利者相覆尚法則貴公者相刻相刻<lb/>
<pb n="KR3j0082_SBCK_047-6b"/>
則無親相覆則無疏措禮則政平政平則民誠<lb/>
設術則政險政險則民僞此禮義法術之情也<lb/>
論兵<lb/>
夫爲政失道可思而更也兵者存亡之機一死<lb/>
不可復生也故曰天下難事在於兵今有人於<lb/>
此力擧重鼎氣蓋三軍一怒而三軍之士皆震<lb/>
世俗見若人者謂之能用兵矣然以吾觀之此<lb/>
亡國之兵也夫有氣者志先其謀無䇿而徑往<lb/>
怒心一奮天下若無人焉不量其力而輕天下<lb/>
<pb n="KR3j0082_SBCK_047-7a"/>
之物偏遇可以幸勝有數者禦之則必死矣凡<lb/>
用兵正體不備不可以全勝故善用兵者我謂<lb/>
之死則民盡死我謂之生則民盡生我使之勇<lb/>
則民盡勇我使之怯則民盡怯能死而不能生<lb/>
能勇而不能怯此兵之半非全勝者也夫用戰<lb/>
有四有大體者難與持久有威刑者難與爭險<lb/>
善柔者待之以重善任勢者禦之以堅用兵能<lb/>
使民堅重者則可與之赴湯火可與之避患難<lb/>
進不可詭退不可追所在而民安盡地而守固<lb/>
<pb n="KR3j0082_SBCK_047-7b"/>
疑間不能入權譎不能設也堅重者備物者也<lb/>
備物者無偏形無偏形故其變無不之也故禮<lb/>
與法首尾也文與武本末故禮正而後法明文<lb/>
用而後武法故用兵不知先爲政則亡國之兵<lb/>
也用人有四一曰以功業期之二曰與天下同<lb/>
利三曰樂人之勝己四曰因才而處任以功業<lb/>
期之則人盡其能與天下同利則民樂其業樂<lb/>
人勝己則下無隱情因才擇任則衆物備擧人<lb/>
各有能有不能也是以智者不以一能求衆善<lb/>
<pb n="KR3j0082_SBCK_047-8a"/>
不以一過掩衆美不遺小類不弃小力故能有<lb/>
爲也夫治天下者其所以行之在一一者何也<lb/>
曰公而巳矣故公者所以攻天下之邪屏讒慝<lb/>
之萌兵者傾危之物死生之機一物不至則衆<lb/>
亂興矣故以仁聚天下之心以公塞天下之隙<lb/>
心公而隙塞則民專而可用矣公心明故賢才<lb/>
至一公則萬事通一私則萬事閉兵者死生之<lb/>
機也是故貴公<lb/>
　　王子主失<lb/>
<pb n="KR3j0082_SBCK_047-8b"/>
有王子者著主失之書子張甚善之爲袁子稱<lb/>
之曰夫人之所以貴於大人者非爲其官爵也<lb/>
以其言忠信行篤敬人主授之不虛人臣受之<lb/>
不妄也若居其位不論其能賞其身不議其功<lb/>
則私門之路通而公正之道塞矣凡世之所患<lb/>
非患人主之有過失也患有過欲改而不能得<lb/>
也是何也夫姦臣之事君固欲苟悅其心夫物<lb/>
未甞無似象似象之言漫潤之諛非明者不能<lb/>
察也姦臣因以似象之言而爲之容說人主不<lb/>
<pb n="KR3j0082_SBCK_047-9a"/>
能别也是而悅之惑亂其心擧動日繆而常自<lb/>
以爲得道此有國之常患也夫佞邪之言柔順<lb/>
而有文忠正之言簡直而多逆使忠臣之言是<lb/>
也人主固弗快之矣今姦臣之言巳揜於人主<lb/>
不自以爲非忠臣以逆迕之言說之人主方以<lb/>
爲誣妄何其言之見聽哉是以大者刳腹小者<lb/>
見奴忠臣渉危死而言不見聽姦臣饗榮利而<lb/>
言見悅則天下奚蹈夫危死而不用去夫榮樂<lb/>
而見聽哉故有被髮而爲狂有竄伏於窟穴此<lb/>
<pb n="KR3j0082_SBCK_047-9b"/>
古今之常也凡姦臣者好爲難成之事以徼幸<lb/>
成功之利而能先得人主之心上之人不能審<lb/>
察而悅其巧言則見其賞而不見其罰矣爲人<lb/>
臣有禮未必尊無禮未必卑則姦臣知所以事<lb/>
主矣雖有今日之失必知明日所以復之塗也<lb/>
故人主賞罰一不當則邪人爲巧滋生其爲姦<lb/>
滋甚知者雖見其非而不敢言爲將不用也夫<lb/>
先王之道遠而難明當世之法近而易知凡人<lb/>
莫不違其疏而從其親見其小而闇其大今賢<lb/>
<pb n="KR3j0082_SBCK_047-10a"/>
者固遠主矣而執遠而難明之物姦人固近主<lb/>
矣而執近而易知之理則忠正之言奚時而得<lb/>
達哉故主蔽於上姦成於下國亡而家破伍子<lb/>
胥爲吳破楚令闔閭覇及夫差立鴟夷而浮之<lb/>
江樂毅爲燕王破強齊報大耻及惠王立而驅<lb/>
逐之夫二子之於國家可謂有功矣夫差惠王<lb/>
足以知之矣然猶不免於危死者人主不能常<lb/>
明而忠邪之道異故也又況於草茅孤遠之臣<lb/>
而無二子之功渉姦邪之門經傾險之塗欲其<lb/>
<pb n="KR3j0082_SBCK_047-10b"/>
身達不亦難哉今人雖有子產之賢而無子皮<lb/>
之擧有解狐之德而無祁奚之直亦何由得達<lb/>
而進用哉故有祁奚之直而無宣子之聽有子<lb/>
皮之賢而無當國之權則雖荊山之璞猶且見<lb/>
瓦耳故有管仲之賢有鮑叔之友必遇桓公而<lb/>
後達有陳平之智有無知之友必遇高祖而後<lb/>
聽桓公高祖不可遇雖有二子之才夫奚得用<lb/>
哉<lb/>
厚德<lb/>
<pb n="KR3j0082_SBCK_047-11a"/>
恃門戶之閉以禁盜者不如明其刑也明其刑<lb/>
不如厚其德也故有敎禁有刑禁有物禁聖人<lb/>
者兼而用之故民知耻而無過行也不能止民<lb/>
惡心而欲以刀鋸禁其外雖日刑人於市不能<lb/>
制也明者知制之在於本故退而修德爲男女<lb/>
之禮妃匹之合則不淫矣爲廉耻之敎知足之<lb/>
分則不盜矣以賢制爵令民德厚矣故聖人貴<lb/>
恆恆者德之固也聖人久於其道而天下化成<lb/>
未有不恆而可以成德無德而可以持久者也<lb/>
<pb n="KR3j0082_SBCK_047-11b"/>
用賢<lb/>
治國有四一曰尚德二曰考能三曰賞功四曰<lb/>
罰罪四者明則國治矣夫論士不以其德而以<lb/>
其舊考能不以其才而以其久而求下之貴上<lb/>
不可得也賞可以勢求罰可以力避而求下之<lb/>
無姦不可得也爲官長非苟相君也治天下也<lb/>
用賢非以役之尚德也行之以公故天下歸之<lb/>
故明王之使人有五一曰以大體期之二曰要<lb/>
其成功三曰忠信不疑四曰至公無私五曰與<lb/>
<pb n="KR3j0082_SBCK_047-12a"/>
天下同憂以大體期之則臣自重要其成功則<lb/>
臣勤懼忠信不疑則臣盡節至公無私則臣盡<lb/>
情與天下同憂則臣盡死夫唯信而後可以使<lb/>
人昔者齊威王使章子將而伐魏人言其反者<lb/>
三威王不應也自是之後爲齊將者無有自疑<lb/>
之心是以兵強於終始也唯君子爲能信一不<lb/>
信則終身之行廢矣故君子重之漢高祖山東<lb/>
之匹夫也無有咫尺之土十室之聚能任天下<lb/>
之智力擧大體而不苛故王天下莫之能禦也<lb/>
<pb n="KR3j0082_SBCK_047-12b"/>
項籍楚之世將有重於民橫行天下然而卒死<lb/>
東城者何也有一范增不能用意忌多疑不信<lb/>
大臣故也寬則得衆用賢則多功信則人歸之<lb/>
悅近<lb/>
孔子曰爲上不寬吾何以觀之苛政甚於猛虎<lb/>
詩人疾掊克在位是以聖人體德居簡而以虛<lb/>
受人夫有德則謙謙則能讓虛則寬寬則愛物<lb/>
世俗以公刻爲能以苛察爲明以忌諱爲深三<lb/>
物具則國危矣故禮法欲其簡禁令欲其約事<lb/>
<pb n="KR3j0082_SBCK_047-13a"/>
業欲其希簡則易明約則易從希則有功此聖<lb/>
賢之務也漢高祖山東之匹夫也起兵之日天<lb/>
下英賢奔走而歸之賢士輻湊而樂爲之用是<lb/>
以王天下而莫之能禦唯其以簡節寬大受天<lb/>
下之物故也是故寬則得衆虛則受物信則不<lb/>
疑不忌諱則下情達而人心安夫高祖非能擧<lb/>
必當也唯以其心曠故人不疑況乎以至公處<lb/>
物而以聰明治人乎堯先親九族文王刑于寡<lb/>
妻物莫不由內及外由大信而結由易簡而上<lb/>
<pb n="KR3j0082_SBCK_047-13b"/>
安由仁厚而下親今諸侯王國之制無一成之<lb/>
田一旅之衆獨坐空宮之中民莫見其面其所<lb/>
以防禦之備甚於仇讎內無公族之輔外無藩<lb/>
屏之援是以兄弟無睦親之敎百姓無光明之<lb/>
德弊薄之俗興忠厚之禮衰近者不親遠者不<lb/>
附人主孤立於上而本根無庇蔭之助此天下<lb/>
之大患也聖人者以仁義爲本以大信持之根<lb/>
深而基厚故風雨不愆伏也<lb/>
貴公<lb/>
<pb n="KR3j0082_SBCK_047-14a"/>
治國之道萬端所以行之在一一者何曰公而<lb/>
已矣唯公心而後可以有國唯公心可以有家<lb/>
唯公心可以有身身也者爲國之本也公也者<lb/>
爲身之本也夫私人之所欲而治之所甚惡也<lb/>
欲爲國者一不欲爲國者萬凡有國而以私臨<lb/>
之則國分爲萬矣故立天子所以治天下也置<lb/>
三公所以佐其王也觀事故而立制瞻民心而<lb/>
立法制不可以輕重輕重卽頗邪法不可以私<lb/>
倚私倚卽姦起古之人有當市繁之時而竊人<lb/>
<pb n="KR3j0082_SBCK_047-14b"/>
金者人問其故曰吾徒見金不見人也故其愛<lb/>
者必有大迷宋人有子甚醜而以勝曾上之美<lb/>
故心倚於私者卽所知少也亂於色者卽目不<lb/>
别精麤沈於聲者則耳不别淸濁偏於受者卽<lb/>
心不别是非是以聖人節欲去私故能與物無<lb/>
尤與人無爭也明主知其然也雖有天下之大<lb/>
四海之富而不敢私其親故百姓超然背私而<lb/>
向公公道行卽邪利無所隱矣向公卽百姓之<lb/>
所道者一向私卽百姓之所道者萬一向公則<lb/>
<pb n="KR3j0082_SBCK_047-15a"/>
明不勞而姦自息一向私則繁刑罰而姦不禁<lb/>
故公之爲道言甚約而用之甚博<lb/>
治亂<lb/>
治國之要有三一曰食二曰兵三曰信三者國<lb/>
之急務存亡之機明主之所重也民之所惡者<lb/>
莫如死豈獨百姓之心然雖堯舜亦然民困衣<lb/>
食將死亡而望其奉法從敎不可得也夫唯君<lb/>
子而後能固窮故有國而不務食是責天下之<lb/>
人而爲君子之行也伯夷餓死於首陽之山傷<lb/>
<pb n="KR3j0082_SBCK_047-15b"/>
性也管仲分財自取多傷義也夫有伯夷之節<lb/>
故可以不食而死有管仲之才故可以不讓而<lb/>
取然死不如生爭不如讓故有民而國貧者則<lb/>
君子傷道小人傷行矣君子傷道則敎虧小人<lb/>
傷行則姦起夫民者君之所求用也民富則所<lb/>
求盡得民貧則所求盡失用而不得故無強兵<lb/>
求而皆失故無興國明主知爲國之不可以不<lb/>
富也故率民於農富國有八政一曰儉以足用<lb/>
二曰時以生利三曰貴農賤商四曰常民之業<lb/>
<pb n="KR3j0082_SBCK_047-16a"/>
五曰出入有度六曰以貨均財七曰抑談說之<lb/>
士八曰塞朋黨之門夫儉則能廣時則農修貴<lb/>
農則穀重賤商則貨輕有常則民壹有度則不<lb/>
散貨布則并兼塞抑談說之士則百姓不淫塞<lb/>
朋黨之門則天下歸本知此八者國雖小必王<lb/>
不知此八者國雖大必亡凡上之所以能制其<lb/>
下者以有利權也貧者能富之之謂利有罪者<lb/>
能罰之之謂權今爲國不明其威禁使刑賞利<lb/>
祿壹出於巳則國貧而家富離上而趣下矣夫<lb/>
<pb n="KR3j0082_SBCK_047-16b"/>
處至貴之上有一國之富不可以不明其威刑<lb/>
而納公實之言此國之所以治亂也至貴者人<lb/>
奪之至富者人取之是以明君不敢恃其尊以<lb/>
道爲尊不敢恃其強以法爲強親道不親人故<lb/>
天下皆親也愛義不愛近故萬里爲近也天下<lb/>
同道萬里一心是故以人治人以國治國以天<lb/>
下治天下聖王之道也凡有國者患在壅塞故<lb/>
不可以不公患在虛巧故不可以不實患在詐<lb/>
僞故不可以不信三者明則國安三者不明則<lb/>
<pb n="KR3j0082_SBCK_047-17a"/>
國危苟功之所在雖疏遠必賞苟罪之所在雖<lb/>
親近必罰辨智無所橫其辭左右無所開其說<lb/>
君子卿大夫其敬懼如布衣之慮故百姓蹈法<lb/>
而無徼幸之心君制而臣從令行而禁止壅塞<lb/>
之路閉而人主安太山矣夫禮者所以正君子<lb/>
也法者所以治小人也治在於君子功在於小<lb/>
人故爲國而不以禮則君子不讓制民而不以<lb/>
法則小人不懼君子不讓則治不立小人不懼<lb/>
則功不成是以聖人之法使貴賤不同禮賢愚<lb/>
<pb n="KR3j0082_SBCK_047-17b"/>
不同法毀法者誅有罪者罰爵位以其才行不<lb/>
計本末刑賞以其功過不計輕重言必出於公<lb/>
實行必落於法理是以百姓樂義不敢爲非也<lb/>
太上使民知道其次使民知心其下使民不得<lb/>
爲非使民知道者德也使民知心者義也使民<lb/>
不得爲非者威禁也威禁者賞必行刑必斷之<lb/>
謂也此三道者治天下之具也欲王而王欲覇<lb/>
而覇欲強而強在人主所志也<lb/>
損益<lb/>
<pb n="KR3j0082_SBCK_047-18a"/>
夫服物不稱則貴賤無等於是富者踰侈貧者<lb/>
不及小人乘君子之器賈豎襲卿士之服被文<lb/>
繡佩銀黃重門而玉食其中左右叱咄頤指而<lb/>
使是故有財者光榮無財者卑辱上接卿相下<lb/>
雄齊民珍寶旁流而刑放於賄下而法侵能無<lb/>
虧乎<lb/>
世治<lb/>
天地之道貴大聖人之道貴寬無分寸之曲至<lb/>
直也以是繩之則工不足於材矣無纖分之短<lb/>
<pb n="KR3j0082_SBCK_047-18b"/>
至善也以是規之則人主不足於人矣故凡用<lb/>
人者不求備於一人桓公之於寗戚也知之矣<lb/>
夫有近會者無遠期今之爲法曰選擧之官不<lb/>
得見人曰以絕姦私也夫處深宮之中而選天<lb/>
下之人以爲明奚從而知之夫交接人之道不<lb/>
可絕也故聖人求所以治交而不求絕交人莫<lb/>
問不交以人禁人足以私禁私也先王之用人<lb/>
不然不論貴賤不禁交遊以德底爵以能底官<lb/>
以功底錄貝賞罰以待其歸雖使之遊誰敢離<lb/>
<pb n="KR3j0082_SBCK_047-19a"/>
道哉<lb/>
刑法<lb/>
禮法明則民無私慮事業專則民無邪僞百官<lb/>
具則民不要功故有國者爲法欲其正也事業<lb/>
欲其久也百官欲其常也天下之事以次爲爵<lb/>
祿以次進士君子以精德顯夫德有次則行修<lb/>
官有次則人靜事有次則民安農夫思其疆畔<lb/>
百工思其規矩士君子思其德行羣臣百官思<lb/>
其分職上之人思其一道侵官無所由離業無<lb/>
<pb n="KR3j0082_SBCK_047-19b"/>
所至夫然故天下之道正而民壹夫變化者聖<lb/>
人之事也非常者上智之任也此入於權道非<lb/>
賢者之所窺也才智至明而好爲異事者亂之<lb/>
端也是以聖人甚惡奇功天下有可赦之心而<lb/>
有可赦之罪無可赦之心而無可赦之罪明王<lb/>
之不赦罪非樂殺而惡生也以爲樂生之實在<lb/>
於此物也夫思可赦之法則法出入法出入則<lb/>
姦邪得容其議姦邪得容其議則法日亂犯罪<lb/>
者多而私議並興則雖欲無赦不可巳夫數賞<lb/>
<pb n="KR3j0082_SBCK_047-20a"/>
則賢能不勸數赦則罪人徼幸明主知之故不<lb/>
爲也夫可赦之罪千百之一也得之於一而傷<lb/>
之於萬治道不取也故先王知赦罪不可爲也<lb/>
故所俘虜壹斷之於法務求所以立法而不求<lb/>
可赦之法也法立令行則民不犯法法不立令<lb/>
不行則民多觸死故曰能殺而後能生能斷而<lb/>
後仁立國之治亂在於定法定法則民心定移<lb/>
法則民心移法者所以正之事者也一出而正<lb/>
再出而邪三出而亂法出而不正是無法也法<lb/>
<pb n="KR3j0082_SBCK_047-20b"/>
正而不行是無君也是以明君將有行也必先<lb/>
求之於心慮先定而後書之於策言出而不可<lb/>
易也令下而不反也如陰陽之動如四時之行<lb/>
如風雨之施所至而化所育而長夫天之不可<lb/>
逆者時也君之不可逆者法也使四時而可逆<lb/>
則非天也法令而可違是非君也今有十人彍<lb/>
弩於百萬之衆未有不震怖者也夫十矢之不<lb/>
能殺百萬人可知也然一軍皆震者以爲唯無<lb/>
向則巳所中必死也明君正其禮明其法嚴其<lb/>
<pb n="KR3j0082_SBCK_047-21a"/>
刑持滿不發以牧萬民犯禮者死逆法者誅賞<lb/>
無不信刑無不必則暴亂之人莫敢試矣故中<lb/>
人必死一矢可以懼萬人有罪必誅一刑可以<lb/>
禁天下是以明君重法愼令<lb/>
人主<lb/>
人主莫不欲得賢而用之而所用者不免於不<lb/>
肖莫不欲得姦而除之而所除者不免於罰賢<lb/>
若是者賞罰之不當任使之所由也人主之所<lb/>
賞非謂其不可賞也必以爲當矣人主之所罪<lb/>
<pb n="KR3j0082_SBCK_047-21b"/>
非以爲不可罰也必以爲信矣智不能見是非<lb/>
之理明不能察浸潤之言所任者不必智所用<lb/>
者不必忠故有賞賢罰暴之名而有戮能養姦<lb/>
之實此天下之大患也<lb/>
致賢<lb/>
雖有離婁之目不能兩視而明蘷曠之耳不能<lb/>
兩聽而聰仲尼之智不能兩慮而察夫以天下<lb/>
之至明至智猶不能參聽而俱存之而況於凡<lb/>
人乎故以目雖至明有所不知以因雖凡人無<lb/>
<pb n="KR3j0082_SBCK_047-22a"/>
所不得故善學者假先王以論道善因者借外<lb/>
智以接物故假人之目以視奚適夫兩見假人<lb/>
之耳以聽奚適夫兩聞假人之智以慮奚適夫<lb/>
兩察故夫處天下之大道而智不窮興天下之<lb/>
大業而慮不竭統齊羣言之類而口不勞兼聽<lb/>
古今之辨而志不倦者其唯用賢乎<lb/>
明賞罰<lb/>
夫干祿者唯利所在智足以取當世而不能日<lb/>
月不違仁當其用智以禦世賢者有不如也聖<lb/>
<pb n="KR3j0082_SBCK_047-22b"/>
人明於此道故張仁義以開天下之門抑情僞<lb/>
以塞天下之戶相賞罰以隨之賞足榮而罰可<lb/>
畏智者知榮辱之必至是故勸善之心生而不<lb/>
䡄之姦息賞一人而天下知所從罰一人而天<lb/>
下知所避明開塞之路使百姓曉然知䡄疏之<lb/>
所由是以賢者不憂知者不懼干祿者不邪是<lb/>
故仁者安仁智者利仁畏罪者強仁天下盡爲<lb/>
仁明法之謂死者人之所甚惡也殺人者仁人<lb/>
之所不忍也人之於利欲有犯死罪而爲之先<lb/>
<pb n="KR3j0082_SBCK_047-23a"/>
王制肉刑斷人之體徹膳去樂咨嗟而行之者<lb/>
不得巳也刑不斷則不威避親貴則法日弊如<lb/>
是則姦不禁而犯罪者多惠施一人之身而傷<lb/>
天下生也聖人計之於利害故行之不疑是故<lb/>
刑殺者乃愛人之心也涕泣而行之故天下明<lb/>
其仁也雖貴重不得免故天下知其斷也仁見<lb/>
故民不怨立斷下不犯聖王之所以禁姦也先<lb/>
王制爲八議赦宥之差斷之以三槐九棘之聽<lb/>
服念五六日至于旬時全正義也而後斷之仁<lb/>
<pb n="KR3j0082_SBCK_047-23b"/>
心如此之厚故至刑可爲也<lb/>
　抱朴子　葛洪<lb/>
酒誡<lb/>
抱朴子曰目之所好不可從也耳之所樂不可<lb/>
不愼也鼻之所喜不可任也口之所嗜不可隨<lb/>
也心之所欲不可恣也故惑目者必逸容鮮藻<lb/>
也惑耳者必妍音淫聲也惑鼻者必芷蕙芬馥<lb/>
也惑口者必珍羞嘉旨也惑心者必勢利功名<lb/>
也五者畢惑則或承之禍爲身患者不亦信哉<lb/>
<pb n="KR3j0082_SBCK_047-24a"/>
是以其抑情也劇乎隄防之備決其御性也過<lb/>
乎腐轡之乘奔故能內保永年外免舋累也夫<lb/>
酒醴之近味生病之毒物無豪鋒之細益有丘<lb/>
山之巨損君子以之敗德小人以之速罪耽之<lb/>
惑之尠不及禍世之士人亦知其然旣莫能絕<lb/>
又不肯節縱口心之近欲輕名灾之根原似熱<lb/>
膓之恣冷雖適己而身危小大亂喪亦罔非酒<lb/>
然而俗人是酣是湎其初筵也抑抑濟濟言希<lb/>
容整詠湛露之厭厭歌在鎬之愷樂擧萬壽之<lb/>
<pb n="KR3j0082_SBCK_047-24b"/>
觴誦温克之義日未移晷體輕耳熱流離海螺<lb/>
之器並用滿酌罰餘之令遂急醉而不出㧞轄<lb/>
投井於是口涌鼻溢濡首及亂屢舞僊僊舍其<lb/>
座遷載號載呶如沸如羹或爭辭尚勝或啞啞<lb/>
獨笑或無對而談或嘔吐机筵或顚蹷梁倡或<lb/>
冠脫帶解貞良者流華督之顧盻怯愞者效慶<lb/>
忌之蕃捷遲重者蓬轉而波擾整肅者鹿踊而<lb/>
魚躍口訥於寒暑者皆撫掌以諧聲謙卑而不<lb/>
競者悉禆瞻以高交廉耻之儀毀而荒錯之疢<lb/>
<pb n="KR3j0082_SBCK_047-25a"/>
發闒茸之性露而傲狠之態出精濁神亂臧否<lb/>
顚倒或奔車走馬赴阬谷而不憚以九折之坂<lb/>
爲蟻封也或登危蹋頽雖墮墜而不覺以呂梁<lb/>
之淵爲牛迹也或肆忿於器物或酌醟於妻子<lb/>
加枉酷於臣僕用剡鋒乎六畜熾火烈於室廬<lb/>
遷威怒於路人加暴害於士友褻嚴主以夷戮<lb/>
者有矣犯凶人而受困者有矣言雖尚辭煩而<lb/>
叛理拜伏徒多勞而非敬臣子失禮於君親之<lb/>
前幼賤悖慢於老宿之座謂淸談爲詆詈以忠<lb/>
<pb n="KR3j0082_SBCK_047-25b"/>
吿爲侵巳於是白刃抽而忘思難之慮棒杖奮<lb/>
而罔顧乎先後構灑血之讎招大辟之禍以少<lb/>
凌長則邦黨加重責矣辱人父兄則子弟將推<lb/>
刃矣發人所諱則壯士不能堪矣計數深刻則<lb/>
醒者不能恕矣起衆患於須臾結百痾於膏肓<lb/>
奔駟不能追旣往之悔思改而無自反之蹊蓋<lb/>
知者所深防而庸人所不免也其爲禍敗不可<lb/>
勝載然而歡集莫之或釋擧白盈耳不論能否<lb/>
料瀝霤於小餘以稽遲爲輕己傾筐注於所敬<lb/>
<pb n="KR3j0082_SBCK_047-26a"/>
慇懃變而成薄勸之不持督之不盡惡色醜音<lb/>
所由而發也夫風經府藏使人忽怳或遇斯疾<lb/>
莫不憂懼吞苦忍痛欲其速愈至於醉之病性<lb/>
何異於兹而獨居密以逃風不能割情以節酒<lb/>
若畏酒如畏風憎醉如憎病則荒沈之咎塞而<lb/>
流連之失止矣夫風之爲病猶展攻治酒之爲<lb/>
變在乎呼噏及其悶亂若存若亡視泰山如彈<lb/>
丸見蒼海如盤盂仰譁天墮俯呼地陷臥待虎<lb/>
狼投井赴火而不謂惡也夫用身之如此亦安<lb/>
<pb n="KR3j0082_SBCK_047-26b"/>
能惜敬恭之禮護喜怒之失哉昔儀狄旣疏大<lb/>
禹以興糟丘酒池辛癸以亡豐侯得罪以戴樽<lb/>
銜杯景升荒壞以三雅之爵趙武之失衆子反<lb/>
之誅戮灌夫之滅族季布之疏斥子建之免退<lb/>
徐邈之禁言皆是物也世人之好之樂之者甚<lb/>
多而戒之畏之者至少彼衆我寡良箴安施且<lb/>
願君子節之而巳<lb/>
疾謬<lb/>
抱朴子曰世故繼有禮敎斯頽敬讓莫崇傲慢<lb/>
<pb n="KR3j0082_SBCK_047-27a"/>
成俗疇類飮會或蹲或踞暑夏之月露首袒體<lb/>
盛務唯在樗蒲彈碁所論極於聲色之間擧足<lb/>
不離綺襦紈袴之側游歩不去勢利酒客之門<lb/>
不聞淸言講道之言專以醜辭嘲弄爲先以如<lb/>
此者爲高遠以不爾者爲騃野於是馳逐之庸<lb/>
民偶俗之近人慕之者猶宵蟲之赴明燭學之<lb/>
者猶輕毛之應飈風嘲戲之言或上及祖考或<lb/>
下逮婦女往者務其深焉報者恐不重焉唱之<lb/>
者不慮見答之後患和之者耻於言輕之不塞<lb/>
<pb n="KR3j0082_SBCK_047-27b"/>
以不應者爲拙劣以先止者爲負敗如此交惡<lb/>
之辭焉得嘿哉其有才思者之爲之也猶善於<lb/>
依因機會言微理擧雅而可笑中而不傷若夫<lb/>
疏拙者之爲之也則枉曲直湊使人愕然妍之<lb/>
與蚩其於宜絕豈唯無益而巳哉乃有使酒之<lb/>
客及於難侵之性不能堪之拂衣㧞棘而手足<lb/>
相及醜言加於所尊歡心變而成讎絕交壞厚<lb/>
構隙致禍以桮螺相擲者有矣以陰私相訐者<lb/>
有矣昔陳靈之被矢灌氏之泯族匪降自天口<lb/>
<pb n="KR3j0082_SBCK_047-28a"/>
實爲之樞機之發榮辱之主三緘之戒豈欺我<lb/>
哉激電不能追旣往之失辭班輪不能磨斯言<lb/>
之旣玷雖不能三思而吐情談猶可息謔調以<lb/>
杜禍萌也然而迷謬者無自見之明觸情者諱<lb/>
逆耳之規恢美而無直亮之鍼艾群惑而無指<lb/>
南以自反諂媚小人歡笑以贊善面從之徒拊<lb/>
節以稱功益使惑者不覺其非自謂有端晏之<lb/>
捷過人之辨而不寤斯乃招患之旌召害之符<lb/>
也豈徒減其方策之令問虧其没世之德音而<lb/>
<pb n="KR3j0082_SBCK_047-28b"/>
巳哉然敢爲此者非必篤顧也率多冠蓋之後<lb/>
勢援之門素頗力行善事以竊虛名名旣粗立<lb/>
本情便放或假財色以交權豪或因時運以叨<lb/>
榮位或以㛰姻而成貴戚故并毀譽以合威柄<lb/>
器盈志溢態發病出黨成交廣道通歩高淸論<lb/>
所不能復制繩墨所不能復彈遂成鷹頭之蠅<lb/>
廟垣之鼠所未及者則低眉掃地以奉望之其<lb/>
下者作威作福以鞚御之故勝己者則不得聞<lb/>
聞亦陽不知也減己者則不敢言言亦不能禁<lb/>
<pb n="KR3j0082_SBCK_047-29a"/>
也<lb/>
刺驕<lb/>
蓋勞謙虛己則附之者衆驕慢倨傲則去之者<lb/>
多矣附之者衆則安之徵也去之者多則危之<lb/>
診也存亡之機於是乎在輕而爲之不亦蔽哉<lb/>
自尊重之道乃在乎以貴下賤卑以自牧也非<lb/>
此之謂也乃衰薄之弊俗膏肓之廢疾安共爲<lb/>
之可悲者也不修善事卽爲惡人無事於大則<lb/>
爲小人紂爲無道見稱獨夫仲尼陪臣謂爲素<lb/>
<pb n="KR3j0082_SBCK_047-29b"/>
王卽君子不在乎富貴矣今爲犯禮之行而不<lb/>
喜聞遄死之譏是負豕而憎人說其臭投泥而<lb/>
諱人言其汚也夫節士不能使人敬之而志不<lb/>
可奪也不能使人不憎之而道不可屈也不能<lb/>
令人不辱之而榮在我也不能令人不擯之而<lb/>
操之不可改也故分定計決勸沮不能干樂天<lb/>
知命憂懼不能入困瘁而益堅窮否而不悔誠<lb/>
能用心如此者亦安肯草靡萍浮傚禮之所弃<lb/>
者之所爲哉俗之傷破人倫劇於㓂賊之來不<lb/>
<pb n="KR3j0082_SBCK_047-30a"/>
能經久其所損壞一時而巳若夫貴門子孫及<lb/>
在位之士不惜典刑而皆科頭袒體踞見賔客<lb/>
毀辱天官又移染庸民後生晚出見彼或巳經<lb/>
淸資或叨竊虛名而躬自爲之則凡夫便謂立<lb/>
身當世莫此之爲美也夫守禮防者苦且難而<lb/>
其人多窮賤焉恣驕放者樂且易而爲者皆速<lb/>
達焉於是俗人莫不委此而就彼矣世間或有<lb/>
少無淸白之操業長以買官而富貴或亦其所<lb/>
知足以自飾也其黨與足以相引也而無行之<lb/>
<pb n="KR3j0082_SBCK_047-30b"/>
子便指以爲證曰彼縱情恣欲而不妨其赫奕<lb/>
矣此整身履道而不免於貧賤矣而不知榮顯<lb/>
者有幸而頓淪者不遇皆不由其行也<lb/>
博喩<lb/>
抱朴子曰民財匱矣而求不巳下力極矣而役<lb/>
不休欲怨歎之不生規其寧之惟永猶斷根以<lb/>
續枝剜背以禆腹刻目以廣明割耳以開聰也<lb/>
抱朴子曰法無一定而慕權宜之隨時功不倍<lb/>
前而好屢變以偶俗猶剸高馬以適卑車削跗<lb/>
<pb n="KR3j0082_SBCK_047-31a"/>
踝以就褊履斷長劔以赴短鞞剖尺璧以納促<lb/>
匣也<lb/>
抱朴子曰禁令不明而嚴刑以靜亂廟筭不精<lb/>
而窮兵以侵隣猶釤禾以計蝗蟲伐木以殺蛣<lb/>
蝎減食以中蚤蝨撤舍以逐雀鼠也<lb/>
廣譬<lb/>
抱朴子曰三辰蔽於天則淸景闇於地根苃蹷<lb/>
於此則柯條瘁於彼道失於近則禍及於遠政<lb/>
繆於上而民困於下<lb/>
<pb n="KR3j0082_SBCK_047-31b"/>
抱朴子曰貴遠而賤近者常人之用情也信耳<lb/>
而疑目者古今之所患也是以秦王歎息於韓<lb/>
非之書而想其爲人漢武慷慨於相如之文而<lb/>
恨不同世及旣得之終不能㧞或納讒而誅之<lb/>
或放之乎穴散此蓋葉公之好僞形見眞龍而<lb/>
失色也<lb/>
羣書治要卷第五十終<lb/>
<pb n="KR3j0082_SBCK_047-32a"/>
</p>
<p>
</p>
  </div>
        </body>
</text>\m</TEI>