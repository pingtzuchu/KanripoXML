<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>詩經世本古義卷一</head> <lb/>
    <p>
<pb n="1a"/>
欽定四庫全書<lb/>
　詩經世本古義卷一<lb/>
　　　　　　　　　　　　　明　何楷　撰<lb/>
　　夏少康之世詩八篇<lb/>
　公劉始遷豳也夏道衰公劉變于西戎邑于豳自漆<lb/>
　沮度渭取材用行者有資居者有畜積民賴其慶百<lb/>
　姓懷之多徙而保歸焉故詩人歌樂思其徳<hi>自夏道衰下俱</hi>
　<hi>出史記匈奴列傳及周本紀索隠云即詩大雅篇篤公劉是也  按史記后稷封于邰后稷卒子不窋立</hi>
<pb n="1b"/>
　<hi>不窋末年夏后政衰去稷不務不窋以失其官而犇戎狄之間不窋卒子鞠立鞠卒子公劉立故舊説皆</hi>
　<hi>謂公劉后稷之曽孫自周語載太子晉諫靈王有自后稷始基靖民十五王而文始平之之語而周本紀</hi>
　<hi>亦叙稷至文王為十五世故孔穎達疑之謂計虡及夏殷周有千二百嵗每世在位必皆八十許年乃</hi>
　<hi>可充其數子必將老始生不近人情之甚羅泌亦云史載契十世而至成湯厥次僅是叙后稷十有五世</hi>
　<hi>而至文王中間乃閲夏商二代所較者三十餘世踈脱甚矣又引夏氏之書記帝王之世云帝俊生稷稷</hi>
　<hi>生台蠒台蠒生叔均叔均為田祖謂稷之後世多矣不窋不得為稷子而楊慎嘗見吕梁碑所載其世次</hi>
　<hi>亦與此同及史記載劉敬説漢髙帝有云周之先自后稷堯封之邰積徳累善十有餘世公劉避桀居豳</hi>
　<hi>夫公劉居豳既當夏桀之時則其非后稷曽孫明矣然愚考竹書載夏少康三年復田稷沈約註謂后稷</hi>
<pb n="2a"/>
　<hi>之後不窋失官至是而復則公劉之興當在此時而詩中如行葦甫田大田諸篇宜皆為公劉之詩其詩</hi>
　<hi>中皆有曽孫之語則公劉之為后稷曽孫似無可疑史遷之叙世次未必無本然不應與劉敬傳相<graphic n="KR0979" url="https://raw.githubusercontent.com/kanripo/KR-Gaiji/master/images/KR0979.png" mimeType="image/png"/>盩</hi>
　<hi>大抵傳述每多譌異史汎採而不能精不然據詩咏遷豳乃公劉事史記於劉敬匈奴二傳亦以遷豳屬</hi>
　<hi>之公劉而周本紀乃云公劉卒子慶節立國于豳何也又本紀祖周語祭公謀父之説謂夏之衰棄稷弗</hi>
　<hi>務我先王不窋用失其官而匈奴傳乃直云夏道衰而公劉失其稷官又何也若諸儒于十五王世次之</hi>
　<hi>疑固不為無理金履祥謂以有徳之宗數之猶殷言賢聖之君六七漢言七制之主此論葢近之矣稗官</hi>
　<hi>小説所傳出于經史之外者固不足深信又按邰在今武功縣邠在今邠州皆屬陜西西安府相去特百</hi>
　<hi>餘里然自不窋己自竄于戎翟之間不居邰矣程泰之謂慶州南三里有不窋城是也是則公劉遷豳乃</hi>
<pb n="2b"/>
　<hi>自不窋城遷非自邰遷也至匈奴傳所言公劉變于西戎者盖謂公劉居戎地而能振奮以自變異耳非</hi>
　<hi>謂其變于夷也乃金氏則以七月及篤公劉皆豳之遺詩其説曰篤公劉之詩下視商頌諸作同一蹈厲</hi>
　<hi>七月之詩上視五子之歌夏小正之屬與夏令時儆之辭皆同一文軌也豈至周召之時而後始有如此</hi>
　<hi>之文哉且周詩固有追述先公之事者然皆明著其為後人之辭生民之詩述后稷之事也而終之曰以</hi>
　<hi>迄于今緜之詩述古公之事也而係之以文王之事此皆後人之作也若篤公劉之詩極道岡阜佩服物</hi>
　<hi>用里居之詳七月之詩上至天文氣候下至草木昆蟲其聲音名物圖畫所不能及安有去之七百嵗而</hi>
　<hi>言情狀物如此之詳若身親見之者又其末無一語追述之意吾是以知其決為豳之舊詩也況史氏已</hi>
　<hi>明言詩人歌樂思其徳乎噫自載籍之不傳後世槩以先公之事為樸野不文之俗胡不即近世而觀之</hi>
<pb n="3a"/>
　<hi>乎兩漢文物之久而白狼之詩譯于朝李唐詞章樂府之行而涼州之遍甘伊之聲列于樂況豳俗居雍</hi>
　<hi>土之中岐梁之虚而公劉接聞文敎流傳之後又當變戎為華之初為諸夏方新之邦乎故篤公劉七月</hi>
　<hi>之詩端為豳公當時之詩無疑也今按此説深為有理故從之</hi>
篤公劉匪居匪康<hi>陽韻</hi>迺場迺疆<hi>陽韻豐氏/本作畺</hi>迺積迺倉<hi>陽韻</hi>
迺裹餱<hi>陸徳明本作糇</hi>糧<hi>陽韻陸/本作粮</hi>于橐于囊<hi>陽/韻</hi>思輯<hi>孟子作戢</hi>用光<lb/>
<hi>陽韻</hi>弓矢斯張<hi>陽/韻</hi>干戈戚揚<hi>陽/韻</hi>爰方啓行<hi>叶陽韻户郎翻  賦也篤徐鍇云本作竺假借作篤説文云厚也周書武成篇王若曰惟先王建邦啓土公劉克篤前烈所謂克篤即積功累仁之意又祭公謀父云我先王不窋自竄于式翟之間不敢怠業時序其徳纂修其緒修其訓典朝夕恪勤守<pb n="3b"/>以惇篤奉以忠信奕世載徳不忝前人此亦可識篤字之義然則篤之一字固周之先公相傳家法也每章皆以此起語贊之之辭也王肅云公號也劉名也孔安國云公爵也王基云周人以諱事神公劉必字也孔穎達云公劉之後有公非公祖之類知公是爵虞夏之時世代尚質名字之别難得而知世本史記不應皆没其名而盡書其字以之為名未必非矣鄭以姜嫄為名詩人亦得稱之何獨公劉不可言其名也周人自以諱事神于時未有諱法季云公者侯國尊君之通稱劉名亦如古公之稱亶父也匪通作非居通作凥説文云處也康爾雅云安也匪居匪康言不以戎翟之間為可以居處之地而遂安寜也輔廣云公劉失職而自竄于西戎固安能鬱鬱久居此乎是宜其匪居匪康也迺驚辭也解見緜篇場疆與信南山篇不同此以邉境言左傳云疆場之邑一彼一此又云疆場無主則民生心皆謂國之邊境非指田也又云疆場之事慎守其一而備其不虞<pb n="4a"/>姑盡所備焉正此迺場迺疆之義但説文訓疆為界訓場為疆既以疆場並言不應義都無别愚意場是防之于外如逺斥堠固封守之事以地至此易主故名場也疆是備之于内如嚴于掫詰姦慝之事觀孟子言入其疆則知疆是指境内言也若田之疆場則以八家之田各有其主巳田之外即屬易主故舊説以場為小界一井之田統為一疆故舊説以疆為大界所取不同當以意通之時公劉將有遷都之舉故先于疆場致其警備所以防外侮而固人心也積説文云聚也朱子云露積也按露積之禾曰庾甫田篇所謂曽孫之庾如坻如京是也倉説文云榖蔵也解見楚茨篇按史記云公劉雖西在戎狄之間復修后稷之業務耕種行地宜陳際泰云夷當黄河之曲土地肥美宜稻盖黄河在天下皆害而在河西獨利積倉固然耳迺裹二句相聫説與上文積倉對看孟子解甚明裹説文云纒也韻㑹云包也餱説文云乾食也徐云今人謂飯乾為餱糧説文云榖也毛<pb n="4b"/>傳云小曰橐大曰囊孔云囊橐俱用裹糧食而異其文明有小大之别宣二年左傳稱趙盾見靈輒餓食之又為簞食與肉寘諸橐以與之橐唯盛食而已是其小也哀六年公羊傳稱陳乞欲立公子陽生盛之巨囊内可以容人是其大也徐云按字書有底曰嚢無底曰橐然則橐今纒腰下者嚴粲云東方朔傳云奉一囊粟是糧米盛于囊也乾餱盛于小橐糧米盛于大囊思輯以下専承乃裹二句言思念也輯説文云車和輯也故以為相和輯之義用猶以也光毛云顯也當其在戎狄中民之瘡痍驚擾曽無寧日安所得輯公劉所以汲汲欲遷都者乃思令其民脱侵侮横加之苦享生息保聚之樂以此光顯其國不奄奄于荒涼險僻之地也又輯字若依孟子作戢則戢乃蔵兵之義公劉遷都正思弭干戈之患亦通弓矢斯張解同賓之初筵篇于通作□説文云盾也爾雅云扞也孫炎云干楯自蔽扞也戈説文云平頭㦸也徐云小支向上則為㦸平之則為戈戚通作<pb n="5a"/>鏚説文云戉也戉者大斧也今文作鉞鉞大而斧小太公六韜云大阿斧重八斤一名天鉞毛以戚為斧揚為鉞非是揚之訓鉞其義無所出也揚説文云飛舉也字从手盖謂以手舉之其運用之妙則如飛也此總上干戈戚三者言與上文張字對看孔云以弓矢言張故知干戈戚揚為人秉之也爰説文云引也謂引辭也方者方嚮之義因以為未至之辭故或訓且或訓始其義一也啓通作启説文云開也从户从口開之義也啟行鄭云開道而行也整戎器以行欲使翟人知有備而畏威也按皇王大紀云公劉遭夏氏之亂勤勞于民民用富厚和協輯睦備其戎器抗中華之難要知公劉居戎翟間非武備修飭不足以銷外患而固吾圉故篇中言之不一而足首章曰迺場迺疆又曰弓矢斯張干戈戚揚次章曰鞞琫容刀五章曰其軍三單末章曰取厲取鍛可見公劉固惓惓以此為事矣然遷國乃重大之役必待斯民富足之後而後敢議豈易言哉故孟子引此詩<pb n="5b"/>而釋之曰居者有積倉行者有裹糧也然後可以爰方啓行然後可三字最得公劉之心即經文方字之義又觀居者二字則知舊國所在其民猶有居者盖新都止基未定自無一時席巻其民空國而去之理觀末章止基迺理爰衆爰有乃是就續至者言故知章首言迺場迺疆亦所以為居者設衛使敵國外患無繇乗虚而入也吕祖謙云毛鄭以公劉居于邰而遭夏人亂避難遷于豳且以為在邰有疆場積倉為夏人迫逐乃棄而去攷之是章意象整暇不見迫逐之事以國語史記參之盖自不窋己竄于西戎至公劉而後興疆場積倉内治既備然後裹糧治兵拓大境土而遷都于豳焉國都雖遷向之疆場積倉固在其境内也陳際泰云太王之遷也以迫逐公劉之遷非以迫逐也擇而處之也富庶之後而遷都故其後遂大</hi>　篤公劉于胥<lb/>
斯原<hi>元韻亦叶真韻虞靈翻又叶寒韻五官翻</hi>既庶既繁<hi>元韻亦叶真韻㣲雲翻又叶寒韻蒲<pb n="6a"/>官翻又叶先韻汾㳂翻</hi>既順迺宣<hi>先韻亦叶元韻況袁翻又叶真韻斯人翻</hi>而無永歎<lb/>
<hi>叶寒韻他干翻亦叶先韻他涓翻陸本作嘆</hi>陟則在巘<hi>叶元韻魚軒翻陸本作獻</hi>復降在<lb/>
原<hi>韻見上</hi>何以舟<hi>叶蕭韻/陟遥翻</hi>之維玉及瑶<hi>蕭/韻</hi>鞞琫容刀<hi>叶蕭韻丁聊翻職賦也胥通作疋説文云足也上象腓腸下从止弟子  云問疋何止是也字形與足相似斯此也原即下章之溥原公劉所遷之地所謂豳也何以知之以斯原斯字知之于胥斯原言公劉足迹至于此原也一説胥相也公羊傳以胥盟為相盟言相與同來而至于此原也亦通既庶二句乃公劉自道其相度之意庶説文云屋下衆也此但取衆義繁通作煩説文云熱頭痛也此但取熱義人衆則熱也亦如烝本火氣上行之意轉訓為衆其義正同嚴云言庶而又言繁見歸者愈多也按毛傳謂公劉去豳諸侯之從者十有八國焉孔謂不<pb n="6b"/>知出何文愚意毛去古未逺定有所本據此推之則既庻指本國之衆既繁指他國之衆也順説文云理也地與人相宜之謂宣爾雅云徧也永長也自後日言之故曰永歎説文云吟也即太息也公劉既至此原矣因念此日從遷者既衆且繁必此地果既順適而相安乃可以居之徧而不至有後日之嘅歎耳是胡可以不慎故一陟一降相視之極其周如下文所記是也陟説文云登也説文無巘字通作甗爾雅云重甗隒郭璞云謂山形如累兩甗甗甑也山狀似之上大下小因以為名愚按如郭所解自是解重甗之隒耳詩單云巘則非重者但其山形如甑而已此即下章所謂迺陟南岡者復説文云往來也言往而復來故爾雅以為返也降説文云下也原即上文之原初已至原矣既又升巘以觀而復下來以見其相度周詳雖勞不恤也鄧云陟則在巘相山之宗也復降在原察土之沖也舟説文云船也毛訓為帶未見所出且亦難通下章言逝彼百泉則有用舟<pb n="7a"/>處可知已此于胥斯原以前事盖追述之下章則順言之也云何以者詩人言公劉之在舟中其容飾何如乎自問之辭也維玉二句答詞瑶説文云玉之美者季云瑶亦玉但光之摇動者則為瑶耳孔云鞞者刀鞘之名琫者鞘之上飾愚按三朝禮言天子玉琫而珧珌諸侯盪琫而璆珌則琫字雖从玉而非玉名乃刀鞘受飾之處名之為琫耳容刀孔云容飾之刀按刀無受飾之處當是指其柄而言飾之所以為刀之容即所謂珌也玉瑶兩物或飾之鞘上或飾之刀柄此公劉所佩也公劉乃諸侯而刀之鞘柄皆得用玉者夏禮無攷舊説謂帶玉佩以上下山原迂逺殊甚</hi>　篤公劉逝彼百泉<hi>叶真韻從倫翻</hi>瞻彼溥原<lb/>
<hi>叶真韻見上章按上章以繁巘叶原而巘只有元韻一叶則上章二原字但當只用元韻今此章以泉叶原意泉亦宜有元叶而韻書不載乃二字並叶真韻則何以通于上章之巘乎當俟再考</hi>迺陟南岡<hi>陽韻</hi>
<pb n="7b"/>
乃覯于京<hi>叶陽韻居良翻</hi>京師之野<hi>叶語韻/余吕翻</hi>于時處處<hi>叶語韻敞吕翻</hi>
于時廬旅<hi>語韻</hi>于時言言于時語語<hi>韻也賦也逝鄭𤣥云往  此指百泉言張子厚謂只看百泉之往處便知地形是也然此百泉乃有所在非汎指衆泉之謂廣輿記云平涼府涇州有泉眼百餘大旱不竭即百泉也杜佑云百泉在漢為朝那縣屬安定郡在唐為百泉縣屬平涼郡魏于其地置原州唐因之季云百泉者平涼府北地所出之水皆流入涇至邠州愚按詳此則上文所謂舟者亦汎于涇水之舟耳盖自不窋竄于西戎其地即今慶陽府是也廣輿記載府境古蹟有不窋城又有不窋塜在府城東碑乆剥落上有片石大書周祖不窋氏陵再傳至公劉則居寧州亦今慶陽府所轄古蹟所謂公劉邑也春秋時為義渠戎國其踪迹甚明厥後公劉徃遷于豳盖道繇水所慶陽經平涼而後達于今西安府之邠州邠州乃涇<pb n="8a"/>經而百泉則入于涇水自平涼而來者也故詩人咏及之舊説相傳但謂公劉自邰遷豳而百泉遂茫然不知其處矣誦古人之詩而不審其遺蹟亦何以論世乎瞻説文云臨視也溥説文云大也李巡云土地寛博而平正名之曰原溥原即豳地以其地形廣平則曰原狀其大則曰溥非先有此地名也何以知之以第二章但言斯原第五章分言既溥知之鄧云逝泉瞻原觀水之鍾也岡爾雅説文皆云山脊也南岡岡之在南者季云謂面山也乃者曳辭也覯毛云見也京公羊傳云大也與溥義同即溥原也盖見其原地廣大故賛之以溥又呼之以京耳固非地名亦非髙丘之謂果京為髙丘何必陟南岡以覯之乎陟而後覯明是自上俯視之意師易傳云衆也京師之野鄭云京地乃衆民所宜居之野也按此用京師字與天子所居稱京師雖字義同而語意不同彼京師聫文公羊傳謂天子之居必以大衆言之其觧自確此京師句京字畧㫁是頂上乃覯于京京字<pb n="8b"/>而言鄭觧是也董氏謂京師之稱起于此其後世因以所都為京師殊屬附㑹時通作是音之近也䝉上文言處説文云止也上處字謂作宅舍以居處之下處字謂民之當居處於是者盖指本國之人言也廬毛傳説文皆云寄也孔云地官遺人治國野之道以待賓客十里有廬廬有飲食則廬是居舍之名賓客寄舍其中衛戴公廬于曹亦謂寄在曹地也旅鄭云賓旅也按旅本軍五百人之名而借為賓旅之稱者徐云衆出為旅寓故謂在外為旅也于時廬旅言于此作客舍以廬其旅者指外國之人言與末章止旅乃宻相應毛云直言曰言論難曰語蘓轍云言施敎令語議政事重言言言語語者以所言所語非一端故也上文言處處廬旅則從遷之人既皆得所居矣然不可無君以統攝之故于此營建宫室設立官府以聽政出治焉</hi>　篤公劉<lb/>
于京斯依<hi>叶紙韻讀如倚隠綺翻</hi>蹌蹌濟濟<hi>俱上/聲</hi>俾筵俾几<hi>紙韻</hi>既<lb/>
<pb n="9a"/>
登乃依<hi>見上</hi>乃造其曹<hi>叶尤韻/徂侯翻</hi>執豕于牢<hi>叶尤韻落侯翻</hi>酌之用<lb/>
匏<hi>叶尤韻蒲侯翻</hi>食之飲之君之宗之<hi>飲宗無叶大全云就用之字為韻  賦也京即上章乃覯于京之京依謂依之以居也總上于時處處四句而言人既依乎此則宗廟之神亦依乎此矣故營建甫畢即首舉遷廟之禮蹌動也濟之為言齊也凡有事于新廟中者其人不一而趨蹌之際無不整齊如下文設筵几之人亦其類也俾使也筵几觧見行葦篇但此筵几乃供神者按周禮春官司几筵職云王設莞筵紛純加繅席畵純加次席黼純左右玉几祀先王亦如之諸侯祭祀席蒲筵繢純加莞席紛純右彫几周祀禮之筵几如此公劉夏世其禮無考登謂登進神之衣服于坐也依神所依也祭統篇有云鋪筵設同几為依神也正此詩義䟽考妣共几謂之同几按大戴禮記諸侯遷廟之禮奉衣服者至於新廟筵于户牖間有司皆先<pb n="9b"/>入如朝位祝導奉衣服者乃入君從入奉衣服者升堂君從升奠衣服于席上祝奠幣于几東君北向祝在左賛者盥升適房薦脯醢君盥酌奠于薦西反位君及祝再拜興祝聲三曰孝嗣侯某敢用嘉幣告于皇考某侯今月吉日可以徙于新廟敢告再拜事畢乃㨂日而祭盖其禮之大畧如此祭俟擇日惟奠衣服于席上奠幣于几東以徙廟告而禮已畢故詩所叙𫐠亦僅止此孰謂古禮遂無徵乎乃造其曹以下則鄭𤣥所謂宫室既成與羣臣飲酒以落之之事也造説文云就也蔡先生毅中云即盤庚有衆咸造之造愚按此字有去來二義主我言則為往就彼主彼言則為來就我也若此造字乃使彼就我者也曹本作<graphic n="KR1311" url="https://raw.githubusercontent.com/kanripo/KR-Gaiji/master/images/KR1311.png" mimeType="image/png"/>説文謂獄之兩曹在廷東治事者也愚按今治事之官皆呼為曹盖本于此如六曹是也此曹字正指羣臣凡同姓異姓皆在乃造其曹謂進其羣臣于公所將與之燕飲也執者執而殺之牢説文以為閑養牛馬闗也愚按養豕之處亦名為牢晉<pb n="10a"/>語大任溲于豕牢是也酌説文云盛酒行觴也匏解見匏有苦葉篇字从包説文云取其可包蔵物也羅願云瓠與匏以大小長短甘苦為間然古今亦通言瓠陸佃云以瓠盛酒冬則煖夏則冷毛云執豕于牢新國則殺禮也酌之用匏儉以質也孔云執其豕于牢中以為飲酒之殽惟用豕者秋官掌客曰凡禮賓客國新殺禮公劉新至豳地殺禮也其飲此酒酌之用匏匏是自然之物故云儉且質也食之䝉上執豕句飲之蒙上用匏句君之宗之者毛云為之君為之大宗也朱子云宗尊也主也嫡子孫主祭祀而族人尊之以為主也按君宗即燕飲中事公劉自以一身為羣臣之君宗也對異姓之臣稱君對同姓之臣稱宗合上四之字俱指羣臣言徐光啓云大凡創業君臣與守成異承平既乆階陛森嚴君臣之分不患不明特廉逺堂髙九閽萬里上徳下情不相諳悉故燕飲之設主于導和剏業之君與其臣披榛斬棘沐雨櫛風奚啻家人父子上下之情不患不通<pb n="10b"/>特患分義未明粗率簡易如漢初飲酒争功醉或㧞劍撃柱故燕飲之設主于辨分周之詩一則曰嘉賓式燕一則曰不醉無歸而此詩獨言君之宗之時各有所重也又吕祖謙云食之飲之君之宗之謂既饗燕而定經制使上下相維也公劉整屬其民上則皆統于君下則各統于宗古者建國立宗其事相湏春秋之末晉執蠻子以畀楚楚司馬致邑立宗焉以誘其遺民而盡俘以歸當典刑廢壞殆盡之時暫為詐諼之計猶必立宗焉前乎此者可知矣愚按周禮太宰以九兩繫邦國之民二曰長以貴得民五曰宗以族得民自宗法不行民遂渙散東萊此論甚有闗係然此第言其一時燕饗恐未説及立宗事朱子之駮固自中理</hi>　篤公劉<lb/>
既溥既長<hi>陽韻</hi>既景迺岡<hi>陽/韻</hi>相<hi>去/聲</hi>其陰陽<hi>韻/</hi>觀其流泉<hi>先韻亦叶真韻見第三章</hi>其軍三單<hi>叶先韻/時連翻</hi>度<hi>音/鐸</hi>其隰原<hi>叶真韻見第三章</hi>徹<lb/>
<pb n="11a"/>
田為糧<hi>陽韻</hi>度其夕陽<hi>韻/</hi>豳<hi>豐本/作邠</hi>居允荒<hi>陽韻定賦也民居既  宫室既成於是亟亟授田制賦此立國之本事也溥指原言長指泉言瞻彼溥原其地則既溥矣逝彼百泉其流則既長矣既已考之日景以正其四方之位矣而復登髙岡以望其形勢者何哉蓋所以相視隂陽之向背以識寒煥使種植各適土之宜如黍宜髙燥稌宜下濕之類又觀其流泉之所經以定溝洫使灌溉各盡水之利如水東畝南水南畝東之類其軍三單初從公劉往遷者也周禮凡起徒役無過家一人以其餘為羡羡者副丁也意古法亦當如是大國諸侯則有三軍公劉遷國當在道時具三軍以行首章所謂張弓矢揚干戈戚者皆此輩也計每家當出軍一人而副丁老弱不與焉故謂之三單單之為言隻也獨也觀此則公劉初遷其非空國俱行益明矣鄭云后稷上公之封大國之制三軍公劉遷于豳民始從之丁夫適滿三軍之數單者無羡卒也<pb n="11b"/>孔云夏殷大國百里為方一里者萬為田九萬夫田有不易一易再易通率二而當一半之得四萬五千家以三萬七千五百家為三軍尚餘七千五百舉大數故得為三軍也又毛傳訓三單為相襲孔云重衣謂之襲謂三行皆單而相重為軍也此謂始發在道及初至之時以未得安居慮有寇鈔故三重為軍使强壯在外所以備禦之也王肅云三單相襲止居則婦女在内老弱次之强壯在外今按三重皆單之説固似可通但婦女老弱何得以軍名且至豳之日軍即應罷而無端附見一語于此殊屬疣贅詩之言此正所以為下文度隰原二句張本以一家止一夫受田其餘非老幼則餘夫也古者寓兵于農有事則農即為兵無事則兵還歸農此三軍之衆既已先隨公劉至豳而觧嚴矣宜有分田以授之度者計料之意下濕曰隰髙平曰原乃周禮五地之一按禹貢雍州有原隰底績之文豳在雍州正原隰之地其地或有上中下不同故必量度其等則而均授之<pb n="12a"/>也詳見信南山篇徹説文云通也曰徹田者通力而耕之謂即孟子所謂方里而井井九百畆其中為公田八家皆私百畆而同養公田者糧穀也穀出于田田之所入則為糧兼君與民皆有之一井之入公取其一民取其八也而入之公者軍賦皆出于此按甫田之詩愚以為豳雅其曰倬彼甫田嵗取十千者正是周人百畆而徹之法公劉為夏諸侯何得不遵五十而貢之制豈亦夏道衰㣲公劉固得于其國中自以其意變而通之而其後子孫遂仍之而不敢改與然井田之法實起自黄帝則又非公劉創為之者商人行助實原于此及周公始改名為徹盖有味于通力合作之義以取此名也又先儒考周之徹法惟都鄙用助而鄉遂仍用貢然則公劉雖變夏法盖亦有不盡變者特其詳不可攷耳鄒忠𦙍云周禮大司徒以土㑹之法辨五地之物生以土宜之法辨十有二土之名物以相民宅而知其利害以土均之法辨五物九等制天下之地征以土圭之法測土<pb n="12b"/>深正日景以求地中小司徒㑹萬民之卒伍而用之五人為伍五伍為兩四兩為卒五卒為旅五旅為師五師為軍夏官凡制軍萬有二千五百人王六軍大國三軍次國二軍小國一軍小司徒經土地而井牧其田野九夫為井四井為邑四邑為丘四丘為甸四甸為縣四縣為都以任地事而令貢賦是其典章周密固肇自周公然大畧已具于公劉一詩矣度其夕陽之度與上文度意同爾雅云山西曰夕陽孔云陽即日也夕始得陽故名夕陽總言豳人一國之所處其界在山之西不知是何山也譜謂豳在岐山之北書傳説太王去豳踰梁山注謂梁山在岐山東北然則豳國之東有大山者其為梁山乎愚按此言夕陽盖指田地之近梁山者孔謂總一國而言則非也此以待夫三單之外續至而受田者黄佐云夕始得陽之田必不甚宜于民惟以生齒日繁歸附日衆每夫百畆非舊田之所能容故又度此以廣之耳前章言斯原言溥原言京總是豳地但未露其名<pb n="13a"/>至此始指出豳字豳亦作邠允信也荒者荒蕪而不明之貌故借為逺大之義朱子云又度山西之田以廣之而豳人之居于此益大矣</hi>　篤公劉于豳<hi>白虎通豐/本俱作邠</hi>斯館<hi>叶翰韻古玩翻白虎通作觀</hi>涉渭為亂<hi>翰/韻</hi>取厲<hi>陸本/作礪</hi>取鍛<hi>翰韻陸/本作碫</hi>止基迺理<hi>紙韻</hi>
爰衆爰有<hi>叶紙韻羽軌翻</hi>夾其皇澗遡其過澗<hi>澗澗為韻</hi>止旅乃密<lb/>
<hi>質韻</hi>芮<hi>周禮注陸本/豐本俱作汭</hi>鞫<hi>漢書注作<graphic n="KR2101" url="https://raw.githubusercontent.com/kanripo/KR-Gaiji/master/images/KR2101.png" mimeType="image/png"/>/周禮注作㘲</hi>之即<hi>叶質韻子悉翻  賦也雍土記云豳谷在邠州東北三十里舊三水縣公劉立國處館説文云客舍也孔云禮有公館私館館者宫室之名所以止舍其中愚按觀下文言取厲取鍛則此館非以居民乃官府造作之處百工來者不必皆本國之人故為館以居之白虎通云后稷封于邰公劉去邰之邠詩云即有邰家室又曰篤公劉于邠斯館周家五遷其意一<pb n="13b"/>也皆欲成其道也涉説文云徒行厲水也然下文言為亂則是用舟此盖水旁之不可舟行者故用涉耳張守節云公劉從漆縣漆水南渡渭水至南山郡縣志云邠州公劉所居之地州治新平縣即漢漆縣按漆縣即今永壽縣闞駟十三州志云漆水出漆縣西北岐山東入渭爾雅云正絶流曰亂孫炎云直横渡也孔云乗舟絶水為亂而過也水以流為順横渡則絶其流故為亂厲説文云旱石也徐云麤悍石鍛説文云小冶也蒼頡篇云椎也徐鍇云椎之而已不消故曰小冶嚴云今考鍛打鐵也其字从金嵇康好鍛是也粗厲之石可以磨兵器經鍛之鐵可以治戎具皆涉渭以取之思患預防所以衞民也陳際泰云夫定軍賦也取厲鍛也為政有三取材有五誰能去之公劉始遷之時即治及此有備也夫止居止也基本牆始之義爾雅以為謀也邢昺云基者作事謀始也理本治玉之義故亦以為治也止基乃理言公劉所以為居止之始謀者已無不治猶云美哉<pb n="14a"/>始基之矣此總綰前文所言相宅授田經武三者皆乃理之事也衆指初來者言上章言度彼隰原度彼夕陽以授之者是也有指續來者言謂相續而愈有故下文又言夾皇澗遡過澗以居之也夾説文云持也字从大左右兩又有夾持之象孔云夾者在其兩旁皇説文云大也澗説文云山夾水也按考工記云凡天下之地勢兩山之間必有川焉大川之上必有涂焉皇澗兩旁皆平廣可居故民居相嚮夾之遡字本作㴑説文毛傳皆云向也按逆流而上順流而下皆曰㴑特以洄游為異説見蒹葭篇過澗謂澗之横過者孔云遡其過澗而處謂開門嚮澗也大率民居以南門為正此盖皇澗縱在兩傍而夾之過澗横故在北而嚮之王肅云或夾或嚮所以利民也今按二澗不詳所在為二為一未可知也此皆指本國之民言以下文有止旅句隔之彼旅字乃指十八國之人耳密字从山本山如堂者之名或又訓稠對踈字言當是以山木茂盛故有稠密之義又通作<pb n="14b"/>宓説文云安也二義皆通但詳語意只當以稠密言芮水名或通作汭何景明云芮水出邠州西北東入涇汭水在隴州城西北源出弦蒲藪入渭不入涇公劉芮鞫之即言邠也非隴也愚按禹貢雍州有涇屬渭汭之文説者謂涇水居中上屬于汭下屬于渭則汭渭相去殊逺原不相涉而其後又言㑹于渭汭則不得不以水北觧汭如溈汭雒汭之例今觀何説則芮汭固有二水涇屬渭汭之汭正當作芮而㑹于渭汭乃謂㑹于渭與汭合流之處耳但地理志明載芮水出右扶風汧縣呉山西北東入涇注引此詩為証汧縣今為鳯翔府隴州而郡縣志亦云涇州良原縣有汭水一名宜禄川西自隴州華亭縣流入則與何言汭水入渭不入涇殊異川塗遼邈足跡未到奚繇能得其實以何固秦人所記必或無爽故存之又按芮亦國名地理志謂在馮翊臨晉縣即今西安府之髙陵縣是其地也疑當時豳地竟轄至此亦未可知非虞芮之芮也鞫毛云究也按爾雅鞫究<pb n="15a"/>皆訓為窮孔云鞫是水厓之名言其曲水窮盡之處也愚按若以芮為地名則芮鞫亦地盡之處即徐鍇云猶就也嚴云來止之旅日以益密於是又就芮水之外而居之吕云風氣日開民編日衆規模日廣有方興未艾之象焉周之王業既兆于此矣黄佐云利用遷國易固有之虞夏之世代有屢遷者然盤庚之遷耿也以瀉鹵埶隘之地而有蕩析離居之憂固宜一舉而從之觀其巨室胥動浮言小民不適有居而為臣者傲上從康乃伏小人之攸箴内外不和吉言于百姓衆慼之籲矢言之出始告之中威之既遷而綏爰之若不克舉焉而公劉長西戎之衆裹糧之行不俟再訊斯原之相十八國從遷下無永歎之赤子上有蹌濟之羣臣富庶之效不日臻焉動民而民不懼勞民而民不怨聖人舉事如此而已雖其憂國愛民之心兩君如一而民情之順逆天地懸殊則亦其平日之所感有異耳故曰君子信而後勞其民後之遷國者要當以公劉為法可矣然怨誹逆<pb n="15b"/>命之民而以口舌代斧鉞以至誠撝忠信不怒而不譴焉後世厲民自養者其毋以盤庚為口實哉</hi>
　　公劉六章章十句<hi>序云召康公戒成王也成王將涖政戒以民事美公劉之厚于</hi>
　　<hi>民而獻是詩也朱子亦仍其説王安石云周之有公劉言乎其時則甚㣲言乎其事則甚勤稱時之</hi>
　　<hi>甚㣲以戒其盈稱事之甚勤以懲其逸盖召公之志也而申培説則云周報公劉召公述其事以訓</hi>
　　<hi>嗣王使知民事之詩子貢傳亦以為訓成王但作者之人闕今按此詩謂作于召公固無所據詳觀</hi>
　　<hi>詩意皆陳公劉遷豳之事而畧不及文武繼述之言又文詞竒古與文王大明諸篇體製不同則似</hi>
　　<hi>豳人本有此詩以詠公劉如七月亦豳人自𫐠豳風而周公舉以告成王後人遂謂周公所作然則</hi>
　　<hi>公劉之詩得無亦周召之輩舉以告成王者與</hi>
<pb n="16a"/>
　七月豳風也<hi>孔叢子載孔子曰于七月見豳公之所以造周也按豳公者公劉也造周者周</hi>
　<hi>家王業自是而起也舊説皆本序謂周公陳此詩以告成王與書無逸篇同意子貢傳申培説亦皆以為</hi>
　<hi>周公陳農政之詩金履祥云讀七月之詩可以見豳民因天力本孝慈忠愛之俗焉意者豳之遺詩周公</hi>
　<hi>陳之以為矇工之頌使成王知故國衣食之原然不居二南之前而居變風之末何也曰詩皆采之當世</hi>
　<hi>而前世之詩存者不可冺也故豳七月附于十五國風之後猶商那附于三頌之末也宋張栻入侍經筵</hi>
　<hi>言周公之告成王見于詩有如七月見于書有如無逸欲其知稼穡之艱難與小人之依帝王所傳心法</hi>
　<hi>之要端在于此夫治常生于敬畏而亂常起于驕肆使為國者每念乎農畝之勞則心不存焉者寡矣何</hi>
　<hi>者其必嚴恭朝夕而不敢怠也其必懐保小民而不敢康也其必思天下之飢寒若己飢寒之也是心常</hi>
<pb n="16b"/>
　<hi>存則驕肆何自而生豈非治之所繇興也與劉安世云公劉豳國之君七月公劉之詩也何不編之雅與</hi>
　<hi>公劉相倫公劉之詩言其政事七月之詩言其風俗既曰風矣不得編于雅矣彭執中云七月公劉皆言</hi>
　<hi>民事其為詩一也然七月之詩㣲而及于昆蟲草木衣服飲食之末較之公劉莫非興王氣象其體固不</hi>
　<hi>同也鄭樵云七月者西周之風黍離者東周之風鄧元錫云豳七月其帝化乎進于王矣百姓日用飲食</hi>
　<hi>而質矣是天徳也又云蓋于七月渙然于天人之合也靡人非天人靡事非若天也無思無為終守淳固</hi>
　<hi>順帝則而無庸識知也古徳之盛風化之本也徐光啓云周之興也十六王而武始居之考其積基𣗳本</hi>
　<hi>非有殊尤絶跡震炫來世者也今讀其文想其先公之所以為教不過若世間一勤儉忠厚之家而已然</hi>
　<hi>一家如此其家必興一國如此其國必昌至于和氣浹洽根幹纒綿基厚而難傾本深而不㧞卒受代商</hi>
<pb n="17a"/>
　<hi>之命享過厯之祚昔人有言太和在成周宇宙又曰王道本乎人情於乎信其然矣三輔黄圖云秦有四</hi>
　<hi>塞之固昔后稷封斄公劉處豳太王徙岐文王作豐武王治鎬其民有先王遺風好稼穡本業故豳詩言</hi>
　<hi>農桑衣食之業甚備秦都咸陽徙天下富豪十二萬户漢髙帝都長安徙諸齊田楚屈昭景及諸功臣于</hi>
　<hi>長陵後世世徙吏二千石髙貲富人及豪傑兼并之家于諸陵强本弱末以制天下是故五方錯襍風俗</hi>
　<hi>不一貴者從侈靡賤者薄仁義故漢之京輔號為難理范景文云讀豳風一篇何意遐荒苦寒之地緑華</hi>
　<hi>芳草蔚為文明今齊魯燕晉之區多有越數百里無炊煙者又何也</hi>
七月流火<hi>叶尾韻栩鬼翻</hi>九月授衣<hi>叶尾韻/隠豈翻</hi>一之日觱<hi>説文豐氏本俱作㓖釋文作畢</hi>發<hi>叶質韻非律翻説/文豐氏本俱作叐</hi>二之日栗<hi>陸徳明本引説文作䬆豐作㮚</hi>
<pb n="17b"/>
烈<hi>叶質韻力質翻釋文引説文作颲崔靈恩注豐本俱作列</hi>無衣無褐<hi>叶霽韻許罽翻亦叶屑韻胡結翻</hi>何以卒嵗<hi>霽韻亦叶屑/韻相絶翻</hi>三之日于耜<hi>紙韻</hi>四之日舉<lb/>
趾<hi>紙韻漢書豐本俱作止</hi>同我婦子<hi>紙/韻</hi>饁彼南畝<hi>叶紙韻母鄙翻漢書作畮</hi>田<lb/>
畯至喜<hi>紙韻鄭𤣥云本作饎自賦也首章總以衣食發端先言衣而後言食  二章至五章所以終前六句之意自六章至八章所以終後五句之意七月斗建申之月也張子厚云七月之詩皆以夏正為㫁曹氏云公劉正當夏時所用者夏正也流毛傳云下也火大火心星即大辰也解見小星篇左昭三年張趯曰火星中而寒暑退孔穎達云季冬十二月平旦正中在南方大寒季夏六月黄昏火星中大暑退是火為寒暑之候事也知此兩月昏旦火星中者月令季夏昏火星中六月既昏中以衝反之故十二月旦而中也若然六<pb n="18a"/>月之昏火星始中堯典日永星火以正仲夏所以五月得火星中者呉志孫皓問鄭𤣥火星季夏中心也不知夏至中星名答曰日永星火此謂大火也大火次名東方之次有夀星大火析木三者大火為中故尚書舉中以言焉又毎三十度有竒非特一宿者也季夏中火猶謂指心火也如此言中則日永星火謂大火之次非心星也堯典四時言中星者春夏交舉其次言星鳥星心秋冬舉其宿言星虚星昴故注云星鳥鶉火之方星火大火之屬虛𤣥武中虚宿也昴白虎中昴宿也其東方南方皆三次鶉火大火居其中西方北方俱七宿虚星昴星居其中每時總舉一方故指中宿與次而互言之耳是鄭以日永星火為大火之次與此火之心星别也又按周洪謨云堯時仲夏日在鶉火大火昏中至周公時嵗差既多則六月日在鶉火大火昏中并録以俟考朱子云心火以六月之昏加于地之南方至七月之昏則下而西流矣左傳哀十二年冬十二月螽季孫問諸<pb n="18b"/>仲尼仲尼曰丘聞之火伏而後蟄者畢今火猶西流司厯過也按周十二月夏十月也火猶西流者以此時火未盡没尚是九月厯官失一閏故也是可見火自六月昏中之後下而過西皆稱流也亦以天傾西北故云然程子云嵗過中而行暮矣當有卒嵗之具禦冬之偹故以七月流火為首張子厚云周人慮事有豫七月之詩常于半年前提掇又按發端先以秋冬為言者以豳地多寒故豫先為禦寒之計耳九月斗建戍之月授說文云予也授衣家長授于家衆也以下文云無衣無褐褐乃賤者之服故知之且家事聽于長故也朱子云九月霜降始寒而蠶績之功亦成故授人以衣使禦寒也一之日四句原其所以授衣之故也一之日謂斗建子一陽之月二之日謂斗建丑二陽之月也變月言日者毛云十之餘也孔云謂數從一起而終于十更有餘月還以一二紀之也此篇自立一體從夏之十一月至夏之二月皆以數配日而言之從夏之四月至于十一月皆<pb n="19a"/>以數配月而稱之盖以日月相對日陽月隂陽則生物隂則成物建子之月純隂已過陽氣初動物以牙蘖將生故以日稱之建巳之月純陽用事隂氣己萌物有秀實成者故以月稱之若然一之日二之日言十之餘則可矣而三之日四之日者乃是正月二月十數之初始不以為一二而謂之三四者作者理有不通辭無所寄若云一月二月則羣生物未成更言一之二之則與前無别以其俱是陽月物皆未成故因乗上數謂之三四明其氣相類也愚按以三四繼一二總是䝉上之文故有以正月為十三月者春秋元命苞曰周人以十一月為正殷人以十二月為正夏人以十三月為正後漢書陳寵傳云十三月陽氣已至天地已交物皆出蟄蟲始振人以為正夏以為春隋書牛𢎞傳云今十一月不以黄鍾為室十三月不以太蔟為室便是春木不旺夏土不相建寅之月乃是十月之初亦乗上以為十三與此同也朱子以為變月言日言是月之日也張子亦云言<pb n="19b"/>月又言日别無義例只是文順愚按二說俱于理未安總之本天而言則主日以冬至為日長一線之始也本厯而言則主月以孟春為夏正建寅之始也因思易復卦有七日來復之文舊觧亦屬未確以此詩一二三四之日例之易之七日正謂五月耳五月一陰初生而羣陽以次剥盡今則一陽復來故曰反復其道七日來復也觱發毛云風寒也按觱説文云羌人所吹角屠觱以驚馬也徐鍇云今之觱栗楊慎云觱發之為風其義隠而難知諺云三九二十七籬頭吹觱栗正謂風吹籬落聲似觱栗與詩意合觱栗今樂書名風管又可證焉其聲悲慘冬日寒風驟發其聲似之發疾貌栗烈毛云寒氣也按栗木名其實下垂至罅發之時將墜不墜有戰栗之象人遇寒而膚栗類此烈火猛也本無寒義但以其為嚴猛之貌取以象寒威耳孔云仲冬之月待風乃寒季冬之月無風亦寒故異其文愚按觱栗羌胡龜兹之樂古樂未聞楊說雖有理未敢深信疑古文音同者<pb n="20a"/>字得通用故説文觱發作㓖冹㓖風寒也冹寒也先言㓖而後言冹者孔所謂仲冬待風乃寒是也栗當通作凓説文云寒也烈當通作颲説文云烈風也既言凓而又言颲者季冬寒既甚矣更重之以朔風則愈寒也范祖禹云先王敎民農桑以為衣食非以充欲所以偹患也是故將言衣之本則著寒之候褐毛布也織毛為之上只言衣而此兼言褐者九月衣已足矣十一月以後非衣而加之以褐則不能煖也卒通作□說文云終也范云言何以卒嵗則又見二之日為嵗之終也此所謂夏正也以上言衣之為急也三之日斗建寅之月正月也于者口氣之舒故又訓為往也猶云往于彼也耜説文云臿也釋文云耒下耓也易曰斵木為耜揉木為耒耜者耒之首斵木使鋭而為之所以入土俗呼犂壁今又加以鐵鏵謂之犁頭耒者耜之柄揉木使曲而為之所以運耜俗呼犁衝總呼之則為犂也考工記云耜廣五寸二耜為耦注云古者耜一金兩人併發之今耜岐<pb n="20b"/>頭兩金象古之耦黄佐云于耜謂昔改嵗時入此室處今則往中田之廬而修田器錢鎛之屬然獨以耜言者所謂畟畟良耜有畧其耜詩人以此為重而言之將以起土而耕必資于耜也孔云月令季冬命農計耦耕事修耒耜具田器然則修治耒耜當季冬之月今豳人正月修耒耜二月始耕者豳土晚寒鄭志答張逸謂寒晚温亦晚故修耒耜始耕皆較中國遲一月也四之日斗建夘之月二月也舉説文云對舉也趾足也耕以足推故須用足二耜為耦故云對舉也月令仲春之月云耕者少舍鄧元錫云少舍言無或舍息急農之至也此言舉趾所謂少舍者也同我婦子程子云我婦我子同來致餉也我農夫自我也饁杜預云野饋也所謂餉也李氏云郤缺耕于野其妻饁之是妻饁其夫也有童子以黍肉餉是子餉其父也王安石云畝大抵以南為正故每曰南畝補傳云田事喜陽而惡隂南東向陽則茂遂西北傍隂則不實孔云周先公在豳敎民周備使衣食<pb n="21a"/>充足寒暑及時民奉上教知其早晚各自勸勉以勤事業故同我婦子饁彼南畝及嗟我婦子曰為改嵗此述民人之志非叙先公號令之辭田畯典田之官爾雅説文皆以畯為農夫鄭𤣥郭璞皆謂今之嗇夫是也邢昺云田畯在田司主稼穡故謂之司嗇漢及東晉亦有此官謂之嗇夫故鄭郭皆云今之嗇夫愚按夏書𦙍征篇有嗇夫馳之語則夏時已有此官非始漢晉矣周禮無田畯之職益知此詩及甫田大田皆非周詩也至喜者田官巡行阡陌來至而見其民之勤于農事則喜也劉公瑾云二月而即舉趾治田早也壯則在田婦人則致餉用力齊也勸農之道無非欲其不後于時不懈于力豳人乃不待勸而能此田畯所以喜也輔廣云婦子饁彼見家人之心一田畯至喜見上下之志通以上言食之為急也衣則言其授衣之後而未及其初食則言其耕田之初而未及其後此古人行文變化之妙而自七月以至四之日循序敷衍更復渾成此所以為化工之<pb n="21b"/>筆也朱善云三隂之月隂氣始盛故于是而豫為禦寒之備三陽之月陽氣始盛故于是而豫為治田之備先衣而後食故以七月為首也大寒之候在于丑月而圖之于建申之時收成之候在于酉月而慮之于建寅之日其為豫備可知若寒至而後索衣饑至而後索食則其為計亦晚矣</hi>七月流火九月授衣<lb/>
<hi>二韻見首章</hi>春日載陽<hi>韻豐本/作昜</hi>有鳴倉庚<hi>叶陽韻居郎翻</hi>女執懿筐<lb/>
<hi>陽韻豐本作匚</hi>遵彼微行<hi>叶陽韻/戸郎翻</hi>爰求柔桑<hi>陽/韻</hi>春日遲遲<hi>支韻</hi>采<lb/>
蘩祁祁<hi>支韻</hi>女心傷悲<hi>支/韻</hi>殆<hi>釋文一/作迨</hi>及公子同歸<hi>叶支韻渠為翻授賦也嚴云二章三章皆終首章無衣之意再言流火  衣者鄭云將言女工之始故又本于此愚按九月授衣主今年而言以其序求之則春日載陽以下皆明年事也第三章倣此盖思此衣之所從來則圖之不得不<pb n="22a"/>力耳春日孔以為建辰之月亦未是按月令云仲春之月倉庚鳴夏小正云二月采蘩則此章兩春日皆謂二月也載始陽温也爾雅四時春為青陽注云氣清而温陽又劉熈釋名云陽揚也陽氣在外發揚也倉庚黄鳥而黒章即葛覃黄鳥也解見葛覃篇陸佃云凡詩言黄鳥者興也言倉庚者賦也汲冡周書云驚蟄之日倉庚鳴盖蠶生之時也婦人未嫁稱女懿爾雅説文皆以為形美也愚按猶言精緻也筐本作匡徐鍇云受物之器象正三方也遵説文云循也㣲行小徑也柔桑穉桑也𧖟初生桑始發也遲遲日行舒緩也孔云計春秋漏刻多少正等而秋言淒淒春言遲遲者隂陽之氣感人不同張衡西京賦云人在陽則舒在隂則幓然則人遇春暄則四體舒泰覺畫景之稍長故以遲遲言之及遇秋景四體褊躁不見日行急促惟覺寒氣襲人故以淒淒言之淒淒是涼遲遲非暄二者觀文似同本意實異也愚按孔説固是然遲遲在載陽之後自是畫刻較長非但<pb n="22b"/>畫夜平分時矣蘩解見采蘩篇徐光啓云蠶之未出者鬻蘩沃之則易出今養蠶者皆然故毛傳云所以生蠶朱子謂蠶生未齊未可食桑故以蘩啖之蓋未嘗目覩此事以意解之耳祁本邑名故字从邑或訓為大或訓為徐或訓為衆總不能明其義愚意當通作岐凡山之旁出路之二達者皆謂之岐此於衆多之意為近詩其祁孔有興雨祁祁祁祁如雲皆同斯義若以采蘩篇被之祁祁通之則此篇采蘩祁祁概豳公宫中之人亦在其中矣故下文有及公子同歸之語也女即執懿筐之女女心傷悲猶云惻然動念也殆將也其殆庶乎之殆諸侯之子凡男女皆得稱公子左傳云凡公女嫁于敵國姊妹則上卿送之公子則下卿送之于大國雖公子亦上卿送之昭三年公孫蠆為少姜之有寵也以其子更公女而嫁公子又公羊傳説築王姬之館云于羣公子之舍則已卑矣是諸侯之女亦稱公子也同歸即素冠篇聊與子同歸之義言其趨向亦欲與之同也豳公<pb n="23a"/>之化自家而國春日遲遲之時公子亦出而與于采蘩此執懿筐之女見之不覺悲傷感念誠見民生在勤雖貴介公子猶不敢自暇逸如此相與則而象之所謂上有好者下必有甚焉者也毛鄭以為春女悲秋士悲春女感陽氣而思男秋士感隂氣而思女是其物化所以悲也悲則始有欲嫁之志信如所言以處子而作嫁想豈豳風敦龎之俗哉或謂時偶值有于歸之事或又謂豫有離親之感均屬附㑹</hi>　七月流火<lb/>
<hi>見上</hi>八月萑葦<hi>尾/韻</hi>蠶月條桑<hi>陽/韻</hi>取彼斧斨<hi>陽/韻</hi>以伐逺揚<hi>陽韻</hi>
猗<hi>齊詩作掎</hi>彼女桑<hi>陽/韻</hi>七月鳴鵙<hi>錫韻孟子注作鴃升菴外集作雒</hi>八月載<lb/>
績<hi>錫韻</hi>載𤣥載黄<hi>陽/韻</hi>我朱孔陽<hi>韻/</hi>為公子裳<hi>陽韻達賦也孔穎  云衣之所用非絲即麻春既養蠶秋當緝績絲帛染為𤣥黄乃堪衣用故三章又陳女功自始至成也八月斗建酉<pb n="23b"/>之月萑葦解見蒹葭篇毛云豫蓄萑葦可以為曲按月令季春之月命野虞母伐桑柘鳴鳩拂其羽戴勝降于桑具曲植蘧筐后妃齊戒親東鄉躬桑禁婦女母觀省婦使以勸蠶事注云曲薄也植槌也所以架曲與蘧筐者孔云薄用萑葦為之以下句言蠶事則萑葦為蠶之用故傳云豫蓄以為曲也蠶月治蠶之月以月令祭義考之正謂三月也月令之説見前祭義云大昕之朝君卜三宫之夫人世婦之吉者使入蠶室奉種浴于川鄭氏謂大昕者季春朔日之朝也此詩自建寅之月以至建丑之月皆有獨少建辰之月有其事不紀其月亦古人行文變幻處條長也厥木維條之條言三月之時桑枝方條達也斨説文云方銎斧也孔云隋銎曰斧方銎曰斨斨即斧也惟銎孔異也按隋謂孔形狹而長也銎斧空也劉熈云斨之言戕也所伐皆戕毁也逺揚朱子云逺枝揚起者也孔云長條揚起手所不及故枝落之而采其葉嚴云桑性以斬伐而始茂取斧斨以伐其條<pb n="24a"/>又豫為明年之計也程大昌云今浙桑則然嵗生嵗伐率皆稠行低榦無有髙及二丈者猗通作倚嚴云猶依也不斬其條但就樹以采其葉也又齊詩作掎故毛傳謂角而束之曰猗盖取此掎義也女桑爾雅云桋桑也郭璞云今俗呼桑樹小而條長者為女桑樹嚴云物之小者稱女猶今稱女墻也上章柔桑乃桑葉之嫰者嫩葉始生未多故以筐箱求之養新出之蠶耳蠶有新出者又有未出者故同采蘩言之皆言蠶事之始也此章女桑乃桑樹之小者大樹既條取之小樹又猗取之蠶已大食故桑之大小取之無遺盖言蠶事之成也鵙爾雅云伯勞也郭璞云似鶷鶡而大楊慎云形似鸛鵒鸜鵒喙黄伯勞喙黒以此别之曹植云伯勞以五月鳴應隂氣之動陽為仁養隂為殘賊伯勞盖賊害之鳥也其聲鵙故以其音名云性亦能擊搏鷹集于林則盤旋鳴聒候鷹飛輒擊之五更輒鳴不止至曙乃息又名博勞又名伯趙趙者疾也左傳云伯趙氏司至也通卦驗云<pb n="24b"/>博勞性好單棲其飛翪夏至應隂而鳴冬至而止故帝少皞以為司至之官陸佃云説文以為翪歛足也今鵙飛歛足腹下羅願云按時訓云鵙不始鳴號令壅偪髙誘以為夏至後應隂而殺蛇乃磔之棘上而始鳴今俗云鵙在林間鳴蛇于其下蟠結不動飛去則伸其所踏枝可鞭兒令速語以其當萬物不鳴時而能鳴故以類求之或見夏小正訛鵙作鴃而孟子注以鴃為鵙遂以兩字通用按鴃名鸋鴃巧婦也與鵙無涉陸佃云倉庚知分鳴鵙知至故陽氣分而倉庚鳴可蠶之候也隂氣至而鵙鳴可績之候也嚴云五月伯勞始鳴應一隂之氣至七月猶鳴則三隂之候而寒將至矣故七月聞鵙之鳴先時感事也載之言則盖音近也績説文云緝也孔云陳風不績其麻績緝麻之名八月絲事畢而麻事起也𤣥黄朱皆色之正者于是始染以獻總上絲織而成帛麻織而成布言吕祖謙云古者冕用麻而服用絲一説春帛是寒服秋布是暑服亦通𤣥毛云黒而有赤<pb n="25a"/>也按考工記鍾人説染法云三入為纁五入為緅七入為緇鄭注云染黒者三入而成纁又再染以黑則為緅緅今禮記作爵言如爵弁色也又復再染以黒乃成緇矣凡𤣥色者在緅緇之間其六入者歟孔云𤣥色染法互入數禮無明文故鄭約之以為六入謂三入赤三入黒是黒而有赤也易下繫云黄帝堯舜垂衣裳盖取諸乾坤注云乾為天坤為地天色𤣥地色黄故𤣥以為衣黄以為裳象天在上地在下也朱毛云深纁也士冠禮爵弁服纁裳鄭注云凡染綘一入謂之縓再入謂之頳三入謂之纁朱則四入矣孔云染朱入數書傳無文故約之以為四入也三則為纁四入乃成朱色深于纁故云深纁也孔甚也陽毛云明也孔云隂陽相對則隂闇而陽明矣朱色無隂陽之義故以陽為明謂朱為光明也按周官染人秋染夏夏五色也謂之夏者夏翟毛羽五色皆備成章于斯時也天朗氣清五色皆可以染故繫之八月之下也公子與上章公子同𤣥黄以獻之君<pb n="25b"/>其朱色之鮮明者婦人女子尤愛之故取以獻為公子裳非徒表藹然家人一體之意誠見采蘩之公子能勤婦功而此絲麻乃婦功所成亦猶之稱絲効功之意耳章中言七月八月蠶月皆是逐年如此作去嵗㸔亦可作今嵗明嵗㸔亦可不必拘拘分䟽朱子云以上二章専言蠶績之事以終首章前叚無衣之意</hi>　四<lb/>
月秀葽<hi>蕭韻</hi>五月鳴蜩<hi>蕭/韻</hi>八月其穫<hi>藥/韻</hi>十月隕蘀<hi>藥韻</hi>一之<lb/>
日于貉<hi>藥韻</hi>取彼狐狸<hi>支/韻</hi>為公子裘<hi>叶支韻渠之翻豐本作求</hi>二之日<lb/>
其同<hi>東韻</hi>載纉武功<hi>東/韻</hi>言私其豵<hi>東/韻</hi>獻豜<hi>周禮注/作肩</hi>于公<hi>東韻則賦也四月斗建巳之月王安石云陽生則言日隂生  言月然四月正陽而言月何也四月隂生氣之先至者也嚴云五行皆胎養在長生之前五月一隂生則亦四月隂胎萌也曹氏云首舉四月者言隂氣之來從㣲<pb n="26a"/>至著盖有漸也爾雅云木謂之華艸謂之榮不榮而實者謂之秀孔云分别異名以曉人故以秀為不榮然出車云黍稷方華生民説黍稷云實發實秀是黍稷有華亦稱秀也葽草名鄭疑為王萯非也劉向説此味苦苦葽也按爾雅云葽繞蕀蒬郭璞云今逺志也似麻黄赤華葉鋭而黄其上謂之小草本草云逺志一名蕀蒬一名繞葽一名細草廣雅云一名王連一名蕀苑圖經云根色黄形如蒿根苗名小草似麻黄而青又如華豆葉亦有似大青而小者三月開華白色根長及一尺嚴云今逺志苦澁之甚醫家以甘草熟煮之乃可用又丘光庭云月令孟夏苦菜秀孔穎達云菜似馬薤而花白其味極苦今騐四月秀者野人呼為苦葽春初取煮去苦味和米粉作餅食之四月中莖如蓬艾花如牛蒡花四月秋氣生故苦葽秀則一嵗物成自苦葽始月令所書皆應時之物其言苦菜即苦葽也穎達所見别是一物不可引以解此五月斗建午之月蜩蜋蜩也夏小正作<pb n="26b"/>良蜩傳云良蜩者五采具按爾雅蜩種不一有蜋蜩有螗蜩據小正良蜩螗蜩皆以五月鳴揚雄方言云楚謂之蜩宋衞之間謂之螗蜩陳鄭之間謂之蜋蜩秦晉之間謂之蟬果如所言蜋螗蟬通是一物夏小正不應别而言之而蕩詩云如蜩如螗則蜩自蜩螗自螗其非一物明甚毛氏于彼傳云蜩蟬也螗蝘也當以此説為正螗蜩改名蝘則蜋蜩得専名蜩矣陸佃云蜩亦蟬之一種形大而黒昔人啖之禮有雀鷃蜩范是也一名蟬為其變蜕而禪故曰蟬又小正月令七月寒蟬鳴寒蟬似蟬而小一名寒蜩即今啞蟬非此蜩也錢天錫云因天時之變而物化隨之寒于冬而萌于夏豳民早計如此盖不止履霜而知堅氷矣此與下章覩昆蟲之變化者不同穫説文云刈榖也孔云八月其穫者惟有禾耳十月斗建亥之月隕説文云从髙下也又云凡草木皮葉落墮地為蘀徐鍇云此言草木而从草者木蘀與草同也又説文有□字其義則木葉墮地徐以為隕蘀當用<pb n="27a"/>此□字但古今字異此字今所難行也以上四句言隂氣之繇萌而盛而極見于物者如此以起裘褐不可緩之意于貉往祭貉也按周禮大司馬之職中冬教大閲羣吏以旗物鼓鐸鐲鐃各率其民而致之大司馬質明弊旗誅後至者有司表貉于陳前舊説云貉師祭也立表以祭故謂之表貉古人祭貉于立表之處無壇壝置甲胄弓矢于前置矟其後以依神禱氣勢壯而多獲羅願云貉善睡之獸似狐畜而養之扣之即悟已而復寐周人將獵則先祭貉故謂獵為貉周禮曰祭表貉則為位盖貛之將出貉為先導表貉之所在知獸之所聚故祭而取之穆天子傳曰天子獵于漆澤于是得白狐𤣥貉焉以祭于河宗此周禮獵祭貉之騐也狸者狐之類狐口鋭而尾大狸口方而身文黄黒彬彬盖次于豹故稱聖人虎變君子豹變辨人貍别貍善搏者也為小步以擬度焉其發必獲謂之貍步量侯道法之古者王大射則射人以貍步張三侯陸佃云狐善疑貍善擬不可<pb n="27b"/>以有為故古者以為燕居之裘詩曰一之日于貉取彼狐狸為公子裘言往祭表貉因取狐狸之皮為裘也孔云禮言狐裘多矣左傳稱齊大夫東郭書衣貍製服䖍謂貍製貍裘也陳祥道云夫公子無豫于事而貍裘東郭即戎而貍製則貍裘非禮服之裘也傳又曰臧之狐裘敗我于狐駘則春秋之時戎服亦以狐裘也此公子謂豳公之子與上二章女公子不同蠶績者婦人之事則我朱孔陽以獻公之女狩獵者男子之事則取彼狐狸以獻公之子亦各從其類也閔光徳云蠶績狩獵不専為君但于勤生之中有先公後私之義耳其同者鄭云君臣及民因習兵俱出田也或引周禮小司徒職云凡起徒役母過家一人以其餘為羡惟田與追胥竭作注謂竭作者正卒羡卒盡出也一之日只正卒往二之日則正卒羡卒俱往故曰同愚按此説絶無稽據今以下文獻豜于公觀之則公固在田所矣鄭解為是又一之日行表貉之祭似與周禮中冬大閲之典相合而此<pb n="28a"/>更言二之日載纉武功者舊説謂豳地晚寒故習兵晚亦屬附㑹此詩自説豳俗在周禮未作之先原不宜律以周禮或祗是一之日聽民相與祭貉以獵取禽獸而君未同往至二之日君方帥有司致民于田以講武故曰其同也毛云纉繼功事也孔云既言捕取狐狸因説田獵之事至二之日之時君臣及其民俱出田獵則繼續武事年常習之使不忘戰也愚按此時始習兵出田一年僅止一次耳與周禮蒐苗獮狩之典殊異謂之纉者言纉續上年之事盖嵗以為常非謂繼前日之于貉也豵豜皆豕名説文以豚生六月為豵毛傳以豕生一嵗為豵未詳孰是爾雅豕生三子曰豵注云豬生子常多故别其少者之名説文以豕生二嵗肩相及者謂豜周禮注以四嵗為豜亦未詳孰是然總之豕之大者也小獸私之為已有大獸獻之于公所薄于已而厚于君也朱子云此章専言狩獵以終首章前叚無褐之意愚按裘褐有别貴者衣裘賤者衣褐通章只重在取彼狐<pb n="28b"/>貍為公子裘二語盖豳民因己之資褐以禦寒而重為貴者之慮下文二之日一段則又因言于貉而并及之耳語意自有輕重又按禮射義諸侯以貍首為節疑即歌此章也一之日取彼狐狸故曰貍首又豳公之詩也是故諸侯之射以之為節</hi>　五月斯螽動股<hi>麌/韻</hi>六月莎<hi>釋文作沙</hi>雞振羽<lb/>
<hi>麌韻</hi>七月在野<hi>叶麌韻/王矩翻</hi>八月在宇<hi>麌/韻</hi>九月在戸<hi>麌韻</hi>十月蟋<lb/>
蟀入我牀下<hi>八言為句叶麌韻後五翻</hi>穹窒熏䑕<hi>叶麌韻/此主翻</hi>塞向<hi>儀禮疏作鄉</hi>墐户<hi>麌/韻</hi>嗟我婦子<hi>叶麌韻/兹五翻</hi>曰<hi>漢書豐氏本俱作聿</hi>為改嵗入<lb/>
此室處<hi>叶麌韻此主翻云賦也斯螽解見螽斯篇爾雅以為蜤螽陸璣  蝗類也長而青長角長股青色黒斑其股似玳瑁文五月中以兩股相搓作聲聞數十步幽州人謂之舂箕亦謂之春黍江東人謂之蚱蜢<pb n="29a"/>亦謂之虴□陸佃云五月斯螽動股言螽斯股成而奮迅之也爾雅云螽醜奮盖于是時股成而奮迅之則方春尚弱也故列子以為臣力折春蠶之股揕秋蟬之翼六月斗建未之月莎雞蟲名振羽者毛云羽成而振迅之丘光庭云按諸蟲之鳴出于口喙者多矣有脇鳴者有脰鳴者有股鳴者有羽鳴者脅鳴者蜩蟬也脰鳴者螻蟈也股鳴者斯螽也羽鳴者莎雞也若以飛而有聲為羽鳴者則蠅蚊之類皆是何獨莎雞也且豳風所言非偶然也以莎雞斯螽之事皆陽蟲也陽氣出則此蟲鳴陽氣入則此蟲盡著其將寒之有漸勸人早備于寒也今騐莎雞狀如蚱蜢頭小而身大色青而有鬚其羽畫合不鳴夜則氣從背出吹其羽振振然其聲有上有下正似緯車故今人呼為絡緯者是也如或不信可取樹枝之上候其鳴者把火燃看即知斯言之不謬或云飛而振羽索索作聲是其不識莎雞妄為臆説羅願云莎雞振羽作聲其狀頭小而羽大有青褐兩種率以六<pb n="29b"/>月振羽作聲連夜札札不止其聲如紡絲之聲故一名莎雞一名絡緯今俗人謂之絡絲娘盖其鳴時又正當絡絲之候故豳詩云六月莎雞振羽七月在野八月在宇九月在户也寒則漸近人今小兒夜亦養之聴其聲能食瓜莧之屬崔豹古今注云莎雞一名促織一名絡緯一名蟋蟀促織謂鳴聲如急織也絡緯謂其鳴聲如紡緯也又曰促織一名促機絡緯一名紡緯其言促織如急織絡緯如紡緯是矣但蟋蟀與促織是一物莎雞與絡緯是一物不當合而言之爾詩稱六月莎雞振羽以至九月在户十月蟋蟀入我牀下一章而别言莎雞與蟋蟀可知其非一物也盖二蟲皆似機杼之聲可以趣婦功故易以紊亂孫炎解爾雅螒天雞以為小蟲黒身赤頭一名莎雞郭氏又云一名樗雞陸璣則云莎雞如蝗而斑色毛翅數重下翅正赤或謂之天雞六月中飛而振羽索索作聲幽州人謂之蒲錯廣志云莎雞似蠶娥而五色亦曰犨雞盖皆非其類今莎雞之鳴乃止<pb n="30a"/>而振羽不待飛也一名馬<graphic n="KR1914" url="https://raw.githubusercontent.com/kanripo/KR-Gaiji/master/images/KR1914.png" mimeType="image/png"/>陸佃云盖其名以時故有雞之號范祖禹云五月日短至而隂生斯螽動股莎雞振羽氣使之然也隂陽之氣積㣲而為寒暑君子之戒民也蚤矣七月在野以下䝉上文皆謂莎雞也舊説以為屬下文指蟋蟀不特文理未順且周書云小暑之日温風至又五日而蟋蟀居壁易通卦騐亦云立秋蜻蛚鳴白露下蜻蛚上堂蜻蛚即蟋蟀也安所覩七月在野乎宇韓詩云屋霤也陸徳明云屋四垂為宇説文以為屋邊也釋名云宇羽也如鳥羽翼自覆蔽也户説文云䕶也半門曰户象形又外曰門内曰户易節卦初九曰不出户庭九二曰不出門庭是也蟋蟀解見唐風林兆珂云蟋蟀有三尾者雌也二尾者雄也呉人取其雄而趫徤者馴養以鬭其鳴在股間非口也亦作悉<graphic n="KR2186" url="https://raw.githubusercontent.com/kanripo/KR-Gaiji/master/images/KR2186.png" mimeType="image/png"/>陸佃/云隂陽率萬物以出入至于悉<graphic n="KR2186" url="https://raw.githubusercontent.com/kanripo/KR-Gaiji/master/images/KR2186.png" mimeType="image/png"/>能帥隂陽之悉者也詩云十月蟋蟀入我牀下言蟋蟀㣲物也猶知隨時可以人而不如乎故曰物有㣲而志信人有賤而志忠也<pb n="30b"/>牀説文云安身之坐也从木从爿爿象人斜身有所倚着鄭𤣥云言此三物之如此者著將寒有漸非卒來也穹朱子云空隙也通作空考工記穹者三之一鄭司農云穹讀為空謂鼓木穹窿者居鼓三之一也又吕覽伊尹生于穹桑字或作空窒説文云塞也室中空隙者塞之熏説文云火烟上出也熏鼠令出其窟使不得穴于其中也孔云月令孟冬命有司閉塞而成冬此經穹窒墐户文在十月之下亦當以十月塞塗之矣塞説文云窒也本作塞从宀屋也从廾捧也从㠭从土㠭音展象叠物捧而塞于屋中也向説文毛傳皆云北出牖也从宀从口徐云牖所以通人氣故从口㑹意孔云士虞禮云祝啓牖嚮注謂嚮牖一名也塞向避北風也孔云為寒之備不塞南窻墐毛云塗也孔云所以須塗者庶人篳户篳户以荆竹織門荆竹通風故泥之使令室無隙孔寒氣不入錢天錫云向可暫塞户則人所出入不可塞但墐之而已陸燧云隙能生寒而䑕又能生隙故窒<pb n="31a"/>熏之使寒不得自内出塞墐之使寒不得自外入王安石云嗟者憫憐之辭曰為改嵗者黄佐云言時至冬嵗事將改亦猶堯典稱冬為朔易之義吕氏不察其説而謂三正通于民俗尚矣周特舉而迭用之耳朱子亦謂周厯夏商其未有天下之時固用夏商之正朔然其國僻逺無純臣之義又自有私記其時月者故三正皆曽用也是謂周之先公私有紀候之法故云十月改嵗然既以十月為改嵗則又何以云二之日為卒嵗乎是其一篇之中自相矛盾而不可通矣愚按改嵗原不正指十月乃豫計之詞玩本文語意自明室者邑中之室處止也言于此而止息也自田廬而止之故曰入顔師古云去田中入室處也孔云蟲既近人大寒將至故塗塞其室又告妻子言我所以為此者為改嵗大寒當入此居處也班固云春令民畢出在埜冬則畢入于邑其詩曰四之日舉趾同我婦子饁彼南畝又曰十月蟋蟀入我牀下嗟我婦子聿為改嵗入此室處所以順隂陽備<pb n="31b"/>冦賦習禮文也黄子道周云明堂禮曰仲秋農隙民畢入于室曰時殺將至母罹其灾此託于䕶民者也則不如豳風之情也豳風至十月塞向墐户曰入室處是亥月也此章亦以終首章前叚卒嵗之意既言有衣有褐矣復及室處者豳地寒總是禦寒事也</hi>　六月食鬱及薁<hi>屋韻説文爾雅䟽作蒮</hi>七<lb/>
月亨<hi>音烹豐氏本作亯</hi>葵及菽<hi>屋韻釋文豐/氏本俱作尗</hi>八月剥棗<hi>皓韻</hi>十月<lb/>
穫稻<hi>皓韻</hi>為此春酒<hi>有/韻</hi>以介眉壽<hi>有/韻</hi>七月食瓜<hi>叶虞韻攻乎翻</hi>八<lb/>
月斷壺<hi>虞韻</hi>九月叔苴<hi>叶虞韻/莊俱翻</hi>采荼薪<hi>豐本/作新</hi>樗<hi>叶虞韻他胡翻</hi>食<lb/>
<hi>音嗣</hi>我農夫<hi>虞韻祭賦也朱子云自此至卒章皆言農圃飲食  祀燕樂以終首章後段之意蘓轍云春夏食去嵗之蓄至于六月始有果實成而可食鬱唐棣之類劉楨毛詩義問云其樹髙五六尺其實大如李<pb n="32a"/>正赤食之甜本草云一名雀李一名車下李生髙山川谷或平田中五月時實薁毛云蘡薁也亦作蘡郁詩疏云一名車鞅藤戴侗云蔓生類蒲萄六月熟甌越諺云蘡薁熟食新粥正詩六月所食也花木志云燕薁實如龍眼黒色説文謂之蘡薁廣志云燕薁似梨早熟舊説皆以為即唐棣而沈括又以為唐棣即鬱棠棣即薁此皆非也按鬱乃車下李薁乃蘡薁唐棣乃薁李本是三物何得相混又按本草注云葡萄即蘡薁生隴西五原山谷未詳孰是亨煮也葵菜名本草云葵為百菜之主按葵之種類不一有丘葵廣雅所謂蘬者是也有胡葵廣志所謂其花紫赤者是也有冬葵崔寔謂中伏後所種陶隠居曰以秋種葵覆養經冬至春作子管子所謂桓公北伐山戎得冬葵布之天下者是也有蜀葵一名衞足葵孔子以比鮑莊子智不如葵葵猶能衞其足者郭璞云如木槿花一名戎葵爾雅所云菺戎葵者是也又有黄蜀葵與蜀葵頗相似而各别種有錦葵花小葉<pb n="32b"/>員有終葵一名繁露爾雅謂蔠葵繁露者是也亦名落葵又名天葵又名承露又名藤葵郭璞云大莖小葉華紫黄色可茹味甘滑圖經云蔓生葉員厚如杏葉子如五味子生青熟黒所在有之有龍葵本草注云即闗河間謂之苦菜者葉員花白子若牛李子生青熟黒但堪煮食不任生噉圖經云惟北方有之有莬葵本草注云苗如龍芮葉光澤花白似梅莖紫色煮汁可食爾雅所謂莃莬葵者是也有荆葵一名芘芣陸機云似蕪菁華紫緑色可食㣲苦詩及爾雅所謂荍者是也有錢葵叢低又一種鮮妍可愛有蒲葵可食其葉大者中作扇晉人所捉者是也有露葵宋玉諷賦曹植七啓中皆及之未詳其狀顔氏家訓載蔡朗以父諱純遂呼蓴菜為露葵而露葵實非蓴菜也有楚葵即水中芹也有澤葵即莓苔鮑昭蕪城賦所謂澤葵依井是也有鳬葵葉員似蓴生水中馬融傳謂桂荏鳬葵者是也一名水葵莖甚淡三月至八月細如釵股名懸葵九月至十月漸粗在<pb n="33a"/>泥中者曰莬葵春末夏初有莖未葉名雉蓴一名茒又有呉葵鴨脚葵春葵秋葵紫莖葵白莖葵葵類雖多鮮不堪茹故古人重之周禮醢人饌食之豆其實葵菹儀禮賛者一人執葵菹以授之主婦繆襲祭儀云夏祀和羮芼以葵公儀休相魯食于舍而茹葵愠而㧞之不欲奪園夫之利魯監門女嬰謂馬佚食園葵嵗利亡半魯漆女謂馬佚踐園葵使終嵗不厭葵味潘岳閒居賦云菜則緑葵含露齊周顒答王儉云綠葵紫蓼繇斯以觀葵之為尚久矣齊民要術云種葵三十畆勝作十頃榖羅願云葵子雖經嵗不浥微炒令煇炸散著濕地遍踏之朝種暮生逺不過宿早種者十月末地將凍散子勞之正月末亦可五月初更種之以春者既老秋菜未生種此相接六月一日種白莖秋葵白莖者宜乾九月作葵葅乾葵盖一嵗凡得三輩士虞禮夏秋用生葵冬春用乾豆皆滑物道家之法十日一食葵菜所以調和五臓菽大豆也按張揖廣雅云大豆菽也小豆荅也是則<pb n="33b"/>菽為大豆之専名汜勝之云髙田可種大豆保嵗易為宜古之所以備凶年也謹計家口數種大豆率人五畝此田之本也羅云菽類最多故九榖之中居其二然菽于用甚多故羞籩之實<graphic n="KR2047" url="https://raw.githubusercontent.com/kanripo/KR-Gaiji/master/images/KR2047.png" mimeType="image/png"/>餌粉餈皆稻米黍米所為合蒸則曰餌餅之則曰餈以其粘著故搗粉熬大豆以為表餌言<graphic n="KR2047" url="https://raw.githubusercontent.com/kanripo/KR-Gaiji/master/images/KR2047.png" mimeType="image/png"/>餈言粉盖互相足陸佃云王公熬豆而食曰啜菽又毛傳以為藿也孔云大豆葉謂之藿儀禮公食禮云鉶羮牛藿采其葉也未詳孰是棗果名按爾雅棗有十一種夏小正云八月剥棗栗零盖于是時棗栗熟也剥落也毛以為擊也陸佃云棗實未熟雖擊不落已熟則爛不擊自墮盖收棗擊而落之故齊民要術所謂全赤則收收法撼而落之為上是也且棗全赤即收故乾則紅皺復無烏鳥之費半赤而收者肉未充滿乾復黄皺將赤味亦不佳故於全赤之時剥而落之羅云古者八月剥棗大戴禮曰剥者取也其修治則曰新之曰疐之以為饋食之籩又以為婦贄其事父母舅姑者棗<pb n="34a"/>栗飴宻以甘之凶嵗亦仰焉宋王安石初解剥棗不用毛注曰剝者剝其皮而進之所以養老也後從蔣山郊步至民家問其翁安在曰去撲棗始悟前非即具奏乞除前説稻解見鴇羽篇蔡邕月令章句云十月穫稲人君嘗其先熟故在季秋九月熟者謂之半夏稻稻米粒如霜性尤宜水其黏者為糯一名秫可以釀酒其不黏者為秔可以作飯二月種秫稻有芒者為秔不芒者為糯通稱稌也故周頌曰豐年多黍多稌為酒為醴月令曰乃命大酋秫稻必齊大酋酒官之長也春酒毛云凍醪也冬釀春熟月令注云古者穫稻而漬米麵至春而為酒介取擯介之義故古人訓介為助史記注曰相佐助曰介是也眉壽毛云毫眉也孔云年老者必有毫毛秀出王安石云眉壽衰矣養氣體以助之也邵氏云古人以酒為養老之具餘人不得飲焉曰介眉壽盖釀酒之意如此自章首至此鬱薁佳果也葵嘉蔬也菽與棗俱可供籩實皆羞耉之具不特釀稻為酒足以養老而<pb n="34b"/>已七月食𤓰以下則農夫之所以自養也按夏小正五月乃𤓰乃瓜者治𤓰之辭也八月剥𤓰謂蓄瓜時也此七月瓜正盛則食之而已壺瓠屬陸佃云似瓠而員曰壺壺圓器也故謂之壺亦曰壺盧古今注曰壺盧瓠之無柄者也𤣥蜂若壺盖取諸此壺性善浮要之可以渉水南人謂之要舟鶡冠子曰賤生于無所用中流失舩一壺千金以此故也詩曰八月㫁壺壺性蔓生披蔓斬之故曰㫁也今其收法八月冷露降輒生斷其根劉彞云壺枯者可為壺嫩者可供茹八月宜㫁其梢令勿復花實所以堅其壺而大其茹今民尚爾亦通作瓠陸云風俗通云八月秋穰可以殺瓠取其色澤而堅類從以為瓠死燒穰𤓰亡煮漆即此是也今俗畜瓠之家不燒穰種𤓰之家不焚漆崔寔云正月可種瓠六月可蓄瓠八月可㫁壺羅願云詩㫁壺瓠中白膚所謂張蒼肥白如瓠者也可以飼豕致肥其瓣可以作燭致明其葉又可為菜叔説文云拾也按叔尗菽三字古文多混用今<pb n="35a"/>别其義季父之稱當作尗唐孔氏以為字从上从小言尊行之小是也説文訓為豆謂象豆生有岐枝之形恐未然也拾取之義當作叔此尗為聲从又定意又者手也其从艸者乃豆名之菽菽葉可食亦菜之類故从草也苴麻之有實者亦名蕡其無實者曰牡麻亦名枲按爾雅云黂枲實注引儀禮注云苴麻之有蕡者又曰莩麻母疏云苴麻盛子者盖謂此有實之麻其子名苴名蕡其母名莩也孔云叔苴謂拾取麻實以供食也九月初熟拾取以供羹菜其在田收穫者納取以供常食也羅云麻實有文理故屬金為西方之穀明堂月令秋則食麻與犬而至仲秋則又以犬嘗麻先薦寢廟若豳風九月叔苴葢食農夫者不嫌于晚耳荼解見谷風篇此草凌冬不凋故一名游冬生山田及澤中得霜脆而美大木可折曰薪樗毛云惡木也説文作㯉陸璣云樗樹及皮皆似漆青色耳其葉臭通志云樗似椿北人呼山椿江東呼虎目葉脱處有痕如樗蒲子又如眼目故名<pb n="35b"/>材易大而不中器用莊子云吾有大樹人謂之樗其大本臃腫而不中繩墨其小枝卷曲而不中規矩立之塗匠者不顧孔云樗唯堪為薪故云惡木黄佐云采荼以上皆食物也薪樗直以熟此物焉耳鄭云𤓰瓠之畜麻實之糝乾荼之采惡木之薪皆所以助養農夫之具嚴云優老而薄壯豳俗之厚也陳鳥飛云取豵以為私取豜以獻公上下之分著矣以美者養老以惡者自養長幼之義明矣</hi>九月築場<hi>釋文又作塲</hi>圃<lb/>
<hi>麌韻</hi>十月納<hi>豐氏本/作内</hi>禾稼<hi>叶麌韻/古五翻</hi>黍稷重<hi>周禮注作穜釋文説文俱作種陸徳明云説文禾邊作重是重穋之字禾邊作童是穜蓺之字今人亂之已久</hi>穋<hi>叶職韻錄直翻周禮注釋文説文俱作稑</hi>禾麻菽<hi>豐本/作尗</hi>麥<hi>叶職韻/紀力翻</hi>嗟我農夫我稼既同<hi>東韻</hi>
上入執宫<hi>豐氏本作公</hi>功<hi>東/韻</hi>晝爾于茅<hi>叶尤韻/迷侯翻</hi>宵爾索綯<hi>叶尤<pb n="36a"/>韻徒侯翻</hi>亟其乗屋<hi>韻/</hi>其始播<hi>豐本/作□</hi>百榖<hi>屋韻述賦也嚴云此章  農事終而復始其勤勞未嘗息也築説文云擣也周禮場人掌國之場圃而樹之果蓏珍異之物以時歛而蔵之注云除地曰墠築堅始得為場樹果寙曰圃園其樊也毛云春夏為圃秋冬為場鄭云場圃同地自物生之時耕治之以種菜茹至物盡成熟築堅以為場孔云蹂踐禾稼謂之場九月之時築場于圃之中以治榖也納通作内釋名云入内也謂治于場而内之囷倉也一説王雪山以納禾稼并後章納凌隂皆謂納之公家云豳民遇事先公後私亦通禾儀禮聘禮門外米禾皆一十車之禾注云藁實並刈者也朱子云禾之秀實而在野曰稼重本作種説文云先穜後熟也左傳余髪如此種種猶言此晚禾之短也穋亦作稑説文云疾熟也周禮内宰上春詔王后生穜稑之種鄭衆云先穜後熟曰重後穜先熟曰稑賈公彦云先鄭直云先穜後穜不見榖名後鄭意<pb n="36b"/>黍稷皆有穜稑孔云再言禾者以禾是大名非徒黍稷重穋四種而已其餘稻秫苽粱之輩皆名為禾麻與菽麥則無禾稱故于麻菽麥之上更言禾字以總諸禾也按月令注云麥實有莩甲屬木黍秀舒散屬大麻實有文理屬金菽實有莩甲堅合屬水稷五榖之長屬土據此則黍稷麻菽麥所屬以五行相生為序故立言云爾也重穋與禾則其類尚多故包括于其中也嚴云廣舉禾稼之類以見其多謂至十月則此等諸種皆成熟矣不専是十月納之也月令五月登黍四月登麥非十月也嗟我農夫乃同儕自相警戒之辭輔廣云黍稷重穋禾麻菽麥則凡一嵗所種者先後大小皆舉之矣故復總言之曰我稼既同謂畢聚也毛云入為上出為下李氏曰自田野入都邑故謂之上愚按以下而供上之事亦曰上執治也宫功范氏董氏皆以為公室官府之役朱子云古者用民之力嵗不過三日是也嚴云農事了畢農夫自相告戒云嗟我農夫稼穡收穫既齊矣野中<pb n="37a"/>無事我當上入都邑執公室之役不待督責而從見豳人尊君親上禮義之俗也爾汝也亦豳人自相戒之辭于茅往取茅也宵説文云夜也索説文云艸有莖葉可作繩索也綯爾雅云絞也按説文無綯字當通作絛云編緒也廣韻以為編絲繩是絞之義也宵爾索綯言夜則爾當繩是絞也嚴云茅不可索綯晝取茅草將以盖屋宵作索綯將以縛屋亟説文云敏疾也乗説文云覆也徐云從上覆之也屋邑居之宅也朱子云古者民受五畝之宅二畝半為廬在田春夏居之二畝半為宅在邑秋冬居之輔廣云豳民于田畝則曰雨我公田遂及我私于居室則曰上入執宫功然後索綯以乗屋其忠君親上發于真誠不待使之而然也七月之民其事則不外于農桑其心則不忘乎君上治天下未能使民至于如此則皆苟道也播布種也嚴云謂之始播終而復始也范祖禹云天運而不息人動而不已故我稼既同則又將始播植也王安石云如易所謂終則有始也羅<pb n="37b"/>云古人説百榖以為粱者黍稷之總名稻者溉種之總名菽者衆豆之總名三榖各二十種為六十蔬果之實助榖各二十凡為百榖然予以為榖之種類每物不下十數亦何假蔬果而後為百耶輔廣云詩言民之趨于農功自然如此其亟故孟子引之以證其民事不可緩之説鄧元錫云六章秋衆物成主食饗七章冬農功畢主宫功愚按此章只重農事不重治室稼既同而始乗屋為農也稼既同而亟乗屋亦為農也正如秀葽章終首章衣褐之意只重于貉一段耳</hi>　二之日鑿冰<hi>豐氏本/作仌</hi>冲冲<hi>東韻</hi>三之<lb/>
日納于凌<hi>説文作滕</hi>隂<hi>叶東韻/余中翻</hi>四之日其蚤<hi>叶篠韻子小翻禮記注豐氏本俱作早</hi>獻羔祭韭<hi>叶篠韻/已小翻</hi>九月肅霜<hi>陽/韻</hi>十月滌場<hi>陽韻</hi>朋酒<lb/>
斯饗<hi>叶陽韻虚良翻</hi>曰殺羔羊<hi>陽/韻</hi>躋彼公堂<hi>陽/韻</hi>稱彼兕觥<hi>叶陽韻姑<pb n="38a"/>黄翻釋文禮記注豐本俱作觵</hi>萬壽無疆<hi>陽韻事賦也此章言蔵冰宴饗等  以終言食之意亦猶四章五章言為公子裘言曰為改嵗以終衣褐卒嵗之意也冰説文云水凍也韓詩傳云冰者窮谷隂氣所聚不洩則結為伏隂鑿冰謂鑿而取之月令季冬之月冰方盛水澤腹堅命取冰冰以入是也冲本作沖説文云涌摇也或以為和也嚴云季冬陽氣尚㣲盛隂固閉不能自達乃豫于深山窮谷鑿取其冰以達之陽氣達而沖沖然和也納解見前章凌説文云冰出也鄭衆以為冰室按風俗通云積冰曰凌冰壯曰凍冰流曰澌冰觧曰泮以字義求之凌从冫从夌正謂積冰之處其冰之多如山陵然耳隂闇處也周禮凌人掌冰正嵗十有二月令斬冰三其凌注謂三其凌者三倍其冰備消釋也取冰蔵冰在十二月此言納于凌隂在正月者此時東方解凍冰漸消釋故取冰室所蔵更貯于内之隂處令不復釋周禮斬冰三倍正為此也舊説鄭𤣥答孫皓謂<pb n="38b"/>豳土晚寒故可正月納冰殊屬附㑹以愚觀此書所陳無不與夏小正月令相應者其蚤孔云其早朝也愚按即二月朔也月令仲春天子乃鮮羔開冰先薦寢廟注云鮮當為獻韭菜名説文云一種而久故云韭諺曰韭懶人菜以不須嵗種也又利病人可久食字象形在一之上一地也齊民要術云韭性内生根喜上跳故種與葵同法而畦欲極深禮祭宗廟韭曰豐本按夏小正正此月囿有見韭韭乃陽菜春始發露故紀之舊傳以為即四之日祭韭非也陸佃云開冰春祭也故獻羔祭韭禮曰春行羔豚又曰春薦韭是也孔云祭韭者蓋以時韭新出故用之王制云庶人春薦韭亦以新物故薦之也羅云韭首春色黄未出土時最美故云春初早韭冬末晚菘詳庶人四時之薦夏及秋冬乃薦麥黍與稻而春乃薦菜茹之物又三時用魚豚鴈為配而韭獨以卵豈春物未成可薦者少故耶曹氏云獻羔祭司寒也祭韭薦清廟也宋淳化中李至上言按詩四之日獻羔祭<pb n="39a"/>韭即今之二月也又月令開冰之祭當在春分非四月所當行也帝覽奏曰韭長可以苫屋矣何謂薦新令春分開冰祭司寒卜日薦冰于太廟左傳申豐曰古者日在北陸而蔵冰西陸朝覿而出之其蔵冰也深山窮谷固隂沍寒于是乎取之其出之也朝之禄位賓食䘮祭于是乎用之其蔵之也黒牡秬黍以享司寒其出之也桃弧棘矢以除其災其出入也時食肉之禄冰皆與焉大夫命婦喪浴用冰祭寒而蔵之獻羔而啓之公始用之火出而畢賦自命夫命婦至于老疾無不受冰山人取之縣人傳之與人納之𨽻人蔵之夫冰以風壯而以風出其蔵之也周其用之也徧則冬無愆陽夏無伏隂春無淒風秋無苦雨雷出不震無災霜雹癘疾不降民不夭札七月之卒章蔵冰之道也按爾雅云北陸虚也西陸昴也杜預云陸道也十二月日在虚危三月日在昴畢三月四月中火星昏見東方鄭𤣥以西陸朝覿為四月立夏之時周禮曰夏班冰是也服䖍則以為二月<pb n="39b"/>日在婁四度春分之中奎始晨見東方蟄蟲出矣故以是時出之給賓客喪祭之用今按左傳本文西陸朝覿而出之在火出畢賦之先服䖍之解是也爾雅以西陸為昴未足信周禮凌人職云春始治鑑凡内外饔之膳羞鑑焉凡酒漿之酒醴亦如之祭祀共冰鑑賓客共冰大喪共夷槃冰夏頒冰掌事秋刷注云鑑如甀大口以盛冰置食物于中以禦温氣春始治為二月將獻羔而啟冰也醴酒見温氣亦失味故亦鑑焉夷之言尸也尸之槃曰夷槃欲以寒尸也夏暑氣盛王以冰頒賜羣臣則凌人主其事刷清也秋凉冰不用可以清除其室曹氏云十二月陽氣尚㣲于是鑿冰以達之至二月四陽大壯恐其太過則㣲隂㡬于失滅于是開冰而頒之迨火出而畢賦所以節其過也聖人裁成天地之道有在于此而賓食喪祭因以致其用焉耳蘓轍云古者蔵冰發冰以節陽氣之盛陽氣之在天地譬猶火之著于物也故常有以解之十二月陽氣藴伏錮而未發其盛在<pb n="40a"/>下則納冰于地中故曰日在北陸而蔵冰至于二月四陽作蟄蟲起陽始用事則亦始啓冰而廟薦之故曰仲春獻羔開冰先薦寢廟至于四月陽氣畢達陰氣將絶則冰于是大發食肉之禄老疾喪浴冰無不及故曰火出而畢賦人之居大冬也血氣收縮陽處于内于是厚衣而寒食及其居大夏也血氣發越陽散于外于是薄衣而温食不然盡者將過而為厲蔵冰發冰亦猶是也黄子道周云冰火之劑天地之大用也先王慮人之有疾疢陰陽人事叢于肉食肉食而内熱天地之大戒也曰二月火猶未覿而公用之不已蚤乎曰夘者火之所生也火生而冰劑之既濟之義也以上言蔵冰備暑之事肅霜朱子云氣肅而霜降也滌説文云洒也孔云洗器謂之滌則是浄義在場之功早已入倉故滌埽其場毛云兩尊曰朋斯饗者鄭云國君閒于政事而饗羣臣月令孟冬云是月也大飲烝注云十月農功畢天子諸侯與羣臣飲酒于太學以正齒位謂之大飲别之于燕<pb n="40b"/>其禮云烝引此詩十月滌場以下云是大飲之詩烝升也升牡體于俎上所謂房烝也孔云言朋酒者設尊之法每兩尊並設故云朋耳非謂國君大飲惟兩尊也燕禮公尊兩瓦大卿大夫尊兩方壺士尊兩圜壺是尊皆兩兩對設之也瓦大者有虞氏尊名也曰殺羔羊者孔云案燕禮記云其牲狗此大飲大于燕禮故用羊也躋升也公堂孔云謂太學也謂之公堂者以公法為學故稱公耳稱舉也孔云兕觥者罰爵此無過可罰而云稱彼故知舉之以誓戒衆人使之不違禮疆是境之别名言年壽長逺無疆畔也鄭云飲酒既樂欲大壽無竟愚按稱彼兕觥蓋司正之事萬壽無疆則羣臣祝君之辭也先儒皆謂豳之先公國容未備無君民之間故國人以羔羊朋酒自詣公堂其禮甚簡其意甚真然愚終不能無疑使人人皆欲躋堂以致敬無論其奔走煩苦不堪言即豳之君亦𤨏屑應接不暇且尊卑有體名分脱畧至此有是理否若以上文獻羔祭韭之禮推之則此<pb n="41a"/>章所言大率皆君事也矧十月大飲月令所載正與此合㫁當以鄭説為正又按月令是月亦有勞農以休息之文不知其禮如何舊説以為即周禮黨正屬民飲酒之禮毛傳解此亦主此説所謂朋酒即鄉飲酒禮所云尊兩壺于房户間者但萬壽無疆明是祝君之語故定主鄭義以上言農隙燕饗之事鄧元錫云卒章詠蔵冰詠慶成何也蔵冰賛化育也君人之大徳慶成祝萬壽也臣民之至情故以是終焉  王符云明王之愛民也憂之勞之教之誨之慎㣲防萌以㫁其邪故易美節以制度不傷財不害民七月詩大小教之終而復始繇此觀之民固不可恣也王安石云仰觀星日霜露之變俯察昆蟲草木之化以知天時以授民事女服事乎内男服事乎外上以誠愛下下以忠利上父父子子夫夫婦婦養老而慈幼食力而助弱其祭祀也時其燕饗也節此七月之義也真徳秀云夫農者衣食之本一日無農則天地之所以養人㡬乎熄矣惟其闗生人之大命是<pb n="41b"/>以服天下之至勞今以此詩考之日月星辰之運行昆蟲草木之變化凡感乎耳目者皆有以觸其興作之思是其心無一念不在乎農也自于耜而舉趾自播榖而滌場所治非一器所業非一端私事方畢而公宫之役無敢稽嵗功方成而嗣嵗之圖不敢後是一嵗之間無一日不専乎農也惟夫與婦惟婦與子各共乃事各任乃役是一家之内無一人不力乎農也織薄于秋求桑于春躬蠶績之勞以為衣服之計者無所不至猶恐其未足也于貉為裘又有以相之食鬱及薁烹葵及菽備果蔬之美以充耆老之養者無所不至猶恐其未足也穫稲為酒又有以介之當是時農之所耕者自有之田也而上之人又從而崇奬勸勵之故斯人亦以為生之樂而勤敏和悦之氣浹于上下不見其有勞苦愁歎之狀朋酒羔羊升堂稱壽君民相與獻酬忘其為尊卑貴賤之殊後世之農則異乎此矣己無田可耕而所耕者他人之田為有司者得無殃害之足矣豈復有崇奬勸<pb n="42a"/>勵之意故數米而炊併日而食者乃其常也田事既起丁夫之糧餉與牛之芻槀無所從給預指收斂之入以為稱貸之資糲飯藜羹猶不克飽敢望有鹽酪之味乎曉霜未釋忍飢扶犁凍皴不可忍則燎草火以自温此始耕之苦也燠氣將炎晨興以出傴僂如啄至夕乃休泥塗被體熱熯濕蒸百畝告青而形容變化不可復識矣此立苗之苦也暑日如金田水若沸耘耔是力稂莠是除爬沙而指為之戾傴僂而腰為之折此耘苗之苦也迨垂穎而堅栗懼人畜之傷殘縛草田中以為守舍數尺容膝僅足蔽雨寒夜無眠風霜砭骨此守禾之苦也刈穫而歸婦子咸喜舂揄簸蹂競敏其事若可樂矣而一飽之懽曽無旬日榖入主家之廩利歸質貸之人則室又垂罄矣自此之外惟采薪于茅販鬻易粟以苟活而已若夫桑麻種藝蠶績織袵勞苦稱是而敝衣故絮曽不得以卒嵗豈不重可哀憐也哉楊氏云先王之政使民終嵗男女勤動未甞休也雖淫僻之心何自萌<pb n="42b"/>蘖哉而獻享之禮孝愛之誠隆于自然此所以皥皥莫知為之者也補傳云君民之間上下相親不啻如家人父子周之王業繇于得民世三十年八百其基于此與劉彞云此詩所記苟非井邑其民鄉黨其敎各有正長部分司其嵗功未易集也萬尚烈云每章之首必係之以月每章之中又或月或日必紀載詳明諄諄然不厭繁複者示人以趨時也惟恐人之失時而失事也盖周之王業起于其勤勤者兢兢業業能不失時而已苟一失其時物候隨變即有人力將安用之故曰雖有鎡基不如待時況帝王之治敬天勤民未有勤民而不本乎敬天者苟于天時漫不加意玩愒優游孟浪虚擲敬天之謂何而勤安從生故又曰敬授人時</hi>
　　七月八章章十一句<hi>序云七月陳王業也周公遭變故陳后稷先公風化之所</hi>
　　<hi>繇致王業之艱難也以此詩為周公遭變後之作殊無稽據故朱子不取至周家雖以農事開國然</hi>
<pb n="43a"/>
　　<hi>此詩自是言豳地風俗與后稷無預乃朱傳亦頗習用其語何也又鄭𤣥云七月言寒暑之事迎氣</hi>
　　<hi>歌其類也豳雅亦謂七月也七月又有于耜舉趾饁彼南畝之事是亦歌其類豳頌亦七月也七月</hi>
　　<hi>又有穫稻作酒躋彼公堂稱彼兕觥萬壽無疆之事是亦歌其類又詩箋以首二章為豳風自七月</hi>
　　<hi>流火八月萑葦至以介眉壽為豳雅七月食𤓰至未為豳頌孔穎達云詩始為風中為雅成為頌言</hi>
　　<hi>其自始至成别故為三體豳公之敎亦自始至成述其政敎之始則為豳風述其政敎之中則為豳</hi>
　　<hi>雅述其政敎之成則為豳頌故今一篇之内備有風雅頌也朱子云先儒因此説而謂風中自有雅</hi>
　　<hi>自有頌雖程子亦謂然似都壞了詩之六義郝敬則謂此詩歌于朝廷可為雅歌于祭祀可為頌亦</hi>
　　<hi>皆臆度之詞又歐陽修云七月之詩燕齊魯三家皆無之</hi>
<pb n="43b"/>
　甫田豳雅也豳侯夏省耘因而雩祭社方及田祖之<lb/>
　神以祈雨也<hi>周禮春官籥章職云凡國祈年于田祖龡豳雅擊土鼔以樂田畯朱子引或者</hi>
　<hi>之説疑謂楚茨信南山甫田大田四詩當之以其所言皆農事而篇次在小雅之中故謂之豳雅今按楚</hi>
　<hi>茨信南山所言乃天子秋嘗冬烝之事其推本于黍稷者特謂品物成則可以祭耳非為勸農發也若此</hi>
　<hi>詩及大田二篇其當為豳雅無疑何以知之以二詩篇中皆言田祖故禮用以迎年于田祖也又皆言田</hi>
　<hi>畯故禮龡之于籥以樂田畯也且七月之詩紀饁彼南畝田畯至喜今二詩中亦具舉之何其相脗合也</hi>
　<hi>豈公劉時固有此詩周公追述以告王與王安石云王業之起本于豳而樂之作始于土鼓本于籥逆暑</hi>
　<hi>逆寒祈年皆本始民事息老物則息使復本反始故所擊者土鼓所吹者葦籥其章用豳詩焉鄧元錫云</hi>
<pb n="44a"/>
　<hi>七月主陳民俗故曰風甫田主上農政故曰雅盖各有當也小雅以燕饗逮下示慈恵樂田畯勞農公為</hi>
　<hi>製豳雅將之慈恵下下之盡也又云讀豳七月民忠敬事上之道畢具而上子恵下下之事不稍槩見也</hi>
　<hi>疑之及讀甫田而後知君民之交愛至是也愚按此詩記邠侯夏省耕因而雩祭月令孟夏之月命野虞</hi>
　<hi>出行田原為天子勞農勸民母或失時命司徒循行縣鄙命農勉作毋休于都皆省耘類也夏耘候也故</hi>
　<hi>其詩曰或耘或耔且又曰黍稷儗儗明乎其為夏景也曽孫親行不命人者重田功之至也左傳曰啟蟄</hi>
　<hi>而郊龍見而雩雩者吁嗟求雨之祭也龍見建巳之月蒼龍宿之體昏見東方萬物始盛待雨而大聖人</hi>
　<hi>為民之心切欲為百榖祈膏雨與啟蟄之郊其意同故曰大雩猶之言大旅大饗禮之盛也或又曰建巳</hi>
　<hi>陽充之時隂氣難建故雩祭作焉此詩言以祈甘雨以介我稷黍正孟夏雩祭事也乃月令又言仲夏大</hi>
<pb n="44b"/>
　<hi>雩帝用盛樂命百縣雩祀百辟卿士有益于民者以祈榖實何也四月雩禮之正也若仲夏而不雨則猶</hi>
　<hi>可以雩過是而不雨則無及矣又月令註疏云百縣謂諸侯也百辟卿士古者上公若句龍后稷之類也</hi>
　<hi>故左氏于社稷五官云封為上公祀為貴神天子雩上帝諸侯以下雩上公是詩止言以社以方以御田</hi>
　<hi>祖者以公劉固邠侯耳亦可知其非天子之詩矣</hi>
倬<hi>韓詩作箌云卓也</hi>彼甫<hi>爾雅䟽/作圃</hi>田<hi>先韻亦叶真/韻他因翻</hi>嵗取十千<hi>先韻亦叶真韻雌人翻</hi>我取其陳<hi>真韻亦叶先/韻陳延翻</hi>食我農人<hi>真韻亦叶先韻如延翻</hi>自古有年<hi>先韻亦叶真/韻奴因翻</hi>今適南畝<hi>叶紙韻/母鄙翻</hi>或耘<hi>前漢書釋文俱作芸</hi>或耔<hi>紙韻前漢/書作芓</hi>黍稷薿薿<hi>紙韻前漢/書作儗儗</hi>攸介攸止<hi>紙韻</hi>
<pb n="45a"/>
烝我髦士<hi>紙韻云賦也倬毛傳云明貌説文云著大也徐鉉  卓然髙明也甫通作誧説文云大也一曰人相助也愚按誧字从言兼前説文二義當是為事既重大須謀人以相助今田大亦應通力合作故以誧名後人傳寫因省言為甫也嵗為一嵗之定額取十千者萬夫之數也丘井之法昉于黄帝徹田為糧剏于公劉其制一夫受田百畝畝起于步六尺為步長寛各百步為方百畝三其夫為屋三其屋為井井方一里九夫之地也於其中以一夫之地為公田其外八家皆私其所受之百畝而同養公田自後皆以十起數井十為通通十為成成方十里為田九萬畝計百井九百夫之地公田取百夫焉成十為終終十為同同方百里為田九百萬畝計萬井九萬夫之地公田取萬夫焉此詩言嵗取萬夫之入乃百里侯國之制也陳祥道云王制言古者以周尺八尺為步今以周六尺四寸為步古者百畆當今東田百四十六畝三十步古者百里當今百二<pb n="45b"/>十一里六十步四尺二寸二分然六尺四寸者十寸之尺也十寸之尺六尺四寸乃八寸之尺八尺也一説季本云千與阡同十阡指公田百畝言每十畝千步為阡故百畝為十阡也亦通篇中稱我者詩人代為公劉叙述之辭陳通作敶列也謂布列于倉廩者即所云舊粟也農人朱子云私百畝而養公田者也加之以我親之也取陳粟以食之者亦省耕補不足省歛助不給之意禾榖未登農或有困乏者則以此賙給之也周禮遺人掌邦之委積以待施恵法亦同此委積者謂九榖之所餘少曰委多曰積古之為言故也自古猶云昔日有年者豐年也上之人勤于恤民如此是以民皆力于農事而追思往昔亦皆幸而得享有年之樂也此承上起下之語謝枋得云民生于三代之前其命制乎君民生于三代之後其命制乎天吾求其所以制命之道矣取民常少與民常多從古以來豈無水旱霜蝗吾民常如有年者上之人歛散得其道也馬端臨云三代之時田賦<pb n="46a"/>之外未嘗他取于民雖有補助之制然未聞責其償也春秋時始有施舍已責之説家量貸而公量收之説管子言耕耨者有時而澤不必足則民倍貸以取庸矣今今日也南畝觧見七月篇言今日之適南畝何為乎専為省耘來耳耘本作<graphic n="KR1846" url="https://raw.githubusercontent.com/kanripo/KR-Gaiji/master/images/KR1846.png" mimeType="image/png"/>説文云除苗間穢也劉章耕田歌云深耕溉種立苗欲䟽非其類者鋤而去之耔本作秄説文云壅禾本也愚按此代田之法薿説文云茂也以黍稷並言故重曰薿薿前漢書云趙過為搜粟都尉過能為代田一畝三<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>嵗代處故曰代田古法也后稷/始<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>田以二耜為耦廣尺深尺曰<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>長終畝一畝三<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>
                    一夫三百<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>而播種于三<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>中苗生葉以上稍耨隴草因隤其上以附苗根故其詩曰或芸或芓黍稷儗儗芸除艸也秄附根也言苗稍壯每耨輙附根比盛暑隴盡而根深能風與旱故儗儗而盛也據此可見黍稷薿薿在夏時也一畝三<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>之<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>即畎字能風與旱之能讀曰耐攸介承黍稷言介助也以介我黍稷之介説見下章<pb n="46b"/>止息也曽孫來止之止烝毛云進也按烝者火氣上行之名故有進義髪至眉為髦禮記註云幼時剪髪為之至年長垂著兩邊髦然也髦士爾雅云官也註云取俊士令居官也士中之俊如毛中之髦愚按此句當連下章看盖供事于祭祀者言我往南畝見農夫之勤于耘耔而黍稷亦有方長之勢若此於焉思所以介助之惟在得時雨為急於焉暫憩于田所進諸髦士之在官者而告之將躬行雩祭之禮以祈雨也</hi>　以我<lb/>
齊<hi>釋文作齎云又作齍</hi>明<hi>叶陽韻/謨郎翻</hi>與我犧羊<hi>陽/韻</hi>以社<hi>豐氏本作□</hi>以方<lb/>
<hi>陽韻</hi>我田既臧<hi>陽/韻</hi>農夫之慶<hi>叶陽韻/虚良翻</hi>琴瑟擊鼓<hi>麌/韻</hi>以御<hi>音迓</hi>
田祖<hi>麌韻</hi>以祈甘雨<hi>麌/韻</hi>以介我稷黍<hi>語/韻</hi>以榖我士女<hi>語韻  賦也此章皆進我髦士而告之之辭也毛云器實曰齊當通作齍説文云黍稷在器以祀者周禮小宗伯辨六齍之<pb n="47a"/>名物與其用註以為六榖謂黍稷稲梁麥苽也六榖實之於器皆名為齍此言齊明者謂六齍中之明指稷也按曲禮云黍曰薌合梁曰薌萁稷曰明粢稲曰嘉蔬是可見榖以明為名者惟稷耳觀大田篇言與其黍稷則祭兼用黍此獨言稷者以稷為五榖之長故首舉以兼之古者號稷為首種考靈曜曰日中星鳥可以種稷是一嵗之中所先種者惟稷陶唐之世以后稷名農官而厯代祀穀神與社相配亦以稷為名皆取稷以該五榖也郊特牲云惟社丘乗共粢盛所以報本反始也宗廟之牲色純曰犧王制云天子社稷皆大牢諸侯社稷皆少牢按牛羊豕具曰大牢但有羊豕無牛曰少牢此社祭獨言羊者舉羊以該豕亦明其為邠侯之祭也又周禮少司徒職云小祭祀共牛牲則四方之祭亦得用牛但彼乃天子之禮耳社毛云后土也孔云后土者地之大名鄭駮異義以為社者五土之神能生萬物者以古之有大功者配之按祭法左傳皆言共工之覇九州也<pb n="47b"/>有子曰句龍職主土地故謂其官為后土死以配社神而祭之然則毛所云后土自是句龍所居官職之名非與皇天對言之后土也方謂四方之神曲禮云天子祭四方嵗徧諸侯方祀嵗徧註云祭四方謂祭五方之神于四郊也句芒在東后土祝融在南蓐收在西𤣥冥在北䟽云諸侯不得總祭四方之神唯祀當方故云方祀愚按詩每以方社對舉以后土乃中央土之神既立為社自不當在五祀之列故禮止言四方註増為五方而疏又増置后土于南皆臆説也然四方之觧又自不一周禮大宗伯以疈辜祭四方百物舊説謂磔禳及蜡祭也舞師教羽舞帥而舞四方之祭祀舊以為四望又祭法云四坎壇祭四方舊以為山林川谷丘陵之神也今按周禮鼓人職云凡祭祀百物之神鼓兵舞帗舞者則與四方之祭用舞羽異可知四方與百物不同必非磔禳蜡祭之類也大司樂祀四望在天神地示之下山川之上而鬯人掌供秬鬯凡山川四方用蜃則又列四方<pb n="48a"/>于山川之下可知四方别是一祭既不同于山川亦㫁非祭日月星海之四望也參互衆説惟以祭句芒等神為允此祭社方及下文御田祖皆孟夏雩祭祈雨之禮詳已見小引下又證于雲漢之詩曰祈年孔夙方社不莫明前此冬春既行祈年之禮及已月又行雩祭方社之禮而卒過時不雨故閔之也舊説皆以此為秋報誤矣我田既臧二句祈之之辭也臧善也慶之為言福也必有餘慶之慶言誠使我田既善則是農夫之有福慶盖國以民為天民以食為天欲為民祈福非自為也必得雨而後田乃善故為此祭以求之也琴瑟擊鼔作樂以娛神也擊鼓據周禮為擊土鼓杜子春云土鼔以瓦為匡以革為兩面可擊又按月令仲夏命樂師修鞀鞞鼓均琴瑟管簫執干戚戈羽調竽笙竾簧飭鐘磬柷敔命有司為民祈祀山川百源大雩帝用盛樂先儒謂雩以樂為主樂用盛樂與它祭獨不同聲音之號所以詔告于天地之間以達神明也此獨言琴瑟擊鼓者約畧<pb n="48b"/>言之或諸侯禮稍殺耳乃陳𤾉為之説曰離音絲而琴瑟以之南方之樂也坎音革而擊鼓以之北方之樂也南方至陽用事而隂萌焉故萬物自是而之死北方至隂用事而陽萌焉故萬物自是而之生甫田之御田祖必琴瑟擊鼓者以自冬徂春農事則終而復始百榖則死而復生故作是樂以御之各有度數存焉用是以祈甘雨則隂陽和五穀生其於介稷黍榖士女也何有御鄭云迎也愚謂若御車以迎之也田祖毛云先嗇也周禮註云祖者始也始敎造田謂之田祖先見稼穡謂之先嗇神其農業謂之神農名殊而實同也今按以神農為田祖經傳無明文王安石謂生為田正死為田祖猶樂官之死而為樂祖也以樂祖例田祖於理近之又雩祭社方田祖之神當皆在月令所稱百辟卿士之列不應以古帝襍于其内而古人祭社必以稷竊意此田祖即稷如列山氏之子柱未可知也列山即神農氏柱為農官自夏以上祀以為稷至商始以周棄代之公劉為<pb n="49a"/>夏世諸侯所祀稷神仍應是柱耳舊謂于社方言齊明犧羊於田祖言琴瑟擊鼓互相備也然觀大田來方禋祀騂黑黍稷之文則非因方社以見田祖明矣觀周禮祈年田祖擊土鼔之文則非舉田祖以見方社又明矣意二禮各不同陳𤾉云古者有事於釋奠祭先師有事於瞽宗祭樂祖養老祭先老執爨祭先炊馬祭先牧食祭先飯然則于田祭田祖亦示不忘本始而已祈爾雅云告也呌也郭璞云祭者呌呼而請事也曰甘雨者孔云以長物則為甘害物則為苦左傳曰秋無苦雨服䖍謂害物之雨民所苦是也以介我稷黍者當薿薿之時得雨助之則秀實在望所謂時雨化之也穀毛云善也朱子云言倉廩實而知禮節也鄭云養也按國策求百姓之飢寒者收榖之以榖為養人之物故榖有養義焉二說皆通毛理為長士女通指百姓士者男子之稱</hi>
　曽孫來止<hi>紙韻</hi>以其婦子<hi>紙/韻</hi>饁彼南畝<hi>叶紙韻/見首章</hi>田畯<hi>陸徳<pb n="49b"/>明本作峻</hi>至喜<hi>紙/韻</hi>攘其左右<hi>叶紙韻/羽軌翻</hi>嘗其㫖否<hi>叶紙韻補美翻豐本作不</hi>
禾易長畝<hi>見上</hi>終善且有<hi>叶紙韻/羽軌翻</hi>曽孫不怒農夫克敏<hi>叶紙韻母鄙翻以賦也此章皆紀事之辭鄧云豳公后稷之曽孫故具  曽孫稱鄒忠𦙍云甫田大田不繫廟祭何以亦稱曽孫盖周人世世務農視農事如其家事服先疇之畎畝故自號曰曽孫當時邠民自少至老狎習其上無以異于家人故目其君亦曰曽孫若曰此吾家曽孫云爾又朱子云曽孫主祭者之稱非獨宗廟為然曲禮外事曰曽孫某侯某武王禱名山大川曰有道曽孫周王發是也皆通來止來至此而止息也春秋傳云能左右之曰以婦子農夫之婦子也饁説文云餉田也又杜預云野饋也自家之野也言曽孫之為此行也先省耘隨雩祭又復舉補助之典提挈農人之婦子俾得備酒食以饋餉于南畝前章所云我取其陳食我農人此<pb n="50a"/>物此志也田畯田官解見七月篇至者至田所也喜者喜農夫之有饁得以畢力于南畝也攘説文云推也左右田畯之從者嘗徐鉉云口試其味也旨甘美也否不也㫖之反也田畯自推却其從者而親嘗饁之旨否饁必無不㫖者然必攘而嘗之上下相親之甚且嘗而後知其㫖亦益以見君恩之不可忘也孫鑛云嘗其旨否是偶然事亦是偶然句湊合來情景却妙絶禾易長畝所謂代田也顔師古云代易也何謂易一畆三<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>前嵗之<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>今嵗易其處今嵗之<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>明嵗易其處以休地力而/用之每<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>之長各盡其畝於中種禾焉曰禾易長畝也詳見首章漢趙過精于其法一嵗之收嘗過縵田畝一斛以上縵田謂不為<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>者也其善為<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>者且倍之過使敎太常三輔及邊郡民皆便代田以為用力少而得穀多也終竟也預期之辭善者實穎實栗之美有者萬億及秭之饒敏説文云疾也田畯嘗饁之後巡行阡陌見禾之易<graphic n="KR0908" url="https://raw.githubusercontent.com/kanripo/KR-Gaiji/master/images/KR0908.png" mimeType="image/png"/>而居者其長終畝預知其收穫終當美而且<pb n="50b"/>多也不覺心口相語曰曽孫其庶㡬不怒歟以農夫之能力于耘耔不敢泄泄從事也不然其何以副來止至意哉吕祖謙云不曰喜而曰不怒者若不敏于農則怒矣盖其喜怒欣戚専在于農也雒人稱張全義曰張公他無所好見嘉榖大繭則喜耳正此意也</hi>　曾孫之稼如茨如梁<hi>陽韻</hi>曽孫之<lb/>
庾如坁如京<hi>叶陽韻居良翻</hi>乃求千斯倉<hi>陽/韻</hi>乃求萬斯箱<hi>陽韻</hi>黍<lb/>
稷稻粱<hi>陽韻</hi>農夫之慶<hi>叶陽韻/見次章</hi>報以介福萬壽無疆<hi>陽韻  賦也此章皆預期之辭承上章言農夫克敏如此行見秋成在即大有可期萬情胥悦歸恩于上如下文所云也説文云禾之秀實為稼莖節為禾嚴云種之曰稼歛之曰穡散則相通此以稼對庾先言稼後言庾是稼為在田未割之禾庾為已刈未入倉而露積之禾也茨鄭云屋葢也梁毛云車梁也孔云墨子稱茅茨不剪謂以茅<pb n="51a"/>覆屋孟子十二月興梁成梁謂水上横橋橋有廣狹得容車渡則髙廣者也朱子云如茨言宻比也如梁言穹窿也庾解見楚茨篇坁鄭云水中髙地也爾雅云水中可居曰洲小洲曰渚小渚曰沚小沚曰坁京爾雅説文皆以為絶髙丘也張揖云四起曰京按絶即四起之意董氏云如坻則鱗比而出也如京則絶髙者亦非一矣倉解見楚茨篇箱解見大東篇嚴云時和年豐禾榖充積農民喜悦以為皆吾君之稼吾君之庾謂秋毫皆君賜也其稼在田繇髙處視之則稼在下而見其宻故如屋茅繇平處視之則稼在上而見其髙故如橋梁若使高處見其踈平處見其低則禾薄收矣露積之禾曰庾其庾在野隨意堆積有平而高者如水中高地之坁有卓絶而髙者如髙丘之京始言稼則未刈也繼言庾則已刈而未入倉也於是求千倉以貯之求萬車箱以載之先治倉而後箱載以輸之故先言倉後言箱也首章第言黍稷薿薿而已此復加以稻粱見種類之繁夥也<pb n="51b"/>稲粱解見鴇羽篇曰農夫之慶者吕云農夫視黍稷稲粱之豐以為天下之美盡在此矣不知其他也季云前章言農夫之慶曽孫期望其民之辭也此章言農夫之慶農夫喜慰其君之辭也言福必曰介者凡人獲福若冥冥中有以隂助而黙相之農夫喜慶之極不忘君恩故欲報以隂助黙相之福而祝其壽考萬年無疆竟也</hi>
　　甫田四章章十句<hi>序云刺幽王也君子傷今而思古焉朱子謂此序専以自古有</hi>
　　<hi>年一句生説而不察其下文今適南畝以下亦未嘗不有年也其論當矣然謂此詩亦述公卿有田</hi>
　　<hi>禄者力于農事以奉方社田祖之祭則政未必然彼盖未詳晰此祭之為雩而嵗取十千乃百里萬</hi>
　　<hi>夫之數也且茨梁坻京千倉萬箱公卿之富何遽至是明屬有國者視君民之田猶一體故有此比</hi>
　　<hi>擬耳子貢傳以為勸農盖亦近之然猶未知其為雩祭而作申培説誤認為農事既成祀田祖而并</hi>
<pb n="52a"/>
　　<hi>犒農夫之詩總之未離乎影響也</hi>
　大田豳雅也豳侯秋省歛因而報祭于方也<hi>詳見甫田篇甫</hi>
　<hi>田祭兼方社此報賽農功之成苐言方而不及社者以周頌良耜為報社之詩所謂豳頌也</hi>
大田多稼既種既戒<hi>叶寘韻居吏翻</hi>既備乃事<hi>寘/韻</hi>以我覃<hi>爾雅註作剡</hi>耜<hi>紙/韻</hi>俶載南畝<hi>叶紙韻/母鄙翻</hi>播厥百榖<hi>叶藥韻工絡翻</hi>既庭且碩<lb/>
<hi>叶藥韻實若翻</hi>曽孫是若<hi>藥韻也賦也大田與甫田同義萬井之田  周禮註云種榖曰稼如嫁女有所生也以多言者曹氏曰或利先種或利後種或宜高燥或宜下濕也種朱子云擇其種也孔穎達云以下始説耕事則此未得下種故知既種為相地之宜而擇其種也戒通作誡説文云敕也朱子云飭其具也按月<pb n="52b"/>令季冬令民出五種所謂既種也又命農計耦耕事修耒耜其田器所謂既戒也備説文云具也總上二者言榖種與田器咸具也此指去冬言事田事下文俶載播榖是也孔云民已受地相地求種既已擇其種矣又號令下民豫具田器此受地擇種戒敇具器既己周備矣至孟春之月乃耕而事之矣嚴粲云或説既備乃事者備其事也亦通但詩中既順乃宣既登乃依皆二事也覃當依爾雅註作剡張衡東京賦介馭間以剡耜是也覃剡以音同通用説文云剡鋭利也耜所以發土解見七月篇俶説文云善也載通作縡説文云事也唐史天載作天縡可證言以我鋭利之耜往善其事于南畝也按農書云土長冐橛陳根可㧞耕者急發齊民要術詳載其法以為春侯地氣始通椓橛木長尺二寸埋尺見其二寸立春後土塊散上没橛陳根可㧞以此時耕一而當四二十日以後和氣去即土剛耕四不當一七月之詩言三之日于耜然則用剡耜以發田土在孟春之<pb n="53a"/>時所謂俶載也播説文云種也百榖解見七月篇四之日舉趾在此時也庭毛傳云直也解見斯干篇碩大也庭言不卷曲碩言不低小皆指始生時言曹云苗生葉以上皆條直而茂大也按月令季春之月生氣方盛陽氣發泄句者畢出萌者盡達則既庭且碩在此時也以我覃耜二句應既戒言播厥百榖二句應既種言曽孫解見甫田篇若爾雅云順也解見烝民篇李氏云民之所以勤于農功如是者期以曽孫是若故也言民皆順曽孫之意鄧元錫云種戒耕播曰曽孫是若大順之實也己則何心以上之心為心斯王民之心哉自首章至第三章皆代為農夫之詞</hi>　既方既皁<hi>叶有韻/此苟翻</hi>既堅既好<hi>叶有韻許厚翻</hi>不<lb/>
稂不莠<hi>有韻</hi>去其螟螣<hi>職韻説文作蟘/陸徳明本作貣</hi>及其蟊<hi>陸本/作蛑</hi>賊<hi>職韻豐氏本作□</hi>無害我田稺<hi>叶紙韻讀如/雉丈几翻</hi>田祖有神秉<hi>韓詩作卜云報<pb n="53b"/>也</hi>畀炎火<hi>叶紙韻虎洧翻之賦也既之言已也方即第四章來方禋祀  方解見甫田篇謂龍見而雩祭也與生民篇實方實苞之方各自取義鄭箋訓方為房謂孚甲始生而未合時也殆屬臆説上章言播厥百榖既庭且碩已盡乎三春之事至建巳之月則得雨為急故方祭以求雨也皁據説文即草字从草早聲云斗櫟實也俗訛以為艸木之艸而别作皁字為櫟實之皁然古文原無皁字毛傳謂榖未堅曰皁此但據上下文義而强為之解殊無據此皁字當通作早字謂榖之早種者也與下文稺字對看齊民要術云凡田欲早晚相雜然大率欲早早田倍多于晚註云早晚相雜者防嵗道有所宜然早榖皮薄米實而多晚榖皮厚米少而虚也堅者充實之義兼莖與穂而言吕氏春秋云后稷曰子能使稾數節而莖堅乎子能使穂大而堅均乎又云其施土也均均者其生也必堅又云得時之稼與失時之稼約莖相若稼之得時者重粟之多量粟相若而<pb n="54a"/>舂之得時者多米是皆堅之義也好鄭云齊好也孔云衆穂皆熟並無死傷嚴云禾雖已堅實或大風所偃或淫雨所腐或早霜所殺之類則損壞而不好稂解見下泉篇莠解見國風甫田篇稂乃禾粟之穂不能成實者莠禾粟下生似稷無實以上皆主早種之榖言盖自已行方祭之禮而後而其榖之已經早種者亦已堅實亦已齊好盡皆成熟無有秀而不實而為稂者而亦無似是而非之莠以竊其地力也螟螣蟊賊舊説以為四蟲名皆害稼者爾雅云食苗心曰螟食葉蟘食節賊食根蟊郭璞云分别蟲啖食禾所在之名邢昺云舊説螟螣蟊賊一種蟲也如言寇賊姦宄内外言之耳故犍為文學曰此四種蟲皆蝗也李巡云食禾心為螟言其姦冥冥難知也食禾葉者言假貸無厭也食禾節者言貪狠故曰賊也食禾根者言其税取萬民財貨故曰蟊也王安石字説云蟘食苗葉無傷扵實若蟘可貸也賊食苗節賊苗者也蟊食根如矛所植螟食心不可見諸家以<pb n="54b"/>為四種蟲陸璣云螟似虸蚄而頭不赤詩詁云今禾始發有蟲生苗心中如蠶而細仍能吐絲包纒其心使不生穂羅願云今食苗心者乃無足小青蟲既食其葉又以絲纒集衆葉使穗不得展江東謂之蟥蟲音若横逆之横言其横生又能為横災也漢孔臧賦云爰有蠕蟲厥狀似螟是螟為無足蟲也人説文云螟蟲食榖葉者未詳孰是春秋含元孳云螟應苛尅螣陸璣云蝗也説文作蟘云食苗葉者詩詁云春秋謂之螽其子謂之蝝螣亦音騰謂其飛也蔡邕云螣水處澤中數百或數十里一朝蔽地而食禾粟苗盡復移雖自有種其為災云是魚子中化為之蟊説文云蟲食草根者本作蟊从蟲象其形徐鍇云唯此一字象蟲形不从矛書者多誤愚按蟊字不从矛何得有矛音或以字形相似故耳陸璣云或説蟊即螻蛄食苗根為人害也賊似非蟲名璣以為桃李中蠧蟲赤頭身長而細愚按桃李中蠧蟲於苗何與此不足信且諸經傳中未有單名賊為蟲者以蟊連<pb n="55a"/>言意即指蟊耳故桑柔之詩曰降此蟊賊以食葉食心苗本猶在今下食其根則無苗矣命之為賊深惡之也又瞻卭之詩曰蟊賊蟊疾既擬之于賊矣又醜之以疾賊言其自外至疾言其自内生皆惡之之辭也是則蟊賊止是一蟊其文理甚明或分螟螣蟊賊為四種或云一種皆非也陸佃云許慎説文以為吏冥冥犯法即生螟乞貸則生蟘抵冐取民財則生蟊然則靈芝朱草秠秬之鍾其美與螟蟘之鍾其惡雖不同其繫王者之政一也准南子曰枉法令即多蟲螟其以此乎羅云京房易傳曰臣安禄兹謂貪厥災蟲食根徳無常兹謂煩蟲食葉不絀無徳蟲食本與東作争兹謂不時蟲食節蔽惡生孽蟲食心王充論衡曰變復之家謂蟲食榖者吏貪狠所致也蟲頭赤者武官黒者文吏按蟲頭赤身白頭黒身黄復應何官耶又按月令孟夏行春令則蝗蟲為灾仲夏行春令則百螣時起以螣之種類不一故曰百螣然則此數物大抵盛于夏時也孔云四者所謂昆<pb n="55b"/>蟲得陰而蔵得陽而生陽盛則蟲起稺説文云㓜禾也晚種後熟者齊民要術云二月三月種者為稙禾四月五月種者為穉禾二月上旬及麻菩楊生種者為上時三月上旬及清明節桃始華為中時四月上旬及棗葉生桑花落為下時嵗道宜晚者五月六月初亦得孔云蟲灾之甚稙者亦食以穉者偏甚故舉以言之田祖解見甫田篇孔云以田祖主田之神託而言耳錢天錫云田祖之去田害根君御田祖來秉陸徳明云執持也按秉字从又持禾又者手也故有持義畀説文云相付與也炎説文云火光上也朱子云持此四蟲而付之炎火之中也姚崇遣使捕蝗引此為證夜中設火火邊掘坑且焚且瘞葢古之遺法如此按唐開元間山東大蝗姚崇奏議云秉畀炎火此除蝗之義也乃出御史為捕蝗使分道殺蝗倪若水上言除天災者當以徳昔劉聰除蝗不克而害愈甚崇移書誚之曰聰偽主徳不勝妖今妖不勝徳若水懼乃縱捕得蝗十四萬石蝗害訖息</hi>
<pb n="56a"/>
　有渰<hi>漢書作黤韓詩陸本俱作弇吕氏春秋作晻</hi>萋萋<hi>叶支韻此移翻吕氏春秋漢書俱作淒淒</hi>興雨<hi>呂氏春秋韓詩外傳漢書顔/氏家訓漢無極山碑俱作雲</hi>祁祁<hi>支韻毛鄭註疏作祈祈嚴云監本作祁俗本作祈誤也韓詩外傳亦作祈祈</hi>雨我公田遂及我私<hi>支韻</hi>彼有<lb/>
不穫稺<hi>寘韻</hi>此有不歛穧<hi>叶寘韻資四翻定本集註作積</hi>彼有遺秉此有<lb/>
滯穗<hi>寘韻禮記括此四句作二句云彼有遺秉此有不歛穧</hi>伊寡婦之利<hi>寘韻渰賦也説文云雲雨貌陸佃云渰水氣之雲也傳曰雨雲水氣劉氏云天將降雨則地氣上騰薫蒸為濕潤萋通作淒説文云雲雨起也愚按據説文渰淒之解皆兼雲雨而言以其字皆从水毛傳専以渰為雲興貌萋萋為雲行貌似無據祁祁當指雲言韓奕之詩曰祁祁如雲可證有渰萋萋雖兼象雲而意専在雨言隨雲之雨萋萋然<pb n="56b"/>興雨祁祁雖専指雨而意獨在雲言興雨之雲祁祁然也祁通作岐山之旁出者謂之岐流雲在天卷舒多態故亦以祁祁擬之所謂夏雲多竒峰也孟子曰七八月之間旱則苗槁矣天油然作雲沛然下雨則苗浡然興之矣周七八月夏五六月也雲濃即雨雲散即止惟此時為然故言雨必兼雲矣孟子云方里而井井九百畝其中為公田八家皆私百畆同養公田公事畢然後之敢治私事又云惟助為有公田雖周亦助也愚按周徹法創于公劉公劉尚在夏世而所創徹法已開助法之先是為殷所襲者也非襲殷者也班固云先王制土處民富而敎之故民皆勸功樂業先公而後私其詩曰雨我公田遂及我私孔云民見雲行雨降歸之于君云此雨本主為雨我公田耳因遂及我私田范景文云先公後私非擬之後言言者不覺聴者繹之蕭望之云古者臧于民詩曰爰及矜人哀此鰥寡上惠下也又曰雨我公田遂及我私下急上也彼有不穫稺以下言秋収<pb n="57a"/>事也按月令于季夏之月曰水潦盛昌神農將持功土潤溽暑大雨時行燒薙行水利以殺草如以熱湯可以糞田疇可以美土疆孝經說亦云地順受澤謙虚開張含泉任萌滋物歸中謂此時也故自夏雨溥遍而後而農功漸且告成矣孟秋農乃登榖仲秋命有司趣民收歛季秋命冡宰農事備收則一嵗之田事于此究也穫説文云刈榖也穉即無害我田稺之稺斂説文云收也穧爾雅説文皆云穫也孔云禾之鋪而未束者遺禮記註云猶脱也秉即秉畀炎大之秉滯説文云積也一云留也穗本作<graphic n="KR2292" url="https://raw.githubusercontent.com/kanripo/KR-Gaiji/master/images/KR2292.png" mimeType="image/png"/>説文云禾成秀也人所以収字从𤓰禾寡釋名云倮也謂人之單獨者婦匹婦也不必無夫者皆力量孱微不足以任田事故須有以存恤之周書曰至于敬寡至于屬婦亦言比兩色人最足動上人之憐念也此與上章去其螟螣以下五句遥相應葢榖之晚種者每至于薄収蟲之為害者或難以盡斃故言設若彼人有不堪穫刈之稺禾則我此處有収斂不盡之穧<pb n="57b"/>束足以濟之彼人或蟲灾偶遺于秉畀則我此處有刈餘滯留之禾穗足以濟之是皆伊寡婦匹夫之利其在彼也猶其在此也彼彼寡婦也此此我也或疑大有之時似無不穫稺與遺秉之事夫地力參差人事不齊理之所有且明王之時秋助不給不然胡為而有寡婦哉舊説以不穫稺四句皆一意謂稺乃穗之低小刈穫之所不及者秉乃束而輦載之所不盡者百穀既多種同齊熟収刈促遽力皆不足故聽矜寡取之以為利亦通鄧云天澤先之公也不必先已地利公之人也不必在己非甚盛徳孰能與于此矣又坊記子云君子不盡利以遺民詩云彼有遺秉此有不歛穧伊寡婦之利故君子仕則不稼田則不漁食時不力珍大夫不坐羊士不坐犬鹽鐵論亦云古之仕者不穡田者不漁抱闗擊柝皆有常秩不得兼利盡物如此則愚知同功不相傾也詩云彼有遺秉此有滯穗伊寡婦之利言不盡物也皆㫁章取義無闗詩㫖</hi>　曾孫來止<hi>紙韻</hi>
<pb n="58a"/>
以其婦子<hi>紙韻</hi>饁彼南畝<hi>叶紙韻/見首章</hi>田畯至喜<hi>紙韻</hi>來方禋祀<lb/>
<hi>紙韻</hi>以其騂黒<hi>職/韻</hi>與其黍稷<hi>職/韻</hi>以享以祀以介景福<hi>叶職韻筆力翻彛賦也此章皆紀事之辭來止來于田所而止息也劉  云時當西成乃出郊省民之歛也以其婦子解同甫田篇鄭云出觀農事饋食耕者以勸之也田畯解見七月篇至喜者至田所而喜也王安石云喜其趨穫事也來方禋祀報成之祭也言曾孫之為此來也非特省歛而已又舉行禋祀于方之禮曰方禋祀者倒文也方者木火金水四方之神其祭之各有所為以下騂黒之牲推之則但祭南北二方而已禋説文云潔祀也周語内史過云精意以享禋也又按月令季秋之月天子乃厲飾執弓挾矢以獵命主祠祭禽于囚方此秋獮之祭未必與此同也周禮大司馬職云羅幣致禽以祀祊先儒破祊為方亦本于此騂南方色黒北方色孔云知<pb n="58b"/>方祀各以其方色牲者大宗伯云青圭禮東方赤璋禮南方白琥禮西方𤣥璜禮北方皆有牲幣各放其器之色註以為禮五天帝人帝而句芒等食焉是五官之神其牲各從其方色也愚按牧人職云凡望祀各以其方之色牲毛之意亦同此所以取騂色者以螟螣蟊賊秉畀炎火故報祝融所以取黒色者以雨我公田遂及我私故報𤣥冥也祝融主火𤣥冥主水孔謂略舉二方以為韻句非是據甫田方祭禮同于社則牲亦當具羊豕也與其黍稷告黍稷之成也景福解見小明篇以此享祀則鬼神將助之以昭明可見之福亦如萬壽無疆是也此二句乃農人祝願之辭</hi>
　　大田四章二章章八句二章章九句<hi>序云刺幽王也言矜寡不</hi>
　　<hi>能自存焉朱子謂此序専以寡婦之利一句生説其駁之是矣惟以此詩乃農夫所以答甫田則未</hi>
<pb n="59a"/>
　　<hi>知彼為雩祭此為報祭彼為省耘此為省歛二事判不相及何答之有子貢傳申培説亦皆謂農夫</hi>
　　<hi>報上之詩明是勦襲朱傳而偽為之適足彰其無識耳</hi>
　豐年孟冬祭八蜡也是為豳頌<hi>周禮籥章職云國祭蜡則龡豳頌擊土鼔</hi>
　<hi>以息老物鄭𤣥云萬物助天成嵗事至比為其老而勞乃祀而休息之扵是國亦養老焉月令孟冬勞農</hi>
　<hi>以休息之是也按孟冬者建亥之月在周為十二月禮郊特牲篇云天子大蜡八伊耆氏始為蜡蜡也者</hi>
　<hi>索也嵗十二月合聚萬物而索饗之也蜡之祭也主先嗇而祭司嗇也祭百種以報嗇也饗農及郵表畷</hi>
　<hi>禽獸仁之至義之盡也古之君子使之必報之迎貓為其食田鼠也迎虎為其食田豕也迎而祭之也祭</hi>
　<hi>坊與水庸事也曰土反其宅水歸其壑昆蟲毋作草木歸其澤皮弁素服而祭素服以送終也葛帶榛杖</hi>
<pb n="59b"/>
　<hi>䘮殺也蜡之祭仁之至義之盡也陳祥道云蜡之為祭所以報本反始息老送終也其所致者川澤山林</hi>
　<hi>以至地示天神莫不與焉則合聚萬物而饗之者非特八神也而所重者八以其尤有功于田故也八神</hi>
　<hi>先嗇也司嗇也百種也農也郵表畷也禽獸也坊也水庸也鄭云先嗇若神農者司嗇后稷是也農田畯</hi>
　<hi>也郵表畷謂田畯所以督約百姓子井間之處也水庸溝也賈公彦云禽獸者即貓虎之屬坊者所以蓄</hi>
　<hi>水亦以鄣水庸者所以受水亦以洩水祝辭言此神繇有此功故今得報非祈禱也程逈云八蜡之祭為</hi>
　<hi>民設教也厚矣方里而井八家共焉吾食其一仰事俯肓資焉而無憾者可不知所本乎古有始為稼穡</hi>
　<hi>以易佃漁俾吾卒嵗無飢不與禽獸争一旦之命者繄先嗇是徳故祭先嗇焉曰司嗇者謂修明其政而</hi>
　<hi>潤色之者也曰農者謂傳是業以授之扵我者也曰郵表畷者畷井田間道也郵表也者謂畫疆分理以</hi>
<pb n="60a"/>
　<hi>是為準者也昔之人為是而勞今我蒙之而逸葢不得不報也曰貓虎者謂能除鼠豖之害吾稼者也曰</hi>
　<hi>坊者謂昔為隄防之人使吾禦木患者也曰木庸者謂昔為畎澮溝洫使吾為䍐備者也吾不敢忘皆得</hi>
　<hi>以上配先嗇司嗇之享其民勸于功利推而廣之等而上之視君親如天地而不敢慢也後世農田之利</hi>
　<hi>奪扵兼并之蒙雖天下之用舉仰于農而農不䝉其利大抵一嵗之入兼并袖手什取之五假之牛種則</hi>
　<hi>什之七又乗其乏舉貸以倍稱之息雖八九可也是故樂嵗先飢凶年多死者莫農人若也何以致然繇</hi>
　<hi>郵表畷之失職也郵表畷之失職則先嗇司嗇與夫農者其徳不白雖有坊庸必私其利是生民之害不</hi>
　<hi>在䑕豖螟蟘也襍記篇云子貢觀于蜡孔子曰賜也樂乎對曰一國之人皆若狂賜未知其樂也子曰百</hi>
　<hi>日之蜡一日之澤非爾所知也張而不弛文武弗能也弛而不張文武弗為也一張一弛文武之道也今</hi>
<pb n="60b"/>
　<hi>按豐年之詩舊亦知為報賽而作然無有知其専為蜡祭者愚益即以豐年一語知之郊特牲云八蜡以</hi>
　<hi>記四方四方年不順成八蜡不通以謹民財也順成之方其蜡乃通以移民也賈疏謂蜡祭八神因以明</hi>
　<hi>記四方之國記其有豐稔凶荒之異四方之内年榖不得和順成熟則當方八蜡之神不得與諸方通祭</hi>
　<hi>欲使不熟之方萬民謹慎財物也四方之内有順成之方其蜡之八神乃與諸方通祭所以然者以其蜡</hi>
　<hi>祭豐饒皆醉飽酒食使民歆羡也蜡祭惟年豐有之非若他祭不問豐凶其禮不廢此詩特以年豐降福</hi>
　<hi>為言非報賽八蜡而何天子大蜡八諸侯之蜡未聞然禮運言仲尼與于蜡賔則可見諸侯之國有蜡矣</hi>
　<hi>所以知此詩為豳頌者以其事與周禮合而詩又在頌中其為豳頌明矣</hi>
豐年多黍多稌<hi>麌韻</hi>亦有高廩<hi>豐氏本/作稟</hi>萬億及秭<hi>紙韻亦叶薺韻<pb n="61a"/>奬禮翻陸徳明本作數今按依本字作紙韻則章首二句俱無韻依陸本作萬億及數則數乃麌韻與稌字叶未知是否</hi>為酒為醴<hi>薺韻亦叶紙/韻力紙翻</hi>烝<hi>韓詩外/傳作蒸</hi>畀祖妣<hi>紙韻</hi>以洽<lb/>
<hi>陸本作祫</hi>百禮<hi>薺韻亦叶紙/韻力紙翻</hi>降福孔皆<hi>叶紙韻舉里翻左傳作偕  賦也豆之滿者曰豐嵗大熟則五榖多有故以豐命年鄭𤣥以為大有之年是也黍解見黍離下泉諸篇稌爾雅說文皆云稻也孝經援神契云汙泉宜稻羅願云稻米粒如霜性尤宜水故五榖外别設稻人之官掌稼下地以豬畜水以防止水以溝蕩水以遂均水以列舍水以澮潟水一名稌然有黏有不黏者今人以黏者為糯不黏者為秔秔或作粳然在古則通得稻稌之名若詩書之文自依所用而解之如論語食夫稻則稻是粳月令秫稻必齊則稻是糯周禮牛宐稌則稌是秔豐年多黍多稌則稌是糯也朱子云黍宜高燥而寒稌宜下濕而暑黍稌皆<pb n="61b"/>熟則百榖無不熟矣李氏云職方氏謂雍冀高燥其穀宜黍荆揚下濕其榖宜稻是黍利高燥稌利下濕也豐年之時或高或下無所不熟陸化熈云年若不豐非旱即澇旱不宜稌澇不宜黍多黍多稌可例其餘所以為豐年亦有者兼舉非一之辭孔穎達云既黍稌之多復有高大之廩於中盛五榖矣廩爾雅云廯也孔云對則藏米曰廩藏粟曰倉其散即通也按明堂位云米廩有虞氏之庠又注云魯謂之米廩此則廩為米藏之稱明矣周禮地官有廩人之職以下大夫掌之而倉人則廩人之屬其位不過中士下士耳明米精而粟粗且粟多而米約當其為粟則先入之于倉及其為米而後實之于廩故廩人之職大于倉人也若此詩高廩即是倉之通名不必専以米言也陳際泰云西戎之俗藏粟于窖積年不賊然公劉有倉豐年有廩固已備其制矣萬本蟲名趙頥光云萬蟲類多借十千名數之終也左傳云萬盈數也億本作億通作意與意字不同說文云滿也<pb n="62a"/>一曰十萬曰□趙云因滿義借訓十萬黄公紹云十萬曰億古數也秦時改制始以萬萬為億及猶至也秭博雅云積也韓詩云陳榖曰秭又按秭之義不一郭璞謂十億曰秭十億者百萬也風俗通則謂千生萬萬生億億生兆兆生京京生秭各以十數推之則秭者萬萬也定本集注又謂數億至萬曰秭是以秭為十萬萬毛傳更謂數萬至萬曰億數億至億曰秭則億之為數愈多而秭之為數愈不可殫究矣説文則以五稯為秭韋昭謂一緵六百四十斛五緵則三千二百斛斛容一石一秭之數計三千二百石也繇前之説則秭可以包萬億既舉秭矣似不必贅言萬億繇後之説則一秭之數固自無㡬若加萬億于秭之上又不應太侈是皆不足信宜從博雅為順曰萬曰億即甫田所謂乃求萬斯箱楚茨所謂我庾維億者髙廪之中本有舊積而今以新嵗之收與之相及古者三年耕必餘一年九年耕必餘三年陳陳相因可謂盛矣醴解見吉日篇季本云酒酒味<pb n="62b"/>之厚者即周禮三酒所以待賔客也醴酒味之薄者即周禮五齊所以供祭祀也烝者火氣上行之義故爾雅訓進也畀説文云相付與之約在閣上也徐鍇云閣所以承物也愚按此亦與奠同意嚴云百物皆所以為禮而行禮以酒為主祖孔云先祖也爾雅云妣之言嫓也愚按嫓匹于祖者謂之祖妣非專為毋稱也周人以姜嫄為妣以后稷為祖故周禮大司樂文享先妣在享先祖之上斯干之詩亦曰似續妣祖是也蜡臘之祭據月令惟及先祖耳不及姜嫄則此妣乃祖之妣耳故繫妣于祖之下左襄二年齊姜薨初穆姜使擇美檟以自為櫬季文子取以𦵏君子曰非禮也禮無所逆婦養姑者也虧姑以成婦逆莫大焉且姜氏君之妣也詩曰為酒為醴烝畀祖妣洽通作合百禮如祠公社門閭臘五祀養老勞農等事皆于蜡祭時合而舉之也又范景文云禮之精意雖不藉物以存然必民力普存備物咸有始發皇莫禦盤際不窮此洽字之義亦通降説文云下也<pb n="63a"/>福指豐登之福言孔正義云甚也皆毛云徧也隨事賴豐年之利用則隨處徴神恵之普存而其降福殆甚徧矣歸功于八蜡之辭</hi>
　　豐年一章七句<hi>序以為秋冬報也但紀其報之時而不實其所報之神鄭𤣥申其説</hi>
　　<hi>云謂嘗也烝也蔡邕獨㫁亦云烝嘗秋冬之所歌也孔頴達云不言祈而言報者所以追養繼孝義</hi>
　　<hi>不祈于父祖至秋冬物成以為鬼神之助故歸功而稱報亦孝子之情也劉安成但以為薦新于宗</hi>
　　<hi>廟之詩此皆泥篇中有烝畀祖妣一語然烝嘗薦新宗廟之禮時享月祀典有正經不必其豐年也</hi>
　　<hi>假使當大祲之時行享祀之禮而告神登歌乃首舉豐年為辭毋乃不類之甚即祖妣獨無恫乎朱</hi>
　　<hi>傳初本亦以為穀始登而薦于宗廟之樂歌與濮氏説同其後改本作秋冬報賽田事之樂歌葢祀</hi>
<pb n="63b"/>
　　<hi>田祖先農方社之屬偽申培説襲之蘇轍則以為秋祭四方冬祭八蜡王安石則以為祭上帝曹氏</hi>
　　<hi>兼取蘇王之説謂秋季大祭于明堂秋祭四方冬祭八蜡天地百神無所不報而同歌是詩故序不</hi>
　　<hi>言其所祭耳今按頌載祭祀樂歌俱未有通用者以數説考之除八蜡外固各有詩矣楚茨祭嘗也</hi>
　　<hi>信南山祭烝也大田報方也良耜報社也我將大享也是皆無藉於此詩若田祖之神據毛傳以為</hi>
　　<hi>八蜡中之先嗇則即先農耳他祭有詩唯蜡祭無詩此詩首以豐年發端正禮言順成通蜡之意則</hi>
　　<hi>其為孟冬報蜡而作無可疑者蘇朱亦知牽引及之而特不敢専主大抵為序中秋冬二字所誤耳</hi>
　　<hi>若鄒忠𦙍則云此詩摘載芟中四句成文而小異其首尾既有載芟此詩似可無作然而另為一篇</hi>
　　<hi>者與報賽異用也嘗觀楚語觀射父曰先王日祭月享時類嵗祀諸侯舍日卿大夫舍月士庶人舍</hi>
<pb n="64a"/>
　　<hi>時天子徧祀羣神品物諸侯祀天地三辰及其土之山川卿大夫祀其禮士庶人不過其祖日月㑹</hi>
　　<hi>於龍<graphic n="KR1280" url="https://raw.githubusercontent.com/kanripo/KR-Gaiji/master/images/KR1280.png" mimeType="image/png"/>九氣含收天明昌作百嘉備舍羣神頻行國於是乎烝嘗家於是乎嘗祀百姓夫婦擇其令</hi>
　　<hi>辰奉其犧牲敬其齍盛潔其糞除慎其采服禋其酒醴帥其子孫從其時享䖍其宗祀道其順辭以</hi>
　　<hi>昭祀其先祖肅肅濟濟如或臨之於是乎合其州鄉朋友婚姻比爾兄弟親戚於是乎弭其百苛妎</hi>
　　<hi>其讒慝合其嘉好結其親暱億其上下以申固其姓此即詩豐年注脚也豐年之歌雖或上下所通</hi>
　　<hi>用而於士庶尤較切葢舍日者有月享舍月者有時類而舍時者嵗乃祭所謂士庶不過其祖家於</hi>
　　<hi>是乎嘗祀是也以洽百禮則弭苛妎慝合好固姓兼舉之矣今按以楚語解此詩固亦近似但如所</hi>
　　<hi>云大段為士庶發耳載之天子之頌何居</hi>
<pb n="64b"/>
　良耜蜡祭報社也是為豳頌<hi>禮月令孟冬天子乃祈來年於天宗大割祠於</hi>
　<hi>公社及門閭鄭𤣥注云此周禮所謂蜡祭也按周禮國祭蜡則龡豳頌擊土鼓以息老物此固頌詩也而</hi>
　<hi>所言者蜡祭之事是以知其為豳頌也蜡祭在建亥之月此詩所陳報賽之事而有百室盈止婦子寧止</hi>
　<hi>之文孔頴達謂此乃是場功畢入當十月之後則正與月令合矣是以知其為蜡祭也蜡之為言索也謂</hi>
　<hi>合祭萬物之神而索饗之也天子大蜡八而又有天宗之祈公社門閭之祠周禮黨正職亦云國索鬼神</hi>
　<hi>而祭祀若然則凡為神者莫不與矣而獨謂是詩為報社者何也禮祭隂祀用黝牲隂祀者先儒謂祭地</hi>
　<hi>北郊及社稷也黝也者黒也殺時犉牡固黒脣也祭地北郊天子之禮諸侯惟祭社稷祭社必及稷也是</hi>
　<hi>以知其為報社也社祭一嵗凡有三月令仲春擇元日命民社一也雩祭以社以方二也孟冬大割祠於</hi>
<pb n="65a"/>
　<hi>公社三也與祈年天宗並舉者周禮肆師之職所謂社之日涖卜來嵗之稼即此時事也若門閭之祀不</hi>
　<hi>知何神如以為五祀中之門則既蜡而臘復又及五祀矣似不應凟祭也且既非隂祀即不用黝牲以是</hi>
　<hi>知此詩之作專為報社也天子諸侯禮數雖不無差殊又三代禮文或損或益然大端要不甚相逺若八</hi>
　<hi>蜡之祭則已見於豐年之篇矣鄧元錫云或疑思文臣工噫嘻豐年皆豳頌非也思文頌配天臣工噫嘻</hi>
　<hi>言王釐言成王皆王事載芟良耜言質淳於周頌殊音殆其豳乎豈亦公所陳豳詩後制樂因定以祈報</hi>
　<hi>與</hi>
畟畟良耜<hi>紙韻</hi>俶載南畆<hi>叶紙韻/母鄙翻</hi>播厥百榖<hi>屋韻</hi>實函斯活<lb/>
<hi>叶屋韻呼酷翻○賦也畟説文云治稼畟畟進也字从田从人謂治田之人也下从又説文云象人兩脛有所<pb n="65b"/>躧也良耜鄭𤣥云利善之耜也俶載三句解俱見載芟篇耜惟良故可以俶載南畆所謂欲善其事必利其器也此第一節言其既耕而播種也良耜載芟皆報賽之詩故備陳農功本末</hi>　或來聸女<hi>音汝語韻</hi>載筐<hi>豐氏本/作匚</hi>及筥<hi>語/韻</hi>其饟伊黍<hi>語韻視賦也瞻説文云臨  也錢氏云猶省也鄭云有來視女謂婦子來饁者也載猶運也筐筥解見采蘋篇方曰筐圓曰筥鄭云筐筥所以盛黍也愚按或載筐或載筥見耕者之多故饁者衆也説文云周人謂餉曰饟邢昺云食人曰饟自家之野也鄭云豐年之時雖賤者猶食黍孔云少牢特牲大夫士之祭禮食有黍明黍是貴也玉藻言子夘稷食菜羮為忌日貶而用稷是為賤也賤者當食稷耳故云豐年之時雖賤者猶食黍此第二節言餉田也</hi>　其笠伊糾<lb/>
<hi>有韻亦叶篠韻舉天翻豐本作丩</hi>其鎛斯<hi>豐本/作伊</hi>趙<hi>篠韻周禮注/集韻俱作㨄</hi>以<hi>説文作既</hi>
<pb n="66a"/>
薅<hi>爾雅説文俱作茠</hi>荼<hi>爾雅/作蒤</hi>蓼<hi>篠韻亦叶有/韻力乆翻</hi>荼蓼朽<hi>有韻</hi>止黍稷<lb/>
茂<hi>叶有韻莫後翻</hi>止<hi>賦也笠説文云簦無柄也孔云笠之為器暑雨皆得禦之伊語詞糾説文云繩三合也嚴粲云糾結其縁也季本云結於頷下使不動也鎛耨也所以耘苗也解見臣工篇趙説文云趨也擕鎛疾趨將往耘草如下文所云也薅説文云抜去田草也經有三荼一曰苦菜爾雅所謂荼苦菜者也一曰英荼爾雅所謂蔈荂荼者也一曰委葉爾雅所謂蒤委葉者也據爾雅注引此詩以解委葉故唐孔氏以此荼為委葉也然委葉之形狀注疏無文古今莫曉但指為穢草耳愚考爾雅於苦菜蔈荂字皆作荼而所謂委葉者字乃作蒤又於别條有蒤虎杖之目則虎杖名蒤疑此即委葉也疏於本條下引陶注本草云此物田野甚多狀如大馬蓼莖班而葉圓因悟此詩以荼蓼並言當是其形相近而朱子亦云荼陸草蓼水草一物而有水陸之異<pb n="66b"/>也今南方人猶謂蓼為辣荼二者葢相脗合然則此荼之為虎杖明矣説文有荼字無蒤字或爾雅故異其字以為識别抑或本有此字而説文偶遺之皆不可知蒤既名虎杖又名委葉者葢以此物委葉田中為田之害故與皇守田並稱皇亦生廢田中者故别號之為守田也請與博雅君子詳之又張萱云虎杖一名班杖秋有花直出作赤子與蒟蒻相似本草入木部云作木髙丈餘非也衍義曰似寒菊惟花葉莖蕊差小耳當以草部為正蓼解見小毖篇生水澤中白居易詩水蓼冷花紅簇簇是也王肅云荼陸穢蓼水草孔云所繇田有原有隰故並舉水陸穢草也朽説文云腐也止通作只語己辭也後倣此茂豐盛也按月令季夏是月也土潤溽暑大雨時行燒薙行水利以殺草如以熱湯可以糞田疇可以美土疆當即於斯時也此第三節言耘苗而苗盛也</hi>　穫之挃挃<hi>質/韻</hi>積<hi>説文/作䆅</hi>之栗栗<hi>質韻説文作秩秩</hi>其崇如墉<lb/>
<pb n="67a"/>
其比如櫛<hi>質韻</hi>以開百室<hi>質/韻</hi>百室盈<hi>叶陽韻/余章翻</hi>止婦子寧<hi>叶陽韻尼良翻</hi>止<hi>賦也穫説文云刈榖也挃挃毛傳説文爾雅注皆以為穫聲也又小爾雅云截顛謂之挃葢謂截禾顛之聲也積之栗栗三句一連説積説文云聚也栗即實穎實栗之栗左傳所謂嘉栗孔氏謂栗是禾之堅熟詩詁謂禾之孚甲縝宻如栗是其義也重言栗栗者有顆粒均匀之意崇説文云嵬髙也墉毛云城也孔云城之與牆俱得為墉但此比髙大故為城比説文云宻也櫛朱子云理髪器説文云梳篦之總名也孔云所積聚者其髙大如城雉之峻壯其比迫如櫛齒之相次愚按如墉分所積之一堆而言如櫛合所積之衆堆而言以開百室者鄭云其已治之則百家開户納之又云千耦其耘軰作尚衆也一族同時納榖親親也百室者出必共洫間而耕入必共族中而居又有祭酺合醵之歡孔云周禮五家為比五比為閭四閭為族是百室為<pb n="67b"/>一族於六鄉則一族於六室則一鄼遂人職云百夫有洫故知百室共洫間而耕也族在六鄉而引彼者郷之田制與遂同故得舉鄼之制以言族也愚按鄭孔所引皆周禮未必公劉時有此法曰千耦曰百室大扺皆約略之辭强為之説則鑿矣萬尚烈云方春在田邑室皆閉田事既畢則邑中之百室皆開以其所穫所積者入之于室也錢天錫云計畆均分故各開其室百室盈止者孔云百室皆盈滿而多穀粟也崔寔四民月令云十月農事畢五榖既登家家儲蓄乃順時令也初言穫是穫之于野既言積是積之于場此言開言盈則入之于室矣婦子謂耕者之妻與子也寧通作寍説文云安也嚮者終歲田間勤動至此百室既開始得入邑中而安處也七月之詩曰嗟我婦子曰為改嵗入此室處正此詩所云寜止者彼為豳風此為豳頌又當孟冬之時其為周禮蜡祭所龡無可疑矣此第四章言收穫之多而豐稔足樂也</hi>　殺時犉<hi>陸徳明本作□</hi>牡<lb/>
<pb n="68a"/>
有捄其角以似以續續古之人<hi>四句俱無韻未詳按賦也犉牛之黒脣者  爾雅云黒脣犉黒眥牰黒耳犚黒腹牧黒脚犈但别牛黒所在之名而不顯其身之色毛傳及説文則皆謂黄牛黒脣曰犉孔云牛之黄者衆故知黄牛也社稷用黝牛當以黒而用黄者蓋正禮用黝至於報功以社是土神故用黄色仍用黒脣也曹氏云古之人享其人必思其所自以為百室盈而婦子寜者社稷之功故於是而報焉地之色以黒為正以黄為美故隂祀用黝牲正其義也社稷用犉美其功也牡說文云畜父也愚按諸侯祭社稷用少牢少牢者羊豕也此詩為豳頌則是諸侯之祭而得用牡牛者以田功告成教民美報故隆其禮月令言大割祠于公社鄭𤣥謂大割者大殺羣牲割之也天子祭社不過以太牢為常禮而此特變云大割則必有奢于太牢之外者諸侯之禮雖殺于天子改少牢而進用特牛不為泰矣捄通作觩本作斛說文云角貌朱<pb n="68b"/>子云角上曲貌按王制云祭天地之牛角繭栗宗廟之牛角握賔客之牛角尺無社稷之文禮緯稽命徵則云社稷宗廟角握毛傳則云社稷之牛角尺今以有捄其角之語推之捄觩通用據詩言兕觥其觩角弓其觩必非角握當從毛說為長毛去古未逺定有所據也以似二句祭畢而祈神之辭也以似者欲來嵗之有年亦如今嵗也續說文云連也以續者稼穡之事國家根本所在欲世世相承勿絶也毛云續往事也鄭云嗣前嵗者後求有豐年也續往事者復以養人也古之人謂后稷也后稷以農事開國自今以往庶藉神庥以永續其事于不替是則我君民之所深願耳一說報賽之禮有其舉之莫敢廢也今日奉行故事庶幾不替其先耳何足答神貺于萬一乎亦通蘓轍云聖人之為詩道其畊耨播種之勤而述其終嵗倉廪豐實婦子喜樂之際以感動其意夫詩之可以興者所以感發人之善志也先言勤勞後言逸樂使勤者可以自忘其勞而怠者亦知以<pb n="69a"/>自奮也</hi>
　　良耜五章二章章四句一章三句一章五句一章<lb/>
　　七句<hi>舊作一章二十三句以序及蔡邕獨斷皆云秋報社稷之所歌也  為報社稷者得之獨</hi>
　　<hi>繫之於秋則與百室盈婦子寜之語不合嚴氏乃謂此詩為報社稷必陳農功之本末故當秋時而</hi>
　　<hi>追述春耕預言冬穫唐孔氏意亦如此亦可謂強為之辭者矣朱傳了無所主申培說則云載芟亦</hi>
　　<hi>豐年之意良耜與載芟同意其不知所適從猶朱傳也子貢傳闕文</hi>
　載芟孟冬臘先祖五祀以禮屬民飲酒正其齒位亦<lb/>
　豳頌也<hi>月令孟冬之月天子乃祈來年于天宗大割祠于公社及門閭臘先祖五祀郊特牲云黄</hi>
<pb n="69b"/>
　<hi>衣黄冠而祭息田夫也野夫黄冠黄冠草服也先儒謂此既蜡後臘先祖五祀之祭也對文蜡臘有别總</hi>
　<hi>其義俱名蜡也陳祥道云先儒以郊特牲言皮弁素服而祭又言黄衣黄冠而祭則二祭之服不同月令</hi>
　<hi>言祈來年亍天宗割祠于公社又言臘先祖五祀則祈臘之名不同於是謂皮弁素服而祭與祈來年于</hi>
　<hi>天宗蜡也黄衣黄冠而祭與臘先祖五祀臘也周蜡于十有二月秦臘於孟冬皆建亥之月也晉侯以十</hi>
　<hi>二月滅虢遂襲虞宮之竒曰虞不臘則臘在蜡月可知矣唐孔氏云月令臘在祈天宗之下但不知臘與</hi>
　<hi>蜡祭相去幾日準隋禮及今禮皆蜡之後日又周禮黨正職云國索鬼神而祭祀則以禮屬民而飲酒于</hi>
　<hi>序以正齒位注謂此大蜡之時建亥之月也必正齒位者為民三時務農行闕于禮至此農隙而教之尊</hi>
　<hi>長養老見孝悌之道也按月令於臘先祖五祀之下文曰勞農以休息之先儒謂此即黨正屬民飲酒正</hi>
<pb n="70a"/>
　<hi>齒位是也禮運篇載仲尼與于蜡賔事畢出遊于觀之上是有主賔飲酒之禮而雜記篇又載子貢觀蜡</hi>
　<hi>曰一國之人皆若狂者以蜡禮同鄉飲酒其初立賓行禮至禮終脫屨升堂而燕行無算爵然則初時正</hi>
　<hi>齒位至其後則若狂也鄭𤣥周禮注云萬物助天成嵗事至此為其老而勞乃祀而休息之於是國亦養</hi>
　<hi>老焉今按此詩言有實其積正孟冬謹蓋蔵之時而又言烝畀祖妣以是知其為臘祭先祖也其曰胡考</hi>
　<hi>之寧則所謂養老而正齒位者也蜡而臘臘而養老至養老而蜡之事始畢周禮蜡必龡豳頌若此詩非</hi>
　<hi>豳頌則何所取之故知為公劉時臘祭之詩無疑也又按臘之義訓有二徐鍇云臘合也合祭諸神也應</hi>
　<hi>劭亦云臘者接也新故交接狎臘大祭以報功也愚謂此義得之狎臘者重接之貌西京賦披紅葩之狎</hi>
　<hi>臘是也乃先儒相傳皆謂臘者獵也謂以田獵所得禽祭也夫郊特牲篇有曰大羅氏天子之掌鳥獸者</hi>
<pb n="70b"/>
　<hi>也諸侯貢屬焉草笠而至尊野服也羅氏致鹿與女而詔客告也曰好田好女者亡其國是則好田之戒</hi>
　<hi>正申飭亍臘月來貢之時而謂其獵禽以祭乎必不然矣或又疑周禮羅氏職有蜡則作羅襦之語謂將</hi>
　<hi>以羅網圍取禽也夫野虞敎道田獵實在仲冬此時作羅襦亦以備用也即周禮中冬狩田獻禽享烝非</hi>
　<hi>臘月也宐乎此詩之言烝祖妣洽百禮第舉酒醴而不及禽獸也愚于雅之甫田大田頌之豐年良耜載</hi>
　<hi>芟與風之七月皆定為豳詩雖以周禮為據而其辭之相為出入亦確有可信者七月曰同彼婦子饁彼</hi>
　<hi>南畆田畯至喜而甫田大田亦皆曰以其婦子饁彼南畆田畯至喜也七月曰嗟我婦子曰為改嵗入此</hi>
　<hi>室處而良耜亦曰以開百室百室盈止婦子寧止也甫田累言曾孫以公劉為后稷之曾孫而大田亦言</hi>
　<hi>曾孫也大田言以我覃耜俶載南畆而良耜亦言畟畟良耜俶載南畆載芟亦言有略其耜俶載南畝也</hi>
<pb n="71a"/>
　<hi>七月言其始播百穀而良耜載芟皆言播厥百穀實函斯活也豐年言萬億及秭為酒為醴烝畀祖妣以</hi>
　<hi>洽百禮而載芟于此四句全文皆同也至于甫田曰自古有年良耜曰續古之人載芟曰振古如兹所謂</hi>
　<hi>古皆指后稷而言有惓惓率祖之思焉詩三百篇未有辭意脗合之多若是者斯亦可以見其製于一時</hi>
　<hi>出于一手而使朱子聞此定當渙然冰釋不復曰未知是否矣</hi>
載芟載柞<hi>叶陌韻側格翻</hi>其耕澤澤<hi>陌韻爾雅/作郝郝</hi>千耦其耘<hi>陸德明嚴粲本俱作耘</hi>徂隰徂畛侯主侯伯<hi>陌/韻</hi>侯亞侯旅侯彊侯以<hi>紙韻</hi>
有嗿其饁思媚其婦有依其士<hi>紙韻</hi>有略<hi>字書/作㗉</hi>其耜<hi>紙韻</hi>俶<lb/>
載南畝<hi>叶紙韻母鄙翻也賦也載鄭云始也當通作才芟說文云刈草  毛傳云除木曰柞孔穎達云<pb n="71b"/>秋官柞氏掌攻艸木及林麓是除木曰柞也曹氏云除草木是初墾闢而為田者也季本云以芟柞之語觀之則似公劉始荒豳地之言也澤通作釋說文云解也郭璞云言土解也草木既去則其土無復膠結凝滯始解釋而可以耕未謂其已耕也耦解見噫嘻篇千耦不必有所指嚴粲云耦以言並作千以言其多孔云為耦者千是二千人為千耦與十千維耦異也耘說文云除苗間穢也蔣悌生云去草皆可訓為耘非必為去苗間草也若以為去苗間草則始耕之時未曾播種何從有苗曹氏云反土之後草木根株有芟柞所不盡者則復耘之其多至于千耦也黄佐云此耘在未種前緜緜其麃則耘在既種後蓋耘有二等其辨如此徂說文云往也隰說文云阪下陘也朱子云為田之處也畛說文云井田間陌也周禮十夫有溝溝上有畛鄭云軰作者千耦或往之隰或往之畛嚴云言遍于原野無曠土也侯發語辭如伊維之類後放此主毛云家長也孔云坊記曰<pb n="72a"/>家無二主主是一家之尊也伯毛云長子也班固云子最長迫近父也適長稱伯庶長稱孟亞爾雅云次也李氏云伯之次也愚按凡仲叔季皆是也旅說文云俱也彊說文云弓有力也人之有力似之故以為壯盛之稱以說文云用也左傳云能左右之曰以言一人為家之主受田以耕而其子之伯若亞皆與之俱為其伯亞之中有彊壯多力者則提挈而指麾之俾之盡力於農畝也按周禮小司徒均土地以稽人民而周知其數上地家七人中地家六人下地家五人注謂一家男女七人以上則授之上地所養者衆也男女五人以下則授之下地所養者寡也是則一夫之子若伯若亞自非本身受田之後總仰給于彼父所受百畆之中其旅俱耕作有固然者嗿說文云聲也毛傳云衆貌蓋衆多之聲也饁說文云餉田也杜預云野饋也媚說文云悦也婦田夫之婦來饋餉也左傳冀缺耨其妻饁之是也依說文云倚也親近之意故鄭云依之言愛也士者男子之稱<pb n="72b"/>婦人亦稱夫為士易老婦得其士夫是也思媚其婦與思媚周姜文法相似當主婦言言思媚悦乎田中之夫者其婦也有依其士與有嗿其饁有略其耜語皆相類當主士言言有親近乎饋饁之婦者其士也陳際泰云農之為事苦矣先王有道焉使之而忘其勞人情莫不樂其羣主伯亞旅皆在焉均勞又聚語也人情莫不樂所暱婦女自饁氣體為契又相慰藉也嚴云夫耕婦饁驩然相愛見治世和樂之氣象焉季云一家親愛同力一心農夫之所以有年者蓋本於此有略其耜饁畢而後耕也是主伯亞之事與婦無涉略當依字書通作㗉說文云刀劍刃也爾雅云利也耜者耒首斵木為之解見七月篇曹氏云利則入土也深俶說文云善也載通作縡說文云事也南畝解見七月篇言有鋭利如刀劍刄之耜以善其事于南畝也</hi>　播厥百榖<lb/>
<hi>屋韻</hi>實函斯活<hi>曷韻亦叶屋韻呼酷/翻又叶屑韻胡决翻</hi>驛驛<hi>爾雅作/繹繹</hi>其達<hi>曷韻<pb n="73a"/>亦叶屑韻陀悦翻</hi>有厭其傑<hi>屑/韻</hi>厭厭其苗<hi>蕭/韻</hi>緜緜<hi>韓詩作民民云衆貌</hi>其<lb/>
麃<hi>叶蕭韻蒲嬌翻說文作穮</hi>載穫濟濟<hi>叶薺韻子禮翻</hi>有實其積萬億及秭<lb/>
<hi>紙韻亦叶薺韻奬里翻</hi>為酒為醴<hi>薺韻亦叶紙/韻力紙翻</hi>烝畀祖妣<hi>紙韻</hi>以洽<lb/>
百禮<hi>薺韻亦叶紙韻力紙翻百賦也播説文云種也百榖解見七月篇曹氏云  榖之性其寒暑濕燥高下早晚各有所宜而水旱豐凶不可預料故悉種之所以為備也實鄭云種子也孔云此說初種故知實為種子函通作含孔云函者容藏之意故轉為含猶人口含之也活鄭云生也按活者水流聲物之生意流動亦謂之活實函斯活者孔云言種子内函生氣也繹說文云置騎也曰驛驛者象其出土之速孟子所謂速亍置郵也或依爾雅通作繹繹為抽絲之義言百榖次第而生連續不斷也亦通達者自此而忽適彼之名故毛傳以<pb n="73b"/>為射也鄭云出地也孔云苗生達也則射而出厭通作猒說文云飽也朱子云受氣足也傑說文云傲也按才過人者謂之傑故鄭亦以苗先長者為傑言其異于衆苗也孔云苗之傑者亦是苗也而與其苗異文傑謂其中特美者苗謂其餘齊等者二者皆美茂故俱稱厭但以齊等苗多重言厭厭耳黄佐云夫百榖之生始焉固有受氣之足而先長者矣及其既也皆受氣之足而同一茂盛矣何者而非厭厭之苗乎緜說文云聫微也孫炎云緜緜言詳宻也麃通作穮說文云耕禾間也徐鍇云禾已長大復鉏其間艸也萬時華云苗已同時皆長故不可不耘嚴云芟耘麃皆除艸也芟與柞並言是新開為田先除其地上之艸木也既耕而言耘是反土之後除其土中之艸木根株也既苗而言麃是除其苗間之草也王安石云耘以緜緜為善恐傷苗也徐光啓云荘子滅裂而耘之則亦滅裂而報余詳宻正與滅裂相反穫說文云刈穀也濟之為言齊也朱子訓濟濟為人衆<pb n="74a"/>貌蓋謂人衆而齊力也實嚴云榖實也按上文實函斯活雖亦榖實但彼乃種子此則種子所生而成熟者義自不同積說文云聚也據公劉篇以積與倉對言朱子以為露積是也萬億及秭解見豐年篇當始穫之時但見刈榖之人濟濟衆多所有之榖實露積甚盛其貯之於廪則數或以萬計或以億計與前嵗之陳榖因仍相及也穫言在野積言在場萬億及秭言在廪自有次第為酒為醴烝畀祖妣解亦見豐年篇惟以洽百禮義與彼不同此特謂祭五祀及勞農養老等事也</hi>　有飶<hi>陸徳明/本作苾</hi>其香<hi>陽韻</hi>邦家之<lb/>
光<hi>陽韻</hi>有椒<hi>陸云沈本作俶/云作椒者誤</hi>其馨<hi>青/韻</hi>胡考之寧<hi>青韻</hi>匪且有<lb/>
且匪今斯今振古如兹<hi>三句無韻本賦也飶說文云食之香也香  作□說文云芳也徐云按尚書稼穡作甘黍甘為香㑹意曰邦家之光者以大有之年行祭祀之禮左傳所云奉盛以告謂三時<pb n="74b"/>不害而民和年豐奉酒醴以告謂上下皆有嘉徳而無違心者其邦家之光顯孰如之若凶荒殺用氣象苶然何光之有椒本作茮本名解見椒聊東門之枌篇孔云椒是木名非香氣也但椒木氣香作者以椒言香詩詁云椒之氣烈故古者謂椒酒取其香且烈也史䋲祖云杜牧之阿房宮賦所用事不出于秦時只烟斜霧横焚椒蘭也兩句尤不可及六經只以椒蘭為香如有椒其馨其臭如蘭蘭有國香是也楚詞亦只以椒蘭為香如椒槳蘭膏是也沉檀龍麝等字皆出于漢西京以後詞人方引用至唐人詩文則盛引沉檀龍麝為香而不及椒蘭矣曹氏云飶椒皆酒醴芬芳之氣胡說文云生頷垂也毛云壽也解頥新語云老狼亦垂胡今老者或有此狀故詩人取之又士冠禮祝云永享胡考注胡為遐蓋音相近考說文云老也毛云成也孔云老而有成徳也寧通作寍說文云安也嚴云以養耆老則老人之安寧也愚按此即屬民飲酒而正齒位之事正齒位者鄉<pb n="75a"/>飲義謂六十者坐五十者立侍六十者三豆七十者四豆八十者五豆九十者六豆是也詳見小引下匪通作非且者聊且之義今今日也匪且有且言非曰聊且為之而姑有如此聊且之事匪今斯今言非自今日偶一為之而乃謂此特今日之事也振古謂振起于古昔之人即后稷也自我后稷以農事開國而其垂敎于稼穡美報于蜡臘者已如此矣我今日者不過舉行故事循而勿失云爾曰且曰今亦似初遷都時語</hi>
　　載芟三章二章章十二句一章七句<hi>舊作一章三十一句  序</hi>
　　<hi>及蔡邕獨斷皆以為春籍田而祈社稷之所歌也今細玩詩辭無耕籍之事亦與祈社稷無涉朱子</hi>
　　<hi>云此詩未詳所用然辭義與豐年相似其用應亦不殊申培說祖之遂云亦豐年之意彼但見萬億</hi>
　　<hi>四語二詩相類耳而究竟其所用之地莫能明也劉公瑾疑為秋成之祭薦新于宗廟而歌此則亦</hi>
<pb n="75b"/>
　　<hi>依附于烝畀祖妣一語較為近之若胡一桂之論曰載芟良耜二詩誠不見其所報之意不過閔其</hi>
　　<hi>耕種之勞序其饋餉之情論其禾黍茂盛收穫之富或為酒醴以祀祖妣或殺犉牡以續古人此皆</hi>
　　<hi>田家勤勞安逸之事而非告神之樂歌也信若爾則何以入此詩于頌乎子貢傳闕文</hi>
　行葦美公劉也公劉有仁厚之德行燕射之禮以篤<lb/>
　同姓詩人美之<hi>何以知其為公劉之詩也一徵之呉越春秋曰公劉慈仁行不履生草運</hi>
　<hi>車以避葭葦再徵之列女傳晉弓工妻謁于平公曰君聞昔者公劉之行乎羊牛踐葭葦惻然為痛之恩</hi>
　<hi>及草木仁著于天下三徵之漢王符潜夫論特引章首四句而釋之曰公劉厚徳恩及艸木牛羊六畜且</hi>
　<hi>猶感徳消息于心又曰仁不忍踐履生草則又况于民萌而有不化者乎四徵之後漢書桓榮曰昔文王</hi>
<pb n="76a"/>
　<hi>塟枯骨公劉敦行葦世稱其仁是何其說之鑿鑿也彼去古未甚遠夫有所受之也故漢章帝勅侍御史</hi>
　<hi>司空曰方春所過無得有所殺伐車可以引避引避之騑馬可輟解輟解之詩云敦彼行葦牛羊勿踐履</hi>
　<hi>禮人君伐一草木不時謂之不孝俗知順人莫知順天其明稱朕意亦用此事所謂公劉有仁厚之徳者</hi>
　<hi>也愚故以為公劉之詩焉又按公劉初遷豳而即于同姓異姓行燕飲之禮所謂食之飲之君之宗之是</hi>
　<hi>也此詩之作其在遷都以後乎鄒忠𦙍云周禮鍾師九夏有族夏杜子春謂族人侍奏族夏此儻是也耶</hi>
敦彼行葦牛羊勿踐履<hi>叶薺韻盧啓翻</hi>方苞方體<hi>薺韻</hi>維葉泥泥<lb/>
<hi>叶薺韻乃禮翻張楫作苨苨文選注作柅柅鄭本以章首至此為第一章</hi>戚戚兄弟<hi>叶紙韻蕩以翻</hi>
莫遠具爾<hi>紙韻豐氏本作邇毛本以章首至此為第一章</hi>或肆之筵或授之几<lb/>
<pb n="76b"/>
<hi>紙韻鄭本以戚戚至此為第二章今從朱傳改正有興也敦通作惇說文云厚也言族生厚盛也與豳詩  敦瓜苦義同行毛傳云道也葦說文云大葭也詳見蒹葭篇勿通作毋禁止辭踐說文云蹋也釋名云殘也使殘壞也履亦有踐之義以愚臆之蹋之重者名踐蹋之輕者名履郝敬云古路在井間旁近溝洫多生蘆葦牛羊往來踐踏孔穎達云葦之初生其名為葭稍大為蘆長成乃名為葦八月萑葦是也此禁牛羊勿踐則是春夏時事而言葦者先王愛其為人用人之所用在於成葦故名之葦季本云牛羊勿踐履者喻兄弟相親而不可為賤物所傷也方且也苞以根之叢生而盤結言體錢氏云成莖也毛云葉初生泥泥嚴粲云蓼蕭零露泥泥為霑濡貌則此言泥泥是潤澤之意蓋泥泥是濕也戚本鉞類當通作慽趙頥光云戚溷㥑慽之慽因作休慽轉訓親屬戚戚毛云内相親也孔穎達云親親起于心内故言内相親莫亦通作毋錢天錫云興意重一勿字<pb n="77a"/>設燕重一莫字慇懃篤厚之意於此已藹然可掬下皆本此意發出具通作俱說文云偕也爾通作邇說文云近也鄭云謂進之也孔云謂揖而進之令自近也按儀禮燕禮云公降立于阼階之東南南鄉爾卿卿西面北上爾大夫大夫皆少進所謂爾卿爾大夫即此所云具爾也具爾正以行禮之初言凡同姓之親皆揖而進之將與之飲燕以浹洽其情欲使其不疎遠于我也舊說謂具爾即申上莫遠之意一反言一正言耳殊無味呂祖謙云敦彼行葦方苞方體維葉泥泥其可使牛羊踐履之乎戚戚兄弟其可踈遠而不親愛之乎忠厚之意藹然蓋見于言語之外矣下章之燕樂皆所以樂乎此也毛氏以戚戚為内相親惟體之深者為能識之真徳秀云祖謙之說善矣使人主能深體此章之指則雖一草一木且不敢輕於摧折也况骨肉之戚而縱尋害乎此詩二章以下皆言燕樂兄弟之事然必有此心為之本而後燕樂不為虛文不然非所知也孔云禮有族食<pb n="77b"/>族燕是燕族人為常臣則有功乃燕是燕臣為非常嚴云此詩以行葦興兄弟泥泥戚戚之辭體察精微懇款親切惻然惟恐傷之千載之下猶能使人興起也愚按時公劉遷國方新同姓微弱猶緜詩之咏𤓰瓞者故以方苞方體維葉泥泥起興正言其當勤于保䕶急于培植耳肆陳也筵說文云竹席也引周禮度堂以筵筵一丈授說文云子也几說文云踞几也象形徐鍇云人所凭坐也阮諶云几長五尺高廣二尺又馬融云几長三尺禮圖云几兩端赤中央黒陳祥道云席常設于賓未至之前几常授于行禮之際其將援也必拂其授之也必拜送其受也必拜答愚按或授或設俱以執事之人言卑㓜者為設筵而已尊長者則加之以几按儀禮㛰聘公食大夫皆有几冠禮醴賓鄉飲鄉射及燕賔皆無几此亦燕禮而有授几者疑古禮與周異也</hi>　肆<lb/>
筵設席<hi>楚辭章句作机</hi>授几有緝御<hi>叶禡韻五駕翻毛本以上章或肆至此為第二章</hi>
<pb n="78a"/>
或獻或酢洗爵奠斚<hi>叶禡韻居訝翻鄭氏以肆筵至此為第三章</hi>醓醢以薦<lb/>
或燔或炙<hi>叶禡韻之夜翻亦叶藥韻即墨翻</hi>嘉<hi>董氏云舊書作加定本作嘉唐改從定本</hi>殽<lb/>
<hi>豐本作肴</hi>脾臄<hi>藥韻陸徳/明本作醵</hi>或歌或咢<hi>藥韻說文作㖾毛本以或獻至此為第三章鄭本以醓醢至此為第四章今從朱傳改正使賦也設說文云施陳也从言从殳徐云殳所以驅遣  人也席與筵雖非一物而文可通稱或謂重曰筵單曰席或謂在下鋪陳者曰筵加之于上為人所蹈藉者曰席今按小雅言賔之初筵是舉筵以該席也周禮司几筵序天子三重之席有莞席乃鋪陳之在下者是即所謂筵也其加于上者有蒲席有次席則在上之重席耳莞席以小蒲為之蒲蓆以蒲蒻為之次席以桃枝竹為之禮天子諸侯席有黼黻純故字从巾巾即純也純者縁也其上从庶省席以待賔客之禮賔客非一人故从庶也又曲<pb n="78b"/>禮席間函丈孔疏云席制三尺三寸三分寸之一遠近間三席是一丈鄭云緝猶續也御侍也孔云緝績者連續之故緝猶續也凡御者皆侍其側故御為侍也愚按肆筵授几蒙上文言所以待同姓之兄弟肆筵之外又别有設席授几之外又更有繼續而趨侍者則主待異姓之賔言舊說但以設席為重席按儀禮燕禮無加席况上章但言兄弟下章忽言賔賔非兄弟也文王世子有云公與族人燕則異姓為賔膳宰為主人公與父兄齒然則此言設席緝御乃所以為後章序賔立案無可疑矣進酒於客曰獻客報主人曰酢洗洒奠置也斚說文云玉爵也或說斚受六升按明堂位云爵夏后氏以琖商以斚周以爵據此則斚為商爵然周亦用之春秋傳有瓘斚郊特牲云舉斚角詔妥尸禮運云醆斚及尸君非禮也是謂僣君周禮鬰人職云大祭祀與量人受舉斚之卒爵而飲之量人職云凡宰祭與鬱人受斚歴而皆飲之此周人用斚之證也琖斚爵疑三代皆有之<pb n="79a"/>特所貴重異耳又灌尊夏后氏以雞彝商以斚周以黄目則尊亦有名斚者然此詩所咏是爵非尊也孔云所洗所奠猶一物也而云洗爵奠斚爵酒器之大名故儀禮飲觶者亦云卒爵是爵為總稱作者因洗奠之别更變其文耳愚按孔說依文作解未足深信考燕禮射禮無用斚者疑當作觚鄭𤣥周禮注讀斚為受福之嘏謂聲之誤是則斚有嘏音嘏觚聲近因訛觚為斚耳考工記梓人云獻以爵而酬以觚一獻而三酬則一豆矣食一豆肉歛一豆酒中人之食也爵受一升觚受三升豆受四升一獻三酬者言獻以一升之爵酬以三升之觚也合之則為四升是謂一豆此詩言洗爵奠斚乃括乎首尾之辭洗爵䝉上獻酢之文主人洗爵酌酒以獻賔賔既受卒爵即洗主人所獻之爵以酢答主人主人卒飲又獻公公酢亦如之主人卒飲乃更酌觚而自飲以酬賔賔受之奠而不舉以俟旅酬此所謂奠斚者也楚茨言獻酬以該酢此既言獻酢而兼言奠斚乃正以表<pb n="79b"/>酬耳醓本作臚說文云血醢也鄭云肉汁也賈公彦云醓者以肉為之醓汁即是肉汁醢說文云肉醬也釋名云海也㝠也封塗使宻㝠乃成也孔云用肉為醢特有多汁故以醓為名其無汁者自以所用之肉魚雁之屬為之名也鄭云薦之禮韭菹則醓醢也按周禮朝事之豆其實韭菹醓醢昌本麇臡菁菹鹿臡茆菹麇臡饋食之豆其實葵菹蠃醢脾析蠯醢蜃蚔醢豚拍魚醢加豆之實芹菹兎醢深蒲醓醢箈菹雁醢筍菹魚醢王舉則共醢六十罋以五齏七醢七菹三臡實之賔客之禮共醢五十罋鄭注謂凡菹醢皆以味相成臡亦醢也有骨為臡無骨為醢作醢及臡者必先膊乾其肉乃後莝之襍以梁麴及鹽漬以美酒塗置瓶中百日則成矣又儀禮聘禮云堂上八豆設于戶西西陳皆二以並東上韭菹其南醓醢屈西夾六豆設于西墉下北上韭菹其東醓醢屈注謂屈猶錯也言交錯陳之也公食大夫禮云宰夫自東房薦豆六設于醬東西上韭菹以東醓醢昌<pb n="80a"/>本昌本南麇臡以西菁菹鹿臡據此言諸醢者皆以醓醢為首可知此舉醓醢亦以該諸醢耳定非止此一醢也有醢必有菹故鄭兼言韭菹也薦音同進因訓為進以音通也列子王薦而問之是也鄭云燔用肉炙用肝嘉美也殽通作肴國語周定王云王公立飫則有房烝親戚宴饗則有殽烝烝者升也切肉為殽升俎謂之殽烝即左傳所謂宴有折俎也公侯來朝王為設享則有體薦薦其半體謂之房烝又鄉飲酒記云賔俎脊脅肩肺脾說文云土蔵也臄本作谷說文云口上阿也按服䖍通俗文云口上為臄口下為阿毛傳訓臄為函殊混嘉殽之外有脾有臄其所用何牲未之詳也以上醓醢三句即燕禮所載薦脯醢設折俎羞庶羞之事醓醢醢也燔炙脯也嘉殽折俎也脾臄庶羞也或歌或咢據旅酬之後以及樂射之時而言包下章敦弓兩叚事于内見詩人錯綜變化處或歌者按儀禮燕禮載旅酬之後小臣納工以瑟授工歌鹿鳴四牡皇皇者華及笙入奏<pb n="80b"/>南陔白華華黍乃間歌魚麗笙由庚歌南有嘉魚笙崇丘歌南山有臺笙繇儀遂歌鄉樂周南關雎葛覃卷耳召南鵲巢采蘩采蘋太師告樂正曰正歌備即其事也此詩若作于公劉時則所歌必别有古詩要之周公制禮監于二代其儀節當不異耳爾雅云徒擊鼓謂之咢按儀禮鄉射禮第二番射釋獲之後司射請以樂樂賔適階間堂下北面命曰不鼓不釋於是樂正奏騶虞以射鼓與歌相和射與鼓相應以八音之中惟獨奏鼓别無他音如前瑟笙之類襍之故謂之徒擊鼓是則此詩所謂或咢者也章末綴此一句乃是為下章張本與獻酬時無涉讀者詳之</hi>　敦<hi>豐本作/雕後同</hi>弓既堅<hi>叶真韻/古因翻</hi>四鍭既鈞<hi>真韻  神廟諱列女傳引詩無此句</hi>舍<hi>上/聲</hi>矢既均<hi>真韻列女/傳作鈞</hi>序賔以賢<hi>叶真韻下縝翻毛以敦弓至此為第四章鄭以為五章</hi>敦弓既句<hi>叶宥韻居候翻說文作彀</hi>既挾四鍭<lb/>
<pb n="81a"/>
<hi>叶宥韻胡茂翻</hi>四鍭如樹<hi>遇韻亦叶麌/韻上主翻</hi>序賔以不侮<hi>麌韻亦叶遇韻亡遇翻毛以敦弓既句至此為第五章鄭以為第六章今從朱傳改正  賦也按燕禮燕末若射則大射正為司射如鄉射之禮此章即其事也燕射與大射不同者燕射主于飲酒故于大夫士俱旅之後行之取其足以勸酒合歡而已大射主于射故在未為大夫舉旅之前行之則為將祭擇士故也賔之初筵篇大射也何以知之以烝衎烈祖之語知之此詩燕射也何以知之以發首即言戚戚兄弟莫遠具爾是其意專為藉燕樂以篤親故知其非大射也敦通作弴說文云畫弓也毛傳云天子敦弓亦作彫弓荀子云天子彫弓諸侯彤弓大夫黒弓何休公羊注亦云天子彫弓諸侯彤弓大夫嬰弓士盧弓今按苟何之說雖與毛傳合但彫弓乃天子所用無賔得並用之理愚意敦彫異文此敦弓當如魯大弓公羊傳以為弓繡質者是也繡質陳氏禮書謂繡其弣也<pb n="81b"/>考工記畫繢之事五采備謂之繡弣者把中也然則天子彫弓蓋竟弓體畫之非天子之弓但繡畫其弣而已亦謂之畫弓也堅說文云剛也按考工記工人言為弓之法橋幹欲孰于火而無贏橋角欲孰于火而無燂引筋欲盡而無傷其力鬻膠欲角而水火相得然則居旱亦不動居濕亦不動是所謂既堅也鍭鍭矢也爾雅云金鏃翦羽謂之錐骨鏃不翦羽謂之志顔師古云陶家名轉者為鈞蓋取調均之義此既鈞亦謂調均毛傳訓為參亭是也按考工記矢人為鍭矢參分一在前二在後注謂參訂之而平者前有䥫重也孔云鍭者䥫鏃之矢名輕重鈞亭四矢皆然故言四鍭既鈞案周禮司弓矢鍭矢殺矢用諸近射田獵恒矢痺矢用諸散射鄭注散射謂禮樂之射此是禮射而用鍭矢者先王用先代法不用周禮愚按既堅既鈞二語即鄉射禮初納射器之事鄭云舍之言釋也孔云謂既射放矢也均說文云平徧也鄉射之禮初比三耦但誘射不釋算至第二畨<pb n="82a"/>射乃比衆耦於是三耦與衆耦俱射始釋算較勝負據下文言序賔以賢則此舍矢既均指三耦與衆耦俱射而言乃第二畨事其第一畨射不言者以其事但止于誘射故略之也序通作叙說文云次第也賔兼賔與衆賔而言季云同宗無相為賔客之道故為之立賔也儀禮注云賢猶勝也鄭云序賔以賢謂以射中多少為次第按鄉射禮釋獲者設中受八算射若中毎一个釋一算上射于右下射于左若有餘算則反委之繼射釋獲皆如初卒射視算釋獲者于中西坐先數右獲二算為純一算為竒興自前適左東面坐歛算如右獲遂進取賢獲告于賔若右勝則曰右賢于左若左勝則曰左賢于右以純數告若有竒者亦曰竒若左右鈎則左右皆執一算以告曰左右鈞此所謂序賔以賢者也其事大約與大射禮同詳見賔之初筵篇句本鉤曲之義但周以句弓為弊弓此既句當依舊說通作彀說文云引滿也此序賢飲觶之後合三耦衆耦勝與不勝者皆再張<pb n="82b"/>弓以待第三畨復射上章或咢正在此時既者已事之辭儀禮云凡挾矢於二指之間横之鄭𤣥注云方持弦矢曰挾嚴云弦縱而矢横為方凡挾矢於二指之間横之謂左手執弓把見矢鏃於把外右手大指鉤弦二指挾持其矢故絃縱而矢横弦與矢作十字故方也凡兩物夾一物曰挾此矢在弦之外二指之内故曰挾鄭云射禮搢三挾一今言已挾四鍭則已徧釋之孔云搢也揷也射用四矢故揷三於帶間挾一以扣弦而射也射禮毎挾一个今言挾四鍭故知已徧釋之也樹植也孔云四鍭皆中于質如手就樹之然按大射燕射之禮司射皆命曰不貫不釋此如樹即所謂貫也燕射用獸侯大射用皮侯俱以布為之特有畫獸栖皮之異而皆主于貫先儒誤解射不主皮謂但主于中而不主于貫革此說非也鄉射禮文云禮射不主皮主皮之射者勝者又射不勝者降此言禮射與主皮之射之異也大射賔射燕射鄉射皆禮射也蒐狩獲禽天子取三十焉其餘<pb n="83a"/>以陳于澤宫卿大夫相與張獸皮而射之其射無侯此主皮之射也禮射前後有三畨雖此畨不勝仍待後畨復升射蓋以禮讓相先不欲以不能愧人也主皮之射但主獸皮一時之中否苟一射不勝即不得復升射其所尚者但較勝負于力而已此其所以異也孔子曰射不主皮為力不同科古之道也言古禮有射不主皮之文者為主皮之射乃尚力與禮射尚禮其科條自不同于以見古人貴徳賤力之意也舊說皆不明附記于此侮孔云慢也愚按此第三畨之射或前已中而今復中則易侮其不中者或前不中而今獲中則易侮其前中者故設豐飲觶之禮雖第二畨已有之而序賔不侮必於此言之也按鄉射禮視算告算之後司射命弟子設豐勝者之弟子洗觶奠于豐上勝者執張弓不勝者執弛弓進立于射位耦揖及階勝者先升堂少右不勝者進北面坐取豐上之觶興少退立卒觶進坐奠于豐下興揖不勝者先降與升飲者相左交于階前相揖出此<pb n="83b"/>所謂不侮者也呂祖謙云舍矢既均泛言射者也故繼之曰序賔以賢四鍭如樹専言勝者也故繼之曰序賔以不侮子曰君子無所争必也射乎揖讓而升下而飲其争也君子</hi>　曾孫維主<hi>麌韻亦叶有韻當口翻</hi>酒醴維醹<hi>麌韻亦叶有/韻奴口翻</hi>酌以大斗<hi>有韻亦叶麌韻腫腴翻陸本作枓石經作□</hi>以祈黄耉<hi>有韻亦叶麌韻讀如古果五翻毛本以曾孫至此為第六章鄭本作第七章</hi>黄耉台<hi>爾雅/作鮐</hi>背以引以翼<hi>職/韻</hi>壽考維祺以介景福<hi>叶職韻筆力翻毛本以黄耉至此為第七章鄭本作第八章今從朱傳改正  賦也按儀禮燕射畢後有賔降洗升媵觚于公之禮及行無算爵之時士執膳爵酌以進公此章所咏即其事也曾孫指公劉也按史記后稷卒子不窋立不窋卒子鞠立鞠卒子公劉立是公劉者后稷之曾孫也故豳雅若甫田大田皆稱之為曾孫焉又禮<pb n="84a"/>凡主祭者皆得稱曾孫但此詩無言祭祀之事其為以世次稱公劉明矣主之言君也曾孫為一國之主故曰維主非主人之謂主人乃膳宰為之臣莫敢與君抗禮何曾孫為主之有乎酒字从水从酉酉八月也八月黍成以水釀之為酒醴甜酒也解見吉日篇醹說文云酒厚也酌說文云盛酒行觴也斗當依陸本通作枓說文云勺也徐鍇云按字書枓木有柄所以斟水毛云大斗長三尺孔云長三尺謂其柄也漢禮器制度注勺五升徑六寸長三尺是也此蓋從大器挹之于樽用此勺耳其在樽中不當用如此之長勺也陳祥道云勺非斗也勺挹于尊彞而注諸爵瓉斗挹于大器而注諸尊彞以祈黄耉以下舉酒而祝之如此祈猶祝也黄耉解見南山有臺篇台通作鮐說文云海魚名台背毛云大老也鄭云大老則背有鮐文按劉熈釋名云七十曰耄頭髪白耄耄然也八十曰耋耋鐵也皮膚變黒色如鐵也九十曰鮐背今言黄者謂髪白復黄則已過于耄言耉者<pb n="84b"/>謂皮有班黒如凍梨色則已過于耋然不但黄耉而已又且進而至于鮐背則老之極也鄭云在前曰引在旁曰翼說文云考老祺吉也介鄭云助也景福謂彰明可見之福凡人老則志昬氣衰往往昧於所適怠于所行故願冥冥之中若或引之謂引其志使不昏也若或翼之謂翼其氣使不衰也蓋不特享永年之壽而且有惠迪之吉所謂助之以景福也公劉既能篤同姓之愛又能推之以及于異姓極其恩義于燕飲之際故一時與燕者咸相與祝願之如此左傳云雅有行葦昭忠信也其亦為上下交相愛而言與</hi>
　　行葦四章章八句<hi>朱子云毛七章二章章六句五章章四句鄭八章章四句毛首</hi>
　　<hi>章以四句興二句不成文理二章又不叶韻鄭首章有起興而無所興皆誤今正之如此  序云行</hi>
　　<hi>葦忠厚也周家忠厚仁及艸木故能内睦九族外尊事黄耉養老乞言以成其福祿焉按養老乞言</hi>
<pb n="85a"/>
　　<hi>無射禮鄭𤣥引鄉射禮文告于鄉先生君子者當之此乃鄉射次日勞司正之禮賔不與徵惟所欲</hi>
　　<hi>故有鄉先生君子與焉燕射禮同鄉射特謂射禮如之非謂所行之禮皆如之也可比而一之耶朱</hi>
　　<hi>子詆序謂隨文生意無復倫理是矣然疑此詩為祭畢而燕父兄耆老之詩則又未免為末章曾孫</hi>
　　<hi>二字所誤燕毛之禮在祭畢賔興之後如楚茨之燕不及異姓而况篇中又有舍矢序賔之事其非</hi>
　　<hi>燕毛之禮甚明申培偽説剿襲朱傳而子貢傳又并以為訓成王之詩亦未有以見其誠然序較近</hi>
　　<hi>右但言周家而不斥言其世豈亦知其為周先世之詩耶</hi>
　<lb/>
　<lb/>
<pb n="85b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　詩經世本古義卷一<lb/>
</p>
<p>
</p>
  </div>
</body>
</text>
</TEI>