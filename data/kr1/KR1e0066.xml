<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Title</title>
            </titleStmt>
            <publicationStmt>
                <p>Information about publication or distribution</p>
            </publicationStmt>
            <sourceDesc>
                <p>Information about the source</p>
            </sourceDesc>
        </fileDesc>
    </teiHeader>
    <text>
        <body>
            <div>
                <head>春秋集傳</head>
    <p>
<pb n="1a"/>欽定四庫全書　　　　　　經部五<lb/>
　春秋集傳　　　　　　　　春秋類<lb/>
　　提要<lb/>
　　　　<hi>臣</hi>等謹按春秋集傳十五巻元趙汸撰汸有周易文<lb/>
　　　　詮已著録是書有汸自序及其門人倪尚誼後序<lb/>
　　　　尚誼稱是書初藁始于至正戊子一再刪削迄丁<lb/>
　　　　酉成編既而復著屬詞義精例宻乃知集傳<lb/>
　　　　初藳更須討論而序文中所列史法經義猶<pb n="1b"/>　　　　有未至嵗在戊寅重著是傳草創至昭公二<lb/>
　　　　十八年乃疾疢難厄閣筆未續至洪武己酉<lb/>
　　　　遂卒自昭公二十八年以下尚誼據屬詞義<lb/>
　　　　例續之序中所謂䇿書之例十有五筆削之<lb/>
　　　　義八者亦尚誼更定而原本有訛誤疎遺者<lb/>
　　　　咸補正焉則此書寔成于尚誼之手然義例<lb/>
　　　　一本于汸猶汸書也汸自序曰學者必知䇿<lb/>
　　　　書之例然後筆削之義可求筆削之義既明<pb n="2a"/>　　　　則凡以虚詞説經者皆不攻而自破可謂得<lb/>
　　　　説經之要領矣乾隆四十四年四月恭校上<lb/>
　　　　　　　總纂官<hi>臣</hi>紀昀<hi>臣</hi>陸錫熊<hi>臣</hi>孫士毅<lb/>
　　　　　　　　　　總　校　官<hi>臣</hi>陸　費　墀<pb n="3a"/>春秋集傳原序<lb/>
春秋聖人經世之書也昔者周之末世明王不興諸侯<lb/>
倍畔蠻夷侵陵而莫之治也齊桓公出糾之以㑹盟齊<lb/>
之以征伐上以尊天王下以安中國而天下復歸於正<lb/>
晉文公承其遺烈子孫繼主夏盟者百有餘年王室頼之<lb/>
故孔子稱其功曰一匡天下民到于今受其賜及乎晉<lb/>
伯不競諸侯復散大夫專國陪臣擅命楚滅陳蔡宋滅<lb/>
曹呉入盟諸夏則天下之亂極矣孔子生於斯時道足<pb n="3b"/>以興周而患夫當世諸侯莫能用之蓋嘗歎曰苟有用<lb/>
我者吾其為東周乎齊一變至於魯魯一變至於道始<lb/>
蓋有意於齊晚尤拳拳於魯也又曰文王既没文不在<lb/>
兹乎使仲尼得君復周公之法修桓文之業率天下諸<lb/>
侯以事周則文王之至徳吾無閒然矣是夫子之志也<lb/>
君君臣臣父父子子則六卿之晉田氏之齊三家之魯<lb/>
出公之衛可正也興滅國繼絶世舉逸民謹權量審法<lb/>
度修廢官則文武之政可舉也足食足兵而民信之則<pb n="4a"/>戎狄可膺荆舒可懲也當是之時以夫子而合諸侯匡<lb/>
天下猶運之掌也既而道終不行則又歎曰甚矣吾衰<lb/>
也久矣吾不復夢見周公鳳鳥不至河不出圖吾已矣<lb/>
夫此其心豈能一日而忘天下者於是西狩獲麟則夫<lb/>
子老矣嘉瑞既應而天下莫能宗予雖聖人亦無以見<lb/>
其志矣乃即魯史成文斷自隐公加之筆削列伯者之<lb/>
功過以明尊天王内中國之義貶諸侯討大夫誅其亂<lb/>
臣賊子以正人心示王法蓋天之所命也是歳之夏齊<pb n="4b"/>陳恒弑其君孔子沐浴而朝請討之適當修書之際夫<lb/>
豈欲托諸空言者哉故曰聖人經世之書也書成一嵗<lb/>
而孔子卒當時髙第弟子蓋僅有得其傳者歴戰國秦<lb/>
漢以及近代説者殆數十百家其深知聖人制作之原<lb/>
者鄒孟氏而已矣蓋夫孟氏之言曰王者之迹熄而詩<lb/>
亡詩亡然後春秋作其事則齊桓晉文其文則史孔子<lb/>
曰其義則丘竊取之矣此孔門傳春秋學者之微言也<lb/>
周雖失政而先王詩書禮樂之教結於民心者未泯故<pb n="5a"/>善有美而惡有刺人情猶不能忘於其上也迨其極也<lb/>
三綱五常顛倒失序而上下相忘怨刺不作則文武成<lb/>
康治教之迹始湮滅無餘矣夫世變如此而春秋不作<lb/>
則人心將安所底止乎故曰詩亡然後春秋作隱桓之<lb/>
世王室日卑齊伯肇興春秋之所由始也定哀之世中<lb/>
國日衰晉伯攸廢春秋之所由終也方天命在周未改<lb/>
而上無天子下無方伯桓文之事不可誣也是以聖人<lb/>
詳焉故曰其事則齊桓晉文古者列國皆有史官掌記<pb n="5b"/>一國之事春秋魯史䇿書也事之得書不得書有周公<lb/>
遺法焉太史氏掌之非夫人之所得議也吾魯司寇也<lb/>
一旦取太史氏所職而修之魯之君臣其能無惑志歟<lb/>
然則將如之何凡史所書有筆有削史所不書吾不加<lb/>
益也故曰其文則史史主實録而已春秋志存撥亂筆<lb/>
則筆削則削游夏不能賛一辭非史氏所及也故曰其義<lb/>
則丘竊取之矣此制作之原也學者即是而求之思過<lb/>
半矣然自孟氏以來鮮有能推是説以論春秋者蓋其<pb n="6a"/>失由三傳始左氏有見於史其所發皆史例也故常主<lb/>
史以釋經是不知筆削之有義也公羊榖梁有見於經<lb/>
其所傳者猶有經之佚義焉故據經以生義是不知其<lb/>
文則史也後世學者三傳則無所師承故主左氏則非<lb/>
公榖主公榖則非左氏二者莫能相一其有兼取三傳<lb/>
者則臆決無據流遁失中其厭於尋繹者則欲盡舍三<lb/>
傳直究遺經分異乖離莫知統紀使聖人經世之道闇<lb/>
而不明欝而不發則其來久矣至永嘉陳君舉始用二<pb n="6b"/>家之説參之左氏以其所不書實其所書以其所書推<lb/>
見其所不書為得學春秋之要在三傳後卓然名家然<lb/>
其所蔽則遂以左氏所録為魯史舊文而不知䇿書有<lb/>
體夫子所據以加筆削者左氏亦未之見也左氏書首<lb/>
所載不書之例皆史法也非筆削之㫖公羊榖梁每難<lb/>
疑以不書發義實與左氏異師陳氏合而求之失其本<lb/>
矣故於左氏所録而經不書者皆以為夫子所削則其<lb/>
不合於聖人者亦多矣由不考於孟氏而昧夫制作之<pb n="7a"/>原故也蓋嘗論而列之䇿書之例十有五而筆削之義<lb/>
有八䇿書之例十有五一曰君舉必書非君命不書二<lb/>
曰公即位不行其禮不書三曰納幣逆夫人夫人至夫<lb/>
人歸皆書之四曰君夫人薨不成喪不書葬不用夫人<lb/>
禮則書卒君見弑則諱而書薨五曰適子生則書之公<lb/>
子大夫在位書卒六曰公女嫁為諸侯夫人納幣來逆<lb/>
女歸娣歸來媵致女卒葬來歸皆書為大夫妻書來逆<lb/>
而已七曰時祀時田苟過時越禮則書之軍賦改作踰<pb n="7b"/>制亦書於䇿此史事之録乎内者也八曰諸侯有命告<lb/>
則書崩卒不赴則不書禍福不告亦不書雖及滅國滅<lb/>
不告敗勝不告克不書於䇿九曰雖伯主之役令不及<lb/>
魯亦不書十曰凡諸侯之女行惟王后書適諸侯雖告<lb/>
不書十一曰諸侯之大夫奔有玉帛之使則告告則書<lb/>
此史氏之録乎外者也十二曰凡天子之命無不書王<lb/>
臣有事為諸侯則以内辭書之十三曰大夫已命書名<lb/>
氏未命書名微者名氏不書書其事而已外微者書人<pb n="8a"/>十四曰將尊師少稱將將卑師衆稱師將尊師衆稱某<lb/>
帥師君將不言帥師十五曰凡天災物異無不書外災<lb/>
告則書之此史氏之通録乎内外者也筆削之義有八<lb/>
一曰存䇿書之大體凡䇿書之大體曰天道曰王事曰<lb/>
土功曰公即位曰逆夫人夫人至世子生曰公夫人外<lb/>
如曰薨葬曰孫曰夫人歸曰内女卒葬曰來歸曰大夫<lb/>
公子卒曰公大夫出疆曰盟㑹曰出師曰國受兵曰祭<lb/>
祀蒐狩越禮軍賦改作踰制外諸侯卒葬曰兩君之好<pb n="8b"/>曰玉帛之使凡此之類其書於䇿者皆不削也春秋魯<lb/>
史也䇿書之大體吾不與易焉以為猶魯春秋也二曰<lb/>
假筆削以行權春秋撥亂經世而國史有恒體無辭可<lb/>
以寄文於是有書有不書以互顯其義書者筆之不書<lb/>
者削之其筆削大凡有五或略同以存異公行不書致<lb/>
之類也或略常以明變釋不朝正内女歸寜之類也或<lb/>
略彼以見此以來歸為義則不書歸以出奔為義則殺<lb/>
之不書之類也或略是以著非諸侯有罪及勤王復辟<pb n="9a"/>不書之類也或略輕以明重非有關於天下之故不悉<lb/>
書是也三曰變文以示義春秋雖有筆有削而所書者<lb/>
皆從主人之辭然有事同而文異者有文同而事異者<lb/>
則予奪無章而是非不著於是有變文之法焉將使學<lb/>
者即其文之異同詳略以求之則可别嫌疑明是非矣<lb/>
四曰辨名實之際亦變文也正必書王諸侯稱爵大夫<lb/>
稱名氏四夷大者稱子此春秋之名也諸侯不王而伯<lb/>
者興中國無伯而夷狄横大夫專兵而諸侯散此春秋<pb n="9b"/>之實也春秋之名實如此可無辨乎於是有去名以全<lb/>
實者征伐在諸侯則大夫將不稱名氏中國有伯則楚<lb/>
君侵伐不稱君又有去名以責實者諸侯無王則正不<lb/>
書王中國無伯則諸侯不序君大夫將略其恒稱則稱<lb/>
人五曰謹華夷之辨亦變文也楚至東周强於四夷僭<lb/>
王猾夏故伯者之興以攘郤為功然則自晉伯中衰楚<lb/>
益侵陵中國俄而入陳圍鄭平宋盟于蜀盟于宋㑹于<lb/>
申甚至伐吳滅陳滅蔡假討賊之義號於天下天下知<pb n="10a"/>有楚而已故春秋書楚事無不一致其嚴者而書吳越<lb/>
與徐亦必與中國異辭所以信大義於天下也六曰特<lb/>
筆以正名筆削不足以盡義而後有變文然禍亂既極<lb/>
大分不明事有非常情有特異雖變文猶不足以盡義<lb/>
而後聖人特筆是正之所以正其名分也夫變文雖有<lb/>
損益猶曰史氏恒辭若特筆則辭㫖卓異非復史氏恒<lb/>
辭矣七曰因日月以明類上下内外之無别天道人事<lb/>
之反常六者尚不能盡見則又假日月之法區而别之<pb n="10b"/>大抵以日為詳則以不日為略以月為詳則以不月為<lb/>
略其以日為恒則以不日為變以不日為恒則以日為<lb/>
變甚則以不月為異其以月為恒則以不月為變以不<lb/>
月為恒則以月為變甚則以日為異將使屬辭比事以<lb/>
求之則筆削變文特筆既各以類明而日月又相為經<lb/>
緯無微不顯矣八曰辭從主人主人謂魯君也春秋本<lb/>
魯史成書夫子作經唯以筆削見義自非有所是正皆<lb/>
從史氏舊文而所是正亦不多見故曰辭從主人此八<pb n="11a"/>者實制作之權衡也然聖人議而弗辨是非之心人皆<lb/>
有之善而見録則為襃惡而見録則為貶其襃貶以千<lb/>
萬世人心之公而已聖人何容心哉辭足以明義斯已<lb/>
矣故曰知我者其惟春秋乎罪我者其惟春秋乎是故<lb/>
知春秋存䇿書之大體而冶乎内者恒異乎外也則謂<lb/>
之夫子法書者不足以言春秋矣知春秋假筆削以行<lb/>
權而治乎外者恒異乎内也則謂之實録者不足以言<lb/>
春秋矣知一經之體要議而弗辨則凡謂春秋賞人之<pb n="11b"/>功罰人之罪去人之族黜人之爵襃而字之貶而名之<lb/>
者亦不足以論聖人矣故學者必知䇿書之例然後筆<lb/>
削之義可求筆削之義既明則凡以虚辭説經者其刻<lb/>
深辯急之説皆不攻而自破苟知虚辭説經之無益而<lb/>
刻深辯急果不足以論聖人也然後春秋經世之道可<lb/>
得而明矣雖然使非孟氏之遺言尚在則亦安能追求<lb/>
聖人之意於千數百世之上也哉汸自早嵗獲聞資中<lb/>
黄楚望先生論五經㫖要於春秋以求書法為先謂有<pb n="12a"/>魯史書法有聖人書法而妙在學者自思而得之乃為<lb/>
善也於是思之者十有餘載卒有得於孟氏之言因其<lb/>
説以考三傳及諸家陳氏之書而具知其得失異同之<lb/>
故反覆推明又復數載然後一經之義始完屬辭比事<lb/>
莫不燦然各有條理洊經離亂深恐失墜乃輯録為書<lb/>
以謂後世學春秋稍知本末者賴有左氏而已故取左<lb/>
氏傳為之補注欲學者必以考事為先其文與義則三<lb/>
傳而後諸家之説苟得其本真者皆傳以已意暢而通<pb n="12b"/>之名曰春秋集傳凡十五卷尚意學者溺於所聞不能<lb/>
無惑别撰屬辭八篇發其隱蔽傳諸同志以俟君子或<lb/>
有取焉新安趙汸序<lb/>
　<lb/>
　<lb/>
　<lb/>
　<lb/>
　春秋集傳原序<lb/>
</p>

  </div>
            <div>
                <head>春秋集傳卷一</head>
    <p>
<pb n="1a"/>欽定四庫全書<lb/>
　春秋集傳卷一　　　　　　元　趙汸　撰<lb/>
　　隱公<lb/>
　春秋曷為始於隱公春秋之初諸侯無主自相侵伐<lb/>
　中國大亂夷狄乘之天子不正而後能伯者興焉本<lb/>
　其禍端所起皆在隱公之世春秋撥亂反正必治其<lb/>
　源是故始於隱公也孫明復曰東遷之後周室微弱<lb/>
　平王莫能中興迨隱而死故詩自黍離而降書自文<pb n="1b"/>　侯之命而絶春秋自隱公而始也<lb/>
元年春王正月<lb/>
　元年者公之始年也春周時也王正月周月也王者<lb/>
　受命必改易正朔以統一諸侯春秋侯國之史故加<lb/>
　王於正也春秋編年以紀事事以日決者繫日淹日<lb/>
　者繫月踰月者繫時此無事則何以書正月公雖不<lb/>
　以禮即位猶朝廟告朔與人更始故史書其正月榖<lb/>
　梁傳曰謹始也公何為不言即位左氏傳曰攝也惠<pb n="2a"/>　公元妃孟子卒繼室以聲子生隱公再娶仲子生桓<lb/>
　公惠公薨桓公幼立桓為太子而已攝君位以俟桓<lb/>
　長然後授之是隱之志也史之所記皆君事也行其<lb/>
　禮則書不行則不書䇿書之大體也夫子作春秋有<lb/>
　筆焉有削焉䇿書之大體義有無待於筆削者吾無<lb/>
　加損焉春秋魯史也凡䇿書大體天事二曰時序曰<lb/>
　災祥王事二曰天子之命曰天王崩葬内事二十曰<lb/>
　公即位曰逆夫人曰夫人至曰世子生曰公夫人外<pb n="2b"/>　如曰薨葬曰孫曰夫人大歸曰内女卒葬曰來歸曰<lb/>
　大夫公子卒曰公出疆曰大夫出疆曰㑹盟曰出師<lb/>
　曰用民力曰時田時祀越禮曰軍賦改作踰制曰取<lb/>
　國邑曰國受兵外事八曰諸侯來朝曰大夫來曰諸<lb/>
　侯卒葬曰相執曰出奔曰弑君曰殺大夫曰滅國其<lb/>
　書於䇿者皆存而不削而一國之本末具焉以為魯<lb/>
　春秋也<lb/>
三月公及邾儀父盟于蔑<pb n="3a"/>　及者暨也榖梁傳曰及者内為志焉爾凡特相盟内<lb/>
　之志曰及外之志曰㑹儀父者邾子克之字也附庸<lb/>
　之君未王命恒稱名稱字者貴之蔑魯地也邾至儀<lb/>
　父能自列於諸侯於是隱攝位求好於邾而其君來<lb/>
　盟故魯人貴之春秋名號從主人不以正不正内特<lb/>
　相盟日雖及大夫日<hi>據六年艾莊十二年防之類</hi>及微者日<hi>據八年浮</hi>
　<hi>來</hi>及内外日<hi>據二年于唐</hi>此何以不日隱能以大下小異<lb/>
　於離盟之非義者故不日以别之以日為恒則不日<pb n="3b"/>　以見義也<lb/>
夏五月鄭伯克段于鄢<hi>鄢音偃</hi>
　此鄭伯之弟段出奔共也<hi>據秦伯之弟鍼出奔晉</hi>其曰鄭伯克<lb/>
　段何<hi>外伐叛邑史不志</hi>修春秋之特筆也春秋筆削不足以<lb/>
　盡義而後有變文變文不足以盡義而後有特筆凡<lb/>
　特筆必有正於君臣父子之間者也段姜氏愛子也<lb/>
　嘗欲立之武公弗許莊公立使居京祭仲曰都城過<lb/>
　百雉國之害也君將弗堪公曰多行不義必自斃子<pb n="4a"/>　姑待之公子吕曰國不堪貳君將若之何公曰無庸<lb/>
　將自及聞其將襲鄭而後討焉段之罪易見而鄭伯<lb/>
　之惡難知也曰克則鄭伯之情見矣君臣之義母子<lb/>
　之恩兄弟之倫盡矣左氏傳曰如二君故曰克不言<lb/>
　出奔難之也穀梁傳曰克者見段之有徒衆也殺世<lb/>
　子母弟目君賤段而甚鄭伯也何甚乎鄭伯甚鄭伯<lb/>
　之處心積慮成於殺也陳氏傳曰克之為言勝也以<lb/>
　千乗之國勝其弟云爾先君之子稱公子有謂稱弟<pb n="4b"/>　必篡若爭國也而後但名之<hi>據齊小白陽生莒去疾邾㨗菑</hi>段不得<lb/>
　列於子弟之稱矣于鄢言在外也<lb/>
秋七月天王使宰咺來歸惠公仲子之賵<hi>咺音烜賵芳鳳反</hi>
　宰氏也咺名也凡王朝大夫未爵稱字上士中士稱<lb/>
　氏名下士稱人賵者助䘮之物也惠公之䘮踰年矣<lb/>
　曷為於是焉歸之魯不赴也仲子在則其兼之何懲<lb/>
　其不赴無及於事則兼之也禮諸侯不再娶仲子者<lb/>
　惠公再娶之夫人也天子曷為兼賵之禮之失自王<pb n="5a"/>　朝始有自來矣王命之見於䇿者無不書而得失見<lb/>
　矣王人來不月<hi>據來聘歸脤不月</hi>其月著非禮也<hi>據來賵含㑹葬來求</hi>
　<hi>皆月</hi>以不月為恒則月為變也<lb/>
九月及宋人盟于宿<lb/>
　宋魯合也及者何大夫卑名氏不登於䇿則直書其<lb/>
　事而已外卑者嘗稱人宿宋之附庸也魯求成於宋<lb/>
　故即其附庸之國而為盟榖梁傳曰卑者之盟不日<lb/>
冬十有二月祭伯來<hi>祭齊去聲</hi>
<pb n="5b"/>　祭伯者畿内諸侯也言來以王臣之禮接也王臣無<lb/>
　外交祭與魯同出周公於是祭伯以其私來魯人以<lb/>
　王臣之禮接之故但言來也逮莊公而祭叔來聘舎<lb/>
　是王臣無私交魯者矣其月異其事也<hi>據諸侯來朝不月</hi>諸<lb/>
　侯不言來言來者必介狄也<hi>據介葛盧白狄</hi>祭伯畿内諸侯<lb/>
　也與介狄同辭而史無文以異之故書其月也<hi>據州公來</hi>
　<hi>書月著例</hi>
公子益師卒<pb n="6a"/>　䝉上事月也春秋有䝉上事月者有為下事月者皆<lb/>
　以著例決之益師者孝公之子也諸侯之子稱公子<lb/>
　公子之子稱公孫公孫之子賜族為氏雖公子公孫<lb/>
　也未命則但名之益師稱公子則既命者也東周禮<lb/>
　失大夫皆自命於諸侯其賜族者世為卿䇿書之大<lb/>
　體存而世卿之失見矣大夫卒日左氏傳曰公不與<lb/>
　小斂故不書日<lb/>
二年春公㑹戎于濳<pb n="6b"/>　戎徐州之戎魯公伯禽所征者㑹者㑹其君也啖叔<lb/>
　佐曰言戎以號舉君臣同辭何休氏曰凡書㑹者惡<lb/>
　其虚内務恃外好也古者諸侯非朝時不得踰竟守<lb/>
　其封界而已録戎者來者勿拒去者勿追程子曰周<lb/>
　衰内外之防既隳方伯連帥不能斥列國之君慎固<lb/>
　封守可也㑹之非義矣凡離㑹雖内恒不月略之也<lb/>
夏五月莒人入向<hi>向音餉</hi>
　莒人其大夫也小國非君將恒稱人小國之大夫微<pb n="7a"/>　也入者破其國都俘其人民以兵為暴者也春秋之<lb/>
　初曰入曰侵曰伐皆為暴也莒之所慕者向也杞也<lb/>
　魯之所慕者杞也極也鄭之所慕者許也齊之所慕<lb/>
　者紀也力足以兼并則不至於盡奪之不止向之為<lb/>
　國微故卒為莒滅也<hi>據公伐莒取向</hi>不日惡入者也<hi>據隱十年入郕</hi>
　<hi>僖二十八年入曹書日</hi>
無駭帥師入極<lb/>
　䝉上事月也無駭公子展之子也榖梁傳曰無駭之<pb n="7b"/>　名隱不爵大夫也陳氏傳曰無駭未命大夫也春秋<lb/>
　之初魯有無駭俠鄭有宛詹紀有裂繻則猶有未命<lb/>
　大夫也大夫曷為有言帥師有不言帥師公羊傳曰<lb/>
　將尊師衆稱某帥師將尊師少稱將將卑師衆稱師<lb/>
　將卑師少稱人君將不言帥師書其重者此史文也<lb/>
　夫子修春秋征伐自諸侯出則君將稱君大夫稱人<lb/>
　治在諸侯也征伐自大夫出則大夫將書其大夫治<lb/>
　在大夫也惟内大夫將悉從其恒稱外變文以示義<pb n="8a"/>　則内從其恒稱以見實也<lb/>
秋八月庚辰公及戎盟于唐<lb/>
　此戎請盟也曰及者不得與諸侯特相盟同辭猶言<lb/>
　連而及之微之辭也桓公盟戎書至隱何以不至從<lb/>
　史文也隱攝君位凡行還皆不書至不獨盟戎為然<lb/>
　蓋謙不敢同於正君也<lb/>
九月紀裂繻來逆女<lb/>
　裂繻紀大夫其曰逆女何國君親迎稱逆女大夫稱<pb n="8b"/>　所逆之字大夫為君逆禮無文焉則以君自為逆者<lb/>
　稱之從史文也外逆女不書<hi>據杞伯姬宋伯姬</hi>此何以書公<lb/>
　羊傳曰譏不親迎也國君親迎不書使大夫則書之<lb/>
　略恒以明變也大夫何以不稱使逆之為道不可以<lb/>
　使人者也然則納幣何以稱使納幣使人禮也逆女<lb/>
　使人非禮也非禮者禮無其文禮無其文而稱使是<lb/>
　制禮也其月以别於大夫之自為逆也<hi>據莊二十七年莒慶不月</hi>
　榖梁傳曰逆女親者也使大夫非正也子貢曰冕而親<pb n="9a"/>　迎不已重乎孔子曰合二姓之好以繼萬世之後何<lb/>
　為已重乎何休氏曰禮所以必親迎者示男先於女<lb/>
　也於廟告本也夏后氏逆於庭殷人逆於堂周人逆<lb/>
　於户<lb/>
冬十月伯姬歸于紀<lb/>
　禮婦人謂嫁曰歸反曰來歸婦人從人者也陳氏傳<lb/>
　曰内女為夫人恒書歸不書歸者心有故也是故齊<lb/>
　子叔姬不書歸<hi>文十五年出</hi>郯伯姬不書歸<hi>宣十六年出</hi>杞叔<pb n="9b"/>　姬不書歸<hi>成五年出</hi>以為嘗失位也<lb/>
紀子帛莒子盟于密<lb/>
　外特相盟也外特相盟何以不月<hi>據定七年咸沙八年曲濮皆不月著</hi>
　<hi>例</hi>以諸侯之合散在焉異其事也陳氏傳曰外特相<lb/>
　盟不書書紀莒志諸侯之合也程子曰紀子帛者闕<lb/>
　文春秋未有外大夫在諸侯上者<lb/>
十有二月乙卯夫人子氏薨<lb/>
　仲子也曰子氏則何以知為仲子由三年喪畢考宫<pb n="10a"/>　告祭知之也杜元凱曰隱奉桓為太子成其母喪以<lb/>
　赴諸侯也不及哭故不書葬<lb/>
鄭人伐衛<lb/>
　鄭衛交怨也左氏傳曰鄭共叔之亂公孫滑出奔衛<lb/>
　衛人為之伐鄭取廩延鄭人伐衛討公孫滑之亂也<lb/>
三年春王二月己巳日有食之<lb/>
　言日不言朔者食在朔後何休氏曰謂二日食也公<lb/>
　羊傳曰日食則曷為日或不日或言朔或不言朔曰<pb n="10b"/>　某月某日朔日有食之者食正朔也其或日或不日<lb/>
　或失之前或失之後失之前者朔在前也失之後者<lb/>
　朔在後也榖梁傳曰其不言食之者何知其不可知<lb/>
　也<lb/>
三月庚戌天王崩<lb/>
　不奔喪諸侯不臣也不書葬魯不㑹也䇿書大體存<lb/>
　而諸侯之罪見矣<lb/>
夏四月辛卯君氏卒<pb n="11a"/>　此聲子也則其卒之何以吾君之喪其母不可不志<lb/>
　也志則曷為稱君氏修春秋之特筆也禮女君卒則<lb/>
　妾有攝女君聲子嘗繼元妃之室書曰君氏者攝女<lb/>
　君之稱也於是隱成桓母為夫人而且卒其母如他<lb/>
　娣姪則是桓適而隱庶也春秋特筆以正名因吾君<lb/>
　之喪其母舉其繼室之號卒之明聲子之攝女君禮<lb/>
　也惠公再娶非正也聲子攝女君則隱異於他庶子<lb/>
　再娶非正則桓非適也隱攝而桓弑惠公為之也<pb n="11b"/>秋武氏子來求賻<lb/>
　天王崩魯賻不入也不稱使王未葬也不名未命也<lb/>
　來求月<hi>據求車</hi>不月非王命也<hi>據求金同</hi>榖梁傳曰武氏子<lb/>
　何也天子之大夫也其稱武氏子何未畢喪孤未爵<lb/>
　未爵使之非正也<lb/>
八月庚辰宋公和卒<lb/>
　卒者曷為或日或不日或不月諸侯日卒正也弔不<lb/>
　備禮則不日赴不以時則不月志其慢也不書卒者<pb n="12a"/>　或彼不告或雖告而魯不往也胡侍講曰凡諸侯卒<lb/>
　皆存而不削而交鄰國待諸侯之義見矣<lb/>
冬十有二月<lb/>
　為下事月也<lb/>
齊侯鄭伯盟于石門<lb/>
　特盟其不月何<hi>據定七盟于鹹著例</hi>以有關於諸侯之合散也<lb/>
　陳氏傳曰齊鄭合也外特相盟不書必關於天下之<lb/>
　故也而後書莒紀無足道也齊鄭合天下始多故矣<pb n="12b"/>　天下之無王鄭為之也天下之無伯齊為之也是故<lb/>
　書齊鄭盟于石門以志諸侯之合書齊鄭盟于鹹以<lb/>
　志諸侯之散是春秋之始終也<lb/>
癸未葬宋穆公<lb/>
　葬者曷為或日或不日或不月天子葬日諸侯月尊<lb/>
　尊之殺也故天子不及禮不日諸侯不及禮不月諸<lb/>
　侯葬日者僭王禮也此以與夷葬穆公感其立已而<lb/>
　舎馮其侈僭也宜矣胡侍講曰外諸侯或葬或不葬<pb n="13a"/>　而交鄰國待諸侯之義見矣<lb/>
四年春王二月莒人伐杞取牟婁<lb/>
　陳氏傳曰外取邑不書<hi>從公榖例</hi>自隱以前則書之曷為<lb/>
　自隱以前則書之春秋之初猶以取邑為重也<hi>據傳自桓</hi>
　<hi>十四年宋以諸侯伐鄭取牛首而後皆不書</hi>
戊申衛州吁弑其君完<lb/>
　州吁公子也不稱公子從史文也劉侍讀曰諸弑君<lb/>
　稱公子公子而為大夫者也公子而不稱公子公子<pb n="13b"/>　未為大夫者也孟子曰世衰道微邪説暴行有作臣<lb/>
　弑其君者有之子弑其父者有之孔子懼作春秋又<lb/>
　曰孔子成春秋而亂臣賊子懼此春秋書弑君之義<lb/>
　也是故凡弑君皆有筆而無削以弑逆之罪無分輕<lb/>
　重非筆削所加雖與存䇿書大體同儔而義之所該<lb/>
　則不專主於存大體而已也<lb/>
夏公及宋公遇于清<lb/>
　諸侯以禮相見曰㑹不以禮相見曰遇惟内悉書之<pb n="14a"/>宋公陳侯蔡人衛人伐鄭<lb/>
　諸侯初㑹伐從州吁之請也宋穆公卒公子馮出奔<lb/>
　鄭州吁未能和其民故請從宋公伐鄭去馮因以定<lb/>
　其位也<lb/>
秋翬帥師㑹宋公陳侯蔡人衛人伐鄭<lb/>
　諸侯之師再舉也翬不稱公子隱不爵大夫也於是<lb/>
　宋公再舉伐鄭之師外以定州吁内以除其所惡魯<lb/>
　宋與國也故翬帥師㑹伐合諸侯以為不義莫甚於<pb n="14b"/>　斯矣<lb/>
九月衛人殺州吁于濮<hi>濮音卜</hi>
　稱人以殺討賊之辭也討簒立者不月<hi>據齊無知陳佗</hi>此何<lb/>
　以月予衛人以討賊之義也春秋弑君三十二簒立<lb/>
　者諸侯一與之㑹則國人聽焉未有能信討賊之義<lb/>
　於天下者若齊無知陳佗殺以其私徒以未㑹諸侯<lb/>
　不稱君焉爾而衛人卒殺州吁于濮衛人之義信於<lb/>
　諸侯矣濮陳地也陳氏傳曰合五國之衆不能定州<pb n="15a"/>　吁而殺于濮于濮言未得國也見衛之有臣子也<lb/>
冬十有二月衛人立晉<lb/>
　繼故不書立<hi>據宋馮禦説晉黑臀周</hi>此其書立何予衛人以立<lb/>
　君之義也州吁殺其君而立諸侯又為之㑹伐以定<lb/>
　焉而衛人不君也卒討之逆公子晉而立之晉桓公<lb/>
　弟也不曰公子嗣位也書曰衛人立晉而討賊立君<lb/>
　之義信於天下矣然則千乗之國皆擅置其君可乎<lb/>
　為諸侯受之天子正也州吁弑其君而立上無天子<pb n="15b"/>　下無方伯諸侯又為之㑹伐以定之國人討賊立君<lb/>
　而春秋與之者權也權非聖人莫能與也<lb/>
五年春公矢魚于棠<lb/>
　君舉必書䇿書之大體也<lb/>
夏四月葬衛桓公<lb/>
　諸侯月葬正也<lb/>
秋衛師入郕<hi>郕音成</hi>
　報其侵也衛之亂也郕人侵焉故衛師入郕惡入者<pb n="16a"/>　不日<hi>據隱二年莒入向僖三十三年秦入滑昭十八年邾入鄅</hi>此何以不月有以<lb/>
　來之也已之施人也不以道而後人之報物也失其<lb/>
　平春秋獨有察焉故外入國有以來之則不月<hi>據十年宋</hi>
　<hi>衛入鄭僖二十二年鄭入滑文五年秦入鄀與此同</hi>求民情以麗邦法譏禍始<lb/>
　而塞亂源王者之事也<lb/>
九月考仲子之宫初獻六羽<lb/>
　考者宫成安主而祭之名也仲子三年喪畢以祔廟<lb/>
　則無二適祔於女君則非妾以其先君再娶之夫人<pb n="16b"/>　而子為太子故别立宫以祭之然則禮乎曰非禮也<lb/>
　諸侯不再娶先君之失非臣子所得議故以義起為<lb/>
　之者也范寗氏曰羽翟羽舞者所執不言六佾者言<lb/>
　佾則干在其中婦人無武事獨奏文樂也程子曰魯<lb/>
　以天子禮樂祀周公後世遂用於羣廟仲子别宫故<lb/>
　不敢同羣廟而用六羽也曰初獻見用八之僭也<lb/>
邾人鄭人伐宋<lb/>
　邾人先鄭大夫自以其班也<pb n="17a"/>螟<hi>音𠖇</hi>
　螟蟲災也螟不書自莊以前則書之髙抑崇曰春秋<lb/>
　書螟三書螽十有一其為災也螟輕而螽重及其久<lb/>
　也輕者不勝書書其重者耳<lb/>
冬十有二月辛巳公子彄卒<lb/>
宋人伐鄭圍長葛<hi>鄭邑</hi>
　陳氏傳曰宋鄭交怨也伐國不言圍邑<hi>從榖梁例</hi>自僖以<lb/>
　前則書之春秋之初猶以圍國為重也<hi>據傳自僖十八年邢狄圍</hi>
<pb n="17b"/>　<hi>衛菟圃不書至二十六年書椘人伐宋圍緡不書</hi>
六年春鄭人來渝平<hi>渝羊朱反</hi>
　魯鄭合也渝平言變而為平也孫明復曰平翬㑹諸<lb/>
　侯伐鄭之怨也胡侍講曰離宋魯之黨也平國月<hi>據宣</hi>
　<hi>十五年宋人及椘人平昭七年暨齊平定十年及齊平皆月</hi>其不月者<hi>據定十一年及鄭平</hi>
　<hi>與此同</hi>魯與諸侯之合散繋焉故不月以異之以月為<lb/>
　恒則不月為變也陳氏傳曰平不書<hi>據傳明年宋及鄭平宣七年鄭</hi>
　<hi>及晉平之類</hi>心關於天下之故而後書書鄭渝平以志諸<pb n="18a"/>　侯之合書及鄭平以志諸侯之散是春秋之所終始<lb/>
　也<lb/>
夏五月辛酉公㑹齊侯盟于艾<lb/>
　左氏傳曰始平于齊也陳氏傳曰春秋之初宋魯衛<lb/>
　陳蔡一黨也齊鄭一黨也於是鄭始平魯鄭方交惡<lb/>
　於王而亟平齊魯將以合諸侯焉爾<lb/>
秋七月<lb/>
　公羊傳曰此無事何以書春秋雖無事首時過則書<pb n="18b"/>　春秋編年四時具然後為年<lb/>
冬宋人取長葛<lb/>
　長葛不言鄭因上文也<lb/>
七年春王三月叔姬歸于紀<lb/>
　叔姬者伯姬之娣也娣姪與適俱行史不書重適也<lb/>
　待年於國不與適俱行則書之<lb/>
滕侯卒<lb/>
　卒者曷為或名或不名左氏傳曰不書名未同盟也<pb n="19a"/>　凡諸侯同盟於是稱名故薨則赴以名禮也赴以名<lb/>
　則亦書之不然則否避不敏也<lb/>
夏城中丘<hi>魯邑</hi>
　土工曰築築邑曰城吳先生曰凡城築必書慎封守<lb/>
　重民力也春秋城邑三十四聖人皆存而不削得失<lb/>
　因可見矣葉夢得曰魯之城邑多出於畏齊畏晉畏<lb/>
　邾畏莒不然則大夫强而自城其邑未有無故而為<lb/>
　之者也不能以時舉其政事致而為之備以奪農時<pb n="19b"/>　春秋所以書也<lb/>
齊侯使其弟年來聘<lb/>
　左氏傳曰結艾之盟也諸侯之聘魯者皆必以事焉<lb/>
　故施而不報非邦交之舊矣故凡列國來聘皆不月<lb/>
　<hi>據楚子使薳罷來聘月</hi>略之也<lb/>
秋公伐邾<lb/>
　内師加小國皆言伐加大國但言侵變文也惟外師<lb/>
　悉從其恒稱内變文以示義則外從其恒稱以見實<pb n="20a"/>　也左氏傳曰公伐邾為宋討也公與儀父盟于蔑矣<lb/>
　為宋討而渝蔑之盟則其曰伐者以衆陵寡而已<lb/>
冬天王使凡伯來聘<lb/>
　凡伯王卿士也凡王朝公卿不名稱爵以配國邑東<lb/>
　遷諸侯不王天子不能討猶加聘問以懐撫之非時<lb/>
　聘之舊矣故凡王臣來聘皆不月<hi>據宰咺毛伯皆月</hi>略之也<lb/>
戎伐凡伯于楚丘以歸<lb/>
　此執也其言伐何<hi>公羊例</hi>變文也諸侯止諸侯曰執雖<pb n="20b"/>　止天子之大夫亦曰執春秋謹内外之辨故不曰執<lb/>
　而變文以異之曰伐曰歸不與戎人之執天使也楚<lb/>
　丘衛地也<lb/>
八年春宋公衛侯遇于垂<hi>衛邑</hi>
　外特相遇不書書宋衛以其不誠乎瓦屋之盟也瓦<lb/>
　屋之盟齊將以平三國也而宋公請先見於衛宋猶<lb/>
　未釋于鄭也明年而齊魯㑹防又明年而齊魯與鄭<lb/>
　伐宋宋人衛人入鄭則垂之遇為之也<pb n="21a"/>三月鄭伯使宛來歸祊<hi>祊榖梁作邴祊音崩祊鄭祀太山邑</hi>
　榖梁傳曰邴者鄭所受於天子而祭泰山之邑也公<lb/>
　羊傳曰天子有事于泰山諸侯從泰山之下諸侯皆<lb/>
　有湯沐之邑焉左氏傳曰鄭伯請釋泰山之祀而祀<lb/>
　周公以泰山之祊易許田鄭伯使宛來歸祊不祀泰<lb/>
　山也胡侍講曰祊近魯許近鄭各以近者相易也凡<lb/>
　外臣以事來言其事不月<hi>據僖二十一年楚受冝中獻㨗成八年宋使公孫夀</hi>
　<hi>納幣之類</hi>雖來歸田邑不月<hi>據宣十年齊歸濟西田定十年歸鄆讙龜隂田之類</hi>鄭<pb n="21b"/>　莊以祊易許且結許為辭故月以異之<lb/>
庚寅我入祊<lb/>
　歸邑不言入<hi>據鄆讙龜陰</hi>此其入何公羊傳曰難也榖梁<lb/>
　傳曰内弗受也祊逺於鄭鄭不能有而後來歸魯人<lb/>
　懼其不服故以兵入也其日<hi>據取邑入國不日</hi>異其事也陳<lb/>
　氏傳曰入未有言我者言我交之之辭也<lb/>
夏六月己亥蔡侯考父卒<lb/>
辛亥宿男卒<pb n="22a"/>秋七月庚午宋公齊侯衛侯盟于瓦屋<hi>周地</hi>
　陳氏傳曰諸侯初参盟也榖梁傳曰諸侯之参盟於<lb/>
　是始有参盟然後有盟主矣春秋之初宋魯衛陳蔡<lb/>
　一黨也齊鄭一黨也鄭有志於叛王而合諸侯於是<lb/>
　渝平於魯齊亦為艾之盟以平魯為瓦屋之盟以平<lb/>
　宋衛所謂成三國也東諸侯之交盛矣程子曰自是<lb/>
　傾危之俗成民不立矣<lb/>
八月葬蔡宣公<pb n="22b"/>九月辛卯公及莒人盟于浮來<lb/>
　公及大夫盟不言公<hi>據及齊髙徯晉處父盟</hi>曷為言公及莒人<lb/>
　盟榖梁傳曰可言公及人不可言公及大夫杜元凱曰<lb/>
　莒人微者不嫌敵公侯也<lb/>
螟<lb/>
冬十有二月無駭卒<lb/>
九年春天王使南季來聘<lb/>
　榖梁傳曰南氏姓也季字也范寗氏曰季之字者明<pb n="23a"/>　命為大夫也<lb/>
三月癸酉大雨震電庚辰大雨雪<hi>雨雪去聲</hi>
　榖梁傳曰癸酉大雨震電庚辰大雨雪志䟽數也八<lb/>
　日之間再有大變隂陽錯行故謹而日之也杜元凱<lb/>
　曰書癸酉始雨日也夏之正月微陽始出未可震電<lb/>
　既震電又不當大雨雪也劉子政曰雷未可以出電<lb/>
　未可以見雷電既以出則雪不當復降皆失節也雷<lb/>
　電陽也雨雪隂也陽不能閑隂氣縱逸將為害也<pb n="23b"/>挾卒<hi>挾音叶</hi>
　榖梁傳曰挾弗大夫者隱不爵大夫也隱之不爵大<lb/>
　夫何也曰不成君也<lb/>
夏城郎<lb/>
秋七月<lb/>
冬公㑹齊侯于防<lb/>
　内特相㑹也特相㑹不書惟内悉書之左氏傳曰宋<lb/>
　公不王鄭伯為王左卿士以王命來告伐宋㑹于防<pb n="24a"/>　謀伐宋也<lb/>
十年春王二月公㑹齊侯鄭伯于中丘<lb/>
　離㑹雖内不月必参㑹而後月以不月為略則月為<lb/>
　詳也左氏傳曰㑹于中丘盟于鄧為師期也<lb/>
夏翬帥師㑹齊人鄭人伐宋<lb/>
　左氏傳曰羽父先㑹齊侯鄭伯伐宋陳氏傳曰此中<lb/>
　丘諸侯也曷為㑹稱君伐稱人略之也春秋舉重一<lb/>
　役而再有事不悉書苟再見必前目而後凡也<hi>公羊傳例</hi>
<pb n="24b"/>　一役而再見但人之略之也<lb/>
六月壬戌公敗宋師于菅<hi>菅音奸</hi>
　凡師戰而勝敵皆月敗某師勝敗相當但言戰必大<lb/>
　崩也而後言戰言敗績從史文也公敗外師不日<hi>據莊</hi>
　<hi>十年長勺乗丘僖元年于偃</hi>其日甚之也臣既㑹伐而君又親將<lb/>
　以自為功故甚之也<lb/>
辛未取郜辛已取防<hi>郜音告</hi>
　受之於師曰取<hi>據郜大鼎濟西田汶陽田非有人來歸</hi>榖梁傳曰取邑<pb n="25a"/>　不日<hi>據僖三十三年伐邾取訾婁不日</hi>此其日何也不正其乗敗人<lb/>
　而為利取二邑故謹而日也<lb/>
秋宋人衛人入鄭<lb/>
　外入國有以來之不月伐宋王命也則入鄭何以不<lb/>
　月鄭伯以王命伐宋不能正其罪取二邑不歸天子<lb/>
　而歸于魯墮天子之令以報私讎而宋不服於是入<lb/>
　鄭故略之也<lb/>
宋人蔡人衛人伐戴鄭伯伐取之<pb n="25b"/>　伐取之謂俘其衆也於是九月戊寅鄭伯入宋不書<lb/>
　明年十月鄭伯以虢師伐宋大敗宋師不書有王命<lb/>
　也<lb/>
冬十月壬午齊人鄭人入郕<lb/>
　外入國何以日左氏傳曰討違王命也外入國有三<lb/>
　以惡入者不日有以來之不月必以王命<hi>據此入郕</hi>若伯<lb/>
　主有討於諸侯<hi>據僖二十八年晉侯入曹</hi>而後日春秋之初王命<lb/>
　猶行於天下也命虢公伐曲沃立哀侯於翼則天子<pb n="26a"/>　猶有廢置也鄭伯以齊人朝王則諸侯猶享覲也宋<lb/>
　公不王鄭伯以王命討之伐宋鄭有辭矣而蔡衛郕<lb/>
　不㑹蔡衛固宋之黨也而郕亦不為無罪春秋於伐<lb/>
　宋書人入鄭不月譏鄭伯也敗宋師取二邑書日蔽<lb/>
　罪於魯也然而王命不可以二君廢故入宋不書入<lb/>
　郕書日以謹之各當其罪也春秋之初王命猶行於<lb/>
　天下故不王之罪在諸侯罪在諸侯雖小國不可以<lb/>
　無討自有伯者而後責歸於齊晉盖有不得已焉耳<pb n="26b"/>十有一年春滕侯薛侯來朝<lb/>
　來朝不月<hi>據鄫子來朝</hi>略之也春秋必小國也而後朝大<lb/>
　國來朝非邦交之舊矣榖梁傳曰諸侯來朝犆言同<lb/>
　時也累數皆至也<lb/>
夏公㑹鄭伯于時來<hi>鄭地</hi>
　左氏傳曰謀伐許也<lb/>
秋七月壬午公及齊侯鄭伯入許<lb/>
　内入國不日<hi>據隱二年入極桓二年入杞</hi>必公將而後日<hi>據此入許哀七</hi>
<pb n="27a"/>　<hi>年入邾</hi>甚之也陳氏傳曰於是許莊公奔衛不書非其<lb/>
　罪也凡奔非其罪不書奔非其罪莫甚於被兵者也<lb/>
　杜元凱曰還使許叔居之故不言滅也<lb/>
冬十有一月壬辰公薨<lb/>
　此弑也而曰薨從史文也魯史之法内大惡諱於是<lb/>
　公子翬弑君而桓與聞乎故則桓為逆首故諱之也<lb/>
　公羊傳曰公子翬諂乎隱公謂隱公曰百姓安子諸<lb/>
　侯説子盍終為君矣隱公曰否吾使修塗裘吾將老<pb n="27b"/>　焉公子翬恐若其言聞乎桓於是謂桓曰吾為子口<lb/>
　隱矣隱曰吾不反也桓曰然則奈何曰請作難弑隱<lb/>
　公於鍾巫之祭焉榖梁傳曰公薨不地弑也隱之不<lb/>
　忍地也左氏傳曰不書葬不成喪也陳氏傳曰春秋<lb/>
　内外恒異辭遇弑君父之大哀則吾何忍言之是故<lb/>
　書薨而不地薨十二公所同也不地隱閔所獨也然<lb/>
　則雖諱而亂臣賊子之獄具矣<lb/>
　春秋集傳卷一<lb/>
</p>

  </div>
            <div>
                <head>春秋集傳卷二</head>
    <p>
<pb n="1a"/>欽定四庫全書<lb/>
　春秋集傳卷二　　　　　　元　趙汸　撰<lb/>
　　桓公<lb/>
元年春王正月<lb/>
　榖梁傳曰桓無王其曰王何也謹始也<lb/>
公即位<lb/>
　何休氏曰即就也先謁廟明繼祖也還之朝正君臣<lb/>
　之位也事畢而反凶服焉桓本貴當立所以為簒者<pb n="1b"/>　隱權立桓北靣事隱也榖梁傳曰繼故不言即位正<lb/>
　也先君不以其道終即子弟不忍即位也繼故而言<lb/>
　即位是與聞乎弑也先君不以其道終已正即位之<lb/>
　道而即位是無恩於先君也<lb/>
三月公㑹鄭伯于垂<hi>衛邑</hi>
　桓以簒立而修好于鄭也<lb/>
鄭伯以璧假許田<lb/>
　左氏傳曰卒易祊田也榖梁傳曰非假而曰假諱易<pb n="2a"/>　地也禮天子在上諸侯不得以地相與也許田者魯<lb/>
　朝宿之邑也邴者鄭伯之所受命而祭泰山之邑也<lb/>
　用見魯之不朝於周而鄭之不祭泰山也公羊傳曰<lb/>
　易之則其言假之何為恭也此魯朝宿之邑也其稱<lb/>
　田何田多邑少稱田邑多田少稱邑<lb/>
夏四月丁未公及鄭伯盟于越<lb/>
　榖梁傳曰及者内為志焉爾程子曰桓公欲結鄭好<lb/>
　以自安故既與許田又為盟也<pb n="2b"/>秋大水<lb/>
　公羊傳曰記災也<lb/>
冬十月<lb/>
二年春王正月<lb/>
　榖梁傳曰桓無王其曰王何也正與夷之卒也<lb/>
戊申宋督弑其君與夷及其大夫孔父<lb/>
　督宋大夫其名未賜族也孔父嘉不名者天子之命<lb/>
　大夫也及猶并也䝉上文之辭也大夫殺大夫曰兩<pb n="3a"/>　下相殺兩下相殺不志乎春秋於是督將殺君而并<lb/>
　及其大夫則異乎兩下相殺之獄矣故不别言殺而<lb/>
　曰及䝉弑君之文以見其罪也左氏傳曰宋殤公十<lb/>
　年十一戰民不堪命孔父嘉為司馬督為太宰先宣<lb/>
　言曰司馬則然已殺孔父而弑殤公召莊公於鄭而<lb/>
　立之榖梁傳曰孔父先死其曰及何也書尊及卑春<lb/>
　秋之義也督欲弑君而恐不立於是先殺孔父孔父<lb/>
　閑也公羊傳曰及者何累也弑君多矣舎此無累者<pb n="3b"/>　乎曰有仇牧荀息皆累也舎仇牧荀息無累者乎曰<lb/>
　有有則此何以書孔父生而存則殤公不可得而弑也<lb/>
滕子來朝<lb/>
　是滕侯也曷為稱子自貶以朝大國也諸侯朝聘之<lb/>
　禮以命數為節周制也春秋小國於大國朝而不聘<lb/>
　滕國貧懼玉帛之將不足以備數而魯人靳以侯伯<lb/>
　之禮接之因貶其爵損其儀以成兩君之好焉庶乎<lb/>
　不致絶物以興戎也杞侯也而稱子薛侯也而稱伯<pb n="4a"/>　自貶以事大國不惟滕也<lb/>
三月公㑹齊侯陳侯鄭伯于稷以成宋亂<lb/>
　成平也㑹未有言其所為者其言成宋亂何為㑹稷<lb/>
　言故也諸侯之㑹自参以上必言故<hi>據十一年㑹袲伐鄭襄三十年</hi>
　<hi>㑹澶淵宋災</hi>不言故必一事而再見者也<hi>隱十年㑹中丘下書伐宋桓十</hi>
　<hi>六年㑹曹下書伐鄭</hi>非再見也而不言故皆伯者之事也左氏<lb/>
　傳曰督以郜大鼎賂公齊陳鄭皆有賂故遂相宋公<lb/>
　㑹于稷以成宋亂為賂故立華氏也陳氏傳曰弑君<pb n="4b"/>　之禍接迹於天下於是焉始向也合五國之君大夫<lb/>
　以定州吁而州吁訖於討今也合四國之君以立督<lb/>
　督遂相宋莊弑君之禍接迹於天下四君為之也<lb/>
夏四月取郜大鼎于宋戊申納于太廟<lb/>
　此宋之賂也不曰宋人歸之受之于㑹也張主一曰<lb/>
　郜大鼎郜所造噐也榖梁傳曰桓内弑其君外成人<lb/>
　之亂受賂而退以事其祖周公弗受也<lb/>
秋七月<pb n="5a"/>　為下事月也<hi>據來朝著例不月</hi>
杞侯來朝<lb/>
蔡侯鄭伯㑹于鄧<lb/>
　左氏傳曰始懼楚也鄧蔡地也外特相㑹非有關於<lb/>
　天下故不書楚為中國之害於是始故書之其月<hi>據離</hi>
　<hi>㑹不月</hi>異其事也<lb/>
九月入杞<lb/>
　左氏傳曰討不敬也杞侯爵也而國貧玉帛之將不<pb n="5b"/>　能備數又以先代之後恥自貶損偃然以侯伯成禮<lb/>
　而還以是為不敬也<lb/>
公及戎盟于唐<lb/>
　桓之盟皆日其㑹皆月及戎盟何以不日異桓事也<lb/>
　春秋日月之法於桓之盟㑹既别治之與諸侯異故<lb/>
　盟戎不日亦不使與隱公同也<hi>據隱二年盟戎書日</hi>
冬公至自唐<lb/>
　公行何以致或不致以不致為恒則致以見義以致<pb n="6a"/>　為恒則不致以見義公㑹夷狄恒不致<hi>據僖㑹椘哀㑹吳不書至</hi>
　則其致盟戎何春秋華夷之辨莫嚴於吳楚戎非所<lb/>
　當先也致盟戎而筆削之情見矣<lb/>
三年春正月公㑹齊侯于嬴<hi>齊地</hi>
　左氏傳曰成昬于齊也杜元凱曰以國君娶夫人不<lb/>
　由媒介自與齊侯㑹而成昬非禮也<lb/>
夏齊侯衛侯胥命于蒲<lb/>
　歃血要誓為盟不盟而相諭為胥命胥命不書<hi>據莊二十</hi>
<pb n="6b"/>　<hi>一年鄭虢胥命于弭</hi>此何以書志齊衛之合也<lb/>
六月公㑹杞侯于郕<lb/>
　左氏傳曰杞求成也<lb/>
秋七月壬辰朔日有食之既<lb/>
　言日言朔食正朔也榖梁傳曰既者盡也有繼之辭<lb/>
　也<lb/>
公子翬如齊逆女<lb/>
　翬稱公子始命為卿也<pb n="7a"/>九月齊侯送姜氏于讙<hi>魯地</hi>
　公羊傳曰諸侯越竟送女非禮也此入國矣何以不<lb/>
　稱夫人自我言齊父母之於子雖為鄰國夫人猶曰<lb/>
　吾姜氏榖梁傳曰禮送女父不下堂母不出祭門諸<lb/>
　母兄弟不出闕門送女踰竟非禮也左氏傳曰凡公<lb/>
　女嫁于敵國姊妹則上卿送之公子則下卿送之於<lb/>
　大國雖公子亦上卿送之於天子則諸卿皆行公不<lb/>
　自送於小國則上大夫送之<pb n="7b"/>公㑹齊侯于讙<lb/>
　胡侍講曰為齊侯來乃逆而㑹之是公之行其重在<lb/>
　齊侯而不在姜氏非禮也<lb/>
夫人姜氏至自齊<lb/>
　榖梁傳曰其不言翬以之來何也公親受之于齊侯<lb/>
　也公羊傳曰翬何以不致得見乎公矣<lb/>
冬齊侯使其弟年來聘<lb/>
　左氏傳曰致夫人也杜元凱曰古者女出嫁又使大<pb n="8a"/>　夫隨加聘問在魯而出則曰致女在他國而來則總<lb/>
　曰聘孔頴逹氏曰是行聘禮而致之其意言不堪事<lb/>
　宗廟則欲以之歸也吳先生曰齊侯親送女至魯竟<lb/>
　歸未幾又使貴介弟致之見其愛女之至情之私非<lb/>
　禮之正也<lb/>
有年<lb/>
　榖梁傳曰五榖皆熟為有年楊士勛氏曰有年書於<lb/>
　冬者五榖畢入計用豐足然後書之公羊傳曰有年<pb n="8b"/>　以喜書也大有年亦以喜書也有年何僅有年也大<lb/>
　有年何大豐年也<lb/>
四年春正月公狩于郎<lb/>
　榖梁傳曰四時之田皆為宗廟之事也春曰田夏曰<lb/>
　苖秋曰蒐冬曰狩公羊傳曰常事不書此何以書譏<lb/>
　逺也杜元凱曰三王異正朔而夏數為得天周禮大<lb/>
　司馬仲冬教大閲遂以狩田是田狩從夏時也違其<lb/>
　常處故書地以譏之皆䇿書之大體也<pb n="9a"/>夏天王使宰渠伯糾來聘<lb/>
　左氏傳曰父在故名吳先生曰宰冡宰渠邑伯爵糾<lb/>
　名也天子之卿當書邑爵而不名父在子襲其爵邑<lb/>
　故特書名以見其有父也杜元凱曰不書秋冬史闕<lb/>
　文<lb/>
五年春正月甲戌己丑陳侯鮑卒<lb/>
　榖梁傳曰鮑卒何為以二日卒春秋之義信以傳信<lb/>
　疑以傳疑左氏傳曰再赴也於是陳亂文公子佗殺<pb n="9b"/>　太子免而代之公疾病而亂作國人分散故再赴<lb/>
夏齊侯鄭伯如紀<lb/>
　外相如何以書以紀之卒滅於齊也左氏傳曰齊侯<lb/>
　鄭伯朝于紀欲以襲之紀人知之春秋之初能以詐<lb/>
　取人國者惟鄭莊公莊嘗挾齊魯以入許今又輔齊<lb/>
　以圖紀紀季之酅猶許叔之東偏也胡侍講曰紀人<lb/>
　主魯故來告其事魯史承告故備書於䇿春秋存而<lb/>
　不削以著齊侯滅紀之罪明紀侯去國之由也<pb n="10a"/>天王使仍叔之子來聘<lb/>
　公羊傳曰仍叔之子天子之大夫也其稱仍叔之子<lb/>
　何父老子代從政也榖梁傳曰不正父在子代仕之<lb/>
　辭程子曰古者士無世官周衰官人以世卿大夫之<lb/>
　子得代父任事故仍叔受命來聘而使其子代行也<lb/>
葬陳桓公<lb/>
　不書月禮不備也<lb/>
城祝丘<pb n="10b"/>　髙抑崇曰祝丘近齊邑也<lb/>
秋蔡人衛人陳人從王伐鄭<lb/>
　三國稱人皆微者也其言從王伐鄭何榖梁傳曰舉<lb/>
　從者之辭也魯方黨鄭故王命不及於魯而三國自<lb/>
　以其事來告也王師敗績不書為王室諱也鄭武公<lb/>
　莊公相繼為平王卿士平王欲分政於虢而鄭輒叛<lb/>
　桓王立虢公為右鄭伯為左以相王室於是鄭伯以<lb/>
　王命伐宋討其不庭而取宋二邑以歸魯挾齊入許<pb n="11a"/>　以自封鄭罪故宜討也王一奪其政而遂不朝王室<lb/>
　無人焉爾昔者厲王之禍諸侯釋位以間王室宣王<lb/>
　有志而後效官當是之時南征北伐無不如意周室<lb/>
　赫然中興焉則以方叔召虎尹吉甫仲山甫之徒為<lb/>
　之臣也今王承幽厲傾覆漸靡之後所仗以伐鄭者<lb/>
　果何人邪若虢公林父周公黒肩宰渠伯糾者固鄭<lb/>
　伯之所弗忌也然而王卒自將以伐鄭戰于繻葛皇<lb/>
　輿敗績焉春秋是以為桓文作也<pb n="11b"/>大雩<lb/>
　孔頴逹氏曰其大何非諸侯之雩也月令曰大雩帝<lb/>
　用盛樂是大雩者天子之祭也諸侯雩山川魯雩上<lb/>
　帝故稱大雩别山川之雩也孫明復曰諸侯旱而雩<lb/>
　禮也大雩於上帝非禮也劉侍讀曰説者皆曰成王<lb/>
　賜魯天子禮樂禮有天子諸侯之别自伏羲以來未<lb/>
　之有改成王者周之盛王也其惑歟魯之有天子禮<lb/>
　樂殆周之末王賜之非成王矣昔者魯惠公請郊廟<pb n="12a"/>　之禮於天子天子使史角往惠公止之其後在魯實<lb/>
　始為墨翟之學使成王之世而魯已郊則惠公奚請<lb/>
　<hi>據吕氏春秋</hi>黄先生曰成王勞周公賜魯重祭祀周公於<lb/>
　其廟謂禘也郊與大雩天子之所以有事於上帝者<lb/>
　也成王何為賜之其東遷之始王乎然則謂惠公請<lb/>
　之者近是以其徼福於成王周公故他國不得與也<lb/>
　夫子曰魯之郊禘非禮也周公其衰矣榖梁傳曰雩<lb/>
　得雨曰雩不得雨曰旱左氏傳曰書不時也凡祀啓<pb n="12b"/>　蟄而郊龍見而雩始殺而嘗閉蟄而烝過則書以其<lb/>
　嵗事之常書之則不勝書因見過而書以見失禮之<lb/>
　中又失禮焉魯史之舊文也雩則曷為或月或不月<lb/>
　雩以已月為正<hi>據經無七月雩者而八月九月雩皆書月則以别於凡雩繫時者皆七月</hi>
　<hi>可知</hi>過時之甚者必一月再雩而後日著其瀆也苟甚<lb/>
　逺則又不月異冬雩也<lb/>
螽<hi>音終</hi>
　公羊傳曰記災也<pb n="13a"/>冬州公如曹<lb/>
　外相如何以書以其失國所如不可不書也胡侍講<lb/>
　曰將有其末故先録其本也杜元凱曰不書奔以朝<lb/>
　出也左氏傳曰淳于公如曹度其國危遂不復<lb/>
六年春正月寔來<hi>寔音植</hi>
　州公自曹來則曰寔來何不以朝禮接也州公者天<lb/>
　子之三公也於是為寓公於曹而來見於魯魯人以<lb/>
　王臣之禮接之故但曰來也其月異其事也杜元凱<pb n="13b"/>　曰寔實也不言州公承上五年冬如曹閒無異事省<lb/>
　文從可知也<lb/>
夏四月公㑹紀侯于郕<hi>魯地</hi>
　左氏傳曰㑹于郕紀來諮謀齊難也<lb/>
秋八月壬午大閲<lb/>
　左氏傳曰大閲簡車馬也劉侍讀曰大閲冬事也秋<lb/>
　興之非正也厲農甚矣<lb/>
蔡人殺陳佗<pb n="14a"/>　佗立嘗踰年矣曷為殺陳佗從史文也史曷為但稱<lb/>
　名未有成之為君者也諸簒公子有成之為君者必<lb/>
　列於㑹而後爵苟不列於㑹雖踰年但稱名稱名不<lb/>
　成君之辭也<hi>據齊無知莒展輿皆名</hi>榖梁傳曰陳佗者陳君也<lb/>
　何以知其是陳君也兩下相殺不道其不地於蔡也<lb/>
　左氏傳曰陳厲公蔡出也故蔡人殺五父而立之程<lb/>
　子曰蔡桓侯殺陳佗實以私也而書人同於討賊見<lb/>
　討賊者衆人之公也陳氏傳曰蔡人殺陳佗是討賊<pb n="14b"/>　之辭也佗之罪不著於春秋曷為以討辭書之佗殺<lb/>
　太子免而立者也然則佗之罪曷不著於春秋陳侯<lb/>
　鮑卒公子與太子爭立猶兩下相殺而已矣兩下相<lb/>
　殺不道兩下相殺不道則其討之何以庶孽亂正統<lb/>
　如之何勿討也<lb/>
九月丁卯子同生<lb/>
　子同生何以書存䇿書之大體也程子曰適子生大<lb/>
　事也春秋書之以正國本胡侍講曰其不曰世子何<pb n="15a"/>　也天下無生而貴者誓於天子然後為世子<lb/>
冬紀侯來朝<lb/>
七年春二月己亥焚咸丘<hi>魯地</hi>
　焚火田也孔頴逹氏曰禮昆蟲未蟄不以火田是已<lb/>
　蟄得火田然非謂焚其一澤也禮天子不合圍諸侯<lb/>
　不掩羣劉侍讀曰焚咸丘淫獵之過也古者誅不逐<lb/>
　奔追不越防<lb/>
夏榖伯綏來朝鄧侯吾離來朝<pb n="15b"/>　皆何以名從史文也諸侯同盟則名載於書告終則<lb/>
　名於簡䇿未有來朝而名者來朝而名者附庸也<hi>據倪</hi>
　<hi>黎來</hi>此侯伯也則其名之何古者鄰國世相朝春秋小<lb/>
　國朝大國非姻鄰則同姓也榖鄧者南方近楚小國<lb/>
　逺絶於魯非有往來之舊也終春秋一來朝則亡滅<lb/>
　不復見前無其本後無其末故皆名以詳之也桓之<lb/>
　二年蔡侯鄭伯㑹于鄧始懼楚也六年而楚人伐隨<lb/>
　謂隨人曰今諸侯皆為判相侵或相殺我有敝甲欲<pb n="16a"/>　以觀中國之政請王室尊吾號隨人為之請王室不<lb/>
　聽上無天子下無方伯楚患廹矣小國其獲存乎於<lb/>
　是二君逺朝上國而以楚事來焉非鄰國世朝之比<lb/>
　矣明年而熊通稱王合諸侯于沈鹿天下之大變也<lb/>
　<hi>據六年八月傳與史記楚世家</hi>不書秋冬史闕文<lb/>
八年春正月己卯烝<lb/>
　公羊傳曰烝冬祭也春曰祠夏曰礿秋曰嘗冬曰烝<lb/>
　常事不書此何以書譏亟也亟則黷黷則不敬君子<pb n="16b"/>　之祭也敬而不黷杜元凱曰此夏之仲月非為過而<lb/>
　書為夏五月復烝見瀆也趙伯循曰周雖以建子為<lb/>
　正祭祀則用夏時本月周書曰夏數得天百王所同<lb/>
　亦越我周改正易械以垂三統至於敬授民時廵狩<lb/>
　嘗享猶自夏焉<lb/>
天王使家父來聘<lb/>
　髙抑崇曰謀納后也<lb/>
夏五月丁丑烝<pb n="17a"/>　榖梁傳曰烝冬事也夏興之黷祀也志不敬也程子<lb/>
　曰非時復烝者必以前烝為不備也其黷甚矣<lb/>
秋伐邾<lb/>
冬十月雨雪<hi>雨去聲</hi>
　公羊傳曰記異也何異爾不時也何休氏曰周之十<lb/>
　月夏之八月未當雨雪此隂氣大盛<lb/>
祭公來遂逆王后于紀<lb/>
　逆后不書<hi>據荘十八年原荘公逆惠后宣六年召桓公逆定后</hi>此何以書自我<pb n="17b"/>　為之主也天子取於諸侯使同姓諸侯主之春秋存<lb/>
　䇿書之大體天子取后于紀命魯主之不可不書也<lb/>
　何以不稱使王者至尊不自為昬主也榖梁傳曰遂<lb/>
　繼事之辭也公羊傳曰大夫無遂事此其言遂何成<lb/>
　使乎我也在其國稱女此其稱王后何王者無外其<lb/>
　辭成矣杜元凱曰天子不親逆使上卿逆而公監之<lb/>
　卿不書舉重略輕也<lb/>
九年春紀季姜歸于京師<pb n="18a"/>　后歸不書<hi>據荘十八年陳媯宣六年齊姜不書</hi>此何以書自我為之主<lb/>
　也春秋存䇿書之大體魯為天子主昬后歸不可不<lb/>
　書也不月<hi>據内女歸月</hi>略於王史也公羊傳曰其辭成矣<lb/>
　則其稱紀季姜何自我言紀父母之於子雖為天子<lb/>
　后猶曰吾季姜京者大也師者衆也天子之居必以<lb/>
　衆大之辭言之<lb/>
夏四月<lb/>
秋七月<pb n="18b"/>冬曹伯使其世子射姑來朝<hi>射音亦又音夜</hi>
　榖梁傳曰朝不言使言使非正也使世子抗諸侯之<lb/>
　禮而來朝曹伯失正矣諸侯相見曰朝以待人父之<lb/>
　道待人之子以内為失正矣楊士勛氏曰禮諸侯世<lb/>
　子誓於天子而攝其君則下其君一等未命則以皮<lb/>
　帛繼子男謂㑹同急趨王命者也曹伯有疾而使世<lb/>
　子攝位來朝非正也<lb/>
十年春王正月庚申曹伯終生卒<pb n="19a"/>　榖梁傳曰桓無王其曰王何也正終生之卒也<lb/>
夏五月葬曹桓公<lb/>
秋公㑹衛侯于桃丘弗遇<lb/>
　衛侯何以不遇中背公而更與齊鄭也不月異常事<lb/>
　從史文也凡内出盟㑹雖無成事悉書之存䇿書之<lb/>
　大體也<lb/>
冬十有二月丙午齊侯衛侯鄭伯來戰于郎<lb/>
　戰者以主及客<hi>公羊傳例</hi>其言來戰何譏不在内也魯自<pb n="19b"/>　中丘以來於齊鄭未有異也於是齊鄭謀紀㑹于郕<lb/>
　紀來謀齊難而魯為紀歸女于京師公㑹衛侯弗遇<lb/>
　見伐而及之戰焉非得已也孟子曰春秋無義戰彼<lb/>
　善於此則有之彼善於此謂不得已而後戰者也故<lb/>
　變其主客恒辭書曰來戰惡在外也<lb/>
十有一年春正月齊人衛人鄭人盟于惡曹<lb/>
　外参盟日<hi>據隱八年瓦屋</hi>有大夫不日<hi>據僖十九年曹南</hi>此非大夫<lb/>
　也則何以不日君奪其恒稱同大夫則不日也<hi>據僖二十</hi>
<pb n="20a"/>　<hi>九年翟泉同</hi>陳氏傳曰此郎之諸侯也曷為戰稱君盟稱<lb/>
　人凡一役而再見者但人之略之也<lb/>
夏五月癸未鄭伯寤生卒<lb/>
秋七月葬鄭莊公<lb/>
九月宋人執鄭祭仲<lb/>
　此宋公也其曰人何略言之也凡執恒稱人諸侯無<lb/>
　專執之道也是祭仲足也何以不名天子之命大夫<lb/>
　也不稱行人<hi>據襄十年良霄十八年石買之類</hi>非使人也又執大夫<pb n="20b"/>　不月<hi>凡八著例六</hi>此其書月何執而使之廢置其君故異<lb/>
　之也左氏傳曰祭仲足有寵於莊公為公取鄧曼生<lb/>
　昭公故祭仲立之宋雍氏女於鄭莊公曰雍姞生厲<lb/>
　公雍氏宗有寵於宋莊公故誘祭仲而執之曰不立<lb/>
　突將死亦執厲公而求賂焉<lb/>
突歸于鄭<lb/>
　突公子也不言公子簒也<hi>例在隱元</hi>不繫鄭䝉上文也以<lb/>
　簒入者不言歸<hi>據齊小白陽生莒去疾言入</hi>此其言歸何簒而言<pb n="21a"/>　歸則必言故者也曰宋人執祭仲則突歸之故也曰<lb/>
　戎侵曹則赤歸之故也突以宋歸赤以戎歸此忽與<lb/>
　覊之所由出奔也榖梁傳曰歸易辭也祭仲易其事<lb/>
　權在祭仲也死君難臣道也今立惡而黜正惡祭仲<lb/>
　也劉侍讀曰祭仲之義宜效死勿聽又不能是則若<lb/>
　强許焉還至其國而背之執突而殺之亦可也二皆<lb/>
　不能而黜其君以立不正若仲之為者春秋之亂臣<lb/>
　也<pb n="21b"/>鄭忽出奔衛<lb/>
　君在喪恒稱子既葬矣未踰年稱子<hi>據僖二十五年衛子</hi>踰年<lb/>
　矣未葬稱子<hi>據文九年毛伯來求金不稱王</hi>鄭忽未踰年者也其名<lb/>
　之何也以其見出不得後先君也榖梁傳曰其名失<lb/>
　國也<lb/>
柔㑹宋公陳侯蔡叔盟于拆<lb/>
　柔魯大夫不稱氏未賜族也蔡叔蔡侯之弟攝居者<lb/>
　凡諸侯之弟攝居則稱字外參盟有大夫不日雖吾<pb n="22a"/>　大夫㑹之亦不日内外一治也禮卿不㑹公侯盟甚<lb/>
　矣是故惡其伉也陳氏傳曰以大夫㑹諸侯盟於是<lb/>
　始<lb/>
公㑹宋公于夫鍾<lb/>
冬十有二月公㑹宋公于闞<hi>闞口輶反</hi>
十有二年春正月<lb/>
夏六月壬寅公㑹杞侯莒子盟于曲池<lb/>
　左氏傳曰平杞莒也<pb n="22b"/>秋七月丁亥公㑹宋公燕人盟于榖丘<lb/>
　燕人南燕大夫<lb/>
八月壬辰陳侯躍卒<lb/>
公㑹宋公于虛<lb/>
冬十有一月公㑹宋公于龜<lb/>
丙戌公㑹鄭伯盟于武父<lb/>
　左氏傳曰公欲平宋鄭秋及宋公盟于句瀆之丘宋<lb/>
　成未可知也故又㑹于虚冬又㑹于龜宋公辭平故<pb n="23a"/>　與鄭伯盟于武父遂帥師而伐宋<lb/>
丙戌衛侯晉卒<lb/>
　榖梁傳曰再稱日決日義也范寗氏曰明二事皆當<lb/>
　日也陳氏傳曰于以見春秋之有日例也<lb/>
十有二月及鄭師伐宋<lb/>
　不言公及䝉上文也陳氏傳曰此公及鄭伯也曷為<lb/>
　前稱君後稱師略之也一役而再見者但人之用衆<lb/>
　焉稱師<pb n="23b"/>丁未戰于宋<lb/>
　不言宋及鄭戰<hi>據哀十一年書齊及吳戰</hi>内辭也春秋内外恒異<lb/>
　辭伐者為客受伐者為主由外言之也苟吾君在焉<lb/>
　則不得從外辭從外辭者必㑹變夷伐中國者也<hi>據哀</hi>
　<hi>十一年㑹吳伐齊</hi>不言師敗績敵也<lb/>
十有三年春二月公㑹紀侯鄭伯己巳及齊侯宋公衛<lb/>
侯燕人戰齊師宋師衛師燕師敗績<lb/>
　紀先鄭序爵也則齊曷為先宋以强大而易周班也<pb n="24a"/>　㑹何以不地以戰㑹也戰何以不地略之也公欲平<lb/>
　宋鄭朞嵗之間㑹于夫鍾于闞盟于榖丘又㑹于虛<lb/>
　于龜而宋公辭平遂舎宋而㑹鄭以伐宋戰焉勝敗<lb/>
　相當而主客之憤未已於是魯鄭連紀宋援齊衛及<lb/>
　燕相與刻期一戰以決焉故略之不言地䝉上文一<lb/>
　譏之也然則安戰戰于宋也桓弑隱宋莊鄭厲皆以<lb/>
　簒立於是同惡相濟又相仇也則齊衛燕紀何為焉<lb/>
　燕役於宋紀附於魯二小國者無足議也齊東方大<pb n="24b"/>　國也嘗合諸侯于稷以立華氏取宋賂而定莊公矣<lb/>
　今又挾衛以助宋衛侯朔搆殺其兄以得國父喪在<lb/>
　殯而自將以助宋者亦將以定其位焉耳春秋書戰<lb/>
　二十二以亂濟亂而亟殘其民未有若斯甚者如是<lb/>
　而從其恒辭則不知兩戰為一事不知兩戰為一事<lb/>
　則民隱而用法疑矣故凡春秋之變文皆有辨於嫌<lb/>
　疑之間者也凡君在喪以師行者稱爵從史文也陳<lb/>
　氏傳曰衛朔宋固<hi>成三年</hi>陳溺<hi>襄五年</hi>猶踰年也鄭費<hi>成四</hi>
<pb n="25a"/>　<hi>年</hi>未踰年亦曰鄭伯甚矣從而志之徒見其悖禮焉<lb/>
　爾故凡春秋辭從主人皆實録而非修春秋之辭也<lb/>
三月葬衛宣公<lb/>
　胡侍講曰既與衛人戰曷為葬宣公怨不棄義怒不<lb/>
　廢禮是知古人以葬為重也<lb/>
夏大水<lb/>
秋七月<lb/>
冬十月<pb n="25b"/>十有四年春正月公㑹鄭伯于曹<lb/>
無氷<lb/>
　無氷不月終時無氷則志之周之春夏之冬也<hi>例在成元</hi>
　<hi>年</hi>榖梁傳曰無氷時燠也<lb/>
夏五<lb/>
　榖梁傳曰夏五傳疑也胡侍講曰春秋之作因舊史<lb/>
　有可損不能益也<lb/>
鄭伯使其弟語來盟<pb n="26a"/>　來盟不月雖内蒞盟不月略之也榖梁傳曰來盟前<lb/>
　定也諸侯之尊兄弟不得以屬通其弟云者以其來<lb/>
　我舉其貴者也蘇子由曰凡外大夫來盟於魯内大<lb/>
　夫蒞盟於他國皆盟其君<lb/>
秋八月壬申御廪災<lb/>
　公羊傳曰御廪者粢盛委之所藏也杜元凱曰藏公<lb/>
　所親耕以奉粢盛之倉也榖梁傳曰天子親耕以共<lb/>
　粢盛王后親蠶以共祭服國非無良農工女也以為<pb n="26b"/>　人之所盡事其祖禰不若以已所自親者也<lb/>
乙亥嘗<lb/>
　杜元凱曰先其時亦過也或謂譏其不易災餘而嘗<lb/>
　鄭漁仲曰廟祀必十日戒享越三日而嘗則粢盛已<lb/>
　出廪壬申致齊之初乙亥嘗非災之餘也<lb/>
冬十有二月丁巳齊侯禄父卒<lb/>
宋人以齊人蔡人衛人陳人伐鄭<lb/>
　曰以何乞師而自將也陳氏傳曰以一國而用諸侯<pb n="27a"/>　之師於是始上無天子下無方伯有以一國而用諸<lb/>
　侯之師此伯之所由興也伯者之令行於天下自是<lb/>
　無書以者矣書以者必中國用夷狄者也左氏傳曰<lb/>
　宋人以諸侯伐鄭報宋之戰也焚渠門入及大逵伐<lb/>
　東郊取牛首<lb/>
十有五年春二月天王使家父來求車<lb/>
　王者無求曷為言求車有闕文也俄而天王崩七年<lb/>
　而後克葬則諸侯不王之罪大矣其月著非禮也<pb n="27b"/>三月乙未天王崩<lb/>
夏四月己巳葬齊僖公<lb/>
五月鄭伯突出奔蔡<lb/>
　何以名辨二君也凡一國而二君者其出入史皆名<lb/>
　之示有辨也鄭伯突辨於忽也衛侯朔辨於黔牟也<lb/>
　衛侯鄭辨於叔武也衛侯衎辨於剽也蔡侯朱辨於<lb/>
　東國也莒子庚輿辨於郊公也邾子益辨於革也惟<lb/>
　北燕伯款不知所為辨齊晏子曰燕有君矣則亦不<pb n="28a"/>　可無辨也於是祭仲專鄭伯使其壻雍糾殺之雍姬<lb/>
　以告祭仲殺雍糾而鄭伯出奔則其但言奔何春秋<lb/>
　無費辭為君而奔未有不見出於其臣者也為臣而<lb/>
　奔未有不見出於其君者也但言奔存大體也<lb/>
鄭世子忽復歸于鄭<lb/>
　忽嗣君也其出也名之則其歸稱世子何特筆以正<lb/>
　名也世子者未嗣位之稱也忽君鄭五月而出奔四<lb/>
　年于外而復歸于鄭於史文不得復稱世子魯人於<pb n="28b"/>　突一則曰鄭伯二則曰鄭伯則魯史必不稱忽為世<lb/>
　子探其本正其名書曰鄭世子忽修春秋之特筆也<lb/>
　劉侍讀曰忽之出無鄭者也而又不得稱子則忽之<lb/>
　可以君國者無幾矣春秋别嫌疑明是非以謂忽嘗<lb/>
　為君之世子矣若庶孽得而奪之則天下之適庶亂<lb/>
　矣故正其名與之繼世深惡亂臣賊子之意也胡邦<lb/>
　衡曰復歸者已失國之辭也<hi>據見執不言復歸</hi>
許叔入于許<pb n="29a"/>　劉侍讀曰稱入何難也何難焉鄭亂而後入也陳氏<lb/>
　傳曰出罪也入罪也則書之<hi>據鄭良霄宋魚石晉欒盈之類</hi>出非其<lb/>
　罪入罪也則但書入<hi>據齊小白陽生莒去疾類</hi>凡入皆譏也凡入<lb/>
　皆譏也則其曰許叔何以是為宜入也昔者齊鄭魯<lb/>
　三師入許許莊公奔衛鄭人以許東偏奉許叔而使<lb/>
　其大夫獲處許西偏許無君者十有五年忽突之亂<lb/>
　於是叔始得許若許叔可謂能復莊公之宇矣是故<lb/>
　入未有書字者雖公子也弗謂公子此其曰許叔所<pb n="29b"/>　以别有罪也叔不書字則疑於齊小白陽生莒去疾<lb/>
公㑹齊侯于艾<lb/>
　左氏傳曰謀定許也王貫道曰定許所以撓忽也<lb/>
邾人牟人葛人來朝<lb/>
　非國君不言朝此皆微者也則其曰朝何也以子代<lb/>
　父也杜元凱曰三人皆附庸之世子其君應稱名故<lb/>
　其子降稱人<lb/>
秋九月鄭伯突入于櫟<pb n="30a"/>冬十有一月公㑹宋公衛侯陳侯于袲伐鄭<hi>袲昌氏反</hi>
　於是謀伐鄭將納厲公弗克而還則其書伐鄭何為<lb/>
　㑹袲言故也<hi>據襄二十四年二十五年再㑹夷儀伐齊不克不書例在二年</hi>惟其為<lb/>
　㑹言故而未嘗伐鄭是以不書至以桓之盟㑹恒不<lb/>
　致也宋興魯鄭之憾未釋則曷為謀納厲公昭公復<lb/>
　國非宋魯之利也故又相與釋怨而為㑹以謀之反<lb/>
　覆皆以私也<lb/>
十有六年春正月公㑹宋公蔡侯衛侯于曹<pb n="30b"/>　左氏傳曰謀伐鄭也<lb/>
夏四月公㑹宋公衛侯陳侯蔡侯伐鄭<lb/>
　納厲公再弗克也明年髙渠彌弑昭公立子亹又明<lb/>
　年齊人殺子亹以魯人納突故絶不與通皆不告也<lb/>
秋七月公至自伐鄭<lb/>
　公㑹伐恒書至也㑹盟不至㑹伐何以致民為重也<lb/>
　致伐不月苟致以四時首月則書其月一時無他事<lb/>
　不敢廢時首也<pb n="31a"/>冬城向<lb/>
十有一月衛侯朔出奔齊<lb/>
　衛人立黔牟而朔出奔也公羊傳曰朔得罪於天子也<lb/>
　榖梁傳曰天子召而不往也程子曰朔搆其二兄而致<lb/>
　於其死罪大矣然父立之諸侯莫得而治也天子治其<lb/>
　舊惡而廢之宜也<hi>據王人子突救衛朔入于衛放黔牟于周黔牟之立蓋天子之命也</hi>
十有七年春正月丙辰公㑹齊侯紀侯盟于黄<hi>齊地</hi>
　左氏傳曰平齊紀且謀衛故也<pb n="31b"/>二月丙午公㑹邾儀父盟于趡<hi>趡翠軌反魯地</hi>
夏五月丙午及齊師戰于奚<hi>魯地</hi>
　不言其人疆吏也左氏傳曰疆事也<lb/>
六月丁丑蔡侯封人卒<lb/>
秋八月蔡季自陳歸于蔡<lb/>
　陳氏傳曰出罪也歸亦罪也則悉書之<hi>據陳黄楚比之類</hi>出<lb/>
　非其罪歸罪也則但書歸<hi>據鄭突曹赤之類</hi>凡歸皆譏也凡<lb/>
　歸皆譏也則其曰蔡季何以是為宜歸也蔡桓侯卒<pb n="32a"/>　無子蔡人召季于陳而立之是故歸未有稱字者雖<lb/>
　公子也弗謂公子此其曰蔡季所以别有罪也季不<lb/>
　稱字則疑於鄭突曹赤<lb/>
癸巳葬蔡桓侯<lb/>
　不稱公文誤也<lb/>
及宋人衛人伐邾<lb/>
　不言其人微者也左氏傳曰伐邾宋志也<lb/>
冬十月朔日有食之<pb n="32b"/>　言朔不言日夜食也周人以夜半為朔鄭康成曰朔<lb/>
　日日始出其食虧傷之處未復故知以夜食也<lb/>
十有八年春王正月<lb/>
　桓無王其曰王何也既謹其始必正其終也<lb/>
公㑹齊侯于濼<hi>濼朴洛二音</hi>
　曷為不言公及夫人<hi>據公及夫人㑹齊侯于陽榖</hi>如齊夫人之志<lb/>
　也濼非夫人之志也<lb/>
公與夫人姜氏遂如齊<pb n="33a"/>　曰與曰遂繼事之辭也㑹不言公及夫人則如齊曷<lb/>
　為以繼事之辭言之㑹公之志也如齊非公之志也<lb/>
　見公制在夫人而不能自克以及其身也<lb/>
夏四月丙子公薨于齊<lb/>
　左氏傳曰公㑹齊侯于濼遂及文姜如齊齊侯通焉<lb/>
　公謫之以告夏四月丙子享公使公子彭生乗公公<lb/>
　薨于車杜元凱曰彭生多力拉公幹而殺之公羊傳<lb/>
　曰夫人與弑公也榖梁傳曰其地於外也<hi>據隱弑不地</hi>
<pb n="33b"/>丁酉公之喪至自齊<lb/>
秋七月<lb/>
冬十有二月己丑葬我君桓公<lb/>
　嵗首必書王月桓曷為無王見伯者之所由興也伯<lb/>
　者之興則何以於桓見之諸侯無王莫甚於桓之世<lb/>
　也桓弑隱督弑宋公陳佗殺太子而立鄭突簒其君<lb/>
　兄宋鄭之亂諸侯不能討又從而利之而皆不事天<lb/>
　子不王之罪莫斯為甚矣而未至於無王也鄭莊不<pb n="34a"/>　臣繻葛之戰三綱絶矣而諸侯不為變則天下遂至<lb/>
　於無王矣於是齊滅王后之家合四國以抗王師而<lb/>
　納衛朔人心無所底止而後天下伯者興焉夫伯者<lb/>
　之事自古以來未之有也春秋辨實之際明伯者之<lb/>
　興實由諸侯之無王故於桓公之䇿略不書王而齊<lb/>
　桓晉文有事諸侯悉書之以深絶不臣之諸侯也然<lb/>
　則桓之不終無王何也元年者是君之始十八年者<lb/>
　是君之終不以無王之罪蔽於一國也二年當宋公<pb n="34b"/>　之殺不以無王之罪蔽於一人也十年當曹伯之卒<lb/>
　不使是君不得正其終也五年陳侯卒不與正者陳<lb/>
　侯之卒日疑也甲戌己丑非必皆正月之日則陳侯<lb/>
　實卒日不可知故不與正也<hi>據長厯甲戌前年十二月二十一日己丑此年</hi>
　<hi>正月十六日大衍厯甲戌正月二十一日己丑二月六日</hi>桓之盟何以皆日其㑹<lb/>
　何以皆月異桓事也桓弑君者也春秋存䇿書之大<lb/>
　體内大惡諱之而無以正其罪則是春秋之作徒以<lb/>
　私夫魯而已也是故春秋辭有内外而法無不行辭<pb n="35a"/>　有内外故内大惡諱者一國之私也法無不行則日<lb/>
　月之例一以施之者天下之公也雖然春秋為亂臣<lb/>
　賊子作也而法之一施乎内者於弑立無辨焉是内<lb/>
　之弑其君者獨見釋於春秋也將何以示天下故桓<lb/>
　之盟㑹日月皆從其恒辭以異之而桓罪著矣春秋<lb/>
　不徒諱内惡而亂臣賊子無留獄矣崔子方氏曰春<lb/>
　秋賤桓於桓之事無譏蓋曰桓弟弑兄臣弑君而立<lb/>
　乎其位此其大者不治則其餘無足譏焉耳<pb n="35b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷二<lb/>
</p>

  </div>
            <div>
                <head>春秋集傳卷三</head>
    <p>
<pb n="1a"/>欽定四庫全書<lb/>
　春秋集傳卷三　　　　　　元　趙汸　撰<lb/>
　　莊公<lb/>
元年春王正月<lb/>
　榖梁傳曰繼弑君不言即位正也先君不以其道終<lb/>
　則子不忍即位也<lb/>
三月夫人孫于齊<hi>孫音遜</hi>
　夫人何以不稱姜氏䝉上文也春秋一事而再見者<pb n="1b"/>　蒙上文夫人與弑公而史不著其罪於是始還于魯<lb/>
　<hi>據傳言文姜出史記亦言夫人因留齊不敢歸</hi>而父兄百官衆怒羣誚責以<lb/>
　桓公見弑之由朞嵗留齊之故而孫于齊故變其恒<lb/>
　辭蒙上文以見義也曰公與夫人姜氏如齊公薨于<lb/>
　齊公之喪至自齊夫人孫于齊夫人與弑之罪不可<lb/>
　掩矣夫人還則何以不致<hi>據出姜書至</hi>絶之也夫人與弑<lb/>
　公不可入於宗廟左氏傳曰絶不為親禮也是故孫<lb/>
　復還不致終其身有踰竟之事皆不致也然則子可<pb n="2a"/>　以絶母乎國君之行與匹夫異有明天子則齊侯與<lb/>
　魯不並立於天下而夫人不得入於宗廟夫人不得<lb/>
　入於宗廟則其子將不得為社稷宗廟主故絶夫人<lb/>
　者所以全莊公也趙伯循曰檀弓曰不為伋也妻者<lb/>
　是不為白也母姜氏有與弑之嫌子不得以為母臣<lb/>
　不得以為君劉侍讀曰宋襄之母獲罪於君歸其父<lb/>
　母之國及襄公即位欲一見之而義不可得作河廣<lb/>
　之詩以自悲母子至親而不得不絶者義也張主一<pb n="2b"/>　曰文姜之罪上通於天絶之所以尊社稷而重本也<lb/>
　公羊傳曰内諱奔謂之孫猶遯也公大夫奔日例此<lb/>
　月者有罪也<lb/>
夏單伯逆王姬<hi>單音善</hi>
　單伯者天子之大夫也曷為書之如吾大夫内辭也<lb/>
　陳氏傳曰惟王人則以内辭書之書㑹書至書卒<hi>十四</hi>
　<hi>年單伯㑹伐宋文十四自齊文三年王子虎卒定四年劉卷卒</hi>一如吾大夫内之也<lb/>
　其言逆王姬何公羊傳曰使我主之也天子嫁女于<pb n="3a"/>　諸侯必使諸侯同姓者主之諸侯嫁女于大夫必使<lb/>
　大夫同姓者主之送王姬不書<hi>據齊桓共姫不書送</hi>此何以書<lb/>
　以吾斬焉衰絰之中而使為讎人昬主故書之略恒<lb/>
　以明變也榖梁傳曰君躬弑於齊使之主昬姻與齊<lb/>
　為禮其義固不可受也杜元凱曰王姬不稱字尊王<lb/>
　且别於内女也<lb/>
秋築王姬之館于外<lb/>
　築王姬之館于外非禮也古者天子適諸侯必舍於<pb n="3b"/>　其祖廟主王姬者亦將即廟以成禮焉館王姬於廟<lb/>
　禮也於外非禮也齊魯方讎天子使魯主齊昬齊侯<lb/>
　弑人君父又將親迎於人國都以禮接於其廟雖鳥<lb/>
　獸其中豈無所忌哉於是要魯為築館於外而後親<lb/>
　迎焉是齊侯意也曰在喪改築為禮之變者為之辭<lb/>
　也王姬以夏至魯而秋方築館改築非禮明矣踰三<lb/>
　時乃歸於齊以齊侯有忌於中而親迎之不時也<lb/>
冬十月乙亥陳侯林卒<pb n="4a"/>王使榮叔來錫桓公命<lb/>
　錫命者䇿命之也來錫命非禮也其言桓公追命也<lb/>
　王曷為不稱天異其事也桓公弑君而立天子不能<lb/>
　討於是使魯為王姬主昬乃追命其先君以寵之是<lb/>
　無人紀也於失禮之中又甚焉故王不稱天稱天則<lb/>
　疑於錫命文公<lb/>
王姬歸于齊<lb/>
　王姬歸于齊何以書<hi>據宋成夫人王姬不書歸</hi>公羊傳曰我主之<pb n="4b"/>　也我主之則何以書存䇿書之大體也不月别内女<lb/>
　也何休氏曰魯主女為父母道故恩録而書之不月<lb/>
　者探人情以制恩也何以不書來逆親迎也榖梁傳<lb/>
　曰親迎恒事也不志<lb/>
齊師遷紀郱鄑郚<lb/>
　徙其民取其地曰遷以其師遷脅之也不書其地分<lb/>
　背之非一處也公羊傳曰遷之者何取之也外取邑<lb/>
　不書此何以書自是始滅也<pb n="5a"/>二年春王二月葬陳莊公<lb/>
夏公子慶父帥師伐於餘丘<lb/>
秋七月齊王姬卒<lb/>
　王姬卒何以書<hi>據齊桓王姬不書卒</hi>陳氏傳曰以吾嘗為之服<lb/>
　也然則禮與記曰齊告姬之喪魯莊公為之大功或<lb/>
　曰猶魯嫁故為之服姊妹之服或曰外祖母也故為<lb/>
　之服或之者疑之則禮未之有也禮未之有而以意<lb/>
　起之施諸不共戴天之讎莊公不可為人子矣<pb n="5b"/>冬十有二月<lb/>
　為下事月也<hi>據夫人㑹防不月著例</hi>
夫人姜氏㑹齊侯于禚<hi>禚音灼齊地</hi>
　榖梁傳曰婦人既嫁不踰竟踰竟非正也婦人不言<lb/>
　㑹言㑹非正也左氏傳曰書姦也髙抑崇曰莊公幼<lb/>
　故夫人得托國事而出㑹也<lb/>
乙酉宋公馮卒<hi>馮音憑</hi>
三年春王正月溺㑹齊師伐衛<pb n="6a"/>　公羊傳曰溺者何吾大夫之未命者也孫明復曰朔<lb/>
　在齊故溺㑹伐衛謀納朔也内大夫㑹伐不月此月<lb/>
　者何休氏曰天子新立衛公子齊魯無憚天子之心<lb/>
　而伐之明惡重於伐故月也榖梁傳曰㑹讎仇而伐<lb/>
　同姓也<lb/>
夏四月葬宋莊公<lb/>
五月葬桓王<lb/>
　七年乃葬也榖梁傳曰或曰郤尸以求諸侯舉天下<pb n="6b"/>　而葬一人危不得葬也<lb/>
秋紀季以酅入于齊<lb/>
　紀季者紀侯之弟也酅紀邑也榖梁傳曰入于齊者<lb/>
　以酅事齊也公羊傳曰魯子曰請後五廟以存姑姊<lb/>
　妹陳氏傳曰季以酅入齊紀侯意也齊自桓之始年<lb/>
　挾鄭以圖紀黄之㑹魯為之求成不得免焉遷郱鄑<lb/>
　郚紀之不絶也如綫季以酅入齊紀於是乎始判是<lb/>
　分國以與之也齊人之所欲者吾土地也分國以與<pb n="7a"/>　之苟可以免紀者無不為也是紀侯意也<lb/>
冬公次于滑<hi>鄭地</hi>
　次者止舎之名無成事則書之左氏傳曰將㑹鄭伯<lb/>
　紀故也鄭伯辭以難<lb/>
四年春王二月夫人姜氏享齊侯于祝丘<hi>魯地</hi>
　享食也享大牢以飲賔也古者兩君相見則設享禮<lb/>
　于廟中髙抑崇曰禮姑姊妹已嫁而反兄弟不與同<lb/>
　席而坐况用兩君相見之禮乎然亦為之名而已名<pb n="7b"/>　為紀故而實乃行其私也張主一曰文姜之行魯人<lb/>
　習之三十餘年卒至子般閔公荐弑而後止<lb/>
三月紀伯姬卒<lb/>
　外夫人何以卒榖梁傳曰吾女也適諸侯則尊同以<lb/>
　吾為之變卒之也何休氏曰天子諸侯絶朞大夫絶<lb/>
　緦天子惟女之適二王後者諸侯惟女之為諸侯夫<lb/>
　人者恩得申故卒之内女卒日此何以不日國將亡<lb/>
　禮不備也<pb n="8a"/>夏齊侯陳侯鄭伯遇于垂<lb/>
　外相遇何以書為紀侯去國言故也次于滑公將謀<lb/>
　紀于鄭而鄭伯不至於是鄭伯特要陳侯遇齊侯請<lb/>
　存紀之社稷使紀侯得脱身而去之故垂之遇鄭伯<lb/>
　為之也陳氏傳曰自參以上非邦交之舊矣<lb/>
紀侯大去其國<lb/>
　此奔也曷為不言奔修春秋之特筆也諸侯失國恒<lb/>
　書奔位未絶也苟被兵而出則不書譏不在奔也必<pb n="8b"/>　國滅而奔然後書以不死社稷也齊之圖紀久矣紀<lb/>
　侯知必不得免委而去之近智以國委季不殘其民<lb/>
　近仁五廟有奉可以毋死近義如是而與奔君同辭<lb/>
　則溢罰矣故書曰去其國而所托之國不書凡諸侯<lb/>
　之托於諸侯以其國可圗興復也苟志不在復歸力<lb/>
　不足以為援則不書可也陳氏傳曰不書者不以奔<lb/>
　罪加紀侯也其不以奔罪加紀侯何罪齊也黄之㑹<lb/>
　魯為之求成不得免焉遷郱鄑郚紀之不絶如綫也<pb n="9a"/>　紀季以酅入齊猶不得免焉則有去而已矣失國如<lb/>
　紀侯庶幾有辭焉故不以奔罪加紀侯也程子曰大<lb/>
　名也吳先生曰紀侯去其國而紀遂亡故名之<lb/>
六月乙丑齊侯葬紀伯姬<lb/>
　外夫人葬不日<hi>據葬宋共姬</hi>此何以日異其事國亡而葬<lb/>
　於仇人故異之以不日為恒則日為變也陳氏傳曰<lb/>
　内女不葬必有故也而後書葬伯姬在殯齊人取其<lb/>
　國而葬伯姬於是特書葬不以往㑹也是故苟宜書<pb n="9b"/>　葬雖不往㑹書之陳哀公在殯楚師滅陳輿嬖袁克<lb/>
　葬之書曰葬陳哀公苟不宜書雖往㑹不書楚葬康<lb/>
　王襄公及陳侯鄭伯許男送葬至於西門之外不書<lb/>
　皆魯史之變例也<lb/>
秋七月<lb/>
冬公及齊人狩于禚<lb/>
　榖梁傳曰齊人者齊侯也其曰人何也不復讎而怨<lb/>
　不釋刺釋怨也公羊傳曰公曷為與微者狩齊侯也<pb n="10a"/>　齊侯則稱人何諱與讎狩也讎者無時焉可與通薛<lb/>
　士隆曰齊人則何以知其為齊君狩逰田之事也遊<lb/>
　田微者則君曷為與之㑹君㑹之非微者也<lb/>
五年春王正月<lb/>
夏夫人姜氏如齊師<lb/>
　髙抑崇曰不言地者次止無常也<lb/>
秋郳犂來來朝<lb/>
　榖梁傳曰郳國也犂來微國之君未爵命者也<pb n="10b"/>冬公㑹齊人宋人陳人蔡人伐衛<lb/>
　是齊侯宋公也<hi>本榖梁傳</hi>其曰人何也公與仇人接春秋<lb/>
　終諱之其人宋公何也以其人齊侯不可不人宋公<lb/>
　也公羊傳曰此伐衛何納朔也榖梁傳曰逆天王之<lb/>
　命也陳氏傳曰其不言納何<hi>據頓子北燕伯</hi>以朔入為重也<lb/>
　入不書納是故伐鄭納突伐衛納朔書入而已矣<lb/>
六年春王正月王人子突救衛<lb/>
　此微者也曷為稱人又稱字修春秋之特筆也王人<pb n="11a"/>　曷為救衛欲固黔牟而拒朔也衛侯朔有罪衛人出<lb/>
　朔立黔牟有王命矣而五國伐衛以納朔春秋於王<lb/>
　人救衛苟從其恒稱則正不正何以辨焉故王人不<lb/>
　得稱字而特稱字以尊之明以正也凡救不月雖吾<lb/>
　君㑹伯主救與國不月<hi>成七年救鄭襄五年救陳</hi>於是特書月謹<lb/>
　其事也榖梁傳曰善救衛也救者善則伐者不正矣<lb/>
　孔頴逹曰稱人從其班稱字有為也惡諸侯逆王命<lb/>
　故尊王人而稱字以責諸侯也陳氏傳曰救衛無功<pb n="11b"/>　而後王命益不行於天下隱桓之諸侯㑹盟侵伐徒<lb/>
　以定簒弑也衛州吁之亂㑹者五國宋督之亂㑹者<lb/>
　四國袲之㑹伐鄭以立突於是伐衛以立朔也以王<lb/>
　人將而救衛救衛而克則是天子猶得廢置諸侯矣<lb/>
　天子猶得廢置諸侯春秋可以無作而朔終以自立<lb/>
　故曰救衛無功而後王命益不行於天下<lb/>
夏六月衛侯朔入于衛<lb/>
　榖梁傳曰入者内弗受也何用弗受也為以王命絶<pb n="12a"/>　之也<lb/>
秋公至自伐衛<lb/>
　公㑹外大夫伐不致<hi>據莊二十六年㑹伐徐</hi>此何以致非大夫<lb/>
　也人諸侯以示義則致公以見實也<lb/>
螟<lb/>
冬齊人來歸衛俘<lb/>
　孫明復曰此衛寳也言齊人歸之者齊主兵伐衛故<lb/>
　衛寳先入于齊也胡侍講曰商書俘厥寳玉左氏傳<pb n="12b"/>　曰文姜請之也<lb/>
七年春夫人姜氏㑹齊侯于防<hi>魯地</hi>
夏四月辛卯夜恒星不見夜中星隕如雨<lb/>
　榖梁傳曰恒星者經星也左氏傳曰恒星不見夜明<lb/>
　也公羊傳曰列星不見則何以知夜之中星反也如<lb/>
　雨者非雨也非雨則曷為謂之如雨不修春秋曰雨<lb/>
　星不及地尺而復君子修之曰星隕如雨記異也吳<lb/>
　先生曰恒星為有名之經星星謂無名之衆星恒星<pb n="13a"/>　不見者夜明如晝故也大星之恒見者不見則小星<lb/>
　之無名者亦無也隕謂自天而隕没於半空而不至<lb/>
　地其所隕者星之光魄也如雨言衆多不可為數也<lb/>
　小星之無名者隕則大星之恒見者自若也戴溪氏<lb/>
　曰天者積氣所為日月星辰麗焉星隕之多氣消散<lb/>
　也張主一曰蓋王運將終自此堯舜禹湯文武周公<lb/>
　之紀綱法度掃滅盡矣<lb/>
秋大水<pb n="13b"/>　榖梁傳曰髙下有水災曰大水<lb/>
無麥苗<lb/>
　榖梁傳曰無麥苗麥苗同時也<lb/>
冬夫人姜氏㑹齊侯于榖<hi>齊地</hi>
　趙伯循曰姜氏齊侯之惡著矣亦所以病莊公也曰<lb/>
　子可以制母乎夫死從子通乎其下況國君乎君人<lb/>
　者人神之主風化之本也不能正家如正國何若莊<lb/>
　公者哀痛以思父誠敬以事母威刑以督下車馬僕<pb n="14a"/>　從莫不俟命夫人徒往乎夫人之往也則莊公威命<lb/>
　不行誠敬之不至耳家鉉翁氏曰當是時莊公以童<lb/>
　稚之年挾强齊之援臨制其臣民雖欲防閑其母其<lb/>
　道無繇矣張主一曰敝笱載驅録於齊風尚論其世<lb/>
　與衛之鶉之奔奔牆有茨諸篇皆一時之事也魯衛<lb/>
　先王之後而婦行放逸同播其惡於萬民夫子曰魯<lb/>
　衛之政兄弟也蓋不特周公康叔之盛而其世衰俗<lb/>
　末政之陵夷亦相似也其後慶父弑君亂國與衛滅<pb n="14b"/>　同時詩春秋之㫖蓋相為表裏也<lb/>
八年春王正月師次于郎以俟陳人蔡人<lb/>
　此吾君將也<hi>據傳公子慶父請伐齊師</hi>何以稱師諱之也莊之㑹<lb/>
　齊春秋終諱之於是將㑹齊圍郕故出入皆稱師變<lb/>
　文以示義也次不言俟其言俟何俟人而人不至也<lb/>
　俟者有㑹期也以千乗之君陳師出次以期乎人而<lb/>
　不至是亦可以反其本矣<lb/>
甲午治兵<pb n="15a"/>　治兵書不時也周官大司馬因秋獮治兵以教戰常<lb/>
　事也史不書於是俟陳蔡而陳蔡不至歸而治兵以<lb/>
　示武故書之<lb/>
夏師及齊師圍郕郕降于齊師<lb/>
秋師還<lb/>
　曰師還何<hi>據師救齊不書還</hi>諱言公則不致也不致曷為猶<lb/>
　書師還民為重也<lb/>
冬十有一月癸未齊無知弑其君諸兒<pb n="15b"/>　無知公孫也不曰公孫未命也陳氏傳曰弑君者連<lb/>
　稱管至父則其專罪無知何君弑而無知受之則賊<lb/>
　不在二子矣春秋誅利心是故連稱管至父實弑齊<lb/>
　襄無知與聞故者也而無知受之則無知為逆首公<lb/>
　子棄疾實弑楚靈比與聞故者也而比受之則比為<lb/>
　逆首苟以為利則萬乗之國弑其君者必千乗之家<lb/>
　千乗之國弑其君者必百乗之家此孟子所以深探<lb/>
　其本而遏亂原也<pb n="16a"/>九年春齊人殺無知<lb/>
　陳氏傳曰無知嘗踰年則其曰齊人殺無知何是不<lb/>
　成君之辭也何也州吁之弑衛人為之變不踰年卒<lb/>
　討之今也無知之弑齊人亦為之變踰年卒討之是<lb/>
　國有臣子也春秋之初王道猶未墜人心猶止於禮<lb/>
　義也以齊襄之不道詩人屢致意焉冀幸一悟而長<lb/>
　惡不已至於遇弑然不忘討賊之義故曰國猶有臣<lb/>
　子也<pb n="16b"/>公及齊大夫盟于蔇<hi>蔇音器魯地</hi>
　大夫曷為不名稱大夫則不名也凡稱大夫皆不名<lb/>
　名則不曰大夫必殺而後兼稱之公曷為與大夫盟<lb/>
　左氏傳曰齊無君也榖梁傳曰大夫不名無君也盟<lb/>
　納子糾也不月<hi>公榖無不月例但言不日今正之</hi>其盟渝也初襄公<lb/>
　立無常鮑叔牙曰亂將作矣奉公子小白奔莒亂作<lb/>
　管夷吾召忽奉公子糾來奔二公子在國皆有黨而<lb/>
　小白有國髙以為内主有莒衛以為外主<hi>昭十三年傳文</hi>盟<pb n="17a"/>　于蔇者子糾之黨來逆子糾也國髙已使人逆小白<lb/>
　于莒而立之<hi>本齊世家</hi>既而伐齊我師敗績齊人殺子糾<lb/>
　是盟無能為故不月以異之盟者有三日為詳不日<lb/>
　為略則不月為異也<lb/>
夏伐齊納子糾<lb/>
　内師加大國但言侵此其言伐何納所宜納也嗣君<lb/>
　在喪曰子糾亡公子也曷為以在喪之號稱之修春<lb/>
　秋之辭也禮立適以長立子以貴子以母貴也糾魯<pb n="17b"/>　出也小白衛出也<hi>本史記</hi>魯出宜貴矣糾兄也小白弟也<lb/>
　<hi>本荀子史記惟薄昭與淮南王書言桓公殺弟蓋有所避時文帝於淮南為兄</hi>糾貴而又為<lb/>
　兄則糾宜立者也魯納之正也春秋之法納所宜納<lb/>
　不書於是伐齊納糾徒以䇿書大體存則正不正何<lb/>
　以辨焉是故正其在喪之稱明其宜立以别於外納<lb/>
　不正而後書者此特筆之義也公羊傳曰其稱子何<lb/>
　貴也其貴奈何宜為君者也陳氏傳曰成糾之為子<lb/>
　也則糾宜立者也<pb n="18a"/>齊小白入于齊<lb/>
　小白繫齊録外之辭也春秋外辭必繫國不繫國者<lb/>
　一事而蒙上文也<hi>據納糾繫齊</hi>若公伐齊納子糾一事也<lb/>
　齊小白入于齊又一事也二事則不得以後事蒙前<lb/>
　事故更端而繫之齊也榖梁傳曰齊人殺無知而迎<lb/>
　公子糾於魯公子小白不讓公子糾先入又殺之于<lb/>
　魯故曰齊小白入于齊惡之也<lb/>
秋七月丁酉葬齊襄公<pb n="18b"/>　齊人立小白而後葬也<lb/>
八月庚申及齊師戰于乾時我師敗績<hi>乾音干乾時齊地</hi>
　此公戰也曷為不言公一事而再見䝉上文也内師<lb/>
　不言敗績<hi>據僖二十二年升陘</hi>此其言敗績何内不言敗績諱<lb/>
　也齊無君公奉正以伐不正戰焉我師敗績非所諱<lb/>
　也<lb/>
九月齊人取子糾殺之<lb/>
　魯殺糾也則其曰齊人取子糾殺之何公羊傳曰内<pb n="19a"/>　辭也脅我使我殺之也陳氏傳曰罪小白也魯受命<lb/>
　於齊而殺子糾則其罪小白何春秋之法兩下相殺<lb/>
　不書雖世子也苟未嗣位殺之亦不書襄公弑國人<lb/>
　討無知糾自魯入小白自莒入未知其誰立也小白<lb/>
　得國而使鮑叔帥師臨魯以殺糾則是以千乗之國<lb/>
　殺其兄焉耳榖梁傳曰外不言取言取病内也取易<lb/>
　辭也以千乗之魯而不能存子糾以公為病矣<lb/>
冬浚洙<hi>浚音峻</hi>
<pb n="19b"/>　公羊傳曰浚之者深之也曷為深之畏齊也<lb/>
十年春王正月公敗齊師于長勺<hi>魯地</hi>
　於是齊師伐我公及齊師戰齊師敗績則其但言敗<lb/>
　之何略言之也春秋言戰不言伐義不繫於伐也<hi>僖十</hi>
　<hi>五年韓文二年彭衙之類</hi>苟亟戰則不言及通前役一譏之也<hi>文七</hi>
　<hi>年令狐十二年河曲</hi>齊既敗魯乾時即遣其大夫帥師臨魯脅<lb/>
　殺子糾猶不釋于魯又乗其再克以伐之不已亟乎<lb/>
　故略其主客恒辭但書敗齊師譏不在魯也内敗外<pb n="20a"/>　師日<hi>據隱十年菅後十一年鄑</hi>略之則不日也<lb/>
二月公侵宋<lb/>
　宋合於齊侵宋所以撓齊也内師加大國恒言侵何<lb/>
　也惡其不度徳量力而興戎搆亂故變其文以譏之<lb/>
　也<lb/>
三月宋人遷宿<lb/>
　榖梁傳曰遷亡辭也其不地宿不復見也遷者猶未<lb/>
　失其國家以往者也公羊傳曰遷者其意也遷之者<pb n="20b"/>　非其意也<lb/>
夏六月齊師宋師次于郎<lb/>
　外次不書<hi>據襄元年晉侯衛侯次于戚之類</hi>必有關於天下之故而<lb/>
　後書桓公既得國即圖伯宋既從次當服魯魯未服<lb/>
　於是見伐春秋没其伐我而郎之次特書之則有關<lb/>
　於天下之故矣<lb/>
公敗宋師于乗丘<hi>乗去聲魯地</hi>
　公及宋戰矣<hi>據檀弓</hi>則其但言敗之何略言也桓公宿<pb n="21a"/>　師于郎將以求成於魯也而魯以子糾故不客遽絀<lb/>
　於齊桓公不能釋魯以為後圖而迫之已甚故略之<lb/>
　但言宋師而不日譏不在魯也<lb/>
秋九月荆敗蔡師于莘以蔡侯獻舞歸<lb/>
　荆者楚也其以號舉何無君臣之辭也荆本周子男<lb/>
　之國則曷為無君臣惡其以淫名聞於天子不可通<lb/>
　於諸侯故不與以君臣之稱也所以惡而外之也此<lb/>
　戰也不言戰獲也不言獲修春秋之變文也國君生<pb n="21b"/>　得曰獲死曰滅大夫生死皆曰獲春秋謹内外之辨<lb/>
　故略其主客恒辭變獲言以歸不使與諸侯戰獲同<lb/>
　文也不與諸侯戰獲同文不與蠻荆之獲中國也蔡<lb/>
　侯何以名不復國也滕子嬰齊戎蠻子赤皆不復國<lb/>
　者也春秋于虢桑田之敗晉采桑之敗皆不書此何<lb/>
　以書曰敗中國也而後書春秋為安夏而作荆楚<lb/>
　敗蔡師以蔡侯獻舞歸是天下之大變也是故書荆<lb/>
　自此始而春秋以呉終焉聖人之所甚懼也<pb n="22a"/>冬十月齊師滅譚譚子奔莒<lb/>
　齊方圖伯則其滅譚何桓公不能以義屬諸侯也桓<lb/>
　公欲合諸侯而再不得志於魯不思徳之不修而患<lb/>
　力之不足姑務廣其土以衆其民於是滅譚又滅遂<lb/>
　也邵子曰春秋功過不相掩五伯者功之首罪之魁<lb/>
　也先定伯者之功罪而學春秋則大意立矣<lb/>
十有一年春王正月<lb/>
夏五月戊寅公敗宋師于鄑<pb n="22b"/>　其日甚之也再敗之為已甚矣<lb/>
秋宋大水<lb/>
冬王姬歸于齊<lb/>
　不書來逆親迎也左氏傳曰齊侯來逆共姬<lb/>
十有二年春王三月紀叔姬歸于酅<hi>酅音攜</hi>
　叔姬歸寜曷為不言來以歸見義也其言歸于酅何<lb/>
　婦人謂嫁曰歸來寜而反國曰歸<hi>據隱十五年鄫季姬</hi>婦人從<lb/>
　一之義也紀侯去國卒于外而叔姬歸于酅以待終<pb n="23a"/>　得從一之義故書其歸也家鉉翁氏曰紀侯雖死於<lb/>
　他國亦當附於酅廟以從其祖故叔姬歸于酅也<lb/>
夏四月<lb/>
秋八月甲午宋萬弑其君㨗及其大夫仇牧<lb/>
　萬宋大夫未賜族者榖梁傳曰萬宋之卑者也及其<lb/>
　大夫仇牧以尊及卑也仇牧閑也<lb/>
冬十月宋萬出奔陳<lb/>
　大夫出奔不月此其月何佚賊也於是宋人請萬於<pb n="23b"/>　陳以賂卒殺之不書蔽罪於陳也弑君之賊無所逃於<lb/>
　天地之間者也其誰可受之天下有無君之國而後<lb/>
　可也而陳人受之以為利陳為無君之國矣是故王<lb/>
　人卒殺子朝於楚不書蔽罪於楚也<lb/>
十有三年春齊侯宋人陳人蔡人邾人㑹于北杏<hi>杏户猛反</hi>
　齊初主㑹也大夫不名尊齊侯也<hi>據襄八年邢丘傳例</hi>陳氏傳<lb/>
　曰將予齊以伯也自是無特相㑹者矣<lb/>
夏六月齊人滅遂<pb n="24a"/>秋七月<lb/>
冬公㑹齊侯盟于柯<hi>柯音哥</hi>
　始及齊平也不月<hi>據桓盟不月</hi>我無信也桓公所以汲汲<lb/>
　於魯者非徒以釋怨求成也而公曷為與之盟公與<lb/>
　之盟則將從桓公於盟㑹矣鄄之㑹宋陳衛鄭之君<lb/>
　皆在而公不與幽之盟以微者行於是有西鄙之伐<lb/>
　故不月以異之也公何以不致榖梁傳曰致君者殆<lb/>
　其往而喜其反者也桓㑹不致安之也<pb n="24b"/>十有四年春齊人陳人曹人伐宋<lb/>
　宋人背北杏之㑹也<lb/>
夏單伯㑹伐宋<lb/>
　單伯周大夫也桓公所仗以圖諸侯者宋也閔公弑<lb/>
　桓為北杏之㑹以平宋而宋首背之豈以桓非受命<lb/>
　之伯故諸侯有未安其令者乎於是齊請師于天子<lb/>
　以伐宋而單伯㑹之假王命以合諸侯也陳氏傳曰<lb/>
　春秋之初王室猶甚威重也衛之定州吁也紀之求<pb n="25a"/>　成於齊也皆欲假寵於王齊桓之興亦必請王師而<lb/>
　後專伐自伯者之令行天下諸侯不復知有王矣<lb/>
秋七月荆入蔡<lb/>
　蔡侯在楚而蔡人㑹齊侯于北杏荆所以入蔡也楚<lb/>
　强甚矣而中國之勢未合蔡遂服從於楚自是終桓<lb/>
　之世不與中國㑹盟<lb/>
冬單伯㑹齊侯宋公衛侯鄭伯于鄄<hi>鄄音絹</hi>
　其曰單伯㑹之何王人以内辭書也桓公請王師以<pb n="25b"/>　伐宋宋既服遂假王命以長諸侯故單伯㑹諸侯于<lb/>
　鄄初命齊以伯也<lb/>
十有五年春齊侯宋公陳侯衛侯鄭伯㑹于鄄<lb/>
　其復㑹何單伯既還桓公始自以方伯之禮㑹諸侯<lb/>
　也左氏傳曰春復㑹焉齊始伯也蓋春秋予齊以伯<lb/>
　於是始然是時魯未至鄭復叛諸侯之從齊未有能<lb/>
　堅決者也則其予之何諸侯無王久矣漢陽諸姬楚<lb/>
　實盡之蔡既折而入楚鄭厲公失國亦自通於楚中<pb n="26a"/>　國一日不可無伯矣諸侯知有伯之厲已而不圖天<lb/>
　下之危亡諸侯之私也春秋撥亂世反之正莫先於<lb/>
　攘夷狄安中國以為非桓公莫能任其事者故單伯<lb/>
　㑹伐宋㑹諸侯于鄄既以䇿書大體存桓公有事諸<lb/>
　侯悉書之天下之公也春秋存䇿書之大體則莊王<lb/>
　僖王崩葬何以不書春秋之予齊不徒以其名也予<lb/>
　之以其名者所以責其實也朝覲不歸獄訟不至以<lb/>
　一人焉弔喪以一人焉送葬以為事天子之常東遷<pb n="26b"/>　諸侯斯以為無王也桓公既伯令諸侯十二嵗一同<lb/>
　盟三嵗而聘五嵗而朝此何禮也而其所以事天子<lb/>
　者亦惟一人焉弔喪一人焉送葬以為常王室之頼<lb/>
　於伯者如斯而已乎上無天子下無方伯桓公假天<lb/>
　子之命以統諸侯而不率諸侯以事天子朝覲㑹同<lb/>
　天子之事也桓公何為用之如是而春秋不為之變<lb/>
　則春秋徒曰桓文而已矣莊王崩㑹于北杏之前年<lb/>
　也僖王崩同盟于幽之次年也是王伯始終之際也<pb n="27a"/>　春秋存䇿書之大體而二王崩葬不書以為東周之<lb/>
　大變也此春秋所由作也<lb/>
夏夫人姜氏如齊<lb/>
　以國事行也或曰求婦也<lb/>
秋宋人齊人邾人伐郳<hi>郳音霓</hi>
　宋故也齊伯矣曷為先宋大夫自以其班也<lb/>
鄭人侵宋<lb/>
　背鄄之㑹也鄭厲公嘗自通於楚矣其入國也不告<pb n="27b"/>　於楚而又不誠服於齊中立以觀釁也<lb/>
冬十月<lb/>
十有六年春王正月<lb/>
夏宋人齊人衛人伐鄭<lb/>
秋荆伐鄭<lb/>
　楚與中國争鄭於是始<lb/>
冬十有二月㑹齊侯宋公陳侯衛侯鄭伯許男滑伯滕<lb/>
子同盟于幽<pb n="28a"/>　言㑹魯㑹之不書其人微者也齊先宋主㑹也則許<lb/>
　男何以先滑伯公羊傳曰其序則王㑹為之蓋伯以<lb/>
　其愛惡進退而易周班不惟此也曰同盟何伯者所<lb/>
　以一諸侯之心也古者天子廵守諸侯㑹於方岳之<lb/>
　下則有盟桓公合諸侯以創伯故假㑹盟方岳之<lb/>
　義而稱同盟以一諸侯之心也左氏傳曰同盟于幽<lb/>
　鄭成也自幽而後凡為諸侯之叛服而盟則稱同其<lb/>
　不為諸侯叛服而盟者不稱同也葉少藴曰周官時<pb n="28b"/>　見曰㑹殷見曰同時㑹以嚴四方之禁殷同以施天<lb/>
　下之政若有征伐以討不庭則王命方伯連帥而諸<lb/>
　侯從焉此之謂時㑹王十二嵗一廵守諸侯㑹於方<lb/>
　岳之下而受命王不廵守則合諸侯受命於王國此<lb/>
　之謂殷同齊侯圖伯諸侯從之者衆故假殷同之禮<lb/>
　而行之故再盟于幽歴十有二年陳氏傳曰諸侯初<lb/>
　至盟也自是無特相盟者矣公羊傳曰桓之盟不日<lb/>
　其㑹不致信之也<pb n="29a"/>邾子克卒<lb/>
　邾儀父也杜元凱曰稱子者蓋齊桓請王命以為諸<lb/>
　侯也<lb/>
十有七年春齊人執鄭詹<lb/>
　詹鄭大夫未賜族者不稱行人使也桓公合諸侯同<lb/>
　盟于幽將班政也而鄭於朝聘數有難焉者故齊人<lb/>
　以伯令召其大夫而執之<lb/>
夏齊人殱于遂<hi>殱音尖</hi>
<pb n="29b"/>　榖梁傳曰殱者盡也然則何為不言遂人盡齊人也<lb/>
　無遂之辭也許韓氏曰齊師滅譚譚子奔莒其君不<lb/>
　絀也齊人滅遂齊人殱于遂其民不歸也孟子謂伯<lb/>
　者以力服人非心服也力不贍也<lb/>
秋鄭詹自齊逃來<lb/>
　外逃不書<hi>據宣十七年髙固襄十六年髙厚</hi>逃來何以書<hi>據來奔有不書</hi>以<lb/>
　病齊也詹以大夫見執苟宜受命專之可也而踰三<lb/>
　時終不服則伯國新令必有不即乎人心者矣齊知<pb n="30a"/>　不能詘而緩之使逃蓋以力服人者力有時而窮也<lb/>
冬多麋<hi>糜音眉</hi>
　何休氏曰以多為異也<lb/>
十有八年春王三月日有食之<lb/>
　不言日不言朔日與月差也公羊傳曰朔在後也何<lb/>
　休氏曰謂晦日食<lb/>
夏公追戎于濟西<lb/>
　戎不言來追不言弗及略之狄也<hi>據僖二十六年齊人侵我公追齊師</hi>
<pb n="30b"/>　<hi>弗及悉書</hi>
秋有<graphic n="KR0558" url="https://raw.githubusercontent.com/kanripo/KR-Gaiji/master/images/KR0558.png" mimeType="image/png"/>
                    <hi>
                        <graphic n="KR0558" url="https://raw.githubusercontent.com/kanripo/KR-Gaiji/master/images/KR0558.png" mimeType="image/png"/>音或廣韻音域</hi>
　榖梁傳曰一有一亡曰有<graphic n="KR0558" url="https://raw.githubusercontent.com/kanripo/KR-Gaiji/master/images/KR0558.png" mimeType="image/png"/>射人者也公羊傳曰記<lb/>
　異也<lb/>
冬十月<lb/>
十有九年春王正月<lb/>
夏四月<lb/>
秋公子結媵陳人之婦于鄄遂及齊侯宋公盟<hi>媵音盈又剰</hi>
<pb n="31a"/>　媵者送女使從適也禮諸侯卿大夫取則同姓媵之<lb/>
　鄄其從適之地也公羊傳曰媵不書為其有遂事書<lb/>
　大夫無遂事此其言遂何大夫受命不受辭出竟有<lb/>
　可以安社稷利國家者則專之可也何休氏曰鄄幽<lb/>
　之㑹公比不至公子結出竟遭齊宋欲伐魯故矯君<lb/>
　命而與之盟除國家之難也先書地後書盟者明出<lb/>
　竟乃得專之也不月者<hi>據内大夫参盟諸侯月</hi>國家後背結之<lb/>
　約非結不信也榖梁傳曰其曰陳人之婦略之也其<pb n="31b"/>　不月<hi>公榖無不月例説在九年</hi>數渝惡之也<lb/>
夫人姜氏如莒<lb/>
冬齊人宋人陳人伐我西鄙<lb/>
　此在鄄之師也公子結之盟齊侯為緩師而公不從<lb/>
　故卒見伐也時王室亂衛侯朔叛王與燕人納子頽<lb/>
　齊侯方伯也不能勤王而汲汲於服魯以不得魯則<lb/>
　不敢失衛也齊侯見義不為而諸侯是急以是圗伯<lb/>
　無惑乎糾合之難也<pb n="32a"/>二十年春王二月夫人姜氏如莒<lb/>
夏齊大災<lb/>
秋七月<lb/>
冬齊人伐戎<lb/>
二十有一年春王正月<lb/>
夏五月辛酉鄭伯突卒<lb/>
秋七月戊戌夫人姜氏薨<lb/>
冬十有二月葬鄭厲公<pb n="32b"/>二十有二年春王正月肆大眚<lb/>
　肆放也謂赦宥也眚過也胡侍講曰肆大眚譏失刑<lb/>
　也大眚皆肆則虧國典縱有罪虐無辜惡人幸以免<lb/>
　矣<lb/>
癸丑葬我小君文姜<lb/>
陳人殺其公子御宼<lb/>
　殺非大夫公子史不書<hi>據傳晉殺㔻鄭及七輿大夫楚殺冝申之類</hi>以微<lb/>
　者名氏不登於䇿也苟公子也以討亂殺之則不書<pb n="33a"/>　<hi>本陳氏據莊十二年宋殺子游文十四年楚殺子燮子儀成十年宋殺圍龜</hi>甚者殺世子<lb/>
　母弟亦不書<hi>據僖十六年鄭殺子華文十八年宋殺母弟須</hi>以君父討子弟<lb/>
　而當其罪雖專殺無以議為也必殺之非其罪也而<lb/>
　後書御宼則何以書觀其書人以殺與討亂同文又<lb/>
　公子完為御宼之黨而不書其奔則是以亂討而非<lb/>
　其罪者也左氏謂御宼為陳太子盖見絀於其君而<lb/>
　國人得以非罪加之爾至若大夫則殺之雖當其罪<lb/>
　猶以專殺書之榖梁傳曰言公子而不言大夫公子<pb n="33b"/>　未命為大夫也其曰公子何也公子之重視大夫陳<lb/>
　氏傳曰稱人討辭也<hi>據晉殺先都士縠箕鄭父陳殺公子過之類</hi>非殺有<lb/>
　罪也而亦稱人猶曰衆人殺之云爾胡侍講曰國亂<lb/>
　無政衆人擅殺而不出於其君也<lb/>
夏五月<lb/>
　五月非時首何以書史為繫事書也春秋不書其事<lb/>
　猶存其月者備一時也然不改為四月者明其文則<lb/>
　史也<pb n="34a"/>秋七月丙申及齊髙傒盟于防<lb/>
　公羊傳曰髙傒貴大夫曷為就吾微者盟公也曷為<lb/>
　不言公諱與大夫盟也榖梁傳曰不言公髙傒伉也<lb/>
　范寗氏曰書日則公盟也<lb/>
冬公如齊納幣<lb/>
　莊公志不在於從伯而欲繼其世昬恥於朝齊而假<lb/>
　他事以往非有公天下之心也亦以其私而已榖梁<lb/>
　傳曰納幣大夫之事也公之親納幣非禮也杜元凱<pb n="34b"/>　曰母喪未再期而圖昬也家鉉翁氏曰納幣者齊襄<lb/>
　之女也其何以奉粢盛入先君之廟乎<lb/>
二十有二年春公至自齊<lb/>
　終莊公之世僅三如齊皆致此誤明矣<lb/>
祭叔來聘<lb/>
　祭叔者祭公之弟來聘為祭公使也何以不稱使王<lb/>
　臣無外交禮之所不得言也陳氏傳曰聘未有不稱<lb/>
　使者其不稱使何私相為好也自桓之中年王室無<pb n="35a"/>　聘魯者於是祭叔私相為好也<lb/>
夏公如齊觀社<lb/>
　公羊傳曰諸侯越竟觀社非禮也外傳曰莊公如齊<lb/>
　觀社曹劌諫曰不可夫禮所以正民也齊棄太公之<lb/>
　法而觀民於社君為是舉而往觀之非故業也何以<lb/>
　訓民君舉必書書而不法後嗣何觀公不聽遂如齊<lb/>
　榖梁傳曰以是為尸女也范寗氏曰主為女往以觀<lb/>
　社為辭<pb n="35b"/>公至自齊<lb/>
荆人來聘<lb/>
　荆稱人以來聘也不稱使荆未有君大夫也以其來<lb/>
　接於我故稱人以成文以其未有君大夫故卒復其<lb/>
　恒稱<hi>據二十八書荆伐鄭</hi>皆從史文也<lb/>
公及齊侯遇于榖<lb/>
蕭叔朝公<lb/>
　蕭者宋之附庸叔其君之字也附庸之君大者稱字<pb n="36a"/>　言朝公公在榖也不言來榖齊地也時齊侯在榖蕭<lb/>
　君來朝伯主因得朝公也<lb/>
秋丹桓宫楹<lb/>
　何休氏曰為將取齊女欲以誇大示之<lb/>
冬十有一月曹伯射姑卒<lb/>
十有二月甲寅公㑹齊侯盟于扈<hi>扈音户</hi>
　盟于防遇于榖矣其復盟于扈何也用見齊侯之汲<lb/>
　汲於魯也齊侯恐公志在得妻而不在於從伯故盟<pb n="36b"/>　于防而後許之納幣遇于榖而後許之請期盟于扈<lb/>
　而後許之逆女齊侯於魯勤矣魯與齊鄰國而世為<lb/>
　昬齊不得魯則諸侯不親自長勺乗丘以來齊侯知<lb/>
　公不可以力服也故委曲調處十有餘年而卒致公<lb/>
　於盟㑹桓公庶幾有伯者之度矣桓盟不日此其日<lb/>
　何離盟非伯之事故異之以不日為恒則日為變也<lb/>
　葉少藴曰桓公已伯矣復為離盟則非諸侯之政也<lb/>
　以昬而固其好耳<pb n="37a"/>二十有四年春王三月刻桓宫桷<hi>桷音角</hi>
　榖梁傳曰禮天子之桷斲之礱之加密石焉諸侯之<lb/>
　桷斲之礱之大夫斲之士斲本刻桷非正也夫人所<lb/>
　以崇宗廟也取非禮而加之於宗廟以飾夫人非正<lb/>
　也<lb/>
葬曹莊公<lb/>
夏公如齊逆女<lb/>
　内逆女雖得禮必書存䇿書之大體也來逆女不書<pb n="37b"/>　略外也春秋詳内以見實則略外以明義也<lb/>
秋公至自齊<lb/>
　公以夫人至自齊則其曰公至何夫人不與公俱入<lb/>
　也榖梁傳曰迎者行見諸舎見諸先至非正也<lb/>
八月丁丑夫人姜氏入<lb/>
　公羊傳曰其言入何難也其難奈何夫人不僂不可<lb/>
　使入與公有所約然後入何休氏曰約逺媵妾也杜<lb/>
　元凱曰蓋以孟任故孫明復曰公親迎於齊不與夫<pb n="38a"/>　人俱至失夫道也夫人不從公而入失婦道也婦人<lb/>
　從夫者也<lb/>
戊寅大夫宗婦覿用幣<hi>覿徒歴反</hi>
　公羊傳曰宗婦者大夫之妻也覿者見也見用幣非<lb/>
　禮也然則曷用棗栗云乎腵修云乎何休氏曰日者<lb/>
　禮夫人至大夫皆郊迎明日大夫宗婦皆見故著其<lb/>
　明日也宗婦者大夫為宗子者也張主一曰夫人至<lb/>
　大夫見於廟宗婦見於内禮也並覿同贄失男女之<pb n="38b"/>　别也<lb/>
大水<lb/>
冬戎侵曹<lb/>
　春秋之初諸侯有戎難不書<hi>據傳隱九年北戎侵鄭桓六年北戎伐齊</hi>自<lb/>
　中國有伯而後書中國有伯而戎敢為諸侯患則其<lb/>
　責有所歸矣故由是而後凡諸侯有戎難悉書之<lb/>
曹羈出奔陳<lb/>
　此踰年矣則其名之何嗣君失國恒稱名也<pb n="39a"/>赤歸于曹<lb/>
　杜元凱曰為戎所納故曰歸胡侍講曰宋人執鄭祭<lb/>
　仲而忽出突歸權在宋也戎侵曹而羈出赤歸制在<lb/>
　戎也髙抑崇曰戎制諸侯廢置人君亦以病齊桓也<lb/>
郭公<lb/>
　文闕也<lb/>
二十有五年春陳侯使女叔來聘<lb/>
　榖梁傳曰其不名何也天子之命大夫也陳氏傳曰<pb n="39b"/>　諸侯初交聘也前乎此非王室若姻鄰無聘魯者自<lb/>
　女叔之後諸侯之㑹數而朝聘皆之乎盟主是故吾大<lb/>
　夫如齊自僖之初年始春秋之初吾君大夫適他邦<lb/>
　必有故也有故而後行猶私相為好而非定制也王<lb/>
　室衰諸侯私相為好而非定制是謂亂初生也由僖<lb/>
　而下朝聘皆之乎盟主天王狩于河陽公朝于王所<lb/>
　天王使宰周公來聘公子遂如京師遂如晉吾未知<lb/>
　其所終矣春秋所以作也<pb n="40a"/>夏五月癸丑衛侯朔卒<lb/>
六月辛未朔日有食之鼓用牲于社<lb/>
　左氏傳曰非禮也日有食之天子不舉伐皷于社諸<lb/>
　侯用幣于社伐皷于朝吕大圭氏曰日食隂勝陽社<lb/>
　隂之神也天子尊故責神諸侯卑自責而已胡侍講<lb/>
　曰禮諸侯旅見天子入門不得終禮者四而日食與<lb/>
　焉古者固以是為大變然不皷于朝而皷于社又用<lb/>
　牲則非禮矣<pb n="40b"/>伯姬歸于杞<lb/>
秋大水鼓用牲于社于門<lb/>
　左氏傳曰亦非禮也凡天災有幣無牲非日月之眚<lb/>
　不皷杜元凱曰門國門也孔頴逹氏曰皷與牲二事<lb/>
　皆失故書之<lb/>
冬公子友如陳<lb/>
　報女叔之聘也凡内出朝聘皆曰如始行則書之未<lb/>
　成禮之辭也<pb n="41a"/>二十有六年春公伐戎<lb/>
夏公至自伐戎<lb/>
　内特侵伐不致其致伐戎何予公以伐戎之義也内<lb/>
　侵伐非修怨則為暴而已戎嘗渝盟侵我至於濟西<lb/>
　公追之弗及至是乃伐之異乎修怨之師矣<lb/>
曹殺其大夫<lb/>
　殺大夫何以不名殺之者非其君也凡殺大夫恒名<lb/>
　之君臣之辭也苟非其君殺之則不名所以别於大<pb n="41b"/>　夫之見殺於其君者也陳氏傳曰莊公卒有戎難羈<lb/>
　出奔陳赤於是簒曹而殺其大夫則必不義其君者<lb/>
　也<lb/>
秋公㑹宋人齊人伐徐<lb/>
　齊令也魯之從伯於是始<lb/>
冬十有二月癸亥朔日有食之<lb/>
二十有七年春公㑹杞伯姬于洮<hi>洮音陶</hi>
　伯姬莊公女也洮魯地也伯姬何以㑹於洮為杞伯<pb n="42a"/>　之將來朝也杞侯嘗朝桓矣魯人以為不敬而入杞<lb/>
　杞伯既昬於魯將來朝而以伯姬先之虞不敬也莊<lb/>
　公甚愛其女為出㑹於洮蓋貶爵之義於是始左氏<lb/>
　傳曰非事也天子非展義不廵守諸侯非民事不舉卿<lb/>
　非君命不越竟陳氏傳曰内女為夫人凡八見於經<lb/>
　未有書公㑹者而㑹自姬始由是來朝其子由是來<lb/>
　求婦伯姬之為皆未之前聞也陸淳氏曰公及杞侯<lb/>
　伯姬皆失正也參議之<pb n="42b"/>夏六月公㑹齊侯宋公陳侯鄭伯同盟于幽<lb/>
　左氏傳曰陳鄭服也杜元凱曰陳亂而鄭獲成於楚<lb/>
　皆有二心於齊今始服也榖梁傳曰桓盟不日信之<lb/>
　也信其信仁其仁衣裳之㑹十有一未嘗有歃血之<lb/>
　盟也信厚也兵車之㑹四未嘗有大戰也愛民也<lb/>
秋公子友如陳葬原仲<lb/>
　原仲陳大夫禮臣既卒不名外大夫不葬此何以葬<lb/>
　公羊傳曰通乎季友之私行也左氏傳曰非禮也原<pb n="43a"/>　仲季友之舊也大夫以事行者言其事事不得書但<lb/>
　言如此非國事也則其言葬原仲何陳魯之好由二<lb/>
　臣始故諸侯於公而往葬之蓋衰世之志也<lb/>
冬杞伯姬來<lb/>
　歸寜也歸寜不書<hi>據杞叔姬鄫季姬來寜不書</hi>此何以書譏以婦<lb/>
　人與國事也婦人無外事故内不言出春公㑹杞伯<lb/>
　姬于洮冬杞伯姬來杞伯來朝為國不以禮而使婦<lb/>
　人往來其間非歸寜之義矣季姬及鄫子遇于防使<pb n="43b"/>　鄫子來朝<hi>僖十四年</hi>杞子來朝公子遂入杞杞伯姬來<hi>僖二</hi>
　<hi>十七年二十八年</hi>大不字小而薄其舅甥之恩蓋有自來矣<lb/>
莒慶來逆叔姬<lb/>
　卿自逆也公自主之非禮也榖梁傳曰諸侯之嫁女<lb/>
　於大夫主大夫以與之來者接内也劉侍讀曰内女<lb/>
　雖親體不敵不書於䇿所以尊君也叔姬非適諸侯<lb/>
　何以書以公之自主之公自主之則敵敵則書矣<lb/>
杞伯姬來朝<pb n="44a"/>公會齊侯于城濮<lb/>
二十有八年春王三月甲寅齊人伐衛衛人及齊人戰<lb/>
衛人敗績<lb/>
　戰不言伐而言伐伐不言日而言日謹王命也於是<lb/>
　王使召伯廖賜齊侯命且請伐衛以其立子頺也齊<lb/>
　侯方伯也以天子之命命方伯討有罪自東遷以來<lb/>
　於是始見之故取戰之日加於戰之上以謹之也此<lb/>
　齊侯也其稱人何桓公不以王命討罪也衛侯朔叛<pb n="44b"/>　天子納子頺其身雖已死而天討不可以終廢也<hi>本程</hi>
　<hi>子</hi>而齊侯戰敗衛師取賂而還以天子之命命方伯<lb/>
　伐衛不能正其罪而苟焉以自私桓公為不職矣故<lb/>
　雖齊侯自將而奪其恒稱以罪桓也陳氏傳曰東遷<lb/>
　之後諸侯始放春秋之治在諸侯而大夫不與北杏<lb/>
　之後盟主始專春秋之治在盟主而諸侯不與此君<lb/>
　將稱人之義也戰必言其地其不地何略之也以衛<lb/>
　人敢於敵王命不得與諸侯交戰者同文也敗者稱<pb n="45a"/>　師衛何以稱人榖梁傳曰以其人齊不可不人衛也<lb/>
　曰不可不人衛者不以齊侯廢命而釋衛之罪也趙<lb/>
　伯循曰罪衛之不服王命故異其辭也<lb/>
夏四月丁未邾子瑣卒<lb/>
秋荆伐鄭<lb/>
公㑹齊人宋人救鄭<lb/>
　齊令也於是楚令尹子元以車六百乗伐鄭則救鄭<lb/>
　之役曷為獨使吾君親之公嘗敗齊師于長勺于乗<pb n="45b"/>　丘于鄑獲南宫長萬齊侯以為吾君能師者也故伐<lb/>
　徐救鄭皆請公自將以為功而齊人宋人屬焉桓公<lb/>
　可謂善用諸侯者矣<lb/>
冬築郿<hi>公梁作微郿魯下邑</hi>
大無麥禾<lb/>
　胡侍講曰大無者倉廩皆竭之辭也<lb/>
臧孫辰告糴于齊<lb/>
　榖梁傳曰國無九年之畜曰不足無六年之畜曰急<pb n="46a"/>　無三年之畜曰國非其國也古者税什一豐年補敗<lb/>
　不外求而上下皆足也雖凶年民弗病也一年不艾<lb/>
　而百姓饑君子非之何休氏曰古者三年耕必有一<lb/>
　年之儲九年耕必有三年之積雖遇凶災民不饑乏<lb/>
　莊公享國二十八年而無一年之畜也<lb/>
二十九年春新延廏<hi>廏音究</hi>
　公羊傳曰新延廏修舊也凶年不修榖梁傳曰延廏<lb/>
　者法廏也其言新有故也有故則曷為書之古之君<pb n="46b"/>　民者必時視民之所勤民勤於力則功築罕民勤於<lb/>
　財則貢賦少民勤於食則百事廢矣冬築郿春新延<lb/>
　廏以其用民力為已悉矣<lb/>
夏鄭人侵許<lb/>
　齊令也<lb/>
秋有蜚<hi>音扶味反</hi>
　公羊傳曰記異也<lb/>
冬十有二月紀叔姬卒<pb n="47a"/>　内女卒日此何以不日降於夫人也非夫人何以書<lb/>
　以恩録也國亡君死叔姬待盡於酅正也魯人弔其<lb/>
　喪㑹之葬禮也明臣妾之道叔姬不以國亡而虧婦<lb/>
　行推親親之義魯人不以紀滅而薄姑姊妹之恩見<lb/>
　人道始終之為重也䇿書之大體存而得失著矣<lb/>
城諸及防<hi>魯邑</hi>
三十年春王正月<lb/>
夏次于成<pb n="47b"/>　齊令也<lb/>
秋七月齊人降鄣<lb/>
　榖梁傳曰降下也鄣紀之遺邑也趙伯循曰降服而<lb/>
　為附庸也<lb/>
八月癸亥葬紀叔姬<lb/>
　九月而後克葬也内女為夫人葬不日此非夫人也<lb/>
　則其日葬何異其事也公羊傳曰其國亡矣徒葬乎<lb/>
　叔爾<pb n="48a"/>九月庚午朔日有食之鼓用牲于社<lb/>
冬公及齊侯遇于魯濟<lb/>
　左氏傳曰謀山戎也以其病燕故也<lb/>
齊人伐山戎<lb/>
三十有一年春築臺于郎<lb/>
　劉侍讀曰譏厲民也去國而築臺是樂而已矣<lb/>
夏四月薛伯卒<lb/>
築臺于薛<pb n="48b"/>六月齊侯來獻戎㨗<lb/>
　齊侯已伯矣曷為親來獻㨗與公為好也齊侯圖諸<lb/>
　侯首得宋而宋背盟次得陳鄭而陳鄭貳㑹于鄄而<lb/>
　宋成同盟于幽而陳鄭以服諸侯之從齊者猶未足<lb/>
　恃也莊公之事齊也後而從伯也專桓公所頼以服<lb/>
　諸侯而成伯功者莫親於魯矣是故伐徐救鄭既皆<lb/>
　請公主兵㑹城濮而伐衛遇魯濟而伐山戎又皆即<lb/>
　謀於我於是又假獻㨗躬至魯庭以堅兩君之好焉<pb n="49a"/>　桓公知以力服人者有時而窮故不難於以身下諸<lb/>
　侯也其月異事也<hi>據諸侯來奔喪㑹葬不月</hi>左氏傳曰非禮也凡諸<lb/>
　侯有四夷之功則獻于王王以警于夷中國則否諸<lb/>
　侯不相遺俘<lb/>
秋築臺于秦<hi>魯地</hi>
　榖梁傳曰魯外無諸侯之變内無國事一年罷民三<lb/>
　時惡内也或曰倚諸桓也<lb/>
冬不雨<pb n="49b"/>三十有二年春城小榖<lb/>
夏宋公齊侯遇于梁丘<lb/>
　外相遇不書書梁丘何以齊侯之緩於伐楚也左氏<lb/>
　傳曰齊為楚伐鄭故請㑹于諸侯宋公請先見于齊<lb/>
　侯夏遇于梁丘於是又七年而始合諸侯伐楚梁丘<lb/>
　之遇為之也榖梁傳曰梁丘在曹邾之間去齊八百<lb/>
　里張主一曰齊侯不以伯主自居以梁丘近宋而先<lb/>
　之也汪仲裕曰盟㑹征伐先齊侯尊伯主也遇者草<pb n="50a"/>　次之期莫適為主故序爵也<lb/>
秋七月癸巳公子牙卒<lb/>
　此殺也何以書卒從史文也春秋之變文必有辨於<lb/>
　名實者也苟無亂於名實春秋奚辨焉於是公疾叔<lb/>
　牙欲立慶父季友使鍼季以君命酖之立叔孫氏有<lb/>
　司國人不與也而以討辭書之亂名實矣牙卒時公<lb/>
　有疾未嘗臨喪則其書日何勢不得臨非恤典薄也<lb/>
　公羊傳曰公子牙殺則曷為不言刺為季子諱殺也<pb n="50b"/>　季子之遏惡也不以為國獄縁季子之心而為之諱然<lb/>
　則善之與曰然殺世子母弟直稱君者甚之也季子<lb/>
　殺母兄何善爾誅不得辟兄君臣之義也然則曷為<lb/>
　不直誅而酖之行誅乎兄隱而逃之使若以疾死然<lb/>
　親親之道也陳氏傳曰牙書卒喪以大夫之禮也牙<lb/>
　將與慶父夫人為亂雖酖之而立叔孫氏使若死於<lb/>
　位然是喪以大夫之禮也縁君臣之義不得私其親<lb/>
　縁親親之恩不與國人慮兄弟也立叔孫氏使之若<pb n="51a"/>　死於位則淫人何與焉史著其迹春秋察其心後世<lb/>
　有考焉矣<lb/>
八月癸亥公薨于路寢<lb/>
　榖梁傳曰路寢正寢也寢疾居正寢正也男子不絶<lb/>
　于婦人之手以齊終也啖叔佐曰凡公薨必書其所<lb/>
　詳内事重凶變也<lb/>
冬十月己未子般卒<lb/>
　子般即位慶父使圉人犖賊子般于黨氏則其書卒<pb n="51b"/>　何内大惡恒諱之也公羊傳曰子卒云子卒其稱子<lb/>
　般卒何君存稱世子君薨稱子某既葬稱子踰年稱<lb/>
　公子般卒何以不書葬未踰年之君也何休氏曰縁<lb/>
　民臣之心不可一日無君故稱子某明繼父也名者<lb/>
　尸柩尚存猶以君前臣名也既葬不名無所屈也縁<lb/>
　始終之義一年不二君故稱子也踰年稱公不可曠<lb/>
　年無君也稱卒不地者降成君也<lb/>
公子慶父如齊<pb n="52a"/>　於是季友出奔陳故慶父如齊請立閔公以説於齊<lb/>
　也左氏傳曰閔公哀姜之娣叔姜之子也故齊人立<lb/>
　之張主一曰慶父弑君之賊也齊桓聽其來復使之<lb/>
　歸以遺魯禍失方伯之職也<lb/>
狄伐邢<lb/>
　許翰氏曰春秋戎先見荆次之狄次之而荆暴於戎<lb/>
　狄又暴於荆戎狄荆楚交侵中夏使無齊桓攘定之<lb/>
　豈復有中國哉<pb n="52b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷三<lb/>
</p>

  </div>
            <div>
                <head>春秋集傳卷四</head>
    <p>
<pb n="1a"/>欽定四庫全書<lb/>
　春秋集傳卷四　　　　　　元　趙汸　撰<lb/>
　　閔公<lb/>
元年春王正月<lb/>
　公羊傳曰公何以不言即位繼弑君不言即位孰繼<lb/>
　繼子般也孰弑子般慶父也榖梁傳曰親非父也尊<lb/>
　非君也繼之如君父也者受國焉爾<lb/>
齊人救邢<pb n="1b"/>　書救邢<hi>據外救不悉書</hi>予伯者以救中國也<lb/>
夏六月辛酉葬我君莊公<lb/>
秋八月公及齊侯盟于落姑<hi>齊地</hi>
　公始受盟于伯主也凡受盟伯主恒稱及避外辭也<lb/>
　<hi>據特相盟外為志日㑹</hi>落姑齊地也左氏傳曰請復季友也慶<lb/>
　父殺子般季友避之於陳齊人既立其所出乃使魯<lb/>
　人以其意請復季友閔公親至齊地受盟而後使召<lb/>
　諸陳以慶父在也<pb n="2a"/>季子來歸<lb/>
　大夫出入非罪不書則其曰季子何稱季子所以别<lb/>
　有罪也以是為宜歸也大夫公子反國非有罪書者<lb/>
　三<hi>據許叔蔡季</hi>春秋皆變文以書之以其有關於宗社之<lb/>
　存亡也公羊傳曰其稱季子何賢也其言來歸何喜<lb/>
　之也陳氏傳曰閔公立尚糿盟齊侯于落姑請復季<lb/>
　友未知孰為之也國人之欲歸季子以已亂也而季<lb/>
　子雖歸慶父夫人亂未已俄而殺閔公於是以僖公<pb n="2b"/>　適邾則國人何賢乎季子微季子則慶父之簒成而<lb/>
　莊公之統絶慶父之簒不成莊公之統不絶者季子<lb/>
　在也是故奔陳不書如邾不書全季子也<lb/>
冬齊仲孫來<lb/>
　來未有無辭者此其言來何大夫以事來言其事事<lb/>
　不得書但言來從史文也齊人既立閔公復季友而<lb/>
　慶父夫人之志未可知也於是仲孫以省難來不言<lb/>
　省難存大體也仲孫何以不稱使閔公幼不以賔禮<pb n="3a"/>　接也不名無所屈也吳先生曰蓋魯人以兩臣相見<lb/>
　而不以見君也<lb/>
二年春王正月齊人遷陽<lb/>
夏五月乙酉吉禘于莊公<lb/>
　禘者三年大祭之名也禮不王不禘諸侯三年喪畢<lb/>
　致新死者於祖廟合羣廟之主而祭之謂之祫東遷<lb/>
　諸侯僭天子禮樂魯人以禘禮祀周公其後遂僭用<lb/>
　於羣公於是以禘代祫故三年大祭不曰祫而曰禘<pb n="3b"/>　也吉者未三年也其言于莊公何莊公喪未闋用禘<lb/>
　祭之備物盛樂就其主而祭之也郊特牲云諸侯之<lb/>
　宫縣而祭以白牡擊玉磬朱干設錫冕而舞大武諸<lb/>
　侯之僭禮也晉人亦曰以寡君之未禘祀當時諸侯<lb/>
　僭天子以禘為喪畢大祭不惟魯也故曰禘東遷諸<lb/>
　侯之僭禮也黄先生曰以魯頌白牡騂剛推之則記<lb/>
　禮者言成王賜魯天子禮樂使祀周公過矣禘者殷<lb/>
　諸侯之盛祭周公定為不王不禘之法故以祫代之<pb n="4a"/>　成王蓋命魯以殷諸侯盛祭祀周公故牲用白牡白<lb/>
　牡殷牲也魯公以下牲用騂剛雖合食而禮秩異於<lb/>
　周公可見矣其禘於羣公則又後來之僭也公羊傳<lb/>
　曰言吉者未可以吉也譏始不三年也髙抑崇曰魯<lb/>
　人之喪莊公也既葬而絰不入庫門士大夫既卒哭而<lb/>
　麻不入則當時未終喪皆吉服矣然則凡三年必以<lb/>
　禘何以不悉書既以禘代祫為常祀則史不勝書唯<lb/>
　於非禮之中記其又非禮者以詳事變而僭竊之罪<pb n="4b"/>　因可見矣<lb/>
秋八月辛丑公薨<lb/>
　公羊傳曰公薨何以不地隱之也何隱爾弑也孰弑<lb/>
　之慶父也<lb/>
九月夫人姜氏孫于邾<lb/>
　不日與弑也<hi>同文姜</hi>於是季友以僖公適邾懼其見討<lb/>
　故與慶父俱出奔也<lb/>
公子慶父出奔莒<pb n="5a"/>　不日與弑也大夫奔非罪不書通乎内外苟其罪有<lb/>
　關於一國之大故則不可以無辯也故内大夫奔日<lb/>
　有關於一國之大故則不日外大夫奔不月有關於<lb/>
　一國之大故則月凡日為恒則不日為變不月為輕<lb/>
　則月為重也慶父罪重於叔牙其不書刺何杜元凱<lb/>
　曰慶父之罪雖重季友推親親之恩欲同之叔牙存<lb/>
　孟氏之族故略其罪也公子牙實殺而書其卒慶父<lb/>
　亦殺則其不書卒何不以卿禮成喪也<pb n="5b"/>冬齊髙子來盟<lb/>
　榖梁傳曰盟立僖公也夫人慶父既出季友乃以僖<lb/>
　公入主之其出入皆有請於齊故齊侯使髙子來盟<lb/>
　以定公位公羊傳曰髙子者何齊大夫也何以不稱<lb/>
　使我無君也吳先生曰其時魯無君季友接之以二<lb/>
　臣相見也<lb/>
十有二月狄入衛<lb/>
　此滅而曰入何也衛未絶也衛人立戴公以廬于曹<pb n="6a"/>　齊侯使公子無虧戍之故不言滅也然則敗績不言<lb/>
　敗績衛侯死之不言君滅何也略言之也公羊傳曰<lb/>
　為桓公諱也春秋之初諸侯有戎難不書自有伯而<lb/>
　後書以攘夷狄安中國之義責歸於伯者也則其略<lb/>
　之何春秋有一國之故焉有天下之故焉苟一國之<lb/>
　故而皆及伯者是諸侯無事守也是故書救邢不書<lb/>
　邢潰書城縁陵不書淮夷於是書狄入衛不言君滅<lb/>
　與桓公以存亡國之功而略其所不及以為天下之<pb n="6b"/>　故又有大焉舎桓公無復執其咎者君子議道自己<lb/>
　而置法以民略人之不及者所以勸其功也<lb/>
鄭棄其師<lb/>
　此髙克出奔陳衆潰而歸則書曰棄其師何民為重<lb/>
　也大夫出奔不書必有關於一國之故而後書古者<lb/>
　人臣有去國之義苟無關於一國之故春秋奚治焉<lb/>
　故特舉其重者言之莫重於棄其師也公羊傳曰鄭<lb/>
　棄其師何惡其將也鄭伯惡髙克使之將逐而不納<pb n="7a"/>　棄師之道也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="7b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷四<lb/>
</p>

  </div>
            <div>
                <head>春秋集傳卷五</head>
    <p>
<pb n="1a"/>欽定四庫全書<lb/>
　春秋集傳卷五　　　　　　元　趙汸　撰<lb/>
　　僖公上<lb/>
元年春王正月<lb/>
　榖梁傳曰繼弑君不言即位正也<lb/>
齊師宋師曹師次于聶北救邢<hi>曹師從二傳聶北邢地</hi>
　先言次而後言救何為次言故也<lb/>
夏六月邢遷于夷儀<hi>邢地</hi>
<pb n="1b"/>　自遷不書<hi>據文十三年邾遷于繹成六年晉遷于新田之類</hi>有遷之者而後<lb/>
　書<hi>莊元年齊遷紀郱鄑郚十年宋遷宿閔二年齊遷陽</hi>非有遷之者而書則必<lb/>
　有關於一國之存亡者也狄伐邢邢遷于夷儀狄圍<lb/>
　衛衛遷于帝丘皆違難也許遷者四偪於鄭也蔡遷<lb/>
　者一避楚仇也皆有關於存亡者也於是狄伐邢邢<lb/>
　潰而後遷則其不言邢潰何略之也齊桓公存三亡<lb/>
　國以屬諸侯義士猶曰薄徳則不待春秋而有議其<lb/>
　非者矣上無天子下無方伯桓公存亡國以屬諸侯<pb n="2a"/>　而以衛滅而後存衛邢潰而後存邢没其功諸侯誰<lb/>
　復以捄患為已任者春秋不以功掩過亦不以過掩<lb/>
　功書曰狄伐邢齊人救邢齊師宋師曹師次于聶北<lb/>
　救邢邢遷于夷儀齊師宋師曹師城邢所以全伯者<lb/>
　之功也狄伐邢邢潰斯一國之事守不以累桓公可<lb/>
　也邢衛皆月以别於許之請遷于楚者<lb/>
齊師宋師曹師城邢<lb/>
　䝉上事月也以楚丘著例決之其月何<hi>據凡城皆不月</hi>以伯<pb n="2b"/>　者存亡國也春秋一役再有事者前目而後凡此向<lb/>
　之師也則其再序三國何唯師以國序也<hi>本孔氏故文不可言</hi>
　<hi>言諸侯師</hi>
秋七月戊辰夫人姜氏薨于夷齊人以歸<lb/>
　榖梁傳曰夫人薨不地地故也公羊傳曰夷齊地也<lb/>
　桓公召而縊殺之劉侍讀曰哀姜與乎亂殺二子幾<lb/>
　亡國齊桓公討而誅之此伯者所以行乎諸侯之義<lb/>
　也魯以臣子不得討而齊以伯主得舉法<pb n="3a"/>楚人伐鄭<lb/>
　荆始改號曰楚自是有事於諸侯皆稱人其稱人何<lb/>
　以楚僭王號時方中國有伯能聲其罪則其侵伐皆<lb/>
　人之不使與中國君將稱君者同文所以謹予奪之<lb/>
　辯也必中國無伯而後稱君大夫著其彊也雖著其<lb/>
　彊然春秋書楚事無一不致其嚴也與待中國諸侯<lb/>
　伯主君將稱君不同但其辭㫖精微學者有弗察爾<lb/>
八月公㑹齊侯宋公鄭伯曹伯邾人于檉<hi>檉音頳</hi>
<pb n="3b"/>　左氏傳曰謀救鄭也公㑹伯主恒不月此其書月何<lb/>
　謀救鄭而不成救故月以異之凡盟主之㑹不月雖<lb/>
　公若王卿士㑹之不月必有功而後月<lb/>
九月公敗邾師于偃<lb/>
　不日略其事也<lb/>
冬十月壬午公子友帥師敗莒師于酈獲莒拏<hi>酈音離</hi>
　大夫敗日殊之於公也獲者生得也公羊傳曰莒拏<lb/>
　者莒大夫也季子治内難以正禦外難以正其禦外<pb n="4a"/>　難以正奈何公子慶父弑閔公走而之莒莒人逐之<lb/>
　將由乎齊齊人不納郤反舍于汶水之上使公子奚<lb/>
　斯入請季子曰公子不可以入入則殺矣奚斯不忍<lb/>
　反命于慶父自南涘北面而哭慶父聞之曰此奚斯<lb/>
　之聲也吾不得入矣於是抗輈經而死莒人聞之曰<lb/>
　吾已得子之賊矣以求賂于魯魯人不與為是興師<lb/>
　而伐魯莒無大夫莒拏何以書髙抑崇曰凡小國大<lb/>
　夫不名接我則名之<pb n="4b"/>十有二月丁巳夫人氏之喪至自齊<lb/>
　不稱姜䝉上文也一事而再見者䝉上文魯人諱殺<lb/>
　哀姜春秋無文以見義故䝉上文不稱姜見此致夫<lb/>
　人之喪即齊人以歸者也孔頴逹氏曰齊人治哀姜<lb/>
　之罪取而殺之則位絶於魯矣僖公外欲固齊以居<lb/>
　厚内存母子之義故請而葬之諱其殺也劉侍讀曰<lb/>
　夫人與於亂桓公正其罪而討之則安可復配宗廟<lb/>
　哉曰夫人姜氏薨于夷齊人以歸則上之行乎下也<pb n="5a"/>　義已矣故臣子可縁伯主之命以尊宗廟伯主亦可<lb/>
　縁天子之法以絶魯私請今齊以公義討之而魯以<lb/>
　私意請之君子以為非義不可通於春秋<lb/>
二年春王正月城楚丘<lb/>
　其月何<hi>據城不月</hi>以伯者存亡國也此衛邑也不繫之衛<lb/>
　有伯主之令也凡伯主之令以内辭書之李堯俞曰<lb/>
　號令主於天子則中國為一所以正伯者之事也故<lb/>
　縁陵亦不繫杞然則孰城之内之微者也不言諸侯<pb n="5b"/>　城之離至不可得而序也榖梁傳曰其不城衛何也<lb/>
　衛未遷也<lb/>
夏五月辛巳葬我小君哀姜<lb/>
虞師晉師滅下陽<lb/>
　虞曷為序大國之上三公封國先庶邦也此虢邑也<lb/>
　何以不繫之虢古者王畿千里天子親制之寰内諸<lb/>
　侯不與列國同也非國而言滅者重取天子之地故<lb/>
　變其文也林少頴曰天子之地非諸侯所得取故云<pb n="6a"/>　滅使若國然<lb/>
秋九月齊侯宋公江人黄人盟于貫<lb/>
　左氏傳曰服江黄也張主一曰江黄近楚之國也惟<lb/>
　宋與盟不煩諸侯也<lb/>
冬十月不雨<lb/>
　一時不雨書時<hi>據莊公十一年</hi>踰時不雨書首月每時一書者<lb/>
　告廟也穀梁傳曰不雨者勤雨也<lb/>
楚人侵鄭<pb n="6b"/>三年春王正月不雨<lb/>
夏四月不雨<lb/>
　榖梁傳曰一時言不雨者閔雨也閔雨者有志乎民<lb/>
　者也<lb/>
徐人取舒<lb/>
　公羊傳曰其言取之何易也孫莘老曰取國不言滅不<lb/>
　絶其祀也許翰氏曰舒楚與國徐人取之倚諸齊也<lb/>
六月雨<pb n="7a"/>　榖梁傳曰雨云者喜雨也喜雨者有志乎民者也左<lb/>
　氏傳曰自十月不雨至於五月不曰旱不為災也<lb/>
秋齊侯宋公江人黄人㑹于陽榖<hi>陽榖齊地</hi>
　左氏傳曰謀伐楚也<lb/>
冬公子友如齊涖盟<lb/>
　不月略之也<hi>例在桓十四</hi>公羊傳曰涖盟者何往盟乎彼<lb/>
　也<lb/>
楚人伐鄭<pb n="7b"/>四年春王正月公㑹齊侯宋公陳侯衛侯鄭伯許男曹<lb/>
伯侵蔡蔡潰遂伐楚<lb/>
　公㑹伐恒不月此何以月以伐楚也<hi>據定四年侵楚同不月</hi>楚<lb/>
　僭王肆暴天子不能治中國不能討也桓公糾合諸<lb/>
　侯二十餘年乃克有事于楚累世不振之夙憤由是<lb/>
　而伸故月以謹之陳氏傳曰春秋舉重凡師再有事<lb/>
　不悉書苟悉書也則以遂言之兵事言遂必天下之<lb/>
　大故自入春秋楚浸强矣而不見於經敗蔡師以蔡<pb n="8a"/>　侯獻舞歸聖人懼焉而諸侯之交兵非以定簒弑則<lb/>
　修怨而已矣問不及楚也桓公始有志夷夏之分於<lb/>
　是伐楚而以侵蔡召諸侯書曰遂伐椘言志不在蔡<lb/>
　也<lb/>
次于陘<hi>陘音刑楚地</hi>
　陳氏傳曰書次何用見桓之不戰而詘楚也<lb/>
夏許男新臣卒<lb/>
　諸侯卒于外地在㑹曰㑹在師曰師此卒于師者其<pb n="8b"/>　不言卒于師何併下文也春秋無費辭詳於下則略<lb/>
　於上也<lb/>
楚屈完來盟于師盟于召陵<hi>召音邵</hi>
　楚無大夫其曰屈完何以其來盟録之也不言使<hi>據袁</hi>
　<hi>婁書齊侯使國佐來盟</hi>外之也春秋謹内外之辯桓公方有討<lb/>
　於楚楚雖服猶不得與中國兵交使其在間者同文<lb/>
　也來盟于師日<hi>據袁婁</hi>此何以不月猶未許其同於齊<lb/>
　盟也<hi>據僖二十二年邢二十一年鹿上三十二年狄宣十一年辰陵</hi>公羊傳曰曷為<pb n="9a"/>　再言盟喜服楚也楚荆蠻也而亟病中國肆其吞噬<lb/>
　之毒中國不絶如綫桓公救中國而攘强楚使帖服<lb/>
　以此為王者之事也陳氏傳曰桓公合九國之衆以<lb/>
　討楚兵未有盛於此者也雖楚强足以一戰矣而臨<lb/>
　楚不戰楚人為之詘使其大夫即盟于師桓公不欲<lb/>
　臨楚盟屈完退而盟召陵不以阻隘不以君違臣不<lb/>
　以軍容亂國容一動而三善得桓公不但以力服人<lb/>
　矣<pb n="9b"/>齊人執陳轅濤塗<lb/>
　公羊傳曰執者曷為或稱侯或稱人稱侯而執者伯<lb/>
　討也稱人而執者非伯討也此執有罪何以不得為<lb/>
　伯討古者周公東征則西國怨西征則東國怨桓公<lb/>
　假塗于陳而伐楚則陳人不欲其反由已者師不正<lb/>
　故也不修其師而執轅濤塗古人之討則不然也<lb/>
秋及江人黄人伐陳<lb/>
八月<pb n="10a"/>　為下葬月也<lb/>
公至自伐楚<lb/>
　致者曷為或致伐或致㑹<hi>據僖公㑹温書至自圍許成公㑹楚皆至救鄭伐鄭</hi>
　<hi>襄公㑹伐鄭定公㑹侵楚皆至自㑹</hi>榖梁傳曰有二事偶則以後事致<lb/>
　後事小則以先事致其以伐楚致大伐楚也此從主<lb/>
　人之辭也桓㑹不致㑹伐何以致桓㑹不致安之也<lb/>
　合諸侯之師以伐叛討貳乃中國安危之機君子之<lb/>
　所慎也故雖桓公致之<pb n="10b"/>葬許穆公<lb/>
　小國葬不月於是許男卒于師葬之以侯故月也<lb/>
冬十有二月公孫茲帥師㑹齊人宋人衛人鄭人許人<lb/>
曹人侵陳<lb/>
　大夫㑹伐不月雖王臣㑹之不月<hi>莊十四年單伯</hi>此何以月<lb/>
　甚之也<hi>據文三年㑹晉伐沈同不月</hi>桓公帥諸侯以伐楚楚既成<lb/>
　而陳人以辟軍見討既執其大夫以二國伐之又以<lb/>
　七國之衆侵之桓為已甚矣故月以異之以桓公失<pb n="11a"/>　方伯之道也桓公召諸侯以侵蔡伐楚楚既成事當<lb/>
　在蔡桓公委蔡以餌楚而後責於陳其伯圖所及天<lb/>
　下諸侯有以量之矣<lb/>
五年春晉侯殺其世子申生<lb/>
　其曰晉侯殺之何傳曰殺世子母弟直稱君直稱君<lb/>
　者非有司國人之所得與也禮公侯之罪不以犯有<lb/>
　司刑于隱者不與國人慮兄弟也而况於世子母弟<lb/>
　乎公羊傳曰殺世子母弟直稱君者甚之也髙抑崇<pb n="11b"/>　曰世子至親非其君自殺之則孰敢殺者是故斥言<lb/>
　晉侯殺世子母弟不書<hi>例在莊公二十二年</hi>此何以書殺無罪<lb/>
　也諸侯之義不得專殺而殺世子母弟有不書者以<lb/>
　君父討子弟而當其罪無以議為也於專殺之中又<lb/>
　有甚焉莫甚於以讒殺其世子故書之舎晉獻公宋<lb/>
　平公無殺世子者矣<lb/>
杞伯姬來朝其子<lb/>
　榖梁傳曰諸侯相見曰朝伯姬為志乎朝其子也伯<pb n="12a"/>　姬為志乎朝其子則是杞伯失夫之道矣諸侯相見<lb/>
　曰朝以待人父之道待人子非正也故曰杞伯姬來<lb/>
　朝其子參譏也髙抑崇曰先王之制諸侯未冠而即<lb/>
　位謂之童子侯童子侯不朝不可以成人之禮接也<lb/>
　伯姬歸杞方十三年其子如之何而勝朝之乎<lb/>
夏公孫兹如牟<lb/>
　牟小國公孫兹曷如牟為娶也娶則曷為不言娶大<lb/>
　夫自逆不得書也大夫以事行者言其事事不得書<pb n="12b"/>　但言如重國史也大夫非君命不越竟請於君以行<lb/>
　則書之重君命也公子友如陳葬原仲公子結媵陳<lb/>
　人之婦于鄄大夫皆得越竟以行其私而君命褻矣<lb/>
公及齊侯宋公陳侯衛侯鄭伯許男曹伯㑹王世子于<lb/>
首止<hi>衛地</hi>
　曰及以㑹何桓不主㑹也<hi>據襄十年諸侯㑹吳先書㑹晉侯</hi>桓曷為<lb/>
　不主是㑹桓公帥諸侯以㑹王世子而不自為㑹也<lb/>
　不自為㑹者尊歸於一也尊歸於一禮之常也程子<pb n="13a"/>　曰王世子王之二也不與諸侯列世子出而諸侯㑹<lb/>
　之故其辭異何休氏曰不可以諸侯㑹王世子為文<lb/>
　故殊之使若諸侯為世子所㑹也陳氏傳曰定世子<lb/>
　也於是子帶有寵於惠后世子危不得立桓公率天<lb/>
　下諸侯以㑹之世子危不得立而為㑹以定之禮之<lb/>
　變也蘇子由曰首止之㑹非王志也率諸侯以定世<lb/>
　子為義也然而諸侯不以王命而㑹世子世子不以<lb/>
　父命而㑹諸侯衰世之事也<pb n="13b"/>秋八月諸侯盟于首止<lb/>
　公羊傳曰諸侯何以不序一事而再見者前目而後<lb/>
　凡也榖梁傳曰無中事而復舉諸侯<hi>據祝柯重丘間有異事則復舉</hi>
　<hi>諸侯馬陵柯陵于戲亳城北平丘無中事不舉諸侯</hi>何也尊王世子不敢與盟<lb/>
　也尊則其不敢與盟何也盟者不相信也故謹信之<lb/>
　不敢以所不信而加之尊者陳氏傳曰㑹而後盟間<lb/>
　有異事書諸侯盟于某非間有異事也亦書諸侯盟<lb/>
　于某則有不盟者也此其言諸侯則王世子不與盟<pb n="14a"/>　也是故㑹有周人盟無周人書㑹于某某日諸侯盟<lb/>
　則齊桓之孫也㑹有周人盟有周人書㑹于某但曰<lb/>
　某日盟則晉厲之伉也<hi>事在成十七年柯陵</hi>
鄭伯逃歸不盟<lb/>
　陳氏傳曰國君而曰逃賤之也以其背夏盟也胡侍<lb/>
　講曰逃者匹夫之事也其書逃歸不盟深貶之也或<lb/>
　曰首止之㑹非王志也王使周公召鄭伯曰吾撫女<lb/>
　以從楚可以少安鄭伯喜於王命故逃歸不盟則何<pb n="14b"/>　罪乎曰春秋道名分夫義者權名分之中而當其可<lb/>
　之謂也諸侯㑹王世子雖衰世之事而春秋與之者<lb/>
　是變之中也鄭伯雖承王命而制命非義春秋逃之<lb/>
　者亦變之中也天下之大倫有常有變舜之於父子<lb/>
　湯武之於君臣周公之於兄弟皆處其變者也賢者<lb/>
　守其常聖人盡其變㑹首止逃鄭伯處父子君臣之<lb/>
　變而不失其中也髙抑崇曰齊之服楚圖之非一日<lb/>
　也纔踰年惠王已導鄭伯叛之故中國之不競非獨<pb n="15a"/>　諸侯之罪王室亦有以啟之也<lb/>
楚人滅弦弦子奔黄<lb/>
　陳氏傳曰楚常有大夫<hi>屈完</hi>此穀於菟也則其稱人何<lb/>
　楚大夫將恒稱人也左氏傳曰於是江黄道柏方睦<lb/>
　於齊皆弦姻也弦子恃之而不事楚又不設備故亡<lb/>
九月戊申朔日有食之<lb/>
冬晉人執虞公<lb/>
　春秋凡滅無不書虞已滅矣曷為不言滅諱滅也曷<pb n="15b"/>　為於此焉諱之春秋諸侯有相滅者矣未有滅天子<lb/>
　寰内之國者於是晉人滅虢又滅虞惡其滅寰内諸<lb/>
　侯以偪天子故為王室諱之也此以歸之<hi>據襄十六年晉人執</hi>
　<hi>莒子邾子以歸昭十三年晉人執季孫意如以歸</hi>其但言執之何諱不言滅<lb/>
　則言執不言以歸也春秋筆削不足以盡義而後有<lb/>
　變文故滅虢不書書滅下陽不言取滅虞不書書執<lb/>
　虞公不言以歸以不書為王室諱則變文以明晉罪<lb/>
　也虞公何以不名上公故不名也林少頴曰聖人不<pb n="16a"/>　忍周衰諸侯再取其地故不斥言滅而但云晉人執<lb/>
　虞公見晉人執天子三公不道之甚也<lb/>
六年春王正月<lb/>
夏公㑹齊侯宋公陳侯衛侯曹伯伐鄭圍新城<hi>鄭邑</hi>
　伐國不書圍邑此其書圍邑何以桓公伐鄭討其叛<lb/>
　夏盟而僅圍其邑也桓公盟諸侯于首止而鄭伯逃<lb/>
　歸不盟以從楚楚人得以窺中國矣於是滅弦不能<lb/>
　問伐鄭僅圍其邑志在詘鄭而憚遇楚師故圍邑不<pb n="16b"/>　書於桓公特書之以桓之帖荆為僅耳<lb/>
秋楚人圍許<lb/>
　陳氏傳曰此楚子也其稱人何楚君將恒稱人也<lb/>
諸侯遂救許<lb/>
　楚人圍許攻其所必救以解新城之圍也諸侯救許<lb/>
　而楚還楚固畏齊之强也<lb/>
冬公至自伐鄭<lb/>
七年春齊人伐鄭<pb n="17a"/>夏小邾子來朝<lb/>
　杜元凱曰郳犂來也邾之别封故曰小邾始得王命<lb/>
　而來朝也何休氏曰齊桓公請天子進之於是以爵<lb/>
　通也<lb/>
鄭殺其大夫申侯<lb/>
　左氏傳曰鄭殺申侯以説于齊也<lb/>
秋七月公㑹齊侯宋公陳世子款鄭世子華盟于寗母<lb/>
曹伯班卒<pb n="17b"/>公子友如齊<lb/>
冬葬曹昭公<lb/>
八年春王正月公㑹王人齊侯宋公衛侯許男曹伯陳<lb/>
世子款盟于洮<lb/>
　公羊傳曰王人微者也曷為序乎諸侯之上先王命<lb/>
　也何休氏曰王人衘王命㑹諸侯諸侯當北面受之<lb/>
　故尊序於上左氏傳曰盟于洮謀王室也杜元凱曰<lb/>
　王人法不與諸侯盟此王室有難使之出盟也榖梁<pb n="18a"/>　傳曰兵車之㑹也<lb/>
鄭伯乞盟<lb/>
　鄭伯不言如㑹<hi>據陳袁僑先言如㑹</hi>則其曰乞盟何以桓公辭<lb/>
　之㑹而後乞之也<lb/>
秋狄伐晉<lb/>
秋七月禘于大廟用致夫人<lb/>
　此哀姜也曷為不言姜氏以前書喪至書葬哀姜閒<lb/>
　無他夫人得略言之也致者致其主於廟也哀姜之<pb n="18b"/>　喪八年矣於是始致之何也哀姜淫而與弑不可以<lb/>
　列昭穆秩烝嘗故雖備禮以葬而不殯於廟不祔於<lb/>
　姑也僖公謹於事齊故歴三禘卒致之左氏傳曰禘<lb/>
　而致哀姜焉非禮也凡夫人不薨于寢不殯于廟不<lb/>
　赴于同不祔于姑則弗致也孔頴逹氏曰僖二年除<lb/>
　閔喪為禘五年復禘今八年又禘三年一禘常事不<lb/>
　書禘而致夫人異於常禮故書之陳氏傳曰魯禘非<lb/>
　禮也雖用之羣公之廟不書<hi>據傳禘于襄公禘于僖公之類</hi>有用之<pb n="19a"/>　羣公之廟者矣但曰有事譏不在用禘也<hi>事在昭十五年</hi>必<lb/>
　禘于太廟致哀姜也而後書譏在用禘也凡禘恒日<lb/>
　用禘以致不當祔之夫人故不日以異之<lb/>
冬十有二月丁未天王崩<lb/>
九年春王三月丁丑宋公御説卒<lb/>
夏公㑹宰周公齊侯宋子衛侯鄭伯許男曹伯于葵丘<lb/>
　宰官也周采地范氏曰天官冢宰兼為三公者杜元<lb/>
　凱曰天子三公不字胡侍講曰以冢宰兼三公其職<pb n="19b"/>　任重矣而不殊㑹之何也人臣則有進退之節出入<lb/>
　均勞之義非世子貴有常尊之可比矣陳氏傳曰桓<lb/>
　之㑹有天子之事三於洮王人同盟焉於是葵丘宰<lb/>
　周公不敢同盟焉盟于首止不但不同盟也而率諸<lb/>
　侯以㑹世子桓知節矣榖梁傳曰宋其稱子何也未<lb/>
　葬之辭也禮柩在堂上孤無外事今背殯而出㑹以<lb/>
　宋子為無哀矣<lb/>
秋七月乙酉伯姬卒<pb n="20a"/>　公羊傳曰未適人何以卒婦人許嫁字而笄之死則<lb/>
　以成人之喪治之孔頴逹氏曰禮姊妹在室期出嫁<lb/>
　大功未嫁其夫不為服則兄弟不為降諸侯絶旁期<lb/>
　此將嫁於諸侯當服其本服為之齊衰期故書其卒<lb/>
　也<lb/>
九月戊辰諸侯盟于葵丘<hi>齊地</hi>
　桓盟不日此何以日以桓公之事莫盛於葵丘也桓<lb/>
　公有事諸侯二十餘年矣其盟㑹之故非以求諸侯<pb n="20b"/>　則以謀王室也至葵丘而中夏小康王室安之諸侯<lb/>
　信之其規模方略於是甫定則莫盛於斯矣故桓盟<lb/>
　不日而特日以别之以不日為恒則日以見義也榖<lb/>
　梁傳曰此何以日美之也為見天子之禁故備之也<lb/>
　葵丘之盟陳牲而不殺讀書加於牲上壹明天子之<lb/>
　禁孟子曰五伯桓公為盛葵丘之㑹諸侯束牲載書<lb/>
　而不歃血初命曰誅不孝無易樹子無以妾為妻再<lb/>
　命曰尊賢育材以彰有徳三命曰敬老慈幼無忘賔<pb n="21a"/>　旅四命曰士無世官官事無攝取士必得無專殺大夫<lb/>
　五命曰無曲防無遏糴無有封而不告陸淳氏曰盟<lb/>
　稱諸侯明宰周公之不與也<lb/>
甲子晉侯佹諸卒<hi>佹音詭</hi>
　甲子前戊辰五日則曷為繫於後赴在後也雖後之<lb/>
　猶日見春秋日法之嚴也<lb/>
冬晉里克殺其君之子奚齊<lb/>
　曰其君之子何修春秋之特筆也其不月以庶孽見<pb n="21b"/>　弑也榖梁傳曰其君之子云者國人不子也不正其<lb/>
　殺世子申生而立之也陳氏傳曰遇弑雖未踰年稱<lb/>
　君<hi>據齊舍</hi>此其稱君之子何獻公殺申生絀重耳夷吾<lb/>
　而立其嬖子晉之亂獻公為之也故奚齊不稱君而<lb/>
　稱君之子<lb/>
十年春王正月公如齊<lb/>
　公始朝桓也朝桓何以不致<hi>據魯君如齊晉常書至</hi>朝與㑹一<lb/>
　體也孫明復曰朝桓安之與他國異也周之制朝聘<pb n="22a"/>　也有數春秋必小國而後朝於大國以莊公如齊必<lb/>
　假觀社納幣而後行則諸侯不相朝久矣鄭伯男也<lb/>
　齊人嘗以不朝執其大夫㑹于首止猶懼其不朝于<lb/>
　齊而逃盟則桓公始伯舎小國未有朝齊者盟于寗<lb/>
　母諸侯官受方物明年而公子友如齊盟于葵丘壹<lb/>
　明天子之禁明年而公如齊蓋桓公制朝聘之數於<lb/>
　是始春秋於㑹既不致以與桓矣以諸侯朝伯主若<lb/>
　桓公幾可無愧是故亦不致以别之致以為恒則不<pb n="22b"/>　致以見義也<lb/>
狄滅温温子奔衛<lb/>
　温天子寰内之國也滅寰内國不書<hi>據滅虞滅虢</hi>為王室<lb/>
　諱也此何以書王化所不及不可以君臣之禮治則<lb/>
　不必為王室諱也是故王師敗績不書敗績于茅戎<lb/>
　則書之皆春秋之所不治者也杜諤氏曰温者天子<lb/>
　之近國而狄滅之諸侯不能救所以病齊桓者也<lb/>
晉里克弑其君卓及其大夫荀息<pb n="23a"/>　奚齊卓子皆獻公之嬖子也而奚齊有先君之命矣<lb/>
　奚齊不書弑則卓子曷為稱君正里克之罪也奚齊<lb/>
　卓子之為君一也董子曰為人君父而不知春秋之<lb/>
　義者必䝉首惡之名為人臣子而不知春秋之義者<lb/>
　必陷簒弑之罪簒弑之罪易見而首惡之名難知也<lb/>
　春秋微顯而闡幽於申生曰晉侯殺其世子於奚齊<lb/>
　曰晉里克殺其君之子嚴適庶之分以昭獻公首惡<lb/>
　之名也於卓子曰晉里克弑其君正君臣之名以討<pb n="23b"/>　里克弑逆之罪也然於奚齊曰弑其君之子則亦異<lb/>
　乎兩下相殺之獄矣明非里克之所讎也是故重耳<lb/>
　拒國人之逆而謝秦伯以辭懼䝉里克之惡以其國<lb/>
　家與人為市也故曰奚齊卓子之為君一也春秋譏<lb/>
　首惡以正其本澄其源則簒弑之罪將一誅而已不<lb/>
　月與奚齊同<lb/>
夏齊侯許男伐北戎<lb/>
晉殺其大夫里克<pb n="24a"/>　榖梁傳曰稱國以殺罪累上也里克弑二君與一大<lb/>
　夫其以累上之辭言之何也其殺之不以其罪也世<lb/>
　子謂里克曰吾寜自殺以安吾君以重耳為寄矣里<lb/>
　克所為弑者為重耳也夷吾曰是又將弑我乎故殺<lb/>
　之不以其罪也公羊傳曰里克弑二君則曷為不以<lb/>
　討賊之辭言之惠公之大夫也然則孰立惠公里克<lb/>
　也里克弑奚齊卓子逆惠而入惠公曰爾既殺夫二<lb/>
　孺子矣又將圖寡人為爾君者不亦病乎於是殺之<pb n="24b"/>　陳氏傳曰討賊不言大夫其言晉殺其大夫里克何<lb/>
　克猶在位也克猶在位則是殺大夫耳在位獨里克<lb/>
　乎督相宋莊公翬相魯桓前乎此矣於是里克殺以<lb/>
　他故而後見焉耳自宋而下弑君無討者凡賊再見<lb/>
　猶夫人也雖若晉里克衛寗喜殺以他故而後見書<lb/>
　曰大夫則猶夫人而已矣<lb/>
秋七月<lb/>
冬大雨雪<pb n="25a"/>十有一年春晉殺其大夫㔻鄭父<lb/>
　㔻鄭父里克之黨也<lb/>
夏公及夫人姜氏㑹齊侯于陽榖<lb/>
　姜氏者公為公子日所取齊侯女也薛士龍曰夫人<lb/>
　齊侯女也歸寜可也為㑹而從夫于外非禮也髙抑<lb/>
　崇曰以兩君為㑹而婦女厠於其間非禮也<lb/>
秋八月大雩<lb/>
　其月何過時之甚者也<hi>例在桓五年</hi>
<pb n="25b"/>冬楚人伐黄<lb/>
十有二年春王三月庚午日有食之<lb/>
夏楚人滅黄<lb/>
　言滅不言其君死於位也榖梁傳曰貫之盟管仲曰<lb/>
　江黄逺齊而近楚楚為利之國也若伐而不能救則<lb/>
　無以宗諸侯矣桓公不聽遂與之盟管仲死楚伐江<lb/>
　滅黄桓公不能救故君子閔之也陳氏傳曰滅不言<lb/>
　伐<hi>據滅弦滅温</hi>此書伐病桓公也以陽榖之㑹貫之盟徒<pb n="26a"/>　以亡其國耳<lb/>
秋七月<lb/>
冬十有二月丁丑陳侯杵臼卒<lb/>
十有三年春狄侵衛<lb/>
夏四月葬陳宣公<lb/>
公㑹齊侯宋公陳侯衛侯鄭伯許男曹伯于鹹<lb/>
　榖梁傳曰兵車之㑹也<lb/>
秋九月大雩<pb n="26b"/>冬公子友如齊<lb/>
十有四年春諸侯城縁陵<hi>杞邑</hi>
　諸侯不序必一事而再見者也此非向之諸侯也則<lb/>
　其曰諸侯城之何不言諸侯則無以見其為一事也<lb/>
　城邢城楚丘城縁陵是齊桓公所以存三亡國也城<lb/>
　邢之師齊與二國城楚丘者魯人以伯令赴功而已<lb/>
　於是王室有戎難淮夷且病杞桓公為合七國之君<lb/>
　以謀之然後致戍于周明年乃城縁陵而遷杞焉諸<pb n="27a"/>　侯之懈桓徳之衰也故君目臣凡以見之曰諸侯者<lb/>
　總衆國之辭也凡城築必伯者存亡國而後月<hi>據元年邢</hi>
　<hi>二年楚丘</hi>於是亦不月以略之然則戍周曷為不書不足<lb/>
　書也春秋凡戍皆不書夫齊帥諸侯以獎王室安中<lb/>
　國者也狄滅温不能救楊拒泉皐伊雒之戎犯京師<lb/>
　不能斥而相與致戍于周方伯之所以蕃王室者如<lb/>
　斯而已乎故雖戍周不書不足書也<lb/>
夏六月季姬及鄫子遇于防使鄫子來朝<pb n="27b"/>　鄫季姬也其但言季姬何以其來寜自内言之也曷<lb/>
　為不言其來内女來寜恒不書略常以明變也其月<lb/>
　<hi>據凡魯君㑹猶不月</hi>異其事也陳氏傳曰朝未有言使者則其<lb/>
　曰季姬使鄫子何急魯而賤鄫子也於是季姬來寜<lb/>
　公以鄫子之不朝也怒止之遂遇于防使朝焉魯為<lb/>
　已汰鄫為已卑矣於婦人乎何譏惡魯而賤鄫子也<lb/>
秋八月辛卯沙鹿崩<lb/>
　公羊傳曰沙鹿者河上之邑也其言崩何襲邑也此<pb n="28a"/>　何以書為天下記異也何休氏曰襲陷入于地中故<lb/>
　言崩記天下異故不繫國榖梁傳曰其日重其變者<lb/>
　也<lb/>
狄侵鄭<lb/>
冬蔡侯肸卒<lb/>
十有五年春王正月公如齊<lb/>
楚人伐徐<lb/>
三月公㑹齊侯宋公陳侯衛侯鄭伯許男曹伯盟于牡丘<pb n="28b"/>遂次于匡<lb/>
公孫敖帥師及諸侯之大夫救徐<lb/>
　榖梁傳曰次有畏也陳氏傳曰救不言次言次無志<lb/>
　於救也楚伐徐桓公合七國之衆以救之而使大夫<lb/>
　將有諸侯在而使大夫將於是始桓公為之也則桓<lb/>
　志荒矣故言次譏之也<lb/>
夏五月日有食之<lb/>
秋七月齊師曹師伐厲<pb n="29a"/>　厲者屬楚之微國也伐國不月微國何以月以齊之<lb/>
　不競於楚徐近齊者也楚滅弦桓公不能問滅黄不<lb/>
　能救於是伐徐則亦已迫矣桓公合七國之君盟于<lb/>
　牡丘而不自將使大夫救徐不力而分兵以伐其與<lb/>
　國之微者齊為不競矣齊率諸侯攘夷狄以安中國<lb/>
　也而卒不競於楚故不月以異之以力假仁者則有<lb/>
　時而窮也夫以力假仁者固有能致其力者矣晉文<lb/>
　公十九年於外其臣若舅犯先軫欒枝又皆明於中<pb n="29b"/>　國之大義不避危難以成其君者是以城濮之烈數<lb/>
　世頼之齊桓公宴安内嬖而國髙以私勞在位自召<lb/>
　陵而後常有畏難苟安之志焉夫豈惟其心有勤怠<lb/>
　哉以力假仁而力又不足以勝之則固有時而窮也<lb/>
　明年夏伐厲不克救徐而還不書不足也<lb/>
八月螽<lb/>
九月<lb/>
　為下女歸月也<hi>據凡㑹而至著例不月而女歸例皆月</hi>
<pb n="30a"/>公至自㑹<lb/>
　范寗氏曰桓㑹不致安之也齊桓徳衰故危而致之<lb/>
　髙抑崇曰以㑹致見救徐之無功也<lb/>
季姬歸于鄫<lb/>
　陳氏傳曰内女嫁恒書歸不書歸必有故也季姬來<lb/>
　寜公怒而止之故不書歸至是而後言歸也<lb/>
已卯晦震夷伯之廟<lb/>
　公羊傳曰記異也<pb n="30b"/>冬宋人伐曹<lb/>
　宋始貳於齊也陳氏傳曰諸夏之相加兵自莊之十<lb/>
　九年未之有也於是再見宋襄公為之也<lb/>
楚人敗徐于婁林<hi>齊地</hi>
　敗必言師不言師者外也此其外徐何以其始叛周<lb/>
　僭大號也春秋凡于呉楚交相敗不書<hi>據傳襄十三年楚人敗吳</hi>
　<hi>師十四年吳敗楚之類</hi>必敗中國而後書徐戎也何以書病齊也<lb/>
　齊帥天下諸侯以攘荆楚存中國也楚伐徐桓公合<pb n="31a"/>　七國之衆盟于牡丘次于匡以救徐為之伐厲而徐<lb/>
　卒敗於楚以是為盟主病矣<lb/>
十有一月壬戌晉侯及秦伯戰于韓獲晉侯<lb/>
　於是秦伯伐晉則其但言戰何外言戰不言伐<hi>據僖十二</hi>
　<hi>年宋公及楚人戰于泓又晉侯及秦戰于彭衙</hi>必義繫於伐也而後兼言之<lb/>
　公羊傳曰何以不言師敗績君獲不言師敗績也劉<lb/>
　侍講曰君將不言帥師君重於師也君傷不言師敗<lb/>
　績君敗不言師敗績亦君重於師也陳氏傳曰其不<pb n="31b"/>　曰以歸何言獲則以歸不足言也<lb/>
十有六年春王正月戊申朔隕石于宋五<lb/>
是月六鷁退飛過宋都<lb/>
　公羊傳曰五石六鷁何以書記異也榖梁傳曰是月<lb/>
　決不日而月也<lb/>
三月壬申公子季友卒<lb/>
　大夫卒名則其兼字之何也褒恤之數異也季友僖<lb/>
　之叔父也而有功於僖仲遂宣之叔父也而有功於<pb n="32a"/>　宣其喪之有加禮焉故卒皆字之叔肸非有功而以<lb/>
　母弟之親宣公喪之視季友襄仲故三臣者皆世為<lb/>
　卿也<lb/>
夏四月丙申鄫季姬卒<lb/>
秋七月甲子公孫兹卒<lb/>
冬十有二月公㑹齊侯宋公陳侯衛侯鄭伯許男邢侯<lb/>
曹伯于淮<lb/>
　榖梁傳曰兵車之㑹也公㑹伯主不月此何以月㑹<pb n="32b"/>　而無功也於是謀鄫東略弗果城鄫而還故月以異<lb/>
　之<hi>例在元年于檉下</hi>
十有七年春齊人徐人伐英氏<lb/>
　英氏者屬楚微國也不月<hi>據伐厲月</hi>有徐人也<lb/>
夏滅項<lb/>
　孰滅之我滅之也我滅之則何以不言師<hi>據傳例用大師曰滅</hi>
　為僖公諱也齊桓公率天下諸侯伐强暴以安中國<lb/>
　且有存亡繼絶之功於魯於是㑹淮無功而魯又滅<pb n="33a"/>　項以間之故略不言師使若不出公命而微者在國<lb/>
　為之然為僖公諱也為之諱者乃所以責之也不月<lb/>
　<hi>據滅國不月</hi>異其事也中國有伯而諸侯相滅故不月以<lb/>
　異之<hi>據襄六年莒人滅鄫同</hi>譏在齊也桓公得諸侯莫先於宋<lb/>
　其次莫親於魯其卒貳於齊也亦莫先於宋魯夫桓<lb/>
　公率諸侯以伐强暴安中國而尊天子諸侯實有頼<lb/>
　焉則曰以譏齊何也桓公無尊周救患之誠也桓公<lb/>
　以尊王為名以帖荆為績而朝覲歸于已獄訟歸于<pb n="33b"/>　已禮樂征伐自我而出其所以從諸侯於盟㑹者皆<lb/>
　以自為而已楚人滅弦桓公不能問滅黄不能救於<lb/>
　是楚復張而宋貳魯亦滅項以間之以桓公無尊周<lb/>
　救患之誠也使桓公誠不私其國以自為而合諸侯<lb/>
　以事天子朝覲歸于天子獄訟歸于天子禮樂征伐<lb/>
　必自天子出而躬率方伯之職以討其不庭則雖以<lb/>
　復文武周公之竟土可也天下諸侯其孰非天子之<lb/>
　臣而敢有二心也然而桓公計不出於此則雖微宋<pb n="34a"/>　魯諸侯孰不欲閒桓公之怠以求利其國哉春秋是<lb/>
　以譏在齊也凡諸侯相滅以不日為略<hi>據齊滅譚滅遂</hi>日為<lb/>
　詳<hi>據衛侯燬邢晉㑹諸侯于相滅偪陽</hi>則不月為異也晉文之興大抵<lb/>
　率桓之為而莫能尚焉卒皆無以善其後故夫有可<lb/>
　以興周之勢而不為以求利其國而遂失之者桓文<lb/>
　是也<lb/>
秋夫人姜氏㑹齊侯于卞<lb/>
九月公至自㑹<pb n="34b"/>　其致何㑹而無功也以不致為恒則致為異也致公<lb/>
　者不月<hi>據公至恒不月</hi>此何以月以公之見止于齊也齊人<lb/>
　以滅項為討而止公聲姜㑹齊侯于卞乃釋公故月<lb/>
　其致以異之也異之者譏之也凡月致皆譏也<lb/>
冬十有二月乙亥齊侯小白卒<lb/>
十有八年春王正月宋公曹伯衛人邾人伐齊<lb/>
　齊桓公卒宋公以諸侯伐齊納公子昭則曷為不書<lb/>
　納譏不在所納也外納不書<hi>據秦納晉夷吾重耳不書</hi>必不克納<pb n="35a"/>　而書<hi>據納晉納邾㨗菑齊納北燕伯晉納衛世子蒯聵</hi>譏在納之也桓公嘗<lb/>
　屬公子昭於宋襄公以爲太子昭之入則有辭矣故<lb/>
　不書其納也外宜納雖伐不書<hi>據秦納重耳伐晉不書</hi>譏不在<lb/>
　所納則書伐齊何也國人以後命立無虧也桓公内<lb/>
　嬖如夫人者六人無虧長衛姬之子也桓公既屬公<lb/>
　子昭於宋而又許立無虧既而五公子皆求立桓公<lb/>
　不能定桓公卒國人以無虧為長縁後命而立之則<lb/>
　齊有君矣於是宋公以諸侯伐齊齊人殺無虧故書<pb n="35b"/>　伐齊譏在伐也外伐國不月於是月以異之異之者<lb/>
　譏之也是故孝公出入皆不書而無虧不得比齊舍<lb/>
　歸惡於桓公也<lb/>
夏師救齊<lb/>
　救四公子之徒也<lb/>
五月戊寅宋師及齊師戰于甗齊師敗績<lb/>
　此宋公也其稱師何一役而再有事者略言之也戰<lb/>
　者以主及客<hi>據莊二十八年齊師伐衛衛及齊戰之類伐者為客受伐者為主皆以主及客</hi>
<pb n="36a"/>　此其以宋及齊何伐一事也戰一事也宋公伐齊納<lb/>
　公子昭殺無虧是一事也既殺長立少則四公子皆<lb/>
　君也故四公子之徒復與宋戰然後宋敗齊師于甗<lb/>
　卒立孝公又是一事也孝公卒公子潘殺其子而立<lb/>
　潘卒公子商人弑舎而立齊人又弑商人而立子元<lb/>
　元潘商人皆與宋公戰于甗者也潘不順昭商人不<lb/>
　順乎潘而元又不順乎商人自古兄弟争國篡奪之<lb/>
　禍未有若斯甚者也盖其本自桓公失之矣而襄公<pb n="36b"/>　徒欲以力定之其可乎故變其主客恒辭反以宋及<lb/>
　齊戰使宋公若受伐者然名雖一役而實兩事則不<lb/>
　順孝公者不惟一無虧而齊桓宋襄之失皆可見矣<lb/>
狄救齊<lb/>
　救不悉書狄救齊何以書以宋公伐人之喪以納不<lb/>
　正而後夷狄得竊救患之名以干中國也<lb/>
秋八月丁亥葬齊桓公<lb/>
冬邢人狄人伐衛<pb n="37a"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="37b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷五<lb/>
</p>

  </div>
            <div>
                <head>春秋集傳卷六</head>
    <p>
<pb n="1a"/>欽定四庫全書<lb/>
　春秋集傳卷六　　　　　　元　趙汸　撰<lb/>
　　僖公下<lb/>
十有九年春王三月宋人執滕子嬰齊<lb/>
　執君不名此其名何孫明復曰遂失國也名者諸侯<lb/>
　之終事也閔其失國故名以詳之滕子嬰齊戎蠻子<lb/>
　赤皆失國者也其月異其事也執而遂失國不月戎<lb/>
　也<hi>據哀四年晉人執戎蠻子</hi>
<pb n="1b"/>夏六月宋公曹人邾人盟于曹南<lb/>
　宋襄公欲求伯也以有微者與盟故月<hi>據隱八瓦屋不月</hi>
鄫子㑹盟于邾<lb/>
　公羊傳曰其言㑹盟何後會也<lb/>
己酉邾人執鄫子用之<lb/>
　諸侯卒則名雖誘而殺之名<hi>蔡侯般</hi>此殺矣其不名何<lb/>
　也諸侯不相名卒以名赴則名之其以名卒者必以<lb/>
　名赴也小國之君不卒則亦不名也故邾人戕鄫子<pb n="2a"/>　不名公羊傳曰惡乎用之用之社也何休氏曰不言<lb/>
　社者本無用人之道言用之重矣榖梁傳曰人因已<lb/>
　以求與之盟已迎而執之惡之故謹而日之<hi>據宣十八年邾</hi>
　<hi>人戕鄫子不日</hi>陳氏傳曰宋公使邾子用鄫子春秋舍宋而<lb/>
　書邾以為皆國君也可以不受命矣而禀命於宋則<lb/>
　邾為戎首杜元凱曰不書宋公使者南面之君善惡<lb/>
　自專不得托於他命也左氏傳曰宋公使邾文公用<lb/>
　鄫子于次睢之社司馬子魚曰民神之主也用人其<pb n="2b"/>　誰饗之齊桓公存三亡國以屬諸侯義士猶曰薄德<lb/>
　今一㑹而虐二國之君又用諸淫昏之鬼將以求伯<lb/>
　不亦難乎得死為幸矣<lb/>
秋宋人圍曹<lb/>
　陳氏傳曰宋公欲合諸侯而亟脩怨於曹諸夏之圍<lb/>
　國自此始<lb/>
衞人伐邢<lb/>
冬㑹陳人蔡人楚人鄭人盟于齊<pb n="3a"/>　楚初與諸夏盟也不言㑹之者内微者也稱人外微<lb/>
　者也於是陳穆公請脩好於諸侯以無忘齊桓之德<lb/>
　而陳人蔡人實先楚則非微者也曷為稱之同微者<lb/>
　惡其不量已彼而進蠻荆以瀆齊盟卒為中國之患<lb/>
　故奪其恒稱以示義也不月畧其事也不許其得國<lb/>
　于夏監<hi>據僖二十年于邢二十一年鹿上宣十一年辰陵之類</hi>雖吾㑹之不月<lb/>
　<hi>據此</hi>必吾君大夫在焉而後月重内也<hi>據僖二十一年盟于薄二十七</hi>
　<hi>年盟于宋襄二十七年盟于宋</hi>
<pb n="3b"/>梁亡<lb/>
　其言梁亡何不由赴告之辭也不由赴告則何以書<lb/>
　叔鞅歸自京師言王室之亂也王室亂於是乎書魯<lb/>
　人㑹盟四國大夫于齊聞梁之亡也歸而言之梁亡<lb/>
　於是乎書尊王室而錄小國則亂亡有不由赴告而<lb/>
　書者矣然則孰亡之秦亡之曷為不言秦亡之梁近<lb/>
　秦而逺於中國無為以滅亡告諸侯者於是書之不<lb/>
　由赴告則不言其亡之者避不敏也<pb n="4a"/>二十年春新作南門<lb/>
　穀梁傳曰作為也有加其度也言新有故也杜元凱<lb/>
　曰魯城南門也僖公更髙大之今猶不與諸門同改<lb/>
　名髙門也劉侍讀曰新其舊而書新作是必有僭制<lb/>
　焉二百四十二年興作多矣不必書也僖公修泮宫<lb/>
　詩人頌之而春秋不書新宫災大室屋壞不能不修<lb/>
　而春秋不書修之得其時制故不書也雉門及兩觀<lb/>
　災記新作焉然則修舊不足書其書者皆非禮之制<pb n="4b"/>　也南門之僭自僖公始故曰新作<lb/>
夏郜子來朝<lb/>
五月乙巳西宫災<lb/>
鄭人入滑<lb/>
　不月有以來之也左氏傳曰滑人叛鄭而服於衛鄭<lb/>
　公子士洩堵冦帥師入滑陳氏傳曰此鄭公子士洩<lb/>
　也不書大夫將恒稱人也<lb/>
秋齊人狄人盟于邢<pb n="5a"/>　外特相盟不書與狄盟何以書中國無伯傲很相亂<lb/>
　也左氏傳曰盟于邢為邢謀衛難也<lb/>
冬楚人伐隨<lb/>
　此鬭穀於菟也不書楚大夫將恒稱人也隨自是絀<lb/>
　於楚不復通於諸侯矣<lb/>
二十有一年春狄侵衛<lb/>
宋人齊人楚人盟于鹿上<hi>齊地</hi>
　二國大夫曷為稱人以宋人求諸侯於楚而卒見詐<pb n="5b"/>　焉以及於難故奪其恒稱也<lb/>
夏大旱<lb/>
秋宋公楚子陳侯蔡侯鄭伯許男曹伯盟于盂<hi>宋地</hi>
　楚稱爵而序于陳蔡之上初以諸侯之禮接也昔者<lb/>
　成王舉熊繹以子男田于荆山盟于岐陽也置茆蕝<lb/>
　設望表與鮮卑守燎而不與盟是周室之不成子也<lb/>
　於是長於陳蔡之君則曷為稱子四夷大者曰子周<lb/>
　之制也史惡其傲很僭竊不可通於諸侯則假周爵<pb n="6a"/>　以稱之故呉亦曰子<hi>據吳太伯本非子男外傳命圭曰呉公</hi>春秋於侵<lb/>
　伐既人之以示義則盟㑹從其恒稱以見實也<lb/>
執宋公以伐宋<lb/>
　楚始列于㑹即執宋公以伐其國固楚之惡亦以罪<lb/>
　宋之輕信以受侮也陳氏傳曰凡執恒稱人執之於<lb/>
　伐則伐稱君執稱人於㑹則㑹稱君執稱人雖大夫<lb/>
　也則亦㑹稱大夫執稱人此楚子執宋公則曷為不<lb/>
　再言楚人不以蠻荆執諸夏之辭也是故執宋公不<pb n="6b"/>　再言楚人執齊封亦不申言楚人<lb/>
冬公伐邾<lb/>
楚人使宜申來獻㨗<lb/>
　君使大夫何以稱人獻㨗君禮也楚未書君將則雖<lb/>
　來獻㨗人之以其伐宋也陳氏傳曰盂㑹稱子矣獻<lb/>
　㨗于魯何以稱人盂㑹不稱子無以見楚宋之爭長<lb/>
　獻㨗于魯不人之則是遂予楚也自是至椒之聘而<lb/>
　後有君大夫榖梁傳曰㨗君得也其不曰宋㨗何也<pb n="7a"/>　不與楚㨗於宋也胡侍講曰諸侯從楚伐宋魯獨不<lb/>
　與故來獻㨗以威魯也<lb/>
十有二月癸丑公㑹諸侯盟于薄釋宋公<lb/>
　諸侯不序前目後凡也其日以公與盟也諸侯外相<lb/>
　盟不月<hi>據僖二十三十二狄宣十一辰陵</hi>惟吾君大夫特與之盟則<lb/>
　日<hi>隱二文八戎</hi>此其日之何以兵加中國而公㑹之盟故<lb/>
　日以殊之<hi>後見二十七宋成二年蜀</hi>榖梁傳曰外釋不志此其志<lb/>
　何也以公之與之盟目之也不言楚不與楚專釋也<pb n="7b"/>二十有二年春公伐邾取須句<lb/>
　此滅矣曷為不言滅凡滅國有取而有之者則不書<lb/>
　滅以存亡繼絶之義責歸於取之者也故須句不書<lb/>
　邾滅向不書莒滅惡其為滅國者受惡而始滅之者<lb/>
　不復書也是經之變例也於是取須句反其君則書<lb/>
　取何屬之以為附庸也陳氏傳曰春秋嚴義利之辨<lb/>
　苟以為利一以取書之是故雖邾人滅須句須句子<lb/>
　來奔伐邾取須句反其君書取須句雖莒著丘公立<pb n="8a"/>　而不撫鄫鄫叛而來書取鄫<lb/>
夏宋公衞侯許男滕子伐鄭<lb/>
　以鄭伯如楚故也<lb/>
秋八月丁未及邾人戰于升陘<lb/>
　此公及之戰也曷為不言公蒙上文也邾人以須句<lb/>
　故出師公禦之及邾人戰于升陘我師敗績故蒙伐<lb/>
　邾取須句之文不言公見公以須句戰也不言師敗<lb/>
　績為公諱也記曰邾婁復之以矢蓋自戰於升陘始<pb n="8b"/>　是兩敗也<lb/>
冬十有一月己巳朔宋公及楚人戰于泓宋師敗績<lb/>
　楚人伐宋以救鄭則何以不言伐外言戰不言伐也<lb/>
　<hi>例在十五年</hi>榖梁傳曰日事遇朔曰朔陳氏傳曰楚嘗有<lb/>
　君矣此楚子也其稱人何楚君將猶稱人也汪仲裕<lb/>
　曰宋公身傷而不言宋公敗績<hi>據鄢陵言楚子敗績</hi>為中國<lb/>
　諱也張主一曰惡以夷狄敗中國也<lb/>
二十有三年春齊侯伐宋圍緡<pb n="9a"/>　伐國不言圍邑此其言圍邑何也以罪齊也齊孝公<lb/>
　賴宋襄之力以得國當宋楚有事不能報施救患反<lb/>
　乘其敗而伐之所謂以怨報德刑戮之民也故伐國<lb/>
　圍邑悉書之以見其罪也<lb/>
夏五月庚寅宋公玆父卒<lb/>
秋楚人伐陳<lb/>
　陳氏傳曰此成得臣也不書楚大夫將猶人也<lb/>
冬十有一月杞子卒<pb n="9b"/>二十有四年春王正月<lb/>
夏狄伐鄭<lb/>
秋七月<lb/>
冬天王出居于鄭<lb/>
　王者無外此其言出何内王都也<hi>據昭二十六敬王書入于成周</hi>曷<lb/>
　為言居而不言奔普天之下莫非王土禮天子適諸<lb/>
　侯諸侯避正寢納管鑰而館於廟天子無客禮莫敢<lb/>
　于主焉故不言奔而言居也葉少藴曰天子以畿内<pb n="10a"/>　為國諸侯以封内為國諸侯不以其道去其封内曰<lb/>
　出奔天子不以其道去其畿内曰出居子帶之亂方<lb/>
　其奔齊也或放焉或封焉親愛之而勿殺可矣古人<lb/>
　有行之者舜也而王不能反召之使得終其惡及其<lb/>
　以狄伐周則罪在可殺古之人有行之者周公也而<lb/>
　王不能反避之使得奪其位若襄王者可謂失其度<lb/>
　矣則亦何以王天下哉陳氏傳曰王出不書為尊者<lb/>
　諱也<hi>據莊二十三年惠王處櫟定六年敬王處姑猶</hi>其言出居于鄭何以為<pb n="10b"/>　無足諱焉耳子頹之難惠王未有過也鄭虢圖之執<lb/>
　燕仲父殺子頽踰年而復辟故諱之也襄王以狄伐<lb/>
　鄭富辰諫弗聽又德狄以狄女為后諫弗聽子帶以狄<lb/>
　師攻王王禦士將禦之又弗聽於是適鄭書曰天王<lb/>
　出居于鄭雖然猶未書入也春秋善復正言入未足<lb/>
　以言復正也襄王書出已矣而書王必如是而後可<lb/>
　以言復正也<lb/>
晉侯夷吾卒<pb n="11a"/>　不月來赴後也晉侯卒以前年九月文公定位而後<lb/>
　來告故即告時書之春秋重喪紀雖後猶書之也<lb/>
二十五年春王正月丙午衞侯燬滅邢<lb/>
　燬之名何也絶之也曷為絶之不正其以同姓而滅<lb/>
　吾宗之國也邢與衛同出文王為同姓而魯與邢同<lb/>
　出周公為同宗於是衛人滅邢而魯不能救疾其滅<lb/>
　吾同太祖之國以顧懷周公故絶之也其日甚之也<lb/>
　<hi>據滅國不日</hi>黄先生曰成王以周公有大勲勞於天下既<pb n="11b"/>　封伯禽於魯又封其支子六人凡蔣邢茅胙祭是也<lb/>
　至春秋時多為大國所併今邢又為衛滅矣邢與魯<lb/>
　同出周公衞既忍滅周公之後魯不能為之請於天<lb/>
　子請於大國請於衛以復存其社稷故書曰衞侯燬<lb/>
　滅邢雖罪衞侯而繫於魯也<lb/>
夏四月癸酉衞侯燬卒<lb/>
宋蕩伯姬來逆婦<lb/>
　榖梁傳曰宋蕩伯姬來逆婦非正也其曰婦何也縁<pb n="12a"/>　姑言之之辭也劉侍讀曰書來逆公自主之也伯姬<lb/>
　嫁不見于經蓋内女雖親體不敵不書于策所以尊<lb/>
　君也今僖公以愛易典下主大夫之昬是卑朝廷而<lb/>
　慢宗廟非禮也張主一曰姑自逆婦公不使大夫主<lb/>
　之皆非禮也<lb/>
宋殺其大夫<lb/>
秋楚人圍陳納頓子于頓<lb/>
　外納不書苟宜納雖伐不書此奔君也則其書圍陳<pb n="12b"/>　以納之何以諸侯大夫不字小而後荆楚得假存亡<lb/>
　之義以間中國也楚成得臣之伐陳也取焦夷城頓<lb/>
　而還至是而納頓子則頓子之失國陳為之也陳氏<lb/>
　傳曰出罪也納之者亦罪也則書之<hi>據北燕伯疑衞世子蒯聵</hi>出<lb/>
　非其罪納之者罪也則但書納齊桓公卒楚始與諸<lb/>
　夏盟于齊盟于鹿上執宋公納頓子侈然欲廢置諸<lb/>
　侯矣春秋之所懼也王彦光曰頓子不名以諸侯不<lb/>
　得相名也故北燕伯亦不名<pb n="13a"/>葬衛文公<lb/>
冬十有二月癸亥公㑹衞子莒慶盟于洮<hi>魯地</hi>
　中國無伯參盟復見也榖梁傳曰莒無大夫其曰莒<lb/>
　慶何也以公之㑹目之也<lb/>
二十有六年春王正月己未公㑹莒子衛寗速盟于向<lb/>
齊人侵我西鄙公追齊師至酅弗及<lb/>
　其侵曰人其追曰師侵言將追言衆也孫明復曰不<lb/>
　可言公追齊人也榖梁傳曰人微者也侵淺事也公<pb n="13b"/>　之追之非正也至酅急辭也杜元凱曰酅齊地也<lb/>
夏齊人伐我北鄙<lb/>
　春秋君將稱君有二伯主將而稱君者與之以專征<lb/>
　而討罪諸侯將而稱君者詳其自將以見實二者文<lb/>
　同而義異故雖外侵伐我皆從其恒稱此齊侯也則<lb/>
　其稱人何以魯人乞師于楚以伐中國故略言之也<lb/>
　魯人常㑹盟于齊矣於是外附楚而内與衞莒為參<lb/>
　盟以擯齊則齊豈無辭乎齊侯方以展喜之言退師<pb n="14a"/>　而公子遂已乞師于楚故齊侯畧稱人為公以楚師<lb/>
　伐齊言故而已<lb/>
衞人伐齊<lb/>
　左氏傳曰洮之盟故也<lb/>
公子遂如楚乞師<lb/>
　陳氏傳曰乞師不書<hi>據成二年臧宣叔如晉乞師</hi>此何以書惜魯<lb/>
　也外乞師不書必盟主也而後書乞卑辭也以寳國<lb/>
　而卑于楚為魯惜其以志楚强也<pb n="14b"/>秋楚人滅夔以夔子歸<lb/>
　國滅而膚無不名者國滅之罪也膚服辱也而夔何<lb/>
　以獨不名夔之所以取滅者乃非其罪故假之也楚<lb/>
　祖鬻熊夔祖熊摯是不得祀者也諸侯之祀無過其<lb/>
　祖者夔子可謂若于義矣而楚反以是滅之春秋以<lb/>
　謂非其罪也故黜楚而伸夔於是乎夔子不名<lb/>
冬楚人伐宋圍緡<lb/>
　宋即晉也吳先生曰宋成公忘其父之仇與楚平而<pb n="15a"/>　往朝之<hi>二十四年</hi>今而即晉庶幾能徙義者矣故圍邑不<lb/>
　書而楚人伐其國圍其邑悉書之以見荆楚之横也<lb/>
公以楚師伐齊取榖<lb/>
公至自伐齊<lb/>
　公伐國不致此何以致為其用楚人之師以伐中國<lb/>
　故致之也齊桓公合諸侯以伐楚而一匡天下桓公<lb/>
　卒楚執宋公以伐宋敗宋于泓及宋平而宋不附伐<lb/>
　陳圍陳納頓子而陳不從中國雖無伯而召陵之威<pb n="15b"/>　烈未泯也魯人乃乞楚師以伐齊取榖寘桓公子雍<lb/>
　于榖楚申公叔侯戍之以逼齊則東諸侯鮮不折而<lb/>
　入於楚者是春秋之大變也<lb/>
二十有七年春杞子來朝<lb/>
　杞伯何以稱子左氏傳曰公卑杞杞不共也襄公之<lb/>
　世杞子來盟傳曰賤之也杞侯自貶以朝大國則曰<lb/>
　伯魯人卑之則又曰子春秋從史文而魯惡見矣<lb/>
夏六月庚寅齊侯昭卒<pb n="16a"/>秋八月乙未葬齊孝公<lb/>
乙巳公子遂帥師入杞<lb/>
　内入國不日<hi>據無駭帥師入極入杞</hi>必公將而後日此大夫也<lb/>
　則其日何甚之也杞桓公來朝公卑之<hi>以子男禮見</hi>使公<lb/>
　子遂帥師入杞責無禮焉僖公重小國之幣而薄姑<lb/>
　姊妹之恩故日以甚之也<lb/>
冬楚人陳侯蔡侯鄭伯許男圍宋<lb/>
　此楚子也其稱人何魯君將猶稱人也楚從陳蔡鄭<pb n="16b"/>　許之君以圍宋而序諸侯之上則曷為但人之所以<lb/>
　正楚之罪也楚强甚矣雖桓公盛時楚猶未嘗一日<lb/>
　而忘諸夏桓公卒楚得衛得曹得魯而從陳蔡鄭許<lb/>
　之君以圍宋楚之得志於諸夏未有甚於此時者然<lb/>
　召陵之烈未泯而晉文之義已信於諸侯宋之不詘<lb/>
　於楚者以有晉也楚雖欲一日得志於諸夏不可得<lb/>
　也故雖序於諸侯之上猶人之信中國之大義以正<lb/>
　其罪也<pb n="17a"/>十有二月甲戌公㑹諸侯盟于宋<lb/>
　其日以公在也<hi>例在二十一年</hi>葉少藴曰諸侯不序前目後<lb/>
　凡也僖公附楚者也楚子居申而後使子玉去宋則<lb/>
　是㑹非觧圍也宋猶在圍則何以宋地盟于宋國之<lb/>
　外是于宋矣<lb/>
二十有八年春晉侯侵曹晉侯伐衛<lb/>
　侵曹伐衛討其附楚也杜元凱曰再舉晉侯曹衛兩<lb/>
　來告也孫明復曰曹衛楚與國也晉侯將救宋故侵<pb n="17b"/>　曹伐衞不言遂者非繼事也侵曹既反而後伐衛也<lb/>
　李堯俞曰遂者因近適逺之辭曹逺衛近不得以為<lb/>
　繼事而言遂也<lb/>
公子買戍衞不卒戍刺之<lb/>
　晉伐衞而魯戍之欲拒晉以與楚也刺殺也内殺大<lb/>
　夫曰刺左氏傳曰楚人救衞不克公懼於晉殺子叢<lb/>
　以説焉謂楚人曰不卒戍也其不日何<hi>據刺公子偃書日</hi>以<lb/>
　僖公背晉即楚而賊殺其親以兩説于晉楚故異之<pb n="18a"/>　也<lb/>
楚人救衞<lb/>
　陳氏傳曰楚嘗救鄭不書<hi>見傳僖公六年二十二年</hi>於是始書以<lb/>
　為晉文之伯楚欲救而不能也<lb/>
三月丙午晉侯入曹執曹伯畀宋人<lb/>
　其日謹其事也外入國不日雖君將不日<hi>據哀八年宋入曹</hi>
　必伯者有討於諸侯而後日謹之也不言執之者蒙<lb/>
　上文也公羊傳曰稱侯而執者伯討也稱人而執者<pb n="18b"/>　非伯討也晉侯侵曹而曹不服於是入曹執曹伯故<lb/>
　蒙上文晉侯予之以討罪也孫明復曰晉侯入曹執<lb/>
　曹伯不歸于京師而畀宋人甚矣稱晉侯者執得其<lb/>
　罪也孫莘老曰晉侯能扶大義以討叛國而尊王室<lb/>
　故春秋予之也<lb/>
夏四月己巳晉侯齊師宋師秦師及楚人戰于城濮楚<lb/>
師敗績<hi>衞地</hi>
　是宋公齊國歸父秦小子憖也則何以但稱師宋公<pb n="19a"/>　不與戰大夫將恒稱人也髙抑崇曰城濮衞地及楚<lb/>
　人戰者與救衞之師戰也楚之强甚於齊桓之時晉<lb/>
　文公一戰勝楚終文以及襄之世楚人不敢復窺中<lb/>
　國則功莫盛於此矣董仲舒曰戰不若不戰然而有<lb/>
　所謂善戰盟不若不盟然而有所謂善盟故城濮之<lb/>
　戰召陵之盟皆春秋之所予者以其俱有攘夷狄之<lb/>
　功也<lb/>
楚殺其大夫得臣<pb n="19b"/>　此成得臣也其不稱氏何<hi>據楚殺公子例不去公子</hi>討當其罪也<lb/>
　禮謀人之軍師敗則死之謀人之邦邑危則亡之晉<lb/>
　侯之入曹也楚子使申叔去榖使子玉去宋曰無從<lb/>
　晉師子玉不從請戰戰焉楚師大崩則其罪宜討者<lb/>
　也春秋稱國以殺大夫有非其罪者矣苟殺之非其<lb/>
　罪則譏不止專殺也於是楚以罪討其大夫而與殺<lb/>
　非其罪者同文則是非何以辨焉故得臣令尹也但<lb/>
　名之以辨於稱國以殺大夫而不當其罪者舍是則<pb n="20a"/>　楚宜申宋山皆討當其罪者也雖然春秋又有懼焉<lb/>
　法以輔治有天下國家者所以興衰也故戰勝而或<lb/>
　廢法則終必削雖敗而能用法則後必彊城濮之敗<lb/>
　子玉死之楚是以興邲之戰荀林父免焉晉於是為<lb/>
　不競矣<lb/>
衞侯出奔楚<lb/>
五月癸丑公㑹晉侯齊侯宋公蔡侯鄭伯衞子莒子盟<lb/>
于踐土<hi>鄭地</hi>
<pb n="20b"/>　於是王子虎實盟諸侯則曷為不書諱之也<hi>據洮之盟書王</hi>
　<hi>人</hi>周之制諸侯有疑則盟於㑹同王官之伯臨之伯<lb/>
　不盟也故齊桓公盟王人不敢盟宰周公不敢以所<lb/>
　不信施於尊者晉文公一戰勝楚不能自信於諸侯<lb/>
　作王宫致天子而屈王子於盟襄王下勞晉侯策命<lb/>
　專征不能委任方伯而以大臣盟諸侯於王所是以<lb/>
　天子與斯盟也故王子虎不書使若諸侯自相盟然<lb/>
　為天王與晉侯諱之所以尊王室而全伯者之功也<pb n="21a"/>　其日何以文公尊王定伯不俟再舉同之葵丘也胡<lb/>
　侍講曰叔武受盟稱子立以為君也<lb/>
陳侯如㑹<lb/>
　劉侍讀曰如㑹聞㑹自至也孫明復曰來不及盟也<lb/>
公朝于王所<lb/>
　踐土之諸侯也其但言公何非期㑹不序也曷為先<lb/>
　言㑹後言朝得見乎天子而後志之也朝王日<hi>據下壬申</hi>
　<hi>著例</hi>此何以不日盟之日也見諸侯已盟而後見乎天<pb n="21b"/>　子非㑹盟則不見也天子所在曰王所<hi>據覲禮</hi>榖梁傳<lb/>
　曰朝不言所言所非其所也公羊傳曰曷為不言公<lb/>
　如京師天子在是也天子在是則曷為不言天子在<lb/>
　是不與致天子也<lb/>
六月衞侯鄭自楚復歸于衞<lb/>
　君歸言復已失國之辭也凡執君歸不言復必奔君<lb/>
　而後言復執猶未絶于衞也故執不月必奔而後月<lb/>
　執而歸不月必奔而歸而後月執未失國也奔已失<pb n="22a"/>　國也衞侯出奔不名則復歸何以名叔武立矣不可<lb/>
　以無辨也歸君不言自此其言自何惡自楚也以其<lb/>
　叛中國即蠻荆而得免於誅故言所自以見其罪也<lb/>
　何休氏曰刺歸有罪也天子所以陵遲者為善不賞<lb/>
　為惡不誅衞侯出奔楚當絶不當廢叔武而反衞侯<lb/>
　令殺叔武也<lb/>
衞元咺出奔晉<lb/>
　愬殺叔武也殺叔武曷為不書春秋舉重衞侯之罪<pb n="22b"/>　莫重於叛中國故一見之也由僖公而上政不在大<lb/>
　夫故外大夫無書奔者自元咺而後大夫益專其出<lb/>
　奔非有罪則彊家相傾苟為不然則亦闗乎一國之<lb/>
　故與公子之未命者異故悉書之<lb/>
陳侯款卒<lb/>
秋杞伯姬來<lb/>
　來謝過而求平也<lb/>
公子遂如齊<pb n="23a"/>冬公㑹晉侯齊侯宋公蔡侯鄭伯陳子莒子邾子秦人<lb/>
于温<lb/>
　討衞許也<lb/>
天王狩于河陽<hi>晉地</hi>
　於是襄王㑹諸侯于温則其曰狩何非狩也春秋之<lb/>
　特筆也以天子而㑹諸侯則上僭以諸侯而致天子<lb/>
　則下陵上僭而下陵中國之所以傾也以晉文之伯<lb/>
　而君臣兩失之將無以示天下故以狩書也然則踐<pb n="23b"/>　土曷為不曰王狩㑹可言狩此不可言狩也踐土之<lb/>
　盟王子虎在焉不書嫌以天子與斯盟也苟書狩而<lb/>
　後盟則是以天子與斯盟矣春秋有二事而一譏者<lb/>
　於河陽書狩則踐土之失不待言矣公羊傳曰狩不<lb/>
　書此何以書不與再致天子也榖梁傳曰全天王之<lb/>
　行也為若將狩而遇諸侯之朝也為天王諱也孫明<lb/>
　復曰以王狩為文所以詘彊侯而尊天子也<lb/>
壬申公朝于王所<pb n="24a"/>　其日謹其事也不月由㑹録也公㑹諸侯不月雖伯<lb/>
　者亦不月春秋有為下事月者此獨不為下事月何<lb/>
　繫之㑹也明以㑹而後朝非㑹則不朝也榖梁傳曰<lb/>
　日繫於月月繫於時壬申公朝于王所其不月失其<lb/>
　所繫也以為晉文公之行事為已傎矣<lb/>
晉人執衞侯歸之于京師<lb/>
　曷為有言歸于有言歸之于歸于正也歸之于不正<lb/>
　也衛侯與元咺訟不勝晉侯殺其坐獄之臣而刑其<pb n="24b"/>　輔然後執衞侯歸之于京師請以王命殺之是生殺<lb/>
　之權名在天子而實在晉侯也故曰歸之于彊辭也<lb/>
　公羊傳曰衛侯之罪何殺叔武也文公逐衞侯而立<lb/>
　叔武叔武辭立而他人立則恐衞侯之不得反也故<lb/>
　於是已立然後治反衞侯衞侯得反曰叔武簒我終<lb/>
　殺叔武此晉侯也其稱人何衞之禍文公為之也文<lb/>
　公逐衞侯而立叔武使人兄弟相疑放乎殺母弟者<lb/>
　文公為之也<pb n="25a"/>衞元咺自晉復歸于衞<lb/>
　奔大夫歸不書<hi>據惠王復周公忌父鄭復公父定叔宋復蕩意諸不書</hi>必挾外<lb/>
　援以歸然後書元咺言出言歸出入皆有罪也出入<lb/>
　皆有罪則其言復歸何凡歸言復者位已絶也咺以<lb/>
　臣愬君是自絶於君矣大夫自絶於君無反國之義<lb/>
　而咺將易置其君以歸故書歸而言復以罪之也其<lb/>
　曰自晉譏在晉也陳氏傳曰歸大夫不言復必諸侯<lb/>
　也而後言復君有歸道也大夫言復者伉也是故衛<pb n="25b"/>　元咺復歸宋魚石晉欒盈復入皆伉辭也<lb/>
諸侯遂圍許<lb/>
　遂繼事也諸侯既㑹于温朝天子執衞侯歸元咺而<lb/>
　後圍許也<lb/>
曹伯襄復歸于曹遂㑹諸侯圍許<lb/>
　執君歸不書<hi>據鄭伯襄莒子邾子</hi>此何以書釋有罪也國君言<lb/>
　歸必嘗失國者也此未失國則曷為不宜歸曹伯附<lb/>
　荆楚以拒中國之師則其罪宜絶其罪宜絶而歸之<pb n="26a"/>　晉侯失刑矣故執君歸不言復於是言復失國非二<lb/>
　君不名於是特名之罪之也罪曹伯所以譏晉也<lb/>
二十九年春介葛盧來<lb/>
　介東方國名葛盧其君也昔者衞侯來㑹惠公葬隱<lb/>
　公不見史不書今公猶在㑹則介人何以書成公意<lb/>
　也僖公始作頌而以來淮夷為誇故雖不見公書之<lb/>
　以其能來也<lb/>
公至自圍許<pb n="26b"/>　桓文之㑹不致此以圍許致同於桓之致伐也<lb/>
夏六月㑹王人晉人宋人齊人陳人蔡人秦人盟于翟<lb/>
泉<hi>洛陽城内地</hi>
　此公㑹王子虎晉狐偃宋公孫固齊國歸父陳轅濤<lb/>
　塗也曷為不序諱以大夫盟王子也諸侯不得盟王<lb/>
　子而况於大夫大夫不得㑹公侯而况於盟晉侯功<lb/>
　勲已著不能以道事天子撫諸侯而亟於尋盟於是<lb/>
　以大夫盟王子而使吾君親之以大夫盟王子而諸<pb n="27a"/>　侯㑹之是無上下也故内不書公而王子與諸大夫<lb/>
　皆稱人若使微者相與盟然諱之者譏之也陳氏傳<lb/>
　曰大夫之交政於是始文公為之也不斥言王子虎<lb/>
　為尊諱也以其人王子虎不可不徧人諸侯之大夫<lb/>
　以其徧人諸侯之大夫不可不没公也<lb/>
秋大雨雹<lb/>
冬介葛盧來<lb/>
　以未見公故復來也公羊傳曰不言朝不能乎朝也<pb n="27b"/>　啖叔佐曰不廟受也<lb/>
三十年春王正月<lb/>
夏狄侵齊<lb/>
秋衞殺其大夫元咺及公子瑕<lb/>
　榖梁傳曰稱國以殺罪累上也以是為訟君也衛侯<lb/>
　在外其以累上之辭言之何也待其殺而後入也孫<lb/>
　莘老曰瑕見立於元咺以咺及之者言瑕之見殺由<lb/>
　於咺也王㳂氏曰咺嘗君瑕今與咺同殺故言及而<pb n="28a"/>　稱公子者不與咺君之也髙抑崇曰殺而書及者以<lb/>
　某之故而累及某也<hi>據士縠及箕鄭父慶虎及慶寅</hi>不書及者其罪<lb/>
　同其殺之志均也<hi>據趙同趙括郤錡郤犫欲至</hi>
衞侯鄭歸于衞<lb/>
　言歸釋有罪也向也言復歸今歸不言復何不以其<lb/>
　罪討也衞侯之罪莫大於叛中國晉侯立叔武而歸<lb/>
　衞侯不正其罪而受元咺之愬為臣執君則討之不<lb/>
　以其罪矣此歸自京師也曷為不言自京師不以衞<pb n="28b"/>　侯之獄累京師也晉侯復元咺于衞使立公子瑕而<lb/>
　請王命以殺衞侯天子曰不可君臣無獄元咺雖直<lb/>
　而不可聽也又為臣而殺君其安用刑晉人乃歸衞<lb/>
　侯則衞侯之不君元咺之不臣叔武與瑕之死皆晉<lb/>
　人為之故不以累京師也<lb/>
晉人秦人圍鄭<lb/>
　此晉侯秦伯也曷為稱人秦遂叛晉也城濮之未集<lb/>
　鄭伯如楚致其師鄭非知罪也而晉與之成矣踐土<pb n="29a"/>　之盟温之㑹鄭無不在焉而翟泉不至以晉猶未釋<lb/>
　于鄭也晉侯執曹伯曹人虞其亡執衞侯將寘諸死<lb/>
　而皆不能正其罪苟不釋于鄭豈可量也鄭是以不<lb/>
　至而晉侯召秦伯與之圍鄭晉為已甚矣此鄭之所<lb/>
　以不下晉而私於秦也夫晉率諸侯以攘夷安中國<lb/>
　也而使諸侯皆不知其罪而滅亡是懼雖秦人豈能<lb/>
　無中變哉於是秦伯私與鄭盟戍鄭而去之蓋秦之<lb/>
　叛夏盟於是始是故皆奪其恒稱以秦則有罪矣而<pb n="29b"/>　晉亦有以致之也<lb/>
介人侵蕭<lb/>
冬天王使宰周公來聘<lb/>
公子遂如京師遂如晉<lb/>
　並稱如皆以聘禮行也諸侯於天子有職貢而無聘<lb/>
　問聘問者上之所以交乎下也東遷王室日微職貢<lb/>
　不歸久矣襄王既朝諸侯使宰周公來聘而後魯人<lb/>
　亦以聘禮上問如邦交諸侯之伉也不專使而兼事<pb n="30a"/>　以行示其禮均也孫明復曰天子至尊非諸侯可得<lb/>
　而伉也僖公與襄王交聘伉孰甚焉故曰天子使宰<lb/>
　周公來聘公子遂如晉以譏之陳氏傳曰自桓王以<lb/>
　下王室無聘魯者於是再聘而宰周公實來則已尊<lb/>
　矣公子遂如京師遂如晉以其如京師不敢不如晉<lb/>
　是夷周於晉也<lb/>
三十有一年春取濟西田<lb/>
　此曹田也不曰曹受之晉也諸侯有罪削地當歸天<pb n="30b"/>　子非天子不得削人土地晉侯執曹伯解其地以分<lb/>
　諸侯晉之分魯之取皆非也以楚師伐齊取榖公子<lb/>
　戍衞不卒戌刺之魯之罪不薄於曹而分曹地是非<lb/>
　賞罰也見伯者之以利結諸侯也<lb/>
公子遂如晉<lb/>
夏四月四卜郊不從乃免牲猶三望<lb/>
　郊者郊祀上帝以祈榖也禮天子以孟春之月元日<lb/>
　祈榖于上帝謂夏正斗建寅之月也元日上辛日也<pb n="31a"/>　魯僭天子之禮然猶不敢直用上辛而卜之卜三月<lb/>
　上辛不吉則卜中辛中辛不吉則卜下辛若三卜皆<lb/>
　不從則不郊示不敢專也今乃四卜非也免猶放也<lb/>
　不郊於是卜免牲卜不吉則繫而待明年具牲時用<lb/>
　今卜而吉故放其牲也不言不郊者從可知也猶者<lb/>
　可以止之辭三望謂郊時所望祭四方山川魯郊雖<lb/>
　僭猶不敢同於天子故闕其一也<hi>據周禮四望</hi>不郊而望<lb/>
　亦非也魯郊非禮也然既歲卜而郊則史不勝書故<pb n="31b"/>　於失禮之中書其又失禮者於是四卜猶三望故書<lb/>
　之也公羊傳曰三卜禮也四卜非禮也求吉之道三<lb/>
　禘嘗不卜郊何以卜卜郊非禮也卜郊何以非禮魯<lb/>
　郊非禮也天子祭天諸侯祭土天子有方望之事無<lb/>
　所不通諸侯山川有不在其方内者則不祭三望者<lb/>
　何望祭也然則曷祭祭泰山河海猶者通可以已也<lb/>
　何以書譏不郊而望祭也左氏傳曰望郊之細也不<lb/>
　郊亦無望可也榖梁傳曰夏四月不時也四卜非禮<pb n="32a"/>　也免牲者為之緇衣纁裳有司𤣥端奉送至于南郊<lb/>
　免牛亦然已牛矣而又免之何也嘗置之上帝矣故<lb/>
　卜而免之不敢專也陳氏傳曰諸侯之有郊禘東遷<lb/>
　之僭禮也故曰秦襄公始列於諸侯作西畤祠白帝<lb/>
　僭端見矣位在藩臣而臚於郊祀君子懼焉則平王<lb/>
　以前未有也魯之郊禘惠公請之也<hi>據邵氏經世惠公立於秦襄祠</hi>
　<hi>白帝之年</hi>齊桓公欲封禪而亦郊鯀皆僭禮也然則春秋<lb/>
　何以始見於僖公向者莊公之觀齊社也曹劌諫曰<pb n="32b"/>　天子祀上帝諸侯㑹之受命焉諸侯祀先王先公卿<lb/>
　大夫佐之受事焉用見惠公雖請之而魯郊猶未率<lb/>
　為常也僖公始作頌以郊為誇焉於是四卜不從猶<lb/>
　三望也<lb/>
秋七月<lb/>
冬把伯姬來求婦<lb/>
秋圍衛<lb/>
十有二月衛遷于帝丘<pb n="33a"/>三十有二年春王正月<lb/>
夏四月己丑鄭伯捷卒<lb/>
衞人侵狄<lb/>
秋衞人及狄盟<lb/>
冬十有二月己卯晉侯重耳卒<lb/>
三十有三年春王二月秦人入滑<lb/>
　杜元凱曰滅而書入不能有其地也<lb/>
齊侯使國歸父來聘<pb n="33b"/>夏四月辛巳晉人及姜戎敗秦師于殽<lb/>
　晉人者晉子也稱人畧言之也嗣君在喪以師行者<lb/>
　稱爵謂得已而不己者也於是秦將襲鄭滅滑而還<lb/>
　晉先軫曰秦不哀吾喪而伐吾同姓遂發命遽興姜<lb/>
　戎子墨衰絰敗秦師于殽晉伯國也故畧稱人不使<lb/>
　與得已不己者同文而日以謹之與之以繼伯而討<lb/>
　罪也曰及者明以尊及卑别晉人之嫌也外相敗不<lb/>
　書以秦人背晉而戍鄭又將因戍人以襲鄭其反覆<pb n="34a"/>　乎晉鄭之閒小人之尤也使秦人得志於中國其禍<lb/>
　豈減於荆楚哉是故伯國之所宜討者故特書之也<lb/>
癸巳葬晉文公<lb/>
狄侵齊<lb/>
公伐邾取訾婁<lb/>
　間晉之有事也<lb/>
秋公子遂帥師伐邾<lb/>
晉人敗狄于箕<hi>太原陽邑縣南</hi>
<pb n="34b"/>　此晉侯也其稱人何子夏問曰三年之喪卒哭金革<lb/>
　之事無辟也者禮與初有司與孔子曰吾聞諸老聃<lb/>
　曰昔者魯公伯禽有為為之也今以三年之喪從其<lb/>
　利者吾弗知也狄伐晉及箕晉侯敗狄于箕以其有<lb/>
　為為之故不與得巳不已者同稱也不月畧其事也<lb/>
　<hi>據晉敗狄三皆不月</hi>陳氏傳曰中國敗戎師不書<hi>據隱九年鄭人大敗戎師</hi>
　<hi>閔二年虢公敗犬戎之類</hi>唯晉特書之特書晉者皆病晉也晉帥<lb/>
　天下諸侯以扶義存中國也前年狄侵齊去年狄侵<pb n="35a"/>　衞而晉不能救於是伐晉蓋僅而後勝之也以是為<lb/>
　盟主病矣<lb/>
冬十月公如齊<lb/>
　不如晉而如齊謂晉無能為也<lb/>
十有二月公至自齊<lb/>
乙巳公薨于小寢<lb/>
　小寢内寢也君薨必於路寢就羣臣百官以明授受<lb/>
　所以正其終也僖公秋伐邾冬如齊反而薨於小寢<pb n="35b"/>　其志荒矣榖梁傳曰小寢非正也左氏傳曰即安也<lb/>
　趙伯循曰大位奸之窺也危病邪之伺也若敝於隱<lb/>
　是女子小人得行其志也<lb/>
隕霜不殺草李梅實<lb/>
　冬燠也榖梁傳曰未可殺舉重也可殺而不殺舉輕<lb/>
　也范寗氏曰輕者不死則重者可知也公羊傳曰記<lb/>
　異也杜諤氏曰春秋記災異不遺微細所以謹人君<lb/>
　之戒也明天地之大動植生殺隂陽之應皆繫人君<pb n="36a"/>　之身也<lb/>
晉人陳人鄭人伐許<lb/>
　討其貳於楚也前年春楚鬭章請平于晉晉陽處父<lb/>
　報之晉楚始通文公為之也襄公始有志於諸侯不<lb/>
　先定東諸侯之交而有事于許非其序也雖然伐許<lb/>
　猶可也伐沈微矣<lb/>
　<lb/>
　<pb n="36b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷六<lb/>
</p>

  </div>
            <div>
                <head>春秋集傳卷七</head>
    <p>
<pb n="1a"/>欽定四庫全書<lb/>
　春秋集傳卷七　　　　　　元　趙汸　撰<lb/>
　　文公<lb/>
元年春王正月公即位<lb/>
　踰年雖未葬稱公不可曠年無君也公羊傳曰縁始<lb/>
　終之義一年不二君縁臣民之心不可一日無君也<lb/>
二月癸亥日有食之<lb/>
天王使叔服來㑹葬<pb n="1b"/>　天子使大夫葬諸侯禮也得禮故不月<hi>據四月乃喪中有閏月王</hi>
　<hi>臣必無前二月至之理</hi>畧常事也<hi>據歸賵㑹皆月</hi>
夏四月丁巳葬我君僖公<lb/>
天王使毛伯來錫公命<lb/>
　請命而來錫也<hi>詩序季孫行父請命于周以時考之為文公請命也作頌為將躋僖公</hi>
　榖梁傳曰禮有受命無來錫命錫命非正也劉侍讀<lb/>
　曰錫命者命為諸侯也禮諸侯在喪稱子踰年即位<lb/>
　喪畢以士服見於王王乃於廟命之錫之黻冕圭璧<pb n="2a"/>　然後服之歸設奠于祖廟然後臨其臣民焉喪未畢<lb/>
　而命之非禮也既喪畢而不受命于天子亦非禮也<lb/>
晉侯伐衞<lb/>
　君將非親帥不志<hi>據僖二十城濮不書宋公襄十四年不書晉侯</hi>於是晉告<lb/>
　於諸侯而伐衞先且居曰效尤禍也諸君朝王臣從<lb/>
　師晉侯朝王于温先且居胥臣伐衞則其書晉侯何<lb/>
　與晉侯以紹伯也晉文公卒衞人侵鄭伐緜訾及匡<lb/>
　襄公既敗秦師敗狄伐許然後伐衞以討貳纘文之<pb n="2b"/>　功繼主夏盟故與之也<lb/>
叔孫得臣如京師<lb/>
　拜錫命也<lb/>
衞人伐晉<lb/>
　陳氏傳曰此衞孔達也其稱人何大夫將猶稱人也<lb/>
秋公孫敖會晉侯于戚<lb/>
　内大夫始特㑹諸侯也<lb/>
冬十月丁未楚世子商臣弑其君頵<hi>頵丘倫反</hi>
<pb n="3a"/>公孫敖如齊<lb/>
二年春王正月甲子晉侯及秦師戰于彭衙秦師敗績<lb/>
　此秦人伐晉也其不言伐何以戰敗績見義也晉厲<lb/>
　公嘗及秦師戰于麻隧秦師敗績不書書晉伐秦譏<lb/>
　在晉則秦師敗績不足書也晉悼公嘗及秦師戰于<lb/>
　櫟晉師敗績不書書秦伐晉責秦之黨楚則晉師敗<lb/>
　績為中國諱之可也秦穆公之悔過自誓志乎報怨<lb/>
　攄忿而已於是不替孟明以替殽之役故伐晉不書<pb n="3b"/>　而書戰書敗績惡其不知自反以喪師非國君子民<lb/>
　之道也程子曰秦人越國以襲人雖忿無以為辭也<lb/>
　故其來不稱伐以忿取敗故書敗績<lb/>
丁丑作僖公主<lb/>
　主為練主也作主不書過時則書之公羊傳曰主者<lb/>
　曷用虞主用桑練主用栗用栗者藏主也榖梁傳曰<lb/>
　立主喪主於虞吉主於練作僖公主譏其後也何休<lb/>
　氏曰禮作練主當以十三月髙抑崇曰周人卒哭而<pb n="4a"/>　祔祔而易主是謂虞主既朞而練練而易主是謂練<lb/>
　主僖公薨十有五月非練之時而作主猶未祔廟也<lb/>
　猶未祔廟者欲躋者故也是以謹而日之<lb/>
三月乙巳及晉處父盟<lb/>
　左氏傳曰晉人以不朝來討公如晉晉人使陽處父<lb/>
　盟公以恥之書曰及處父盟以厭之也適晉不書諱<lb/>
　之也榖梁傳曰不言公處父伉也為公諱也何以知<lb/>
　其與公盟以其日也何以不言公之如晉所恥也出<pb n="4b"/>　不書反不致也張主一曰盟于晉之國都而君不出<lb/>
　恥甚矣故諱之王㳂氏曰内没公而外去氏者既刺<lb/>
　公以不朝致辱又卑晉以非禮盟公也<lb/>
夏六月公孫敖㑹宋公陳侯鄭伯晉士縠盟于垂隴<hi>鄭地</hi>
　晉主夏盟恒日雖大夫盟日此何以不日以吾大夫<lb/>
　㑹諸侯盟也春秋日月之法莫嚴於君臣莫辨於内<lb/>
　外之别故吾君及諸侯盟恒日雖有大夫日<hi>僖公盟洮于向</hi>
　雖㑹大夫盟諸侯日<hi>新城趙盾</hi>其不日者必有故也吾大<pb n="5a"/>　夫特盟諸侯不月自參以上不日<hi>桓十一盟折</hi>雖㑹大夫<lb/>
　盟諸侯不日<hi>據此及文十八年虛折</hi>所以嚴君臣之分也必吾<lb/>
　大夫與外大夫盟而後日敵也非敵而日者異之也<lb/>
　不疑於伉者也<hi>文十六齊侯哀二邾子</hi>舍是則與外監也故于<lb/>
　邢之類不月苟吾君大夫與之盟則皆日<hi>隱二年盟戎文八年</hi>
　<hi>公子遂盟戎</hi>不欲卑吾君與大夫所以謹内外之辨也陳<lb/>
　氏傳曰晉遂以大夫盟諸侯也大夫而與諸侯敵於<lb/>
　是始故書大夫專盟自士縠也士縠非卿也見晉之<pb n="5b"/>　卑諸侯也<lb/>
自十有二月不雨至于秋七月<lb/>
　公羊傳曰記異也大旱以災書此亦旱也曷為以異<lb/>
　書大旱之日短而云災故以災書此不雨之日長而<lb/>
　無災故以異也榖梁傳曰歴時而言不雨文不憂雨<lb/>
　也不憂雨者無志乎民也<lb/>
八月丁卯大事于太廟躋僖公<lb/>
　大事者禘也譏不在用禘故畧言之公羊傳曰躋者<pb n="6a"/>　升也譏逆祀也其逆祀奈何先禰而後祖也榖梁傳<lb/>
　曰先親而後祖也逆祀也逆祀則是無昭穆也則是<lb/>
　無祖也無祖則無天也君子不以親親害尊尊此春<lb/>
　秋之義也劉侍讀曰僖公於閔非父子也然而與親<lb/>
　父子無以異者受國焉耳君之則我以臣事之父之<lb/>
　則我以子奉之是故為人後者則為之子矣髙抑崇<lb/>
　曰人君以兄弟為後者必非有子者也引而為嗣臣<lb/>
　子一體矣不繼所受國而繼先君則是所受國者竟<pb n="6b"/>　莫之嗣也生則以臣子事之死則以兄弟治之非所<lb/>
　以受國之意也胡侍講曰有天下者事七世諸侯五<lb/>
　世父死子繼兄亡弟及名號雖不同其為世一也<lb/>
冬晉人宋人陳人鄭人伐秦<lb/>
　陳氏傳曰此晉先且居宋公子成陳轅濤塗鄭公子<lb/>
　歸生也曷為不序大夫將猶稱人也自陽處父專將<lb/>
　書大夫是故春秋之始大夫將恒稱人由救鄭之後<lb/>
　畧之始稱人矣胡侍講曰晉人再敗秦師在恒情亦<pb n="7a"/>　可以已矣而報復無已殘民結怨之道也<lb/>
公子遂如齊納幣<lb/>
　納幣不書<hi>據桓宣成皆取于齊不書納幣知納幣不使大夫乃禮之常</hi>使大夫則<lb/>
　書之志禮之變也公羊傳曰譏喪娶也取在三年之<lb/>
　外則何譏乎喪取三年之内不圖昬三年之恩疾矣<lb/>
　非虛加之也以人心為皆有之以人心為皆有之則<lb/>
　曷為獨於取焉譏娶者大吉也非常吉也其為吉者<lb/>
　主於己以為有人心焉則宜於此焉變矣<pb n="7b"/>三年春王正月叔孫得臣㑹晉人宋人陳人衛人鄭人<lb/>
伐沈沈潰<lb/>
　以其服於楚也<lb/>
夏五月王子虎卒<lb/>
　王大夫不卒<hi>據成十三成肅公昭十一年單成公</hi>此其卒之何以嘗主<lb/>
　諸侯之盟也左氏傳曰來赴弔如同盟故卒之也曷<lb/>
　為不稱爵王臣無外交於是天子為之赴故不言爵<lb/>
　也陳莊子死赴於魯魯人欲勿哭繆公召縣子而問<pb n="8a"/>　焉曰古者大夫束脩之問不出竟雖欲哭焉得哭諸<lb/>
　今之大夫交政於中國雖欲勿哭焉得而勿哭然則<lb/>
　非禮也蓋衰世之志也是故翟泉之盟卒王子虎臯<lb/>
　鼬之㑹卒劉卷舍是王臣無書卒者矣<lb/>
秦人伐晉<lb/>
　陳氏傳曰此秦伯也曷為稱人殽之誓孔子有取焉<lb/>
　而秦穆之連兵無虚歲君子以為秦人不足進乎伯<lb/>
　也是故自韓原秦不以爵見於經至康公而遂外之<pb n="8b"/>　終南蒹葭之作秦非無人也而秦不用其不復東征<lb/>
　宜哉<lb/>
秋楚人圍江<lb/>
　報沈之役也晉先僕伐楚以救江不書不足書也<lb/>
雨螽于宋<lb/>
　左氏傳曰墜而死也公羊傳曰記異也<lb/>
冬公如晉<lb/>
　晉人請改盟也<pb n="9a"/>十有二月己巳公及晉侯盟<lb/>
晉陽處父帥師伐楚以救江<lb/>
　於是晉以江故告于王王叔桓公晉陽處父伐楚以<lb/>
　救江則其不書王叔何不以伐楚救江累王室也襄<lb/>
　公敗秦師于殽而歸縱淫自將以敵秦怨而忘楚患<lb/>
　伐許之役三國伐秦四國伐沈五國皆以大夫專之<lb/>
　而楚人圍江以微者往救襄公之志荒矣於是不能<lb/>
　親率諸侯以救江絀楚而屈王臣與其大夫俱以伐<pb n="9b"/>　楚無益於救江之實而使天子受其名是故特書陽<lb/>
　處父而王叔桓公不書不以累王室也伐不言以救<lb/>
　於是言以救江與之以救中國之名所以責其實也<lb/>
　王㳂氏曰諸侯大夫未有帥師而稱名氏曰某曰處<lb/>
　父何也政在諸侯則大夫皆稱人政在大夫故稱氏<lb/>
　名以罪之也始於處父者以其盟魯侯蒐于董易中<lb/>
　軍今救江而伐楚專之甚者也故始之也陳氏傳曰<lb/>
　晉大夫書帥師於是始大夫强也自是恒書大夫畧<pb n="10a"/>　之則稱人<lb/>
四年春公至自晉<lb/>
夏逆婦姜于齊<lb/>
　不言逆之者逆之者微也曰婦者有姑之辭無姑則<lb/>
　以夫人之禮至有姑則以婦禮至也姜不言氏者異<lb/>
　之不正成風以妾祖姑為昬主而當婦禮也若妾姑<lb/>
　也則不書氏故穆姜亦不氏所以别適姑也左氏傳<lb/>
　曰卿不行也君子是以知出姜之不允於魯也曰貴<pb n="10b"/>　聘而賤逆之君而卑之不允宜哉<lb/>
狄侵齊<lb/>
秋楚人滅江<lb/>
晉侯伐秦<lb/>
　張洽氏曰晉侯不以江亡為恥而亟報秦怨其為盟<lb/>
　主末矣<lb/>
衞侯使寗俞來聘<lb/>
冬十有一月壬寅夫人風氏薨<pb n="11a"/>　陳氏傳曰夫人某氏薨適稱也此莊公之妾也則曷<lb/>
　為以適稱稱之喪之以夫人之禮也隱公之喪桓母<lb/>
　猶有疑焉是故别廟也祔姑稱諡伉然如夫人則自<lb/>
　文公之喪成風始也胡侍講曰禮庶子為君為其母<lb/>
　無服不敢二尊者也邦君之妻邦人稱之曰君夫人<lb/>
　稱諸異邦曰寡小君敵體之稱也若夫妾媵則非敵<lb/>
　矣以妾媵為夫人徒欲尊其所愛而不虞卑其身以<lb/>
　妾母為夫人徒欲貴其所生而不虞賤其父卑其身<pb n="11b"/>　則失位賤其父則無本失位無本不亦悖乎<lb/>
五年春王正月王使榮叔歸含且賵<lb/>
　王不稱天異之也天子於諸侯賵之含之小君亦如<lb/>
　之禮也文公尊其妾母為夫人天子不能正於是赴<lb/>
　于京師而天子使其大夫賵之含之以成其為夫人<lb/>
　是亂人紀也故王不稱天稱天則疑於賵惠公仲子<lb/>
　不言來者畧之畧之亦所以異其事也是故來㑹葬<lb/>
　亦不稱天稱天則疑於㑹葬僖公<pb n="12a"/>三月辛亥葬我小君成風<lb/>
　啖叔佐曰葬成風祔廟也二夫人祔廟非禮也蘇子<lb/>
　由曰仲子非適故為之立宫而不祔不葬禮也自成<lb/>
　風以來妾母皆葬蓋祔也魯禮之變自此始矣<lb/>
王使召伯來㑹葬<lb/>
　陳氏傳曰王不稱天於追錫桓公見之至是再見其<lb/>
　再見何以夫人之禮葬成風也莊僖之際天下知有<lb/>
　盟主而已而襄之季年更有事於諸侯於是叔服㑹<pb n="12b"/>　葬毛伯錫命尤汲汲於魯也尤汲汲於魯則何為乎<lb/>
　成風一人賵含之二人㑹葬之以是懷諸侯吾見周<lb/>
　之益陵夷也文武之教著於南雅莫急於君夫人也<lb/>
　桓以少簒長成風以庻亂適王道熄矣而莊襄不能<lb/>
　正又從而襃賞之是以天命施之天討也是故王不<lb/>
　稱天<lb/>
夏公孫敖如晉<lb/>
秦人入鄀<hi>鄀音若</hi>
<pb n="13a"/>　不月有以來之也左氏傳曰鄀叛楚即秦又貳於楚<lb/>
　夏秦人入鄀<lb/>
秋楚人滅六<lb/>
冬十月甲申許男業卒<lb/>
六年春葬許僖公<lb/>
夏季孫行父如陳<lb/>
秋季孫行父如晉<lb/>
八月乙亥晉侯驩卒<pb n="13b"/>冬十月公子遂如晉葬晉襄公<lb/>
　盟主薨卿共葬事非禮也鄭游吉曰先王之制諸侯<lb/>
　之喪士弔大夫送葬唯嘉好聘享三軍之事於是乎<lb/>
　使卿文襄之伯也君薨大夫弔卿共葬事夫人士弔<lb/>
　大夫送葬此禮樂之自諸侯出也<lb/>
晉殺其大夫陽處父<lb/>
晉狐射姑出奔狄<lb/>
　晉襄公卒狐射姑殺陽處父則稱國以殺何兩下相<pb n="14a"/>　殺不道兩下相殺不道則處父何以書譏君也襄公蒐<lb/>
　于夷使狐射姑將陽處父請改蒐于董易中軍襄公卒<lb/>
　狐射姑使人殺陽處父君失政也君失政則大夫専<lb/>
　專則争争則相殺是故以國殺書之譏不在相殺也<lb/>
閏月不告月猶朝于廟<lb/>
　不告月者不告朔也告月必以朔故亦曰告朔廟者<lb/>
　太廟也天子頒十二月朔于諸侯諸侯受而藏之太<lb/>
　廟月朔則朝于太廟大夫南面奉天子之命君北面<pb n="14b"/>　受之因以特羊薦謂之告月文公以閏非常月閒不<lb/>
　告廟猶以朔日朝于太廟故書之志禮之所由失也<lb/>
　左氏傳曰閏以正時時以作事不告閏朔棄時政也<lb/>
　何休氏曰先受朔政乃朝廟王教尊朝廟私也髙抑<lb/>
　崇曰知朝廟之不可已則告月之禮曷為可已也<lb/>
七年春公伐邾<lb/>
　為須句故也僖公取須句反其君邾人再滅之<lb/>
三月甲戌取須句遂城郚<hi>句音俱郚音吾</hi>
<pb n="15a"/>　取國不月<hi>據僖公取須句宣公取根牟襄公取邿</hi>此其日何遂絶其祀<lb/>
　也左氏傳曰取須句寘文公子焉非禮也志在逼邾<lb/>
　而無存亡繼絶之義故日以異之遂城郚避邾難也<lb/>
夏四月宋公王臣卒<lb/>
宋人殺其大夫<lb/>
　稱人以殺衆辭也大夫者大司馬固也則曷為不名<lb/>
　死君難也宋成公卒國亂其弟禦殺其世子而自立<lb/>
　國人殺禦而立昭公襄夫人者君祖母也有淫行昭<pb n="15b"/>　不禮焉公子鮑者昭庶兄也有佞才夫人私之於是<lb/>
　夫人欲殺昭而立鮑穆襄之族攻公殺公孫固公孫<lb/>
　鄭于公宫則大夫者昭公之所與存亡者也是故稱<lb/>
　人以殺而不名名之則疑於陳公子過<lb/>
戊子晉人及秦人戰于令狐<lb/>
　此晉趙盾及秦伯也而皆稱人晉敗秦師也而曰戰<lb/>
　何也交譏之也晉襄公卒晉人欲立長君使先蔑逆<lb/>
　公子雍于秦舍適嗣不立而外求君晉既知罪矣於<pb n="16a"/>　是乎立適嗣夷臯嘗踰年矣且夷臯秦出也而康公<lb/>
　猶自將以納雍則晉豈無辭乎於是晉禦秦師敗諸<lb/>
　令狐而趙盾秦伯皆稱人兩有罪也詐戰曰敗之戰<lb/>
　敵不言師敗績此敗之矣而以敵辭書則其罪均也<lb/>
　程子曰晉始逆公子雍既而悔之故秦興兵以納之<lb/>
　晉不謝秦秦納不正皆罪也故稱人陳氏傳曰秦晉<lb/>
　之交兵於是再世自令狐之後連兵不悉書矣於八<lb/>
　年秦伐晉取武城不書於十年晉伐秦取少梁不書<pb n="16b"/>　而書秦伐晉也<lb/>
晉先蔑奔秦<lb/>
　榖梁傳曰不言出在外也<lb/>
狄侵我西鄙<lb/>
秋八月公㑹諸侯晉大夫盟于扈<lb/>
　此公㑹諸侯宋公衞侯陳侯鄭伯許男曹伯晉趙盾<lb/>
　也則曷為不序無伯之辭也晉君幼趙盾以大夫主<lb/>
　諸侯而卒使晉不競於楚於是晉弗伯而楚興此天<pb n="17a"/>　下之大變也春秋辨實之際以楚之所以興實由中<lb/>
　國之無伯故於靈公之盟㑹畧不序諸侯而楚君將<lb/>
　悉從其恒稱以罪晉也凡大夫不稱大夫必殺而後<lb/>
　稱大夫非殺而稱大夫者衆辭<hi>襄十六溴梁</hi>非衆辭則國<lb/>
　無君也<hi>莊九年齊大夫</hi>此非無君也而亦以無君之辭稱之<lb/>
　不正其以大夫而主諸侯故著之是經之變文也不<lb/>
　日畧之也以日為恒則不日為畧也<hi>於新城書至</hi>弗為功<lb/>
　也以致為恒則不致以為變也陳氏傳曰晉始失伯<pb n="17b"/>　也凡稱諸侯必前目而後凡也前有王人後無王人<lb/>
　書曰諸侯盟于某則王人不與也<hi>據首止王世子葵丘宰周公</hi>前<lb/>
　無吾君後有吾君書曰公㑹諸侯盟于某則吾君嘗<lb/>
　不與也<hi>據僖二十年盟薄二十七年盟宋</hi>未始有不與者也而但曰<lb/>
　諸侯一役而再有事也<hi>僖二十八年圍許襄十九年盟祝柯二十五年盟重丘</hi>
　非一役再有事則非凡辭也非凡辭者散辭也榖梁<lb/>
　傳曰其曰諸侯畧之也<lb/>
冬徐伐莒<pb n="18a"/>　徐嘗稱人矣則曷為復其恒稱叛諸夏也<lb/>
公孫敖如莒涖盟<lb/>
八年春王正月<lb/>
夏四月<lb/>
秋八月戊申天王崩<lb/>
冬十月壬午公子遂㑹晉趙盾盟于衡雍<hi>鄭地</hi>
　大夫與外大夫盟日敵也<lb/>
乙酉公子遂㑹雒戎盟于暴<hi>雒音洛鄭地</hi>
<pb n="18b"/>　其日乙酉距壬午四日爾傳言盟于衡雍遂㑹伊雒<lb/>
　之戎則曷為再書公子胡侍講曰春秋謹内外之辨<lb/>
　雒邑天地之中而戎居之再稱公子各日其㑹以深<lb/>
　别之示内外有辨終不可雜也許氏曰大夫而主盟<lb/>
　諸侯自扈之會始也君子惡之<lb/>
公孫敖如京師不至而復丙戌奔莒<lb/>
　榖梁傳曰不言所至<hi>據公子遂書至黄乃復</hi>未如也未如而曰<lb/>
　如不廢君命也未復而曰復不專君命也杜元凱曰<pb n="19a"/>　不言出受命而出自外行也<lb/>
螽<hi>音終</hi>
宋人殺其大夫司馬<lb/>
　此公子卬也不名則曷為稱其官有殺而代之者也<lb/>
　宋人將弑其君於是先殺其司馬而以華耦代之則<lb/>
　司馬者昭公之所與存亡者也司馬既死則兵非昭<lb/>
　公之兵矣兵非其兵則公子鮑之弑械成矣是故特<lb/>
　書其官舉者書其官者以異其事也榖梁傳曰其以<pb n="19b"/>　官稱無君之辭也<lb/>
宋司城來奔<lb/>
　此蕩意諸也不名則曷為稱其官宋司城者司空也<lb/>
　司空既出則國非昭公之國矣既殺其司馬又出其<lb/>
　司城則六卿之在位者皆公子鮑之黨而已陳氏傳<lb/>
　曰凡奔非其罪不書苟接我也不可以不書則不以<lb/>
　稱名之例書之是故未有書官者於是官從其官未<lb/>
　有書字者於是字從其字<hi>子哀</hi>
<pb n="20a"/>九年春毛伯來求金<lb/>
　求金以供葬也周室微諸侯不助喪也左氏傳曰非<lb/>
　禮也不書王命未葬也公羊傳曰毛伯天子之大夫<lb/>
　也何以不稱使當喪未君也踰年矣何以謂之未君<lb/>
　即位矣而未稱王也未稱王何以知其即位以諸侯<lb/>
　之踰年即位亦知天子之踰年即位也以天子三年<lb/>
　然後稱王亦知諸侯於其封内三年稱子也踰年稱<lb/>
　公矣則曷為於其封内三年稱子縁臣民之心不可<pb n="20b"/>　一日無君縁始終之義一年不二君不可曠年無君<lb/>
　縁孝子之心則三年不忍當也王者無求求金非禮<lb/>
　也<lb/>
夫人姜氏如齊<lb/>
二月叔孫得臣如京師辛丑葬襄王<lb/>
　王喪卿共葬事於是始見也天王崩諸侯不奔喪而<lb/>
　以微者行自東遷以來失之矣於是襄王使大夫來<lb/>
　㑹僖公葬賵含成風且㑹之葬魯亦以公子遂如晉<pb n="21a"/>　葬襄公而後得臣葬襄王一則以其來不可不徃也<lb/>
　一則以其如晉不可不如周也是故叔弓如宋葬平<lb/>
　公季孫意如如晉葬昭公而後叔鞅葬景王舍是葬<lb/>
　天子魯無使卿者矣靈王之喪鄭簡公在楚上卿守<lb/>
　國子展使印段往伯有曰弱不可子展曰與其莫往<lb/>
　弱不猶愈乎此春秋之情實也<lb/>
晉人殺其大夫先都<lb/>
　稱人以殺討亂之辭也曰大夫在位也討亂雖殺世<pb n="21b"/>　子母弟不書此大夫也則何以書諸侯不得專殺大<lb/>
　夫也孫明復曰非天子不得專殺故天王殺大夫不<lb/>
　書古者諸侯大夫皆命于天子不得專命也大夫有<lb/>
　罪則請于天子不得專殺也春秋之世國無大小其<lb/>
　大夫皆專命之有罪無罪皆專殺之其無王也甚矣<lb/>
三月夫人姜氏至自齊<lb/>
　其致以得禮也其月從其恒法也婦人無外事故行<lb/>
　必以禮而後致以禮致則月之以明得常也劉侍讀<pb n="22a"/>　曰夫人曷為或致或不致出入以禮則致出入不以<lb/>
　禮則不致此其為有禮奈何父母在而歸寧也<lb/>
晉人殺其大夫士縠及箕鄭父<lb/>
　劉侍讀曰殺二大夫以上不言及其事同而殺之之<lb/>
　志均也<hi>晉二趙三郤蔡二公孫</hi>曰某及某者以某之故而累及<lb/>
　某也<lb/>
楚人伐鄭<lb/>
　楚君將猶稱人也扈之盟嘗不序諸侯矣於是楚子<pb n="22b"/>　伐鄭則猶人之何以其人救鄭之大夫不可以不人<lb/>
　楚子也春秋雖治在大夫而楚人狂僭終不可以無<lb/>
　討當大夫與楚君遇則春秋必致謹焉其謹之如何<lb/>
　苟人中國之大夫則楚雖君將不稱君苟楚君將稱<lb/>
　君則不可人諸大夫是故侵陳遂稱宋書楚子則晉<lb/>
　趙盾救陳從其恒稱邲之戰書楚子則荀林父從其<lb/>
　恒稱伐鄭書楚子則郤缺從其恒稱晉雖不競而楚<lb/>
　罪固宜討也楚罪宜討則其君將稱君非予之也<pb n="23a"/>公子遂㑹晉人宋人衞人許人救鄭<lb/>
　陳氏傳曰兵將恒書大夫矣此晉趙盾宋華耦衞孔<lb/>
　達也曷為稱人晉遂不競而楚興也左氏傳曰卿不<lb/>
　書緩也以懲不恪<lb/>
夏狄侵齊<lb/>
秋八月曹伯襄卒<lb/>
九月癸酉地震<lb/>
冬楚子使椒來聘<pb n="23b"/>　獻㨗嘗稱人來聘曷為書君大夫春秋於吳楚唯嘉<lb/>
　好之事悉從其恒稱為其以諸侯之禮來接於我也<lb/>
　鬭椒何以不氏吳楚之有大夫未盡同中國也故吳<lb/>
　子使札來聘亦不稱公子<lb/>
秦人來歸僖公成風之禭<hi>禭音遂</hi>
　曰秦人來者微也公羊傳曰其言僖公成風何兼之<lb/>
　也兼之非禮也曷為不言及成風成風尊也劉侍讀<lb/>
　曰諸侯無二適故妾母繫子為重也葉夢得曰死三<pb n="24a"/>　日而歛則含禭有不及其尸者矣先王待人以情而<lb/>
　不責人以事故有既葬而致含於蒲席者稱其情而<lb/>
　為之節也左氏傳曰諸侯相弔賀也雖不當事苟有<lb/>
　禮焉書也以無忘舊好張洽氏曰是時秦楚交病中<lb/>
　國秦欲伐晉而歸襚於魯猶楚欲圖北方而來聘也<lb/>
葬曹共公<lb/>
十年春王三月辛夘臧孫辰卒<lb/>
夏秦伐晉<pb n="24b"/>　何休氏曰謂之秦者外之也程子曰秦唯以報復為<lb/>
　事故惡而外之王㳂氏曰秦晉用兵自殽之役令狐<lb/>
　之戰一彼一此者凡十焉故不書秦伯伐晉而直謂<lb/>
　之秦外之也不外晉者晉為盟主有救中國之義也<lb/>
　至其不能救陳蔡而伐鮮虞則亦外之矣陳氏傳曰<lb/>
　外秦也歸成風之隧使術來聘秦習於禮矣則其外<lb/>
　之何楚之興秦之力也自滅庸以後秦為楚役自晉<lb/>
　主諸夏之盟舍秦無加兵於晉者也㑹於夷儀之歲<pb n="25a"/>　秦晉成而不結又明年盟于宋而南北之勢成楚子<lb/>
　曰釋齊秦他國請相見也是戰國之萌也於次國風<lb/>
　退秦於魏唐之後於序書系秦於周末於作春秋由<lb/>
　韓原之後秦師無君大夫皆夫子所以深致意於秦<lb/>
　而不使列於諸夏之國也自後戰於麻隧不書其帥<lb/>
　次于棫林大書曰伐予晋抑秦之意不待辨説而自<lb/>
　見矣<lb/>
楚殺其大夫宜申<pb n="25b"/>　此鬭宜申也但名之謀弑其君也討亂恒書人此謀<lb/>
　弑其君則曷為稱國以殺楚人諱之以他罪告也<lb/>
自正月不雨至于秋七月<lb/>
及蘇子盟于女栗<lb/>
　蘇子者天子大夫也孰及之公也曷為不言公諱與<lb/>
　天子大夫盟也向也翟泉之盟諱公則王子虎稱人<lb/>
　此其書蘇子何翟泉之盟伯者之事也為王室與晉<lb/>
　侯諱之於是中國無伯天子大夫自出以盟諸侯若<pb n="26a"/>　諸侯特相盟之為者其事無足諱也其不日所以别<lb/>
　於及外大夫盟而不言公者也<lb/>
冬狄侵宋<lb/>
楚子蔡侯次于厥貉<lb/>
　外次必有闗於天下之故而後書此何以書晉靈公<lb/>
　少不在諸侯楚欲圖北方㑹諸侯于息而次于厥貉<lb/>
　故特書之以是為晉楚盛衰之機也陳氏傳曰外㑹<lb/>
　未有言次者此其言次何以楚之圖諸侯而未集也<pb n="26b"/>　晉雖不競君大夫數㑹而不序春秋重絶晉也㑹于<lb/>
　息宋陳鄭嘗已從楚矣已而為新城之盟則楚猶未<lb/>
　得志於陳鄭也於是㑹息不書書及蔡侯次厥貉用<lb/>
　見楚之未得志於諸侯也於是陳侯鄭伯㑹楚子于<lb/>
　息遂㑹蔡侯次于厥貉則其但書蔡侯何楚未足以<lb/>
　得陳鄭也蔡遷于楚陳次之鄭介兩間當晉楚南北<lb/>
　之勢未分則三國恒被其禍而未嘗無先後緩急之<lb/>
　差也故諸侯之反覆乎晉楚之間者春秋必有察焉<pb n="27a"/>　以新城之盟陳侯鄭伯皆在而靈城之際鄭每重於<lb/>
　叛晉則㑹于息非其意也非其意而與蔡侯列數之<lb/>
　則溢罰矣故息㑹不書至辰陵而後書則晉楚南北<lb/>
　之勢決矣<lb/>
十有一年春楚子伐麇<hi>麇音君</hi>
　楚初書君將也其書君將何以中國無伯也當中國<lb/>
　有伯則正其名以信攘郤之義及中國無伯則著其<lb/>
　實以明荆楚之彊此春秋之㫖也<pb n="27b"/>夏叔仲彭生㑹晉郤缺于承筐<lb/>
　謀諸侯之從楚者也<lb/>
秋曹伯來朝<lb/>
公子遂如宋<lb/>
狄侵齊<lb/>
冬十月甲午叔孫得臣敗狄于鹹<lb/>
十有二年春王正月郕伯來奔<lb/>
　此郕太子朱儒也則其曰郕伯何逆以諸侯之禮也<pb n="28a"/>　郕伯卒郕人立君太子朱儒以二邑來奔魯人喜於<lb/>
　得地而矜其失國故以諸侯之禮逆之不名異成君<lb/>
　也左氏傳曰不書地尊諸侯也陳氏傳曰此郕太子<lb/>
　也魯逆以諸侯之禮吾從而志之無改焉何也唯其<lb/>
　如二君也廢立之際足以亂名實則春秋不可以弗<lb/>
　辨苟無亂於名實則春秋不辨也春秋之作别嫌明<lb/>
　微而已有不待辨而自見春秋何治焉郕太子朱儒<lb/>
　魯謂郕伯晉太子州蒲魯謂之晉侯從而志之徒見<pb n="28b"/>　其悖禮焉耳故凡辭從主人則非修春秋之辭也<lb/>
把伯來朝<lb/>
二月庚子子叔姬卒<lb/>
　其稱子何周人字積叔故或加子以自異也此把叔<lb/>
　姬也何以不言把左氏傳曰絶也把桓公來朝請絶<lb/>
　叔姬而無絶昬公許之内女為大夫出言來歸此何<lb/>
　以不言來歸以歸寧來也曷為不言歸寧内女歸寧<lb/>
　恒不書也内女來歸不卒<hi>據齊叔姬郯伯姬不卒蓋不以禮成其喪</hi>此其<pb n="29a"/>　卒之何嘗為君夫人矣雖見出猶以姑姊妹之禮成<lb/>
　其喪也不書葬同於在室也<lb/>
夏楚人圍巢<lb/>
秋滕子來朝<lb/>
秦伯使術來聘<lb/>
冬十有二月戊午晉人秦人戰于河曲<lb/>
　陳氏傳曰此秦伯晉趙盾也曷為稱人亟戰也於是<lb/>
　范山言於楚子曰晉君少不在諸侯北方可圖也而<pb n="29b"/>　秦晉亟戰秦晉亟戰而楚君將稱君矣是故戰必言<lb/>
　及而不言及曰晉人秦人戰于河曲畧之辭也榖梁<lb/>
　傳曰不言及秦晉之戰已亟故畧之<lb/>
季孫行父帥師城諸及鄆<lb/>
　穀梁傳曰稱帥師言有難也孫明復曰畏莒故也張<lb/>
　洽氏曰莒魯之爭始於此胡邦衡曰春秋城築二十<lb/>
　九言帥師者三非惟勞民以城又毒衆以爭也<lb/>
十有三年春王正月<pb n="30a"/>夏五月壬午陳侯朔卒<lb/>
邾子蘧蒢卒<hi>音渠除</hi>
自正月不雨至于秋七月<lb/>
大室屋壞<lb/>
　榖梁傳曰大室屋壞有壊道也譏不修也大室猶世<lb/>
　室也周公曰大廟伯禽曰大室羣公曰宫禮宗廟之<lb/>
　事君親割夫人親舂敬之至也為社稷之主而先君<lb/>
　之廟壞極稱之志不敬也髙抑崇曰世室者人君之<pb n="30b"/>　所常有事者也公每月朝之有司以時黝堊之豈有<lb/>
　將壞而不知者則其不知省也久矣<lb/>
冬公如晉<lb/>
衞侯㑹公于沓<lb/>
狄侵衞<lb/>
十有二月己丑公及晉侯盟<lb/>
公還自晉<lb/>
鄭伯㑹公于棐<hi>二音匪吠鄭地</hi>
<pb n="31a"/>十有四年春王正月公至自晉<lb/>
　凡公如而至不月此至以四時首月故書之<lb/>
邾人伐我南鄙<lb/>
叔彭生帥師伐邾<lb/>
夏五月乙亥齊侯潘卒<lb/>
六月公㑹宋公陳侯衞侯鄭伯許男曹伯晉趙盾癸酉<lb/>
同盟于新城<lb/>
　陳氏傳曰向也扈之盟不序諸侯此其復序何諸夏<pb n="31b"/>　之志也晉侯救江無功救鄭無功與秦亟戰而楚浸<lb/>
　彊交聘乎中國得蔡次厥貉矣而晉遂不競於是公<lb/>
　朝晉衞侯來㑹公還自晉鄭伯來㑹諸夏之懼甚矣<lb/>
　汲汲於晉而為此盟如之何勿序也以諸夏之汲汲<lb/>
　於晉也而徒以趙盾主是盟書曰同盟自幽以來未<lb/>
　之有也<lb/>
秋七月有星孛入于北斗<lb/>
　穀梁傳曰孛之為言猶茀也其曰入于北斗斗有環<pb n="32a"/>　域也孫明復曰孛彗之屬偏指曰彗光芒四出曰孛<lb/>
公至自㑹<lb/>
晉人納㨗菑于邾弗克納<hi>菑側其反</hi>
　穀梁傳曰其曰人微之也何為微之長轂五伯乘過<lb/>
　宋鄭滕薛敻入千乘之國欲變人之主至其城下然<lb/>
　後知之何知之晩也未伐而曰弗克何也弗克其義<lb/>
　也㨗菑晉出也貜且齊出也貜且正也㨗菑不正也<lb/>
　陳氏傳曰此趙盾也曷為稱人以晉為不競也楚方<pb n="32b"/>　交聘于上國得蔡次厥貉矣而晉區區納亡公子於<lb/>
　邾又以少陵長見辭於邾人自敗于令狐盟于扈救<lb/>
　鄭戰河曲趙盾皆不書由是訖靈公之篇兵車之㑹<lb/>
　自參以上皆人之趙盾為之也<hi>十七年伐宋宣二年侵鄭</hi>
九月甲申公孫敖卒于齊<lb/>
　穀梁傳曰奔大夫不言卒而言卒何也為受其喪不<lb/>
　可不卒也其地於外也卒于外則公未嘗臨其喪其<lb/>
　日何敖已絶卿位惠叔毁請于朝感于赦父恩實過<pb n="33a"/>　隆故書其日<lb/>
齊公子商人弑其君舍<lb/>
　舍未踰年其曰君何也正君臣之名以定簒弑之罪<lb/>
　也記曰君薨太子號稱子待猶君也是故未踰年不<lb/>
　曰君縁孝子之心而為之號也弑未踰年君稱君縁<lb/>
　臣民之義以正其名也嗣子繼世以為先君主後社<lb/>
　稷宗廟之所繫而存也其曰不成君者豈臣子之所<lb/>
　得言哉其不日則以未踰年也孫明復曰弑未踰年<pb n="33b"/>　君稱君嫌與成君異也<lb/>
宋子哀來奔<lb/>
　奔大夫恒名之此其不名何以别於有罪而見出於<lb/>
　其君者也<lb/>
冬單伯如齊<hi>單音善</hi>
　左氏傳曰襄仲使告于王請以王寵求昭姬于齊冬<lb/>
　單伯如齊請子叔姬<lb/>
齊人執單伯<pb n="34a"/>　陳氏傳曰春秋書周大夫如吾大夫然内之也伯者<lb/>
　作天下不知有王久矣於是魯之請昭姬晉之命隨<lb/>
　㑹猶假寵於王室而文宣之際王卿士數有事于四<lb/>
　方救江之役黒壤之盟王叔桓公在焉蓋汲於晉葬<lb/>
　僖公錫文公命賵含成風王季子來聘尤汲於魯也<lb/>
　而齊人執單伯以天子之使而見執於齊商人諸侯<lb/>
　莫為之變焉則王室益不競矣以天子之使而見執<lb/>
　春秋所甚懼也<pb n="34b"/>齊人執子叔姬<lb/>
十有五年春季孫行父如晉<lb/>
　為單伯與子叔姬故也<lb/>
三月宋司馬華孫來盟<lb/>
　來盟未有稱官者此華耦也曷為以官稱不稱官則<lb/>
　無以見其代公子卬也其不稱使且不名何非君命<lb/>
　也向也書齊髙子來盟猶曰我無君也使非我無君<lb/>
　也而不稱使且不名則非其君命也非其君命而來<pb n="35a"/>　盟於我必有異志於其君者矣宋昭公立不勝羣公<lb/>
　子之偪又不寧於其大夫以及君祖母公子鮑禮於<lb/>
　國人饋飴其老者而賑其饑日遊於六卿之門而交<lb/>
　其材士國人謂君無道謂鮑為賢因襄夫人以殺其<lb/>
　大夫公子之忠於君者而盡以鮑之黨為卿是故華<lb/>
　耦為司馬華元為右師華元司寇華禦事之子也而<lb/>
　為右師葢鮑與夫人所進以成其事者也於是使華<lb/>
　孫來盟於魯明年宋人弑其君晉衛陳鄭伐宋討弑<pb n="35b"/>　君者而魯不與則昭公之弑皆華氏之族為之也書<lb/>
　曰宋人殺其大夫宋人殺其大夫司馬宋司城來奔<lb/>
　宋司馬華孫來盟宋人弑其君杵臼則獄有所歸矣<lb/>
　亂臣賊子無所遯其情矣故來盟恒不月<hi>據來盟九四皆不月</hi>
　於是特書月以異之<lb/>
夏曹伯來盟<lb/>
齊人歸公孫敖之喪<lb/>
　大夫喪還不致<hi>據仲遂公孫嬰齊</hi>此奔大夫也則何以志有<pb n="36a"/>　君命也歸則何以不言來無專使也齊人為孟氏謀<lb/>
　飾棺寘諸堂阜惠叔取而殯之則無專使可知矣其<lb/>
　曰齊人歸之何見其所以歸也䇿書之大體存而世<lb/>
　卿之失見矣吕居仁曰敖雖廢命奔莒而其子猶繼<lb/>
　立於朝則大夫之汰甚矣以其子之汰請其父之喪<lb/>
　雖欲勿許得乎於是以見大夫之專也<lb/>
六月辛丑朔日有食之鼓用牲于社<lb/>
單伯至自齊<pb n="36b"/>　陳氏傳曰吾大夫不致必見報而後致春秋書周大<lb/>
　夫如吾大夫然故至單伯也<lb/>
晉郤缺帥師伐蔡戊申入蔡<lb/>
　入不言伐而言伐晉有辭也踐土翟泉之役蔡無不<lb/>
　在焉厥貉之次㑹楚者三國而經獨書蔡於是新城<lb/>
　之盟不致則蔡之罪宜討其日謹之也外入國雖君<lb/>
　將不日苟伯者有討於諸侯雖大夫將日<hi>據此及襄二十五年</hi>
　<hi>鄭公孫舍之入陳皆日</hi>晉雖不競而諸侯叛夏盟者終不可以<pb n="37a"/>　無討也<lb/>
秋齊人侵我西鄙<lb/>
季孫行父如晉<lb/>
冬十有一月諸侯盟于扈<lb/>
　新城嘗序諸侯矣於是蔡始服而晉侯宋公衞侯蔡<lb/>
　侯陳侯鄭伯許男曹伯盟以謀伐齊則曷為不序晉<lb/>
　終不足與有為也齊商人弑其君執天子之使三綱<lb/>
　絶矣又將間晉以絀魯而晉不能討由是并失齊魯<pb n="37b"/>　雖得蔡無能為也故終靈公之篇凡合諸侯皆不序<lb/>
　而頃王崩葬復不書自有伯以來中國之勢又一變<lb/>
　也春秋予晉以伯者以其能率諸侯尊王室也以齊<lb/>
　商人弑其君執天子之使而諸侯不為之變中國無<lb/>
　伯則王室愈卑雖弔葬猶不弔葬也<lb/>
十有二月齊人來歸子叔姬<lb/>
　其曰齊人來歸何既有其本必録其末以叔姬嘗見<lb/>
　止故著其見釋也其月何非罪出也<hi>據宣十六郯伯姬不月</hi>然<pb n="38a"/>　則子叔姬始歸于齊何以不書以其卒見絶於齊故<lb/>
　畧之畧之所以異之也<lb/>
齊侯侵我西鄙遂伐曹入其郛<lb/>
　陳氏傳曰一役而再有事不悉書也苟悉書也則以<lb/>
　遂言之兵事言遂必天下之大故也此其言遂何齊<lb/>
　始敗夏盟也晉文公卒襄公能合諸侯靈雖不競而<lb/>
　新城之盟諸夏汲汲焉固結之則猶有屬也而齊獨<lb/>
　為亂階執天子之使加兵於魯於是伐曹晉遂不競<pb n="38b"/>　而諸侯貳故悉書之也左氏傳曰謂諸侯不能也是<lb/>
　故入郛皆不書於齊特書之<lb/>
十有六年春季孫行父㑹齊侯于陽榖齊侯弗及盟<lb/>
　及齊平也<lb/>
夏五月公四不視朔<lb/>
　四不視朔者自二月至五月此不視其朔政也諸侯<lb/>
　非有疾無不視朔者有疾而不視朔無以議為也計<lb/>
　十二公豈無以疾不視朔者經皆不書此何以書以<pb n="39a"/>　公之絀於齊也陽榖之㑹公稱疾不行齊侯不與季<lb/>
　孫盟曰請俟君間故公比不視朔以實其言得請而<lb/>
　後復初則公非有疾也絀於齊也<lb/>
六月戊辰公子遂及齊侯盟于郪丘<hi>二音西郪齊地</hi>
　特相盟雖大夫稱及内為志也春秋書大夫盟諸侯<lb/>
　皆惡其伉吾君及外大夫盟則不言公而日不言公<lb/>
　以示義則日以見實也吾大夫及諸侯盟則稱君而<lb/>
　不月不月以示義則稱君以見實也吾大夫盟諸侯<pb n="39b"/>　而日者異之也<hi>哀二年及邾子盟于拔</hi>不然則夷狄之君也此<lb/>
　齊侯也而與夷狄之君同日惡其瀆貨以要盟故異<lb/>
　之也<lb/>
秋八月辛未夫人姜氏薨<lb/>
毁泉臺<lb/>
　臺而曰毁壞而除之也榖梁傳曰喪不貳事貳事緩<lb/>
　喪也以文為多失道也自古為之今毁之不如勿處<lb/>
　而已矣孫明復曰惡勞民也築之勞毁之勞既築之<pb n="40a"/>　而又毁之可謂勞矣劉侍讀曰以為祥而毁之非明<lb/>
　民之道也<lb/>
楚人秦人巴人滅庸<lb/>
　夷狄滅國恒不月也<lb/>
冬十有一月宋人弑其君杵臼<lb/>
　弑君者曷或稱名氏或稱國或稱人或稱閽或稱卒<lb/>
　以賊赴者稱名氏微者稱人閽曰閽盜日盜不以賊<lb/>
　赴者稱國以卒赴曰卒以賊赴者獄有所歸也弑君<pb n="40b"/>　天下之大惡也而獄有所歸是國猶有臣子也不以<lb/>
　賊赴有獄無所歸也弑君天下之大惡也而獄無所<lb/>
　歸則有受其惡者矣吾魯史也他國之獄何知焉從<lb/>
　而書之辟不敏也春秋為亂臣賊子而作於是宋人<lb/>
　殺其大夫而弑其君魯與聞乎故者也而以微者書<lb/>
　則亂臣賊子何懼焉故正之曰宋人殺其大夫宋人<lb/>
　殺其大夫司馬宋司城來奔宋子哀來奔宋司馬華<lb/>
　孫來盟宋人弑其君杵臼則獄有所歸矣稱人非微<pb n="41a"/>　者矣其不日<hi>據十八年齊人弑其君日</hi>所以别其非微者矣<lb/>
十有七年春晉人衞人陳人鄭人伐宋<lb/>
　大夫稱人失討賊之義也左氏傳曰晉荀林父衞孔<lb/>
　達陳公孫寧鄭石楚伐宋討曰何故弑君猶立文公<lb/>
　而還卿不書失其所也<lb/>
夏四月癸亥葬我小君聲姜<lb/>
齊侯伐我西鄙<lb/>
六月癸未公及齊侯盟于榖<pb n="41b"/>諸侯㑹于扈<lb/>
　宋及晉平宋文公受盟于晉晉侯遂㑹諸侯于扈以<lb/>
　定其位鄭穆公曰晉不足與也遂受盟于楚書曰諸<lb/>
　侯無伯之辭也<lb/>
秋公至自榖<lb/>
　公㑹諸侯不致<hi>據僖以前公與諸侯盟㑹皆不書至</hi>此何以致始㑹晉<lb/>
　而事齊也盟于榖而後魯知有齊而已不致以為恒<lb/>
　則致之以見義也<pb n="42a"/>冬公子遂如齊<lb/>
十有八年春王二月丁丑公薨于臺下<lb/>
　榖梁傳曰臺下非正也<lb/>
秦伯罃卒<hi>罃音鶯</hi>
夏五月戊戌齊人弑其君商人<lb/>
六月癸酉葬我君文公<lb/>
秋公子遂叔孫得臣如齊<lb/>
　使舉上客而不稱介此其列數之何以二事行也惡<pb n="42b"/>　與視皆齊出也仲遂將殺惡與視而立宣公恐齊人<lb/>
　不從故托二事偕叔孫以請于齊也季孫行父曰使<lb/>
　我殺適立庶者仲也故告立于齊請㑹于齊皆季孫<lb/>
　専之葉少藴曰自僖以來三桓子孫浸强遂視三家<lb/>
　為最親如齊如晉如楚伐把伐邾皆遂為之魯之政<lb/>
　盡在遂矣文公立而遂益專叔孫季孫雖進而未能<lb/>
　與之抗也於是得臣行父皆與聞乎故其所由來者<lb/>
　漸矣<pb n="43a"/>冬十月子卒<lb/>
　既葬未踰年曰子弑而曰卒諱之也孫明復曰未踰<lb/>
　年故不日以别之<lb/>
夫人姜氏歸于齊<lb/>
　子弑故母出左氏傳曰大歸也家鉉翁氏曰齊人弑<lb/>
　舍而歸叔姬于魯魯人弑赤而歸出姜于齊弑君出<lb/>
　母内外一轍上無天子下無方伯莫能討也<lb/>
季孫行父如齊<pb n="43b"/>　許翰氏曰前乎子卒如齊後乎子卒如齊齊與聞乎<lb/>
　故也<lb/>
莒弑其君庶其<lb/>
　弑其君者太子僕也曷為不書僕弑僕見黜而因國<lb/>
　以弑其君以其寶玉來奔故不以賊赴也其不日以<lb/>
　别於富國大臣之弑君而稱國者也<hi>據晉弑其君州蒲書日</hi>
　<lb/>
　春秋集傳卷七<lb/>
</p>

  </div>
            <div>
                <head>春秋集傳卷八</head>
    <p>
<pb n="1a"/>欽定四庫全書<lb/>
　春秋集傳卷八　　　　　　元　趙汸　撰<lb/>
　　宣公<lb/>
元年春王正月公即位<lb/>
　穀梁傳曰繼故言即位與聞乎故也<lb/>
公子遂如齊逆女<lb/>
三月遂以夫人婦姜至自齊<lb/>
　穀梁傳曰大夫不以夫人以夫人非正也刺不親迎<pb n="1b"/>　也公羊傳曰遂何以不稱公子一事而再見者卒名<lb/>
　也其稱婦有姑之辭也髙抑崇曰稱婦姜見敬嬴妾<lb/>
　也而姑之也<lb/>
夏季孫行父如齊<lb/>
　請㑹也<lb/>
晉放其大夫胥甲父于衞<lb/>
　大夫非殺不言其大夫此放也則其大夫何諸侯無<lb/>
　專放放與殺一體也曰放其大夫者譏其專也或稱<pb n="2a"/>　國以放或稱人以放義與殺其大夫同也榖梁傳曰<lb/>
　放猶屏也髙抑崇曰放者投之逺方也晉與衞同為<lb/>
　列國而放其有罪之臣於衞是鄙衞也衞人受晉之<lb/>
　逐臣而不辭迫於勢也<lb/>
公㑹齊侯于平州<lb/>
　宣公簒立而請㑹于齊求列於諸侯免於討也<lb/>
公子遂如齊<lb/>
　左氏傳曰拜成也<pb n="2b"/>六月齊人取濟西田<lb/>
　左氏傳曰為立公故以賂齊也陳氏傳曰外取邑不<lb/>
　書雖取諸我不書<hi>據傳襄二十六年齊取我髙魚</hi>必有歸之者也然<lb/>
　後書是故濟西田書取讙闡書取<lb/>
秋邾子來朝<lb/>
　齊故也<lb/>
楚子鄭人侵陳遂侵宋<lb/>
　陳氏傳曰書遂侵宋言不在陳也南北之勢於是始<pb n="3a"/>　也後十五年而宋楚平後五十年而晉趙武楚屈建<lb/>
　同盟于宋諸夏之君分為晉楚之從矣南北之勢於<lb/>
　是始故謹而書之也自是訖春秋師再有事無言遂<lb/>
　者矣言遂者非與國伐盟主<hi>齊侯伐衞遂伐晉事在襄二十二年</hi>則盟<lb/>
　主伐與國也<hi>晉士鞅侵鄭遂侵衞傳曰衞叛晉也事在定八年</hi>
晉趙盾帥師救陳<lb/>
宋公陳侯衞侯曹伯㑹晉師于棐林伐鄭<lb/>
　靈公之㑹諸侯不序大夫自參以上人之此趙盾之<pb n="3b"/>　師也則其列數諸侯㑹之何嫌以中國絀於夷狄也<lb/>
　自中國無伯而諸侯不序而楚君將稱君是春秋所<lb/>
　以辨名實也然晉雖弗伯而中國之大義不以無伯<lb/>
　而亡以楚得鄭侵陳遂侵宋稱君將矣而救陳人晉<lb/>
　大夫㑹伐鄭不序諸侯是遂無中國也春秋正其義<lb/>
　不謀其利明其道不計其功故當楚書君將則中國<lb/>
　君大夫禦楚雖無功從其恒稱明晉雖不競而楚終<lb/>
　不可以無討所以信大義於天下也公羊傳曰此趙<pb n="4a"/>　盾之師也曷為不言趙盾之師君不㑹大夫之辭也<lb/>
冬晉趙穿帥師侵崇<lb/>
　趙穿者盾之族也<lb/>
晉人宋人伐鄭<lb/>
二年春王二月壬子宋華元帥師及鄭公子歸生帥師<lb/>
戰于大棘宋師敗績獲宋華元<lb/>
　鄭伐宋受命于楚也不見伐以及戰見之也大夫生<lb/>
　死皆曰獲言獲言敗績師敗績而身又見獲也君獲<pb n="4b"/>　不言師敗績重君也大夫獲言師敗績師重與大夫<lb/>
　等也<lb/>
秦師伐晉<lb/>
　以報崇也<lb/>
夏晉人宋人衞人陳人侵鄭<lb/>
　此晉趙盾以諸侯之師曷為稱人以罪晉也鄭為楚<lb/>
　伐宋獲其大夫晉之恥也盾興諸侯之師以伐鄭而<lb/>
　畏楚輒還中國益以卑矣陳氏傳曰以晉為甚不競<pb n="5a"/>　也楚方圖中國而晉以大夫用諸侯由是兵車之㑹<lb/>
　自參以上皆人之而楚皆稱子矣<lb/>
秋九月乙丑晉趙盾弑其君夷臯<lb/>
　榖梁傳曰穿弑也盾不弑而曰盾弑何也以罪盾也<lb/>
　其以罪盾何也曰靈公朝諸大夫而暴彈之觀其辟<lb/>
　丸也趙盾入諫不聽出亡至郊趙穿弑公而後反趙<lb/>
　盾史狐書曰趙盾弑君盾曰天乎天乎予無罪孰為<lb/>
　盾而忍弑其君者乎史狐曰子為正卿入諫不聽出<pb n="5b"/>　亡不逺君弑反不討賊則志同志同則書重非子而<lb/>
　誰故書之曰晉趙盾弑其君夷臯者過在下也胡侍<lb/>
　講曰趙穿弑君而盾首惡是盾與聞乎故也薛士龍<lb/>
　曰君將殺盾而穿弑君則主弑者盾也穿受命而行<lb/>
　事者也吳先生曰穿盾之族子穿之弑為盾之弑也<lb/>
　書曰趙盾弑其君誅首惡也<lb/>
冬十月乙亥天王崩<lb/>
三年春王正月郊牛之口傷改卜牛牛死乃不郊猶三<pb n="6a"/>望<lb/>
　未牲曰牛牛傷改卜禮也改卜牛又死異也乃不郊<lb/>
　重其變不敢瀆也言免牲不言不郊從可知也言牛<lb/>
　死則言不郊牛死得再卜須言不郊義乃盡也此何<lb/>
　以書記異且言猶三望也<lb/>
葬匡王<lb/>
楚子伐陸渾之戎<lb/>
　夷狄相伐不書<hi>據文十六年戎伐楚哀四年楚克夷虎蠻氏之類皆不書</hi>此何以<pb n="6b"/>　書近王都也陳氏傳曰窺周室也<lb/>
夏楚人侵鄭<lb/>
　鄭即晉也晉侯伐鄭及郔鄭及晉平即何以不書以<lb/>
　鄭之反覆乎晉楚之閒非得已也故書晉楚之侵伐<lb/>
　則鄭向背可知而凡以侵伐取成者不悉書雖晉君<lb/>
　自將亦不書以見春秋雖責備於鄭而察其情也然<lb/>
　猶書侵伐者所以譏晉而罪楚也<lb/>
秋赤狄侵齊<pb n="7a"/>宋師圍曹<lb/>
冬十月丙戌鄭伯蘭卒<lb/>
葬鄭穆公<lb/>
四年春王正月公及齊侯平莒及郯莒人不肯公伐莒<lb/>
取向<lb/>
　榖梁傳曰及者内為志焉爾平者成也不肯者可以<lb/>
　肯也莒人辭不受治也伐莒義兵也取向非也乘義<lb/>
　而為利也劉侍讀曰平莒及郯義也莒人不肯吾有<pb n="7b"/>　不義焉伐莒强也取向利也非君子之道也小邾射<lb/>
　以邑歸魯魯使大夫盟之辭曰使子路要我無所用<lb/>
　盟千乘之國不信其盟而信子路之一言子路可謂<lb/>
　能以言信矣推子路之心居郯莒之閒安有不聽者<lb/>
　哉<lb/>
秦伯稻卒<lb/>
夏六月乙酉鄭公子歸生弑其君夷<lb/>
　弑君者公子宋也則曷為蔽罪歸生歸生正卿也而<pb n="8a"/>　與聞乎故則歸生固為逆首也然則公子宋無罪與<lb/>
　以歸生受誅而宋獲免是春秋為法書之論也法者<lb/>
　具獄以定刑故有出入之患春秋立教誅首惡以正<lb/>
　人心人心正則君臣父子之分明而禍亂息矣故謂<lb/>
　晉趙穿鄭宋為佚罪必欲成盾與歸生為首弑然後<lb/>
　無累於春秋是法書之謂也<lb/>
赤狄侵齊<lb/>
秋公如齊<pb n="8b"/>公至自齊<lb/>
冬楚子伐鄭<lb/>
五年春公如齊<lb/>
夏公至自齊<lb/>
秋九月齊髙固來逆子叔姬<lb/>
　榖梁傳曰諸侯之嫁子於大夫主大夫以與之來者<lb/>
　内也陳氏傳曰公自主之也於是公如齊髙固使齊<lb/>
　侯止公請叔姬焉則髙固伉也吳先生曰宣公負簒<pb n="9a"/>　國之罪倚齊以自安數朝數聘猶以為未也甚至齊<lb/>
　臣强委禽焉亦與之女而不敢違又且自為之主蓋<lb/>
　其身為不義故能忍恥辱而屈於人下彼曹子臧吳<lb/>
　季札果何人哉强與之國義不肯受故能不降其志<lb/>
　不辱其身而常信於人上<lb/>
叔孫得臣卒<lb/>
　不日公弗臨也<lb/>
冬齊髙固及子叔姬來<pb n="9b"/>　左氏傳曰反馬也家鉉翁氏曰反馬不躬至歸寧無<lb/>
　並行髙固卿也而與婦俱來非禮也<lb/>
楚人伐鄭<lb/>
　楚將稱君矣此曷為稱人一役而再有事也楚比伐<lb/>
　鄭不能服於是楚子再見故畧之也畧之則荀林父<lb/>
　救鄭伐陳何以不書陳鄭一體也力不足以保陳而<lb/>
　伐陳以救鄭非伯者救中國之道也故書侵陳舉重<lb/>
六年春晉趙盾衞孫免侵陳<pb n="10a"/>　討貳也<lb/>
夏四月<lb/>
秋八月螽<lb/>
冬十月<lb/>
七年春衞侯使孫良夫來盟<lb/>
　謀㑹晉也<lb/>
夏公㑹齊侯伐萊<lb/>
秋公至自伐萊<pb n="10b"/>大旱<lb/>
冬公㑹晉侯宋公衞侯鄭伯曹伯于黒壤<lb/>
　晉靈之會盟皆不序黒壤而下何以復序諸侯成公<lb/>
　初有志於諸侯也晉靈公再合諸侯于扈既失齊又<lb/>
　失魯且失陳失鄭晉是以無能為成公立而自將以<lb/>
　伐鄭鄭既服則有事於陳於是請王命以合諸侯于<lb/>
　黑壤而王叔桓公以涖之庶乎文襄之餘烈矣故晉<lb/>
　之盟㑹復序諸侯於是始雖然猶未書君將也<pb n="11a"/>八年春公至自㑹<lb/>
夏六月公子遂如齊至黄乃復<lb/>
　此有疾而復也曷為不言有疾<hi>據昭公如晉有疾乃復</hi>義不可<lb/>
　言也國君外如有疾而復君禮也人臣不以死生貳<lb/>
　君命無以疾還之道也禮賔入竟有疾而死遂也若<lb/>
　賔死未得將命則既歛于棺造于朝介將命朝聘而<lb/>
　終以尸將命禮也黄齊竟也以疾還非禮也<lb/>
辛巳有事于大廟仲遂卒于垂<pb n="11b"/>　有事謂禘也大廟曰大事羣公曰有事此大廟也則<lb/>
　其言有事何雖大廟也為君事言曰大事為臣事言<lb/>
　曰有事各以其故言之譏不在用禘故不言禘也遂<lb/>
　公子也其曰仲何也録異恩也垂齊地也陳氏傳曰<lb/>
　其不言公子仲遂<hi>據公子季友卒公子叔肸卒</hi>蒙上文也大夫卒竟<lb/>
　内不地竟外地諸侯雖不出境地之<lb/>
壬午猶繹萬入去籥<lb/>
　榖梁傳曰猶者可以己之辭繹者祭之旦日之享賔<pb n="12a"/>　也公羊傳曰萬者何干舞也籥者何籥舞也其言萬<lb/>
　入去籥何去其有聲者廢其無聲者知其不可而為<lb/>
　之也何休氏曰禮大夫死為廢一時之祭有事于廟<lb/>
　而聞之者去樂卒事卒事而聞之者廢繹<lb/>
戊子夫人嬴氏薨<lb/>
　以夫人之禮喪妾母也<lb/>
晉師白狄伐秦<lb/>
楚人滅舒蓼<pb n="12b"/>　羣舒皆東夷之國也<hi>據成十七舒庸襄二十五舒鴻</hi>
秋七月甲子日有食之既<lb/>
冬十月己丑葬我小君敬嬴雨不克葬庚寅日中而克<lb/>
葬<lb/>
　己丑葬之日也雨不克葬者禮君葬用四紼執紼五<lb/>
　百人遣車七乘其物備其事嚴不可以冐雨而葬也<lb/>
　庶人縣窆不封不樹不為雨止則大夫以上葬為雨<lb/>
　止矣左氏傳曰雨不克葬禮也禮卜葬先逺日辟不<pb n="13a"/>　懷也何休氏曰死葬之以禮故不得行禮則不葬也<lb/>
城平陽<lb/>
楚師伐陳<lb/>
九年春王正月公如齊<lb/>
　公如不月苟如以四時首月則書其月非王事不敢<lb/>
　廢時首也故如京師月<lb/>
公至自齊<lb/>
夏仲孫蔑如京師<pb n="13b"/>齊侯伐萊<lb/>
秋取根牟<lb/>
　根牟微國也國而曰取不絶其祀也<lb/>
八月滕子卒<lb/>
九月晉侯宋公衞侯鄭伯曹伯㑹于扈<lb/>
晉荀林父帥師伐陳<lb/>
　胡邦衡曰成公再合諸侯而以林父帥師大夫猶專<lb/>
　伐也<pb n="14a"/>辛酉晉侯黑臀卒于扈<lb/>
　髙抑崇曰不言卒于會者諸侯已散也<lb/>
冬十月癸酉衞侯鄭卒<lb/>
宋人圍滕<lb/>
楚子伐鄭<lb/>
晉郤缺帥師救鄭<lb/>
陳殺其大夫洩冶<lb/>
　殺諌臣也<pb n="14b"/>十年春公如齊<lb/>
公至自齊<lb/>
齊人歸我濟西田<lb/>
　歸田邑不言我其言歸我何公親受于齊也故不言<lb/>
　來歸見公如齊而後反之也胡侍講曰魯宣自卑以<lb/>
　事齊齊侯以其能事已而後歸之也<lb/>
夏四月丙辰日有食之<lb/>
己巳齊侯元卒<pb n="15a"/>齊崔氏出奔衞<lb/>
　榖梁傳曰氏者舉族而出之之辭也<lb/>
公如齊<lb/>
五月公至自齊<lb/>
　其月以奔諸侯之喪異之也<hi>據成十年公如晉月</hi>奔喪臣子之<lb/>
　事也諸侯於天子親之者也而公不行於大國使人<lb/>
　者也而公親之宣公之事齊恭矣而莫甚於奔其喪<lb/>
　是故異之異之者譏之也其後則成公如晉奔晉侯<pb n="15b"/>　之喪甚則襄公如楚且送其喪又甚則昭公弔少姜<lb/>
　晉人不納魯道日以卑矣而其失自宣公始然宣公<lb/>
　所以自屈於齊者由其本之不正也<lb/>
癸巳陳夏徴舒弑其君平國<lb/>
六月宋師伐滕<lb/>
　春秋舉重前年宋人圍滕今又伐滕其悉書之何間<lb/>
　晉之不競也滕小國也介於大國之閒上無天子下<lb/>
　無方伯則為之私而已齊桓卒而宋人執其君晉伯<pb n="16a"/>　衰而宋人圍其國中國之無伯小國之憂也然宋襄<lb/>
　執滕子而身亦見執於楚宋文圍滕而國亦見圍於<lb/>
　楚諸夏之無道荆楚之資也<lb/>
公孫歸父如齊葬齊惠公<lb/>
晉人宋人衛人曹人伐鄭<lb/>
　時鄭及楚平而諸侯之師伐鄭取成而還則必非微<lb/>
　者矣其稱人何當九年郤缺救鄭鄭伯敗楚師而子<lb/>
　良憂之至是而及楚平豈得已也哉懼晉不足恃也<pb n="16b"/>　於是伐鄭取成矣俄而楚子遂盟陳鄭于辰陵以晉<lb/>
　大夫專伯討罪不能信義以屬諸侯又不能威楚徒<lb/>
　紛爭耳故人之也<lb/>
秋天王使王季子來聘<lb/>
　王季子先王之子也公羊傳曰天子之大夫也其稱<lb/>
　王季子何<hi>據叔服不繫王不稱子王札子不稱季</hi>貴也其貴何母弟也<lb/>
　何休氏曰子者王子也天子不言子弟<hi>據卒稱王子殺乃稱弟</hi>
　故上季繫先王以明之陳岳氏曰天王使卿大夫來<pb n="17a"/>　聘多矣或爵之或字之未有使母弟下聘諸侯者斯<lb/>
　母弟矣名之不可也爵之字之則何以别於卿大夫<lb/>
　斯不名不爵不字者是貴王母弟之義也陳氏傳曰<lb/>
　自頃王而下王室無聘魯者於是再聘而王貴子實<lb/>
　來則已尊己<lb/>
公孫歸父帥師伐邾取繹<lb/>
　間齊也<lb/>
大水<pb n="17b"/>季孫行父如齊<lb/>
　聘嗣君也<lb/>
冬公孫歸父如齊<lb/>
　伐邾故也<lb/>
齊侯使國佐來聘<lb/>
　未踰年稱君以嘉好之事來録其從吉也<lb/>
饑<lb/>
　劉侍讀曰凶年補敗不足曰饑死傷流亡曰大饑<pb n="18a"/>楚子伐鄭<lb/>
　於是晉士㑹救鄭逐楚師于潁北以諸侯之師戍鄭<lb/>
　不書晉終不競於楚不足書也<lb/>
十有一年春王正月<lb/>
夏楚子陳侯鄭伯盟于辰陵<lb/>
　厥貉不書陳鄭以非其意也盟于辰陵楚猶未得志<lb/>
　焉則曷為書之晉終失陳鄭也其不月何凡非夏盟<lb/>
　恒不月也<hi>據僖二十年二十二年狄盟同不月</hi>
<pb n="18b"/>公孫歸父㑹齊人伐莒<lb/>
秋晉侯㑹狄于欑函<lb/>
　晉景紹盟主之業當憤楚伐鄭則救鄭而惟恐其從<lb/>
　楚又甞憤鄭従楚則伐鄭必欲其棄楚雖未盡善亦<lb/>
　似矣今乃㑹狄攢函此何禮也不能正一身而欲主<lb/>
　盟以令諸侯難矣陳氏傳曰楚方倡義于天下而晉<lb/>
　汲汲於羣狄至往㑹焉晉卑甚矣<lb/>
冬十月楚人殺陳夏徴舒<pb n="19a"/>　弑逆之義天子不能討方伯不能誅而楚人能正之<lb/>
　夫子雖欲貶而不得故變例書月則其先書殺<lb/>
　後書入何<hi>據晉侯書入曹執曹伯</hi>修春秋之辭也入人之國者<lb/>
　楚人之私也討賊者天下之公也不以楚人之私廢<lb/>
　天下之公故先正其討賊也榖梁傳曰此入而後殺<lb/>
　其不言入何也明楚之討有罪也陳氏傳曰不書入<lb/>
　而後殺與之以討賊之義也是討賊一事也入一事<lb/>
　也楚亟稱子矣自宋萬而下無討賊者雖討之不以<pb n="19b"/>　其罪且百年於此則楚之討夏徴舒不曰楚子何春<lb/>
　秋之法惟討賊不以内外貴賤恒稱人也公羊傳曰<lb/>
　諸侯之義不得專討上無天子下無方伯天下諸侯<lb/>
　有為無道者臣弑其君子弑其父力能討之則討之<lb/>
　可也<lb/>
丁亥楚子入陳<lb/>
　誅其罪義也取其國惡也入者不受百强之也謝氏<lb/>
　曰書入罪其因人之亂而利之也<pb n="20a"/>納公孫寧儀行父于陳<lb/>
　陳氏傳曰凡奔非其罪納之者罪也則但書納公孫<lb/>
　寧儀行父與君淫者也則其不書奔何微二子則楚<lb/>
　師不出徴舒不討靈公不葬微二子則楚師不出徴<lb/>
　舒不討靈公不葬然則宜納者也則其書納何二子<lb/>
　足以免於奔而已而納之者楚子之過也<lb/>
十有二年春葬陳靈公<lb/>
楚子圍鄭<pb n="20b"/>夏六月乙卯晉荀林父帥師及楚子戰于邲晉師敗績<lb/>
　此救鄭而敗績于楚則曷為從其恒稱不絶晉之禦<lb/>
　楚也晉率諸侯以扶大義者也當晉大夫自將以禦<lb/>
　楚子雖無功猶不奪其恒稱楚終不可以無討也<lb/>
秋七月<lb/>
冬十有二月戊寅楚子滅蕭<lb/>
　夷狄滅小國不月大國則日此附庸也其日何危及<lb/>
　宋也楚既得陳與鄭即圖宋蕭宋之附庸也滅蕭所<pb n="21a"/>　以逼宋也<lb/>
晉人宋人衞人曹人同盟于清丘<lb/>
　此晉先縠宋華椒衞孔達也曷為稱人楚子圍鄭滅<lb/>
　蕭矣而晉大夫區區强三國以同盟由是衞背晉救<lb/>
　陳楚圍宋三時而晉師不出晉盟不足賴矣故晉主<lb/>
　夏盟恒日畧不序諸侯不日此又不月以異之左氏<lb/>
　傳曰於是卿不書不實其言也陳氏傳曰中國無伯<lb/>
　也由救鄭之後㑹伐自參以上皆不書大夫㑹盟亦<pb n="21b"/>　不書矣<lb/>
宋師伐陳<lb/>
衞人救陳<lb/>
十有三年春齊師伐莒<lb/>
夏楚子伐宋<lb/>
秋螽<lb/>
冬晉殺其大夫先縠<lb/>
十有四年春衞殺其大夫孔達<pb n="22a"/>　為救陳故以説于晉也<lb/>
夏五月壬申曹伯壽卒<lb/>
晉侯伐鄭<lb/>
　晉君將嘗不書矣楚入陳得陳圍鄭得鄭且將圍宋<lb/>
　也而晉師不出楚之得志於諸侯未有甚於此時也<lb/>
　景公為邲故伐鄭告於諸侯蒐焉而還則其書之何<lb/>
　中國不可以終無伯也楚之得志於諸侯未有甚於<lb/>
　斯時者而晉師不出則諸侯皆楚之從矣上無天子<pb n="22b"/>　下無方伯諸侯皆楚之從而無伯者以斥之是無中<lb/>
　國也景公始有志於文襄之業自伐齊而後一合諸<lb/>
　侯伐鄭四同盟皆其君親之於是齊魯從而鄭服楚<lb/>
　亦無能為是故晉侯伐鄭始書之予之以復伯也<lb/>
秋九月<lb/>
　為下葬月也<hi>凡圍國著例不月</hi>
楚子圍宋<lb/>
葬曹文公<pb n="23a"/>冬公孫歸父㑹齊侯于榖<lb/>
十有五年春公孫歸父㑹楚子于宋<lb/>
　楚以兵加宋魯常迎而㑹之<hi>僖二十一年公㑹諸侯盟于薄二十七年公㑹</hi>
　<hi>諸侯盟于宋</hi>以宋絀則及魯也<lb/>
夏五月宋人及楚人平<lb/>
　陳氏傳曰凡平不書必闗於天下之故也而後書有<lb/>
　為楚平者矣於陳不書<hi>文九年</hi>於鄭不書<hi>宣十年</hi>至宋始<lb/>
　書之宋及楚平矣<hi>僖二十四年宋及楚平</hi>至莊王始書之必宋<pb n="23b"/>　從楚必莊王得宋天下將有南北之勢春秋特致意<lb/>
　焉<lb/>
六月癸卯晉師滅赤狄潞氏以潞子嬰兒歸<lb/>
　此荀林父也曷為稱師以晉人之釋楚而甘心於羣<lb/>
　狄也荀舍其大而圖細則中國之威頓而伯業墮非<lb/>
　經逺之畧也宋人距楚踰三時庶幾晉之能恤病也<lb/>
　晉人以為天方授楚不可與爭顧間赤狄之衰而逞<lb/>
　其志是故晉大夫將以禦楚雖無功悉書其人而荀<pb n="24a"/>　林父滅潞氏不書隨㑹滅甲氏不書凡滅夷狄雖君<lb/>
　將不書日此以其君歸故日<lb/>
秦人伐晉<lb/>
　此秦桓公也曷為稱人晉秦之不交兵十有四年矣<lb/>
　晉既敗績于楚又方有事于狄秦人不懲再世連兵<lb/>
　之禍乃乘其隙而伐之以啓釁于晉焉故秦君自將<lb/>
　稱人而晉敗秦師于輔氏不書畧晉而罪秦也<lb/>
王札子殺召伯毛伯<pb n="24b"/>　陳氏傳曰兩下相殺雖王卿士不書<hi>據傳昭十二年劉獻公殺甘悼</hi>
　<hi>公十八年毛得殺毛伯過之類</hi>此何以書斥王之辭也於是王孫蘇<lb/>
　與召氏毛氏爭政使王子殺召戴公及毛伯衞王孫<lb/>
　家人也而爭政王子一日而殺二卿則譏不但其人<lb/>
　也是故終春秋纔一再書之王札子殺召伯毛伯陳<lb/>
　侯之弟招殺陳世子偃師皆斥君之辭也榖梁傳曰<lb/>
　王札子者當上之辭也殺召伯毛伯不言其何也兩<lb/>
　下相殺也兩下相殺不志乎春秋此其志何也矯命<pb n="25a"/>　以殺之非忿怒相殺也故曰以王命殺也以王命殺<lb/>
　則何志焉為天下主者天也繼天者君也君之所存<lb/>
　者命也為人臣而侵其君之命而用之是不臣也為<lb/>
　人君而失其命是不君也君不君臣不臣此天下所<lb/>
　以傾也<lb/>
秋螽<lb/>
仲孫蔑㑹齊髙固于無婁<lb/>
初稅畝<pb n="25b"/>　初稅畝者何井田之法十取其一今又履其私田之<lb/>
　畝復十取其一故哀公曰二吾猶不足蓋十取其二<lb/>
　始於宣公也榖梁傳曰初者始也古者十一藉而不<lb/>
　稅初稅畝非正也古者三百步為里名曰井田井田<lb/>
　者九百畝公田居一私田稼不善則非吏公田稼不<lb/>
　善則非民初稅畝非公之去公田而履畝十取一也<lb/>
　以公之取民為己悉矣古者公田為居井竈葱韭盡<lb/>
　取焉公羊傳曰始履畝而稅也古者什一而藉什一<pb n="26a"/>　者天下之中正也什一行而頌聲作矣<lb/>
冬蝝生<lb/>
　蝝螽子也不月不成螽也不成螽何以書為一歲再<lb/>
　生記異也<lb/>
饑<lb/>
十有六年春王正月晉人滅赤狄甲氏及留吁<lb/>
夏成周宣榭災<hi>災從公榖經文</hi>
　公羊傳曰成周東周也<hi>據成周乃王城下都之總名</hi>宣榭者何宣<pb n="26b"/>　宫之榭也胡侍講曰以宗廟之重書之也<hi>據考古圖闕敦稱王</hi>
　<hi>格于宣榭</hi>
秋郯伯姬來歸<lb/>
　伯姬始歸于郯何以不書以其見出書來歸重其變<lb/>
　故畧其常也<lb/>
冬大有年<lb/>
十有七年春王正月庚子許男錫我卒<lb/>
丁未蔡侯申卒<pb n="27a"/>夏葬許昭公<lb/>
葬蔡文公<lb/>
六月癸卯日有食之<lb/>
己未公㑹晉侯衞侯曹伯邾子同盟于斷道<lb/>
　魯復事晉也陳氏傳曰同盟至新城而再見斷道而<lb/>
　後不曰同盟者寡矣<lb/>
秋公至自㑹<lb/>
冬十有一月壬午公弟叔肸卒<pb n="27b"/>　先君之子稱公子有謂稱弟肸公子也則其稱弟以<lb/>
　卒何以公之喪其母弟舉其重者卒之也非大夫不<lb/>
　卒此何以卒喪以大夫之禮也公以大夫之禮喪其<lb/>
　弟則卒之記禮之變也蓋内女非夫人不卒卒紀叔<lb/>
　姬外夫人非内女不卒卒齊王姬皆禮之變也記禮<lb/>
　之變則曷為兼稱字録異恩也宣公以庶簒適於是<lb/>
　喪其母弟恩視季友仲遂而得為世卿以比桓莊之<lb/>
　族也<pb n="28a"/>十有八年春晉侯衞世子臧伐齊<lb/>
　晉文公卒齊不復從晉盟魯侯伐莒皆以間晉也晉<lb/>
　是以不競于楚而歴三君問不及齊齊東方大國也<lb/>
　晉不得齊則諸侯不附景公為斷道之㑹始徴㑹于<lb/>
　齊而齊侯不至於是自將以伐齊庶乎知所伐矣<lb/>
公伐把<lb/>
　陳氏傳曰自是内不言君將征伐在大夫矣<lb/>
夏四月<pb n="28b"/>秋七月邾人戕鄫子于鄫<lb/>
　戕弑也左氏傳曰凡自虐其君曰弑自外曰戕其不<lb/>
　名鄫子卒不志於魯也<hi>例在僖十九年</hi>不日以别於在外而<lb/>
　罹難者也<hi>據邾人執鄫子用之書日</hi>何休氏曰刺鄫無守備也范<lb/>
　寗氏曰惡其臣子不能距難也<lb/>
甲戌楚子旅卒<lb/>
　楚人始告喪而往弔也楚何以卒而不葬卒舉周爵<lb/>
　而正其名則來赴以諸侯之禮也喪者以號配諡楚<pb n="29a"/>　僭王號雖我有往不可言也公羊傳曰吳楚之君不<lb/>
　書葬辟其號也<lb/>
公孫歸父如晉<lb/>
冬十月壬戌公薨于路寢<lb/>
歸父還自晉至笙遂奔齊<lb/>
　大夫還不至其曰還自晉何為奔言故也奔不言出<lb/>
　道亡也不日<hi>例見閔二</hi>其罪有闗乎一國之故與他大夫<lb/>
　之出奔者異也魯自東門遂弑適立庶而大夫益專<pb n="29b"/>　歸父知三桓之强而公室之弱也欲以晉去之謀於<lb/>
　公而遂如晉其濟則仲氏一三桓也不濟則君受其<lb/>
　名此亂臣之濟惡者也夫為國者不能以禮馭臣而<lb/>
　欲援大國之力以鉏其强宗未有不亂且亡者故公<lb/>
　子憖奔齊亦不日憖欲援晉以出季氏也<lb/>
　<lb/>
　<lb/>
　春秋集傳卷八<lb/>
</p>

  </div>
            <div>
                <head>春秋集傳卷九</head>
    <p>
<pb n="1a"/>欽定四庫全書<lb/>
　春秋集傳卷九　　　　　　元　趙汸　撰<lb/>
　　成公<lb/>
元年春王正月公即位<lb/>
二月辛酉葬我君宣公<lb/>
無冰<lb/>
　終時無冰則志之周之二月夏之季冬也孔頴達氏<lb/>
　曰以盛寒之月書之也此月無冰則終無冰矣<pb n="1b"/>三月作丘甲<lb/>
　志重賦也丘四邑十六井也甲猶兵也古者謂甲兵<lb/>
　魯之言丘甲猶晉之言州兵鄭之言丘賦也<hi>見僖十五年昭</hi>
　<hi>四年</hi>周制軍賦起於井而成於甸自天子至於諸侯大<lb/>
　夫皆以甸賦之甸四丘也自諸侯不給於征伐而後<lb/>
　加賦於民故晉有爰田而後作州兵魯初稅畝而後<lb/>
　作丘甲公羊傳曰始丘使之也其車徒卒伍之數不<lb/>
　可知矣<pb n="2a"/>夏臧孫許及晉侯盟于赤棘<lb/>
　不月畧之也凡内大夫特盟諸侯恒畧之惡其伉也<lb/>
秋王師敗績于茅戎<lb/>
　夷狄敗中國不日<hi>據外相敗日</hi>王師敗績于茅戎何以不<lb/>
　月王師天下莫得較故異之於諸侯也劉康公曰伐<lb/>
　戎不書諱之也公羊傳曰曷為不言敗之者王者無<lb/>
　敵莫敢當也穀梁傳曰不言戰莫之敢敵也陳氏傳<lb/>
　曰戰然後言敗績此不戰何以書敗績言自敗也劉<pb n="2b"/>　質夫曰書曰王師敗績于茅戎而尊尊之義與王師<lb/>
　自取敗之道咸見矣<lb/>
冬十月<lb/>
二年春齊侯伐我北鄙<lb/>
　貳於晉也<lb/>
夏四月丙戌衞孫良夫帥師及齊師戰于新築衞師敗<lb/>
績<lb/>
　齊師者齊侯也一役而再有事者畧言之用衆焉稱<pb n="3a"/>　師齊侯伐魯反過衞衞侯使孫良夫侵齊遇齊師戰<lb/>
　焉故但言師也<lb/>
六月癸酉季孫行父臧孫許叔孫僑如公孫嬰齊帥師<lb/>
㑹晉卻克衞孫良夫曹公子首及齊侯戰于鞌齊師敗<lb/>
績<lb/>
　内㑹師不月雖君將不月苟㑹戰也則月㑹而日戰<lb/>
　<hi>據桓十三年公㑹紀鄭及鄭宋衞燕戰</hi>此其取戰之日加之㑹之上何<lb/>
　不正其四卿帥師㑹戰以自為功故異其事也穀梁<pb n="3b"/>　傳曰日其悉也曹無大夫<hi>據經不書大夫</hi>其曰公子何也以<lb/>
　吾之四大夫在焉舉其貴者也陳氏傳曰凡帥非卿<lb/>
　不書<hi>據傳文三年晉救江不書先僕襄十七年衞伐曹不書孫蒯之類</hi>雖卿也非元<lb/>
　帥亦不書<hi>據傳襄元年宋圍彭城書晉欒黶不書荀偃宣三年戰大棘書宋華元不書樂吕之</hi>
　<hi>類</hi>書四卿是各自帥也㑹伐不言帥師此其言帥師<lb/>
　何四卿並出各自為帥也自文之季年而無使介至<lb/>
　是而無將佐魯三家之勢成矣於是衞未有大夫將<lb/>
　書孫良夫曹無大夫書公子首而賞鞌之功晉於是<pb n="4a"/>　有六卿征伐在大夫不獨魯也以四國之臣戰齊君<lb/>
　甚矣鞌戰之忿也胡侍講曰成公初立四卿興師並<lb/>
　出雖無人乎成公之側有不恤也然後政自季氏出<lb/>
　矣<lb/>
秋七月齊侯使國佐如師己酉及國佐盟于袁婁<lb/>
　如師者講盟也曷為不言來盟于師<hi>據楚屈完言來盟于師</hi>來<lb/>
　盟于師前定也如師者盟非前定也可不可未可知<lb/>
　之辭也公羊傳曰逮乎袁婁而後與之盟也穀梁傳<pb n="4b"/>　曰鞌去國五百里袁婁去國五十里<hi>據傳國佐言背城借一則袁婁</hi>
　<hi>近齊國都明矣今臨淄縣西有袁婁</hi>壹戰綿地五百里焚雍門之茨侵<lb/>
　車東至海君子聞之曰夫甚甚之辭焉齊有以取之<lb/>
　也齊有以取之何也敗衞師于新築侵我北鄙敖卻<lb/>
　獻子齊有以取之也陳氏傳曰齊桓合九國之師以<lb/>
　臨楚屈完來盟于師桓不欲以臨楚盟屈完也退而<lb/>
　盟召陵以禮於楚子齊侯使國佐如師而進盟之於<lb/>
　袁婁以偪齊君桓公之所不敢而四國之臣敢為之<pb n="5a"/>　甚矣鞌戰之忿也<lb/>
八月壬午宋公鮑卒<lb/>
庚寅衞侯速卒<lb/>
取汶陽田<lb/>
　汶陽田本魯田也齊人歸我汶陽之田則其曰取何<lb/>
　受之于師其歸非齊人意也魯實乗勝以取之耳<lb/>
冬楚師鄭師侵衞<lb/>
　此公子嬰齊也其稱師何楚未書大夫將也侵衞遂<pb n="5b"/>　侵我以救齊也<lb/>
十有一月公㑹楚公子嬰齊于蜀<lb/>
　楚無大夫其曰公子何也嬰齊楚令尹也而以諸侯<lb/>
　大夫之禮與之接不可以但名之也不名之而曰公<lb/>
　子<hi>據楚稱王子</hi>則亦假周制以録其君臣焉耳公及大夫<lb/>
　盟則諱公㑹之何以不諱盟甚矣㑹不待變文而後<lb/>
　為譏也凡春秋辭從主人而善惡自見皆不待變文<lb/>
　而後為譏者也故盟諱公以示義則㑹從其恒辭以<pb n="6a"/>　見實然則公何以㑹嬰齊侵我而與之成也侵我何<lb/>
　以不書以公之㑹之諱之也<lb/>
丙申公及楚人秦人宋人陳人衞人鄭人齊人曹人邾<lb/>
人薛人鄫人盟于蜀<lb/>
　㑹而後盟間無事則地㑹不地盟<hi>據溴梁大夫盟</hi>間有事則<lb/>
　地㑹地盟<hi>據葵丘及諸侯大夫盟于宋</hi>此非有事也則其再言地<lb/>
　何㑹與盟事異也公與盟自參以上不言及雖㑹大<lb/>
　夫不言及<hi>據翟泉</hi>㑹與盟事異則曷為言公及之一役<pb n="6b"/>　而再有事者因上文也㑹稱公子嬰齊盟曷為稱人<lb/>
　㑹從其恒稱以見實則明變文以示義故宋華元陳<lb/>
　公孫寧衞孫良夫鄭公子去疾皆不書楚大夫初㑹<lb/>
　盟中國也晉大夫㑹盟王人則不言公楚大夫㑹盟<lb/>
　中國則其言公何楚師侵衞遂侵我宿師魯地合南<lb/>
　北諸侯之大夫十有一國以為是盟而晉師不出於<lb/>
　魯何譏焉故不諱公也其曰以公在也<hi>例在僖十一年</hi>
三年春王正月公㑹晉侯宋公衞侯曹伯伐鄭<pb n="7a"/>辛亥葬衞穆公<lb/>
二月公至自伐鄭<lb/>
甲子新宫災三日哭<lb/>
　穀梁傳曰新宫災者禰宫也迫近不敢稱諡恭也公<lb/>
　羊傳曰宣公之宫也宣公則曷為謂之新宫不忍言<lb/>
　也廟災三日哭禮也何以書記災也<lb/>
乙亥葬宋文公<lb/>
夏公如晉<pb n="7b"/>鄭公子去疾帥師伐許<lb/>
　陳氏傳曰鄭初書大夫將也<lb/>
公至自晉<lb/>
秋叔孫僑如帥師圍棘<lb/>
　公羊傳曰棘者何汶陽之不服邑也其言圍之何不<lb/>
　聽也趙伯循曰内言圍皆叛也<lb/>
大雩<lb/>
晉卻克衞良夫伐廧咎如<pb n="8a"/>冬十有一月晉侯使荀庚來聘<lb/>
衞侯使孫良夫來聘<lb/>
丙午及荀庚盟<lb/>
丁未及孫良夫盟<lb/>
　公與大夫盟雖來涖盟猶諱之大夫終不可以盟諸<lb/>
　侯也陳氏傳曰聘而遂盟之於是始<lb/>
鄭伐許<lb/>
　何休氏曰謂之鄭者惡鄭與楚比周數侵伐諸夏故<pb n="8b"/>　夷狄之也孫明復曰鄭襄公背華即夷一嵗而再伐<lb/>
　許故狄之<lb/>
四年春宋公使華元來聘<lb/>
三月壬申鄭伯堅卒<lb/>
杞伯來朝<lb/>
夏四月甲寅臧孫許卒<lb/>
公如晉<lb/>
葬鄭襄公<pb n="9a"/>秋公至自晉<lb/>
冬城鄆<lb/>
　戴少望曰鄆有二東鄆莒邑魯所爭也西鄆魯邑今<lb/>
　新城者也鄆讙龜隂三邑皆汶陽之田<hi>本杜氏</hi>魯既得<lb/>
　汶陽故城鄆以為固也<lb/>
鄭伯伐許<lb/>
　狄之則曰鄭伯何易世矣故著其恒稱也其未踰年<lb/>
　而自將以濟惡因可見矣<pb n="9b"/>五年春王正月杞伯姬來歸<lb/>
　此非罪出也<hi>據卒書把叔姬</hi>其以出辭書之何婦人之義從<lb/>
　一者也苟乖從一之義一以出辭書之於是持書其<lb/>
　月<hi>據郯伯姬不月</hi>以别於罪出者然則叔姬始歸于杞何不<lb/>
　書以書來歸故畧其恒辭以異之<lb/>
仲孫蔑如宋<lb/>
夏叔孫僑如㑹晉荀首于穀<lb/>
　左氏傳曰晉荀首如齊逆女宣伯餫諸穀然則非國<pb n="10a"/>　事也書之如國事然政在大夫也<lb/>
梁山崩<lb/>
　梁山晉望也曷為不言晉古者名山大川不以封諸<lb/>
　侯故不繫之國公羊傳曰為天下記異也<lb/>
秋大水<lb/>
冬十有一月己酉天王崩<lb/>
十有二月己丑公㑹晉侯齊侯宋公衞侯鄭伯曹伯邾<lb/>
子杞伯同盟于蟲牢<pb n="10b"/>六年春王正月公至自㑹<lb/>
二月辛巳立武宫<lb/>
　公羊傳曰武宫武公之宫也立者不宜立也立武宫<lb/>
　非禮也髙抑崇曰武公佐宣王南征北伐有功故諡<lb/>
　曰武季孫行父以鞌之功再立武宫與魯公為二祧<lb/>
　葢僭天子之禮若文武二世室也劉侍讀曰魯諸侯<lb/>
　也而僭天子之禮雖欲尊其祖鬼神不享也而學者<lb/>
　習於魯之故更大之曰魯公之廟文世室也武公之<pb n="11a"/>　廟武世室也久矣夫其以僭偽為典也<lb/>
取鄟<lb/>
衞孫良夫帥師侵宋<lb/>
　左氏傳曰以其辭㑹也晉伯宗鄭人不書非卿畧之<lb/>
　也<lb/>
夏六月邾子來朝<lb/>
　為下日卒月也<hi>據來朝著例不月</hi>
公孫嬰齊如晉<pb n="11b"/>　左氏傳曰命伐宋也<lb/>
壬申鄭伯費卒<lb/>
秋仲孫蔑叔孫僑如帥師侵宋<lb/>
　左氏傳曰晉命也<lb/>
楚公子嬰齊帥師伐鄭<lb/>
　陳氏傳曰楚初書大夫將也<lb/>
冬季孫行父如晉<lb/>
晉欒書帥師救鄭<pb n="12a"/>七年春王正月鼷鼠食郊牛角改卜牛鼷鼠又食其角<lb/>
乃免牛<lb/>
　為不郊言故且記異也<lb/>
吳伐郯<lb/>
　陳氏傳曰吳初入伐中國也左氏傳曰吳伐郯郯成<lb/>
　季文子曰中國不振旅蠻夷入伐而莫之或恤無弔<lb/>
　者也夫吾亡無日矣<lb/>
夏五月曹伯來朝<pb n="12b"/>　為下事月也<lb/>
不郊猶三望<lb/>
　言免牛不言不郊言不郊間有事也<lb/>
秋楚公子嬰齊帥師伐鄭<lb/>
公㑹晉侯齊侯宋公衞侯曹伯莒子邾子把伯救鄭八<lb/>
月戊辰同盟于馬陵<lb/>
公至自㑹<lb/>
吳入州來<pb n="13a"/>　杜元凱曰州來楚邑陳氏傳曰吳楚之交兵不書<hi>據傳</hi>
　<hi>伐楚伐巢伐徐子重七奔命</hi>至是始書之左氏傳曰是以始大通<lb/>
　吳於上國晉人為之也盟於蒲景公將始㑹吳吳不<lb/>
　至於鍾離而後至盟於雞澤悼公又逆吳子吳子不<lb/>
　至於戚而後至吳之為蠻久矣其不敢自列於諸夏<lb/>
　而晉求之急將以罷楚也楚罷晉亦不復伯矣入州<lb/>
　來不可以不録其始也<lb/>
冬大雩<pb n="13b"/>　不月異之也<hi>例在桓五年</hi>
衞孫林父出奔晉<lb/>
　見惡於其君也<lb/>
八年春晉侯使韓穿來言汶陽之田歸之于齊<lb/>
晉欒書帥師侵蔡<lb/>
公孫嬰齊如莒<lb/>
宋公使華元來聘<lb/>
夏宋公使公孫壽來納幣<pb n="14a"/>　來納幣不書<hi>據紀伯姬齊子叔姬不書來納幣</hi>使卿則書之從史文<lb/>
　也<lb/>
晉殺其大夫趙同趙括<lb/>
秋七月天子使召伯來賜公命<lb/>
　其曰天子賜之何不請命而來錫也昔者文公即位<lb/>
　天王使毛伯來錫之命而叔孫得臣如周拜則以魯<lb/>
　人嘗請之也<hi>據詩序季孫行父請命于周即此事作頌為將躋僖公</hi>成公即位<lb/>
　八年矣而召伯以錫命來以錫命來而不往拜則魯<pb n="14b"/>　人未嘗有請也天子之為天王也賜之為錫也一也<lb/>
　向也追命桓公則王不稱天此未嘗有請而來錫其<lb/>
　曰天子何也隠桓之際王命數及于魯則猶足以寵<lb/>
　諸侯也王命猶足以寵諸侯而追命桓公則非禮莫<lb/>
　大乎是故為王惜之伯者不作王室愈卑定王崩魯<lb/>
　人葢弔而不葬然且來錫公命自是終春秋無來錫<lb/>
　命而王人亦鮮至於魯則王命不足以寵諸侯焉耳<lb/>
　王命不足以寵諸侯而不請來錫於王何譏焉故不<pb n="15a"/>　曰天王而曰天子不曰錫而曰賜異其文以異其事<lb/>
　而已<lb/>
冬十月癸夘把叔姬卒<lb/>
　内女為夫人來歸卒不繫其國<hi>據子叔姬</hi>叔姬來歸則曷<lb/>
　為以杞卒之非罪出也非罪出而繫之以杞者無絶<lb/>
　道也内女來歸不卒此卒而繫之杞則以夫人之禮<lb/>
　成其喪也<lb/>
晉侯使士燮來聘<pb n="15b"/>　左氏傳曰言伐郯也以其事吳故<lb/>
叔孫僑如㑹晉士燮齊人邾人伐郯<lb/>
衞人來媵<lb/>
　來媵常事也不志志晉衞與齊人來媵見非常也<lb/>
九年春王正月杞伯來逆叔姬之喪以歸<lb/>
　異其事也穀梁傳曰夫無逆出妻之喪而為之也季<lb/>
　堯俞曰叔姬既絶矣生不復奉其祭祀死豈可成婦<lb/>
　於祖宗乎是則魯不得使逆之杞不得歸葬之杞魯<pb n="16a"/>　之不正均矣其不書葬何魯不㑹也<lb/>
公㑹晉侯齊侯宋公衞侯鄭伯曹伯莒子杞伯同盟于<lb/>
蒲<lb/>
　自馬陵以來諸侯未有二也則其曰同盟何晉懼失<lb/>
　諸侯也諸侯之從於晉者類非誠服也晉人亦知自<lb/>
　反矣乎馬陵未幾而受孫林父之奔以隙衞反汶陽<lb/>
　之田以攜魯志不得於楚而侵蔡威不足以及吳而<lb/>
　伐郯以是道宗諸侯雖日同盟無益也故晉主夏盟<pb n="16b"/>　恒日於是特不日以異之王貫道曰甚哉晉景公之<lb/>
　不智也盟而可保蟲牢足矣何必馬陵馬陵足矣何<lb/>
　必于蒲五年之間凡三同盟不即乎人心甚矣<lb/>
公至自㑹<lb/>
二月伯姬歸于宋<lb/>
　不言逆者親迎也<lb/>
夏季孫行父如宋致女<lb/>
　致女常事也不志使卿則志之孫明復曰致女使卿<pb n="17a"/>　非禮也何休氏曰古者婦人三月而後廟見成婦父<lb/>
　母使大夫操禮而致之必三月者取一時足以别貞<lb/>
　信也貞信著然後婦禮成故婦人未廟見而死則歸<lb/>
　葬女氏之黨<lb/>
晉人來媵<lb/>
秋七月丙子齊侯無野卒<lb/>
晉人執鄭伯<lb/>
　於是鄭伯如晉晉人討其貳於楚也執諸銅鞮則其<pb n="17b"/>　稱人以執何非伯討也中國無伯鄭之反覆乎晉楚<lb/>
　之間有自來矣楚人以重賂求鄭鄭伯竊㑹公子成<lb/>
　于鄧即往朝于晉鄭非果於叛晉也晉人執鄭伯以<lb/>
　伐鄭而歸鍾儀使求成於楚則何以罪鄭為哉故雖<lb/>
　討貳但稱人而鄭伯歸于鄭不書<lb/>
晉欒書帥師伐鄭<lb/>
冬十有一月葬齊頃公<lb/>
楚公子嬰齊帥師伐莒庚申莒潰<pb n="18a"/>　潰者不日<hi>據蔡潰沈潰鄆潰皆不日</hi>其日以譏晉也同盟潰于荆<lb/>
　楚而不能救譏之故日以詳之也<lb/>
楚人入鄆<lb/>
　一役而再見者恒稱人<lb/>
秦人白狄伐晉<lb/>
鄭人圍許<lb/>
　示晉不急君也<lb/>
城中城<pb n="18b"/>　中城者郛内之城也髙抑崇曰莒以無備而潰楚人<lb/>
　入鄆故懼而城之也<lb/>
十年春衞侯之弟黒臀帥師侵鄭<lb/>
　晉命也<lb/>
夏四月五卜郊不從乃不郊<lb/>
　榖梁傳曰夏四月不時也五卜强也吳先生曰二月<lb/>
　下旬初卜三月上旬二卜三月中旬三卜不從則不<lb/>
　郊矣乃於三月下旬四卜四月上旬五卜不從而後<pb n="19a"/>　不郊瀆神甚矣公羊傳曰其言乃不郊何不免牲故<lb/>
　言乃不郊也<lb/>
五月公㑹晉侯齊侯宋公衞侯曹伯伐鄭<lb/>
　於是鄭伯歸于鄭曷為不書罪不及失國也執君歸<lb/>
　不書<hi>據襄十六年莒子邾子十九年邾子哀四年小邾子</hi>必伯主釋有罪而後<lb/>
　書<hi>據曹伯襄衞侯鄭曹伯負芻</hi>苟罪不及失國則固宜歸者也公<lb/>
　㑹伯國侵伐恒書至此其不致何晉景公疾晉人急<lb/>
　於得諸侯乃立太子州蒲為君而㑹伐鄭悖其父子<pb n="19b"/>　之教異於他君討貳故不致以異之<lb/>
齊人來媵<lb/>
　公羊傳曰三國來媵非禮也左氏傳曰凡諸侯嫁女<lb/>
　同姓媵之異姓則否<lb/>
丙午晉侯獳卒<lb/>
秋七月公如晉<lb/>
　奔喪也不言葬公在晉也左氏傳曰晉人止公使送<lb/>
　葬冬葬晉景公公送葬諸侯莫在魯人辱之故不書<pb n="20a"/>　諱之也<lb/>
冬十月<lb/>
十有一年春王三月公至自晉<lb/>
　凡九月乃得歸也其月以奔諸侯喪異之也<hi>據公如至至皆</hi>
　<hi>不月</hi>左氏傳曰晉人以公為貳於楚故止公公請受盟<lb/>
　而後使歸<lb/>
晉侯使卻犫來聘<lb/>
己丑及卻犫盟<pb n="20b"/>夏季孫行父如晉<lb/>
秋叔孫僑如如齊<lb/>
冬十月<lb/>
十有二年春周公出奔晉<lb/>
　不名天子之三公也王者無外此其言出何王人内<lb/>
　京師也<lb/>
夏公㑹晉侯衞侯于瑣澤<lb/>
　晉楚成也杜元凱曰晉既與楚成合諸侯以申成好<pb n="21a"/>　然則宋華元克合晉楚之成盟于宋西門之外何以<lb/>
　不書陳氏傳曰晉楚嘗同盟矣不書至襄二十七年<lb/>
　特書之<hi>語出章指</hi>
秋晉人敗狄于交剛<lb/>
　凡外相敗曰此不月何也畧之也陳氏傳曰中國<lb/>
　敗狄師皆不書惟晉特書之病晉也楚方聘魯平宋<lb/>
　合諸侯之大夫于蜀討陳夏徴舒觀兵于雒矣而晉<lb/>
　區區爭地於羣狄是故宣成之春秋晉有事於秦楚<pb n="21b"/>　或畧不書而甚詳於滅狄以是為晉衰也晉之衰也<lb/>
　諸夏之憂也<lb/>
冬十月<lb/>
十有三年春晉侯使卻錡來乞師<lb/>
　陳氏傳曰外乞師不書必盟主也而後書乞卑辭也<lb/>
　見晉之無以令與國也<lb/>
三月公如京師<lb/>
　其月尊京師也諸侯相如不月雖來朝不月必公如<pb n="22a"/>　京師而後月諸侯朝天子正也范寗氏曰實㑹晉伐<lb/>
　秦過京師也因其過而朝故正其文使若本自往然<lb/>
　公羊傳曰不敢過天子也<lb/>
夏五月公自京師遂㑹晉侯齊侯宋公衞侯鄭伯曹伯<lb/>
邾人滕人伐秦<lb/>
　於是公從劉康公成肅公㑹晉侯伐秦則其但言自<lb/>
　京師何不以伐秦累王室也秦晉之交兵以復怨也<lb/>
　而晉侯以諸侯朝王而後㑹伐乃若受王命以伐秦<pb n="22b"/>　然無益於中國之故而使天子受其名故但序諸侯<lb/>
　而劉子成子不書不以伐秦累王室也陳氏傳曰於<lb/>
　是戰于麻隧秦師敗績則其但書伐何畧之也自<lb/>
　秦以來秦晉人相加兵皆畧之是故戰于麻隧秦師<lb/>
　敗績但書伐秦戰于櫟晉師敗績但書伐晉以為不<lb/>
　足詳也<lb/>
曹伯廬卒于師<lb/>
秋七月公至自伐秦<pb n="23a"/>冬葬曹宣公<lb/>
十有四年春王正月莒子朱卒<lb/>
　莒初志卒以同盟也徐邈氏曰莒棄周禮君終無諡<lb/>
　故不書葬<lb/>
夏衞孫林父自晉歸于衞<lb/>
　晉侯强歸之也衞侯如晉晉侯强見孫林父不可既<lb/>
　歸使卻犫送而復之<lb/>
秋叔孫僑如如齊逆女<pb n="23b"/>鄭公子喜帥師伐許<lb/>
九月僑如以夫人婦姜氏至自齊<lb/>
　陳氏傳曰夫人婦姜氏有姑之恒稱若妾姑也則<lb/>
　不書氏是故有成風則出姜不氏有敬嬴則穆姜不<lb/>
　氏所以别適姑也<lb/>
冬十月庚寅衞侯臧卒<lb/>
秦伯卒<lb/>
十有五年春王二月葬衞定公<pb n="24a"/>三月乙巳仲嬰齊卒<lb/>
　公羊傳曰仲嬰齊者何公孫嬰齊也公孫嬰齊則曷<lb/>
　為謂之仲嬰齊為兄後也為兄後則曷為謂之仲嬰<lb/>
　齊為人後者為之子也為人後者為其子則其稱仲<lb/>
　何孫以王父字為氏也然則嬰齊孰後後歸父也歸<lb/>
　父使乎晉還自晉至檉聞君薨家遣墠帷哭君成踊<lb/>
　反命于介自是走之齊魯人徐傷歸父之無後也於<lb/>
　是使嬰齊後之也<pb n="24b"/>癸丑公㑹晉侯衞侯鄭伯曹伯宋世子成齊國佐邾人<lb/>
同盟于戚<lb/>
晉侯執曹伯歸于京師<lb/>
　陳氏傳曰執未有稱爵者此其爵晉侯何討有罪也<lb/>
　曹伯之罪不著於春秋曷以為討辭書之曹伯殺太<lb/>
　子而自立者也然則負芻之罪曷不著於春秋曹伯<lb/>
　廬卒未有即位者公子與太子爭立猶兩下相殺而<lb/>
　已矣書殺太子是有二尊也猶兩下相殺而已矣則<pb n="25a"/>　其討之何不討之則適庶之亂將接迹於天下是故<lb/>
　特書晉侯陸淳氏曰稱晉侯者以執當其罪又歸京<lb/>
　師得侯伯討罪之禮也<lb/>
公至自㑹<lb/>
夏六月宋公固卒<lb/>
楚子伐鄭<lb/>
　背晉成也<lb/>
秋八月庚辰葬宋共公<pb n="25b"/>宋華元出奔晉<lb/>
宋華元自晉歸于宋<lb/>
　再書宋華元從史文也春秋有因上文者謂一事而<lb/>
　再見者也奔大夫有出以罪而歸非其罪者有歸以<lb/>
　罪而出非其罪者其事殊其義異則雖無中事不得<lb/>
　因上文也華元以宋公卒公室卑不能討有罪而去<lb/>
　位僅足以免於罪而已既有許之討者然後歸卒討<lb/>
　之庶幾能立法者也大夫歸言所自者必嘗有力者<pb n="26a"/>　也此未至晉則其言自晉何見其所以得歸也華元<lb/>
　非挾晉以自重則為魚石矣大夫出入非罪不書此<lb/>
　非有罪也曷為出書之歸書之為其殺一司馬出左<lb/>
　師大司寇少師寇大宰少宰五大夫不可不詳其故<lb/>
　也<lb/>
宋殺其大夫山<lb/>
　此蕩山也不氏<hi>例見僖二十八年</hi>弱公室殺公子肥則討當<lb/>
　其罪也<pb n="26b"/>宋魚石出奔楚<lb/>
　於是魚石向為人鱗朱向帶魚府出奔楚皆卿也則<lb/>
　其但書魚石何魚石左師也其族同其志同則書重<lb/>
　而已<lb/>
冬十有一月叔孫僑如㑹晉士燮齊髙無咎宋華元衞<lb/>
孫林父鄭公子鰌邾人㑹吳于鍾離<lb/>
　吳者其君也曰吳以號舉也其言㑹又㑹何是兩㑹<lb/>
　也大夫㑹大夫一也大夫又相與㑹吳一也不欲與<pb n="27a"/>　㑹而殊之故自相為㑹然後㑹之也榖梁傳曰㑹又<lb/>
　㑹外之也公羊傳曰曷為殊㑹吳外吳也陳氏傳曰<lb/>
　晉初以諸侯之大夫㑹吳也於是大夫自為㑹矣左<lb/>
　氏傳曰始通吳也<lb/>
許遷于葉<lb/>
　遷國月<hi>據邢遷于夷儀衞遷于帝丘皆月</hi>此何以不月從楚遷也許<lb/>
　偪于鄭請遷于楚故遷于葉于夷于白羽于容城皆<lb/>
　不月以别於中國之避夷狄而遷者也<pb n="27b"/>十有六年春王正月雨木冰<lb/>
　榖梁傳曰雨而木冰也志異也<lb/>
夏四月辛未滕子卒<lb/>
鄭公子喜帥師侵宋<lb/>
　鄭叛晉也楚人力不足以爭鄭於是以賂求之楚不<lb/>
　得鄭則不能圖中國也<lb/>
六月丙寅朔日有食之<lb/>
晉侯使欒黶來乞師<pb n="28a"/>甲午晦晉侯及楚子鄭伯戰于鄢陵楚子鄭師敗績<lb/>
　榖梁傳曰日事遇晦曰晦楚不言師君重於師也然<lb/>
　泓之戰宋公身傷而但言師敗績則為中國諱也此<lb/>
　不為楚子諱以外楚也<lb/>
楚殺其大夫公子側<lb/>
秋公㑹晉侯齊侯衞侯宋華元邾人于沙隨不見公<lb/>
　謀伐鄭也不見公者晉侯也以公後鄢陵戰期且用<lb/>
　僑如之譖也何以書<hi>據見止不書</hi>譏不在内也程子曰君<pb n="28b"/>　子正已而無恤乎人魯之後期國難故也晉侯不見<lb/>
　公非矣彼曲我直故不恥也<lb/>
公至自㑹<lb/>
公㑹尹子晉侯齊國佐邾人伐鄭<lb/>
　王人㑹伐自單伯而後不書<hi>據王叔桓公劉康公成肅公</hi>此其書<lb/>
　尹子何不能服鄭也鄢陵之役自城濮以來於是再<lb/>
　見而鄭不服厲公無道其大夫方欲釋楚以為外懼<lb/>
　則雖一戰勝楚鄭人固有以量之也厲公不能自反<pb n="29a"/>　修其所以復伯者而請以王臣㑹師於是三合諸侯<lb/>
　伐鄭而鄭人從楚益堅則中國之威頓矣故尹子單<lb/>
　伯相繼而出悉書之<lb/>
曹伯歸自京師<lb/>
　釋有罪也天子嘗釋衞侯矣不言自京師此何以言<lb/>
　自京師負芻之罪宜廢而天子不能正則以累乎京<lb/>
　師也但曰曹伯何以天子釋之故不名以别異之也<lb/>
　公羊傳曰執而歸者名曹伯何以不名而不言復歸<pb n="29b"/>　于曹何<hi>據曹伯襄復歸于曹</hi>易也其言自京師何言甚易也孫<lb/>
　明復曰曹伯歸自京師天子釋之之辭也<lb/>
九月晉人執季孫行父舍之于苕丘<lb/>
　用僑如之譖也舍寘也劉侍讀曰不稱行人從公也<lb/>
　執之者以歸也伐而未至而著舍之于苕丘故不言<lb/>
　以歸也榖梁傳曰執者致<hi>據婼至</hi>而不至公在也執者<lb/>
　不舍<hi>據晉執叔孫婼囚之於箕不言舍</hi>而舍公所也<hi>據公在苕丘</hi>
冬十月乙亥叔孫僑如出奔齊<pb n="30a"/>　於是出叔孫僑如而盟之則其但書奔何以奔告諸<lb/>
　侯也齊出髙無咎放髙止但書奔皆從告也<lb/>
十有二月乙丑季孫行父及晉卻犫盟于扈<lb/>
公至自㑹<lb/>
　鄭康成曰伐而致㑹於伐事不成<lb/>
乙酉刺公子偃<lb/>
　内殺公子言其故<hi>據公子買不卒戍</hi>此其但言刺之何其故<lb/>
　不可言也公將有行穆姜以僑如之意欲去夫二家<pb n="30b"/>　者指偃與鉏曰汝不可是皆君也僑如之情非偃與<lb/>
　鉏之所知也既魯人出僑如季孫歸而刺偃遷怒也<lb/>
十有七年春衞北宫括帥師侵鄭<lb/>
　鄭子駟侵晉虚滑衞北宫括侵鄭救晉也<lb/>
夏公㑹尹子單子晉侯齊侯宋公衞侯曹伯邾人伐鄭<lb/>
　王人未有書二卿者其以二子㑹伐何伐鄭而鄭不<lb/>
　服也厲公親以六國之師伐鄭而遇楚輒還能驟合<lb/>
　諸侯而不敢復當楚則二卿之行失威廢命而已<pb n="31a"/>六月乙酉同盟于柯陵<lb/>
　不重言諸侯二子與盟也狄泉之盟諱王子虎此其<lb/>
　不諱何中國無伯王室之憂也以二卿奉王命以伐<lb/>
　鄭而鄭不服於是下盟諸侯不足諱矣自是晉有諸<lb/>
　侯之事王人與盟皆不諱矣<hi>據雞澤平丘</hi>
秋公至自㑹<lb/>
齊髙無咎出奔莒<lb/>
九月辛丑用郊<pb n="31b"/>　用郊者用其禮也郊之祭以祈農事也以其非為農<lb/>
　事而以郊禮為之故曰用郊古者天子有大事則類<lb/>
　造于上帝類之言類也其禮類乎郊也成公以頻年<lb/>
　出師未巳故竊類造之義用郊禮以祈焉僭且異矣<lb/>
晉侯使荀罃來乞師<lb/>
冬公㑹單子晉侯宋公衞侯曹伯齊人邾人伐鄭<lb/>
十有一月公至自伐鄭<lb/>
壬申公孫嬰齊卒于貍脤<pb n="32a"/>　嬰齊卒于外公實未嘗臨喪其日何勢不得臨非恤<lb/>
　典薄也<lb/>
十有二月丁巳朔日有食之<lb/>
邾子貜且卒<lb/>
晉殺其大夫卻錡卻犫卻至<lb/>
楚人滅舒庸<lb/>
　楚書大夫將矣此公子橐師也其稱人何橐師未嘗<lb/>
　為中國患也春秋書楚與中國異以楚大夫將而稱<pb n="32b"/>　名氏必其人能為中國患者也春秋為中國而作苟<lb/>
　其人為患不及中國春秋奚治焉是故公子嬰齊帥<lb/>
　師凡四見公子貞帥師凡七見則雖伐吳從其恒稱<lb/>
　而陽丏囊瓦交兵於吳橐師滅舒庸但人之則皆未<lb/>
　嘗為中國患者也以其未嘗為中國患則不復詳其<lb/>
　名氏志夷狄之相攻滅而已<lb/>
十有八年春王正月晉殺其大夫胥童<lb/>
　此欒書中行偃將弑其君而殺其大夫也其曰國殺<pb n="33a"/>　何書偃之罪不著於春秋則其殺胥童固不以兩下<lb/>
　相殺告也<lb/>
庚申晉弑其君州蒲<lb/>
　弑君者欒書中行偃也則其稱國以弑何不以賊赴<lb/>
　也<hi>例在文十六年</hi>晉厲公欲盡去諸大夫而立其所嬖一朝<lb/>
　而尸三卿書偃為政懼將及也幽厲公而殺其與為<lb/>
　亂者既則弑公而葬以庶人不入于兆逆孫周于京<lb/>
　師以立之踰月即位是葢以易位來告者也吾魯史<pb n="33b"/>　也於書偃之事何知焉書曰晉弑其君而有受其惡<lb/>
　者矣其日謹之也然則古者有貴戚之卿何也非天<lb/>
　子不得廢置諸侯以貴戚之卿而易置人君非臣禮<lb/>
　也葢古者有社稷之臣國亡與亡國存與存義足以<lb/>
　匡君而弗聽則有易位之權謂若伊尹者然後可也<lb/>
　春秋世卿之柄國者皆其君之罪人也欒書搆卻氏<lb/>
　而陷之死將以擅晉也與中行偃殺胥童而弑其君<lb/>
　以紓死也豈曰社稷之云乎春秋辭從主人苟有受<pb n="34a"/>　其惡者斯已矣<lb/>
齊殺其大夫國佐<lb/>
公如晉<lb/>
　朝嗣君也<lb/>
夏楚子鄭伯伐宋<lb/>
宋魚石復入于彭城<lb/>
　於是楚子鄭伯伐宋彭城納宋魚石向為人鱗朱向<lb/>
　帶魚府以三百乗戍之則其曰復入何譏不在於納<pb n="34b"/>　也納者復其位之辭也大夫歸則言復歸入言復入<lb/>
　者位已絶者也杜諤氏曰復入重於入入重於復歸<lb/>
　復歸重於歸志惡之淺深也此叛也則曷為不言叛<lb/>
　罪不止於叛也楚既得鄭即圖宋魚石援仇讎以賊<lb/>
　其宗國其事同其罪異則各書其重焉耳是故大夫<lb/>
　入邑必言叛<hi>據宋公之弟辰晉荀寅士吉射</hi>苟言復入則不言叛入<lb/>
　必言所自<hi>據宋華亥向寧宋公之弟辰及公子地皆言自陳入</hi>苟言故則不言<lb/>
　所自舍宋魚石言復入者惟晉欒盈皆言故者也<pb n="35a"/>公至自晉<lb/>
晉侯使士匄來聘<lb/>
　左氏傳曰拜朝也<lb/>
秋把伯來朝<lb/>
八月邾子來朝<lb/>
　為下公薨月也<hi>據來朝著例不月</hi>
築鹿囿<lb/>
　公羊傳曰譏有囿矣又為也孫莘老曰春秋興作皆<pb n="35b"/>　書雖城池之固門廏之急無遺焉重民力也況耳目<lb/>
　之玩一身之娛哉<lb/>
己丑公薨于路寢<lb/>
冬楚人鄭人侵宋<lb/>
　公子嬰齊帥師見於經者詳矣侵宋曷為稱人不足<lb/>
　以病宋也於是宋師圍彭城嬰齊侵宋救彭城也既<lb/>
　而諸侯圍彭城楚師不復出故畧言之當悼公之興<lb/>
　楚將失鄭何宋之及圖是故雖晉侯自將以救宋亦<pb n="36a"/>　不書畧之也<lb/>
晉侯使士魴來乞師<lb/>
十有二月仲孫蔑㑹晉侯宋公衞侯邾子齊崔杼同盟<lb/>
于虚朾<lb/>
　謀救宋也其不日以吾大夫㑹之也陳氏傳曰崔杼<lb/>
　嘗奔衞不言歸其再見何齊納以為大夫也齊之禍<lb/>
　靈公為之也前年逐髙無咎今年殺國佐而杼當國<lb/>
　已而殺髙厚齊無世臣矣於是伐莒伐魯皆杼帥師<pb n="36b"/>　焉而後弑齊之禍靈公為之也<lb/>
丁未葬我君成公<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷九<lb/>
</p>

  </div>
            <div>
                <head>春秋集傳卷十</head>
    <p>
<pb n="1a"/>欽定四庫全書<lb/>
　春秋集傳卷十　　　　　　元　趙汸　撰<lb/>
　　襄公上<lb/>
元年春王正月公即位<lb/>
仲孫蔑㑹晉欒黶宋華元衛寗殖曹人莒人邾人滕人<lb/>
薛人圍宋彭城<lb/>
　圍有宋人曷為言宋彭城<hi>據衛石曼姑圍戚不言衛</hi>嫌非宋地也<lb/>
　於是晉悼公合諸侯為宋討魚石不與楚之取彭城<pb n="1b"/>　以置叛人故繫彭城於宋見諸侯之為宋討也諸侯<lb/>
　分地有制非惟楚不當取雖晉亦不可受彭城降晉<lb/>
　而歸之宋宜也<hi>事見襄二十六年傳</hi>
夏晉韓厥帥師伐鄭<lb/>
仲孫蔑㑹齊崔杼曹人邾人把人次于鄫<lb/>
　曰㑹以次何以備楚也鄫鄭地<lb/>
秋楚公子壬夫帥師侵宋<lb/>
　救鄭也<pb n="2a"/>九月辛酉天王崩<lb/>
邾子來朝<lb/>
冬衛侯使公孫剽來聘<lb/>
晉侯使荀罃來聘<lb/>
二年春王正月葬簡王<lb/>
鄭師伐宋<lb/>
　楚令也<lb/>
夏五月庚寅夫人姜氏薨<pb n="2b"/>六月庚辰鄭伯睔卒<lb/>
晉師宋師衛寗殖侵鄭<lb/>
秋七月仲孫蔑㑹晉荀罃宋華元衛孫林父曹人邾人<lb/>
于戚<lb/>
己丑葬我小君齊姜<lb/>
叔孫豹如宋<lb/>
冬仲孫蔑㑹晉荀罃齊崔杼宋華元衛孫林父曹人邾<lb/>
人滕人薛人小邾人于戚遂城虎牢<pb n="3a"/>　虎牢鄭邑也其不繫之鄭何以伯令城之也鄭棄於<lb/>
　夷久矣於是悼公有討於鄭以諸侯城其巖邑將以<lb/>
　絀鄭焉耳孫明復曰鄭叛中國與楚比晉荀罃再㑹<lb/>
　於戚城虎牢以逼之故虎牢不繫鄭使若中國自城<lb/>
　邑然劉賔之曰不言伐取且不繫之鄭皆予晉也<lb/>
楚殺其大夫公子申<lb/>
三年春楚公子嬰齊伐呉<lb/>
　陳氏傳曰於是楚代呉呉人伐楚取駕則其但書伐<pb n="3b"/>　呉何春秋於晉楚之際嚴矣於呉楚未嘗無差等也<lb/>
　是故楚伐呉悉書之呉伐楚必若遏門于巢卒而後<lb/>
　書<lb/>
公如晉<lb/>
　髙抑崇曰禮童子侯不朝不可以成人之禮接也其<lb/>
　可以朝伯國乎<lb/>
夏四月壬戌公及晉侯盟于長樗<lb/>
　蘇子由曰晉侯修禮於諸侯故去其國都而與公盟<pb n="4a"/>　也<lb/>
公至自晉<lb/>
六月公㑹單子晉侯宋公衛侯鄭伯莒子邾婁子齊世子<lb/>
光己未同盟于雞澤<lb/>
陳侯使袁僑如㑹<lb/>
　公羊傳曰其言如㑹何後㑹也杜元凱曰陳疾楚政<lb/>
　而來本非召㑹故言如㑹也<lb/>
戊寅叔孫豹及諸侯之大夫及陳袁僑盟<pb n="4b"/>　公羊傳曰曷為殊及陳袁僑為其與袁僑盟也杜元<lb/>
　凱曰諸侯既盟袁僑乃至故使大夫别與之盟殊袁<lb/>
　僑者明諸侯之大夫所以盟盟袁僑也陳氏傳曰以<lb/>
　大夫盟袁僑晉侯不欲以袁僑絀諸侯也雖然有諸<lb/>
　侯在而大夫盟於是始晉悼公為之也諸侯在焉而<lb/>
　大夫自為盟而後大夫専盟矣大夫専盟自宋始榖<lb/>
　梁傳曰諸侯盟又大夫相與私盟是大夫張也故雞<lb/>
　澤之㑹諸侯始失正矣孫明復曰諸侯既盟而陳袁<pb n="5a"/>　僑至無盟可也<hi>據踐土陳穆公如㑹文公不再盟</hi>己未諸侯盟戊寅<lb/>
　大夫又盟是大夫强也<lb/>
秋公至自㑹<lb/>
冬晉荀罃帥師伐許<lb/>
四年春王三月己酉陳侯午卒<lb/>
夏叔孫豹如晉<lb/>
秋七月戊子夫人姒氏薨<lb/>
葬陳成公<pb n="5b"/>八月辛亥葬我小君定姒<lb/>
冬公如晉<lb/>
陳人圍頓<lb/>
五年春公至自晉<lb/>
夏鄭伯使公子發來聘<lb/>
叔孫豹鄫世子巫如晉<lb/>
　杜元凱曰俱受命於魯故不書及左氏傳曰覿鄫大<lb/>
　子于晉以成屬鄫書曰叔孫豹鄫大子巫如晉言比<pb n="6a"/>　諸魯大夫也陸淳氏曰鄫列國也使其世子同於我<lb/>
　大夫魯與晉俱失正矣<lb/>
仲孫蔑衛孫林父㑹呉于善道<lb/>
　杜元凱曰魯衛俱受命子晉故不言及左氏傳曰吳<lb/>
　子使壽越如晉辭不㑹於雞澤之故且請聽諸侯之<lb/>
　好晉人將為之㑹諸侯使魯衛先㑹吳且告㑹期<lb/>
秋大雩<lb/>
楚殺其大夫公子壬夫<pb n="6b"/>　楚八年而殺三卿也左氏傳曰君子謂楚共王於是<lb/>
　不刑莊王卒以大夫盟諸侯納宋魚石殺公子側公<lb/>
　子申公子壬夫楚遂不競而晉復伯是故晉悼公之<lb/>
　春秋楚有諸侯之事亦不悉書<hi>據傳襄三年公子何忌侵陳不書四年彭</hi>
　<hi>名侵陳不書</hi>
公㑹晉侯宋公陳侯衛侯鄭伯曹伯莒子邾子滕子薛<lb/>
伯齊世子光呉人鄫人于戚<lb/>
　呉何以稱人其大夫也以諸侯大夫之禮接故得序<pb n="7a"/>　於齊世子之下稱人而不殊也鄫人者鄫大夫也魯<lb/>
　以屬鄫為不利故使鄫大夫聽命於㑹陳氏傳曰於<lb/>
　是盟于戚呉初與諸侯盟也不書盟為晉諱也吳晉<lb/>
　之盟春秋終諱之<hi>見襄十三年</hi>蒲之役將始㑹呉呉不至<lb/>
　<hi>事在成九年</hi>雞澤之役又逆呉子呉不至呉固不敢自列<lb/>
　於諸夏也而晉求之急於是滅州來敗頓胡沈蔡陳<lb/>
　許之師滅巢入郢矣髙抑崇曰晉之亟於進呉以其<lb/>
　能病楚也呉能病楚則亦能病中國矣既伐楚則伐<pb n="7b"/>　齊伐魯伐衛伐陳以至與晉爭盟則其病中國也甚<lb/>
　矣<lb/>
公至自㑹<lb/>
冬戍陳<lb/>
　晉命也不言其人微者也榖梁傳曰内辭也公羊傳<lb/>
　曰孰戍之諸侯戍之曷為不言諸侯戍之離至不可<lb/>
　得而序故言我也陳氏傳曰戍不書<hi>桓六年戍齊宣六年戍鄭之類</hi>
　晉悼公之戍陳也特書之君子以悼公之伯業桓文<pb n="8a"/>　之所不屑為也桓公不戰而屈楚文公戰而屈楚自<lb/>
　悼公而通呉以制楚矣㑹于戚于向于柤皆東境也<lb/>
　而又戍陳鄭以守之楚誠強而晉亦誠下䇿也<lb/>
楚公子貞帥師伐陳<lb/>
公㑹晉侯宋公衛侯鄭伯曹伯齊世子光救陳<lb/>
十有二月<lb/>
　為下卒月也<lb/>
公至自救陳<pb n="8b"/>　榖梁傳曰善救陳也范寗氏曰善之故以救陳致<lb/>
辛未季孫行父卒<lb/>
六年春王三月壬午杞伯姑容卒<lb/>
　左氏傳曰始赴以名同盟故也<lb/>
夏宋華弱來奔<lb/>
秋葬把桓公<lb/>
滕子來朝<lb/>
莒人滅鄫<pb n="9a"/>　滅國有取而有之者則不言滅<hi>例在僖二十二</hi>我嘗取鄫矣<lb/>
　<hi>事見昭四年</hi>則其言滅何譏晉也鄫人與莒子同列於㑹<lb/>
　而莒卒滅鄫以為悼公病矣<lb/>
冬叔孫豹如邾<lb/>
季孫宿如晉<lb/>
十有二月齊人滅萊<lb/>
　公羊傳曰不言萊君出奔國滅君死之正也<lb/>
七年春郯子來朝<pb n="9b"/>夏四月三卜郊不從乃免牲<lb/>
　榖梁傳曰三卜禮也夏四月不時也孟獻子曰吾乃<lb/>
　今而知有卜筮夫郊祀后稷以祈農事也是故啟蟄<lb/>
　而郊郊而後耕今既耕而卜郊宜其不從也<lb/>
小邾子來朝<lb/>
城費<lb/>
秋季孫宿如衛<lb/>
八月螽<pb n="10a"/>冬十月衛侯使孫林父來聘<lb/>
壬戌及孫林父盟<lb/>
楚公子貞帥師圍陳<lb/>
十有二月公㑹晉侯宋公陳侯衛侯曹伯莒子邾子于<lb/>
鄬<lb/>
　救陳也不言救陳者陳侯逃歸不成救也不致無成<lb/>
　事也是故盟主之㑹恒不月於是無成事特月以别<lb/>
　之<pb n="10b"/>鄭伯髠頑如㑹未見諸侯丙戌卒于鄵<lb/>
　鄭伯髠頑弑也則其書卒何史承赴而書辟不敏也<lb/>
　史承赴而書春秋曷為不正之正之則無以見國之<lb/>
　無臣子也春秋於鄭髠頑齊陽生楚子麇實弑書卒<lb/>
　者皆從而志之無改焉是併其臣子之不能討賊而<lb/>
　姑為隱諱者治之也榖梁傳曰未見諸侯其曰如㑹<lb/>
　何也致其志也禮諸侯不生名此其名之何也卒之<lb/>
　名也卒之名則何為加之如㑹之上見以如㑹卒也<pb n="11a"/>　其見以如㑹卒何也鄭伯將㑹中國其臣欲從楚不<lb/>
　勝其臣弑而死其地於外也陳氏傳曰此公子騑弑<lb/>
　其君也則其書卒何以君薨赴也君弑矣晏然赴於<lb/>
　他國但如恒喪自鄭騑始甚矣無人紀也而鄭之臣<lb/>
　子聽焉自有討賊至於不討自不討矣至於赴告如<lb/>
　恒喪春秋之所甚懼也是故書卒所以誅鄭之臣子<lb/>
　聽賊之所為也崔杼弑其君齊大史書之杼殺之其<lb/>
　弟嗣書之又殺之南史執簡以徃陳恒弑其君孔子<pb n="11b"/>　沐浴而朝告於哀公曰請討之弑君天下之大變也<lb/>
　名在諸侯之䇿誰能没之史見其事春秋著其心後<lb/>
　世有考焉矣<lb/>
陳侯逃歸<lb/>
　陳大夫貳於楚而脅其君使逃諸侯以歸也<lb/>
八年春王正月公如晉<lb/>
夏葬鄭僖公<lb/>
鄭人侵蔡獲蔡公子燮<pb n="12a"/>　此鄭公子發也何以稱人惡其將叛中國而侵蔡以<lb/>
　欺盟主也王㳂氏曰鄭人弑其君志欲從楚故侵蔡<lb/>
　以致楚楚師至然後告絶於晉而與楚平也公羊傳<lb/>
　曰侵而言獲者適得之也<lb/>
季孫宿㑹晉侯鄭伯齊人宋人衛人邾人于邢丘<lb/>
　左氏傳曰㑹于邢丘以命朝聘之數使諸侯之大夫<lb/>
　聽命鄭伯獻捷于㑹故親聽命大夫不書尊晉侯也<lb/>
　陳氏傳曰此齊髙厚宋向戍衛寗殖也其稱人何不<pb n="12b"/>　以大夫敵盟主也不以大夫敵盟主桓文之盛也自<lb/>
　同盟于戚而大夫與諸侯序矣於是再見其再見何<lb/>
　復予晉以伯也<lb/>
公至自晉<lb/>
莒人伐我東鄙<lb/>
秋九月大雩<lb/>
冬楚公子貞帥師伐鄭<lb/>
晉侯使士匄來聘<pb n="13a"/>　左氏傳曰拜公之辱<lb/>
九年春宋災<lb/>
夏季孫宿如晉<lb/>
五月辛酉夫人姜氏薨<lb/>
秋八月癸未葬我小君穆姜<lb/>
冬公㑹晉侯宋公衛侯曹伯莒子邾子滕子薛伯把伯<lb/>
小邾子齊世子光伐鄭<lb/>
十有二月己亥同盟于戲<pb n="13b"/>　伐鄭而書同盟鄭與盟也其不致何盟後復伐鄭則<lb/>
　伐與盟皆非功也<lb/>
楚子伐鄭<lb/>
十年春公㑹晉侯宋公衛侯曹伯莒子邾子滕子薛伯<lb/>
把伯小邾子齊世子光㑹呉于柤<lb/>
　左氏傳曰㑹呉子壽夢也<lb/>
夏五月甲午遂滅偪陽<lb/>
　其日以譏晉也晉悼公合十有二國為衣裳之㑹以<pb n="14a"/>　㑹呉而滅小國異其事故日以譏之以偪陽子歸不<lb/>
　書略之也以其㑹而遂滅則以歸不足言也<lb/>
公至自㑹<lb/>
楚公子貞鄭公孫輒帥師伐宋<lb/>
晉師伐秦<lb/>
　此荀罃也曷為書師以其釋楚而敵秦怨也楚方得<lb/>
　鄭而伐宋晉人不圖其所以絀楚者而急於伐秦曰<lb/>
　以報其侵也則非伯者之事矣<pb n="14b"/>秋莒人伐我東鄙<lb/>
公㑹晉侯宋公衛侯曹伯莒子邾子齊世子光滕子薛<lb/>
伯把伯小邾子伐鄭<lb/>
　齊世子光始與盟㑹序于邾子之下諸侯世子未誓<lb/>
　於天子之制也於是又以先至躋之滕薛把三君之<lb/>
　上明年乃次之曹伯莒子之間則誓於天子而攝其<lb/>
　君之制也此禮樂之自諸侯出者也若夫滕薛把三<lb/>
　君之後於邾莒則宜悼公不能正也陳氏傳曰隠桓<pb n="15a"/>　之諸侯皆序爵也伯者作而後小國或序大國之上<lb/>
　有以子男長於伯者矣於是以世子長於小國之君<lb/>
　則悼公為之也<lb/>
冬盜殺鄭公子騑公子發公子輒<lb/>
　盜殺不言其大夫盜賤者不可以上下道也公羊傳<lb/>
　曰大夫相殺稱人賤者窮諸盜孫明復曰盜一日而<lb/>
　殺三卿故列數之惡鄭伯之失政也<lb/>
戍鄭虎牢<pb n="15b"/>　公羊傳曰諸侯已取曷為繫之鄭諸侯莫之主有故<lb/>
　反繫之鄭左氏傳曰言將歸焉杜元凱曰鄭服則以<lb/>
　還鄭故追書繫之以見晉志<lb/>
楚公子貞帥師救鄭<lb/>
　陳氏傳曰楚救鄭矣不書<hi>傳宣元年蔿賈二年鬭椒成九年子重十六年楚子</hi>
　<hi>十七年子重公子申之類</hi>於是始書以為晉悼復伯楚欲救而不<lb/>
　能也<lb/>
公至自伐鄭<pb n="16a"/>十有一年春王正月作三軍<lb/>
　作三軍何作中軍也以其言舎中軍<hi>昭五年</hi>知此為作<lb/>
　中軍也作中軍則何以言作三軍始改作也魯人外<lb/>
　弊於征伐内擅於三家軍賦之出於三郊三遂者非<lb/>
　其舊矣車乗卒伍之成於甸者非周制矣則曷為言<lb/>
　改作於是始三家始分魯也前乎此三家之擅魯者<lb/>
　専其政爾未嘗有其民也於是乃三分其民家為一<lb/>
　軍而盡征之而叔孟之僅不取者以歸公則魯之民<pb n="16b"/>　皆三家之民矣魯君之所存者亦朝與祭而已此非<lb/>
　公命也其書之若公命何政在三家也<lb/>
夏四月四卜郊不從乃不郊<lb/>
鄭公孫舍之帥師侵宋<lb/>
　晉人欲服鄭而諸侯皆憚戰於是為分兵敝楚之䇿<lb/>
　鄭人欲從晉而畏楚以為必得諸侯盡力於我楚弗<lb/>
　敢敵而後可固與也故侵宋以致諸侯之師二國之<lb/>
　謀若出於一此晉之所以得鄭也盖晉之師武臣力非<pb n="17a"/>　復文襄之舊矣<lb/>
公㑹晉侯宋公衛侯曹伯齊世子光莒子邾子滕子薛<lb/>
伯把伯小邾子伐鄭<lb/>
秋七月己未同盟于亳城北<lb/>
公至自伐鄭<lb/>
楚子鄭伯伐宋<lb/>
公㑹晉侯宋公衛侯曹伯齊世子光莒子邾子滕子薛<lb/>
伯把伯小邾子伐鄭㑹于蕭魚<pb n="17b"/>　公羊傳曰此伐鄭也其言㑹于蕭魚何盖鄭與㑹爾<lb/>
　孫明復曰言伐言㑹者得鄭之辭也晉楚爭鄭久矣<lb/>
　悼公比歳大合諸侯以伐鄭今始得之雖不能逺斥<lb/>
　強楚以紹二伯之烈然亦能有鄭者二十年此悼公<lb/>
　之績也陳氏傳曰有地㑹而後伐者矣<hi>據㑹于襄伐鄭㑹于召陵</hi>
　<hi>侵楚</hi>未有伐而後地㑹者也地㑹而後伐未集事之辭<lb/>
　也伐而後地㑹集事之辭也伐鄭㑹于蕭魚序績也<lb/>
公至自㑹<pb n="18a"/>　榖梁傳曰伐而後㑹不以伐鄭致得鄭之辭也<lb/>
楚人執鄭行人良霄<lb/>
冬秦人伐晉<lb/>
　以救鄭也於是戰于櫟晉師敗績不書不足書也秦<lb/>
　人自絶于中國而為楚救鄭雖戰勝晉師而不足以<lb/>
　病晉故略之也<lb/>
十有二年春王二月莒人伐我東鄙圍台<lb/>
　外伐我不書圍也<hi>據成二年齊伐北鄙圍龍</hi>書圍台以病晉也莒<pb n="18b"/>　人滅鄫晉不問伐我東鄙者再不能討於是圍台也<lb/>
季孫宿帥師救台遂入鄆<lb/>
夏晉侯使士魴來聘<lb/>
秋九月吳子乗卒<lb/>
　呉來告喪而徃弔也楚卒日呉何以不日呉始通於<lb/>
　上國弔贈之徃來者若楚也<lb/>
冬楚公子貞帥師侵宋<lb/>
公如晉<pb n="19a"/>十有三年春公至自晉<lb/>
夏取邿<lb/>
秋九月庚辰楚子審卒<lb/>
冬城防<lb/>
十有四年春王正月季孫宿叔老㑹晉士匄齊人宋人<lb/>
衛人鄭公孫蠆曹人莒人邾人滕人薛人把人小邾人<lb/>
㑹呉于向<lb/>
　㑹吳子諸樊也左氏傳曰㑹于向為吳謀楚故也其<pb n="19b"/>　言二大夫㑹之何並列於㑹也禮卿使則大夫介大<lb/>
　夫使則士介同倫不相介同倫相介是為恭也則曷<lb/>
　為並列於㑹晉人嘉之也諸侯之大夫惰矣進吾二<lb/>
　卿以勵之見悼公之令不行於諸侯也盖蕭魚而後<lb/>
　悼徳衰矣抑中國之不競諸侯亦有罪焉故晉鄭大<lb/>
　夫書名氏而齊崔杼宋華閱衛北宫括但人之一役<lb/>
　之中而有予奪於是始譏不徒在晉也春秋之辨名<lb/>
　實所以正伯者之事也苟非伯者之事春秋奚治焉<pb n="20a"/>　是故自伐秦而後凡大夫將皆從其恒稱澶淵而後<lb/>
　大夫之㑹皆從其恒稱苟晉之君卿無志於中國則<lb/>
　其名實不足辨矣<lb/>
二月乙未朔日有食之<lb/>
夏四月叔孫豹㑹晉荀偃齊人宋人衛北宫括鄭公孫<lb/>
蠆曹人莒人邾人滕人薛人把人小邾人伐秦<lb/>
　左氏傳曰於是齊崔杼宋華閲仲江㑹伐秦不書惰<lb/>
　也向之㑹亦如之衛北宫括不書於向書於伐秦攝<pb n="20b"/>　也陳氏傳曰諸侯之大夫從晉侯伐秦而悼不自將<lb/>
　諸侯之師及涇不濟荀偃欒黶二師爭而大還晉人<lb/>
　謂之遷延之役則君令不行於大夫矣<lb/>
已未衛侯出奔齊<lb/>
　諸侯出奔不日此何以日異其事也春秋諸侯奔走<lb/>
　失國者盖有之矣而未有以臣出君如衛孫林父寗<lb/>
　殖者衛獻公不禮於孫林父寗殖孫子曰君忌我矣<lb/>
　弗先必死公使子矯子伯子皮與孫子盟孫子皆殺<pb n="21a"/>　之公如鄄使子行於孫子孫子又殺之公出奔齊孫<lb/>
　氏追之敗公徒于阿澤故雖鄭祭仲殺雍糾而厲公<lb/>
　出燕大夫比以殺公之外嬖而簡公出不日必若孫<lb/>
　林父寗殖出其君而後日日之者異之也劉侍讀曰<lb/>
　奔而名者兩君之辭也剽已立矣而衎不名何也剽<lb/>
　以公孫為貴卿交於諸侯矣逐其君而自取之惡有<lb/>
　甚焉故絶其兩君之稱以見所惡也叔武攝位而鄭<lb/>
　不名剽篡國而衎不名其不名也同而所以不名也<pb n="21b"/>　異叔武讓而剽篡也<lb/>
莒人侵我東鄙<lb/>
秋楚公子貞帥師伐呉<lb/>
冬季孫宿㑹晉士匄宋華閱衛孫林父鄭公孫蠆莒人<lb/>
邾人于戚<lb/>
　左氏傳曰謀定衛也於是衛人立公孫剽孫林父寗<lb/>
　殖相之以聽命於諸侯晉侯問衛故於荀偃對曰衛<lb/>
　有君矣不如因而定之晉盟主也不能詢諸國人求<pb n="22a"/>　衛侯去國之故一大正其君臣乃因之以定衛焉此<lb/>
　晉大夫私於孫氏之過而悼公不能察也盖晉人釋<lb/>
　君助臣於是始悼公為之也是故大夫皆從其恒稱<lb/>
　譏不在大夫也<lb/>
十有五年春宋公使向戌來聘<lb/>
二月己亥及向戌盟于劉<lb/>
　此來聘而涖盟也吾君及大夫盟春秋終諱之則曷<lb/>
　為及向戌盟于劉向戌伉也去其國以盟諸侯是伯<pb n="22b"/>　主所以為吾君禮也<hi>據公及晉侯盟于長樗</hi>以伯主為吾君禮<lb/>
　者盟外大夫則向戌伉也三家専襄公弱大夫自相<lb/>
　結以卑其君而魯道衰矣<lb/>
劉夏逆王后于齊<lb/>
　劉夏者天子之士也左氏傳曰官師從單靖公逆王<lb/>
　后于齊卿不行非禮也逆后非我主之不書榖梁傳<lb/>
　曰過我故志之也杜元凱曰單靖公不書劉夏獨過<lb/>
　魯告昬也胡侍講曰昬姻人倫之本王后天下之母<pb n="23a"/>　卿徃逆而公監之禮也官師從單靖公逆后也士而<lb/>
　逆后也是不重人倫之本矣<lb/>
夏齊侯伐我北鄙圍成<lb/>
　書圍成以病晉也左氏傳曰齊侯圍成貳於晉故也<lb/>
公救成至遇<lb/>
　言至遇何不成救也<lb/>
季孫宿叔孫豹帥師城成郛<lb/>
　公至遇而齊侯還故二子以師進而城之<pb n="23b"/>秋八月丁巳日有食之<lb/>
邾人伐我南鄙<lb/>
冬十有一月癸亥晉侯周卒<lb/>
十有六年春王正月葬晉悼公<lb/>
三月公㑹晉侯宋公衛侯鄭伯曹伯莒子邾子薛伯把<lb/>
伯小邾子于溴梁戊寅大夫盟<lb/>
　此諸侯㑹而使大夫盟則曷為不言諸侯之大夫<hi>據三</hi>
　<hi>年雞澤</hi>閒無異事也榖梁傳曰溴梁之㑹諸侯失正也<pb n="24a"/>　諸侯㑹而大夫盟政在大夫也公羊傳曰諸侯皆在<lb/>
　是其曰大夫盟何信在大夫也何言乎信在大夫遍<lb/>
　刺天下之大夫也曷為遍刺天下之大夫君若贅旒<lb/>
　然<lb/>
晉人執莒子邾子以歸<lb/>
　為我故也<lb/>
齊侯伐我北鄙<lb/>
夏公至自㑹<pb n="24b"/>五月甲子地震<lb/>
叔老㑹鄭伯晉荀偃衛寗殖宋人伐許<lb/>
　不能服齊而伐許非務也宋稱人而後於衛大夫將<lb/>
　卑師少也<lb/>
秋齊侯伐我北鄙圍郕<lb/>
大雩<lb/>
冬叔孫豹如晉<lb/>
十有七年春王二月庚午邾子牼卒<pb n="25a"/>宋人伐陳<lb/>
夏衛石買帥師伐曹<lb/>
秋齊侯伐我北鄙圍桃<lb/>
髙厚帥師伐我北鄙圍防<lb/>
　不曰齊髙厚甚之也見齊侯一舉而分兵圍吾之二<lb/>
　邑故繫之於齊侯也<lb/>
九月大雩<lb/>
宋華臣出奔陳<pb n="25b"/>冬邾人伐我南鄙<lb/>
　左氏傳曰為齊故也<lb/>
十有八年春白狄來<lb/>
　白狄來者何始來朝魯也何以不言朝不能朝也劉<lb/>
　侍讀曰周制于蕃服無事焉其於天子世一見則諸<lb/>
　侯雖善其交際不得而通所以懲淫慝一内外也周<lb/>
　公致太平越裳氏重九譯而獻其白雉公曰君子徳<lb/>
　不及焉不享其贄此乃天子而讓也況列國之君守<pb n="26a"/>　藩之臣乎<lb/>
夏晉人執衛行人石買<lb/>
　左氏傳曰為曹故也<lb/>
秋齊師伐我北鄙<lb/>
　此齊侯也曷為稱師齊侯伐我春秋悉從其恒稱其<lb/>
　惡著矣於是略言之以同圍齊見義而已<lb/>
冬十月公㑹晉侯宋公衛侯鄭伯曹伯莒子邾子滕子<lb/>
薛伯把伯小邾子同圍齊<pb n="26b"/>　圍未有言同者其言同圍齊何晉弗伯也猶曰諸侯<lb/>
　同圍之焉耳陳氏傳曰自圍齊之後晉師無君將雖<lb/>
　大夫之師出無與於諸夏之義矣<lb/>
曹伯負芻卒于師<lb/>
楚公子午帥師伐鄭<lb/>
　<lb/>
　<lb/>
　春秋集傳卷十<lb/>
</p>

  </div>
            <div>
                <head>春秋集傳卷十一</head>
    <p>
<pb n="1a"/>欽定四庫全書<lb/>
　春秋集傳卷十一　　　　　元　趙汸　撰<lb/>
　　襄公下<lb/>
十有九年春王正月諸侯盟于祝柯<lb/>
　凡晉主夏盟恒日此以既盟而即執邾子于㑹故不<lb/>
　日以異之陳氏傳曰㑹無王卿士其亦申言諸侯何<lb/>
　間有事也<lb/>
晉人執邾子<pb n="1b"/>　不言以歸既服而釋之也劉侍讀曰已得其地故釋<lb/>
　之執君取地皆不以王命何以正其罪而服人心乎<lb/>
公至自伐齊<lb/>
取邾田自漷水<lb/>
　公羊傳曰自漷水以漷為竟也黄震氏曰晉救魯可<lb/>
　也動天下之兵以執邾子而取邾田以歸魯不可也<lb/>
　未足以服齊也<lb/>
季孫宿如晉<pb n="2a"/>　拜師也<lb/>
葬曹成公<lb/>
夏衛孫林父帥師伐齊<lb/>
　齊未服也<lb/>
秋七月辛卯齊侯環卒<lb/>
晉士匄帥師侵齊至榖聞齊侯卒乃還<lb/>
　公羊傳曰還者善辭也何善爾大其不伐喪也此受<lb/>
　命于君而伐齊則何大乎其不伐喪大夫以君命出<pb n="2b"/>　進退在大夫也榖梁傳曰受命而誅生死無所加其<lb/>
　怒不伐喪善之也<lb/>
八月丙辰仲孫蔑卒<lb/>
齊殺其大夫髙厚<lb/>
鄭殺其大夫公子嘉<lb/>
冬葬齊靈公<lb/>
城西郛<lb/>
叔孫豹㑹晉士匄于柯<pb n="3a"/>城武城<lb/>
二十年春王正月辛亥仲孫速㑹莒人盟于向<lb/>
夏六月庚申公㑹晉侯齊侯宋公衛侯鄭伯曹伯莒子<lb/>
邾子滕子薛伯把伯小邾子盟于澶淵<lb/>
秋公至自㑹<lb/>
仲孫速帥師伐邾<lb/>
蔡殺其大夫公子燮<lb/>
蔡公子履出奔楚<pb n="3b"/>陳侯之弟黄出奔楚<lb/>
　奔非其罪不書於是蔡人患公子燮欲以蔡之晉殺<lb/>
　之公子履其弟也故出之於楚陳人患公子黄之偪<lb/>
　譖於楚曰與蔡司馬同謀亦出之於楚皆非其罪也<lb/>
　則何以書惡陳蔡之不國也陳蔡之君有國不能自<lb/>
　為政而惟大夫之為有臣不能馭而惟楚之令故國<lb/>
　人皆得挾楚以制其君殺其公子之為大夫者出其<lb/>
　弟之同母者而其君聽焉則二國之命懸於楚矣故<pb n="4a"/>　曰家有既亡國有既滅滅而不自知由别之而不别<lb/>
　也陳蔡之卒滅於楚則有自來矣<lb/>
叔老如齊<lb/>
冬十月丙辰朔日有食之<lb/>
季孫宿如宋<lb/>
二十有一年春王正月公如晉<lb/>
邾庶其以漆閭丘來奔<lb/>
　公羊傳曰庶其者邾婁大夫也邾婁無大夫此何以<pb n="4b"/>　書重地也榖梁傳曰來奔者不言出舉其接我者也<lb/>
　漆閭丘不言及<hi>據昭五年莒牟夷以牟婁及防兹來奔</hi>小大敵也劉侍<lb/>
　讀曰漆一邑閭丘一邑不言及所受於君而食之者<lb/>
　也私邑不言及公邑言及杜元凱曰大夫以邑出為<lb/>
　叛適魯言來奔内外之辭何休氏曰舉地言奔則魯<lb/>
　坐受與庶其叛兩明矣吕大圭氏曰非公命不書此<lb/>
　公在晉何以書政在大夫也政在大夫則公雖在内<lb/>
　不得為政矣盖自宣成以來志之䇿書之變也黄震<pb n="5a"/>　氏曰邾庶其莒牟夷邾黒肱所謂三叛人也襄公在<lb/>
　晉而邾庶其以漆閭丘來昭公在晉而莒牟夷以牟<lb/>
　婁防兹來昭公在乾侯而黒肱以濫來魯之受之皆<lb/>
　非君命則為逋逃淵藪者季孫氏也<lb/>
夏公至自晉<lb/>
秋晉欒盈出奔楚<lb/>
九月庚戌朔日有食之<lb/>
冬十月庚辰朔日有食之<pb n="5b"/>　許翰氏曰比年日食又比月而食盖自是八年之間<lb/>
　而日七食為變大矣<lb/>
曹伯來朝<lb/>
公㑹晉侯齊侯宋公衛侯鄭伯曹伯莒子邾子于商任<lb/>
　左氏傳曰錮欒盈也<lb/>
二十有二年春王正月公至自㑹<lb/>
夏四月<lb/>
秋七月辛酉叔老卒<pb n="6a"/>冬公㑹晉侯齊侯宋公衛侯鄭伯曹伯莒子邾子薛伯<lb/>
把伯小邾子于沙隨<lb/>
　於是欒盈自楚適齊㑹于沙隨復錮欒氏也髙抑崇<lb/>
　曰晉以一欒盈之故期年之間再合諸侯見晉失伯<lb/>
　者之義不足以令諸侯矣齊侯於是終保欒盈明年<lb/>
　伐衛遂伐晉也胡侍講曰古者大夫去國君不掃其<lb/>
　社稷不收其田邑使人導之出疆又先之於其所往<lb/>
　厚人倫也晉人不念欒氏世勲而逐盈又將搏執之<pb n="6b"/>　而命諸侯無得納焉則亦過矣<lb/>
公至自㑹<lb/>
楚殺其大夫公子追舒<lb/>
二十有三年春王二月癸酉朔日有食之<lb/>
三月己巳把伯匄卒<lb/>
夏邾畀我來朝<lb/>
葬把孝公<lb/>
陳殺其大夫慶虎及慶寅<pb n="7a"/>陳侯之弟黄自楚歸于陳<lb/>
　於是陳侯如楚公子黄愬二慶於楚楚人召之慶氏<lb/>
　以陳叛楚屈建從陳侯圍陳而陳人殺慶虎慶寅則<lb/>
　曷為以國殺書之以楚人不釋君而助臣故陳侯得<lb/>
　致其討也二慶導陳侯以逃晉即楚者也於是以陳<lb/>
　叛不書非叛其君也楚圍陳不書非為冦也曰陳殺<lb/>
　其大夫慶虎及慶寅陳侯之弟黄自楚歸于陳則二<lb/>
　慶見殺之由可見矣<pb n="7b"/>晉欒盈復入于晉入于曲沃<lb/>
　先言復入後言入何齊侯潛納欒盈於曲沃欒盈率<lb/>
　曲沃之甲以入晉敗而後奔曲沃也不言叛罪不止<lb/>
　於叛也齊侯將伐盟主而欒盈因之以賊其國故各<lb/>
　書其重也<lb/>
秋齊侯伐衛遂伐晉<lb/>
　陳氏傳曰此其書遂何齊始伐盟主也自袁婁以來<lb/>
　齊世從晉於是始叛則晉伯之衰而諸侯貳矣晉之<pb n="8a"/>　衰諸夏之憂也<lb/>
八月叔孫豹帥師救晉次于雍榆<lb/>
　先言救後言次次以成救也齊侯伐晉取朝歌為二<lb/>
　隊入孟門登大行而晉人不出叔孫豹帥師從晉人<lb/>
　次于雍榆與邯鄲勝擊齊之左獲晏㲠焉齊師退而<lb/>
　後還則次以成救者晉命也<hi>據外傳子服恵伯云</hi>陳氏傳曰晉<lb/>
　遂失伯也是故自救盟主他救皆不書<hi>據傳昭二十一年晉以諸</hi>
　<hi>侯之師救宋三十年楚沈尹戌救徐之類</hi>
<pb n="8b"/>己卯仲孫速卒<lb/>
冬十月己亥臧孫紇出奔邾<lb/>
晉人殺欒盈<lb/>
　左氏傳曰書曰晉人殺欒盈不言大夫言自外也公<lb/>
　羊傳曰不言殺其大夫非其大夫也何休氏曰稱人<lb/>
　從討賊辭<lb/>
齊侯襲莒<lb/>
　杜元凱曰掩其不備曰襲<pb n="9a"/>二十有四年春叔孫豹如晉<lb/>
仲孫羯帥師侵齊<lb/>
　晉故也<lb/>
夏楚子伐呉<lb/>
秋七月甲子朔日有食之既<lb/>
齊崔杼帥師伐莒<lb/>
大水<lb/>
八月癸巳朔日有食之<pb n="9b"/>公㑹晉侯宋公衛侯鄭伯曹伯莒子邾子滕子薛伯把<lb/>
伯小邾子于夷儀<lb/>
　左氏傳曰㑹于夷儀將以伐齊水不克<lb/>
冬楚子蔡侯陳侯許男伐鄭<lb/>
　伐鄭以救齊也諸侯還救鄭<lb/>
公至自㑹<lb/>
陳鍼宜咎出奔楚<lb/>
叔孫豹如京師<pb n="10a"/>　魯不上聘京師再世矣於是榖洛鬭毁王宫齊人叛<lb/>
　晉故為王城郟以示義于諸侯魯嘗有惡于齊而懼<lb/>
　晉之不競也故使大夫如周聘且賀城將以假寵焉<lb/>
　自是終春秋魯大夫無如京師者矣<lb/>
大饑<lb/>
　何休氏曰有死傷曰大饑無死傷曰饑<lb/>
二十有五年春齊崔杼帥師伐我北鄙<lb/>
夏五月乙亥齊崔杼弑其君光<pb n="10b"/>　弑君稱名氏者以賊赴也崔杼弑其君立景公而相<lb/>
　之則孰為以崔杼弑君告諸侯者國猶有人也杼盟<lb/>
　國人于太宫而不能要晏子以非義之盟殺大史三<lb/>
　人而不能止其弟之又書與南史之繼往陳文子有<lb/>
　馬十乗棄而違之猶為國有人也<lb/>
公㑹晉侯宋公衛侯鄭伯曹伯莒子邾子滕子薛伯把<lb/>
伯小邾子于夷儀<lb/>
　此伐齊也不書伐齊齊人逆服也於是齊人以弑君<pb n="11a"/>　說于晉晉人重於得齊而輕舍弑君之賊則功利之<lb/>
　弊有自來矣<lb/>
六月壬子鄭公孫舍之帥師入陳<lb/>
　其日何鄭有辭也鄭伯以陳怨故請伐陳於晉而陳<lb/>
　侯㑹楚伐鄭當陳隧者井堙木刋於是鄭子展子産<lb/>
　帥師入陳則異乎陵弱暴寡之師矣<lb/>
秋八月己巳諸侯同盟于重丘<lb/>
　晉平公之盟不言同<hi>據湨梁祝柯</hi>雖澶淵服齊猶不言同<pb n="11b"/>　也此齊成也則曰同盟何以齊之即楚也向也齊雖<lb/>
　背晉猶未叛中國也莊公既伐晉而懼遂自通于楚<lb/>
　且乞師焉而楚為伐鄭以救之使莊公不見弑則不<lb/>
　待盟於宋而諸侯皆楚之從矣其曰同盟晉懼失諸<lb/>
　侯也重言諸侯間有事也<lb/>
公至自㑹<lb/>
衛侯入于夷儀<lb/>
　㑹于夷儀者剽也則衎入夷儀何以不名<hi>據鄭伯突入于櫟名</hi>
<pb n="12a"/>　晉逆之也衎之出也不名以大夫無出其君而伐之<lb/>
　之道也既而晉人為戚之㑹以定衛自溴梁以來剽<lb/>
　無㑹不在衛有二君者十年則固不可以無辨矣故<lb/>
　復歸名之於是晉侯使魏舒宛没逆衛侯使衛與之<lb/>
　夷儀則於衎何譏焉是故入夷儀不名名之則疑於<lb/>
　鄭伯突陳氏傳曰衛侯入國矣而晉納之則異於他<lb/>
　入者矣是故衛有二君俄而寗喜之弑械成則晉人<lb/>
　為之也<pb n="12b"/>楚屈建帥師滅舒鳩<lb/>
　楚大夫將稱大夫必嘗為中國患者也屈建未嘗寇<lb/>
　中國則滅舒鳩何以稱名氏屈建為宋之盟使南北<lb/>
　之從交相見其罪有甚於為冦者則不可以不詳其<lb/>
　人也是故薳罷未嘗寇中國也以楚靈吞滅諸夏而<lb/>
　罷為之相其罪有甚於為宼者則亦不可以不詳其<lb/>
　人也故二子者雖有事蠻夷皆斥其名氏春秋之用<lb/>
　法嚴矣<pb n="13a"/>冬鄭公孫夏帥師伐陳<lb/>
十有二月呉子遏伐楚門于巢卒<lb/>
　榖梁傳曰諸侯不生名取卒之名加之伐楚之上者<lb/>
　見以伐楚卒也呉子遏伐楚至巢入其門門人射呉<lb/>
　子有矢創反舍而卒非呉子之自輕也陳氏傳曰自<lb/>
　入州來至是而書伐楚略之也於是呉子親門于巢<lb/>
　巢牛臣隠於短牆以射之則其但書門于巢何不以<lb/>
　咎巢人也諸樊始通於上國爭長於楚而喪身於匹<pb n="13b"/>　夫是自取之也<lb/>
二十有六年春王二月辛卯衛寗喜弑其君剽<lb/>
　不與剽之立則其曰寗喜弑其君何寗氏立之諸侯<lb/>
　定之衛人戴以為君者十有餘年非喜之所得貳矣<lb/>
　左氏傳曰書曰寗喜弑其君剽言罪之在寗氏也劉<lb/>
　侍讀曰出衛君而立剽者寗殖也則曷為於喜加稱<lb/>
　弑焉嫌以喜之受命于殖而弑剽也夫據其位而享<lb/>
　其禄臨禍不死聞難不圖偷得自全之計使篡弑因<pb n="14a"/>　已而立後雖悔之不可及矣然則為寗喜者宜奈何<lb/>
　宜乎效死勿聽爾陳氏傳曰國無二尊春秋之法也<lb/>
　衎列於諸侯之㑹十有三而後出其入也將焉名之<lb/>
　剽列於諸侯之㑹七而後弑其弑也又將焉名之削<lb/>
　一而存一是有予奪矣故春秋不没其實而正不正<lb/>
　不與存焉<lb/>
衛孫林父入于戚以叛<lb/>
　陳氏傳曰書叛必不能討者也<hi>據二十九年季札過衛將宿於戚聞鍾聲</hi>
<pb n="14b"/>　<hi>焉</hi>春秋之季家有藏甲邑有百雉之城矣書叛始於<lb/>
　此<lb/>
甲午衛侯衎復歸于衛<lb/>
　昔者鄭厲公自櫟侵鄭傅瑕弑子儀而厲公歸皆不<lb/>
　書<hi>據莊十四年傳文</hi>則剽之弑衎之歸何以書春秋之世篡<lb/>
　立苟未列於諸侯之㑹魯人始終君突則子儀之弑<lb/>
　鄭必不告史必不書子儀之弑既不見於經則突之<lb/>
　歸罪不加於奪適不足詳矣衎見出於大臣而剽立<pb n="15a"/>　列於諸侯之㑹數矣於是見弑而著于經則衎之復<lb/>
　歸不可不詳矣榖梁傳曰日歸<hi>據莊六年衛侯朔僖二十八年衛侯鄭皆</hi>
　<hi>不書日</hi>見知弑也孫明復曰喜弑剽四日而衎復歸于<lb/>
　衛言辛卯衛寗喜弑其君剽甲午衛侯衎復歸于衛<lb/>
　以見衎待弑而歸也<lb/>
夏晉侯使荀呉來聘<lb/>
公㑹晉人鄭良霄宋人曹人于澶淵<lb/>
　於是㑹于澶淵以討衛疆戚田取衛西鄙六十以益<pb n="15b"/>　孫氏晉大夫為之也故趙武稱人宋向戌者武之所<lb/>
　善也然則公無譏與季孫之専魯甚於孫氏當荀呉<lb/>
　以君命來聘且召公而公無辭焉公進退在季孫矣<lb/>
　是故内不諱公見公之為大夫役也胡侍講曰趙武<lb/>
　不書諸侯助孫氏也鄭良霄稱名氏者鄭伯為衛侯<lb/>
　故如晉知鄭獨不釋君而助臣也<lb/>
秋宋公殺其世子痤<lb/>
晉人執衛寗喜<pb n="16a"/>　公羊傳曰此執有罪何以不為伯討不以其罪執也<lb/>
　劉侍讀曰寗喜如晉晉人執之曰爾曷為納君而伐<lb/>
　孫氏云爾非伯討也髙抑崇曰晉人執寗喜非討其<lb/>
　弑君也討其伐戚而殺晉戍也王㳂氏曰執衛侯不<lb/>
　書者為盟主諱也衛侯之君也林父出之其反也林<lb/>
　父叛之晉侯召諸侯殺林父以戚歸衛則方伯之事<lb/>
　也今為臣而執其君斯中國為義之士所恥聞也故<lb/>
　不書家鉉翁氏曰是時晉趙武為政叔向為之謀主<pb n="16b"/>　二子者亦何益於人之國乎<lb/>
八月壬午許男寗卒于楚<lb/>
　左氏傳曰許靈公如楚請伐鄭也<lb/>
冬楚子蔡侯陳侯伐鄭<lb/>
葬許靈公<lb/>
二十有七年春齊侯使慶封來聘<lb/>
夏叔孫豹㑹晉趙武楚屈建蔡公孫歸生衛石惡陳孔<lb/>
奐鄭良霄許人曹人于宋<pb n="17a"/>　陳氏傳曰晉楚初同主夏盟也晉楚嘗盟矣㑹于瑣<lb/>
　澤之歳宋華元克合晉楚之成士燮㑹公子罷盟于<lb/>
　宋西門之外不書猶曰特相盟也兩君之好而非天<lb/>
　下之大變也以諸侯分為晉楚之從而交相見也於<lb/>
　是始天下之大變也於溴梁而無君臣之分於宋而<lb/>
　無内外之辨昭定哀之春秋將以終於呉越焉爾矣<lb/>
　髙抑崇曰自是中國諸侯兩事晉楚齊桓晉文數十<lb/>
　年之業一朝而壞之生民雖暫免於兵革而天下之<pb n="17b"/>　勢遂大潰而不可收拾矣<lb/>
衛殺其大夫寗喜<lb/>
　榖梁傳曰稱國以殺罪累上也寗喜弑君其以累上<lb/>
　之辭言之何也嘗為大夫與之涉公事矣寗喜立君<lb/>
　弑君而不以弑君之罪罪之者惡獻公也孫莘老曰<lb/>
　喜弑剽而納衎衎反國而復用之既而以其私殺之<lb/>
　則殺之不以其罪也故晉里克衛寗喜皆曰殺其大<lb/>
　夫<pb n="18a"/>衛侯之弟鱄出奔晉<lb/>
　公羊傳曰衛殺其大夫寗喜則衛侯之弟曷為出奔<lb/>
　晉為殺寗喜出奔也衛寗殖與孫林父逐衛侯而立<lb/>
　公孫剽寗殖病將死謂喜曰黜公者非吾意也孫氏<lb/>
　為之我即死汝能固納公乎喜曰諾寗殖死喜立為<lb/>
　大夫使人謂獻公曰黜公者非寗氏也孫氏為之吾<lb/>
　欲納公何如獻公曰子苟納我吾請與子盟喜曰<lb/>
　無所用盟請使公子鱄約之獻公謂公子鱄公子鱄<pb n="18b"/>　辭獻公怒曰黜我者非寗氏與孫氏凡在爾公子鱄<lb/>
　不得已而與之約已約歸至殺寗喜公子鱄挈其妻<lb/>
　子而去之家鉉翁氏曰鱄自以失信於死者逃其兄<lb/>
　而去之書曰衛侯之弟譏不友也公非鱄不得反國<lb/>
　既反國而不能安鱄之身不友甚矣<lb/>
秋七月辛巳豹及諸侯之大夫盟于宋<lb/>
　凡外相盟不月此其日何兩主之也陳氏傳曰自宋<lb/>
　以來晉不専主盟矣虢之盟讀舊書加于牲上而已<pb n="19a"/>　至鄟陵則齊主諸侯至臯鼬則魯及諸侯晉之不足<lb/>
　以主夏盟自宋始宋之盟趙孟之偷也孔子曰庭燎<lb/>
　之百由齊桓公始也大夫之奏肆夏由趙文子始也<lb/>
　是王伯之所以興衰也豹云者蒙上文也僑如以夫<lb/>
　人至自齊婼至自晉皆蒙上文也<lb/>
冬十有二月乙亥朔日有食之<lb/>
二十有八年春無冰<lb/>
夏衛石惡出奔晉<pb n="19b"/>　左氏傳曰衛人討寗氏之黨故石惡出奔晉<lb/>
邾子來朝<lb/>
秋八月大雩<lb/>
仲孫羯如晉<lb/>
　左氏傳曰告將為宋之盟故為楚也<lb/>
冬齊慶封來奔<lb/>
十有一月公如楚<lb/>
　公如大國不月如楚月異其事也是故公至不月必<pb n="20a"/>　至自楚而後月<hi>據昭公如楚至自楚書月著例</hi>何休氏曰如楚皆月<lb/>
　者所以為公危也於是公及漢聞楚子卒公欲反魯<lb/>
　人曰我楚國之為豈為一人行也公遂行宋人曰我<lb/>
　一人之為非為楚也宋公遂反甚矣魯之不競於諸<lb/>
　侯也於是鄭使游吉如楚及漢楚人還之而後鄭伯<lb/>
　始行衛侯違三歳而後行而魯人獨汲汲於楚此所<lb/>
　以來薳啓疆之召也<lb/>
十有二月甲寅天王崩<pb n="20b"/>　不書葬魯不㑹也<lb/>
乙未楚子昭卒<lb/>
二十有九年春王三月公在楚<lb/>
　何言于公在楚左氏傳曰釋不朝正于廟也吾君嘗<lb/>
　以正月在齊在晉矣<hi>據莊公二十二年如齊二十三年春至自齊文公三年如晉四</hi>
　<hi>年春至自晉之類</hi>不書在楚何以書此所以為筆削也以不<lb/>
　朝正而釋之者史氏之文雖在齊在晉而必書必在<lb/>
　楚乃書者春秋之法譏公之失其所也陳岳氏曰公<pb n="21a"/>　在外不朝正多矣不書者在中國也在楚則書之楚<lb/>
　逺地薛氏曰在楚之書危其在中國之外也<lb/>
夏五月公至自楚<lb/>
庚午衛侯衎卒<lb/>
閽弑呉子餘祭<lb/>
　榖梁傳曰閽門者也寺人也不稱名姓閽不得齊於人<lb/>
　不稱其君閽不得君其君也禮君不使無恥不近刑<lb/>
　人不狎敵不邇怨賤人非所貴也貴人非所刑也刑<pb n="21b"/>　人非所近也舉至賤而加之吳子呉子近刑人也閽<lb/>
　弑吳子餘祭仇之也程允夫曰謂之弑盖其君也不<lb/>
　曰其君賤閽也盜殺蔡侯申書殺閽書弑何也以閽<lb/>
　食庶人在官者之禄也<lb/>
仲孫羯㑹晉荀盈齊髙止宋華定衛世叔儀鄭公孫段<lb/>
曹人莒人滕人薛人小邾人城把<lb/>
　陳氏傳曰㑹盟必有故也春秋書㑹盟而不言故屬<lb/>
　辭比事而功過分矣於是書城把於澶淵書宋災衛<pb n="22a"/>　寗喜弑其君孫林父以邑叛蔡世子般弑其父呉楚<lb/>
　之大夫交聘於中國天下亦多故矣晉為盟主而區<lb/>
　區於宋把是晉之已細也晉之已細而後有執齊慶<lb/>
　封放陳招殺蔡侯般假討賊之義以盟諸夏如楚靈<lb/>
　王者矣<lb/>
晉侯使士鞅來聘<lb/>
　左氏傳曰拜城把也<lb/>
把子來盟<pb n="22b"/>　來盟不月者大夫之事也<hi>據大夫來盟不月</hi>把介大國以治<lb/>
　魯歸田而把伯親來涖盟於是魯人卑之以子男之<lb/>
　禮接故雖國君不月譏把伯之自同於大夫與魯人<lb/>
　之卑之也<lb/>
吳子使札來聘<lb/>
　吳子餘祭也孫明復曰先書殺後書聘者呉子既弑<lb/>
　而札始至魯也<lb/>
秋九月葬衛獻公<pb n="23a"/>齊髙止出奔北燕<lb/>
　榖梁傳曰其曰北燕從史文也<lb/>
冬仲孫羯如晉<lb/>
三十年春王正月楚子使薳罷來聘<lb/>
　來聘雖吳楚不月此何以月為其以聘報朝疑於中<lb/>
　國伯者也伯主以聘報朝自晉悼公始於是公如楚<lb/>
　楚人使公親襚與陳侯鄭伯許男送葬于西門之外<lb/>
　改歳而薳子來非椒與呉札之比矣故特月以異之<pb n="23b"/>夏四月蔡世子般弑其君固<lb/>
　世子弑君日此何以不日所由來者異也先王之法<lb/>
　内外亂鳥獸行則滅之蔡侯淫而不父播其惡於諸<lb/>
　侯故不日以異其事非弑君者法有輕重也以許世<lb/>
　子止非故弑而書日則春秋之㫖明矣<lb/>
五月甲午宋災宋伯姬卒<lb/>
　其日<hi>外災例時</hi>為伯姬之卒也榖梁傳曰取卒之日加之<lb/>
　災上見以災卒也君子曰災莫大於君母之焚死其<pb n="24a"/>　日罪宋之君臣不能救其君母而使之逮乎火也然<lb/>
　則左氏傳曰伯姬待姆者非與此宋人所以自文也<lb/>
　伯姬已老矣使其傅姆在且加老而可待之以下堂<lb/>
　乎鄭國之火也子産使子上廵羣屏攝至于大宫使<lb/>
　公孫登徙大龜祝史徙主祏於周廟告于先君使府<lb/>
　人庫人各儆其事商成公儆司宫出舊宫人寘諸火<lb/>
　所不及而況於其君母乎宋公無臣子矣於是懼其<lb/>
　惡於諸侯也而為之辭以自文曰伯姬待姆而逮乎<pb n="24b"/>　火也學者不能察以為伯姬病則曰女而不婦也以<lb/>
　為賢伯姬則曰伯姬之婦道盡矣徒以空言為訓而<lb/>
　不知其非實豈有合乎春秋<lb/>
天王殺其弟佞夫<lb/>
　陳氏傳曰凡王殺不書<hi>本何休據傳莊王殺周公黒肩敬王殺召伯盈尹固類</hi>
　雖王子不書<hi>據恵王殺子類</hi>甚者母弟亦不書<hi>據襄王殺母弟帶</hi>必<lb/>
　殺無罪而後書於是靈王崩景王立儋括欲立王子<lb/>
　佞夫佞夫弗知也尹氏劉氏殺佞夫括奔晉左氏傳<pb n="25a"/>　曰書曰天王殺其弟佞夫罪在王也孫明復曰天子<lb/>
　得専殺故天王殺大夫不書此言殺其弟佞夫者譏<lb/>
　景王尊為天子不能容一母弟也榖梁傳曰諸侯且<lb/>
　不首惡況於天子乎君無忍親之義天子諸侯所親<lb/>
　者唯長子母弟爾天王殺其弟佞夫甚之也<lb/>
王子瑕奔晉<lb/>
　周公黒肩嘗欲立王子克矣<hi>桓十八年</hi>莊王殺周公黒肩<lb/>
　而王子克奔燕不書罪不在王子也子瑕儋括之黨<pb n="25b"/>　也佞夫殺而括與瑕奔晉則佚賊矣故書之佚賊則<lb/>
　何以不月<hi>據莊十二年宋萬奔書月著例</hi>蒙上事月也春秋有蒙上<lb/>
　事月者以著例決之奔不言出外也儋據不書賤也<lb/>
秋七月叔弓如宋葬宋共姬<lb/>
　杜元凱曰卿共葬事禮過度也<lb/>
鄭良霄出奔許自許入于鄭<lb/>
　駟良之爭聞於諸侯乆矣於是伯有為政使公孫黒<lb/>
　如楚辭將强使之黒以駟氏之甲伐之則出非其罪<pb n="26a"/>　也其書良霄出奔何為自許入鄭言故也自許入鄭<lb/>
　則曷為不申言鄭良霄<hi>據宋華元出奔晉書宋華元自晉歸于宋</hi>蒙上文<lb/>
　也出非其罪入罪也故間無異事得蒙上文以見之<lb/>
　明其出入為一事書也是故書入而不言復入者惡<lb/>
　入也不言復者位未絶也駟良兄弟也而爭於是良<lb/>
　霄未絶于位而出出而以惡入甚矣鄭伯之失政也<lb/>
鄭人殺良霄<lb/>
　稱人以殺討賊之辭也故不言其大夫良霄之出入<pb n="26b"/>　皆為駟氏也則曷為以討賊之辭書之良霄出而駟<lb/>
　氏得君鄭伯及其大夫盟于大宫盟國人於師之梁<lb/>
　之外而良霄自墓門之瀆入介於襄庫以伐舊北門<lb/>
　則鄭人固以賊討也<lb/>
冬十月葬蔡景公<lb/>
晉人齊人宋人衛人鄭人曹人莒人邾人滕人薛人把<lb/>
人小邾人㑹于澶淵宋災故<lb/>
　大夫㑹從其恒稱矣此叔孫豹㑹晉趙武齊公孫蠆<pb n="27a"/>　宋向戌衛北宫佗鄭罕虎也曷為復不序分災侯伯<lb/>
　之事也晉為宋災故合諸侯之大夫疑於伯者之㑹<lb/>
　故略之凡伯者之㑹不言故於是特言故則非伯者<lb/>
　之辭也左氏傳曰為宋災故諸侯之大夫㑹以謀歸<lb/>
　宋財既而無歸於宋故不書其人不書魯大夫諱之<lb/>
　也陳氏傳曰凡諸侯不序吾君在焉而書吾君大夫<lb/>
　不序吾大夫在焉而書吾大夫與有議也<hi>據文七年公㑹諸侯</hi>
　<hi>晉大夫盟于扈九年公子遂㑹晉人宋人衛人許人救鄭</hi>譏不在魯矣則不書吾<pb n="27b"/>　君吾大夫劉侍讀曰蔡人弑其君而不謀宋災而謀<lb/>
　之微矣夫災雖諸侯之所當救然而一時之變一國<lb/>
　之禍也非天下之憂彼天下之憂者臣弑其君子弑<lb/>
　其父如是則夷狄矣雖有粟吾得而食諸<lb/>
三十有一年春王正月<lb/>
夏六月辛巳公薨于楚宫<lb/>
　楚宫者别宫也公朝楚好其宫歸而作之薛士龍曰<lb/>
　小寢猶非正也况别宫乎<pb n="28a"/>秋九月癸巳子野卒<lb/>
　子名者襄公未葬也不薨不地且不書葬未成君也<lb/>
己亥仲孫羯卒<lb/>
冬十月滕子來㑹葬<lb/>
　諸侯相㑹葬非禮也左氏傳曰諸侯之喪士弔大夫<lb/>
　送葬陳氏傳曰諸侯來㑹葬於是始晉景公之喪成<lb/>
　公弔焉亦已卑矣晉於是止公使送葬諸侯莫在魯<lb/>
　人辱之雖伯主未有君㑹葬者也葬楚康王也公及<pb n="28b"/>　陳侯鄭伯許男送於西門之外則天下諸侯有㑹葬<lb/>
　於楚者矣於是滕子㑹葬於魯是春秋之季也㑹葬<lb/>
　猶可奔喪甚矣<lb/>
癸酉葬我君襄公<lb/>
十有一月莒人弑其君密州<lb/>
　稱人以殺君曰苟非微者則不曰<hi>據宋人弑其君杵臼</hi>此稱人<lb/>
　其不日何莒子生去疾及展輿既立展輿又廢之莒<lb/>
　子虐展輿因國人以弑之立而以微者告也<pb n="29a"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="29b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷十一<lb/>
</p>

  </div>
            <div>
                <head>春秋集傳卷十二</head>
    <p>
<pb n="1a"/>欽定四庫全書<lb/>
　春秋集傳卷十二　　　　　元　趙汸　撰<lb/>
　　昭公上<lb/>
元年春王正月公即位<lb/>
叔孫豹㑹晉趙武楚公子圍齊國弱宋向戌衛齊惡陳<lb/>
公子招蔡公孫歸生鄭罕虎許人曹人于虢<lb/>
　左氏傳曰㑹于虢尋宋之盟也楚令尹圍請用牲讀<lb/>
　舊書加于牲上而已晉人許之杜元凱曰楚恐晉先<pb n="1b"/>　歃故不歃此所以不書盟<lb/>
三月取鄆<lb/>
　鄆者莒魯所爭邑也<hi>文十二年季孫帥師城鄆襄十二年救台遂入鄆</hi>莒嘗<lb/>
　取之不書外取邑雖取之我猶不書也<hi>據成二年齊取龍不書</hi>
　此季孫宿伐莒取鄆則其不言伐莒何為内諱也叔<lb/>
　孫豹及諸侯之大夫㑹楚公子圍于虢以弭兵尋宋<lb/>
　之盟而宿背叔孫違盟伐莒以取鄆於是莒人愬于<lb/>
　㑹叔孫幾為戮賴晉趙武固請於楚而後免故不言<pb n="2a"/>　伐使若不以師得然而特月以異之<hi>據内取邑不月</hi>譏在内也<lb/>
夏秦伯之弟鍼出奔晉<lb/>
　左氏傳曰書曰秦伯之弟鍼罪秦伯也榖梁傳曰諸<lb/>
　侯之尊兄弟不得以屬通其弟云者親之也親而奔<lb/>
　之惡也公羊傳曰有千乗之國而不能容其母弟也<lb/>
六月丁巳邾子華卒<lb/>
晉荀呉帥師敗狄于大鹵<lb/>
　陳氏傳曰晉自悼公以來狄師不出敗狄至是而再見<pb n="2b"/>　其再見何晉彌衰也悼公之伯也魏絳諌曰勞師於<lb/>
　戎而楚伐陳必弗能救是棄陳也悼公不能用其言<lb/>
　卒復有事於無終既失諸侯雖有大鹵之㨗何益至伐<lb/>
　鮮虞春秋遂貶晉矣<lb/>
秋莒去疾自齊入于莒<lb/>
　公子恒稱公子必篡若爭國而後名之莒犂比公生<lb/>
　去疾及展輿展輿弑君而立莒人召去疾于齊則去<lb/>
　疾宜入者也曷為稱之與爭國同也春秋美惡不嫌<pb n="3a"/>　同辭展輿已立矣而去疾自外而入則固書之與爭<lb/>
　國者同也苟曰公子去疾則與大夫之以惡入者無<lb/>
　辨矣<lb/>
莒展輿出奔呉<lb/>
　展輿嘗踰年矣不稱爵未有成之為君者也<lb/>
叔弓帥師疆鄆田<lb/>
　榖梁傳曰疆之為言猶竟也公羊傳曰與莒為竟也<lb/>
　曷為帥師而往懼不服也髙抑崇曰疆者封溝之也<pb n="3b"/>　季孫嘗帥師城鄆後復為莒所取今乗莒亂而取之<lb/>
　又帥師以疆之者懼不服也<lb/>
葬邾悼公<lb/>
冬十有一月己酉楚子麇卒<lb/>
　陳氏傳曰此公子圍弑其君則其書卒何以君薨赴<lb/>
　也君弑矣晏然赴於他國之君如恒辭猶鄭騑也而<lb/>
　其臣子聽焉相與設應為後之辭甚矣無人紀也從<lb/>
　而書卒所以誅楚之臣子聼賊之所為也圍之未弑<pb n="4a"/>　也魯蔡鄭之大夫固知之矣㑹于甲以齊慶封徇于諸侯<lb/>
　曰無或如齊慶封弑其君弱其孤以盟其大夫慶封曰無<lb/>
　或如共王之庶子圍弑其君兄之子麇而代之以盟諸侯<lb/>
　軍人粲然皆笑史見其事春秋著其心則後世有考矣<lb/>
楚公子比出奔晉<lb/>
　比與圍兄弟也而為右尹於是不義圍而出則非其<lb/>
　罪矣出非其罪則曷為書之以圍殺立之罪不著於<lb/>
　春秋故書比之出以明變也<pb n="4b"/>二年春晉侯使韓起來聘<lb/>
夏叔弓如晉<lb/>
秋鄭殺其大夫公孫黑<lb/>
　此殺有罪也曷為從其恒稱<hi>據楚得臣宜申宋山皆去族</hi>不能以<lb/>
　時討也劉侍讀曰稱國以殺大夫者罪累上也黑有<lb/>
　罪其以累上言之何惡鄭伯也何惡乎鄭伯言不得<lb/>
　討有罪以放乎亂也其放乎亂奈何黒伐良霄而逐<lb/>
　之君弗誅也以為大夫又與公孫楚爭娶徐吾氏君<pb n="5a"/>　放楚而盟諸大夫黒於是自以為卿又將為亂疾作<lb/>
　而卧子産使吏數諸其家則幸而勝之爾國君専殺<lb/>
　大夫非王法所得為也然而春秋或與之所以見君<lb/>
　臣之禮扶上而抑下也先王之法不誅不教不誣無<lb/>
　罪及其惡成而罪見誅之無留獄矣豈幸而勝之哉<lb/>
冬公如晉至河乃復<lb/>
　公如晉弔少姜也及河晉侯使人來辭曰非伉儷也<lb/>
　請君無辱乃還晉猶不敢以嬖寵之喪辱國君也以<pb n="5b"/>　公自卑為己甚矣趙武之卒也鄭伯如晉弔及雍乃<lb/>
　復諸侯自卑以事晉者不惟魯也<lb/>
季孫宿如晉<lb/>
三年春王正月丁未滕子原卒<lb/>
夏叔弓如滕五月葬滕成公<lb/>
　杜元凱曰卿共小國之葬禮過厚也葬襄公滕子來<lb/>
　㑹故魯厚報之<lb/>
秋小邾子來朝<pb n="6a"/>八月大雩<lb/>
冬大雨雹<lb/>
北燕伯款出奔齊<lb/>
四年春王正月大雨雹<lb/>
夏楚子蔡侯陳侯鄭伯許男徐子滕子頓子胡子沈子<lb/>
小邾子宋世子佐淮夷㑹于申<lb/>
　楚始専合諸侯也申楚地在方城之内合南北諸侯<lb/>
　十有二國于方城之内宋世子與淮夷俱繼小國之君<pb n="6b"/>　盖自楚入中國以來所未有而晉人聽焉則宋之盟<lb/>
　為之也晉侯安於宴樂不在諸侯公室以卑政在大<lb/>
　夫而軍政日弛於是中實畏難而文以不爭則雖欲<lb/>
　不以諸侯與楚不可得矣髙抑崇曰申之㑹非與國<lb/>
　則小國而已魯齊衛曹薛邾把不㑹也宋鄭滕小邾<lb/>
　雖㑹而終不與也則雖偃然肆志以専諸侯諸侯亦<lb/>
　不得已而從之爾<lb/>
楚人執徐子<pb n="7a"/>　陳氏傳曰楚執舒子呉執鍾離子皆不書此<lb/>
　何以書執徐子危㑹申之諸侯也自宋之盟中國無<lb/>
　大盟㑹越九年而十二國之君皆受命于楚於是執<lb/>
　徐子將以威中國也是故其類相執不志為中國危<lb/>
　之故志之也<lb/>
秋七月<lb/>
　為滅國月也<lb/>
楚子蔡侯陳侯許男頓子胡子沈子淮夷伐吳<pb n="7b"/>　再序諸侯有不與伐者也宋華遂鄭大夫從不書凡<lb/>
　諸侯以兵屬于楚皆不書也<lb/>
執齊慶封殺之<lb/>
　榖梁傳曰為齊討也慶封弑其君而不以弑君之罪<lb/>
　罪之者慶封不為靈王服也不與楚討也春秋之義<lb/>
　用貴治賤用賢治不肖不以亂治亂也孔子曰懷惡<lb/>
　而討雖死不服其斯之謂與陳氏傳曰執齊慶封何<lb/>
　以伐吳慶封再奔吳吳予之朱方此執有罪也曷為<pb n="8a"/>　不再言楚子<hi>據㑹于戚晉侯執曹伯再言晉侯</hi>不予楚以討齊慶封<lb/>
　之辭也猶曰諸侯執之焉耳申之㑹楚始専合諸侯<lb/>
　春秋之大變也訖于厥憖諸夏無㑹同者十年而楚<lb/>
　執齊慶封放陳招殺蔡般假討賊之義以號于天下<lb/>
　由是而滅賴滅陳滅蔡矣<lb/>
遂滅賴<lb/>
　遂滅國何以不日<hi>據襄十年諸侯㑹于柤遂滅偪陽</hi>異其事於中國<lb/>
　也諸侯滅國不日必有謂而後日甚則不月呉楚滅<pb n="8b"/>　國不月必有謂而後月甚則日一滅國也而所以詳<lb/>
　略不同春秋治呉楚固與中國異也<lb/>
九月取鄫<lb/>
　其言取之何兼之也莒滅鄫不能救於是鄫叛而來<lb/>
　不能以興滅繼絶之義請于天子告于方伯而遂兼<lb/>
　之是鄫卒滅於我也故特月以異之<hi>據内取國不月</hi>
冬十有二月乙卯叔孫豹卒<lb/>
五年春王正月舎中軍<pb n="9a"/>　左氏傳曰卑公室也舎中軍則何以為卑公室季孫<lb/>
　宿以三分公室為未足於是舎中軍四分公室季氏<lb/>
　擇二二子各取其一皆盡征之而貢于公則魯公寄<lb/>
　食於三家不復有民矣陳氏傳曰舎中軍從祀先公<lb/>
　皆善辭也微國史無以知舎中軍為季氏専魯從祀<lb/>
　先公為陽虎専季氏也然則春秋固不可以無史與<lb/>
　豈惟春秋孔氏之述六經也則以歴世之史筆削之<lb/>
　焉爾史行於天下六經修於聖人萬世之後史與經<pb n="9b"/>　並傳有以考吾之所去取者矣春秋固東遷之史也<lb/>
　舎中軍從祀先公是季孫宿陽虎之事魯史云然我<lb/>
　何加損焉不没其實焉爾矣苟其文不可以不是正<lb/>
　則有筆削苟不必是正雖無筆削可也<lb/>
楚殺其大夫屈申<lb/>
公如晉<lb/>
夏莒牟夷以牟婁及防兹來奔<lb/>
　榖梁傳曰莒無大夫<hi>據莒大夫盟㑹皆書人</hi>其曰牟夷以地來<pb n="10a"/>　重地也及防兹以大及小也公羊傳曰其言及不以<lb/>
　私邑累公邑也<lb/>
秋七月<lb/>
　為下事月也<lb/>
公至自晉<lb/>
戊辰叔弓帥師敗莒師于蚡泉<lb/>
秦伯卒<lb/>
冬楚子蔡侯陳侯許男頓子沈子徐人越人伐呉<pb n="10b"/>　其曰徐人越人便文也故便文則曰徐人越人復其<lb/>
　恒稱則曰徐曰於越皆從史文也劉侍讀曰呉楚徐<lb/>
　越雖比於荒裔而其實不同吳太伯之後也楚祝融<lb/>
　之後也徐伯益之後也越大禹之後也其上世皆有<lb/>
　元徳顯功通乎周室與中國冠帶之君無異徐始稱<lb/>
　王楚後稱王吳越因亦稱王王非諸侯可當稱也故<lb/>
　春秋擯諸中夏雖然猶不欲絶其類也是以列號則<lb/>
　舉其本封書爵則黜其僭竊推之可逺引之可來此<pb n="11a"/>　聖人慎絶人亦春秋之意也<lb/>
六年春王正月把伯益姑卒<lb/>
葬秦景公<lb/>
　始㑹秦葬也<lb/>
夏季孫宿如晉<lb/>
　左氏傳曰拜莒田也<lb/>
葬把文公<lb/>
宋華合比出奔衛<pb n="11b"/>秋九月大雩<lb/>
楚薳罷帥師伐吳<lb/>
冬叔弓如楚<lb/>
齊侯伐北燕<lb/>
七年春王正月暨齊平<lb/>
　燕及齊平也左氏傳曰暨齊平齊求之也榖梁傳曰<lb/>
　暨者不得已也不言燕蒙上文也州公如曹六年春<lb/>
　正月寔來齊侯伐北燕七年春王正月暨齊平皆蒙<pb n="12a"/>　上文也陳氏傳曰平不書必闗於天下之故而後書<lb/>
　於是燕大夫比以殺公之外嬖公懼奔齊齊侯伐燕<lb/>
　納簡公庶㡬天下之大義也而取燕姬與其寳賂而<lb/>
　還不書平是與齊以定燕也靈公以來齊首敗伯主<lb/>
　之約納晉欒盈叛人也納北燕伯猶庶幾乎天下之<lb/>
　大義而卒與之平是黨亂臣逆子也是故昭定而下<lb/>
　春秋多罪齊書伐衛遂伐晉圍衛齊襲莒暨齊平盟<lb/>
　于鹹次于伍氏皆罪齊也夫子曰齊景公有馬千駟<pb n="12b"/>　死之日民無得而稱焉盖不予齊也<lb/>
三月公如楚<lb/>
叔孫婼如齊涖盟<lb/>
夏四月甲辰朔日有食之<lb/>
秋八月戊辰衛侯惡卒<lb/>
九月公至自楚<lb/>
冬十有一月癸未季孫宿卒<lb/>
十有二月癸亥葬衛襄公<pb n="13a"/>八年春陳侯之弟招殺陳世子偃師<lb/>
　榖梁傳曰鄉曰陳公子招今曰陳侯之弟招何也盡<lb/>
　其親所以惡招也兩下相殺不志乎春秋此其志何<lb/>
　也世子云者惟君之貳也云可以重之存焉志之也陳氏<lb/>
　傳曰兩下相殺雖世子不書<hi>據陳佗曹負芻</hi>此何以書斥君之<lb/>
　辭也陳侯鮑卒佗殺太子而自立曹伯盧卒負芻殺<lb/>
　太子而自立猶兩下相殺也初哀公元妃生偃師而<lb/>
　嬖二妃屬其子留於公子招公子過哀有廢疾招殺<pb n="13b"/>　其世子偃師而立留哀公經而死哀有世子矣又屬<lb/>
　其嬖子於二公子為是殺世子則譏不但其人也書<lb/>
　曰陳侯之弟招殺陳世子偃師陳侯溺卒斥君之辭<lb/>
　也<lb/>
夏四月辛丑陳侯溺卒<lb/>
叔弓如晉<lb/>
楚人執陳行人干徴師殺之<lb/>
陳公子留出奔鄭<pb n="14a"/>　留已立矣其曰公子何也<hi>據莒展輿出奔不言公子</hi>不以留首惡<lb/>
　也公子招立公子留使干徴師告于楚楚人執而殺<lb/>
　之公子留奔鄭不曰陳留蔽罪於立之者也是故衛<lb/>
　公子瑕楚公子比嘗篡立矣苟有立之者則首惡不<lb/>
　在其人故其殺皆曰公子<lb/>
秋蒐于紅<lb/>
　師田違禮自僖文而後不書者五公矣蒐于紅何以<lb/>
　書自僖公救齊而後將帥無公臣凡師皆大夫師之<pb n="14b"/>　苟軍政不出於公則閱治田狩之事不足譏也於是<lb/>
　舎中軍三家分魯而自為師乃蒐于紅以大閱焉盖<lb/>
　魯君無民於是始則其事與師田違禮者不侔矣故<lb/>
　大蒐于比蒲于昌閒終春秋悉書之詳著其世變以<lb/>
　譏大夫之不臣也陳氏傳曰蒐于紅也自根牟至于<lb/>
　商衛革車千乗皆三家之師也自是而屢蒐皆三家<lb/>
　所以耀武焉爾是故莊桓之狩必言公昭定之蒐不<lb/>
　言公矣<pb n="15a"/>陳人殺其大夫公子過<lb/>
　於是公子招歸罪於公子過而殺之陳無君者五月<lb/>
　矣曷為稱人以殺與討亂同辭公子過與殺偃師者<lb/>
　也以其罪宜討故不曰招殺而稱人以殺以為猶國<lb/>
　人殺之也<lb/>
大雩<lb/>
冬十月壬午楚師滅陳執陳公子招放之于越殺陳孔<lb/>
奐葬陳哀公<pb n="15b"/>　曰滅曰執曰殺曰葬皆楚子也<hi>據傳楚子在師</hi>則曷為但稱<lb/>
　師異其文以異其事也楚子奉孫呉以討於陳曰將<lb/>
　定而國陳人聽命而遂縣之<hi>十一年傳文</hi>則是楚人以詐<lb/>
　滅中國而已是故滅陳滅蔡皆不稱楚子稱楚子則<lb/>
　疑於楚莊<hi>據滅蕭入陳皆稱楚子</hi>于是乎特書日以甚之盖陳<lb/>
　蔡非近楚之小國比也以楚滅陳蔡而中國不能救<lb/>
　大其變故皆日以謹之陳孔奐者公子招之黨也放<lb/>
　招而殺奐見楚人之暴而非能用刑也不言大夫<hi>據放</hi>
<pb n="16a"/>　<hi>與殺皆書大夫</hi>略外討也黎錞氏曰葬陳哀公非我徃㑹而<lb/>
　書也楚既滅陳以其君在殯因取而葬之事與齊侯<lb/>
　葬紀伯姬同經已而書楚滅陳則執陳公子招殺陳<lb/>
　孔奐葬陳哀公皆蒙上文云爾<lb/>
九年春叔弓㑹楚子于陳<lb/>
許遷于夷<lb/>
夏四月陳災<lb/>
　外災不月其月異亡國也公羊傳曰陳已滅矣其言<pb n="16b"/>　陳火何存陳也髙抑崇曰陳雖已滅而土地人民猶<lb/>
　在焉不與楚滅之故還繫之陳<lb/>
秋仲孫貜如齊<lb/>
冬築郎囿<lb/>
十年春王正月<lb/>
夏齊欒施來奔<lb/>
秋七月季孫意如叔弓仲孫貜帥師伐莒<lb/>
　陳氏傳曰舎中軍矣曷為書三卿帥師四分公室叔<pb n="17a"/>　弓為意如貳也於是伐莒叔弓佐意如序於仲孫貜<lb/>
　之上而叔孫婼居守自是訖春秋魯有四卿而權歸<lb/>
　三家<lb/>
戊子晉侯彪卒<lb/>
九月叔孫婼如晉葬晉平公<lb/>
十有二月甲子宋公成卒<lb/>
　不書冬史闕文<lb/>
十有一年春王二月叔弓如宋葬宋平公<pb n="17b"/>夏四月丁巳楚子䖍誘蔡侯般殺之于申<lb/>
　此討賊也雖誘殺之疑若無罪春秋深惡楚子貶而<lb/>
　稱名何也䖍本心欲圖其國不為討賊舉也名之所<lb/>
　以正其罪也故其自相殺不名<hi>據十六年楚子誘殺戎蠻子</hi>書日<lb/>
　謹之也<hi>據宣十八邾戕鄫子不日</hi>故其自相殺不月<hi>亦據殺戎蠻子</hi>榖<lb/>
　梁傳曰何為名之謹之而名之也稱日稱地謹之也<lb/>
　地謹之也公羊傳曰楚子䖍何以名絶曷為絶之為<lb/>
　其誘討也此討賊也雖誘則曷為絶之懷惡而討不<pb n="18a"/>　義君子不與也孫明復曰般之罪不容誅矣楚子貪<lb/>
　蔡土地殺之不以其罪故生而名之不得以討賊論<lb/>
　當坐誘殺蔡侯般也<lb/>
楚公子棄疾帥師圍蔡<lb/>
五月甲申夫人歸氏薨<lb/>
大蒐于比蒲<lb/>
　左氏傳曰齊歸薨大蒐於比蒲非禮也晉叔向曰魯<lb/>
　公室其卑乎君有大喪國不廢蒐有三年之喪而無<pb n="18b"/>　一日之慼<lb/>
仲孫貜㑹邾子盟于祲祥<lb/>
　不月略之也<hi>例在成元年</hi>
秋季孫意如㑹晉韓起齊國弱宋華亥衛北宫佗鄭罕<lb/>
虎曹人把人于厥憖<lb/>
　謀救蔡而弗克也楚師在蔡晉荀吳曰不能救陳又<lb/>
　不能救蔡為盟主而不恤亡國將焉用之於是合九<lb/>
　國之大夫于厥憖而不能師使狐父請蔡于楚弗許<pb n="19a"/>　則韓起之懦也<lb/>
九月己亥葬我小君齊歸<lb/>
冬十有一月丁酉楚師滅蔡執蔡世子有以歸用之<lb/>
　曰滅曰執曰用之皆楚子也其稱師何以其懐詐以<lb/>
　滅中國而絶其世與爭諸侯之日不同故異其事也<lb/>
　其日謹之也孫明復曰言世子有者有未立也父殺<lb/>
　國圍拒守危困以至於死未立可知也劉侍讀曰楚<lb/>
　子䖍誘蔡侯般殺之世子有守國楚師圍之八月而<pb n="19b"/>　不能服於是乎虐用之古者父母之仇不與共天下<lb/>
　寢苫枕戈終身則有之為者盡於世子矣陳氏傳曰<lb/>
　滅而以歸未有言執者言執弗臣之之辭也是故均<lb/>
　之為滅國也嘗臣之矣書曰以沈子嘉歸殺之未嘗<lb/>
　臣之也書曰執蔡世子有以歸用之<lb/>
十有二年春齊髙偃帥師納北燕伯于陽<lb/>
　榖梁傳曰納者内不受也北燕伯何以不名不以髙<lb/>
　偃名北燕伯也諸侯不相名而況於大夫其可以名<pb n="20a"/>　諸侯乎<lb/>
三月壬申鄭伯嘉卒<lb/>
夏宋公使華定來聘<lb/>
公如晉至河乃復<lb/>
五月葬鄭簡公<lb/>
楚殺其大夫成熊<lb/>
秋七月<lb/>
冬十月公子憖出奔齊<pb n="20b"/>　於是叔仲小南蒯公子憖謀出季氏而憖更其位憖<lb/>
　告公而遂從公如晉取郠之役莒人愬于晉晉有平<lb/>
　公之喪未之治也故辭公公子憖遂如晉既而南蒯<lb/>
　懼不克以費叛如齊子仲還及郊遂奔齊以其罪有<lb/>
　闗於一國之故故不日以異之<hi>例見閔二年</hi>如晉不書<hi>據二</hi>
　<hi>年公如晉至河乃復季孫宿如晉書</hi>不以謀季氏累吾君也<lb/>
楚子伐徐<lb/>
晉伐鮮虞<pb n="21a"/>　伐鮮虞何以曰晉外之也晉盟主也楚滅陳晉不能<lb/>
　救滅蔡欲救而不能棄中國諸侯於楚聽其吞滅莫<lb/>
　甚於此時而甘心於羣狄尚得謂主夏盟乎陳氏傳<lb/>
　曰晉主諸夏之盟春秋之外秦以晉故也外鄭亦以<lb/>
　晉故也則其外晉何晉之君卿無中國之志也楚䖍<lb/>
　弑君之賊也而執齊慶封放陳招殺蔡侯般假討賊<lb/>
　之名以盟諸夏而晉連年有事於狄鮮虞呉入郢於<lb/>
　越入吳晉猶圍鮮虞也詳於狄事而不詳於楚則晉<pb n="21b"/>　無中國之志也於是外晉是故自成襄之春秋晉雖<lb/>
　或競於楚略之不書也而敗狄於交剛于大鹵滅赤<lb/>
　狄潞氏滅赤狄甲氏及留吁則詳志之<lb/>
十有三年春叔弓帥師圍費<lb/>
　内邑言圍皆叛也費叛曷為不書<hi>據獲麟後有成叛</hi>家臣叛<lb/>
　其大夫而非叛君也是時三家分魯尺地一民皆非<lb/>
　魯君之有故家臣得假張公室之美以亢其大夫故<lb/>
　圍鄆圍郈皆不言叛苟非叛其君則不足志也劉侍<pb n="22a"/>　讀曰使周之王必無廢文武之法諸侯雖大國誰敢<lb/>
　慢諸侯必無僭天子其大夫孰陵大夫必無脅其君<lb/>
　其陪臣孰叛故南蒯雖以費叛入齊而春秋不書非<lb/>
　釋蒯不治也事有本末法有原眚其不正相乗非一<lb/>
　日之積季氏不得以叛名蒯正已而物正此之謂王<lb/>
　者之術<lb/>
夏四月楚公子比自晉歸于楚弑其君䖍于乾谿<lb/>
　公子比自晉歸于楚則何以言弑其君以比首惡也<pb n="22b"/>　楚子䖍弑立而比出奔比與䖍未嘗一日相君臣也<lb/>
　則以比首惡何也䖍兄也比弟也䖍君楚十有三年<lb/>
　則比一亡公子爾於是比歸自立而䖍縊則比首惡<lb/>
　矣比歸自立則其見殺猶曰公子何<hi>據篡立者見殺不稱公子</hi>比<lb/>
　之歸非其意也棄疾脅比而立之又殺而代之則比<lb/>
　不得為篡國矣故春秋加比以弑君而不罪比之篡<lb/>
　國加以弑君則君臣之義正不罪比之篡國則棄疾<lb/>
　之惡萬世不可掩矣弑君者日不日加弑也榖梁傳<pb n="23a"/>　曰歸一事也弑一事也而遂言之以比之歸弑比不<lb/>
　弑也公羊傳曰比之義宜乎效死不立<lb/>
楚公子棄疾殺公子比<lb/>
　陳氏傳曰比蒙首惡之名則殺之宜稱人其曰楚公<lb/>
　子棄疾殺公子比何靈王之弑棄疾為之也則是以<lb/>
　公子殺公子爾非討賊也杜元凱曰不書弑君位未<lb/>
　定也左氏傳曰棄疾即位名曰熊居<lb/>
秋公㑹劉子晉侯齊侯宋公衛侯鄭伯曹伯莒子邾子<pb n="23b"/>滕子薛伯把伯小邾子于平丘<lb/>
八月甲戌同盟于平丘<lb/>
　左氏傳曰齊服也陳氏傳曰晉復合諸侯也晉之合<lb/>
　諸侯由是止鄟陵之後參盟復作晉非盟主矣孫明<lb/>
　復曰自宋之㑹大夫専盟㑹者十年申之㑹楚子専<lb/>
　盟㑹者又十年晉昭公一旦與劉子合諸侯同盟于<lb/>
　此乗楚靈弑逆之禍而已晉乗楚靈弑逆之禍與劉<lb/>
　子合諸侯同盟果何所為哉故自是訖召陵諸侯復<pb n="24a"/>　不出者二十四年而為鄟陵之盟矣胡侍講曰其曰<lb/>
　同盟劉子與盟也<lb/>
公不與盟<lb/>
　陳氏傳曰㑹于沙隨不見公則譏不在魯也於是邾<lb/>
　子莒子愬魯于晉晉侯不見公書曰公不與盟譏魯<lb/>
　之辭也向也黒壤公不與盟則諱不書盟今也不諱<lb/>
　譏魯之辭也於溴梁於祝柯嘗為魯執邾莒矣而魯<lb/>
　亟出師又納其叛人於是邾莒愬於晉晉為有辭於<pb n="24b"/>　魯也而公遂不與盟晉之不自彊於主盟由重丘而<lb/>
　後皆大夫爾以晉之不自彊於主盟而復合諸侯於<lb/>
　是劉子臨之叔向謀之謀夏猶有屬焉而齊人不可<lb/>
　鄭人爭承魯人不與盟晉之合諸侯由是止鄟陵之<lb/>
　後參盟復作則魯誠與譏焉爾<lb/>
晉人執季孫意如以歸<lb/>
　胡侍講曰稱人以執非伯討也季氏伐莒取鄆以自<lb/>
　封殖而使其君民食於家不臣甚矣晉人若按邾莒<pb n="25a"/>　所愬之狀究南蒯子仲奔叛之因告於諸侯以其罪<lb/>
　執之請於天子以大義廢之則方伯之職修矣今乃<lb/>
　辭魯君而執意如則是貨財而已非責其無君臣之<lb/>
　義也安得為伯討乎<lb/>
公至自㑹<lb/>
蔡侯廬歸于蔡<lb/>
陳侯呉歸于陳<lb/>
　廬者蔡靈侯之孫也呉者陳哀侯之孫也其曰蔡侯<pb n="25b"/>　陳侯既即位後而來告也皆稱名繼絶也此自楚也<lb/>
　其不言自楚何楚滅而後楚復之不為功也此皆滅<lb/>
　國也其言歸何何休氏曰故使若有國自歸者也孫<lb/>
　明復曰二國之命制在楚人以自歸為文所以抑彊<lb/>
　楚而存中國也榖梁傳曰此未嘗有國也使如失國<lb/>
　辭然者不與楚滅也<lb/>
冬十月葬蔡靈公<lb/>
　趙伯循曰既復國以禮改葬魯往㑹也<pb n="26a"/>公如晉至河乃復<lb/>
吳滅州來<lb/>
十有四年春意如至自晉<lb/>
　陳氏傳曰大夫不至必見執也而後致亦危之也<lb/>
三月曹伯滕卒<lb/>
夏四月<lb/>
秋葬曹武公<lb/>
八月莒子去疾卒<pb n="26b"/>冬莒殺其公子意恢<lb/>
　殺意恢者蒲餘侯也曷為以國殺書譏不在相殺也<lb/>
　莒子卒國人欲出郊公而立莒子之弟庚輿蒲餘侯<lb/>
　殺公子意恢郊公奔齊則意恢者郊公之所與存亡<lb/>
　者也故書其殺以明變也然則郊公出而庚輿入何<lb/>
　以不書春秋公子爭國非有辨於疑似之際則不書<lb/>
　也既郊公見出而庚輿以公弟立苟無嫌於亂適春<lb/>
　秋奚議焉是故書鄭忽曹羈不書莒郊公書鄭突曹<pb n="27a"/>　赤不書莒庚輿<lb/>
十有五年春王正月吳子夷末卒<lb/>
二月癸酉有事于武宫籥入叔弓卒去樂卒事<lb/>
　左氏傳曰禘于武宫叔弓涖事籥入而卒去樂卒事<lb/>
　禮也胡侍講曰衛有太史栁莊疾君曰若疾革雖當<lb/>
　祭必告是知禮不告也有事於宗廟大臣涖事籥入<lb/>
　而卒於其所去樂卒事可也<lb/>
夏蔡朝吳出奔鄭<pb n="27b"/>六月丁巳朔日有食之<lb/>
秋晉荀吳帥師伐鮮虞<lb/>
　伐鮮虞嘗狄晉矣曷為復書荀吳一伐鮮虞也當楚<lb/>
　人滅中國而晉不能救則狄之以示義當中國無楚<lb/>
　患而晉大夫亟從事於戎狄則復其恒稱以見實春<lb/>
　秋於晉楚之際無不盡其辭矣<lb/>
冬公如晉<lb/>
　春秋集傳卷十二<lb/>
</p>

  </div>
            <div>
                <head>春秋集傳卷十三</head>
    <p>
<pb n="1a"/>欽定四庫全書<lb/>
　春秋集傳卷十三　　　　　元　趙汸　撰<lb/>
　　昭公下<lb/>
十有六年春齊侯伐徐<lb/>
　齊復貳於晉也左氏傳曰齊師至于蒲隧徐人行成<lb/>
　徐子及莒人郯人㑹齊侯盟于蒲隧叔孫昭子曰諸<lb/>
　侯之無伯害哉齊君之無道也興師而伐逺方㑹之<lb/>
　有成而還無伯也夫盟不書不足書也書伐徐則齊<pb n="1b"/>　之貳於晉可知矣<lb/>
楚子誘戎蠻子殺之<lb/>
　誘蔡侯殺之名䖍誘戎蠻子殺之不名棄疾者以詐<lb/>
　相誘相殺彼俗之常耳不名著其常也以其為行彼<lb/>
　此一也君子不疾也若不疾乃疾也<lb/>
夏公至自晉<lb/>
秋八月己亥晉侯夷卒<lb/>
九月大雩<pb n="2a"/>季孫意如如晉<lb/>
冬十月葬晉昭公<lb/>
十有七年春小邾子來朝<lb/>
夏六月甲戌朔日有食之<lb/>
秋郯子來朝<lb/>
八月晉荀吳帥師滅陸渾之戎<lb/>
冬月有星孛于大辰<lb/>
　胡侍講曰大辰心也心為明堂天子之象其前星太<pb n="2b"/>　子後星庶子孛加辰象天子嫡庶將分爭也天之示<lb/>
　人顯矣<lb/>
楚人及呉戰于長岸<lb/>
　呉楚之戰不月略之也陳氏傳曰此楚令尹陽丐也<lb/>
　書人吳公子光也書國略之也楚之君大夫不見於<lb/>
　春秋者十八年而吳入郢矣昭公之春秋莫辨於吳<lb/>
　楚也吳嘗敗楚于鵲岸不書<hi>五年</hi>敗楚于房鍾不書<hi>六年</hi>
　書伐呉而已於是始書戰則以吳楚敵言之也<pb n="3a"/>十有八年春王三月曹伯須卒<lb/>
夏五月壬午宋衛陳鄭災<lb/>
　公羊傳曰記異也異其同日而災也外異不書此為<lb/>
　天下記異也榖梁傳曰其志以同日也其日亦以同<lb/>
　日也<hi>據外災不月</hi>
六月邾人入鄅<lb/>
秋葬曹平公<lb/>
冬許遷于白羽<pb n="3b"/>十有九年春宋公伐邾<lb/>
夏五月戊辰許世子止弑其君買<lb/>
　許悼公瘧飲世子止之藥卒則曷為書弑其君止進<lb/>
　藥而藥殺也止非心乎弑者止進藥而藥殺則曷為<lb/>
　加弑焉止自為藥也君父至尊也藥劑至危也止自<lb/>
　為藥以進諸君而君卒則是止殺君矣君子曰藥劑<lb/>
　所以致人死者非一端也止進藥而藥殺可不謂之<lb/>
　殺哉止所以異於楚商臣蔡般者過與故爾然春秋<pb n="4a"/>　之法一施之者以臣子於君父不可過也然則止奔<lb/>
　晉曷為不書止誠無所逃其罪焉爾猶不使與君殺<lb/>
　而佚賊者同文明止之非故也春秋於臣子之獄察<lb/>
　矣<lb/>
己夘地震<lb/>
秋齊髙發帥師伐莒<lb/>
冬葬許悼公<lb/>
二十年春王正月<pb n="4b"/>夏曹公孫㑹自鄸出奔宋<lb/>
　奔未有書自者此其言自何孫明復曰鄸㑹之邑也<lb/>
　言自鄸出奔以别從國都而去也<lb/>
秋盜殺衛侯之兄縶<lb/>
　陳氏傳曰此齊豹也則曷為以賤辭書之奪之司寇<lb/>
　則非大夫也盜賤者也以賤者而殺其君兄於是衛<lb/>
　侯如死鳥則衛之失政甚矣范凱氏曰斥言衛侯之<lb/>
　兄者惡其不能保其兄故稱至賤殺至貴公羊傳曰<pb n="5a"/>　母兄稱兄兄何以不立有惡疾也<lb/>
冬十月宋華亥向寧華定出奔陳<lb/>
　三大夫並出則何以月<hi>據後再自宋南里出奔楚不月</hi>以犯君出也<lb/>
　宋元公惡華向華亥偽有疾以誘羣公子殺之遂劫<lb/>
　公取太子欒與母弟辰公子地以為質公亦取華亥<lb/>
　向寧華定之子以為質公殺華向之質而攻之然後<lb/>
　出奔故月以異之同於佚賊也<lb/>
十有一月辛卯蔡侯廬卒<pb n="5b"/>二十有一年春王三月葬蔡平公<lb/>
夏晉侯使士鞅來聘<lb/>
宋華亥向寧華定自陳入于宋南里以叛<lb/>
　胡侍講曰凡書叛有入于戚者而不言衛有入于朝<lb/>
　歌者而不言晉猶曰非自外也有入于蕭者而不言<lb/>
　宋則自外入者也此自外入獨稱宋南里何也南里<lb/>
　者宋國城内之里名也左氏傳曰華氏居廬門以南<lb/>
　里叛宋城舊墉及桑林之門而守之是華氏與宋分<pb n="6a"/>　國而居矣故其入其出皆以南里繫之宋<lb/>
秋七月壬午朔日有食之<lb/>
八月乙亥叔輒卒<lb/>
冬蔡侯朱出奔楚<lb/>
　奔君不月必未成君也此成君何以不月遂失國也<lb/>
公如晉至河乃復<lb/>
　公亟如晉而晉亟辭焉以公不能為有無也晉人知<lb/>
　有三家而不知有公矣<pb n="6b"/>二十有二年春齊侯伐莒<lb/>
宋華亥向寧華定自宋南里出奔楚<lb/>
　此佚賊也何以不月譏不在宋也於是公子城以晉<lb/>
　師至曹翰胡㑹晉荀吳齊苑何忌衛公子朝救宋大<lb/>
　敗華氏圍諸南里華登如楚乞師楚薳越帥師逆華<lb/>
　氏諸侯之戍謀曰不如出之以為楚功乃固請出之<lb/>
　以晉大夫㑹諸侯之師救宋而絀於薳越譏不在宋<lb/>
　矣是故救宋不書不足書也<pb n="7a"/>大蒐于昌間<lb/>
夏四月乙丑天王崩<lb/>
六月叔鞅如京師葬景王<lb/>
王室亂<lb/>
　何言乎王室亂亂自内作也然則亂作曷為不言其人<lb/>
　告命未及於魯也景王崩王子與太子之母弟爭立叔<lb/>
　鞅歸自京師言之而未知其所定也吾魯史也於王室<lb/>
　之故何敢知焉謹志曰王室亂而已榖梁傳曰亂之為<pb n="7b"/>　言事未有所成也<lb/>
劉子單子以王猛居于皇<lb/>
　以者挈乎人之謂也此嗣天子也其言以之何以其未<lb/>
　成尊則言以苟成尊則不言以<hi>據敬王居于狄泉不言以</hi>嗣君未踰<lb/>
　年嘗稱子未葬名之以其為天王未踰年之子則尊之<lb/>
　曰王子某者史文也<hi>據後稱王子猛卒</hi>此未踰年則曷為稱王<lb/>
　修春秋之特筆也景王太子壽早卒猛與匄皆其母弟<lb/>
　也王愛庶子朝欲立之大臣劉單不可王崩子朝作亂<pb n="8a"/>　尹召奉之魯春秋書曰王室亂則劉子單子以王子居<lb/>
　于皇劉子單子以王子猛入于王城王子猛卒屬辭疑<lb/>
　於羣王子則正不正何以辨焉故正其尊稱而繫以在<lb/>
　喪之名以别於羣王子之爭立者所以決嫌疑而定猶<lb/>
　豫也陳氏傳曰此爭立也則其遂稱王何成猛之為王<lb/>
　也於是劉單奉猛尹召奉朝未知其誰宜立也成猛之<lb/>
　為王則猛宜立者也是故春秋之誼苟宜立也則糾雖<lb/>
　未得國成之為子糾猛雖未踰年成之為王猛<pb n="8b"/>秋劉子單子以王猛入于王城<lb/>
　陳氏傳曰居于皇言失京師也入于王城言始得京<lb/>
　師也凡以非順辭也前言王室亂後言二子以王猛<lb/>
　居于皇入于王城則二子有不得已焉者爾是故殺<lb/>
　子朝于楚儋翩率子朝之徒以作亂敬王嘗處于姑<lb/>
　蕕踰年卒克之子朝不書殺天王不書出是予劉單<lb/>
　以復辟之誼也<hi>殺朝事在定五年</hi>
冬十月王子猛卒<pb n="9a"/>　既葬矣何以名<hi>據諸侯嗣子未葬稱名既葬稱子</hi>未及葬節也禮天<lb/>
　子七月而葬雖渴葬猶稱名嫌欲速也曰卒未成尊<lb/>
　也不崩不葬左氏傳曰不成喪也劉侍讀曰以子禮<lb/>
　治之也陳氏傳曰猛諡曰悼王則其曰王子猛何未<lb/>
　踰年也未踰年之君雖嘗有諡猶不列於廟是故衛<lb/>
　侯申雖諡曰戴公猛雖諡曰悼王均之為不成君也<lb/>
　王猛矣則其曰王子猛何於其卒從其恒稱爾<lb/>
十有二月癸酉朔日有食之<pb n="9b"/>二十有三年春王正月叔孫婼如晉<lb/>
　為取邾師故晉人來討也<lb/>
癸丑叔鞅卒<lb/>
晉人執我行人叔孫婼<lb/>
　左氏傳曰書曰晉人執我行人叔孫婼言使人也<lb/>
晉人圍郊<lb/>
　晉大夫將從其恒稱矣此籍談荀躒也曷為復稱人<lb/>
　以其怠於勤王不人之則無以見罪也陳氏傳曰郊<pb n="10a"/>　天子之邑也向者子帶之亂晉文公嘗圍温矣不書<lb/>
　以其討亂也圍郊以伐子朝之黨也則何以書討亂<lb/>
　非晉志也於是王師敗于郊王猛卒敬王即位矣而<lb/>
　籍談荀躒之師軍于隂于侯氏于谿泉次于社踰年<lb/>
　子朝立焉而復圍郊則討亂非晉志也是故晉自交<lb/>
　剛之役凡師書君大夫於是復人之<lb/>
夏六月蔡侯東國卒于楚<lb/>
　不日卒于外也<pb n="10b"/>秋七月莒子庚輿來奔<lb/>
　於是郊公歸何以不書庚輿復見出則郊公之歸固<lb/>
　其所也故庚輿以接我書來奔而郊公之歸不復詳<lb/>
　矣<lb/>
戊辰呉敗頓胡沈蔡陳許之師于雞父胡子髠沈子逞<lb/>
滅獲陳夏齧<lb/>
　此皆從楚之諸侯也則曷為不序凡諸侯以師從夷<lb/>
　狄皆略之也<hi>例在屬辭辭從主人篇無費辭矣</hi>以六國之師敗焉二<pb n="11a"/>　君滅大夫獲焉故書之哀中國諸侯從役於楚則以<lb/>
　取滅亡而莫之救故舉其重也於是呉伐州來楚薳<lb/>
　越帥師及諸侯之師救之戰于雞父則其不言敗楚<lb/>
　何以類自相敗也是故呉楚自相敗不書諸侯以師<lb/>
　從呉楚不書以其從之而致師敗君滅大夫獲則書<lb/>
　之筆削之義明矣公羊傳曰其言滅獲别君臣也杜<lb/>
　元凱曰國君社稷之主故稱滅啖叔佐曰諸侯滅則<lb/>
　書名以其死也胡侍講曰書頓胡沈蔡陳許以君大<pb n="11b"/>　夫為序也<lb/>
天王居于狄泉<lb/>
　稱天王者既卒已踰年也天子未三年不稱王<hi>公羊傳文</hi>
　此踰年爾則其稱王何必三年然後稱王謂宅憂而<lb/>
　未出命也春秋侯國之史也諸侯皆踰年稱公而天<lb/>
　子未三年不稱王非所以明尊尊也孫明復曰敬王<lb/>
　也辟子朝居于狄泉曰天王居于狄泉明正也<lb/>
尹氏立王子朝<pb n="12a"/>　篡位不書<hi>據莊十九年蘇子立子頽不書</hi>此其書立何以佚賊也昔<lb/>
　者子頽之亂鄭虢克復而討子頽則臣子之責已盡<lb/>
　子頽之立不書可也今子朝之亂敬王蒙塵四年而<lb/>
　甫定尹召猶以子朝奔楚是佚賊也則子朝之立不<lb/>
　可不志矣榖梁傳曰不宜立也朝之不名何也别嫌<lb/>
　乎尹氏之朝也范寗氏曰不直名而言王子者<hi>據衛人立</hi>
　<hi>晉不言公子</hi>若但言尹氏立朝則嫌朝是尹氏之子故言<lb/>
　王子以别之陳氏傳曰此尹圉也曷為稱尹氏亦非<pb n="12b"/>　見大夫也於是敬王即位矣子朝入于尹尹圉為之<lb/>
　殺劉佗召伯奐南宫極以成周人戍尹子朝入于王<lb/>
　城則曷為但言尹氏猶曰獨尹氏所欲立也將以王<lb/>
　天下獨尹氏立之則莫之與矣<lb/>
八月乙未地震<lb/>
冬公如晉至河有疾乃復<lb/>
二十有四年春王二月丙戌仲孫貜卒<lb/>
婼至自晉<pb n="13a"/>夏五月乙未朔日有食之<lb/>
秋八月大雩<lb/>
丁酉把伯郁釐卒<lb/>
冬吳滅巢<lb/>
葬把平公<lb/>
二十有五年春叔孫婼如宋<lb/>
夏叔詣㑹晉趙鞅宋樂大心衛北宫喜鄭游吉曹人邾<lb/>
人滕人薛人小邾人于黄父<pb n="13b"/>　陳氏傳曰左氏傳曰謀王室也於是天王謂之東王<lb/>
　子朝謂之西王晉侯使涖問周故期以明年而後為<lb/>
　黄父之㑹又明年而荀躒趙鞅之師出是故天王書<lb/>
　出入而晉師克鞏不書書克鞏是討子朝也<lb/>
有鸜鵒來巢<lb/>
　左氏傳曰書所無也公羊傳曰記異也何異爾非中<lb/>
　國之禽也宜穴又巢也<lb/>
秋七月上辛大雩季辛又雩<pb n="14a"/>　凡雩過祀節不逺者不月此過祀節不逺也則何以<lb/>
　日以一月而再雩故日之著其瀆也<hi>例在桓五年</hi>左氏傳<lb/>
　曰書再雩旱甚也啖叔佐曰季辛不言大承上可知<lb/>
九月己亥公孫于齊次于陽州<lb/>
　陳氏傳曰公行書次自莊以來未之有也於是再見<lb/>
　其再見何以昭公之失國不可不詳其所如往也胡<lb/>
　侍講曰次于陽州待齊命也昭公欲伐季氏子家子<lb/>
　曰季氏得民久矣君無多辱焉公不從意如登臺而<pb n="14b"/>　請曰請待于沂上以察罪不許請囚于費弗許請以<lb/>
　五乗亡不許叔孫氏之司馬陷西北隅以入孟氏殺<lb/>
　郈昭伯遂伐公徒公遂行以君伐臣曷為不勝禄去<lb/>
　公室政在季氏四公矣民賦入於其家半矣昭公不<lb/>
　忍一朝之忿而以羣小謀之其及也宜<lb/>
齊侯唁公於野井<lb/>
　胡侍講曰唁者弔也生事曰唁死事曰弔齊侯唁公<lb/>
　于野井以遇禮相見孔子曰其禮與其辭足觀矣言<pb n="15a"/>　其無納公之實也<lb/>
冬十月戊辰叔孫婼卒<lb/>
　婼謀納公而從公于齊既歸而意如有異志故因禱<lb/>
　以自裁也婼與叔詣卒時公在外而皆書日者勢不<lb/>
　得臨喪非恤典薄也<lb/>
十有一月己亥宋公佐卒于曲棘<lb/>
　為公故如晉也曲棘宋地<lb/>
十有二月齊侯取鄆<pb n="15b"/>　外取邑嘗稱人此曷為稱君為公取也是故外取邑<lb/>
　恒不月雖取諸我不月於是特書月以其為公取之<lb/>
　也陳氏傳曰外取邑不書雖取我不書取鄆將以歸<lb/>
　公也則何以書病齊侯也昭公孫于齊齊侯將納公<lb/>
　以梁丘據一言而遂不果鄟陵之盟將以合諸侯云<lb/>
　爾而徒曰納公三年而無成則是取鄆而已矣是以<lb/>
　取鄆則書齊圍成則書公<lb/>
二十有六年春王正月葬宋元公<pb n="16a"/>三月公至自齊居于鄆<lb/>
　公至不月必有故而月以公不得反國而居于鄆故<lb/>
　月以異之後不月者自鄆而行不復為之變也榖梁<lb/>
　傳曰居于鄆者公在外也至自齊道義不外公也范<lb/>
　寗氏曰居雖在外猶以在國之禮録之杜元凱曰入<lb/>
　魯竟故書至猶在外故書地家鉉翁氏曰鄆魯竟故<lb/>
　書居乾侯晉地故書在劉侍讀曰有天下者固家天<lb/>
　下有一國者固家一國雖上失民下莫敢有也天子<pb n="16b"/>　棄天下而不守諸侯失其國而不保是以天子有曰<lb/>
　出居于鄭諸侯有曰居于鄆<lb/>
夏公圍成<lb/>
　胡侍講曰齊侯自公子鉏帥師從公圍成不書齊師<lb/>
　者景公為義不終也書公圍成則季氏之不臣齊侯<lb/>
　不能修方伯連帥之職其罪咸具矣王㳂氏曰公以<lb/>
　齊師圍成且書公圍成者惡齊人受季氏賂雖得其<lb/>
　師不足用也戰于炊鼻不書者諱國惡<pb n="17a"/>秋公㑹齊侯莒子邾子把伯盟于鄟陵<lb/>
　左氏傳曰謀納公也此參盟也其不月何納公非齊<lb/>
　志也齊侯貳於晉而專盟嘗盟徐郯莒于蒲隧不書<lb/>
　不足書也於是矯納公以盟莒邾把而卒無能為春<lb/>
　秋存䇿書之大體以吾君在焉不可不書也故不月<lb/>
　以異之<lb/>
公至自㑹居于鄆<lb/>
　家鉉翁氏曰自是每歳書至書居凡五見焉及鄆潰<pb n="17b"/>　乃書公在乾侯皆所以存公而繫魯國臣民之望也<lb/>
九月庚申楚子居卒<lb/>
冬十月天王入于成周<lb/>
　曰入難辭也王起師于滑遂次于尸晉師克鞏召伯<lb/>
　盈逐王子朝逆王于尸及劉子單子盟王入于成周<lb/>
　晉師使成公般戍周而還則書入而已陳氏傳曰昔<lb/>
　者恵王出入皆不書襄王雖書出猶不書入也於是<lb/>
　悼王自皇敬王自狄泉則曷為皆書入幸之也王室<pb n="18a"/>　亂矣入無足諱焉爾于成周猶未得王都也<lb/>
尹氏召伯毛伯以王子朝奔楚<lb/>
　王子奔非其罪不書此以佚賊故書之佚賊則何以<lb/>
　不月蒙上事月也陳氏傳曰尹氏獨欲立子朝爾則<lb/>
　其奔楚曷為兼言召伯毛伯敬王在外四年而後入<lb/>
　則二子為之也然則曷為不以二子首惡以二子首<lb/>
　惡則有奉子朝者矣皆卿士也單劉奉猛毛召奉朝<lb/>
　將又莫知其誰立也是故始終于尹氏以二卿序尹<pb n="18b"/>　氏之下則從之者而已<lb/>
二十有七年春公如齊<lb/>
公至自齊居于鄆<lb/>
夏四月吳弑其君僚<lb/>
　弑吳子者公子光也曷為不書光弑而代焉國人不<lb/>
　得以賊赴也其不日以别於大臣之弑君而稱國者<lb/>
　也陳氏傳曰於是壽夢有四子而季子賢諸樊也餘<lb/>
　祭也夷昩也不以國與子而與弟凡為季子也季子<pb n="19a"/>　不受則國宜之光者僚越光而代札是自禍也<hi>光諸樊之</hi>
　<hi>子僚夷昩之子</hi>父子兄弟苟焉以其位為利至於相戕賊也<lb/>
　天理滅矣<lb/>
楚殺其大夫郤宛<lb/>
秋晉士鞅宋樂祈犂衛北宫喜曹人邾人滕人㑹于扈<lb/>
　外大夫自為㑹何謀納公也宋元公為公故如晉卒<lb/>
　于曲棘衛靈公欲以其公子及大夫之子質於諸侯<lb/>
　以求納公於是樂祈犂北宫喜固請之則宋衛猶知<pb n="19b"/>　有君臣之義也士鞅取貨於季孫辭二子與曹滕之<lb/>
　大夫而以難復鞅與季孫同惡相濟者也以宋衛君<lb/>
　大夫拳拳於納公而公卒不獲反國則晉人為之也<lb/>
冬十月曹伯午卒<lb/>
邾快來奔<lb/>
公如齊<lb/>
公至自齊居于鄆<lb/>
二十有八年春王三月葬曹悼公<pb n="20a"/>公如晉次于乾侯<lb/>
　公初去國何以不如晉而如齊以向者五如晉而不<lb/>
　得入恥於奔晉也至是何以復如晉以三如齊而不<lb/>
　見恤也然則何以次于乾侯晉人以公非見卑於齊<lb/>
　則不來故不使入其國都由晉之諸臣隂黨季氏故<lb/>
　也夫晉與魯同出於文王而齊魯甥舅之國也其卑<lb/>
　公如此尚望其能納公乎<lb/>
夏四月丙戌鄭伯寧卒<pb n="20b"/>六月𦵏鄭定公<lb/>
秋七月癸巳滕子寧卒<lb/>
冬葬滕悼公<lb/>
二十有九年春公至自乾侯居于鄆<lb/>
　杜元凱曰以乾侯至不得見晉侯也<lb/>
齊侯使髙張來唁公<lb/>
　何休氏曰言來者居鄆從國内辭<hi>據齊侯及荀躒唁公不言來</hi>左<lb/>
　氏傳曰齊侯使髙張來唁公稱主君子家子曰齊卑<pb n="21a"/>　君矣君秪辱焉杜元凱曰唁公至晉而不見受也遣<lb/>
　使唁不書<hi>據臧紇如齊唁衛侯不書</hi>此何以書胡侍講曰譏齊侯<lb/>
　不能修方伯連率之職也諸侯失國托於諸侯禮也<lb/>
　諸侯納之正也齊魯甥舅之國也昭公朝夕立於其<lb/>
　朝曽不能陳師竟上討意如逐君之罪而遣使唁公豈<lb/>
　為禮乎朱定氏曰齊晉皆大國也世為牧伯諸侯之<lb/>
　盟不能即誅意如而納昭公徒以屑屑之禮問之唁<lb/>
　之所以見其從逆臣不能平魯亂也<pb n="21b"/>公如晉次于乾侯<lb/>
　公有感於子家子齊卑君之言復如乾侯冀晉之終<lb/>
　見恤也<lb/>
夏四月庚子叔詣卒<lb/>
秋七月<lb/>
冬十月鄆潰<lb/>
　内邑叛不書鄆潰何以書内邑叛非叛其君不足志<lb/>
　也於是昭公見出於季孫齊取鄆以居公有年矣公<pb n="22a"/>　如晉而鄆潰民迫於季孫不敢復寧公也故志之<lb/>
三十年春王正月公在乾侯<lb/>
　何言乎公在乾侯劉侍讀曰正月以存公也向者公<lb/>
　雖去國然居鄆猶在竟内今鄆潰公無所入羈旅他<lb/>
　國故書公在以繫一國之事也此史氏之法也昔者<lb/>
　吾君嘗以正月在齊在晉矣<hi>說見襄二十九年</hi>史所必志而<lb/>
　經不書略常以明變也魯君朝伯主而在他國猶曰<lb/>
　可也昭公見出於彊臣而在乾侯人道之大變也髙<pb n="22b"/>　抑崇曰鄆魯地曰居者公之所有乾侯晉地曰在者<lb/>
　非公得而専也<lb/>
夏六月庚辰晉侯去疾卒<lb/>
秋八月葬晉頃公<lb/>
冬十有二月吳滅徐徐子章羽奔楚<lb/>
　國滅君奔恒不名<hi>據齊滅譚楚滅弦狄滅温君奔皆不名</hi>徐子何以名<lb/>
　以其奔楚也向者曰弦曰温其國見滅矣而其君皆<lb/>
　奔中國譚見滅於齊其君亦未嘗奔蠻方也徐韜事<pb n="23a"/>　齊而終服於楚申之㑹楚人以呉子徐出也執之狩<lb/>
　于州來又圍徐以懼吳徐盖兼事吳楚而卒以違吳<lb/>
　人執亡公子之命見滅於吳楚為出師以救之無及<lb/>
　也而徐子猶奔楚以其世服蠻荆雖取滅亡而不悟<lb/>
　不得與國滅君奔中國者比故特書名以異之<lb/>
三十有一年春王正月公在乾侯<lb/>
季孫意如㑹晉荀躒于適歴<lb/>
　陳氏傳曰季氏出其君而納邾快又納黒肱卒大夫<pb n="23b"/>　㑹葬晉宋滕薛晏然如二君矣是故文公在晉公孫<lb/>
　敖㑹于垂隴襄公在晉季孫宿㑹于邢丘皆伯令也<lb/>
　昭公在乾侯季孫意如㑹晉荀躒于適歴則非諸侯<lb/>
　之事矣以晉之釋君而助臣也晉士鞅㑹諸侯之大<lb/>
　夫于扈將以納公取貨於季孫而遂不果荀躒復為<lb/>
　此㑹昭公所以死于外也襄昭之際大夫無君之禍<lb/>
　晉人為之也公㑹晉侯于夷儀衛侯入于夷儀衛寗<lb/>
　喜弑其君剽公如晉次于乾侯公在乾侯季孫意如<pb n="24a"/>　㑹晉荀躒于適歴公薨于乾侯屬辭比事而晉人之<lb/>
　罪著矣<lb/>
夏四月丁巳薛伯榖卒<lb/>
晉侯使荀躒唁公于乾侯<lb/>
　於是晉侯將以師納公士鞅外黨季氏内欺其君使<lb/>
　荀躒召季氏㑹于適歴而偕至乾侯荀躒以晉侯之<lb/>
　命唁公欲公為之歸以免季氏於討從公于外者皆<lb/>
　季氏之仇也慮公則歸矣而已將不得反國故脅公<pb n="24b"/>　使毋歸而請逐季孫于晉不知晉侯終不能為公討<lb/>
　也晉侯明不足以燭姦使魯君困辱于我土地而不<lb/>
　為圖之是自蔑其君臣之教也<lb/>
秋葬薛獻公<lb/>
冬黒肱以濫來奔<lb/>
　左氏傳曰邾黒肱以濫來奔賤而書名重地也杜元<lb/>
　凱曰不書邾史闕文<lb/>
十有二月辛亥朔日有食之<pb n="25a"/>三十有二年春王正月公在乾侯<lb/>
　公何以久在乾侯齊晉不納公也薛士龍曰公在乾<lb/>
　侯而大夫出㑹城成周晉侯之令固行於魯也<lb/>
取闞<lb/>
　吳先生曰昭公為魯君四封之内皆其土地也書取<lb/>
　闞者見公為季氏所逐雖得魯邑猶取之於外云爾<lb/>
　君出入必有告于廟有令于國而後書於是公失國<lb/>
　于外令不及魯矣則公之出處曰次曰如曰至曰居<pb n="25b"/>　曰在曰㑹盟曰唁公曰圍邑曰鄆潰曰取邑曷為悉<lb/>
　書之以為史氏之職與則國無君臣非有文告之及<lb/>
　魯史安能得公出處歳月如是之詳以為季孫之志<lb/>
　與則君臣方讎季孫豈以諜伺之報詳命史氏於阻<lb/>
　兵之日哉傳言季孫欲溝公墓為惡諡榮成伯止之<lb/>
　盖魯之臣子猶有人焉當定哀之間史臣豈無職思<lb/>
　其憂者詳考昭公出處以補䇿書之闕乎史記言昭<lb/>
　公奔齊魯亂孔子亦適齊當時之事見聞所及使魯<pb n="26a"/>　史未嘗追補春秋亦特書之以明君臣之義不可一<lb/>
　日而渝季孫雖不臣國不可一日無君也<lb/>
夏吳伐越<lb/>
秋七月<lb/>
冬仲孫何忌㑹晉韓不信齊髙張宋仲幾衛世叔申鄭<lb/>
國參曹人莒人薛人把人小邾人城成周<lb/>
　此京師也其曰城成周何以地舉也凡王者所都皆<lb/>
　曰京師周自東遷定都王城久矣於是王室亂天王<pb n="26b"/>　復辟入于成周遂命諸侯城焉故以地舉而不言京<lb/>
　師言京師則疑于王城是役也晉魏舒韓不信合諸<lb/>
　侯之大夫尋盟于狄泉則盟何以不書魏舒何以不<lb/>
　序大夫自為盟也魏舒南面韓不信専執于京師宋<lb/>
　仲㡬不受功齊髙張後大夫自為盟而無王如此此<lb/>
　狄泉之盟所以不書也其城成周也魏舒屬役於韓<lb/>
　簡子既削狄泉之盟則魏舒固宜不序矣榖梁傳曰<lb/>
　天子之在者惟祭與號故諸侯之大夫相帥以城之<pb n="27a"/>　此變之正也<lb/>
十有二月己未公薨于乾侯<lb/>
　於是公七年於外矣而卒以客死則齊晉之罪也當<lb/>
　時以齊晉納公猶反手也而齊之田氏猶魯之季氏<lb/>
　齊君固不勝其臣也晉之六卿猶魯之三家晉君固<lb/>
　不勝其臣也二君者皆蔽於其臣視魯君之顚沛失<lb/>
　所恬不為動於是季氏之黨益固而公無反國之期<lb/>
　此其所以客死于外也<pb n="27b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷十三<lb/>
</p>

  </div>
            <div>
                <head>春秋集傳卷十四</head>
    <p>
<pb n="1a"/>欽定四庫全書<lb/>
　春秋集傳卷十四　　　　　元　趙汸　撰<lb/>
　　定公<lb/>
元年春<lb/>
　元年何以不書正月無君也嗣君踰年雖以故不行<lb/>
　即位禮猶必朝廟告朔以明授受故史書其正月以<lb/>
　謹始也昭公薨於外季孫以太子衍及務人為不利<lb/>
　於己將廢之而嗣君之位不以時定魯於是曠年無<pb n="1b"/>　君也無君故史不得書其正月而王下屬於繫事之<lb/>
　月如他年此䇿書之大體無待於筆削而義已明者<lb/>
　也蘓子由曰魯之先君雖或在外不以其道終而未<lb/>
　嘗有踰年而後至者則是二百四十二年未嘗一日<lb/>
　而無君也而定公之元年魯之統絶者自正月至於<lb/>
　六月而後續也<lb/>
王三月晉人執宋仲幾于京師<lb/>
　正月晉人執宋仲幾以歸三月歸于京師則其曰晉<pb n="2a"/>　人執宋仲幾于京師何修春秋之特筆也晉人合十<lb/>
　國大夫城成周可謂有功於王室矣然尋盟狄泉魏<lb/>
　舒干位以涖政是僭王官也執宋仲幾不請於天子<lb/>
　而以歸是京師晉也故既削狄泉之盟黜魏舒不序<lb/>
　而没晉人執宋大夫以歸之文特書曰晉人執宋仲<lb/>
　幾于京師上以尊王室下以全諸侯城成周之功而<lb/>
　宋大夫不受功晉人專執其罪皆不可掩矣故凡外<lb/>
　大夫見執恒不月於是特月以異之胡侍講曰此歸<pb n="2b"/>　于京師矣其不言歸之何執之以歸知其非而後歸<lb/>
　于京師不足言也<lb/>
夏六月癸亥公之喪至自乾侯<lb/>
　公薨於外七月矣至是始以喪至何也季孫疑於所<lb/>
　立將求利己者而與之國葢乆而後定始遣叔孫不<lb/>
　敢逆公喪以歸也<lb/>
戊辰公即位<lb/>
　癸亥公之喪至自乾侯何為戊辰而定公始即位穀<pb n="3a"/>　梁傳曰殯然後即位也范寗氏曰諸侯五月而殯今<lb/>
　以君始死之禮治之故六月而後即位也凡公即位<lb/>
　在正月者恒不日夫子削之也<hi>據日食必在朔猶言日則即位史無不書</hi>
　<hi>日者</hi>此其日之何異之也季氏出其君薨又絶其冢嗣<lb/>
　定公得國於季孫而不知為之變故日以異之葢不<lb/>
　日以為恒則日以為變也穀梁傳曰此其日何屬也<lb/>
　劉侍讀曰季孫廢太子衍及務人而立公子宋喪至<lb/>
　壞隤公子宋先入葢受之季氏非受之先君也<pb n="3b"/>秋七月癸巳𦵏我君昭公<lb/>
九月大雩<lb/>
立煬宫<lb/>
　左氏傳曰昭公出季平子禱於煬宫九月立煬宫公<lb/>
　羊傳曰非禮也胡侍講曰煬公伯禽之子喪事即逺<lb/>
　有進而無退宫廟即逺有毁而無立汪仲裕曰煬公<lb/>
　至昭公已二十世萬孝恭氏曰煬公考公之弟也魯<lb/>
　以弟繼兄葢始乎此定公乃昭公之弟季孫舍昭公<pb n="4a"/>　之嫡嗣而立定公恐人議已於是立煬宫其意若曰<lb/>
　魯一生一及乃國之舊制非吾之私意也<lb/>
冬十月隕霜殺菽<lb/>
　杜元凱曰周十月今八月隕霜殺菽非常之災穀梁<lb/>
　傳曰未可以殺而殺舉重可殺而不殺舉輕其曰菽<lb/>
　舉重也李堯俞曰菽之為物易長而難殺也<lb/>
二年春王正月<lb/>
夏五月壬辰雉門及兩觀災<pb n="4b"/>　雉門兩觀僭天子也天子五門臯庫雉應路魯僭其<lb/>
　三庫雉路也何休氏曰天子諸侯臺門天子外闕兩<lb/>
　觀諸侯外闕一觀杜元凱曰雉門公宫之南門兩觀<lb/>
　闕也<lb/>
秋楚人伐吳<lb/>
　楚書大夫將久矣此囊瓦也以其未嘗為中國冦患<lb/>
　故其事蠻夷但書人<lb/>
冬十月新作雉門及兩觀<pb n="5a"/>　凡新及新作皆不月<hi>據新延廄新作南門</hi>此以其僭王制特月<lb/>
　以異之胡侍講曰譏僭王制而不能革也何休氏曰<lb/>
　天災之當減損如諸侯制而復僭天子之禮故言新<lb/>
　作<lb/>
三年春王正月公如晉至河乃復<lb/>
　於是定公即位三年而朝晉晉人亦卻之以公為季<lb/>
　氏所立不能為有無也<lb/>
二月辛卯邾子穿卒<pb n="5b"/>夏四月<lb/>
秋葬邾莊公<lb/>
冬仲孫何忌及邾子盟于拔<lb/>
　不月略之也<hi>例在成元年</hi>薛士龍曰魯大夫而盟諸侯邾<lb/>
　喪未期而為盟㑹交失之<lb/>
四年春王二月癸巳陳侯吳卒<lb/>
三月公㑹劉子晉侯宋公蔡侯衛侯陳子鄭伯許男曹<lb/>
伯莒子邾子頓子胡子滕子薛伯把伯小邾子齊國夏<pb n="6a"/>于召陵侵楚<lb/>
　凡公㑹侵伐恒不月此以㑹王臣而攘夷狄故月以<lb/>
　謹之<hi>據僖四年遂伐楚同書月</hi>胡侍講曰蔡侯患楚請師於晉晉<lb/>
　人請命於周大合諸侯天子之老在焉乃以求貨失<lb/>
　諸侯無功而還書曰侵楚陋矣吕大圭氏曰召陵之<lb/>
　㑹晉可以復伯而失其機也夫蔡陳鄭許頓胡葢服<lb/>
　役於楚者也而皆與於㑹則病楚而歸晉也晉自平<lb/>
　丘以來不能㑹諸侯二十四年矣今上致劉子下合<pb n="6b"/>　十七國之君於召陵齊桓之師不如是之盛也而曰<lb/>
　侵楚是不足與有為也晉自是不復宗諸侯矣陳氏<lb/>
　傳曰傳言劉文公合諸侯於召陵謀伐楚也晉之合<lb/>
　諸侯至平丘而止則是役劉子為之也劉氏定内難<lb/>
　復辟於周而楚納子朝於是合十有八國之師伐楚<lb/>
　雖桓文未有盛於此者也以周之不競而能合諸侯<lb/>
　盛於桓文俄而劉子卒君子葢深悲之也<lb/>
夏四月庚辰蔡公孫姓帥師滅沈以沈子嘉歸殺之<pb n="7a"/>　許頓胡沈皆從楚之小國也三國皆從蔡歸晉而沈<lb/>
　獨不㑹召陵畏楚故也晉人既不能絀楚以信蔡乃<lb/>
　遷怒於小國使蔡人甘心焉夫以齊桓之伯而不能<lb/>
　使楚毋滅江黄宜沈之不敢㑹中國也其後楚卒滅<lb/>
　頓滅胡則小國之從於侵楚者晉亦不能全之也從<lb/>
　我者不能全之不從者吾乃滅之是召陵之㑹諸侯<lb/>
　徒以亡三小國而已諸侯何賴焉凡滅國不月此以<lb/>
　其君歸故日以甚之<pb n="7b"/>五月公及諸侯盟于臯鼬<lb/>
　葵丘但言諸侯盟平丘但言同盟此何以稱公及是<lb/>
　㑹劉子之志晉不復主盟而劉子又不與盟故也凡<lb/>
　盟皆日其不日亦有别於有伯之盟也陳氏傳曰有<lb/>
　晉侯在何以書公及諸侯盟非晉主盟也公㑹諸侯<lb/>
　盟于薄公㑹諸侯盟于宋皆後至之文也非後至也<lb/>
　而曰公及諸侯盟則以魯主之也是故書及劉卷卒<lb/>
　諸侯無㑹同於是諸侯有特相盟者矣<pb n="8a"/>把伯成卒于㑹<lb/>
六月𦵏陳惠公<lb/>
　髙抑崇曰見陳侯背殯出㑹也葢君在殯則辭㑹可<lb/>
　也雖不得已於晉令而齊亦使國夏來爾<lb/>
許遷于容城<lb/>
秋七月公至自㑹<lb/>
劉卷卒<lb/>
　王大夫不卒此其卒之何召陵之㑹為諸侯主於是<pb n="8b"/>　天子為之來赴故卒之而不稱爵也<lb/>
𦵏把悼公<lb/>
楚人圍蔡<lb/>
晉士鞅衛孔圉帥師伐鮮虞<lb/>
　許翰氏曰謀楚而不能討盟蔡而不能救唯中山是<lb/>
　伐書卿帥師著威勝不行於彊暴而行於小弱也<lb/>
𦵏劉文公<lb/>
　王大夫不𦵏此何以𦵏魯㑹之也𦵏則何以舉諡稱<pb n="9a"/>　公王卿士有封國得置臣屬如諸侯也不月禮不備<lb/>
　也<lb/>
冬十有一月庚午蔡侯以吳子及楚人戰于柏舉楚師<lb/>
敗績<lb/>
　凡師能左右之曰以此其曰蔡侯以吳子何志中國<lb/>
　之無伯也蔡為楚所虐請師於晉晉人大合諸侯之<lb/>
　師涖以王官不能絀楚而反為蔡致冦於是蔡人告<lb/>
　急於吳吳人因之收攘楚救蔡之功則以中國無伯<pb n="9b"/>　也其不言救何言以則不得言救也吳以號舉君臣<lb/>
　同辭有自來矣此其稱爵何進之也楚為中國患乆<lb/>
　矣城濮之役欒貞子曰漢陽諸姬楚實盡之而蔡始<lb/>
　終受其荼毒已甚然齊桓晉文之盛而不能加兵於<lb/>
　其國都劉文公合諸侯於召陵而莫能救蔡卒之能<lb/>
　為中國復讐討罪攄神人之積憤者吳也是故特<lb/>
　稱其爵以進之盖春秋之善善從長也凡呉楚自相<lb/>
　戰不月<hi>據昭十七年楚及呉戰於長岸</hi>略之不使與中國同文也於<pb n="10a"/>　是特書日以詳之葢許蔡侯以復世讎而吳之敗楚<lb/>
　亦不可與凌弱暴寡之師例論也胡侍講曰囊瓦貪<lb/>
　以敗國又不能犯可賤甚矣故記其出奔特貶而稱<lb/>
　人髙氏曰書奔鄭罪鄭之為楚逋逃主也<lb/>
楚囊瓦出奔鄭<lb/>
　外大夫出奔非有關於一國之故不書其書囊瓦何<lb/>
　危國亡師而後奔也家鉉翁氏曰書瓦出奔誅大臣<lb/>
　敗國而以身免也楚昭繼世舉國事付之囊瓦黷貨<pb n="10b"/>　無厭殺人不忌以至内外離叛莫有鬭心由是有入<lb/>
　郢之禍瓦不能死而亟出奔其罪不可勝誅矣<lb/>
庚辰吳入郢<lb/>
　戰稱吳子矣入郢何為稱吳一役而再有事從其恒<lb/>
　稱也凡入國曰國入邑曰邑此入楚矣其曰入郢何<lb/>
　修春秋之特筆也楚之熊繹事周至成王始以子男<lb/>
　田封諸荆山入春秋猶稱荆僖公之時始稱楚葢荆<lb/>
　其本號楚乃僭王後自改之號也春秋從其自號始<pb n="11a"/>　終稱楚無異辭於是特書入郢而不言入楚以其僭<lb/>
　王俗稱不得與三代建國無辜見入者同文也故凡<lb/>
　之罪入中國不月其自相入則又不月<hi>據成七吳入州來定五哀</hi>
　<hi>十三於越入吳</hi>而此特書入以詳之<hi>據宣十一楚子入陳討弑君者與此同書日</hi>
　使吳之君臣而有人焉則乗此機雖復文武之境土<lb/>
　而興滅國繼絶世可也惜乎吳無君臣不足以居其<lb/>
　功而劉卷既卒晉之志不在諸侯無能起而收之者<lb/>
　春秋徒致意焉爾<pb n="11b"/>五年春王三月辛亥朔日有食之<lb/>
夏歸粟于蔡<lb/>
　此使人歸粟于蔡也則何以不言其人内大夫非卿<lb/>
　但志其事䇿書之恒辭也公羊傳曰孰歸之諸侯歸<lb/>
　之曷為不言諸侯歸之離至不可得而序故言我也<lb/>
　穀梁傳曰諸侯無粟諸侯相歸粟正也髙抑崇曰蔡<lb/>
　與吳為援而敗楚故諸侯畏而歸之粟非濟其難而<lb/>
　賙其無也<pb n="12a"/>於越入吳<lb/>
　於越勾吳皆蠻夷之號也春秋不曰勾吳而曰於越<lb/>
　何也武王封太伯之後周章於呉則吳其國名也故<lb/>
　得稱吳越雖禹之苗裔而始封於㑹稽則越非其封<lb/>
　國故以其自號舉之也范寗氏曰於越蠻夷也春秋<lb/>
　即其所以自稱者書之<hi>按汲冢竹書有東越於越</hi>
六月丙申季孫意如卒<lb/>
秋七月壬子叔孫不敢卒<pb n="12b"/>冬晉士鞅帥師圍鮮虞<lb/>
六年春王正月癸亥鄭游速帥師滅許以許男斯歸<lb/>
　其日何滅國以君歸故異之也張主一曰許畏鄭至<lb/>
　西邊以依楚於是楚困於吳鄭遂滅之哀公之世許<lb/>
　復見者楚又存之也<lb/>
二月公侵鄭<lb/>
　陳氏傳曰自宣之季年凡伐不言公魯無君將者八<lb/>
　十年矣至是而書侵鄭則以公山不狃侯犯陽虎之<pb n="13a"/>　專也故曰政逮於大夫四世矣故夫三桓之子孫㣲<lb/>
　矣趙鵬飛曰魯自舍軍之後軍皆𨽻三家公無一旅<lb/>
　之衆今意如死定公復自將而侵鄭其後侵齊㑹晉<lb/>
　圍成皆以師行<lb/>
公至自侵鄭<lb/>
　内侵伐不至此何以致予公之為晉討也周儋翩率<lb/>
　王子朝之徒因鄭人將以作亂於周鄭於是乎伐周<lb/>
　六邑而晉使魯討之其興師非一國之私矣葢不致<pb n="13b"/>　以為恒則致以明義也<lb/>
夏季孫斯仲孫何忌如晉<lb/>
　左氏傳曰季桓子如晉獻鄭俘也陽虎彊使孟懿子<lb/>
　往報夫人之幣晉人兼享之髙抑崇曰一卿將命可<lb/>
　兼他事今每事一卿故累數之見二卿陽虎所制也<lb/>
秋晉人執宋行人樂祈犂<lb/>
　晉何為執樂祈犂祈犂如晉趙簡子逆而飲之酒獻<lb/>
　楊楯六十於簡子范獻子怨其主於趙氏又有納焉<pb n="14a"/>　乃譖諸晉侯而執之書曰行人使人也胡侍講曰稱<lb/>
　人以執非伯討也使范趙方睦皆有獻焉則弗執之<lb/>
　矣執異國行人出於列卿私意威福之柄移矣張主<lb/>
　一曰諸侯唯宋事晉懼討而遣使善逆以懐之猶懼<lb/>
　不來而大夫瀆貨爭權卒使來者見執叛者得志晉<lb/>
　之亂政亟行伯統所由絶也<lb/>
冬城中城<lb/>
　杜元凱曰公為晉侵鄭故懼而城之<pb n="14b"/>季孫斯仲孫忌帥師圍鄆<lb/>
　杜元凱曰何忌不言何闕文鄆貳於齊故圍之<lb/>
七年春王正月<lb/>
夏四月<lb/>
秋齊侯鄭伯盟于鹹<lb/>
　齊鄭何以盟結叛晉也不月以其關於諸侯之合散<lb/>
　也<hi>是年于沙八年曲濮義同</hi>左氏傳曰盟鹹徴㑹于衛杜元凱曰<lb/>
　鹹衛地陳氏傳曰此特相盟也特相盟自齊桓以來<pb n="15a"/>　未之有也是其再見其再見何諸侯無主盟矣是故<lb/>
　石門志諸侯之合也鹹志諸侯之判也<lb/>
齊人執衛行人北宫結以侵衛<lb/>
齊侯衛侯盟于沙<lb/>
　左氏傳曰衛侯欲叛晉諸大夫不可使北宫結如齊<lb/>
　而私於齊侯曰執結以侵我齊侯從之乃盟于瑣杜<lb/>
　元凱曰瑣即沙也黄震氏曰齊景乗鄭之怨晉而摟<lb/>
　鄭與盟又乗衛欲叛晉偽執其行人以侵衛假求平<pb n="15b"/>　之迹而竊與衛盟時景公即位幾五十年歴晉平晉<lb/>
　昭晉頃未嘗敢爭諸侯今見晉定庸弱六卿擅政耄<lb/>
　年妄作凡再盟而得二國適開禍端耳<lb/>
大雩<lb/>
齊國夏帥師伐我西鄙<lb/>
　許翰氏曰東諸侯唯魯事晉故齊伐之景公乗晉之<lb/>
　衰不思務徳以懐諸侯而欲以力經營是知時之或<lb/>
　可而不知己之不可者也<pb n="16a"/>九月大雩<lb/>
　一時再雩旱甚也<lb/>
冬十月<lb/>
八年春王正月公侵齊<lb/>
公至自侵齊<lb/>
二月公侵齊<lb/>
三月公至自侵齊<lb/>
　内侵伐恒不致再侵齊何以致齊景公結諸侯以叛<pb n="16b"/>　晉而魯未從故國夏伐我而公再侵齊以報之以其<lb/>
　重於叛盟主非一國之私故皆書至以别之<lb/>
曹伯露卒<lb/>
夏齊國夏帥師伐我西鄙<lb/>
公㑹晉師于瓦<lb/>
　此晉士鞅趙鞅荀寅救我則其不書救何杜元凱曰<lb/>
　齊師已去公逆㑹之未入竟也胡侍講曰棐林之㑹<lb/>
　不言趙盾而言晉師瓦之㑹言晉師而不言士鞅皆<pb n="17a"/>　以師於重也陳氏傳曰鞌之戰公㑹晉師于上鄍不<lb/>
　書諱之也四卿並將而禽鄭自師逆公三家之張成<lb/>
　於此矣故諱之也於是齊師伐我晉師救我公㑹晉<lb/>
　師勿諱可也<lb/>
公至自瓦<lb/>
　公㑹外大夫恒不致禮卿不㑹公侯故不書至惡其<lb/>
　伉也㑹師則致重師也<lb/>
秋七月戊辰陳侯栁卒<pb n="17b"/>晉士鞅帥師侵鄭遂侵衛<lb/>
　陳氏傳曰此其言遂何晉始伐與國也於襄之二十<lb/>
　三年齊始叛晉取朝歌去年鄭始叛晉盟齊于鹹衛<lb/>
　始叛晉盟齊于沙於是侵鄭衛又明年及齊平雖魯<lb/>
　亦叛晉矣故悉書之也汪仲裕曰於齊始伐盟主書<lb/>
　伐衛遂伐晉於晉始討與國書侵鄭遂侵衛齊則伐<lb/>
　而晉則侵見晉伯既衰之甚也是故成十五年楚子<lb/>
　侵鄭遂侵衛不書十六年知武子以諸侯之師侵陳<pb n="18a"/>　遂侵蔡亦不書必若鄭衛叛晉晉以師兩侵之而後<lb/>
　書遂焉以著諸侯之不復從晉也<lb/>
𦵏曹靖公<lb/>
九月𦵏陳懐公<lb/>
季孫斯仲孫何忌帥師侵衛<lb/>
　杜元凱曰為晉討衛也<lb/>
冬衛侯鄭伯盟于曲濮<lb/>
　趙鵬飛曰鄭衛雖受兵而叛晉益堅故為曲濮之盟<pb n="18b"/>　不復事晉也<lb/>
從祀先公<lb/>
　此禘也義不在用禘故不稱禘曰從祀先公則其為<lb/>
　禘可知矣公羊傳曰從祀者何順祀也文公逆祀定<lb/>
　公順祀杜元凱曰先公閔公僖公也將正二公之位<lb/>
　次所順非一親故通言先公左氏傳曰陽虎欲去三<lb/>
　桓以季寤更季氏以叔孫輒更叔孫氏已更孟氏冬<lb/>
　十一月順祀先公而祈焉辛卯禘于僖公劉侍讀曰<pb n="19a"/>　從祀先公正也所以從祀先公則非正矣陽虎將作<lb/>
　亂而恐不得民心故為小正以售其大不正立小義<lb/>
　以遂其大不義謂季氏以臣而凌君猶僖公以子而<lb/>
　先父故先正逆祀以微見其意其事則順矣其情則<lb/>
　逆春秋弗與也凡禘日甚則不日此以家臣祈亂故<lb/>
　又不月以異之<lb/>
盜竊寳玉大弓<lb/>
　公羊傳曰盜者孰謂謂陽虎也陽虎者季氏之宰則<pb n="19b"/>　微者也惡乎得國寳而竊之陽虎專季氏季氏專魯<lb/>
　國穀梁傳曰寳玉者封圭也大弓者武王之戎弓也<lb/>
　周公受賜藏之魯杜元凱曰家臣賤名氏不見故曰<lb/>
　盜蘓子由曰陽虎將殺季孫斯不勝而出取寳玉大<lb/>
　弓於公宫以行寳玉大弓魯之分器也南蒯以費叛<lb/>
　<hi>昭十二</hi>陽虎以鄆讙龜隂叛侯犯以郈叛<hi>十年</hi>皆以賤不<lb/>
　書其書竊寳玉大弓何也分器重於地也分器重於<lb/>
　地者賤貨而貴命也陳氏傳曰陽虎欲去三桓是以<pb n="20a"/>　陪臣廢置大夫也虎陪臣也欲廢置三卿而追正宗<lb/>
　廟之禮已而弗勝取周公之分器以出魯莫之禁者<lb/>
　書曰從祀先公盜竊寳玉大弓魯無人之辭也是故<lb/>
　陪臣叛皆不書書陽虎是治陪臣也夫子之作春秋<lb/>
　治至於陪臣斯極矣<lb/>
九年春王正月<lb/>
夏四月戊申鄭伯蠆卒<lb/>
得寳玉大弓<pb n="20b"/>　左氏傳曰陽虎歸寳玉大弓然則曷為不書歸陪臣<lb/>
　賤名氏不登於䇿書盜竊可也曰盜歸可乎故書得<lb/>
　寳玉大弓以分器為重而已公羊傳曰國寳也喪之<lb/>
　書得之書穀梁傳曰惡得之陽虎以解衆也<lb/>
六月𦵏鄭獻公<lb/>
秋齊侯衛侯次于五氏<lb/>
　外次必有關於天下之故而後書此其書次何齊景<lb/>
　公不度徳量力結鄭衛以叛晉欲伐之而代興經既<pb n="21a"/>　不忍書伐晉故五氏垂葭蕖蒢之次屢書之乃伯業<lb/>
　之所由衰也左氏傳曰齊侯伐晉夷儀衛侯如五氏<lb/>
　杜元凱曰五氏晉地齊侯在五氏衛侯往助之不書<lb/>
　伐諱伐盟主也陳氏傳曰外書次自厥貉以來未之<lb/>
　有也於是再見其再見何中國無伯也齊衛伐盟主<lb/>
　則其不書伐何春秋重絶晉也於襄之二十三年嘗<lb/>
　書齊伐晉至是而不書何齊始叛晉諸侯猶有盟主<lb/>
　也前年鄭叛晉盟齊于鹹衛叛晉盟齊于沙明年及<pb n="21b"/>　齊平魯亦叛晉則諸侯無盟主矣有盟主非美事也<lb/>
　無盟主非細故也是故春秋重絶晉也<lb/>
秦伯卒<lb/>
冬𦵏秦哀公<lb/>
十年春王三月及齊平<lb/>
夏公㑹齊侯于夾谷<lb/>
　魯始叛晉而從齊也齊侯將伐晉既得鄭衛而後伐<lb/>
　魯公再侵齊齊亦再伐魯而公㑹晉師于瓦季孫斯<pb n="22a"/>　仲孫何忌侵衛東諸侯于魯重於叛晉齊不得魯則<lb/>
　晉不可伐故齊之所欲得者莫急於魯也晉士鞅侵<lb/>
　鄭遂侵衛而盟於曲濮次于五氏二國益堅於從齊<lb/>
　於是魯亦及齊平而㑹於夾谷則魯亦叛晉矣<lb/>
公至自夾谷<lb/>
　公㑹諸侯嘗不致此其致之何以叛盟主而㑹齊侯<lb/>
　故特書至以異之<lb/>
晉趙鞅帥師圍衛<pb n="22b"/>　左氏傳曰晉人討衛之叛故曰由涉沱成何於是執<lb/>
　涉沱以求成於衛衛人不許晉人遂殺涉沱甚矣晉<lb/>
　之不競也許翰氏曰使晉有以報齊則衛可無用兵<lb/>
　而服也今圍衛而不能服則徒足以堅齊之從而已<lb/>
　矣<lb/>
齊人來歸鄆讙龜隂田<lb/>
　齊人曷為來歸田結叛晉也魯之事晉自文襄以來<lb/>
　未之有改也於是齊將伐晉而魯人事晉益堅齊侯<pb n="23a"/>　伐魯以求成晉輒出師救之晉與魯相表裏則齊非<lb/>
　惟不可得志於晉而亦不可得志於魯也乃以好與<lb/>
　魯平而亟來歸魯田之入於齊者庶乎魯人以事晉<lb/>
　者而事齊也既而叔孫州仇如齊公㑹齊侯盟于黄<lb/>
　則魯亦决於叛晉而從齊矣然則傳曰孔子行乎季<lb/>
　孫三月不違齊人為是來歸之者何也孟子曰孔子<lb/>
　於季桓子見行可之仕也行可云者行有適可而不<lb/>
　保其往之謂也齊人奚畏焉當是時陽虎既去而南<pb n="23b"/>　蒯侯犯公山不狃之難未息季孫之用夫子非為興<lb/>
　魯也彼齊人固知孔子於魯非有三年淹者故歸女<lb/>
　樂以沮之則鄆讙龜隂之田不為孔子而來歸明矣<lb/>
　孔子嘗曰苟有用我者期月而已可也非行可之謂<lb/>
　也學者乃欲以相定公㑹夾谷歸侵田實其言則其<lb/>
　知聖人也㣲矣叛晉惡名也人以利結之則孔子之<lb/>
　相是㑹親受事焉何也晉之失諸侯有自來矣魯之<lb/>
　從齊猶在鄭衛之後非得已也使齊侯能修桓公之<pb n="24a"/>　業以尊天子安中國則豈唯魯從之將天下諸侯莫<lb/>
　不從之惜乎齊景無足望也是時魯卿方有陪臣之<lb/>
　難而夾谷之㑹不可已也於是以孔子相是㑹聖人<lb/>
　何容心焉鄆齊所取以歸昭公者也讙陽虎所挾以<lb/>
　奔齊者也龜隂則我龜山之隂是三者皆魯地之見<lb/>
　侵於齊者於是齊人以之來歸我何愧焉斯受之而<lb/>
　已矣陳氏傳曰未有言歸田言來歸必自外至者也<lb/>
　<hi>據鄭來歸祊齊來歸衛寳之類</hi>鄆讙龜隂田言來歸以是為齊人之<pb n="24b"/>　願也<lb/>
叔孫州仇仲孫何忌帥師圍郈<lb/>
秋叔孫州仇仲孫何忌帥師圍郈<lb/>
　胡侍講曰侯犯以郈叛不書書圍郈則叛可知矣再<lb/>
　書二卿圍郈則彊亦可知矣三家知傾公室以自張<lb/>
　而不知家𨽻之擬其後也天子失道征伐自諸侯出<lb/>
　而後大夫彊諸侯失道征伐自大夫出而後家臣彊<lb/>
　其逆彌甚其失彌近故曰自諸侯出十世希不失矣<pb n="25a"/>　自大夫出五世希不失矣陪臣執國命三世希不失<lb/>
　矣春秋據事直書深切著明矣<lb/>
宋樂大心出奔曹<lb/>
　左氏傳曰宋公使樂大心盟于晉辭偽有疾子明言<lb/>
　於公曰右師不肯適晉將作亂也乃逐桐門右師<lb/>
宋公子地出奔陳<lb/>
冬齊侯衛侯鄭游速㑹于安甫<lb/>
叔孫州仇如齊<pb n="25b"/>宋公之弟辰暨仲佗石彄出奔陳<lb/>
　暨猶及也仲佗石彄宋大夫也公弟與大夫不可累<lb/>
　數故曰暨胡侍講曰傳言宋公子地有白馬四公以<lb/>
　與向魋地怒抶魋奪之魋懼將走公泣之母弟辰曰<lb/>
　子為君禮不過出竟君必止子地出奔陳公弗止辰<lb/>
　為之請勿聽辰曰是我迋吾兄也吾以國人出君誰<lb/>
　與處書曰宋公之弟辰暨仲佗石彄出奔陳見宋公<lb/>
　以嬖魋故而失二弟無親親之恩辰以兄故帥其大<pb n="26a"/>　夫出奔無尊君之義又以見仲佗石彄見脅於辰不<lb/>
　能自立無大臣之節也<lb/>
十有一年春宋公之弟辰及仲佗石彄公子地自陳入<lb/>
于蕭以叛<lb/>
夏四月<lb/>
秋宋樂大心自曹入于蕭<lb/>
　胡侍講曰四卿入蕭以叛而大心從之其叛可知矣<lb/>
　故但曰入于蕭書自陳自曹者結鄰國以入叛陳與<pb n="26b"/>　曹之罪亦著矣劉侍讀曰事君者可貧可賤可殺而<lb/>
　不可使為亂君親無將將而誅焉況據邑以伐其君<lb/>
　者乎其罪一施之<lb/>
冬及鄭平<lb/>
　左氏傳曰始叛晉也其不月<hi>據凡平皆月</hi>以魯與諸侯之<lb/>
　合散繫焉故異之也<lb/>
叔還如鄭涖盟<lb/>
　吳先生曰及鄭平者我欲之故鄭卿不來盟而我卿<pb n="27a"/>　往涖盟也家鉉翁氏曰魯既與晉絶去年及齊平今<lb/>
　又及鄭平既背晉不得不樹黨以自固焉耳<lb/>
十有二年春薛伯定卒<lb/>
夏𦵏薛襄公<lb/>
叔孫州仇帥師墮郈<lb/>
　墮壊也郈叔孫氏之邑也州仇曷為自墮其邑除家<lb/>
　臣之患也家臣為患之日乆矣陽虎作難囚季孫居<lb/>
　讙陽關以為政三家幾不免焉侯犯以郈叛叔孫與<pb n="27b"/>　仲孫帥師圍郈不克再圍之侯犯以郈奔齊齊人乃<lb/>
　致郈而侯犯猶在齊也時邑宰數叛魯卿患之孔子<lb/>
　方仕於朝而仲由為季氏宰建墮三都之議以絶陪<lb/>
　臣之禍故叔孫首帥師墮郈郈易墮也<lb/>
衛公孟彄帥師伐曹<lb/>
季孫斯仲孫何忌帥師墮費<lb/>
　費季孫氏之邑也斯曷為自墮其邑除家臣之患也<lb/>
　南蒯者費宰也不見禮於季氏欲出季氏而歸其室<pb n="28a"/>　於公已以費為公臣懼不克以費叛如齊<hi>昭十二年</hi>齊人<lb/>
　致費<hi>十四年</hi>公山不狃者亦費宰也不得志於季氏叔<lb/>
　孫輒者叔孫氏之庶子也無寵於叔孫氏皆欲因陽<lb/>
　虎以去三桓陽虎既敗入於讙陽關以叛奔齊而公<lb/>
　山不狃叔孫輒猶在費也於是叔孫墮郈季氏亦墮<lb/>
　費費人習於南蒯不狃之亂從二子襲魯公與季氏<lb/>
　幾不免焉既敗費人於姑蔑二子奔齊遂墮費而無<lb/>
　復陪臣之禍矣故二卿帥師墮費費未易墮也<pb n="28b"/>秋大雩<lb/>
冬十月癸亥公㑹齊侯盟于黄<lb/>
十有一月丙寅朔日有食之<lb/>
公至自黄<lb/>
　公㑹盟諸侯嘗不致以卒叛晉而為是盟故致之<lb/>
十有二月公圍成<lb/>
　成孟孫氏之邑也公曷為自圍成孟孫氏不肯墮成<lb/>
　也三家者患同而情異成宰公斂處父者孟氏家𨽻<pb n="29a"/>　之良也陽虎之宵軍齊師戒都車皆將為三子不利<lb/>
　賴處父發其姦以免陽虎伐孟氏處父帥成人與陽<lb/>
　氏戰而敗之二家之臣方竊邑以為其主機穽而處<lb/>
　父獨以其邑為孟氏保障此孟孫所以不肯墮成也<lb/>
　孟孫不肯墮成而公自圍成用建墮三都之議定於<lb/>
　公朝而不但私建於季氏也用建將以弱私家張公<lb/>
　室而不但除陪臣之患也除陪臣之患三家之願也故<lb/>
　孟孫與季孫同帥師以墮費張公室非三家之願也<pb n="29b"/>　故孟孫不肯墮成公親圍之而不克葢三家専魯之<lb/>
　日乆非一朝之可正也胡侍講曰孔子為魯司冦而<lb/>
　不能墮成何也圍成之明年孔子由大司冦攝相事<lb/>
　<hi>據史記在十四年</hi>則圍成之時仲尼未得魯國之政也及齊<lb/>
　人饋女樂而孔子遂行矣使聖人得志行乎魯國以<lb/>
　及期月則不待兵革而自墮矣<lb/>
公至自圍成<lb/>
　公圍其邑不致<hi>據昭公圍成</hi>此何以致彊臣據邑叛君如<pb n="30a"/>　敵國故致之髙抑崇曰天子命行乎天下諸侯命行<lb/>
　乎一國故天子未嘗有親伐諸侯者諸侯亦未嘗有<lb/>
　親伐其國之邑者以其令之則從也天下無王而諸<lb/>
　侯擅命故有王伐鄭之事陪臣擅國而權在私家故<lb/>
　有公圍成之事公以圍成至者著公之弱不能墮成<lb/>
　也<lb/>
十有三年春齊侯衛侯次于垂葭<lb/>
　左氏傳曰齊侯衛侯次于垂葭使師伐晉<pb n="30b"/>夏築蛇淵囿<lb/>
　髙抑崇曰魯國之囿一而已成築鹿囿昭築郎囿定<lb/>
　築蛇淵囿何囿之多也<lb/>
大蒐于比蒲<lb/>
　髙抑崇曰魯既叛晉而三家日懼人之圍已故數蒐<lb/>
　焉<lb/>
衛公孟彄帥師伐曹<lb/>
　髙抑崇曰衛比伐曹曹不叛晉故也靈公志在軍旅<pb n="31a"/>　之事而不知以禮為國故亟戰如此<lb/>
秋晉趙鞅入于晉陽以叛<lb/>
冬晉荀寅士吉射入于朝歌以叛<lb/>
　范中行氏伐趙氏鞅奔晉陽荀躒韓魏伐范中行氏<lb/>
　寅吉射奔朝歌則曷為皆以叛書晉人皆以叛告也<lb/>
　趙鞅以邯鄲午不歸衛貢五百家殺午而邯鄲叛故<lb/>
　范中行氏起而伐之鞅奔晉陽荀躒言於晉侯曰三<lb/>
　臣始禍而獨逐鞅刑已不鈞矣請皆逐之然則討鞅<pb n="31b"/>　有君命矣是以荀躒又請於公而討二氏二氏伐公<lb/>
　國人助公伐之則皆以叛討矣故其奔也皆以叛告<lb/>
　諸侯胡侍講曰晉主夏盟威服天下及大夫專政賄<lb/>
　賂公行諸侯叛於外大夫叛於内故臧哀伯曰國家<lb/>
　之敗由官邪也官之失徳寵賂章也晉卿始禍縁衛<lb/>
　貢也樂祈見執獻楊楯也蔡侯從吳荀吳貨也昭公<lb/>
　弗納范鞅賂也而晉室不能復主盟矣故為國以義<lb/>
　不以利<pb n="32a"/>晉趙鞅歸于晉<lb/>
　鞅叛而言歸韓魏請而復之也韓魏惡荀范而善鞅<lb/>
　故復鞅使同敵荀范也胡侍講曰三子之叛其罪一<lb/>
　也鞅以有援故得入寅吉射以無助故終叛春秋書<lb/>
　鞅歸于晉以明晉侯縱釋有罪無政刑矣其能國乎<lb/>
　陳氏傳曰歸不言自鞅無所自也歸易辭也欒盈魚<lb/>
　石猶言入至鞅而後言歸則晉無人之辭也此韓趙<lb/>
　魏分晉之本也<pb n="32b"/>薛弑其君比<lb/>
十有四年春衛公叔戍來奔衛趙陽出奔宋<lb/>
　衛逐其大夫用南子之譖也衛靈公夫人南子有淫<lb/>
　行公叔戍衛世臣也謀去夫人之黨夫人愬於公曰<lb/>
　戍將為亂公為逐戍與其黨趙陽北宫結南子之故<lb/>
　也衛侯嬖南子縱其淫泆而不之禁於是一言而出<lb/>
　三大夫此衛亂之所從始也<lb/>
二月辛巳楚公子結陳公孫佗人帥師滅頓以頓子牂<pb n="33a"/>歸<lb/>
　頓嘗㑹諸侯于召陵故也春秋書楚結除佗連兵滅<lb/>
　國誅楚而罪陳也書曰者重其變也左氏傳曰<lb/>
　頓子牂欲事晉背楚而絶陳好二月楚滅頓<lb/>
夏衛北宫結來奔<lb/>
五月於越敗吳于檇李吳子光卒<lb/>
　國君戰而亡曰滅必死於陳者也非死於陳者亦必<lb/>
　詳其所以吳子遏門於巢卒見其傷於門巢也於越<pb n="33b"/>　敗吳于檇李吳子光卒見其傷於檇李之敗也凡呉<lb/>
　楚交相敗不書<hi>據襄十三年楚人敗吳師十四年楚伐吳吳人敗之之類</hi>此為吳<lb/>
　子光以敗卒而書吳越深謀報復而越卒亡吳於是<lb/>
　始故詳之也外相敗恒日<hi>據僖三十三晉及姜戎敗秦</hi>此其不日<lb/>
　何略之也<lb/>
公㑹齊侯衛侯于牽<lb/>
　左氏傳曰晉人圍朝歌公㑹齊侯衛侯謀救范中行<lb/>
　氏杜元凱曰齊魯叛晉故助范中行也<pb n="34a"/>公至自㑹<lb/>
秋齊侯宋公㑹于洮<lb/>
　左氏傳曰范氏故也<lb/>
天王使石尚來歸脤<lb/>
　杜元凱曰石氏尚名天子之士也脤祭社之肉盛以<lb/>
　脤器以賜同姓諸侯親兄弟之國與之共福穀梁傳<lb/>
　曰脤者何祭肉也生曰脤熟曰膰周禮大宗伯以脤<lb/>
　膰之禮親兄弟之國大行人歸脤以交諸侯之福凡<pb n="34b"/>　王使來錫命歸賵歸含來救皆月此其不月何歸脤<lb/>
　乃周官舊典故不月以别之<lb/>
衛世子蒯聵出奔宋<lb/>
　衛侯出其世子夫人之故也夫人行惡聞於鄰國世<lb/>
　子羞之葢以謂夫人夫人惡之反愬於公曰蒯聵將<lb/>
　殺余公為出世子而盡逐其黨夫人嬖故也靈公以<lb/>
　夫人故既出其大夫又出其世子致國本不定終春<lb/>
　秋衛亂未已靈公為之也然則傳言太子與戲陽速<pb n="35a"/>　謀殺少君速許而弗為以致事覺出奔者非歟戲陽<lb/>
　速葢迎合夫人之意而為是言以免禍耳劉侍讀曰<lb/>
　蒯聵所羞者以夫人名惡也如殺其母為惡愈甚反<lb/>
　不知可羞乎且殺夫人蒯聵獨得全乎葢蒯聵聞野<lb/>
　人之歌而慙則以謂夫人夫人惡其斥已淫則言太<lb/>
　子將殺予以誣之耳又宋南子家也蒯聵欲殺南子<lb/>
　而敗走其家乎胡侍講曰世子國本也以寵南子故<lb/>
　不能保世子而使之去國以得罪南子故不能安其<pb n="35b"/>　身而出奔春秋書之兩著其罪<lb/>
衛公孟彄出奔鄭<lb/>
　彄比嵗帥師則衛之正卿也至是亦以世子之黨見<lb/>
　逐則夫人與其黨益得以自恣而無忌矣<lb/>
宋公之弟辰自蕭來奔<lb/>
大蒐于比蒲<lb/>
　張主一曰蒐而邾子來㑹公則公親蒐矣孫莘老曰<lb/>
　春秋田狩之事公行者必書公公矢魚于棠公狩于<pb n="36a"/>　郎政猶自公出也自蒐于紅政在三桓雖公自行皆<lb/>
　曰大蒐而不曰公見公不得為政也<lb/>
邾子來㑹公<lb/>
　杜元凱曰㑹公于比蒲也來而不用朝禮故曰㑹<hi>據莊</hi>
　<hi>二十三年蕭叔朝公</hi>
城莒父及霄<lb/>
　杜元凱曰公叛晉助范氏故懼而城二邑此年不書<lb/>
　冬史闕文<pb n="36b"/>十有五年春王正月邾子來朝<lb/>
鼷鼠食郊牛牛死改卜牛<lb/>
　公羊傳曰不言其所食漫也范寗氏曰食非一處也<lb/>
二月辛丑楚子滅胡以胡子豹歸<lb/>
　胡嘗㑹諸侯于召陵故也以其君歸故日家鉉翁氏<lb/>
　曰召陵之㑹頓胡之君皆在曰以侵楚也是後楚有<lb/>
　吳患不能報去年滅頓今年滅胡所以報怨也左氏<lb/>
　傳曰吳之入楚也胡子盡俘楚邑之近胡者楚既定<pb n="37a"/>　又不事楚曰存亡有命胡侍講曰胡子豹乗楚之患<lb/>
　盡俘其邑之近胡者所謂國必自滅而人滅之也國<lb/>
　君造命不可委命者既以為有命而又貪生忍辱不<lb/>
　死於社稷則是不知命矣<lb/>
夏五月辛亥郊<lb/>
　穀梁傳曰五月郊不時也汪仲裕曰正月改卜牛若<lb/>
　在滌三月則當以四月郊於今郊於五月葢卜以四<lb/>
　月郊而不吉又卜五月郊必龜從而郊也但書改卜<pb n="37b"/>　牛不書卜郊者卜郊不從則書之以譏其瀆卜而從<lb/>
　則但書郊之過時以譏其慢耳<lb/>
壬申公薨于髙寢<lb/>
　杜元凱曰髙寢宫名不於路寢失其所穀梁傳曰髙<lb/>
　寢非正也<lb/>
鄭罕達帥師伐宋<lb/>
　杜元凱曰宋公子地奔鄭鄭人為之伐宋欲取地<lb/>
　以處之哀十二年左氏傳曰宋平元之族自蕭奔鄭<pb n="38a"/>　鄭人為之城嵒戈錫是也<lb/>
齊侯衛侯次于蕖蒢<lb/>
　左氏傳曰謀救宋也<lb/>
邾子來奔喪<lb/>
　諸侯無奔諸侯之喪者邾子來奔喪何示服也邾始<lb/>
　强世有惡於魯而常恃晉以為重至是衰㣲而晉亦<lb/>
　不競故躬為非禮以示服從庶免侵伐之禍也何休<lb/>
　氏曰天子崩諸侯奔喪㑹𦵏<pb n="38b"/>秋七月壬申姒氏卒<lb/>
　姒氏者何定公之適夫人也何以知其為適夫人定<lb/>
　姒從夫諡而終定哀之世他無定夫人喪則其為定<lb/>
　公適夫人明矣然則何以不稱夫人呉先生曰哀未<lb/>
　成君而魯臣不以夫人之禮喪其母也僖宣襄昭四<lb/>
　妾母羣臣皆逢君之意而尊之定哀之際君弱臣强<lb/>
　嗣君之母先君之適夫人也乃敢蔑其君而卑其母<lb/>
　焉甚矣魯道之衰也<pb n="39a"/>八月庚辰朔日有食之<lb/>
九月滕子來㑹𦵏<lb/>
　家鉉翁氏曰周衰小國以事王朝之禮事大國魯君<lb/>
　嘗奔齊晉之喪矣故邾滕二君來奔喪㑹𦵏書之著<lb/>
　其失也<lb/>
丁巳葬我君定公雨不克𦵏戊午日下昃乃克𦵏<lb/>
　左氏傳曰雨不克襄事禮也<lb/>
辛巳𦵏定姒<pb n="39b"/>　小君者夫人之别號既不喪以夫人之禮而不稱夫<lb/>
　人薨故𦵏亦不稱小君也杜元凱曰反哭於寢故書<lb/>
　𦵏<lb/>
冬城漆<lb/>
　杜元凱曰漆邾庶其邑張主一曰城漆謀伐邾也定<lb/>
　公之喪邾子來奔事魯謹矣哀公初立魯人不務善<lb/>
　鄰而以土地之故勞民啓怨二年取其田七年俘其<lb/>
　君卒使吳人乗間以伐其國齊人問罪而取謹闡三<pb n="40a"/>　家謀國不忠之罪也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="40b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷十四<lb/>
</p>

  </div>
            <div>
                <head>春秋集傳卷十五</head>
    <p>
<pb n="1a"/>欽定四庫全書<lb/>
　春秋集傳卷十五　　　　　元　趙汸　撰<lb/>
　　哀公<lb/>
元年春王正月公即位<lb/>
楚子陳侯隨侯許男圍蔡<lb/>
　左氏傳曰報柏舉也杜元凱曰定六年鄭滅許此復<lb/>
　見者葢楚存之<lb/>
鼷鼠食郊牛改卜牛<pb n="1b"/>夏四月辛巳郊<lb/>
　髙抑崇曰魯不當郊天既示變以警之而改卜牛是<lb/>
　違天也雖牛猶非郊時況公斬然在衰絰之中乃行<lb/>
　天子之禮以見上帝可乎<lb/>
秋齊侯衛侯伐晉<lb/>
　傳言欲救范氏師及齊衛伐晉則何以不書師為内<lb/>
　諱伐盟主也陳氏傳曰伐夷儀不書書次五氏伐河<lb/>
　内不書書次垂葭春秋誠有不忍書也必於是而後<pb n="2a"/>　書春秋葢將終焉是故春秋之初諸侯無王者齊鄭<lb/>
　宋魯衛為之也春秋之季諸侯無伯者亦齊鄭宋魯<lb/>
　衛為之也黄震氏曰齊景欲抑晉以代興圖回數年<lb/>
　乃助其叛臣范氏而伐之行之不以正可羞也已許<lb/>
　翰氏曰晉為伯主而諸侯伐之春秋特書以著中國<lb/>
　之無伯也王道既盡伯統復亡春秋之變至是而窮<lb/>
　矣<lb/>
冬仲孫何忌帥師伐邾<pb n="2b"/>二年春王二月季孫斯叔孫州仇仲孫何忌帥師伐邾<lb/>
取漷東田及沂西田<lb/>
癸巳叔孫州仇仲孫何忌及邾子盟于句繹<lb/>
　吾大夫及諸侯盟恒不月此其日之何伐其國而要<lb/>
　之盟故異之也左氏傳曰伐邾將伐絞邾人愛其土<lb/>
　故賂以漷沂之田而受盟何休氏曰再出大夫名氏<lb/>
　者季孫不與盟也陳氏傳曰自是内外盟皆不書不<lb/>
　足書也是故鄫衍盟吳不書<hi>七年</hi>萊門盟吳不書<hi>八年</hi>甚<pb n="3a"/>　者㑹于鄖雖三國盟亦不書<hi>十二年杜二説皆非是</hi>
夏四月丙子衛侯元卒<lb/>
滕子來朝<lb/>
晉趙鞅帥師納衛世子蒯聵于戚<lb/>
　自蒯聵出奔傳言靈公嘗再欲命立公子郢矣而郢<lb/>
　固辭靈公卒夫人欲立之郢終辭且曰亡人之子輒<lb/>
　在乃立輒則廢蒯聵而立輒未嘗有靈公之命也蒯<lb/>
　聵初不過以疑似之迹出奔以待父之察爾輒為蒯<pb n="3b"/>　聵子豈不知之見其父奔逃于外而遂以為罪人及<lb/>
　靈公薨國人援已以立而遽立於其位則輒之無父<lb/>
　可知矣江熈氏曰稱世子明正也孫明復曰其言納<lb/>
　于戚者為輒所拒不得入於衛也輒貪國叛父逆人<lb/>
　理以滅性故孔子於蒯聵出入皆正其世子之名胡<lb/>
　侍講曰蒯聵出奔靈公未嘗有命廢之則蒯聵為未<lb/>
　絶故稱世子者所以深罪輒之見立不辭而拒其父<lb/>
　也冉有謂子貢曰夫子為衛君乎子貢曰諾吾將問<pb n="4a"/>　之入曰伯夷叔齊何人也曰古之賢人也曰怨乎曰<lb/>
　求仁而得仁又何怨出曰夫子不為也伯夷以父命<lb/>
　為尊叔齊以天倫為重仲尼以為求仁得仁者也然<lb/>
　則為輒者宜奈何宜辭於國曰若以父為有罪將從<lb/>
　王父之命則有社稷之鎮公子在我焉得為君以為<lb/>
　無罪則國乃世子之國也天下豈有無父之國哉而<lb/>
　使我子立乎其位如此則言順而事成矣若輒利其<lb/>
　位以拒父則衛之臣子舍爵禄而去之可也焉有父<pb n="4b"/>　子爭國而可為者乎陳氏傳曰後十二年而蒯聵自<lb/>
　戚入於衛衛侯輒來奔則是輒拒父也屬辭比事則<lb/>
　輒萬世不可掩矣<lb/>
秋八月甲戌晉趙鞅帥師及鄭罕達帥師戰于鐵鄭師<lb/>
敗績<lb/>
　孫明復曰皆言帥師其衆敵也黄震氏曰鄭既叛晉<lb/>
　從齊故轉粟以餉范氏助范氏以抗晉也趙鞅者范<lb/>
　氏之仇也故帥師禦之<pb n="5a"/>冬十月𦵏衛靈公<lb/>
十有一月蔡遷于州來<lb/>
　許請遷於楚不月蔡請遷於吳則其書月何蔡既以<lb/>
　吴入郢復其世仇其依吳以避楚非得已也故得與<lb/>
　邢衛同書月<lb/>
蔡殺其大夫公子駟<lb/>
　左氏傳曰吳洩庸如蔡納聘而稍納師師畢入衆知<lb/>
　之蔡侯告大夫殺公子駟以説冬蔡遷于州來杜元<pb n="5b"/>　凱曰元年蔡請遷于吳中悔故吳人因聘襲之蔡殺<lb/>
　駟以説吳言不時遷駟為之也胡侍講曰楚既降蔡<lb/>
　使疆于江汝蔡人聽命而還師矣於是請遷于吳而<lb/>
　復自悔其謀之不臧甚矣及吳將襲蔡乃追罪於執<lb/>
　政其誰之咎也<lb/>
三年春齊國夏衛石曼姑帥師圍戚<lb/>
　戚衛邑也齊大夫主兵以圍衛邑而不繫之衛何也<lb/>
　修春秋之特筆也時衛世子蒯聵在戚輒據國以拒<pb n="6a"/>　父而齊卿又為出師助衛人圍之則是齊人助子圍<lb/>
　父也昔者楚取宋彭城以居宋之叛臣晉為宋合諸<lb/>
　侯之師以圍之其圍也雖有宋人猶必繫彭城於宋<lb/>
　晉取鄭虎牢以偪鄭而鄭不服諸侯以伯令戍之猶<lb/>
　必繫虎牢於鄭此以齊卿主兵乃獨不繫戚於衛者<lb/>
　以蒯聵在戚而輒不當有國父不可圍齊人不當黨<lb/>
　逆故也是故蒯聵出入皆稱世子雖魯史舊文夫子<lb/>
　實因之正名而於圍戚特不繫衛以異之也學者以<pb n="6b"/>　鄭世子忽宋彭城鄭虎牢三特筆比而觀之則筆削<lb/>
　之情見矣髙抑崇曰齊與晉為仇若蒯聵入則衛從<lb/>
　晉矣此齊所以助輒也許翰氏曰晉以君臣稱兵而<lb/>
　齊為臣伐君衛以父子爭國而齊助子圍父以是命<lb/>
　於諸侯君子是以知齊之不足以伯而將有亂也<lb/>
夏四月甲午地震<lb/>
五月辛卯桓宫僖宫災<lb/>
　公羊傳曰不言及<hi>據雉門兩觀言及</hi>敵也穀梁傳曰言及則<pb n="7a"/>　祖有尊卑矣由我言之則一也孫莘老曰桓公哀公<lb/>
　之十世祖也僖公哀公之七世祖也諸侯五廟而十<lb/>
　世七世之廟存焉非禮矣劉侍讀曰桓僖宫曷為不<lb/>
　毁三家者出於桓立於僖以是為悦者也<lb/>
季孫斯叔孫州仇帥師城啓陽<lb/>
　杜元凱曰魯懼晉故比年四城趙鵬飛曰晉越齊衛<lb/>
　而後至魯魯何虞而備晉啓陽在今沂州地近邾元<lb/>
　年伐邾取田疑邾伐我故備之許翰氏曰所城近敵<pb n="7b"/>　故帥師也地震廟災變異弗圖而取田城邑兵役相<lb/>
　繼可謂不畏天命矣中失而外鍵本亡而末務此魯<lb/>
　之季世也<lb/>
宋樂髠帥師伐曹<lb/>
　薛士龍曰討樂大心之亂也<lb/>
秋七月丙子季孫斯卒<lb/>
蔡人放其大夫公孫獵于吳<lb/>
　杜元凱曰公子駟之黨也<pb n="8a"/>冬十月癸卯秦伯卒<lb/>
叔孫州仇仲孫何忌帥師圍邾<lb/>
四年春王二月庚戌盜殺蔡侯申<lb/>
　此公孫翩弑其君也曷為書盜蔡人諱公孫弑君而<lb/>
　赴以盜也於是國人殺翩則何為不書不以討賊告<lb/>
　也夫盜有司之所詰而不以君臣之禮治也蔡人殺<lb/>
　弑君者而不以討賊告則既赴以盜故也是以初為<lb/>
　弑君諱而已其不誠莫大焉夫子因而見蔡之無臣<pb n="8b"/>　子也<lb/>
蔡公孫辰出奔吳<lb/>
　陳氏傳曰書公薨夫人姜氏孫于邾公子慶父出奔<lb/>
　莒則夫人慶父與聞乎殺矣書盜殺蔡侯申蔡公孫<lb/>
　辰出奔呉則辰與聞乎殺矣<lb/>
𦵏秦惠公<lb/>
宋人執小邾子<lb/>
夏蔡殺其大夫公孫姓公孫霍<pb n="9a"/>　杜元凱曰皆弑君黨<lb/>
晉人執戎蠻子赤歸于楚<lb/>
　此隂地大夫也則其曰晉人何有當國者之命也趙<lb/>
　孟之謀國如此宜晉之不競也黄震氏曰晉人執戎<lb/>
　蠻之君而歸之楚是晉為楚役也家鉉翁氏曰戎蠻<lb/>
　雖邇於楚亦嘗服屬諸夏楚乗其亂誘其君而殺之<lb/>
　戎於是自拔歸晉晉人苟畏楚拒而弗納可也聽其<lb/>
　去而適他國亦可也乃詐而執之以歸於楚是以事<pb n="9b"/>　京師者而事呉楚矣<lb/>
城西郛<lb/>
六月辛丑亳社災<lb/>
　范寗氏曰亳即殷武王克殷班其社於諸侯以為亡<lb/>
　國之戒記曰喪國之社屋之不受天陽唯其有屋所<lb/>
　以災也<lb/>
秋八月甲寅滕子結卒<lb/>
冬十有二月𦵏蔡昭公<pb n="10a"/>𦵏滕頃公<lb/>
五年春城毗<lb/>
夏齊侯伐宋<lb/>
　王貫道曰齊方挾諸侯以伐晉而宋人伐曹執小邾<lb/>
　子欲爭伯也故齊侯伐宋<lb/>
晉趙鞅帥師伐衛<lb/>
　左氏傳曰范氏之故也<lb/>
秋九月癸酉齊侯杵臼卒<pb n="10b"/>冬叔還如齊閏月𦵏齊景公<lb/>
六年春城邾瑕<lb/>
　髙抑崇曰瑕邾邑而魯遽城之見魯之迫邾也汪仲<lb/>
　裕曰魯有負瑕故稱邾以别之<lb/>
晉趙鞅帥師伐鮮虞<lb/>
　左氏傳曰治范氏之亂也杜元凱曰四年鮮虞納荀<lb/>
　寅于柏人故治其亂<lb/>
吳伐陳<pb n="11a"/>　左氏傳曰呉之入楚也使召陳懐公逢滑曰晉盟主<lb/>
　也以晉辭吳若何陳侯從之及夫差克越乃修先君<lb/>
　之怨侵陳春吳伐陳復修舊怨也張主一曰夫差黷<lb/>
　兵修怨於中國自取滅亡之道也<lb/>
夏齊國夏及髙張來奔<lb/>
　許翰氏曰陳乞將立陽生乃以詐謀逐髙國髙國奔<lb/>
　而後陳乞弑君之謀得肆矣陳氏傳曰齊殺其大夫<lb/>
　髙厚齊崔杼弑其君光齊國夏及髙張來奔齊陳乞<pb n="11b"/>　弑其君荼聖人垂誡深矣<lb/>
叔還㑹呉于柤<lb/>
　趙鵬飛曰吳既伐陳魯懼兵之及我故叔還往㑹之<lb/>
秋七月庚寅楚子軫卒<lb/>
齊陽生入于齊<lb/>
齊陳乞弑其君荼<lb/>
　陽生使朱毛弑荼則曷為書陳乞首惡始謀廢立者<lb/>
　陳乞也苟非陳乞則陽生不能篡立而荼亦不至於<pb n="12a"/>　見弑矣孫莘老曰陽生入齊而陳乞弑君則是陽生<lb/>
　與聞乎故也不以陽生首惡者陽生之入陳乞召之<lb/>
　荼之弑陳乞為之加陽生以弑君之罪則乞廢立之<lb/>
　跡不明也何休氏曰乞為首惡故書弑其君陽生實<lb/>
　篡故曰入于齊兩舉其罪也陳氏傳曰衛侯入于夷<lb/>
　儀衛寗喜弑其君剽則喜為衛侯弑也齊陽生入于<lb/>
　齊齊陳乞弑其君荼則乞為陽生弑也曷為不以罪<lb/>
　齊無知者罪陽生於是齊政由陳氏矣彼陽生者亡<pb n="12b"/>　公子而已乞不有無君之心則陽生為僇矣家鉉翁<lb/>
　氏曰陽生於諸子為長景公出長立幼以是召亂穀<lb/>
　梁傳曰陽生正荼不正不正則其曰君何也荼雖不<lb/>
　正已受命矣<lb/>
冬仲孫何忌帥師伐邾<lb/>
宋向巢帥師伐曹<lb/>
七年春宋皇瑗帥師伐鄭<lb/>
　左氏傳曰鄭叛晉故也<pb n="13a"/>晉魏曼多帥師侵衛<lb/>
　左氏傳曰衛不服也髙抑崇曰衛輒拒父至今六年<lb/>
　矣猶未納也晉人不以此致討而以范中行氏故加<lb/>
　兵於衛何哉<lb/>
夏公㑹吳于鄫<lb/>
秋公伐邾八月己酉入邾以邾子益來<lb/>
　薛士龍曰伐邾本三家之謀而公親之不得已也公<lb/>
　内迫於三家三家歸過於公也蘓子由曰其不書滅<pb n="13b"/>　何也邾大夫茅夷鴻保於茅請救於吳明年吳為之<lb/>
　伐魯復邾子故也杜元凱曰他國言歸於魯言來内<lb/>
　外之辭也<lb/>
宋人圍曹<lb/>
冬鄭駟𢎞帥師救曹<lb/>
　陳氏傳曰書救曹何曹卒滅於宋也自魯救晉凡晉<lb/>
　楚之救皆不書六十年矣其再見何以中國無伯而<lb/>
　諸侯自相救也諸侯自相救猶可也吳救陳諸夏亦<pb n="14a"/>　幾於亡矣<lb/>
八年春王正月宋公入曹以曹伯陽歸<lb/>
　此滅矣何以不言滅不以滅告也凡滅國而弗有其<lb/>
　地者不以滅告滅國而弗有其地必有能興復之者<lb/>
　也故狄入衛不言滅吳入郢不言滅公入邾以邾子<lb/>
　益來不言滅於是宋公入曹以曹伯陽歸而鄭方救<lb/>
　曹侵宋宋人猶未敢言滅曹而有其地也故不以滅<lb/>
　告然而曹遂亡而不救則以中國無伯而曹無申包<pb n="14b"/>　胥茅夷鴻之臣故也<lb/>
吳伐我<lb/>
　蘓子由曰不言四鄙而直言伐我兵加於國都也於<lb/>
　是為城下之盟而還不書諱之也汪仲裕曰我入邾<lb/>
　故吳為邾伐我反已自咎可也<lb/>
夏齊人取讙及闡<lb/>
　外取邑不書此何以書取諸我也公羊傳曰為以邾<lb/>
　子益來也孫明復曰邾子益齊甥也<pb n="15a"/>歸邾子益于邾<lb/>
　左氏傳曰齊侯使如吳請師將以伐我乃歸邾子<lb/>
秋七月<lb/>
冬十有二月癸亥把伯過卒<lb/>
齊人歸讙及闡<lb/>
　左氏傳曰秋及齊平臧賔如如齊涖盟齊閭丘明來<lb/>
　涖盟十二月齊人歸讙及闡然則交涖盟何以不書<lb/>
　皆非卿也非卿名氏不登於䇿魯史舊章也<pb n="15b"/>九年春王三月𦵏把僖公<lb/>
宋皇瑗帥師取鄭師于雍丘<lb/>
　穀梁傳曰取易辭也以師而易取鄭病矣趙伯循曰<lb/>
　取悉俘之也許翰氏曰鄭以不義深入敵境而圍其<lb/>
　邑此固喪師之道也<lb/>
夏楚人伐陳<lb/>
　左氏傳曰陳即吳故也<lb/>
秋宋公伐鄭<pb n="16a"/>冬十月<lb/>
十年春王二月邾子益來奔<lb/>
　吳人討邾奉太子革為政故邾子來奔<lb/>
公㑹吳伐齊<lb/>
　左氏傳曰九年齊侯使辭師於吳吳子曰昔歲寡人<lb/>
　聞命今又革之不知所從將進受命於君冬吳子使<lb/>
　來儆師伐齊十年春公㑹吳子邾子郯子伐齊南鄙<lb/>
　師于鄎杜元凱曰書㑹不與謀也<pb n="16b"/>三月戊戌齊候陽生卒<lb/>
　弑而書卒從赴也義同鄭伯髠頑楚子麇<lb/>
夏宋人伐鄭<lb/>
　汪仲裕曰鄭雖不義宋覆其師而盡取之亦云㦧矣<lb/>
　而比歳凡三伐鄭十三年鄭人復取宋師亦其取之<lb/>
　也<lb/>
晉趙鞅帥師侵齊<lb/>
　髙抑崇曰齊帥諸侯以貳晉可以討矣然趙鞅乗其<pb n="17a"/>　有喪而加兵焉異乎士匄矣<lb/>
五月公至自伐齊<lb/>
　凡㑹伐而書至恒不月<hi>據桓十六至伐鄭宣七至伐萊</hi>此其月之何<lb/>
　以㑹蠻夷伐中國故月以異之髙抑崇曰齊接魯境<lb/>
　既聞其喪即遂班師可也所以乆不歸者公之進退<lb/>
　制在吳也<lb/>
𦵏齊悼公<lb/>
衛公孟彄自齊歸于衛<pb n="17b"/>　杜元凱曰書歸齊納之也<lb/>
薛伯夷卒<lb/>
秋𦵏薛惠公<lb/>
冬楚公子結帥師伐陳<lb/>
吳救陳<lb/>
　楚比歳伐陳爭陳於吳也故吳救陳吳非能以存中<lb/>
　國為義者利陳之私於我而已陳氏傳曰自魯救晉<lb/>
　凡救皆不書矣鄭救曹則中國無伯諸侯自相救也<pb n="18a"/>　中國無伯諸侯自相救春秋憫焉而特書之吳救陳<lb/>
　諸夏幾於亡矣春秋之所甚懼也<lb/>
十有一年春齊國書帥師伐我<lb/>
　杜元凱曰不書敗勝負不殊也<lb/>
夏陳轅頗出奔鄭<lb/>
五月公㑹吳伐齊<lb/>
　㑹戰而但言伐何也公不與戰也㑹伐一義也戰一<lb/>
　義也薛士龍曰吳自入郢之後乆不能見公也六年<pb n="18b"/>　伐陳吾叔還㑹之于柤公又㑹之于鄫吳以邾故伐<lb/>
　我而齊取讙闡由是齊魯始睽齊歸二邑我不之寘<lb/>
　因與吳合而伐齊故有國書之報於是卒㑹吳而勝<lb/>
　齊吳之威加於中夏魯有力焉春秋再書公㑹伐有<lb/>
　以見之也<lb/>
甲戌齊國書帥師及吳戰于艾陵齊師敗績獲齊國書<lb/>
　於是將戰吳子呼叔孫賜之甲劒鈹則魯與戰矣其<lb/>
　不以與戰之辭言之何也諸侯以兵屬夷狄皆不序<pb n="19a"/>　也既書公㑹吳伐齊而戰則從其恒辭魯人屈於彊<lb/>
　夷而求伸於中國其罪不可掩矣<lb/>
秋七月辛酉滕子虞母卒<lb/>
冬十有一月𦵏滕隠公<lb/>
衛世叔齊出奔宋<lb/>
　髙抑崇曰春秋書内外大夫出奔者凡六十葢君之<lb/>
　股肱故重而書之然春秋之末何其出奔之多也是<lb/>
　時政在大夫各欲自專始則相猜相忌終乃相攻相<pb n="19b"/>　逐也<lb/>
十有二年春用田賦<lb/>
　加賦也據傳仲尼曰以丘亦足矣則以丘賦者周制<lb/>
　也今改用田賦是加賦也其制則不得而詳知矣何<lb/>
　休氏曰田謂一井之田賦者斂取其財物也用田賦<lb/>
　言以田為率也不言井者城郭里巷亦有井嫌悉賦<lb/>
　之禮稅民田不過什一軍賦十六井不過一乗哀公<lb/>
　外慕强吳空畫國儲故復用田賦也杜元凱曰一丘<pb n="20a"/>　十六井丘賦之法因其土財通出馬一疋牛三頭是<lb/>
　常賦之法今欲别其田及家財各為一賦故言用田<lb/>
　賦也鄭康成曰見古者不以田為賦而今用田為賦<lb/>
　也<lb/>
夏五月甲辰孟子卒<lb/>
　左氏傳曰昭公取於吳故不書姓死不赴故不稱夫<lb/>
　人不反哭故不言𦵏小君胡侍講曰禮娶妻不娶同<lb/>
　姓買妾不知其姓則卜之厚男女之别也綴之以姓<pb n="20b"/>　而弗别合之以食而弗殊雖百世而㛰姻不通周道<lb/>
　然也昭公不謹於禮欲結好强吳乃取同姓以混男<lb/>
　女之别禮之本喪矣吳先生曰不書薨𦵏亦以見魯<lb/>
　人不以夫人之禮喪之也昭公君也且出之而𦵏不<lb/>
　備況夫人乎<lb/>
公㑹吳于橐臯<lb/>
秋公㑹衛侯宋皇瑗于鄖<lb/>
宋向巢帥師伐鄭<pb n="21a"/>冬十有二月螽<lb/>
　杜元凱曰周十二月今十月是歲應置閏而失不置<lb/>
　雖書十二月實今九月之初尚温故得有螽至明年<lb/>
　復十二月螽實亦十一月也趙鵬飛曰春秋書螽十<lb/>
　有八皆在夏秋獨哀公之世再書螽皆在閉蟄之後<lb/>
　此恒燠之證也燠而螽生災異兩興也黄震氏曰蝗<lb/>
　蝻在地冬雪乃深入今冬燠而有螽將蔓延為來嵗<lb/>
　之災矣<pb n="21b"/>十有三年春鄭罕達帥師取宋師于嵒<lb/>
夏許男成卒<lb/>
公㑹晉侯及吳子于黄池<lb/>
　吴以號舉君臣同辭故柤之㑹書㑹吳傳以為夀夢<lb/>
　也此其稱吳子何始接以諸侯之禮也吳僭王竊號<lb/>
　其與諸侯交接往往禮文不典是以中國之君皆自<lb/>
　為㑹而後殊㑹之故雖吾君之大夫與之特㑹亦一<lb/>
　切以號舉而已黄池晉吳兩主之㑹然其盟而爭先<pb n="22a"/>　歃也卒先晉人又子服景伯對吳人之辭有曰執事<lb/>
　以伯召諸侯葢吳至是始竊侯伯之禮以與諸侯接<lb/>
　而魯史亦假子爵以稱之也此盟矣何以不書單平<lb/>
　公與㑹矣何以不志陳氏傳曰吳晉之盟春秋終諱<lb/>
　之不以吳晉同主盟也公㑹晉侯及吳子雖兩主之<lb/>
　之辭而春秋終不以吳晉同主盟也單平公不書不<lb/>
　忍書也<lb/>
楚公子申帥師伐陳<pb n="22b"/>於越入吳<lb/>
　薛士龍曰吳子忘不共戴天之讎爭中國諸侯於外<lb/>
　而越卒入吳所謂無逺慮有近憂矣胡侍講曰吳嘗<lb/>
　破越遂有輕楚之心既破楚又有驕齊之志既勝齊<lb/>
　師復與晉人爭長自謂莫之敵也而越已入其國都<lb/>
　矣吳侵中國而越滅之越又不監而楚滅之楚又不<lb/>
　監而秦滅之秦又不監而漢滅之曽子曰戒之戒之<lb/>
　出乎爾者反乎爾者也<pb n="23a"/>秋公至自㑹<lb/>
　公㑹吳楚恒不致此以㑹晉侯故致之<lb/>
晉魏曼多帥師侵衛<lb/>
𦵏許元公<lb/>
九月螽<lb/>
冬十有一月有星孛于東方<lb/>
　杜元凱曰平旦衆星皆没而孛乃見故不言所在之<lb/>
　次凡星變無不書而春秋所書星變者四皆為天下<pb n="23b"/>　紀異也莊公七年四月辛卯夜恒星不見夜中星隕<lb/>
　如雨是時諸侯無王而伯者興雖曰假尊王以示義<lb/>
　而天下大權由此實歸齊晉人情絶望於周矣故夫<lb/>
　子於莊公之篇初序齊桓伯功而莊王僖王崩𦵏特<lb/>
　削不書此天下一大變也文公十四年孛入北斗是<lb/>
　時晉君少不在諸侯而楚圖北方中國罷於戰伐齊<lb/>
　商人弑其君執天子之使諸侯不為之變王室益以<lb/>
　㣲矣故夫子於晉靈㑹盟不序諸侯而楚君將稱君<pb n="24a"/>　於是始是年頃王崩𦵏復削不書又一大變也昭公<lb/>
　十七年有星孛于大辰平丘而後晉不復能主夏盟<lb/>
　子朝之亂諸侯無勤王之師而春秋治在夷狄矣哀<lb/>
　公之時東方諸侯制於吳越天下將變為戰國而春<lb/>
　秋終焉以其時考之皆非常之異也<lb/>
盜殺陳夏區夫<lb/>
十有二月螽<lb/>
十有四年春西狩獲麟<pb n="24b"/>　春秋曷為止於獲麟春秋固作於獲麟也獲麟則何<lb/>
　以作春秋麟為聖人出也昔者有聖人受命則天必<lb/>
　為出嘉瑞以應之麟鳳龜龍皆是物也是故庖犧氏<lb/>
　王而河出圖大禹興而洛出書文王作而鳳鳴於岐<lb/>
　山皆天之所命也當周之衰天下大亂孔子生有聖<lb/>
　徳而不得其位諸侯未有能用之者固嘗嘆曰鳳鳥<lb/>
　不至河不出圖吾已矣夫猶有待之辭也於是西狩<lb/>
　獲麟而夫子老矣乃即魯史作春秋以當瑞應絶筆<pb n="25a"/>　獲麟文止於所感明不敢廢天命也故王仲淹曰春<lb/>
　秋其以天道終乎程子曰終麟感之始也觀西狩之<lb/>
　獲而知天瑞之應聖人先天後天而天且弗違春秋<lb/>
　之終不外此也杜元凱曰所感而作固所以為終也<lb/>
　公羊傳曰麟者仁獸也有王者則至無王者則不至<lb/>
　有以告曰有麕而角者孔子曰孰為來哉孰為來哉<lb/>
　君子曷為為春秋撥亂世反之正莫近諸春秋制春<lb/>
　秋之義以俟後聖以君子之為亦有樂乎此也<pb n="25b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳卷十五<lb/>
</p>

  </div>
            <div> <lb/>
    <p>
<pb n="1a"/>春秋集傳後序<lb/>
東山趙先生著春秋集傳屬辭左氏註解共若干卷屬<lb/>
辭左氏解汪左丞刻之東山書院惟集傳無聞𢎞治間<lb/>
墩篁先生嘗遍求不獲正徳戊辰予偶知是書藏於程<lb/>
文富氏屢借鈔不獲嘉靖戊子提學御史東阿劉君按<lb/>
徽下令求是書予語有司就文富氏索之而後是書始<lb/>
出然則斯文之顯晦固有時耶劉君以原本藏之學宫<lb/>
休邑劉判簿時濟恐其抄録日乆不免魯魚亥豕之訛<pb n="1b"/>屬夏司訓鏜重加校訂捐俸刻之俾與屬辭並行於世<lb/>
嗚呼春秋者聖人之刑書也夫子生丁季世有徳無位<lb/>
於是假魯史以修經襃善貶惡垂法萬世故曰知我者<lb/>
其惟春秋乎罪我者其惟春秋乎東山先生聖人之徒<lb/>
也憤當世之亂甚於春秋築居東山集傳諸書之作固<lb/>
吾夫子修經之意也中嘗一出與左丞起兵保捍鄉井<lb/>
十有餘年一郡晏然此吾夫子相魯㑹齊夾谷卻萊兵<lb/>
之時也先生其善學夫子者乎世人讀先生之書與先<pb n="2a"/>生之文者知其問學不在宋濳溪諸公下而不知先生<lb/>
平生慷慨大節亦自卓卓如是予沗先生郡人兩登東<lb/>
山徘徊竟日恨生也晩不得供灑掃之役判簿君以刻<lb/>
書之故相諗遂不辭而為之序先生九原有知當不以<lb/>
予為妄也嘉靖十一年壬辰秋七月朔後學東峯汪𤣥<lb/>
鍚書<lb/>
春秋集傳有序東山先生所著初藁始於至正戊子一<lb/>
再刪削迄丁酉歳成編既而復著屬辭義精例宻乃知<pb n="2b"/>集傳初藁更須討論而序文中所列史法經義猶有未<lb/>
至且謂屬辭時推筆削之權而集傳大明經世之志必<lb/>
二書相表裏而後春秋之㫖方完歳在壬寅重著集傳<lb/>
方草創至昭公二十七年乃疾疢難危閣筆未續序文<lb/>
亦不及改洪武己酉仲冬先生遽謝世矣尚誼受教門<lb/>
牆頗乆獲窺先生著述精思妙契之勤嘗俾其校對編<lb/>
抄間有千慮一得先生不以其愚妄或俯從是正者有<lb/>
之竊惟先生於是經所謂一生精力盡於此者誠足以<pb n="3a"/>破聚訟未决之疑而發千載不傳之秘顧乃功虧一簣<lb/>
集傳未及成書所幸初藁具全其義例之精有屬辭可<lb/>
據尚誼雖至愚極暗然執經館下厥有自來是以不避<lb/>
僭踰始自昭公二十八年訖於獲麟并序中條陳義例<lb/>
一節輒加校定其全書有訛誤疎遺者就用考正庶幾<lb/>
與屬辭歸一而前後詳略相因固知畫虎不成難逃譏<lb/>
誚然義例文辭悉據先生成説特施櫽括而已初未敢<lb/>
以臆見傅㑹其間也謹遵治命分為一十五卷既脱藁<pb n="3b"/>藏之東山精舍以俟君子修飾焉學生倪尚誼謹識<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋集傳後序<lb/>
</p>

  </div>
        </body>
    </text>
</TEI>