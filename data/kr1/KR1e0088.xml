<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Title</title>
            </titleStmt>
            <publicationStmt>
                <p>Information about publication or distribution</p>
            </publicationStmt>
            <sourceDesc>
                <p>Information about the source</p>
            </sourceDesc>
        </fileDesc>
    </teiHeader>
    <text>
        <body>
            <div>
                <head>春秋孔義</head>
    <p>
<pb n="1a"/>欽定四庫全書　　　　　經部五<lb/>
　春秋孔義　　　　　　　春秋類<lb/>
　　提要<lb/>
　　　　<hi>臣</hi>等謹案春秋孔義十二卷明髙攀龍撰攀<lb/>
　　　　龍字存之無錫人萬厯己丑進士官至左都<lb/>
　　　　御史以閹禍投水死事蹟具明史本傳是書<lb/>
　　　　斟酌於左氏公羊榖梁胡安國四家之傳無<lb/>
　　　　所攷證亦無所穿鑿意主於以經解經凡經<lb/>
<pb n="1b"/>　　　　無傳有者不敢信傳無經有者不敢疑故名<lb/>
　　　　曰孔義明為孔子之義而非諸儒之臆説雖<lb/>
　　　　持論稍拘較之破碎繳繞横生異議者猶説<lb/>
　　　　經之謹嚴者矣按朱彛尊經義考此書之外<lb/>
　　　　别有李攀龍春秋孔義十二卷註曰未見書<lb/>
　　　　名卷數並同攷李攀龍以詩名當世不以經<lb/>
　　　　述聞其墓誌本傳亦不云嘗有是書是必諸<lb/>
　　　　家書目有以攀龍名同誤髙為李者尋尊未<lb/>
<pb n="2a"/>　　　　及攷核遂誤分為二併附訂於此以正其訛<lb/>
　　　　焉乾隆四十二年五月恭校上<lb/>
　　　　　　　總纂官<hi>臣</hi>紀昀<hi>臣</hi>陸錫熊<hi>臣</hi>孫士毅<lb/>
　　　　　　　　　　總　校　官<hi>臣</hi>陸　費　墀<lb/>
</p>

  </div>
            <div>
                <head>春秋孔義卷一</head>
    <p>
<pb n="1a"/>欽定四庫全書<lb/>
　春秋孔義卷一　　　　　明　髙攀龍　撰<lb/>
　　隱公<lb/>
元年<lb/>
　元年者正始也<lb/>
春王正月<lb/>
　春周時之春也稱王正月大一統也夏時之十一月<lb/>
　也不書即位攝也<lb/>
<pb n="1b"/>三月公及邾儀父盟于蔑<lb/>
　我所欲曰及公攝位而欲求好于邾也儀父邾君之<lb/>
　字也邾魯之附庸中國之附庸例稱字<lb/>
夏五月鄭伯克段于鄢<lb/>
　稱鄭伯歸罪也克者力勝之詞不稱弟段不弟也于<lb/>
　鄢逺也段出奔共不書鄭伯志殺段也<lb/>
秋七月天王使宰咺來歸惠公仲子之賵<lb/>
　王者奉若天道故稱天王其命曰天命其討曰天討<lb/>
<pb n="2a"/>　盡此道者王道也仲子繫惠公而言謂惠公之仲子<lb/>
　妾稱也車馬曰賵貨財曰賻衣被曰襚以天王下賵<lb/>
　諸侯之妾不天亂倫之甚也名咺以見其不王王臣<lb/>
　雖微不名况于宰乎<lb/>
九月及宋人盟于宿<lb/>
　惠公季年敗宋師于黄公立而求成焉稱及稱人皆<lb/>
　非卿也<lb/>
冬十有二月祭伯來<lb/>
<pb n="2b"/>　來來朝也祭伯非王命而私交不與其朝也<lb/>
公子益師卒<lb/>
　益師卿也不書官非受命于天子也稱公子以公子<lb/>
　故使為卿也不日卒史不備也<lb/>
二年春公會戎于潛<lb/>
　修惠公之好故何以書譏也<lb/>
夏五月莒人入向無駭帥師入極<lb/>
　莒子娶于向向姜不安莒而歸莒人入向以姜氏還<lb/>
<pb n="3a"/>　書人微者也入者入而不居也無駭不氏未賜族也<lb/>
　帥師用大衆也入向入極無王也<lb/>
秋八月庚辰公及戎盟于唐<lb/>
　潛之會猶請盟而辭復與之盟益非義矣<lb/>
九月紀履緰來迎女冬十月伯姬歸于紀<lb/>
　履緰紀大夫也非命卿皆書名内女嫁為諸侯夫人<lb/>
　則書逆書歸明重事也先儒謂譏不親逆非也諸侯<lb/>
　親迎迎于所館豈有委宗廟社稷逺適他國以逆婦<lb/>
<pb n="3b"/>　者乎<lb/>
紀子伯莒子盟于密<lb/>
　此必紀侯莒子紀迫于齊而與于莒故相盟天下無<lb/>
　主則小國不安而齊人滅紀之端見矣<lb/>
十有二月乙卯夫人子氏薨<lb/>
　夫人者隱之妻也卒不書葬夫人之義從君者也<lb/>
鄭人伐衞<lb/>
　段之亂公孫滑出奔衞衞人為伐鄭取廪延鄭人既<lb/>
<pb n="4a"/>　以王師虢師伐衞南鄙矣今復擅興師何為乎<lb/>
三年春王二月己巳日有食之<lb/>
　日食有常度何以書在人君之敬忽不敬則災<lb/>
三月庚戌天王崩<lb/>
　天王崩不奔赴不會葬不朝新君隱之罪大矣不書<lb/>
　而自見<lb/>
夏四月辛卯尹氏卒<lb/>
　書尹氏譏世卿也外大夫不卒此何以卒尹氏以王<lb/>
<pb n="4b"/>　崩為諸侯主而來赴非禮也<lb/>
秋武氏子來求賻<lb/>
　書武氏見其世官子者父老而子攝行卿事也天王<lb/>
　崩諸侯不供喪而來求君不君臣不臣交譏之崩薨<lb/>
　者臣子之尊稱故外諸侯稱卒以别内也<lb/>
八月庚辰宋公和卒<lb/>
　宋宣公舎其子與夷而立穆公穆公立與夷而使公<lb/>
　子馮出居鄭殤公忌馮自此宋鄭之爭啓矣<lb/>
<pb n="5a"/>冬十有二月齊侯鄭伯盟于石門<lb/>
　齊鄭之交始此<lb/>
癸未葬宋穆公<lb/>
　諸侯告喪魯往會葬則書穆公私諡也<lb/>
四年春王二月莒人伐杞取牟婁<lb/>
　諸侯相伐取地於是始取者收奪之名<lb/>
戊申衞州吁弑其君完<lb/>
　不稱公子身為大惡絕之於其先君也其又有以屬<lb/>
<pb n="5b"/>　稱者或過其親之以啓亂或見其以親而反讐事同<lb/>
　詞異各有義而不可例拘也<lb/>
夏公及宋公遇于清<lb/>
　古有遇禮以待不期之會今相期也而同于不期之<lb/>
　簡故書曰遇及者内為志也<lb/>
宋公陳侯蔡人衞人伐鄭<lb/>
　宋殤不誅弑君之賊不念穆公舎其子而立已反以<lb/>
　馮之在鄭從州吁伐鄭天理滅矣故是役也首謀在<lb/>
<pb n="6a"/>　衞而以宋主兵<lb/>
秋翬帥師會宋公陳侯蔡人衞人伐鄭<lb/>
　四國伐鄭圍其東門五日而還至秋宋來乞師復伐<lb/>
　公弗許而翬固請以行無君之心兆矣隱公不能辨<lb/>
　之於早以及于難書翬帥師惡之也不稱公子所以<lb/>
　謹履霜之戒<lb/>
九月衞人殺州吁于濮<lb/>
　程子曰稱衞人衆詞也舉國殺之也<lb/>
<pb n="6b"/>冬十有二月衞人立晉<lb/>
　未有為子而不受之父也未有為諸侯而不受之王<lb/>
　也内不承國于先君故不稱公子上不禀命于天子<lb/>
　故稱衞人立<lb/>
五年春公觀魚于棠<lb/>
　臧僖伯諫而不聴僖伯稱疾不從<lb/>
夏四月葬衞桓公<lb/>
　討賊而始葬魯往會故書<lb/>
<pb n="7a"/>秋衞師入郕<lb/>
　將卑師衆稱師衞晉乘亂得立而遽興戎毒衆失君<lb/>
　道矣<lb/>
九月考仲子之宫<lb/>
　考始成而祀也凡宫廟非志災失禮則不書<lb/>
初獻六羽<lb/>
　書初獻見前此僣用八矣<lb/>
邾人鄭人伐宋<lb/>
<pb n="7b"/>　宋取邾田邾人請于鄭故鄭會邾伐宋先邾人為主<lb/>
　也<lb/>
螟<lb/>
　國之大事故書<lb/>
冬十有二月辛巳公子彄卒<lb/>
　臧僖伯也<lb/>
宋人伐鄭圍長葛<lb/>
　書圍志暴也<lb/>
<pb n="8a"/>六年春鄭人來輸平<lb/>
　公之未立與鄭人戰于狐壤止焉故與宋為黨修怨<lb/>
　于鄭邾鄭伐宋入其郛宋來告命使者失詞欲救而<lb/>
　止鄭人遂乘隙而輸平也和而不盟曰平<lb/>
夏五月辛酉公會齊侯盟于艾<lb/>
　始平于齊也<lb/>
秋七月<lb/>
　程子曰無事書首月天時王月備而後成歲也<lb/>
<pb n="8b"/>冬宋人取長葛<lb/>
　圍其邑周一歲而取之<lb/>
七年春王三月叔姬歸于紀<lb/>
　按伯姬為紀侯夫人其娣叔姬為媵待年于宗國不<lb/>
　與嫡同行至是始歸于紀其後桓十二年紀滅宗廟<lb/>
　在酅叔姬不歸宗國而歸于酅以全婦道春秋賢之<lb/>
　故書此以張本程子曰娣歸不書閔其無終也<lb/>
滕侯卒<lb/>
<pb n="9a"/>　程子曰不名史闕文也<lb/>
夏城中丘<lb/>
　凡用民必書勞民為重事也<lb/>
齊侯使其弟年來聘<lb/>
　程子曰凡不稱公子而稱弟者或責其失兄弟之義<lb/>
　或罪其以弟之愛而寵任之過先儒母弟之説蓋緣<lb/>
　禮文有立嫡子同母弟之説其曰同母弟蓋謂嫡耳<lb/>
　非以同母為加親也若以同母為加親是不知人理<lb/>
<pb n="9b"/>　近于禽道也<lb/>
秋公伐邾<lb/>
　為宋討也渝蔑之盟矣<lb/>
冬天王使凡伯來聘戎伐凡伯于楚丘以歸<lb/>
　周禮時聘以結諸侯之好諸侯不修臣職而聘之非<lb/>
　王體也國曰伐此一人而曰伐大天子之命也楚丘<lb/>
　衞地以歸易詞于楚丘者罪衞之不救以歸者罪凡<lb/>
　伯之失節<lb/>
<pb n="10a"/>八年春宋公衛侯遇于垂<lb/>
　齊將為鄭平宋衞有會期矣而宋衞先為垂之遇者<lb/>
　有私謀也私謀為何有意於從齊黨而無志於釋鄭<lb/>
　憾也<lb/>
三月鄭伯使宛來歸祊庚寅我入祊<lb/>
　魯有朝宿之邑在王畿之内曰許鄭有湯沐之邑於<lb/>
　泰山之旁曰祊時天子不巡狩魯亦不朝故欲以祊<lb/>
　易許田各取其近者前此來輸平以言請之矣至是<lb/>
<pb n="10b"/>　始入地也入者内不受也義不可而强入之也<lb/>
夏六月己亥蔡侯考父卒<lb/>
辛亥宿男卒<lb/>
秋七月庚午宋公齊侯衞侯盟于瓦屋<lb/>
　宋衞一黨也齊鄭一黨也鄭莊挾齊以自强齊僖特<lb/>
　假鄭以糾合耳不逾年會防謀伐宋矣要盟何益哉<lb/>
八月葬蔡宣公<lb/>
　諸侯五月而葬宣公卒兩月耳不及期簡也<lb/>
<pb n="11a"/>九月辛夘公及莒人盟于浮來<lb/>
　浮來莒地人微者莒雖小國而入向伐杞能為魯患<lb/>
　故七年城中丘以備之至是復屈已要盟于其地魯<lb/>
　之不國甚矣<lb/>
螟<lb/>
冬十有二月無駭卒<lb/>
　書名未賜族也季氏曰未為卿也<lb/>
九年春天王使南季來聘<lb/>
<pb n="11b"/>　諸侯不朝而聘之不王也<lb/>
三月癸酉大雨震電庚辰大雨雪<lb/>
　陰陽運動有常而無忒凡失其度人為感之也<lb/>
挾卒<lb/>
夏城郎<lb/>
　郎逼宋城郎將為鄭伐宋也<lb/>
秋七月<lb/>
冬公會齊侯于防<lb/>
<pb n="12a"/>　會防謀伐宋也左氏曰鄭伯以王命討宋之不王豈<lb/>
　其然乎假此以誑齊魯耳<lb/>
十年春王二月公會齊侯鄭伯于中丘<lb/>
　會於中丘盟于鄧為師期也<lb/>
夏翬帥師會齊人鄭人伐宋<lb/>
　三國先遣將致伐齊鄭稱人非卿也<lb/>
六月壬戌公敗宋師于菅<lb/>
　不言戰而言敗敗者為主彼與戰而此敗之也<lb/>
<pb n="12b"/>辛未取郜辛巳取防<lb/>
　程子曰取二邑而有之盜也<lb/>
秋宋人衞人入鄭宋人蔡人衞人伐戴鄭伯伐取之<lb/>
　宋又連衞以報鄭鄭幸菅之敗而不備故師還及郊<lb/>
　宋衞已乘其虛而入之矣<lb/>
　左氏曰宋衞既入鄭而以伐戴召蔡人蔡人怒故不<lb/>
　和而敗戴鄭所與也故伐之鄭伺三國之便與戴合<lb/>
　攻故取三師也<lb/>
<pb n="13a"/>冬十月壬午齊人鄭人入郕<lb/>
　衞蔡郕與國也故不會伐宋鄭既得衛蔡故又入郕<lb/>
十有一年春滕侯薛侯來朝<lb/>
　諸侯雖有相朝之禮而當時諸侯皆不朝王獨朝魯<lb/>
　可乎滕薛二君不特言者譏旅見也<lb/>
夏公會鄭伯于時來<lb/>
　時來鄭地謀伐許也<lb/>
秋七月壬午公及齊侯鄭伯入許<lb/>
<pb n="13b"/>　鄭隣許伐許鄭志也書及内為主也以歸祊之故也<lb/>
冬十有一月壬辰公薨<lb/>
　薨不書地弑也孰弑翬也孰使翬弑桓也賊不討不<lb/>
　書葬無臣子也<lb/>
　<lb/>
　<lb/>
　<lb/>
　春秋孔義卷一<lb/>
</p>

  </div>
            <div>
                <head>春秋孔義卷二</head>
    <p>
<pb n="1a"/>欽定四庫全書<lb/>
　春秋孔義卷二　　　　　明　髙攀龍　撰<lb/>
　　桓公<lb/>
元年春王正月公即位<lb/>
　繼故不言即位先君不以其道終子弟不忍即位也<lb/>
　繼故而言即位則弑也故美惡不嫌同辭<lb/>
二月公會鄭伯于垂<lb/>
　鄭為主故稱會<lb/>
<pb n="1b"/>鄭伯以璧假許田<lb/>
　朝宿之地先王所錫先祖所受而私相貿易是無君<lb/>
　無親也曰假諱易地也<lb/>
夏四月丁未公及鄭伯盟于越<lb/>
　魯志也故稱及桓公欲結鄭好以自安故既與許田<lb/>
　又為盟也弑君之人凡民罔不懟而鄭與之盟以定<lb/>
　之其罪大矣<lb/>
秋大水<lb/>
<pb n="2a"/>　桓行逆德而致陰沴宜矣<lb/>
冬十月<lb/>
二年春王正月戊申宋督弑其君與夷及其大夫孔父<lb/>
　程子曰人臣死君難書及以著其節父名也稱大夫<lb/>
　不失其官也<lb/>
　左氏曰宋督攻孔氏殺孔父而取其妻公怒督懼遂<lb/>
　弑殤公孔父先死曰及何也榖梁曰書尊及卑春秋<lb/>
　之義也孔父之先死何也公羊曰孔父正色立朝使<lb/>
<pb n="2b"/>　其生而存君不可得而弑也孔父可謂義形于色矣<lb/>
滕子來朝<lb/>
　杞最小初稱侯已稱伯稱子滕亦小初書侯已書子<lb/>
　蓋弗給于朝覲貢賦自降為子聖人因其實而書之<lb/>
　桓公天下之大惡滕子先隣國而朝其罪自見也<lb/>
三月公會齊侯陳侯鄭伯于稷以成宋亂<lb/>
　為賂故立華氏也會未有指言所事指言所事特書<lb/>
　也此春秋大義也<lb/>
<pb n="3a"/>夏四月取郜大鼎于宋戊申納于太廟<lb/>
　取者得非其有之稱宋始以不義取之故係其器于<lb/>
　郜賂公者宋也而書曰取蔽罪于魯也以成亂之賂<lb/>
　器置周公之廟公其受之乎故書納納者弗受而强<lb/>
　致之也<lb/>
秋七月杞侯來朝<lb/>
　杞當作紀杞則非侯也來朝懼齊也<lb/>
蔡侯鄭伯會于鄧<lb/>
<pb n="3b"/>　左氏曰始懼楚也<lb/>
九月入杞<lb/>
　左氏曰討不敬也豈其然乎紀求魯庇魯因責利小<lb/>
　國不能供焉耳<lb/>
公及戎盟于唐<lb/>
冬公至自唐<lb/>
　出告反至常事爾何以書或以去國踰時之久或以<lb/>
　會盟侵伐之危或以黨惡附姦之罪唐之至危之也<lb/>
<pb n="4a"/>　弑君之賊使戎而不如鄭齊陳之黨惡則討之矣<lb/>
三年春正月<lb/>
　闕疑<lb/>
公會齊侯于嬴<lb/>
　左氏曰成昏于齊也杜氏曰不繇媒介非禮也<lb/>
夏齊侯衞侯胥命于蒲<lb/>
　古者不盟結言而退胥命相命也相命近正也故荀<lb/>
　卿曰春秋善胥命<lb/>
<pb n="4b"/>六月公會杞侯于郕<lb/>
　杞求成也<lb/>
秋七月壬辰朔日有食之既<lb/>
　汪氏曰日食三十六食旣者三皆臣子僣逆夷狄暴<lb/>
　横之應故此年而後荆楚僣王鄭敗王師宣八年而<lb/>
　後楚莊圍宋伐鄭伐晉襄二十四年而後齊崔杼衞<lb/>
　甯喜弑君呉楚横行中國<lb/>
公子翬如齊逆女<lb/>
<pb n="5a"/>　稱公子已為卿也<lb/>
九月齊侯送姜氏于讙<lb/>
　越境送女非禮也<lb/>
公會齊侯于讙<lb/>
　為齊侯爾非為親迎也<lb/>
夫人姜氏至自齊<lb/>
　告廟而飲至也以翬往而不言以至者公親受之齊<lb/>
　侯也皆非禮也<lb/>
<pb n="5b"/>冬齊侯使其弟年來聘<lb/>
　致夫人也非禮也<lb/>
有年<lb/>
　十二公多歴年所豈無豐年而獨桓書有年宣書大<lb/>
　有年何也桓弑君而立宣爲弑君者所立皆獲罪于<lb/>
　天宜得水旱凶災而乃有年是反常也故紀其異<lb/>
四年春正月公狩于郎<lb/>
　于郎逺也<lb/>
<pb n="6a"/>夏天王使宰渠伯糾來聘<lb/>
　程子曰桓弑君而立天子不能治天下莫能討而王<lb/>
　使其宰聘之天理滅矣人道亡矣<lb/>
　或曰渠氏伯糾字以大夫而攝宰者<lb/>
　是年不具秋冬未詳<lb/>
五年春正月甲戌己丑陳侯鮑卒<lb/>
　杜元凱長歴正月無甲戌<lb/>
夏齊侯鄭伯如紀<lb/>
<pb n="6b"/>　齊鄭朝紀欲以襲之紀人知之外相如不書此何以<lb/>
　書紀來告也以諸侯而爲賊于隣國春秋所深疾也<lb/>
天王使仍叔之子來聘<lb/>
　書仍叔之子譏世官也<lb/>
葬陳桓公<lb/>
城祝丘<lb/>
　祝丘在齊魯之間公欲助紀而畏齊故以非時城<lb/>
秋蔡人衞人陳人從王伐鄭<lb/>
<pb n="7a"/>　王奪鄭伯政鄭伯不朝王以諸侯伐之戰于繻葛王<lb/>
　卒大敗鄭師射王中肩不書戰不書敗所不忍言存<lb/>
　天下之防也書從王明君臣之義也然則曷爲書王<lb/>
　師敗績于茅戎曰王師則非親討敗而可書也<lb/>
大雩<lb/>
　大雩帝用盛樂天子之事也魯諸侯而郊禘大雩歲<lb/>
　以爲常不能悉書故雩以非時而書非時而雩以旱<lb/>
　也書之見其非禮且志旱也郊禘亦因事而書<lb/>
<pb n="7b"/>螽<lb/>
　螽書時不在一月也<lb/>
冬州公如曹<lb/>
　州公嘗為王三公故稱公傳云度其國危遂不復<lb/>
六月春正月寔來<lb/>
　寔州公也程子曰不能反國故遂名之忽稱鄭忽明<lb/>
　其正也寔不稱州亡其國也<lb/>
夏四月公會紀侯于郕<lb/>
<pb n="8a"/>　諮謀齊難也<lb/>
秋八月壬午大閲<lb/>
　簡車馬也懼齊鄭故先王寓軍政于四時之田其備<lb/>
　豫矣無事而為之妄動也有警而為之教之不素也<lb/>
　盛夏大閲厲農失政甚矣不言公一國之事也<lb/>
蔡人殺陳佗<lb/>
　佗弑太子免而自立踰年矣書曰陳佗以賊討也蔡<lb/>
　侯殺之而書蔡人天下之大惡人皆得而誅也<lb/>
<pb n="8b"/>九月丁卯子同生<lb/>
　啖氏曰君嫡子生以太子生之禮舉之則史書之<lb/>
冬紀侯來朝<lb/>
　欲公請王命求齊成公告不能<lb/>
七年春二月己亥焚咸丘<lb/>
　咸丘地名焚林而田淫獵也<lb/>
夏榖伯綏來朝鄧侯吾離來朝<lb/>
　名之者賤之也越國踰境相繼而朝弑君之賊為可<lb/>
<pb n="9a"/>　賤也<lb/>
八月春正月己卯烝<lb/>
　冬烝非過也書之譏五月復烝為黷也<lb/>
天王使家父來聘<lb/>
　桓公弑立未嘗朝覲天王不討至是三聘矣<lb/>
夏五月丁丑烝<lb/>
　黷祀也志不敬也<lb/>
秋伐邾<lb/>
<pb n="9b"/>冬十月雨雪<lb/>
　程子曰建酉之月未霜而雪書異也<lb/>
祭公來遂逆王后于紀<lb/>
　左氏曰禮也杜氏曰天子娶于諸侯使同姓諸侯為<lb/>
　之主祭公來受命于魯故曰禮也程子曰王姬下嫁<lb/>
　則同姓諸侯為之主逆王后無使諸侯為主之理此<lb/>
　譏祭公受命逆后而過魯行朝會之禮若以朝魯為<lb/>
　主而逆后為遂也胡氏取劉敞之說曰命魯以婚姻<lb/>
<pb n="10a"/>　之事大夫可矣何必三公任重而輕使故祭公專命<lb/>
　不報遂行如紀王以輕使為失祭公以遂行為罪矣<lb/>
　趙鵬飛曰齊將滅紀紀託于魯魯不能庇於是為之<lb/>
　謀俾納女于王託王為重焉祭公因不反命而遂逆<lb/>
　王后也<lb/>
九年春紀季姜歸于京師<lb/>
　逆稱王后主王朝言也歸稱季姜主紀言也京大師<lb/>
　衆也凡王后非過國都不書歸<lb/>
<pb n="10b"/>夏四月<lb/>
秋七月<lb/>
冬曹伯使其世子射姑來朝<lb/>
　曹伯有疾使其世子來朝君疾而儲副出危道也<lb/>
十年春王正月<lb/>
庚申曹伯終生卒<lb/>
夏五月葬曹桓公<lb/>
秋公會衞侯于桃丘弗遇<lb/>
<pb n="11a"/>　會者期詞弗者遷詞衞侯失信也衞中變而從齊鄭<lb/>
　于是乎有郎之師桃丘衞地<lb/>
冬十有二月丙午齊侯衞侯鄭伯來戰于郎<lb/>
　内不言戰言戰則敗也不書及為内諱也鄭主兵而<lb/>
　首齊猶州吁主兵而首宋非齊宋則不能舉也<lb/>
十有一年春正月齊人衞人鄭人盟于惡曹<lb/>
　此郎之諸侯也人之示貶也<lb/>
夏五月癸未鄭伯寤生卒<lb/>
<pb n="11b"/>　鄭莊一時之雄也射王陷弟害隣謀立宋莊身沒未<lb/>
　幾而世嫡出奔庶孽奪正國内大亂為宋莊反噬為<lb/>
　不善者可鑒矣<lb/>
秋七月葬鄭莊公<lb/>
九月宋人執鄭祭仲<lb/>
　宋人宋公也其曰人貶也祭畿内邑仲字也以天子<lb/>
　命大夫為鄭相也死君難臣道也祭仲被執而廢絀<lb/>
　其君立非所當立其罪大矣字之者非賢之也尊王<lb/>
<pb n="12a"/>　命貴正卿著其罪而深責之也公羊以祭仲廢君為<lb/>
　權害義傷教不可從<lb/>
突歸于鄭<lb/>
　突不稱公子不可以有國也曰歸易詞也以祭仲易<lb/>
　惡祭仲也<lb/>
鄭忽出奔衞<lb/>
　忽世子也以國氏正也其名失國也<lb/>
柔會宋公陳侯蔡叔盟于折<lb/>
<pb n="12b"/>　柔魯大夫未賜族蔡叔諸侯之兄弟稱字内大夫會<lb/>
　外諸侯盟始此折魯地<lb/>
公會宋公于夫鍾<lb/>
冬十有二月公會宋公于闞<lb/>
十有二年春正月<lb/>
夏六月壬寅公會杞侯莒子盟于曲池<lb/>
　隱二年紀莒盟于密隱四年莒人伐紀是時紀謀齊<lb/>
　難故為盟莒以援之曲池魯地<lb/>
<pb n="13a"/>秋七月丁亥公會宋公燕人盟于榖丘<lb/>
　燕南燕姞姓伯爵黄帝之後榖丘宋地<lb/>
八月壬辰陳侯躍卒<lb/>
公會宋公于虛<lb/>
　虛宋地<lb/>
冬十有一月公會宋公于龜<lb/>
　龜宋地<lb/>
丙戌公會鄭伯盟于武父<lb/>
<pb n="13b"/>　宋莊責賂而有怨于鄭魯桓憾忽而欲平突于宋至<lb/>
　于君臣六會而宋不許平其辱甚矣于是遂有武父<lb/>
　之盟武父鄭地<lb/>
丙戌衞侯晉卒<lb/>
十有二月及鄭師伐宋丁未戰于宋<lb/>
　屢盟而卒叛數會而卒離故盟會春秋所惡也來戰<lb/>
　者罪在彼戰于郎是也往戰者罪在内戰于宋是也<lb/>
十有三年春二月公會紀侯鄭伯己巳及齊侯宋公衞<lb/>
<pb n="14a"/>侯燕人戰齊師宋師衞師燕師敗績<lb/>
　左氏以為鄭與宋戰公羊以宋與魯戰榖梁以紀與<lb/>
　齊戰趙匡據經文内兵主紀而先于鄭外兵主齊而<lb/>
　先于宋獨取榖梁之說蓋齊合宋衞燕三國伐紀魯<lb/>
　則紀其自出求兵于鄭往救之戰于紀而勝之也胡<lb/>
　氏曰紀之不能保其國自此戰始矣<lb/>
三月葬衞宣公<lb/>
　既與衞人戰曷為葬宣公怨不棄義怒不廢禮且衞<lb/>
<pb n="14b"/>　助齊魯援紀非敵怨也禮喪在殯孤無外事衞宣未<lb/>
　葬朔乃即戎又不稱子從吉行事據事直書而惡自<lb/>
　見也<lb/>
夏大水<lb/>
秋七月<lb/>
冬十月<lb/>
十有四年春正月公會鄭伯于曹<lb/>
　曹在衞南而東北為齊界所以伺齊衞之往來虞其<lb/>
<pb n="15a"/>　報救紀之怨也<lb/>
無氷<lb/>
　時燠也政事舒緩紀綱縱弛之象<lb/>
夏五<lb/>
　傳疑也<lb/>
鄭伯使其弟語來盟<lb/>
　凡外大夫請盟于魯曰來盟内大夫請盟于彼曰涖<lb/>
　盟使來盟盟前定也<lb/>
<pb n="15b"/>秋八月壬申御廩災<lb/>
　粢盛所藏也<lb/>
乙亥嘗<lb/>
　榖梁曰志不敬也壬申御廩災乙亥嘗以為未易災<lb/>
　之餘而嘗也胡氏曰不時也秋嘗以物成而薦新為<lb/>
　義夏之六月未可嘗也<lb/>
冬十有二月丁巳齊侯禄父卒<lb/>
宋人以齊人蔡人衞人陳人伐鄭<lb/>
<pb n="16a"/>　師而曰以者能左右之以行其意也以一國而用諸<lb/>
　侯之師於是始以者為所以者其罪一也<lb/>
十有五年春二月天王使家父來求車<lb/>
　諸侯不貢車服天子不私求財王之不王甚矣<lb/>
三月乙未天王崩<lb/>
　是後莊王僖王不書崩見王室不告魯不赴而諸侯<lb/>
　不臣益甚矣<lb/>
夏四月己巳葬齊僖公<lb/>
<pb n="16b"/>五月鄭伯突出奔蔡<lb/>
　按左氏祭仲專鄭伯患之使其壻雍糾殺之雍姬知<lb/>
　之以告仲仲殺雍糾公出奔蔡是祭仲逐之也而不<lb/>
　書何也陸淳曰凡諸侯之奔皆不書所逐之臣聖人<lb/>
　端本清源明其自取焉耳程子曰避祭仲而出非國<lb/>
　人出之也<lb/>
鄭世子忽復歸于鄭<lb/>
　忽嘗嗣位君國歸而稱世子則亡其君位明矣稱復<lb/>
<pb n="17a"/>　歸反正也<lb/>
許叔入于許<lb/>
　隱十一年魯及齊鄭入許許莊公奔衞鄭使莊公之<lb/>
　弟許叔居許東偏以奉其祭祀鄭亂故許叔入許曰<lb/>
　入者難詞因亂竊入非復國之義故書入<lb/>
公會齊侯于艾<lb/>
　左氏曰謀定許也<lb/>
邾人牟人葛人來朝<lb/>
<pb n="17b"/>　朝非微者之禮曷為書人天王崩而相與旅見弑逆<lb/>
　之人故人以賤之<lb/>
秋九月鄭伯突入于櫟<lb/>
　櫟鄭大都也入于櫟則入于鄭矣書入義不容也程<lb/>
　子曰突非正也而忽不能君故國人君突諸侯助之<lb/>
　春秋書爵所以戒居正者已不能保則人取之矣<lb/>
冬十有一月公會宋公衞侯陳侯于袲伐鄭<lb/>
　左氏曰將納厲公也弗克而還先地而後伐先疑而<lb/>
<pb n="18a"/>　後决也榖梁曰非其疑也非其疑于為義而果于為<lb/>
　不義也袲宋地宋鄭仇也何以主兵蓋忽雖正其才<lb/>
　不足以君一國突雖簒其智足以結四隣宋之相戾<lb/>
　而復相用者賄耳<lb/>
十有六年春正月公會宋公蔡侯衞侯于曹<lb/>
夏四月公會宋公衞侯陳侯蔡侯伐鄭<lb/>
　程子曰突善結諸侯也齊氏曰自入春秋蔡常先衞<lb/>
　自是遂序衞之下先儒以為後至實則以勢之强弱<lb/>
<pb n="18b"/>　相上下而不復用周班矣<lb/>
秋七月公至自伐鄭<lb/>
　凡書至者久之也危之也　去年十一月會伐今年<lb/>
　正月又會四月又伐故書至<lb/>
冬城向<lb/>
　言冬通後月之詞也<lb/>
十有一月衞侯朔出奔齊<lb/>
　按左氏以殺急子聲子也公榖以得罪天子也<lb/>
<pb n="19a"/>十有七年春正月丙辰公會齊侯紀侯盟于黄<lb/>
　左氏曰平齊紀且謀衞也黄衞地<lb/>
二月丙午公會邾儀父盟于趡<lb/>
　下書伐邾則惡自見矣<lb/>
夏五月丙午及齊師戰于奚<lb/>
　齊人侵魯疆書戰敗也奚魯地呉氏曰盟未幾而齊<lb/>
　來侵境平紀之信豈足恃乎<lb/>
六月丁丑蔡侯封人卒<lb/>
<pb n="19b"/>秋八月蔡季自陳歸于蔡<lb/>
　何休曰蔡桓侯無子季次當立桓侯欲立獻舞而疾<lb/>
　季季避之陳桓侯卒蔡人召季于陳而季歸歸順詞<lb/>
　既歸何以不有國獻舞立矣劉敞曰智足以與權而<lb/>
　不亂力足以得國而不居逺而不攜邇而不迫是以<lb/>
　見貴于春秋<lb/>
癸巳葬蔡桓侯<lb/>
　葬未有不稱公者稱其本爵或曰請諡于王者也或<lb/>
<pb n="20a"/>　曰傳失之<lb/>
及宋人衞人伐邾<lb/>
　邾宋爭疆魯從宋志春盟而秋背之瀆信不仁甚矣<lb/>
冬十月朔日有食之<lb/>
　左氏曰不書日官失之也<lb/>
十有八年春王正月公會齊侯于濼公與夫人姜氏遂<lb/>
如齊<lb/>
　榖梁曰濼之會不言及夫人以夫人之伉也以尊及<lb/>
<pb n="20b"/>　卑曰及以此及彼曰及皆及者為主夫人驕伉公不<lb/>
　能制也故曰與與則匹敵而無彼此尊卑之别也罪<lb/>
　公也治其本也濼齊地<lb/>
夏四月丙子公薨于齊丁酉公之喪至自齊<lb/>
　聖人直書義在其中濼之會不書夫人出以遂如齊<lb/>
　見之喪至不書夫人入以孫于齊見之其事著矣<lb/>
秋七月<lb/>
冬十有二月己丑葬我君桓公<lb/>
<pb n="21a"/>　賊未討何以書葬公羊曰讐在外也榖梁曰不責踰<lb/>
　國而討于是也胡氏曰隱公之讐在内在内者討于<lb/>
　是春秋于桓公書葬隱然足以快魯國臣子之心哉<lb/>
　<lb/>
　<lb/>
　<lb/>
　<lb/>
　<lb/>
<pb n="21b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋孔義卷二<lb/>
</p>

  </div>
            <div>
                <head>春秋孔義卷三</head>
    <p>
<pb n="1a"/>欽定四庫全書<lb/>
　春秋孔義卷三　　　　　明　髙攀龍　撰<lb/>
　　莊公<lb/>
元年春王正月<lb/>
　繼弑不書即位先君不以其道終子不忍即位也故<lb/>
　莊僖閔皆不書<lb/>
三月夫人孫于齊<lb/>
　不稱姜氏魯之臣子絕不爲親也内諱奔故云孫猶<lb/>
<pb n="1b"/>　言孫讓而去也見其無所容而絕之也至矣<lb/>
夏單伯逆王姬<lb/>
　單伯吾大夫之命乎天子者也逆王姬使我爲之主<lb/>
　也天子嫁女于諸侯必使諸侯同姓者主之諸侯嫁<lb/>
　女于大夫必使大夫同姓者主之不自爲主者行婚<lb/>
　姻之禮則傷君臣之義行君臣之禮則廢婚姻之好<lb/>
　故使同姓敵體者主之也然諸侯當躬至京師天子<lb/>
　置舘命同姓之尊者行賔主之禮然後逆歸本國此<lb/>
<pb n="2a"/>　男下女之義也齊侯既不朝王又不親迎而魯之單<lb/>
　伯反往逆之莊王不念齊魯之讐而命之主婚魯不<lb/>
　念君父之讐而爲之往逆忘親釋怨人道絕矣<lb/>
秋築王姬之館于外<lb/>
　主王姬者必自公門出於廟則已尊於寢則已卑爲<lb/>
　之築節矣築必有常處何以築於外仇讐之人非所<lb/>
　以接婚姻也衰麻非所以接弁冕也知其不可故築<lb/>
　于外也然有三年之喪天王於義不當使之主有不<lb/>
<pb n="2b"/>　戴天之讐莊公于義不可爲之主築於外之爲宜不<lb/>
　若辭而不主之爲正也<lb/>
冬十月乙亥陳侯林卒<lb/>
王使榮叔來錫桓公命<lb/>
　不稱天寵簒弑以瀆三綱也<lb/>
王姬歸于齊<lb/>
　書歸于齊而後忘親之罪著矣<lb/>
齊師遷紀郱鄑郚<lb/>
<pb n="3a"/>　紀三邑也徙其民取其地曰遷紀之滅始于此矣<lb/>
二年春王二月葬陳莊公<lb/>
夏公子慶帥師伐於餘丘<lb/>
　慶父公之庻兄也公子已爲卿也於餘丘邾邑也邑<lb/>
　未有書伐者志慶父之主兵也其後卒致子般之禍<lb/>
　亂之所由來矣<lb/>
秋七月齊王姬卒<lb/>
　外夫人不卒此何以卒檀弓曰齊告王姬之喪魯莊<lb/>
<pb n="3b"/>　公爲之大功忘親媚讐其罪大矣<lb/>
冬十有二月夫人姜氏會齊侯于禚<lb/>
　姜氏齊侯之惡著矣莊公可以爲子乎禚齊地<lb/>
乙酉宋公馮卒<lb/>
三年春王正月溺會齊師伐衞<lb/>
　此公子溺也未賜族伐衞者朔在齊欲納之也忘讐<lb/>
　罪大矣况合黨以伐同姓乎<lb/>
　左氏曰衞朔出奔二公子立黔牟何休據世本史記<lb/>
<pb n="4a"/>　以朔出奔王立公子留<lb/>
夏四月葬宋莊公<lb/>
五月葬桓王<lb/>
　左氏曰緩也王崩至是七年矣公羊曰改葬也<lb/>
秋紀季以酅入于齊<lb/>
　紀季紀侯之弟也齊欲滅紀故紀以邑入齊爲附庸<lb/>
　存先祀也紀侯之命也故不書奔不書名入者難詞<lb/>
　罪齊而閔季也<lb/>
<pb n="4b"/>冬公次于滑<lb/>
　將會鄭伯謀紀鄭伯辭以難凡師一宿爲舎再宿爲<lb/>
　信過信爲次次止也春秋紀兵伐而書次以次爲善<lb/>
　救而書次以次爲譏次于滑譏也欲救紀而不能也<lb/>
　滑鄭地<lb/>
四年春王二月夫人姜氏享齊侯于祝丘<lb/>
　禮姑姊妹已嫁而反兄弟不與同席而坐况用兩君<lb/>
　相見之禮乎祝丘魯地<lb/>
<pb n="5a"/>三月紀伯姬卒<lb/>
　外夫人不卒此其卒吾女也<lb/>
夏齊侯陳侯鄭伯遇于垂<lb/>
　張氏曰謀取紀也胡氏曰鄭伯厲公非子儀也然是<lb/>
　時厲公尚在櫟豈能出會十四年使傅瑕弑子儀始<lb/>
　入鄭耳此當是子儀<lb/>
紀侯大去其國<lb/>
　程子曰大名責在紀也齊師未加而去也胡氏曰大<lb/>
<pb n="5b"/>　去者土地人物儀章器物悉委置之而不顧也張氏<lb/>
　曰春秋凡關紀之存亡者一一備書紀侯圖存不獲<lb/>
　委宗廟于其弟而去之故不書奔而曰大去不書名<lb/>
　而曰紀罪齊而閔紀也<lb/>
六月乙丑齊侯葬紀伯姬<lb/>
　不書齊滅紀至是而齊侯滅紀之罪著矣孫明復曰<lb/>
　甚齊侯之詐也<lb/>
秋七月<lb/>
<pb n="6a"/>冬公及齊人狩于禚<lb/>
　與讐狩人理絕矣齊侯也而人之所不忍言也<lb/>
五年春王正月<lb/>
夏夫人姜氏如齊師<lb/>
　會矣而享享矣而如齊師人之爲不善一縱之後如<lb/>
　水方至莫知所極也夫前此歴日而返故書月至此<lb/>
　歴月而返書時矣<lb/>
秋郳黎來來朝<lb/>
<pb n="6b"/>　郳國黎來名其後王命爲小邾子春秋繁露曰附庸<lb/>
　字者方三十里名者方二十里<lb/>
冬公會齊人宋人陳人蔡人伐衞<lb/>
　糓梁子曰是齊侯宋公也曰人何也人諸侯人公也<lb/>
　人公何也逆王命也<lb/>
六年春王正月王人子突救衞<lb/>
　程子曰王人㣲者例不書字子突救衞而字之善之<lb/>
　也善子突則善王命也糓梁曰善救者則伐者不正<lb/>
<pb n="7a"/>　矣<lb/>
夏六月衞侯朔入于衞<lb/>
秋公至自伐衞<lb/>
　入有二義難詞也逆詞也歸君未有不言復不言復<lb/>
　者未得國也朔得國矣而書入何逆王命也衞朔書<lb/>
　名書入以著其惡王人書字書救以著其善外則諸<lb/>
　侯書人内則莊公書至而春秋之情見矣<lb/>
螟<lb/>
<pb n="7b"/>冬齊人來歸衞俘<lb/>
　俘軍所獲也公羊曰衞寳也朔奔齊齊連諸侯納朔<lb/>
　葢朔以寳賂齊而齊以分于三國也春秋書此結正<lb/>
　諸侯之罪也<lb/>
七年春夫人姜氏會齊侯于防<lb/>
　防魯地左氏曰齊志也<lb/>
夏四月辛卯夜恒星不見夜中星隕如雨<lb/>
　恒星常見之星如雨隕者衆也王運將終伯綂方作<lb/>
<pb n="8a"/>　堯舜禹湯文武之紀綱掃滅殆盡矣<lb/>
秋大水無麥苗<lb/>
　苗禾麥熟大水故與苗俱無也<lb/>
冬夫人姜氏會齊侯于榖<lb/>
　糓齊地葢一嵗而再會矣<lb/>
八年春王正月師次于郎以俟陳人蔡人<lb/>
　師即圍郕之師必齊意也<lb/>
甲午治兵<lb/>
<pb n="8b"/>　兵即郎之兵俟而不至申治之耳<lb/>
夏師及齊師圍郕郕降于齊師<lb/>
　張氏曰書魯用師未有如是之詳者次郎可謂無名<lb/>
　治兵可謂黷武圍郕而郕降齊可謂無功歴三時而<lb/>
　師還可謂害民逆天道親仇讐伐同姓勦民力備書<lb/>
　而惡著矣<lb/>
秋師還<lb/>
冬十有一月癸未齊無知弑其君諸兒<lb/>
<pb n="9a"/>　僖公之母弟曰夷中年生公孫無知有寵于僖公衣<lb/>
　服禮秩如適此亂本也不書公孫罪僖公也<lb/>
九年春齊人殺無知<lb/>
　殺無知者雍廪而曰齊人者討賊也<lb/>
公及齊大夫盟于蔇<lb/>
　此魯莊報讐之會忘親而圖其後嗣故以及譏蔇齊<lb/>
　地也<lb/>
夏公伐齊納糾齊小白入于齊<lb/>
<pb n="9b"/>　左傳書納子糾公榖書納糾杜氏注子糾小白皆僖<lb/>
　公庻子而糾長荀卿亦謂桓公殺兄以爭國獨史記<lb/>
　載薄昭諫淮南厲王有曰齊桓殺其弟以反國程子<lb/>
　取此以證子糾之爲弟未知誰是今以公榖爲據糾<lb/>
　不書子小白繫齊又參以夫子荅子路子貢之言不<lb/>
　責管仲之忘君事讐則其長㓜是非見矣<lb/>
秋七月丁酉葬齊襄公<lb/>
八月庚申及齊師戰于乾時我師敗績<lb/>
<pb n="10a"/>　公敗也不言公者見乎伐齊納糾之文矣<lb/>
九月齊人取子糾殺之<lb/>
　此書子糾不當殺也<lb/>
冬浚洙<lb/>
　洙在魯北齊伐魯之道也浚洙爲齊備也<lb/>
十年春王正月公敗齊師于長勺<lb/>
　詐戰曰敗敗之者爲主以責魯也善爲國者不師善<lb/>
　師者不陣善陣者不戰至於戰讐怨相尋亂亡之道<lb/>
<pb n="10b"/>　也况以詐乎長勺魯地<lb/>
二月公侵宋<lb/>
　是時魯與齊讐必陰結于宋故魯乘長勺之勝而侵<lb/>
　之深其怨于齊又衆其敵于宋春秋所惡也<lb/>
三月宋人遷宿<lb/>
　宿介宋魯間宋人以爲貳于魯而遷之蓋移之封内<lb/>
　以爲附庸自是宿不復見則亦亡矣所謂不再貶而<lb/>
　惡見者也<lb/>
<pb n="11a"/>夏六月齊師宋師次于郎公敗宋師于乘丘<lb/>
　外師不書伐内不書戰胡氏曰次者不以其事勝者<lb/>
　不以其理交譏之也<lb/>
秋九月荆敗蔡師于莘以蔡侯獻舞歸<lb/>
　于是荆始猾夏矣蔡侯何以名絕之也爲其服爲臣<lb/>
　虜也荆州名楚始封以爲國至成王頵改稱楚李濓<lb/>
　曰執君滅國皆始此年天下無王齊爲之天下無中<lb/>
　國楚爲之也<lb/>
<pb n="11b"/>冬十月齊師滅譚譚子奔莒<lb/>
　書奔責不死位也不書出國亡無所出也猶書爵强<lb/>
　暴所加非其罪也<lb/>
十有一年春王正月<lb/>
夏五月戊寅公敗宋師于鄑<lb/>
　左氏曰凡師敵未陣曰敗某師皆陣曰戰大崩曰敗<lb/>
　績得雋曰克覆而敗之曰取某師京師敗曰王師敗<lb/>
　績于某鄑魯地宋師再敗而禍及魯師再勝而國困<lb/>
<pb n="12a"/>　矣<lb/>
秋宋大水<lb/>
　胡氏曰外災告則書杜氏曰公使弔之故書張氏曰<lb/>
　比歲交兵怨不廢禮古意之猶存也<lb/>
冬王姬歸于齊<lb/>
　何以書過我也何以與侯女同辭王姬雖貴其當執<lb/>
　婦道與公侯庻人之女無以異也<lb/>
十有二年春王三月紀叔姬歸于酅<lb/>
<pb n="12b"/>　叔姬隱七年歸紀伯姬既卒叔姬實攝内事從紀侯<lb/>
　去國至是紀侯卒而始歸酅宗廟在焉義當歸也<lb/>
夏四月<lb/>
秋八月甲午宋萬弑其君捷及其大夫仇牧<lb/>
　萬宋之有力人也乘丘之戰被獲于魯歸乃以爲大<lb/>
　夫而又靳之又與之博則閔公之弑其自取也仇牧<lb/>
　與大宰督同死而督不書則弑君之賊也<lb/>
冬十月宋萬出奔陳<lb/>
<pb n="13a"/>　汪氏曰春秋書逆賊出奔一以責國人之失賊一以<lb/>
　責鄰國之受賊也<lb/>
十有三年春齊侯宋人陳人蔡人邾人會于北杏<lb/>
　何以會平宋亂也以諸侯主天下會盟之政自北杏<lb/>
　始春秋非主兵皆序爵於是齊序宋公之上四國稱<lb/>
　人而獨爵齊主盟北杏齊地<lb/>
夏六月齊人滅遂<lb/>
　北杏之會遂人不至而遽滅之則甚矣凡書滅者不<lb/>
<pb n="13b"/>　待再貶而惡已見稱人將卑師少也自此至閔二年<lb/>
　遷陽凡齊兵皆稱人見其兵精而不貴多也<lb/>
秋七月<lb/>
冬公會齊侯盟于柯<lb/>
　始及齊平也柯齊阿邑會於齊則齊侯意也<lb/>
十有四年春齊人陳人曹人伐宋<lb/>
　背北杏之會故也程子曰齊自管仲爲政莊十一年<lb/>
　而後未嘗興大衆也終仲之身四十年息養天下厚<lb/>
<pb n="14a"/>　矣惟救邢稱師譏其次也<lb/>
夏單伯會伐宋<lb/>
　陳曹魯皆與宋鄰單伯魯大夫也舉三國之師亦見<lb/>
　其不勞逺人矣<lb/>
秋七月荆入蔡<lb/>
　蔡人與北杏之會矣而齊不能救力未及也自是蔡<lb/>
　人不復與齊會盟<lb/>
冬單伯會齊侯宋公衞侯鄭伯于鄄<lb/>
<pb n="14b"/>　宋服故也鄄衞地衞朔入國不通諸侯者九年鄭突<lb/>
　自遇垂不通諸侯者十一年今不敢不至矣<lb/>
十有五年春齊侯宋公陳侯衞侯鄭伯會于鄄<lb/>
　踰年再會諸侯之心猶未一也三合諸侯矣而不盟<lb/>
　以示慎重是以盟而莫敢渝也<lb/>
夏夫人姜氏如齊<lb/>
　莊不與鄄之會故如齊解之自後不復如齊知不禮<lb/>
　于桓也<lb/>
<pb n="15a"/>秋宋人齊人邾人伐郳<lb/>
　郳即小邾齊桓助宋爭郳以脅魯也至僖公時魯既<lb/>
　親齊則進郳爲小邾仍使服魯矣<lb/>
　李氏曰齊伯資宋而成此於宋示驩虞之恩于魯用<lb/>
　脅制之術也<lb/>
鄭人侵宋<lb/>
　間諸侯伐郳而侵宋也背二鄄之會鄭之反覆于齊<lb/>
　楚之間蓋始于此胡氏曰聲罪致討曰伐濳師掠境<lb/>
<pb n="15b"/>　曰侵汪氏曰侵伐皆行師之名雖夷狄亦書伐伯者<lb/>
　之兵亦書侵義之是非係其事之得失不以是爲褒<lb/>
　貶也<lb/>
冬十月<lb/>
十有六年春王正月<lb/>
夏宋人齊人衞人伐鄭<lb/>
　中國諸侯宋爲大既爲之服郳又爲之報鄭自是宋<lb/>
　齊親而中國諸侯定矣<lb/>
<pb n="16a"/>秋荆伐鄭<lb/>
　齊方圖伯楚亦浸强而鄭當其衝中國得鄭可以拒<lb/>
　楚楚得鄭可以窺中國自是鄭爲齊楚必爭之地矣<lb/>
冬十有二月會齊侯宋公陳侯衞侯鄭伯許男滑伯滕<lb/>
子同盟于幽<lb/>
　趙氏曰言會魯會之不書其人微者也同盟者同欲<lb/>
　也幽宋地見雖諸侯同欲而宋桓實鼓舞之故齊桓<lb/>
　之伯頼宋爲多自後滑滕諸小國不與齊盟者桓公<lb/>
<pb n="16b"/>　事從簡便使附於大國也伯政下衰盟會數而賦役<lb/>
　煩大國容有不至而小弱莫不奔命焉得失可知矣<lb/>
邾子克卒<lb/>
　子瑣嗣立或曰即儀父或曰儀父之子<lb/>
十有七年春齊人執鄭詹<lb/>
　鄭不朝也諸侯不服不能脩德以來之而執其大夫<lb/>
　則小國之從齊皆出于力不贍而非有心悦誠服之<lb/>
　意爲可見矣<lb/>
<pb n="17a"/>夏齊人殱于遂<lb/>
　齊人滅遂使人戍之遂之餘民飲戍者酒而殺之齊<lb/>
　人殱焉不言遂人殱齊戍而書其自殱所以伸遂人<lb/>
　復讐之志而著桓公不仁至自殱其衆也<lb/>
秋鄭詹自齊逃來<lb/>
　逃義曰逃罪詹也而魯受之又罪魯也<lb/>
冬多麋<lb/>
　京房曰廢正作淫爲火不明則國多麋劉向五行志<lb/>
<pb n="17b"/>　曰麋牝獸之淫莊公將娶齊淫女其象先見如此<lb/>
十有八年春王三月日有食之<lb/>
夏公追戎于濟西<lb/>
　不言侵伐者遄退也先王之法敵知畏而遁斯止矣<lb/>
　不追也<lb/>
秋有<graphic n="KR0558" url="https://raw.githubusercontent.com/kanripo/KR-Gaiji/master/images/KR0558.png" mimeType="image/png"/>
　此魯所無也故以有書<graphic n="KR0558" url="https://raw.githubusercontent.com/kanripo/KR-Gaiji/master/images/KR0558.png" mimeType="image/png"/>麋皆隂物是時莊公上不<lb/>
　能閑其母下不能正其身陽淑消而陰慝長矣此惡<lb/>
<pb n="18a"/>　氣之應也<lb/>
冬十月<lb/>
十有九年春王正月<lb/>
夏四月<lb/>
秋公子結媵陳人之婦于鄄遂及齊侯宋公盟<lb/>
　鄄之巨室嫁女于陳人結以其庶女媵之因與齊宋<lb/>
　盟媵禮之輕也盟國之重也以輕事遂重事惡之也<lb/>
　遂專事之詞也<lb/>
<pb n="18b"/>夫人姜氏如莒<lb/>
　杜氏曰非父母國而往書姦<lb/>
冬齊人宋人陳人伐我西鄙<lb/>
　責魯不恭其事也<lb/>
二十年春王二月夫人姜氏如莒<lb/>
夏齊大災<lb/>
　天火曰災齊人來告而魯往弔故書<lb/>
秋七月<lb/>
<pb n="19a"/>冬齊人伐戎<lb/>
　家氏曰是時周有子頽之亂齊桓若罔聞知去年伐<lb/>
　魯今年伐戎大率逐利以自私耳<lb/>
二十有一年春王正月<lb/>
夏五月辛酉鄭伯突卒<lb/>
　張氏曰簒弑竊國之人而春秋始終君之且復記其<lb/>
　卒於位所以著亂賊得終王法不行為世之所由亂<lb/>
　也<lb/>
<pb n="19b"/>秋七月戊戌夫人姜氏薨<lb/>
　黄震氏曰文姜之惡極矣春秋始終以夫人之禮書<lb/>
　之實書其事而善惡自見耳<lb/>
冬十有二月葬鄭厲公<lb/>
　王氏曰鄭伯有納惠王之功不免諡為厲者其始以<lb/>
　賂而簒立中以虐而出奔周室雖衰公議尚在臣子<lb/>
　私諡不敢妄加美名古意猶可攷也<lb/>
二十有二年春王正月肆大眚<lb/>
<pb n="20a"/>　肆放也眚過誤也季氏曰莊公制於文姜魯之羣臣<lb/>
　皆不恊焉則凡國内臣民以拂意而陷于大罪者多<lb/>
　矣故書肆大眚于文姜薨葬之間善莊公之能補過<lb/>
　也<lb/>
癸丑葬我小君文姜<lb/>
　婦人法無諡生以夫國冠之韓姞秦姫是也死以夫<lb/>
　諡冠之莊姜定姒是也乃别為之諡曰文而不繫于<lb/>
　桓可乎<lb/>
<pb n="20b"/>陳人殺其公子御冦<lb/>
　胡氏曰國亂無政衆人擅殺而不出於其君則稱人<lb/>
　也<lb/>
夏五月<lb/>
秋七月丙申及齊髙傒盟于防<lb/>
　議婚也不言公諱與髙傒盟也<lb/>
冬公如齊納幣<lb/>
　魯可以釋桓公之讐而不可以娶襄公之女娶仇<lb/>
<pb n="21a"/>　女大惡也况喪未畢而又親納幣不待貶絕而著<lb/>
　矣<lb/>
二十有三年春公至自齊<lb/>
　忘父讐而娶齊女冒母喪而往納幣歸復飲至可謂<lb/>
　有人心者乎<lb/>
祭叔來聘<lb/>
　王臣也而不言使見私交之罪也<lb/>
夏公如齊觀社<lb/>
<pb n="21b"/>　呉氏曰襄二十四年齊社蒐軍實使客觀之葢齊俗<lb/>
　每因祭社蒐軍實以夸視威衆而聚人觀之莊公託<lb/>
　此爲名以如齊也<lb/>
公至自齊<lb/>
荆人來聘<lb/>
　説者以爲進之非也聘者天子問諸侯之禮聖人豈<lb/>
　與其僭聘問之禮耶<lb/>
公及齊侯遇于糓<lb/>
<pb n="22a"/>　及者内爲志<lb/>
蕭叔朝公<lb/>
　蕭叔宋附庸書朝公公在外也於外非正也<lb/>
秋丹桓宫楹<lb/>
　天子諸侯黝堊丹楹非禮也<lb/>
冬十有一月曹伯射姑卒<lb/>
十有二月甲寅公會齊侯盟于扈<lb/>
　扈齊地遇于糓盟于扈皆要結姻好也<lb/>
<pb n="22b"/>二十有四年春王三月刻桓宫桷<lb/>
　文姜將祔桓公廟故丹楹刻桷而不知陷于非禮也<lb/>
葬曹莊公<lb/>
夏公如齊逆女<lb/>
　諸侯無越境逆女之禮况於讐人之國乎<lb/>
秋公至自齊<lb/>
　昬義以正始爲先公不與夫人皆至姜氏不從公而<lb/>
　入失其正矣<lb/>
<pb n="23a"/>八月丁丑夫人姜氏入<lb/>
　日入惡入者也以宗廟爲不受也<lb/>
戊寅大夫宗婦覿用幣<lb/>
　夫人至大夫見于宗廟婦見于内男贄大者玉帛小<lb/>
　者禽鳥女贄榛栗棗脩竝覿同䞇是亂男女之别矣<lb/>
　哀姜通共仲弑嗣君之禍葢已兆于此與<lb/>
　莊公之婚書事十一志大惡也<lb/>
大水<lb/>
<pb n="23b"/>冬戎侵曹曹羈出奔陳赤歸于曹<lb/>
　羈者曹莊公嫡子而赤其庶子戎逐羈而歸赤也曹<lb/>
　伯已葬猶不稱爵以微弱不能君也<lb/>
郭公<lb/>
　經闕誤也<lb/>
二十有五年春陳侯使女叔來聘<lb/>
　女氏叔字不名者天子之命大夫也<lb/>
夏五月癸丑衞侯朔卒<lb/>
<pb n="24a"/>　衞惠背幽之盟爲齊所惡故魯亦不會其葬也<lb/>
六月辛未朔日有食之鼓用牲于社<lb/>
　救日皆鼓常事也此何以書不鼓于朝而鼓于社又<lb/>
　用牲皆非禮也<lb/>
伯姬歸于杞<lb/>
　莊公女不書逆者葢以卿逆而其君親受之境上則<lb/>
　但舉重書歸而已<lb/>
秋大水鼓用牲于社于門<lb/>
<pb n="24b"/>　隂盛陽㣲之變極矣周宣王救旱雖曰靡神不舉然<lb/>
　必以側身修行爲本社與國門非所以致水災者自<lb/>
　古豈有伐鼔用牲救水災之禮乎<lb/>
冬公子友如陳<lb/>
　報女叔之聘凡公及内卿往他國皆不言朝聘而曰<lb/>
　如存周禮也友莊公母弟是爲成季以桓公之子故<lb/>
　後世列爲三桓此内大夫出聘之始亦季友私行之<lb/>
　階也<lb/>
<pb n="25a"/>二十有六年春公伐戎<lb/>
夏公至自伐戎<lb/>
曹殺其大夫<lb/>
　曹大夫不名殺者非一人也羈出赤歸之際必有不<lb/>
　附于赤者故赤殺之或曰魯伐戎曹大夫之不與赤<lb/>
　者預聞其謀故赤殺之以悅戎其無王擅殺之罪大<lb/>
　矣<lb/>
秋公會宋人齊人伐徐<lb/>
<pb n="25b"/>　徐爲魯患舊矣春伐戎又伐徐者必戎之黨也<lb/>
冬十有二月癸亥朔日有食之<lb/>
二十有七年春公會杞伯姬于洮<lb/>
　左氏曰天子非展義不巡守諸侯非民事不舉大夫<lb/>
　非君命不越境會於洮參譏之公與杞侯伯姬皆失<lb/>
　正也洮魯地<lb/>
夏六月公會齊侯宋公陳侯鄭伯同盟于幽<lb/>
　陳鄭服也同志而盟非率之也魯宋陳鄭皆至而衞<lb/>
<pb n="26a"/>　獨不來故明年伐衛<lb/>
秋公子友如陳葬原仲<lb/>
　原周畿内邑仲氏爲陳大夫季友之舊也葬原仲公<lb/>
　子友之私事請於君以行何以書公羊曰公子慶父<lb/>
　公子牙公子友皆莊公母弟慶父牙通乎夫人以脅<lb/>
　公季子不忍見也故以葬原仲適陳遂不復歸三十<lb/>
　二年公以病召而始歸也<lb/>
冬杞伯姬來<lb/>
<pb n="26b"/>　禮父母在歲一歸寧常事不書此何以書不當來也<lb/>
　春會於洮冬又歸魯故知其不當來也<lb/>
莒慶來逆叔姬<lb/>
　莒慶莒大夫也叔姬莊公女也何以稱字大夫自逆<lb/>
　則稱字為其君逆則稱女尊卑之别也大夫越境逆<lb/>
　女非禮也諸侯嫁女於大夫必使大夫同姓者主之<lb/>
　而公自主之非禮也<lb/>
杞伯來朝<lb/>
<pb n="27a"/>公會齊侯于城濮<lb/>
　王使召伯廖賜齊侯命請伐衞以其立子頽也城濮<lb/>
　衞地豈齊以魯衞兄弟使魯說之來歸乎衞卒不至<lb/>
　而後伐之也<lb/>
二十有八年春王三月甲寅齊人伐衞衞人及齊人戰<lb/>
衞人敗績<lb/>
　戰不言伐而書伐伐不言日而書日被伐不言及而<lb/>
　書及敗績不言人而書人皆罪衛也然齊桓既以王<lb/>
<pb n="27b"/>　命伐矣復取賂而還何與不曰齊侯而書人未可盡<lb/>
　以將卑師少例之也<lb/>
夏四月丁未邾子瑣卒<lb/>
秋荆伐鄭公會齊人宋人救鄭<lb/>
　程子曰救鄭制楚之始蓋天下大勢所在<lb/>
冬築郿<lb/>
　凶年而用民力於所不必為也<lb/>
大無麥禾<lb/>
<pb n="28a"/>　舉國皆無也王制冢宰制國用必於歲之杪故大有<lb/>
　大無皆書於冬<lb/>
臧孫辰告糴於齊<lb/>
　是為文仲公子彄曾孫也公羊曰君子為國必有三<lb/>
　年之委一年不熟告糴譏也<lb/>
二十有九年春新延廏<lb/>
　養馬欲其富故馬廏謂之延延長也大無麥禾故譏<lb/>
　新延廏<lb/>
<pb n="28b"/>夏鄭人侵許<lb/>
秋有蜚<lb/>
　劉向曰蜚色青非中國所有南越盛暑男女同川淫<lb/>
　風所生為䖝臭惡娶齊淫女之徵應也羅氏曰負蠜<lb/>
　今謂之蜚盤䖝好以清旦集稻上食稻花日出則散<lb/>
　去又其氣惡能熯稻使不蕃<lb/>
冬十有二月紀叔姫卒<lb/>
　紀國雖滅叔姫執節守義故繫之紀而録其卒葬賢<lb/>
<pb n="29a"/>　而得書也<lb/>
城諸及防<lb/>
三十年春王正月<lb/>
夏師次于成<lb/>
　糓梁以爲欲救鄣杜氏以爲備齊師趙氏以爲欲會<lb/>
　齊圍鄣聞鄣已降而不行姜氏曰鄣爲紀之附庸必<lb/>
　不忍于鄣又不敢逆齊而特次于成耳<lb/>
秋七月齊人降鄣<lb/>
<pb n="29b"/>　凡服從内附曰降不書鄣降而曰降鄣罪齊人之力<lb/>
　脅也<lb/>
八月癸亥葬紀叔姬<lb/>
九月庚午朔日有食之鼓用牲于社<lb/>
冬公及齊侯遇于魯濟<lb/>
　左氏曰謀山戎也以其病燕故也<lb/>
齊人伐山戎<lb/>
　遇魯濟獻捷皆書齊侯則伐山戎爲齊侯明矣人之<lb/>
<pb n="30a"/>　者譏也<lb/>
三十有一年春築臺于郎<lb/>
　一歲三築臺直書而義見矣<lb/>
夏四月薛伯卒<lb/>
　張氏曰薛始稱伯降班而告終也<lb/>
築臺于薛<lb/>
六月齊侯來獻戎捷<lb/>
　諸侯不相遺俘獻者下奉上之詞齊侯親來卑詞尊<lb/>
<pb n="30b"/>　魯故據其所稱之實而謂之獻也<lb/>
秋築臺于秦<lb/>
　秦魯西境地也<lb/>
冬不雨<lb/>
　程子曰一歲三築臺明年春城小榖故冬書不雨閔<lb/>
　之深也<lb/>
三十有二年春城小榖<lb/>
　備齊也<lb/>
<pb n="31a"/>夏宋公齊侯遇于梁丘<lb/>
　爲鄭報楚也齊侯不以霸主自居以梁丘近宋而先<lb/>
　宋公<lb/>
秋七月癸巳公子牙卒<lb/>
　慶父與叔牙同母莊公與季友同母慶父莊公庶兄<lb/>
　也<lb/>
　君親無將將而誅焉牙欲立慶父弑械成故季子酖<lb/>
　之誅不得辟兄君臣之義也使託若以疾死然親親<lb/>
<pb n="31b"/>　之道也夫子書其自卒示無譏也<lb/>
八月癸亥公薨于路寢<lb/>
　廬陵李氏曰魯十二公得終路寢者三莊宣成而已<lb/>
冬十月己未子般卒<lb/>
　子卒日正也不日故也子般弑而日何也榖梁曰有<lb/>
　所見則日<lb/>
公子慶父如齊<lb/>
　奔也何以書如王氏曰内大夫以君命適他國皆書<lb/>
<pb n="32a"/>　如慶父弑子般而出春秋書之無異詞者既書子般<lb/>
　卒則知其無君命矣<lb/>
狄伐邢<lb/>
　<lb/>
　<lb/>
　<lb/>
　<lb/>
　<lb/>
<pb n="32b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋孔義卷三<lb/>
</p>

  </div>
            <div>
                <head>春秋孔義卷四</head>
    <p>
<pb n="1a"/>欽定四庫全書<lb/>
　春秋孔義卷四　　　　　明　髙攀龍　撰<lb/>
　　閔公<lb/>
元年春王正月<lb/>
　不書即位亂也<lb/>
　人救邢<lb/>
　凡書救者未有不善者也况於伐邢者為狄乎<lb/>
夏六月辛酉葬我君莊公<lb/>
<pb n="1b"/>　荘公之薨至是十有一月而始葬則其故可知矣謂<lb/>
　子般非弑未敢以為然也<lb/>
秋八月公及齊侯盟於落姑<lb/>
　盟納季子也<lb/>
季子來歸<lb/>
　曰季子賢之也曰來歸喜之也<lb/>
冬齊仲孫來<lb/>
　來省難也<lb/>
<pb n="2a"/>二年春王正月齊人遷陽<lb/>
　逼徙之也<lb/>
夏五月乙酉吉禘于莊公<lb/>
　魯禘非禮䘮未三年而舉吉祭不于宫廟而于莊公<lb/>
　之寢失禮之中又失禮焉<lb/>
秋八月辛丑公薨<lb/>
　君薨必書其所此不書弑也<lb/>
九月夫人姜氏孫于邾<lb/>
<pb n="2b"/>　上書君薨下書孫于邾出奔莒則姜氏慶父之與聞<lb/>
　乎弑明矣<lb/>
公子慶父出奔莒<lb/>
　慶父弑君本欲代立其奔莒者魯人不容也<lb/>
　陳氏曰宋萬奔陳雖殺之不書慶父奔莒雖殺之亦<lb/>
　不書所以嚴佚賊之責也<lb/>
冬齊髙子來盟<lb/>
　盟立僖公也程子曰稱髙子善其能恤魯<lb/>
<pb n="3a"/>十有二月狄入衞<lb/>
　衞自惠公即位宣姜淫恣失人心久矣重以懿公好<lb/>
　鶴亡形已具故狄人一至而遂渙然離散也<lb/>
鄭棄其師<lb/>
　曰鄭者君臣同責也<lb/>
　<lb/>
　<lb/>
　<lb/>
<pb n="3b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋孔義卷四<lb/>
</p>

  </div>
            <div>
                <head>春秋孔義卷五</head>
    <p>
<pb n="1a"/>欽定四庫全書<lb/>
　春秋孔義卷五　　　　明　髙攀龍　撰<lb/>
　　僖公<lb/>
元年春王正月<lb/>
　不書即位繼弑君也<lb/>
齊師宋師曹師次于聶北救邢<lb/>
　救兵譏次次緩也失救道也然救而次不同於次而<lb/>
　救者次而救者或觀釁而動乎<lb/>
<pb n="1b"/>夏六月邢遷于夷儀<lb/>
　不曰遷邢曰邢遷者邢志也<lb/>
齊師宋師曹師城邢<lb/>
　是向之師也再書者嘉桓之功城夷儀也邢國之矣<lb/>
　故書邢<lb/>
秋七月戊辰夫人姜氏薨于夷齊人以歸<lb/>
　夫人薨不地地故也桓公召而殺之也以歸歸齊也<lb/>
楚人伐鄭<lb/>
<pb n="2a"/>　荆始書楚從其自稱也伐鄭者鄭即齊也<lb/>
八月公會齊侯宋公鄭伯曹伯邾人于檉<lb/>
　左氏曰謀救鄭也當是時楚兵已退鄭已在會矣蓋<lb/>
　謀伐楚也<lb/>
九月公敗邾師于偃<lb/>
　詐戰曰敗豈以夫人孫邾之故乎不請於會而討之<lb/>
　非禮也<lb/>
冬十月壬午公子友帥師敗莒師于酈獲莒挐<lb/>
<pb n="2b"/>　慶父死於莒莒人以為功而求賂魯人不與而加兵<lb/>
　其罪在莒矣春秋以季友為主而書敗獲者責以非<lb/>
　王者之師也<lb/>
十有二月丁巳夫人氏之喪至自齊<lb/>
　不稱姜㣲辭也<lb/>
二年春王正月城楚丘<lb/>
　諸侯城楚丘而存衞焉不書會後也<hi>從左氏</hi>
夏五月辛巳葬我小君哀姜<lb/>
<pb n="3a"/>　成其葬者喪既歸子無絀母之義也<lb/>
虞師晉師滅下陽<lb/>
　貪賄而忘與國虞首惡矣故先書虞下陽虞虢之塞<lb/>
　邑也虢之亡實繇之故即書滅<lb/>
秋九月齊侯宋公江人黄人盟于貫<lb/>
　江黄二國在楚東北境江黄服則楚勢孤矣貫宋地<lb/>
　惟宋與盟不煩諸侯也<lb/>
冬十月不雨<lb/>
<pb n="3b"/>　書月者一月不雨也<lb/>
楚人侵鄭<lb/>
三年春王正月不雨<lb/>
夏四月不雨<lb/>
　榖梁云不雨者勤雨也有志乎民者也按詩稱僖公<lb/>
　儉以足用寛以愛民務農重榖則誠賢君也其有志<lb/>
　乎民審矣故冬春夏不雨而皆書著其勤也<lb/>
徐人取舒<lb/>
<pb n="4a"/>　取不言滅者取為附庸未絶其祀也舒與荆比為中<lb/>
　國患徐人取舒為中國撓楚也<lb/>
六月雨<lb/>
　雨云者喜雨也一經書雨此為特筆與他公之止書<lb/>
　不雨者異矣<lb/>
秋齊侯宋公江人黄人會于陽榖<lb/>
　謀伐楚也陽榖齊地<lb/>
冬公子友如齊涖盟<lb/>
<pb n="4b"/>　涖臨也徃盟乎彼也來盟者盟於我也趙氏以為聽<lb/>
　伐楚之期是也<lb/>
楚人伐鄭<lb/>
　至是楚人五加兵於鄭矣<lb/>
四年春王正月公會齊侯宋公陳侯衞侯鄭伯許男曹<lb/>
伯侵蔡蔡潰遂伐楚次於陘<lb/>
　潛師掠境曰侵聲罪致討曰伐民逃其上曰潰遂繼<lb/>
　事也次止也陘楚地蔡自莊十四年荆入蔡哀侯折<lb/>
<pb n="5a"/>　而事楚已易世不通中國今二十四年矣蔡已入楚<lb/>
　則次及於鄭蔡鄭當楚之衝華夷之門尸也齊侯不<lb/>
　得蔡無以伐楚侵蔡伐楚勢當然矣伐而次者與伐<lb/>
　鄭次鄶同整兵慎戰之意<lb/>
夏許男新臣卒<lb/>
　不書卒於師者許近楚歸國而卒也<lb/>
楚屈完來盟于師盟于召陵<lb/>
　不稱使權在完也非有前定之盟也來盟于師完之<lb/>
<pb n="5b"/>　意也盟于召陵桓之意也蓋先請為盟而後齊始退<lb/>
　師盟於召陵耳胡氏曰齊師雖强桓公能以律用之<lb/>
　而不暴楚人已服桓公能以禮下之而不驕故召陵<lb/>
　之盟春秋所美也<lb/>
齊人執陳轅濤塗<lb/>
　陳蔡近楚常有二心濤塗欲誤齊師東歸誠不忠矣<lb/>
　而執之伐之侵之不已甚乎皆春秋所罪也<lb/>
秋及江人黄人伐陳<lb/>
<pb n="6a"/>　魯及之也<lb/>
八月公至自伐楚<lb/>
　大伐楚也<lb/>
葬許穆公<lb/>
冬十有二月公孫茲帥師會齊人宋人衞人鄭人許人<lb/>
曹人侵陳<lb/>
五年春晉侯殺其世子申生<lb/>
　目晉侯斥殺惡獻公也<lb/>
<pb n="6b"/>杞伯姬來朝其子<lb/>
　伯姬歸寜成風因見其子於公時年十嵗是年德公<lb/>
　卒所朝之子立是為成公蓋是時德公病欲託其子<lb/>
　于魯然非禮矣<lb/>
夏公孫兹如牟<lb/>
　左氏曰娶也而不書逆者不與其以聘禮行私事也<lb/>
　凡大夫聘他國曰如<lb/>
公及齊侯宋公陳侯衞侯鄭伯許男曹伯會王世子于<lb/>
<pb n="7a"/>首止<lb/>
　惠王娶陳媯為后生太子鄭後母惠后生叔帶王愛<lb/>
　叔帶將立之桓公率諸侯會王世子示天下戴之所<lb/>
　以尊國本絶亂階及以會殊㑹也尊王世子也<lb/>
秋八月諸侯盟于首止<lb/>
　盟者不相信也不敢以所不信加之尊也故諸侯自<lb/>
　盟也胡氏曰無中事復舉諸侯會盟同地再言首止<lb/>
　書之重詞之複其中必有大美惡焉首止之盟美之<lb/>
<pb n="7b"/>　大者也<lb/>
鄭伯逃歸不盟<lb/>
　王惡齊侯定世子而使周公召鄭伯曰吾撫汝以從<lb/>
　楚輔之以晉可以少安鄭伯喜王命而懼不朝于齊<lb/>
　故逃歸不盟書曰逃賤之也<lb/>
楚人滅弦弦子奔黄<lb/>
　江黄方睦於齊皆弦姻也弦子恃之而不事楚又不<lb/>
　設備故亡<lb/>
<pb n="8a"/>九月戊申朔日有食之<lb/>
冬晉人執虞公<lb/>
　程子曰書執不書滅自取也胡氏曰滅者亡國之善<lb/>
　詞上下之同力也執之者匹夫焉耳已左氏曰罪虞<lb/>
　且言易也<lb/>
六年春王正月<lb/>
夏公㑹齊侯宋公陳侯衞侯曹伯伐鄭圍新城<lb/>
　討鄭逃首止之盟也<lb/>
<pb n="8b"/>秋楚人圍許諸侯遂救許<lb/>
　楚人圍許以救鄭經不書不與楚人救鄭也凡書救<lb/>
　未有不善其曰遂救許善之尤也<lb/>
冬公至自伐鄭<lb/>
　不以救許致師以伐鄭出也<lb/>
七年春齊人伐鄭<lb/>
　鄭未服也<lb/>
夏小邾子來朝<lb/>
<pb n="9a"/>　即郳黎來也齊桓公請于天子進之邾之别封故曰<lb/>
　小邾始得王命而來朝也<lb/>
鄭殺其大夫申侯<lb/>
　稱國以殺殺無罪也申侯自楚奔鄭鄭之從楚葢申<lb/>
　侯有謀焉故鄭以申侯說于齊歸罪申侯以自解也<lb/>
秋七月公會齊侯宋公陳世子欵鄭世子華盟于寗毋<lb/>
　左氏曰謀鄭也<lb/>
曹伯班卒<lb/>
<pb n="9b"/>公子友如齊<lb/>
冬葬曹昭公<lb/>
八年春王正月公會王人齊侯宋公衛侯許男曹伯陳<lb/>
世子欵盟于洮鄭伯乞盟<lb/>
　惠王崩襄王懼太叔帶之難不發喪而告難於齊於<lb/>
　是有洮之盟王人下士也而先諸侯貴王命也鄭伯<lb/>
　乞盟請服也前曰逃此曰乞善乎孔叔曰國君不可<lb/>
　輕輕則失親患必至病而乞盟乞盟所喪多矣信哉<lb/>
<pb n="10a"/>夏狄伐晉<lb/>
秋七月禘于太廟用致夫人<lb/>
　榖梁曰用者不宜用也致者不宜致也言夫人不以<lb/>
　姓氏非夫人也立妾之辭也非正也劉向曰夫人成<lb/>
　風也致之於太廟立之以為夫人季氏曰禘無致夫<lb/>
　人之禮蓋不特為妾母也<lb/>
冬十有二月丁未天王崩<lb/>
　趙氏曰左氏云七年閏月惠王崩襄王惡太叔之亂<lb/>
<pb n="10b"/>　不發喪而告難於齊八年正月會於洮謀王室也襄<lb/>
　王定位而後發喪據此則正月二月位已定何至十<lb/>
　二月而後告喪諸侯乎左氏殆不足慿也呉氏謂惠<lb/>
　王前年冬有疾而今年冬乃崩者近之<lb/>
九年春王正月丁丑宋公御說卒<lb/>
　不葬魯不會也趙氏曰廹于葵丘之會也<lb/>
夏公會宰周公齊侯宋子衞侯鄭伯許男曹伯于葵丘<lb/>
　曰宰周公者以冡宰兼三公也襄王之位桓公所定<lb/>
<pb n="11a"/>　也故使宰孔來錫命焉桓公合諸侯而為會所以重<lb/>
　王命也<lb/>
秋七月乙酉伯姫卒<lb/>
九月戊辰諸侯盟于葵丘<lb/>
　言諸侯盟則不盟宰周公矣不敢使天子宰受諸侯<lb/>
　約束也會盟同地而再言之其中有大美惡焉葵丘<lb/>
　之盟美之大者也故特書日以别之<lb/>
甲子晉侯詭諸卒<lb/>
<pb n="11b"/>冬晉里克殺其君之子奚齊<lb/>
　榖梁曰其君之子云者國人不子也<lb/>
十年春王正月公如齊<lb/>
　公始朝齊也<lb/>
狄滅温温子奔衞<lb/>
　前年伐晉今又滅温狄肆甚矣非桓公伯圖之缺乎<lb/>
晉里克弑其君卓<lb/>
　去年九月晉獻公卒十月里克殺奚齊於次未葬也<lb/>
<pb n="12a"/>　荀息立公子卓以葬十一月里克殺卓於朝則已成<lb/>
　之為君也故書君書弑<lb/>
及其大夫荀息<lb/>
　書及所以著其節書大夫不失其官於息奚取焉公<lb/>
　羊曰若息者可謂不食其言矣<lb/>
夏齊侯許男伐北戎<lb/>
晉殺其大夫里克<lb/>
　里克弑二君一大夫不以討賊之詞書者殺之不以<lb/>
<pb n="12b"/>　其罪也里克所為弑者為重耳也夷吾曰是又將殺<lb/>
　我乎故殺之而非討其弑也不以弑君之罪討之故<lb/>
　書殺其大夫<lb/>
秋七月<lb/>
冬大雨雪<lb/>
　髙氏曰酉戌亥月皆非大雨雪之時也故尤為異<lb/>
十有一年春晉殺其大夫㔻鄭父<lb/>
　㔻鄭里克黨也殺里克而懼矣稱國以殺者國亂無<lb/>
<pb n="13a"/>　政以忌心殺人而不得其罪也<lb/>
夏公及夫人姜氏會齊侯于陽榖<lb/>
　參譏之也<lb/>
秋八月大雩<lb/>
冬楚人伐黄<lb/>
　病桓公也黄既服齊不供楚貢故楚伐之而齊不救<lb/>
　負黄甚矣<lb/>
十有二年春王三月庚午日有食之<lb/>
<pb n="13b"/>夏楚人滅黄<lb/>
　公羊曰滅者亡國之善辭上下之同力者也<lb/>
秋七月<lb/>
冬十有二月丁丑陳侯杵臼卒<lb/>
十有三年春狄侵衞<lb/>
夏四月葬陳宣公<lb/>
公會齊侯宋公陳侯衞侯鄭伯許男曹伯于鹹<lb/>
　是時淮夷病杞於是有鹹之會鹹衛地<lb/>
<pb n="14a"/>秋九月大雩<lb/>
冬公子友如齊<lb/>
　鹹之會謀城緣陵也必已預戒事期矣故如齊請事<lb/>
十有四年春諸侯城緣陵<lb/>
　會鹹之諸侯也城緣陵而遷杞緣陵杞邑也<lb/>
夏六月季姫及鄫子遇于防使鄫子來朝<lb/>
　曰季姫而不繫國則猶女也其稱字蓋已許嫁於鄫<lb/>
　也及者内為志内女而外與諸侯遇譏魯也朝不言<lb/>
<pb n="14b"/>　使言使非正也使來朝使來請已也僖公不君鄫子<lb/>
　不夫季姬不子不婦竝見矣<lb/>
秋八月辛卯沙鹿崩<lb/>
　沙鹿山名外異不書此何以書為天下記異也<lb/>
秋侵鄭<lb/>
冬蔡侯肸卒<lb/>
十有五年春王正月公如齊<lb/>
　昭三年子大叔曰文襄之伯其務不煩諸侯令三嵗<lb/>
<pb n="15a"/>　而聘五嵗而朝有事而會不恊而盟今按公十年如<lb/>
　齊此又如齊用五年一朝之制同於事天子之禮矣<lb/>
楚人伐徐<lb/>
三月公會齊侯宋公陳侯衞侯鄭伯許男曹伯盟于牡<lb/>
丘遂次于匡公孫敖帥師及諸侯之大夫救徐<lb/>
　牡丘之會救徐也盟而徃見其心之不恊次于匡見<lb/>
　其力之不恊合八國之衆以救徐而僅使大夫將桓<lb/>
　徳益衰矣<lb/>
<pb n="15b"/>夏五月日有食之<lb/>
秋七月齊師曹師伐厲<lb/>
　厲在徐楚之間為楚之與國伐厲以救徐也<lb/>
八月螽<lb/>
九月公至自會<lb/>
　桓會不致此何以致久也不以救徐致無功也<lb/>
季姬歸于鄫<lb/>
己夘晦震夷伯之廟<lb/>
<pb n="16a"/>　左氏曰展氏有隱慝焉張氏曰天之怒擊每在於惡<lb/>
　稔而人不加誅之後<lb/>
冬宋人伐曹<lb/>
　同盟始自相攻而桓不能禁矣曹在宋宇下莊十四<lb/>
　年曹昭公從齊桓伐宋遂與宋人為不釋之憾齊伯<lb/>
　衰而宋曹之爭始此其後曹卒亡于宋季氏曰宋襄<lb/>
　輕齊爭伯已見於此<lb/>
楚人敗徐于婁林<lb/>
<pb n="16b"/>　徐恃救而敗伐厲之謀無補桓伯衰而中國之勢又<lb/>
　將一變也<lb/>
十有一月壬戌晉侯及秦伯戰于韓獲晉侯<lb/>
　秦伯伐晉而經不書伐專罪晉也獲晉侯以歸而經<lb/>
　不書歸免秦伯也書伐書及兩俱有罪而以及為主<lb/>
　書獲書歸兩俱有罪而以歸為甚不言師敗績何也<lb/>
　君獲不言師敗績君重於師也<lb/>
十有六年春王正月戊申朔隕石于宋五是月六鷁退<lb/>
<pb n="17a"/>飛過宋都<lb/>
　隕石自空凝結而隕也退飛有氣逆驅而飛也不曰<lb/>
　石隕於宋而曰隕石天應之也<lb/>
三月壬申公子季友卒<lb/>
　季者其字也友者其名也大夫卒而書名曷為書字<lb/>
　世卿也<lb/>
夏四月丙申鄫季姫卒<lb/>
秋七月甲子公孫茲卒<lb/>
<pb n="17b"/>冬十有二月公會齊侯宋公陳侯衞侯鄭伯許男邢侯<lb/>
曹伯于淮<lb/>
　淮夷病鄫謀城鄫也不果城而還<lb/>
十有七年春齊人徐人伐英氏<lb/>
　英氏楚之與國桓公不能病楚而伐其與國之㣲者<lb/>
　以報婁林之役不亦末乎<lb/>
夏滅項<lb/>
　魯滅也齊人以為討而止公<lb/>
<pb n="18a"/>秋夫人姜氏會齊侯于卞<lb/>
　聲姜以公止于齊而會也<lb/>
九月公至自會<lb/>
　曰至自會猶未至齊也<lb/>
冬十有二月乙亥齊侯小白卒<lb/>
十有八年春王正月宋公曹伯衞人邾人伐齊<lb/>
　納公子昭也是為孝公<lb/>
夏師救齊<lb/>
<pb n="18b"/>　善救齊也<lb/>
五月戊寅宋師及齊師戰于甗齊師敗績<lb/>
　凡伐者為客受伐者為主今齊人受伐以宋為主者<lb/>
　曲在宋也奉少奪長其罪大矣書齊師敗績責齊臣<lb/>
　也<lb/>
狄救齊<lb/>
秋八月丁亥葬齊桓公<lb/>
冬邢人狄人伐衞<lb/>
<pb n="19a"/>　狄既救齊又伐伐齊之衞假公以行其意也而邢人<lb/>
　從之豈見逼于狄與其後邢滅于衞禍基此矣<lb/>
十有九年春王三月宋人執滕子嬰齊<lb/>
　以威求伯也<lb/>
夏六月宋公曹人邾人盟于曹南<lb/>
　曹邾即宋所與伐齊者也襄公圖伯而僅能合二國<lb/>
　其君不親會焉可以觀人心矣<lb/>
鄫子會盟于邾<lb/>
<pb n="19b"/>　會盟後會也<lb/>
己酉邾人執鄫子用之<lb/>
　惡之故謹而日之執者邾也宋罪著矣齊桓既沒諸<lb/>
　侯放恣遂至於此<lb/>
秋宋人圍曹<lb/>
　討不服也曹南之盟不親會也<lb/>
衛人伐邢<lb/>
　報莬圃之役也<lb/>
<pb n="20a"/>冬會陳人蔡人楚人鄭人盟于齊<lb/>
　楚人得與中國會盟自此始首陳陳倡盟也後鄭鄭<lb/>
　首叛也以其人楚不可不人陳蔡以其人陳蔡不可<lb/>
　不沒公地以齊則君亦預矣宋襄暴虐諸侯皆有挾<lb/>
　楚以抗之之心是以陳蔡為楚致魯以為此盟春秋<lb/>
　之所深罪也<lb/>
梁亡<lb/>
　秦滅也而書自亡何也湎於酒淫於色心昏耳目塞<lb/>
<pb n="20b"/>　上無正長之治大臣背叛民為㓂盜加以力役焉魚<lb/>
　爛而亡也<lb/>
二十年春新作南門<lb/>
　門有古常言新有故也言作創始也非所當作而作<lb/>
　也故當作者閟宫泮水之役皆不書<lb/>
夏郜子來朝<lb/>
　郜宋之附庸知宋之不足恃而依魯也<lb/>
五月乙巳西宫災<lb/>
<pb n="21a"/>鄭人入滑<lb/>
　滑與鄭隣桓公死中國無伯鄭首從楚稱兵周疆無<lb/>
　忌憚甚矣<lb/>
秋齊人狄人盟于邢<lb/>
　於是衞方病邢謀衞難也<lb/>
冬楚人伐隨<lb/>
　隨以漢東諸侯叛楚楚伐而取成<lb/>
二十有一年春狄侵衞<lb/>
<pb n="21b"/>　為邢故<lb/>
宋人齊人楚人盟于鹿上<lb/>
　是宋公也何以書人齊桓攘楚以安中國宋公盟楚<lb/>
　以求諸侯人楚故因人之也<lb/>
夏大旱<lb/>
　歴夘辰巳之月而旱也<lb/>
秋宋公楚子陳侯蔡侯鄭伯許男曹伯會于盂執宋公<lb/>
以伐宋<lb/>
<pb n="22a"/>　程子曰宋率諸侯為會而蠻夷執會主諸侯莫違故<lb/>
　以同執書之<lb/>
冬公伐邾<lb/>
楚人使宜申來獻捷<lb/>
　曰使則明為楚子矣而曰人捷不曰宋不與楚捷於<lb/>
　宋也不與魯受楚捷也<lb/>
十有二月癸丑公會諸侯盟于薄釋宋公<lb/>
　會諸侯不言楚釋宋公不言楚蠻荆為中國主盟春<lb/>
<pb n="22b"/>　秋所謹也<lb/>
二十有二年春公伐邾取須句<lb/>
　按左氏謂湏句國也邾滅之公伐邾取須句反其君<lb/>
　若是則須句乃子爵國而奔因成風魯事也國滅而<lb/>
　興君奔而反皆事之大者且有關於魯而經不書其<lb/>
　本無此事可知也趙鵬飛氏直以須句乃邾邑是矣<lb/>
夏宋公衞侯許男滕子伐鄭<lb/>
　怒鄭之與楚也<lb/>
<pb n="23a"/>秋八月丁未及邾人戰于升陘<lb/>
　書及公戰也不言敗諱也<lb/>
冬十有一月己巳朔宋公及楚人戰于泓宋師敗績<lb/>
　楚子稱人惡之也<lb/>
二十有三年春齊侯伐宋圍緡<lb/>
　宋襄有私德於齊而孝公背鹿上之盟會盂不至盟<lb/>
　薄不與乘泓之敗而伐之不義甚矣春秋所深惡也<lb/>
夏五月庚寅宋公茲父卒<lb/>
<pb n="23b"/>　張氏曰時僖公已有志于附楚故不會宋公之葬<lb/>
秋楚人伐陳<lb/>
　伐陳以城頓也陳頓之爭始此<lb/>
冬十有一月杞子卒<lb/>
　杞伯爵也而書子者國小不能供伯貢自求降爵春<lb/>
　秋從其自稱也不名者史佚之也<lb/>
二十有四年春王正月<lb/>
夏狄伐鄭<lb/>
<pb n="24a"/>秋七月<lb/>
冬天王出居于鄭<lb/>
　按左氏鄭人入滑王為滑請鄭不聽命王怒使頽叔<lb/>
　出狄師伐鄭而德狄人立其女隗氏為后富辰諫不<lb/>
　聽太叔帶通於隗氏王絀狄女頽叔懼狄之怨已遂<lb/>
　奉叔帶以狄師攻王王適鄭處于汜天子不言出特<lb/>
　書曰出自取之也出而曰居普天之下莫非王土宅<lb/>
　其所有也<lb/>
<pb n="24b"/>晉侯夷吾卒<lb/>
　惠公卒於去年九月晉文定位而後告喪故書於今<lb/>
　年<lb/>
二十有五年春王正月丙午衞侯燬滅邢<lb/>
　衞侯何以名滅同姓也春秋之法諸侯不生名滅同<lb/>
　姓則名<lb/>
夏四月癸酉衞侯燬卒<lb/>
宋蕩伯姬來逆婦<lb/>
<pb n="25a"/>　伯姫配蕩氏婦人既嫁不踰竞來非禮也以姑逆婦<lb/>
　非禮也以公下主大夫之昏慢宗廟卑朝廷非禮也<lb/>
宋殺其大夫<lb/>
　大夫不名衆辭也<lb/>
秋楚人圍陳納頓子于頓<lb/>
　頓迫于陳而奔楚故楚圍陳而納之中國虐小夷狄<lb/>
　借為義舉此春秋所傷也<lb/>
葬衞文公<lb/>
<pb n="25b"/>冬十有二月癸亥公會衞子莒慶盟于洮<lb/>
　左氏曰衞人平莒于我以元年獲拏之故也慶魯壻<lb/>
　衞成公稱子喪未踰年也<lb/>
二十有六年春王正月己未公會莒子衞寗速盟于向<lb/>
　左氏曰尋洮之盟也魯許莒平故莒子自至<lb/>
齊人侵我西鄙公追齊師至酅弗及<lb/>
　討洮向二盟故<lb/>
　書人書侵書師罪齊也書追書至酅不及罪魯也酅<lb/>
<pb n="26a"/>　齊地凡追在境内則譏其不豫在境外則譏其深入<lb/>
夏齊人伐我北鄙<lb/>
衞人伐齊<lb/>
　衞之伐齊為魯伐也<lb/>
公子遂如楚乞師<lb/>
　展禽致詞而北鄙之師立退矣僖公不能用賢圖治<lb/>
　而乞師他國何為乎直書罪著矣<lb/>
秋楚人滅夔以夔子歸<lb/>
<pb n="26b"/>　夔楚同姓也滅同姓何以不名人而不名春秋待外<lb/>
　裔之道也夔子以無罪見滅故爵而不名<lb/>
冬楚人伐宋圍緡<lb/>
　宋成公忘其父盂執泓戰之仇而徃朝楚其罪大矣<lb/>
　今新即晉故楚伐之<lb/>
公以楚師伐齊取榖<lb/>
　以用之也乞師他國而取人之邑失正甚矣患之起<lb/>
　必自此始其致危之也<lb/>
<pb n="27a"/>公至自伐齊<lb/>
二十有七年春杞子來朝<lb/>
　成公弟桓公也來朝用子禮故公以為不共而卑之<lb/>
夏六月庚寅齊侯昭卒<lb/>
秋八月乙未葬齊孝公<lb/>
乙巳公子遂師師入杞<lb/>
　杞力不能備物而師入其國魯之虐小甚矣<lb/>
冬楚人陳侯蔡侯鄭伯許男圍宋<lb/>
<pb n="27b"/>　楚人楚子也稱人貶也人楚子所以人諸侯也惡其<lb/>
　信夷狄而伐中國也<lb/>
十有二月甲戌公㑹諸侯盟于宋<lb/>
　公㑹楚子也而曰㑹諸侯盟于宋者宋方見圍無嫌<lb/>
　于與盟而公之罪著矣<lb/>
二十有八年春晉侯侵曹晉侯伐衞<lb/>
　晉侯侵曹伐衛以救宋也然而非正也兩書晉侯兩<lb/>
　事也<lb/>
<pb n="28a"/>公子買戍衞不卒戍刺之<lb/>
　買莊公之子僖公庶弟買為楚戍衞楚人救衞不克<lb/>
　公懼於晉殺買以說焉謂楚人曰不卒戍也審其罪<lb/>
　曰刺以殺為刺内辭也殘骨肉以苟悅人其惡甚矣<lb/>
楚人救衞<lb/>
三月丙午晉侯入曹執曹伯畀宋人<lb/>
　晉侯加兵曹衞實以致楚先假衞道以啓釁衞人不<lb/>
　許然後畧侵曹境不深治曹遂移師伐衞請盟不許<lb/>
<pb n="28b"/>　以致衞君出避魯戍逃還楚既救衞又移師臨曹執<lb/>
　其君分其田以畀宋而楚人不得不與晉戰矣及子<lb/>
　玉請復衞封曹以釋宋圍則又許復二國以攜之執<lb/>
　宛春以怒之避三舎以誘之蓋舒徐展轉俟齊秦宋<lb/>
　師之畢集一戰而霸使强楚不敢内侵者十有五年<lb/>
　皆兵家之勝筭伯主之偉功而非君子正義之所貴<lb/>
　也春秋直書而功罪自見矣<lb/>
夏四月己巳晉侯齊師宋師秦師及楚人戰于城濮楚<lb/>
<pb n="29a"/>師敗績<lb/>
楚殺其大夫得臣<lb/>
　得臣之敗楚子之不能制命也故稱國以殺而不去<lb/>
　其官<lb/>
衞侯出奔楚<lb/>
　按左氏晉侯齊侯盟于斂盂衞侯請盟晉人弗許衞<lb/>
　侯欲與楚國人不欲故出其君以說于晉衞侯出居<lb/>
　襄牛聞楚師敗懼出奔楚<lb/>
<pb n="29b"/>五月癸丑公會晉侯齊侯宋公蔡侯鄭伯衞子莒子盟<lb/>
于踐土<lb/>
　踐土之會天王下勞晉侯削而不書存人道之大倫<lb/>
　也<lb/>
陳侯如會<lb/>
　來不及盟故曰如會<lb/>
公朝于王所<lb/>
　書朝而後盟是以天子與斯盟也書盟而後朝不以<lb/>
<pb n="30a"/>　天子與斯盟也<lb/>
六月衞侯鄭自楚復歸于衛<lb/>
　季氏曰諸侯不生名凡生名者屈服之辭奔而名屈<lb/>
　于所往之國也歸而名屈于所屬之臣也<lb/>
衞元咺出奔晉<lb/>
　元咺奉叔武守國衞侯殺叔武而咺奔訟于晉<lb/>
陳侯欵卒<lb/>
秋杞伯姬來<lb/>
<pb n="30b"/>　伯姬莊公女歸寜曰來<lb/>
公子遂如齊<lb/>
　始平於齊也張洽氏曰杞伯姬來而入杞之怨釋公<lb/>
　子遂如齊而取榖之憾解中國貴於伯權之立如此<lb/>
冬公會晉侯齊侯宋公蔡侯鄭伯陳子莒子邾子秦人<lb/>
于温<lb/>
　討不服也<lb/>
天王狩于河陽<lb/>
<pb n="31a"/>　狩不書此何以書不與再致天子也為若將狩而遇<lb/>
　諸侯之朝也為王諱也為晉解也春秋之忠恕也<lb/>
壬申公朝于王所<lb/>
　不月史闕文也<lb/>
晉人執衞侯歸之于京師<lb/>
　歸于者急辭罪未定也歸之于者緩辭罪已定也雖<lb/>
　歸之王而不用王命也古者君臣無獄諸侯不專殺<lb/>
　為其臣而執君故稱人以貶<lb/>
<pb n="31b"/>衛元咺自晉復歸于衞<lb/>
　歸大夫不言復大夫言復者抗也自晉晉有奉焉訟<lb/>
　君而君被執歸國而專置主因晉力而恣行無忌咺<lb/>
　之罪大矣<lb/>
諸侯遂圍許<lb/>
　遂繼事也<lb/>
曹伯襄復歸于曹遂會諸侯圍許<lb/>
　何以名其歸之道非所以歸也晉侯有疾貨筮史以<lb/>
<pb n="32a"/>　曹為解而得歸失君道矣<lb/>
二十有九年春介葛盧來<lb/>
　書來不能乎朝也<lb/>
公至自圍許<lb/>
　不以朝王至而以圍許至所以著其本心不在尊王<lb/>
　也<lb/>
夏六月會王人晉人宋人齊人陳人蔡人秦人盟于翟<lb/>
泉<lb/>
<pb n="32b"/>　翟泉近王都之地也王子虎於此下與列國盟是謂<lb/>
　上替諸侯大夫入天子之境上盟王子虎是謂下陵<lb/>
　惡之大也故諱公不書諸國之卿貶稱人王子亦與<lb/>
　焉者正其本之義也<lb/>
秋大雨雹<lb/>
冬介葛盧來<lb/>
　以未見公故復來朝<lb/>
三十年春王正月<lb/>
<pb n="33a"/>夏狄侵齊<lb/>
　狄間晉之有鄭虞而侵齊<lb/>
秋衞殺其大夫元咺<lb/>
　稱國以殺罪累上也衞侯在外而以累上何也待其<lb/>
　殺而後入也兵莫憯于志故春秋誅意然則元咺訟<lb/>
　君無罪與曰罪也不正名其罪而隂使人殺之誅之<lb/>
　不以其罪也<lb/>
及公子瑕<lb/>
<pb n="33b"/>　瑕元咺所立也而稱公子瑕不居其位也以咺之故<lb/>
　及瑕而衞侯忌克濫殺之罪著矣<lb/>
衞侯鄭歸于衞<lb/>
　名者罪也戕骨肉也不書自京師專責晉也<lb/>
晉人秦人圍鄭<lb/>
　此晉侯秦伯也而稱人以圍鄭貶晉侯以私忿勤民<lb/>
　秦伯視利向背從燭之武言私與鄭盟戍鄭去之秦<lb/>
　晉之怨自此始矣<lb/>
<pb n="34a"/>介人侵蕭<lb/>
　蕭宋附庸也<lb/>
冬天王使宰周公來聘<lb/>
　冡宰兼三公下聘葢非常之禮莫大之寵自春秋以<lb/>
　來未之有也或以僖有兩朝王所之勤而報之與<lb/>
公子遂如京師遂如晉<lb/>
　遂者急于後事之辭雖先周後晉然志實以晉爲急<lb/>
　故書遂而其不䖍亦可見矣<lb/>
<pb n="34b"/>三十有一年春取濟西田<lb/>
　不繫國者吾故田也晉侯執曹伯班其所取侵地于<lb/>
　諸侯復吾故田而稱取何也春秋之法不以亂易亂<lb/>
公子遂如晉<lb/>
　拜曹田也<lb/>
夏四月四卜郊<lb/>
　魯郊非禮也夏四月非時也四卜非禮也<lb/>
不從乃免牲<lb/>
<pb n="35a"/>　卜而不從則不郊矣故免牲<lb/>
猶三望<lb/>
　猶者可以已之辭也不郊則不當望也<lb/>
秋七月<lb/>
冬杞伯姬來求婦<lb/>
　婦人與國事非禮也求婦者姑之辭也求僖公女叔<lb/>
　姬也是爲杞桓公妻成公世叔姬之不終其權輿於<lb/>
　此與<lb/>
<pb n="35b"/>狄圍衞十有二月衞遷于帝丘<lb/>
　呉氏曰去年狄侵齊今年圍衞豈以晉文久居狄而<lb/>
　狎之乎<lb/>
三十有二年春王正月<lb/>
夏四月己丑鄭伯捷卒<lb/>
衞人侵狄<lb/>
秋衞人及狄盟<lb/>
　盟不地于狄也<lb/>
<pb n="36a"/>冬十有二月己卯晉侯重耳卒<lb/>
三十有三年春王二月秦人入滑<lb/>
　按左氏曰秦師滅滑而還此云入不能有其地也<lb/>
齊侯使國歸父來聘<lb/>
　報公子遂之聘<lb/>
夏四月辛巳晉人及姜戎敗秦于殽<lb/>
　晉襄忘親背惠墨衰絰而從戎其惡大矣故書人秦<lb/>
　爲無道越晉踰周以襲人不言師外之也<lb/>
<pb n="36b"/>癸巳葬晉文公<lb/>
　日葬危不得葬也<lb/>
狄侵齊<lb/>
　因晉喪也<lb/>
公伐邾取訾婁<lb/>
秋公子遂帥師伐邾<lb/>
　乘晉文之沒報升陘之役忿欲不義之兵也<lb/>
晉人敗狄于箕<lb/>
<pb n="37a"/>　狄伐晉及箕此門庭之冦也敗之宜矣而晉侯稱人<lb/>
　者不與其喪而用師也<lb/>
冬十月公如齊<lb/>
十有二月公至自齊<lb/>
　宰周公下聘而不入覲國歸父來聘而往朝比事而<lb/>
　觀魯之無王甚矣<lb/>
乙巳公薨于小寢<lb/>
　君日出眡朝退適路寢聽政使人眡大夫退然後適<lb/>
<pb n="37b"/>　小寢釋服是路寢治事之所也小寢燕息之地也君<lb/>
　終不于路寢非正矣<lb/>
隕霜不殺草李梅實<lb/>
　季友受費而季孫氏始公孫茲帥師而叔孫氏始公<lb/>
　孫敖帥師而孟孫氏始三桓之盛自僖公始文公以<lb/>
　闇弱繼之率以專魯咎徴已先著矣<lb/>
晉人陳人鄭人伐許<lb/>
　討其二於楚也<lb/>
<pb n="38a"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="38b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋孔義卷五<lb/>
</p>

  </div>
            <div>
                <head>春秋孔義卷六</head>
    <p>
<pb n="1a"/>欽定四庫全書<lb/>
　春秋孔義卷六　　　　　明　髙攀龍　撰<lb/>
　　文公<lb/>
元年春王正月公即位<lb/>
二月癸亥日有食之<lb/>
天王使叔服來會葬<lb/>
夏四月丁巳葬我君僖公<lb/>
天王使毛伯來錫公命<lb/>
<pb n="1b"/>　禮有受命無來錫命來錫命非正也<lb/>
晉侯伐衞<lb/>
　文公季年諸侯朝晉而衞獨不朝又使孔逹侵鄭是<lb/>
　以伐衛取戚田<lb/>
叔孫得臣如京師<lb/>
　拜錫命也<lb/>
衞人伐晉<lb/>
秋公孫敖會晉侯于戚<lb/>
<pb n="2a"/>　晉侯疆戚田敖往會之<lb/>
冬十月丁未楚世子商臣弑其君頵<lb/>
公孫敖如齊<lb/>
　左氏曰始聘也<lb/>
二年春王二月甲子晉侯及秦師戰于彭衙秦師敗績<lb/>
　彭衙秦地秦師未至晉境故不書侵伐晉侯急於一<lb/>
　戰故書及忿以取敗故書敗績善戰者服上刑春秋<lb/>
　所惡也<lb/>
<pb n="2b"/>丁丑作僖公主<lb/>
　譏後也虞主用桑練主用栗用栗者藏主也期年練<lb/>
　祭至是十五月而作主不時也<lb/>
三月乙巳及晉處父盟<lb/>
　晉人以公不朝來討公如晉盟者公也不地於晉也<lb/>
　公出不書反不致盟不言公處父不氏諱與大夫盟<lb/>
　也所耻也此春秋之筆削也<lb/>
夏六月公孫敖會宋公陳侯鄭伯晉士縠盟于垂隴<lb/>
<pb n="3a"/>　討衞故也陳侯爲衞請成執孔逹以說桓文沒大夫<lb/>
　擅諸侯會盟自公孫敖士縠始也<lb/>
自十有二月不雨至于秋七月<lb/>
　歴時而言不雨不憂雨也<lb/>
八月丁卯大事于大廟躋僖公<lb/>
　大事袷也躋升也升僖於閔之上也逆祀也<lb/>
　臣不可以先君猶子不可以先父故以昭穆父祖而<lb/>
　喻非謂僖公父視閔公也<lb/>
<pb n="3b"/>冬晉人宋人陳人鄭人伐秦<lb/>
　晉人再勝秦師復興此役直書惡見矣外兵非君將<lb/>
　皆書人不以書人爲貶也<lb/>
公子遂如齊納幣<lb/>
　譏喪娶也三年之内不圖婚<lb/>
三年春王正月叔孫得臣會晉人宋人陳人衞人鄭人<lb/>
伐沈沈潰<lb/>
　伐沈以其服于楚也沈潰民逃其上也商臣弑君父<lb/>
<pb n="4a"/>　之大惡而不能討區區伐沈何爲也<lb/>
夏五月王子虎卒<lb/>
　以來赴而魯弔也<lb/>
秦人伐晉<lb/>
　按史記稱穆公作誓在取王官封殽尸之後自是遂<lb/>
　不復東征誓言終能踐矣<lb/>
秋楚人圍江<lb/>
　報沈之役也<lb/>
<pb n="4b"/>雨螽于宋<lb/>
冬公如晉十有二月己巳公及晉侯盟<lb/>
　晉人悔其無禮請改盟然猶要公之朝以約誓于其<lb/>
　國魯之屈辱甚矣<lb/>
晉陽處父帥師伐楚以救江<lb/>
　商臣弑逆之賊晉主夏盟合諸侯討之豈不兩得乎<lb/>
　區區以救江又無救之實惜哉<lb/>
四年春公至自晉<lb/>
<pb n="5a"/>夏逆婦姜于齊<lb/>
　略之也不終喪不以貴者逆是不成其夫人之禮也<lb/>
　故不書夫人<lb/>
　季氏曰婦者有姑之稱成風聲姜在也<lb/>
狄侵齊<lb/>
秋楚人滅江<lb/>
晉侯伐秦<lb/>
　上書楚人滅江下書晉侯伐秦比事觀之其義自著<lb/>
<pb n="5b"/>　滅江不耻而急報王官之忿書晉侯正著其罪也<lb/>
衞侯使甯俞來聘<lb/>
　垂隴之會衞使服晉明年從晉伐沈明年春晉歸孔<lb/>
　逹其夏衛侯朝晉至秋而聘魯葢成公見執僖公爲<lb/>
　請今來拜僖公之賜也<lb/>
冬十有一月壬寅夫人風氏薨<lb/>
　妾母稱夫人自文公喪成風始嫡妾亂矣仲子始僭<lb/>
　尚未敢同嫡也<lb/>
<pb n="6a"/>五年春王正月王使榮叔歸舍且賵<lb/>
　天子成妾母爲夫人亂倫之甚失天理矣故王不稱<lb/>
　天稱叔存禮也<lb/>
三月辛亥葬我小君成風<lb/>
　仲子之宫羽數特異蓋不祔于姑猶有辨焉至是有<lb/>
　二夫人祔廟矣自成風始也<lb/>
王使召伯來會葬<lb/>
　再不稱天聖人於此尤謹其戒<lb/>
<pb n="6b"/>夏公孫敖如晉<lb/>
　王含且賵來會葬矣捨天王而謹事晉不待貶而惡<lb/>
　見也<lb/>
秦人入鄀<lb/>
秋楚人滅六<lb/>
　秦楚之强甚矣中國猶恃有晉也<lb/>
冬十月甲申許男業卒<lb/>
六年春葬許僖公<lb/>
<pb n="7a"/>夏季孫行父如陳<lb/>
　臧文仲以陳衞方睦故行父且娶焉<lb/>
秋季孫行父如晉<lb/>
　文公即位六年朝晉者再貴卿往者再<lb/>
八月乙亥晉侯驩卒<lb/>
冬十月公子遂如晉葬晉襄公<lb/>
　鄭子太叔曰先王之制諸侯之喪士弔大夫送葬然<lb/>
　考僖公以前葬諸侯未有使大夫者今公子遂以卿<lb/>
<pb n="7b"/>　往馴致少姜以妾媵而諸侯使卿會葬矣<lb/>
　三月而葬速<lb/>
晉殺其大夫陽處父晉狐射姑出奔狄<lb/>
　狐射姑殺也而稱國以殺公榖云君漏言也<lb/>
閏月不告月猶朝于廟<lb/>
　不告月明當告也猶朝于廟幸其不已之辭<lb/>
七年春公伐邾三月甲戌取須句遂城郚<lb/>
　伐邾間晉難也取須句不正其再取也又置叛臣焉<lb/>
<pb n="8a"/>　城郚備邾難也<lb/>
夏四月宋公王臣卒宋人殺其大夫<lb/>
　不日者國亂不訃也<lb/>
　昭公將去羣公子樂豫諫不聽穆襄之族率國人攻<lb/>
　公殺公孫固公孫鄭於公宫衆殺故稱人不名者非<lb/>
　一人也<lb/>
戊子晉人及秦人戰于令狐晉先蔑奔秦<lb/>
　襄公卒太子㓜晉人欲立長君趙孟使先蔑如秦逆<lb/>
<pb n="8b"/>　公子雍秦康公以師納之襄夫人日抱太子啼於朝<lb/>
　諸大夫畏逼乃背先蔑立靈公以禦秦敗秦師於令<lb/>
　孤書及罪晉也不言敗績敵也先蔑奔秦不言出在<lb/>
　外也自令狐而奔也<lb/>
狄侵我西鄙<lb/>
　間秦晉之爭也<lb/>
秋八月公會諸侯晉大夫盟于扈<lb/>
　爲晉侯立也諸侯不序公後至也大夫不名君㓜大<lb/>
<pb n="9a"/>　夫自爲主也大夫主盟諸侯扈之會始也<lb/>
冬徐伐莒公孫敖如莒涖盟<lb/>
　汪氏曰大夫盟不書名氏者三莊九年齊無君當國<lb/>
　大夫自爲主也此年趙盾專政若晉無君者然溴梁<lb/>
　之會諸侯皆在而十一國大夫自盟但書大夫盟諸<lb/>
　侯皆失政矣<lb/>
八年春王正月<lb/>
夏四月<lb/>
<pb n="9b"/>秋八月戊申天王崩<lb/>
冬十月壬午公子遂會晉趙盾盟于衡雍乙酉公子遂<lb/>
會雒戎盟于暴<lb/>
　大夫專盟自衡雍始也相去四日耳不以繼事書再<lb/>
　稱公子各日其會正其名與地中外之别也天王崩<lb/>
　不奔喪而遂與盾與雒戎前後會於王都之側尚猶<lb/>
　待於貶乎<lb/>
公孫敖如京師不至而復丙戌奔莒<lb/>
<pb n="10a"/>　敖爲遂逆婚於莒見其美而自娶焉遂欲攻之而反<lb/>
　於莒至是棄君命而往從之其罪不容誅矣然魯君<lb/>
　不討又不遣使京師以終弔喪之禮皆莫逃于聖筆<lb/>
　之誅矣奔不言出不自位出也<lb/>
螽<lb/>
宋人殺其大夫司馬宋司城來奔<lb/>
　非君命而衆人擅殺之也前書殺其大夫言死者衆<lb/>
　也此書殺其大夫司馬司城來奔言官者殆盡也<lb/>
<pb n="10b"/>九年春毛伯來求金<lb/>
　不稱使當喪未君也公孫敖如京師不至而毛伯來<lb/>
　求金其罪兩著矣<lb/>
夫人姜氏如齊<lb/>
二月叔孫得臣如京師<lb/>
辛丑葬襄王<lb/>
　前年公子遂如晉葬襄公今年得臣如京師葬襄王<lb/>
　是夷周於晉也至于以漸者往會而不登於䇿不弔<lb/>
<pb n="11a"/>　不葬而見略于經抑又甚矣<lb/>
晉人殺其大夫先都<lb/>
三月夫人姜氏至自齊<lb/>
　書至正其夫人之體也則不至者其行非禮見矣<lb/>
晉人殺其大夫士縠及箕鄭父<lb/>
　襄公於夷之蒐將登箕鄭父先都使士縠將中軍以<lb/>
　先克之言而止故先都等陰使賊殺先克時趙盾秉<lb/>
　國而先克其佐也于是殺先都殺士縠及箕鄭父殺<lb/>
<pb n="11b"/>　由盾也故書衆殺而不書國殺不去其官<lb/>
楚人伐鄭公子遂會晉人宋人衞人許人救鄭<lb/>
　楚人伐鄭以晉君之少也趙盾帥列國之師救鄭而<lb/>
　不及楚師故書人以懲不恪<lb/>
夏狄侵齊<lb/>
　楚得氣去而狄交侵矣病晉也<lb/>
秋八月曹伯襄卒<lb/>
九月癸酉地震<lb/>
<pb n="12a"/>　前此百餘年未有書地震者而自此至哀公書地震<lb/>
　者五陽㣲陰盛之象也孔晁曰陽伏於陰下見迫於<lb/>
　陰故不能升以至地震<lb/>
冬楚子使椒來聘<lb/>
　伐鄭聘魯逺交近攻也以聘事來故書子非進之也<lb/>
秦人來歸僖公成風之襚<lb/>
　是時秦楚交病中國秦欲伐晉而歸襚於魯猶楚欲<lb/>
　圖北方而來聘也<lb/>
<pb n="12b"/>　不曰莊公成風曰僖公成風者成風以僖公貴也卒<lb/>
　葬則以臣子之詞見王之含賵會葬則以不天見秦<lb/>
　人歸襚則以僖公成風見其義備矣<lb/>
葬曹共公<lb/>
十年春王三月辛卯臧孫辰卒<lb/>
夏秦伐晉<lb/>
　外之也春秋書兵罪其報復不已而外之者三秦鄭<lb/>
　晉也<lb/>
<pb n="13a"/>楚殺其大夫宜申<lb/>
　宜申謀弑商臣也而以國殺大夫爲文聖人之意深<lb/>
　矣<lb/>
自正月不雨至於秋七月<lb/>
及蘓子盟于女栗<lb/>
　蘓子周卿士左氏曰頃王立故也趙氏曰不書公諱<lb/>
　獨與天子大夫盟然諱公之盟皆書日此不日微者<lb/>
　盟也魯罪轉大矣女栗畿内地<lb/>
<pb n="13b"/>冬狄侵宋<lb/>
楚子蔡侯次于厥貉<lb/>
　將伐宋也宋出迎勞之而免曰次著其包藏禍心欲<lb/>
　慿諸侯而未敢遽前也唯蔡侯首附荆楚故表而出<lb/>
　之以均其罪<lb/>
十有一年春楚子伐麇<lb/>
　楚伐亦書爵矣中國無伯著夷狄之強也<lb/>
夏叔仲彭生會晉郤缺于承筐<lb/>
<pb n="14a"/>　謀諸侯之從於楚者<lb/>
秋曹伯來朝<lb/>
　即位來見也自此曹從魯矣<lb/>
公子遂如宋<lb/>
狄侵齊<lb/>
冬十月甲午叔孫得臣敗狄于鹹<lb/>
　狄八年之間三侵齊一侵魯宋自是不敢窺齊魯惟<lb/>
　十三年一侵衛耳此敗鹹之功也<lb/>
<pb n="14b"/>十有二年春王正月郕伯來奔<lb/>
　孫明復曰諸侯失地皆名此不名者非自失國也莊<lb/>
　八年郕降于齊師自是入齊爲附庸此又來奔爲齊<lb/>
　所偪耳<lb/>
杞伯來朝<lb/>
二月庚子子叔姬卒<lb/>
　左氏曰請絶叔姬而無絶昏公許之叔姬卒不言杞<lb/>
　絶也書叔姬言非女也啖氏曰此傳當在成八年誤<lb/>
<pb n="15a"/>　置此也<lb/>
夏楚人圍巢<lb/>
　巢呉楚間小國也<lb/>
秋滕子來朝<lb/>
秦伯使術來聘<lb/>
　且言將伐晉<lb/>
冬十有二月戊午晉人秦人戰于河曲<lb/>
　黷兵殘民其罪同不言及無曲直之辭不言敗無勝<lb/>
<pb n="15b"/>　負之辭<lb/>
季孫行父帥師城諸及鄆<lb/>
　魯二邑也帥師城之者逼外國也此魯東鄆成四年<lb/>
　城鄆乃西鄆也<lb/>
十有三年春王正月<lb/>
夏五月壬午陳侯朔卒<lb/>
邾子蘧蒢卒<lb/>
自正月不雨至于秋七月<lb/>
<pb n="16a"/>世室屋壊<lb/>
　周公稱太廟魯公稱世室羣公稱宫書世室屋壊譏<lb/>
　久不脩也程子曰春秋中文公事宗廟最爲不謹遂<lb/>
　有世室屋壊之變天人之際可不畏哉<lb/>
冬公如晉衞侯會公于沓<lb/>
　公一出而平衞鄭於晉明年遂爲新城之盟晉以復<lb/>
　伯終文公之世楚不敢復侵中國不爲無助於晉矣<lb/>
狄侵衞<lb/>
<pb n="16b"/>十有二月己丑公及晉侯盟公還自晉<lb/>
鄭伯會公于棐<lb/>
十有四年春王正月公至自晉<lb/>
邾人伐我南鄙叔彭生帥師伐邾<lb/>
夏五月乙亥齊侯潘卒<lb/>
六月公會宋公陳侯衞侯鄭伯許男曹伯晉趙盾癸酉<lb/>
同盟于新城<lb/>
　從於楚者服同外楚也盟者志同故書同<lb/>
<pb n="17a"/>秋七月有星孛入於北斗<lb/>
　偏指曰彗光芒四出曰孛<lb/>
公至自㑹<lb/>
晉人納捷菑于邾弗克納<lb/>
　邾定公貜且既立矣嫡長也捷菑晉姬所出故奔晉<lb/>
　而晉人納之邾人辭曰齊出貜且長宣子曰辭順而<lb/>
　不從不祥乃還故書曰弗克納善其弗克納也<lb/>
九月甲申公孫敖卒于齊<lb/>
<pb n="17b"/>　敖廢命奔莒已而奔齊主齊請復公於是乎許之奔<lb/>
　大夫不言卒卒之者許其復也著典刑之壞爲齊人<lb/>
　歸喪起也<lb/>
齊公子商人弑其君舍<lb/>
　魯叔姫妃齊昭公生舍叔姬無寵舎無威商人驟施<lb/>
　於國而多聚士昭公卒舍即位而商人弑之未踰年<lb/>
　而曰君者何也成舍之爲君所以重商人之弑也<lb/>
宋子哀來奔<lb/>
<pb n="18a"/>　宋高哀爲蕭封人以爲卿不義宋公而出遂來奔書<lb/>
　曰子哀貴之也謂能貴愛其身以存道也<lb/>
冬單伯如齊齊人執單伯<lb/>
齊人執子叔姬<lb/>
　子叔姬者齊君舍之母也單伯者魯請於王王命之<lb/>
　求昭姬於齊者也齊人不討弑君之賊俱北面事之<lb/>
　又敢執其君母執天子之使故聖人不獨罪商人而<lb/>
　曰齊人所以窮逆賊之黨與而治之也<lb/>
<pb n="18b"/>十有五年春季孫行父如晉<lb/>
　爲單伯與子叔姬故也<lb/>
三月宋司馬華孫來盟<lb/>
　不稱使以是專行爲無君也曰司馬見其以掌兵之<lb/>
　故敢自專也<lb/>
夏曹伯來朝<lb/>
齊人歸公孫敖之喪<lb/>
　敖之卒與喪歸於法不得書以文伯惠叔二子之哀<lb/>
<pb n="19a"/>　誠無已以敖著敎也<lb/>
六月辛丑朔日有食之鼔用牲于社<lb/>
單伯至自齊<lb/>
　内大夫被執得反則至<lb/>
晉郤缺帥師伐蔡戊申入蔡<lb/>
　新城之盟蔡人不與也不服故又入之<lb/>
秋齊人侵我西鄙<lb/>
季孫行父如晉<lb/>
<pb n="19b"/>　告齊難也<lb/>
冬十有一月諸侯盟于扈<lb/>
　謀伐齊也晉侯得賂而還於是公以齊難不會書曰<lb/>
　諸侯會於扈散辭也無能爲故也<lb/>
十有二月齊人來歸子叔姬<lb/>
　郯伯姬來歸有罪見出者也齊人來歸子叔姬深罪<lb/>
　齊人也<lb/>
齊人侵我西鄙遂伐曹入其郛<lb/>
<pb n="20a"/>　再侵者謂諸侯不能也伐曹者以兩朝魯也<lb/>
十有六年春季孫行父會齊侯于陽穀齊侯弗及盟<lb/>
　齊以公不往而不盟也書弗及者内辭<lb/>
夏五月公四不視朔<lb/>
　文公托疾以辭齊盟故四不視朔而實非疾也故不<lb/>
　書疾其後漸以廢矣故視朔之廢自文公始<lb/>
六月戊辰公子遂及齊侯盟于郪丘<lb/>
　納賂而始盟也<lb/>
<pb n="20b"/>秋八月辛未夫人姜氏薨毁泉臺<lb/>
　夫人聲姜也毁泉臺譏也先祖爲之勿居可矣毁之<lb/>
　是揚其失也<lb/>
楚人秦人巴人滅庸<lb/>
冬十有一月宋人弑其君杵臼<lb/>
　襄夫人使甸殺之也而書宋人者君無道弑賊衆不<lb/>
　可蔽罪於主者而主者在其中矣<lb/>
十有七年春晉人衛人陳人鄭人伐宋<lb/>
<pb n="21a"/>　皆卿也而稱人立公子鮑而成其亂也失其職矣故<lb/>
　不卿之<lb/>
夏四月癸亥葬我小君聲姜<lb/>
　不稱僖姜而别爲諡非也九月而葬慢也文公之怠<lb/>
　於政事可知矣<lb/>
齊侯伐我西鄙六月癸未公及齊侯盟于穀<lb/>
　脅公之親盟也<lb/>
諸侯會于扈<lb/>
<pb n="21b"/>　平宋也書曰諸侯無功也公以齊難不與會<lb/>
秋公至自穀<lb/>
　言至自穀則不會扈可知也<lb/>
冬公子遂如齊<lb/>
　拜穀盟也<lb/>
十有八年春王二月丁丑公薨于臺下<lb/>
　臺下非正也<lb/>
秦伯罃卒<lb/>
<pb n="22a"/>夏五月戊戌齊人弑其君商人<lb/>
　弑商人者邴歜閻職也而曰齊人齊人所同欲也人<lb/>
　所同欲而曰弑何也罪齊人也齊人黨商人而弑舎<lb/>
　者也故不從楚比之例以盜殺書而曰齊人不從州<lb/>
　吁無知之例以討賊書而曰弑<lb/>
六月癸酉葬我君文公<lb/>
秋公子遂叔孫得臣如齊<lb/>
　使舉上客而不稱介公子遂如齊弑嫡立庻之本也<lb/>
<pb n="22b"/>　故竝稱介副以起問者見事情<lb/>
冬十月子卒<lb/>
　子赤也不日弑也不忍言也<lb/>
夫人姜氏歸于齊<lb/>
　書夫人書姜氏書歸于齊無罪之辭也而魯之臣子<lb/>
　敬嬴宣公之罪著矣<lb/>
　上書大夫竝使下書夫人歸齊中曰子卒故春秋屬<lb/>
　辭比事而義見也<lb/>
<pb n="23a"/>季孫行父如齊<lb/>
　告宣公之立也上書夫人歸下書行父如齊行父與<lb/>
　謀可知惡實齊甥以夫人訴而見討議納賂而請平<lb/>
　也<lb/>
莒弑其君庻其<lb/>
　稱國以弑者衆弑君之辭<lb/>
　<lb/>
　<lb/>
<pb n="23b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋孔義卷六<lb/>
</p>

  </div>
            <div>
                <head>春秋孔義卷七</head>
    <p>
<pb n="1a"/>欽定四庫全書<lb/>
　春秋孔義卷七　　　　明　髙攀龍　撰<lb/>
　　宣公<lb/>
元年春王正月公即位<lb/>
　繼故而言即位與聞乎故也<lb/>
公子遂如齊逆女<lb/>
　喪未朞年遣卿逆女何亟乎結齊以自安敬嬴襄仲<lb/>
　弑君篡國之本謀也<lb/>
<pb n="1b"/>三月遂以夫人婦姜至自齊<lb/>
　書以罪遂也書婦姜别于上文夫人姜氏也<lb/>
　敬嬴欲結齊惠懼為出姜所謀故喪娶其女如是之<lb/>
　亟也<lb/>
夏季孫行父如齊<lb/>
　納賂以請㑹也<lb/>
晉放其大夫胥甲父于衛<lb/>
　河曲之戰撓臾駢之謀者趙穿也軍門之呼穿與甲<lb/>
<pb n="2a"/>　父共也而獨放甲父者趙盾之私也<lb/>
公㑹齊侯于平州<lb/>
　定公位也<lb/>
公子遂如齊<lb/>
　拜成也<lb/>
六月齊人取濟西田<lb/>
　弑子赤之賂也魯人致賂而書齊人取著齊罪也<lb/>
秋邾子來朝<lb/>
<pb n="2b"/>　邾子貜且齊出也雖魯附庸而常屬於齊視齊為向<lb/>
　背今齊魯通好故邾子來朝<lb/>
楚子鄭人侵陳遂侵宋<lb/>
　南北之勢於是始矣後十五年而楚宋平後五十年<lb/>
　而晉楚同盟於宋諸夏之君分晉楚之從矣書楚子<lb/>
　傷楚人之欲執伯權鄭伯稱人貶鄭伯之從楚以亟<lb/>
　病中國<lb/>
晉趙盾帥師救陳<lb/>
<pb n="3a"/>　趙盾救陳而後宋陳四國㑹晉師伐鄭也楚蒍賈救<lb/>
　鄭遇於北林囚晉解揚晉人乃還<lb/>
宋公陳侯衛侯曹伯㑹晉師于棐林伐鄭<lb/>
　不言趙盾之師君不㑹大夫之辭也<lb/>
冬晉趙穿帥師侵崇<lb/>
　趙穿欲握兵托於伐崇以求秦成也<lb/>
晉人宋人伐鄭<lb/>
　報北林之役也合四國伐鄭而無功至于再伐不復<lb/>
<pb n="3b"/>　可致三國者為宋也故獨與宋連兵<lb/>
二年春王二月壬子宋華元帥師及鄭公子歸生帥師<lb/>
戰于大棘宋師敗績獲宋華元<lb/>
　宋人兩報鄭伐甚矣鄭人受命於楚而報宋非義也<lb/>
　華元不能反已息爭輕與之戰至於喪師辱身而不<lb/>
　能效死春秋所深責也<lb/>
秦師伐晉<lb/>
　秦晉自河曲之戰七年不交兵矣趙穿無釁而侵崇<lb/>
<pb n="4a"/>　以致秦師宋方敗於鄭而晉復病於秦皆自致也<lb/>
夏晉人宋人衛人陳人侵鄭<lb/>
　是役也趙盾避楚師而還盖塞宋之請姑為黽勉之<lb/>
　行而已夫晉惟取賂釋宋不討至以中國之大不能<lb/>
　服鄭不競於楚本之不正末流遂至於此可不慎乎<lb/>
秋九月乙丑晉趙盾弑其君夷臯<lb/>
　靈公之立本非盾意及專國政國不知君靈公不堪<lb/>
　故欲殺盾觀靈輒内叛提明格鬭無復臣禮矣堂上<lb/>
<pb n="4b"/>　之甲方興桃園之攻隨至及其反國非獨置賊不討<lb/>
　反使往逆新君則盾之為弑又誰掩乎<lb/>
冬十月乙亥天王崩<lb/>
三年春王正月郊牛之口傷改卜牛牛死乃不郊猶三<lb/>
望<lb/>
葬匡王<lb/>
　四月而葬王室不君其禮畧也微者往㑹魯侯不臣<lb/>
　其情慢也<lb/>
<pb n="5a"/>楚子伐陸渾之戎<lb/>
　夷狄相攻不志此其志何也窺周室也<lb/>
夏楚人侵鄭<lb/>
　楚人侵鄭則鄭及晉平可知矣與鄭之能反正也<lb/>
秋赤狄侵齊<lb/>
　赤狄俗尚赤衣者也<lb/>
宋師圍曹<lb/>
　宋文即位盡逐武穆之族二族以曹師伐宋宋師圍<lb/>
<pb n="5b"/>　曹報武氏之亂也二族雖非討罪之師而宋負不報<lb/>
　之罪徒事報復春秋所惡也<lb/>
冬十月丙戌鄭伯蘭卒<lb/>
葬鄭穆公<lb/>
　葬速禮不備也<lb/>
四年春王正月公及齊侯平莒及郯莒人不肯公伐莒<lb/>
取向<lb/>
　郯乃魯昏姻之國公欲為郯平莒而挾齊以為重義<lb/>
<pb n="6a"/>　不足以服莒矣不知自反又伐取其邑抑又甚焉<lb/>
秦伯稻卒<lb/>
夏六月乙酉鄭公子歸生弑其君夷<lb/>
　按左氏謀弑者公子宋也歸生懼譖而從之聖人以<lb/>
　歸生為首惡似非人情豈以歸生同執政握兵權歸<lb/>
　生不從而子宋必不能行事乎不然必左氏記事之<lb/>
　或謬也<lb/>
赤狄侵齊<lb/>
<pb n="6b"/>秋公如齊公至自齊<lb/>
　如齊而皆致者危之也<lb/>
冬楚子伐鄭<lb/>
　爭中國耳非討罪也<lb/>
五年春公如齊<lb/>
夏公至自齊<lb/>
秋九月齊髙固來逆子叔姬<lb/>
　公如齊髙固使齊侯止公請叔姬秋來逆焉曰來者<lb/>
<pb n="7a"/>　公自為主也諸侯嫁女於大夫主大夫以與之為體<lb/>
　敵也而公自為之主卑朝廷辱宗廟甚矣負篡國之<lb/>
　罪倚齊以安是以屈於人下如此<lb/>
　當是文公少女宣公娶即位之後至是纔五年安得<lb/>
　有及笄稱字之女乎<lb/>
　不曰逆女别於逆君夫人者也<lb/>
叔孫得臣卒<lb/>
　内大夫卒而不日者季氏以卒不於位也未知是否<lb/>
<pb n="7b"/>冬齊髙固及子叔姬來<lb/>
　以反馬則親來非禮也以歸寧則未易嵗非禮也大<lb/>
　夫非公事與妻出境非禮也固恣行甚而魯辱甚矣<lb/>
楚人伐鄭<lb/>
六年春晉趙盾衛孫免侵陳<lb/>
　陳即楚故也晉楚爭陳自此始矣書侵無詞可稱之<lb/>
　詞也<lb/>
夏四月<lb/>
<pb n="8a"/>秋八月螽<lb/>
　蝗也貪虐取民則螽<lb/>
冬十月<lb/>
七年春衛侯使孫良夫來盟<lb/>
　謀㑹晉也魯專事齊未嘗與晉通衛久睦於晉故為<lb/>
　晉致魯來為此盟不日者前定也<lb/>
夏公㑹齊侯伐萊<lb/>
秋公至自伐萊大旱<lb/>
<pb n="8b"/>　及者内為志㑹者外為主伐萊齊志也故書㑹以大<lb/>
　旱書者不雩也言雩則旱見言旱則雩不見宣王遇<lb/>
　災靡神不舉此見其無恤民憂國之心矣<lb/>
冬公㑹晉侯宋公衛侯鄭伯曹伯于黒壤<lb/>
　晉侯之立公不朝又不使大夫聘而每嵗適齊晉人<lb/>
　止公於㑹盟於黄父公不與盟以賂免故黒壌不書<lb/>
　盟諱之也諱之者不直在我也直則不諱矣若夫舍<lb/>
　其篡立之大惡止以不朝而責賂晉之不伯又可見<lb/>
<pb n="9a"/>　也<lb/>
八年春公至自㑹<lb/>
　逾年而至其故可知矣自是遂不敢如晉<lb/>
夏六月公子遂如齊至黄乃復<lb/>
　疾而復非禮也大夫以君命出聞喪徐行而不返未<lb/>
　致事而死以尸將事<lb/>
辛巳有事于太廟仲遂卒于垂<lb/>
　遂之卒計與祭同日不言公子蒙上文仲死而賜氏<lb/>
<pb n="9b"/>　也垂齊地仲遂弑君不當書卒與公子翬同此書卒<lb/>
　因事之變以明卿卒不繹之禮也<lb/>
壬午猶繹萬入去籥<lb/>
　非禮也禮大夫卒當祭則不告終事而聞則不繹<lb/>
戊子夫人嬴氏薨<lb/>
　此敬嬴也文公之妾僣自成風始也<lb/>
晉師白狄伐秦<lb/>
　侵崇之曲在晉至此七年而未巳復昏狄而伐秦其<lb/>
<pb n="10a"/>　罪大矣不書及偶晉於狄也晉成秦桓之交兵又始<lb/>
　於此<lb/>
楚人滅舒蓼<lb/>
　舒地逼近中國滅舒蓼中國無南藩矣<lb/>
秋七月甲子日有食之既<lb/>
冬十月己丑葬我小君敬嬴<lb/>
　襄仲死於道路後八日而敬嬴亦死與哀姜慶父先<lb/>
　後即誅相類矣<lb/>
<pb n="10b"/>雨不克葬庚寅日中而克葬<lb/>
　譏無備也<lb/>
城平陽<lb/>
　季氏曰平陽在魯北鄙近根牟城以偪根牟也<lb/>
楚師伐陳<lb/>
　陳以晉衛之侵棄楚從晉楚之伐晉不能救復即楚<lb/>
　焉<lb/>
九年春王正月公如齊公至自齊<lb/>
<pb n="11a"/>夏仲孫蔑如京師<lb/>
　君朝齊而臣聘周嵗首朝齊夏乃聘周於周僅一往<lb/>
　聘於齊則又再朝比事而觀不待貶絶而惡自見矣<lb/>
齊侯伐萊<lb/>
秋取根牟<lb/>
八月滕子卒<lb/>
九月晉侯宋公衛侯鄭伯曹伯㑹于扈晉荀林父帥師<lb/>
伐陳<lb/>
<pb n="11b"/>　㑹於扈討不睦也陳侯不㑹是背盟主而即楚又背<lb/>
　晉救陳之施罪可伐矣<lb/>
辛酉晉侯黒臀卒于扈<lb/>
　晉自靈公不能繼文襄之業盟㑹皆出大夫至成公<lb/>
　方㑹諸侯中國賴之<lb/>
冬十月癸酉衛侯鄭卒<lb/>
　衛成公自復國以來帝丘再造抑狄事晉自伐沈之<lb/>
　後諸侯之事無役不從國内以安皆用寗俞之效也<lb/>
<pb n="12a"/>宋人圍滕<lb/>
　文十二年滕昭公背宋朝魯宋人内有國亂外有楚<lb/>
　兵故不暇討今乃因喪而圍之曰圍非師少可知直<lb/>
　書宋人而罪見矣<lb/>
楚子伐鄭晉郤缺帥師救鄭<lb/>
　晉成方卒楚乗隙而伐鄭晉景方立郤缺救而不能<lb/>
　定十一年辰陵之盟鄭子良曰晉楚不務德而兵爭<lb/>
　與其來者可也乃從楚<lb/>
<pb n="12b"/>陳殺其大夫洩冶<lb/>
　殺無罪也稱國者君與用事大臣同殺之也<lb/>
　王氏經世云必欲皆為子哀叔盻則亂世何賴於有<lb/>
　君子乎<lb/>
十年春公如齊公至自齊<lb/>
齊人歸我濟西田<lb/>
　程子曰齊魯修好故歸魯田田魯有也齊非義取之<lb/>
　故云歸我不足為善也<lb/>
<pb n="13a"/>夏四月丙辰日有食之<lb/>
己巳齊侯元卒<lb/>
齊崔氏出奔衛<lb/>
　曰崔氏者以族奔也崔氏出而能反反而能弑者以<lb/>
　其宗強於此舉氏辨之早也按左氏崔杼有寵於惠<lb/>
　公髙國畏其逼而逐之自此至崔杼弑荘公凡五十<lb/>
　一年必非杼也<lb/>
公如齊<lb/>
<pb n="13b"/>五月公至自齊<lb/>
　禮諸侯卒有服者奔喪無服者㑹葬親奔喪非禮也<lb/>
癸巳陳夏徴舒弑其君平國<lb/>
　君無道稱國以弑陳靈朋淫殺諫而弑者以氏名書<lb/>
　所以著禍亂所從生討徴舒亦以治平國也<lb/>
六月宋師伐滕<lb/>
　稱師譏用衆也滕自宋人執嬰齊之後遂為宋私屬<lb/>
　故宋之盟叔孫豹曰滕宋私也成周之城仲幾曰滕<lb/>
<pb n="14a"/>　宋役也今不事宋故屢虐之<lb/>
公孫歸父如齊葬齊惠公<lb/>
　親往奔喪貴卿㑹葬事齊甚謹矣而不顧天王之禮<lb/>
　闕然莫之供也歸父仲遂之子字子家其後為子家<lb/>
　氏<lb/>
晉人宋人衛人曹人伐鄭<lb/>
　鄭介大國之間從於強令豈得已乎晉不能以德鎮<lb/>
　撫侯國之賊其君者不能討而汲汲於爭鄭庸何愈<lb/>
<pb n="14b"/>　於楚<lb/>
秋天王使王季子來聘<lb/>
　王季子王之母弟也宣公享國十年不朝周而比年<lb/>
　如齊不奔王喪而奔齊喪微者㑹匡王葬而歸父㑹<lb/>
　齊侯葬無王甚矣而王季子來聘自是王靈益亡王<lb/>
　聘益輕春秋不復錄矣<lb/>
公孫歸父帥師伐邾取繹<lb/>
　宣公篡立其不能討陳宜矣而奪地於邾以晉伯不<lb/>
<pb n="15a"/>　振強齊為援故也不猶碩鼠欺人不見竊食於盆盎<lb/>
　之間乎<lb/>
大水<lb/>
　六年螽七年大旱今復大水矣<lb/>
季孫行父如齊<lb/>
冬公孫歸父如齊<lb/>
　行父如齊初聘也歸父如齊伐邾故也<lb/>
齊侯使國佐來聘<lb/>
<pb n="15b"/>　葬之速也太不懐也未逾年而以君命使聘當㓙行<lb/>
　吉忘哀結好書曰齊侯著其惡也<lb/>
饑<lb/>
　前此水旱䖝災不以饑書今大水之後書饑著宣公<lb/>
　煩於事大國用無節上下用竭故也<lb/>
楚子伐鄭<lb/>
　傳書晉士㑹救鄭逐楚師於潁北諸侯之師戍鄭而<lb/>
　經不書者不足為輕重也<lb/>
<pb n="16a"/>十有一年春王正月<lb/>
夏楚子陳侯鄭伯盟于辰陵<lb/>
　陳鄭殆以晉為不足恃乎<lb/>
公孫歸父㑹齊人伐莒<lb/>
　四年平郯之故為齊魯所憾此則齊人之志而歸父<lb/>
　助之也伐邾伐莒皆以歸父將兵㑹齊㑹楚皆以歸<lb/>
　父特㑹以見宣公之德仲遂而寵其子也至笙之逐<lb/>
　非肇端於此與<lb/>
<pb n="16b"/>秋晉侯㑹狄于櫕函<lb/>
　往㑹狄也圖赤狄而離其黨也不致力於諸侯之事<lb/>
　而區區圖狄唘彊狄土闢而伯業益衰矣上則辰陵<lb/>
　之盟成乎伯主下則徵舒之殺行乎伯討而齊魯方<lb/>
　且伐莒晉方且㑹狄比事而義見矣<lb/>
冬十月楚人殺陳夏徵舒<lb/>
　人衆詞大惡人人所欲誅也書楚人殺而諸夏之罪<lb/>
　自見矣<lb/>
<pb n="17a"/>丁亥楚子入陳<lb/>
　討其賊義也取其國惡也先書殺後書入此春秋之<lb/>
　義也<lb/>
納公孫寧儀行父于陳<lb/>
　致亂之臣國所不容故書納<lb/>
十有二年春葬陳靈公<lb/>
　討賊者非臣子也何以書葬天下之惡一也則天下<lb/>
　之討同楚討亦討也<lb/>
<pb n="17b"/>楚子圍鄭<lb/>
　鄭既受盟于辰陵又徼事晉故楚子圍之按左氏楚<lb/>
　子縣陳盖滅之矣而止書入其於鄭也入自皇門至<lb/>
　於逵道盖即其國都矣經止書圍一則以聽申叔時<lb/>
　之言而反之一則以鄭伯肉袒之逆而遽許之平與<lb/>
　其悔過也<lb/>
夏六月乙夘晉荀林父帥師及楚子戰于邲晉師敗績<lb/>
　救鄭不書者無及於鄭也以晉主是戰而罪歸林父<lb/>
<pb n="18a"/>　者林父身為元帥不能治先縠違命濟師之罪乃妄<lb/>
　從韓厥分惡之言楚師既乗又不能力戰鼓於軍中<lb/>
　以先退為賞邲之敗實林父之所為也<lb/>
秋七月<lb/>
冬十有二月戊寅楚子滅蕭<lb/>
　蕭宋附庸國楚滅之不能有其地觀定十一年辰佗<lb/>
　彄地入蕭以叛猶為宋地可知矣楚荘滅蕭所以逼<lb/>
　宋而恐中國諸侯也<lb/>
<pb n="18b"/>晉人宋人衛人曹人同盟于清丘<lb/>
　楚横甚矣今又滅蕭以脅宋宋與曹衛皆唇齒之國<lb/>
　猶欲推晉以禦楚晉實不能而徒為此盟以塞責竟<lb/>
　何益於事乎列卿稱人譏也原縠違命喪師晉之罪<lb/>
　人而主是盟人之宜矣<lb/>
宋師伐陳衛人救陳<lb/>
　楚討陳亂而定其國陳之即楚未足責也宋不知自<lb/>
　反而伐之書衛人救陳意在責宋也衛之背盟義自<lb/>
<pb n="19a"/>　著矣<lb/>
十有三年春齊師伐莒<lb/>
夏楚子伐宋<lb/>
　陳鄭宋皆在河南為中國要樞鄭䖏其西宋䖏其東<lb/>
　陳介其間陳鄭既皆歸楚得宋則可圗天下矣故楚<lb/>
　有事中國皆自鄭及宋至又明年之平而南北之勢<lb/>
　成矣<lb/>
秋螽<lb/>
<pb n="19b"/>冬晉殺其大夫先縠<lb/>
　先縠以違命敗邲之師又召狄為清之冦殺之宜矣<lb/>
　稱國以殺而不去其官者罪累上也用非其人而棄<lb/>
　其師君之罪也<lb/>
十有四年春衛殺其大夫孔達<lb/>
　救陳者孔達也晉討而達自殺曷為稱國而不去其<lb/>
　官其君意也君用其言以干盟主而殺達以說于晉<lb/>
　以是為君之過矣<lb/>
<pb n="20a"/>夏五月壬申曹伯夀卒<lb/>
晉侯伐鄭<lb/>
　晉景不能反身修德安夏攘夷而欲雪敗邲之恥區<lb/>
　區伐鄭又何為乎<lb/>
秋九月楚子圍宋<lb/>
　輕舉陳師以見伐今復輕殺其使以見圍宋之幾亡<lb/>
　其國自取之也<lb/>
葬曹文公<lb/>
<pb n="20b"/>冬公孫歸父㑹齊侯于穀<lb/>
　宋之東北界即魯地也豈以楚師圍宋而謀之乎<lb/>
十有五年春公孫歸父㑹楚子于宋<lb/>
　楚所以未遽得志于中國者賴宋為之支縱不能救<lb/>
　嚴兵固圉以為聲援可也乃以周公之後千乗之國<lb/>
　謀其不免至于薦賄不亦鄙乎<lb/>
夏五月宋人及楚人平<lb/>
　楚人圍宋九月於此宋之憊至易子而食析骸以炊<lb/>
<pb n="21a"/>　楚軍亦止有七日之糧耳而晉聽伯宗之言不出一<lb/>
　師以撼之待其威單力盡徐自解罷書曰宋人及楚<lb/>
　人平傷中國之失道也外平不書關於天下之故而<lb/>
　書楚人得宋天下將有南北之勢春秋特致意焉<lb/>
六月癸夘晉師滅赤狄潞氏以潞子嬰兒歸<lb/>
　據左氏則潞之當討者酆舒耳執其君滅其國何為<lb/>
　乎書晉師見其勞民動衆縱大敵棄諸夏而施侮奪<lb/>
　於微弱為可恥也<lb/>
<pb n="21b"/>　季氏曰稱日者謀定於先出其不意不待崇朝也<lb/>
秦人伐晉<lb/>
　乗晉之畧狄土也故貶而人之<lb/>
王札子殺召伯毛伯<lb/>
　以兩下相殺之詞書則王札子擅殺可知矣王之不<lb/>
　王又可知矣<lb/>
秋螽<lb/>
仲孫蔑㑹齊髙固于無婁<lb/>
<pb n="22a"/>　必謀晉楚之故也於是往斷道之盟矣<lb/>
初稅畆<lb/>
　宣公虚内事外調度不給兼以水旱螽災公田之入<lb/>
　薄矣乃復稅畆稅畆者稅其私田履畆十取其一也<lb/>
　其公田仍在非廢助用稅也初者志變法之始其後<lb/>
　作丘甲用田賦至于二猶不足皆宣公唘之也<lb/>
冬蝝生<lb/>
　始生曰蝝既大曰螽秋螽未息冬又生子也<lb/>
<pb n="22b"/>饑<lb/>
　春秋書饑三而宣公獨有其二一書大水之後一書<lb/>
　螽蝝之後甚言國無儲備民無以生也<lb/>
十有六年春王正月晉人滅赤狄甲氏及留吁<lb/>
　帥師者士㑹而稱人貶也畏避強楚威加赤狄謂諸<lb/>
　侯何<lb/>
夏成周宣榭火<lb/>
　爾雅室有東西廂曰廟無東西廂有室曰寢無室曰<lb/>
<pb n="23a"/>　榭楚語云榭以講軍實此宣王復㑹諸侯於東都講<lb/>
　武大射之䖏而非廟也宣王中興之主宣榭火周之<lb/>
　不復中興見矣<lb/>
秋郯伯姬來歸<lb/>
　出也父母訓育弗至致内女婦道之虧郯君失齊家<lb/>
　之道而棄其伉儷交見之矣<lb/>
冬大有年<lb/>
十有七年春王正月庚子許男錫我卒<lb/>
<pb n="23b"/>丁未蔡侯申卒<lb/>
夏葬許昭公葬蔡文公<lb/>
六月癸夘日有食之<lb/>
己未公㑹晉侯衛侯曹伯邾子同盟于斷道<lb/>
　同盟者志同欲也同外楚也魯衛曹邾相隣之國宋<lb/>
　被楚圍懼而推晉晉亦恐四國之即楚盟而固之卻<lb/>
　克未見笑之先固徵㑹於齊則此㑹非為謀齊可知<lb/>
　矣<lb/>
<pb n="24a"/>秋公至自㑹<lb/>
冬十有一月壬午公弟叔肸卒<lb/>
　公母弟也不稱公子不為卿也稱字賢也其賢之何<lb/>
　宣弑而非之也與之財則曰我足矣織屨而食終身<lb/>
　不食宣公之食非之而不去也兄弟無絶道也情可<lb/>
　以明親親義可以厲不軌以取貴乎春秋<lb/>
十有八年春晉侯衛世子臧伐齊<lb/>
　此則以不與斷道之盟故也齊自恃伯國未嘗服晉<lb/>
<pb n="24b"/>　文公之伯嘗懼而從之晉粤四世齊未嘗從也<lb/>
公伐杞<lb/>
　杞世婚於魯僖文之世各一來朝宣公殺惡及視而<lb/>
　杞不來故伐之不自反之甚矣<lb/>
夏四月<lb/>
秋七月邾人戕鄫子于鄫<lb/>
　戕殘賊而殺之也于鄫刺其臣子不能救君難也<lb/>
甲戌楚子旅卒<lb/>
<pb n="25a"/>　楚僣稱王降而稱子仲尼之筆也吳楚之君不書葬<lb/>
　辟其號也恐民之惑也<lb/>
公孫歸父如晉<lb/>
　魯謹事齊斷道之盟始改事晉故始聘晉左氏謂歸<lb/>
　父謀之於公欲以晉人去三桓則何以不謀於素厚<lb/>
　之齊而遽請於新交之晉及為行父所逐又何以不<lb/>
　奔請去三桓之晉而又奔齊耶恐不然<lb/>
冬十月壬戌公薨于路寢<lb/>
<pb n="25b"/>歸父還自晉至笙遂奔齊<lb/>
　行父自文預聞弑赤之罪故逐歸父歸父奔齊則以<lb/>
　父素謹事齊也歸父逐而三家之張甚矣穀梁曰捐<lb/>
　殯而奔其父之使是亦奔父也<lb/>
　<lb/>
　<lb/>
　<lb/>
　春秋孔義卷七<lb/>
</p>

  </div>
            <div>
                <head>春秋孔義卷八</head>
    <p>
<pb n="1a"/>欽定四庫全書<lb/>
　春秋孔義卷八　　　　　明　髙攀龍　撰<lb/>
　　成公<lb/>
元年春王正月公即位<lb/>
二月辛酉葬我君宣公<lb/>
無氷<lb/>
　此政事舒緩紀綱縱弛之象成公幼弱政在三家公<lb/>
　室不張其象已見故當涸隂沍寒而常燠應之<lb/>
<pb n="1b"/>三月作丘甲<lb/>
　古者九夫為井四井為邑四邑為丘四丘為甸甸賦<lb/>
　車一乗每乗七十二人甲士三人凡二十五人為一<lb/>
　甲是四丘共出三甲今作丘甲即一丘出一甲其於<lb/>
　賦増三分之一也為齊難作丘甲益兵備敵農民重<lb/>
　困矣<lb/>
夏臧孫許及晉侯盟于赤棘<lb/>
　稱及者魯所欲為齊難也<lb/>
<pb n="2a"/>秋王師敗績于茅戎<lb/>
　不言戰莫之敢敵也為尊者諱敵不諱敗為親者諱<lb/>
　敗不諱敵言敗績于茅戎言自敗也<lb/>
冬十月<lb/>
二年春齊侯伐我北鄙<lb/>
　魯之事齊甚謹易世而聘㑹不絶及與晉盟斷道而<lb/>
　怨隙成再盟赤棘而北鄙伐矣<lb/>
夏四月丙戌衛孫良夫帥師及齊師戰于新築衛師敗<lb/>
<pb n="2b"/>績<lb/>
　與齊師遇而戰也書及在衛罪衛也<lb/>
六月癸酉季孫行父臧孫許叔孫僑如公孫嬰齊帥師<lb/>
㑹晉郤克衛孫良夫曹公子首及齊侯戰于鞌齊師敗<lb/>
績<lb/>
　將稱元帥不列其餘今四卿並書者魯卿擅兵之始<lb/>
　堅氷之戒也凡戰以受伐者為主此以四國及之者<lb/>
　以一笑之怒殘兵毒衆春秋所惡也<lb/>
<pb n="3a"/>秋七月齊侯使國佐如師己酉及國佐盟于袁婁<lb/>
　國佐如師將以賂免非服晉也而晉大夫要以非禮<lb/>
　國佐不可揖而去之郤克乃使魯衛以其詞為之請<lb/>
　追國佐於袁婁而與之盟是欲盟者晉也求盟在楚<lb/>
　故屈完稱來欲盟在晉故國佐稱及盟見曲直之繩<lb/>
　墨矣<lb/>
　齊自翟泉以來不與晉盟者踰四十年而袁婁以後<lb/>
　三十餘年無㑹不同無役不與則鞌之敗挫之也<lb/>
<pb n="3b"/>八月壬午宋公鮑卒<lb/>
庚寅衛侯速卒<lb/>
取汶陽田<lb/>
　齊所侵也晉使齊歸之不以好得故書取<lb/>
冬楚師鄭師侵衛十有一月公㑹楚公子嬰齊于蜀<lb/>
　魯衛受盟於晉從於伐齊故楚為陽橋之役侵衛侵<lb/>
　魯魯不書以賂退也以中國諸侯降班失列下與荆<lb/>
　蠻之大夫㑹辱己甚矣<lb/>
<pb n="4a"/>丙申公及楚人秦人宋人陳人衛人鄭人齊人曹人邾<lb/>
人薛人鄫人盟于蜀<lb/>
　左氏曰於是乎畏晉而竊與楚盟謂之曰匱盟<lb/>
三年春王正月公㑹晉侯宋公衛侯曹伯伐鄭<lb/>
　左氏以為討邲之役邲之役晉救鄭而自敗于楚非<lb/>
　鄭之罪矣無亦以前年冬楚師鄭師侵衛之故乎夫<lb/>
　使晉能距楚則鄭必服今兵力盡于齊而區區摟諸<lb/>
　侯于從楚之餘宜其不得鄭也若宋衛背殯越境以<lb/>
<pb n="4b"/>　從金革之事則不待貶矣<lb/>
辛亥葬衛穆公<lb/>
二月公至自伐鄭<lb/>
甲子新宫災三日哭<lb/>
　宣宫也不曰宣宫者神主未遷也宫成而主未入遇<lb/>
　災而哭何禮哉宣公弑君篡立立廟災君子於是知<lb/>
　有天道也<lb/>
乙亥葬宋文公<lb/>
<pb n="5a"/>　按左氏文公卒始厚葬始用殉君子謂華元樂舉於<lb/>
　是乎不臣臣治煩去惑者也君生則縱其惑死又益<lb/>
　其侈何臣之為<lb/>
夏公如晉<lb/>
　拜汶陽之田<lb/>
鄭公子去疾帥師伐許<lb/>
　許恃楚不事鄭故也<lb/>
公至自晉<lb/>
<pb n="5b"/>秋叔孫僑如帥師圍棘<lb/>
　棘者汶陽之不服邑也魯於是時稅畆丘甲稅役日<lb/>
　重棘不願為之民也與<lb/>
大雩<lb/>
晉郤克衛孫良夫伐廧咎如<lb/>
　赤狄之餘也<lb/>
冬十有一月晉侯使荀庚來聘衛侯使孫良夫來聘丙<lb/>
午及荀庚盟丁未及孫良夫盟<lb/>
<pb n="6a"/>　諸侯有聘無盟聘而盟非禮也及者公及之不言公<lb/>
　二卿抗也<lb/>
鄭伐許<lb/>
　晉楚爭鄭鄭兩事焉及邲之敗鄭專事楚不通中華<lb/>
　一嵗而再伐許故貶之<lb/>
四年春宋公使華元來聘<lb/>
　宋入春秋聘魯始此<lb/>
三月壬申鄭伯堅卒<lb/>
<pb n="6b"/>杞伯來朝<lb/>
　將歸叔姬也<lb/>
夏四月甲寅臧孫許卒<lb/>
公如晉<lb/>
　公如晉以嘗即楚不為所禮又欲叛晉以文子之言<lb/>
　而止<lb/>
𦵏鄭襄公<lb/>
秋公至自晉<lb/>
<pb n="7a"/>冬城鄆<lb/>
　此西鄆也在濟西田内以取汶陽之田懼齊復爭故<lb/>
　城以備齊<lb/>
鄭伯伐許<lb/>
　喪未踰年以吉禮從金革之事故特稱伯以著其惡<lb/>
五年春王正月杞叔姬來歸<lb/>
　僖三十一年杞伯姬為其子求婦至是四十四年矣<lb/>
　婦人嫁曰歸反曰來歸<lb/>
<pb n="7b"/>仲孫蔑如宋<lb/>
　報華元也<lb/>
夏叔孫僑如㑹晉荀首于穀<lb/>
　荀首如齊逆女也<lb/>
梁山崩<lb/>
　梁山之東南為晉西南為秦西北為白狄當限隔内<lb/>
　外之䖏而崩其變大矣梁山崩而書為天下記異也<lb/>
秋大水<lb/>
<pb n="8a"/>冬十有一月己酉天王崩<lb/>
十有二月己丑公㑹晉侯齊侯宋公衛侯鄭伯曹伯邾<lb/>
子杞伯同盟于蟲牢<lb/>
　許靈公愬鄭伯于楚鄭伯如楚訟不勝歸而請成于<lb/>
　晉盟于蟲牢鄭服也天王崩而㑹盟不廢無王甚矣<lb/>
　故書同以罪之<lb/>
六年春王正月公至自㑹<lb/>
二月辛巳立武宫<lb/>
<pb n="8b"/>　武公之宫也歴世十一矣立者不宜立也非禮也<lb/>
取鄟<lb/>
　季氏曰此近魯微國取之為已邑曰取非滅也<lb/>
衛孫良夫帥師侵宋<lb/>
　蟲牢之盟諸侯復謀㑹而宋辭以子靈之難故晉命<lb/>
　衛侵之復命魯人繼之春秋聨書魯衛責晉深矣<lb/>
夏六月邾子來朝<lb/>
　成公即位而始朝<lb/>
<pb n="9a"/>公孫嬰齊如晉<lb/>
壬申鄭伯費卒<lb/>
秋仲孫蔑叔孫僑如帥師侵宋<lb/>
　晉命也魯之不能自立甚矣<lb/>
楚公子嬰齊帥師伐鄭<lb/>
　以從晉故伐其喪楚罪大矣伯統幾亡而書楚卿帥<lb/>
　師<lb/>
冬季孫行父如晉<lb/>
<pb n="9b"/>　賀遷也晉遷新田<lb/>
晉欒書帥師救鄭<lb/>
　救師出而楚還侵蔡而遇楚救蔡之師晉帥之欲戰<lb/>
　者八人欒書決於三卿之言全師而還可謂善御下<lb/>
　矣　武子可為聽言之法<lb/>
七年春王正月鼷鼠食郊牛角改卜牛鼷鼠又食其角<lb/>
乃免牛<lb/>
　曰免牛不敢斥言不郊也全曰牲傷曰牛<lb/>
<pb n="10a"/>吳伐郯<lb/>
　此夀夢始事也夀夢立二年矣吳始益大稱王吳距<lb/>
　郯稍逺越江淮以伐之爭中國之端也<lb/>
　西亭辨疑曰四夷雖大稱曰子成周舊典也<lb/>
夏五月曹伯來朝<lb/>
　成公嗣位始來朝也<lb/>
不郊猶三望<lb/>
　間有事故書不郊以起三望<lb/>
<pb n="10b"/>秋楚公子嬰齊帥師伐鄭公㑹晉侯齊侯宋公衛侯曹<lb/>
伯莒子邾子杞伯救鄭八月戊辰同盟于馬陵<lb/>
　書救鄭善之也同盟同病楚也莒自晉文之卒至是<lb/>
　始與盟<lb/>
公至自㑹<lb/>
吳入州來<lb/>
　州來楚與國也吳楚爭強始見<lb/>
冬大雩<lb/>
<pb n="11a"/>　舉時則歴酉戌亥三月矣大旱也<lb/>
衛孫林父出奔晉<lb/>
　林父良夫之子衛定公惡而逐之林父亡七年恃晉<lb/>
　反衛復專衛政又十九年遂逐其君春秋中年諸侯<lb/>
　之大夫外交大國以伉其君衛之孫氏魯之季氏其<lb/>
　尤也<lb/>
八年春晉侯使韓穿來言汶陽之田歸之于齊<lb/>
　晉侯二命齊人貪得穿也列卿無所諫正魯君臣不<lb/>
<pb n="11b"/>　能以義自強皆罪也<lb/>
晉欒書帥師侵蔡<lb/>
　自中國之威不足以服楚蔡自翟泉以來不與中國<lb/>
　盟㑹者四十八年矣而蔡再致師大國爭衡而小國受<lb/>
　敗春秋矜焉<lb/>
公孫嬰齊如莒<lb/>
　因馬陵之盟復與莒通左氏曰逆也<lb/>
宋公使華元來聘<lb/>
<pb n="12a"/>　六年魯使二卿侵宋本非魯意故復通好也左氏曰<lb/>
　聘共姬也宣公女<lb/>
夏宋公使公孫夀來納幣<lb/>
　納幣使卿非禮也<lb/>
晉殺其大夫趙同趙括<lb/>
　趙嬰通於莊姬同括逐之姬與欒郤譛於晉侯而殺<lb/>
　之同括無罪而晉失政刑矣故稱國以殺而不去其<lb/>
　官<lb/>
<pb n="12b"/>　按此與史記所載屠岸賈事殊不合王氏經世以屠<lb/>
　岸賈殺趙朔自一事此又一事但史記謂同括嬰同<lb/>
　見殺於下宫之難傳聞之誤趙武蓄於公宫左史皆<lb/>
　合或武避岸賈亦避同括同括死韓厥言於公而立<lb/>
　之未知是否同括嬰皆盾異母弟<lb/>
秋七月天子使召伯來賜公命<lb/>
　臨諸侯曰天王君天下曰天子一也禮有受命無來<lb/>
　賜命命者命為諸侯非正也<lb/>
<pb n="13a"/>冬十月癸夘杞叔姬卒<lb/>
晉侯使士燮來聘叔孫僑如㑹晉士燮齊人邾人伐郯<lb/>
　言伐郯也以其事吳故吳伐而不能救及其既成而<lb/>
　伐之何義乎<lb/>
衛人來媵<lb/>
　媵小事不書此書公羊云錄伯姬也胡氏曰譏逾制<lb/>
　也諸侯一娶九女三國媵則十二女矣<lb/>
九年春王正月杞伯來逆叔姬之喪以歸<lb/>
<pb n="13b"/>　叔姬本不宜出故魯人得以義責使復歸𦵏也<lb/>
公㑹晉侯齊侯宋公衛侯鄭伯曹伯莒子杞伯同盟于<lb/>
蒲<lb/>
　為歸汶陽之田故諸侯貳於晉晉人懼而為此盟亦<lb/>
　書同憂其反覆不終同也鄭則既盟復叛矣<lb/>
公至自㑹<lb/>
二月伯姬歸于宋<lb/>
夏季孫行父如宋致女<lb/>
<pb n="14a"/>　女既嫁三月廟見則成婦矣而後父母使人安之謂<lb/>
　之致女常事爾何以書致女使卿非禮也伯姬賢魯<lb/>
　國重之故使卿致<lb/>
晉人來媵<lb/>
秋七月丙子齊侯無野卒<lb/>
晉人執鄭伯晉欒書帥師伐鄭<lb/>
　楚人以重賂求鄭鄭伯㑹公子成于鄧是從利而忘<lb/>
　義也秋鄭伯如晉既服其罪矣而晉執其君伐其國<lb/>
<pb n="14b"/>　不已暴乎<lb/>
冬十有一月葬齊頃公<lb/>
楚公子嬰齊帥師伐莒庚申莒潰楚人入鄆<lb/>
　楚子重侵陳以救鄭又自陳以伐莒實非救鄭也掩<lb/>
　人之無備而虐之耳馬陵與蒲之盟莒皆與焉晉置<lb/>
　而不問盟主固如是乎<lb/>
秦人白狄伐晉<lb/>
　楚方撓晉爭鄭潰莒以牽其西而秦復與白狄戰其<lb/>
<pb n="15a"/>　東左氏曰諸侯貳故也晉固自取之也<lb/>
鄭人圍許<lb/>
　示晉之不急君也<lb/>
城中城<lb/>
　莒恃陋不備浹旬之間楚克其三都非守國之道然<lb/>
　不務修政撫民而徒恃城守豈足自保乎穀梁子謂<lb/>
　凡城之誌皆譏是也<lb/>
十年春衛侯之弟黒背帥師侵鄭<lb/>
<pb n="15b"/>　晉命也齊年之子無知黒背之子剽皆致篡立春秋<lb/>
　皆以弟書<lb/>
夏四月五卜郊不從乃不郊<lb/>
　五卜瀆也上帝不享可畏哉<lb/>
五月公㑹晉侯齊侯宋公衛侯曹伯伐鄭<lb/>
　按左氏晉執鄭伯而鄭不急君景公有疾晉人立大<lb/>
　子州蒲為君而㑹諸侯伐鄭歸鄭伯夫廢立之際聖<lb/>
　人所謹不應書法如此恐未足信也<lb/>
<pb n="16a"/>齊人來媵<lb/>
　程子曰伯姬之嫁諸侯皆來媵之以見一安子之賢<lb/>
　尚聞於諸侯况君子乎<lb/>
丙午晉侯獳卒<lb/>
秋七月公如晉<lb/>
　晉人止公送葬而不書諱之也<lb/>
冬十月<lb/>
十有一年春王三月公至自晉<lb/>
<pb n="16b"/>　晉人止公九月矣公請受盟而後使歸<lb/>
晉侯使郤犫來聘己丑及郤犫盟<lb/>
　不盟公反公於國而使大夫盟之晉之無禮甚矣<lb/>
夏季孫行父如晉<lb/>
　報聘且涖盟也豈得晉君盟亦大夫盟之耳不書者<lb/>
　諱國恥也<lb/>
秋叔孫僑如如齊<lb/>
　自蟲牢以來晉厚齊魯亦親齊而十四年如齊逆女<lb/>
<pb n="17a"/>　之議始此矣<lb/>
冬十月<lb/>
十有二年春周公出奔晉<lb/>
　周公爭政而出王使劉子盟而入之復出奔晉自周<lb/>
　無出書出見天下無王王無三公也<lb/>
夏公㑹晉侯衛侯于瑣澤<lb/>
　按左氏謂華元合晉楚之成而㑹然楚不至宋亦不<lb/>
　與晉楚為成關係不小不應書法如此豈其為謀狄<lb/>
<pb n="17b"/>　乎<lb/>
秋晉人敗狄于交剛<lb/>
　盖白狄也先敗狄而伐秦報九年之役也<lb/>
冬十月<lb/>
十有三年春晉侯使郤錡來乞師<lb/>
　程子曰不以王命興諸侯之師故書乞卑詞也<lb/>
三月公如京師<lb/>
夏五月公自京師遂㑹晉侯齊侯宋公衛侯鄭伯曹伯<lb/>
<pb n="18a"/>邾人滕人伐秦<lb/>
曹伯廬卒于師<lb/>
秋七月公至自伐秦<lb/>
　不以京師至究其初心也<lb/>
冬葬曹宣公<lb/>
十有四年春王正月莒子朱卒<lb/>
夏衛孫林父自晉歸于衛<lb/>
　歸易辭也自晉奉之故也<lb/>
<pb n="18b"/>秋叔孫僑如如齊逆女<lb/>
　稱族尊君命也<lb/>
鄭公子喜帥師伐許<lb/>
　此許之所以遷見晉厲之不伯矣<lb/>
九月僑如以夫人婦姜氏至自齊<lb/>
　僑如不氏一事而再見者卒名耳婦者有姑之辭氏<lb/>
　者别于非妾姑也出姜以成風不氏穆姜以敬嬴不<lb/>
　氏也大夫不以夫人以夫人非正也刺不親迎也<lb/>
<pb n="19a"/>冬十月庚寅衛侯臧卒<lb/>
秦伯卒<lb/>
十有五年春王二月葬衛定公<lb/>
三月乙巳仲嬰齊卒<lb/>
　嬰齊公子遂之子公孫歸父之弟歸父奔齊魯人徐<lb/>
　傷其無後也使嬰齊後之以弟後兄非序也故書曰<lb/>
　仲嬰齊不曰仲孫不與子為父孫也<lb/>
癸丑公㑹晉侯衛侯鄭伯曹伯宋世子成齊國佐邾人<lb/>
<pb n="19b"/>同盟于戚晉侯執曹伯歸于京師<lb/>
　曹伯卒于師負芻殺太子自立稱侯以執執有罪也<lb/>
　歸于京師禮也此伯討也而猶不掩曹伯之與盟者<lb/>
　以為先執曹伯以令諸侯而後盟之乃盡善也故書<lb/>
　同盟見其既同矣<lb/>
公至自㑹<lb/>
夏六月宋公固卒<lb/>
楚子伐鄭<lb/>
<pb n="20a"/>　晉楚為成甫及三嵗而楚為首禍<lb/>
秋八月庚辰葬宋共公<lb/>
宋華元出奔晉宋華元自晉歸于宋宋殺其大夫山宋<lb/>
魚石出奔楚<lb/>
　蕩山弱公室殺公子肥元欲討山而力不能故出奔<lb/>
　魚石懼其挾晉援而桓氏不祀於宋故自止之於河<lb/>
　上而許以討山然後歸元之出元之入皆正也山不<lb/>
　書氏害公族也魚石之奔親於山而嘗同惡恐見及<lb/>
<pb n="20b"/>　也<lb/>
冬十有一月叔孫僑如㑹晉士燮齊髙無咎宋華元衛<lb/>
孫林父鄭公子鰌邾人㑹于鍾離<lb/>
　始通吳也吳求㑹諸侯諸侯之衆往而從之故㑹又<lb/>
　㑹也<lb/>
許遷于葉<lb/>
　畏偪于鄭也中國無伯春秋深著小國之失所也<lb/>
十有六年春王正月雨木冰<lb/>
<pb n="21a"/>　雨而木冰也木者少陽幼君大臣之象冰者兵象也<lb/>
夏四月辛未滕子卒<lb/>
鄭公子喜帥師侵宋<lb/>
　鄭服中國五年矣至是附楚侵宋自是與楚同病中<lb/>
　國諸侯之兵無寧嵗矣<lb/>
六月丙寅朔日有食之<lb/>
晉侯使欒黶來乞師<lb/>
甲午晦晉侯及楚子鄭伯戰于鄢陵楚子鄭師敗績<lb/>
<pb n="21b"/>　晉吕錡射楚子中目故楚不稱師君傷為重也<lb/>
楚殺其大夫公子側<lb/>
　楚共身在行間以罷卒致敗嬰齊以令尹將左軍而<lb/>
　與側相惡致有此敗故稱國以殺君臣同責也<lb/>
秋公㑹晉侯齊侯衛侯宋華元邾人于沙隨不見公<lb/>
　魯以内難師出後期晉聽僑如之譖不見公不諱者<lb/>
　曲不在公也<lb/>
公至自㑹<lb/>
<pb n="22a"/>公㑹尹子晉侯齊國佐邾人伐鄭<lb/>
　厲公三伐鄭而三挾王臣其瀆甚矣<lb/>
曹伯歸自京師<lb/>
　不名不稱復歸位未絶也自京師王命也王討之不<lb/>
　行也<lb/>
九月晉人執季孫行父舍之于苕丘<lb/>
　舍止也時從公伐鄭晉復以僑如之譖而執之<lb/>
冬十月乙亥叔孫僑如出奔齊<lb/>
<pb n="22b"/>　季孫得釋將與公偕歸故僑如懼罪而出奔魯人立<lb/>
　其弟豹為叔孫後是為穆叔<lb/>
十有二月乙丑季孫行父及晉郤犫盟于扈<lb/>
公至自㑹<lb/>
　沙隨之㑹既不見公伐鄭之㑹又不得與宗卿見執<lb/>
　公待於鄆晉釋行父方與偕歸不可以伐鄭致故曰<lb/>
　至自㑹以見公之不與伐鄭也<lb/>
乙酉刺公子偃<lb/>
<pb n="23a"/>　穆姜使公逐季孟而指公子偃公子鉏曰女不可是<lb/>
　皆君也夫言出穆姜非偃意也成公遽殺其弟忍矣<lb/>
十有七年春衛北宫括帥師侵鄭<lb/>
　晉命也左氏謂鄭侵晉衛救晉而侵鄭<lb/>
夏公㑹尹子單子晉侯齊侯宋公衛侯曹伯邾人伐鄭<lb/>
　晉不能服鄭故假天子威周命二卿㑹之<lb/>
六月乙酉同盟于柯陵<lb/>
　前此征伐未嘗出王官也未嘗盟王卿士也去年王<lb/>
<pb n="23b"/>　官出今年卿士盟三伐鄭而不服徒為亂而已<lb/>
秋公至自㑹<lb/>
　伐後而盟故以㑹至穀梁以謂二事偶則以後事致<lb/>
　也<lb/>
齊髙無咎出奔莒<lb/>
　以慶克之故髙國不能自保崔氏於是復進矣<lb/>
九月辛丑用郊<lb/>
　郊者春事也不時未有甚於此者曰用不宜用也<lb/>
<pb n="24a"/>晉侯使荀罃來乞師<lb/>
冬公㑹單子晉侯宋公衛侯曹伯齊人邾人伐鄭<lb/>
　夏伐鄭楚師至而諸侯還冬伐鄭楚師至而諸侯還<lb/>
　厲公無服人之德而人心之不一見矣<lb/>
十有一月公至自伐鄭<lb/>
壬申公孫嬰齊卒于貍脤<lb/>
　從公伐鄭還而道卒<lb/>
十有二月丁巳朔日有食之<lb/>
<pb n="24b"/>邾子貜且卒<lb/>
　邾子在位四十年<lb/>
晉殺其大夫郤錡郤犫郤至<lb/>
　欒郤自傾危趙氏之後權勢日張郤氏一族三卿雖<lb/>
　欒氏亦忌之矣故一朝羣怨並興厲公不道輕聽而<lb/>
　殺其三卿此自禍之道也誰與䖏矣<lb/>
楚人滅舒庸<lb/>
　舒庸恃吳而不備也<lb/>
<pb n="25a"/>十有八年春王正月晉殺其大夫胥童<lb/>
庚申晉弑其君州蒲<lb/>
　殺胥童者書偃也胥童道君為亂國人所欲殺也故<lb/>
　稱國以殺<lb/>
　按左氏書偃執公於匠麗氏而使程滑弑之春秋不<lb/>
　著賊之名字穀梁曰稱國以弑君惡甚矣公羊曰衆<lb/>
　弑君之辭恐左氏未得當日事情之核也若於書偃<lb/>
　分疏非所以訓矣<lb/>
<pb n="25b"/>齊殺其大夫國佐<lb/>
　慶克通於聲孟子靈公入孟子之言刖鮑牽逐髙無<lb/>
　咎及國佐殺克公既與盟而復之而又殺之故稱國<lb/>
　以殺罪累上也此崔慶專國之始事矣<lb/>
公如晉<lb/>
　朝嗣君也<lb/>
夏楚子鄭伯伐宋宋魚石復入于彭城<lb/>
　復入者已絶而復入惡之甚者惡楚之納亂臣也<lb/>
<pb n="26a"/>公至自晉晉侯使士匄來聘<lb/>
秋杞伯來朝<lb/>
八月邾子來朝<lb/>
築鹿囿<lb/>
己丑公薨于路寢<lb/>
冬楚人鄭人侵宋<lb/>
晉侯使士魴來乞師<lb/>
　齊桓伯業始於平宋亂晉文伯業始於釋宋圍悼公<lb/>
<pb n="26b"/>　伯業又始於彭城之救宋故韓獻子曰成伯安彊自<lb/>
　宋始矣<lb/>
十有二月仲孫蔑㑹晉侯宋公衛侯邾子齊崔杼同盟<lb/>
于虚朾<lb/>
　同外楚而救宋也<lb/>
丁未葬我君成公<lb/>
　<lb/>
　春秋孔義卷八<lb/>
</p>

  </div>
            <div>
                <head>春秋孔義卷九</head>
    <p>
<pb n="1a"/>欽定四庫全書<lb/>
　春秋孔義卷九　　　　明　髙攀龍　撰<lb/>
　　襄公<lb/>
元年春王正月公即位<lb/>
仲孫蔑㑹晉欒黶宋華元衛寗殖曹人莒人邾人滕人<lb/>
薛人圍宋彭城<lb/>
　楚已取彭城封魚石戍之三百乗矣曷為繫之宋楚<lb/>
　不得取之宋魚石不得受之楚所以抑強夷黜叛臣<lb/>
<pb n="1b"/>　也<lb/>
夏晉韓厥帥師伐鄭仲孫蔑㑹齊崔杼曹人邾人杞人<lb/>
次于鄫<lb/>
　悼公既圍彭城禽五大夫於是伐鄭討其從楚納魚<lb/>
　石之罪以韓厥獨攻其前以五國之兵援其後楚兵<lb/>
　不出則厥敵鄭而有餘楚兵出則五國足以鬭楚而<lb/>
　不懾皆所以謹用諸侯而不忍鬭其民也<lb/>
秋楚公子壬夫帥師侵宋<lb/>
<pb n="2a"/>　侵宋所以救鄭也<lb/>
九月辛酉天王崩邾子來朝<lb/>
冬衛侯使公孫剽來聘晉侯使荀罃來聘<lb/>
　禮諸侯相見揖讓入門不得終禮者六天子崩其一<lb/>
　也春秋繼王崩而書朝聘朝者聘者受者皆罪也<lb/>
二年春王正月葬簡王<lb/>
　五月而葬速<lb/>
鄭師伐宋<lb/>
<pb n="2b"/>　楚令也<lb/>
夏五月庚寅夫人姜氏薨<lb/>
六月庚辰鄭伯睔卒<lb/>
　不書葬者成公背中國諸侯不㑹其葬也<lb/>
晉師宋師衛寗殖侵鄭<lb/>
　鄭雖叛中國伐喪非禮也師衆將卑稱師將尊師少<lb/>
　稱將<lb/>
秋七月仲孫蔑㑹晉荀罃宋華元衛孫林父曹人邾人<lb/>
<pb n="3a"/>于戚<lb/>
　謀鄭也<lb/>
己丑葬我小君齊姜<lb/>
　襄公嫡母也季氏以為宣夫人<lb/>
叔孫豹如宋<lb/>
　通嗣君也<lb/>
冬仲孫蔑㑹晉荀罃齊崔杼宋華元衛孫林父曹人邾<lb/>
人滕人薛人小邾人于戚遂城虎牢<lb/>
<pb n="3b"/>　以偪鄭也於是鄭人乃成虎牢鄭巖邑不係之鄭者<lb/>
　鄭不能有也<lb/>
楚殺其大夫公子申<lb/>
　左氏以為申為右司馬多受小國之賂以偪子重子<lb/>
　辛楚人殺之<lb/>
三年春楚公子嬰齊帥師伐吳<lb/>
公如晉<lb/>
夏四月壬戌公及晉侯盟于長樗<lb/>
<pb n="4a"/>　長樗近晉地去其國而與公盟悼公之敬也<lb/>
公至自晉<lb/>
六月公㑹單子晉侯宋公衛侯鄭伯莒子邾子齊世子<lb/>
光己未同盟于雞澤<lb/>
　同外楚也㑹盟異日故别書日<lb/>
陳侯使袁僑如㑹<lb/>
　陳請服也病楚政而即晉也本非召㑹來復後時故<lb/>
　書如㑹<lb/>
<pb n="4b"/>戊寅叔孫豹及諸侯之大夫及陳袁僑盟<lb/>
　陳自辰陵即楚二十八年矣今始如㑹故使大夫盟<lb/>
　而固之<lb/>
秋公至自㑹<lb/>
冬晉荀罃帥師伐許<lb/>
　許自新城以來不與中國㑹盟四十餘年矣為鄭虐<lb/>
　而遷葉依楚豈能一旦叛楚哉荀罃賢大夫也規模<lb/>
　欲速如此宜許之終不服而已服之陳亦並失之也<lb/>
<pb n="5a"/>四年春王三月己酉陳侯午卒<lb/>
夏叔孫豹如晉<lb/>
　報荀罃之聘也襄公聘晉者九始于此年<lb/>
秋七月戊子夫人姒氏薨<lb/>
　成公妾襄公母也<lb/>
葬陳成公<lb/>
八月辛亥葬我小君定姒<lb/>
冬公如晉<lb/>
<pb n="5b"/>陳人圍頓<lb/>
　頓近於陳僖二十五年楚人圍陳納頓頓為楚與故<lb/>
　陳不敢伐今陳事晉楚使頓間陳而侵之陳人圍頓<lb/>
　以怒楚則非保國之道矣<lb/>
五年春公至自晉<lb/>
夏鄭伯使公子發來聘<lb/>
　通嗣君也終春秋鄭聘魯惟此<lb/>
叔孫豹鄫世子巫如晉<lb/>
<pb n="6a"/>　鄫屬魯故魯以鄫世子托於晉不書及猶晉大夫云<lb/>
　爾以國君之世子列於大夫非正也交譏之<lb/>
仲孫蔑衛孫林父㑹吳于善道<lb/>
　魯衛俱受命於晉故不書及晉楚爭衡權在吳故晉<lb/>
　急於吳魯衛近吳故令先㑹且告㑹期<lb/>
秋大雩<lb/>
楚殺其大夫公子壬夫<lb/>
　楚人討陳叛曰繇令尹子辛實侵欲焉乃殺之<lb/>
<pb n="6b"/>公㑹晉侯宋公陳侯衛侯鄭伯曹伯莒子邾子滕子薛<lb/>
伯齊世子光吳人鄫人于戚<lb/>
　吳來㑹非為主也成九年為蒲之㑹將以㑹吳而吳<lb/>
　不至故十五年諸侯之大夫㑹之于鍾離前三年㑹<lb/>
　雞澤使荀㑹逆吳子又不至今年吳子使夀越如晉<lb/>
　請聽諸侯之好故晉使魯衛先㑹之而為戚之㑹凡<lb/>
　序吳者來㑹也殊吳者往㑹之也<lb/>
公至自㑹<lb/>
<pb n="7a"/>冬戍陳<lb/>
　諸侯受命于戚還國遣戍故獨書魯戍陳附中國而<lb/>
　楚爭之助陳距楚春秋所與也<lb/>
楚公子貞帥師伐陳<lb/>
公㑹晉侯宋公衛侯鄭伯曹伯齊世子光救陳<lb/>
　善救陳也<lb/>
十有二月公至自救陳<lb/>
辛未季孫行父卒<lb/>
<pb n="7b"/>　文子相三君而無私積然黨仲遂弑君大節不足稱<lb/>
　也其子宿嗣是為武子於是始營私家矣<lb/>
六年春王三月壬午杞伯姑容卒<lb/>
夏宋華弱來奔<lb/>
　平公以其為樂轡梏於朝也而逐之<lb/>
秋葬杞桓公<lb/>
滕子來朝<lb/>
莒人滅鄫<lb/>
<pb n="8a"/>　穀梁曰非滅也立異姓以涖祭祀滅亡之道也晉博<lb/>
　士秦秀曰昔鄫養外甥莒公子為後春秋書莒人滅<lb/>
　鄫趙伯循曰莒人以兵破鄫立其子使守之而為附<lb/>
　庸其子或鄫之外孫故當時有鄫甥守祀之説後至<lb/>
　昭四年魯復取鄫以此季氏亦取趙氏之說似為長<lb/>
　也<lb/>
冬叔孫豹如邾<lb/>
　按左氏記三年邾莒伐鄫魯救鄫侵邾敗於狐駘此<lb/>
<pb n="8b"/>　聘謂為修平竊疑諱敗可也不應並其事没之不報<lb/>
　可也不應貴卿遽往聘而修平恐此是報邾子之來<lb/>
　朝而狐駘之傳為未真也<lb/>
季孫宿如晉<lb/>
　左氏謂晉以鄫故來討莒自滅鄫何故討魯宿之如<lb/>
　晉當以嗣位而見伯主行父喪未及朞而宿以吉禮<lb/>
　奉使自成公以前尚未蔑禮至是也<lb/>
十有二月齊侯滅萊<lb/>
<pb n="9a"/>　齊圖萊久矣自宣七年伐萊至是遂滅之<lb/>
七年春郯子來朝<lb/>
夏四月三卜郊不從乃免牲<lb/>
　不時也宜其不從矣<lb/>
小邾子來朝<lb/>
城費<lb/>
　私邑自專之禍實造端矣故謹書之<lb/>
秋季孫宿如衛<lb/>
<pb n="9b"/>　報聘也<lb/>
八月螽<lb/>
冬十月衛侯使孫林父來聘壬戌及孫林父盟<lb/>
　報季孫宿之聘尋孫良夫之盟也<lb/>
楚公子貞帥師圍陳<lb/>
十有二月公㑹晉侯宋公陳侯衛侯曹伯莒子邾子于<lb/>
鄬<lb/>
　謀救陳也陳侯逃歸不成救故不書<lb/>
<pb n="10a"/>鄭伯髠頑如㑹未見諸侯丙戌卒于鄵<lb/>
　未見諸侯而曰如㑹者致其志也鄭僖公之卒三傳<lb/>
　皆以為弑而書卒者左則曰以瘧疾赴也公羊則曰<lb/>
　為中國諱也穀梁則曰不使夷狄之民加乎中國之<lb/>
　君也趙鵬飛氏季本氏以為本未嘗弑也豈當時事<lb/>
　有難明賊無所歸有不得不從赴告之文者乎<lb/>
陳侯逃歸<lb/>
　逃義曰逃春秋逃陳鄭所以矛齊晉也<lb/>
<pb n="10b"/>八年春王正月公如晉<lb/>
　如晉朝且聽朝聘之數<lb/>
夏葬鄭僖公<lb/>
鄭人侵蔡獲蔡公子燮<lb/>
　蔡楚之與也能無致楚之討乎故子産曰小國無文<lb/>
　徳而有武功禍莫大焉<lb/>
季孫宿㑹晉侯鄭伯齊人宋人衛人邾人于邢丘<lb/>
　命朝聘之數故公在而大夫㑹非正也不書季孫則<lb/>
<pb n="11a"/>　疑於諸侯國之微者書季孫而人諸侯之大夫所以<lb/>
　嚴君臣之分謹上下之交而革伯者苟且之政也<lb/>
公至自晉<lb/>
莒人伐我東鄙<lb/>
　以疆鄫田也而莒之強魯之弱伯主之無威見矣<lb/>
秋九月大雩<lb/>
冬楚公子貞帥師伐鄭<lb/>
　討侵蔡也此鄭又從楚之始<lb/>
<pb n="11b"/>晉侯使士匄來聘<lb/>
　拜公之辱告將用師於鄭<lb/>
九年春宋災<lb/>
夏季孫宿如晉<lb/>
　報范宣子之聘也<lb/>
五月辛酉夫人姜氏薨<lb/>
　成公母<lb/>
秋八月癸未葬我小君穆姜<lb/>
<pb n="12a"/>冬公㑹晉侯宋公衛侯曹伯莒子邾子滕子薛伯杞伯<lb/>
小邾子齊世子光伐鄭十有二月己亥同盟于戯<lb/>
　伐鄭而書同盟下書楚子伐鄭則鄭受盟可知特鄭<lb/>
　伯未嘗如師耳<lb/>
楚子伐鄭<lb/>
　明年諸侯伐鄭則鄭及楚平可知矣晉伐從晉楚伐<lb/>
　從楚所謂犧牲玉帛待於二境以待強者鄭之執政<lb/>
　謀國不臧甚矣<lb/>
<pb n="12b"/>十年春公㑹晉侯宋公衛侯曹伯莒子邾子滕子薛伯<lb/>
杞伯小邾子齊世子光㑹吳于柤<lb/>
　㑹又㑹外之也吳子在柤晉以諸侯往㑹之<lb/>
夏五月甲午遂滅偪陽<lb/>
　偪陽楚與國吳晉往來之道左氏曰欲以封宋向戌<lb/>
　戍辭不受乃與宋公穀梁曰書遂者不以中國從夷<lb/>
　狄也<lb/>
公至自㑹<lb/>
<pb n="13a"/>　不至滅而至㑹舉其可道者也<lb/>
楚公子貞鄭公孫輙帥師伐宋<lb/>
　宋事晉最謹而又受偪陽故也<lb/>
晉師伐秦<lb/>
　去年秦人侵晉晉饑不能報至是伐之是時秦人南<lb/>
　交於楚而秦景公妹又為楚共王夫人<lb/>
秋莒人伐我東鄙<lb/>
　間諸侯之有事也<lb/>
<pb n="13b"/>公㑹晉侯宋公衛侯曹伯莒子邾子齊世子光滕子薛<lb/>
伯杞伯小邾子伐鄭<lb/>
　自是晉人凡三伐鄭皆以楚鄭加兵於宋而後動亦<lb/>
　不得已而應之者也齊光以世子長於小國之君以<lb/>
　其先至而躋之也非禮甚矣<lb/>
冬盜殺鄭公子騑公子發公孫輙<lb/>
　鄭之從楚以勞中國皆公子騑之罪也從楚之人弑<lb/>
　君之賊而發輙惟騑是從鄭不能討而盜得殺之不<lb/>
<pb n="14a"/>　書大夫失卿職也<lb/>
戍鄭虎牢楚公子貞帥師救鄭<lb/>
　戍者諸侯之師也城虎牢不係之鄭者欲共拒楚天<lb/>
　下之詞也戍係之鄭者為鄭戍之也一國之詞也楚<lb/>
　本爭鄭救非善之書救陳見晉之終失陳書救鄭見<lb/>
　楚之終失鄭<lb/>
公至自伐鄭<lb/>
十有一年春王正月作三軍<lb/>
<pb n="14b"/>　三軍魯之舊也後以伯主之令軍多則貢重故為二<lb/>
　軍今復其舊何以曰作三家始三分公室而各有其<lb/>
　一也<lb/>
夏四月四卜郊不從乃不郊<lb/>
鄭公孫舍之帥師侵宋<lb/>
　從子展之謀欲致諸侯使晉人致力爭鄭而後固與<lb/>
　晉也<lb/>
公㑹晉侯宋公衛侯曹伯齊世子光莒子邾子滕子薛<lb/>
<pb n="15a"/>伯杞伯小邾子伐鄭<lb/>
秋七月己未同盟于亳城北<lb/>
　左氏記盟誓之言祇言十二國則是鄭未嘗與而諸<lb/>
　侯自同盟也<lb/>
公至自伐鄭<lb/>
楚子鄭伯伐宋<lb/>
公㑹晉侯宋公衛侯曹伯齊世子光莒子邾子滕子薛<lb/>
伯杞伯小邾子伐鄭㑹于蕭魚<lb/>
<pb n="15b"/>　地㑹而後伐未集事之詞也伐而後地㑹集事之詞<lb/>
　也伐楚盟召陵伐鄭㑹蕭魚皆序績也<lb/>
公至自㑹<lb/>
　不以伐鄭至得鄭之詞也<lb/>
楚人執鄭行人良霄<lb/>
　書楚人執鄭行人良霄則鄭之服晉可知矣至是楚<lb/>
　不復出師爭鄭而鄭不敢背晉者二十四年此晉悼<lb/>
　之績也<lb/>
<pb n="16a"/>冬秦人伐晉<lb/>
　為楚救鄭也<lb/>
十有二年春王三月莒人伐我東鄙圍台<lb/>
　伐我未有書圍邑者書圍邑始此公五與莒子㑹而<lb/>
　莒間嵗伐我魯弱可知矣<lb/>
季孫宿帥師救台遂入鄆<lb/>
　大夫無遂事受命而救台不受命而入鄆惡季孫宿<lb/>
　也<lb/>
<pb n="16b"/>夏晉侯使士魴來聘<lb/>
　來拜師也<lb/>
秋九月吳子乗卒<lb/>
　吳始書卒夀夢始僭稱王故不書葬<lb/>
冬楚公子貞帥師侵宋<lb/>
　報晉之取鄭也楚兵亦不至宋盖為晉不戰所屈也<lb/>
公如晉<lb/>
　朝且報聘也<lb/>
<pb n="17a"/>十有三年春公至自晉<lb/>
夏取邿<lb/>
　近魯小邑也<lb/>
秋九月庚辰楚子審卒<lb/>
冬城防<lb/>
　防在齊南而近莒是時為臧孫氏邑城防以備莒亦<lb/>
　備齊也<lb/>
十有四年春王正月季孫宿叔老㑹晉士匄齊人宋人<lb/>
<pb n="17b"/>衛人鄭公孫蠆曹人莒人邾人滕人薛人杞人小邾人<lb/>
㑹吳于向<lb/>
　吳為楚敗為吳謀楚也是時鄭雖服而悼公尚欲報<lb/>
　秦故親吳以遏楚卿使則大夫介禮也兩卿並使故<lb/>
　並書季孫宿以卿為介而不使之免叔老介於宿而<lb/>
　不敢避胥失之矣<lb/>
二月乙未朔日有食之<lb/>
夏四月叔孫豹㑹晉荀偃齊人宋人衛北宫括鄭公孫<lb/>
<pb n="18a"/>蠆曹人莒人邾人滕人薛人杞人小邾人伐秦<lb/>
　報櫟之役也自此終春秋之世秦不復與晉爭齊宋<lb/>
　稱人而復位衛鄭之上必非未命大夫左氏以為惰<lb/>
　也衛北宫括不書於向之㑹而書於伐秦攝也季本<lb/>
　氏以當時諸侯大夫位次或以國之大小或以勢之<lb/>
　強弱或以事之勤惰或以至之後先皆繇為主者之<lb/>
　意而爵位尊卑俱越其常矣此說得之而特以稱人<lb/>
　皆為微者則不盡然也<lb/>
<pb n="18b"/>己未衛侯出奔齊<lb/>
　孫林父甯殖出其君也而書衛侯出奔者出其為言<lb/>
　豈臣子所施於君父但書出奔而已言出奔則或君<lb/>
　無道或臣強皆可推其上下比事而見矣此聖人之<lb/>
　筆也<lb/>
莒人伐我東鄙<lb/>
　莒自滅鄫之後四伐魯矣<lb/>
秋楚公子貞帥師伐吳<lb/>
<pb n="19a"/>冬季孫宿㑹晉士匄宋華閱衛孫林父鄭公孫蠆莒人<lb/>
邾人于戚<lb/>
　林父立剽晉侯以問荀偃對曰不如因而定之故㑹<lb/>
　于戚以定剽亂不能討㑹其賊以定之不義甚矣此<lb/>
　晉悼之衰也<lb/>
十有五年春宋公使向戌來聘二月己亥及向戌盟于<lb/>
劉<lb/>
　報豹之聘尋亳之盟聘而盟非禮也不盟于國而于<lb/>
<pb n="19b"/>　劉崇向戌也不言公伉也<lb/>
劉夏逆王后于齊<lb/>
　天子不親迎卿往逆而公監之禮也劉夏士也士而<lb/>
　逆后是不重人倫之本而輕天下之母矣過我故志<lb/>
　之<lb/>
夏齊侯伐我北鄙圍成公救成至遇<lb/>
　救成至遇不敢進也<lb/>
　晉悼㑹諸侯者六齊靈皆不親行衛侯奔齊而戚之<lb/>
<pb n="20a"/>　㑹以定衛而齊不與焉益輕晉矣故遂有北鄙之師<lb/>
季孫宿叔孫豹帥師城成郛<lb/>
　成孟氏邑郛外城<lb/>
秋八月丁巳日有食之<lb/>
邾人伐我南鄙<lb/>
　邾貳晉與齊黨莒也<lb/>
冬十有一月癸亥晉侯周卒<lb/>
十有六年春王正月𦵏晉悼公<lb/>
<pb n="20b"/>　急於㑹諸侯喪未三月而速𦵏也<lb/>
三月公㑹晉侯宋公衛侯鄭伯曹伯莒子邾子薛伯杞<lb/>
伯小邾子于溴梁<lb/>
　平公承父之志欲討邾莒兼虞諸侯有異志故為是<lb/>
　㑹然踰月而𦵏改服而蒸合諸侯接㑹享其越禮甚<lb/>
　矣不懐親甚矣<lb/>
戊寅大夫盟<lb/>
　諸侯㑹而曰大夫盟政在大夫也不曰諸侯之大夫<lb/>
<pb n="21a"/>　大夫不臣也自是君若贅旒矣世變之益降也<lb/>
晉人執莒子邾子以歸<lb/>
　以我故執之不歸京師非伯討也故稱人而二君不<lb/>
　名<lb/>
齊侯伐我北鄙<lb/>
　齊既叛晉又以公討莒邾也<lb/>
夏公至自㑹<lb/>
五月甲子地震<lb/>
<pb n="21b"/>叔老㑹鄭伯晉荀偃衛甯殖宋人伐許<lb/>
　許欲棄楚請遷於晉許大夫不可故晉伐之鄭非主<lb/>
　兵也曷為㑹鄭伯臣不可過君也鄭與許有宿怨故<lb/>
　君親行焉<lb/>
秋齊侯伐我北鄙圍成<lb/>
大雩<lb/>
冬叔孫豹如晉<lb/>
　言齊故也<lb/>
<pb n="22a"/>十有七年春王二月庚午邾子牼卒<lb/>
宋人伐陳<lb/>
　書伐許伐陳皆著楚之詘也<lb/>
夏衛石買帥師伐曹<lb/>
　衛孫蒯越境田獵而遭曹人之訽辱不能自反而將<lb/>
　兵攻其國亦甚矣<lb/>
秋齊侯伐我北鄙圍桃齊髙厚帥師伐我北鄙圍防<lb/>
九月大雩<lb/>
<pb n="22b"/>宋華臣出奔陳<lb/>
　華臣暴其宗室而亂宋政不有國討失政刑矣君子<lb/>
　違不適讐國陳宋讐也而奔焉尤可誅也<lb/>
冬邾人伐我南鄙<lb/>
　邾子執於晉既歸而卒故嗣子助齊而修先君之怨<lb/>
十有八年春白狄來<lb/>
　不書朝者彼不當朝魯不當受其朝也<lb/>
夏晉人執衛行人石買<lb/>
<pb n="23a"/>　為曹故也然行人非所執執不歸京師舍林父逐君<lb/>
　之惡而此之執夫豈伯討乎<lb/>
秋齊師伐我北鄙<lb/>
冬十月公㑹晉侯宋公衛侯鄭伯曹伯莒子邾子滕子<lb/>
薛伯杞伯小邾子同圍齊<lb/>
　侵伐圍入未有書同者此書同圍諸侯所同疾也<lb/>
曹伯負芻卒于師<lb/>
楚公子午帥師伐鄭<lb/>
<pb n="23b"/>十有九年春王正月諸侯盟于祝柯<lb/>
　再舉諸侯間有異事而㑹盟殊地也<lb/>
晉人執邾子<lb/>
　以伐我故不言以歸釋之也<lb/>
公至自伐齊<lb/>
　書同圍齊而以伐致大諸侯之伐而免其圍齊之罪<lb/>
　詞也<lb/>
取邾田自漷水<lb/>
<pb n="24a"/>　取邾田以漷水為界<lb/>
季孫宿如晉<lb/>
　拜師也<lb/>
葬曹成公<lb/>
夏衛孫林父帥師伐齊<lb/>
　討強暴而使逐君之大夫尸其事晉何以服齊乎<lb/>
秋七月辛夘齊侯環卒<lb/>
晉士匄帥師侵齊至穀聞齊侯卒乃還<lb/>
<pb n="24b"/>　還善詞也大其不伐喪也穀齊地大夫以君命出境<lb/>
　進退得專之矣未出境則墠帷而歸命乎介可也<lb/>
八月丙辰仲孫蔑卒<lb/>
齊殺其大夫髙厚<lb/>
　殺髙厚者崔杼也以國殺亦莊公所欲也自是大權<lb/>
　在杼而射股之禍兆矣<lb/>
鄭殺其大夫公子嘉<lb/>
　盜殺三卿嘉知而不言欲起楚師以告諸大夫故楚<lb/>
<pb n="25a"/>　人伐鄭又專國政不協于人嘉則有罪矣子展子西<lb/>
　率國人殺而分其室則非正討也故稱國以殺而不<lb/>
　去其官<lb/>
冬葬齊靈公<lb/>
城西郛<lb/>
叔孫豹㑹晉士匄于柯<lb/>
　齊及晉平魯猶懼而自托於晉也<lb/>
城武城<lb/>
<pb n="25b"/>　猶備齊<lb/>
二十年春王正月辛亥仲孫速㑹莒人盟于向<lb/>
　及莒平也孟莊子未練從政無復三年喪也<lb/>
夏六月庚申公㑹晉侯齊侯宋公衛侯鄭伯曹伯莒子<lb/>
邾子滕子薛伯杞伯小邾子盟于澶淵<lb/>
　齊成故也<lb/>
秋公至自㑹<lb/>
仲孫速帥師伐邾<lb/>
<pb n="26a"/>　魯之報邾足矣而又伐之澶淵之盟何取焉<lb/>
蔡殺其大夫公子燮蔡公子履出奔楚<lb/>
　燮盖嘗為鄭所獲者欲事晉而為國人所殺履其母<lb/>
　弟出奔從夷則非兄志矣<lb/>
陳侯之弟黄出奔楚<lb/>
　為慶氏所不容曰弟親之也親而奔之惡也<lb/>
叔老如齊<lb/>
　始修好也<lb/>
<pb n="26b"/>冬十月丙辰朔日有食之<lb/>
季孫宿如宋<lb/>
　報向戌聘也<lb/>
二十有一年春王正月公如晉<lb/>
　拜師及取邾田也<lb/>
邾庶其以漆閭邱來奔<lb/>
　以地奔甚於叛矣於是公在晉季孫宿納之也昭公<lb/>
　如晉而牟夷以牟婁防來昭公在乾侯而黒肱以濫<lb/>
<pb n="27a"/>　來為盜藪者實季氏也<lb/>
夏公至晉<lb/>
秋晉欒盈出奔楚<lb/>
　欒盈者書之孫黶之子書執晉權滅趙宗害郤氏厲<lb/>
　公見弑實書所主黶之汰虐積惡有自矣盈不能防<lb/>
　閑其母故為州賓所譛范匄所逐春秋正本之書故<lb/>
　國君見出大夫見逐皆不書所逐之人而以自奔為<lb/>
　文明其自取之也<lb/>
<pb n="27b"/>九月庚戌朔日有食之<lb/>
冬十月庚辰朔日有食之<lb/>
　比年食又比月食八年之間日七食禍變重矣<lb/>
曹伯來朝<lb/>
公㑹晉侯齊侯宋公衛侯鄭伯曹伯莒子邾子于商任<lb/>
　以錮欒氏也卒使其無所容而興亂以私害公足為<lb/>
　古今之戒矣<lb/>
二十有二年春王正月公至自㑹<lb/>
<pb n="28a"/>夏四月<lb/>
秋七月辛酉叔老卒<lb/>
冬公㑹晉侯齊侯宋公衛侯鄭伯曹伯莒子邾子薛伯<lb/>
杞伯小邾子于沙隨<lb/>
　復錮欒氏也<lb/>
公至自㑹<lb/>
楚殺其大夫公子追舒<lb/>
　追舒寵近小人罪不至死故稱國以殺而不去其官<lb/>
<pb n="28b"/>二十有三年春王二月癸酉朔日有食之<lb/>
三月己巳杞伯匄卒<lb/>
夏邾畀我來奔<lb/>
　杜氏曰庶其之黨也未知是否<lb/>
葬杞孝公<lb/>
陳殺其大夫慶虎及慶寅<lb/>
　公子黄愬於楚楚討而國人殺之稱國而不去其官<lb/>
　者譏歸陳侯也誰則使之擅權而逐弟乎及慶寅虎<lb/>
<pb n="29a"/>　累寅也<lb/>
陳侯之弟黄自楚歸于陳<lb/>
　書自楚譏其因楚力也<lb/>
晉欒盈復入于晉入于曲沃<lb/>
　欒氏晉之世臣逐非國討而出於柄臣故猶繋之晉<lb/>
　復入者甚逆之辭自齊入曲沃自曲沃入絳而惟書<lb/>
　復入于晉自晉敗而奔曲沃而後書入于曲沃也鋌<lb/>
　而走險急何能擇盈之復入晉有以激之也<lb/>
<pb n="29b"/>秋齊侯伐衛遂伐晉<lb/>
　衛獻公奔齊而晉不能納欒盈奔齊而晉再㑹諸侯<lb/>
　區區錮一逐臣晉之舉措不足以服其心矣故因欒<lb/>
　氏之亂以報十八年之役於是見晉伯之衰而齊侯<lb/>
　首伐同盟又伐盟主禍亂之成著於此矣<lb/>
八月叔孫豹帥師救晉次于雍榆<lb/>
　救而次譏也<lb/>
己夘仲孫速卒<lb/>
<pb n="30a"/>　魯自仲遂殺嫡立庶公室於是失政魯卿自季孫宿<lb/>
　廢長立幼於是家臣效尤豐㸃廢秩立羯豎牛殺孟<lb/>
　丙立舍皆托廢立以擅權而三桓微矣作俑之禍其<lb/>
　流弊可勝言哉<lb/>
冬十月乙亥臧孫紇出奔邾<lb/>
　武仲見惡於孟莊子則其人可知矣阿附季氏為之<lb/>
　廢長立少其見攻季氏而奔亡也宜哉<lb/>
晉人殺欒盈<lb/>
<pb n="30b"/>　稱人討賊之詞也<lb/>
齊侯襲莒<lb/>
　輕行掩其不備曰襲盜賊之事也<lb/>
二十有四年春叔孫豹如晉<lb/>
　賀克欒氏也<lb/>
仲孫羯帥師侵齊<lb/>
　晉故也雍榆之次懼晉疑也<lb/>
夏楚子伐吳<lb/>
<pb n="31a"/>　楚自是急吳不争鄭矣<lb/>
秋七月甲子朔日有食之既<lb/>
齊崔杼帥師伐莒<lb/>
　齊莊襲莒身傷臣獲未伸其志也<lb/>
大水<lb/>
八月癸巳朔日有食之<lb/>
　比食又既陽道衰也<lb/>
公㑹晉侯宋公衛侯鄭伯曹伯莒子邾子滕子薛伯杞<lb/>
<pb n="31b"/>伯小邾子于夷儀<lb/>
　將以伐齊而不克<lb/>
冬楚子蔡侯陳侯許男伐鄭<lb/>
　以救齊也子産用事有備而楚無功矣<lb/>
公至自㑹<lb/>
陳鍼宜咎出奔楚<lb/>
　陳人復討慶氏之黨故其後在楚為鍼尹宜咎<lb/>
叔孫豹如京師<lb/>
<pb n="32a"/>　是時穀洛鬭毁王宫齊侯叛晉求媚天子故為王城<lb/>
　郟而豹如京師賀焉自宣九年仲孫蔑如京師至是<lb/>
　五十餘年矣<lb/>
大饑<lb/>
二十有五年春齊崔杼帥師伐我北鄙<lb/>
　以報孟孝伯之師也<lb/>
夏五月乙亥齊崔杼弑其君光<lb/>
　杼之無君陳文子知之伐魯而孟公綽知之齊莊不<lb/>
<pb n="32b"/>　寤也方且背諸侯之盟數行侵伐利令智昏外競而<lb/>
　内傾自然之符也<lb/>
公㑹晉侯宋公衛侯鄭伯曹伯莒子邾子滕子薛伯杞<lb/>
伯小邾子于夷儀<lb/>
　將伐齊報朝歌之役也齊人以莊公説且以賂求成<lb/>
　晉侯知賊不討而受其賄何以宗諸侯乎<lb/>
六月壬子鄭公孫舍之帥師入陳<lb/>
　楚師之伐鄭也陳師獨暴故鄭報之<lb/>
<pb n="33a"/>秋八月己巳諸侯同盟于重丘<lb/>
　合諸侯將以討齊也受賂釋之而列弑君之齊於盟<lb/>
　天下之惡孰大焉<lb/>
公至自㑹<lb/>
衛侯入于夷儀<lb/>
　衎也晉侯使衛與之夷儀此與鄭伯宇入于櫟同而<lb/>
　衛侯不名者鄭伯奪正不當入衛侯雖無道非臣下<lb/>
　所當逐可入也<lb/>
<pb n="33b"/>楚屈建帥師滅舒鳩<lb/>
　舒鳩吳與國也<lb/>
冬鄭公孫夏帥師伐陳<lb/>
　未得成也得成乃已<lb/>
十有二月吳子遏伐楚門于巢卒<lb/>
　巢服楚小國門于巢者攻其門也卒者射而死也<lb/>
二十有六年春王二月辛夘衛甯喜弑其君剽<lb/>
　不與剽之立也則何以謂之曰弑殖也立之喜也君<lb/>
<pb n="34a"/>　之故曰甯喜弑其君也<lb/>
衛孫林父入于戚以叛<lb/>
　凡據土背君曰叛春秋之季家有藏甲邑有百雉之<lb/>
　城矣故書叛始此<lb/>
甲午衛侯衎復歸于衛<lb/>
　辛夘弑而甲午歸知弑也書復歸位未絶也書名始<lb/>
　正其自取奔亡之罪困而不改不足以有國也<lb/>
夏晉侯使荀吳來聘<lb/>
<pb n="34b"/>　為孫氏將討衛也黨叛臣而何以令諸侯乎<lb/>
公㑹晉人鄭良霄宋人曹人于澶淵<lb/>
　討衛疆戚田也以不義僅三國之大夫㑹晉卿不書<lb/>
　惡而貶之也凡公與外大夫盟君臣同歃故諱公以<lb/>
　逺恥若㑹則君臣各在其位直書見其失而已澶淵<lb/>
　衛地近戚<lb/>
秋宋公殺其世子痤<lb/>
　寺人伊戾之譛也内嬖芮棄與左師向戌之證也而<lb/>
<pb n="35a"/>　目君以著其惡也是時樂喜為政而不諫其大節不<lb/>
　足稱矣<lb/>
晉人執衛甯喜<lb/>
　非討其弑君討其伐戚殺晉戍云爾故不得為伯討<lb/>
　盖是時趙武為政叔向為之謀而晉政無一可觀亦<lb/>
　足以見二子矣　左氏以晉執衛侯其事大於執甯<lb/>
　喜矣何以不書恐或無之也<lb/>
八月壬午許男甯卒于楚<lb/>
<pb n="35b"/>　請伐鄭而往<lb/>
冬楚子蔡侯陳侯伐鄭<lb/>
　鄭雖未服於楚明年晉楚為成中國諸侯皆朝楚矣<lb/>
葬許靈公<lb/>
二十有七年春齊侯使慶封來聘<lb/>
　景公即位通嗣君也鄭不仇楚齊魯釋怨此宋之盟<lb/>
　所以輯也<lb/>
夏叔孫豹㑹晉趙武楚屈建蔡公孫歸生衛石惡陳孔<lb/>
<pb n="36a"/>奐鄭良霄許人曹人于宋<lb/>
　以諸侯分為晉楚之從而交相見於是始南北二伯<lb/>
　天下之大變也楚先歃而春秋先晉者尊中國也於<lb/>
　溴梁無君臣之分於宋無中外之防昭定哀之春秋<lb/>
　将以終于吳越焉耳矣<lb/>
衛殺其大夫甯喜<lb/>
　甯喜繇君弑君而不以弑君之罪罪之故稱國以殺<lb/>
　而不去其官<lb/>
<pb n="36b"/>衛侯之弟鱄出奔晉<lb/>
　為殺甯喜出奔也稱弟罪衛侯也鱄亦不幸矣其母<lb/>
　強之其君強之不得已而約言於甯喜衛侯入國背<lb/>
　約而殺喜故奔也終身托於木門而不仕其義不及<lb/>
　叔肸而其志可悲矣<lb/>
秋七月辛巳豹及諸侯之大夫盟于宋<lb/>
　豹不書氏再見也地以宋宋亦與盟焉盖向戌也荆<lb/>
　楚之同主夏盟皆宋為之宋襄圖伯始進楚人於鹿<lb/>
<pb n="37a"/>　上之盟二伯之端兆矣華元合晉楚之成盟于宋西<lb/>
　門之外爭伯之業唘於此矣今向戌以善晉楚之執<lb/>
　政為弭兵之說而兩伯之勢遂成春秋兩書宋為地<lb/>
　主以首禍罪宋也<lb/>
冬十有二月乙亥朔日有食之<lb/>
二十有八年春無冰<lb/>
夏衛石惡出奔晉<lb/>
　衛討甯氏之黨也<lb/>
<pb n="37b"/>邾子來朝<lb/>
　邾自晉執其君魯取其田益微弱矣<lb/>
秋八月大雩<lb/>
仲孫羯如晉<lb/>
　告將如楚也<lb/>
冬齊慶封來奔<lb/>
　盧蒲嫳既道慶封殺崔杼而盧蒲癸王何復殺慶舍<lb/>
　逐慶封癸何皆莊公倖臣也莊公死倖臣從死者十<lb/>
<pb n="38a"/>　人而討賊者亦倖臣也莊固可鄙矣當時卿大夫寧<lb/>
　不可恥乎<lb/>
十有一月公如楚<lb/>
　諸夏之君始旅見於楚矣<lb/>
十有二月甲寅天王崩<lb/>
乙未楚子昭卒<lb/>
二十有九年春王正月公在楚<lb/>
　正月而公在他國者有矣此獨書公在楚者外制於<lb/>
<pb n="38b"/>　夷狄内逼於強臣故變例特書所在以存君也明此<lb/>
　義也臣子思君無一日可忘矣<lb/>
夏五月公至自楚<lb/>
　殆其往而喜其反也<lb/>
庚午衛侯衎卒<lb/>
閽弑吳子餘祭<lb/>
　閽門者寺人也不稱名姓閽不得齊於人也不稱其<lb/>
　君閽不得君其君也君不近刑人不邇怨吳子伐越<lb/>
<pb n="39a"/>　獲俘以為閽其及宜矣<lb/>
仲孫羯㑹晉荀盈齊髙止宋華定衛世叔儀鄭公孫叚<lb/>
曹人莒人滕人薛人小邾人城杞<lb/>
　晉平公杞出也故城杞不能尊奬王室恤宗周之闕<lb/>
　而夏肄是屏輕棄諸姬可謂知本乎<lb/>
晉侯使士鞅來聘<lb/>
　拜城杞也<lb/>
杞子來盟<lb/>
<pb n="39b"/>　左氏曰晉使魯歸所侵杞田故來盟<lb/>
吳子使札來聘<lb/>
　通嗣君也<lb/>
　吳始聘而稱爵進之也其名成尊於上也<lb/>
秋七月葬衛獻公<lb/>
齊髙止出奔北燕<lb/>
　髙止好以事自為功且專故難及之<lb/>
冬仲孫羯如晉<lb/>
<pb n="40a"/>　報士鞅之聘<lb/>
三十年春王正月楚子使薳罷來聘<lb/>
　且報朝也楚聘魯者三至此書法與中國同<lb/>
夏四月蔡世子般弑其君固<lb/>
五月甲午宋災宋伯姬卒<lb/>
　伯姬以災卒也傅母不在宵不下堂逮乎火而死也<lb/>
　胡安定曰伯姬之行婦人中之伯夷也<lb/>
天王殺其弟佞夫<lb/>
<pb n="40b"/>　凡王殺不書得專殺也必殺無罪而後書靈王崩儋<lb/>
　括欲立佞夫佞夫不知也而尹劉諸人殺之故書王<lb/>
　殺以罪王特筆也<lb/>
王子瑕奔晉<lb/>
　瑕與括同謀書奔佚賊也<lb/>
秋七月叔弓如宋葬宋共姬<lb/>
　外夫人不書葬伯姬卒于災故賢之也<lb/>
鄭良霄出奔許自許入于鄭鄭人殺良霄<lb/>
<pb n="41a"/>　良霄汰侈嗜酒諸大夫皆惡之而與公孫黒争黒因<lb/>
　其醉伐之良霄奔許自許入鄭伐公門不勝而死不<lb/>
　言大夫惡之也不書復入位未絶也不書叛求復位<lb/>
　未至叛也然而稱兵矣故其殺也從討賊之詞<lb/>
冬十月葬蔡景公<lb/>
晉人齊人宋人衛人鄭人曹人莒人邾人滕人薛人杞<lb/>
人小邾人㑹于澶淵宋災故<lb/>
　弑賊未討不書葬而蔡景公獨書刺天下之諸侯也<lb/>
<pb n="41b"/>　以世子而弑其君父天下之大變也而不討澶淵之<lb/>
　㑹㑹十三國之大夫而以宋災故故諸國之卿貶而<lb/>
　稱人魯卿諱而不書而特書其所為此春秋大義聖<lb/>
　人特筆直著誅貶炳如日星者也<lb/>
三十有一年春王正月<lb/>
夏六月辛巳公薨于楚宫<lb/>
　公適楚歸作楚宫于楚宫非正也<lb/>
秋九月癸巳子野卒<lb/>
<pb n="42a"/>　襄公太子也舍於季氏而以毁卒或疑季氏弑之未<lb/>
　敢以為然也<lb/>
己亥仲孫羯卒<lb/>
冬十月滕子來㑹葬<lb/>
　諸侯之喪士弔大夫送葬以諸侯㑹葬非禮也<lb/>
癸酉葬我君襄公<lb/>
十有一月莒人弑其君宻州<lb/>
　不書弑君者名君無道也<lb/>
<pb n="42b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋孔義卷九<lb/>
</p>

  </div>
            <div>
                <head>春秋孔義卷十</head>
    <p>
<pb n="1a"/>欽定四庫全書<lb/>
　春秋孔義卷十　　　　明　髙攀龍　撰<lb/>
　　昭公<lb/>
元年春王正月公即位<lb/>
叔孫豹㑹晉趙武楚公子圍齊國弱宋向戌衛齊惡陳<lb/>
公子招蔡公孫歸生鄭罕虎許人曹人于虢<lb/>
　於是公子圍請用牲讀舊書加于牲上而已盖晉人<lb/>
　再長楚也春秋存中國故先書趙孟如宋盟<lb/>
<pb n="1b"/>三月取鄆<lb/>
　季武子伐莒取鄆乗莒亂也不書伐莒何書伐莒則<lb/>
　以討賊予之矣<lb/>
夏秦伯之弟鍼出奔晉<lb/>
　鍼桓公之子景公弟也有寵于桓如二君于景其母<lb/>
　曰弗去懼選遂奔晉書秦伯之弟罪秦伯寡恩也<lb/>
六月丁巳邾子華卒<lb/>
晉荀吳帥師敗狄于大鹵<lb/>
<pb n="2a"/>　此戰也毁車崇卒變古戰法之始<lb/>
秋莒去疾自齊入于莒<lb/>
　去疾宻州長子宻州見弑而去疾奔齊至是因齊而<lb/>
　入也未立而書莒者當有莒之詞也與齊小白同不<lb/>
　稱公子者程氏曰凡義當承國名繋國而不稱公子<lb/>
　以殊于大夫<lb/>
莒展輿出奔吳<lb/>
　展輿莒子也宻州次子曷為不稱爵為弑君者所立<lb/>
<pb n="2b"/>　既立而不討賊則是與聞乎故也不可以有國矣曷<lb/>
　為以國氏明其已立也若曰是莒之展輿而非莒之<lb/>
　君所謂與陳佗同者是也<lb/>
叔弓帥師疆鄆田<lb/>
　疆者正其界用師者備莒因莒亂也<lb/>
葬邾悼公<lb/>
冬十有一月己酉楚子麇卒<lb/>
　按左氏公子圍將聘于鄭伍舉為介未出竟聞王有<lb/>
<pb n="3a"/>　疾而還入問王疾縊而殺之遂殺其二子幕及平夏<lb/>
　而自立經書楚子麇卒或曰從其偽赴也則春秋何<lb/>
　以傳信乎或曰以申之㑹為中國諱也則弑賊不討<lb/>
　如成宋亂宋災故聖人皆明著其罪而又何以諱為<lb/>
　也或曰麇以病卒實非弑也則椒舉之言慶封之對<lb/>
　當時皆彰彰人之耳目豈其盡妄乎竊以楚國既無<lb/>
　齊晉之太史列國册書皆承其偽赴謂聖人因魯史<lb/>
　舊文其說為長不必更鑿也<lb/>
<pb n="3b"/>楚公子比出奔晉<lb/>
　右尹子干也共王之子圍之弟也<lb/>
二年春晉侯使韓起來聘<lb/>
　起厥之子也以去年執政而是春聘魯亦見晉伯之<lb/>
　衰<lb/>
夏叔弓如晉<lb/>
　報宣子也<lb/>
秋鄭殺其大夫公孫黒<lb/>
<pb n="4a"/>　黒信有罪矣以國殺者亦累上也<lb/>
冬公如晉至河乃復季孫宿如晉<lb/>
　晉少姜卒公如晉及河晉侯來辭曰非伉儷也請君<lb/>
　無辱公還季孫宿遂致服焉夫正姬伉儷止于遣使<lb/>
　未有同列諸侯躬自出弔者况於非適乎春秋書曰<lb/>
　公如晉至河乃復季孫宿如晉見國君輕動強臣外<lb/>
　交<lb/>
三年春王正月丁未滕子原卒<lb/>
<pb n="4b"/>夏叔弓如滕五月葬滕成公<lb/>
秋小邾子來朝<lb/>
八月大雩<lb/>
冬大雨雹<lb/>
北燕伯欵出奔齊<lb/>
　簡公多嬖寵欲去諸大夫而立其寵人燕大夫比以<lb/>
　殺公之外嬖公懼奔齊春秋凡見逐于臣者皆以自<lb/>
　奔為文正其本也<lb/>
<pb n="5a"/>四年春王正月大雨雹<lb/>
　雹戾氣也去冬大雨雹今又大雨雹災之甚也<lb/>
夏楚子蔡侯陳侯鄭伯許男徐子滕子頓子胡子沈子<lb/>
小邾子宋世子佐淮夷㑹于申楚人執徐子<lb/>
　此夷㑹也中國之諸侯與者辱也晉平不在諸侯故<lb/>
　楚猖強為伯者之事中夏之衰甚矣<lb/>
　徐既世事楚而又服于吳徐子又吳出也故楚人執<lb/>
　之<lb/>
<pb n="5b"/>秋七月楚子蔡侯陳侯許男頓子胡子沈子淮夷伐吳<lb/>
執齊慶封殺之<lb/>
　申之㑹楚不能致魯衛曹薛邾杞至伐吳則中國諸<lb/>
　侯皆去惟屬楚者從亦可以觀人心矣<lb/>
　慶封以襄二十八年奔魯齊讓而又奔吳吳與朱方<lb/>
　居之不曰楚執不與楚以討齊慶封也猶曰諸侯執<lb/>
　之焉耳<lb/>
遂滅賴<lb/>
<pb n="6a"/>　著其暴也賴盖依違吳楚之間者也<lb/>
九月取鄫<lb/>
　滅之也而言取内惡諱也襄六年莒滅鄫以立莒公<lb/>
　子為滅也今魯取之以為已邑矣<lb/>
冬十有二月乙夘叔孫豹卒<lb/>
　豹歴事襄昭執政三十餘年為之前者僑如為之後<lb/>
　者宿皆小人也豹庶幾為賢耳<lb/>
五年春王正月舍中軍<lb/>
<pb n="6b"/>　卑公室也四分公室季氏擇二二子各一皆盡征之<lb/>
　而貢于公公有貢而無民矣<lb/>
楚殺其大夫屈申<lb/>
　以為二於吳也<lb/>
公如晉<lb/>
　昭公如晉者七見止者一及河五惟此年善往返而<lb/>
　以莒人之訴幾不免辱宜叔齊謂知儀而不知禮也<lb/>
夏莒牟夷以牟婁及防茲來奔<lb/>
<pb n="7a"/>　牟夷莒大夫以地叛雖賤而書名重地也牟婁本紀<lb/>
　邑隱四年為莒所取防茲莒二邑名及者有别之辭<lb/>
　地而言及以别彼此襄二十一年公如晉季氏納邾<lb/>
　庶其今公如晉季氏又納牟夷庶其牟夷邾莒之盜<lb/>
　季孫宿魯之盜也以盜納盜又何怪焉<lb/>
秋七月公至自晉<lb/>
戊辰叔弓帥師敗莒師于蚡泉<lb/>
　莒人必討牟夷也<lb/>
<pb n="7b"/>秦伯卒<lb/>
冬楚子蔡侯陳侯許男頓子沈子徐人越人伐吳<lb/>
　此為楚通越制吳之始<lb/>
六年春王正月杞伯益姑卒<lb/>
葬秦景公<lb/>
夏季孫宿如晉<lb/>
　左氏以拜莒田也納牟夷叛邑自結於伯國而免討<lb/>
　也<lb/>
<pb n="8a"/>葬杞文公<lb/>
宋華合比出奔衛<lb/>
　寺人栁之諸而逐也宋公以一伊戾而殺世子痤以<lb/>
　一栁而逐合比父子君臣皆刑人敗之可畏也夫<lb/>
秋九月大雩<lb/>
楚薳罷帥師伐吳<lb/>
　楚䖍三伐吳而終不得志<lb/>
冬叔弓如楚<lb/>
<pb n="8b"/>　四年公不㑹申將朝楚故以叔弓先之也<lb/>
齊侯伐北燕<lb/>
　將納簡公也受賂而還故止書伐<lb/>
七年春王正月暨齊平<lb/>
　我所欲曰及不得已曰暨當時魯不急于平齊乃齊<lb/>
　求之也<lb/>
三月公如楚<lb/>
　楚子成章華之臺願與諸侯落之薳唘彊來召公<lb/>
<pb n="9a"/>叔孫舍如齊涖盟<lb/>
　始暨齊平故盟以結好<lb/>
夏四月甲辰朔日有食之<lb/>
秋八月戊辰衛侯惡卒<lb/>
九月公至自楚<lb/>
　自如楚七越月矣<lb/>
冬十有一月癸未季孫宿卒<lb/>
　此文子之子武子也子紇嗣是為悼子<lb/>
<pb n="9b"/>十有二月癸亥葬衛襄公<lb/>
八年春陳侯之弟招殺陳世子偃師<lb/>
　㑹虢書公子招矣此曰陳侯之弟明其親明其惡也<lb/>
　亦責陳侯也殺世子重舉國者偃師非招之世子也<lb/>
夏四月辛丑陳侯溺卒<lb/>
　傳曰縊陳侯于畱有欲立之意于偃師無欲殺之心<lb/>
　招逆其邪志而成之陳侯盖不勝其恚也<lb/>
叔弓如晉<lb/>
<pb n="10a"/>　賀虒祁也<lb/>
楚人執陳行人干徵師殺之<lb/>
　稱行人非其罪也稱人以執非伯討也<lb/>
陳公子畱出奔鄭<lb/>
　畱招所立也<lb/>
秋蒐于紅<lb/>
　蒐非秋事紅非蒐地蒐狩不書違禮後書桓荘之狩<lb/>
　必言公昭定之蒐不言公事在三家師乗非復公有<lb/>
<pb n="10b"/>　矣<lb/>
陳人殺其大夫公子過<lb/>
　哀公屬畱于招與過殺世子二人同事也招歸罪于<lb/>
　過而國人殺之故不與其殺而不去其官<lb/>
大雩<lb/>
冬十月壬午楚師滅陳執陳公子招放之于越殺陳孔<lb/>
奐<lb/>
　孔奐招之黨也首惡而反得放者二心于楚歸罪于<lb/>
<pb n="11a"/>　奐故得免也楚志在滅國豈能討罪哉<lb/>
葬陳哀公<lb/>
　楚葬之也蒙上文言非我㑹葬也<lb/>
九年春叔弓㑹楚子于陳<lb/>
許遷于夷<lb/>
　楚遷之也夷一名城父本陳地滅陳故遷許于此<lb/>
夏四月陳災<lb/>
　存陳也<lb/>
<pb n="11b"/>秋仲孫貜如齊<lb/>
　暨齊平之故自叔老聘齊至此二十年矣<lb/>
冬築郎囿<lb/>
　季氏逢其君以耳目之娛而竊其柄昭公不悟也<lb/>
十年春王正月<lb/>
夏齊欒施來奔<lb/>
　施公孫竈之子公子暨之孫嗜酒多怨陳鮑氏攻之<lb/>
　而遂攻公敗而來奔也<lb/>
<pb n="12a"/>秋七月季孫意如叔弓仲孫貜帥師伐莒<lb/>
　已舍中軍矣何以三卿並將季氏毁中軍四分公室<lb/>
　擇其二二家各有其一出軍則季氏專將一軍為帥<lb/>
　而孟仲各將一軍之半為之副雖曰舍中軍舊額固<lb/>
　在也叔孫婼居守叔弓所將者叔孫氏之兵也取郠<lb/>
　不書公見討于平丘故諱之<lb/>
戊子晉侯彪卒<lb/>
九月叔孫舍如晉葬晉平公<lb/>
<pb n="12b"/>十有二月甲子宋公成卒<lb/>
　無冬闕文<lb/>
十有一年春王二月叔弓如宋葬宋平公<lb/>
夏四月丁巳楚子䖍誘蔡侯般殺之于申<lb/>
　諸侯非滅同姓不名䖍何以名國君見殺如鄫子戎<lb/>
　蠻子恒不名般何以名此特筆也以賊討賊而又誘<lb/>
　之聖人所重惡也<lb/>
楚公子棄疾帥師圍蔡<lb/>
<pb n="13a"/>　以棄疾圍蔡繼之楚䖍誘般之下見楚欲滅蔡非討<lb/>
　賊䖍主謀棄疾特為盡力耳<lb/>
五月甲申夫人歸氏薨大蒐于比蒲<lb/>
　季氏曰齊歸乃襄夫人子野昭公皆其所出也喪不<lb/>
　二事君有三年之慼而三家居然大蒐無君甚矣<lb/>
仲孫貜㑹邾子盟于祲祥<lb/>
　汪氏曰邾倚齊靈屢致兵于魯魯藉晉力溴梁祝柯<lb/>
　兩執邾子又取其田既而魯納庶其畀我之奔邾受<lb/>
<pb n="13b"/>　臧紇之奔讐隙益深至同盟重丘齊晉既睦襄二十<lb/>
　八年邾君來朝昭元年魯㑹悼公之葬是以盟祲祥<lb/>
　以修好也髙氏曰始也盟蔑盟趡皆魯君也自是皆<lb/>
　大夫共盟矣<lb/>
秋季孫意如㑹晉韓起齊國弱宋華亥衛北宫佗鄭罕<lb/>
虎曹人杞人于厥憖<lb/>
　謀救蔡也晉人使狐父請蔡於楚弗許而止晉之不<lb/>
　能可知已此韓起之罪也<lb/>
<pb n="14a"/>九月己亥葬我小君齊歸<lb/>
冬十有一月丁酉楚師滅蔡執蔡世子有以歸用之<lb/>
　執者不臣之詞稱世子者未立也抗敵八月力竭被<lb/>
　執故為賊䖍虐用有于世子之道得矣春秋書滅國<lb/>
　未有如此其暴者書誘書殺書圍書執書用聖人傷<lb/>
　中國之微而荆楚之暴也<lb/>
十有二年春齊髙偃帥師納北燕伯于陽<lb/>
　三年北燕伯出奔齊六年齊将納之而不果欵播越<lb/>
<pb n="14b"/>　在外十年矣藉齊之力僅能納于别邑盖為強臣所<lb/>
　拒也不名者諸侯失國諸侯納之正也不以髙偃挈<lb/>
　燕伯也<lb/>
三月壬申鄭伯嘉卒<lb/>
　鄭即楚久矣至于簡公乗晉悼之興以國反正息諸<lb/>
　侯之兵子産相之遂為春秋賢侯<lb/>
夏宋公使華定來聘<lb/>
　葬平公故宋元嗣位而使來聘也<lb/>
<pb n="15a"/>公如晉至河乃復<lb/>
　左氏以伐莒取郠故為晉所拒也<lb/>
五月葬鄭簡公<lb/>
楚殺其大夫成熊<lb/>
　殺無罪也<lb/>
秋七月<lb/>
冬十月公子憖出奔齊<lb/>
　季氏之臣南蒯將去季氏而立憖不克而以費叛憖<lb/>
<pb n="15b"/>　遂奔齊<lb/>
楚子伐徐<lb/>
　徐吳之姻國楚伐徐以吳故也<lb/>
晉伐鮮虞<lb/>
　稱晉外之也假道鮮虞以滅肥而又伐之不義之尤<lb/>
　也楚䖍弑君之賊也滅陳滅蔡晉人視其殘虐而莫<lb/>
　之救而又效其所為其無中國之志甚矣是以春秋<lb/>
　外之<lb/>
<pb n="16a"/>十有三年春叔弓帥師圍費<lb/>
　家臣以邑叛不書叛書大夫圍則邑叛可知矣克之<lb/>
　不書非他國邑也<lb/>
夏四月楚公子比自晉歸于楚弑其君䖍于乾谿<lb/>
　按傳楚師伐徐楚䖍次于乾谿為之援公子棄疾君<lb/>
　陳蔡主方城之外有觀從者率羣失職以棄疾命召<lb/>
　比于晉既至脅比而立之令于乾谿曰比已立矣後<lb/>
　歸者不得復其田里師潰而歸楚子經而死然則弑<lb/>
<pb n="16b"/>　䖍繇衆亂而所恃為主者棄疾也何以歸獄于比曰<lb/>
　比已立也䖍兄也比弟也䖍君楚國比自外歸為君<lb/>
　而䖍死不曰弑可乎<lb/>
楚公子棄疾殺公子比<lb/>
　季氏曰比若實弑君則不當仍書公子棄疾若真討<lb/>
　賊則不當不書人楚國若實君比則不當不書其君<lb/>
　書公子則比異于州吁無知不書人則棄疾異于石<lb/>
　碏雍廩不書其君則楚人視比異于商人蔡般此春<lb/>
<pb n="17a"/>　秋變文也<lb/>
　邵氏寳曰䖍之縊非比令也而比實逼之故曰比弑<lb/>
　比之自殺非棄疾令也而棄疾實惴之故曰棄疾殺<lb/>
　䖍君也比臣也下殺上曰弑比棄疾皆公子兩下相<lb/>
　殺曰殺兩下不弑分也兩賊不討義也<lb/>
秋公㑹劉子晉侯齊侯宋公衛侯鄭伯曹伯莒子邾子<lb/>
滕子薛伯杞伯小邾子于平丘<lb/>
　楚竊伯權虎視中夏晉君臣鼠伏者幾二十年及是<lb/>
<pb n="17b"/>　昭公立楚䖍斃乃徴㑹以合諸侯之貳然不能修德<lb/>
　徒矜威力恐廹諸侯諸侯益貳伯業益隳而晉之合<lb/>
　諸侯遂止于此矣<lb/>
八月甲戌同盟于平丘公不與盟<lb/>
　國恥必諱不諱不足恥也<lb/>
　李氏曰黒壤之曲全在魯故諱而不書沙隨平丘之<lb/>
　曲雖在晉然沙隨以僑如之譛魯實無罪平丘以邾<lb/>
　莒之訴魯亦不能無責故不見公與公不與亦小不<lb/>
<pb n="18a"/>　同也<lb/>
晉人執季孫意如以歸<lb/>
　三家專魯季氏罪之首也晉不能責以君臣之義徒<lb/>
　以邾莒之言曰我之不共魯故之以遂辭魯君而執<lb/>
　意如則意在貨而已何得為伯討乎故稱人以執罪<lb/>
　晉也<lb/>
公至自㑹<lb/>
　公雖不與盟已與㑹矣故以㑹致<lb/>
<pb n="18b"/>蔡侯廬歸于蔡陳侯吳歸于陳<lb/>
　陳蔡皆滅矣不稱復歸者不與楚䖍之得滅也不稱<lb/>
　自楚者不與楚子之得封也稱歸于國其所宜歸也<lb/>
　稱侯位其所固有也名之者素非諸侯始立也<lb/>
冬十月葬蔡靈公<lb/>
　國復乃葬<lb/>
公如晉至河乃復<lb/>
　晉復辭也<lb/>
<pb n="19a"/>吳滅州來<lb/>
　州來楚屬楚亂故吳乗而滅之<lb/>
十有四年春意如至自晉<lb/>
　大夫不致見執而後致也<lb/>
三月曹伯滕卒<lb/>
夏四月<lb/>
秋葬曹武公<lb/>
八月莒子去疾卒<lb/>
<pb n="19b"/>　春秋中于莒卒惟此一書<lb/>
冬莒殺其公子意恢<lb/>
　殺意恢者公子鐸與蒲餘侯兹夫也不書而以國殺<lb/>
　者何韓昌黎曰春秋書王法不誅其人身此類是也<lb/>
　若鐸不書者多矣<lb/>
十有五年春王正月吳子夷末卒<lb/>
二月癸酉有事于武宫籥入叔弓卒去樂卒事<lb/>
　常事不書變而失者書變而得者書此變而得者也<lb/>
<pb n="20a"/>夏蔡朝吳出奔鄭<lb/>
　朝吳能復蔡為蔡忠臣楚之讒人費無極害其寵也<lb/>
　然朝吳功成居寵書出奔亦見吳之不智矣<lb/>
六月丁巳朔日有食之<lb/>
秋晉荀吳帥師伐鮮虞<lb/>
　前書圍狄之矣此何以稱將稱帥師于初伐貶餘實<lb/>
　録而已<lb/>
冬公如晉<lb/>
<pb n="20b"/>　平丘之㑹故也<lb/>
十有六年春齊侯伐徐<lb/>
　晉伯既衰齊侯始欲爭伯徐楚之與國也<lb/>
楚子誘戎蠻子殺之<lb/>
　楚子之誘一也或名或不名何也夷狄相殘畧之也<lb/>
夏公至自晉<lb/>
　踰三時而始返諱不書止公考其時則事著矣<lb/>
秋八月己亥晉侯夷卒<lb/>
<pb n="21a"/>九月大雩<lb/>
季孫意如如晉<lb/>
冬十月葬晉昭公<lb/>
十有七年春小邾子來朝<lb/>
夏六月甲戌朔日有食之<lb/>
秋郯子來朝<lb/>
　自襄七年朝魯于是復至<lb/>
八月晉荀吳帥師滅陸渾之戎<lb/>
<pb n="21b"/>　以其睦于楚也自是凡滅稱大夫矣滅不書大夫者<lb/>
　吳也<lb/>
冬有星孛于大辰<lb/>
　大辰心也心為明堂天子之象其前星太子後星庶<lb/>
　子當宋之分故王室亂宋亦亂衛陳鄭災<lb/>
楚人及吳戰于長岸<lb/>
　言戰不言敗勝敗敵也吳屢受楚兵襄二十五年吳<lb/>
　雖伐楚門於巢卒兵亦未及楚也至是始入楚境自<lb/>
<pb n="22a"/>　後楚日削吳日張矣<lb/>
十有八年春王三月曹伯須卒<lb/>
夏五月壬午宋衛陳鄭災<lb/>
　四國同日而災非人所能為也<lb/>
六月邾人入鄅<lb/>
　惡邾也故宋公伐邾<lb/>
秋葬曹平公<lb/>
冬許遷于白羽<lb/>
<pb n="22b"/>　自葉遷也楚遷之而以自遷為文者許畏鄭而樂遷<lb/>
　也<lb/>
十有九年春宋公伐邾<lb/>
　鄅夫人宋向戌之女也向寧請師而宋公伐邾盡歸<lb/>
　鄅俘<lb/>
夏五月戊辰許世子止弑其君買<lb/>
　許悼公瘧飲太子止之藥卒止進藥而藥殺也其異<lb/>
　于商臣蔡般者過與故不同也心不同而春秋之文<lb/>
<pb n="23a"/>　一施者臣子于君父不可過也朱子曰如律中合御<lb/>
　藥誤不如本方造御丹誤不堅固之類止所以稱弑<lb/>
　以此歐陽公辨三傳以止為真弑季氏私考及西亭<lb/>
　辨疑皆以為用毒藥弑恐不可以臆廢古也<lb/>
己夘地震<lb/>
　經書地震者五昭公之世再見<lb/>
秋齊髙發帥師伐莒<lb/>
　時郊公在齊庚輿不事齊故也<lb/>
<pb n="23b"/>冬葬許悼公<lb/>
　程子曰蔡般許止疑同故書葬<lb/>
二十年春王正月<lb/>
夏曹公孫㑹自鄸出奔宋<lb/>
　奔未有言自者此言自何也必曹君無道致令其奔<lb/>
　非㑹之罪也其曰公孫賢之也言其專乎鄸而不以<lb/>
　鄸叛賢于臧武仲逺矣公羊曰㑹子臧之子也<lb/>
秋盜殺衛侯之兄縶<lb/>
<pb n="24a"/>　盜賤也兄母兄也目衛侯衛侯累也以衛侯之母兄<lb/>
　而盜得殺之衛侯無政刑甚矣<lb/>
冬十月宋華亥向寧華定出奔陳<lb/>
　君子違不適讐國陳宋之讐也三大夫往奔是欲依<lb/>
　陳以為亂而宋其危矣<lb/>
十有一月辛夘蔡侯廬卒<lb/>
二十有一年春王三月葬蔡平公<lb/>
夏晉侯使士鞅來聘<lb/>
<pb n="24b"/>　禮好不結而財求無度聘義亡矣<lb/>
宋華亥向寧華定自陳入于宋南里以叛<lb/>
　凡叛有入于戚蕭朝歌者皆不繫之國其所食私邑<lb/>
　也若南里則宋國城内里名故繋之宋亦見叛臣逼<lb/>
　脅其君之甚也<lb/>
秋七月壬午朔日有食之<lb/>
八月乙亥叔輙卒<lb/>
冬蔡侯朱出奔楚<lb/>
<pb n="25a"/>　費無極取貨於東國而令蔡人逐之也<lb/>
公如晉至河乃復<lb/>
　報士鞅聘晉以伐鮮虞辭<lb/>
二十有二年春齊侯伐莒<lb/>
　自是莒服于齊矣<lb/>
宋華亥向寧華定自宋南里出奔楚<lb/>
　先書叛繼書奔楚楚君黨惡之罪大矣<lb/>
大蒐于昌間<lb/>
<pb n="25b"/>　三綱軍政之本春秋寓軍政于三綱以辨上下定民<lb/>
　志魯昭之季人倫悖亂甚矣而惟蒐田之是務是以<lb/>
　屢書以譏之<lb/>
夏四月乙丑天王崩<lb/>
六月叔鞅如京師葬景王王室亂<lb/>
　以天王三月而葬矣<lb/>
　景王太子夀早夭諸子皆欲立劉子單子附王子猛<lb/>
　尹氏邵伯毛伯附王子朝猛太子母弟也朝庶長也<lb/>
<pb n="26a"/>　王初愛朝未立而崩于是大亂不曰京師者嫡庶並<lb/>
　爭亂在家室也<lb/>
劉子單子以王猛居于皇<lb/>
　凡稱以者不以者也不以者非所得而以者也劉蚠<lb/>
　單旗臣也曷為能以王猛猛無寵于景王不能自定<lb/>
　其位制在劉單其曰以者能廢立之也何以稱王示<lb/>
　當立也當立何以名明嗣君也未立也又以别子朝<lb/>
　也曰以曰居于皇而景王之亂國本輕宗社之罪著<lb/>
<pb n="26b"/>　矣<lb/>
秋劉子單子以王猛入于王城<lb/>
　入者難詞王城天子都子朝之黨在焉故言入<lb/>
冬十月王子猛卒<lb/>
　前稱王猛此何以復稱王子猛于其卒從其恒稱義<lb/>
　不在焉不没其實而已<lb/>
十有二月癸酉朔日有食之<lb/>
二十有三年春王正月叔孫舍如晉<lb/>
<pb n="27a"/>癸丑叔鞅卒<lb/>
晉人執我行人叔孫舍<lb/>
　武城人取邾師邾人愬于晉晉人來討叔孫舎如晉<lb/>
　晉人執之書晉人非伯討也書執我行人不以其罪<lb/>
　也<lb/>
晉人圍郊<lb/>
　郊子朝邑也不繋之國者天下皆王土也書人者微<lb/>
　之也王室危亂晉為方伯不躬率諸侯赴君父之急<lb/>
<pb n="27b"/>　伸臣子之義徒以微者帥偏師薄為之援書晉人圍<lb/>
　郊而罪自見矣<lb/>
夏六月蔡侯東國卒于楚<lb/>
　髙氏曰朝於楚而卒也<lb/>
秋七月莒子庚輿來奔<lb/>
　虐而國人逐之齊納郊公不書微之也<lb/>
戊辰吳敗頓胡沈蔡陳許之師于雞父胡子髠沈子逞<lb/>
滅獲陳夏齧<lb/>
<pb n="28a"/>　吳伐州來楚帥諸侯之師救之不言戰未陳也吳以<lb/>
　詭勝六國先敗楚師遂奔故不書楚也其言滅獲何<lb/>
　别君臣也君死曰滅生得曰獲大夫生死皆曰獲此<lb/>
　見吳之強而楚人益弱也<lb/>
天王居于狄泉尹氏立王子朝<lb/>
　天王者敬王匄也王猛母弟以次當立者也天王何<lb/>
　以居于狄泉哉必有以之者矣而春秋不書天王天<lb/>
　之子也天之子非天其誰立之突然見于䇿若自天<lb/>
<pb n="28b"/>　降然者聖筆亦神矣哉不書出王畿内也立者不宜<lb/>
　立也書尹氏立獨尹氏所欲立也王朝公卿書爵此<lb/>
　稱氏者見世卿擅權亂國為後戒也<lb/>
八月乙未地震<lb/>
冬公如晉至河有疾乃復<lb/>
　請叔孫舍也書有疾殺恥也<lb/>
二十有四年春王二月丙戌仲孫貜卒<lb/>
　孟僖子也將死而使說與何忌師事夫子者也<lb/>
<pb n="29a"/>叔孫舍至自晉<lb/>
　大夫執而致則名此書姓氏賢之也舍見執于晉以<lb/>
　禮自持不為所屈及意如逐君而面責之意如有異<lb/>
　志而自祈死其魯國之良矣<lb/>
夏五月乙未朔日有食之<lb/>
秋八月大雩<lb/>
丁酉杞伯郁釐卒<lb/>
冬吳滅巢<lb/>
<pb n="29b"/>　巢楚之附庸實邑之也楚平兵挫境蹙漸非吳敵矣<lb/>
　豈非委政無極國事日非乎栢舉之敗已蠱于此矣<lb/>
葬杞平公<lb/>
二十有五年春叔孫舍如宋<lb/>
　季公若之姊為小邾夫人生宋元夫人生子以妻季<lb/>
　平子昭子如宋聘且逆之<lb/>
　汪氏曰意如遣公室正卿為已逆婦專恣甚矣昔也<lb/>
　討私邑使公室之卿圍之今也娶已妻使公室之卿<lb/>
<pb n="30a"/>　逆之名雖臣實行魯君之事矣<lb/>
夏叔詣㑹晉趙鞅宋樂大心衛北宫喜鄭游吉曹人邾<lb/>
人滕人薛人小邾人于黄父<lb/>
　謀王室也趙簡子令諸侯大夫輸王粟具戍人曰明<lb/>
　年將納王夫王室之亂四年矣晉始為此㑹而僅合<lb/>
　諸侯之大夫又曰明年將納王聖心之所重傷也<lb/>
有鸜鵒來巢<lb/>
　記異也鸜鵒不踰濟魯所無也宜穴又巢也<lb/>
<pb n="30b"/>秋七月上辛大雩季辛又雩<lb/>
　見昭公君臣禦災非道而區區于禱祠之末也<lb/>
九月己亥公孫于齊次于陽州<lb/>
　公伐季氏敗而出奔稱孫隱也次于陽州待齊命也<lb/>
　季氏曰叔孫舍仲孫何忌皆賢也况舍本為公謀弱<lb/>
　季氏何忌方居喪學禮未預國事傳乃謂叔孫氏陷<lb/>
　西北隅以救季氏孟孫氏殺郈昭伯以伐公徒何謂<lb/>
　乎<lb/>
<pb n="31a"/>齊侯唁公于野井<lb/>
　生事曰唁死事曰弔書齊侯唁者再而無救災恤患<lb/>
　之實見矣<lb/>
冬十月戊辰叔孫舍卒<lb/>
　昭公在外而特書日以卒表賢也邵氏曰死惡物也<lb/>
　燮以暴君舍以強臣人之情于是乎極<lb/>
十有一月己亥宋公佐卒于曲棘<lb/>
　為公故將如晉宋元之夫人曹氏生子妻意如元公<lb/>
<pb n="31b"/>　意如外舅也不此之顧而求納公是以正倫恤患為<lb/>
　心賢于當時諸侯逺矣<lb/>
十有二月齊侯取鄆<lb/>
　取之為已有以居公也故取繋于齊<lb/>
二十有六年春王正月葬宋元公<lb/>
三月公至自齊居于鄆<lb/>
　入魯地故稱至猶在外故曰居<lb/>
夏公圍成<lb/>
<pb n="32a"/>　成孟氏邑也是時齊侯將納公梁邱據以季氏之賄<lb/>
　而止之使公子鉏帥師從公不言齊師者景公為義<lb/>
　不終故微之也書公圍成而季氏之不臣昭公之不<lb/>
　君齊侯不能修方伯連帥之職其罪具見矣<lb/>
秋公㑹齊侯莒子邾子杞伯盟于鄟陵<lb/>
　謀納公也參盟自齊桓以來未之有也于是再見晉<lb/>
　不復主盟也<lb/>
公至自㑹居于鄆<lb/>
<pb n="32b"/>　君行而返必告廟則書至昭公居鄆則非宗廟所在<lb/>
　矣而必至者春秋大義所以存君古者君去其國太<lb/>
　宰取羣廟之主以從則公之去鄆而返亦或告於祖<lb/>
　禰也與<lb/>
九月庚申楚子居卒<lb/>
　平王長子建以費無極譛出奔宋至是令尹子常以<lb/>
　太子壬弱母非適欲立王之庶弟子西子西不從乃<lb/>
　立壬<lb/>
<pb n="33a"/>冬十月天王入于成周<lb/>
　晉知躒趙鞅帥師納王于成周使成公般戍周而還<lb/>
　不書者罪晉也敬王居狄泉三年矣至是始入焉其<lb/>
　不急君父之罪大矣入者難詞成周者東周下都洛<lb/>
　誥所謂我又卜瀍水東者是也不遂入王城者子朝<lb/>
　之餘黨在也<lb/>
尹氏召伯毛伯以王子朝奔楚<lb/>
　子朝之亂皆三子以之書天王入于成周後書子朝<lb/>
<pb n="33b"/>　奔楚大天子之能反正然後罪人咸服也尹氏卿也<lb/>
　卿乃子爵而叙召毛上者則二伯乃大夫字非伯爵<lb/>
　也<lb/>
二十有七年春公如齊公至自齊居于鄆<lb/>
夏四月吳弑其君僚<lb/>
　公子光弑僚而稱國何也僚越光而代札是自禍也<lb/>
　故賊不書主名<lb/>
楚殺其大夫郤宛<lb/>
<pb n="34a"/>　令尹子常殺之也而稱國者君不君故臣得專其威<lb/>
　也<lb/>
秋晉士鞅宋樂祁犂衛北宫喜曹人邾人滕人㑹于扈<lb/>
　令戍周且納公也宋衛固請納公范鞅取貨于季氏<lb/>
　而不納猶序諸國之大夫者罪止士鞅且以戍周故<lb/>
　也<lb/>
冬十月曹伯午卒<lb/>
邾快來奔<lb/>
<pb n="34b"/>　邾叛臣也賤而書誅季氏也<lb/>
公如齊公至自齊居于鄆<lb/>
二十有八年春王三月葬曹悼公<lb/>
公如晉次于乾侯<lb/>
　一年而如齊者再不見禮焉故如晉也次者止而有<lb/>
　待之意次於陽州猶齊魯之境也次于乾侯則羈旅<lb/>
　之人耳<lb/>
夏四月丙戌鄭伯寧卒六月葬鄭定公<lb/>
<pb n="35a"/>秋七月癸巳滕子寧卒<lb/>
冬葬滕悼公<lb/>
二十有九年春公至自乾侯居于鄆齊侯使髙張來唁<lb/>
公<lb/>
　書至自乾侯見不得至晉也書髙張來唁見徒為唁<lb/>
　而已罪齊晉也<lb/>
公如晉次于乾侯<lb/>
　復不見受也<lb/>
<pb n="35b"/>夏四月庚子叔詣卒<lb/>
　叔詣欲納公而卒<lb/>
秋七月<lb/>
冬十月鄆潰<lb/>
　民逃其上曰潰昭公居鄆四年民不見德以至于潰<lb/>
　自是削迹于魯尺地一民非其有矣<lb/>
三十年春王正月公在乾侯<lb/>
　鄆猶吾土也乾侯非吾土矣故嵗首必書公所在以<lb/>
<pb n="36a"/>　存君也誅逆臣罪諸侯也<lb/>
夏六月庚辰晉侯去疾卒<lb/>
秋八月葬晉頃公<lb/>
冬十有二月吳滅徐徐子章羽奔楚<lb/>
　君奔不名非其罪也徐子名者臣吳而後奔也<lb/>
三十有一年春王正月公在乾侯季孫意如㑹晉荀躒<lb/>
于適歴<lb/>
　晉定公初立有意嗣伯故欲納公而復惑于士鞅之<lb/>
<pb n="36b"/>　言召季氏而使荀躒出㑹晉伯之不復于是決矣<lb/>
夏四月丁巳薛伯穀卒<lb/>
晉侯使荀躒唁公于乾侯<lb/>
　罪晉也隂交其臣陽唁其君<lb/>
秋葬薛獻公<lb/>
冬黒肱以濫來奔<lb/>
　黒肱邾大夫不言邾闕文邾快黒肱相繼來奔季孫<lb/>
　當國以類至也　公羊云濫自分為國故不書邾<lb/>
<pb n="37a"/>十有二月辛亥朔日有食之<lb/>
三十有二年春王正月公在乾侯取闞<lb/>
　闞魯羣公墓所在公不得奉宗廟祭祀而先君墳墓<lb/>
　所在特以取書著賊臣據國拒君之罪也<lb/>
夏吳伐越<lb/>
秋七月<lb/>
冬仲孫何忌㑹晉韓不信齊髙張宋仲幾衛世叔申鄭<lb/>
國參曹人莒人薛人杞人小邾人城成周<lb/>
<pb n="37b"/>　敬王既入成周即于此定都不復返王城以劉單羣<lb/>
　族在焉逺惡黨也成周既城後遂謂之京師諸侯不<lb/>
　勤王事久矣今猶能從王命以安王室衰世善事也<lb/>
十有二月己未公薨于乾侯<lb/>
　李氏曰昭公初年居喪無慼容而父子之親喪娶妻<lb/>
　以同姓而夫婦之倫乖無立國立身之本矣季氏之<lb/>
　禍雖積集于成襄之世然取鄆而不能正納牟夷而<lb/>
　不能卻大雩大雨雹天戒屢見而不知警舍中軍蒐<lb/>
<pb n="38a"/>　于紅軍政盡失而不能收得罪伯主五如晉而不入<lb/>
　十三國同盟而不得與果何以保其國哉當是時齊<lb/>
　有陳氏晉有六卿與三家聲勢相倚迭為輔車宜昭<lb/>
　公之不入也<lb/>
　<lb/>
　<lb/>
　<lb/>
　<lb/>
<pb n="38b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋孔義卷十<lb/>
</p>

  </div>
            <div>
                <head>春秋孔義卷十一</head>
    <p>
<pb n="1a"/>欽定四庫全書<lb/>
　春秋孔義卷十一　　　　明　髙攀龍　撰<lb/>
　　定公<lb/>
元年春王<lb/>
　當以春王三月為句正二月無事可書也昭公既薨<lb/>
　定公未立魯國五月無君無政固不以不書正月見<lb/>
　也<lb/>
三月晉人執宋仲幾于京師<lb/>
<pb n="1b"/>　衆城成周宋不受功討有罪也然以大夫執人京師<lb/>
　既不請命司冦又不歸之于王無王甚矣故書晉人<lb/>
　執貶詞也<lb/>
夏六月癸亥公之喪至自乾侯戊辰公即位<lb/>
　昭公之喪越葬期而始至廢其太子衍立其弟宋越<lb/>
　五月而始定皆季氏制之也春秋詳書為後世永鑒<lb/>
秋七月癸巳葬我君昭公<lb/>
　葬必曰我君於昭公更有味乎其書之也<lb/>
<pb n="2a"/>九月大雩<lb/>
　公薨半年餘始歸歸及踰月而葬當時如仲孫何忌<lb/>
　學禮聖門亦聽制季氏可慨也夫<lb/>
立煬宫<lb/>
　立者不宜立者也季氏先禱于煬公求君不入煬公<lb/>
　者伯禽之子考公之弟魯之以弟繼兄者始此季氏<lb/>
　又欲以掩其廢嫡立弟之罪疑或其時有鬼物之靈<lb/>
　與<lb/>
<pb n="2b"/>冬十月隕霜殺菽<lb/>
　穀梁曰舉重也未可以殺而殺舉重可殺而不殺舉<lb/>
　輕隂勝之象臣干君之應也<lb/>
二年春王正月<lb/>
夏五月壬辰雉門及兩觀災<lb/>
　雉門象魏之門兩觀在雉門外之兩旁<lb/>
秋楚人伐吳<lb/>
冬十月新作雉門及兩觀<lb/>
<pb n="3a"/>　子家駒以設兩觀為僣天子矣災而不知戒故書新<lb/>
　作以譏之<lb/>
三年春王正月公如晉至河乃復<lb/>
　意如廢太子而立定公必晉人有言而公往朝晉辭<lb/>
　公而復故明年因㑹而請盟<lb/>
二月辛夘邾子穿卒<lb/>
夏四月<lb/>
秋葬邾荘公<lb/>
<pb n="3b"/>冬仲孫何忌及邾子盟于拔<lb/>
　魯大夫而盟諸侯邾喪未期而為盟㑹交失之也<lb/>
四年春王二月癸巳陳侯吳卒<lb/>
三月公㑹劉子晉侯宋公蔡侯衛侯陳子鄭伯許男曹<lb/>
伯莒子邾子頓子胡子滕子薛伯杞伯小邾子齊國夏<lb/>
于召陵侵楚<lb/>
　楚為無道囊瓦以一裘一馬拘唐蔡二君三年而後<lb/>
　遣蔡昭侯又隱太子之子也于楚有不共戴天之讐<lb/>
<pb n="4a"/>　故歸而請師于晉晉請命于周上致劉子下合十七<lb/>
　國之君以為此㑹齊桓之師不如是之盛也而荀寅<lb/>
　求貨不得遂辭蔡人無功而還故書侵晉人遂失諸<lb/>
　侯不可復振矣<lb/>
夏四月庚辰蔡公孫姓帥師滅沈以沈子嘉歸殺之<lb/>
　沈人不㑹召陵晉使蔡伐之書滅罪公孫姓也書以<lb/>
　歸罪沈子嘉也書殺之罪蔡侯也<lb/>
五月公及諸侯盟于臯鼬<lb/>
<pb n="4b"/>　公受國于季氏不獲見于晉而懼此盟公意也故書<lb/>
　公及重言諸侯劉子不與也書公及諸侯則非晉主<lb/>
　盟矣自是諸侯無㑹同有特相盟者<lb/>
杞伯成卒于㑹<lb/>
　不云卒于師不成乎伐楚也<lb/>
六月葬陳惠公<lb/>
　此見陳侯背殯出㑹<lb/>
許遷于容城<lb/>
<pb n="5a"/>　許凡四遷矣畏鄭逼也<lb/>
秋七月公至自㑹<lb/>
　不致伐楚公以臯鼬為重也<lb/>
劉卷卒<lb/>
　陳氏曰王卿士不卒有關于天下之故則卒之于襄<lb/>
　王之難有王子虎焉于敬王之難有劉子焉<lb/>
葬杞悼公<lb/>
楚人圍蔡<lb/>
<pb n="5b"/>　以沈故也<lb/>
晉士鞅衛孔圉帥師伐鮮虞<lb/>
　召陵之役荀寅謂無損于楚而失中山故兹蔡圍不<lb/>
　救而伐鮮虞無復有中國之志矣<lb/>
葬劉文公<lb/>
　尹氏王子虎皆不書葬此書葬以魯特往㑹之也天<lb/>
　子三公稱公魯為三公有土為畿内諸侯者亦稱公<lb/>
　天子卿大夫有封為畿内諸侯皆曰子周末畿内諸<lb/>
<pb n="6a"/>　侯卒皆謚公聖人因劉文公之葬特書志僣生稱劉<lb/>
　子卒稱劉卷葬稱劉文公皆春秋謹嚴之筆也<lb/>
冬十有一月庚午蔡侯以呉子及楚人戰于栢舉楚師<lb/>
敗績楚囊瓦出奔鄭<lb/>
　吳進而書子者蔡侯以也蔡用吳師特書曰以深罪<lb/>
　晉人保利棄義難于救蔡也不書救者蔡圍已解戰<lb/>
　于楚地非救蔡而戰也戰書人敗書師奔書名與城<lb/>
　濮戰書人敗書師殺其大夫書名同子玉子常之罪<lb/>
<pb n="6b"/>　固同而楚之輕于任人敗師亡衆前後一轍矣<lb/>
庚辰吳入郢<lb/>
　入國不言邑入楚也而曰入郢非得國之詞也稱吳<lb/>
　外之也君舍于君室大夫舍于大夫室盖妻楚王之<lb/>
　母也無道甚矣<lb/>
五年春王三月辛亥朔日有食之<lb/>
夏歸粟于蔡<lb/>
　諸侯歸粟也而獨言我者罪中國之忘大義而不以<lb/>
<pb n="7a"/>　小惠稱也<lb/>
於越入吳<lb/>
　於越者其自稱者也越者中國稱之者也於發聲夷<lb/>
　言也吳之伐楚有安中國之意焉而越每乗其敝若<lb/>
　為楚報者是以君子惡之<lb/>
六月丙申季孫意如卒<lb/>
　定公不討逐君之賊以為大夫則亦以大夫卒之而<lb/>
　已<lb/>
<pb n="7b"/>秋七月壬子叔孫不敢卒<lb/>
冬晉士鞅帥師圍鮮虞<lb/>
　報觀虎之役也三年鮮虞獲晉觀虎<lb/>
六年春王正月癸亥鄭游速帥師滅許以許男斯歸<lb/>
　因楚敗也哀元年許復見盖楚復封之也<lb/>
二月公侵鄭<lb/>
　晉令也自宣十八年公伐杞魯無君將者八十年至<lb/>
　是侵鄭侵齊圍成皆書公則三桓既衰也然非公室<lb/>
<pb n="8a"/>　能張實以陪臣執國托公行師耳<lb/>
公至自侵鄭<lb/>
夏季孫斯仲孫何忌如晉<lb/>
　桓子獻鄭俘陽虎強使懿子報夫人之幣變文書介<lb/>
　副欲以起問者見事情也<lb/>
秋晉人執宋行人樂祁犂<lb/>
　稱行人非其罪也范獻子以其主于趙氏又有賄焉<lb/>
　譛諸晉侯而執之此晉三卿内叛之始宋叛伯之始<lb/>
<pb n="8b"/>冬城中城<lb/>
　三家張公之所有中城耳外有齊鄭之怨故懼而城<lb/>
　焉<lb/>
季孫斯仲孫忌帥師圍鄆<lb/>
　昭三十年鄆潰二於齊矣至是欲復取之齊魯交兵<lb/>
　始此<lb/>
七年春王正月<lb/>
夏四月<lb/>
<pb n="9a"/>秋齊侯鄭伯盟于鹹<lb/>
　特相盟自齊桓以來未之有也于是諸侯無主盟矣<lb/>
　是故石門志諸侯之合也于鹹志諸侯之散也<lb/>
齊人執衛行人北宫結以侵衛<lb/>
　稱人稱以侵重貶之也<lb/>
齊侯衛侯盟于沙<lb/>
　齊衛合黨之始至哀元年而伐晉矣<lb/>
大雩<lb/>
<pb n="9b"/>齊國夏帥師伐我西鄙<lb/>
　齊叛晉與鄭盟故為鄭伐我且報二卿之圍鄆<lb/>
九月大雩<lb/>
冬十月<lb/>
八年春王正月公侵齊<lb/>
公至自侵齊<lb/>
二月公侵齊<lb/>
　逾月之間再出侵齊公之進退聽之三家而不得自<lb/>
<pb n="10a"/>　專矣<lb/>
三月公至自侵齊<lb/>
曹伯露卒<lb/>
夏齊國夏帥師伐我西鄙<lb/>
公㑹晉師于瓦<lb/>
　晉士鞅荀寅救魯公逆而㑹之不言大夫君不㑹大<lb/>
　夫也救不書齊師已去也<lb/>
公至自瓦<lb/>
<pb n="10b"/>秋七月戊辰陳侯栁卒<lb/>
晉士鞅帥師侵鄭遂侵衛<lb/>
　晉始伐與國也招攜以禮懐逺以徳徳禮之不務而<lb/>
　恃力諸國受兵而叛晉愈堅矣<lb/>
葬曹靖公<lb/>
九月葬陳懐公<lb/>
季孫斯仲孫何忌帥師侵衛<lb/>
　晉故也<lb/>
<pb n="11a"/>冬衛侯鄭伯盟于曲濮<lb/>
　結叛晉也<lb/>
從祀先公<lb/>
　從祀順祀也先公非一公也魯祀之不順多矣僖公<lb/>
　以兄故特躋于閔上昭公以奔故不祔于先君今始<lb/>
　復其正也陽虎將作亂欲以取媚國人其事則順其<lb/>
　情則逆春秋原情特書從祀先公于盜竊寳玉大弓<lb/>
　之上而不書禘事與日見事出于陽虎而不可詳也<lb/>
<pb n="11b"/>盜竊寳玉大弓<lb/>
　先王分器而盜得竊諸公宫無政也故失地則諱失<lb/>
　寳玉大弓則書失之書得之書重其事也<lb/>
九年春王正月<lb/>
夏四月戊申鄭伯蠆卒<lb/>
得寳玉大弓<lb/>
六月葬鄭獻公<lb/>
秋齊侯衛侯次于五氏<lb/>
<pb n="12a"/>　此伐晉也書次者何未遂伐也三次而伐其欲逞也<lb/>
　久矣于鹹鄭叛也于沙衛叛也及齊平魯亦叛晉諸<lb/>
　侯無盟主有盟主非美事也無盟主非細事也<lb/>
秦伯卒冬葬秦哀公<lb/>
十年春王三月及齊平夏公㑹齊侯于夾谷公至自夾<lb/>
谷<lb/>
　及齊平我志也<lb/>
晉趙鞅帥師圍衛<lb/>
<pb n="12b"/>　晉自召陵以後凡兵書侵以義不足服人也此書圍<lb/>
　以力不足服人也<lb/>
齊人來歸鄆讙龜隂田<lb/>
　請而得之曰歸服義而歸之曰來歸<lb/>
叔孫州仇仲孫何忌帥師圍郈<lb/>
　郈叔孫氏邑侯犯以郈叛自夏至秋再圍之陪臣之<lb/>
　強可知矣三家知傾公室以自張而不知家𨽻之擬<lb/>
　其後春秋據事直書深切著明矣<lb/>
<pb n="13a"/>秋叔孫州仇仲孫何忌帥師圍郈<lb/>
宋樂大心出奔曹<lb/>
　大心奉命使晉偽以疾辭罪也故書奔<lb/>
宋公子地出奔陳<lb/>
　宋公嬖桓魋以地白馬與之地抶而奪之罪也故書<lb/>
　奔<lb/>
冬齊侯衛侯鄭游速㑹于安甫<lb/>
　以衛有晉難也<lb/>
<pb n="13b"/>叔孫州仇如齊<lb/>
　謝歸田又致郈也<lb/>
宋公之弟辰暨仲佗石彄出奔陳<lb/>
　辰以請畱地不得並脅佗彄出奔罪也景公寵一桓<lb/>
　魋至親不恤焉習其讀而問其傳其罪亦著矣<lb/>
十有一年春宋公之弟辰及仲佗石彄公子地自陳入<lb/>
于蕭以叛<lb/>
　暨者以此強彼我所欲也及者以此及彼兩相欲也<lb/>
<pb n="14a"/>　自者因其力也自陳自曹而陳與曹之罪亦著矣<lb/>
夏四月<lb/>
秋宋樂大心自曹入于蕭<lb/>
　辰佗彄地大心之為宋患也寵向魋故也<lb/>
冬及鄭平叔還如鄭涖盟<lb/>
　及鄭平我欲之也始叛晉也書鄭輸平以志諸侯之<lb/>
　合書及鄭平以志諸侯之散此春秋之始終也<lb/>
十有二年春薛伯定卒夏葬薛襄公<lb/>
<pb n="14b"/>叔孫州仇帥師墮郈<lb/>
　墮毁也三桓之邑皆為城自固其家臣因之以叛于<lb/>
　是墮之<lb/>
衛公孟彄帥師伐曹<lb/>
　以曹不從齊也<lb/>
季孫斯仲孫何忌帥師墮費<lb/>
　墮郈以一卿墮費以二卿者費強於郈也<lb/>
秋大雩<lb/>
<pb n="15a"/>冬十月癸亥公㑹齊侯盟于黄<lb/>
　結叛晉也<lb/>
十有一月丙寅朔日有食之<lb/>
公至自黄<lb/>
十有二月公圍成公至自圍成<lb/>
　書公圍成強也其致危之也圍成何以不克盖三家<lb/>
　城其邑以自利也而家臣據邑以叛則非其利也南<lb/>
　蒯叛侯犯叛不狃叛薦為叔季之害叔季亦欲墮之<lb/>
<pb n="15b"/>　矣故聞聖人之言輒墮焉聖人固無聲色也若公斂<lb/>
　䖏父在成方有功于孟氏且曰成墮齊人必至于北<lb/>
　門其意則私其言可聽孟氏之不肯墮宜矣三家孟<lb/>
　氏最弱無忌學于夫子成即不墮無與為比不必汲<lb/>
　汲聖人果得志于墮成何有惜乎明年女樂入而夫<lb/>
　子行矣<lb/>
十有三年春齊侯衛侯次于垂葭<lb/>
　與次五氏同<lb/>
<pb n="16a"/>夏築蛇淵囿<lb/>
　讙田歸而築囿于其地夫子去魯而君臣之志荒矣<lb/>
大蒐于比蒲<lb/>
衛公孟彄帥師伐曹<lb/>
秋晉趙鞅入于晉陽以叛<lb/>
　鞅殺邯鄲午范氏中行氏伐趙氏而鞅奔晉陽拒范<lb/>
　中行也而直書曰叛人臣專土是無君也<lb/>
冬晉荀寅士吉射入于朝歌以叛<lb/>
<pb n="16b"/>　韓魏黨于趙氏者也故請于公逐二氏二氏奔朝歌<lb/>
　亦曰叛者興兵首禍是無君也<lb/>
晉趙鞅歸于晉<lb/>
　韓魏以為請故也書歸易辭也非所得歸而歸也叛<lb/>
　臣而歸晉無政刑也三家分晉本于是矣<lb/>
薛弑其君比<lb/>
　稱國以弑當國大臣之罪也啖氏曰稱國以弑自大<lb/>
　臣也胡氏本此<lb/>
<pb n="17a"/>十有四年春衛公叔戍來奔<lb/>
衛趙陽出奔宋<lb/>
　戍以富見惡衛侯又将去南子之黨為夫人所愬而<lb/>
　出奔趙陽北宫結皆戍黨也凡書奔者皆罪而靈公<lb/>
　不能正家以喪其大臣罪亦著矣書三大夫奔以著<lb/>
　衛亂之所從始<lb/>
二月辛巳楚公子結陳公孫佗人帥師滅頓以頓子牂<lb/>
歸<lb/>
<pb n="17b"/>　頓欲事晉背楚而結陳好也書滅頓誅楚而罪陳也<lb/>
夏衛北宫結來奔<lb/>
五月於越敗吳于檇李吳子光卒<lb/>
　越以詐戰敗吳師光以傷卒<lb/>
公㑹齊侯衛侯于牽<lb/>
　左氏謂晉圍朝歌牽洮二㑹皆救范中行氏也朝歌<lb/>
　在衛西<lb/>
公至自會<lb/>
<pb n="18a"/>秋齊侯宋公㑹于洮<lb/>
　宋未絶晉至是始從齊也<lb/>
天王使石尚來歸脤<lb/>
　祭肉生曰脤熟曰燔石尚王朝士例書名禮諸侯朝<lb/>
　天子助祭于宗廟然後受俎實魯不助祭而歸脤非<lb/>
　禮也<lb/>
衛世子蒯聵出奔宋<lb/>
　以南子之故父不父子不子兩著其罪故特書世子<lb/>
<pb n="18b"/>　張洽氏取臨江劉氏常山劉氏之說謂蒯聵必無殺<lb/>
　母之事左氏所記乃南子之誣其子者如此不然宋<lb/>
　南子家何以反奔宋乎<lb/>
衛公孟彄出奔鄭<lb/>
　彄聵黨屢書大夫奔不成其為國矣<lb/>
宋公之弟辰自蕭來奔<lb/>
　三書宋公弟罪宋公也自蕭者因其力<lb/>
大蒐于比蒲邾子來㑹公<lb/>
<pb n="19a"/>　蒐而邾子來㑹公親蒐也不書公者以國事舉也<lb/>
城莒父及霄<lb/>
　無冬闕文城二邑懼晉也<lb/>
十有五年春王正月邾子來朝<lb/>
　以去年來㑹未成禮故復來朝<lb/>
鼷鼠食郊牛牛死改卜牛<lb/>
二月辛丑楚子滅胡以胡子豹歸<lb/>
　召陵之㑹胡頓皆在是後楚有吳患不能報去年滅<lb/>
<pb n="19b"/>　頓今年滅胡以報召陵也<lb/>
夏五月辛亥郊<lb/>
壬申公薨于髙寢<lb/>
　髙寢宫名不于路寢非正也<lb/>
鄭罕達帥師伐宋<lb/>
　宋大國至于景公而鄭能困之則桓魋之為也<lb/>
齊侯衛侯次于渠蒢<lb/>
　謀救宋也不果救故書次<lb/>
<pb n="20a"/>邾子來奔喪<lb/>
　天王崩則諸侯奔喪而㑹其葬書奔喪非禮也<lb/>
秋七月壬申姒氏卒<lb/>
　哀公母也不稱夫人哀未君也<lb/>
八月庚辰朔日有食之<lb/>
九月滕子來㑹葬丁巳葬我君定公雨不克葬戊午日<lb/>
下昃乃克葬<lb/>
　㑹葬非禮也<lb/>
<pb n="20b"/>　雨不克葬無備也日下昃失虞之時也<lb/>
辛巳葬定姒<lb/>
　辛巳在十月三日<lb/>
冬城漆<lb/>
　邾庶其邑城漆謀伐邾也定公為拔之盟邾好復修<lb/>
　終世無犯定公薨而三桓復唘釁矣元年伐邾二年<lb/>
　取其田七年俘其君矣<lb/>
　春秋孔義卷十一<lb/>
</p>

  </div>
            <div>
                <head>春秋孔義卷十二</head>
    <p>
<pb n="1a"/>欽定四庫全書<lb/>
　春秋孔義卷十二　　　　明　髙攀龍　撰<lb/>
　　哀公<lb/>
元年春王正月公即位<lb/>
楚子陳侯隨侯許男圍蔡<lb/>
　報栢舉也<lb/>
鼷鼠食郊牛改卜牛夏四月辛巳郊<lb/>
　牛傷不敬也夏四月郊不時也四卜非禮五卜強也<lb/>
<pb n="1b"/>　斬焉衰絰之中上僣天子之禮一舉而犯三不韙焉<lb/>
　書郊之失禮未有甚于此者也<lb/>
秋齊侯衛侯伐晉<lb/>
　著中國之無伯也<lb/>
冬仲孫何忌帥師伐邾<lb/>
　邾之事魯至矣而魯人利之不已何忌之學于聖門<lb/>
　者何如哉<lb/>
二年春王二月季孫斯叔孫州仇仲孫何忌帥師伐邾<lb/>
<pb n="2a"/>取漷東田及沂西田癸巳叔孫州仇仲孫何忌及邾子<lb/>
盟于句繹<lb/>
　三卿並將伐國取地二卿並盟他國之君大夫強僣<lb/>
　極矣三人伐而二人盟穀梁謂各盟其得也然邾田<lb/>
　近費而季孫專國豈反無得抑季孫之與之也<lb/>
夏四月丙子衛侯元卒<lb/>
滕子來朝<lb/>
晉趙鞅帥師納衛世子蒯聵于戚<lb/>
<pb n="2b"/>　納者内不受也于戚者為輒拒不得入衛也父喪而<lb/>
　無子則孫可以承重父喪而有子則孫不可以襲尊<lb/>
　况輒為國人所立未受靈公之命稱帥師納而蒯聵<lb/>
　之罪著稱世子而輒之不當立明矣<lb/>
秋八月甲戌晉趙鞅帥師及鄭罕達帥師戰于鐡鄭師<lb/>
敗績<lb/>
　鞅師納蒯聵之師鄭師助齊人輸粟范氏之師邀撃<lb/>
　而敗之也<lb/>
<pb n="3a"/>冬十月葬衛靈公<lb/>
十有一月蔡遷于州來蔡殺其大夫公子駟<lb/>
　州來吳所滅吳邑也蔡侯既許楚疆于江汝而復請<lb/>
　遷于吳駟與獵皆非之吳人聘而以兵來故殺而放<lb/>
　之稱國以殺殺無罪也<lb/>
三年春齊國夏衛石曼姑帥師圍戚<lb/>
　蒯聵在戚曼姑主兵而序齊為首者不以子圍父也<lb/>
　不繋戚于衛者不以子制父也蒯聵出入稱世子圍<lb/>
<pb n="3b"/>　戚先國夏戚不如彭城書衛春秋筆削之情見矣<lb/>
夏四月甲午地震<lb/>
五月辛夘桓宫僖宫災<lb/>
　桓僖親盡矣宫何以存季仲叔皆桓公子季友實相<lb/>
　僖公叔仲之後皆僖所立故三家尊桓而徳僖宜毁<lb/>
　不毁而天災之二公不言及祖等也言及則有尊卑<lb/>
　矣<lb/>
季孫斯叔孫州仇帥師城唘陽<lb/>
<pb n="4a"/>　唘陽近邾城之以防邾也<lb/>
宋樂髠帥師伐曹<lb/>
　曹伯陽奉樂大心入蕭以叛故也<lb/>
秋七月丙子季孫斯卒<lb/>
蔡人放其大夫公孫獵于吳<lb/>
　放稱國無罪也稱人得罪於國人有罪也書大夫則<lb/>
　無罪也盖獵與駟不附遷議蔡侯以國法放之而媚<lb/>
　吳也<lb/>
<pb n="4b"/>冬十月癸夘秦伯卒<lb/>
叔孫州仇仲孫何忌帥師圍邾<lb/>
　季氏邑近邾豈邾惟季氏之是親而二家乗季氏新<lb/>
　立責其背句繹之盟乎<lb/>
四年春王二月庚戌盜殺蔡侯申<lb/>
　昭公背楚誑吳殘虐大臣君道亡矣變文書盜殺<lb/>
蔡公孫辰出奔吳<lb/>
　書盜殺蔡侯申蔡公孫辰出奔吳辰必與聞乎弑矣<lb/>
<pb n="5a"/>葬秦惠公<lb/>
宋人執小邾子<lb/>
　伐曹執邾盖齊景圖伯無成宋亦有志爭權矣<lb/>
夏蔡殺其大夫公孫姓公孫霍<lb/>
晉人執戎蠻子赤歸于楚<lb/>
　楚圍蠻氏子赤奔晉晉聽楚命詐執歸之伯主執有<lb/>
　罪者歸于京師正也今曰歸于楚則京師楚矣不競<lb/>
　至此春秋所深惡也<lb/>
<pb n="5b"/>城西郛<lb/>
　備晉也<lb/>
六月辛丑亳社災<lb/>
　亡國之社屋之不受天陽也以屋故災<lb/>
秋八月甲寅滕子結卒<lb/>
冬十有二月葬蔡昭公<lb/>
葬滕頃公<lb/>
五年春城毗<lb/>
<pb n="6a"/>　備晉也<lb/>
夏齊侯伐宋<lb/>
　以伐曹執邾故也<lb/>
晉趙鞅帥師伐衛<lb/>
　以衛助范氏故假納蒯聵為名<lb/>
秋九月癸酉齊侯杵臼卒<lb/>
冬叔還如齊<lb/>
　弔㑹𦵏也<lb/>
<pb n="6b"/>閏月𦵏齊景公<lb/>
　劉原父曰喪以年斷者不以閏數以月斷者以閏數<lb/>
　荼以非次得立故速𦵏也<lb/>
六年春城邾瑕<lb/>
　瑕邾邑故繋之邾未嘗取于邾而遽城見魯之迫邾<lb/>
　也<lb/>
晉趙鞅帥師伐鮮虞<lb/>
　鮮虞納荀寅于柏人故也<lb/>
<pb n="7a"/>吳伐陳<lb/>
　陳楚與也吳之入楚召陳侯不至故伐陳陳自是與<lb/>
　吳成<lb/>
夏齊國夏及髙張來奔<lb/>
　陳乞將弑君而逐髙國髙國為國世臣從君于昏受<lb/>
　其顧命而力不足衛上凡書奔者皆罪也<lb/>
叔還㑹吳于柤<lb/>
　吳伐陳還至柤魯懼而往㑹之<lb/>
<pb n="7b"/>秋七月庚寅楚子軫卒<lb/>
齊陽生入于齊齊陳乞弑其君荼<lb/>
　不稱公子誅不子也稱齊陽生景公廢長立少以唘<lb/>
　亂也陽生入而陳乞弑為陽生弑也<lb/>
冬仲孫何忌帥師伐邾<lb/>
宋向巢帥師伐曹<lb/>
七年春宋皇瑗帥師侵鄭<lb/>
　齊景既没宋妄圖伯既伐曹又侵鄭報罕達之師且<lb/>
<pb n="8a"/>　求諸侯也<lb/>
晉魏曼多帥師侵衛<lb/>
　衛不服也<lb/>
夏公㑹吳于鄫<lb/>
　鄫近邾夫差至此而公往㑹之然邾亦吳與也㑹吳<lb/>
　甫罷而即伐之此邾人所以奔告于吳而魯遂被伐<lb/>
　與<lb/>
秋公伐邾八月己酉入邾以邾子益來<lb/>
<pb n="8b"/>　伐邾季氏意也益名賤之也虜服也夾陣而獲其君<lb/>
　曰獲入國滅國而以其君歸曰以於諸侯曰歸于魯<lb/>
　曰來<lb/>
宋人圍曹冬鄭駟𢎞帥師救曹<lb/>
　曹伯奸宋是以致討宋稱人貶也苟将卑師少豈能<lb/>
　圍之乎救曹善之也<lb/>
八年春王正月宋公入曹以曹伯陽歸<lb/>
　滅曹也不書滅者曹伯好田弋任公孫彊背晉奸宋<lb/>
<pb n="9a"/>　自亡其國也<lb/>
吳伐我<lb/>
　為邾故也伐我必書四鄙不書者直造國都四竟藩<lb/>
　屏蕩然而國不足為國矣<lb/>
夏齊人取讙及闡<lb/>
　内失邑不書君辱當諱也此何以書所以賂齊也以<lb/>
　邾子故<lb/>
歸邾子益于邾<lb/>
<pb n="9b"/>　懼齊討也<lb/>
秋七月<lb/>
冬十有二月癸亥杞伯過卒<lb/>
齊人歸讙及闡<lb/>
　程子曰不云我田既歸邾子亦歸其田非以為惠也<lb/>
九年春王二月𦵏杞僖公<lb/>
宋皇瑗帥師取鄭師于雍丘<lb/>
　悉俘之曰取春秋之末特書取師者二所謂著其禍<lb/>
<pb n="10a"/>　之大也長平之坑所由來漸矣<lb/>
夏楚人伐陳<lb/>
　陳即吳故也<lb/>
秋宋公伐鄭<lb/>
　鄭雖不義宋盡覆其師亦云㦧矣君又親帥師伐之<lb/>
　明年又伐十二年又伐十三年鄭人復取宋師二國<lb/>
　喪師皆自取之也<lb/>
冬十月<lb/>
<pb n="10b"/>十年春王二月邾子益來奔<lb/>
　吳人討邾奉太子為政而後奔但書奔何以為自失<lb/>
　國也春秋之法苟其道足以失國雖有敵國猶以自<lb/>
　致之文書<lb/>
公㑹呉伐齊三月戊戌齊侯陽生卒<lb/>
　陽生實卒非弑也<lb/>
夏宋人伐鄭<lb/>
晉趙鞅帥師侵齊<lb/>
<pb n="11a"/>　吳猶遭齊喪而去之晉乃乗齊喪而伐之<lb/>
五月公至自伐齊<lb/>
　哀公㑹吳者五獨此役與黄池致擇其甚危者書之<lb/>
𦵏齊悼公<lb/>
衛公孟彄自齊歸于衛<lb/>
　彄蒯聵之黨必從輒而背聵故歸聵入復奔矣<lb/>
薛伯夷卒<lb/>
秋𦵏薛惠公<lb/>
<pb n="11b"/>冬楚公子結帥師伐陳吳救陳<lb/>
　書救善之也猶舉號夷吳而傷中國也所黜在彼所<lb/>
　傷在此<lb/>
　自此春不書王見天下之無王也此春秋之所以終<lb/>
　也<lb/>
十有一年春齊國書帥師伐我<lb/>
　報去年㑹吳伐齊之役也魯之伐自取之矣<lb/>
夏陳轅頗出奔鄭<lb/>
<pb n="12a"/>　春秋書轅頗之奔為人臣附上刻下托公營私之戒<lb/>
五月公㑹吳伐齊甲戌齊國書帥師及吳戰于艾陵齊<lb/>
師敗績獲齊國書<lb/>
　公再㑹吳伐齊招吳戕中國為惡大矣<lb/>
秋七月辛酉滕子虞母卒<lb/>
冬十有一月𦵏滕隱公<lb/>
衞世叔齊出奔宋<lb/>
　春秋書内外大夫奔者六十君之股肱故重而書之<lb/>
<pb n="12b"/>　然春秋之末何其出奔之多也是時政在大夫各欲<lb/>
　自專始則相猜相忌終乃相攻相逐也<lb/>
十有二年春用田賦<lb/>
　田以出粟而足食賦以出軍而足兵今又計田斂財<lb/>
　以充軍賦大約稅畆多于什一田賦又多于稅畆矣<lb/>
　稅畆私田始有征也用田賦私田又加征也<lb/>
夏五月甲辰孟子卒<lb/>
　昭公夫人也不言夫人諱取同姓也不薨不成薨也<lb/>
<pb n="13a"/>　不𦵏不成𦵏也<lb/>
公㑹吳于槖臯<lb/>
　吳徴㑹也<lb/>
秋公㑹衛侯宋皇瑗于鄖<lb/>
宋向巢帥師伐鄭<lb/>
　宋鄭之怨于是十三嵗矣兵端雖起于鄭罕達然六<lb/>
　年之間宋四伐鄭明年罕達遂取宋師逞兵不戢亦<lb/>
　可戒哉<lb/>
<pb n="13b"/>冬十有二月螽<lb/>
十有三年春鄭罕達帥師取宋師于嵒<lb/>
夏許男成卒<lb/>
公㑹晉侯及吳子于黄池<lb/>
　吳欲因魯交中國晉欲交吳以弭兵故魯請而二國<lb/>
　從之以為㑹吳主㑹曷為先言晉侯不與勾吳之主<lb/>
　夏盟也言及呉子者何㑹兩伯之辭也先吳則拂經<lb/>
　列書則冺實故曰及四夷雖大皆曰子吳僣王矣其<lb/>
<pb n="14a"/>　稱子正名也<lb/>
楚公子申帥師伐陳<lb/>
　乗吳之出㑹也<lb/>
於越入吳<lb/>
　越乗吳之不備也<lb/>
秋公至自㑹<lb/>
晉魏曼多帥師侵衛<lb/>
　晉事止于此矣<lb/>
<pb n="14b"/>葬許元公<lb/>
九月螽<lb/>
冬十有一月有星孛于東方<lb/>
　星孛東方乃東方悖亂吳爭強而越滅之徴也<lb/>
盜殺陳夏區夫<lb/>
十有二月螽<lb/>
十有四年春西狩獲麟<lb/>
　杜元凱謂春秋感麟而作諸家因之胡文定謂春秋<lb/>
<pb n="15a"/>　文成麟至則本之何休程子曰述作之意舊矣但因<lb/>
　麟而發麟不出春秋亦必作也故謂聖人感麟始成<lb/>
　春秋則可謂感麟始作春秋則不可<lb/>
　<lb/>
　<lb/>
　<lb/>
　<lb/>
　<lb/>
<pb n="15b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋孔義卷十二<lb/>
</p>

  </div>
        </body>
    </text>
</TEI>