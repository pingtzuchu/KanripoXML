<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Title</title>
            </titleStmt>
            <publicationStmt>
                <p>Information about publication or distribution</p>
            </publicationStmt>
            <sourceDesc>
                <p>Information about the source</p>
            </sourceDesc>
        </fileDesc>
    </teiHeader>
    <text>
        <body>
            <div>
                <head>周易口義</head>
    <p>
<pb n="1a"/>欽定四庫全書　　　　經部一<lb/>
　周易口義　　　　　　易類<lb/>
　　提要<lb/>
　　　　<hi>臣</hi>等謹案周易口義十二卷宋倪天隠述其<lb/>
　　　　師胡瑗之説也瑗字翼之泰州如皋人用范<lb/>
　　　　仲淹薦由布衣拜校書郎厯太學博士致仕<lb/>
　　　　歸事迹具宋史本傳天隠始末未詳葉祖洽<lb/>
　　　　作陳襄行狀稱襄有二妹一適進士倪天隠<pb n="1b"/>　　　　殆即其人董□嚴陵集載其桐廬縣令題名<lb/>
　　　　碑記一篇意其嘗官睦州也其説易以義理<lb/>
　　　　為宗邵伯温聞見前録記程子與謝湜書言<lb/>
　　　　讀易當先觀王弼胡瑗王安石三家三原劉<lb/>
　　　　紹攽周易詳説曰朱子謂程子之學源於周<lb/>
　　　　子然考之易傳無一語及太極於觀卦彖辭<lb/>
　　　　云予聞之胡翼之先生居上為天下之表儀<lb/>
　　　　於大畜上九云予聞之胡先生曰天之衢亨<pb n="2a"/>　　　　誤加何字於夬九三云安定胡公移其文曰<lb/>
　　　　牡于頄有凶獨行遇雨若濡有愠君子夬夬<lb/>
　　　　无咎於漸上九云安定胡公以陸為逵考伊<lb/>
　　　　川年譜稱皇祐中㳺太學海陵胡翼之先生<lb/>
　　　　方主敎導得先生所試大驚即延見處以學<lb/>
　　　　職意其時必從而受業焉世知其從事濂溪<lb/>
　　　　不知其講易多本於翼之也其説為前人所<lb/>
　　　　未及今核以程𫝊良然朱子語類亦稱胡安<pb n="2b"/>　　　　定易分曉正當則是書在宋時固以義理説<lb/>
　　　　易之宗也宋志載瑗易解十卷周易口義十<lb/>
　　　　卷朱彝尊經義考引李振裕之説云瑗講授<lb/>
　　　　之餘欲著述而未逮其門人倪天隠述之以<lb/>
　　　　非其師手著故名曰口義後世或稱口義或<lb/>
　　　　稱易解實無二書其説雖古無明文今考晁<lb/>
　　　　公武讀書志亦云胡安定易傳盖門人倪天<lb/>
　　　　隠所纂非其自著故序首稱先生曰其説與<pb n="3a"/>　　　　口義合而列於易傳條下亦不另出口義一<lb/>
　　　　條然則易解口義確為一書宋志誤分為二<lb/>
　　　　明矣乾隆四十三年三月恭校上<lb/>
　　　　　　　總纂官<hi>臣</hi>紀昀<hi>臣</hi>陸錫熊<hi>臣</hi>孫士毅<lb/>
　　　　　　　總　校　官　<hi>臣</hi>　陸　費　墀<pb n="4a"/>周易口義發題<lb/>
先生曰夫易者伏羲文王周公孔子所以垂萬世之大<lb/>
法三才變易之書也自伏羲仰觀天文俯察地理始畫<lb/>
八卦故爻有九六以盡隂陽之數位有三畫以盡三才<lb/>
之道寫天地雷風水火山澤之象以盡天下之用明健<lb/>
順動入止說陷明之體以盡天下之理然而伏羲之時<lb/>
世質民淳巧偽未興詐端未作故雖三畫亦可以盡吉<lb/>
凶之變自神農至堯舜莫不取法八卦之象以為大治<pb n="4b"/>之本歴夏㳂商以及桀紂之世民欲叢生姦偽萬狀禮<lb/>
隳樂缺天下紛然故三爻不能盡萬物之消長究人心<lb/>
之情偽文王有大聖之才罹於憂患觀紂之世小人在<lb/>
位詐偽日熾思周身之防達憂患之情通天人之淵藴<lb/>
明人事之始終遂重卦為六十四重爻為三百八十四<lb/>
又於逐卦之下為之彖辭故天地通變之道萬物情偽<lb/>
之理一備於此然謂之易者按乾鑿度云易一名而含<lb/>
三義簡易也不易也變易也故穎達作疏洎崔覲劉正<pb n="5a"/>簡皆取其說然謂不易簡易者於聖人之經繆妄殆甚<lb/>
且仲尼曰名不正則言不順言不順則事不成是言凡<lb/>
興作之事先須正名名正則事方可成況聖人作易為<lb/>
萬世之大法豈復有二三之義乎按掦子曰隂不極則<lb/>
陽不生亂不極則徳不形又繫辭曰易窮則變變則通<lb/>
通則乆又云生生之謂易是大易之作專取變易之義<lb/>
盖變易之道天人之理也以天道言之則隂陽變易而<lb/>
成萬物寒暑變易而成四時日月變易而成晝夜以人<pb n="5b"/>事言之則得失變易而成吉凶情偽變易而成利害君<lb/>
子小人變易而成治亂故天之變易則歸乎生成而自<lb/>
為常道若人事變易則固在上位者裁制之如何耳何<lb/>
則在位之人苟知其君子小人相易而為治亂則當常<lb/>
進用君子而擯斥小人則天下常治而无亂矣知其情<lb/>
偽相易而成利害當純用情實而黜去詐偽則所為常<lb/>
利而无害矣知其得失相易而成吉凶當就事之得而<lb/>
去事之失則其行事常吉而无凶矣是皆人事變易不<pb n="6a"/>可不慎也故大易之作專取變易之義謂之周易者自<lb/>
伏羲畫卦文王重之又從而為之彖辭至周公又為之<lb/>
爻辭仲尼又十翼之數聖相繼其道大備于周故曰周<lb/>
易謂之上經下經者自乾坤至坎離三十卦謂之上經自<lb/>
咸恒至未濟三十四卦謂之下經然則所以分上下二經<lb/>
者以簡帙重大故分之也乾坤者天地之象坎離者日<lb/>
月之象故取以為上經咸恒者夫婦之義既濟未濟人<lb/>
倫終始之道故取以為下經先儒亦常謂不分之即无<pb n="6b"/>損于義分之亦无害其實但以簡帙重大而分之也乾<lb/>
傳者乾卦名也傳傳也言傳述聖人之法以示萬世也<lb/>
</p>

  </div>
            <div>
                <head>周易口義卷一</head>
    <p>
<pb n="1a"/>欽定四庫全書<lb/>
　周易口義卷一　　　　　宋　胡瑗　撰<lb/>
上經<lb/>
　　　乾<lb/>
䷀<hi>乾下乾上</hi>乾<lb/>
　義曰此伏羲所畫之卦也伏羲畫八卦始有三爻一<lb/>
　爻為地二爻為人三爻為天以象三才之道然未能<lb/>
　盡變通之理故文王重之為六爻初為地之下有蒙<pb n="1b"/>　泉之象二為地之上三于人為臣民之位四出于臣<lb/>
　民之上為儲貳之象五正當天位六為天之上有太<lb/>
　虚之象然後萬物成形而天下之能事畢矣六爻皆<lb/>
　陽象天積諸陽氣而成也既象天其不名天而名乾<lb/>
　者盖天者乾之形乾者天之用夫天之形望之其色<lb/>
　蒼然南樞入地下三十六度北樞出地上三十六度狀<lb/>
　如倚杵此天之形也言其用則一晝夜之間凡行九<lb/>
　十餘萬里夫人之一呼一吸謂之一息一息之間天行<pb n="2a"/>　已八十餘里人之一晝一夜有萬三千六百餘息是<lb/>
　故一晝一夜而天行九十餘萬里則天之健用可知<lb/>
　自古及今未嘗有毫釐之過亦未嘗有毫釐之不及<lb/>
　盖乾以至健至正而然也故聖人于此垂教欲使人法<lb/>
　天之用而不法天之形所以名乾而不名天也且天<lb/>
　之形象人之體魄也天之用象人之精神也使寒暑<lb/>
　以成日月以明萬物以生此天之健用也若人之有<lb/>
　耳目口鼻四體是其形也其口言鼻臭目視耳聽手<pb n="2b"/>　足四體之運此其用也至于心之思慮藴于内則為<lb/>
　五常百行發于外則為政教禮義故為君為臣為父<lb/>
　為子為兄為弟為夫為婦以至于為士農工商莫不<lb/>
　本于乾乾不息然後皆得其所成立也左氏曰民生<lb/>
　在勤勤則不匱是皆言人當法天之健用也故曰乾<lb/>
元亨利貞<lb/>
　義曰文王既重伏羲所畫之卦又為此卦下之彖辭<lb/>
　以明乾之四徳又配之四時五常而言也元者始也<pb n="3a"/>　言天以一元之氣始生萬物聖人法之以仁而生成<lb/>
　天下之民物故于四時為春于五常為仁亨者通也<lb/>
　夫物春始生之夏則極生而至于大通故高者下者<lb/>
　洪者纎者各遂其分而得其性也聖人觀夏之萬物<lb/>
　有高下洪纎乃作為禮以法之使尊者卑者貴者賤<lb/>
　者各定其分而不越於禮故於四時為夏于五常為<lb/>
　禮利者和也在文言曰利者義之和言物之既生既<lb/>
　育故必成之有漸自立秋凉風至八月白露降九月<pb n="3b"/>　寒露降以至為霜為雪以成萬物莫不有漸而成也<lb/>
　聖人法之以為義義者冝也天下之民雖有禮以定<lb/>
　其分然必得其義以裁制之則各得其冝也故於四<lb/>
　時為秋於五常為義貞者正也固也言物之既成必<lb/>
　歸于正以隂陽之氣幹了於萬物聖人法之為智事<lb/>
　非智不能幹固而成立故於四時為冬于五常為智<lb/>
　然則此五常不言信者何也蓋信屬于土土者分王<lb/>
　四季凡人之有仁義禮智必有信然後能行故于四<pb n="4a"/>　者无所配也然此四徳以天下事業言之則元為樂<lb/>
　亨為禮利為刑貞為政何則盖元者始生萬物萬物<lb/>
　得其生然後鼔舞而和樂聖人法之制樂以治天下<lb/>
　則天下之民亦熙然而和樂故以元為樂也天下既<lb/>
　已和樂然而不節則亂故聖人制禮以定之使上下<lb/>
　有分尊卑有序故以亨為禮也夫禮樂既行然其間<lb/>
　不无不率教者聖人雖有愛民之心亦不得已乃為<lb/>
　刑以治之于是大則有征伐之具小則有鞭朴之法<pb n="4b"/>　使民皆畏罪而遷善故以利為刑也夫天下既有樂<lb/>
　以和之禮以節之刑以治之不以正道終之則不可<lb/>
　也故政者正也使民物各得其正故貞為政也夫四<lb/>
　者達而不悖則天下之能事畢矣故四者在易則為<lb/>
　元亨利貞在天則為春夏秋冬在五常則為仁義禮<lb/>
　智聖人備于乾之下以極天地之道而盡人事之理<lb/>
　也<lb/>
初九潛龍勿用<pb n="5a"/>　義曰自此至用九皆周公所作之爻辭也爻者效也<lb/>
　效一卦之動而為之故謂之爻謂之初者一卦之始<lb/>
　也謂之九者陽之數也凡易言九六者皆隂陽之數<lb/>
　也天一天三天五天九是陽數之竒也地二地四地<lb/>
　六是隂數之耦也潛者隠也龍者有變化之神陽氣<lb/>
　之象也陽以生成為徳君子之象也凡乾坤之十二<lb/>
　爻配之十二月今初九乃是建子之月一陽始萌于<lb/>
　黄鍾之宫雖生成之功未及于物然已有生成萬物<pb n="5b"/>　之心矣若君子未得位之時雖道未澤于世然已有<lb/>
　澤天下之心矣謂之潛龍者言陽氣未發見而在潛<lb/>
　隠之地也勿用者聖人戒後世勿用此潛龍為徳也<lb/>
　何以言之凡人萃五行秀氣而生為萬物之最靈者<lb/>
　也然天下之衆愚不肖者常多賢智者常少況聖人<lb/>
　挺全粹之徳受天元之純則又過于賢也逺矣夫有<lb/>
　聖人之資則无所不通无所不明矣固當出見於世<lb/>
　輔其君澤其民利其物以成天下之事業則可也文<pb n="6a"/>　言曰君子以成徳為行日可見之行也今有聖人之<lb/>
　徳之明反以潛隠為事則天下之愚不肖將誰治之<lb/>
　是不知天所以生聖人之意也孔穎達作疏以謂勿<lb/>
　用者于此時小人道盛若其施用則為小人所害寡<lb/>
　不敵衆弱不勝强禍患斯及故戒勿施用此大非聖<lb/>
　人之㫖夫聖人才无所不能智无所不周懐道徳持<lb/>
　仁義以革天下弊舉陋典新汚俗矯曲為直表邪為<lb/>
　正以陶冶於上而天下治矣又何憚小人之害若懼<pb n="6b"/>　其見害而勿施用則是天下常亂而不可得治也然<lb/>
　此勿用者盖言勿用此潛龍為徳也今歴考易中或<lb/>
　彖或爻言勿用者有四若屯之彖云勿用有攸往言<lb/>
　屯難之時不可徃撓其民務安全也姤之彖云勿用<lb/>
　取女言一女配一男是其正也今一隂而遇五男剛<lb/>
　壯者也若此之女勿可取之不可與長也師之上六<lb/>
　曰大君有命開國承家小人勿用言上六師道之成<lb/>
　大君班爵行賞其功大者開建其國為諸侯其功小<pb n="7a"/>　者建立其家為卿大夫若小人偶立一戰之效與之<lb/>
　金帛可也賜之甲胄可也後漢光武不任功臣以吏<lb/>
　事深得其道不然若用小人必亂其邦所以韓彭英<lb/>
　盧立功受地不旋踵而就戮也䝉之六三曰勿用取<lb/>
　女見金夫不有躬无攸利言婦人必當正静其徳以<lb/>
　待六禮之備然後用父母之命媒妁之言方可歸之<lb/>
　今六三持身不正見其金夫遂欲從之聖人戒之勿<lb/>
　用取此女也由是觀之聖人之戒後世不可用潛龍<pb n="7b"/>　為徳誠无疑矣故孔子目長沮桀溺曰鳥獸不可與同<lb/>
　羣吾非斯人之徒與而誰與又曰素隱行怪後世有述<lb/>
　焉吾弗為之矣葢後世之人多以潛隱為徳或隱於巖<lb/>
　野或遯於林泉罔徳義以沽名傲衣冠以耀志故有<lb/>
　終身不見用於世而亂人倫者也且疏又引舜耕歴<lb/>
　山漢祖為泗水亭長是豈終潛哉盖養成其徳耳然<lb/>
　聖賢其無隠乎曰已道未著已行未成必學問之以<lb/>
　養成聖徳然後施為于天下耳甘終身于山林川澤<pb n="8a"/>　哉然或上下為戾亦有可隠之時故中庸曰君子之<lb/>
　道費而隐雖然豈隠遁哉隠其身不隠其道所以然<lb/>
　者不以一己之私忘天下之公故孔子皇皇於衰周<lb/>
　孟軻汲汲於戰國皆謂有聖人之徳身未顯而其道<lb/>
　不自窮也乾六爻皆聖人象也若之何有聖人之資<lb/>
　而潛隠自居乎文言曰潛之為言也隠而未見行而<lb/>
　未成是以君子弗用也聖人之戒勿用潛隠為徳可<lb/>
　謂明矣<pb n="8b"/>九二見龍在田利見大人<lb/>
　義曰九二之爻是十二月中氣之後正月中氣之前<lb/>
　陽氣發見地上之時也田者稼穡所生而有資益之<lb/>
　地也以人事言之則是聖賢君子有中庸之徳發見<lb/>
　于世之時也夫君子之道積于内則為中庸之徳施<lb/>
　于外則為皇極之化此爻但有君徳而无君位故曰<lb/>
　見龍在田利見大人者何盖凡有大人之徳必須利<lb/>
　見有大才大徳之君然後可以行己之道若舜之得<pb n="9a"/>　堯禹之得舜伊尹之得成湯傅說之得高宗吕尚之<lb/>
　得周文是也然則五得天位亦曰利見大人者何曰<lb/>
　有是君必須有是臣然後萬務可舉天民可治若堯<lb/>
　得舜舜得禹臯陶禹得稷成湯得伊尹文王得吕尚<lb/>
　是也故九二九五之爻皆言利見大人今驗于易或<lb/>
　彖或爻言利見大人者有七萃之彖曰王假有廟利<lb/>
　見大人言既作廟以萃聚先祖之神靈必須得大才<lb/>
　大徳之人以輔行其禮訟之彖曰利見大人言訟之<pb n="9b"/>　事必須利見大才大徳之人以辨其是非巽之彖曰<lb/>
　小亨利有攸往利見大人言申其號令法制必須大<lb/>
　才大徳之人以參酌恢隆之也蹇之上六曰徃蹇來<lb/>
　碩吉利見大人言居蹇難之極往則益蹇若來居位<lb/>
　則安安則得其碩大之福而吉必須利見大才大徳<lb/>
　之人以求解散蹇難也及此乾之二五凡七皆聖人<lb/>
　之微㫖也<lb/>
九三君子終日乾乾夕惕若厲无咎<pb n="10a"/>　義曰九三居下卦之上在人臣之極位正當公相之<lb/>
　權也上則須輔弼于君下則須總領百官以平均天<lb/>
　下之民凡朝廷之幾務莫不一責于已若專奉上而<lb/>
　怠于恤下則有佞邪之謟若勤恤于下而簡于奉上<lb/>
　則有侵權之誅固宜終朝乾乾日不自暇慎思之力<lb/>
　行之不倦以終之是上則以思輔其君下則以思總<lb/>
　百官以治天下之民自朝及夕常戒懼而惕若則可<lb/>
　以无咎矣若者辭之助注以為至于夕猶惕然若厲<pb n="10b"/>　今則不取<lb/>
九四或躍在淵无咎<lb/>
　義曰或者疑惑也躍者騰躍也淵者龍之常處也九<lb/>
　三已極人臣之位九四出人臣之上切近至尊之位<lb/>
　既非人君又非王官是儲貳之象也何哉仲尼曰或<lb/>
　躍在淵乾道乃革言人道近於地今九四近於天位<lb/>
　已出人臣之上是乾道革變之始也夫太子者天下<lb/>
　之本生民之望也不有所進則无以副四海之望欲<pb n="11a"/>　進其位又恐侵君之權處多懼之地故不得不疑也<lb/>
　始則疑惑終則无咎者盖或躍以進其徳在淵以守<lb/>
　其位分是進其徳不進其位也故昔者太子必入太<lb/>
　學求賢師以教諭之就賢友以漸摩之使知為君為<lb/>
　臣為父為子之道目見正色耳聞正聲是躍以進已<lb/>
　徳而在淵以守已位也震曰震驚百里不喪匕鬯言<lb/>
　百里者威不逺也匕鬯者宗廟之器也有威而不過<lb/>
　守禮而循常是以見臣子之道全而不侵於君父也<pb n="11b"/>　今輔嗣之注曰近乎尊位欲進其道廹乎在下非躍<lb/>
　所及孔頴達從而疏之曰以其遲疑進退不敢果敢<lb/>
　以取尊位且聖人六經垂萬世之教為天下之法所<lb/>
　以教人臣之忠人子之孝也今其言曰不敢果敢以<lb/>
　取尊位是何人臣之忠人子之孝哉又言曰西伯内<lb/>
　執王心外率諸侯以伐紂此尤違聖人之㫖如其言<lb/>
　則簒逆之道也今故不取夫聖人之言不勸則戒勸<lb/>
　之者欲其進徳也戒之者懼其侵君之權也為儲貳<pb n="12a"/>　者但進修其徳以禮法而守其位則文言所謂進徳<lb/>
　修業欲及時也故无咎<lb/>
九五飛龍在天利見大人<lb/>
　義曰九五之爻當建辰之月陽氣盛而上升於天如<lb/>
　龍之騰飛然猶聖人積中正誠明之徳徳既廣業既<lb/>
　成即人君之位上合天心下順人情以居至尊之地<lb/>
　也然乾之六爻九二九五並言利見大人者九五雖<lb/>
　有聖人之徳之位必須得大才大徳之臣輔佐之然<pb n="12b"/>　後可以有為於天下使一民不失其所一物必遂其<lb/>
　性此聖人之心也故言利見太人九二雖有聖人之<lb/>
　徳固須得大才大徳之君然後得已道之行先聖云<lb/>
　水流濕火就燥雲從龍風從虎聖人作而萬物覩此<lb/>
　言聖人在位天下有聖人之徳者皆來仕于朝皆以<lb/>
　類應也禮曰天降時雨山川出雲如聖人在上則天<lb/>
　下聖人皆來輔佐之也孟子曰堯以不得舜為己憂<lb/>
　舜以不得禹稷臯陶為己憂堯大聖人也必得舜舜<pb n="13a"/>　大聖人也必得禹稷臯陶故可以治是雖有大才大<lb/>
　徳之君必利見大才大徳之臣然後成天下之治也<lb/>
上九亢龍有悔<lb/>
　義曰此一爻居卦之終亢極之地也若聖人當衰耗<lb/>
　之年不可更專己任必得聖賢之人以代己之聰明<lb/>
　也故堯之耄期倦于勤則授之舜舜耄期倦于勤則<lb/>
　授之禹禹耄期則授之啓是聖人與時消息知進退<lb/>
　存亡而不至亢極故无悔耳然聖人之徳固无亢也<pb n="13b"/>　盖其年有亢耳聖人之道固无悔也盖其身有盛有<lb/>
　長有耄耳今上九是年齒衰耗精神倦怠之時若居<lb/>
　此時不能自反而求代己任則必有悔矣離之九三<lb/>
　曰日昃之離不鼔缶而歌則大耋之嗟凶太𤣥首之<lb/>
　上九曰巔靈氣形反正此謂也是皆聖賢謂耄必求<lb/>
　代而著萬世之戒也<lb/>
用九見羣龍无首吉<lb/>
　義曰乾之六爻自初至上皆稱龍者終始全用剛陽<pb n="14a"/>　之徳也王者法天之健居兆人之上亦當終始用其<lb/>
　剛陽之徳也故言用九見羣龍然謂无首吉者言全<lb/>
　用剛徳不可居物之首也何則夫國家兵武至剛威<lb/>
　者也動則蠧民之財殘民之命聖人不得已而用之<lb/>
　也凡人臣有背叛四夷有侵撓天子于是加兵以誅<lb/>
　討之去其元惡大憝以安天下之生靈待其有犯然<lb/>
　後應之耳不可先之也先之則窮黷矣夫窮兵黷武<lb/>
　豈聖人事哉秦之始皇漢之孝武隋之煬帝唐之明<pb n="14b"/>　皇皆為首以自取敗亡之道耳故聖人戒之言无首<lb/>
　乃得无咎也<lb/>
彖曰大哉乾元萬物資始乃統天雲行雨施品物流形<lb/>
大明終始六位時成時乘六龍以御天乾道變化各正<lb/>
性命保合太和乃利貞首出庶物萬國咸寧<lb/>
　義曰彖曰者仲尼為十翼之文贊明易道以觧文王<lb/>
　所作卦下彖辭之辭以明一卦之大要故亦謂之彖<lb/>
　大哉乾元萬物資始乃統天者此三句釋乾元之義<pb n="15a"/>　也大者无限極之辭乾者剛陽至健之氣元者始生<lb/>
　長養之徳言天以一元之氣生成萬物而无有限極<lb/>
　也然坤則稱至哉者盖天氣降於地為萬物之始地<lb/>
　承天之氣以育成萬物之形是有所至故曰至哉資<lb/>
　者取也言乾以一元之氣發育施生故萬種之物資<lb/>
　而為始坤則待天氣之降然後能生萬物故乾言資<lb/>
　始坤言資生此聖人於一字皆有㫖意乃統天者夫<lb/>
　天者形之名今以剛健之徳運行不息故得天氣常<pb n="15b"/>　存是乾元能統領天之形也雲行雨施品物流形者<lb/>
　此釋亨之徳也乾為陽氣而上統于天天將降雨山<lb/>
　川出雲雲氣升行雨澤下施故品彚之物各流布其<lb/>
　形體而得亨通也大明終始六位時成時乘六龍以<lb/>
　御天者此四句總結乾之徳大明終始之道六爻之<lb/>
　位各有次序初則潛陽氣潛萌于黄鍾之宫二則見<lb/>
　陽氣見於地之上三則處人臣之極四則出人臣之<lb/>
　上為儲君五則陽氣至盛隮升於天上則亢極在太<pb n="16a"/>　虚之中時潛則潛時見則見時躍則躍時升則升是<lb/>
　六位以時而成也時乘六龍以御天者夫以上下定<lb/>
　位而言之謂之六位以陽氣變化而言謂之六龍陽<lb/>
　氣自十一月漸升冬至之日萌于黄鍾之宫至五月<lb/>
　而隂氣漸升是乘此六龍之位以時而升降故大明<lb/>
　生成萬物終始之道以控御天體也且人之神氣萃<lb/>
　之則生散之則亡天有剛陽之氣運行不息故天體<lb/>
　常存也乾道變化各正性命者此二句申明乾元之<pb n="16b"/>　徳變者後來改前以漸變易也化者一有一无全然<lb/>
　而化也性者天生之質有剛柔遲速之别也命者人<lb/>
　所禀受有貴賤夭夀之等也天以剛陽之徳自然以<lb/>
　漸變化各正其萬物之性命按書曰惟天隂隲下民<lb/>
　是或富或貴或夭或夀皆上天黙定之也至於草木<lb/>
　之性有甘有苦有益人者有害人者皆天所賦性命<lb/>
　之然也保合太和乃利貞者此釋利貞之徳也天以<lb/>
　剛陽之徳生成萬物必以漸成之以保合太和之道<pb n="17a"/>　盖剛陽不以健而利物則不能保合者也故必漸成<lb/>
　之若立秋凉風至八月白露降九月寒露降以至為<lb/>
　霜為雪是漸成其物而不暴終能正固而幹了之也<lb/>
　若其大暑之後寒涼暴至則萬物能成乎故曰保合<lb/>
　太和乃利貞首出庶物萬國咸寧者自大哉而下明<lb/>
　乾之四徳元為春以始生亨為夏以大通利為秋以<lb/>
　漸成貞為冬以幹了是天道自然而然也此二句言<lb/>
　人為天下之君首出萬民之上法乾之四徳為禮樂<pb n="17b"/>　刑政以生成天下之萬民故樂為元禮為亨刑為利<lb/>
　政為貞四達而不悖萬國所以皆得安寧也<lb/>
象曰天行健君子以自彊不息<lb/>
　義曰此先聖所作大象之辭所以明一卦之用也天<lb/>
　行健者蓋言天以至健而行故一晝夜之間凡行九<lb/>
　十餘萬里而君子之人則當法之而健健不已以至<lb/>
　為君為臣為父為子小之一身次之一國大之天下<lb/>
　皆當法天之至健之徳强勉於已夕思晝行无有休<pb n="18a"/>　息則可以成天下之事業而行天下之大道也故曰<lb/>
　天行健君子以自强不息<lb/>
潛龍勿用陽在下也見龍在田徳施普也終日乾乾反<lb/>
復道也或躍在淵進无咎也飛龍在天大人造也亢龍<lb/>
有悔盈不可乆也用九天徳不可為首也<lb/>
　義曰潛龍勿用至不可為首也此先聖又解釋周公<lb/>
　之爻辭故謂之小象潛龍勿用陽在下也者言建子<lb/>
　之月陽氣始發而功尚未及于物是猶以聖人之徳<pb n="18b"/>　而在於潛隠之時也然千里一賢猶為比肩且千里<lb/>
　至逺之處而間有一賢則猶以為比肩相接是則普<lb/>
　天之下庸庸者多而賢智者寡矣以賢者尚或如此<lb/>
　其少况聖人乎是盖千載而一遇也以天之所以生<lb/>
　聖人者必將有以益于天下而興天下之利除天下<lb/>
　之害舉天下之教化行天下之大道也而復潛遁為<lb/>
　事則是辜天地之生矣雖然天陽之氣有時而潛有<lb/>
　時而見聖賢君子亦有時而潛有時而見盖聖人慮<pb n="19a"/>　萬世之下觀此潛龍之事遂務隐遁而失其施用故<lb/>
　於此戒之言當勿用此潛龍為徳也今言潛龍勿用<lb/>
　者以其陽氣在地之下而功未及物故曰陽在下也<lb/>
　見龍在田徳施普也者言陽氣發見於地之上而功<lb/>
　及乎物也是猶聖人執中道其功施布而无所不至<lb/>
　使賢者智者皆可以俯而就之愚者不肖者皆可企<lb/>
　而及之以至一民一物欲使无不得其宜而皆合于<lb/>
　中道是其徳施普也然而雖有聖人之徳而无聖人<pb n="19b"/>　之位不能大營造天下之事業故曰徳施普也終日<lb/>
　乾乾反復道也者乾乾健健不息之謂九三當公相<lb/>
　之位其責甚重上以道承事於天子及其儲君而盡<lb/>
　其忠義之分竭其人臣之節下以道表率百官之事<lb/>
　平均萬民之政教反復以事上治下不離其道故曰<lb/>
　反復道也或躍在淵進无咎也者言儲貳之位能進<lb/>
　其徳則不失天下之望守其位分則絶君上之疑雖<lb/>
　日進其徳而无有咎悔故曰進无咎也飛龍在天大<pb n="20a"/>　人造也者言九五之爻正當陽氣極盛之時生成萬<lb/>
　物而萬物各遂其性猶聖人有大中之徳又居聖人<lb/>
　之位故當興利除害扶教樹化鋤姦進賢以至經營<lb/>
　萬事設為仁義之道使一民一物无不被其澤无不<lb/>
　遂其性故言飛龍在天是大人營造興制之時故曰<lb/>
　大人造也亢龍有悔盈不可乆也者大凡日中則昃<lb/>
　月盈則蝕物理之常也今聖人自初至上其功已著<lb/>
　其徳已成則至于年衰齒耗當求所代以副天下之<pb n="20b"/>　望則可不然則有過亢之悔故謂之盈滿之地不可<lb/>
　乆居知其可退而退則悔吝可逺故曰盈不可乆也<lb/>
　用九天徳不可為首也者言聖人用剛健之徳以化<lb/>
　成天下鎮撫四夷懐來諸侯如四夷交侵中國諸侯<lb/>
　不臣天子則聖人以兵應之是不為首也凡先動為<lb/>
　首後動為應若其純用剛徳而又為事首是必至于<lb/>
　過暴而為禍害也待其有犯已者然後應之則不失<lb/>
　其道故曰天徳不可為首也<pb n="21a"/>文言曰元者善之長也亨者嘉之㑹也利者義之和也<lb/>
貞者事之幹也<lb/>
　義曰文言者先聖以乾坤之義尤深故又作文飾之<lb/>
　言以解其義元者善之長也者自此以下至元亨利<lb/>
　貞文言之第一節也元者始也言天以一元之氣始<lb/>
　生萬物萬物皆由一元而生是為衆善之長也何則<lb/>
　善莫大於生徳故天地之大徳曰生是大徳生成以<lb/>
　元為始即此元者能長於衆善也亨者嘉之㑹也者<pb n="21b"/>　言天既以一元之氣施生萬物而至于盛夏之月則<lb/>
　陽氣極盛萬物皆極其生養而無不繁蔚故高下洪<lb/>
　纎无不得其所是嘉美之所聚㑹也利者義之和也<lb/>
　者義冝也和漸也所謂自立秋凉風至以至為霜為<lb/>
　雪是天之生物皆使不失其冝以積漸而成之也貞<lb/>
　者事之幹也者言天之使物自始生至于亨通而又<lb/>
　成之有漸及冬之時則生成之功已畢使皆得其正<lb/>
　固而幹了之<pb n="22a"/>君子體仁足以長人嘉㑹足以合禮利物足以和義貞<lb/>
固足以幹事君子行此四徳者故曰乾元亨利貞<lb/>
　義曰此以下言君子法天四徳而行也君子體仁足<lb/>
　以長人者言天以一元之氣生成萬物而萬物得遂<lb/>
　其性各安其所故君子以至仁之徳陶成天下使一<lb/>
　民一物莫不受其賜是故于一家施仁則一家之内<lb/>
　愛敬而尊事之一國施仁則一國之内愛敬而尊事<lb/>
　之雖有鰥寡孤獨窮民之无告者均使之不失其所<pb n="22b"/>　如此是為衆人之長也嘉㑹足以合禮者言天以盛<lb/>
　夏亨通萬物而萬物莫不茂盛故君子施嘉美之道<lb/>
　使各得㑹聚謂猶民物既已富庶則不可以無節故<lb/>
　欲男女有别則為之制婚姻之禮欲上下交接而和<lb/>
　樂則為之制鄊飲酒之禮欲其尊君賔王則為之制<lb/>
　朝覲之禮欲其篤哀戚孝思則為之制喪祭之禮如<lb/>
　是之類是君子以嘉美之道而使皆合禮也利物足<lb/>
　以和義者言君子法天霜露之氣而成就萬物皆有<pb n="23a"/>　其漸故始以仁義禮樂教之導之然民有不令不肖<lb/>
　者雖善教之而終不能遷則必用刑罰以整齊之使<lb/>
　不至於亂而皆得其利又以漸而成治使天下之物<lb/>
　各得其冝也貞固足以幹事者言君子法天貞正之<lb/>
　徳能幹了其事若正而不固則无能終其正若固而<lb/>
　不正則入於邪必當守正堅固然後可以幹濟天下<lb/>
　之事也此君子法天之四徳而行故曰乾元亨利貞<lb/>
　也<pb n="23b"/>初九曰潛龍勿用何謂也子曰龍徳而隠者也不易乎<lb/>
世不成乎名遯世无悶不見是而无悶樂則行之憂則<lb/>
違之確乎其不可㧞潛龍也<lb/>
　義曰此孔子欲申言乾六爻之㫖故假設問荅以明<lb/>
　其義此以下至動而有悔文言之第二節也潛龍勿<lb/>
　用其義何謂也子曰龍徳而隠者也言有聖人之徳<lb/>
　而處於貧賤是隠遁之時也不易乎世者言有聖賢<lb/>
　之道則必隨世俗而施為教化以磨揉于下使其亂<pb n="24a"/>　則變而為治惡則悛而為善今潛隐之時但韜晦其<lb/>
　光而自修其已是不為世俗而變易者也不成乎名<lb/>
　者言聖人不務於名其有實則名隨之矣今但以潛<lb/>
　隠為事而不行教化之實是不成其名也遯世无悶<lb/>
　者言既潛遁則不務行其教化之實是無所憂于天<lb/>
　下故遯世而无以為悶也不見是而无悶者言有聖<lb/>
　人之徳居其位行其道是為世所是也今止以潛隠<lb/>
　為事而不務行其教化則不見是于天下也雖不見<pb n="24b"/>　是於天下然已亦終无所憂悶而務專獨為事也樂<lb/>
　則行之憂則違之者凡聖人有為於時則其所施設<lb/>
　教化皆與天下同之若天下之所樂己亦樂而行之<lb/>
　天下之所憂己亦憂而違去之是憂樂皆同於天下<lb/>
　此聖人之常行也今止以潛遁為事是所為皆異於<lb/>
　衆也若天下之所憂已或樂之則行也天下之所樂<lb/>
　已或憂之則違去之而不行也是務隠晦者雖憂樂<lb/>
　必異於世也確乎其不可㧞濳龍也者言如上之數<pb n="25a"/>　事確然不能舉㧞也其所為者是濳隠之人也此皆<lb/>
　聖人著為萬世之戒言上之所行皆濳晦之事故當<lb/>
　勿用此為徳也<lb/>
九二曰見龍在田利見大人何謂也子曰龍徳而正中<lb/>
者也庸言之信庸行之謹閑邪存其誠善世而不伐徳<lb/>
博而化易曰見龍在田利見大人君徳也<lb/>
　義曰此釋九二爻辭言聖人居于下位而所行无過<lb/>
　无不及者以其有中正之徳也故曰龍徳而正中者<pb n="25b"/>　也庸言之信庸行之謹者庸常也言九二之君子有<lb/>
　聖人之徳故俯仰循理從容中道至於常言必信實<lb/>
　常行必謹慎是由其性至明故出處語黙皆合於中<lb/>
　和之域然後口无可擇之言身无可擇之行也閑邪<lb/>
　存其誠者寛而防之謂之閑誠則至誠也言此九二<lb/>
　能以中正之徳防閑其邪惡慮其從微而至著故常<lb/>
　切切而防閑之若中庸所謂博學之審問之慎思之<lb/>
　明辨之篤行之以小善至於大善由大善乃至于聖<pb n="26a"/>　是由能防其邪惡而内存至誠然也中庸又曰至誠<lb/>
　無息不息則乆乆則徵言至誠之道終而不已則有<lb/>
　證騐也又曰其次致曲曲能有誠唯天下至誠為能<lb/>
　化盖言委曲之事發於至誠則形於外而見著見著<lb/>
　則章明章明則感動人心人心感動則善者遷之惡<lb/>
　者改之然後化其本性故曰惟天下至誠為能化此<lb/>
　聖人存誠之驗也故曰閑邪存其誠也善世而不伐<lb/>
　者伐矜伐也夫中人之性有一善則盎然溢于面目<pb n="26b"/>　而自矜伐其能也若夫有善功有善徳而不自矜伐<lb/>
　者唯聖人能之若堯之時洪水泛濫于中國而民幾<lb/>
　魚矣唯大禹能排决疏導之以消其難使萬世之下<lb/>
　被其賜然而禹亦未嘗矜伐之故舜稱曰汝惟不矜<lb/>
　天下莫與汝争能汝惟不伐天下莫與汝争功又若<lb/>
　仲尼萬世之師其功配天地其明並日月然且嘗言<lb/>
　君子之道四丘未能一焉以仲尼之于四事豈有不<lb/>
　能哉盖聖人雖有大善于世而不自伐也徳博而化<pb n="27a"/>　者此言既有中正之徳其言常信其行常謹又能防<lb/>
　閑其邪惡而存其至誠有大善而不自伐故其徳廣<lb/>
　而化行于天下矣易曰見龍在田利見大人君徳也<lb/>
　者九二雖未居大人之位而為人臣乃有人君大中<lb/>
　之徳故特舉本爻之辭以結之<lb/>
九三曰君子終日乾乾夕惕若厲无咎何謂也子曰君<lb/>
子進徳脩業忠信所以進徳也脩辭立其誠所以居業<lb/>
也知至至之可與幾也知終終之可與存義也是故居<pb n="27b"/>上位而不驕在下位而不憂故乾乾因其時而惕雖危<lb/>
无咎矣<lb/>
　義曰君子進徳修業忠信所以進徳也者内盡其心<lb/>
　謂之忠不欺于物謂之信盖九三居人臣之極位内<lb/>
　能盡己之心不欺于物使徳行日進而功業日脩也<lb/>
　脩辭立其誠所以居業也者辭謂文教也誠謂至誠<lb/>
　也言外以修其文教内以敦其誠實此所以居業也<lb/>
　然上謂之修業下謂之居業者蓋文辭相避亦功業<pb n="28a"/>　之盛故當居之也知至至之可與幾也者幾者有理<lb/>
　而未形之謂也言君子之所學學聖賢之事業致君<lb/>
　澤民之術也小而一邑次而一郡以至為將為相佐<lb/>
　天子治天下當其未至之時知其必至預習其業朝<lb/>
　夕以思之學其為治之道至于有位宰一邑牧一郡<lb/>
　為將為相舉而行之无所施而不可盖由知至而至<lb/>
　之耳昔孟子四十不動心盖當志學之年天下之事<lb/>
　无所不學及其壯仕之歳凡天下之事莫有動其心<pb n="28b"/>　者是知至而至之也知終終之可與存義也者言為<lb/>
　臣之義終始一徳以奉其上是得臣之冝也豈非知<lb/>
　終乎然後之人臣居于顯位上而奉一人之尊下而<lb/>
　有百官萬民之責内无覬覦僭竊之心若伊尹之於<lb/>
　太甲周公之於成王霍光之于昭帝諸葛亮之于蜀<lb/>
　主此數君子是謂知終終之于人臣之分能存萬世<lb/>
　之義也是故居上位而不驕在下位而不憂者言九<lb/>
　三居人臣之分其徳業既已進脩則宜進退必以徳<pb n="29a"/>　而升降必以道故居上位而无驕亢之色在下位而<lb/>
　無憂悶之心故乾乾不息因其所為之時而惕懼戒<lb/>
　慎雖履至危之地亦免其咎矣<lb/>
九四曰或躍在淵无咎何謂也子曰上下无常非為邪<lb/>
也進退无恒非離羣也君子進徳脩業欲及時也故无<lb/>
咎<lb/>
　義曰此先聖釋九四之爻辭以位言之曰上下以出<lb/>
　處言之曰進退今九四當儲貳之位故雖或上或下<pb n="29b"/>　非苟為其邪佞也或進或退非苟離其羣類也是故<lb/>
　進其徳以副天下之望脩其業以絶君上之疑如此<lb/>
　者是將欲及時而行道也故上與進是或躍之義下<lb/>
　與退是在淵之謂也故无咎者言若不能進其徳以<lb/>
　塞天下之望又不能守其位分而致君之疑則其為<lb/>
　禍也不細矣今得无咎者誠能副民望而去君疑也<lb/>
九五曰飛龍在天利見大人何謂也子曰同聲相應同<lb/>
氣相求水流濕火就燥雲從龍風從虎聖人作而萬物<pb n="30a"/>覩本乎天者親上本乎地者親下則各從其類也<lb/>
　義曰此釋九五之爻辭同聲相應同氣相求者此釋<lb/>
　聲氣自然相感之道也同聲若彈宫而宫應彈商而<lb/>
　商應鳴鶴在隂其子和之之類是也同氣若天欲雨<lb/>
　而柱礎潤磁石引針琥珀拾芥之類是也水流濕火<lb/>
　就燥者此釋无情之物自然相應夫地體卑下水性<lb/>
　就下其流必就卑濕也火本炎上其性燥故焚其芻<lb/>
　薪必先於燥也雲從龍風從虎者此言有情感无情<pb n="30b"/>　也龍者水畜雲者水氣故龍吟則景雲出虎是猛威<lb/>
　之物而風亦是震動之氣故虎嘯則谷風生聖人作<lb/>
　而萬物覩者言聖人之作光明盛大與天地合徳萬<lb/>
　物莫不遍燭夫天地感應而生萬物聖人感應而用<lb/>
　天下之賢共成天下之業敷為皇極之教而天下萬<lb/>
　物莫不觀覩之也前言大人造是聖人營造興制之<lb/>
　時此統言之故曰聖人作而萬物覩也本乎天者親<lb/>
　上本乎地者親下者此言本天則動物也本地則植<pb n="31a"/>　物也言天之運動而飛物亦動地之凝静而植物亦<lb/>
　静此聖人推舉自然之理以明之也<lb/>
上九曰亢龍有悔何謂也子曰貴而无位高而无民賢<lb/>
人在下位而无輔是以動而有悔也<lb/>
　義曰夫卦之六爻上與初為无位初則未中上則過<lb/>
　中是雖在高貴而无大中之位既貴而无位以居于<lb/>
　尊高則安得天下之民也賢人在下位而无輔者今<lb/>
　既亢極則賢雖在下位而亦不輔佐矣夫如是則動<pb n="31b"/>　静之間皆有悔也<lb/>
潛龍勿用下也見龍在田時舎也終日乾乾行事也或<lb/>
躍在淵自試也飛龍在天上治也亢龍有悔窮之災也<lb/>
乾元用九天下治也<lb/>
　義曰此以下至天下治也文言之第三節全以人事<lb/>
　明其義也濳龍勿用下也者言聖人有龍徳在於潛<lb/>
　隠之時故聖人戒其勿用此為徳者以其功不及物<lb/>
　居无位之地而處于卑下也見龍在田時舎也者舎<pb n="32a"/>　棄舎也若仲尼有聖人之徳而无其位當衰周之時<lb/>
　皇皇汲汲而不得見于世是為時之所棄舎也夫既<lb/>
　為時棄舎然而前又言徳施普也及天下文明者何<lb/>
　也前盖以聖人之徳言之也此所謂時舎者以位言<lb/>
　之也終日乾乾行事也者言九三居人臣之極位有<lb/>
　奉上率下之責至難至重故終日之間乾乾不息以<lb/>
　行當位之事也或躍在淵自試也者言九四已離下<lb/>
　卦而居上卦之下逼近至尊慮有僭上之嫌故疑之<pb n="32b"/>　而或騰躍以試己之才徳副天下之望也飛龍在天<lb/>
　上治也者言聖人有龍徳而居天位以興天下之治<lb/>
　也亢龍有悔窮之災也者言聖人當過亢之年其精<lb/>
　力耗倦若不求所代以終其位則必有窮極之災也<lb/>
　乾元用九天下治也者言乾以一元之氣自濳至飛<lb/>
　終始本末能用陽剛之徳以生成萬物在聖人則有<lb/>
　剛明之道以一己不能盡天下之治固在左右前後<lb/>
　大臣小臣皆能用剛正之君子然後得天下治矣<pb n="33a"/>濳龍勿用陽氣濳藏見龍在田天下文明終日乾乾與<lb/>
時偕行或躍在淵乾道乃革飛龍在天乃位乎天徳亢<lb/>
龍有悔與時偕極乾元用九乃見天則<lb/>
　義曰此以下文言之第四節全以天氣明其義也陽<lb/>
　氣濳藏者言建子之月陽氣濳施於地下而藏遁之<lb/>
　時也天下文明者言天氣發見於地上使勾萌皆達<lb/>
　枯槁畢榮故高下洪纎皆流形品使天下之物有文<lb/>
　章而光明也與時偕行者言建寅之月三陽並用之<pb n="33b"/>　時其卦成泰故君子終日之間乾乾不已與天時相<lb/>
　契而行也乾道乃革者言九四離下卦之上而入上<lb/>
　卦之下故其道有所變革也乃位乎天徳者言天者<lb/>
　積諸陽氣而成今九五之爻以剛陽之徳居至尊之<lb/>
　地是位本乎天位者也與時偕極者言四月之間陽<lb/>
　氣盛極如聖人當耄期之年是與時偕極也乃見天<lb/>
　則者言乾元能用剛陽之徳乃顯天之法則也<lb/>
乾元者始而亨者也利貞者性情也乾始能以美利利<pb n="34a"/>天下不言所利大矣哉大哉乾乎剛健中正純粹精也<lb/>
六爻發揮旁通情也時乘六龍以御天也雲行雨施天<lb/>
下平也<lb/>
　義曰此以下文言之第五節又重釋乾之四徳也乾<lb/>
　元者始而亨者也者元始也亨通也言乾以一元之<lb/>
　氣始生萬物萬物皆資始于一元然後得其亨通故<lb/>
　於春則芽者萌者盡達至夏則繁盛是乾以一元之<lb/>
　氣始生于物而物得其亨通也利貞者性情也者言<pb n="34b"/>　萬物既生而繁盛則必漸成之故利於秋貞於冬當<lb/>
　秋之時則萬物和漸而成至於冬則幹了而无不獲<lb/>
　其正性言之人事則聖人能生成天下民物使皆獲<lb/>
　其利而不失其正者葢能性其情也何則葢性者天<lb/>
　生之質仁義禮智信五常之道无不備具故禀之為<lb/>
　正性喜怒哀樂愛惡欲七者之來皆由物誘於外則<lb/>
　情見於内故流之為邪情唯聖人則能使萬物得其<lb/>
　利而不失其正者是能性其情不使外物遷之也然<pb n="35a"/>　則聖人之情固有也所以不為之邪者但能以正性<lb/>
　制之耳不私于己而與天下同也聖人莫不有喜之<lb/>
　情若夫舉賢賞善興利于天下是與天下同其喜也<lb/>
　聖人莫不有怒之情若夫大姦大惡反道敗徳者從<lb/>
　而誅之是與天下同其怒也聖人莫不有哀之情若<lb/>
　夫鰥寡孤獨則拯恤之凶荒札厲則賙貸之是與天<lb/>
　下同其哀也聖人莫不有樂之情若夫人情欲夀則<lb/>
　生而不傷人情欲安則扶而不危若此之類是與天<pb n="35b"/>　下同其樂也是皆聖人有其情則制之以正性故發<lb/>
　於外則為中和之教而天下得其利也小人則反是<lb/>
　故以情而亂其性以至流惡之深則一身不保况欲<lb/>
　天下之利正乎乾始能以美利利天下不言所利大<lb/>
　矣哉者此又嘆美乾之徳言乾始以一元而生成美<lb/>
　利于天下于卦不言所利者誠由至廣至大无有限<lb/>
　極故不可以所利言之也然則易卦有具四徳者七<lb/>
　其餘皆言所利若坤言利牝馬之貞屯言利建侯之<pb n="36a"/>　類是也葢有所係然耳獨乾徳至大故不可言所利<lb/>
　也其曰大哉乾乎剛健中正純粹精也者此言乾之<lb/>
　徳至大而不可窮測也以其剛健運行晝夜之間凡<lb/>
　行九十餘萬里而无毫釐之過與不及至於春夏以<lb/>
　生秋冬以成自古逮今未嘗違悖是其至健而不失<lb/>
　中正也所以然者葢以至純至粹精健而不雜故也<lb/>
　六爻發揮旁通情也者言乾之六爻或濳或見或躍<lb/>
　或飛而跡皆不同故發越揮散則可以見聖人出處<pb n="36b"/>　進退之情也時乘六龍以御天也者已解在彖雲行<lb/>
　雨施天下平也者言乾以一元之氣布而為雲散而<lb/>
　為雨以生成天下而无不均也<lb/>
君子以成徳為行日可見之行也潛之為言也隠而未<lb/>
見行而未成是以君子弗用也<lb/>
　義曰自此至其唯聖人乎文言之第六節也此一節<lb/>
　復釋潛龍之言故先發上二句以明不可用潛龍為<lb/>
　徳也言君子之人得其天性之全故五常之道亦必<pb n="37a"/>　博學審問然後修成其徳為常行之行而發之於天<lb/>
　下使天下之人日見其所行此謂君子之常道也潛<lb/>
　之為言也隐而未見行而未成是以君子弗用也者<lb/>
　夫君子之人既以成徳為行為心則不可專務隠晦<lb/>
　今之潛則是以聖人之資性反在于潛遁未見之時<lb/>
　也行而未成者言既有聖人之性則必學之問之修<lb/>
　成其道而為行於己然後用之於外則可以成聖人<lb/>
　之全徳今止以潛遁為心則是有聖人之資質而不<pb n="37b"/>　學不問亦終不能成行于已是與不聖同矣故聖人<lb/>
　于此戒之言是以君子弗用此潛龍為徳也<lb/>
君子學以聚之問以辨之寛以居之仁以行之易曰見<lb/>
龍在田利見大人君徳也<lb/>
　義曰此釋九二爻辭也言君子之人禀天之全性發<lb/>
　見于世而能執中庸之道者也何哉盖聖人雖得天<lb/>
　生善性之全亦須廣博其學以精其徳審問以辨其<lb/>
　疑而又寛裕居其時以畜聚其事業而志于逺大是<pb n="38a"/>　以執其中庸而不有妄動以至推仁義以愛人示恩<lb/>
　信以撫物其徳業恢廣无所不至使天下之賢智者<lb/>
　可以俯就天下之愚不肖者可以企及此皆由博學<lb/>
　審問寛居仁行之然也是故庸人之情苟一善得于<lb/>
　已則必悻悻然耻于下問而又躁妄以求其進所居<lb/>
　失其寛所行失其仁是故業不能成於逺大而終為<lb/>
　淺丈夫矣故聖人又于此歎美九二之徳言其見龍<lb/>
　在田以其有人君之徳而无人君之位耳<pb n="38b"/>九三重剛而不中上不在天下不在田故乾乾因其時<lb/>
而惕雖危无咎矣<lb/>
　義曰此又釋九三之爻葢此一卦上下皆乾是重剛<lb/>
　也三四介重剛之間下已過于二上不及于五故皆<lb/>
　曰重剛而不中也上不在天非九五之君也下不在<lb/>
　田非九二之臣也正當大臣之位上有一人之奉下<lb/>
　有百官萬民之責故乾乾因其時而惕懼不敢遑安<lb/>
　如此則雖在危地亦可无咎<pb n="39a"/>九四重剛而不中上不在天下不在田中不在人故或<lb/>
之或之者疑之也故无咎<lb/>
　義曰此又釋九四之爻乾之六爻上二爻為天下二<lb/>
　爻為地中二爻為人備三才也此九四一爻上不在<lb/>
　天下不在田中不在人是中不在人臣而正得儲君<lb/>
　之位既為儲貳則進退上下皆有疑惑故所進而上<lb/>
　者修徳也所退而下者守位也夫如是故无咎矣<lb/>
夫大人者與天地合其徳與日月合其明與四時合其<pb n="39b"/>序與鬼神合其吉凶先天而天弗違後天而奉天時天<lb/>
且弗違而况于人乎况于鬼神乎<lb/>
　義曰此又釋九五之爻大人者大才大徳之人也夫<lb/>
　天高而覆地厚而載故其徳曰生聖人亦能以仁愛<lb/>
　生成於物故與天地合徳日月至明故无幽无隠皆<lb/>
　燭之而聖人亦能同其明天以春夏秋冬而生成肅<lb/>
　殺聖人亦能以仁義刑政化天下故與四時合其序<lb/>
　鬼神之為道善者福之淫者禍之聖人則賞善罰惡<pb n="40a"/>　是與鬼神合其吉凶先于天時而行事則天弗違之<lb/>
　是天合大人也後於天時而行事則奉順於天時是<lb/>
　大人合天也以天之至大而聖人合之况于人與鬼<lb/>
　神乎<lb/>
亢之為言也知進而不知退知存而不知亡知得而不<lb/>
知喪其唯聖人乎知進退存亡而不失其正者其唯聖<lb/>
人乎<lb/>
　義曰此又釋上九之爻亢之為言但知進而不知退<pb n="40b"/>　知存而不知亡知得而不知喪如此之類皆聖人之<lb/>
　所不為是亢而招悔者也唯聖人為能知進而不忘<lb/>
　退知存而不忘亡知得而不忘喪故于衰耗之年則<lb/>
　求所代而終之堯舜禹是也上一句其唯聖人乎于<lb/>
　義不安當為羨文<lb/>
　　　坤<lb/>
䷁<hi>坤下坤上</hi>坤<lb/>
　義曰此伏羲所畫文王所重純隂之卦也上下六爻<pb n="41a"/>　皆隂以象地積諸隂氣而成也坤者順也言坤柔順<lb/>
　之徳上承于天以生成萬物猶臣以柔順之徳上奉<lb/>
　于君以生成萬民也<lb/>
元亨利牝馬之貞君子有攸往先迷後得主利西南得<lb/>
朋東北喪朋安貞吉<lb/>
　義曰此一節是文王所作卦下之彖辭也凡坤之四<lb/>
　徳與乾之四徳同也但乾以剛健之徳資始萬物坤<lb/>
　以柔順之徳資生其形也其言利牝馬之貞者盖乾<pb n="41b"/>　體至大全用剛徳故于乾卦之下直言元亨利貞而<lb/>
　不言所利也今坤主臣道故言利牝馬之貞者盖馬<lb/>
　取其服乘有善行之才而又牝馬順之至也以言地<lb/>
　之為道能順承天之氣以生成萬物无有休息若人<lb/>
　臣順承于君而能宣君之令行君之事皆不失其正<lb/>
　道故言利牝馬之貞也君子有攸往者夫坤體之利<lb/>
　唯至順至正然後不失其常道人臣之分亦當執其<lb/>
　正而濟之以順若順而不正則失于諂媚若正而不<pb n="42a"/>　順則失于悍愎而有先君之事是故惟君子有全徳<lb/>
　乃能循此道始終不失其分以此而往无所不利故<lb/>
　曰君子有攸往也先迷後得主利者夫乾者天道坤<lb/>
　者地道言之人事則乾為君為父為夫坤為臣為子<lb/>
　為婦言其分則君倡而臣和父作而子述夫行而婦<lb/>
　從若臣先君而倡子先父而作婦先夫而行則是亂<lb/>
　常道也若能處其後而順行其事不為事先則得其<lb/>
　主守而不失為臣為子為婦之道也西南得朋者西<pb n="42b"/>　南致養之地隂之位也今坤本隂以隂之隂是得其<lb/>
　朋類而行若君子未仕之時必得明師賢友以相切<lb/>
　磋盖聖賢事業尤甚淵博獨學則不能成獨見則不<lb/>
　能明固須資于朋類而後有所至也故伐木詩曰自<lb/>
　天子至庶人未有不須友以成也是言人必得朋類<lb/>
　而事業可成也東北喪朋者西南為隂位東北為陽<lb/>
　位今離西南而反之東北是以隂之陽喪失其朋類<lb/>
　如君子之人與師友講成道徳及其業已就其性已<pb n="43a"/>　明務行其道而薦身於朝廷之間以求致君澤民之<lb/>
　事是喪失其朋類者也安貞吉者言地體安静而永<lb/>
　守其正若天氣降於地地則承而發生是不妄有所<lb/>
　發也如臣之輔君當常守安静貞正之徳待君倡然<lb/>
　後和之是亦不妄有所動故得獲其吉也<lb/>
彖曰至哉坤元萬物資生乃順承天坤厚載物徳合无<lb/>
疆含𢎞光大品物咸亨牝馬地類行地无疆柔順利貞<lb/>
君子攸行先迷失道後順得常西南得朋乃與類行東<pb n="43b"/>北喪朋乃終有慶安貞之吉應地无疆<lb/>
　義曰此以下先聖釋文王彖辭之辭至哉坤元萬物<lb/>
　資生乃順承天此三句釋坤元之徳也故先嘆美之<lb/>
　言至哉者盖坤主承天之氣而生萬物之形必有所<lb/>
　至也萬物資生者言一元之氣降于地為萬物之始<lb/>
　也承一元之氣以生萬物之形是天下萬品之物莫<lb/>
　不資取於坤元而生其形質也乃順承天者蓋地得<lb/>
　天之降氣然後順從而發生萬物也坤厚載物徳合<pb n="44a"/>　无疆此二句釋坤之自然之徳也坤厚載物者言地<lb/>
　道博厚于天下之物高下洪纎无不持載无不包容<lb/>
　也徳合无疆者言地者形之名坤者地之用是地之<lb/>
　形則至廣至大而無疆畔若其徳則持載生育萬物<lb/>
　大无不周逺无不及是坤之徳亦合地形之无疆也<lb/>
　含𢎞光大品物咸亨者此釋亨之徳也含包也𢎞厚<lb/>
　也光明也大盛也謂之含者言坤之為體无所不包<lb/>
　无所不周謂之𢎞者言博厚而无所不載謂之光者<pb n="44b"/>　言萬物由地而生皆得亨通而光明謂之大者言其<lb/>
　體至廣至大謂坤之有此四徳然後萬物繁植得其<lb/>
　亨通也牝馬地類行地无疆者此釋利牝馬之貞言<lb/>
　地之為道生成萬物无有休息馬為人所服乘亦能<lb/>
　行之不息是為地之倫類而行之无疆也柔順利貞<lb/>
　君子攸行者此釋君子有攸往之義言君子之人能<lb/>
　柔和謙順以盡其為臣之節而又不失其正是所往<lb/>
　无不獲其利也先迷失道後順得常者此釋先迷後<pb n="45a"/>　得主利之義言為人子為人臣為人婦其為道必須<lb/>
　待倡而後和行而後隨若首先而行則迷惑錯亂而<lb/>
　失其道若所行居人之後而順承其上乃得君子之<lb/>
　常道也西南得朋乃與類行者已釋在前東北喪朋<lb/>
　乃終有慶者此言君子已仕進用朝廷上以致君下<lb/>
　以澤民以施已之素藴是終獲其美慶之道也安貞<lb/>
　之吉應地无疆者此言坤之所以安静守正而得吉<lb/>
　者蓋由承天之氣以發育萬物无所不得其生是其<pb n="45b"/>　徳之无疆也君子之人上承於君亦當安然守至正<lb/>
　之徳而不為事始不為物先待君令而後行此其所<lb/>
　以獲吉也是其徳應地无疆也<lb/>
象曰地勢坤君子以厚徳載物<lb/>
　義曰此先聖大象之辭言地之形體固本柔順柔順<lb/>
　者地之勢也故能生成萬物之形質也君子以厚徳<lb/>
　載物者言君子之人法地之道以寛厚其徳使其器<lb/>
　業廣大𢎞博无所不容以載萬物使萬物无不得其<pb n="46a"/>　所皆如地之容載也<lb/>
初六履霜堅氷至象曰履霜堅氷隂始凝也馴致其道<lb/>
至堅氷也<lb/>
　義曰言履霜者隂氣始凝結之時也堅氷者隂氣極<lb/>
　盛之時也夫坤之六爻皆隂而初六居其最下是隂<lb/>
　氣始凝之時也大凡隂之為氣至柔至微不可得而<lb/>
　見故自建午之月則一隂之氣始萌於地下以至于<lb/>
　秋人但見其物之衰剥時之愴慘且不知其隂之所<pb n="46b"/>　由來然于履霜之時則是其迹已見故可以推測其<lb/>
　必至于堅氷也以人事言之則人君御臣之法此其<lb/>
　始也夫人之深情厚意不易外測故大姦若忠是也<lb/>
　然為臣而佐君必有行事之迹於其始善善惡惡可<lb/>
　得而度之故在人君早見之也見其人臣之間始有<lb/>
　能竭節報効則知終必有黄裳之吉乃任而用之使<lb/>
　之由小官至于大官則為國家之福若姦邪小人其<lb/>
　有諂佞之状一露則知積日累乆必至於龍戰之時<pb n="47a"/>　故當早辨而黜退之則其惡不能萌漸也若使至于<lb/>
　大位以僭竊侵陵則惡亦不易解矣是由履霜之積<lb/>
　積而不已終至堅氷是冝辨之在始也象曰履霜堅<lb/>
　氷隂始凝也者言隂之至于履霜是隂氣始凝之時<lb/>
　也堅氷二字當為羨文盖下文已有至堅氷也馴至<lb/>
　其道至堅氷也者盖馴者馴狎之義謂臣之積惡有<lb/>
　漸乆而不已則至大患也<lb/>
六二直方大不習无不利象曰六二之動直以方也不<pb n="47b"/>習无不利地道光也<lb/>
　義曰直正也待夫陽之至然後發而生成萬物是其<lb/>
　體安静守正而不為物之先也方義也義冝也言生<lb/>
　物无私使各得其宜也大者言地體至大无所不包<lb/>
　无所不容也不習无不利者言坤有三徳自然而物<lb/>
　生故不待修習而後能以人事言之則君子之人其<lb/>
　徳素藴其行素著聖賢之事業已習之于始至此用<lb/>
　之朝廷之上隨時而行之且非臨事而乃營習故无<pb n="48a"/>　所不利是以孟子四十不動心者此也於卦則二為<lb/>
　地之上是萬物發生之時也故三徳之備地道之美<lb/>
　盡於此矣象曰六二之動直以方也不習无不利地<lb/>
　道光也者言六二以直方大之三徳發動而生物无<lb/>
　不得其冝盖以自然之質不勞而生不為而成光大<lb/>
　之至也<lb/>
六三含章可貞或從王事无成有終象曰含章可貞以<lb/>
時發也或從王事知光大也<pb n="48b"/>　義曰含畜也章美也貞正也言六三陽位今以隂居<lb/>
　之是能執謙不敢為事之倡始故内畜聖賢之事章<lb/>
　美之道待君之所令及謀議之所至則從而發其章<lb/>
　美之道以進于君如此是得臣子之正或從王事无<lb/>
　成有終者言六三之君子執臣子之分不敢先倡待<lb/>
　君有命然後從而行之既行之又歸美于君而不敢<lb/>
　居其成功但竭節盡忠而終于為臣之分也象曰含<lb/>
　章可貞以時發也者言人臣含畜章美之道若謀議<pb n="49a"/>　未及而先發之非其時而宣行之使天下之人但知<lb/>
　臣之所為而不知君之所命則失所以為臣之分也<lb/>
　今含畜章美俟可發而發之然後功成于己即歸之<lb/>
　于君而不失臣子之分也或從王事知光大也者此<lb/>
　言君子待君之命而從之則是君子之智益光明而<lb/>
　盛大也<lb/>
六四括囊无咎无譽象曰括囊无咎愼不害也<lb/>
　義曰括結也囊所以盛物也坤是隂卦六四本隂位<pb n="49b"/>　又以隂居之則是隂陽之道不交而君臣之間不相<lb/>
　接也然六四既當此否塞之時則必括結其囊藏其<lb/>
　徳卷而懐之以待其時无咎者言六四有聖賢之才<lb/>
　若非時而進則為小人所害今既能韜光晦迹故得<lb/>
　无咎也无譽者言六四既括結其囊所以歛其才徳<lb/>
　則天下之美譽何由而至哉故曰无咎无譽也象曰<lb/>
　括囊无咎慎不害也者言六四當君臣不交之時而<lb/>
　能慎宻而不出則小人雖有殘賊之心而欲害之必<pb n="50a"/>　不能及也<lb/>
六五黄裳元吉象曰黄裳元吉文在中也<lb/>
　義曰黄者中之色裳者下之飾盖衣譬其君裳喻其<lb/>
　臣以六五居上卦之中而當公卿之位是能執中道<lb/>
　施美利而暢於四方故獲元大之吉也象曰黄裳元<lb/>
　吉文在中也者大凡五色備具謂之文今六五能居<lb/>
　中而施其美利自内及外自朝廷及天下是得黄中<lb/>
　之色而可以見四方之色也<pb n="50b"/>上六龍戰于野其血𤣥黄象曰龍戰于野其道窮也<lb/>
　義曰龍者陽之氣戰者戰敵之稱野者非龍之所處<lb/>
　言隂之為物至微至柔積而不已至于彰著必成堅<lb/>
　氷盖自履霜若能積其善杜其惡及其終則有黄裳<lb/>
　之大吉若不能杜其惡以至害于而家凶于而國終<lb/>
　有龍戰之災也夫姦臣賊子之為心其禍亂之萌包<lb/>
　蔵之乆至此既不可遽滅之則必有賢明之君起而<lb/>
　誅討之然而以陽來勝隂不无相傷故血𤣥黄也𤣥<pb n="51a"/>　者天之色黄者地之色言上下相傷之甚也象曰龍<lb/>
　戰于野其道窮也者言自細惡而不辨至于盛大以<lb/>
　及于戰是其道之窮極也<lb/>
用六利永貞象曰用六永貞以大終也<lb/>
　義曰此言六者隂之位自初至終皆有柔順之徳故<lb/>
　曰用六然既柔順而不守其正則為邪為惡故純用<lb/>
　柔順則利在永長守其貞正則不失臣子之道也象<lb/>
　曰用六永貞以大終也者言既能用其柔順又能永<pb n="51b"/>　守貞正之道則是臣子能以大義而終也<lb/>
文言曰坤至柔而動也剛至静而徳方後得主而有常<lb/>
含萬物而化光坤道其順乎承天而時行<lb/>
　義曰此以下仲尼之文言釋坤之徳也坤至柔而動<lb/>
　也剛者言坤之體用至柔得天之降氣然後生成萬<lb/>
　物之形質无不持載是其動則至剛也至静而徳方<lb/>
　者言地體凝静不妄有所動待天之降氣然後始發<lb/>
　生萬物若天氣不降于下則凝結安静而其徳至方<pb n="52a"/>　至正不妄有所發也後得主而有常者此釋文王之<lb/>
　彖辭也凡為人臣之道必待君倡而後和君令而後<lb/>
　從不敢居事之先則得所守而不失臣子之常也含<lb/>
　萬物而化光者此釋含𢎞光大之義言地之道含養<lb/>
　萬物其徳𢎞厚而光大也坤道其順乎承天而時行<lb/>
　者此仲尼嘆美坤卦之辭言坤道至柔至順承天之<lb/>
　道順時而行之若春則生秋則成是也以人事言之<lb/>
　若臣奉君之命以時而行之皆无不得其宜也<pb n="52b"/>積善之家必有餘慶積不善之家必有餘殃臣弑其君<lb/>
子弑其父非一朝一夕之故其所由來者漸矣由辨之<lb/>
不早辨也易曰履霜堅氷至盖言順也<lb/>
　義曰此釋初六之爻辭也積善之家必有餘慶此釋<lb/>
　履霜之義因先發此文言君子之人不以小善為无<lb/>
　益而不為故積日累乆至于大善延及于乃子乃孫<lb/>
　皆獲慶善之餘也故中庸曰舜其大孝也與徳為聖<lb/>
　人尊為天子富有四海之内宗廟饗之子孫保之故<pb n="53a"/>　大徳必得其位必得其禄必得其名必得其夀其言<lb/>
　大舜自匹夫有一小善未嘗捨去以至積為大善而<lb/>
　終享聖人之位流慶于後此積善之慶也積不善之<lb/>
　家必有餘殃者夫小人以小惡為无傷而弗去故積<lb/>
　小惡以至大惡累小罪以及大罪而終有殃禍加之<lb/>
　于身以至乃子乃孫皆受餘殃也臣弑其君子弑其<lb/>
　父非一朝一夕之故其所由來者漸矣由辨之不早<lb/>
　辨也者言君素寵其臣父素寵其子寵而不已耳目<pb n="53b"/>　之所狎習荏成凶惡以至包蔵禍賊之心非在弑君<lb/>
　之朝弑父之夕驟使然也盖由積乆漸漬而成其凶<lb/>
　災也如此由君之不早辨其臣父之不早辨其子故也<lb/>
　易曰履霜堅氷至盖言順也者此先聖因履霜之戒<lb/>
　故引上文以結盖言順者是言履霜而至堅氷由順<lb/>
　而積至之也<lb/>
直其正也方其義也君子敬以直内義以方外敬義立<lb/>
而徳不孤直方大不習无不利則不疑其所行也<pb n="54a"/>　義曰此釋六二之爻辭也直其正也者言地之為道<lb/>
　不為妄動必待天氣至而後發之故其徳无有不正<lb/>
　也方其義也者義冝也言地之為徳四時之間生育<lb/>
　萬物終始皆得其冝也君子敬以直内者凡人有忿<lb/>
　怒之氣皆出于心之不敬故君子之人既執直于内<lb/>
　則必濟之以恭敬也以之事君而能恭敬其顔色内<lb/>
　有執直不回之心則反覆之間皆合于道也義以方<lb/>
　外者夫君子外有廉隅方正而立則邪不能入然而<pb n="54b"/>　所行又能合其宜則于事无不通濟也夫直而不敬<lb/>
　則傷于訐方正而不得其冝則傷于愎故君子直則<lb/>
　必敬于内方則必合于外也敬義立而徳不孤者言<lb/>
　君子之人内直以敬外方以義則其徳不孤也何則<lb/>
　盖君子既以敬義接于人則人亦以敬義反于已是<lb/>
　不孤也直方大不習无不利則不疑其所行也者夫<lb/>
　直而不邪正而謙恭義則與物无競方則凝重不躁<lb/>
　如此既不假營習而无所不利則不須疑慮其所行<pb n="55a"/>　而皆中于道也故曰不疑其所行也<lb/>
隂雖有美含之以從王事弗敢成也地道也妻道也臣<lb/>
道也地道无成而代有終也<lb/>
　義曰此釋六三之爻辭也言為臣之道當内含章美<lb/>
　之徳以待君議論之所及詢謀之所至然後發已之<lb/>
　素藴以贊行君之事業輔成君之教化及其有所成<lb/>
　功則歸美其君而不敢自居其成功此所以盡為臣<lb/>
　為子之分故曰隂雖有美含之以從王事弗敢成也<pb n="55b"/>　地道也妻道也臣道也者此先聖釋地之道因舉大<lb/>
　綱而言之盖凡為子當奉于父為弟當事于兄卑者<lb/>
　當事于尊之類皆下奉上之道也地道无成而代有<lb/>
　終也者言地之為徳必待天之氣至然後發之以賛<lb/>
　成天之生育之徳是得其地道大終之義也<lb/>
天地變化草木蕃天地閉賢人隠易曰括囊无咎无譽<lb/>
蓋言謹也<lb/>
　義曰此釋六四之爻辭也天地變化若陽下交隂隂<pb n="56a"/>　上交陽隂陽交通故能生成萬物而草木品類皆得<lb/>
　蕃昌猶如君臣之道交接則天下得其安也故曰天<lb/>
　地變化草木蕃也天地閉賢人隠者言天地不交隂<lb/>
　陽不通則草木枯槁而萬物衰滅猶君不交于臣臣<lb/>
　不交于君君臣道塞則賢者退隠也盖坤為隂卦四<lb/>
　本隂位又以隂居之是天地閉塞隂陽不交之時是<lb/>
　猶君不交于臣而賢者退而自處也若於此不能退<lb/>
　則為小人之害也易曰括囊无咎无譽盖言謹也者<pb n="56b"/>　言賢者當此之時既能括結其囊而自處是能謹慎<lb/>
　而避害也<lb/>
君子黄中通理正位居體美在其中而暢于四支發于<lb/>
事業美之至也<lb/>
　義曰此釋六五之爻辭也黄者中之色居其中則通<lb/>
　于四方之理言其黄則極于四方之色今六五之君<lb/>
　子有此黄中之徳故能通天下之物理也正位居體<lb/>
　者言六五位極公相是得其正也而又執柔順之道<pb n="57a"/>　以全臣子之節是居其體也美在其中而暢于四支<lb/>
　發于事業美之至也者言六五正居公相之位内總<lb/>
　百揆外統九州牧伯而又作樂以興天下之和制禮<lb/>
　以正天下之序施刑以懲天下之惡為政以正天下<lb/>
　之治是皆内含章美之道以通暢于四支開發天下<lb/>
　之事業如此是文明章美之極至者也<lb/>
隂疑于陽必戰為其嫌于无陽也故稱龍焉猶未離其<lb/>
類也故稱血焉夫𤣥黄者天地之雜也天𤣥而地黄<pb n="57b"/>　義曰此釋上六之爻辭也言其疑者盖其始不杜凶<lb/>
　惡之漸以至于極盛則疑忌之心生而僭竊禍亂之<lb/>
　事作以至見侵于陽而陽與之戰也為其嫌于无陽<lb/>
　也故稱龍焉者此坤六爻皆隂故无陽龍陽也此稱<lb/>
　之者盖言隂至于此既已極盛則是至于建子之月<lb/>
　必有一陽之生以消退羣隂使之不能有為也猶如<lb/>
　亂臣賊子為惡已甚則必有剛明之君子與之戰而<lb/>
　滅之也此盖聖人不容隂之過盛故稱龍以存戒也<pb n="58a"/>　猶未離其類也故稱血焉者言陽微隂盛以至相敵<lb/>
　然而隂雖至極猶不能離其隂類故雖見敵于陽但<lb/>
　稱血也猶臣雖盛極見侵于君猶不能離臣之分也<lb/>
　夫𤣥黄者天地之雜也天𤣥而地黄者𤣥天之色黄<lb/>
　地之色以其上下相敵必有相傷故𤣥黄之色錯雜<lb/>
　于其間然隂雖至盛終不能勝于陽猶臣之道惡雖<lb/>
　至盛亦終不能有其成也此皆聖人存戒于人君言<lb/>
　于履霜之時則必察其臣之所為而進退之故至此<pb n="58b"/>　可无龍戰之事也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義卷一<lb/>
</p>

  </div>
            <div>
                <head>周易口義卷二</head>
    <p>
<pb n="1a"/>欽定四庫全書<lb/>
　周易口義卷二　　　　　宋　胡瑗　撰<lb/>
上經<lb/>
　　　屯<lb/>
䷂<hi>震下坎上</hi>屯元亨利貞勿用有攸往利建侯<lb/>
　義曰此文王所作之卦名也文王既定乾坤二卦于<lb/>
　前以明天地之道又以震坎二象畫為六位以次于<lb/>
　後名之曰屯屯者屯難之名天地始交而生物之時<pb n="1b"/>　也夫天地氣交而生萬物萬物始生必至艱而多難由<lb/>
　艱難而後生成盈天地之間亦猶君臣之道始交將以<lb/>
　共定天下亦必先艱難而後至于昌盛如湯之于伊尹<lb/>
　文武之于吕望其始交時皆有四方之多虞然後卒能<lb/>
　共治天下是皆先艱而後通也然萬物始生多難何以<lb/>
　見之試以草木言之當勾萌甲拆之時其體弱而未成<lb/>
　日曝之則槁必雨以潤之雨乆反害是始生多難可知<lb/>
　也君臣倡治豈无難哉然屯有二義一為屯難剛柔始<pb n="2a"/>　交而難生是也二為盈序卦云有天地然後萬物生焉<lb/>
　盈天地之間者惟萬物故受之以屯屯者盈也是為二<lb/>
　義以人事言之自古聖賢未有不由險難成名若文王<lb/>
　囚羑里周公攝政有管蔡之流言仲尼厄于陳畏于匡<lb/>
　㧞樹于宋削跡于魯孟軻有臧倉之困齊梁之君以為<lb/>
　迂濶是皆出于險難而後能興事業于當時或垂名<lb/>
　教于後世是以君子之人將欲立功立事不可以時屯<lb/>
　而不往世難而不行雖小人之譖毁傾險安損君子之<pb n="2b"/>　道哉且君子之道獨立不懼而行若終屯而不行乃生<lb/>
　靈之不幸耳小人何能掩我哉唯君子能徧歴險阻艱<lb/>
　難然後可以成名此聖人明卦之深教也元亨利貞者<lb/>
　此屯之四徳亦天地之四徳也注疏以為劣于乾非也<lb/>
　盖隂陽之始交必有屯難萬物由屯難而後生如春<lb/>
　之時則勾萌畢達元之徳也夏之時則物生而大通<lb/>
　亨之徳也秋之時漸而成之利之徳也既生既通既<lb/>
　成而又于冬幹了之貞之徳也是屯之四徳亦乾坤之<pb n="3a"/>　四徳也以人事言之則君臣始交而定難難定而後<lb/>
　仁徳著故揚子曰亂不極則徳不形是其拯天下之<lb/>
　大危解天下之倒懸出民于塗炭由于難而後仁著<lb/>
　也此元之徳也天下既定必得禮以總制之使君臣<lb/>
　父子兄弟夫婦尊卑上下之分不相錯亂此亨之徳<lb/>
　也天下既定人倫既序然後保合太和而各得其宜<lb/>
　一歸于貞此利貞之徳也勿用有攸往者此以下專<lb/>
　以人事言之屯難之世天下未定萬民未安不可重<pb n="3b"/>　為煩擾之事往而撓之若復往而撓之是益屯也必<lb/>
　在省其刑罰措其甲兵輕其徭役薄其稅斂以安息<lb/>
　之可也利建侯者夫天下始定民方息肩于困難一<lb/>
　人不能獨治政教不能徧及必建侯分守使之行上<lb/>
　之號令布上之徳教以各治一國之民則幽僻逺陋<lb/>
　之地无不被其澤故屯難可以寧生民可以定也<lb/>
彖曰屯剛柔始交而難生動乎險中大亨貞雷雨之動<lb/>
滿盈天造草昧冝建侯而不寧<pb n="4a"/>　義曰此以下先聖釋文王彖辭之辭也言謂之屯者<lb/>
　是天地剛柔二氣始交萬物始生則必有其難也若<lb/>
　君臣始交萬物始定則亦必有難也動乎險中大亨<lb/>
　貞者此以上下二體言之也震為動而下坎為險而<lb/>
　上是動于險中也屯之初動而不已故得大通言聖<lb/>
　人創業初在險難而教化未濟故于此動乎險中而<lb/>
　不已則出乎險中而施元亨利貞之四徳以濟天下<lb/>
　之民也大亨貞者釋四徳也不言利者盖聖人于乾<pb n="4b"/>　坤二卦既備言四徳故于諸卦有四徳者皆略而不<lb/>
　舉也雷雨之動滿盈者此聖人重釋亨貞之義也言<lb/>
　屯者盈也隂陽始交則有雷雨之澤以生成萬物而<lb/>
　使盈滿于天地之間若君臣始交以徳澤布于天下<lb/>
　使天下之人皆被其賜而至于盈盛也天造草昧冝<lb/>
　建侯而不寧者草草創也昧㝠昧也夫天之營造萬<lb/>
　物於草創冥昧之時在聖人則當興制天下之事然<lb/>
　教化未備人民冥昧而未通以聖人一已不能獨治<pb n="5a"/>　必分建邦國之諸侯以撫綏其民是聖人于此之時<lb/>
　豈得安寧而遑暇冝急急以治屯也<lb/>
象曰雲雷屯君子以經綸<lb/>
　義曰此先聖大象之辭也言雲而不言雨者盖雲者<lb/>
　畜雨將降之時也故又有雷動于下將興雨澤以蘇<lb/>
　天下之民物是天地經綸之始也故君子法此之象<lb/>
　當屯難之世撥亂反正施教行化興天下之利除天<lb/>
　下之害以經綸當世之務也<pb n="5b"/>初九磐桓利居貞利建侯象曰雖磐桓志行正也以貴<lb/>
下賤大得民也<lb/>
　義曰磐桓者不進之貎言初九居屯難之初天下方<lb/>
　定不可煩擾于民故磐桓然不遽而進然身雖磐桓<lb/>
　而其志在經綸天下不失其正也利建侯者以其天<lb/>
　下至廣不能獨治况當屯難之世生民方定必須封<lb/>
　建聖賢之諸侯以康天下之難者也象曰志行正也<lb/>
　者此先聖象辭言身雖不進然志在經綸天下所行<pb n="6a"/>　不失其正故也以貴下賤大得民也者此言初九以<lb/>
　一陽居衆隂之下是以崇貴而謙處于下屈已而就<lb/>
　卑者也故身能禮下賢善而民心莫不歸之<lb/>
六二屯如邅如乘馬班如匪冦婚媾女子貞不字十年<lb/>
乃字象曰六二之難乘剛也十年乃字反常也<lb/>
　義曰屯難也邅廻也如語辭也言六二與九五為正<lb/>
　應而下乘初九之剛欲乘馬而行往應于五則以其<lb/>
　難在于初故邅廻班旋而不敢進也匪冦婚媾者冦<pb n="6b"/>　謂初也言六二若非初九為冦于已也則上與五為<lb/>
　婚媾矣女子貞不字十年乃字者女子以隂言之未<lb/>
　有所從者也盖此六二以隂居隂正也處下卦之中<lb/>
　中也六二能居中得正不以初九為冦于已而下從<lb/>
　之是女子能守正不變不為初之愛字者也十年乃<lb/>
　字者十年乃天地之終數也數終則反常難釋則亨<lb/>
　來是以中正之女至此十年難極則可以受九五之<lb/>
　愛字也象曰六二之難乘剛也者言六二所以邅廻<pb n="7a"/>　班旋乘馬而不敢進者盖以隂柔之質而乘初九之<lb/>
　剛也十年乃字反常也者言于十年難終之後得從<lb/>
　九五之應是反得常道也此爻施之人事猶君子守<lb/>
　正專應不妄有所從者也<lb/>
六三即鹿无虞惟入于林中君子幾不如舍往吝象曰<lb/>
即鹿无虞以從禽也君子舎之往吝窮也<lb/>
　義曰即就也虞虞人也以畋獵言之欲就其鹿而无<lb/>
　虞人導之鹿不可得也夫六三以隂居陽本失正也<pb n="7b"/>　夫人之不正則雖君子能博施者亦不愛于已矣上<lb/>
　又无應若往求于五五屯其膏自與二為應必不見<lb/>
　納若下求于初初又有六四之應則是以不正而妄<lb/>
　動上下皆不獲其安故君子立身處世則必内畜其<lb/>
　徳外㓗其行而存心于聖賢自任以天下生靈之重<lb/>
　不為躁進妄動必待時之所推君子之援引以為先<lb/>
　容則位可得而道可行也今以不正之質而又不畜<lb/>
　其徳不㓗其行但以躁進妄動為心而又无君子之<pb n="8a"/>　援是其往必无所得也故若欲就其鹿无虞人援引<lb/>
　度其可否則鹿必不可得而徒入于林中而已何所<lb/>
　獲哉君子幾不如舎往吝者註疏謂幾為語辭非也<lb/>
　盖幾者有理而未形者也君子之人能知之先見知<lb/>
　微知彰度其所然正身而動知其進退无所適而又<lb/>
　无其援必不利矣則不如舍之是能豫决其可否知<lb/>
　幾之君子也若不能如是而務為躁進必取其悔吝<lb/>
　也象曰即鹿无虞以從禽也者凡飛走可擒獲者皆<pb n="8b"/>　謂之禽故曲禮曰猩猩能言不離禽獸又書云无禽<lb/>
　荒者皆可擒取之義也六三雖欲即鹿從禽然而无<lb/>
　虞人以度其可否雖有鹿亦不可得也鹿即喻干禄<lb/>
　財利之謂也君子舎之往吝窮也者此聖人為妄求<lb/>
　躁動之戒也故繫辭云君子安其身而後動易其心<lb/>
　而後語定其交而後求危以動則民不與也懼以語<lb/>
　則民不應也无交而求則民不與也莫之與而傷之<lb/>
　者至矣今六三居屯難而求進是危以動也非應而<pb n="9a"/>　往是懼以語也以无虞而求鹿是无交而求也如此<lb/>
　而往則速其悔吝困窮可知矣<lb/>
六四乘馬班如求婚媾往吉无不利象曰求而往明也<lb/>
　義曰此一爻誠可謂知幾之君子也然雖與初九為<lb/>
　正應而二近于初疑其與初相得而隔已之路故乘<lb/>
　馬班旋而不敢進也然已守正而无求于陽故待初<lb/>
　九之來求于已以為婚媾然後往而應之則獲吉而<lb/>
　无所不利也若君子雖懐才藴徳有聖賢之事業然<pb n="9b"/>　亦不可以已而求人必待其人再三見求于已而往<lb/>
　則道可行言可從也故伊尹耕于有莘之野由湯三<lb/>
　聘而後往以堯舜之道覺天下之民是也象曰求而<lb/>
　往明也者言六四居其正而能知其幾性修智明不<lb/>
　為妄動必待人求于已然後往而應之果非君子性<lb/>
　修智明其能與于此乎<lb/>
九五屯其膏小貞吉大貞凶象曰屯其膏施未光也<lb/>
　義曰凡為人君之道當如天之造物雲行雨施滿盈<pb n="10a"/>　天下使萬物无不被其澤則可也書曰无偏无黨王<lb/>
　道蕩蕩此為君者所當然也今九五據至尊之位而<lb/>
　反屯難其膏澤專應在二不及于衆是但能煦煦之<lb/>
　仁孑孑之義私已之親偏已之應若施之一家則可<lb/>
　以澤一家若施之一國則可以澤一國若施之天下<lb/>
　則无以濟是恩澤不及于廣逺使天下之人无以慰<lb/>
　其望是以小貞則吉而大貞則凶也是所施膏澤不<lb/>
　至光大也可知故象曰施未光也<pb n="10b"/>上六乘馬班如泣血漣如象曰泣血漣如何可長也<lb/>
　義曰此言上六處一卦之上最居屯難之極欲應于<lb/>
　五五屯其膏而无所告也固若鰥寡孤獨失職之民<lb/>
　不得其所而罹于塗炭之中无所告愬者也五既澤<lb/>
　不及于已三又失其正應故乘馬班旋而不得進泣<lb/>
　血相續而无所愬也象曰泣血漣如何可長也者此<lb/>
　先聖之微㫖非謂上六也盖責其為君臣之道也夫<lb/>
　人君者不欲一夫有失其所一物不遂其性為人臣<pb n="11a"/>　者又當佐君力行之今人見赤子墜井自非親戚皆<lb/>
　將匍匐而救之況為民之父母豈可使斯民有此屯<lb/>
　難之事泣血漣如而无所告哉是不可使之長如此<lb/>
　也是不可長者盖責其為君臣之道也此先聖之微<lb/>
　㫖然自古以來獨伊尹可能當此也<lb/>
　　　蒙<lb/>
䷃<hi>坎下艮上</hi>蒙亨匪我求童蒙童蒙求我初筮告再三瀆<lb/>
瀆則不告利貞<pb n="11b"/>　義曰蒙即蒙昧之稱也凡義理有未通性識有未明<lb/>
　皆謂之蒙所以次于屯者按序卦云屯者物之始生<lb/>
　也物生必蒙故受之以蒙又曰蒙者物之稚也言若<lb/>
　人之㓜稚其心未有所知故曰䝉也蒙亨者言䝉昧<lb/>
　之人其性不通其志不明必得賢明之人舉其大端<lb/>
　以開發之則其心稍通通而不已遂至大通亦若民<lb/>
　之生雖懵然无所知㝠然无所明必得在上賢明之<lb/>
　君善教化之教化之不已則知禮義而至于大通故<pb n="12a"/>　曰蒙亨也匪我求童蒙童蒙求我者我謂賢明老成<lb/>
　之人也言非是賢明老成之人往求童蒙者而告之<lb/>
　盖是童蒙之人其性不明其志不通思其開釋而來<lb/>
　求于我我則告之亦若賢明之君非是已欲自求于<lb/>
　民而治之盖其民无知不能自治思欲開發暗昧之<lb/>
　心以求于已則已然後居其位明教化以導之是以<lb/>
　古之聖賢在上者其處心積慮非樂居于權位好處<lb/>
　于富貴盖民來求治于我我當治之亦以天之生民<pb n="12b"/>　蚩蚩者衆无所知識須得聖賢之人以治之以堯舜<lb/>
　居之而不為樂者是聖人之本心也初筮告再三瀆<lb/>
　瀆則不告者筮所以决疑也言童蒙之人不能自明<lb/>
　志有所疑來决于已則已舉其大端一理以明告之<lb/>
　而蒙者必當精思其可否深慮其善惡然後可以大<lb/>
　通其志若或不思不慮而其性不達以至于再于三<lb/>
　求告于老成之人則其事煩而瀆亂矣既已瀆亂則<lb/>
　老成之人不復告之矣故仲尼曰舉一隅不以三隅<pb n="13a"/>　反則吾不復之矣故古之時有朴作教刑以至蒙昧<lb/>
　之人諭之而不思告之而不慮則有鞭朴夏楚之刑<lb/>
　以戒之亦如䝉昧之民求治于在位者也聖賢之人<lb/>
　在上則道之以教化漸之以禮義有或不能以自通<lb/>
　以至反善趨惡瀆上之化故古之時有明于五刑以<lb/>
　弼五教以正之是言再三瀆亂則不復告之而有懲<lb/>
　戒之刑也利貞者此言亨蒙之道當利以正也故先<lb/>
　聖曰子帥以正孰敢不正言必以正道開發于人也<pb n="13b"/>彖曰蒙山下有險險而止蒙蒙亨以亨行時中也匪我<lb/>
求童蒙童䝉求我志應也初筮告以剛中也再三瀆瀆<lb/>
則不告瀆蒙也蒙以飬正聖功也<lb/>
　義曰艮為止為山坎為險為水山之下有險窒塞而<lb/>
　不通則是蒙之象也夫水之性无不下導之則為江<lb/>
　為海止之則為潢為汙今止而未決是其有蒙之義<lb/>
　也蒙亨以亨行時中也者言䝉昧之人智性既未明<lb/>
　而賢明老成之人必以一理而決之使其由稍通以<pb n="14a"/>　至于大通如此是以亨通而行皆得時之中也匪我<lb/>
　求童蒙童蒙求我志應也者言非賢明老成之人求<lb/>
　于童蒙之人盖童蒙之人來求決于賢明老成之人<lb/>
　也既來求決則賢明老成之人當告以善道是上下<lb/>
　之志相為合應也再三瀆瀆則不告瀆蒙也者言蒙<lb/>
　昧之人既來求决于賢明之人賢明者但開發一隅<lb/>
　而告之其蒙者既得賢明之告必當思慮之自一隅<lb/>
　以至于三隅然後可通也今若不思不慮以至于再<pb n="14b"/>　于三而瀆問于賢明之人則賢明之人不復告之以<lb/>
　其不能思慮而自瀆亂于䝉者也孔子曰學而不思<lb/>
　則罔是也初筮告以剛中也者剛中謂九二也言九<lb/>
　二以剛明之徳而居中是能以剛中之徳而發其蒙<lb/>
　昧者也蒙以飬正聖功也者此言聖賢外能䝉晦其<lb/>
　徳而内飬其至性至誠不息以育其徳是其聖賢之<lb/>
　功也此正合潛龍之義始卷懐其才徳而終存心于<lb/>
　天下後世怪民不知蒙晦養正之意乃退身于山林<pb n="15a"/>　是豈聖賢之功乎<lb/>
象曰山下出泉蒙君子以果行育徳<lb/>
　義曰言泉之始發于山下未有所之則必待决導之<lb/>
　然後流注而至為江為海于未決之前雖出於山之<lb/>
　下而未有所適是蒙之象也君子以果行育徳者言<lb/>
　君子之人則當果決其行而力學審思強問篤行使<lb/>
　其性明志通又且養育其徳以修其志使其道之大<lb/>
　成至于聖賢而後已然後發其所畜以教化于人也<pb n="15b"/>初六發蒙利用刑人用說桎梏以往吝象曰利用刑人<lb/>
以正法也<lb/>
　義曰據此一爻注䟽之解以為初六在屯難之後居<lb/>
　蒙昧之初不能自明而上得九二之陽以照于已遂<lb/>
　發其蒙蒙昧既發則志遂明于事而无所疑可以用<lb/>
　刑于人或說其罪无所不當也今則不取盖此一爻<lb/>
　乃亨蒙之法也初六居蒙之初乆在蒙昧不能通明<lb/>
　必得在上聖賢之君申嚴其號令設張其教化以開<pb n="16a"/>　示之使得其曉悟故曰發蒙也若其性識至昧雖得<lb/>
　號令教化開發之而尚不通曉于心反善趨惡犯君<lb/>
　之教化則賢明之君當用刑罰以決正之故曰利用<lb/>
　刑人也然又其間乆在蒙昧之時不知禮義不知教<lb/>
　化過而為之以至遭桎梏之苦始曉悟而自悔則聖<lb/>
　賢之君又當肆赦之書曰舊染汚俗咸與維新是也<lb/>
　故曰用說桎梏也以往吝者言凡刑法者小懲而大<lb/>
　戒刑一而勸百使天下之人皆遷善而逺罪是不得<pb n="16b"/>　已而用之也語曰上失其道民散乆矣雖得其情則<lb/>
　哀矜而勿喜也不可恃已之勢肆已之威快已之欲<lb/>
　用之以往无有休已則自取悔吝也<lb/>
九二包蒙吉納婦吉子克家象曰子克家剛柔接也<lb/>
　義曰初六發蒙蒙之小者也上九擊蒙蒙之大者也<lb/>
　而餘四爻皆隂柔之質惟此九二以剛明之徳居下<lb/>
　卦之中是居得其中者也夫剛則能斷天下之事明<lb/>
　則能察天下之微有剛明中正之徳則天下之賢不<pb n="17a"/>　肖者皆從而歸之天下之蒙昧之人皆樂而求之而<lb/>
　已能包容无所不納故曰包蒙吉納婦吉者婦所以<lb/>
　助已而成治也以上下三爻皆隂柔之質故稱婦也<lb/>
　然其中必有賢者能者而九二又能納之以助于已<lb/>
　盖言九二居人臣之位正應于五五為至尊而以柔<lb/>
　順之質專委于二荷天子之重任掌天下之繁務其<lb/>
　責至重雖有剛明之徳亦不能獨當之必在廣納天<lb/>
　下之賢才以相輔助然後可以成治也故云納婦吉<pb n="17b"/>　也子克家者言有包蒙納婦之吉施之人子則可以<lb/>
　幹父之事而克集一家之治施之人臣則可以幹君<lb/>
　之命而克成天下之治也故曰子克家象曰子克家<lb/>
　剛柔接也者言六五與九二為正應上以柔順而接<lb/>
　于下父之慈也下以剛明而奉于上子之孝也父子<lb/>
　之義相交則家道成也君臣之義相交則天下治也<lb/>
　是六五之君能以柔順之道下委于九二之臣九二<lb/>
　之臣能以剛明之徳上奉其六五之君是則剛柔相<pb n="18a"/>　接而克成其治也<lb/>
六三勿用取女見金夫不有躬无攸利象曰勿用取女<lb/>
行不順也<lb/>
　義曰金夫者剛陽之人也六三以隂柔而居陽位本<lb/>
　不正也以不正之女不能順守婦道比近九二剛陽<lb/>
　之人故起躁求之心而欲遽從之是不有其躬非清<lb/>
　㓗之行故聖人戒之曰勿用取此六三不正之女也<lb/>
　无攸利者言六三之女以不正之質而從于剛夫則<pb n="18b"/>　必蠱其一家之事亦猶不正之臣以此道而事君必<lb/>
　害其天下之治復何有所利哉象曰勿用取女行不<lb/>
　順也者先聖所以言勿用取此女者以其不正之質<lb/>
　而又躁求于金夫不待夫見求而自遽應之是行不<lb/>
　順也<lb/>
六四困蒙吝象曰困蒙之吝獨逺實也<lb/>
　義曰六四以隂柔之質居蒙昧之世又處隂之位上<lb/>
　既逺上九之陽下又逺九二之陽在二隂之間无陽<pb n="19a"/>　以發明于已困于蒙暗不得通達故有悔吝是以自<lb/>
　古聖賢未有不自擇師取友親仁善鄰以成者也故<lb/>
　子貢問為仁于仲尼仲尼答曰工欲善其事必先利<lb/>
　其器居是邦也事其大夫之賢者友其士之仁者夫<lb/>
　賢者事之仁者友之以相訓導以相琢磨未有不成<lb/>
　其道業者果能此道則雖愚必明雖弱必強則自小<lb/>
　賢以至于大賢自大賢以至于聖人也故孔子又曰<lb/>
　里仁為美擇不處仁焉得智言人之所居必擇仁者<pb n="19b"/>　之里而處之觀其動作必中于道觀其言語必中于<lb/>
　義出入游處日漸月摩雖有凶子頑弟未有不率而<lb/>
　至于善者又若孟子之母三徙其居而卒使其子為<lb/>
　萬世之大賢是由母能親仁善鄰之力也今六四不<lb/>
　能親仁善鄰故至于困窮而有悔吝也宜矣象曰困<lb/>
　蒙之吝獨逺實也者夫陽主生物故為實今六四既<lb/>
　逺上下之剛陽至于困窮而有悔吝是逺于陽實故<lb/>
　曰獨逺實也<pb n="20a"/>六五童蒙吉象曰童蒙之吉順以巽也<lb/>
　義曰六五隂柔之質而居陽位至尊之極也内有剛<lb/>
　徳可以通天下之志外示柔順足以專任臣之道故<lb/>
　獲童蒙之吉非六五柔順之徳无以委任九二剛明<lb/>
　之臣非九二剛明之才无以當六五委任之重故此<lb/>
　能專權委寄所謂勞于求賢逸于任使不勞聰明垂<lb/>
　拱而自治者也象曰童蒙之吉順以巽也者以隂柔<lb/>
　居至尊是順也能專任于賢而以柔接之是巽也<pb n="20b"/>上九擊蒙不利為冦利禦冦象曰利用禦冦上下順也<lb/>
　義曰據初九是蒙之小者故曰利用刑人凡昧于理<lb/>
　者皆謂之蒙若為臣不盡臣之忠為子不盡子之孝<lb/>
　為弟者當奉于兄而反為輕侮之事為兄者所以友<lb/>
　于弟而反為傷虐之行為士者所以守義明先王法<lb/>
　則以正流俗而反為偷薄之行為農者所以力穡務<lb/>
　本而反為怠惰之事為工者所以作器用以利于人<lb/>
　而反為彫巧之弊為商者所以通濟有无而反為侈<pb n="21a"/>　靡之異是皆反于常理而蒙昧之小者故用刑法以<lb/>
　正之今上九乃是䝉之大者若諸侯羣臣所以佐天<lb/>
　子而反為叛逆之醜若夷狄所以柔服于中國而反<lb/>
　為叛亂之孽罪深惡大非五刑所能制必在興師動<lb/>
　衆以征伐之故曰擊蒙也不利為冦者夫兵凶器也<lb/>
　戰危事也若逞其凶器肆其危事以自冦于人往必<lb/>
　不利故秦之始皇漢之孝武隋之煬帝皆貪一時之<lb/>
　欲恃一己之威窮兵黷武長征逺伐使天下之男死<pb n="21b"/>　不得縁南畝天下之女罷不得就蠶室而勞于餽餉<lb/>
　流離四郊以至老母弔其子㓜婦哭其夫怨毒之氣<lb/>
　徹于骨髓愁痛之聲淪于腸胃此皆為冦不利之明<lb/>
　效也言利禦冦者言征伐之事非務乎窮兵黷武盖<lb/>
　在于禦難備害而已若三苗之民反道敗徳而舜征<lb/>
　之葛伯有先祖之奉而不祀有千乘之富而奪人之<lb/>
　餽餉湯始征之昆夷玁狁為華夏之難而文王討之<lb/>
　三監叛周而周公誅之四夷交侵宣王伐之此皆利<pb n="22a"/>　于禦冦之明效也象曰利用禦冦上下順也者言諸<lb/>
　侯之叛逆四夷之不賔服人神之所共怒也故聖人<lb/>
　選兵簡將以擊之則上下之心无不承順也中庸曰<lb/>
　喜怒哀樂發而皆中節謂之和若此可謂怒中其節<lb/>
　也上下安得不順承之哉<lb/>
　　　需<lb/>
䷄<hi>乾下坎上</hi>需有孚光亨貞吉利渉大川<lb/>
　義曰需訓為須須待也需所以次于䝉者按序卦云<pb n="22b"/>　蒙者物之稚也物稚不可不養故受之以需需者飲<lb/>
　食之道也夫需又為濡潤之義物在蒙稚必得雲雨<lb/>
　以濡潤之人在蒙稚必得飲食以濡潤之以養成其<lb/>
　體也謂之待者盖卦之二體乾在下必務上進既欲<lb/>
　其進而又險在于上于是見險而止猶君子以險難<lb/>
　在前故待時而動不妄求進是須待之義也有孚光<lb/>
　亨者此指九五而言也故卦辭或統論一卦以明其<lb/>
　體或因一爻以明其徳此需是九五當其義故指而<pb n="23a"/>　言之以明其徳孚者由中之信也光明也亨通也夫<lb/>
　九五以陽明之徳處至尊之位有由中之信以待于<lb/>
　物物亦以由中之信接于己上下交相以至誠之道<lb/>
　浹洽于天下其徳乃光明而亨通也故曰有孚光亨<lb/>
　也貞吉者言九五以陽居陽得正者也夫既有由中<lb/>
　之信接于物必須濟之以正乃獲其吉也若信而非<lb/>
　正則入于邪僻故先聖云信近于義又曰子帥以正<lb/>
　孰敢不正故曰貞吉然則此非止于九五人君之道<pb n="23b"/>　獨當然若凡在位者能以正信之道接于下則下亦<lb/>
　信之而從正也若父子之間以正信相接則不陷于<lb/>
　不善朋友之間以正信相接則不陷于不義是凡為<lb/>
　人者有由中之信皆當正而行之乃得吉也然既以<lb/>
　正信接于人而人亦以正信歸于已以此而濟大難<lb/>
　何不利之有故曰利渉大川<lb/>
彖曰需須也險在前也剛健而不陷其義不困窮矣需<lb/>
有孚光亨貞吉位乎天位以正中也利渉大川往有功<pb n="24a"/>也<lb/>
　義曰需者濡潤飲食之謂也亦謂須待之義也險在<lb/>
　前也者此以二體明之坎在上為險乾在下務于上<lb/>
　進而坎險在上是以待時而動不躁求妄進故曰需<lb/>
　須也險在前也剛健而不陷其義不困窮矣者此言<lb/>
　雖險阻在前而下之三陽皆剛明至健之人必有欲<lb/>
　進之心也然而既剛且健其進又不躁不妄固不陷<lb/>
　溺于險難之中而其義不至困窮矣需有孚光亨貞<pb n="24b"/>　吉位乎天位以正中也者此言九五之位有剛明之<lb/>
　徳居至尊之極以陽居陽是正也又在上卦之中是<lb/>
　中也既内有由中之信而外得其正故得光明而亨<lb/>
　通是處至尊之位而以中正者也利渉大川往有功<lb/>
　也者言有光亨之徳知其可進之時然後施己之道<lb/>
　又本懐乾健之性以斯而往必有成功故曰往有功<lb/>
　也<lb/>
象曰雲上于天需君子以飲食宴樂<pb n="25a"/>　義曰坎為水為雲乾為天今坎在乾上是雲上于天<lb/>
　也且雲者畜雨之具也今上于天是必反降雨澤于<lb/>
　下也君子觀此需待之象以飲食養其身以宴樂寧<lb/>
　其神居易以俟命待時而後動也注疏之說以飲食<lb/>
　宴樂謂童蒙既發盛徳光亨无所為而但飲食宴樂<lb/>
　而已觀此則是教天下以逸豫為心也非聖人之㫖<lb/>
　今則不取飲食者所以養身也宴樂者所以寧神也<lb/>
　是亦樂天知命居易俟時耳故君子之于飲食非謂<pb n="25b"/>　肥甘其口腹也孟子曰飲食之人无有失也則口腹<lb/>
　豈適為尺寸之膚哉君子之于宴樂非謂苟安其身<lb/>
　也所以保其躬治其心明其性是君子樂天知命待<lb/>
　天時之至也孟子曰仁義忠信樂善不倦此天爵也<lb/>
　公卿大夫此人爵也古之人修其天爵而人爵從之<lb/>
　今夫君子之待時也若農夫之趨于田也農者非不<lb/>
　耕而可待其食也非務休逸而可待四時之有成也<lb/>
　必力勤于稼穡志專于耕耨然後春生之夏長之秋<pb n="26a"/>　成冬蔵之如不耕耨不播種則四時何有成哉君子<lb/>
　之待時必須修其仁義忠信之徳然後可享其位伸<lb/>
　其道也故曰君子以飲食宴樂<lb/>
初九需于郊利用恒无咎象曰需于郊不犯難行也利<lb/>
用恒无咎未失常也<lb/>
　義曰郊者曠逺之地也按此卦坎在上為險乾在下<lb/>
　為健夫有剛健之徳必欲上進今初九雖是剛健之<lb/>
　質然而險難在前故見險而止待時而動厄窮而不<pb n="26b"/>　憫樂天知命不務速進但需待其時逺難而已然所<lb/>
　以于郊者郊最逺于水待之于此最逺難者也故曰<lb/>
　需于郊也利用恒无咎者言居无位之地又處險難<lb/>
　之下本有咎也然初九若能守其恒心不為困窮而<lb/>
　易其節不以貧賤而渝其志相時之可否可進則進<lb/>
　故得免其咎也象曰需于郊不犯難行也者言此初<lb/>
　九能見險待時于逺郊之地是不犯冐險難而行也<lb/>
　利用恒无咎未失常也者言俟時而動不犯難行者<pb n="27a"/>　乃有常之君子也故中庸曰君子居易以俟命小人<lb/>
　行險以徼倖言君子雖居貧賤而但守平易之心不<lb/>
　妄動不躁進俟時而已小人則務險詖其行以徼恩<lb/>
　倖今初九能守常不變是君子所為也<lb/>
九二需于沙小有言終吉象曰需于沙衍在中也雖小<lb/>
有言以吉終也<lb/>
　義曰沙者近于水亦平易之地焉按六四為險難之<lb/>
　初三最近之初最逺之而二居逺近之間以陽居中<pb n="27b"/>　内有剛明之徳而處得其中但守平易之心需于沙<lb/>
　而已小有言終吉者言九二將近于難者也夫險難<lb/>
　者小人隂險之行也已以君子之道守其中正不與<lb/>
　小人苟合則小人興䜛搆之言以謗于已然九二動<lb/>
　以剛徳行以中道不顧流俗之毁訾雖有小人讒搆<lb/>
　之言終不能為害于己故曰需于沙小有言終吉也<lb/>
　象曰需于沙衍在中也雖小有言以吉終也者衍寛<lb/>
　衍也言九二所以需待于沙者以中有寛衍之徳而<pb n="28a"/>　居中也夫小人之言也如犬之狺狺焉吠其聲者有<lb/>
　之吠其形者有之安能為君子之害故九二雖有小<lb/>
　人之言將害于已然而終不能害之自獲其吉也<lb/>
九三需于泥致冦至象曰需于泥災在外也自我致冦<lb/>
敬慎不敗也<lb/>
　義曰上卦坎為險又為水六四在隂險之初而三最<lb/>
　近之夫泥之為物最近于水者也此九三去難最廹<lb/>
　故曰需于泥也致冦至者六四居險難之初小人之<pb n="28b"/>　行者也以小人之心毁壊正道荼毒良民讒謗君子<lb/>
　者也則君子之人必在敬而逺之然九三以陽剛君<lb/>
　子之徳而反不敬逺小人則己之道何以著于天下<lb/>
　又以至健之質務欲上進而最廹于小人故致小人<lb/>
　之為冦也然九三以陽居陽雖不及中且履正者也<lb/>
　以至正之道又内謹其心外慎其事則為冦之小人<lb/>
　終不能陷于己象曰需于泥災在外也者易中凡上<lb/>
　卦為外下卦為内今九三雖進而至此然尚未入于<pb n="29a"/>　難但廹近六四是來害己者在外也自我致冦敬慎<lb/>
　不敗也者言冦之欲來皆由己之欲進而自廹之也<lb/>
　然君子所行必中道所為必中節使無毫髪之差則<lb/>
　小人不能窺伺而起害也今既至此則固宜恭敬謹<lb/>
　慎其所為則小人終亦不能克勝也故曰敬慎不敗<lb/>
　也<lb/>
六四需于血出自穴象曰需于血順以聽也<lb/>
　義曰血者傷之謂穴者所居之地也夫乾之為體本<pb n="29b"/>　在于上今卦反在于下三陽皆欲上進復其本位六<lb/>
　四以小人隂險之質居險之初而窒塞其中然下之<lb/>
　三陽以至健之徳俟時而動至此皆引類而進六四<lb/>
　雖始欲拒其進妨其路然覩衆賢之來其勢度己之<lb/>
　力必不能退故退而避之則始獲安居如或止而不<lb/>
　使之進是必致衆賢之所害自待其傷故曰需于血<lb/>
　也出自穴者言若能度己之力不能禦則退其所居<lb/>
　而不敢妨衆賢之進如此則庶可以免害也象曰順<pb n="30a"/>　以聽也者夫小人不能與君子敵今三陽上進已必<lb/>
　柔順以聽從其所命也<lb/>
九五需于酒食貞吉象曰酒食貞吉以中正也<lb/>
　義曰注疏之解謂需之所須須于天位何所復需需<lb/>
　于酒食以宴樂而已若此則是教人以體逸為心耳<lb/>
　无足為法夫自古聖帝賢王雖當平治未敢忘于喪<lb/>
　亂危亡及匹夫匹婦之失所者夕思晝行以濟于天<lb/>
　下安敢自懐于安逸哉盖九五以中正之徳居至尊<pb n="30b"/>　之位而息于險難又以由中之信待于物則天下之<lb/>
　賢者樂從之賢者既樂從之則必飬之故需于酒食<lb/>
　所以待賢也亦所以養身也賢人既養則天下之賢<lb/>
　皆引類而歸之身既安則可以暢仁義之道于天下<lb/>
　故曰需于酒食既以酒食待天下之賢得其正則吉<lb/>
　也故曰貞吉象曰以中正也者言九五居卦之中是<lb/>
　以中也以陽居陽是以正也既有中正之徳于是用<lb/>
　酒食以待賢所以獲吉者也<pb n="31a"/>上六入于穴有不速之客三人來敬之終吉象曰不速<lb/>
之客來敬之終吉雖不當位未大失也<lb/>
　義曰上六居一卦之極以隂柔之質乃復入于穴以<lb/>
　獲其安何則盖六四退避不敢妨羣賢之路九五又<lb/>
　能用酒食以待之賢者既以仕進不見害于己故得<lb/>
　入其穴以安其居也有不速之客三人來敬之終吉<lb/>
　者速召也言四五既使羣賢並進而上六又執柔而<lb/>
　得安居故下之三陽君子皆不期而自應不召而自來<pb n="31b"/>　然既以一隂而當三陽之應則是為其主也上六固<lb/>
　當執柔順恭敬盡其禮而接納之如此則終得其吉<lb/>
　也象曰雖不當位未大失也者言上六既當无位之<lb/>
　地而能恭敬以接納三陽之君子是能來天下之賢<lb/>
　者也位雖不當而有所過失然亦不至于大也何哉<lb/>
　夫納賢好善優于天下天下之至美者也有此至美<lb/>
　雖有過失又何大哉<lb/>
　　　訟<pb n="32a"/>䷅<hi>坎下乾上</hi>訟有孚窒惕中吉終凶利見大人不利渉大<lb/>
川<lb/>
　義曰按序卦云需者飲食之道也飲食必有訟故受<lb/>
　之以訟然謂之訟者上下不和物情違戾所以致也<lb/>
　有孚窒惕中吉者盖孚者由中之信人所以興訟必<lb/>
　有由中之信實于己而為他人之所窒塞不得已而<lb/>
　興訟盖己直而彼曲己是而彼非其間情偽利害雖<lb/>
　存則必具兩造以聽斷于在位之人然雖已有信實<pb n="32b"/>　而為人之窒塞亦須恐懼兢慎而不敢自安則庶幾<lb/>
　免于凶禍又中道而止則可以獲吉也終凶者言能<lb/>
　兢懼中道而已則可也若于訟之時必欲終成而不<lb/>
　已則聽訟之人必加之以鞭朴之刑重之以流竄之<lb/>
　罪如此則是凶之道也利見大人者夫争訟之所由<lb/>
　興皆由情意之相違戾上下之不和同鬬訟一生姦<lb/>
　偽萬状然刑獄之情至幽至隠必得大才大徳之人<lb/>
　以明斷其事則情偽利害是非曲直可曉然而決矣<pb n="33a"/>　何則盖大人者才識明達智慮通曉雖幽隠纎芥<lb/>
　皆能察辨之故訟者往求而決之冝矣不利渉大川<lb/>
　者大川謂大險大難也凡歴險渉難必須物情相協<lb/>
　志氣和同則可得而濟也今訟之時是其物情違忤<lb/>
　而不相得欲濟渉險難必不可得何則以剛健在上<lb/>
　坎險在下用剛健而渉坎險則愈入于深淵何利之<lb/>
　有<lb/>
彖曰訟上剛下險險而健訟訟有孚窒惕中吉剛來而<pb n="33b"/>得中也終凶訟不可成也利見大人尚中正也不利渉<lb/>
大川入于淵也<lb/>
　義曰大凡在上者剛在下者柔則不至于不和在上<lb/>
　者巽在下者險亦不至于為訟今在上者既剛為下<lb/>
　者又險其訟必興故曰訟上剛下險險而健訟訟有<lb/>
　孚窒惕中吉剛來而得中也者此言九二之爻也以<lb/>
　訟之所由興由已有信實而為人之所窒塞又兢懼<lb/>
　怵惕得中而止不敢終竟其事而獲其吉是惟九二<pb n="34a"/>　以剛明之徳而處得其中則能然也終凶訟不可成<lb/>
　也者為訟之道雖有理而見窒于人然亦不可乆于<lb/>
　其事若必欲成其事而終竟于訟則凶禍必及之也<lb/>
　利見大人尚中正也者言九五之爻以剛明居中又<lb/>
　處得其正獄訟之事皆可决之是善聽訟之主盖所<lb/>
　尚者中正而已不利渉大川入于淵也者大川謂大<lb/>
　險大難也若以訟道入于大險大難則訟愈深也故<lb/>
　曰入于淵淵即川之又深者也<pb n="34b"/>象曰天與水違行訟君子以作事謀始<lb/>
　義曰天之運行則左旋而西水之流行則无不東流<lb/>
　以天與水所行既相違悖則不相得是訟之象也君<lb/>
　子之人當法此訟卦凡作一事必須謀其始而圖其<lb/>
　終使爭訟之端无由而起以之居一家興一事則皆<lb/>
　謀慮其初使上下和睦而絶閨門之訟以之居一國<lb/>
　凡造一事必須謀度其初使人民和同而絶一國之<lb/>
　訟若此之類皆于其始慎慮之則忿爭辨訟自然可<pb n="35a"/>　以息也故孔子曰聽訟吾猶人也必也使无訟乎其<lb/>
　獄訟之事得明賢之人聽治之而又謀之在始則刑<lb/>
　可期于无刑也<lb/>
初六不永所事小有言終吉象曰不永所事訟不可長<lb/>
也雖小有言其辯明也<lb/>
　義曰夫剛險相勝物情違戾故理有窒塞而事有侵<lb/>
　犯是以成訟也今此一爻以柔順之質居下卦之初<lb/>
　其性柔順不好為訟者也然應在九四九四以剛強<pb n="35b"/>　而好訟來犯于己是以初六不得已而應之然訟之<lb/>
　所由興在乎得理而已不可終竟其訟故曰不永所<lb/>
　事小有言終吉者興訟之道若不務終其事則聽訟<lb/>
　者亦必哀矜之雖然事理明辨亦須惕懼戒慎然後<lb/>
　可以終得其吉今初六其性柔順不好辯訟雖小有<lb/>
　忿争之言又不終竟其事故終獲吉也象曰其辯明<lb/>
　也者言雖小有辯訟之言且非己好盖九四來侵于<lb/>
　已其理自可明矣<pb n="36a"/>九二不克訟歸而逋其邑人三百户无眚象曰不克訟<lb/>
歸逋竄也自下訟上患至掇也<lb/>
　義曰克者能勝之辭據彖辭言訟上剛下險則好訟<lb/>
　之人也今九二以剛強之質又居坎險之中好為其<lb/>
　訟而上敵于九五然九五居至尊之位而行得其正<lb/>
　今九二以非理訟之是下訟于上少訟于長卑訟于<lb/>
　尊賤訟于貴此而行訟何由勝故曰不克訟也歸而<lb/>
　逋者九二既不克訟若不退歸而逋竄則禍必及之<pb n="36b"/>　矣其邑人三百户无眚者言訟不克勝而逋逃若反<lb/>
　據其強盛之國則是復有敵上之意故退避于至小<lb/>
　之邑而止三百之户則可以免其災𤯝三百户即周<lb/>
　禮司徒所謂通十為成成一百井三百家革車一乘<lb/>
　二十人徒二十人之邑是其邑之至小者也象曰自<lb/>
　下訟上患至掇也者掇拾取之謂也自外來謂之災<lb/>
　自已召謂之眚此先聖因象而戒之言凡人以下而<lb/>
　訟上至于逋逃盖自掇取其患害也<pb n="37a"/>六三食舊徳貞厲終吉或從王事无成象曰食舊徳從<lb/>
上吉也<lb/>
　義曰六三以隂柔之質居坎險之終其性和同不犯<lb/>
　于物然而上應于上九上九之性剛暴乃來訟于己<lb/>
　巳不與之辯争故衆人莫克傾覆時君不為憎忿所<lb/>
　以保全舊徳是所食爵禄不為上九之侵奪也故曰<lb/>
　食舊徳貞厲者言本亦失正而又介二陽之間雖得<lb/>
　食其舊徳于正道言之亦危厲也終吉者言此六三<pb n="37b"/>　雖有危厲然已不好辯訟能以順從于上故終得吉<lb/>
　也或從王事无成者言六三居一卦之下體柔而不<lb/>
　敵上雖有訟于己而已能順之不為之辯是以終為<lb/>
　在上之信任而人委之以事及其成功而且不自恃<lb/>
　其力又不敢居其成但從王事守其本位本禄而已<lb/>
　故獲其吉也<lb/>
九四不克訟復即命渝安貞吉象曰復即命渝安貞不<lb/>
失也<pb n="38a"/>　義曰九四以剛暴之性與物不和好為争訟者也而<lb/>
　初六為己正應己以非理訟之然初能以隂柔之質<lb/>
　不與物競雖為九四見陵而自能辨明故四于此不<lb/>
　能勝之也故曰不克訟也復即命渝安貞吉者即就<lb/>
　也渝變也言九四以非理訟于初既不能勝則當反<lb/>
　就其好而變爭訟之命故可安静守正而獲吉也然<lb/>
　而九二九四皆不克訟二乃逋四乃吉何也盖二者<lb/>
　以下訟上以卑訟尊于義不可是以懼而逋竄不敢<pb n="38b"/>　據其强邑然後始可免咎此九四者以上訟下雖為<lb/>
　不可然能反其所好變其所訟改前之非從今之是<lb/>
　此所以獲吉也象曰復即命渝安貞不失也者九四<lb/>
　既復即其命變其前非修其正應之道守其安貞之<lb/>
　徳復何有所失也<lb/>
九五訟元吉象曰訟元吉以中正也<lb/>
　義曰九五以剛明之徳居至尊之位為訟之主者也<lb/>
　以陽居陽故所行者正而无過與不及皆得中道而<pb n="39a"/>　内有剛明之才則无所偏黨臨事果斷以此為聽訟<lb/>
　之主則可察天下幽隠之情決天下寃枉之獄也然<lb/>
　以居中得正又能决斷无私以此數徳故獲元大之<lb/>
　吉也<lb/>
上九或錫之鞶帶終朝三褫之象曰以訟受服亦不足<lb/>
敬也<lb/>
　義曰上九以剛陽之性居訟之極而下有六三之應<lb/>
　六三又柔順而不與物争故此上九訟而能勝也乃<pb n="39b"/>　有鞶帶之錫夫鞶帶者寵異之服也且上之賜必以<lb/>
　禮下之受必以功此古之常道今上九以争訟忿競<lb/>
　而受其寵異之服則是賜之不以禮受之不以功其<lb/>
　為愧恥可知矣故于終朝之間三褫之而不能自安<lb/>
　也褫云者為褫奪之褫又為恥辱之恥盖受之不當<lb/>
　其分則必反覆褫奪而不自安也何哉至如有虞之<lb/>
　時所賜皆以禮所受皆以功以至九官尚相遜而不<lb/>
　敢當其所賜况今上九乃因争訟而受此寵異之服<pb n="40a"/>　則褫不亦冝乎象曰以訟受服亦不足敬也者言凡<lb/>
　授受賜予有差過其分則君子且不敢當是恐貽其<lb/>
　羞辱也今上九以訟而當其厚賜何足敬尚之哉<lb/>
　　　師<lb/>
䷆<hi>坎下坤上</hi>師貞丈人吉无咎<lb/>
　義曰按序卦云訟必有衆起故受之以師師者衆也<lb/>
　師貞丈人吉无咎者丈長也丈人者言能以法度長<lb/>
　于人也語曰杖者出斯出矣是長之謂也夫興師動<pb n="40b"/>　衆其賞罰號令必一賞罰號令既一則羣聽不惑衆<lb/>
　心皆歸則天下之人合志畢慮同心戮力可以立大<lb/>
　功于天下也此乃長子帥師以中行者是也若賞罰<lb/>
　號令出于二三則羣聽必惑衆心无所適從而上下<lb/>
　違背離心離徳則兵戰之功无由而成也故師或輿<lb/>
　尸大无功者是也然師卦之中最得其正者唯九二<lb/>
　而已然此一卦五隂一陽而九二獨以剛陽之徳居<lb/>
　得其中為六五之委任是將之有材有徳而又有其<pb n="41a"/>　權位者也如是則可以興師動衆而不失其將兵之<lb/>
　道以役天下之人使皆同心戮力悅從于上而无怨<lb/>
　望者也然須吉而无咎者夫兵之所動生靈之性命<lb/>
　社稷之安危皆繫之若一失其機一失其道則血肉<lb/>
　生靈板蕩天下其為禍不細矣故在將兵者以恩威<lb/>
　兼濟而協民之心合民之力而使不失其機變不失<lb/>
　其威權必致成功大吉然後可以无咎也故曰師貞<lb/>
　丈人吉无咎夫所謂丈人者莊嚴之稱言必須以威<pb n="41b"/>　猛剛强然後可以陳師鞠旅而役毒師衆此未盡其<lb/>
　㫖何則凡用兵之道必剛柔相濟恩威相須然後可<lb/>
　以戡難成功或第莊嚴其色悚其威貎夫何益哉<lb/>
彖曰師衆也貞正也能以衆正可以王矣剛中而應行<lb/>
險而順以此毒天下而民從之吉又何咎矣<lb/>
　義曰師者衆之稱貞者正之謂故曰師衆也貞正也<lb/>
　此言于丈人獲吉者盖能以法令長于人統其衆帥<lb/>
　其民使天下之人皆同心戮力而歸正則其丈長之<pb n="42a"/>　人如此而可以王天下矣凡言王者天下之所歸于<lb/>
　己者也即湯武之兵戢亂而王是也剛中而應者此<lb/>
　指九二而言也言九二以剛陽之徳而處得其中正<lb/>
　上應于六五之君為六五之君所委任是以居于中<lb/>
　正有將帥之才也其體剛陽剛陽則明斷有將帥之<lb/>
　徳也而又為五所注意有將帥之任也故能興師動<lb/>
　衆使天下之民畢從之也何哉盖將兵之道若剛而<lb/>
　不中則失于暴暴必傷物明而不中則失于太察太<pb n="42b"/>　察則不能容民而士不附皆失所以將兵之道也故<lb/>
　此有中正之徳有剛明之才又為君之所寵任兼此<lb/>
　數長故可以成必戰之功而協從于天下也行險而<lb/>
　順者此據二體而言也坎為險坤為順以興師之道<lb/>
　天下之至險也何哉夫兵凶器也戰危事也其征伐<lb/>
　一出則安危隨之豈非至險乎然而行此危險之事<lb/>
　必須順于物理協于民心然後得為師之道也以此<lb/>
　毒天下而民從之吉者此言以剛中之才徳役使天<pb n="43a"/>　下之民而民皆悅隨乃得其吉既得其吉何過咎之<lb/>
　有故曰又何咎矣<lb/>
象曰地中有水師君子以容民畜衆<lb/>
　義曰坎為水坤為地以地至博厚而水行其中无所<lb/>
　不容此師卦之象也君子法此師卦之象包容其民<lb/>
　畜聚其衆是得為師之道也故將驅民于兵戰則必<lb/>
　須以恩信而懐結之以仁義而畜養之及其臨事而<lb/>
　使則人之從也雖死而不怨故曰君子以容民畜衆<pb n="43b"/>初六師出以律否臧凶象曰師出以律失律凶也<lb/>
　義曰師衆也律法也言行師之道役其羣衆在于事<lb/>
　始未必盡從故或勇或怯或逆或順如此則冝何為<lb/>
　須在將兵者必有法律以制之使進者必進退者必<lb/>
　退然又不可失其威嚴盖戰鬬之事動驅民于死亡<lb/>
　非如此則莫可為之統率也故初六者居卦之下為<lb/>
　出師之始必當用之以道制之以威動静之間不可<lb/>
　一失其法律也否臧凶者否不也臧善也言為將統<pb n="44a"/>　衆于一動一止之間捨法律則不可苟不以法律則<lb/>
　行伍無以齊一衆心无所適從故雖偶有一䇿能屈<lb/>
　于人能勝其敵是皆一時之幸然于長乆之䇿終至<lb/>
　于凶也故象所謂失律凶也<lb/>
九二在師中吉无咎王三錫命象曰在師中吉承天寵<lb/>
也王三錫命懐萬邦也<lb/>
　義曰夫九二以剛陽居下卦之中為六五柔順之君<lb/>
　之所信任是用剛而不失其威嚴居中而所行无過<pb n="44b"/>　无不及而又有權有位可以出竒䇿立功立事于國<lb/>
　家者也何則夫將兵統衆柔而无剛則失于怯懦而<lb/>
　不能斷剛不居中則過不及皆有之既剛而中苟不<lb/>
　見任于君則雖有胸中之竒萬全之䇿无所施也今<lb/>
　九二於此數事皆備有之故統兵出征必立其功是<lb/>
　能以中而獲吉也无咎者夫兵者國家之大事社稷<lb/>
　之安危生民之性命所繫苟一失其道咎莫大焉必<lb/>
　獲其吉然後可以无咎也故曰在師中吉无咎王三<pb n="45a"/>　錫命者言九二既為六五之信任是其有才有徳而<lb/>
　又承其權位酌行中道不失為師之義也故王者再<lb/>
　三錫其命所謂三錫者一命受爵再命受服三命受<lb/>
　車馬也然九二所以致其賜者盖人君以忠良難偶<lb/>
　才不易得又况于不常之事而立不常之功故所以<lb/>
　稠厚其賜也象曰在師中吉承天寵也者言九二以<lb/>
　剛陽居中然能在師旅之間成立其功盖應于五而<lb/>
　六五能信任之使己之才徳可以運籌決勝扶衛社<pb n="45b"/>　稷是能上承天寵然也王三錫命懐萬邦也者此又<lb/>
　言承上王再三之錫命者盖由得將之才徳備而盡<lb/>
　所以用兵之道以卦體終始六爻獨此九二有剛中<lb/>
　之徳為師之主上下莫不歸之是有懐萬邦之象也<lb/>
六三師或輿尸凶象曰尸或輿尸大无功也<lb/>
　義曰輿衆也尸主也六三居下卦之極以隂居陽失<lb/>
　位不正之人也以六三當行師之時是不能專一號<lb/>
　令紛揉羣聽在衆皆得以主之也以此而行則凶可<pb n="46a"/>　知矣象曰大无功也者此言出軍行師其動作必以<lb/>
　律進退必以法精練士卒整一行伍或天時不得或<lb/>
　地利不順以至无功而敗于敵又况六三以不正之<lb/>
　隂柔使號令二三而衆得主之則是大无功者也<lb/>
六四師左次无咎象曰左次无咎未失常也<lb/>
　義曰次止也按春秋荘二年冬公次于滑八年師次<lb/>
　于郎以俟陳人蔡人是皆次者止之義也夫師必尚<lb/>
　右右者隂也隂主于殺左者陽也陽主于生今六四<pb n="46b"/>　不右而左次之是止而不進之義也既不進則是志<lb/>
　不在于殺者也何則夫六四以隂柔之質本无剛嚴<lb/>
　果斷之徳不能成戰陣之功但次止其兵而无肅殺<lb/>
　之意以此而行則是量時度力不蹈于禍雖无功于<lb/>
　大事止獲保全而免其凶咎而已矣象曰左次无咎<lb/>
　未失常也者言六四雖不能統衆成戰陣之功而次<lb/>
　止其師然亦不失其常也<lb/>
六五田有禽利執言无咎長子帥師弟子輿尸貞凶象<pb n="47a"/>曰長子帥師以中行也弟子輿尸使不當也<lb/>
　義曰夫田野之有禽則是害苗稼固當獵取之天下<lb/>
　有姦詐之人則是犯王之命固當征討之盖姦臣賊<lb/>
　子雖治平之世亦不能无但在上之人即時誅之不<lb/>
　可使滋蔓其牙蘖必務翦除而清其亂也是如田之<lb/>
　有禽必傷害苗稼固獵而去之可也利執言无咎者<lb/>
　夫兵者凶器聖王不得已而用之用之者所以誅不<lb/>
　廷而討不軌也然而征討之事聖人固不當親往之<pb n="47b"/>　所利者但執彼之不順之言遣將而征討之可也以<lb/>
　此而行于義自得其无咎矣長子帥師者夫長子止<lb/>
　言九二之爻也言九二有剛明之才中正之徳能統<lb/>
　一師衆又為六五所委任故能帥其衆同心戮力以<lb/>
　赴難然後獲其成功也是長子帥師之效也弟子輿<lb/>
　尸貞凶者弟子止謂衆隂之爻也輿衆也尸主也夫<lb/>
　統兵舉衆必使號令齊一法律中正然後能成戰陣<lb/>
　之功或任以柔弱之質而復衆主其兵號令賞罸出<pb n="48a"/>　于二三以至衆有離叛之心又不能成戰陣之功以<lb/>
　正道則凶也<lb/>
上六大君有命開國承家小人勿用象曰大君有命以<lb/>
正功也小人勿用必亂邦也<lb/>
　義曰夫初六者行師之始也當以法律而用之今上<lb/>
　六居用師之終賞功之際是大君有賞賜之命也故<lb/>
　曰大君有命開國承家者功大則開建一國以為之<lb/>
　諸侯也功小則承一家以為卿大夫也小人勿用者<pb n="48b"/>　夫兵家之道動以萬數故所任之人或以勇力或以<lb/>
　謀智是必有小人厠于其間未必皆賢也是以成功<lb/>
　之後居上者論功定賞差次其秩必審其可用不可<lb/>
　用若是賢人君子運謀智而決勝者則當封之公侯<lb/>
　爵之卿大夫可也盖君子雖獲大功而无矜伐之心<lb/>
　雖位尊權重又无驕慢之志寵盛則益恭爵崇則愈<lb/>
　謹者也若小人得一小功則希其大賞使之在高位<lb/>
　必生驕慢驕慢生則覬覦之心熾是堅氷之漸所由<pb n="49a"/>　來矣然則小人冝如何而置之錫之金帛厚之田宅<lb/>
　可也若賞之以大位則不可也以是庶可絶覬覦而<lb/>
　窒禍階也是故漢之高祖以韓彭英盧之輩而王天<lb/>
　下及其賞功則封之列國授之大權然其終亦不免<lb/>
　叛逆之禍而幾至于喪亂也後光武中興有天下雖<lb/>
　臣有大勲大功亦但賜之金帛土田而已此誠英斷<lb/>
　睿哲深謀逺慮先天下之禍亂而思之合聖人之微<lb/>
　意得小人勿用之深㫖者也聖人于此切戒之言勿<pb n="49b"/>　用此小人居于大位若其用之必至于亂邦也<lb/>
　　　比<lb/>
䷇<hi>坤下坎上</hi>比吉原筮元永貞无咎不寧方來後夫凶<lb/>
　義曰比者相親比之義也比吉者言所以得吉盖上<lb/>
　下順從衆心和睦衆心和睦則禍害不生故由此而<lb/>
　得吉也原筮元永貞无咎者原究也筮者決疑之物<lb/>
　也元善之長也貞正也言人之所相親比不可不慎<lb/>
　也若所比之人善則為吉為美也若所比之人惡則<pb n="50a"/>　為凶為禍也故當原䆒其情性筮決其善惡必湏有<lb/>
　元善之徳永長而不變守正而不回有此三徳故可<lb/>
　親附之獲其吉而得无咎也苟三徳不備者未盡所<lb/>
　以相親附之道也則凶咎將至焉是以君子之人居<lb/>
　官則親其同僚為士則親其朋友以至閭里則親其<lb/>
　賢善之人如此則皆可以獲其无咎也不寧方來者<lb/>
　寧安也方將也言有此元永貞三徳之人為比之主<lb/>
　則人將親比之然後獲其安也是以天下之人其有<pb n="50b"/>　不安者有不得所者率將輔從于賢善之人則此相<lb/>
　親比者无不獲其利而无不得其所從也後夫凶者<lb/>
　言在上為比之主能使天下之人皆悅而來親比然<lb/>
　天下之人既至親比其有後至而不從者則必為居<lb/>
　上之人所誅戮也是終自取其凶咎也故昔夏禹會<lb/>
　于塗山執玉帛者萬國獨防風恃強而後至為夏禹<lb/>
　之所戮此其後夫凶之驗也<lb/>
彖曰比吉也比輔也下順從也原筮元永貞无咎以剛<pb n="51a"/>中也不寧方來上下應也後夫凶其道窮也<lb/>
　義曰比吉者此統明比卦之義言人之所以相附近<lb/>
　由其志意符契而无所相違以是為比故獲其吉也<lb/>
　比輔也者言人之所來比于上由其有元永貞三徳<lb/>
　之人為比之主以是天下之人皆悅隨依輔之也下<lb/>
　順從也者言此比之卦惟九五一爻以剛陽之徳而<lb/>
　居尊位為比之主使下之衆隂皆來親附而順從是<lb/>
　盖居上者有徳以率服之然也原筮元永貞无咎以<pb n="51b"/>　剛中也者言九五所以為天下之人來比附而无咎<lb/>
　者盖其以剛陽之徳居上卦之中故也不寧方來上<lb/>
　下應也者言九五以剛陽之徳居于尊位上下衆隂<lb/>
　皆親附于己至于不寧之人罔不來應也後夫凶其<lb/>
　道窮也者親比之時已獨後人是比道已窮其凶也<lb/>
　不亦冝乎<lb/>
象曰地上有水比先王以建萬國親諸侯<lb/>
　義曰坤下地也坎上水也且地得水則潤澤水得地<pb n="52a"/>　則安流今地上有水乃合和親比之象也先王以建<lb/>
　萬國親諸侯者言比之大莫大于建國親侯是以先<lb/>
　王法此象建萬國使相親附其諸侯使之和協然後<lb/>
　天下四方皆可以使之親比也且諸卦言君子而此<lb/>
　獨言先王者盖建國親侯莫非天子之事也故止言<lb/>
　先王凡能君臨天下愛萬民通謂之君子又諸卦或<lb/>
　言后者天子諸侯之通稱也<lb/>
初六有孚比之无咎有孚盈缶終來有它吉象曰比之<pb n="52b"/>初六有它吉也<lb/>
　義曰凡親比之道貴心无係應光大其志來者見納<lb/>
　則得為比之道也今初六處比卦之初以柔順之質<lb/>
　而上无專應是有由中之信行親比之道自然不蹈<lb/>
　于咎過者也有孚盈缶者缶即素質之器也凡親比<lb/>
　之人苟无由中之信雖豐其禮盛其器以接于物終<lb/>
　无有信之者今以至約之禮至儉之器也然此初六<lb/>
　本有至信發之于中以接于物雖此質素之器以其<pb n="53a"/>　信而盈溢之則合于親比之道所以獲吉也故左傳<lb/>
　曰苟有明信澗溪沼沚之毛蘋蘩蕰藻之菜筐筥錡<lb/>
　釡之器潢汙行潦之水可以羞于王公可以薦于鬼<lb/>
　神夫以鬼神之尊王公之貴以此微薄之物尚可為<lb/>
　薦羞盖以至誠為之本而物為之末也終來有它吉<lb/>
　者盖此初六本負廣大之徳无專應之私又以其至<lb/>
　信盈溢于素質之器故于終乆之道有它來比輔而<lb/>
　得其吉也若西漢鄭當時待四方賢士以延時髦而<pb n="53b"/>　輔己之不逮然奉養不過一盤餐而已盖本以至信<lb/>
　接物當世賢士英傑莫不歸心以是盡所以比附之<lb/>
　道也<lb/>
六二比之自内貞吉象曰比之自内不自失也<lb/>
　義曰六二止與九五相應是不若初六之廣大其道<lb/>
　恢宏其志廣比于人但偏私以應于五故于卦言之<lb/>
　是自内而比于上也然得其貞吉者以六二志偏專<lb/>
　應苟更不以正道處之則滛邪佞媚无所不至也故<pb n="54a"/>　當大正乃得吉也<lb/>
六三比之匪人象曰比之匪人不亦傷乎<lb/>
　義曰六三過二不得中也以隂居陽不得正也夫以<lb/>
　不中不正之人當親比之世則所行皆非人之常道<lb/>
　也夫以是雖有中正之人必不相輔故孔子于衛主<lb/>
　顔讐由彌子之妻與子路之妻兄弟也彌子謂子路<lb/>
　曰孔子主我衛卿可得也子路以告孔子曰有命孔<lb/>
　子進以禮退以義得之不得曰有命是聖賢之人雖<pb n="54b"/>　欲假位行道汲汲于救時然非人則不主也又若魯<lb/>
　桓公以不正之人于家則殺兄于國則弑君嘗欲求<lb/>
　㑹于衛至桃丘之地而衛侯以其弑逆不正之君則<lb/>
　弗與之見故仲尼于春秋但書公㑹衞侯于桃丘弗<lb/>
　遇是由持不正之道欲求比于人則人莫之于輔以<lb/>
　人莫有與之者誠可悼也故象曰不亦傷乎是可傷<lb/>
　也<lb/>
六四外比之貞吉象曰外比于賢以從上也<pb n="55a"/>　義曰二言比之自内者以其上係于九五一志而專<lb/>
　應之是自内而比者也此六四外比之貞吉者盖初<lb/>
　六有由中之信而能比天下之賢故不專于一應而<lb/>
　天下之人皆比之故有它來之吉此六四既非初之<lb/>
　專應必須外比于九五之賢也然以隂居隂履得其<lb/>
　正九五以陽居陽亦得其正故九五之爻以一陽居<lb/>
　至尊衆隂之所歸也此則徃而親比之是能外附于<lb/>
　賢而不失其正道所以獲吉也<pb n="55b"/>九五顯比王用三驅失前禽邑人不誡吉象曰顯比之<lb/>
吉位正中也舍逆取順失前禽也邑人不誡上使中也<lb/>
　義曰九五顯比者言此九五以剛明居至尊為比之<lb/>
　主者也必須虚心廣志以待天下之賢以比天下之<lb/>
　人故于比道光大也今反一志專應其道褊隘而私<lb/>
　係于物是止能顯然明比于六二也王用三驅失前<lb/>
　禽者三驅田獵之禮欲左者左欲右者右不用命者<lb/>
　入吾網此三驅之禮也然用此三驅者盖從田獵之<pb n="56a"/>　時禽有逆之而去者則棄而殺之其有順而來者則<lb/>
　愛而活之田獵之禮常失前往之禽也今九五不能<lb/>
　恢洪廣大其道而止應于二是應于己者則比之不<lb/>
　應于己者則棄之是常失于不應己者也邑人不誡<lb/>
　吉者言九五其志既狹但顯然明比于二是不能親<lb/>
　天下之賢而賢者亦不來附于上故止于已邑之人<lb/>
　不為誡令而歸附于已故得其吉也象曰顯比之吉<lb/>
　位正中也者五處至尊不能廣逺其志而苐顯然比<pb n="56b"/>　于六二然本不得吉此所以獲吉者盖以其居中得<lb/>
　正也邑人不誡上使中也者言此比道雖不廣而能<lb/>
　于己邑之間不須誡令而得吉者盖由居上者使以<lb/>
　中道之故也<lb/>
上六比之无首凶象曰比之无首无所終也<lb/>
　義曰比言无首凶而乾言无首吉者何也盖乾之為<lb/>
　道至剛至健若為事物之先必至玩威而暴物是必<lb/>
　待物之來犯然後從而加之所以得吉也此親比之<pb n="57a"/>　道必先往比于人如在下者比于上卑者比于尊愚<lb/>
　者比于賢又原䆒其情性筮決其善惡觀其有元永<lb/>
　貞三徳之人從而附之如是卑可升于尊愚可至于<lb/>
　賢是必先往而比則可獲其吉也是故聖人一起天<lb/>
　下之人畢來附之其有不從而逆之者則為聖人之<lb/>
　所誅戮也故有後夫之凶今上六以隂柔之質居比<lb/>
　卦之終是不能率先親比于賢者所以致其凶咎信<lb/>
　无所終也<pb n="57b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義卷二<lb/>
</p>

  </div>
            <div>
                <head>周易口義卷三</head>
    <p>
<pb n="1a"/>欽定四庫全書<lb/>
　周易口義卷三　　　　　宋　胡瑗　撰<lb/>
上經<lb/>
　　　小畜<lb/>
䷈<hi>乾下巽上</hi>小畜亨密雲不雨自我西郊<lb/>
　義曰序卦云比必有所畜故受之以小畜是由比卦<lb/>
　旣相親比則必有畜積之道也蓋此一卦是乾巽二<lb/>
　體乾本剛健而居上處于下則必務于進而巽以柔<pb n="1b"/>　順處上必不能止禦之也亦猶在上之邪欲已形然<lb/>
　雖有順正之德必不能止畜之也故得小畜之名此<lb/>
　小畜亨者以大畜之卦其畜道至盛故不言亨而此<lb/>
　得亨者蓋大畜是乾下艮上以乾在下必欲上通而<lb/>
　艮居上卦爲山又能止物是使在下之陽不得上進<lb/>
　及夫畜極乃亨故卦下所以不言亨也若此小畜亦<lb/>
　乾在下而巽在上巽以柔順之質不能拒物乾雖上<lb/>
　進而不能止之故初則復自道九二則牽復至于依<pb n="2a"/>　附乃能止之獨止于九三一爻而已是陽志得以上<lb/>
　升故言亨也然按此一卦之迹其文王之事耶蓋文<lb/>
　王當紂殘暴不道之君以己雖有其才德然紂之左<lb/>
　右前後皆僉壬故終不能止之也以此知文王内文<lb/>
　明外柔順而道在小畜也密雲不雨自我西郊也者<lb/>
　夫隂陽交則雨澤乃施若陽氣上升而隂氣不能固<lb/>
　蔽則不雨若隂氣雖能固蔽而陽氣不交亦當不雨<lb/>
　猶若釜甑之氣以物覆之則蒸而爲水也夫東震北<pb n="2b"/>　坎皆陽方其隂氣上交于坤位則雨矣南離西兑皆<lb/>
　隂方其雲氣不能爲雨今言自我西郊是雲氣起于<lb/>
　西郊之隂位必不能爲雨也以人事言之則猶君之<lb/>
　邪惡已形而又有便佞之臣左右逢迎其志其間雖<lb/>
　有一二賢正之人亦必不能止矣夫君欲旣行而諂<lb/>
　諛以滋之臣又不能止畜則膏澤何從而下哉<lb/>
彖曰小畜柔得位而上下應之曰小畜健而巽剛中而<lb/>
志行乃亨密雲不雨尚往也自我西郊施未行也<pb n="3a"/>　義曰柔得位而上下應之曰小畜此指六四而言也<lb/>
　小畜卦有二義何者夫陽以生物其德至大隂以濟<lb/>
　陽其德至小今六四以一隂柔得位體无二隂以分<lb/>
　其應故上下五陽皆應之是小者能畜矣夫三陽在<lb/>
　下而並進四以一隂獨當其路勢極柔弱必不能止<lb/>
　禦至于進極乃始能畜是小有所畜也此二義也健<lb/>
　而巽剛中而志行乃亨者此據二體而言又就釋所<lb/>
　以得亨之義也夫乾以健位于下巽以順處于上乾<pb n="3b"/>　健務進而巽順不能止之使其剛健巽順安然由中<lb/>
　而行是于邪欲得亨耳密雲不雨自我西郊施未行<lb/>
　也者已解在前<lb/>
象曰風行天上小畜君子以懿文德<lb/>
　義曰風者震動之氣能生物亦能成物其行于地上<lb/>
　則可以助天地生成之力也今以二體言之則巽在<lb/>
　乾上則是風行于天之上其功不及于物是小畜之<lb/>
　象也君子當此之時知其未可以進用則懷畜仁義<pb n="4a"/>　懿美文德樂天知命待時而動其志在于佐君以澤<lb/>
　天下之民物而已<lb/>
初九復自道何其咎吉象曰復自道其義吉也<lb/>
　義曰乾體在上今居于下必務上進也此初九以剛<lb/>
　健之質居乾之初勢必務進而又應在六四六四又<lb/>
　以柔弱居巽始是必不能爲之制畜但聽其進而不<lb/>
　拒順其性而不違此所以得復自故道而剛志得行<lb/>
　安然不犯咎過而自以爲吉也象曰其義吉也者言<pb n="4b"/>　復自故道而无所違拒于義理自吉也<lb/>
九二牽復吉象曰牽復在中亦不自失也<lb/>
　義曰九二以剛陽而務進然其應在五五雖以剛陽<lb/>
　居上而體本巽順非制畜之極不能逆己之進故得<lb/>
　牽連而復所以得吉者居中之故也然五本剛健雖<lb/>
　不違己志然猶不若六四以柔道依違于初使其安<lb/>
　然上進故此必待牽連而後得復也象曰牽復在中<lb/>
　亦不自失也者言九二必待牽連而後復是不能復<pb n="5a"/>　有所爲但于己不自失耳<lb/>
九三輿説輻夫妻反目象曰夫妻反目不能正室也<lb/>
　義曰輿車也輻車輪也乾爲陽故稱夫巽爲長女故<lb/>
　稱妻言九三以剛健欲務上進上九居畜之極固止<lb/>
　而不從之是故輿説其輻而不能行夫妻反目而不<lb/>
　能正然按大畜之三則曰閑輿衛利有攸往而此言<lb/>
　輿說輻者蓋大畜之時臣能以大正之道畜君于始<lb/>
　使其邪欲之不行故畜則有厲而二則說輹九三畜<pb n="5b"/>　極則通所往皆獲其利故曰閑輿衛利有攸往今小<lb/>
　畜巽順居上其臣之勢微力弱不能禦君邪欲之志<lb/>
　故初則復自道二則牽復至此九三方能止畜而不<lb/>
　使之進故曰輿說輻夫妻反目也大凡非至聖之人<lb/>
　不能无邪曲之情必左右前後皆得正人端士以大<lb/>
　正之道而規戒制畜之使其思慮不入于邪言動皆<lb/>
　由于正則終有天衢之亨也若夫左右前後皆以讒<lb/>
　諂佞諛逢迎其惡則其間雖有一中正之臣亦必不<pb n="6a"/>　能止畜之也夫正臣不能止畜則放僻邪侈无所不<lb/>
　入驕奢淫佚无所不至而車輿說輻之咎夫妻反目<lb/>
　之禍何以逃哉且大畜始雖不通至于九三則利有<lb/>
　攸往是其爲福也甚大小畜始雖能亨通至于九三<lb/>
　則有說輻反目之禍其爲患也非輕蓋制畜之道當<lb/>
　在其始而聖人所以㴱戒也象曰夫妻反目不能正<lb/>
　室也者言九三至放縱旣極而見畜于至正之臣以<lb/>
　至不能正己之室況于他事乎則其爲禍也可知矣<pb n="6b"/>六四有孚血去惕出无咎象曰有孚惕出上合志也<lb/>
　義曰孚謂由中之信也血者所傷之稱也去除也惕<lb/>
　懼也出散也言六四以柔順居巽之初下之三陽上<lb/>
　進而已獨當其路將以拒止之而不使其進則必爲<lb/>
　其所傷故當以由中之信發于至誠依附于上之二<lb/>
　陽同心一志與之共止畜之則傷害可以去惕懼可<lb/>
　以出散而免其凶咎也象曰有孚惕出上合志也者<lb/>
　言六四所以畜于物者蓋上九當制畜之極已能一<pb n="7a"/>　心合志依附于上而共畜之則能出散惕懼也此不<lb/>
　言血者蓋惕懼旣散則去其傷害可知矣<lb/>
九五有孚攣如富以其鄰象曰有孚攣如不獨富也<lb/>
　義曰攣攀連也如語辭也鄰謂九二也此九五居小<lb/>
　畜之時位雖剛明體本巽順又以由中之信攀攣于<lb/>
　物故九二所以得牽復而上進也故曰有孚攣如富<lb/>
　以其鄰者言九二以陽質上應于九五九五又以由<lb/>
　中之信接之是不專己之富盛而分用于二也<pb n="7b"/>上九旣雨旣處尚德載婦貞厲月幾望君子征凶象曰<lb/>
旣雨旣處德積載也君子征凶有所疑也<lb/>
　義曰夫六四以柔順不能畜物使初得復自故道至<lb/>
　于九五雖以剛質處中然體本巽順故亦不能拒九<lb/>
　二之進至此上九制畜既極九三雖欲務上進乃爲<lb/>
　己之所禦而其志不通也故其辭曰輿說輻夫妻反<lb/>
　目是也夫陽氣上進隂不能固蔽之則不爲雨澤也<lb/>
　彖所謂密雲不雨是也若陽氣上升隂能固蔽之則<pb n="8a"/>　蒸而爲雨今此上九是能固畜九三之進然位雖陽<lb/>
　爻而體本巽順是隂陽相應而成雨澤故言旣雨也<lb/>
　旣處者旣安也夫六四以柔弱之故是以惕懼而不<lb/>
　敢安此上九旣爲制畜之極能固止其九三之進則<lb/>
　安然而居不在惕懼也故曰旣處尚德載者言昔之<lb/>
　不雨今旣雨矣昔之不安今旣安矣此皆由君子之<lb/>
　人貴尚其德而行之故也婦貞厲者言此上九雖以<lb/>
　陽處之然而體本柔順下應于九三是婦道也以婦<pb n="8b"/>　而制畜其夫于正道言之蓋亦亢厲也月幾望者至<lb/>
　隂之精也乾爲陽故爲日巽爲隂故爲月日常滿月<lb/>
　多虧今至于此是巽之極而隂之盛也月至盈而言<lb/>
　幾望者蓋月者臣之象也君之邪惡旣見畜于臣是<lb/>
　臣德之盛也然以臣之分則不可過故當常若月之<lb/>
　幾至于望則可也君子征凶者夫上九居制畜之極<lb/>
　而有旣雨既處之事是時之甚盛也爲君子者若復<lb/>
　更有所往不知其止則是凶咎之道此聖人存誠之<pb n="9a"/>　意也象曰旣雨旣處德積載也者言所以獲既雨既<lb/>
　處者由君子以仁德積之于内而行之于外以至有<lb/>
　大正之道畜其剛健之進皆由久于積習然也君子<lb/>
　征凶有所疑也者言至此道盛之時若復征進不已<lb/>
　則必爲人之所見疑也<lb/>
　　　履<lb/>
䷉<hi>兑下乾上</hi>履虎尾不咥人亨<lb/>
　義曰按序卦云物畜然後有禮故受之以履言物旣<pb n="9b"/>　有所畜聚須禮以節制之故履所以次于小畜也然<lb/>
　則履者禮也夫人之情目之于色耳之于聲口之于<lb/>
　味鼻之于臭四體之于安逸必得禮以節制之然後<lb/>
　所爲適中動作合度而放僻之心无自入矣苟不以<lb/>
　禮節制之則必驕情肆欲无所不至是其禮不可一<lb/>
　失之也此卦上乾爲天爲剛是爲君爲父爲夫之道<lb/>
　也下兌爲澤爲順是爲臣爲子爲婦之道也乾剛在<lb/>
　上是能以尊嚴臨于下也兌説在下是能以説順奉<pb n="10a"/>　于上也上下相承故得君臣父子夫婦皆有其節制<lb/>
　則上下之分定而尊卑之理别天下之禮行矣履虎<lb/>
　尾不咥人亨者此聖人之㴱意也虎者至威至猛之<lb/>
　物也咥齧也然今履蹈其尾而不見咥齧終獲其亨<lb/>
　者蓋言暴猛之物不可以犯若君子能盡禮以履之<lb/>
　終亦不見其傷也何則夫以天下之尊莫尊于君生<lb/>
　殺之權繫之也若爲臣者能内盡其忠外盡其禮柔<lb/>
　荘肅慎以事于上則君雖有雷霆之威嚴亦將温顔<pb n="10b"/>　柔色而接之矣一家之尊莫尊于父一家之喜怒繫<lb/>
　焉若爲子者内盡其孝外盡其禮温柔恭順以事其<lb/>
　父則父雖至嚴亦將柔順而接之矣况于下者有文<lb/>
　以相接有情以相親其間縱有離間之心亦不可得<lb/>
　而離間也是故君父之至嚴鈇鉞在前鞭朴在後爲<lb/>
　臣子者果盡其心竭其力厚其禮以事之則終不見<lb/>
　其傷害也故曰履虎尾不咥人亨<lb/>
彖曰履柔履剛也說而應乎乾是以履虎尾不咥人亨<pb n="11a"/>剛中正履帝位而不疚光明也<lb/>
　義曰履柔履剛也者此言得履卦之名者蓋由以柔<lb/>
　順之體上承于乾剛之質此所以名曰履也説而應<lb/>
　乎乾是以履虎尾不咥人亨者此就二體而言之兌<lb/>
　以隂柔處于下而上承剛健是由賤之事貴卑之事<lb/>
　尊苟非盡悦順之禮以事之則其傷害可知矣固當<lb/>
　執此道以事之則猶蹈猛摯之獸而亦不見其咥齧<lb/>
　也故曰説而應乎乾是以履虎尾不咥人亨也剛中<pb n="11b"/>　正履帝位而不疚光明也者此止言九五之德也體<lb/>
　本剛健而又以陽處陽居中履正是其德剛明而中<lb/>
　正也以此履踐至尊之位而不有疾病則其道光大<lb/>
　而明顯也<lb/>
象曰上天下澤履君子以辨上下定民志<lb/>
　義曰乾天也兌澤也夫天本在上今居于上澤本在<lb/>
　下今居于下是尊卑分定而各得其所也故君子于<lb/>
　此時以人之飽食煖衣逸居而无教則近于禽獸也<pb n="12a"/>　是以作爲禮制以節之教之辨别其民之上下安定<lb/>
　民之心志使爲君爲父爲夫爲長凡在人之上者皆<lb/>
　以恩威接于下使其爲臣爲子爲婦爲幼凡在人之<lb/>
　下者皆以柔順事于上如此則上下之分定而人民<lb/>
　之志固定矣<lb/>
初九素履往无咎象曰素履之往獨行願也<lb/>
　義曰夫禮之本本于質是故冠冕之始始于緇布之<lb/>
　質衣裳之始始于韠韍之質器皿之始始于汚尊瓦<pb n="12b"/>　缶之質飲啜之始始于太羮𤣥酒之質是皆禮之始<lb/>
　率以質素爲本也今初九居履之初是能本于質素<lb/>
　而行故曰素履也往无咎者往則踐履而行之之謂<lb/>
　也言當此履之始而君子能往踐質素而行之故得<lb/>
　无咎象曰獨行願也者此履卦之初能踐履質素而<lb/>
　行者蓋獨行己之願也何哉其爲禮之始本起于質<lb/>
　朴迨後世則尚文尚華惟君子則能不撓于衆而獨<lb/>
　行此質素之願以矯正當時于淳約也<pb n="13a"/>九二履道坦坦幽人貞吉象曰幽人貞吉中不自亂也<lb/>
　義曰九二居下卦之中其體是兌兌者和說之謂也<lb/>
　今旣履得其中又能和說則是樂其道而忘其憂踐<lb/>
　其道坦坦然安于循理也幽人貞吉者幽人則樂道<lb/>
　慎獨之人也凡人之爲禮貴本于中而行則得其爲<lb/>
　禮之中道故周禮大司徒以六禮教萬民之中是所<lb/>
　行之禮貴得其中也且凡人之爲禮有恭肅矜莊而<lb/>
　過其中者有簡易惰慢而不及其中者有外能恭莊<pb n="13b"/>　而内實不敬者有内能恭敬而外不整肅者有顯然<lb/>
　能行中道而欺于闇室者有不欺于闇室而傲于等<lb/>
　夷者是皆爲禮失其本而不得其中故唯此樂道慎<lb/>
　獨之人能行之是于正道而得其吉者也<lb/>
六三眇能視跛能履履虎尾咥人凶武人爲于大君象<lb/>
曰眇能視不足以有明也跛能履不足以與行也咥人<lb/>
之凶位不當也武人爲于大君志剛也<lb/>
　義曰六三位過九二不中也以隂履陽不正也過中<pb n="14a"/>　失正則所行之禮皆不知其本始而不能免其憂逃<lb/>
　其凶也喩如眇者之能視亦不足明其中道跛者之<lb/>
　能履亦不足行其正道以隂而乘剛是踐履其虎之<lb/>
　尾而見咥者也且以隂而履剛其志本暴猶若强暴<lb/>
　之人爲于大君視所行所爲皆不中不正而至凶禍者<lb/>
　也<lb/>
九四履虎尾愬愬終吉象曰愬愬終吉志行也<lb/>
　義曰愬愬驚懼之貌也九四處上卦之初履六三之<pb n="14b"/>　上而六三以隂居陽其志尚剛武今九四乘之是履<lb/>
　虎尾也旣履此剛暴之上爲九四者固當愬愬恐懼<lb/>
　則終得其吉也何則四本隂位今以陽而居之是本<lb/>
　有謙志又近于九五之尊五以已有剛明而尚謙志<lb/>
　委任之旣爲上之所委又能愬愬然恐懼則得其吉<lb/>
　也故曰履虎尾愬愬終吉象曰志行也者言九四能<lb/>
　履蹈于六三之虎尾終乃得吉而不見其咥者蓋因<lb/>
　已本尚謙而見信任于五又能愬愬然恐懼不敢自<pb n="15a"/>　安以是而獲其終吉則己之志得行也<lb/>
九五夬履貞厲象曰夬履貞厲位正當也<lb/>
　義曰夬決也貞正也厲危也言此九五以陽居陽有<lb/>
　剛明之德而居尊位爲臨制典禮之主也夫旣有剛<lb/>
　明之德而又居至尊之位故能決然定典禮之是非<lb/>
　辨制度之中正分上下之等夷齊天下之民志也夫<lb/>
　爲禮之道本于尚謙在繫辭則曰謙以制禮是也今<lb/>
　九五以剛爲禮之主于正道言之則危厲可知也故<pb n="15b"/>　曰夬履貞厲象曰位正當也者言此九五旣爲制禮<lb/>
　之主固當尚謙退爲本則得其中而吉也今乃以剛<lb/>
　夬而爲之是于貞道有厲也故聖人于此責之言九<lb/>
　五所處之位旣已正當則宜尚謙爲本不可用剛夬<lb/>
　以制禮故有貞厲之道也<lb/>
上九視履考祥其旋元吉象曰元吉在上大有慶也<lb/>
　義曰視瞻視也考稽考也祥禍福之兆也何謂禍福<lb/>
　之兆蓋凡能履其禮之中正而行者則獲其福慶也<pb n="16a"/>　不能由履之中正而行者則至于禍患也夫初九居<lb/>
　履之初尚其質素而行之故得无咎今此上九居卦<lb/>
　之極是禮法之已成也禮之旣成則當視瞻其所行<lb/>
　之道而稽考其禍福也其旋元吉者言上九旣居禮<lb/>
　法之成又能視其所行之如何故周旋反覆之間皆<lb/>
　能獲元大之吉也象曰大有慶也者言此上九居禮<lb/>
　之成又能視其禍福以至周旋之間皆獲元大之吉<lb/>
　是大有其福慶之事也<pb n="16b"/>　　　泰<lb/>
䷊<hi>乾下坤上</hi>泰小往大來吉亨<lb/>
　義曰按序卦云履而泰然後安故受之以泰蓋言凡<lb/>
　人旣能行其禮典則必獲其安泰泰者安也以二體<lb/>
　言之則乾本在上今降而下之坤本在下今升而上<lb/>
　之是上下相交隂陽相㑹故謂之泰以人事言之君<lb/>
　以禮下于臣臣以忠事于君君臣道交而相和同則<lb/>
　天下皆獲其安泰也故曰泰小往大來吉亨者自内<pb n="17a"/>　之外是往也由外入内是來也陽德剛明又主生育<lb/>
　其道至大故稱大今下降之是大來也隂主柔弱又<lb/>
　爲消剝故稱小今上而升之是小往也隂陽之氣旣<lb/>
　交則萬物得其吉而亨也以人事言之則大爲君子<lb/>
　也小爲小人也大者來居于内是君子進用于朝廷<lb/>
　小者往而處外是小人退黜于巖野也君子旣進小<lb/>
　人旣退則君臣之道交而上下之心和同成治于天<lb/>
　下而天下之民皆得其吉而亨通也<pb n="17b"/>彖曰泰小往大來吉亨則是天地交而萬物通也上下<lb/>
交而其志同也内陽而外隂内健而外順内君子而外<lb/>
小人君子道長小人道消也<lb/>
　義曰天地交而萬物通者言陽氣下附隂氣上騰二<lb/>
　氣交感萬物得其生而亨通也上下交而其志同者<lb/>
　上君也下臣也若君以禮敬接于臣臣以忠節事于<lb/>
　君財是上志下接下情上通上下之道交通故能行<lb/>
　天下之大道也立天下之大治也則天下之民皆得<pb n="18a"/>　其安泰也内陽而外隂者陽爲君子隂爲小人小人<lb/>
　外而君子内泰之道也内健而外順者此止以君子<lb/>
　之身而言也故君子内懐剛健之德而外示柔順之<lb/>
　貌以此之故所以爲泰也内君子而外小人者言君<lb/>
　子則親附而用之小人則疎遠而黜之是君子之道<lb/>
　日以長而小人之道日以消然則聖人作易書不盡<lb/>
　言言不盡意于此所以丁寧而言者蓋欲其在位者<lb/>
　登君子而任用之抑小人而黜退之則天下之事无<pb n="18b"/>　不舉萬民之業无不安是泰道畢矣故聖人所以申<lb/>
　勸而言也<lb/>
象曰天地交泰后以財成天地之道輔相天地之宜以<lb/>
左右民<lb/>
　義曰夫天氣下降地氣上升二氣交通而萬物得其<lb/>
　生此天地交泰之道也后者天子諸侯之通稱也蓋<lb/>
　天地交泰以生天下之財是以天子諸侯觀此泰卦<lb/>
　之象阜豐其財以成就天地生育之道故作爲網罟<pb n="19a"/>　以畋以漁作爲耒耜以耘以耔用商賈以通有无作<lb/>
　工功以便器用阜豐其財使鰥寡孤獨皆有常餼此<lb/>
　所以成天地化育之道輔相天地所生之宜以扶助<lb/>
　天下之民而至于安泰也<lb/>
初九拔茅茹以其彚征吉象曰拔茅征吉志在外也<lb/>
　義曰乾本在上今居于下必務上進若君子將進用<lb/>
　于朝廷以佐君澤民而興天下之泰也茹者相續之<lb/>
　稱也彚者類也征者進也夫茅之爲物拔之則其根<pb n="19b"/>　牽連而起若此初九之君子旣進用于朝廷則天下<lb/>
　之賢必皆引類而進則是君子之道長之時也君子<lb/>
　之道得長則天下之民受其賜如此則吉莫大也象<lb/>
　曰志在外也者言初九之君子必將引類而登進者<lb/>
　蓋其志于天下之民而進求其用所以佐君而共立<lb/>
　天下之治興天下之泰也<lb/>
九二包荒用馮河不遐遺朋亡得尚于中行象曰包荒<lb/>
得尚于中行以光大也<pb n="20a"/>　義曰九二以剛明之德居中而上應于六五之君爲<lb/>
　六五之所任是君子見用于時爲興泰之臣也然而<lb/>
　天下雖泰其間不无荒穢而九二旣以剛居中則必<lb/>
　寛𢎞廣大其心以包藏其荒垢也故曰包荒用馮河<lb/>
　者馮河是暴猛之人也九二旣居重位柄重權爲天<lb/>
　子之見任而能逺大其器量雖此馮河暴猛之人亦<lb/>
　能用之何則夫良匠无棄材隨其長短大小而皆適<lb/>
　其用況天下之廣當泰之時雖此暴猛之人亦有以<pb n="20b"/>　用故曰用馮河不遐遺者遐遠也遺棄也言此九二<lb/>
　之君子荒穢者包藏之暴猛者能用之是皆由其廣<lb/>
　大寛厚之至故雖遐遠者亦不遺棄之也朋亡得尚<lb/>
　于中行者言九二旣以剛明之德見任于六五而又<lb/>
　廣大其量以容于物故必不親己之所親而親其朋<lb/>
　類如此所以得尚于中道而行也象曰以光大也者<lb/>
　言九二之君子旣得尚于中而行是其道光大而明<lb/>
　顯也<pb n="21a"/>九三无平不陂无往不復艱貞无咎勿恤其孚于食有<lb/>
福象曰无往不復天地際也<lb/>
　義曰此一爻聖人因天地將復之際故設爲之戒也<lb/>
　言乾本在上坤本在下所以泰者上下交也今九三<lb/>
　居下卦之極是天地將復之際也天地復則不交而<lb/>
　否矣故聖人戒之曰无有平而不歸險陂无有往而<lb/>
　不復其所者猶若无有泰極而不至衰否故當艱難<lb/>
　而守之以正道則可以久于其泰而免其凶咎也勿<pb n="21b"/>　恤其孚于食有福者言旣能艱守正道則不待憂恤<lb/>
　其孚信而自然明顯故可以往而安食其福祿也象<lb/>
　曰无往不復天地際也者言九三居乾之上是將復<lb/>
　于上在坤之下是將復于下當天地之分際故曰天<lb/>
　地際也<lb/>
六四翩翩不富以其鄰不戒以孚象曰翩翩不富皆失<lb/>
實也不戒以孚中心願也<lb/>
　義曰翩翩者自上而下疾飛之貌也夫九三以陽居<pb n="22a"/>　乾卦之極是三陽同志皆務上進也六四以隂居坤<lb/>
　卦之初是三隂同志而皆欲下復也故此所以翩翩<lb/>
　然與上二隂具復其本所以无有凝滯也故曰翩翩<lb/>
　不富以其鄰不戒以孚者以用也言三隂同志皆欲<lb/>
　下復故此六四不待富盛而自然能用其鄰不須戒<lb/>
　備而自孚信也故曰不富以其鄰不戒以孚象曰皆<lb/>
　失實也者實謂居處也言乾本在上今泰之時則下<lb/>
　之坤本在下今上之是上下皆失其實也六四所以<pb n="22b"/>　翩翩然欲將復而居下謂其失實故也中心願也者<lb/>
　言六四不待戒備自然有孚信而下復者是衆心之<lb/>
　所共願也<lb/>
六五帝乙歸妹以祉元吉象曰以祉元吉中以行願也<lb/>
　義曰帝乙商之賢王也歸者婦人謂嫁曰歸歸妹之<lb/>
　爲言順也祉福也此六五乃中順之主也當此泰平<lb/>
　之時能以文柔接于下則彖所謂上下交而其志同<lb/>
　卽君降志而接其臣所以興泰道者也猶言帝乙賢<pb n="23a"/>　王以女下嫁于諸侯是謙順之至也故曰帝乙歸妹<lb/>
　以祉元吉者夫天子以女而下降于諸侯是順之之<lb/>
　至也而在下者又能盡其分故上下皆獲其福祉而<lb/>
　有元大之吉也故曰以祉元吉象曰中以行願也者<lb/>
　言君治天下必欲得賢能之臣爲之委任也今六五<lb/>
　能執謙以下于九二賢明之臣以至獲元大之吉是<lb/>
　由其中道而素願得行也<lb/>
上六城復于隍勿用師自邑告命貞吝象曰城復于隍<pb n="23b"/>其命亂也<lb/>
　義曰大凡平治之世雖教化甚盛其間不能无姦惡<lb/>
　之人堯舜太平也未必无小人桀紂暴亂也未必无<lb/>
　君子皆繫于其上之所爲如何耳是故古之善爲國<lb/>
　者旣以仁義道德爲己任而安治天下又且髙其城<lb/>
　濬其隍以爲之戒備而防天下之姦冦也何則天下<lb/>
　雖在熙泰而姦惡之人其心未嘗安故聖人謂王公<lb/>
　設險以守國者將使治天下者必有仁義以興治道<pb n="24a"/>　亦須設險厄以崇備也若但有其德而不能設備則<lb/>
　不可以保其國也若但設其險阻而无其德其國固<lb/>
　不能以保也昔在太王居邠狄人侵之去而居岐山<lb/>
　之下而邑焉以太王爲國非无德也然卒爲狄人之<lb/>
　所迫者以不設備故也使太王居是時髙㴱其城池<lb/>
　則雖夷狄之侵擾亦无能爲也又秦之始皇有天下<lb/>
　北築長城西據崤函帶山阻河險厄萬里非无備也<lb/>
　然二世則失天下者以不爲德故也使秦皇能以是<pb n="24b"/>　國而脩其德以濟之則傾亡之禍无有也以此知爲<lb/>
　國者必有其德又設其險則可以永永而守也然呉<lb/>
　起曰在德不在險蓋一時之權言耳非萬世之大法<lb/>
　也且五帝而下堯都于冀舜都于蒲今之河中府是<lb/>
　也禹都于安邑湯都于亳今之河南是也周都于酆<lb/>
　鎬今之洛京是也是皆其所都之地所處之國未有<lb/>
　不以山河之險而守其國也聖人之戒治天下者安<lb/>
　不忘危治不忘亂則可以永有其泰也上六處卦之<pb n="25a"/>　極而泰道將革又不能居安而思危處治而思亂以<lb/>
　至驕慢邪侈而不爲之戒備故有城復于隍之事也<lb/>
　蓋言城復傾圯而无髙險之阻隍復盈滿而无㴱固<lb/>
　之限是皆恃泰之至以及于否也故曰城復于隍也<lb/>
　勿用師者夫泰道既極已不能自爲之備而更用軍<lb/>
　師以攻伐于人則是不量己力而天下之人必不服<lb/>
　從適自取滅亡之道耳故聖人又戒之言不可復用<lb/>
　師也自邑告命貞吝者夫威賞政令行之于天下則<pb n="25b"/>　可今上六既无所戒備又不可用師威德不足以及<lb/>
　遠告命不能及天下但可號令于己邑之中而已此<lb/>
　皆由恃安泰之過而不能防閑以至于此以正道言<lb/>
　之誠足以鄙吝者也故曰自邑告命貞吝象曰其命<lb/>
　亂也者蓋其命令紛亂不能及于天下聖人所以丁<lb/>
　寧而言之者欲戒後之人君處天下之泰必常思危<lb/>
　亡之事則可以常保其泰也<lb/>
　　　否<pb n="26a"/>䷋<hi>坤下乾上</hi>否之匪人不利君子貞大往小來<lb/>
　義曰按序卦云物不可以終泰故受之以否否者閉<lb/>
　塞之道也天地相交隂陽相接則萬物得其亨通而<lb/>
　繁盛故曰泰泰者通也物不可終通故天地各復其<lb/>
　本而隂陽不相交則萬物皆閉塞而不生此否之道<lb/>
　也否之匪人者匪非也言天地不交萬物不生而否<lb/>
　塞此非所謂人之常道也夫君必以至誠接于臣臣<lb/>
　必以至忠奉于君則天下可以獲安也今否之時君<pb n="26b"/>　臣不交而物不得其所是非人之常道也何則夫人<lb/>
　情莫不欲安欲逸欲富欲壽否之時則不得其安不得<lb/>
　其逸不得其富不得其壽是豈人之常道乎不利君<lb/>
　子貞者夫否之時天地不相交君臣不相接小人見<lb/>
　用而其道長小人之道長則䜛疾于君子爲君子者<lb/>
　苟欲以正道而行則必爲小人之所害故韜晦道德<lb/>
　卷懷仁義退而自處不露其正則可也大往小來者<lb/>
　陽德至大隂德至小今否之時陽之大德往居于外<pb n="27a"/>　隂之小德來處于内往者屈之來者伸之猶君子往<lb/>
　屈于巖穴小人來居于朝廷則否道所以致也<lb/>
彖曰否之匪人不利君子貞大往小來則是天地不交<lb/>
而萬物不通也上下不交而天下无邦也内隂而外陽<lb/>
内柔而外剛内小人而外君子小人道長君子道消也<lb/>
　義曰言否之所以非人常道而不利君子貞者由天<lb/>
　地各復其所二氣不相交而萬物不得其亨通也上<lb/>
　下不交而天下无邦也者上君也下臣也君不以禮<pb n="27b"/>　敬接于臣臣不以忠節事其君禮敬忠義之情不交<lb/>
　則君臣之道塞君臣之道塞則天下之諸侯從而亂<lb/>
　所以邦國將至于傾覆矣内隂而外陽者内者親也<lb/>
　外者疎也隂爲小人陽爲君子親小人而疎君子此<lb/>
　所以成否道也内柔而外剛者此小人之體也内而<lb/>
　柔則隂賊殘害外而剛則狠僻凌暴故語曰色厲而<lb/>
　内荏厲嚴厲也荏柔荏也外有嚴厲之色内有柔荏<lb/>
　之心此所以反君子之道也内小人而外君子小人<pb n="28a"/>　道長君子道消也者由其内小人而親信之外君子<lb/>
　而疎逺之是以小人之道日以長君子之道日以消<lb/>
　也<lb/>
象曰天地不交否君子以儉德辟難不可榮以祿<lb/>
　義曰言君子于此天地不交賢人道塞之時則當韜<lb/>
　光遁迹以全身遠害不可與小人並立若與小人並<lb/>
　立則必見害而召禍也故但守儉素之德不憫貧賤<lb/>
　以避小人䜛疾之患耳如不得已而仕則不可居重<pb n="28b"/>　位享重祿以榮其身第可全已遠害而已故君子陽<lb/>
　陽之詩曰君子陽陽左執簧右招我由房言周之衰<lb/>
　君子遭是時者相招爲祿仕但爲一伶官之賤職以<lb/>
　全身遠害而已矣<lb/>
初六拔茅茹以其彚貞吉亨象曰拔茅貞吉志在君也<lb/>
　義曰泰之初是君子道長之時可以進用于朝廷是<lb/>
　以連引其類而進之故其爻辭曰拔茅茹以其彚征<lb/>
　吉今否之初是小人道長君子不可用之時也時旣<pb n="29a"/>　不可用則必引類而退守以正道不可求進然後得<lb/>
　其吉而獲亨也象曰拔茅貞吉志在君也者夫君子<lb/>
　之志未嘗不在致君澤民也雖當此否塞之時引退<lb/>
　守正不苟務其進俟時而後動者蓋亦志在致君澤<lb/>
　民而已<lb/>
六二包承小人吉大人否亨象曰大人否亨不亂羣也<lb/>
　義曰六二居否之時小人而見用者也然而以隂居<lb/>
　隂處得中正是于小人之中能包其柔順便佞之心<pb n="29b"/>　以奉承于上是以小人而得小人之吉者也大人否<lb/>
　亨者若大德大才之人則不然居是時也以其道塞<lb/>
　而不通故能以正自守韜藏其仁義卷懐其道德不<lb/>
　爲世俗之所變而不雜于小人之中于否之世行否<lb/>
　之中道所以全身遠害也中庸曰國有道其言足以<lb/>
　興國无道其黙足以容詩曰旣明且哲以保其身蓋<lb/>
　否之時不可進用但以義而自處全身遠害而已中<lb/>
　庸又曰素富貴行乎富貴素患難行乎患難君子无<pb n="30a"/>　入而不自得焉是言大人君子于否之時行否之道<lb/>
　所以亨也故曰大人否亨象曰大人否亨不亂羣也<lb/>
　者言大人君子其時雖否然能以道自處以正自守<lb/>
　不與小人雜是不亂其羣類也<lb/>
六三包羞象曰包羞位不當也<lb/>
　義曰六二雖以小人之道用于時猶且不失其中承<lb/>
　事其上而得其吉也今此六三位既過中履復失正<lb/>
　小人之道愈㴱但包其羞恥苟容其身而已故曰包<pb n="30b"/>　羞象曰包羞位不當也者蓋言六三于小人之中最<lb/>
　爲甚者言其所處之位不當故也<lb/>
九四有命无咎疇離祉象曰有命无咎志行也<lb/>
　義曰有命謂九四有命于初也疇類也離附也祉福<lb/>
　也夫否塞之時不可有命于其人蓋小人衆多也然<lb/>
　此九四乃有所命者以其有剛明勤儉之德所應在<lb/>
　初耳何則初六居否之時以道不行于天下故不苟<lb/>
　進引類而退存心在君蓋守道之君子也今九四有<pb n="31a"/>　命焉所以爲无咎也然以君子而應君子不唯已得<lb/>
　无咎使其疇類亦得附離于福祉也故曰有命无咎<lb/>
　疇離祉象曰有命无咎志行也者蓋九四以正而見<lb/>
　命于初以至同有其福祉是己之志得行也<lb/>
九五休否大人吉其亡其亡繫于苞桑象曰大人之吉<lb/>
位正當也<lb/>
　義曰休息也夫以柔順之道婉遜以承其上而獲小<lb/>
　人之吉者六二是也以剛健中正之德而履至尊之<pb n="31b"/>　位憂天下之所宜憂泰天下之所未泰消去天下之<lb/>
　小人而休息天下之否道者惟九五大人行之而獲<lb/>
　吉也故曰休否大人吉其亡其亡繫于苞桑者桑之<lb/>
　爲物其根榦皆相迫結而堅固者也苞即叢生也夫<lb/>
　以大人之德能消天下之否而反于泰雖然且當常<lb/>
　謂危亡之在前不敢遑安而曰其亡矣其亡矣如此<lb/>
　之戒則社稷磐固如繫于苞桑之上而不可拔也<lb/>
上九傾否先否後喜象曰否終則傾何可長也<pb n="32a"/>　義曰傾覆也圯也夫否極則泰剝極則復未濟終之<lb/>
　于既濟此易之常道也在繫辭則曰易窮則變變則<lb/>
　通通則久又揚子曰隂不極則陽不生亂不極則治<lb/>
　不成皆變易之常道也今上九居卦之極則必傾去<lb/>
　其否而反之于泰可以獲其亨通也故曰傾否先否<lb/>
　後喜者此言否之道始則六二包承而大人否九五<lb/>
　休否而有大人吉至此上九則否傾而之泰是先否<lb/>
　後喜之驗也象曰否終則傾何可長也者言何可常<pb n="32b"/>　若此之否也然聖人言之繫乎勸戒也泰之時慮其<lb/>
　恃安而過極故九三則曰无平不陂无往不復至上<lb/>
　六則曰城復于隍皆所以存戒之之意也今否之時<lb/>
　又慮其躓跋而不進故九五言休否大人吉至此上<lb/>
　九則言傾否先否後喜亦存勸之之意也此皆極言<lb/>
　人事之道而明易之㴱㫖也<lb/>
　　　同人<lb/>
䷌<hi>離下乾上</hi>同人于野亨利涉大川利君子貞<pb n="33a"/>　義曰按序卦云物不可以終否故受之以同人夫天<lb/>
　下否塞之久人人皆欲其亨通是必君子同志以興<lb/>
　天下之治則天下之人同心而歸之故曰同人同人<lb/>
　于野亨者野取遐遠廣大之稱大凡君子推己之仁<lb/>
　以及天下之人施己之義以合天下之宜廣大宏博<lb/>
　无所不通然後得同人之道而至于亨通故曰同人<lb/>
　于野亨利涉大川者言君子旣推仁義以同天下之<lb/>
　心使天下之人同心而歸之无有不從則雖有大險<pb n="33b"/>　大難亦得而濟之也故曰利涉大川利君子貞者夫<lb/>
　君子有仁義之心忠恕之道推之于身而加乎其民<lb/>
　故不以一己爲憂所憂者天下不以一己爲樂所樂<lb/>
　者天下以至天下之人合心而從之是君子之正也<lb/>
　故同人之道所利者唯君子之正者也<lb/>
彖曰同人柔得位得中而應乎乾曰同人同人曰同人<lb/>
于野亨利涉大川乾行也文明以健中正而應君子正<lb/>
也唯君子爲能通天下之志<pb n="34a"/>　義曰柔得位得中而應乎乾者此就二五之爻釋所<lb/>
　以得同人之名也六二以隂居隂是柔得位也居下<lb/>
　卦之中是得中也旣中且正又應于九五之尊是得<lb/>
　位得中而應乎乾也以人事言之則是有中正之臣<lb/>
　而上應于乾剛之君君臣之道同則天下之人合心<lb/>
　而歸之矣又如在上者能以剛健之德仁義之道推<lb/>
　諸天下而在下者又以柔順中正而應之上下之心<lb/>
　旣同是得同人之道同人曰此三字蓋羡文于義无<pb n="34b"/>　所通同人于野亨利涉大川乾行也者言所以得于<lb/>
　野亨而險難无不濟者由君子以勤健之德中正之<lb/>
　道以同天下之人使天下之人同心而歸之是以乾<lb/>
　之道而行也文明以健中正而應君子正也者此以<lb/>
　二體明利君子之貞也下離爲文明上乾爲健以是<lb/>
　之德則无所不濟而天下之人莫不與之同心也故<lb/>
　曰文明以健又以六二柔順而居下卦之中九五以<lb/>
　剛健而居上卦之中上下皆有中正之德相應故能<pb n="35a"/>　率人之心以同天下此君子之正也唯君子爲能通<lb/>
　天下之志者因上文明君子之正此又申說君子之<lb/>
　道且凡人之情思慮不廣唯止一身一家而已唯君<lb/>
　子則不然但推其仁義之道忠恕之德以及天下以<lb/>
　天下之人莫不欲安則君子扶而不危人莫不欲壽<lb/>
　則君子生而不傷人莫不欲富則君子厚而不困人<lb/>
　莫不欲逸則君子節其力而不盡是皆君子盡心于<lb/>
　已推之于人恢廣宏大无所不同故能通天下之志<pb n="35b"/>　也<lb/>
象曰天與火同人君子以類族辨物<lb/>
　義曰夫天體居上而火之性又炎上是得同人之象<lb/>
　也君子法此象于是類其族辨其物族即族黨也物<lb/>
　即物性也言其分别族黨使各以其類明辨其物性<lb/>
　使各得其所善者同于善不善者同于不善君子則<lb/>
　與君子同道小人則與小人同道是類别天下使各<lb/>
　得其同也<pb n="36a"/>初九同人于門无咎象曰出門同人又誰咎也<lb/>
　義曰門者亦言其遐遠廣大也咎者怨咎也夫廣遠<lb/>
　寛大无所不同是同人之道也今初九以文明之性<lb/>
　履同人之始是其用心廣大无所偏私出于門則與<lb/>
　人同也夫出而與人同則人亦同心歸之又何有怨<lb/>
　咎者乎<lb/>
六二同人于宗吝象曰同人于宗吝道也<lb/>
　義曰宗主也吝鄙也夫不以己之親疎不以己之憎<pb n="36b"/>　愛則盡同人之道矣今六二不能遠大其志廣與人<lb/>
　同而反私心偏意上係于九五之主是其道褊狹誠<lb/>
　可以鄙吝者也<lb/>
九三伏戎于莽升其髙陵三嵗不興象曰伏戎于莽敵<lb/>
剛也三嵗不興安行也<lb/>
　義曰戎兵也莽林莽也陵丘陵也興起也夫六二以<lb/>
　中正之道上應于九五中正之君君臣上下各以正<lb/>
　道相應而九三以陽居陽志好强暴不量己力輒欲<pb n="37a"/>　私貪六二之應而奪之是以伏其兵戎于林莽之中<lb/>
　然而以不正險陂之行加于人故不敢顯然興其兵<lb/>
　戎但伏于林莽之中又且恐懼而不敢進故升其髙<lb/>
　陵以望之也三嵗不興者夫以不正之道而欲犯于<lb/>
　至正之人其勢必不克勝故至于三年之間亦不能<lb/>
　興起也象曰伏戎于莽敵剛也者言其以不正之道<lb/>
　欲妄攻奪是其志不懼九五之剛而輒欲敵之也三<lb/>
　嵗不興安行也者以不正之小人而欲敵大正之君<pb n="37b"/>　子其勢自然不能勝雖竆三嵗之間安能行之哉<lb/>
九四乘其墉弗克攻吉象曰乘其墉義弗克也其吉則<lb/>
困而反則也<lb/>
　義曰墉謂乘九三之墉也克能勝之辭也九三不量<lb/>
　己力志尚剛暴欲謀奪九五之偶已爲大非故伏其<lb/>
　兵戎于林莽之中今九四位乘于九三之上亦欲因<lb/>
　其九三之勢乘陵而奪取六二以義言之是必不克<lb/>
　勝也然得吉者蓋已旣不能克勝故因其勢之困弱<pb n="38a"/>　而反守于法則故得免咎而獲吉也象曰其吉則困<lb/>
　而反則也者言九四旣因其困弱而反守法則是改<lb/>
　過之人也故左傳曰人誰无過過而能改善莫大焉<lb/>
　此九四所以獲吉也<lb/>
九五同人先號咷而後笑大師克相遇象曰同人之先<lb/>
以中直也大師相遇言相克也<lb/>
　義曰九五與六二之爻下以文明上以剛健各恃中<lb/>
　正以相應而欲同心同力共治于天下然而物有間<pb n="38b"/>　于己而不得相遇者蓋以九三伏戎于莽九四又乘<lb/>
　其墉皆奪己之應故已乃用太師以攻伐而克之是<lb/>
　先號咷也旣攻伐而克之然後得與六二相遇而同<lb/>
　心同力以共成天下之治是後有笑也故曰同人先<lb/>
　號咷而後笑大師克相遇象曰同人之先以中直也<lb/>
　者言九五始以九三九四爲孽于其間而不得與六<lb/>
　二相應然一舉其師則克之者蓋由己以大中之道<lb/>
　至直之德而往伐之故无有不勝也<pb n="39a"/>上九同人于郊无悔象曰同人于郊志未得也<lb/>
　義曰郊者國城之外曠遠之地也夫同人之道貴其<lb/>
　无所不同則可以立功立事也今上九居同人之極<lb/>
　而處于遐曠之地志无所同但可以免其悔吝而已<lb/>
　若其欲立功立事于天下則其志未有所得故象曰<lb/>
　志未得也<lb/>
　　　大有<lb/>
䷍<hi>乾下離上</hi>大有元亨<pb n="39b"/>　義曰按序卦云與人同者物必歸焉故受之以大有<lb/>
　蓋言君子推仁義之心以及于人行忠恕之道以同<lb/>
　于物則天下之人皆同心而歸是大有于天下也然<lb/>
　則大有者大有于衆也雜卦言大有衆者是也元亨<lb/>
　者元大也亨通也夫大有于天下之衆苟不以天地<lb/>
　元大之德治于天下則不能致其亨通也故大有之<lb/>
　世必以元大之德亨通于天下故曰元亨<lb/>
彖曰大有柔得尊位大中而上下應之曰大有其德剛<pb n="40a"/>健而文明應乎天而時行是以元亨<lb/>
　義曰此就六五一爻以釋卦名也夫六五以柔順之<lb/>
　質居至尊之位以大中之道行于天下使天下之人<lb/>
　无過无不及而盡合于中故天下之人皆來應之也<lb/>
　以卦體言之則是六五獨以柔順文明用其大中而<lb/>
　上下五陽他无所従故皆來應之也推之人事則是<lb/>
　聖人在位得柔順之中道而逺近无不應之是大有<lb/>
　天下之民也其德剛健而文明應乎天而時行是以<pb n="40b"/>　元亨者此就二體而釋所以得元亨之義也乾在下<lb/>
　爲剛健離在上爲文明剛健則能幹濟于事文明則<lb/>
　能照察于物其德既剛健而文明則能應順乎天時<lb/>
　而行也夫天以春而生成萬物聖人以仁而愛育之<lb/>
　天以秋而肅殺萬物聖人以刑罰而懲勵之是聖人<lb/>
　所爲皆順于天以時而行也既以剛健文明之德又<lb/>
　上順于天時而行是以獲其元亨也<lb/>
象曰火在天上大有君子以遏惡揚善順天休命<pb n="41a"/>　義曰夫火性本明天體居上今火在天之上至明而<lb/>
　无所不燭是大有之象也君子法此以大有天下之<lb/>
　衆則當遏絶其惡而揚舉其善何則大凡天下所以<lb/>
　不明者由其惡不去也聖人在位則遏絶之若惡之<lb/>
　大者則誅擊之惡之小者則刑戮之如此則天下之<lb/>
　爲惡者知懼也天下之所以不知者由其賢善之人<lb/>
　不用也聖人在上則揚舉之若大賢則置之大位小<lb/>
　賢則置之小位如此則天下之賢者知勸也順天休<pb n="41b"/>　命者休美也夫福善禍淫天之命也聖人在上惡者<lb/>
　遏之善者揚之是能承順天休美之命也<lb/>
初九无交害匪咎艱則无咎象曰大有初九无交害也<lb/>
　義曰交害者相交以利害者也大凡以親而交于人<lb/>
　則必有疎之者矣以喜而交于人則必有怒之者矣<lb/>
　以利而交于人則必有害之者矣唯君子爲能用心<lb/>
　廣大故无意于交也今初九居大有之始處卦之下<lb/>
　是无心于物者也旣无心于物則所尚遠大不交于<pb n="42a"/>　有害者也匪咎者言初九之所以无心于物而不交<lb/>
　于害豈凶咎之道耶然雖非凶咎之道又當艱難其<lb/>
　志終久而不變則庶可以全得无咎也<lb/>
九二大車以載有攸往无咎象曰大車以載積中不敗<lb/>
也<lb/>
　義曰九二以剛明勤健之才當大有之時履得中道<lb/>
　應于六五是其中正之臣而可當其重任者也猶若<lb/>
　大車之持載雖甚任重而不至傾敗者也有攸往无<pb n="42b"/>　咎者夫君子懐才抱道患不得其位旣得其位患不<lb/>
　得其君所謂得君者何若己言則君聴之己諫則君<lb/>
　從之已有所興爲則君順之是也今二以剛明中正<lb/>
　之才爲六五之所委任故所行所往无不利也所往<lb/>
　旣利則凶咎何由而至哉故曰有攸往无咎象曰積<lb/>
　中不敗也者言君子有剛健之才德積畜于内雖授<lb/>
　之大位任之重權而无有墮廢之事是猶大車之持<lb/>
　載積于其中而无有傾敗也<pb n="43a"/>九三公用亨于天子小人弗克象曰公用亨于天子小<lb/>
人害也<lb/>
　義曰此一爻處大有之時以陽居陽當下卦之極爲<lb/>
　衆陽之長是尊極之臣在三公之任者也然當此至<lb/>
　重之位以君子則用可享于天子而行天下之大道<lb/>
　立天下之大位也以小人處之則不能克勝其任以<lb/>
　至壊敗王事而爲害于時也故曰公用享于天子小<lb/>
　人弗克<pb n="43b"/>九四匪其彭无咎象曰匪其彭无咎明辨晳也<lb/>
　義曰彭謂九三也匪其彭者是不有奉九三之心也<lb/>
　九四以陽居隂當上卦之下履失其正而上近六五<lb/>
　之君下比九三之臣處于君臣之間若行不正則咎<lb/>
　莫大焉且九三位爲三公有權之臣也四柔順屈節<lb/>
　以趨附之是行乎非正之道而必有非常之咎也固<lb/>
　當常有不奉三之心則得其无咎矣象曰匪其彭无<lb/>
　咎明辨晳也者凡知人曰晳此所以匪其彭者由九<pb n="44a"/>　四能明察其善惡辨别其事宜知九三之不可趨附<lb/>
　之而不附故獲无咎<lb/>
六五厥孚交如威如吉象曰厥孚交如信以發志也威<lb/>
如之吉易而无備也<lb/>
　義曰孚由中之信也交謂上下之道相交也六五居<lb/>
　大有之時以柔順而處至尊之位是執柔示信以接<lb/>
　于物故上下皆歸向之也夫己以由中之信接于人<lb/>
　人亦以由中之信奉于己上下交相親信故曰厥孚<pb n="44b"/>　交如威如吉者言既以由中之信及于天下天下皆<lb/>
　親信之則是威德並行而獲其吉也故不賞而民勸<lb/>
　不怒而民威于鈇鉞是也象曰厥孚交如信以發志<lb/>
　也者言發己之信以及天下之信已能如是則天下<lb/>
　有信无信之人皆發其誠志以交應之也威如之吉<lb/>
　易而无備也者易平易也備戒備也言已既有孚信<lb/>
　交于人又有威德以及于天下賞一賢而天下之賢<lb/>
　知勸罰一罪而天下之罪知懼有此威德之著故天<pb n="45a"/>　下皆平易而无所戒備也<lb/>
上九自天祐之吉无不利象曰大有上吉自天祐也<lb/>
　義曰按繫辭云天之所助者順也人之所助者信也<lb/>
　履信思乎順又以尚賢是以自天祐之吉无不利也<lb/>
　此言餘爻皆履剛而上九獨乘六五之柔是思順也<lb/>
　六五有孚信而已履之是履信也又以剛而居上處<lb/>
　无位之地是能崇尚于賢者旣能思乎柔順之道履<lb/>
　乎孚信之德又以尚賢如此則自天而下无有不助<pb n="45b"/>　之者又何不利之有<lb/>
　　　謙<lb/>
䷎<hi>艮下坤上</hi>謙亨君子有終<lb/>
　義曰按序卦云有大者不可以盈故受之以謙謙者<lb/>
　卑退而不自驕盈之謂也以二體言之則艮下剛而<lb/>
　止也坤上柔而順也大凡内剛止而外不柔順則失<lb/>
　于亢外柔順而内不剛止則近于佞剛也柔也内外<lb/>
　相稱此盡其所以爲謙之道也旣盡其謙則是无不<pb n="46a"/>　濟而亨通也君子有終者終謂終身踐履而不變也<lb/>
　夫用謙之道貴在久而行之若夫小人亦有時而用<lb/>
　謙但不能終久由之故朝行而夕或改矣唯君子則<lb/>
　能先明其性平其心發之于外則皆恭敬之道故有<lb/>
　庸言之信庸行之謹終身而行之无有改也<lb/>
彖曰謙亨天道下濟而光明地道卑而上行天道虧盈<lb/>
而益謙地道變盈而流謙鬼神害盈而福謙人道惡盈<lb/>
而好謙謙尊而光卑而不可踰君子之終也<pb n="46b"/>　義曰謙亨天道下濟而光明地道卑而上行者此釋<lb/>
　所以得謙亨之道也夫天體雖髙以其能降下其氣<lb/>
　而生萬物是得其謙而道益光明也地以其卑故其<lb/>
　氣得以上升相濟以成萬物夫天氣下降地氣上升<lb/>
　二氣相交而能生成萬物是得謙亨之義也以天地<lb/>
　至大尚以謙而後亨況于人乎天道虧盈而益謙者<lb/>
　此以下廣言謙之義也虧損也益增也夫天之爲道<lb/>
　盈滿者虧損之謙順者増益之至如日中則昃月盈<pb n="47a"/>　則蝕皆其類也地道變盈而流謙者變變易也流流<lb/>
　布也至如水旣盈滿則必決泄而虧散之其卑下者<lb/>
　則流布而增盈之此其類也鬼神害盈而福謙者害<lb/>
　謂禍害之也福謂福慶之也鬼神者天地之用也有<lb/>
　盈滿者則從而禍害之有謙損者則從而福慶之人<lb/>
　道惡盈而好謙者人之爲道有驕淫者衆共惡之有<lb/>
　謙退者衆共好之以天地鬼神之爲道或虧變禍害<lb/>
　其盈者而益流福慶其謙者其在于人者可知矣謙<pb n="47b"/>　尊而光者以尊上而言之若天子諸侯及爲人父爲人<lb/>
　兄凡在人上者苟能好謙則其德愈尊而光大矣卑<lb/>
　而不可踰者卑者以爵言之士也以人言之庶民也<lb/>
　及爲子爲弟凡在人下者若能益尚謙退則雖在卑<lb/>
　下亦衆人所不能踰越也君子之終也者言上之所<lb/>
　行終身由之而不變者唯君子爲能然也此聖人舉<lb/>
　之以結上文耳<lb/>
象曰地中有山謙君子以裒多益寡稱物平施<pb n="48a"/>　義曰山體本髙地體本卑今山居地之中是抑髙舉<lb/>
　下之義而得謙之象也君子假借其象言物有多者<lb/>
　減而裒聚之少者增益之稱其物之多少而均平其<lb/>
　施與是亦抑髙舉下之義也<lb/>
初六謙謙君子用渉大川吉象曰謙謙君子卑以自牧<lb/>
也<lb/>
　義曰初六以謙巽而居一卦之下是其謙而又謙者<lb/>
　也夫謙謙之道小人所不能爲唯君子則能行之故<pb n="48b"/>　曰謙謙君子用渉大川吉者夫君子持身卑退恭敬<lb/>
　之心發于内則謙謙之道形于外故衆心皆歸而萬<lb/>
　民皆服民衆旣歸則雖有大險大難用是而渉之无<lb/>
　有不濟況于平易常處之時獲其吉也可知矣象曰<lb/>
　謙謙君子卑以自牧也者牧養也守也言大人君子<lb/>
　所以謙而又謙者蓋内明其性外篤其敬以卑而自<lb/>
　守故也<lb/>
六二鳴謙貞吉象曰鳴謙貞吉中心得也<pb n="49a"/>　義曰鳴者聲聞流傳于外也夫六二居卦之中以隂<lb/>
　居隂是君子履中居正積柔順而行其謙故聲聞流<lb/>
　于人也貞吉者言六二以謙退之聲聞于人是得正<lb/>
　道之吉也象曰鳴謙貞吉中心得也者此言君子所<lb/>
　作所爲皆得諸心然後發之于外則无不中于道也<lb/>
　故此謙謙皆由中心得之以至于聲聞流傳于人而<lb/>
　獲至正之吉也<lb/>
九三勞謙君子有終吉象曰勞謙君子萬民服也<pb n="49b"/>　義曰勞謙者言勤勞于謙也九三以陽居陽爲下卦<lb/>
　之長衆隂所歸而其位至重故上則謙以奉于君下<lb/>
　則謙以治于民勤勤不已无有厭斁之心是謂勞謙<lb/>
　者也君子有終者言君子唯以行道爲己樂不以用<lb/>
　謙爲己勞故終身行之而不變所以得其吉也象曰<lb/>
　勞謙君子萬民服也者言君子之人勤勞而行謙則<lb/>
　爲萬民之所服而衆心之所歸且凡人能謙者天地<lb/>
　鬼神尚且祐助而福慶之則民之服従也可知矣<pb n="50a"/>六四无不利撝謙象曰无不利撝謙不違則也<lb/>
　義曰撝謂指揮之間皆謙也夫大有之四處君臣之<lb/>
　間故聖人戒之言匪其彭然後得无咎以其以陽而<lb/>
　居隂也此謙之四亦在君臣之間乃言无不利撝謙<lb/>
　者以其以隂居隂履得其正故也何則凡朝廷之間<lb/>
　必得正人端士以贊佐其君則爲治于天下无所不<lb/>
　利也今六四以至柔之質而居柔位是至正之人也<lb/>
　以至正之人而上近于六五之君下比于九三之臣<pb n="50b"/>　而盡謙巽之道以承接之故進退俯仰以至指揮之<lb/>
　間皆得用謙之道而无有不利也象曰无不利撝謙<lb/>
　不違則也者言六四所以然者由履于正位不違逆<lb/>
　其法則也<lb/>
六五不富以其鄰利用侵伐无不利象曰利用侵伐征<lb/>
不服也<lb/>
　義曰以用也六五以柔順居至尊之位是能執柔以<lb/>
　治人居謙以遇物故不待富盛而能用其鄰也以天<pb n="51a"/>　子言之則能用其四夷與天下諸侯以諸侯言之則<lb/>
　能用其鄰國也利用侵伐无不利者言六五以柔德<lb/>
　化治天下而能用其鄰當此之時苟有不庭不軌之<lb/>
　人則是不率仁人之教而天下共棄之人乘天下共<lb/>
　棄之心而伐之无所不利夫堯舜以至仁率天下然<lb/>
　尚有三苗之征則其他可知矣但聖人在上有叛逆<lb/>
　之人則衆所共怒也以至仁而侵伐之无有不利也<lb/>
　然先聖于此特言侵伐者蓋有意于勸耳何則夫人<pb n="51b"/>　君之治天下必恩威兼用然後可濟今當謙之時不<lb/>
　可純用于謙其有不庭不軌必以侵伐而克之也<lb/>
上六鳴謙利用行師征邑國象曰鳴謙志未得也可用<lb/>
行師征邑國也<lb/>
　義曰上六居上卦之極謙道已得而處于无位然本<lb/>
　以其行謙故亦有聲名流傳于外故曰鳴謙利用行<lb/>
　師征邑國者言上六雖行謙而聲名既著矣然而居<lb/>
　无位之地无功實之效故但可行師征己之邑國而<pb n="52a"/>　已是其功未能及遠不若六五之用侵伐而无所不<lb/>
　利也象曰鳴謙志未得也者按六二亦言鳴謙而象<lb/>
　曰中心得也此言志未得者蓋六二當人臣之位居<lb/>
　中履正以此而行謙故得吉也今上六雖有謙巽之<lb/>
　聲聞于外然居无位之地雖欲立功立事于天下其<lb/>
　志未有所得也<lb/>
　<lb/>
　<pb n="52b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義卷三<lb/>
</p>

  </div>
            <div>
                <head>周易口義卷四</head>
    <p>
<pb n="1a"/>欽定四庫全書<lb/>
　周易口義卷四　　　　　宋　胡瑗　撰<lb/>
上經<lb/>
　　　豫<lb/>
䷏<hi>坤下震上</hi>豫利建侯行師<lb/>
　義曰豫樂也悦也按序卦云有大而能謙必豫故受<lb/>
　之以豫言聖人在上大有天下之衆而又能持謙巽<lb/>
　之德以臨于下則天下之人皆悦豫而従之以二體<pb n="1b"/>　言之則雷出于地上而蟄蟲昭蘇勾萌皆達萬物无<lb/>
　不得其豫悦也故曰豫利建侯行師者天下之人既<lb/>
　已悦豫則當建立諸侯而分治天下出兵行師以討<lb/>
　其叛逆何則夫民苟不順何為而可哉民心既已悦<lb/>
　順雖驅之死地而亦従之故豫而建侯行師无所不<lb/>
　利矣若武王之伐紂以其順天應人是以一怒而安<lb/>
　天下天下之民無不悦豫而順従也<lb/>
彖曰豫剛應而志行順以動豫豫順以動故天地如之<pb n="2a"/>而況建侯行師乎天地以順動故日月不過而四時不<lb/>
忒聖人以順動則刑罰清而民服豫之時義大矣哉<lb/>
　義曰剛應而志行者此以二體明其義剛謂九四也<lb/>
　應謂初也九四以剛陽居大臣之位又處震動之下<lb/>
　下與初六為應是上下之志皆得通行也順以動豫<lb/>
　者震上動也坤下順也言聖人所動皆順于民心則<lb/>
　民无有不順而悦豫也豫順以動故天地如之而況<lb/>
　建侯行師乎者此釋建侯行師之義言聖人能以豫<pb n="2b"/>　順民心又合乎時雖天地之至髙至厚尚亦不違況建<lb/>
　侯以治民行師以戡難乎其利可知也天地以順動故<lb/>
　日月不過而四時不忒者言天地之大一晝一夜凡行<lb/>
　數十餘萬里而无毫釐之過與不及是能以至順而動<lb/>
　故日月代明而无薄蝕之差四時迭行而无盭繆之愆<lb/>
　也聖人以順動則刑罰清而民服者聖人以天地為心<lb/>
　而有所動作則天下之人悦豫而従故刑罰清而民服<lb/>
　従之然此指刑罰而言者葢聖人用之所以禁暴止姦<pb n="3a"/>　萬民之所深畏者也當刑者刑之當罰者罰之懲一<lb/>
　而勸百故刑罰可措而清矣是天下之民服従而不<lb/>
　犯也豫之時義大矣哉者聖人歎美之辭也言豫之<lb/>
　時其義至大意使後人所動所為當順于心而已<lb/>
象曰雷出地奮豫先王以作樂崇德殷薦之上帝以配<lb/>
祖考<lb/>
　義曰雷者隂陽奮擊成聲也殷盛也言雷聲奮出于<lb/>
　地上則震動萬物使勾者盡出萌者盡達萬物起而<pb n="3b"/>　滋植悦豫之象也先王觀此之象則必順時而動使<lb/>
　天下之人皆従服而和樂也民旣和樂于是采其和<lb/>
　聲作樂以通天下之和使天下之人聞之而无不悦<lb/>
　樂則其德從而崇髙也故若武王伐紂之後天下之<lb/>
　民旣出于塗炭而得其和樂于是象其成功而作大<lb/>
　武之樂是由順民心而動者也且聖人作樂不惟民<lb/>
　得其和又且薦之上天配以祖考所以通人神之和<lb/>
　而告其成功也<pb n="4a"/>初六鳴豫凶象曰初六鳴豫志窮凶也<lb/>
　義曰鳴謂聲名流傳于外也初六居豫之初係應于<lb/>
　四四爲悦豫之主有盍簪之朋而已應之是得志于<lb/>
　四也夫以小人得志則悦豫過甚驕奢放恣无所不<lb/>
　爲以至聲傳于外而致其凶咎也象曰鳴豫志窮凶<lb/>
　也者大凡樂不可極志不可滿人理之常也今初六<lb/>
　致其凶咎者志窮于悦樂故也<lb/>
六二介于石不終日貞吉象曰不終日貞吉以中正也<pb n="4b"/>　義曰介于石者言介然如石之堅勁也六二處悦豫<lb/>
　之時居中履正是中正知㡬之君子也初六有鳴豫<lb/>
　之凶已下交之而无褻瀆之心九四爲悦豫之主有<lb/>
　盍簪之朋已上交之而无諂媚之行是君子之人介<lb/>
　然守其節操堅勁如石守其正道故不終日之間所<lb/>
　以獲其吉也先聖繫辭釋此爻曰君子見幾而作不<lb/>
　俟終日介如石焉寧用終日是言六二中正而獲吉<lb/>
　也<pb n="5a"/>六三盱豫悔遲有悔象曰盱豫有悔位不當也<lb/>
　義曰盱者盱睢諂媚之謂也遲緩也以不中不正之<lb/>
　質而上近于九四操權之臣若盱睢諂媚以求悦于<lb/>
　四則必有悔也若遲緩而不求于四亦必有悔也然<lb/>
　則六三何以進退遲速之間皆有悔蓋悦豫之時以<lb/>
　正而從之則可也三旣以不正而所求者又不正則<lb/>
　宜其速悔矣<lb/>
九四由豫大有得勿疑朋盍簪象曰由豫大有得志大<pb n="5b"/>行也<lb/>
　義曰此卦上下羣爻皆隂柔而四獨以剛陽之德爲<lb/>
　豫之主然非至尊之位乃專權之臣也權既已專是<lb/>
　以上下皆附從之必由于已而後得豫也故曰由豫<lb/>
　也大有得者四既得衆爻從之以取其悦樂是已之<lb/>
　大有所得也勿疑朋盍簪者朋類也盍合集也簪冠<lb/>
　之笄也言四秉悦豫之權衆來附已然而必藉天下<lb/>
　羣才共成天下之事業羣材既已從己己必盡誠以<pb n="6a"/>　信任之不有疑貳之心則彼將引其朋類合其簪纓<lb/>
　而來也象曰由豫大有得志大行也者九四以剛陽<lb/>
　之才爲豫之主上下羣隂悦附于已而又能信任天<lb/>
　下之士天下之士皆合其簪纓而來是得其位而有<lb/>
　權故其志大得行也<lb/>
六五貞疾恒不死象曰六五貞疾乘剛也恒不死中未<lb/>
亡也<lb/>
　義曰疾謂疾病也恒者綿綿之貌六五以柔弱之質<pb n="6b"/>　居至尊之位而履失其正又下乘九四剛陽之權臣<lb/>
　是於正道有所疾也恒不死者言六五以柔弱之質<lb/>
　而履失其正是有疾病者也然而得常不死者以其<lb/>
　居中處尊猶且綿綿不絶而未至于亡也然所存者<lb/>
　但位號而已故若周平東遷之後天下之權盡屬强<lb/>
　臣而天王所存者位與號爾此六五所以然者蓋一<lb/>
　卦之中最正者六二一爻而已其執節堅勁所交不<lb/>
　諂不瀆是至正之臣也今五乃不能委任之而又且<pb n="7a"/>　乘陵于四此所以得不死之疾也<lb/>
上六冥豫成有渝无咎象曰冥豫在上何可長也<lb/>
　義曰冥謂冥昧也上六居豫之極悦樂過甚而不知<lb/>
　止節以至智性昏迷冥冥而无所知識以至于凶咎<lb/>
　也大凡禮樂之道必相須而成然後制節和平皆得<lb/>
　其所也若禮勝而樂不至則民散而不和也樂勝而<lb/>
　禮不至則民蕩而不反也是樂必有禮以爲節禮必<lb/>
　得樂而後和二者兼備則不至悔咎也今上六悦樂<pb n="7b"/>　過甚是不知所節以至冥暗也古之太康内作色荒<lb/>
　外作禽荒而貽邦國之患商紂作長夜之樂以至傾<lb/>
　圯社稷是皆智性昏迷恃樂過極以至亡也非獨人<lb/>
　君則然至于公卿大夫而下莫不若是故伊訓曰惟<lb/>
　兹三風十愆卿士有一于身家必喪邦君有一于身<lb/>
　國必亡故知自天子至于士庶人凡酣樂過甚必有<lb/>
　凶咎也有渝无咎者渝變也言苟能因其逸樂之過<lb/>
　而反思悔咎自省于已變前之爲而節之以禮則庶<pb n="8a"/>　幾免于悔咎也象曰冥豫在上何可長也者此聖人<lb/>
　深戒之意也言其悦豫過甚至于情蕩性冥而不知<lb/>
　所止是何可長如此乎言能渝變則可以无咎也<lb/>
　　　隨<lb/>
䷐<hi>震下兑上</hi>隨元亨利貞无咎<lb/>
　義曰按序卦云豫必有所隨故受之以隨言聖賢在<lb/>
　上旣得天下之悦豫必皆樂而隨之也然謂之隨者<lb/>
　兑上爲説震下爲動是聖賢動順民心則天下皆悦<pb n="8b"/>　樂而隨之也元亨利貞者此天地之四德也凡聖賢<lb/>
　之人欲天下之隨已故當修天地生成之四德然後<lb/>
　可以使天下皆悦而隨之則可以免咎也凡人將隨<lb/>
　于人者亦當審其所隨之人有此元亨利貞之四德<lb/>
　能生成于民物者然後隨之則得其所安而獲其无<lb/>
　咎也是隨之道必以此四德兼備然後可以求人之<lb/>
　隨及隨于人也<lb/>
彖曰隨剛來而下柔動而説隨大亨貞无咎而天下隨<pb n="9a"/>時隨時之義大矣哉<lb/>
　義曰剛來而下柔動而説隨者此就二體以釋其義<lb/>
　夫震以動其性剛兑以説其性柔今震在兑下是剛<lb/>
　來而下于柔也猶聖賢君子以至剛之德至尊之位<lb/>
　至貴之勢接于臣而下于民故賞罰號令一出于上<lb/>
　則民皆悦然隨于下也故曰剛來而下柔動而説隨<lb/>
　大亨貞无咎而天下隨時者此釋元亨利貞之四德<lb/>
　也言有是四德兼備而无其咎過則天下之人盡將<pb n="9b"/>　奔走匍匐及時而隨之矣隨時之義大矣哉者言隨<lb/>
　時之義至大非大才大智有上四德之人必不能使<lb/>
　天下之民悦而隨之也故先聖于此重嘆美之也<lb/>
象曰澤中有雷隨君子以嚮晦入宴息<lb/>
　義曰雷在澤中是待時而動若雷之一奮則萬物皆<lb/>
　隨而震動是隨之象也君子以嚮晦入宴息者此當<lb/>
　有二義言隨之時必當慎其所以爲隨之道不可輕<lb/>
　動必須待其人有是四德之備而後隨之雖然亦未<pb n="10a"/>　可以顯然而從之固當韜光養正向于隠晦之中以<lb/>
　自安息而詳審其人使可以隨然後往而隨之則得<lb/>
　其道也苟不擇其人又且顯然而往至于中道有所<lb/>
　不至則其爲患不細矣故論語曰朋友數斯疎矣事<lb/>
　君數斯辱矣是也又若君子欲人隨于已亦當韜光<lb/>
　濳德向于冥晦之中使其元亨利貞四德之備則天<lb/>
　下之人自然隨之也故君子之隨于人者若伊尹起<lb/>
　莘而隨湯太公起海濱而隨文王七十子之隨仲尼<pb n="10b"/>　皆得其爲隨之道也故先聖于象辭以戒後人凡隨<lb/>
　之道尤宜重愼也注疏謂物皆説隨可以无爲不勞<lb/>
　明鑒且凡聖人在上天下未隨之時則當焦心勞思<lb/>
　以治之及天下既隨之後則亦當憂勤而思所以安<lb/>
　之之道豈有物既隨而荒怠佚樂无憂勤之志者哉<lb/>
初九官有渝貞吉出門交有功象曰官有渝從正吉也<lb/>
出門交有功不失也<lb/>
　義曰官主守也渝變也大凡人素有所主守確然持<pb n="11a"/>　一節不變者當隨之世則必觀時量勢而變其前之<lb/>
　所守則其人之可從者決然往而隨之可也今初九<lb/>
　居隨之時當動之始固宜易所素守擇其人而隨之<lb/>
　也旣欲擇其人則必視其有四德之備大賢大正之<lb/>
　人使可以隨之則隨之則于正道得吉也出門交有<lb/>
　功者言不能韜光晦迹拱黙以待其人而已出門矣<lb/>
　則必擇其有功者然後交之乃可以獲安而不失其<lb/>
　所也象曰官有渝從正吉者大凡人之守節確然執<pb n="11b"/>　一而不能通變者未可以語聖賢之道也夫聖賢之<lb/>
　道隨時通變无所執泥當可隨之時雖素有所主亦<lb/>
　必擇其人之善者而從之也若時不可動而人不可<lb/>
　隨則退而固其所守以道自處也然雖去就不同但<lb/>
　從于正則吉也<lb/>
六二係小子失丈夫象曰係小子弗兼與也<lb/>
　義曰小子謂初九也丈夫謂九五也大凡隂柔不能<lb/>
　自立必得剛陽之人以係之則可也今六二居隨之<pb n="12a"/>　時與九五爲正應而最逺之初九非其應而切近之<lb/>
　故已以隂柔之質因而附于初是失九五之丈夫而<lb/>
　係初九之小子也然則六二履于中正何係乎非應<lb/>
　蓋隂弱而无常守故也夫以不定之性而又居隨之<lb/>
　時是必舍逺而係近矣然所以不言凶者蓋聖人于<lb/>
　此戒之謂其尚有從正之道若能係于九五而舍于<lb/>
　初九則不至于凶咎也象曰係小子弗兼與者言係<lb/>
　于初則失五係于五則失初從此則失彼從邪則失<pb n="12b"/>　正是不可以兼與也<lb/>
六三係丈夫失小子隨有求得利居貞象曰係丈夫志<lb/>
舍下也<lb/>
　義曰丈夫謂四也小子亦謂初也六三亦以柔弱之<lb/>
　質不能自立必得剛陽之人以隨之也上既近於四<lb/>
　而下又逺于初是以隨九四之丈夫而失初九之小<lb/>
　子也隨有求得者言隨之時六三上无正應九四又<lb/>
　下无正應是兩无所繫而又相比今六三往隨之是<pb n="13a"/>　所求有得也利居貞者言六三九四皆非所應今既<lb/>
　相從必以正道乃獲其利而无凶咎之事也是以凡<lb/>
　師友朋黨之間所相隨者必皆以正則可以全其終<lb/>
　也故仲尼曰居是邦也事其大夫之賢者友其士之<lb/>
　仁者蓋言必得正人端士然後可以相從也<lb/>
九四隨有獲貞凶有孚在道以明何咎象曰隨有獲其<lb/>
義凶也有孚在道明功也<lb/>
　義曰九四以陽居隂履非其正然而已以剛明之才<pb n="13b"/>　得居人臣之極位用心廣大无所係吝天下之民欲<lb/>
　隨于己巳輒納而不拒之是有所獲也貞凶者夫民<lb/>
　君之民也已居人臣之位而輒有之則侵權擅民于<lb/>
　人臣之正道大爲凶也有孚在道以明何咎者孚誠<lb/>
　信也道臣子之道也言九四雖擅有君之民侵取君<lb/>
　之權蓋是君之澤未下于民而已又當臣位之極故<lb/>
　天下皆願歸之也然既在嫌疑之地則宜如何故必<lb/>
　當推其至誠至信率天下之民以奉于上盡其齊物<pb n="14a"/>　之心顯然推白其臣子之道以明非有叛逆之惡則<lb/>
　庶可以免其刑戮而逃其悔吝也故昔者文王當紂<lb/>
　之時三分天下有二而記者稱之曰文王有君民之<lb/>
　大德有事君之小心然尚不免紂之疑而有羑里之<lb/>
　囚㡬至不免是臣子之道當顯然盡其誠信以事于<lb/>
　君則可以免咎象曰有孚在道明功也者言既有孚<lb/>
　信在于臣子之道而上得剛明之君知己非叛違之<lb/>
　意故足以明己之功也<pb n="14b"/>九五孚于嘉吉象曰孚于嘉吉位正中也<lb/>
　義曰九五居隨之時以剛陽居至尊而履得其正處<lb/>
　于大中故天下之人莫不鼔舞而隨之然則如何以<lb/>
　副天下所隨之望故當虚其心盡其誠以信任大才<lb/>
　大賢嘉善之人以共成天下之大治則吉莫與盛象<lb/>
　曰孚于嘉吉位正中也者言九五爲中正之君下應<lb/>
　于六二六二亦爲中正之臣而已能孚信而任之則<lb/>
　天下之賢皆來隨于已而輔成天下之事業也<pb n="15a"/>上六拘係之乃從維之王用亨于西山象曰拘係之上<lb/>
窮也<lb/>
　義曰夫隨之世天下之人莫不畢從于上也今上六<lb/>
　處卦之終最居于上極是其凶頑而不從之人也夫<lb/>
　凶頑之人雖王者興而不從聖人起而不服必待其<lb/>
　拘囚縶係之後乃從也維之王用亨于西山者維即<lb/>
　維縶之也西山以上體兑兑西方之卦山取其險惡<lb/>
　也夫聖人在上天下之民莫不歸之而此上六凶頑<pb n="15b"/>　之人置之一方則一方受其害而罹其險惡今既加<lb/>
　之以誅伐而維縶之使不能萌其惡以毒于民故雖<lb/>
　西方險阻之地亦得亨矣<lb/>
　　　蠱<lb/>
䷑<hi>巽下艮上</hi>蠱元亨利涉大川先甲三日後甲三日<lb/>
　義曰蠱壞也按左傳昭公元年云皿蟲爲蠱榖之飛<lb/>
　者亦爲蠱蓋言三蟲食一皿有敗壞之象故云皿蠱<lb/>
　爲蠱又言榖之積久腐壊者則變而爲飛蟲亦蠱敗<pb n="16a"/>　之象故云榖之飛者亦爲蠱夫物既蠱敗則必當脩<lb/>
　飾之故雜卦曰蠱則飾也是矣以人事言之則是風<lb/>
　俗薄惡教化陵遲而不綱不紀也方此之時聖賢之<lb/>
　人必以仁義之道施爲而拯治之也元亨者元者天<lb/>
　地大生之德于人爲仁也亨者天地大通之德于人<lb/>
　爲禮也言聖賢當此天下蠱壊之時思欲拯治之必<lb/>
　有天地大生之德至仁之道以拯濟之又當以禮制<lb/>
　而拯葺之以救弱扶衰興滯補弊使天下之生靈各<pb n="16b"/>　得其大通也利涉大川者大川謂大險大難也夫治<lb/>
　天下弊壊之事不可安然而治之必在衝涉大難奮<lb/>
　不顧一己之私存心於天下然後可以治其事措之<lb/>
　安平也何則以天地之德至廣至大而發生萬物尚<lb/>
　有屯難況聖賢治天下蠱敗之事豈无險難乎先甲<lb/>
　三日後甲三日者庚甲皆申令之名也凡事仁恩于<lb/>
　五行爲木木主春春爲施生故爲仁恩之令也凡事<lb/>
　已蠱敗非下民之所能爲皆在上者致之也然聖賢<pb n="17a"/>　必欲治之則當以仁恩之令而爲之先也是故民有<lb/>
　匱乏者則出粟帛以濟之民有失于奢者則以禮而<lb/>
　節之民有未出于塗炭者則出之而使安其所民有<lb/>
　入于凶頑而陷于刑辟者則使之改過自新故先之<lb/>
　三日以申諭之後之三日以丁寧而勸戒之如此則<lb/>
　天下之事无有不舉矣<lb/>
彖曰蠱剛上而柔下巽而止蠱蠱元亨而天下治也利<lb/>
渉大川往有事也先甲三日後甲三日終則有始天行<pb n="17b"/>也<lb/>
　義曰上體艮爲剛下體巽爲柔夫天下之事所以弊<lb/>
　壊者由上无剛明之德以㫁制于下下无柔順之心<lb/>
　以從令于上耳今此卦上既剛明而能㫁下又柔順<lb/>
　以奉令故蠱敗之事可以得治也故曰蠱剛上而柔<lb/>
　下巽而止蠱者上艮爲止下體爲巽巽爲權變艮爲<lb/>
　鎮靜夫能用權者多失于鎮靜今既止靜又能行權<lb/>
　故可以治蠱敗之事也利涉大川往有事者言聖賢<pb n="18a"/>　之人欲治蠱敗之事則雖大險大難必往而治之庶<lb/>
　成天下之事業也先甲三日後甲三日終則有始天<lb/>
　行也者言上之行仁恩之令先之三日後之三日終而<lb/>
　復始若天有四時之行春生而秋成始始終終无有<lb/>
　休息也<lb/>
象曰山下有風蠱君子以振民育德<lb/>
　義曰按左傳云在周易女惑男風落山謂之蠱言山<lb/>
　之有材木今爲其風之所落而在山之下也夫風之<pb n="18b"/>　爲氣能生物亦能落物此即肅殺之風故爲蠱之象<lb/>
　也君子觀此之象以拯救天下敗壊之事振濟萬民<lb/>
　之難使皆得其所而遂其性又且養育己之德業而<lb/>
　加于天下不使至于蠱敗也<lb/>
初六幹父之蠱有子考无咎厲終吉象曰幹父之蠱意<lb/>
承考也<lb/>
　義曰大凡事之蠱敗必求所以脩飾之也初六居卦<lb/>
　之始得巽之體能用權變以承家道而幹集父事故<pb n="19a"/>　云幹父之蠱有子者夫能代父之任而成家之事者<lb/>
　子之職也一不能然是无子矣今初以權變而幹父<lb/>
　之事使男正位乎外女正位乎内内外和睦上下整<lb/>
　肅是得其爲子之道也考无咎者言父有不能幹家<lb/>
　之事而至于蠱敗咎莫大焉苟得賢明之子以代其<lb/>
　任而成其事則可使其父立于无過之地矣今初六<lb/>
　能用其權變以幹濟其事使其父得无咎也然謂之<lb/>
　考无咎者夫生曰父曰母死曰考曰妣蓋言初六不<pb n="19b"/>　唯能幹父之蠱而致父于无過兼使其父雖至于終<lb/>
　没亦免其咎而致其令名以光于後也故祭義曰亨<lb/>
　孰羶薌嘗而薦之非孝也養也君子之所謂孝者國<lb/>
　人稱願然曰幸哉有子若此所謂孝也已又哀公問<lb/>
　于孔子曰何謂成親孔子曰君子也者人之成名也<lb/>
　百姓歸之名謂之君子之子是使其親爲君子也是<lb/>
　爲成其親之名也蓋言父雖有過而子能終幹之則<lb/>
　使其父免咎矣厲終吉者厲危也言初六居卦之始<pb n="20a"/>　幹父蠱敗之事是主艱也故當常若危厲在前恐懼<lb/>
　其始則終可以獲吉也象曰幹父之蠱意承考者意<lb/>
　謂心之所存也言爲子之道不可盡循父之命但心<lb/>
　之所存以至孝事其親而成之耳<lb/>
九二幹母之蠱不可貞象曰幹母之蠱得中道也<lb/>
　義曰九二以剛明居中而在内卦之内是能幹其母<lb/>
　蠱壊之事也故曰幹母之蠱不可貞者言君子之人<lb/>
　必上思忠于君下思利于民不可屑屑然專以治閨<pb n="20b"/>　門之事久執其道爲己之正也象曰幹母之蠱得中<lb/>
　道也者九二以剛明之德居得中位在内則能幹母<lb/>
　之蠱在外則能幹父之事在朝廷則能忠于君而利<lb/>
　于民是周旋進退皆得于中道也<lb/>
九三幹父之蠱小有悔无大咎象曰幹父之蠱終无咎<lb/>
也<lb/>
　義曰九三以陽居陽有剛明之德履于至正故能幹<lb/>
　父之蠱何則夫剛則有能㫁之才正則公而不私以<pb n="21a"/>　此而行則克幹其事而无所不濟也小有悔无大咎<lb/>
　者言九三全用剛㫁以幹其家事則必傷于和睦之<lb/>
　道而親族之間必小有悔恨之者然已代父之任整<lb/>
　肅閨門之教而幹成其事則終无大咎也<lb/>
六四裕父之蠱往見吝象曰裕父之蠱往未得也<lb/>
　義曰夫父以柔懦不能剛決以至蠱壊其家而六四<lb/>
　又以柔弱之質承其蠱敗之後无剛明果決之才不<lb/>
　能代父之任而幹家之事也然而以隂履正故但少<pb n="21b"/>　能寛裕其父之事耳故曰裕父之蠱往見吝者夫承<lb/>
　蠱敗之後而以柔弱之質將有所往必見悔吝而无<lb/>
　所成也然初六亦以隂柔之道乃能幹父之蠱此即<lb/>
　往而見吝何也蓋初六居壊敗之始當幹家之初能<lb/>
　用權變以治其事致父于无過之地故聖人言之以<lb/>
　爲萬世治家之法當在于始也是以爲臣爲子者不<lb/>
　可以无剛明之才也今六四既居事壊之後而无剛<lb/>
　明之才不能幹濟其事故往見吝而无所得也<pb n="22a"/>六五幹父之蠱用譽象曰幹父用譽承以徳也<lb/>
　義曰譽者嘉美之稱也六五所以能幹父之蠱者蓋<lb/>
　承以其徳不在剛威而能代父之任承家之事又有<lb/>
　大中之道下應九二剛明之人用是所以得嘉美之<lb/>
　譽也象曰幹父用譽承以徳者言六五所以用譽者<lb/>
　非徒取于虚名也蓋以大中至正之徳承父之志以<lb/>
　治其事使社稷永固生靈受賜各遂其所而天下嘉<lb/>
　美之譽自然至矣<pb n="22b"/>上九不事王侯髙尚其事象曰不事王侯志可則也<lb/>
　義曰夫事治于始至于終則其事已成也大凡人子<lb/>
　之始竭力盡孝以事父而治于家人臣之始竭力盡<lb/>
　忠以事君而利于民及夫國家既濟功業既成榮問<lb/>
　既極而苟年德衰耗則必有止足之心而不累其位<lb/>
　退休歸老不事于王侯而自崇髙尊尚其事也象曰<lb/>
　不事王侯志可則也者言上九之不事王侯蓋有足<lb/>
　止之心髙尚之行可爲世俗之所法則也言聖人之<pb n="23a"/>　德始終如一无有衰耗若周公之輔于周亦卒于周<lb/>
　未聞髙尚其事也夫有周公之資則可爲自賢人而<lb/>
　下則不能无衰耗矣功業既成則休退宜也然世俗<lb/>
　所謂髙尚者内則无心于家不孝于父而幹其事外<lb/>
　則无心于國不忠于君而利其民但髙傲衣冠晦迹<lb/>
　山林逺去人迹此直豕鹿木石之伍耳非聖人言蠱<lb/>
　上之意也<lb/>
　　　臨<pb n="23b"/>䷒<hi>兑下坤上</hi>臨元亨利貞至于八月有凶<lb/>
　義曰按序卦云有事而後能大故受之以臨臨者大<lb/>
　也聖賢之人興立事業必自小以至于大故臨所以<lb/>
　次于蠱也然謂之臨者居上臨下之義也此卦之體<lb/>
　二陽漸進是聖賢興起君子之道得行有才德以臨<lb/>
　于天下也元亨利貞者天地之四德也夫聖賢興起<lb/>
　必有四德之備如春之生夏之長秋之成冬之固使<lb/>
　天下无一物不被其澤无一民不受其賜迺可以臨<pb n="24a"/>　于人也至于八月有凶者八月即周之八月今之六<lb/>
　月斗建未之時二隂生也臨卦二陽生即周之二月<lb/>
　今之十二月斗建丑之時也此言聖賢興起君子道<lb/>
　長而至于八月有凶者蓋聖人之㴱戒也言二陽始<lb/>
　進進而不已不顧隂氣之侵逼至于入月二隂之生<lb/>
　則其卦爲遯以至爲否隂氣漸進陽氣必消也猶君<lb/>
　子乘時得位以臨于人若不能㴱思極慮以防其失<lb/>
　使小人得乘隙而進則至于侵害矣故當此之時居<pb n="24b"/>　其安不忘其危在其治不忘其亂則可以久臨于天<lb/>
　下而无有危亂也<lb/>
彖曰臨剛浸而長説而順剛中而應大亨以正天之道<lb/>
也至于八月有凶消不久也<lb/>
　義曰浸漸也言所以爲臨者二陽始生其德漸進猶<lb/>
　君子得其時遇其君以漸而進于位興立事業以臨<lb/>
　于天下也故曰臨剛浸而長説而順者上坤為順下<lb/>
　兑爲悦也言剛浸而長是聖賢之人臨于天下有至<pb n="25a"/>　尊之勢至嚴之威也其勢至尊其威至嚴則卑賤之<lb/>
　俗疏逺之民其情曷以通而其恩曷以下哉是必有<lb/>
　仁義之化以悦順于民心使天下无不被其澤无不<lb/>
　受其賜彼皆悦然以順于上也剛中而應者此謂九<lb/>
　二以剛明之德而處下卦之中也凡臨人之道必須<lb/>
　下其身先于臣民以交接于下則下之志皆得上通<lb/>
　也大亨以正天之道也者夫聖賢在上既能悦而順<lb/>
　人以剛明之德先于臣民故能行元亨利貞之四德<pb n="25b"/>　以撫育萬民生成萬物此乃天之道也至于八月有<lb/>
　凶消不久也者此言二陽漸進至于八月二隂浸長<lb/>
　則陽道不久而消剝矣亦如君子之待其時不顧小<lb/>
　人之進使其少得勢則必侵害君子君子之道不久<lb/>
　而漸退矣然不曰七月者蓋其一隂始生小人之勢<lb/>
　尚弱未能爲害至于八月二隂既長則小人之道漸<lb/>
　盛而其黨漸熾故有侵害之事也聖人至此言之所<lb/>
　以㴱戒萬世居安思危之意也<pb n="26a"/>象曰澤上有地臨君子以教思无窮容保民无疆<lb/>
　義曰夫臨者居上以臨下也至髙天也至下地也今<lb/>
　不云天臨而曰澤上有地臨者蓋地之勢最附近于<lb/>
　澤而澤又依著于地是臨之象也君子法此之象汲<lb/>
　汲然惟恐一物之不被其澤故夜以思之晝以行之<lb/>
　焦心極慮施其教化以臨于民而无有窮已也又能<lb/>
　寛容保安之而无有疆畔也然則爲君子者不能思<lb/>
　其教化則不可臨于民者一也能教而不能寛容之<pb n="26b"/>　則不可以臨民者二也能容而不能保安之則不可<lb/>
　以臨民者三也須三者之道兼備而又有元亨利貞<lb/>
　之四德夫然後可以臨于民也<lb/>
初九咸臨貞吉象曰咸臨貞吉志行正也<lb/>
　義曰咸感也夫剛者必有至尊之勢至嚴之威以臨<lb/>
　于人今初九以剛明之才居一卦之下是聖賢之人<lb/>
　下其身以先于臣民者也夫既下其身以先之則天<lb/>
　下之民莫不感悦而從矣故曰咸臨既能下其身先<pb n="27a"/>　于人人皆從之則得其正而獲吉也象曰咸臨貞吉<lb/>
　志行正也者且聖賢之人非苟欲柔邪佞媚以取悦<lb/>
　于天下之人蓋上之臨下以仁義之化行己之道興<lb/>
　天下之利耳今初九以剛明之才處衆隂之下是其<lb/>
　志本行于正也<lb/>
九二咸臨吉无不利象曰咸臨吉无不利未順命也<lb/>
　義曰九二亦以剛明之才居下卦之中下其身以先<lb/>
　于臣民者也是以天下之人莫不感悦而歸之故曰<pb n="27b"/>　咸臨也吉无不利者初九雖能使人感悦而従之然<lb/>
　未得其中故但得貞吉而已九二以剛明之徳處下<lb/>
　卦之中則所爲无過與不及皆得中道而又居衆隂<lb/>
　之下能下其身以接于民則獲其吉而无所不利矣<lb/>
　象曰未順命也者此未字當爲羡文夫九二有剛明<lb/>
　之徳以臨于人天下皆感悦而歸之无有不順其命<lb/>
　者也而經文言未順命豈天下率歸而有未順命者<lb/>
　乎蓋易經傳之久其間不能无脱誤故此未字當爲<pb n="28a"/>　羡文也<lb/>
六三甘臨无攸利既憂之无咎象曰甘臨位不當也既<lb/>
憂之咎不長也<lb/>
　義曰甘者柔邪佞媚之道也六三不中不正又居兑<lb/>
　之極是過于柔佞也爲上者以此不正之行悦媚之<lb/>
　道而臨于人故謂之甘臨夫以不正之行佞媚之道<lb/>
　以苟且取譽于民雖苟得頃刻之悦一時之譽然于<lb/>
　天下之事終无所利矣故在書曰罔違道以干百姓<pb n="28b"/>　之譽者是也象曰既憂之无咎者言六三若能以己<lb/>
　之不正而反自思省以憂其危知甘佞爲非而變從<lb/>
　于正道則可以免咎悔也<lb/>
六四至臨无咎象曰至臨无咎位當也<lb/>
　義曰六四所履得正下應于初九剛明之援以臨于<lb/>
　人能至于臨下之道而得无咎也蓋上之臨下必得<lb/>
　其正道若一失于正而入于邪則下之從也若影響<lb/>
　之效固不可以无正也是以孔子曰其身正不令而<pb n="29a"/>　行苟不正其身雖令不從是上之臨下必由于正也<lb/>
　今六四以隂居隂是履得其正以此臨下則下无不<lb/>
　從是至于爲臨之道而獲其无咎也象曰至臨无咎<lb/>
　位當也者六四以隂居隂處不失正是能正一心以<lb/>
　正朝廷正朝廷以正百官正百官以正萬民正萬民<lb/>
　以正四方正四方則逺近莫不一于正誠由居當其<lb/>
　位而行得其正也<lb/>
六五知臨大君之宜吉象曰大君之宜行中之謂也<pb n="29b"/>　義曰知臨謂能用羣賢而任知以臨于人也六五以<lb/>
　隂柔之質居坤順之中履至尊之位得大中之道九<lb/>
　二有剛明之才五以至誠接納而信任之故天下之<lb/>
　賢莫不竭其聰明盡其才智以輔于己也能用天下<lb/>
　之賢以知而臨于人是得大君所行之宜而獲其吉<lb/>
　也故若堯舜之爲君而任臯䕫稷禹之徒是也象曰<lb/>
　大君之宜行中之謂也者夫天下至大生靈至衆居<lb/>
　上者以一耳一目不能周其視聴必得天下之賢才<pb n="30a"/>　以輔于己則可也今六五能任用剛明才智之臣以<lb/>
　臨于下是大君所行之中道莫尚于此<lb/>
上六敦臨吉无咎象曰敦臨之吉志在内也<lb/>
　義曰敦厚也坤爲博厚而上六處坤之極是能以敦<lb/>
　厚之道而下臨于人也吉无咎者六四六五皆有剛<lb/>
　明之援所以獲吉今上六雖有敦厚之德然下无正<lb/>
　應无剛明之助是本有咎矣必須吉而咎乃得免故<lb/>
　曰吉无咎象曰敦臨之吉志在内也者夫坤之體本<pb n="30b"/>　在于下今在上而其志樂于下復是志在于内也何<lb/>
　則蓋上六處一卦之極雖下无剛明之人以爲己助<lb/>
　然能以敦厚之徳附于二隂故三隂同志皆樂下復<lb/>
　是其志在内者也<lb/>
　　　觀<lb/>
䷓<hi>坤下巽上</hi>觀盥而不薦有孚顒若<lb/>
　義曰序卦云臨者大也物大然後可觀故受之以觀<lb/>
　觀者觀也此卦之體二陽在上是聖賢之人有剛明<pb n="31a"/>　之徳以臨觀于天下使天下之人莫不仰觀而化之<lb/>
　也觀盥而不薦者盥薦者皆祭宗廟所行之禮也盥<lb/>
　謂天子始入廟則必盥手酌鬱鬯于地以求幽隂之<lb/>
　時也薦謂三獻薦腥五獻薦熟之時也夫始盥之時<lb/>
　其禮簡畧故至誠之心恭肅之意莫不盡之若薦腥<lb/>
　熟之時則其禮已煩雖有强力之容恭懿之心則亦<lb/>
　倦怠矣是以聖人在上臨御天下必當如始盥之時<lb/>
　盡其至誠之心以爲天下所觀法也固不可如行薦<pb n="31b"/>　之時禮數煩劇其志懈怠則不能使天下之人觀之<lb/>
　以爲法則也有孚顒若者孚信也顒謂恭肅之貌也<lb/>
　若語助也言聖人既能盡至誠之心如始盥之時而<lb/>
　臨制天下則天下之人仰以法之皆以孚信而應之<lb/>
　其貌顒顒然盡其恭肅以應夫上也<lb/>
彖曰大觀在上順而巽中正以觀天下觀盥而不薦有<lb/>
孚顒若下觀而化也觀天之神道而四時不忒聖人以<lb/>
神道設教而天下服矣<pb n="32a"/>　義曰大觀在上者謂此卦以二陽居于上臨觀于下<lb/>
　使其教化浹洽而天下之所觀仰也順而巽者此以<lb/>
　二體而言下坤爲順上巽爲權也夫聖賢之人雖有<lb/>
　剛明之德以臨于下然在乎不自尊大不自髙抗凡<lb/>
　所作爲皆用柔順之道以下于民則天下之民悦而<lb/>
　從之无所懈倦而又示之以權變之道使民由之而<lb/>
　不知其所以然也中正以觀天下者夫觀有二義以<lb/>
　度而言之則謂之觀以目所觀亦謂之觀也此一句<pb n="32b"/>　指九五而言蓋以陽居陽又處上卦之中履至尊之<lb/>
　位有大正大中之徳以臨于天下使天下皆有所觀<lb/>
　法也觀天之神道而四時不忒聖人以神道設教而<lb/>
　天下服者此廣明其義也言下之人既觀上之道以<lb/>
　爲法則而聖人又觀天之道以爲法則也神道者隂<lb/>
　陽不測之謂也天運至神之道生育萬物春生夏長<lb/>
　秋成冬固使物皆遂其性而不可推測其用四時之<lb/>
　行无或差忒聖人法之亦以至神之道設爲仁義之<pb n="33a"/>　教以成治天下使天下之人各安其性而懐其業不<lb/>
　知其所以然而然也<lb/>
象曰風行地上觀先王以省方觀民設教<lb/>
　義曰夫風行于地上則无所不至物无不順生成萬<lb/>
　物萬物得其茂盛皆可以觀故曰觀之象也先王以<lb/>
　省方觀民設教者是先王觀此之象以省察四方之<lb/>
　利害觀視萬民之善惡而設仁義之教以行于天下<lb/>
　使一民一物皆得遂其生成而不失其所也<pb n="33b"/>初六童觀小人无咎君子吝象曰初六童觀小人道也<lb/>
　義曰按此卦二陽居上有剛明之徳爲天下之所觀<lb/>
　而天下之人莫不奔走以觀其道而爲法則也今初<lb/>
　六以隂弱之質最居其下而逺于剛陽不能上進以<lb/>
　求聖賢之道而觀之但冥冥然无所知識无所聞見<lb/>
　若兒童之所觀也故曰童觀小人无咎者言于小人<lb/>
　之道則得其无咎也何則夫小人之人天下之事无<lb/>
　所歸責但營保一身而已故不能進而觀聖賢之道<pb n="34a"/>　爲己之法則以至終身愚懵无能開發止爲兒童之<lb/>
　見此于小人所以无咎也君子吝者夫君子之人則<lb/>
　當求聖賢之道學聖賢之事業廣其視聽大其知識<lb/>
　以充己之道上思致君下思利民而成天下之事業<lb/>
　則君子之道畢矣今以童觀在下而君子之人苟亦<lb/>
　昧然无所聞見而不能明顯以求觀于上取法于聖<lb/>
　賢之人則誠可鄙吝也<lb/>
六二闚觀利女貞象曰闚觀女貞亦可醜也<pb n="34b"/>　義曰夫自外顯然而觀則謂之觀自内而觀則謂之<lb/>
　闚此六二一爻以隂柔之質居下卦之内遠于在上<lb/>
　二陽剛明之人不能往而從之惟在内闚竊而觀之<lb/>
　故曰闚觀也利女貞者夫居觀之時大觀在上而已<lb/>
　爲闚觀之道不能顯然而求觀其道以爲法則是但<lb/>
　利于女子之貞而已固不可爲君子之道何哉蓋女<lb/>
　子之職主于閨門之内不預外事故但自内而闚竊<lb/>
　于外耳故曰利女貞也象曰闚觀女貞亦可醜也者<pb n="35a"/>　言爲闚觀者于女子之行則可爲正其于君子誠可<lb/>
　以醜也蓋凡君子之人上必志于君下必志于民而<lb/>
　思兼濟于天下故皇皇汲汲以求聖賢之道若聖賢<lb/>
　在上則顯然而往觀之以廣己之視聽發己之才識<lb/>
　而成己之道以著天下之事業也今乃反爲女子之<lb/>
　事而闚竊以觀于人是誠足醜也<lb/>
六三觀我生進退象曰觀我生進退未失道也<lb/>
　義曰生謂風教之所自出也六三處下卦之上爲衆<pb n="35b"/>　人之長者也既爲衆人之長則風教號令皆自己出<lb/>
　也是以六三必下觀于民而察己之道其風教有過<lb/>
　于中者則俯而就之其風教有不及于中者則勉而<lb/>
　及之使進退俯仰皆至于道也然六三既有風教下<lb/>
　及于民而又曰進退何也蓋所履非至尊之位但居<lb/>
　一卦之上爲衆人之長耳象曰觀我生進退未失道<lb/>
　也者言六三雖非至尊之位以其風教之及于下而<lb/>
　又能察己之所出未至者則進之過中者則退之是<pb n="36a"/>　或進或退皆未失于道也<lb/>
六四觀國之光利用賓于王象曰觀國之光尚賓也<lb/>
　義曰夫大觀之時有其才有其德而又有其位爲天<lb/>
　下之所觀法者莫尚于九五也初六最遠之故曰童<lb/>
　觀六二居内不能顯然求觀故曰闚觀惟六四以隂<lb/>
　居隂履得其正而切近于九五是能上附于賢明之<lb/>
　君而求觀聖賢之道故朝廷之義宗廟之禮无所不<lb/>
　知仁義之道禮樂之事无所不習如是而進于朝廷<pb n="36b"/>　觀國之光輝故王者以之爲賓也且如舜以一匹夫<lb/>
　之賤登之朝堯與之迭爲賓主是有徳之使然也故<lb/>
　曰觀國之光利用賓于王象曰觀國之光尚賓也者<lb/>
　言六四既上附九五能觀國之光故主者尊尚其徳<lb/>
　體貌其位而以之爲賓也<lb/>
九五觀我生君子无咎象曰觀我生觀民也<lb/>
　義曰九五居至尊之位爲天下之所觀仰也風教號<lb/>
　令一出于已也是以下觀于民若民善則知己風教<pb n="37a"/>　之善也民惡則知己風教之惡也然而九五履正居<lb/>
　中而又處至尊之位以天下之大或風教有未至姦<lb/>
　邪有未去習俗未盡善禮樂未盡興則皆其咎也然<lb/>
　九五能觀察于民而脩飾于已使向之未至者皆趨<lb/>
　于道是君子居之則得其无咎也象曰觀我生觀民<lb/>
　也者夫觀流則可以知源視影則可以知表聖賢觀<lb/>
　民則可以知己政之得失也故常切切思省下觀于<lb/>
　民是以至于无咎也<pb n="37b"/>上九觀其生君子无咎象曰觀其生志未平也<lb/>
　義曰上九有剛陽之德居一卦之上非至尊之位故<lb/>
　不觀于民而爲民之所觀也然非至尊之位而爲天<lb/>
　下之所觀仰者則中庸所謂動而世爲天下法言而<lb/>
　世爲天下則者此爻是也是知爲天下之所觀則天<lb/>
　下之責歸之而萬民之法由之也若其言之一玷動<lb/>
　之一跌則天下莫不知之是有所咎也故上九即當<lb/>
　切切思省以觀己之所出使動息語黙皆合于道以<pb n="38a"/>　副天下之所觀法則是于君子而得无咎也象曰觀<lb/>
　其生志未平也者言上九有盛大之德爲天下之觀<lb/>
　仰然處于无位之地而權不在已又其責望既重故夕<lb/>
　思晝行常欲興天下利除天下害知其心志之未平也<lb/>
　　　噬嗑<lb/>
䷔<hi>震下離上</hi>噬嗑亨利用獄<lb/>
　義曰按序卦云可觀而後有所合故受之以噬嗑蓋<lb/>
　人以大才大徳爲天下之觀法使天下合心而歸之<pb n="38b"/>　也然則此卦自頤而得頤者上艮下震二陽居外四<lb/>
　隂在其内是其所養之道也今噬嗑即是九四矣一<lb/>
　陽居三隂之中如剛梗之物在于頤中必待噬而齧<lb/>
　之然後可得其合故若朝廷之上朋友之中閨門之<lb/>
　内有一小人間厠其間則爲君子良民之害故必須<lb/>
　刑罰竄殛之則君子之道得以行良民之志得以伸<lb/>
　心氣和同上下協合所以大通也故曰噬嗑亨也利<lb/>
　用獄者上體離爲明下體震爲動爲威夫刑獄之事<pb n="39a"/>　巧詐百端情僞萬狀至幽至隠而難察者也必得威<lb/>
　明之人施剛㫁之才以制之則姦僞可以刑服强梗<lb/>
　可以放逐而君子之道得行上下之志和合也<lb/>
彖曰頤中有物曰噬嗑噬嗑而亨剛柔分動而明雷電<lb/>
合而章柔得中而上行雖不當位利用獄也<lb/>
　義曰頤中有物曰噬嗑者夫剛梗之物在于頤中是<lb/>
　爲口頰之患噬齧之然後得合也噬嗑而亨者小人<lb/>
　爲君子良民之害必須刑戮之則上下之志合而大<pb n="39b"/>　通也剛柔分者離隂也爲柔爲明震陽也爲剛爲威<lb/>
　以威剛至明而用刑則君子小人分而无間厠也動<lb/>
　而明雷電合而章者夫有剛威之才而不能明察則<lb/>
　暴而傷于物有明察之才而不能剛威則柔懦而不<lb/>
　能立事是必威明兼濟則事无不立也今噬嗑之卦<lb/>
　動而且明雷電相合而和同故其道光顯而章著也<lb/>
　柔得中而上行雖不當位利用獄也者此指六五而<lb/>
　言也六五以柔順之道履得其中而居至尊之位夫<pb n="40a"/>　以柔而居至尊所行不得其位所處不當其位然猶<lb/>
　以居離明之中其性至明故利用于刑獄之事也何<lb/>
　則夫獄之情至深至隠其間姦僞利害出于萬狀故<lb/>
　非至明之君子則不能㫁制其事今六五所處雖不<lb/>
　得正然以其居離卦之中是其性至明故利用于獄也<lb/>
象曰雷電噬嗑先王以明罰勑法<lb/>
　義曰震爲雷故有威離爲火故有明有威有明能辨<lb/>
　小人之情用刑以去之此噬嗑之象也先王以明罰<pb n="40b"/>　勅法者言先王當有威明之徳有善必賞有惡必刑<lb/>
　所以明示其罰而正勅其法也<lb/>
初九履校滅趾无咎象曰履校滅趾不行也<lb/>
　義曰履校者以木械桎其足之謂也滅没也趾足趾<lb/>
　也初九居噬嗑之初是被刑之輕者也其罪惡未至<lb/>
　于大故但校滅其趾而已夫聖人之視民也如父母<lb/>
　之于赤子雖有罪豈忍加之刑戮哉蓋慮罪小之時<lb/>
　不爲之懲戒則必至于大惡故當此罪小之時加以<pb n="41a"/>　木械桎其足趾使其惡之不能行也故繫辭曰小人<lb/>
　不耻不仁不畏不義不見利不勸不威不懲小懲而<lb/>
　大誡此小人之福也言小人不仁不義見利則勸恃<lb/>
　威則懲此所以爲小人之福也象曰履校滅趾不行<lb/>
　也者言其當罪小之時用校以滅其趾使知其罪雖<lb/>
　小不可爲而不行也<lb/>
六二噬膚滅鼻无咎象曰噬膚滅鼻乘剛也<lb/>
　義曰膚者柔脆易嚙之物滅鼻者用刑之㴱也六二<pb n="41b"/>　以隂居隂又處下卦之中是得正且中也以此中正<lb/>
　之道用刑至當如嚙其柔脆之膚言其易而民服也<lb/>
　然下乘初九之剛故用刑大過至于滅鼻之㴱然以<lb/>
　居中履正用刑至當雖滅鼻而過于㴱察是亦无咎<lb/>
　也象曰噬膚滅鼻乘剛也者夫初九者過惡之小人<lb/>
　已乘于上當用刑以懲之所以至于滅鼻之㴱然非<lb/>
　專尚㴱刻蓋以乘初九之剛故也<lb/>
六三噬腊肉遇毒小吝无咎象曰遇毒位不當也<pb n="42a"/>　義曰腊肉者全乾之謂也六三居下卦之極是爲不<lb/>
　中以隂居陽是爲不正凡用刑之道有諸己然後可<lb/>
　以求諸人无諸己則不可責于人也今六三以不中<lb/>
　不正之行而刑人之過則人无有服從之者故若噬<lb/>
　腊肉之難也民心既不從怨懟既已結故非但不能<lb/>
　刑人將反招其害也故曰噬腊肉遇毒也小吝无咎<lb/>
　者言六三以不正不中而爲人之見害故小有所吝<lb/>
　然而居震動之上以柔順之質而應于上九剛明之<pb n="42b"/>　人則能辨民之邪正察獄之情僞是雖始有小吝終<lb/>
　亦自然无咎<lb/>
九四噬乾胏得金矢利艱貞吉象曰利艱貞吉未光也<lb/>
　義曰乾胏者肉之帶骨者也因有骨而乾愈于噬腊<lb/>
　肉之難也夫君子處得髙位而進輔于君以幹天下<lb/>
　之事者必有中正之徳徳既中正則刑一人而天下<lb/>
　服其罪賞一人而天下勸其善今九四處上卦之初<lb/>
　是不中也以陽居隂是不正也以不中不正之道而<pb n="43a"/>　刑于人則甚于噬腊肉之難也金剛也矢直也九四<lb/>
　履文明之始其體剛剛則果于行事明則辨于邪正<lb/>
　雖非中正猶有剛明故所行无不得其直然四本以<lb/>
　不中不正故當憂民之所不服慮惡之所不懲艱難<lb/>
　其心退有所懼而守之以正則可以責于人而人服<lb/>
　之故獲其吉也象曰利艱貞吉未光也者蓋由艱難<lb/>
　守正而後得吉是道未光大也<lb/>
六五噬乾肉得黄金貞厲无咎象曰貞厲无咎得當也<pb n="43b"/>　義曰噬乾肉者易于乾胏而難于噬膚也六五以文<lb/>
　柔處其至尊所行所爲皆合于道无過无不及以此<lb/>
　主刑賞之柄握生殺之權宜矣得黄金者黄中之色<lb/>
　也金者剛之物也夫㫁天下之獄必有中正剛明之<lb/>
　徳可也六五雖少失于正然以有離明之質行得中<lb/>
　道而能用刑者也貞厲无咎者言六五處至尊之位<lb/>
　有文明之徳然用刑雖少失于正而人有不服今若<lb/>
　堅守其正而常若危厲則无咎矣象曰貞厲无咎得<pb n="44a"/>　當也者言六五能守其正常若危厲則所行所爲无<lb/>
　不當也<lb/>
上九何校滅耳凶象曰何校滅耳聰不明也<lb/>
　義曰上九居卦之極罪之大者也何校滅耳刑之㴱<lb/>
　者也夫君子之人有善必勸勸之不已則小善至于<lb/>
　大善以至愚者必賢賢者必聖也小人則有惡不悛<lb/>
　以至積小惡至于大惡由小罪至于大罪也今上九<lb/>
　過惡之小人罪之至㴱者也夫小人之爲惡雖日有<pb n="44b"/>　聖人之教化聞于耳而不知遷善雖有聖人之刑罪<lb/>
　將及于身而不知改過以至積罪至大長惡不悛君<lb/>
　子雖欲愛之不可得也故此所以被刑之㴱校加于<lb/>
　首而滅没其耳凶禍所以及之也故繫辭云善不積<lb/>
　不足以成名惡不積不足以滅身小人以小善爲无<lb/>
　益而弗爲也以小惡爲无傷而弗去也故惡積而不<lb/>
　可揜罪大而不可解夫人之耳聽必聰也人之目視<lb/>
　必明也小人之耳非聵也目非瞽也日聞聖賢之教<pb n="45a"/>　化而不能飭身歸善以至陷于刑戮蓋積惡之久而<lb/>
　不知罪之㴱是聰不能自明也<lb/>
　　　賁<lb/>
䷕<hi>離下艮上</hi>賁亨小利有攸徃<lb/>
　義曰按序卦曰物不可以苟合而已故受之以賁賁<lb/>
　者飾也言物之既相合必有文章賁飾之也賁亨者<lb/>
　夫噬嗑之時則是聖人削鋤强梗强梗既鋤則可以<lb/>
　制作禮樂申明仁義施為教化設為文章以文飾之<pb n="45b"/>　則治道大通于天下矣小利有攸往者夫治天下必<lb/>
　有賢明之才處中正之位乃能興治立事今賁之上<lb/>
　九以陽居一卦之上在无位之地是不能大有所爲<lb/>
　故小利有攸往而已<lb/>
彖曰賁亨柔來而文剛故亨分剛上而文柔故小利有<lb/>
攸往天文也文明以止人文也觀乎天文以察時變觀<lb/>
乎人文以化成天下<lb/>
　義曰賁卦自泰而得坤之上六來居乾之九二此以<pb n="46a"/>　柔道文飾剛健之德也夫治國之道不可專于剛剛<lb/>
　則暴不可專于柔柔則懦剛柔相濟然後治道可成<lb/>
　何則兵革所以禦侮而不可久玩刑罰所以止姦而<lb/>
　不可獨用必有仁義禮樂文章教化以文飾之則天<lb/>
　下大通矣故曰柔來而文剛故亨分剛上而文柔故<lb/>
　小利有攸往者此言以泰卦乾之二分居坤之上是<lb/>
　分剛陽之道而文飾于柔徳也夫聖賢有剛健文明<lb/>
　之德則必履至尊之位總大任持大權乃可大有爲<pb n="46b"/>　于天下今以剛居无位之地是但小有所往而已天<lb/>
　文也者此以下廣釋文飾之義也按經但云天文也<lb/>
　上下相應不成義理當上有剛柔交錯四字蓋遺脱<lb/>
　故也言剛柔交相錯雜以成天文是天之文也若寒<lb/>
　暑相推而成四時日月相代而成晝夜隂陽相蕩而<lb/>
　成風雨雷霆此皆剛柔交錯天之文也文明以止人<lb/>
　文也者此以二體而言離下爲文明艮上爲止既有<lb/>
　文章之光明又能止靜是人之文也若夫君聖臣賢<pb n="47a"/>　上行下化仁義禮樂著于天下是國之文也父義母<lb/>
　慈兄友弟恭男正位乎外女正位乎内閨門之内和<lb/>
　諧肅穆是家之文也聖人舉此文明之道發于天下<lb/>
　國家以文成其治使刑罰措而不用兵革寢而不作<lb/>
　也觀乎天文以察時變觀乎人文以化成天下者天<lb/>
　文即前所謂也聖人上觀乎天文以察時之變若東<lb/>
　作西成南訛朔易雨暘風燠灾祥之類也聖人觀乎<lb/>
　人文使君明臣忠父慈子孝兄弟有禮長幼有序各<pb n="47b"/>　得其正故制作禮樂施爲政教以化成天下而成天<lb/>
　下之治也<lb/>
象曰山下有火賁君子以明庶政无敢折獄<lb/>
　義曰夫山有草木之茂而火明其下光明照于上有<lb/>
　賁飾之象也君子觀此之象以明舉其庶政庶政者<lb/>
　謂國家禮樂教化之道申明興舉之以文飾天下之<lb/>
　治以其繁而不以儉曰庶政无敢折獄者夫獄訟之<lb/>
　情至幽至隠者也其間姦詐萬狀情僞萬端必有剛<pb n="48a"/>　明之德則能别于寃枉決其是非而其情可得而見<lb/>
　今賁之象其明不遠到故聖人戒之言但可以明其<lb/>
　庶政而不可果敢而折獄也何則蓋獄事至重決而<lb/>
　行之則死者不復生刑者不復贖是必有剛明之徳<lb/>
　乃可決㫁其事曲直是非之情无所不當矣<lb/>
初九賁其趾舍車而徒象曰舍車而徒義弗乘也<lb/>
　義曰趾足也初九處賁之初有至明之性體于陽有<lb/>
　至剛之德是君子之人能以道義賁飾其身可行則<pb n="48b"/>　行可止則止不爲苟且是能賁飾其行趾也舍車而<lb/>
　徒者以卦體言之則初九之正應在于六四而與六<lb/>
　二相比六二上无正應欲求于初而初有剛明之德<lb/>
　確然守正惟義所在不顧六二而棄之但待其時而<lb/>
　往從六四之正應也猶君子之人能以道義飾于身<lb/>
　故車雖至貴若義不當乘則舍之徒雖至賤若義當<lb/>
　行則從而行之是所行所止皆惟義之所在也象曰<lb/>
　舍車而徒義弗乘也者六四逺也徒步勞也初九不<pb n="49a"/>　以遠且勞而必往之六二近也乘車安也初九不以<lb/>
　安而苟乘之是皆去就以義也<lb/>
六二賁其須象曰賁其須與上興也<lb/>
　義曰須者待也夫君子之進不可以躁必待其時有<lb/>
　其君往而可以行己之道則決然而進无累矣今六<lb/>
　二之爻上无正應是未可以往必退而待其時候可<lb/>
　進而進之故但以道義賁飾其身由中而行之以須<lb/>
　待而已象曰賁其須與上興也者夫六二所以賁飾<pb n="49b"/>　其身而待者蓋上无正應未可以往也已既无應而<lb/>
　切近于九三九三亦无其應近而相得故已能上與<lb/>
　九三合志同心以興起也猶居朝廷之間親其賢而<lb/>
　共成其治朋友之間亦能比其賢而能成其事業者也<lb/>
九三賁如濡如永貞吉象曰永貞之吉終莫之陵也<lb/>
　義曰夫六二以无正應未可以進故賁飾其身以須<lb/>
　其時而九三亦上无正應亦未可進故與六二同志<lb/>
　交相文飾交相濡潤候其時則進于朝輔其君以贊<pb n="50a"/>　成天下之治也故曰賁如濡如永貞吉者言九三既<lb/>
　與六二交相賁飾濡潤然非正應則當永長而守之<lb/>
　以正則得其吉也象曰永貞之吉終莫之陵也者言<lb/>
　能永守正道則外人不能間而侵陵之也<lb/>
六四賁如皤如白馬翰如匪宼婚媾象曰六四當位疑<lb/>
也匪冦婚媾終无尤也<lb/>
　義曰皤者潔白之貌六四以隂居陰履得正位而行<lb/>
　得正道能以五常之道飾其身修其行潔白其志使<pb n="50b"/>　君子之德成而无有玷缺也故曰賁如皤如白馬翰<lb/>
　如者言六四應在于初初有剛明之德而已有正一<lb/>
　之行能賁飾其身而又潔白其馬往而從之也匪冦<lb/>
　婚媾者婚媾謂㑹合也六四雖正應于初九若往而<lb/>
　就之必得㑹合然猶疑懼六三間于其間爲己之害<lb/>
　故言若非六三爲冦則與初九㑹合也象曰六四當<lb/>
　位疑也者六四之往應初九固无有不得然猶恐初<lb/>
　九爲六三之所間故云疑也匪冦婚媾終无尤也者<pb n="51a"/>　言六四履正位行正道又且賁飾其身潔白其志雖<lb/>
　六三爲冦于其間亦不能爲害故終无尤過也<lb/>
六五賁于丘園束帛戔戔吝終吉象曰六五之吉有喜也<lb/>
　義曰丘園謂敦實之地若務農重本之類也六五秉<lb/>
　柔中之徳居至尊之位而爲賁之主在初九則賁飾<lb/>
　其趾二又能待時而飾身至此則是賁飾已至即不<lb/>
　可更務文華而反賁飾于敦實之地使天下知其本<lb/>
　而務于農桑之事故國用豐阜民財充實而貨帛衆<pb n="51b"/>　多戔戔然而至盛也吝終吉者吝謂吝嗇也凡王者<lb/>
　治天下國用既阜民財既實則不可更務奢侈必當<lb/>
　吝嗇其財節儉其用然後終于富盛而獲吉也象曰<lb/>
　六五之吉有喜也者六五能施飾于敦實之地至于<lb/>
　財用繁盛復能儉嗇節用使上不匱于用度下不乏<lb/>
　于財力上下之情交相喜悦所以不惟獲吉而又有<lb/>
　喜慶之事也<lb/>
上九白賁无咎象曰白賁无咎上得志也<pb n="52a"/>　義曰夫此卦自賁趾至此上九賁道已成如白之受<lb/>
　采无入而不自得以人君之尊是始則勞于求賢而<lb/>
　急天下之治既得其賢又且逸于任使以至臻極治<lb/>
　之道自有爲而至无爲但守其質素无施而不可也<lb/>
　又君子之人始能治其心明其性飾其身至此可以<lb/>
　爲仁可以爲義爲禮爲智處于富貴富貴得其宜居<lb/>
　于貧賤貧賤得其道以至爲將爲相爲公卿无所施<lb/>
　而不可无有疑懼而動心者今上九處此之地其所<pb n="52b"/>　賁飾之道既備故用之天下則天下治用之一國則<lb/>
　一國安施之一家則一家肅進退出處皆得其宜而<lb/>
　无有過咎象曰白賁无咎上得志也者上九能以五<lb/>
　常之道修其身道義已成事業已備但至此則廣而<lb/>
　充之天下无不得其所是在上而其志得行也<lb/>
　<lb/>
　<lb/>
　周易口義卷四<lb/>
</p>

  </div>
            <div>
                <head>周易口義卷五</head>
    <p>
<pb n="1a"/>欽定四庫全書<lb/>
　周易口義卷五　　　　　宋　胡瑗　撰<lb/>
上經<lb/>
　　　剝<lb/>
䷖<hi>坤下艮上</hi>剝不利有攸往<lb/>
　義曰按序卦云飾然後亨則盡矣故受之以剝剝者<lb/>
　言五陰盛長一陽居其上勢微力弱始由一陰之生<lb/>
　漸至于盛以削剝羣陽㡬至於盡而萬物衰破之時<pb n="1b"/>　也其在人事則小人盛長而君子消剝之時也不利有<lb/>
　攸往者夫君子之所務上思忠于君下思利于民其一<lb/>
　謀一慮必以天下之利存于心小人則不然其意日<lb/>
　以殘賊良民侵削君子為務今剝之時君子消剝小<lb/>
　人盛長之際也君子若復有所往必見害于小人也<lb/>
彖曰剝剝也柔變剛也不利有攸往小人長也順而止<lb/>
之觀象也君子尚消息盈虚天行也<lb/>
　義曰剝者剝落之義柔陰也剛陽也夫天地之所以<pb n="2a"/>　成嵗功者在于陽也今隂氣盛長陽氣消剝則萬物<lb/>
　衰落而嵗功无成也人君所以共天位治天下者君<lb/>
　子也今小人盛長以至專權得勢而侵削君子也不<lb/>
　利有攸往小人長也者夫聖賢之爲心以仁義爲心<lb/>
　故三月无君則皇皇如也以天下之民失其所而安<lb/>
　在己也小人之意日在于殘賊故其氣不相合道不<lb/>
　相同今君子之所以不可進者以小人長也順而止<lb/>
　之觀象也者此以二體而言艮爲止坤爲順言小人<pb n="2b"/>　道盛君子言必見危動必見害故當觀其象量其勢<lb/>
　先時知幾素位而行居易俟命而外順小人内則止<lb/>
　而不行故可以全身遠害也中庸云天下有道其言<lb/>
　足以興天下无道其黙足以容言君子儉德避難之<lb/>
　道也又若小人道盛君子之人欲屏去之必當外順<lb/>
　其行以漸而止之則可以去也何則夫小人既盛而<lb/>
　君子若遽欲絶之則其勢必爲小人之所害故當遜<lb/>
　順其所爲觀其勢使之不能窺見其迹然後止之則<pb n="3a"/>　无有不可也君子尚消息盈虚天行也者天之道至<lb/>
　神也有隂陽之舒慘寒暑之往來四時之運行晝夜之<lb/>
　明晦消久則息盈久則虚以天道之大猶不免于此<lb/>
　君子之人道有通塞時有否泰理固然也是以可進<lb/>
　則進可退則退當消而消當息而息出處語黙皆以<lb/>
　時而動是如天之所行也<lb/>
象曰山附于地剝上以厚下安宅<lb/>
　義曰宅居也山本至髙地本至下今山反附著于地<pb n="3b"/>　是剝落之象也猶君子之道消而天下生靈失所不<lb/>
　得其安故凡居上者當此之時必先厚于其下所謂<lb/>
　厚下者蓋以仁義之道務農重本輕徭薄賦天下之<lb/>
　人衣食充足財用豐實而又安其所居使各得其所<lb/>
　如此是可謂治剝之道也何哉蓋國以民爲本本既<lb/>
　不立則國何由而治哉<lb/>
初六剝牀以足蔑貞凶象曰剝牀以足以滅下也<lb/>
　義曰牀者人之所藉以安身也足居牀之下初六最<pb n="4a"/>　處一卦之下民之象也言小人得位乘時藉勢恣其<lb/>
　姦惡以剝削于天下然爲剝亦有漸故自微而至于<lb/>
　著自下以至于上剝之始先剝于民夫民者君所賴<lb/>
　爲本也在書曰民惟邦本本固邦寧今小人在上肆<lb/>
　其姦惡奪民之財困民之力使之舍安而就危去存<lb/>
　而卽亡父母不能保而離散兄弟妻子不相守而逃<lb/>
　亡怨氣交而上下不通是其本已弱矣其本既弱則<lb/>
　君子之正道微蔑而不行是凶之極也<pb n="4b"/>六二剝牀以辨蔑貞凶象曰剝牀以辨未有與也<lb/>
　義曰按初六居一卦之下是民之象故曰剝牀以足<lb/>
　六四處上卦之下切近于君故曰剝牀以膚六二居<lb/>
　膚足之間是上下分辨之際以人事言之則是居君<lb/>
　民之間臣之位也始旣剝于民至此則剝于臣也夫<lb/>
　臣者國家之倚毘君所賴以安者也在詩曰濟濟多<lb/>
　士文王以寧今小人得勢侵迫于其君子使君子言<lb/>
　不得通道不得行國家斯无倚毘而君不得其所安<pb n="5a"/>　故至正之道消蔑而其凶愈大也象曰剝牀以辨未<lb/>
　有與也者夫君子之人在位而行道則天下之民物<lb/>
　得其生而受其賜故詩曰愷悌君子民之父母是民<lb/>
　必得君子而後生也今小人始既剝于民民被剝而<lb/>
　已困故不能爲助于君子至此君子又爲小人之所<lb/>
　剝也夫臣民既皆被其剝而受其害則此小人者天<lb/>
　下之所共惡衆人之所不與故象曰未有與也<lb/>
六三剝之无咎象曰剝之无咎失上下也<pb n="5b"/>　義曰剝之卦五隂盛長小人衆多同心協力以殘賊<lb/>
　良民侵剝君子爲意上九有剛明之才獨居一卦之<lb/>
　外而无有助之者今六三居下卦之上爲上九之正<lb/>
　應而能出乎其類獨異于羣衆不爲侵剝而有好賢<lb/>
　樂善之心應于上九之君子是于小人之中獨不爲<lb/>
　小人之行故雖在剝之時而得无咎也象曰剝之无<lb/>
　咎失上下也者言上下羣隂皆以侵剝爲志而獨六<lb/>
　三能上應于君子舍去小人之行而不與上下羣隂<pb n="6a"/>　同志<lb/>
六四剝牀以膚凶象曰剝牀以膚切近災也<lb/>
　義曰膚謂及其身也小人之爲剝自小以至大由外<lb/>
　而及内始則剝天下之民使皆墜于塗炭而不得其<lb/>
　安次又剝天下之賢使皆困躓而不得進臣民既已<lb/>
　剝盡遂及君子之身此凶之極也象曰剝牀以膚切<lb/>
　近災也者剝道愈㴱而災害愈切蓋天下之臣民既<lb/>
　已盡剝至此以及其身是災之切也故凡居上位者<pb n="6b"/>　必在知人賢者進之不肖者黜之使君子在上而小<lb/>
　人削迹自然侵剝之道无自入而不能行也故聖人<lb/>
　戒之<lb/>
六五貫魚以宮人寵无不利象曰以宮人寵終无尤也<lb/>
　義曰貫魚謂駢頭相次衆多之貌以人事言之則是<lb/>
　小人之衆若貫魚然也夫小人之行姦惡凶暴居一<lb/>
　郡則一郡被其害處一邑則一邑罹其殃況當天下<lb/>
　之權握天下之勢哉然王者不能无嬖幸之人但不<pb n="7a"/>　可恣已之情私天之祿以加厚之使其縱欲肆情<lb/>
　以殘天下故當御之以道使不能釁其毒也今六五<lb/>
　當至尊之位雖小人衆多如貫魚然但厚之田宅加<lb/>
　之金帛而不使竊天下之權如寵宮人而寵之則无<lb/>
　所不利也象曰以宮人寵終无尤也者言寵小人以<lb/>
　宮人之寵使不能有其權則于己身終无過尤也<lb/>
上九碩果不食君子得輿小人剝廬象曰君子得輿民<lb/>
所載也小人剝廬終不可用也<pb n="7b"/>　義曰此一卦以隂剝陽而陽氣幾至剝盡而上九獨<lb/>
　居其上不爲羣隂之所剝旣不爲隂之見剝至于建<lb/>
　子之月復于地中而再生萬物如碩大之果最居其<lb/>
　上而不見食于人則必有再生之象也以人事言之<lb/>
　猶君子守正執節明哲以保其身不爲小人之所害<lb/>
　至此將復其位而得行其道也君子得輿小人剝廬<lb/>
　者輿所以乘載于物廬所以安庇其身也此上九剝<lb/>
　極之時若以君子居之則削去小人之害施仁義于<pb n="8a"/>　天下使天下之民出于塗炭由之而得其乘載也如<lb/>
　復以小人居之則爲害愈㴱故不唯剝于一身以至<lb/>
　廬舍亦皆見剝而天下之民无所庇身而不能保存也<lb/>
　　　復<lb/>
䷗<hi>震下坤上</hi>復亨出入无疾朋來无咎反復其道七日來<lb/>
復利有攸往<lb/>
　義曰按序卦云物不可以終盡剝窮上反下故受之<lb/>
　以復言隂陽二氣有消長升降陽氣既剝盡則必來<pb n="8b"/>　復也然所謂復者是四月純陽用事其卦爲乾至于<lb/>
　五月則一隂剝一陽故其卦爲姤六月則二隂剝二<lb/>
　陽故其卦爲遯以至于七月爲否八月爲觀九月爲<lb/>
　剝十月爲坤是隂氣之極盛也至十一月則一陽之<lb/>
　氣濳復于黄鍾之宮以再生萬物而萬物得其亨通<lb/>
　也亦猶君子時有否泰道有消長始爲小人之所剝<lb/>
　及其乘時得位發其事業于天下其道大通故曰復<lb/>
　亨出入无疾者言陽氣有生物之心入于地中出于<pb n="9a"/>　地上物无違之疾之者猶君子有五常之質剛明之<lb/>
　徳量時復位天下之人无有違之而疾害者朋來无<lb/>
　咎者朋類也言一陽雖復于地中有生物之心然其<lb/>
　氣微弱未能獨成其功必得羣陽並進乃可以共濟<lb/>
　其事也亦猶君子求進其身欲行其道而或勢孤援<lb/>
　寡必不能獨成其事是必得其氣類才德相合者推<lb/>
　引而進則可以致君澤民而成治于天下乃可獲吉<lb/>
　而得其无咎反復其道者言陽氣自上而反復于地<pb n="9b"/>　以生萬物皆得其道猶君子之人復于其位進退皆<lb/>
　合其道七日來復者言陽氣消剝至于此凡歴七爻<lb/>
　以一爻爲一日故謂之七日然不謂月而言日者蓋<lb/>
　日爲陽聖人欲見其陽道來復之速故以七日言之<lb/>
　其實卽七月之間後復也利有攸往者言一陽之生<lb/>
　君子浸長小人浸衰則君子當此之時居其位行其<lb/>
　道所往无不利也<lb/>
彖曰復亨剛反動而以順行是以出入无疾朋來无咎<pb n="10a"/>反復其道七日來復天行也利有攸往剛長也復其見<lb/>
天地之心乎<lb/>
　義曰下震爲動上坤爲順言復之所以得亨者由剛<lb/>
　陽之氣反復于地又動而不失其柔順由是所以萬<lb/>
　物以生以成也言君子動而不妄行而不暴能觀其<lb/>
　時可進則進是以出入之間无有疾害之者皆由順<lb/>
　而動之之故也故曰剛反動而以順行是以出入无<lb/>
　疾朋來无咎反復其道七日來復天行也者夫天之<pb n="10b"/>　行有消有長有升有降謙者益之盈者流之故陽極<lb/>
　必剝隂極則復皆天道自然之理也故曰天行也利<lb/>
　有攸往剛長也者言剛陽漸長小人道消則是君子<lb/>
　之道長故所往而无不利也復其見天地之心乎者<lb/>
　夫天地所以肅殺萬物者隂也生成萬物者陽也天<lb/>
　地以生成爲心故常任陽以生成萬物今復卦一陽<lb/>
　之生潜于地中雖未發見然生物之心于此可得而<lb/>
　見也故董仲舒曰陽常居大夏以生育長養爲事以<pb n="11a"/>　此見天地之心在于生成而已猶聖賢之心以生成<lb/>
　天下爲心雖始復其位其事業未大被于天下而行<lb/>
　道之初已有生育之心也在太𤣥中首曰昆侖旁薄<lb/>
　幽夫昆侖天氣也旁薄地氣也幽晦也言天地之氣<lb/>
　始雖幽晦而不可見然生物之心可得而推矣故知<lb/>
　聖賢雖在幽晦之間而其心亦天地之心也而揚子<lb/>
　又爲之辭曰昆侖旁薄幽何爲也曰賢人天地思而<lb/>
　包羣類也是則天地聖賢之心可見也然天地以生<pb n="11b"/>　成爲心未嘗有憂之之心但任其自然而已故老子<lb/>
　曰天地不仁以萬物爲芻狗是雖有凶荒水旱饑饉<lb/>
　而未嘗憂而治之也若聖賢有天地生成之心又有<lb/>
　憂萬物之意是以其功或過于天地故繫辭曰鼔萬<lb/>
　物而不與聖人同憂但聖人无天地之權耳使其有<lb/>
　天地之權則凶荒水旱之類无得而致也故復卦之<lb/>
　初其生成之心可見也<lb/>
象曰雷在地中復先王以至日閉關商旅不行后不省方<pb n="12a"/>　義曰雷者陽之精也雷本行于天之上今復于地下<lb/>
　是復之象也先王觀此象于冬至微陽始生之時閉<lb/>
　其門關而禁止其商旅后者天子諸侯之通稱方事<lb/>
　也天子諸侯于此微陽始生之時而又不省視其事<lb/>
　也<lb/>
初九不逺復无祗悔元吉象曰不逺之復以脩身也<lb/>
　義曰羣陽剝盡而純隂用事獨此一陽反于地下以<lb/>
　萌生萬物是其復之初而來復之速者也猶賢人君<pb n="12b"/>　子凡思慮之間一有不善則能早辨之使過惡不形<lb/>
　于外而復其性于善道惟聖人得天性之全故凡思<lb/>
　慮之間未有一不善故發而皆中于道賢人而下則<lb/>
　其性偏于五常之道有厚有薄情欲之發有邪有正<lb/>
　故于心術之間思慮之際不能无所汨惟大賢君子<lb/>
　爲能治心明性知其有不善而速改之不能形于外<lb/>
　故可以无大悔吝而獲元大之吉也祗即大也象曰<lb/>
　不遠之復以脩身也者言聖人君子于思慮有所不<pb n="13a"/>　善而能速改之以至由小賢至于大賢由大賢至于<lb/>
　聖人自古及今有能行之者惟顔子一人而已故先<lb/>
　聖繫辭釋此爻獨以顔子配之曰顔氏之子其殆庶<lb/>
　幾乎有不善未嘗不知知之未嘗復行也是君子凡<lb/>
　于思慮之間未精審其可否邪則改之正則從之勿<lb/>
　謂人所不見衆所不聞而輒自寛假以有諸内必彰<lb/>
　于外也蓋有諸中必形于外發于心必施于四支在<lb/>
　中庸曰君子戒慎乎其所不覩恐懼乎其所不聞莫<pb n="13b"/>　見乎隠莫顯乎微故君子慎其獨也是則人之有過<lb/>
　患不知之知而改之則无有不至于善者也故聖人<lb/>
　于此言不遠之復是君子脩身之法也<lb/>
六二休復吉象曰休復之吉以下仁也<lb/>
　義曰六二以隂居隂得正者也在下卦之中得中者<lb/>
　也下近于初附近于仁賢者也既中且正而又附于<lb/>
　初九之賢故得休美而復其善道以獲其吉也<lb/>
六三頻復厲无咎象曰頻復之厲義无咎也<pb n="14a"/>　義曰頻蹙也六三處不得其正行不得其中又違于<lb/>
　仁則是過惡之人也以過惡之人居下卦之上猶愈<lb/>
　于上六昏迷不復之人故此六三必待頻蹙强勉而<lb/>
　後能復也則中庸所謂有勉强而行之者此是也然<lb/>
　猶頻蹙勉强而復則當常自思省憂懼以爲危厲在<lb/>
　前而不敢爲于邪惡以改過遷善則可以獲其无咎也<lb/>
六四中行獨復象曰中行獨復以從道也<lb/>
　義曰四居位得正雖非其中然于五隂之間而獨得<pb n="14b"/>　其中雖遠于初而與之爲正應傑然而復于善以從聖<lb/>
　賢之道也象曰中行獨復以從道也者言初有聖賢<lb/>
　之資而六四爲之正應是能從于聖賢之道也故揚<lb/>
　子曰希驥之馬亦驥之乘希顔之人亦顔之徒正此<lb/>
　謂也<lb/>
六五敦復无悔象曰敦復无悔中以自考也<lb/>
　義曰六五處坤之體有敦厚之德居上卦之中有大<lb/>
　中之道夫有敦厚之德則思慮不及于邪而動无躁<pb n="15a"/>　妄有大中之道則所行无過與不及如是故能治心<lb/>
　明性以復于善道而悔吝亡矣象曰敦復无悔中以<lb/>
　自考也者五有敦厚大中之道以自考察己之思慮<lb/>
　有不善未常不復于善也<lb/>
上六迷復凶有災眚用行師終有大敗以其國君凶至<lb/>
于十年不克征象曰迷復之凶反君道也<lb/>
　義曰復道貴于速上六處卦之極而居復之終是其<lb/>
　心昏迷而終不能復者不能復則邪惡著見凶之道<pb n="15b"/>　也夫自外而來曰災自己所招曰眚言其心昏迷而<lb/>
　恣私邪私邪既積過惡顯著則天地所不與鬼神所<lb/>
　共怒而外來之災自招之眚所以皆至也用行師終<lb/>
　有大敗以其國君凶者夫以迷復之道而用兵行師<lb/>
　以伐于人必不能克勝而終至于大凶敗以血肉生<lb/>
　靈虚竭帑藏以累其君凶之極也至于十年弗克征<lb/>
　者十數之極也言用事而行師以致大敗雖十年之<lb/>
　間終不能興起征伐之事象曰迷復之凶反君道也<pb n="16a"/>　者夫君所以主宰天下司牧生民今用此迷復之道<lb/>
　行師以征伐于人以致有大敗是反君所行之道者<lb/>
　也然特以行師言者蓋舉其重者言之即它可知矣<lb/>
　　　无妄<lb/>
䷘<hi>震下乾上</hi>无妄元亨利貞其匪正有眚不利有攸往<lb/>
　義曰按序卦云復則不妄矣言君子之人既能先復<lb/>
　其性邪惡不萌于心而善道充積于内以發于外无<lb/>
　有非妄之事矣然而具天地生成之四德者蓋以四<pb n="16b"/>　海至廣生靈至衆情僞萬狀聖人在上必有天地四<lb/>
　德之備然後可使天下之人服而化之无有非妄之<lb/>
　行故有仁以濟之使皆遂其性而樂其生以至有禮<lb/>
　以節之有刑以齊之有政以正之餘則乾卦言之備<lb/>
　矣以其具是四德而有天下則天下信无非妄者也<lb/>
　其匪正有眚不利有攸往者言聖人在上旣有四德<lb/>
　以及于天下則天下莫不一歸于正而无敢有非妄<lb/>
　之行者然而上下之間或有一不正之人欲以非妄<pb n="17a"/>　之行而有所往則必无所利故有自招之眚所以致也<lb/>
彖曰无妄剛自外來而爲主于内動而健剛中而應大<lb/>
亨以正天之命也其匪正有眚不利有攸往无妄之往<lb/>
何之矣天命不祐行矣哉<lb/>
　義曰剛卽陽也无妄由否卦而來是乾之一陽自外<lb/>
　而來居于内卦之初是爲主于内卦也動而健剛中<lb/>
　而應大亨以正天之命也者上乾爲健下震爲動剛<lb/>
　中謂九五也應謂六二也夫有其君而无臣則无妄<pb n="17b"/>　之道不能行有臣而无君固不可得而行今九五有<lb/>
　剛明之德而爲之君六二有柔正之德而爲之臣君<lb/>
　倡于上臣和于下相成以道然後以元亨利貞之四<lb/>
　德以被天下其威命之行莫不懾服而天下之人悚<lb/>
　然不能爲非妄此天之威命也其匪正有眚不利有<lb/>
　攸往者言聖人有威德及于天下雖父子昆弟之間<lb/>
　州閭鄉黨之内莫敢有一于不正而非妄者或有不<lb/>
　正之人非妄而欲有所往則无所利而災眚及之也<pb n="18a"/>　无妄之往何之矣天命不祐行矣哉者言无妄之世<lb/>
　以有妄而行復何所往哉之即往也祐福也言君之<lb/>
　威德被于下所至无有敢犯之者若其復有非妄不<lb/>
　正之行則是犯天之威命而天必不福祐也其可行<lb/>
　之哉<lb/>
象曰天下雷行物與无妄先王以茂對時育萬物<lb/>
　義曰夫雷之行于天下萬物无不聳動兢懼而不敢<lb/>
　爲妄如君之威德發于上而被于下天下之人聳然<pb n="18b"/>　聽從而无敢有妄也是以先王茂對此无妄之時則<lb/>
　宜如何哉固當盡仁愛之道以養育萬物使天下各<lb/>
　遂其所各安其業以至鰥寡孤獨皆得其所養如此<lb/>
　則可以使天下之人久于无妄之道也何則蓋天既<lb/>
　以无妄而在上者苟不養育之則未見使天下終久<lb/>
　而不爲非妄者也<lb/>
初九无妄往吉象曰无妄之往得志也<lb/>
　義曰夫君子有剛明之才足以致天下于无妄者必<pb n="19a"/>　得剛明之君然後可以行己之道今初九有剛明之<lb/>
　才而九五爲剛明之君若往而輔之則施己之威德<lb/>
　于天下而天下之人不敢爲非妄自然成其治以此<lb/>
　而行必其吉也象曰无妄之往得志也者夫賢人君<lb/>
　子有兼濟天下之心則必遭時遇主日行其道致天<lb/>
　下于无妄此君子之志也今初九能然是其志得行矣<lb/>
六二不耕穫不菑畬則利有攸往象曰不耕獲未富也<lb/>
　義曰耕者田事之始也穫者收成之終田一嵗曰菑<pb n="19b"/>　三嵗曰畬今六二以柔順之質居中履正上有剛明<lb/>
　之君倡威令于天下是待君倡而後和令而後行如<lb/>
　此謂不擅君之權不竊君之美是若農不耕而穫不<lb/>
　菑而畬皆所以代事之終而成君之美則所往而无<lb/>
　有不利也象曰不耕穫未富也者人臣之道貴其成<lb/>
　君之事而代君之終也苟或居事之先爲物之倡則<lb/>
　是竊君之美而自居其富盛也今二乃能不耕而穫<lb/>
　不菑而畬是能待君倡而後和以代君之終是不居<pb n="20a"/>　于富盛者也<lb/>
六三无妄之災或繫之牛行人之得邑人之災象曰行<lb/>
人得牛邑人災也<lb/>
　義曰夫居无妄之時必有剛明之德履中蹈正然後<lb/>
　可以致天下于无妄也今六三以不中不正之身處<lb/>
　无妄之時是有妄之人也以有妄之人欲治于无妄<lb/>
　之世則上下所不容故災害及之也故曰无妄之災<lb/>
　或繫之牛行人之得者牛即治田之具也六三既以<pb n="20b"/>　不中不正而又欲擅君之權竊君之美不待倡而和<lb/>
　不待令而行乃如不穫而耕不畬而菑故爲或人之繫<lb/>
　其牛以至行道之人皆可以奪而得之也邑人之災<lb/>
　者六三以不中不正爲非妄之人雖父子昆弟之間<lb/>
　有所不容故不唯已有其災至于己之所屬之人亦皆<lb/>
　爲其所累而受其災也<lb/>
九四可貞无咎象曰可貞无咎固有之也<lb/>
　義曰夫居无妄之時必有至正之德則可以免咎今<pb n="21a"/>　九四以陽居隂以位言之未居其正也然而以剛健<lb/>
　而履以柔順之位是尚謙也如此則是可守其正道<lb/>
　而得免其咎也何則蓋已本有剛明之才今雖履不<lb/>
　正然以尚謙故可以從正而免咎象曰固有之也者<lb/>
　言九四以剛直免咎蓋于己之德性素有之故曰固<lb/>
　有之也<lb/>
九五无妄之疾勿藥有喜象曰无妄之藥不可試也<lb/>
　義曰藥所以疏決壅滯攻治其疾者也今九五以剛<pb n="21b"/>　明之德居至尊之位下有六二柔順之臣爲己之輔<lb/>
　共致无妄之治則君臣之間无不正朝廷之上无不<lb/>
　治萬民无不安若其間一有邪佞之干紀及邊鄙有<lb/>
　小小之冦皆非己之所招亦不足興兵撓衆以動中<lb/>
　原但在得其人則自然可平矣如有小小之疾不須<lb/>
　用藥以攻治之但保安其身則疾自愈矣若復以毒<lb/>
　藥攻之則是自取傷敗耳如秦漢之君竆兵黷武長<lb/>
　征遠伐以至反被其害也故无妄之時有其疾不試<pb n="22a"/>　其藥則自獲其安而有喜也<lb/>
上九无妄行有眚无攸利象曰无妄之行窮之災也<lb/>
　義曰无妄之世无一民一物不以正相守而不敢爲<lb/>
　非妄今上九居卦之極在无位之地失中正之道于<lb/>
　无妄之時爲衆之所不容行則有災復何所利<lb/>
　　　大畜<lb/>
䷙<hi>乾下艮上</hi>大畜利貞不家食吉利涉大川<lb/>
　義曰按序卦云有无妄然後可畜故受之以大畜夫<pb n="22b"/>　君子之人既能復其性明其心不爲非妄而從于正<lb/>
　道然後可以大有所畜止于邪曲之人也然小畜則<lb/>
　巽在上乾在下巽爲隂其性柔順故不能畜之于始<lb/>
　而終止之故爲小畜之象大畜則艮在上乾在下艮<lb/>
　爲陽其性正靜故能止畜于始而終有天衢之亨是<lb/>
　爲大畜之卦也利貞者夫乾者剛健君父之象夫以<lb/>
　君雖尊不能无邪曲之欲而臣下能止畜之者必有<lb/>
　大正之德然後可以輔歸于正道也不家食吉者夫<pb n="23a"/>　人君之治天下必有貴爵重祿養于賢者使天下之<lb/>
　賢皆進于朝廷受祿于國而不食于家故邪欲不行<lb/>
　而正道日興以樹成天下之治而獲其吉也利涉大<lb/>
　川者人君既得天下大正之人進輔于已而止畜已<lb/>
　之邪欲如此則固可以成天下之治雖有大險大難<lb/>
　亦得以共濟之也<lb/>
彖曰大畜剛健篤實輝光日新其德剛上而尚賢能止<lb/>
健大正也不家食吉養賢也利涉大川應乎天也<pb n="23b"/>　義曰因二體以釋大畜之名剛健謂乾有剛健之德<lb/>
　篤實謂艮有篤實之德言所以能大畜者由君有剛<lb/>
　健之德以接于下臣有篤實之德以輔于上君臣之<lb/>
　間皆有如此之德故其心志相同道又相協既能相<lb/>
　交則上雖有邪僞之心亦莫由而發夫如是故正道<lb/>
　日以行治道日以廣輝耀光明而其德日以増新也<lb/>
　剛上而尚賢者剛艮也蓋艮有剛陽之德夫乾爲至<lb/>
　剛本居于上今反居下是猶人君有至尊之勢至嚴<pb n="24a"/>　之威而能崇尚有德及禮下賢人使之畜己之邪欲<lb/>
　成己之治道所以師尚而貴寵之也故孟子曰湯之<lb/>
　于伊尹學焉而後臣之故不勞而王桓公之于管仲<lb/>
　學焉而後臣之故不勞而霸然觀孟子之意言人君<lb/>
　之于臣有大正大賢之道必當尊寵而禮下之不<lb/>
　以爲臣而師事之然後可以輔于己而歸正道也能<lb/>
　止健大正者健謂乾夫人君有威嚴之勢而臣能止<lb/>
　之必有大正之道則可也是故漢武不冠不見汲黯<pb n="24b"/>　夫以汲黯之才但一直臣耳然尚畏憚之如此則其<lb/>
　大正至賢之臣其君之畏敬可知矣不家食吉養賢<lb/>
　也者人君旣禮下于賢而祿養之使賢者皆進而願<lb/>
　立于其朝以輔翼于君而止畜君之邪欲以贊成其<lb/>
　治道也利涉大川應乎天也者應謂六四六五之應<lb/>
　于乾之初九九二猶君能接于臣臣又應于君君臣<lb/>
　之間道義相同一志而共濟天下之難也<lb/>
象曰天在山中大畜君子以多識前言往行以畜其德<pb n="25a"/>　義曰至髙至大者天也而物不可畜今山能包藴之<lb/>
　故假象得大畜之義也君子觀此之象而多識前聖<lb/>
　之言之行以自藴畜其己之德也何則君子之人雖<lb/>
　有五常之性苟不該博古道亦不能成之是必多聞<lb/>
　博識然後道業可以成也夫以堯舜禹大聖人而稽<lb/>
　古孔子習于周公是雖有聖人之資未有不學而能<lb/>
　至也<lb/>
初九有厲利己象曰有厲利己不犯災也<pb n="25b"/>　義曰夫乾君之象也以君之至尊有天下之勢必不<lb/>
　能无邪欲侈縱之心有邪欲侈縱而不戒之則必至<lb/>
　危厲故書曰欲敗度縱敗禮以速戾于厥躬是言縱<lb/>
　欲之事不可不戒今初有剛明之才而邪欲之情欲<lb/>
　縱是有危厲也利己者已止也言初九之剛將欲行<lb/>
　而上有六四爲之正應是大正之臣處君之左右以<lb/>
　止畜君之邪欲故雖有剛欲驕侈之心不得以萌以<lb/>
　騁使其所行之事皆從于正道如是則无所不利象<pb n="26a"/>　曰有厲利己不犯災也者言始雖有厲而得大正之<lb/>
　臣以止畜之使己之邪欲不行而從于正故不至犯<lb/>
　于災害之事而反從于吉也<lb/>
九二輿説輹象曰輿説輹中无尤也<lb/>
　義曰輹輪輹也九二亦以剛明之質又居卦之中是<lb/>
　人君有剛欲之心欲上行而初已止畜之又上應于<lb/>
　大正之臣爲之輔佐故二能恐懼戒愼其剛欲之心<lb/>
　已止而不敢行如車輿之説其輪輹而不能進也象<pb n="26b"/>　曰輿説輹中无尤也者言二雖有剛欲之情而已得<lb/>
　大正之臣止畜之且已本有剛明之才能自思省于<lb/>
　已故由其中而无有尤過也然則大凡人君不能无<lb/>
　邪欲但患其諂佞之臣逢迎其惡導贊其非則終不<lb/>
　能反之于善今初曰有厲利己二曰輿説輹是得其<lb/>
　良臣而能反于善者也<lb/>
上九良馬逐利艱貞曰閑輿衛利有攸往象曰利有攸<lb/>
往上合志也<pb n="27a"/>　義曰夫初欲上進以其得大正之臣居于左右以止<lb/>
　畜之至于九二其邪惡已不行故此九三則言進退<lb/>
　皆合于正道以至凡所行之事无所不可如馴良之<lb/>
　馬馳逐于大道之上也利艱貞者言九三所爲之事<lb/>
　雖皆合于正道然必常得大正之臣以居于左右而<lb/>
　艱難守正乃可以獲吉也曰閑輿衛利有攸往者衛<lb/>
　侍從也皆所以爲行道之具也言旣有賢正之臣以<lb/>
　輔于君而又能艱難守正猶恐所爲之事或有過失<pb n="27b"/>　故曰閑習其行道之具使无有過差而一歸于正故<lb/>
　所行无不利也疏謂雖曰有人閑閡車輿之意非也<lb/>
　象曰利有攸往上合志也者言此所以无往不利由<lb/>
　上九大賢之臣以至正之道贊輔于已而能崇敬禮<lb/>
　下之其心志相合道又相符契故也<lb/>
六四童牛之牿元吉象曰六四元吉有喜也<lb/>
　義曰童牛者犢牛而无角者也六四居艮之始以隂<lb/>
　居隂居得其正而下有初九之剛爲己之應而初居<pb n="28a"/>　乾之體是君有剛志而欲上行已以大正之道居其<lb/>
　左右以畜止之然初九又有至剛之才至明之性而<lb/>
　能服其義故六四得以正道而止畜之猶无角之牛<lb/>
　而又制之于牢牿言其易也元吉者言四既以大正<lb/>
　之道使其君邪欲不行故正道日舉而得其元大之<lb/>
　吉也象曰六四元吉有喜也者言臣旣能制君之邪<lb/>
　欲君又樂從之而不行故上下相得交相喜悦也故齊<lb/>
　景公從晏子之言而大悦孟子稱其詩曰畜君何尤<pb n="28b"/>　畜君者好君也言景公欲騁遊樂而晏子以正道止<lb/>
　之是有愛君之心故君臣相悦而无過也<lb/>
六五豶豕之牙吉象曰六五之吉有慶也<lb/>
　義曰豶豕者豭豕而見豶者也牙牙杙也所以繫物<lb/>
　也六五居艮之體有大中之德柔順之質而應于九<lb/>
　二九二居乾之體有其剛欲而又有六五爲大正之<lb/>
　臣居輔左右故二亦有大中之才剛明之性能服道<lb/>
　知義禮下于賢其剛欲不行而從于正道故六五畜<pb n="29a"/>　止之易如豶豕之牙也夫豕者蹢躅躁動之物難于<lb/>
　制畜者也今見豶而又繫之牙杙之上是其易制也<lb/>
　吉者言君之邪欲旣不能行是吉之道也然六四言<lb/>
　元吉而此但言吉者蓋初九邪欲萌而六四能制之<lb/>
　夫居事之始至難者也而四能畜之是以獲元大之<lb/>
　吉至于九二則是其邪欲已止而不行六五但安然<lb/>
　以正道而輔之故但言其吉蓋其止之又易也象曰<lb/>
　六五之吉有慶也者言四元吉而有喜此但吉而言<pb n="29b"/>　有慶者蓋六四是事之始其君之剛欲將萌而能畜<lb/>
　之故但有喜而已蓋未知其久長之效也至此六五<lb/>
　則是其邪欲已盡不行故其正道日舉而君至于无<lb/>
　爲大興天下之治不惟有喜而至于有福慶也<lb/>
上九何天之衢亨象曰何天之衢道大行也<lb/>
　義曰按小畜以巽體居乾之上故不能止畜于其始<lb/>
　而上九止極有旣雨之象此大畜以艮體處乾上故<lb/>
　能止畜于始初曰有厲利己二曰輿説輹三曰良馬逐<pb n="30a"/>　四曰童牛之牿五曰豶豕之牙至此上九其正道已<lb/>
　成而有天衢之亨言其大正之道大行于天下如天<lb/>
　之有衢路坦然可以通之且經文有何字推尋其義<lb/>
　殊无所適蓋傳寫者因象辭有之故遂加之也象曰<lb/>
　何天之衢道大行也者何者設問之辭言上九何以<lb/>
　得天之衢亨蓋以其正道之大行通達于天下也<lb/>
　　　頤<lb/>
䷚<hi>震下艮上</hi>頤貞吉觀頤自求口實<pb n="30b"/>　義曰按序卦云頤養也蓋旣止畜于邪欲必正道以<lb/>
　養之也故大畜然後受之以頤然得謂之頤者蓋二<lb/>
　陽居其外四隂居于内陽爲實隂爲虛外實而内虛<lb/>
　口頷之象頤養之義也貞吉者言所養得其正則獲<lb/>
　吉也觀頤者言觀它人之所養能得正道則已法而<lb/>
　效之若不得其正道則已革而去之自求口實者此<lb/>
　觀己之所養也口實是養身之具故當常自求觀己<lb/>
　之所養而從于正道也<pb n="31a"/>彖曰頤貞吉養正則吉也觀頤觀其所養也自求口實<lb/>
觀其自養也天地養萬物聖人養賢以及萬民頤之時<lb/>
大矣哉<lb/>
　義曰言人之所養惟在于正故上以仁義之道養于<lb/>
　下使生靈遂性予天下之人以安在下者必勤身竭<lb/>
　力以養其上故君能以仁義養于民則謂之聖君臣<lb/>
　能以忠信奉養其上則謂之賢臣民能厚衣食以養<lb/>
　其家則謂之良民士能充五常以養其身則謂之君<pb n="31b"/>　子是所養皆得其正則獲吉也觀頤觀其所養也者<lb/>
　言觀人所養得其正則君子取以爲法不得其正則<lb/>
　禍害生故君子取以爲鑒也自求口實觀其自養者<lb/>
　言君子之人既能觀人之所養又復觀己之所養若<lb/>
　皆得其正則无不得其安也天地養萬物者此以下<lb/>
　又廣明頤養之義言天地以隂陽二氣流布于四時<lb/>
　發而爲日月風霆散而爲雨露霜雪使蠢動萬類皆<lb/>
　遂其性而安其所此天地所以能養于萬物者也聖<pb n="32a"/>　人養賢以及萬民者言聖人法天地所養之道而頤<lb/>
　養天下之民然四海之廣一人不可以獨治教化不<lb/>
　可以遍及擇天下之賢于衆人者爲公爲卿爲守爲<lb/>
　宰班祿以養之使其宣君之教化行君之仁政代君<lb/>
　司牧所以養天下之民也言聖人之有天下必先養<lb/>
　賢然後及民也頤之時大矣哉者言頤之時大將以<lb/>
　使上下内外大小所養皆得其正故先聖重嘆美之<lb/>
象曰山下有雷頤君子以慎言語節飲食<pb n="32b"/>　義曰上艮爲止下震爲動上止下動是頤頷之象也<lb/>
　君子觀此之象先慎其言語節其飲食以安養其身<lb/>
　也夫言語由口而出不慎則榮辱隨之飲食從口而<lb/>
　入不節則患害隨之故君子必當慎重其言語而不<lb/>
　妄發以養其德節止其飲食使皆得其宜以養其身<lb/>
　如是身所以安道德所以成也<lb/>
初九舍爾靈龜觀我朶頤凶象曰觀我朶頤亦不足貴也<lb/>
　義曰龜所以知人之吉凶猶人之明智也凡賢人君<pb n="33a"/>　子居于卑下或貧賤而不得其所養者必須韜藏仁<lb/>
　義卷懐道德俟其時需其命不躁求妄進然後可以<lb/>
　自得其所養也故禮曰儒有席上之珍以待聘又孟<lb/>
　子曰天有爵刖人爵從之是君子有道藴于身而能<lb/>
　俟時須命自然得其所養也今初九有剛明之才足<lb/>
　以自養其正然以居震動之初故不能守己之道而<lb/>
　躁求妄進舍己之明智而觀它人之所養若它人之<lb/>
　居崇髙富貴而已乃朶動其頤是凶之道也象曰觀<pb n="33b"/>　我朶頤亦不足貴者言君子无祿而富无爵而貴以<lb/>
　其道在已也今初九有其道而不能自守以待其時<lb/>
　有明智而不能自保以俟其養爲天下之人所賤故<lb/>
　曰亦不足貴也<lb/>
六二顛頤拂經于丘頤征凶象曰六二征凶行失類也<lb/>
　義曰夫自上而反下謂之顛夫爲下者勤身竭力以<lb/>
　奉于上此其常道也今六二无正應而下近初九之<lb/>
　剛故因而反養于初自上而養于下故曰顛頤且爲<pb n="34a"/>　下不能以道養于上而反養于初是拂違其常道如<lb/>
　履于丘墟不平之地而爲養也故曰拂經于丘頤居<lb/>
　下不養于上而養于下則是拂違常道以此而行凶<lb/>
　之至矣象曰六二征凶行失類也者夫居上養下在<lb/>
　下養上此常道也今二反養于下是所行失其類也<lb/>
六三拂頤貞凶十年勿用无攸利象曰十年勿用道大<lb/>
悖也<lb/>
　義曰拂亦違也夫所養之道得其正則獲吉故彖所<pb n="34b"/>　謂養正則吉也今六三以隂居陽是履不得其位行<lb/>
　不得其正正旣失之是拂違所養之道也故以正道<lb/>
　言之是以凶也十年勿用无攸利者十者數之極也<lb/>
　夫以不正之道居于上則不能以仁義之道愛養于<lb/>
　人居于下則不能以忠信之道奉養于君如此而行<lb/>
　雖極十年之間亦不可用矣是以所行所爲皆无所<lb/>
　利也象曰十年勿用道大悖也者言君子之人于所<lb/>
　養之道皆得其正則建諸天地而不悖質諸鬼神而<pb n="35a"/>　无疑百世以俟聖人而不惑今六三不能脩養己之<lb/>
　德而以不正爲養之道是其大違悖于所養之道也<lb/>
六四顛頤吉虎視眈眈其欲逐逐无咎象曰顛頤之吉<lb/>
上施光也<lb/>
　義曰六二居下不養于上而養于下故進則凶也今<lb/>
　六四處于上體是居人上也以隂居隂履得其正下<lb/>
　應于初九之陽是養于下者也旣居上位而又能養<lb/>
　下是得其吉也虎視眈眈其欲逐逐无咎者言虎暴<pb n="35b"/>　猛之物也其視眈眈然言威嚴之至也夫居上者以<lb/>
　正而養于下則下无不得所養下旣得所養若无所<lb/>
　節制則必傷于寛裕而衆將放恣故用威嚴以濟之<lb/>
　若恩威並立使民懐德而畏威也逐逐相繼不絶之<lb/>
　貌言居上之人旣養于下則必隨其人之欲使之逐<lb/>
　逐然而不絶此乃全其吉而无有咎害也象曰顛頤<lb/>
　之吉上施光也者言六四居于上位而能盡其道以<lb/>
　養于下是其施澤之光大也<pb n="36a"/>六五拂經居貞吉不可涉大川象曰居貞之吉順以從<lb/>
上也<lb/>
　義曰凡爲養之之道當守以正則可也今六五乃以<lb/>
　隂柔之質居于陽之位是拂亂其頤之義也經言經<lb/>
　字之誤也豈有居至尊而乃拂亂其常道之甚哉但<lb/>
　以其少不得于正故唯失其養之道耳居貞吉不可<lb/>
　涉大川者言六五失其正故至于拂違其頤養之義<lb/>
　今若能居守之以正道則可以得其吉也雖以居守<pb n="36b"/>　其正道而得吉然本有失是未可以濟于險難也<lb/>
上九由頤厲吉利涉大川象曰由頤厲吉大有慶也<lb/>
　義曰此一爻以剛明之質居一卦之最上雖非至尊<lb/>
　之位然下四隂不能自養故必皆由于已而後得其<lb/>
　養也厲吉者上以剛明之才爲衆隂之主衆皆由已<lb/>
　而後得其養若不濟之以威嚴則必有所瀆也故當<lb/>
　臨之以威厲則得其吉利涉大川者言上九旣以仁<lb/>
　義之道以養于下下由之而後得所安而已又能濟<pb n="37a"/>　之威嚴則是恩威並立而天下之人皆樂歸之故雖<lb/>
　有大險大難亦可以濟之也象曰由頤厲吉大有慶<lb/>
　也者言上九居其上而下皆由之得其養爲衆之所<lb/>
　服是大有福慶之事也<lb/>
　　　大過<lb/>
䷛<hi>巽下兌上</hi>大過棟撓利有攸往亨<lb/>
　義曰按序卦云不養則不可動故受之以大過蓋聖<lb/>
　賢之人仁義道德素有以積習之而藴畜其心然後<pb n="37b"/>　擴而充之天下以救天下之衰弊此所以次于頤然<lb/>
　謂之大過者言聖賢之人有大才大德而過越于常<lb/>
　分以正天下之衰弊故謂之大過也棟撓者言大過<lb/>
　之時政教陵遲紀綱衰壊本末皆弱若大厦之將顛<lb/>
　而梁棟不能支持故致傾撓利有攸往亨者聖賢之<lb/>
　人有大才大智當此之時則過越常分而拯天下之<lb/>
　衰弊以此而往則天下皆獲其利獲其利則得其亨通<lb/>
象曰大過大者過也棟撓本末弱也剛過而中巽而説<pb n="38a"/>行利有攸往乃亨大過之時大矣哉<lb/>
　義曰言聖賢之人有大才大德故能過行其事而拯<lb/>
　天下之衰弊是大過之時唯大者之人乃能過分以<lb/>
　成天下之大功也若才德賢智之偏則不可況无才<lb/>
　德乎棟撓本末弱者此言二隂居其上下隂體柔弱<lb/>
　是猶内外皆小人而朝廷紀綱敗壊若大厦將顛而<lb/>
　梁棟已摧本末皆傾撓也剛過而中者此指九二而<lb/>
　言也夫以陽居陽守常之道也今以陽而居隂是過<pb n="38b"/>　越于常分也如聖賢之人有大剛明之才而超邁古<lb/>
　今過行其事而又不失其中故能復正天下之弊扶<lb/>
　救天下之衰若當此之時有其才德而或不能過分<lb/>
　行之則不能除天下之弊而立天下之功也巽而説<lb/>
　行利有攸往乃亨者下順上説言聖賢君子拯大過<lb/>
　之時以順而説天下之心而行之故湯始征葛東征<lb/>
　西夷怨南征北狄怨曰奚爲後我是皆應天順人而<lb/>
　行乃得天下之悦從故所往皆利而无不亨通也大<pb n="39a"/>　過之時大矣哉者言君子挺不世之才駕非常之德<lb/>
　必欲拯天下之衰弱出生民于水火者必得其時則<lb/>
　可以行之也若有其德而无其時亦无能爲也故先<lb/>
　聖重嘆美之<lb/>
象曰澤滅木大過君子以獨立不懼遯世无悶<lb/>
　義曰夫澤本卑木本髙今澤反居木之上是卑者踰<lb/>
　于髙下者踰于上大過之象也君子之人當是時而<lb/>
　能越常分推仁義不忍之心獨立特行挺然而无所<pb n="39b"/>　懼憚不顧險難不畏小人如此則可以救天下之衰<lb/>
　弱立天下之事業也當是時苟不得已而不可爲當<lb/>
　韜光遯跡養晦仁義以道自樂不與世俗混于衰弊<lb/>
　之中而无所憂悶也然則聖賢之人所謂遯者非謂<lb/>
　入于㴱林幽谷但不使名跡少露于人而反貽其害耳<lb/>
初六藉用白茅无咎象曰藉用白茅柔在下也<lb/>
　義曰初六居卦之初爲事之始也夫爲事之始不可<lb/>
　輕易必須恭慎然後可以免咎況居大過之時政教<pb n="40a"/>　陵遲紀綱隳壊而聖賢之人有大才德欲往而拯之<lb/>
　是其事至重功業至大尤不易于有爲必當過分而<lb/>
　慎重然後可也若一失其措則禍不旋踵而至矣故<lb/>
　繫辭曰初六藉用白茅无咎子曰苟錯諸地而可矣<lb/>
　藉之用茅何咎之有慎之至也蓋凡物置之于地固<lb/>
　得其安矣而又以潔白之茅藉之是愼重之至也如<lb/>
　聖賢拯天下之大過苟于事始慎之如此則可以立<lb/>
　天下之大功興天下之大利又何咎之有耶象曰藉<pb n="40b"/>　用白茅柔在下也者初六以隂居卦之初是以柔而<lb/>
　在下蓋君子過行其事而慎重之至此以柔潔之茅<lb/>
　藉之于下斯免咎矣<lb/>
九二枯楊生稊老夫得其女妻无不利象曰老夫女妻<lb/>
過以相與也<lb/>
　義曰稊者楊之秀也此以陽居隂是君子之人越其<lb/>
　常分而過行其事者也夫大過之時聖賢君子能過<lb/>
　行其事以剛明之才勤健之德立天下之功業使陵<pb n="41a"/>　遲者得以興起之隳壊者得以振舉之故如枯槁之<lb/>
　楊復生秀美之稊衰老之夫而得少懦之女復有生<lb/>
　息之象也无不利者言聖賢之人過其常分以行事<lb/>
　使衰者復興亡者復存是所行无不得其利也象曰<lb/>
　老夫女妻過以相與也者以老夫而得女妻則有生<lb/>
　息之漸以女妻而得老夫則有老成之漸是皆過以<lb/>
　相與者也<lb/>
九三棟撓凶象曰棟撓之凶不可以有輔也<pb n="41b"/>　義曰大過之時君子有爲之際故若過其分而行則<lb/>
　可以立天下之功若但守常之人則未見其能成天<lb/>
　下之事業也九二能過分行之故所行皆利此九三<lb/>
　有剛明之才德而乃以陽居陽則是守常之人不能<lb/>
　過行其事如有才而不能施用有德而不能操致獨<lb/>
　用匹夫之見而係上六之應使其政教愈敗綱紀愈<lb/>
　頽若大厦之梁傾撓而不能扶持是凶之道也象曰<lb/>
　棟撓之凶不可以有輔也者夫天之生聖賢將使拯<pb n="42a"/>　天下之危難濟天下之生靈立其事業也今九三乃<lb/>
　爲守常之人有才而不能用是不可以有輔于大過<lb/>
　之君也<lb/>
九四棟隆吉有它吝象曰棟隆之吉不撓乎下也<lb/>
　義曰夫大過之時是本末衰弱之世唯聖賢出乎其<lb/>
　類過行其事而拯濟之今九四以陽居隂是能過其<lb/>
　位分以拯天下之弊亦如大厦將傾而得良匠扶持<lb/>
　之使其梁棟隆起而得全安也蓋衰亂之世旣拯民<pb n="42b"/>　出于塗炭然後獲其亨通而得吉也有它吝者九四<lb/>
　之應在初六若聖賢之人欲興起天下之治必須至<lb/>
　公至平用心不偏獨力特行挺然无所畏憚使天下<lb/>
　无一物不獲其賜如此則可以興滯補弊扶衰拯弱<lb/>
　而立功業于天下若一有它志而係于私應則亦鄙<lb/>
　吝之道也象曰棟隆之吉不撓乎下也者言九四雖<lb/>
　下有初六之應而已以剛明之才終不私累于已是<lb/>
　不撓于下故獲吉<pb n="43a"/>九五枯楊生華老婦得其士夫无咎无譽象曰枯楊生<lb/>
華何可久也老婦士夫亦可醜也<lb/>
　義曰聖賢之人居至尊之位有大中之道當衰弱之<lb/>
　世必須過越以行事則可以拯救于時也今九五以<lb/>
　剛陽處于至尊是居可致之位操可致之資是可以<lb/>
　振綱紀于廢壊也今反不能過越其分而但固守已<lb/>
　任是亦守常之人也以守常之人而拯天下之衰弊<lb/>
　故如枯朽之楊生其葩華易落之物不若九二生稊<pb n="43b"/>　之茂實老婦得其士夫无所補助不能滋息不若老<lb/>
　夫之得其女妻也然以陽居陽當至尊之位但得其<lb/>
　无咎而已然不能過越以行事是以无休美之譽象<lb/>
　曰枯楊生華何可久也者言五當大過之時自守已<lb/>
　分若枯朽之楊生葩花易落之物其榮茂不可得久<lb/>
　也老婦士夫亦可醜也者言衰老之婦得其士夫无<lb/>
　所補助又不能生息適足以鄙醜者也<lb/>
上六過涉滅頂凶无咎象曰過涉之凶不可咎也<pb n="44a"/>　義曰以隂柔之質居上卦之極當本末衰弱之世而<lb/>
　已雖有仁義不忍之心憫生靈之塗炭悼紀綱之廢<lb/>
　墜然而其體本柔弱則是才小德薄之人終不能濟<lb/>
　天下之難猶如渉險之人其志雖欲終濟其力薄而<lb/>
　微弱以至滅没其首是凶之道也滅頂猶言涉難之<lb/>
　㴱也无咎者言上六有是心而欲濟天下之衰弱然<lb/>
　其才力寡薄不能終濟以至滅頂是不可以咎責之<lb/>
　也象曰過涉之凶不可咎也者志在拯難而雖至于<pb n="44b"/>　滅頂故聖人于此憫之蓋此上六欲立天下之功業<lb/>
　何可咎責之也<lb/>
　　　坎<lb/>
䷜<hi>坎下坎上</hi>習坎有孚維心亨行有尚<lb/>
　義曰按序卦云物不可以終過故受之以坎言君子<lb/>
　之人所行必貴得其中不可大過大過則必有坎陷<lb/>
　故坎次于大過也然此卦是伏羲所畫之卦在八純<lb/>
　之數其七卦皆一字而名獨此加習字者何也蓋乾<pb n="45a"/>　主于健坤主于順若是之類率皆一字可以盡其義<lb/>
　而此卦上下皆險以是爲險難重疊之際君子之人<lb/>
　當此重險之世欲行事于天下必當預積習之然後<lb/>
　可以濟其險阻若不能預習之則才小力薄致滅其<lb/>
　身故聖人加習字者此也有孚者孚由中之信也夫<lb/>
　水之性決之則流防之則止此水之信也如君子之<lb/>
　人知幾達理行于險難有至誠无不通者以至誠无<lb/>
　不通若水流而坎險皆可以平之也維心亨者坎卦<pb n="45b"/>　上下之中皆有剛明之德是水之性至明而无所不<lb/>
　通如君子中有剛明之德曉察險阻之事而便習之<lb/>
　所行不違于中思慮不逾其志如此則事无不獲其<lb/>
　濟行有尚者夫水之性凡坎險之處无不流而至之<lb/>
　故能平其險難而潤澤萬物爲時之所尚也若君子<lb/>
　之人當險難之時力能扶持之蓋由以仁義之道才<lb/>
　智之美上而朝廷有其德下而萬物被其澤亦如水<lb/>
　之无不潤而爲時所尊尚也<pb n="46a"/>彖曰習坎重險也水流而不盈行險而不失其信維心<lb/>
亨乃以剛中也行有尚往有功也天險不可升也地險<lb/>
山川丘陵也王公設險以守其國險之時用大矣哉<lb/>
　義曰夫坎險也陷也此卦上下皆坎是重險之象也<lb/>
　亦言聖賢之人欲致天下之事業惟坎險之事最難<lb/>
　則必素習之然後可以拯濟其事也故曰習坎重險<lb/>
　也水流而不盈行險而不失其信者夫水之流者盈<lb/>
　于一坎而又之一坎无有盈滿而不流者若險峻之<pb n="46b"/>　處則決然而往无所凝滯是其信也猶君子之人當<lb/>
　險難之世奮然不顧其身竭力盡誠往而拯其難无<lb/>
　有凝滯是猶水之流而不失其信也維心亨乃以剛<lb/>
　中者此卦以陽居中是有剛明之德而行于險難之<lb/>
　中故无有不通也行有尚往有功者言水之性流于<lb/>
　下而潤澤萬物是有生育之功爲時之尚君子之人<lb/>
　素能習其坎難之事是以往則有其成功也天險不<lb/>
　可升者此以下廣明險之義言天之崇髙極遠不可<pb n="47a"/>　階梯而升其神明之道不可測度故能保其崇髙地<lb/>
　險山川丘陵者言地有髙山大川髙丘峻陵以包藏<lb/>
　萬物而不可踰越故物得其保全也王公設險以守<lb/>
　其國者言王公法天地之險而扼衝要之地據形勢<lb/>
　之㑹以建其國髙城㴱池外爲之固堅甲利兵内爲<lb/>
　之戒嚴刑法以除姦飭教化以厲俗如此所以保國<lb/>
　家之大而固其基業之久也險之時用大矣哉者言<lb/>
　預能習坎險之事及是時用其道以濟之也<pb n="47b"/>象曰水洊至習坎君子以常德行習教事<hi>原本遺註</hi>
初六習坎入于坎窞凶象曰習坎入坎失道凶也<lb/>
　義曰窞者坎中之坎也大凡居險難之世必有剛明<lb/>
　之德而素習其事然後其道可行于天下今初六以<lb/>
　隂柔居坎險之始而上又无其應援是其卑而不能<lb/>
　自奮柔而不能自立位卑身弱又不能素習其坎險<lb/>
　之事以至復入于㴱險之處涉其難愈凶之道也象<lb/>
　曰習坎入坎失道凶也者言初六之柔弱不能自立<pb n="48a"/>　以之治一身則一身不治以之治一國則一國不治<lb/>
　以之治天下則失治天下之道是其懦弱失道之甚<lb/>
　愈往則凶愈㴱也<lb/>
九二坎有險求小得象曰求小得未出中也<lb/>
　義曰夫聖賢之人有剛明之才德又加之以大中之<lb/>
　道乗時藉勢其道足行于天下也今九二雖有剛明<lb/>
　之德而居二隂之間不遭其時不得其位其道不得<lb/>
　行于天下在于坎難之中必有危險之事也求小得<pb n="48b"/>　者夫君子有才懐德得時居位行其道于天下无所<lb/>
　求而不得今九二雖有才德然不得其時與位而又<lb/>
　未出于險中是以所求止小得而已<lb/>
六三來之坎坎險且枕入于坎窞勿用象曰來之坎坎<lb/>
終无功也<lb/>
　義曰夫有剛明之才德而履于中正則庶可拯其險<lb/>
　難也今六三居不得中履復失正而又介重坎之間<lb/>
　若來居于位則未出于坎若往之于上則復有其坎<pb n="49a"/>　是其往來之間皆其坎險也險且枕者蓋身在于坎<lb/>
　而下乘九二之剛是旣險而又且枕于險也入于坎<lb/>
　窞勿用者言六三以其不中不正身在于險而又枕<lb/>
　于險以此而往則愈入于難之㴱也入于難㴱之人<lb/>
　是終不可以有用也象曰終无功也者言此六三欲<lb/>
　用之以治險難則无有其成功也<lb/>
六四樽酒簋貳用缶納約自牖終无咎象曰樽酒簋貳<lb/>
剛柔際也<pb n="49b"/>　義曰言六四出于下卦而居上卦之始以隂居隂是<lb/>
　履得其正上又近九五之君九五又无應故盡心而<lb/>
　委任之上下相交君臣相接故上无猜忌之心下无<lb/>
　疑貳之志故其相待之物不假外飾雖以一樽之酒<lb/>
　貳簋之食又以瓦缶質素之器納其至約于户牖之<lb/>
　間以此相待亦終无其悔咎也蓋至誠相通心志相<lb/>
　交故不假飾于外物蓋牖者所以通幽而達明也象<lb/>
　曰剛柔際也者謂君臣之道相交際也<pb n="50a"/>九五坎不盈祗旣平无咎象曰坎不盈中未大也<lb/>
　義曰九五當坎之時居至尊之位有剛明之德大中<lb/>
　之道然而猶居上坎之中未出險難是坎險未盈者<lb/>
　也祗辭也若坎險旣平則是出于險難故曰无咎象<lb/>
　曰坎不盈中未大也者言五在坎之中流之未盈滿<lb/>
　喻君之道未盡得其勢未能大亨通也<lb/>
上六係用徽纆寘于叢棘三嵗不得凶象曰上六失道<lb/>
凶三嵗也<pb n="50b"/>　義曰上六處兩坎之上險惡之極者也是險惡而不<lb/>
　悛如何處之宜係之以徽纆之索置之于叢棘之下<lb/>
　使之思其過至于三年天道小變之時苟不改其惡<lb/>
　是終不能改然後刑之此凶之道也象曰上六失道<lb/>
　凶三嵗也者夫君子之人在平夷之地能思其過如<lb/>
　顔氏不遠復无祗悔小人之情則險惡教化不能導<lb/>
　之乃置之牢獄三嵗而使省其過是其失道之人也<lb/>
　故周禮司圜掌收教罷民凡害人者弗使冠飾而加<pb n="51a"/>　明刑焉任之以事而收教之能改者上罪三年而舍<lb/>
　中罪二年而舍下罪一年而舍其不能改而出圜土<lb/>
　者殺雖出三年不齒此之謂也<lb/>
　　　離<lb/>
䷝<hi>離下離上</hi>離利貞亨畜牝牛吉<lb/>
　義曰按序卦云坎者陷也陷必有所麗故受之以離<lb/>
　蓋言險難之後必須附文明之人然後得其安也離<lb/>
　者麗也日也文明也人君之象也兩日相並聖明相<pb n="51b"/>　繼之義也利貞亨者言聖賢之君繼世以有天下必<lb/>
　皆以正道而爲治然後天下獲其利而得亨通矣故<lb/>
　古之堯老而舜繼舜老而禹繼禹老而啓繼是其聖<lb/>
　賢之君皆以正道相繼而无不得其亨通又若下之<lb/>
　者麗于上上之者麗于下皆以正道然後可盡得其<lb/>
　亨通矣畜牝牛吉者牛卽柔順之物所以任重而致<lb/>
　遠也牝者又柔之謂也則是牛而又牝言至柔至順<lb/>
　之故也蓋聖賢之人繼世以治天下其所畜之臣必<pb n="52a"/>　須有遠大之才堪任國家之事有柔順之德不奪君<lb/>
　之權使之上則盡忠于國下則竭誠于民如此故能<lb/>
　成天下之治相繼不絶也若周之周公湯之伊尹漢<lb/>
　之平勃是也<lb/>
彖曰離麗也日月麗乎天百榖草木麗乎土重明以麗<lb/>
乎正乃化成天下柔麗乎中正故亨是以畜牝牛吉也<lb/>
　義曰此言離者麗著之義也故因而廣明離之義日<lb/>
　月所以常明晝夜不息幽隠之間无所不燭者蓋其<pb n="52b"/>　上麗著于天故也百榖草木所以春生夏長秋成冬<lb/>
　收小大髙下无不遂其宜者蓋其下麗著于土故也<lb/>
　重明以麗乎正乃化成天下者言上下重離兩日之<lb/>
　象是聖賢以柔順之道相繼而明而又附麗于正道<lb/>
　而行使其教化流行德澤洋溢如是故能化成天下<lb/>
　之俗也柔麗乎中正故亨謂二五也言上下皆以柔<lb/>
　順之道而麗著于中正之位是其君臣皆以柔順而<lb/>
　居中正以成天下之治而獲其亨也然而聖賢之君<pb n="53a"/>　其所畜之人有遠大之才有重厚之德使之竭誠盡<lb/>
　節如此故能亨繼世以有天下爲萬世之福故曰是<lb/>
　以畜牝牛吉也<lb/>
象曰明兩作離大人以繼明照于四方<lb/>
　義曰上下二離是兩明也兩日重光臨照不絶之象<lb/>
　也大人者言大才大德之人以其文明柔順之道相<lb/>
　繼以有天下而臨照于四方幽隱无所不燭其光明<lb/>
　相繼綿綿而不絶也<pb n="53b"/>初九履錯然敬之无咎象曰履錯之敬以辟咎也<lb/>
　義曰錯然者敬之之貌也言此初九居離之初如日<lb/>
　之初生未明照于天下若繼嗣之君于事之初則當<lb/>
　常錯然警懼以進德脩業上副祖宗之託下慰生民<lb/>
　之望所以得免其咎象曰履錯之敬以辟咎也者言<lb/>
　居事之初不能脩省恭謹則未免其咎<lb/>
六二黄離元吉象曰黄離元吉得中道也<lb/>
　義曰六二居下卦之中以隂居隂是旣中且正如日<pb n="54a"/>　之中朝廷明盛行政施令爲皇極之化故有元大之<lb/>
　吉象曰得中道也者蓋黄者中也以其有中正文明<lb/>
　之德此所以自然得其元吉<lb/>
九三日昃之離不鼓缶而歌則大耋之嗟凶象曰日昃<lb/>
之離何可久也<lb/>
　義曰九三過離之中如日之昃其光有所虧也若人<lb/>
　之年已衰耋必當求其代則可也在家則致家事于<lb/>
　其子在朝則致朝事于其臣以安神養志也然後得<pb n="54b"/>　其吉今三不能鼔缶而歌以養衰老則至于教化陵<lb/>
　遲萬事隳壊是以有大耋之咨嗟凶之道也若堯之<lb/>
　耄期倦于勤以舜代之舜之耄期倦于勤以禹代之<lb/>
　故得教化大行致太平之久所以免大耋之嗟矣象<lb/>
　曰何可久也者言日之既昃不久而傾若人之年已<lb/>
　衰老不能鼔缶自樂以安神養志使教化陵遲是何<lb/>
　可以長久也<lb/>
九四突如其來如焚如死如棄如象曰突如其來如无<pb n="55a"/>所容也<lb/>
　義曰九四已出于下卦而在上卦之初如日之已没<lb/>
　而再出突然而明是猶以其非道遽然而進且切近<lb/>
　至尊大臣之位其身不正恃其權位乃欲炎于上故<lb/>
　至焚如然失其爲臣之道逼君之位如是則死之亦<lb/>
　宜故言死如若然人神所共棄天下之所不容故曰<lb/>
　棄如<lb/>
六五出涕沱若戚嗟若吉象曰六五之吉離王公也<pb n="55b"/>　義曰六五爲離明之主然以柔弱之質居于至尊下<lb/>
　爲九四强臣之所逼至于出涕沱若而又憂戚嗟傷<lb/>
　言慎之至也以其憂懼如是之至然後得其吉也象<lb/>
　曰六五之吉離王公者雖爲强臣所逼然居于至尊<lb/>
　麗著于王公之位天下之所順又能憂傷之至故獲<lb/>
　其吉<lb/>
上九王用出征有嘉折首獲匪其醜无咎象曰王用出<lb/>
征以正邦也<pb n="56a"/>　義曰醜衆也上九亦如三過其中是政教已衰故有<lb/>
　四夷侵侮諸侯背叛之事王于是以兵征之征者正<lb/>
　也征于四夷所以正華夷之體征于諸侯所以正君<lb/>
　臣之義誅其元惡弔民伐罪而已故折其首惡匪及<lb/>
　其衆則有嘉美而无悔咎象曰王用出征以正邦也<lb/>
　者言王之用以出征以正萬民之法君則君臣則臣<lb/>
　邦國從而正矣<lb/>
　<pb n="56b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義卷五<lb/>
</p>

  </div>
            <div>
                <head>周易口義卷六</head>
    <p>
<pb n="1a"/>欽定四庫全書<lb/>
　周易口義卷六　　　　　宋　胡瑗　撰<lb/>
下經<lb/>
　　　咸<lb/>
䷞<hi>艮下兊上</hi>咸亨利貞取女吉<lb/>
　義曰夫有天地萬物男女夫婦君臣上下莫不有感<lb/>
　之道然後得其理故聖人作易以通神明之徳以類<lb/>
　萬物之情分乾坤坎離為上經取咸恒既濟未濟為<pb n="1b"/>　下經以盡天道人事之理咸感也天地之大經夫婦<lb/>
　之大倫故為下經之首也亨利貞者言天地不交則<lb/>
　萬物无以化生男女不感則人倫之道廢是皆有感<lb/>
　而後亨也然既交感不可邪諂必利以正道則盡感<lb/>
　之義故曰亨利貞也取女吉者言感之為道莫速于<lb/>
　男女男女相感然後萬物化生故此卦上兊而下艮<lb/>
　在說卦云艮三索而得男故謂之少男兊三索而得<lb/>
　女故謂之少女言以少男取于少女則人倫正而天<pb n="2a"/>　地之義畢故咸之道利取女吉也<lb/>
彖曰咸感也柔上而剛下二氣感應以相與止而說男<lb/>
下女是以亨利貞取女吉也天地感而萬物化生聖人<lb/>
感人心而天下和平觀其所感而天地萬物之情可見<lb/>
矣<lb/>
　義曰夫柔者子也臣也婦也女也至賤也剛者父也<lb/>
　君也夫也男也至貴也貴上賤下人之常道也人之<lb/>
　交感之義也夫女守正靜男以禮下之則夫婦道成<pb n="2b"/>　而父子之親可見也如賢者懐道義君以禮下之則<lb/>
　君臣之義行而上下之禮興也或賢者以道自處君<lb/>
　不能以禮下之則君臣之分廢矣是女守而男不以<lb/>
　禮下之則夫婦之道亦罔克成也何則天以髙而自<lb/>
　處其上地以卑而自處其下天不降氣于下則地氣<lb/>
　无由而升如是則隂陽之道无以變萬物四時无以<lb/>
　成也夫天地尚爾況于人乎故感道貴以尊先卑男<lb/>
　下女故曰咸感也柔上而剛下二氣感應以相與至<pb n="3a"/>　取女吉也悉如前義天地感而萬物化生者此言天<lb/>
　氣降于下地氣升于上二氣升降而交通則萬物以<lb/>
　生以育而各遂性命是知交感本自然之理故无所<lb/>
　不生无所不成也聖人感人心而天下和平者言聖<lb/>
　人享天下之貴勢藉天下之重器而天下之人均感<lb/>
　恱而化之者是必推誠信之道使其仁義教化藏人<lb/>
　之肌膚淪人之骨髓然後感恱于心而歸之也是非<lb/>
　由勞神役思諄諄然取其心而求感之也咸感也卦<pb n="3b"/>　不名感而名咸者聖人不以心求感于人而人自感<lb/>
　之亦如天地二氣自然交通而萬物化生也觀其所<lb/>
　感而天地萬物之情可見矣者天地交感然後萬物<lb/>
　生男女交感然後天下化凡此類是天地萬物之情<lb/>
　狀因其所感而可見也<lb/>
象曰山上有澤咸君子以虚受人<lb/>
　義曰按左傳云澤竭則山崩是澤之氣通于山則萬<lb/>
　物得其濡潤而遂其生成此相感之義也故君子法<pb n="4a"/>　此山澤通氣之象必虚其心推其誠以仁義之道行<lb/>
　之于身而加之于人則天下之人自然感恱而歸慕<lb/>
　之也是非假役役以求人之感也故曰君子以虚受<lb/>
　人<lb/>
初六咸其拇象曰咸其拇志在外也<lb/>
　義曰夫感之為義貴于深當以聖賢之道施為仁義<lb/>
　之教禮樂之化以漸以摩使之入人之肌膚藏民之<lb/>
　骨髓然後天下之人皆合心畢慮感恱于上也上下<pb n="4b"/>　交相感恱是由感之道深故也今咸其拇夫拇者足<lb/>
　之趾不能自動者也蓋初六居艮之始處卦之下不<lb/>
　能自有所動是所感止及于趾感之道不深而淺末<lb/>
　者也故曰咸其拇也象曰志在外也者言初六之應<lb/>
　在于九四是其所感之道不及于他而志在于應四<lb/>
　而已志在外也<lb/>
六二咸其腓凶居吉象曰雖凶居吉順不害也<lb/>
　義曰腓者拇之上股之下躁動之物也夫感恱之道<pb n="5a"/>　根諸至誠可也今六二居下卦之中始能離初之拇<lb/>
　不以至誠感人而務在躁動是不能使天下之人自<lb/>
　然而感如足之腓躁動不常速凶之道也居吉者言<lb/>
　六二居中得正夫能以道自處不務躁動以求感于<lb/>
　人但居其所推至誠以及人則天下之人自然感而<lb/>
　歸之故曰居吉也象曰雖凶居吉順不害也者言六<lb/>
　二所感之道雖未能深感人心而有凶然若以道自<lb/>
　處則得其吉是能順于道而不至有害者也<pb n="5b"/>九三咸其股執其隨往吝象曰咸其股亦不處也志在<lb/>
隨人所執下也<lb/>
　義曰股者上體之下下體之上隨足而動者也九三<lb/>
　以剛處下卦之上而應在上六但志于隨人故若股<lb/>
　之為物不能自主足動則動足止則止是其志淺末<lb/>
　者也執其隨者言九三不能以道自處徒欲觀人之<lb/>
　顔色察人之辭意以為感恱之道是所執之志在于<lb/>
　隨人而已以此而往鄙吝之道故曰執其隨往吝也<pb n="6a"/>　象曰志在隨人所執下也者言九三之志止務隨人<lb/>
　以求感恱不能髙尚其為是所執卑下也<lb/>
九四貞吉悔亡憧憧往來朋從爾思象曰貞吉悔亡未<lb/>
感害也憧憧往來未光大也<lb/>
　義曰九四居股之上處脢之下心之象也夫感之道<lb/>
　所利者正今九四以陽居隂失其正道本有悔也然<lb/>
　猶能履尚謙沖若守之以正則吉可獲而悔可亡也<lb/>
　憧憧者往來不絶之貌也以天下之大生靈之衆不<pb n="6b"/>　可家至户曉在聖人推至誠之道仁義之化以廣洽<lb/>
　之則自然感恱而歸之是聖人感人之心必在虚己<lb/>
　之心也今九四憧憧然往來勞苦其思慮而求人之<lb/>
　恱但顧已之私應不能感于天下惟已之朋黨則從<lb/>
　爾之思慮而歸之是不能盡感之道也故曰憧憧往<lb/>
　來朋從爾思也象曰貞吉悔亡未感害也者言能守<lb/>
　正得吉是所感未至于害也憧憧往來未光大也者<lb/>
　按繫辭曰天下何思何慮天下同歸而殊塗一致而<pb n="7a"/>　百慮天下何思何慮日往則月來月往則日來日月<lb/>
　相推而明生焉寒往則暑來暑往則寒來寒暑相推<lb/>
　而歲成焉往者屈也來者伸也屈伸相感而利生焉<lb/>
　尺蠖之屈以求信也龍蛇之蟄以存身也精義入神<lb/>
　以致用也利用安身以崇徳也過此以往未之或知<lb/>
　也窮神知化徳之盛也今九四不能虚心以感于人<lb/>
　乃憧憧以求之是其道未光大也<lb/>
九五咸其脢无悔象曰咸其脢志末也<pb n="7b"/>　義曰脢者心之上口之下夫居至尊之位必須謙沖<lb/>
　禮下于臣民擴仁義之道使教化行于天下徳教深<lb/>
　被于四海則天下之人自然感恱于上今九五以陽<lb/>
　居陽不能禮下于臣民以尊而自恃以貴而自驕不<lb/>
　能盡感恱于天下者也夫以心感物猶未為得況過<lb/>
　于心之上乎其不盡感之道明矣无悔者以其居中<lb/>
　得正處于尊位猶可以无悔也象曰咸其脢志末也<lb/>
　者夫為感之主而不能盡感之道其存志淺末可知<pb n="8a"/>　也<lb/>
上六咸其輔頰舌象曰咸其輔頰舌滕口說也<lb/>
　義曰輔者口輔也上六處一卦之終以人體言之輔<lb/>
　頰之象也言上六不能施仁義至誠之道自然感恱<lb/>
　于天下徒戚施面柔以甘言美辭求感于人是所感<lb/>
　在于口輔故曰咸其輔頰舌也象曰滕口說也者言<lb/>
　不能感人以至誠但滕口頰以語言求感而已<lb/>
　　　恒<pb n="8b"/>䷟<hi>巽下震上</hi>恒亨无咎利貞利有攸往<lb/>
　義曰序卦云夫婦之道不可不久故受之以恒恒常<lb/>
　久也言男下于女故能成夫婦之道夫婦之道既成<lb/>
　則能成家君下于臣故能成君臣之道君臣之道既<lb/>
　成則能成國國家既成不可不久故受之以恒也然<lb/>
　謂之恒者巽為長女震為長男二長相與故恒久不<lb/>
　息以成家也然咸以二少恒以二長者蓋始則所感<lb/>
　之道貴于速故以二少言之男女既别夫婦既成則<pb n="9a"/>　不可不久故以長言之取長久之義故曰恒也亨无<lb/>
　咎者言夫婦之道君臣之義既皆久而不變以至于<lb/>
　亨既獲其亨何咎之有利貞者夫常久之道所利者<lb/>
　貞久而不貞與不久同也夫婦既久欲成一家之事<lb/>
　者不可不貞君臣既久欲成天下之治亦不可不貞<lb/>
　夫婦君臣无所不正則常久之道成矣利有攸往者<lb/>
　言人之所守能至誠不息執節不變積日累月積月<lb/>
　成歲以至終而復始无有窮已則无所往而不利是<pb n="9b"/>　故為君子為學能常久而不已則可至于賢聖為君<lb/>
　臣為治能常久而不變則可以施仁義禮樂以化成<lb/>
　天下故行之一身行之一家行之一國以至行之天<lb/>
　下均能不變所守則其道大成道既大成則所往何<lb/>
　不利之有<lb/>
彖曰恒久也剛上而柔下雷風相與巽而動剛柔皆應<lb/>
恒恒亨无咎利貞久于其道也天地之道恒久而不已<lb/>
也利有攸往終則有始也日月得天而能久照四時變<pb n="10a"/>化而能久成聖人久于其道而天下化成觀其所恒而<lb/>
天地萬物之情可見矣<lb/>
　義曰震上為剛至貴也巽下為柔至賤也貴賤有别<lb/>
　尊卑有序而常道已成言之一家則男正位乎外女<lb/>
　正位乎内言之一國則君以尊而位乎上臣以卑而<lb/>
　處其下内外上下之分定故國家之道成矣雷風相<lb/>
　與者夫雷得風則益威風得雷則愈盛二者相資故<lb/>
　能助天地生成之功也以人事言之則猶夫婦相與<pb n="10b"/>　而人倫正君臣相與而教化成蓋取其相資益而成<lb/>
　長久之道也巽而動者此解二卦之體也上體震震<lb/>
　為動下體巽巽為順以巽而動是猶夫義而婦聽君<lb/>
　義而臣忠常久不已以成其道也剛柔皆應恒者蓋<lb/>
　此卦剛柔皆相應而不失其常亦猶婦事夫臣事君<lb/>
　皆常久不易之道也恒亨无咎利貞久于其道也者<lb/>
　此言凡人之作為皆能至誠不息悠久其道則得亨<lb/>
　无咎利貞之三徳也天地之道恒久而不已也者夫<pb n="11a"/>　天以髙明運行升降晝夜未嘗休息地以博厚容載<lb/>
　萬物亦未嘗休息天地之道運行容載久而不變故<lb/>
　且髙且大也利有攸往終則有始也者義見前日月<lb/>
　得天而能久照四時變化而能久成者夫日往則月<lb/>
　來月往則日來日月往來而能臨照天下之物无論<lb/>
　巨細而皆燭之蓋由所麗在天故能久明而无有過<lb/>
　差也天地之大隂陽之運在于四時故春以生之夏<lb/>
　以長之秋以成之冬以終之或代或謝周而復始故<pb n="11b"/>　能生育萬物以成歲功久而不易也故曰日月得天<lb/>
　而能久照四時變化而能久成矣聖人久于其道而<lb/>
　天下化成者夫天地至大日月運焉四時行焉久而<lb/>
　不變故照臨四方生育萬物久而不易无有窮已也<lb/>
　聖人有天下之大居天下之尊發政施仁亦必久于<lb/>
　其道然後賞罰有常號令有信天下之人莫不仰而<lb/>
　歸之以成其風化故曰聖人久于其道而天下化成<lb/>
　也觀其所恒而天地萬物之情可見矣者夫日月臨<pb n="12a"/>　照四時變化萬物代謝皆久于其道无有窮已則天<lb/>
　地萬物之情常久而可見<lb/>
象曰雷風恒君子以立不易方<lb/>
　義曰震陽為雷巽隂為風隂陽相合雷風相資生成<lb/>
　萬物久而不已以成其道也故君子觀雷風之象所<lb/>
　作所為由中而不易其道故能常久而成天下之治<lb/>
　行天下之道无施而不可方猶道也言其所立不離<lb/>
　于道也<pb n="12b"/>初六浚恒貞凶无攸利象曰浚恒之凶始求深也<lb/>
　義曰浚深也天下之事必皆有漸在乎積日累久而<lb/>
　後能成其功是故為學既久則道業可成聖賢可到<lb/>
　為治既久則教化可行堯舜可至為朋友既久則契<lb/>
　合愈深為君臣既久則諫從言聽而膏澤下于民若<lb/>
　是之類莫不由積日累久而後至固非驟而及也今<lb/>
　此初六居下卦之初為事之始責其長久之道永逺<lb/>
　之效是猶為學之始欲亟至于周孔為治之始欲化<pb n="13a"/>　及于堯舜為朋友之始欲契合之深為君臣之始欲<lb/>
　道之大行是不能積久其事而求常道之深故于貞<lb/>
　正之道見其凶也无攸利者言居事之始欲深于常<lb/>
　道以此而往必无所利孔子曰欲速則不達是也<lb/>
九二悔亡象曰九二悔亡能久中也<lb/>
　義曰夫天下之道得其大中則萬世所不能變易今<lb/>
　九二以陽居隂是失正而本有悔也然以居下卦之<lb/>
　中其所行无過无不及使賢者可俯就之不肖者可<pb n="13b"/>　企及之如此是得天下之常道而萬世所矜式也又<lb/>
　何悔之不亡象曰九二悔亡能久中也者言九二以<lb/>
　陽剛之徳而能居下卦之中是久于中道而无所變<lb/>
　易故悔亡也<lb/>
九三不恒其徳或承之羞貞吝象曰不恒其徳无所容<lb/>
也<lb/>
　義曰夫尊卑貴賤内外上下不失其本分則可以為<lb/>
　常久之道今九三居上六柔弱之下是卑者先于尊<pb n="14a"/>　賤者先于貴不常之人也或承之羞者言尊不尊卑<lb/>
　不卑内外混淆貴賤汨亂此則羞辱之事隨之也貞<lb/>
　吝者言徳既无常其于永久貞正之道誠足鄙吝也<lb/>
　象曰不恒其徳无所容也者言九三既失其常久之<lb/>
　道則所往皆不容也故孔子曰人而无恒不可以作<lb/>
　巫醫巫醫鄙賤之徒也其无常徳者尚不可為況其<lb/>
　他乎是則于所處固无容也<lb/>
九四田无禽象曰久非其位安得禽也<pb n="14b"/>　義曰田獵也凡禽獸可擒者通謂之禽夫常久之道<lb/>
　必本于中正今九四以陽居隂是不正也位不及中<lb/>
　是不中也不中不正不常之人也以不常之人而居<lb/>
　大臣之位是无徳忝位者也至于為治則教化不能<lb/>
　行至于撫民則膏澤不能下是猶田獵而无禽可獲<lb/>
　也象曰久非其位安得禽也者言九四于常久之時<lb/>
　處非其位猶田獵而无禽必无所得也<lb/>
六五恒其徳貞婦人吉夫子凶象曰婦人貞吉從一而<pb n="15a"/>終也夫子制義從婦凶也<lb/>
　義曰貞貞固也文言曰貞固足以幹事是也夫為天<lb/>
　子之尊有四海之廣民物之繁必使仁義教化流于<lb/>
　天下不可執一道守一方必也臨事制宜隨時應變<lb/>
　則无施不可也今六五居至尊之位以柔弱不正之<lb/>
　資私一已之應是固執常徳不使流通于天下也婦<lb/>
　人吉夫子凶者婦人處閨門之内守一而已可也夫<lb/>
　子處閨門之外則必臨事應變大有所為可也今六<pb n="15b"/>　五執守一徳不能大有所為但繫私應是以此道施<lb/>
　之婦人則吉而施之夫子則凶也象曰夫子制義從<lb/>
　婦凶也者婦人之事固執其正繫于一人則吉也夫<lb/>
　子則當制義而不可泥于一也若夫子從婦人之道<lb/>
　不能以義制事則凶之道也夫以夫子不能制義尚<lb/>
　以為凶況尊為天子有四海之大者乎凶可知也<lb/>
上六振恒凶象曰振恒在上大无功也<lb/>
　義曰振動也謂君子可動則動可進則進可靜則靜<pb n="16a"/>　可退則退動靜進退皆不失正則聖人之道畢矣今<lb/>
　上六處恒之上居震之極是深求妄動之人也以深<lb/>
　求妄動必不明進退動靜之理若以此而往凶之道<lb/>
　也象曰振恒在上大无功也者言動靜既不適時而<lb/>
　進退失常于道既凶又何功之有<lb/>
　　　遯<lb/>
䷠<hi>艮下乾上</hi>遯亨小利貞<lb/>
　義曰按序卦云物不可以久居其所故受之以遯遯<pb n="16b"/>　者退也言天時人事盛久必衰進久必退存久必亡<lb/>
　自然之理也此卦所以名遯者蓋二隂浸長進得其<lb/>
　位以剥羣陽是小人道長君子道消之時也故君子<lb/>
　當此之時則晦跡潛光懐仁卷義以道自容不使小<lb/>
　人得窺其所為所謂遯也遯亨者由遯而後亨也夫<lb/>
　君子時有通塞道无損益故孟子曰雖大行不加焉<lb/>
　雖窮居不損焉分定故也是君子所得在内所志在<lb/>
　道道充乎内則无所不通得其位則行道于天下非<pb n="17a"/>　其時則修身見乎世故遯之時必晦跡潛光以逺小<lb/>
　人之害則已之道自得其亨通也小利貞者夫否之<lb/>
　卦三陽在上三隂浸長于下君臣隔絶之時故卦辭<lb/>
　言否之匪人不利君子貞剥之卦五隂盛長一陽在<lb/>
　上故曰勿用有攸往是否剥之時全不可以有用至<lb/>
　此遯二隂在下四陽在上君子之道猶小可行故曰<lb/>
　小利貞<lb/>
彖曰遯亨遯而亨也剛當位而應與時行也小利貞浸<pb n="17b"/>而長也遯之時義大矣哉<lb/>
　義曰遯而亨也者言因遯而得亨也剛當位而應與<lb/>
　時行也者剛謂九五也應謂六二也九五以陽居中<lb/>
　是剛明中正之君子然而下應于六二之小人者蓋<lb/>
　君子之道无固无必可遯則遯此六二之為小人然<lb/>
　能以中順之道附結于已不須遯也故與之應是君<lb/>
　子之心通變能與天時俱行故可止則止可行則行<lb/>
　若仲尼皇皇于衰周孟子歴游于戰國是皆欲已道<pb n="18a"/>　之行故小人有能以道附結于已者亦不拒也小利<lb/>
　貞浸而長也者言君子所以不得大有為于世而惟<lb/>
　小利于貞者蓋以下之羣隂浸長而小人之黨漸盛<lb/>
　也遯之時義大矣哉者遯之道不可遯而遯則道不<lb/>
　可行可遯而不遯則必罹小人之害是必隨時適變<lb/>
　可遯而遯可也惟明智之人為能居之其時義至大<lb/>
　故先聖重嘆美之<lb/>
象曰天下有山遯君子以逺小人不惡而嚴<pb n="18b"/>　義曰乾上天也艮下山也山雖髙峻亦不能陵于天<lb/>
　故假象得遯之義也猶君子逺遯小人不能加害也<lb/>
　夫君子之道得行則小人必見誅逐放斥而不得行<lb/>
　于朝廷之上苟君子之道不得行則必逺避小人而<lb/>
　全身逺害也然今居遯之時若漠然无畏而以嚴厲<lb/>
　加于小人而欲亟斥之則必反罹害于己雖然亦不<lb/>
　可枉尺直尋依違苟從以求自免但不加害于小人<lb/>
　常使已自有威嚴使小人不敢侵害于已可也<pb n="19a"/>初六遯尾厲勿用有攸往象曰遯尾之厲不往何災也<lb/>
　義曰遯之時貴于先也尾者處于後也凡卦以上體<lb/>
　為外以下體為内今此卦二隂在内小人得位而君<lb/>
　子在野之象也初六處卦之内最居卦下是衆賢皆<lb/>
　遯而已獨在後是不能先時而遯至此始欲亟逺小<lb/>
　人則必反為小人之所制是有危厲也勿用有攸往<lb/>
　也者言當是時惟宜依違自守危行言孫檢身修已<lb/>
　以逺小人之害可也故聖人于此戒之象曰遯尾之<pb n="19b"/>　厲不往何災也者言既居遯之後有危厲之事果能<lb/>
　依違自守不復更有所往何災之及也<lb/>
六二執之用黄牛之革莫之勝說象曰執用黄牛固志<lb/>
也<lb/>
　義曰黄者中也牛者柔順之物也六二雖居羣陽之<lb/>
　中在小人之黨然居中履正有中正柔順之徳達于<lb/>
　事理以上有剛明中正君子為己之應故已用此中<lb/>
　正柔順之道往固執之不使逺遯于已故曰執之用<pb n="20a"/>　黄牛也莫之勝說者夫賢人君子于道无所固必但<lb/>
　以仁義為心而已今已能以中順之道往固執之則<lb/>
　九五以何辭勝辯而可遯哉然此句上之革二字乃<lb/>
　羨文也革之初有鞏用黄牛之革故此誤有之也推<lb/>
　求无義可通注謂革者固也此臆為之說爾象曰執<lb/>
　用黄牛固志也者言用大中正順之道使賢者不逺<lb/>
　于己所以固賢者之志也<lb/>
九三係遯有疾厲畜臣妾吉象曰係遯之厲有疾憊也<pb n="20b"/>畜臣妾吉不可大事也<lb/>
　義曰為遯之道在乎逺去小人則吉今九三居内卦<lb/>
　之上切比六二之隂不能超然逺遯是有係于小人<lb/>
　也有疾厲者夫小人之心常以疾君子為心而又畏<lb/>
　君子之刑戮故一得其志則首欲害之今九三既為<lb/>
　六二所係而不能逺去是有疾病而危厲者也畜臣<lb/>
　妾吉者言九三既不能逺小人而不可逺遯然後以<lb/>
　畜羣小臣妾之道即得其吉蓋臣妾至賤者也可以<pb n="21a"/>　逺則逺之可以近則近之如此則吉可獲也象曰畜<lb/>
　臣妾吉不可大事也者言九三雖以臣妾而畜羣小<lb/>
　人而獲吉然但施于此事則可也如其立天下之大<lb/>
　道臨天下之大事則不可以有與也<lb/>
九四好遯君子吉小人否象曰君子好遯小人否也<lb/>
　義曰好者中心之所欲也九四處外卦之初離内卦<lb/>
　之隂當此之際志欲遯而難制奮然而好遯者也蓋<lb/>
　君子之人以君民為心得其位則可以致君澤民躋<pb n="21b"/>　天下于平治若其小人道長不可有為之時則必知<lb/>
　幾達理不為世俗所誘不為貧賤所動超然逺遯以<lb/>
　避其難而須其時也是以乾之文言曰遯世无悶中<lb/>
　庸曰君子之道費而隠故小人則不然惟富貴是欲<lb/>
　惟貧賤是恥不知廉隅不顧禮義苟一失位則蹙然<lb/>
　溢于面目而不能自勝故太𤣥充之首曰君子得位<lb/>
　則昌失位則良小人得位則横失位則喪當此之時<lb/>
　小人必不能遯故曰君子吉小人否也<pb n="22a"/>九五嘉遯貞吉象曰嘉遯貞吉以正志也<lb/>
　義曰君子之道毋固毋必彼能以善加于己己志可<lb/>
　通己道可行斯受之矣今九五下應于二二雖在小<lb/>
　人之中然能以中順之道來固于己己則從之若小<lb/>
　人虧于中順己可超然而遯也如此者蓋君子知時<lb/>
　達變可行則行可止則止以嘉美之道而遯者也貞<lb/>
　吉者言五既應于二二雖以中順之道固于己然亦<lb/>
　不可屈己之貞戚施面柔以恱小人當執至正之道<pb n="22b"/>　然後可以獲吉也象曰嘉遯貞吉以正志也者言二<lb/>
　以中順之道來固于五五必以貞之道待于二者所<lb/>
　以正二之志也<lb/>
上九肥遯无不利象曰肥遯无不利无所疑也<lb/>
　義曰肥遯者優饒充裕之謂也上九處一卦之上是<lb/>
　超然逺遯不應係于小人其憂患不能累于己綽綽<lb/>
　然有餘裕凡往而无所不利又何疑之有<lb/>
　　　大壯<pb n="23a"/>䷡<hi>乾下震上</hi>大壯利貞<lb/>
　義曰按序卦云物不可以終遯故受之以大壯蓋言<lb/>
　遯者二隂浸長于内四陽陵剥于外是小人道長君<lb/>
　子道消也然小人之道雖長終不能久而必為君子<lb/>
　之所剥此大壯所以次于遯也大壯者二月仲春之<lb/>
　時四陽長于内二隂消于外君子道長小人道消也<lb/>
　君子之道既長則能興天下之治除天下之害生育<lb/>
　天下之民物以至其道大行而盛壯也故曰大壯然<pb n="23b"/>　以天下之廣生靈之衆一賢不可獨治故必羣賢進<lb/>
　于朝廷則可大行其道是以聖人設為學校教育天<lb/>
　下之材然後登之朝廷之上任之以天下之事故事<lb/>
　无不濟而至于盛大也利貞者君子之道既已盛大<lb/>
　則必以正而處之乃利也若壯而不正則陽過于暴<lb/>
　是故壯必正而後可也<lb/>
彖曰大壯大者壯也剛以動故壯大壯利貞大者正也<lb/>
正大而天地之情可見矣<pb n="24a"/>　義曰夫陽為大隂為小今四陽盛長二隂將消是大<lb/>
　者壯也以人事言之則是小人之道既以消君子之<lb/>
　道得以壯是亦大者壯也剛以動故壯者言乾下剛<lb/>
　也震上動也夫君子將興天下之利除天下之害則<lb/>
　必動而有剛明之才可也若有剛明之才守正靜而<lb/>
　不動何所施用哉故剛以動則其道盛大而強壯也<lb/>
　大壯利貞大者正也者言陽長而隂退若君子之道<lb/>
　盛大而強壯則所利在于正也故大壯之時惟此大<pb n="24b"/>　才大徳之人則能以正道而行也正大而天地之情<lb/>
　可見矣者夫天地之運行晝夜不息此則剛健正大<lb/>
　而然也以人事言之則聖賢之道亦如天地之生成<lb/>
　而无有偏私是觀聖賢正大之道則可以見天地之<lb/>
　情矣<lb/>
象曰雷在天上大壯君子以非禮弗履<lb/>
　義曰雷者威動之物而又行于天上則其勢愈盛是<lb/>
　大壯之象也君子之人有此大壯之徳則必恭慎和<pb n="25a"/>　順外執以謙而内秉其直非禮之事不敢履非禮之<lb/>
　言不敢言動作出處周旋之間皆合于禮然後可見<lb/>
　君子之壯也若小人則不然已有剛壯之徳必不能<lb/>
　慎密于内以至發之于外而終為驕恣縱肆恃強作<lb/>
　威表裏皆見故終不能保其全徳也是有壯而不能<lb/>
　終其壯者也惟君子則能外執以謙内秉以直故人<lb/>
　莫得而窺測其道久而愈光也<lb/>
初九壯于趾征凶有孚象曰壯于趾其孚窮也<pb n="25b"/>　義曰趾足也夫壯之道必須以順為履今初九居一<lb/>
　卦之下最處事始位之卑者也為壯之始處位之卑<lb/>
　不能謙順而行且躁妄而動以至陵犯于物不知其<lb/>
　止以此而往凶之道也有孚者言以此強壯之道不<lb/>
　能謙順行之是信有此凶咎必然之理也象曰壯于<lb/>
　趾其孚窮也者言居事始而慕躁進是往則必有其<lb/>
　凶而信至于窮困者也<lb/>
九二貞吉象曰九二貞吉以中也<pb n="26a"/>　義曰凡卦爻有隂陽居失其位未有不凶者也大壯<lb/>
　之時是君子之道強大而盛壯聖人以其既壯且大<lb/>
　不可怙其剛威以陽居隂則皆獲吉故今九二以陽<lb/>
　居隂能履尚謙順而又行不失中是君子得其為正<lb/>
　之道不自滿盈不自強恃能全其美如是故獲正中<lb/>
　之吉也象曰九二貞吉以中也者言九二所以得正<lb/>
　之吉者以其履得其中所以无過无不及動靜皆入<lb/>
　于中道而得其禮也故若人臣一命而傴再命而僂<pb n="26b"/>　三命循墻而走愈尊而愈謙益盛而益戒是能盡為<lb/>
　壯之道而得其中也<lb/>
九三小人用壯君子用罔貞厲羝羊觸藩羸其角象曰<lb/>
小人用壯君子罔也<lb/>
　義曰凡居壯之時謙則得其道今九三處下卦之上<lb/>
　當乾健之極以陽居陽是強壯不謙之人也以小人<lb/>
　乗此則必恃剛強陵犯于人雖至壯極而不已是用<lb/>
　壯者也君子則不然但固守謙順雖壯而不自矜雖<pb n="27a"/>　大而不自伐惟欲道行而致之于君加之于民而已<lb/>
　故君子當此則罔而不用其壯也貞厲者言小人不<lb/>
　能用謙于大壯進而不知退于正道是有危厲也羝<lb/>
　羊觸藩羸其角者羊者剛狠之物羝者狠而又狠者<lb/>
　也小人居強壯之時動則過中進則不顧是猶剛狠<lb/>
　之羊雖藩籬在前亦觸突而進以至反羸其角進退<lb/>
　不能凶之道也如小人欲掩害君子終不能為君子<lb/>
　之累而反自及其身也<pb n="27b"/>九四貞吉悔亡藩決不羸壯于大輿之輹象曰藩決不<lb/>
羸尚往也<lb/>
　義曰九四有剛陽之才徳而居隂柔之位是亦尚謙<lb/>
　者也然其位過中本亦有悔今若守之以正又謙以<lb/>
　濟之則獲吉而悔亡也藩決不羸者夫處大壯之時<lb/>
　既能守剛明謙順之徳則衆歸之而物所不拒以此<lb/>
　而往何不利之有故雖有險阻在前亦濟而通矣若<lb/>
　羊之進雖有藩籬在前亦開決而无羸繫之患也壯<pb n="28a"/>　于大輿之輹者大輿者任重致逺之象也壯于輪輻<lb/>
　是以之致逺則可以行道所往无不利也象曰藩決<lb/>
　不羸尚往也者此聖人立象垂訓使人居大壯之時<lb/>
　必以謙退為先故君子之事父雖剛明之才正直之<lb/>
　徳可以納父于无過而克其家亦必以柔和之容婉<lb/>
　順之貌父有一過則必婉容以諫之諫之不從而又<lb/>
　諫之又不從則號泣而隨之如是則父反而思之必<lb/>
　遷于善也臣之事君亦然但内持剛徳外示謙容則<pb n="28b"/>　所往无有不利也<lb/>
六五喪羊于易无悔象曰喪羊于易位不當也<lb/>
　義曰羊本剛狠之物夫居大壯之時以陽居隂則得<lb/>
　謙之道故可獲吉若以陽居陽然雖得位猶恐謙而<lb/>
　有咎況以隂居陽則其傲狠而招禍可知也今六五<lb/>
　乃是以隂居陽又處至尊之位則是好剛之甚以至<lb/>
　反失之于容易之地羊性羝言其剛也无悔者以其<lb/>
　居至尊之位能喪其剛狠之道故得无悔也<pb n="29a"/>上六羝羊觸藩不能退不能遂无攸利艱則吉象曰不<lb/>
能退不能遂不詳也艱則吉咎不長也<lb/>
　義曰上六處一卦之上居震動之極是躁動強壯之<lb/>
　過甚者也過而不知所止猶羝羊之進不顧藩籬之<lb/>
　在前以至羸礙其角而不能措也不能退不能遂无<lb/>
　攸利者既壯動而不止則是不知進退存亡之道以<lb/>
　至欲退而不能退欲進而不能進則進退皆无所利<lb/>
　也艱則吉者言能艱難自守則可以獲吉也象曰不<pb n="29b"/>　能退不能遂不詳也者夫君子之進必量時度勢可<lb/>
　以有為而進之則无累也若小人之進必不能量時<lb/>
　度勢不詳其事而驟行以至進退不能也艱則吉咎<lb/>
　不長也者言雖不詳其事而躁進妄動以至不能退<lb/>
　不能遂今若能艱難自守則其咎禍不久而可解也<lb/>
　　　晉<lb/>
䷢<hi>坤下離上</hi>晉康侯用錫馬蕃庶晝日三接<lb/>
　義曰按序卦云物不可以終壯故受之以晉晉者進<pb n="30a"/>　也蓋言物之壯而不已則必至於見挫必以柔順之<lb/>
　道上進也然此卦坤在離下猶日出地上以順而進<lb/>
　至于大明故曰晉也康美也錫馬言賞賜之重也曲<lb/>
　禮所謂三賜不及車馬是也蕃盛也庶衆也言此卦<lb/>
　以三隂上進而至于明顯如賢人君子以柔順之道<lb/>
　上進于君致之禄位而行道于天下有康美之徳著<lb/>
　之于君既有康美之徳君則厚加寵錫故其馬蕃盛<lb/>
　而衆多以至晝日之間三接見之以咨天下之事也<pb n="30b"/>　是凡人臣之進必有道義之實功業之美然後登于<lb/>
　朝廷之上則道可行身可顯如不才不徳无功无業<lb/>
　妄求寵幸者不有人禍必有天殃故君子不可以不<lb/>
　慎也<lb/>
彖曰晉進也明出地上順而麗乎大明柔進而上行是<lb/>
以康侯用錫馬蕃庶晝日三接也<lb/>
　義曰此卦名晉者是大賢君子以功以徳上進于君<lb/>
　也明出地上者此以二體言之也坤下地也離上明<pb n="31a"/>　也若明出于地則升進而臨照天下萬民皆瞻仰如<lb/>
　賢人君子出于微賤升進而立于朝廷之上致君澤<lb/>
　民使天下皆仰觀之也順而麗乎大明者言日之出<lb/>
　于地順麗乎天故其明所以久也猶賢者以柔順之<lb/>
　道而進輔于大明之君故其道可以行也柔進而上<lb/>
　行者夫君子之在上必須有至明之徳以旌别賢不<lb/>
　肖而黜陟之也苟上不明使賢不肖混淆則賢者必<lb/>
　退避不樂于仕矣是必君有至明之徳使賢者持人<pb n="31b"/>　臣之節柔順之道附于君而其道上行也既能以賢<lb/>
　明之徳出于下柔之道行于上故可以受寵優之厚<lb/>
　故曰是以康侯用錫馬蕃庶賞之重也晝日之間凡<lb/>
　三接之待之厚也<lb/>
象曰明出地上晉君子以自昭明徳<lb/>
　義曰言賢人君子法此之象是以進修其徳博學審<lb/>
　問明辨篤行然後位朝廷之上使仁義施于天下功<lb/>
　業垂于後世以自昭顯其至明之徳也<pb n="32a"/>初六晉如摧如貞吉罔孚裕无咎象曰晉如摧如獨行<lb/>
正也裕无咎未受命也<lb/>
　義曰摧抑也初六處晉之始有心乎晉者也然居下<lb/>
　卦之下處衆隂之末猶君子道未得行志未得伸于<lb/>
　始進之時必見摧抑者也故曰晉如摧如也貞吉者<lb/>
　言君子既進而有所摧抑固不可躁求妄動以覬君<lb/>
　上之信固當守之以正則可以獲吉也孟子曰鄉為<lb/>
　身死而不受今為宫室之美而為之鄉為身死而不<pb n="32b"/>　受今為妻妾之奉而為之鄉為身死而不受今為所<lb/>
　識窮乏者得我而為之是亦不可以已乎此之謂失<lb/>
　其本心蓋戒其不可徇情而苟倖言進退當以其道<lb/>
　也罔孚裕无咎者夫初六處于最下位卑言輕上未<lb/>
　信于其君下未澤于其民事未施于當世道未行于<lb/>
　天下苟如是固不可隕穫己志而當綽綽然寛裕樂<lb/>
　道不自咨嗟怨憤而不失其本心如此則乃可免其<lb/>
　悔咎也象曰晉如摧如獨行正也者夫君子于求進<pb n="33a"/>　之初其位卑言輕而有所摧抑然不自為損以道自<lb/>
　處蓋其所守獨在于正也裕无咎未受命也者言處<lb/>
　于卑下而自寛裕者是未受君之命也<lb/>
六二晉如愁如貞吉受兹介福于其王母象曰受兹介<lb/>
福以中正也<lb/>
　義曰夫晉之為言以之一身是進用其道以之一時<lb/>
　是進用其君愁憂也六二以隂居隂履得其正然處<lb/>
　内卦之中未見君之所信道未能行是以進而有憂<pb n="33b"/>　愁也然君子之心不以一身一家為累動其心必以<lb/>
　君民為志雖進焉未見信于君而有憂然亦不可隕<lb/>
　穫躁動常以正道而行則得其吉也受兹介福于其<lb/>
　王母者王母内之貴者也夫六二處中居内以位言<lb/>
　之至卑之象以時言之至暗之象處是時則當懐道<lb/>
　畜義居仁守正以自寛裕居是位則當隨事制宜臨<lb/>
　機應變使无不通濟則必受其逺大之福通于王母<lb/>
　至深至密之地蓋由至誠而行自暗而受其介福若<pb n="34a"/>　鳴鶴在隂其子和之是也象曰受兹介福以中正也<lb/>
　者六二雖未見君之信任蓋以中正之道而行雖天<lb/>
　地鬼神无不祐之以至暗然而受其介福也<lb/>
六三衆允悔亡象曰衆允之志上行也<lb/>
　義曰允信也夫六三以隂居陽過于六二不中不正<lb/>
　之位其本有悔也然而居下卦之上為衆隂之長三<lb/>
　隂同心上進而為其先是道義可以行于時事業可<lb/>
　以致其用故衆隂同心見信而上行其悔可以亡也<pb n="34b"/>　象曰衆允之志上行也者言居晉之時衆隂皆欲上<lb/>
　行而已處其先是為衆所信同志而進也<lb/>
九四晉如鼫鼠貞厲象曰鼫鼠貞厲位不當也<lb/>
　義曰鼫鼠者田中食稻粱貪殘剥刻之物也當晉之<lb/>
　時衆君子以柔順之道上進于君九四以陽居隂不<lb/>
　正而進者也既以不正而進上又切近于君是當尊<lb/>
　大之位附上罔下刻剥天下之民蠱壊天下之事如<lb/>
　鼫鼠然无益于民但傷殘于物故天下賤之如鼫鼠<pb n="35a"/>　然也以此而往則必讒諂佞媚苟取于君上是于正<lb/>
　道危厲也<lb/>
六五悔亡失得勿恤往吉无不利象曰失得勿恤往有<lb/>
慶也<lb/>
　義曰六五履不得正有悔者也然處至尊之位居離<lb/>
　明之中能擴大明之道旌别衆賢而信任之衆賢者<lb/>
　類進而輔己故其悔所以亡也失得勿恤往吉无不<lb/>
　利者夫以天下之廣萬幾之細其間未必不无一失<pb n="35b"/>　今六五既能旌任賢者賢者皆進而輔之故其政教<lb/>
　无有不舉若萬物之中苟有失得亦不必憂恤之也<lb/>
　夫既是失得皆不須憂恤則是所往无有不吉不利<lb/>
　者也象曰失得勿恤往有慶也者言六五所以失得<lb/>
　勿恤者蓋由其能任賢者使賢人進輔于己故其教<lb/>
　化舉行仁義興作以此而往故不惟止獲其吉而又<lb/>
　且有美慶之事也<lb/>
上九晉其角維用伐邑厲吉无咎貞吝象曰維用伐邑<pb n="36a"/>道未光也<lb/>
　義曰角者最極之象也夫上九處進之極過明之中<lb/>
　已在角而猶進故曰進其角惟用伐邑者在角猶進<lb/>
　過亢不已不能端拱无為物皆不服必須攻伐其邑<lb/>
　然後服之故曰惟用伐邑也厲吉无咎貞吝者兵者<lb/>
　凶器伐而服其物是由危乃得吉則无咎以此雖正<lb/>
　亦已賤矣象曰惟用伐邑道未光也者用伐乃服雖<lb/>
　得之其道未光也<pb n="36b"/>　　　明夷<lb/>
䷣<hi>離下坤上</hi>明夷利艱貞<lb/>
　義曰按序卦云晉必有所傷故受之以明夷夷者傷<lb/>
　也晉卦是明出地上而升于天明照于天下然晉極<lb/>
　必衰故明反入于地中是明有所傷也以人事言之<lb/>
　則猶君子之始進于朝廷之上佐君澤民立功立事<lb/>
　于天下然至于荒耄之年精力倦怠是宜以功成事<lb/>
　立而退全身致政求其安息則其明終始无有所傷<pb n="37a"/>　也若功成年耄復進而不已則必有所傷也惟聖人<lb/>
　為能終始一徳如周公佐周是也凡下于聖人者至<lb/>
　于耄年宜知退其身而不可終于求進也此聖人所<lb/>
　以著萬世君臣之戒也利艱貞者夫明夷之世則是<lb/>
　君子之明已有所傷而小人在上便巧得志君子處<lb/>
　此之時固當艱難守正不使小人之能窺測則可以<lb/>
　免其患害也<lb/>
彖曰明入地中明夷内文明而外柔順以蒙大難文王<pb n="37b"/>以之利艱貞晦其明也内難而能正其志箕子以之<lb/>
　義曰明入地中明夷者此釋明夷之義也内文明而<lb/>
　外柔順者此以二體言之下卦是内離為文明上卦<lb/>
　是外坤為柔順君子之人能内守文明之道外修柔<lb/>
　順之徳當明夷之世蒙冒大難而不為小人所賊害<lb/>
　若古之人有行之者文王是也文王當紂之亂世衆<lb/>
　小人在紂之左右前後讒諛佞倖皆欲害于君子而<lb/>
　文王居為西伯三分天下有其二終能外執柔順之<pb n="38a"/>　徳内晦文明之道雖小人衆多終不能窺見其所為<lb/>
　故免其禍患也表記曰文王有君民之大徳有事君<lb/>
　之小心故雖蒙大難而終无所傷也利艱貞晦其明<lb/>
　也内難而能正其志箕子以之言内難者親之至也<lb/>
　夫明夷之世闇主在上人臣有處夫至親之地而終<lb/>
　不見害者若箕子是也箕子之于紂以位言之父師<lb/>
　也以親言之庶兄也以庶兄之親而居父師之位是<lb/>
　處至親之地所謂内難者也然左右前後讒佞諂媚<pb n="38b"/>　皆欲害之而箕子獨能蒙冒之以正其志蓋由内能<lb/>
　全晦其明不使有所暴之于外而小人不能窺見也<lb/>
象曰明入地中明夷君子以蒞衆用晦而明<lb/>
　義曰君子法此之象而臨蒞于衆則當内晦其明外<lb/>
　示以柔也何則蓋君子性无不明事无不通好善而<lb/>
　嫉惡苟不慎密而宣之于外則小人見已之明詐善<lb/>
　而罔于己己何由而知之如是則為小人之所窺測<lb/>
　而必罹小人之害也是以君子務全其道黙運其明<pb n="39a"/>　則物不能蔽欺外示柔則不傷其苛察如此始可蒞<lb/>
　衆也<lb/>
初九明夷于飛垂其翼君子于行三日不食有攸往主<lb/>
人有言象曰君子于行義不食也<lb/>
　義曰明夷于飛垂其翼者言明夷之時小人得志皆<lb/>
　欲殘害君子初九處卦之下猶患難之始也然明夷<lb/>
　之主在于上初最逺之君子有剛明之徳能韜光晦<lb/>
　跡不為小人之窺見若鳥之髙飛而又垂斂其翼是<pb n="39b"/>　超然不可得而見之也君子于行三日不食者言君<lb/>
　子能先幾知變以小人得志慮其加害于己欲超然<lb/>
　逺遁心急于行故至三日之間不遑暇食也有攸往<lb/>
　主人有言者言當明夷之時愚民盲俗不悉君子之<lb/>
　心見君子遯去之速以至三日不食而有所往者雖<lb/>
　至親之人為己之主亦皆有猜貳之心誹謗之言也<lb/>
　象曰君子于行義不食也者言君子不苟遯去必見<lb/>
　小人之害故行而不食者于義有所不可也<pb n="40a"/>六二明夷夷于左股用拯馬壯吉象曰六二之吉順以<lb/>
則也<lb/>
　義曰夫人之股肱右者為便左者為輕六二履得中<lb/>
　道至于有位漸近明夷之主故必小有所傷但傷左<lb/>
　股至輕之處也用拯馬壯吉者言君子既于明夷之<lb/>
　時小有所傷若不速務遁去則必見害愈深故當決<lb/>
　然拯其壯馬而行外順小人而使不能見其所為然<lb/>
　後可以獲吉也象曰六二之吉順以則也者六二以<pb n="40b"/>　隂處隂至順者也而又處中行正是動有法則者也<lb/>
　既順而又有法則故小人終不能害之以至得吉故<lb/>
　文王見囚于羑里終能脫禍解難以全其身也<lb/>
九三明夷于南狩得其大首不可疾貞象曰南狩之志<lb/>
乃大得也<lb/>
　義曰南者至明之地狩者獵之名大首者元惡也九<lb/>
　三居離之極有至明之性以陽居陽有至剛之徳夫<lb/>
　以剛明大正之徳居明夷之時闇主在上殘虐生靈<pb n="41a"/>　塗炭天下不忍坐視故不得已往而征之以蘇民于<lb/>
　水火救民于溝壑故如獵狩之事但取其害于民者<lb/>
　誅之耳孟子曰誅其君而弔其民若時雨降民大恱<lb/>
　又曰武王伐殷謂其民曰无畏寜爾也非敵百姓也<lb/>
　若崩厥角稽首征之為言正也是但誅其首惡而已<lb/>
　不可疾貞者夫聖賢之所以往伐首惡者將以正天<lb/>
　下之民也其惡既除其民始蘇固不可加之暴猛峻<lb/>
　之嚴刑以益苦之也何則夫民之被害既已久矣染<pb n="41b"/>　惡亦已深矣故非亟而可拯也必須化之以漸撫之<lb/>
　以慈與之解其倒懸然後以漸而正之可也故孟子<lb/>
　曰簞食壺漿以迎王師此无他避水火也如水益深<lb/>
　如火益熱亦運而已矣是正天下于虐暴之後不可<lb/>
　亟欲成俗也象曰南狩之志乃大得也者言聖賢之<lb/>
　人以至明之道往伐其元惡者所以救民而正天下<lb/>
　今既獲之則已之志大有所得也<lb/>
六四入于左腹獲明夷之心于出門庭象曰入于左腹<pb n="42a"/>獲心意也<lb/>
　義曰凡手足以右為便心腹之間以左為順六四以<lb/>
　隂居隂履得其位上近明夷之主是小人而得志者<lb/>
　也夫以小人得志又附于昬闇之主以甘言美色柔<lb/>
　邪佞媚從君之情迎君之欲納之于惡依違曲順入<lb/>
　于左腹之間復得明夷之主之心也左腹言能順于<lb/>
　心也于出門庭者言小人之輔闇主内既迎逢其惡<lb/>
　外又不能慎密固蔽之君未有一過則揚之為大過<pb n="42b"/>　君未有纖惡則宣之為大惡以至騰播天下罪形萬<lb/>
　世皆小人之所致也若崇侯飛廉惡來之類是也門<lb/>
　庭者言宣露于外也<lb/>
六五箕子之明夷利貞象曰箕子之貞明不可息也<lb/>
　義曰明夷之主在于上六則左右前後皆小人矣惟<lb/>
　六五以柔順之道處得其中非小人之謂也推象意<lb/>
　以求之則箕子之道矣故聖人特以箕子明此爻也<lb/>
　何則箕子當紂之時尊為父師親為庶兄是至近至<pb n="43a"/>　親之位也然紂之左右前後皆小人而箕子之道不<lb/>
　得行是明有所傷也然當是時箕子能自晦其明自<lb/>
　蒙其徳雖在紂之近密而終无所害以至佯狂為奴<lb/>
　以全其身是所利者惟能自晦而居正也象曰箕子<lb/>
　之貞明不可息也者以箕子切近于紂而終不為其<lb/>
　所害者蓋由能以正道自守故其明不可得息也<lb/>
上六不明晦初登于天後入于地象曰初登于天照四<lb/>
國也後入于地失則也<pb n="43b"/>　義曰不明晦者言上六處羣隂之上居一卦之極明<lb/>
　夷之主也不能以明徳臨照天下而左右前後信任<lb/>
　小人自致隂闇柔弱不有其明故云不明晦也初登<lb/>
　于天者夫天尊且髙人君之位也此上六以繼世而<lb/>
　立于人君之位為天下之主故云初登于天也後入<lb/>
　于地者夫既居人君之位為天下之所瞻仰則當大<lb/>
　明以臨照天下今反昬闇暝昧放恣殘賊而不用其<lb/>
　明是入于地也象曰後入于地失則也者言上六失<pb n="44a"/>　為君之法則不能明照天下而終于昬闇貽祖宗之<lb/>
　羞也<lb/>
　　　家人<lb/>
䷤<hi>離下巽上</hi>家人利女貞<lb/>
　義曰按序卦云傷于外者必反于家故受之以家人<lb/>
　言人之有所傷于外則必反于内以求其安故家人<lb/>
　所以次于明夷也然此謂之家人者蓋聖人以此為<lb/>
　治家之法也利女貞者夫家人之道以女正為始何<pb n="44b"/>　則夫女子之性柔弱无常而好惡隨人故凡君子欲<lb/>
　治其家必正其身以正其女以正其閨閫之内父子<lb/>
　之列尊卑長幼之序各得其正家既正然後施之為<lb/>
　治天下皆可得而正也故大學曰欲治其國先齊其<lb/>
　家然則治家之道在女正為始也<lb/>
彖曰家人女正位乎内男正位乎外男女正天地之大<lb/>
義也家人有嚴君焉父母之謂也父父子子兄兄弟弟<lb/>
夫夫婦婦而家道正正家而天下定矣<pb n="45a"/>　義曰女正位乎内者謂六二也六二以柔順之質處<lb/>
　内卦之中若貞正之婦治閨門之内也然婦人之道<lb/>
　不可預聞外事但以致整于内而已故書曰牝雞无<lb/>
　晨牝雞之晨惟家之索故女必正位乎内也男正位<lb/>
　乎外者謂九五也九五以剛明之徳處外卦之中是<lb/>
　男子以義治外其父子有禮兄弟有序尊卑上下各<lb/>
　正其位也然以義制事則不可從于婦人故恒卦曰<lb/>
　夫子制義從婦凶也所謂男女正天地之大義也者<pb n="45b"/>　夫天以至剛之徳至尊之體處于上地以至柔之徳<lb/>
　至卑之質位乎下此天地自然之常分也以人言之<lb/>
　女正位乎内男正位乎外男女之位正是得天地之<lb/>
　大義也家人有嚴君焉父母之謂也者夫君總生殺<lb/>
　之權操富貴之柄四海之内莫不畏懼羣而歸之故<lb/>
　謂之君若父母之尊則一家之事皆主焉故不可專<lb/>
　任其慈而无所斷制必又加之以威嚴董之以禮節<lb/>
　使一家之内有畏懼之心如君之尊而又如君之嚴<pb n="46a"/>　則家道可以成也父父子子兄兄弟弟夫夫婦婦而<lb/>
　家道正正家而天下定矣者夫為父有父道為子有<lb/>
　子道以至兄弟夫婦各有其道是以父盡其嚴子盡<lb/>
　其孝兄盡其友弟盡其恭夫盡其義婦盡其順如此<lb/>
　則家道正矣家道既正天下斯定矣故堯聖人也先<lb/>
　親九族然後平章百姓文王亦聖人也先刑于寡妻<lb/>
　至于兄弟以御于家邦是君子之治天下必先正家<lb/>
　正家而天下定矣<pb n="46b"/>象曰風自火出家人君子以言有物而行有恒<lb/>
　義曰風自火出家人者王通謂明内而齊外有家人<lb/>
　之象是也物事也君子觀此之象治其家使言有其<lb/>
　事行有其常一言一行无有妄動此治家之本在于<lb/>
　正身也故孟子曰身不行道不行于妻子是也<lb/>
初九閑有家悔亡象曰閑有家志未變也<lb/>
　義曰閑者寛而防之之謂也凡人之情愛之極則无<lb/>
　疑親之至則无防故君子之人治其家必當思慮未<pb n="47a"/>　及于邪耳目未接于私之時預為之防曲為之備不<lb/>
　然使醜惡已彰姦邪已萌而始為之防是非家人之<lb/>
　罪乃已陷家人于有過之地也今初九以陽居陽處<lb/>
　一卦之初是治家之始有剛明之徳而能于思慮未<lb/>
　動私邪未萌之前以為之防故悔亡也象曰閑有家<lb/>
　志未變也者夫君子防閑其家待姦邪而後防之惡<lb/>
　彰而後治之則无及矣必于家人志慮未變之前豫<lb/>
　防閑之則所謂治家之道也<pb n="47b"/>六二无攸遂在中饋貞吉象曰六二之吉順以巽也<lb/>
　義曰遂者專也夫婦人之事雖治于閨門之内皆禀<lb/>
　命而行也今六二以隂居隂處内卦之中履得其正<lb/>
　是婦人之得正者也但處于内而无所自專故云无<lb/>
　攸遂也在中饋貞吉者夫自古以來上至天子之后<lb/>
　妃下逮庶人之妻妾其所職之事不過于奉祭祀饋<lb/>
　飲食而已故禮后有瑶爵之獻奠盎之事詩有關雎<lb/>
　采蘩皆后夫人之職也六二處内任婦職而无所專<pb n="48a"/>　所主在于饋食而已職此而又處其正故得吉也象<lb/>
　曰六二之吉順以巽也者言六二所以得吉者以居<lb/>
　中履正順而且巽上能禀九五之命也<lb/>
九三家人嗃嗃悔厲吉婦子嘻嘻終吝象曰家人嗃嗃<lb/>
未失也婦子嘻嘻失家節也<lb/>
　義曰嗃嗃過嚴之貌也嘻嘻和樂之貌也夫治家之<lb/>
　道不可專任其慈雖至過嚴終亦无所傷矣今九三<lb/>
　以陽居陽有剛明至正之徳居下卦之上為一家之<pb n="48b"/>　主者也故為家之主若嗃嗃然嚴肅使家人内外上<lb/>
　下皆有畏懼之心故雖有悔吝之事危厲之道亦得<lb/>
　吉也婦子嘻嘻終吝者夫婦子人之所愛也若為一<lb/>
　家之主而私于所愛不能嚴正其治使婦子嘻嘻然<lb/>
　和樂則姦惡由此而萌矣夫如是至于終竟必有鄙<lb/>
　吝之道也象曰未失也者言雖嗃嗃嚴厲未失治家<lb/>
　之道也失家節也者若婦子嘻嘻而和樂是失其治<lb/>
　家之節也<pb n="49a"/>六四富家大吉象曰富家大吉順在位也<lb/>
　義曰夫初九既以剛明之徳居卦之初能防微杜漸<lb/>
　使閨門之内不接于私邪得正家之初也六二又能<lb/>
　以柔順之體居服勤之職九三又能過嚴以畏懼其<lb/>
　家人是家道已成至六四居大臣之位是君子既正<lb/>
　已之家至此則佐君以正天下之家故有君之爵禄<lb/>
　之富以富其家而得其大吉也象曰富家大吉順在<lb/>
　位也者六四家道已成之後當大臣之位上近于君<pb n="49b"/>　是順在其位以治家之道移于國也故孝經曰居家<lb/>
　理故治可移于國也<lb/>
九五王假有家勿恤吉象曰王假有家交相愛也<lb/>
　義曰九五以剛明中正之徳居于君位是謂王者能<lb/>
　假此治家之道以治于天下者也故先正其家使閨<lb/>
　門之内莫不一于正正家而天下定是為君者以此<lb/>
　道而行則不必憂恤而自得其吉也象曰王假有家<lb/>
　交相愛也者言聖人能推恩愛于天下之家父父子<pb n="50a"/>　子兄兄弟弟夫夫婦婦各以和順之道交相愛樂也<lb/>
上九有孚威如終吉象曰威如之吉反身之謂也<lb/>
　義曰孚者由中之信威謂威嚴可畏上九以剛明之<lb/>
　才居家人之極當家道之成是能先正其身發其信<lb/>
　于中而外兼之以威嚴終成家道使閨門之内肅然<lb/>
　有序而畏敬之故獲其吉也象曰威如之吉反身之<lb/>
　謂也者言上九所以有威信而使人畏敬之者蓋能<lb/>
　先修其身而後加于人也<pb n="50b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義卷六<lb/>
</p>

  </div>
            <div>
                <head>周易口義卷七</head>
    <p>
<pb n="1a"/>欽定四庫全書<lb/>
　周易口義卷七　　　　　宋　胡瑗　撰<lb/>
下經<lb/>
　　　睽<lb/>
䷥<hi>兊下離上</hi>睽小事吉<lb/>
　義曰按序卦云家道窮必乖故受之以睽睽者乖也<lb/>
　言家人之道既窮極則必至于睽異而離散也小事<lb/>
　吉者夫睽乖之時上下之情既異内外之志既乖天<pb n="1b"/>　下之人其心皆不同于時雖有大才大徳之人亦不<lb/>
　能大有所為也何則夫君子之道必將大有為則須<lb/>
　上下協心衆賢同力无有異志故發之天下而功業<lb/>
　被于世也今既睽乖故但小事則可以得吉也<lb/>
彖曰睽火動而上澤動而下二女同居其志不同行說<lb/>
而麗乎明柔進而上行得中而應乎剛是以小事吉天<lb/>
地睽而其事同也男女睽而其志通也萬物睽而其事<lb/>
類也睽之時用大矣哉<pb n="2a"/>　義曰睽火動而上澤動而下者此釋所以得睽之名<lb/>
　也火本炎上澤本潤下水火相資然後能成功而利<lb/>
　萬物也今乃火動于上水又動于下水火不相資是<lb/>
　有睽乖之義也二女同居其志不同行者離為中女<lb/>
　兊為少女女子之生長必從人此天理之常也今二<lb/>
　女同居必有從人之志是其志不同行亦睽異之義<lb/>
　也說而麗乎明柔進而上行得中而應乎剛是以小<lb/>
　事吉者言暌之時所以得小事之吉者下以兊說而<pb n="2b"/>　上以離之大明猶君子以說順之道而附于大明之<lb/>
　人而又以柔進居至尊之位所行所為正合于中道<lb/>
　无過无不及又且下應于九二剛明之臣夫如是故<lb/>
　小事所以得其吉也天地睽而其事同也者此以下<lb/>
　廣明睽之義也言睽之道有自然而合者若天以髙<lb/>
　而處上地以卑而處下是睽也然而隂陽之氣交則<lb/>
　生成之事同也故曰天地暌而其事同也男位乎外<lb/>
　女位乎内是睽也然而相資而成一門之治則是其<pb n="3a"/>　志通也故曰男女睽而其志通也萬物衆多品類不<lb/>
　同是睽也然而好生惡死樂安懼危則是其事類也<lb/>
　故曰萬物睽而其事類也睽之時用大矣哉者睽乖<lb/>
　之世小人衆多然順時而動者惟大才大徳之人能<lb/>
　之故先聖于此重嘆美之也<lb/>
象曰上火下澤睽君子以同而異<lb/>
　義曰火在上澤在下二者不相資故有睽乖之象夫<lb/>
　睽異之時小人衆多皆欲加害于君子故君子與之<pb n="3b"/>　和同然外雖和同内之所存則異也<lb/>
初九悔亡喪馬勿逐自復見惡人无咎象曰見惡人以<lb/>
辟咎也<lb/>
　義曰初九居一卦之下當睽乖之時上无其應本有<lb/>
　悔者也然而九四亦无正應故與初心志相合逺而<lb/>
　相得其悔所以亡也喪馬勿逐自復者馬者至彰顯<lb/>
　之物當睽之時人心既已乖離雖喪失彰顯之物必<lb/>
　无有私匿之者故雖勿逐當自復也見惡人无咎者<pb n="4a"/>　夫險惡之人其用心皆欲陷害于君子況睽乖之時<lb/>
　小人熾盛苟不和同而接見必罹其所害故見之乃<lb/>
　无咎也象曰見惡人以辟咎也者夫君子進用于朝<lb/>
　道行天下則斥逐小人无所畏忌時既睽乖雖其惡<lb/>
　人亦禮下而接見之所以避一時之咎也<lb/>
九二遇主于巷无咎象曰遇主于巷未失道也<lb/>
　義曰巷者委曲不正之道也君子當治平之世斥逐<lb/>
　小人則可坦然由正道而行若睽乖之時人心不同<pb n="4b"/>　羣小黨盛皆欲加害于君子故此九二與五為應以<lb/>
　五為主不敢顯然相遇于明坦之途顯然遇之則為<lb/>
　小人之所害但遇之于委曲隘狹之道乃得无咎象<lb/>
　曰遇主于巷未失道也者蓋睽之時不可顯然而行<lb/>
　雖由委曲隘狹之巷而得遇于主亦未失君子之道<lb/>
　也<lb/>
六三見輿曵其牛掣其人天且劓无初有終象曰見輿<lb/>
曵位不當也无初有終遇剛也<pb n="5a"/>　義曰輿所以載物而行也六三以隂居陽履失其正<lb/>
　上有上九之剛為己之應己得往而應之然睽異之<lb/>
　時履于不正則上下皆欲害之故若其輿為人之牽<lb/>
　曵其牛為人之拘掣也其人天且劓者天當作而字<lb/>
　古文相類後人傳寫之誤也然謂而者在漢法有罪<lb/>
　髠其鬢髪曰而又周禮梓人為筍簴作而亦謂髠其<lb/>
　鬢髪也其人即謂九二九四也以六三履非其正皆<lb/>
　欲害之故或來髠其鬢髪或來劓割其鼻也无初<pb n="5b"/>　有終者六三本以正應于上九以其履不得正故小<lb/>
　人皆來害之上九既見六三為小人之所害故亦疑<lb/>
　之不與六三之從已是无初也然六三本以至誠而<lb/>
　應上九初雖不與之應然其有剛明果斷之才故終<lb/>
　則明知六三之誠而與之應是有終也象曰无初有<lb/>
　終遇剛也者言初為上之見疑然終則知已之誠而<lb/>
　與之應是六三所遇得剛明之人也<lb/>
九四睽孤遇元夫交孚厲无咎象曰交孚无咎志行也<pb n="6a"/>　義曰九四當睽乖之世而无應獨立是睽之孤者也<lb/>
　元夫謂初九也初九以剛明之才處下卦之下而无<lb/>
　正應今九四亦无正應是其心志相同體類相契而<lb/>
　為配偶也交孚者九四初九既不以正而合是必傾<lb/>
　至誠至信以交相待也厲无咎者九四雖與初以信<lb/>
　相交然彼此皆不正故須必常若危厲則可以免其<lb/>
　咎悔也象曰交孚无咎志行也者夫當睽乖之時果<lb/>
　无應則所存之志不得行矣今四乃與初以道相應<pb n="6b"/>　是其志得行也<lb/>
六五悔亡厥宗噬膚往何咎象曰厥宗噬膚往有慶也<lb/>
　義曰六五以隂居陽履于不正本有悔者也然居至<lb/>
　尊之位而下應九二之剛陽故其悔所以亡也厥宗<lb/>
　噬膚者宗謂九二也九二既為已之正應則是已之<lb/>
　宗黨也膚者柔脆之物易于噬嚙者也九二本以正<lb/>
　而應己然當睽乖之時衆皆來肆害于己故九二之<lb/>
　宗排斥此隂邪不正之小人使之不為害是易于噬<pb n="7a"/>　柔脆之物也往何咎者言九二既以至誠來應于己<lb/>
　己往而應之又何咎哉象曰厥宗噬膚往有慶也者<lb/>
　言六五之應既在九二而為小人之間厠故九二終<lb/>
　能噬嚙之不妨己之路若往而應之則不惟相合而<lb/>
　又有喜慶之事也<lb/>
上九睽孤見豕負塗載鬼一車先張之弧後說之弧匪<lb/>
冦婚媾往遇雨則吉象曰遇雨之吉羣疑亡也<lb/>
　義曰四以无正應而曰睽孤今上九處卦之終是睽<pb n="7b"/>　乖之極者也睽乖之極雖有其道亦不能通故亦曰<lb/>
　睽孤豕本不潔之物而又負其泥塗是穢之甚者也<lb/>
　言六三為己之正應而在九二九四之間故已之視<lb/>
　乎六三必有猜貳之心狐疑之惑若視豕之負塗然<lb/>
　穢惡之甚也載鬼一車者鬼者虚无而不可見也車<lb/>
　之所不可載者也今上九見六三在九二九四之間<lb/>
　故疑其穢惡若見一車之鬼是其造虚成實以无為<lb/>
　有妄偽之甚也先張之弧者言六三本為己之應今<pb n="8a"/>　既厠于二陽之間故上反疑之張其弧矢欲以攻之<lb/>
　也後說之弧者上卦為離離為火火性至明上九處<lb/>
　離之極明之至者也下卦為兊兊為水水性至潔六<lb/>
　三處兊之極至潔者也六三本以至誠來應于己為<lb/>
　小人之所厠至于致疑然上九以至明之性故終能<lb/>
　察六三之至清而審其至誠遂說去其弧而與之會<lb/>
　合也匪冦婚媾者六三本以正道應己然以二陽所<lb/>
　間故不得會合今既察明六三之情偽是雖讒言不<pb n="8b"/>　能間之而終得會合也往遇雨則吉者雨者隂陽之<lb/>
　和也今上九之陽合于六三之隂則是和而得吉也<lb/>
　象曰遇雨之吉羣疑亡也者言上九始以小人之讒<lb/>
　間六三故疑之而不與之應然上九有剛明之徳知<lb/>
　六三以至誠而來應遂不疑而與之會遇和合是羣<lb/>
　疑亡也<lb/>
　　　蹇<lb/>
䷦<hi>艮下坎上</hi>蹇利西南不利東北利見大人貞吉<pb n="9a"/>　義曰按序卦云乖必有難故受之以蹇蹇者難也言<lb/>
　睽乖之時上下離異人心不同必有蹇難此蹇之所<lb/>
　以次于睽也利西南者西南坤位也坤者致養之地<lb/>
　廣大寛平生育之所也夫當蹇難之世生靈不得其<lb/>
　安民物不遂其所人人思治之時也若聖賢之人治<lb/>
　天下之蹇則置民于寛廣生育之域然後得其安而<lb/>
　至于太平也不利東北者東北艮位也艮為山山者<lb/>
　險阻不通之地也若聖賢之人出民于險阻而置之<pb n="9b"/>　安平則是治蹇之道也若復納諸險阻之地則其民<lb/>
　愈困而其道愈窮故利西南而不利東北也利見大<lb/>
　人者言蹇之時欲治天下之險釋天下之難必利見<lb/>
　其大才大徳之人也貞吉者蹇難之作由上下人心<lb/>
　乖異不正而然今濟天下于无事則必本諸大正之<lb/>
　道然後乃吉也<lb/>
彖曰蹇難也險在前也見險而能止知矣哉蹇利西南<lb/>
往得中也不利東北其道窮也利見大人往有功也當<pb n="10a"/>位貞吉以正邦也蹇之時用大矣哉<lb/>
　義曰此因二體以釋其義也坎為險在上故曰險在<lb/>
　前也見險而能止知矣哉者坎為險艮為止見險在<lb/>
　前止而不進是其知也蹇利西南往得中者西南寛<lb/>
　廣生育之地民在蹇難置之此則得其安居而各遂<lb/>
　其所是往而得其中道者也不利東北其道窮也者<lb/>
　東北險阻之地民在蹇難復置之此則其民愈蹇是<lb/>
　其道之窮也利見大人往有功也者夫大人與天地<pb n="10b"/>　合徳日月共明有仁義之心經綸之志民被塗炭往<lb/>
　而見之共以解其蹇難致其安平則是往而有功也<lb/>
　當位貞吉以正邦也者謂五得其君之正二得其臣<lb/>
　之正各當位而守正故能正邦也蹇之時用大矣哉<lb/>
　者蓋蹇之時必得大才大徳之人然後可以解天下<lb/>
　之蹇故先聖于此重嘆美之也<lb/>
象曰山上有水蹇君子以反身修徳<lb/>
　義曰山者險阻之物水流于險阻之上其勢必不能<pb n="11a"/>　通是蹇之象也君子以反身修徳者言君子罹此蹇<lb/>
　難不怨天不尤人但反己之身修飭其徳而已孟子<lb/>
　曰愛人不親反其仁治人不治反其智禮人不答反<lb/>
　其敬此之謂也<lb/>
初六往蹇來譽象曰往蹇來譽宜待也<lb/>
　義曰夫蹇難之世坎險在前君子居之必量時度勢<lb/>
　而進以自保其明今初六居卦之始在險難之初若<lb/>
　不顧其危衝冒而進則蹇難愈甚若翻然知幾觀時<pb n="11b"/>　可否可退則退復其所處不陷躁失則保全其道得<lb/>
　其嘉美之譽故往蹇來譽象曰往蹇來譽宜待也者<lb/>
　言君子當蹇難之初險阻在前未可以進宜退而自<lb/>
　處以待其時也<lb/>
六二王臣蹇蹇匪躬之故象曰王臣蹇蹇終无尤也<lb/>
　義曰蹇難之時人人皆有所患而不可動故初則往<lb/>
　蹇來譽三則往蹇來反四則往蹇來連獨此六二云<lb/>
　王臣蹇蹇者蓋以其處人臣之位履中居正上應于<pb n="12a"/>　九五之君而君在蹇難之中必盡忠竭力奮死不顧<lb/>
　雖重險在前亦衝冒而往也匪躬之故者六二所以<lb/>
　冒犯險難而進者非其一身之故蓋上以為君下以<lb/>
　為民救天下之蹇也象曰王臣蹇蹇終无尤也者凡<lb/>
　為人臣苟不盡忠竭節見危授命則有不忠之罪今<lb/>
　六二既能盡忠竭節不恤其身以救天下之蹇故終<lb/>
　无尤也<lb/>
九三往蹇來反象曰往蹇來反内喜之也<pb n="12b"/>　義曰九三以陽剛之徳居下卦之上為初六六二之<lb/>
　所恃也然而險難在前往則愈蹇若君子之人能知<lb/>
　時之不可行度勢之不可用反而自處以守其正則<lb/>
　得其所安故曰往蹇來反也象曰往蹇來反内喜之<lb/>
　也者既退而反居其本位則不惟己獲其安兼下之<lb/>
　二爻皆得其所恃安止而不犯于難是内有喜恱之<lb/>
　事也<lb/>
六四往蹇來連象曰往蹇來連當位實也<pb n="13a"/>　義曰連者牽連之謂也六四以隂居隂得正者也然<lb/>
　而蹇難之世坎險在前冒昧而進愈必有難而入于<lb/>
　深險若能知時之不可行退而牽連下之三爻止而<lb/>
　自守則得其安也注疏讀連字從上聲言四往來進<lb/>
　退之間皆有蹇難而不利夫蹇之時其險在前故君<lb/>
　子止而不往若退而守不務其進則復何蹇難之有<lb/>
　此注疏之失也象曰往蹇來連當位實也者言四以<lb/>
　隂居隂得正當位者也陽為實今四連下之陽是當<pb n="13b"/>　位而附得其實也<lb/>
九五大蹇朋來象曰大蹇朋來以中節也<lb/>
　義曰五居蹇難之世而處坎險之中是蹇之大者也<lb/>
　有若天下未安人民未治之時也而九五居中履正<lb/>
　能任六二之臣二又得人臣之正故盡心竭力以輔<lb/>
　于己是其朋來也如湯之救夏而得伊尹武王救商<lb/>
　而得吕望之類也象曰大蹇朋來以中節也者言五<lb/>
　以剛中得人君之節二以柔中得人臣之節是君臣<pb n="14a"/>　之間皆能以中節也<lb/>
上六往蹇來碩吉利見大人象曰往蹇來碩志在内也<lb/>
利見大人以從貴也<lb/>
　義曰上六處蹇之極居一卦之外難將終者也夫險<lb/>
　極必平難極必安當此之時不可復有所往若往則<lb/>
　益蹇反而退居其位下應九三以守碩大之徳則得<lb/>
　其吉道故曰往蹇來碩吉也利見大人者言險難將<lb/>
　終但能附麗賢明大才大徳之人則可以逺出險難<pb n="14b"/>　而持久于治不須復有所往也象曰往蹇來碩志在<lb/>
　内也者言上所以來則有碩大之徳者蓋志應在内<lb/>
　卦之九三也利見大人以從貴也者陽爻至尊貴者<lb/>
　也今上六能利見大才大徳之人以終其難是從者<lb/>
　貴也<lb/>
　　　解<lb/>
䷧<hi>坎下震上</hi>解利西南无所往其來復吉有攸往夙吉<lb/>
　義曰按序卦云物不可以終難故受之以解解者緩<pb n="15a"/>　也言天下之民不可使終受其難必有聖賢之人往<lb/>
　以濟之故解之所以次于蹇也利西南者西南寛廣<lb/>
　生成之地也夫聖賢之人解天下之患難除生民之<lb/>
　疚疾必須發仁義之道躋之寛平之所使皆遂其生<lb/>
　成然後利也不言不利東北者東北險阻之地解之<lb/>
　時聖人止務散釋天下之難不復更有險阻故不言<lb/>
　東北也无所往其來復吉者夫聖賢所以有所往者<lb/>
　蓋以天下之民在于患難故欲拯而濟之也今天下<pb n="15b"/>　之患難既解若復有所往則是煩擾其民而事愈瀆<lb/>
　亂自取其弊敗之道若屯之彖言勿用有攸往是也<lb/>
　但來而復其所有獲其吉也有攸往夙吉者言聖賢<lb/>
　積心處慮恥一物之失所今難解之時天下之民雖<lb/>
　已權安然其間有所未濟亦當趨往而解之以速為<lb/>
　尚則可得而吉也<lb/>
彖曰解險以動動而免乎險解解利西南往得衆也其<lb/>
來復吉乃得中也有攸往夙吉往有功也天地解而雷<pb n="16a"/>雨作雷雨作而百果草木皆甲拆解之時大矣哉<lb/>
　義曰坎為險震為動動于險之外是聖賢之人動而<lb/>
　能拯天下之險使皆出于難也故曰解險以動動而<lb/>
　免乎險解也解利西南往得衆也者言聖賢既以仁<lb/>
　義之道除釋民之患難而置之于寛廣生育之地使<lb/>
　各得其所以此而行則必得天下之衆心也其來復<lb/>
　吉乃得中也者夫天下之難既解若復有所往則瀆<lb/>
　亂已甚之道也若不往而煩擾其民守其止靜則得<pb n="16b"/>　中也有攸往夙吉往有功也者言患難既解之後或<lb/>
　天下之民有未得其所者聖賢之人不可遲緩必汲<lb/>
　汲而拯之言速則有功也天地解而雷雨作雷雨作<lb/>
　而百果草木皆甲拆者夫天在上地在下氣不交則<lb/>
　雷雨不作而萬物不生故天以陽氣降于下地以隂<lb/>
　氣升于上隂陽相蒸剛柔始交則必有屯難屯難既<lb/>
　解故鼓之為雷蒸之為雨雷雨盈滿則百果草木皆<lb/>
　敷甲而拆以至句者萌者動者植者皆乘時而獲其<pb n="17a"/>　亨通矣解之時大矣哉者按諸卦或言時義或言時<lb/>
　用而此止言時者蓋難解之時无不釋故止言時耳<lb/>
　若蹇之時用是天下在于蹇而始將治之故必有所<lb/>
　用是以言用也又遯卦言時義之類是皆義有所存<lb/>
　之時故言義也此卦于義用並无所取故不言也<lb/>
象曰雷雨作解君子以赦過宥罪<lb/>
　義曰雷雨既作則蟄蟲昭蘇草木甲拆解之義也天<lb/>
　下之民方此難解之時始出于塗炭其有過惡遷善<pb n="17b"/>　逺罪蓋舊染汚俗化上薄惡之政而然也故君子之<lb/>
　人當此之時有過者赦之有罪者宥之使之改過自<lb/>
　新遷善逺罪蓋難解之道也<lb/>
初六无咎象曰剛柔之際義无咎也<lb/>
　義曰夫民在患難非聖賢則不能濟然濟民之難務<lb/>
　在于速不可使之久困也故卦言有攸往夙吉彖曰<lb/>
　往有功也是濟難在于速也今初六居卦之下當解<lb/>
　之初天下之難盡已解釋而无有所咎矣象曰剛柔<pb n="18a"/>　之際義无咎也者九四剛也初六柔也剛柔交際同<lb/>
　心以解天下之難其義自然无咎矣以時言之則患<lb/>
　難初解亨通將至其義必无咎悔也<lb/>
九二田獲三狐得黄矢貞吉象曰九二貞吉得中道也<lb/>
　義曰田獵也狐者隠伏多疑之獸也三者言其象也<lb/>
　蹇難初解民心尚疑猶恐未脫于難而又入于蹇故<lb/>
　君子當行其教化革其殘暴之政易服色改正朔以<lb/>
　新天下之耳目使民心无所疑矣如以田獵而獲三<pb n="18b"/>　狐猶言羣疑亡也黄中也矢直也言九二又得大中<lb/>
　之道剛直之徳行天下之正道而得其吉也<lb/>
六三負且乘致冦至貞吝象曰負且乘亦可醜也自我<lb/>
致戎又誰咎也<lb/>
　義曰負者小人之事乘者君子之器陽至貴君子也<lb/>
　隂至賤小人也今六三隂居陽是小人而乘君子之<lb/>
　器也夫昏亂之朝庸主在上則賢不肖混淆故君子<lb/>
　之位而為小人所乘今蹇難既解君臣上下各從其<pb n="19a"/>　正而六三乃以不正之質居至貴之地是小人在君<lb/>
　子之位也則天下之所不容斯人之所衆棄也故致<lb/>
　冦盜之至為害于已而奪取之也然而小人得在髙<lb/>
　位者蓋在上之人慢其名器不辨賢否而與之以至<lb/>
　為衆人所奪而致寇戎之所害也象曰負且乘亦可<lb/>
　醜也者言小人在位是可醜惡之也故孟子曰不仁<lb/>
　而在髙位是播其惡于衆也自我致戎又誰咎也者<lb/>
　言小人不度已徳不量已勢而竊居君子之位所以<pb n="19b"/>　致戎冦之來也若以一郡一邑言之則為致冦若以<lb/>
　天下言之則為致戎且冦戎皆自已招又何咎于人<lb/>
　哉故繫辭曰負也者小人之事也乘也者君子之器<lb/>
　也小人而乘君子之器盜思奪之矣上慢下暴盜思<lb/>
　伐之矣慢藏誨盜冶容誨淫易曰負且乘致冦至盜<lb/>
　之招也<lb/>
九四解而拇朋至斯孚象曰解而拇未當位也<lb/>
　義曰拇者足指之大者也謂六三居四之下上无應<pb n="20a"/>　而附于四有足指之象也九四正應在初是其朋也<lb/>
　既係于六三必忘于初則初亦忘之矣今既解去六<lb/>
　三而專應于初六則至而信矣故解而拇朋至斯孚<lb/>
　象曰解而拇未當位也者夫以至尊而為天下之主<lb/>
　則可包含荒穢而容天下之民物也今九四不當至<lb/>
　尊之位故不可係于他類而必解去之則其朋黨至<lb/>
　而信矣<lb/>
六五君子維有解吉有孚于小人象曰君子有解小人<pb n="20b"/>退也<lb/>
　義曰六五以大中之道位上卦之中下應九二剛明<lb/>
　之君子以君子之道既行是能解天下之難而得其<lb/>
　吉也孚于小人者夫君子當解難之時必能進用賢<lb/>
　者黜退小人以成其治治道既行則小人自然望風<lb/>
　而信服退藏竄伏以避君子之誅也象曰君子有解<lb/>
　小人退也者君子之道既行于上以解天下之難則<lb/>
　豈患小人哉必自然信之使退也<pb n="21a"/>上六公用射隼于髙墉之上獲之无不利象曰公用射<lb/>
隼以解悖也<lb/>
　義曰隼者擊搏貪殘之禽也髙墉非隼之所居也六<lb/>
　三以柔懦不正之體居下卦之上是竊國家之名器<lb/>
　當君子之大位猶貪殘之隼而居髙墉之上也今上<lb/>
　六處解之時居動之極是君子之人藏器于身而不<lb/>
　妄動者也故能射去此不正之小人使不得居髙位<lb/>
　而竊名器如射隼于髙墉之上也獲之无不利者以<pb n="21b"/>　小人而當君子之位以此而獲之何不利之有故繫<lb/>
　辭曰隼者禽也弓矢者器也射之者人也君子藏器<lb/>
　于身待時而動何不利之有動而不括是以出而有<lb/>
　獲語成器而動者也<lb/>
　　　損<lb/>
䷨<hi>兊下艮上</hi>損有孚元吉无咎可貞利有攸往曷之用二<lb/>
簋可用享<lb/>
　義曰此損卦謂損下以益上損民益君之象也然上<pb n="22a"/>　之損下不可太過必須合于中正則民皆勤身竭力<lb/>
　樂輸于上有孚者言上之取于民必當以信立之限<lb/>
　極取之有時用之以制取信于民其民皆信奉于上<lb/>
　則獲元大之吉而无咎悔矣苟或暴政横賦臨之不<lb/>
　以道取之不以信使其民仰不能以事父母俯不能<lb/>
　以畜妻子凶年樂歲殫財竭力奉國不暇如此則怨<lb/>
　結于下災見于上而其咎悔可知矣故古之什一為<lb/>
　萬世中正常行之法所謂長久貞正而大吉无咎者<pb n="22b"/>　也既有其孚又守以正則所往无不利矣曷之用二<lb/>
　簋可用享者此言在上之人既能示民以信取民有<lb/>
　制使上足其用下不匱財如此則復將何所為故雖<lb/>
　二簋至約之物亦可用之以享于鬼神也左傳曰苟<lb/>
　有明信澗溪沼沚之毛蘋蘩薀藻之菜筐筥錡釜之<lb/>
　器潢汙行潦之水可薦于鬼神可羞于王公是也言<lb/>
　損道既以至誠至信而行雖用二簋可以享于鬼神<lb/>
　不待其豐備也<pb n="23a"/>彖曰損損下益上其道上行損而有孚元吉无咎可貞<lb/>
利有攸往曷之用二簋可用享二簋應有時損剛益柔<lb/>
有時損益盈虚與時偕行<lb/>
　義曰艮上而止兊下而說夫損民益君必上有節止<lb/>
　絶无名之求則下皆樂輸以說順之道而上行也故<lb/>
　曰損下益上其道上行也損而有孚元吉无咎可貞<lb/>
　利有攸往者言貢賦之入皆有常制不失其信則可<lb/>
　也苟什一之外不以孚信動有妄求是過損于下而<pb n="23b"/>　取怨于民也故必有孚信之道獲元大之吉免其悔<lb/>
　吝然後可以常行利有所往也曷之用二簋可用享<lb/>
　二簋應有時者言至約之物不可以常行可儉則儉<lb/>
　可豐則豐所應皆有時也亦如損民應上雖不可過<lb/>
　然亦必視歲之豐凶而輕重之則自然國用以羡而<lb/>
　民力不困也損剛益柔有時者此謂損初九九二之<lb/>
　剛益六四六五之柔亦有其時不可以常行可以損<lb/>
　則損可以益則益也損益盈虚與時偕行者言不可<pb n="24a"/>　長損于彼而益于此盈于此而虚于彼凡損益盈虚<lb/>
　之道皆與時而行也故孟子曰治地莫善于助莫不<lb/>
　善于貢貢者校數歳之中以為常此之謂也<lb/>
象曰山下有澤損君子以懲忿窒欲<lb/>
　義曰按左傳曰川竭則山崩是言山澤之氣相通故<lb/>
　得以生于萬物也今澤在山下是損澤益山損下益<lb/>
　上之象也君子觀此之象可損之事在于忿欲有忿<lb/>
　則懲戒之有欲則窒塞之可損之善莫善于此何則<pb n="24b"/>　自非聖人不能无忿爭之心嗜欲之事自君子而下<lb/>
　則時有之固宜損之也<lb/>
初九已事遄往无咎酌損之象曰已事遄往上合志也<lb/>
　義曰初九居一卦之下處損之初民之象也夫民之<lb/>
　為職固當給衣食以奉養其上者也事謂耕穫之事<lb/>
　也言耕穫之事既已則速往以奉于上乃得免其咎<lb/>
　也酌損之者言上之損下下之奉上必皆斟酌其宜<lb/>
　使合中道故民之于私上有父母之養下有妻子之<pb n="25a"/>　畜而又有州閭鄉黨冠昏喪祭之用不可盡竭其所<lb/>
　有以輸于上自取不足之患必斟酌其宜合于中道<lb/>
　則可也象曰已事遄往上合志也者夫上之志所須<lb/>
　在于民民之志在奉其上今初九能己自已之事遄<lb/>
　速斟酌而往奉之則是合上之志矣<lb/>
九二利貞征凶弗損益之象曰九二利貞中以為志也<lb/>
　義曰夫損下益上必須斟酌其宜使合于中正者也<lb/>
　夫什一者天下之中正也過之則桀殺之則貊皆不<pb n="25b"/>　得其中也初已損之以益其上至二復損則損之太<lb/>
　過利在乎守正而已征凶者言若損之不已復往而<lb/>
　奉于上則凶之道也弗損益之者言不可更損己以<lb/>
　奉于上當反求上之所益則可也象曰九二利貞中<lb/>
　以為志也者言損上益下損下益上皆不可過宜必<lb/>
　以大中之道而行今初已損而奉于上至二則不可<lb/>
　更有所損是以中道為志也<lb/>
六三三人行則損一人一人行則得其友象曰一人行<pb n="26a"/>三則疑也<lb/>
　義曰夫天地君臣夫婦之道若専一相應則其志純<lb/>
　其道固也今六三之隂上應于上九之陽若己與六<lb/>
　四六五二爻同往而應之則反損上九之一人若己<lb/>
　獨往而應之自得其友矣故繫辭云天下百慮而一<lb/>
　致殊塗而同歸是言凡事在于一致則其道純而无<lb/>
　駁也象曰一人行三則疑也者言六三獨往應上九<lb/>
　則其志和同而无所間矣若三人往之則上九必有<pb n="26b"/>　疑惑之志慮其有害于己也<lb/>
六四損其疾使遄有喜无咎象曰損其疾亦可喜也<lb/>
　義曰遄速也夫為人上者不可過取天下之財以困<lb/>
　斯民今六四一爻當大臣之位切近于至尊故當盡<lb/>
　忠于國不可復往損于民但民有疾則去之有患則<lb/>
　損之如此所以為天下之利而副人臣之職也使遄<lb/>
　有喜者六四既為大臣其責甚重若有一小人在位<lb/>
　為國家之害良民之蠧則當損去之而務在于速不<pb n="27a"/>　可使之滋蔓如此則有喜恱之事而獲无咎矣象曰<lb/>
　損其疾亦可喜也者言為人臣之職若能秉忠直而<lb/>
　損國家之疾除民物之害而使之獲安是可喜之事<lb/>
　也<lb/>
六五或益之十朋之龜弗克違元吉象曰六五元吉自<lb/>
上祐也<lb/>
　義曰龜者決疑之物以喻人之才智也朋黨也十朋<lb/>
　衆也夫損下之道不可過苦惟在位聖賢之人不以<pb n="27b"/>　為常但其用之有制耳今六五以柔順居艮止之中<lb/>
　而位至尊下又應九二剛明之臣已能虚心而接納<lb/>
　之又弗損于下是故天下賢明才智之人皆盡其謀<lb/>
　慮竭其志策來益于己也弗克違元吉者夫好賢而<lb/>
　不能用則與不好同用之不能從則亦與不用同故<lb/>
　好賢者必用其才而又聽其言此其任人之道也今<lb/>
　六五能虚己以接納賢者而信任之又且不違其言<lb/>
　不逆其諫使天下才智之人得盡其善竭其能而奉<pb n="28a"/>　于上是以獲元大盡善盡美之吉也象曰六五元吉<lb/>
　自上祐也者六五以柔居尊任用賢知之臣聽其謀<lb/>
　從其諫故得衆賢之歸而得元大之吉自上而下无<lb/>
　不祐之也<lb/>
上九弗損益之无咎貞吉利有攸往得臣无家象曰弗<lb/>
損益之大得志也<lb/>
　義曰大凡居上者不可常損下以益己今上九居損<lb/>
　之極在艮之終更無損下之道是以施仁義之術生<pb n="28b"/>　成天下以益天下之民如此則得其无咎以貞獲吉<lb/>
　既獲其吉則所往何不利哉得臣无家者夫蚩蚩之<lb/>
　民愚无所知若在上者益之以道則歡心而歸之今<lb/>
　上九既不損而反益之則天下之民皆臣服而歸之<lb/>
　逺近无有疎間天下為一家故曰无家象曰弗損益<lb/>
　之大得志也者言上九居上體之極而反益于下則<lb/>
　是天下之民无不臣服而已之志大得行于天下也<lb/>
　　　益<pb n="29a"/>䷩<hi>震下巽上</hi>益利有攸往利涉大川<lb/>
　義曰按序卦云損而不己必益故受之以益蓋言凡<lb/>
　物之理盛極必衰損久必益益者損上以益下損君<lb/>
　以益民明聖人之志在于民也然損下益上則謂之<lb/>
　損者蓋既損民之財又損君之徳也損上益下則謂<lb/>
　之益者蓋既益民之財而又益君之徳也然上之益<lb/>
　下非謂耕而食之蠶而衣之以天下之廣生靈之衆<lb/>
　苟家至户到人人給之則雖至愚固知不可也故博<pb n="29b"/>　施濟衆堯舜其猶病諸蓋居人上者為之求賢或為<lb/>
　農官或興水利勸其力穡使游手之民敦本而棄末<lb/>
　又為之擇守令宣行教化興利除害以益其民是皆<lb/>
　因其所利而利之因其可益而益之故非損于上乃<lb/>
　能益于下也利有攸往者夫上之益下是損有餘而<lb/>
　補不足故得天下之心既得天下之歡心則何往而<lb/>
　不利哉然損則云有孚元吉无咎可貞然後曰利有<lb/>
　攸往此則直云利有攸往者蓋損之時是損于民必<pb n="30a"/>　使天下信之然後有元大之吉而无咎以為長久貞<lb/>
　正之道故始得利有攸往此則損上益下得天下之<lb/>
　歡心无所往而不利也利涉大川者夫君能以仁義<lb/>
　之道益于下下受其賜則捐軀而報于上効命以助<lb/>
　其君雖有大險大難皆可以濟涉之也<lb/>
彖曰益損上益下民說无疆自上下下其道大光利有<lb/>
攸往中正有慶利涉大川木道乃行益動而巽日進无<lb/>
疆天施地生其益无方凡益之道與時偕行<pb n="30b"/>　義曰損上益下者此謂損九五而益六二也夫陽本<lb/>
　實而有餘隂為虚而不足今以九五之有餘益六二<lb/>
　之不足使民各安其業皆被其澤如此則得天下之<lb/>
　歡心民從之无有疆畔也自上下下其道大光者夫<lb/>
　損下而益上則損上之徳今上能自損以益其下利<lb/>
　益之事自上而流布于下故其道廣大而光明也利<lb/>
　有攸往中正有慶者夫九五以陽位乎上中正之君<lb/>
　也六二以隂居下中正之臣也君臣之間皆以中正<pb n="31a"/>　之道下益于民以此故獲福慶之事也利涉大川木<lb/>
　道乃行者上巽為木下震為動故以木為舟楫動則<lb/>
　能涉大川也猶人能盡仁義行于上動而為民之益<lb/>
　民既受其益則莫不盡其心思輔于上故雖大險大<lb/>
　難无不濟矣益動而巽日進无疆者此以二體言之<lb/>
　夫行益之道居上者能動而上順天意下順民心則<lb/>
　徳之進而无有疆極也天施地生其益无方者夫天<lb/>
　損一元之氣以益于地為萬物之始地承天之氣以<pb n="31b"/>　生成萬物之形其利益之道至公而不私至正而不<lb/>
　邪至廣至大而无有方極亦若聖賢以仁義利益天<lb/>
　下之民而无有偏黨私邪其道廣大而无有窮己也<lb/>
　凡益之道與時偕行者夫行益之道不可以常行可<lb/>
　損則損可益則益何則天以一氣降于地以施生萬<lb/>
　物若常使益之則萬物滿而過亢也是必有事而損<lb/>
　之君子以仁義寛愛而恤于下若常益之則在下者<lb/>
　亦生驕亢而不知自損是故先聖于此戒之言凡為<pb n="32a"/>　益之道必與時而偕行也<lb/>
象曰風雷益君子以見善則遷有過則改<lb/>
　義曰夫風得雷則威益彰雷得風則聲益逺是相益<lb/>
　之象也君子法此益象見人有善則遷而從之知己<lb/>
　有過則改而正之夫日遷一小善積而不已則大善<lb/>
　著矣曰改一小過改而不倦則大過除矣蓋益之大<lb/>
　莫過于遷善改過也故孔子曰聞義不能徙不善不<lb/>
　能改是吾憂也<pb n="32b"/>初九利用為大作元吉无咎象曰元吉无咎下不厚事<lb/>
也<lb/>
　義曰初九以剛陽之力震動之始是志于有為而欲<lb/>
　興益于天下者也然興益之道必須居位得勢而後<lb/>
　行之有餘今初九雖有剛明興益之心而位卑勢寡<lb/>
　非可致之地又況當益道之初有謀始之責至難至<lb/>
　重故須所為大吉然後免咎故曰利用為大作元吉<lb/>
　无咎也象曰元吉无咎下不厚事也者夫大有所為<pb n="33a"/>　以益天下必須履貴勢操重權乃能當之至于位卑<lb/>
　勢寡之人則不可僭有所興今初九實以剛陽之才<lb/>
　利于大作然初本卑下不當厚事故須萬舉萬全至<lb/>
　于大吉然後无咎也<lb/>
六二或益之十朋之龜弗克違永貞吉王用享于帝吉<lb/>
象曰或益之自外來也<lb/>
　義曰六二以柔順之徳履得中正居受益之地上應<lb/>
　于九五剛明之君而已能盡人臣之節以事之无有<pb n="33b"/>　偏黨姦邪之行无蔽塞賢者之心是以天下明智之<lb/>
　人各欲獻其謀慮而來益于已故曰或益之十朋之<lb/>
　龜弗克違者夫以天下之人樂告以善道而已又能<lb/>
　以中庸和柔之徳聽信之弗有違戾也永貞吉者按<lb/>
　損之六五言十朋之龜弗克違元吉者蓋損之六五<lb/>
　居得其正為損之主是以天下賢智歸之而獲元大<lb/>
　之吉今六二在于下卦居人臣之位受天下賢智之<lb/>
　歸其勢至重一失其正必侵君之權其為禍不細矣<pb n="34a"/>　故當永守正道盡人臣之節率其衆賢皆盡忠竭力<lb/>
　以事其君則得其吉也王用享于帝吉者王者能任<lb/>
　賢受益而弗違又能永正以此之道享于帝而得吉<lb/>
　況其為臣能盡忠竭力以事其君則其吉可知矣象<lb/>
　曰或益之自外來也者六二居中得正又能盡人臣<lb/>
　之忠義以事其君故賢智之人皆自外來而益之也<lb/>
六三益之用凶事无咎有孚中行告公用圭象曰益用<lb/>
凶事固有之也<pb n="34b"/>　義曰凡君子之人不在其位不謀其政若居其位當<lb/>
　其任則可以有為于時今此六三以隂居陽位非其<lb/>
　正而過于中道欲施益于下非所當也然所益之事<lb/>
　若民之凶荒疾苦札瘥患難則已不顧一身奮然往<lb/>
　而益之則可以得其无咎也有孚中行者言六三雖<lb/>
　益以凶事然亦當以由中之信合于中道而行然後<lb/>
　可也告公用圭者圭符瑞也所以執而為信言六三<lb/>
　既以由中之信而行執其符瑞以告于公而明其所<pb n="35a"/>　益之事若漢武之時河内失火凡爇千餘家帝遣汲<lb/>
　黯往視之黯曰此不足為患時河内之民值歲凶疾<lb/>
　苦計萬數黯遂矯命發廪以救之民由是活及歸朝<lb/>
　乃請矯制之罪帝遂賢而釋之是乃非其位越其職<lb/>
　以濟凶荒之事象曰益用凶事固有之也者言六三<lb/>
　雖居非其位然其救民安國之心固有之也<lb/>
六四中行告公從利用為依遷國象曰告公從以益志<lb/>
也<pb n="35b"/>　義曰六四以隂居隂履得其正上近于五下應于初<lb/>
　在益之時是能盡心竭力上以益于君下以益于民<lb/>
　告其所以為益之道也夫既能上益于君下益于民<lb/>
　以此告于公則无有不從也利用為依遷國者夫天<lb/>
　下之大莫大于遷國今以六四居得正位行得大任<lb/>
　能致君澤民故雖遷國之大皆依從而利用之則其<lb/>
　小者從可知也象曰告公從以益志也者言六四能<lb/>
　恢有為之道以益天下使君尊民富各得其所是非<pb n="36a"/>　以一身一家為念所志者惟益于上下而已<lb/>
九五有孚惠心勿問元吉有孚惠我徳象曰有孚惠心<lb/>
勿問之矣惠我徳大得志也<lb/>
　義曰九五以剛明果斷之徳處至尊之位下應六二<lb/>
　賢明之臣是能以由中之信興利于民也惠心者夫<lb/>
　天下之廣生靈之衆聖人在上非可以家撫而户養<lb/>
　之也蓋所惠者惠于心而已天下民之温飽非待王<lb/>
　者耕而食之織而衣之也但勸之教之通商惠工而<pb n="36b"/>　已如此則是王者惠心之謂也論語所謂因民所利<lb/>
　而利之惠而不費者是也勿問元吉者言九五既以<lb/>
　仁義之心惠及于天下則不待問而自獲元大之吉<lb/>
　也有孚惠我徳者夫民无常懐仁則懐之故書曰撫<lb/>
　我則后虐我則讐今九五能以由中之信接于衆故<lb/>
　天下之民亦惠信九五之徳也象曰惠我徳大得志<lb/>
　也者言九五能興益之道以利于民則其志大有所<lb/>
　得也<pb n="37a"/>上九莫益之或擊之立心勿恒凶象曰莫益之偏辭也<lb/>
或擊之自外來也<lb/>
　義曰上九居卦之上處益之極不通時變不度人情<lb/>
　是其求益于人无厭者也故莫有益之者求益于己<lb/>
　侵剥于下故或有擊之者立心勿恒凶者无厭之求<lb/>
　以速禍患是立心无常之人凶之道也象曰莫益之<lb/>
　偏辭也者言上九求益于己非有以益于人是偏辭<lb/>
　以求益也或擊之自外來也者六二上九皆言自外<pb n="37b"/>　來也六二居中守正其益在君民故明智之人皆自<lb/>
　外來而益之上九居益之極求益于己不知其益人<lb/>
　立心勿恒故人或自外來而擊之也<lb/>
　　　夬<lb/>
䷪<hi>乾下兊上</hi>夬揚于王庭孚號有厲告自邑不利即戎利<lb/>
有攸往<lb/>
　義曰夬決也序卦云益而不已必決故受之以夬以<lb/>
　天道言之則夏之三月五陽盛長以剝削一隂之時<pb n="38a"/>　也以人事言之則是聖人在上羣賢並進協心宣力<lb/>
　以衆君子決去一小人之象也揚于王庭者夫君子<lb/>
　道長則小人道消小人道長則君子道消此必然之<lb/>
　理也凡羣小得志君子之人若不能潛光晦跡欲以<lb/>
　直道顯然而行則反為小人之所害矣今夬決之時<lb/>
　則是衆賢盛長小人消剥故可以顯然揚于王庭而<lb/>
　決去之也孚號有厲者君子之道既盛必須信賞必<lb/>
　罰決然示其號令使天下之人皆信服而從之也有<pb n="38b"/>　厲者厲危也夫以衆賢聚于朝廷布宣號令決去小<lb/>
　人然亦不可放心肆意而遂以為安故當肅肅祇懼<lb/>
　而自為危厲則可矣告自邑者夫發號施令雖當夬<lb/>
　決之時君子道盛亦不可驟然以威勢加于天下故<lb/>
　宜告自已之一邑使一邑之人信服之然後告及于<lb/>
　天下所謂自内及外由邇及逺也不利即戎者然當<lb/>
　此之時更不可恃其剛壯長征逺討荼苦生靈以<lb/>
　速危敗若昔唐之太宗可謂英主矣然而享治既<pb n="39a"/>　久則恃其剛威以有髙麗百濟之征至今稱之終累<lb/>
　聖明之徳也利有攸往者夫夬決之時一隂乗陵于<lb/>
　衆陽之上而又勢微力弱下之五陽共進而決去之<lb/>
　是君子之道坦然而行无所往而不利也<lb/>
彖曰夬決也剛決柔也健而說決而和揚于王庭柔乘<lb/>
五剛也孚號有厲其危乃光也告自邑不利即戎所尚<lb/>
乃窮也利有攸往剛長乃終也<lb/>
　義曰剛決柔者言以五陽而決一柔猶衆君子去一<pb n="39b"/>　小人也健而說決而和者此以二體言之下乾為健<lb/>
　上兊為說以健而決以說而和蓋君子所行必得其<lb/>
　中剛不至暴柔不至懦故雖夬決之時用剛以決小<lb/>
　人則亦必以和而濟之揚于王庭柔乘五剛也者言<lb/>
　君子之命令所以顯然不憚宣揚于王庭者蓋以一<lb/>
　柔而乘陵五剛一小人而乘陵五君子是以公行決<lb/>
　去而无有畏懼也孚號有厲其危乃光也者言君子<lb/>
　當此得時得位號令必行之際更能兢兢危厲審克<pb n="40a"/>　而舉則其道益光也告自邑不利即戎所尚乃窮也<lb/>
　者言發號施令先告自已之一邑使一邑之人信服<lb/>
　之然後告及天下則天下无不信服也苟若恃其剛<lb/>
　壯玩兵黷武侵伐不戢則自取窮凶之道也利有攸<lb/>
　往剛長乃終也者言君子之道所以坦然得行者蓋<lb/>
　由五剛盛長一隂消剝之故也是君子之道大成終<lb/>
　美于此也<lb/>
象曰澤上于天夬君子以施禄及下居徳則忌<pb n="40b"/>　義曰夫至髙者天也潤物者澤也今澤升于天是必<lb/>
　決然流霈于下也故君子觀此之象則施其禄惠以<lb/>
　及于下居徳則忌者此則字當作明字輔嗣之說亦<lb/>
　曰居徳以明禁蓋傳寫之誤耳忌則禁忌之義也夫<lb/>
　已正則可以責人之邪已是則可以責人之非今夬<lb/>
　決之世君必先以仁義之徳自居于身而後可以明<lb/>
　其禁忌以示天下使天下皆知其禁有不服從者然<lb/>
　後決然可以刑加之也不然不先示以禁忌則孔子<pb n="41a"/>　所謂不教而誅也<lb/>
初九壯于前趾往不勝為咎象曰不勝而往咎也<lb/>
　義曰初九當一卦之下故有足趾之象夫夬之時小<lb/>
　人乘陵于上而初九以剛明之才欲往決去上六之<lb/>
　小人故曰壯于前趾往不勝為咎者夫夬之時雖君<lb/>
　子之道長然而欲往決勝其小人必須量敵而後進<lb/>
　慮勝而後會可進則進決然而發萬舉萬全矣若夫<lb/>
　不度己力不察彼勢躁急而往則反受其害故曰往<pb n="41b"/>　不勝為咎象曰不勝而往咎也者夫力既不勝于小<lb/>
　人乃決然不顧而往則必為小人之所害而有咎也<lb/>
九二惕號莫夜有戎勿恤象曰有戎勿恤得中道也<lb/>
　義曰九二以剛健居一卦之中則能決然而往排去<lb/>
　小人不為慉縮而不進也故雖有驚惕號呼莫夜之<lb/>
　間而有兵戎之事然亦不煩憂恤之也象曰有戎勿<lb/>
　恤得中道也者言九二以剛健之徳決去柔邪之小<lb/>
　人而又所行所為之道无過无不及皆得大中之道<pb n="42a"/>　又何所恤也<lb/>
九三壯于頄有凶君子夬夬獨行遇雨若濡有愠无咎<lb/>
象曰君子夬夬終无咎也<lb/>
　義曰此一爻有錯倒之文當曰壯于頄有凶獨行遇<lb/>
　雨若濡有愠君子夬夬无咎何則三應于上上為隂<lb/>
　柔被決之小人夫既應于小人為小人之所汚辱則<lb/>
　何得无咎哉又象曰君子夬夬終无咎也以此固知<lb/>
　夬夬而後无咎也頄者面之骨謂上六也上六處一<pb n="42b"/>　卦之上故有面頄之象夫剝之卦五隂長而一陽在<lb/>
　上猶五小人而剝一君子六三于小人之中獨能上<lb/>
　應君子而不為剝削之道故曰剝之无咎此卦五陽<lb/>
　進而決一隂是五君子而決一小人也獨九三不與<lb/>
　衆君子同心決去小人而反私應之是壯于頄凶之<lb/>
　道也獨行遇雨若濡有愠君子夬夬无咎者夫雨者<lb/>
　隂陽和合之所致也衆賢方共決上六之一小人而<lb/>
　三獨應之而其志和合故曰獨行遇雨夫小人之性<pb n="43a"/>　近之則不孫逺之則怨今夬決之時君子得志而反<lb/>
　為小人之所汚辱是獨遇雨而濡潤其身且有愠怒<lb/>
　也夬夬者敢決之辭也惟君子之人性明而志果居<lb/>
　九三之位不為應之所撓奮然決之乃得无咎也象<lb/>
　曰君子夬夬終无咎也者言九三終能抱公却私與<lb/>
　君子之衆同徳合義以決去小人則无過咎之累也<lb/>
九四臀无膚其行次且牽羊悔亡聞言不信象曰其行<lb/>
次且位不當也聞言不信聰不明也<pb n="43b"/>　義曰次且者其行不安之貌也衆君子皆欲上進以<lb/>
　決去小人九四以不正之質獨當其路為衆賢之所<lb/>
　傷而不得安行也牽羊悔亡也者羊者剛性之物謂<lb/>
　九三也言九四若能牽連九三之剛與衆賢協心盡<lb/>
　力上決于小人則其悔可亡也聞言不信者九四雖<lb/>
　牽連于九三而其悔得亡然九四之性本以剛强而<lb/>
　自任故雖聞其言亦不信之也象曰聞言不信聰不<lb/>
　明也者言九四所以聞言不信者以視聽之間有所<pb n="44a"/>　不明也<lb/>
九五莧陸夬夬中行无咎象曰中行无咎中未光也<lb/>
　義曰莧陸草之柔脆者也九五居至尊之位以天下<lb/>
　之威而躬親決上六之一小人則決之甚易若去莧<lb/>
　陸之草也中行无咎者九五既能決去小人而以中<lb/>
　行得无咎者何也夫為君之道必得天下之賢而任<lb/>
　使之賢人衆多則自能決去小人故不勞已力可以<lb/>
　安而无為今九五以萬乘之威而躬決小人是由不<pb n="44b"/>　能任天下之賢而用之也若能以大中之道而行則<lb/>
　方得无咎也象曰中行无咎中未光也者言居至尊<lb/>
　而親決小人雖得中正未足謂之光大也<lb/>
上六无號終有凶象曰无號之凶終不可長也<lb/>
　義曰上六以隂柔小人之質當夬決之時居衆賢之<lb/>
　上而貪其榮寵戀其禄位不能退避君子而又乘<lb/>
　陵于上卒為君子之所誅故雖號呼于天亦終不<lb/>
　免其凶咎故先聖戒之言无用號呼亦不能逃其<pb n="45a"/>　誅而免凶也象曰无號之凶終不可長也者上六當<lb/>
　夬決之世而居衆賢之上是其勢微力弱必為衆賢<lb/>
　之所誅是不可以長久也<lb/>
　　　姤<lb/>
䷫<hi>巽下乾上</hi>姤女壯勿用取女<lb/>
　義曰按序卦云夬者決也決必有所遇故受之以姤<lb/>
　姤者遇也夫羣陽並進以決小人小人既去則聖賢<lb/>
　之人得其相遇也然謂之姤者蓋以隂而遇于陽以<pb n="45b"/>　柔而遇于剛也以人事言之則是臣遇于君君遇于<lb/>
　臣也以至貴賤尊卑少長師友之間皆得其遇也女<lb/>
　壯者此指初六而言也以其以一隂而遇五剛是女<lb/>
　之壯者也勿用取女者女之為道固當婉娩柔順從<lb/>
　一而終臣之為道必盡心竭力以事其上今初六乃<lb/>
　以一隂而遇五陽是剛壯不正不順之女故聖人于<lb/>
　此戒之言不可取猶不忠不一之臣不可用也<lb/>
彖曰姤遇也柔遇剛也勿用取女不可與長也天地相<pb n="46a"/>遇品物咸章也剛遇中正天下大行也姤之時義大矣<lb/>
哉<lb/>
　義曰柔遇剛也者言初六以一隂而遇五剛也以人<lb/>
　事言之則是以卑而遇于尊以賤而遇于貴君臣上<lb/>
　下朋友夫婦之間皆得其姤遇者也勿用取女不可<lb/>
　與長也者夫以不正不順之女用于閨門則不能成<lb/>
　其室不正不順之臣用于朝廷則不能盡忠而害天<lb/>
　下今初六之隂不能專一其行以剛壯而遇于衆陽<pb n="46b"/>　是不可與之永長以相處終始以相保也故曰不可<lb/>
　與長也天地相遇品物咸章也者此以下廣明姤之<lb/>
　義也天以一陽之氣降于地地以一隂之氣承于天<lb/>
　天地之氣相遇故萬物發生而章明也故君臣相遇<lb/>
　則能成天下之治夫婦相遇則能成閨門之事師友<lb/>
　相遇則能成其道業也剛遇中正天下大行也者凡<lb/>
　人有剛明之徳而不遇中正之位則不能行其道有<lb/>
　中正之位而无剛明之徳則不能稱其任今九五既<pb n="47a"/>　有剛明之徳又居中正之位故能大行教化于天下<lb/>
　而盡姤遇之道者也姤之時義大矣哉者夫姤遇之<lb/>
　道患不得其時得其時患不得其義既得其時又得<lb/>
　其義然又患不能久之也故君臣相遇不久則不能<lb/>
　治天下夫婦相遇不久則不能治閨門朋友相遇不<lb/>
　久則不能成道業是姤之時與義至大至難故先聖<lb/>
　于此重嘆美之也<lb/>
象曰天下有風姤后以施命誥四方<pb n="47b"/>　義曰風之行于天下以發生萬物則物无不相遇而<lb/>
　得其生成此姤之象也后者天子諸侯之通稱夫天<lb/>
　子之治天下諸侯之治一國皆當法姤之象發施仁<lb/>
　義之教命以詔告于四方之民則四方之民莫不順<lb/>
　從而恱服也<lb/>
初六繫于金柅貞吉有攸往見凶羸豕孚蹢躅象曰繫<lb/>
于金柅柔道牽也<lb/>
　義曰金者堅剛之物柅者車輪之下制車之行是制<pb n="48a"/>　動之器謂九二也初六居姤之始以一隂而上承于<lb/>
　五陽是剛壯不正之女也然上有九二最近于己九<lb/>
　二有堅剛之徳能制物之動今初六若能繫之而不<lb/>
　躁求妄動正一而不遷則得其吉也然初繫于二本<lb/>
　非其正然姤遇之時人无常親有賢者則可以附合<lb/>
　不顧正應而繫之也故初六若能專一守正以繫于<lb/>
　二則可以獲吉矣有攸往見凶者初六既不能順從<lb/>
　于九四之正應而繫于九二則當專一守正可以獲<pb n="48b"/>　安若苟有所往而妄動則是凶之道也羸豕孚蹢躅<lb/>
　者羸豕牝豕也淫壯之甚者也蹢躅躁動之貌言初<lb/>
　六既以一隂而上承于五陽又不能專一守正躁動<lb/>
　而欲有所往是若羸豕淫躁之甚者也象曰繫于金<lb/>
　柅柔道牽也者夫隂柔之體不能自立必牽繫于剛<lb/>
　明之人乃可也今初六以隂而繫于九二之陽是隂<lb/>
　道之牽也<lb/>
九二包有魚无咎不利賓象曰包有魚義不及賓也<pb n="49a"/>　義曰魚隂物也謂初六也夫姤遇之時君臣上下貴<lb/>
　賤尊卑各以正道交相際接然後事克濟矣今初六<lb/>
　之隂來附于己非已所召已得初六之隂如庖廚之<lb/>
　有魚然无咎者初之應本在四而已擅之是有咎也<lb/>
　以初之來非已所召近而相得可以无咎也不利賓<lb/>
　者夫饗賓當以其正今九二所得之魚非其正也初<lb/>
　本九四之民今附于己是擅有他人之民擅有他人<lb/>
　之民而與人是義之所不可也故象曰義不及賓也<pb n="49b"/>九三臀无膚其行次且厲无大咎象曰其行次且行未<lb/>
牽也<lb/>
　義曰夫姤遇之時君臣上下尊卑貴賤皆得其遇然<lb/>
　後有所濟矣今九三上无所應下无所繫是不得相<lb/>
　遇之道也然姤之時下之君子欲上進而已當其路<lb/>
　又乘九二之剛必見所傷而不得其安行故曰其行<lb/>
　次且厲无大咎者言九三雖為下之所傷而以陽居<lb/>
　陽所履得正處非有妄若能常自危厲而周防警戒<pb n="50a"/>　則咎亦无大矣象曰其行次且行未牽也者言九三<lb/>
　不能牽連衆陽而獨當上進之路所以次且而不安<lb/>
　也<lb/>
九四包无魚起凶象曰无魚之凶逺民也<lb/>
　義曰魚亦謂初也夫姤之卦以一隂而遇五陽則淫<lb/>
　壯甚矣然初六既以躁妄之情與二相得而失四之<lb/>
　應是猶二庖有魚而四反无之也起凶者夫姤遇之<lb/>
　時必得天下臣民然後有所輔助而動作不失其正<pb n="50b"/>　也今九四以不中不正之身居上卦之下雖有初六<lb/>
　之正應而反為九二之所繫則是君无其臣國无其<lb/>
　民動而有凶也故孟子曰得道者多助失道者寡助<lb/>
　多助之至天下順之寡助之至親戚畔之今九四居<lb/>
　不得正履失其中是寡助之人也象曰无魚之凶逺<lb/>
　民也者夫民惟邦本本固邦寧初為九四之民而繫<lb/>
　于二九四不得有之是逺于民也<lb/>
九五以杞包瓜含章有隕自天象曰九五含章中正也<pb n="51a"/>有隕自天志不舍命也<lb/>
　義曰杞者杞梓之材木之秀者也言此一爻有剛明<lb/>
　之才中正之徳居至尊之位為姤之主而不遇其應<lb/>
　雖有衆陽在下來助于己然在下者各固其位但如<lb/>
　延蔓相纒終无所益是猶杞秀之材雖甚盛茂而為<lb/>
　瓜之延蔓纒繞之適足為美材之累含章有隕自天<lb/>
　者以已有剛明之才居至尊之位而下无賢明之輔<lb/>
　是以終日之間焦心勞思以求天下之賢蓋自念有<pb n="51b"/>　倡而无和有令而无從有仁義不能施于天下有禮<lb/>
　樂不能宣布于四方于是但含蓄章美之徳以待天<lb/>
　下之賢是以盡其至誠不舍其命以求天下之賢言<lb/>
　天若隕墜我之命則已若天未隕墜其命則我求之<lb/>
　不已天必生賢明之臣以為己之輔佐為己之應援<lb/>
　故曰有隕自天明九五求臣之切也象曰九五含章<lb/>
　中正也者按坤之六三曰含章可貞或從王事彼以<lb/>
　其為臣之道言其在下而含蓄章美之徳待其君而<pb n="52a"/>　後發此云含章君之道也九五居中正之位亦含蓄<lb/>
　章美之徳而无中正之臣以輔己而宣發之故守其<lb/>
　中正之位待其得賢而後已有隕自天志不舍命也<lb/>
　者言此九五之君求賢之切若天不隕墜我之命則<lb/>
　我之志不舍其求賢之命矣故古之髙宗諒闇三年<lb/>
　其惟不言恭黙思道至于夢寐之間孜孜求賢以得<lb/>
　傅說置之為相又周之世宗以朝廷左右雖有百官<lb/>
　而无中正之臣故孜孜求賢以得王朴任之為臣以<pb n="52b"/>　建太平之策以此見自古聖人治天下求賢之心乾<lb/>
　乾不已也<lb/>
上九姤其角吝无咎象曰姤其角上窮吝也<lb/>
　義曰角者物之最上窮極之處也按此上九居一卦<lb/>
　之極在无位之地當姤之時上无所遇下无所應如<lb/>
　至于角窮盡而無所容也吝无咎者以其居窮極<lb/>
　無位之地上无所容是自取鄙吝又何咎于人哉故<lb/>
　曰无咎象曰姤其角上窮吝也者言上九不能自量<pb n="53a"/>　其時而進至于角是窮吝之道也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="53b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義卷七<lb/>
</p>

  </div>
            <div>
                <head>周易口義卷八</head>
    <p>
<pb n="1a"/>欽定四庫全書<lb/>
　周易口義卷八　　　　　宋　胡瑗　撰<lb/>
下經<lb/>
　　　萃<lb/>
䷬<hi>坤下兊上</hi>萃亨王假有廟利見大人亨利貞用大牲吉<lb/>
利有攸往<lb/>
　義曰按序卦云物相遇而後聚故受之以萃萃者聚<lb/>
　也蓋言聖賢既相姤遇則天下之人得以會聚故以<pb n="1b"/>　萃次于姤也然萃所以得亨者蓋君臣相遇民物和<lb/>
　會當此之時其道得以大通其志得以上行故萃亨<lb/>
　者此也王假有廟者廟貌也言聚先祖之神故謂之<lb/>
　廟何則夫人之生則精神萃之于身及其死也魂氣<lb/>
　歸于天形魄歸于地于此時也孝子慈孫雖有求見<lb/>
　之志而不能見其容貌雖有虔奉之心而不得為之<lb/>
　奉養是故聖人觀萃之卦假其萃聚之道設為廟祧<lb/>
　以萃祖宗之精神于其間以奉四時之祭以盡孝子<pb n="2a"/>　之心而施教于天下使天下之人當此萃聚之時皆<lb/>
　知尊事其祖先也故萃聚之道莫大于此利見大人<lb/>
　亨者夫小民蚩蚩不能自立是必得大有才徳之人<lb/>
　以仁義之道生成之然後得其所亨今萃聚之世民<lb/>
　物和會故當利見大有才徳之人然後民得以亨通<lb/>
　矣利貞者君之所以得民民之所以從君必須利在<lb/>
　于正道苟居上者不以正道而治之則民始雖衆<lb/>
　多而聚終亦離叛矣是萃之道所利者惟在于正用<pb n="2b"/>　大牲吉者夫君之所有天下者蓋由功業被于民而<lb/>
　為天之所眷祐者也故孟子曰天與賢則與賢天與<lb/>
　子則與子是則為人上者撫有萃聚之世皆由天所<lb/>
　付與之也故王者當此萬物萃聚之世必用其碩大<lb/>
　之牲為之享祀以答天所貺之命故得其吉也利有<lb/>
　攸往者萃聚之世君臣會聚天下和同故聖賢君子<lb/>
　必當往而康濟之使天下大得其亨通矣<lb/>
彖曰萃聚也順以說剛中而應故聚也王假有廟致孝<pb n="3a"/>享也利見大人亨聚以正也用大牲吉利有攸往順天<lb/>
命也觀其所聚而天地萬物之情可見矣<lb/>
　義曰萃訓即聚也言天下君臣民物會聚之時也順<lb/>
　以說者此就二體以言之下坤為順上兊為說是聖<lb/>
　人在上能以仁義之道順民之欲說民之心使羣民<lb/>
　亦以順說而相合也剛中而應故聚也者此指九五<lb/>
　六二而言蓋五以剛徳居中為萃之主下應六二柔<lb/>
　正之臣是君臣之間倡而和令而行同徳而治者也<pb n="3b"/>　夫既順而說又剛而中有此四徳之備然後天下之<lb/>
　民因得而聚矣王假有廟致孝享也者言王者假立<lb/>
　廟貌以聚先祖之精神以修四時之祭以盡孝子之<lb/>
　心而示教于天下使皆能明享親之禮也利見大人<lb/>
　聚以正也者言當此萃聚之時必須得大有才徳之<lb/>
　人以正道治之則天下可得而久大矣用大牲吉利<lb/>
　有攸往順天命也者夫君者天之所以命也故代天<lb/>
　理物以仁義之道生成天下之民使天下之民皆受<pb n="4a"/>　其賜而會聚于時則王者用大牲之禮答天之意以順<lb/>
　承天之所命也然利有攸往而言順天命者夫王者<lb/>
　既代天理物則必往而康濟之所以順上天付與之<lb/>
　命也觀其所聚而天地萬物之情可見矣者此廣明<lb/>
　萃聚之義也夫天本居上地本在下及其隂陽相交<lb/>
　萬物發生而萃聚此天地聚會之情也至于昆蟲草<lb/>
　木亦各從其類故繫辭曰方以類聚物以羣分是也<lb/>
　今此君臣民物各相萃聚之世聖人觀此萃聚之道<pb n="4b"/>　則可以見天地萬物之情狀矣<lb/>
象曰澤上于地萃君子以除戎器戒不虞<lb/>
　義曰上兊為澤下坤為地澤者水之所聚今澤處地<lb/>
　之上是萃聚之義也除去也言君子之人當此萃聚<lb/>
　之世民既和說海内晏然于是之時不可復用其兵<lb/>
　是必韜藏其弓矢偃息其戈矛以示天下不復用兵<lb/>
　也故昔者武王翦商之後載櫜弓矢倒載干戈歸馬<lb/>
　于華山之陽放牛于桃林之野是所謂除去戎器者<pb n="5a"/>　也然天下雖安忘戰必危故雖萃聚之世民已和會<lb/>
　然不可不有所備蓋事久則弊隆極必替故聖人于<lb/>
　是時亦常因民之隙訓習師旅以為國備而戒不虞<lb/>
　至如堯舜商周之時可謂極治矣然猶立司馬司徒<lb/>
　司空司冦之職以訓習兵戎以是觀之雖在萃聚之<lb/>
　世至平之時亦當戒于不虞此乃聖人安不忘危存<lb/>
　不忘亡之道也<lb/>
初六有孚不終乃亂乃萃若號一握為笑勿恤往无咎<pb n="5b"/>象曰乃亂乃萃其志亂也<lb/>
　義曰孚信也按此初六居萃聚之世上應于九四是<lb/>
　以始初則以至信相待欲相萃聚然而六三以不正<lb/>
　之身居其間上无其應又最比于四遂招誣謗之言<lb/>
　以間于己是以初雖始有誠信以待于四今既為小<lb/>
　人之所間則初六誠信之心不得其終也乃亂乃萃<lb/>
　者謂六三既為間于初六不得與四相從是以初六<lb/>
　心志必為惑亂也故曰乃亂然且當萃聚之世是上<pb n="6a"/>　下皆相求萃聚之際初雖心志惑亂終得其萃故曰<lb/>
　乃萃若號一握為笑者號謂號咷也一握謂掌握之<lb/>
　間至淺末者也萃聚之世必上下相求和會然後必<lb/>
　有所濟然此初雖與四為正應然為六三小人之所<lb/>
　間厠于其間以疎隔于初使不得與四萃聚故始則<lb/>
　有號咷之怨然四雖為三之所間隔于己而本與初<lb/>
　為應故亦不至于深久雖初始則號咷然終得與四<lb/>
　為之萃聚而有懽笑也勿恤往无咎者夫君子為小<pb n="6b"/>　人之所疾害小人為君子之所決去此理之常也今<lb/>
　初為六三小人之疎間于己為之讒謗然君子之心<lb/>
　何必憂恤但執其正道以至誠公直而行往求于四<lb/>
　之應則必无咎矣<lb/>
六二引吉无咎孚乃利用禴象曰引吉无咎中未變也<lb/>
　義曰君子之進不可自媒以苟媚其君而幸其時之<lb/>
　寵榮也是故君子懐忠信以待舉力行以待取是君<lb/>
　子凡所進用必須有道待上之聘求然後往則得盡<pb n="7a"/>　進身之道也今六二以隂居隂履得其中又上應九<lb/>
　五中正之君然亦必待其君援引于己然後往之此<lb/>
　所以得吉而无咎也孚乃利用禴者孚信也禴薄祭<lb/>
　也夫君子之進必在乎誠信相交心志相接然後其<lb/>
　道可以大行也今當萃聚之時君臣之間誠信既著<lb/>
　心志既通則可以不煩外飾其道得行矣若夫君臣<lb/>
　之間誠信未著心志未通而欲其道之大行則孔子<lb/>
　所謂未信而諫則以為謗己者也蓋君臣相應則道<pb n="7b"/>　可大行孚信中立則雖禴之薄祭亦可通于神明也<lb/>
　象曰引吉无咎中未變也者言六二之所以待君之<lb/>
　見引而後進者蓋守中正之道而不變不為富貴貧<lb/>
　賤之所移待求而進是志未有變也<lb/>
六三萃如嗟如无攸利往无咎小吝象曰往无咎上巽也<lb/>
　義曰如語辭也六三以隂居陽位不正也居下卦之<lb/>
　上不中也以不中不正之身居于萃聚之世上无其<lb/>
　應而欲親比于四然四本與初為正應是以不納于<pb n="8a"/>　已既不見納是以嗟咨怨望復何所利哉往无咎小<lb/>
　吝者萃聚之世上下相求以成萃聚然後事有所成<lb/>
　今此六三雖无正應而四又不見納然當是萃聚之<lb/>
　時捨其四之陽以類求類則往而應于上六亦免其<lb/>
　咎然小有鄙吝者蓋上六亦隂以隂求隂所以小吝<lb/>
　而已象曰往无咎上巽也者言六三捨九四而往應<lb/>
　于上必无咎也何則蓋上六以隂爻在上隂為巽順<lb/>
　必下接于己也<pb n="8b"/>九四大吉无咎象曰大吉无咎位不當也<lb/>
　義曰萃聚之世衆隂皆欲萃于君而四以陽居隂在<lb/>
　上卦之下不中不正而當衆隂之路是必有擅民之<lb/>
　疑奪權之嫌故須内抱剛明之徳外盡忠順之道使<lb/>
　其事為大吉然後可以免咎故曰大吉无咎<lb/>
九五萃有位无咎匪孚元永貞悔亡象曰萃有位志未<lb/>
光也<lb/>
　義曰萃聚之世天下之民皆遇聚歸于上今五有剛<pb n="9a"/>　明之才居至尊之位當是時下有九四不正之臣據<lb/>
　羣隂歸已之路而固塞之是使衆民皆歸于四而不<lb/>
　歸于五故五所存者位與號耳无咎者以五雖有權<lb/>
　臣在下侵權奪勢然本有剛明之才中正之徳但其<lb/>
　道不得以大行亦可以自得无咎也匪孚元永貞悔<lb/>
　亡者言五雖有侵權之臣而使已之威賞號令不行<lb/>
　于天下而不為天下之所信苟能自守永長貞正之<lb/>
　徳无私无陂久而不變則可以悔亡象曰萃有位志<pb n="9b"/>　未光也者言五雖有其位而其道不得以大行而教<lb/>
　化號令不能以及于天下不為天下之所信是其志<lb/>
　未甚光大也<lb/>
上六齎咨涕洟无咎象曰齎咨涕洟未安上也<lb/>
　義曰齎咨者嗟嘆之貌出自目曰涕出自鼻曰洟上<lb/>
　六居卦之極上進无所往引退无所適當萃之時而<lb/>
　又下无其應是以嗟嘆而涕洟以求其萃聚也然則<lb/>
　得无咎者蓋六三以不正之身在下卦之上亦无其<pb n="10a"/>　應是以與上以類求類此所以无咎也象曰齎咨涕<lb/>
　洟未安上也者言上六所以齎咨涕洟者以不得其<lb/>
　所而不安其居也<lb/>
　　　升<lb/>
䷭<hi>巽下坤上</hi>升元亨用見大人勿恤南征吉<lb/>
　義曰按序卦云聚而上者謂之升故受之以升言物<lb/>
　之衆萃自少而聚之于多自下而至于髙以升于上<lb/>
　故以此升次于萃也然曰元亨者言聖賢之人升于<pb n="10b"/>　上位必須有元大始生之徳以生成天下之民物又<lb/>
　有大亨之徳以通濟天下之事然後得盡所以升上<lb/>
　之道也用見大人勿恤者夫君子之升進雖有是大<lb/>
　生大通之徳然不可孑然而獨往必須用見大有才<lb/>
　徳之人以依附之然後升其髙位而不至于危可以<lb/>
　永保其禄位復何有所憂恤哉南征吉者按此一卦<lb/>
　上坤坤為西南之卦下巽巽為東南之卦上下皆是<lb/>
　南方之位故曰南征夫聖賢之人居升進之時必附<pb n="11a"/>　麗南方離明之主又取其往就南方長養寛平之地<lb/>
　以生成天下則所行之道无不通濟故可以獲其吉<lb/>
　也<lb/>
彖曰柔以時升巽而順剛中而應是以大亨用見大人<lb/>
勿恤有慶也南征吉志行也<lb/>
　義曰柔以時升者此釋卦名之義也巽在下坤在上<lb/>
　二卦之體皆主柔順而又三隂在上得時而進亦猶<lb/>
　賢人君子執柔順之道以其時之可進而進是得其<pb n="11b"/>　升進之義也巽而順剛中而應是以大亨者此又以<lb/>
　二體兼九二六五以釋元亨之義下體巽也上體順<lb/>
　也剛中九二也應謂六五也夫君子必不可全任巽<lb/>
　順之徳若全任之則失于懦是必内有剛明之才外<lb/>
　有柔順之行使剛不過亢柔不至懦而所為所行之<lb/>
　事皆得其中正然而外既有柔順之徳内有剛明之<lb/>
　才苟或上无其應則亦不可得而升進故今又應于<lb/>
　六五中正之君是當此之時君子皆得其升進之道<pb n="12a"/>　以元大始生之徳通濟于天下是以大亨也南征吉<lb/>
　志行也者言君子之進既附麗其大人又即其南方<lb/>
　生養寛平之地以生成于天下是所立之志所行之<lb/>
　道皆得以大行矣<lb/>
象曰地中生木升君子以順徳積小以髙大<lb/>
　義曰坤為地巽為木夫木之生資于地始自芽蘖至<lb/>
　把握積久以至合抱是升進之象也君子觀此象執<lb/>
　柔順之徳常積善道不矜細行以日繼月以月繼時<pb n="12b"/>　以時繼歲至終身久而不變積小善以至大善由小<lb/>
　賢以至大賢由大賢以至于聖皆從微而至著由小<lb/>
　以至大故曰積小以髙大也<lb/>
初六允升大吉象曰允升大吉上合志也<lb/>
　義曰允信也率從之稱也夫升進之時君子所志在<lb/>
　于乘時以升進于其位而行其道也今初居巽之體<lb/>
　處升進之始雖无其應然于九二同心合志以進于<lb/>
　位為衆賢之先倡故賢人君子皆信而率從之以進<pb n="13a"/>　于上君子之人既得升進則其道得以行其志得以<lb/>
　伸其澤可以福于生靈其功業可以被于天下故吉<lb/>
　之大者此也象曰允升大吉上合志也者初六當升<lb/>
　進之時為升進之始雖上无應然與九二中正之賢<lb/>
　合志而進使衆人亦率從于已而升進故得大吉也<lb/>
九二孚乃利用禴无咎象曰九二之孚有喜也<lb/>
　義曰孚由中之信也禴春之薄祭也九二以剛陽之<lb/>
　徳處下卦之中而體居其巽是其剛不過亢柔不至<pb n="13b"/>　弱執大中巽順而升者也而又上應六五之君以柔<lb/>
　順而接納于已是升而得其時得其道者也以至于<lb/>
　所行之道所為之事无不合于中夫君既以柔順而<lb/>
　接納于下則下得盡其由中之信至誠之道以事其<lb/>
　君若然以至信至誠而事其君則不假外物不須外<lb/>
　貌而君自然信任矣亦若誠信立于中雖薄禴之祭<lb/>
　亦可以通于鬼神也左傳所謂苟有明信雖澗溪沼<lb/>
　沚之毛蘋蘩蕰藻之菜筐筥錡釡之器潢汙行潦之<pb n="14a"/>　水可以薦于鬼神可以羞于王公是也无咎者九二<lb/>
　以至誠之道奉于君而君任信之則是諫行言聽膏<lb/>
　澤下于民以此為臣何咎之有象曰九二之孚有喜<lb/>
　也者夫君臣相信以成天下之事以立太平之功是<lb/>
　有喜慶之美也<lb/>
九三升虚邑象曰升虚邑无所疑也<lb/>
　義曰九三以陽居陽履正者也而又有上六以為之<lb/>
　應進不為小人之所阻礙退不為時之所凝滯而上<pb n="14b"/>　六又為之引道上下相順无有疑間以是而升于君<lb/>
　子之位若升虚邑然復何所疑哉<lb/>
六四王用亨于岐山吉无咎象曰王用亨于岐山順事<lb/>
也<lb/>
　義曰王即文王也岐山文王所治之地也夫升進之<lb/>
　道貴于柔順今此六四以隂居隂履得其正上比于<lb/>
　六五是進得其位者也然比于六五柔弱之君又下<lb/>
　乘衆陽剛强之臣六四執柔順之道率其剛強之臣<pb n="15a"/>　以事其君故有文王之象昔商紂在上文王為西伯<lb/>
　治于岐山之邑當此之時文王有聖人之才无聖人<lb/>
　之位而以仁義之道生成其一國至如耕者九一罪<lb/>
　人不孥仕者世禄關譏而不征市㕓而不稅發政施<lb/>
　仁必先于窮民是以岐山之民皆得亨通故歸者如<lb/>
　歸父母當是之際文王升進之道愈盛故曰王用亨<lb/>
　于岐山也吉无咎者文王以仁義居人臣之位升進<lb/>
　之道固已盛矣天下之心固已歸矣如是則幾于侵<pb n="15b"/>　君之權擅君之民苟不以柔順之節奉于上則臣子<lb/>
　之分虧而凶咎必至矣故文王能盡臣子之道執柔<lb/>
　順之節率天下之民以服事于紂故得吉而无咎矣<lb/>
　象曰王用亨于岐山順事也者言文王治岐山之地<lb/>
　三分天下有其二且盡率其民以服事于紂不失臣<lb/>
　子柔順之道是至順之事也<lb/>
六五貞吉升階象曰貞吉升階大得志也<lb/>
　義曰階是尊者所居之地六五以隂居陽本失其正<pb n="16a"/>　者也然升進之道貴于柔順今六五有柔順之道居<lb/>
　得其中是有大中之徳者也而又下有九二剛明中<lb/>
　正之臣為之輔佐然所為之事患在于不正若能守<lb/>
　之以正則可以獲吉而當至尊之位也象曰大得志<lb/>
　也者若能守至正以居其位而治天下之民使皆受<lb/>
　其賜則己之志大有所得也<lb/>
上六㝠升利于不息之貞象曰冥升在上消不富也<lb/>
　義曰冥者冥昧也夫升進之道至于五位大中之極<pb n="16b"/>　也惟聖賢之人則不為情所遷不為情所誘進退存<lb/>
　亡皆得其正可以進則進可以退則退可以止則止<lb/>
　今此上六其性冥冥然无所知但知進而不知退知<lb/>
　存而不知亡升而不已過于至尊之位失其大中之<lb/>
　道而至于亢極故曰冥升也利于不息之貞者息長<lb/>
　息也言雖冥昧不知其己以至于上若能知升而可<lb/>
　以已知進而可以退謙虚消損不務長息以正自守<lb/>
　則猶可獲其吉也象曰冥升在上消不富也者言上<pb n="17a"/>　六既不達存亡之幾以至于上位固當消虚自損不<lb/>
　為尊大以自至于富盛也<lb/>
　　　困<lb/>
䷮<hi>坎下兊上</hi>困亨貞大人吉无咎有言不信<lb/>
　義曰按序卦云升而不已必困故受之以困言升進<lb/>
　之道不可過極過極則窮困從而至矣至如天之道<lb/>
　升而不已必至過亢之悔地之道升而不已必至龍<lb/>
　戰之災以天地之道至大尚有困極況于人乎以人<pb n="17b"/>　事言之是君子之人不得其位不逢其時其道不能<lb/>
　行于天下而身至于窮困故曰困然得亨者言君子<lb/>
　之道身雖困窮而道自亨何則夫君子之人以仁義<lb/>
　道徳充積于中不為窮達富貴患難以動其心是身<lb/>
　雖處困而其道自得以亨通故孟子曰君子所性雖<lb/>
　大行不加焉雖窮居不損焉此之謂也貞大人吉无<lb/>
　咎者貞正也言小人居窮困之時憂愁迫蹙姦邪竊<lb/>
　亂无所不至則其為禍也不可勝道矣惟君子處于<pb n="18a"/>　窮困則能以聖賢之道自為之樂又能取正于大有<lb/>
　徳之人以為法則故所行无不得其道所以獲吉而<lb/>
　无咎矣有言不信者夫聖賢之人居得其位行得其<lb/>
　道不令而民自信不言而民自從其勢固然也至于<lb/>
　窮困之時不得其位不能行其道雖有言可以為天<lb/>
　下法而終不見信于人亦勢然也何則夫惟聖知聖<lb/>
　惟賢知賢是君子當窮困之時豈能以言語見信于<lb/>
　小人哉故孔子聖人也孟子賢人也困于衰周之時<pb n="18b"/>　雖歴聘于諸國人皆謂之迂濶是有言而人終不見<lb/>
　信之也<lb/>
彖曰困剛揜也險以說困而不失其所亨其惟君子乎<lb/>
貞大人吉以剛中也有言不信尚口乃窮也<lb/>
　義曰剛揜也者此釋困卦之義也坎為陽兊為隂陽<lb/>
　為剛君子之象隂為柔小人之象夫剛體本居于上<lb/>
　柔體本居于下猶君子居上位以治于下小人居下<lb/>
　位以奉于上今困之卦陽居下隂居上是剛為柔所<pb n="19a"/>　揜君子為小人所蔽困之象也險以說困而不失其<lb/>
　所亨其惟君子乎者此以二體言之下坎為險上兊<lb/>
　為說言君子雖居窮困險難之時而能以聖人之道<lb/>
　自說樂之則處險而不改其說是于困而不失其所<lb/>
　以亨通之道非君子其能與于此貞大人吉以剛中<lb/>
　也者即九二九五也言二五皆有剛明之徳而又得<lb/>
　其中是大有賢徳之人也故君子居此困窮之時必<lb/>
　當持正此大有徳之人也有言不信尚口乃窮也者<pb n="19b"/>　君子當是窮困之際道不得行言不見信苟尚口<lb/>
　頰徒益至于窮困也<lb/>
象曰澤无水困君子以致命遂志<lb/>
　義曰兊為澤坎為水夫水本聚于澤上而浸潤萬物<lb/>
　今水反在澤下是萬物不被其潤澤猶君子之人所<lb/>
　以居大位而澤天下之民今反在困窮之地是其道<lb/>
　不及于天下此困之象也君子以致命遂志者命謂<lb/>
　天之所命也致謂極盡之義言君子有仁義之道藴<pb n="20a"/>　諸其身固當居大位處重權施其事業于天下以澤<lb/>
　萬民則宜矣今居于窮困之間使其道不得以行是<lb/>
　事非已招咎非己致匪人力所為蓋天命之使然也<lb/>
　然而君子之心自達于性命之理不以困躓易其操<lb/>
　不以貧賤變其節恬然自樂以遂其志也<lb/>
初六臀困于株木入于幽谷三歲不覿象曰入于幽谷<lb/>
幽不明也<lb/>
　義曰臀者最處卑下之物也株木者枯老朽槁之木<pb n="20b"/>　初六居困之始在陂險之下其體隂柔不能自濟雖<lb/>
　上有九四為之應然為二所間隔又有六三上无其<lb/>
　應下比于四初以三專侵已之正應是以已欲上進<lb/>
　而不得又最在于下是猶困于枯槁之木更无生長<lb/>
　繁盛之意也入于幽谷者初既居窮困之下不能自<lb/>
　濟進不得已之應如入于幽暗深谷之中而无所明<lb/>
　顯也三歲不覿者此爻窮困已甚雖有四之正應而<lb/>
　為二三之所間使不得進而又在于下體難于上進<pb n="21a"/>　至于三歲之間亦未得與四相見象曰入于幽谷幽<lb/>
　不明也者初最居下如困于幽暗深谷之中无所明<lb/>
　顯也<lb/>
九二困于酒食朱紱方來利用亨祀征凶无咎象曰困<lb/>
于酒食中有慶也<lb/>
　義曰凡居窮困之時必有剛明之才然後能濟于世<lb/>
　今九二以剛陽之質處下卦之中有剛明之徳是能<lb/>
　自濟者也既有剛明之徳而能自濟則衆皆歸之歸<pb n="21b"/>　之者衆則所奉者厚故困于酒食饜飫之象也朱紱<lb/>
　方來者朱紱天子之服天子純朱紱方將也言九二<lb/>
　既有剛明之才大中之徳為衆人所歸則天子必委<lb/>
　任之既委任之則降體貌以禮之厚恩命以尊寵之<lb/>
　是天子寵命將至故曰朱紱方來利用享祀者凡易<lb/>
　中言享祀之類皆謂以至誠上通于神明九二既為<lb/>
　衆人所歸又為天子所任則必能進其至誠率天下<lb/>
　之人以奉于上如享祀之時竭誠以通于神明也征<pb n="22a"/>　凶无咎者以此九二其勢已尊其權已重其寵已<lb/>
　隆人臣之分盡于此矣若不知止而復求其進凶禍<lb/>
　必至矣夫凶禍之來皆已所招非他人所致復何咎<lb/>
　于人哉此亦戒之之意也象曰困于酒食中有慶也<lb/>
　者言九二有剛明之徳居得其位而為天子所任得<lb/>
　行其道于天下而有喜慶之事也<lb/>
六三困于石據于蒺藜入于其宫不見其妻凶象曰據<lb/>
于蒺藜乘剛也入于其宫不見其妻不祥也<pb n="22b"/>　義曰石者堅頑之物也蒺藜者草之有刺者也大凡<lb/>
　居困之際必有剛明中正之徳乃能自濟今此六三<lb/>
　以隂柔之質處于陽位是履不得其正過于六二是<lb/>
　行不得其中以不中不正之身妄據崇髙之位上无<lb/>
　其應當困之時上進則有九四之剛陽以隔塞其路<lb/>
　故曰困于石下而欲守其位則乘于九二之剛夫九<lb/>
　二以中正之才為己所乘陵則反害于己故曰據于<lb/>
　蒺藜是進退皆不得其安也入于其宫不見其妻凶<pb n="23a"/>　者言三以柔順不正之質進既不得行道退又不獲<lb/>
　所安上又无正應以為己輔是其窮困至極則雖至<lb/>
　親之人尚不可得而見之是猶入其宫而不見其妻<lb/>
　此凶之道也故先聖亦繫此爻曰非所困而困焉名<lb/>
　必辱非所據而據焉身必危既辱且危死期將至妻<lb/>
　其可得見耶象曰據于蒺藜乘剛也者言六三所以<lb/>
　據于蒺藜者蓋乘九二之剛也不祥者祥善也以不<lb/>
　見其妻而罹其凶是豈為祥善者哉<pb n="23b"/>九四來徐徐困于金車吝有終象曰來徐徐志在下也<lb/>
雖不當位有與也<lb/>
　義曰徐徐者舒緩不敢決進也金者堅剛之物車者<lb/>
　至剛載物而行者也謂九二也按此九四爻以陽居<lb/>
　隂居非其位當困之時與初為正應然九二在下上<lb/>
　无其應欲其比之固塞已路使不得以相會遇是以<lb/>
　九四不可決然而行但徐徐然舒緩而圖之也吝鄙<lb/>
　吝也以已有正應而為二所固塞是鄙吝之道也有<pb n="24a"/>　終者九四既履非其正為二之所間隔然當困之時<lb/>
　上下相求雖為二所隔而初六本與己為應但緩而<lb/>
　圖之則初六終與己為之應也象曰來徐徐志在下<lb/>
　者徐徐而來蓋本與初為正應是志在于下也雖不<lb/>
　當位有與也者以陽居隂不當位者也然初六之隂<lb/>
　本已之正應既為正應雖見隔于九二亦終有相與<lb/>
　之道也<lb/>
九五劓刖困于赤紱乃徐有說利用祭祀象曰劓刖志<pb n="24b"/>未得也乃徐有說以中直也利用祭祀受福也<lb/>
　義曰劓者割鼻之刑也刖者斷足之刑也赤紱者諸<lb/>
　侯之服也按毛詩車攻篇云赤紱金舄會同有繹是<lb/>
　言諸侯來朝用此赤紱也此五所以言劓刖困于赤<lb/>
　紱者言五居困之時衆所不附為困之主困之極者<lb/>
　也夫居困之時衆所不附當寛其慈惠以仁義之道<lb/>
　居已以下于人則人皆樂而歸之今不能寛其慈惠<lb/>
　反以剛壯之道刑罰之威以服其人使民畏而從之<pb n="25a"/>　欲天下諸侯皆從于己然後以威力服之非心服也<lb/>
　故人必不從反為諸侯之所困也乃徐有說者言九<lb/>
　五本居得其中又履得其正雖始失于威暴而為人<lb/>
　所不從若能徐徐緩而圖之施徳布惠則人必感恱<lb/>
　而從矣然亦利用祭祀者言九五緩而圖之以有感<lb/>
　恱之道必須盡其至誠以接天下猶祭祀之時盡其<lb/>
　至誠以通于鬼神也然二云利用享祀五云利用祭<lb/>
　祀者蓋至誠至信其禮則一但九二人臣之位九五<pb n="25b"/>　人君之位居君臣之分尊卑之差豈可无别故二曰<lb/>
　亨祀五曰祭祀也象曰劓刖志未得也者言五專<lb/>
　尚劓刖威服于人而人心將不樂從故其志未有<lb/>
　所得也乃徐有說以中直也者言五所以緩而圖之<lb/>
　有感恱之道者由已居得其中行得其直故也利用<lb/>
　祭祀受福也者九五若能盡其至誠以接于下猶祭<lb/>
　祀以受福也<lb/>
上六困于葛藟于臲卼曰動悔有悔征吉象曰困于葛<pb n="26a"/>藟未當也動悔有悔吉行也<lb/>
　義曰葛藟者蔓生之藤臲卼者不安之地也言上以<lb/>
　柔弱之質下无其應居于卦外極困之地不能自濟<lb/>
　是以困于纏繞不得所安困之甚者也曰者思謀之<lb/>
　辭凡吉凶悔吝生乎動者也上六既處極困則思謀<lb/>
　其身處度其事動必有悔吝既動而有悔必當冒難<lb/>
　而往以求其變通不顧險難決然而往則可獲其吉<lb/>
　矣象曰困于葛藟未當也者上六居困極之地非所<pb n="26b"/>　當居而已居之所以有纏繞之困也動悔有悔吉行<lb/>
　也者上六既居難中不可不動必冒難而行則獲其<lb/>
　吉也<lb/>
　　　井<lb/>
䷯<hi>巽下坎上</hi>井改邑不改井无喪无得往來井井汔至<lb/>
亦未繘井羸其瓶凶<lb/>
　義曰按序卦云困乎上者必反下故受之以井蓋言<lb/>
　君子之人升進不已則必至于窮困既困于上則必<pb n="27a"/>　反而歸于下此井所以次于困也改邑不改井者邑<lb/>
　者都邑人民之所聚居也井者是居其地而不可遷<lb/>
　改也夫都邑民所居也則可以遷井之為徳則不可<lb/>
　遷夫邑之名猶君子之身井之義猶君子之徳君子<lb/>
　之身可貴可賤可富可貧可生可殺君子之道則不<lb/>
　可為富貴貧賤生死所加損无喪无得者夫井之淵<lb/>
　源終日汲之而不為之喪失雖終歲不汲亦不至于<lb/>
　盈滿猶君子積其徳于身至于用與不用乃君民之<pb n="27b"/>　幸與不幸耳于君子之身何所損益哉往來井井者<lb/>
　井所以汲水濟于時也往者取其井來者亦取其井<lb/>
　往來之人莫不資其養蒙其利也猶君子之徳所居<lb/>
　之處逺邇之人皆受其賜以至鰥寡孤獨昆蟲草木<lb/>
　无不被其澤也汔至亦未繘井羸其瓶凶者汔猶幾<lb/>
　也將至之謂也繘者汲水之綆也羸者綰絆之謂瓶<lb/>
　者汲水之器凡井之有濟人之功今水將至而綆未<lb/>
　出于井則羸其瓶而傾覆之其澤不能及于人凶之<pb n="28a"/>　道也猶君子以道徳仁義正身履行本欲以濟衆也<lb/>
　必須致于有位使其澤及于民物則功必有成也而<lb/>
　反有至中道而自傾覆其徳則澤反不能施天下亦<lb/>
　凶之道也<lb/>
彖曰巽乎水而上水井井養而不窮也改邑不改井乃<lb/>
以剛中也汔至亦未繘井未有功也羸其瓶是以凶也<lb/>
　義曰此先以二體明井之義也坎為水巽為木又為<lb/>
　入木能入水而舉上其水井之象也井養而不窮者<pb n="28b"/>　夫井泉源之所聚往者來者皆取以為養而无有窮<lb/>
　盡也改邑不改井乃以剛中也者言都邑之人居可<lb/>
　以遷井者掘地為之不可以遷猶君子身可以窮達<lb/>
　徳不可以移易若是惟二五能之二五以剛中之徳<lb/>
　則不為富貴貧賤生死之所移其徳至造次顛沛之<lb/>
　間未始變其道如井之不遷也汔至亦未繘井未有<lb/>
　功也者言水汔至而綆未出于井其功未濟于人也<lb/>
　羸其瓶是以凶也者所汲之綆既未出于井而又羸<pb n="29a"/>　綰其瓶以傾覆其水如君子不能濟人而又傾敗其<lb/>
　仁義中道而止是凶道也<lb/>
象曰木上有水井君子以勞民勸相<lb/>
　義曰巽為木坎為水木能入水而舉上其水以濟于<lb/>
　人有井之象君子法此井象以勞來安恤其民而勸<lb/>
　相之勸者舉天下之賢才黜天下之不肖興庠序之<lb/>
　教化施禮樂之道以勸天下之人使皆知遷善而逺<lb/>
　罪也相助也謂勸農輕徭薄斂節儉國用所以助其<pb n="29b"/>　生也既勞以安之又勸相以助其生是以仁義之道<lb/>
　被于民得井之義也<lb/>
初六井泥不食舊井无禽象曰井泥不食下也舊井<lb/>
无禽時舍也<lb/>
　義曰泥者水之滓穢也初六以隂柔之質滓穢沈滯<lb/>
　居一卦之下上无其應其功不能及于上是井之滓<lb/>
　穢沈滯至于為人之所不食也舊井者久廢之井也<lb/>
　禽者至賤之物也久廢滓穢沈滯雖至賤之禽猶不<pb n="30a"/>　向之則人不食可知矣以人事言之猶人不能脩潔<lb/>
　其已不能日新其徳不務升進而自處于卑下之位<lb/>
　為人所不與也象曰井泥不食下也者下謂處于卑<lb/>
　下功不及于物也時舍者蓋利不被于人故為時人<lb/>
　之所共棄舍也<lb/>
九二井谷射鮒甕敝漏象曰井谷射鮒无與也<lb/>
　義曰谷者谿谷也鮒即鮒魚也積穢之所生甕者停<lb/>
　水之器凡井之道所以汲取以濟于物今九二處下<pb n="30b"/>　卦之中上无其應而下比于初猶谿之水下注射于<lb/>
　積穢之物又如甕之敝敗其水下漏是皆言其功不<lb/>
　能上濟于物也以人事言之君子之人有仁義之術<lb/>
　可以濟于天下為生民之福而潛身晦迹以自卑下<lb/>
　不務升進以行其道其澤不能及于物以是天下<lb/>
　之所共不與者也<lb/>
九三井渫不食為我心惻可用汲王明並受其福象曰<lb/>
井渫不食行惻也求王明受福也<pb n="31a"/>　義曰渫者清潔之貌言九三以陽爻居陽履得其正<lb/>
　有剛明之才而在下體如井之清潔而不為人之所<lb/>
　食亦若君子有仁義之術不為時君之所用惻者憂<lb/>
　惻也言君子所憂者非憂其一身貧賤憂其君不堯<lb/>
　舜憂其民不仁夀故其中心惻然蓋以其道徳仁義<lb/>
　不見用于上其澤不能及于天下也且井之清潔可<lb/>
　用取汲而濟于物君子有道徳可以升進而濟天下<lb/>
　之民然所患者上无明君以察己之道徳若王者有<pb n="31b"/>　至聖聰明之資能察己之道徳以升進于位而任用<lb/>
　之使其道行于天下致君于堯舜躋民于仁夀則<lb/>
　君臣上下罔不賴其徳而受其福慶也象曰井渫不<lb/>
　食行惻也者行者所行之道也蓋君子有致君經世<lb/>
　之才今反不用則智謀不補于君膏澤不下于民故<lb/>
　所以憂惻其道不行于時也受福者是君子必求明<lb/>
　王以務升進于上使其道大行于天下則天下之人<lb/>
　皆受其福慶也<pb n="32a"/>六四井甃无咎象曰井甃无咎脩井也<lb/>
　義曰甃者以砌累而脩補者也按此一爻以隂居隂<lb/>
　處得其正能自脩飾使其泉源清潔為人所食亦<lb/>
　猶君子脩潔其行有仁義之道可以濟于天下然位<lb/>
　不得中尚未汲以濟于人是君子雖未見用亦可自<lb/>
　守其正而獲无咎也<lb/>
九五井洌寒泉食象曰寒泉之食中正也<lb/>
　義曰洌者清潔之貌按此一爻以陽居陽處得其正<pb n="32b"/>　以剛居中清潔其行是猶井之有寒泉清潔不撓<lb/>
　為時人所汲而食之以人事言之是聖賢之人居至<lb/>
　尊之位有剛明中正之徳有仁義之道可以為天<lb/>
　下之法則可以生成天下之民以至往者來者皆得<lb/>
　而濟之也故若井洌寒泉為時人之所共食也<lb/>
上六井收勿幕有孚元吉象曰元吉在上大成也<lb/>
　義曰收者物之收成也幕者蓋幕也夫井之道以汲<lb/>
　上濟人為功今上六以隂居隂而處一卦之上井道<pb n="33a"/>　之大成者也猶賢人君子脩仁藴義沛然發施天下<lb/>
　而福蒼生是君子之道大成也勿幕者上六井道既<lb/>
　成則當使天下之人往者來者汲之以得濟養故不<lb/>
　可獨擅其利而蓋幕之也亦猶君子徳行既成則當<lb/>
　發施于天下使天下之人皆受其賜故不可遁于山<lb/>
　林而獨善其身亦不可吝嗇所為而不施發也有孚<lb/>
　元吉者夫井道大成則天下得汲其惠君子道成則<lb/>
　天下得受其賜故為天下之人所信既能取信于天<pb n="33b"/>　下所以獲元大之吉也<lb/>
　　　革<lb/>
䷰<hi>離下兊上</hi>革已日乃孚元亨利貞悔亡<lb/>
　義曰按序卦云井道不可不革故受之以革凡井之<lb/>
　經久必有壊敗故當淘治穢滓以革易其故使之鼎<lb/>
　新此革所以次于井革者變革之義也夫天下暴亂<lb/>
　人民塗炭是必有大聖之興起拯治天下革天下之<lb/>
　命令使天下皆得其寧也已日乃孚者已日則事已<pb n="34a"/>　成之日孚信也夫愚民知久陷于塗炭雖聖人興起<lb/>
　亦未知聖人之所為猶恐未免于難故須聖人丁寧<lb/>
　誥戒使民審知然後改正朔易服色殊徽號制作禮<lb/>
　樂一新民之耳目使天下之人皆出孚信于上故即<lb/>
　日不孚至于已日乃孚元亨利貞悔亡者元亨利貞<lb/>
　天地生成之四徳在聖人為仁義禮智言聖人為革<lb/>
　之道至難必有是仁義禮智之四徳以生成天下之<lb/>
　民物然後合徳于天地而可以无悔吝之道苟于四<pb n="34b"/>　徳有所不備則將自取悔吝者也<lb/>
彖曰革水火相息二女同居其志不相得曰革已日乃<lb/>
孚革而信之文明以說大亨以正革而當其悔乃亡天<lb/>
地革而四時成湯武革命順乎天而應乎人革之時大<lb/>
矣哉<lb/>
　義曰水火相息者息滅也下離為火上兊為澤夫水<lb/>
　本積于澤中火本炎上水火之性本不相得水遇火<lb/>
　而消火遇水而滅是水火之性自然相息滅也二女<pb n="35a"/>　同居其志不相得曰革者此困二體以言之離為中<lb/>
　女兊為少女言女子之生雖同其居其志各有適人<lb/>
　之道是其志自然不相得革之義也已日乃孚革而<lb/>
　信之者夫民性之愚久處暴虐雖聖人興起以仁義<lb/>
　之道生成之始皆出于塗炭然民尚未信聖人故當<lb/>
　已事之日乃新更制作改變號令使決然无疑皆相<lb/>
　信而從也文明以說大亨以正革而當其悔乃亡者<lb/>
　文明離象也說兊象也大亨以正四徳畧舉之也言<pb n="35b"/>　聖人既變暴亂之事于天下遂以文章光明之道感<lb/>
　恱于民又有元亨利貞之四徳以為革之道拯天下<lb/>
　之難興天下之治皆順于道而當其理故其悔乃亡<lb/>
　也天地革而四時成者此以下廣明革之義也夫天<lb/>
　地之道寒暑相易隂陽相蕩故四時順其序而成其<lb/>
　歲功也湯武革命順乎天而應乎人者夫桀紂之時<lb/>
　天下暴亂民墜塗炭湯武憫生靈不獲其所于是興<lb/>
　師振旅放桀伐紂以革其弊上以順于天下以應于<pb n="36a"/>　民此湯武興治補弊救民于水火為王者能濟事之<lb/>
　大者也革之時大矣哉者夫革變之時是則革故從<lb/>
　新除苛解擾一新民之耳目以變時之號令拯天下<lb/>
　塗炭之民而納之安泰之域其道至大其事至深非<lb/>
　大有聖徳之人則不可為故先聖所以重嘆之也<lb/>
象曰澤中有火革君子以治厯明時<lb/>
　義曰水火之性不相得故有革之象也君子觀此革<lb/>
　易之象以治其厯而明其時蓋天地之大不可以形<pb n="36b"/>　究是故君子因為之厯數以推測其妙用究極其躔<lb/>
　次考步其隂陽寒暑日月星辰風雨晦明以察天時<lb/>
　之早晚以觀四時之代謝所以明示于天下使天下<lb/>
　之四民因其時而興功業皆不失其早晚此王者治<lb/>
　國之大法也<lb/>
初九鞏用黄牛之革象曰鞏用黄牛不可以有為也<lb/>
　義曰鞏者固也黄者中也牛者至順之物也夫革之<lb/>
　道不可驟有所為必須以仁義之道漸被于民以大<pb n="37a"/>　中之道固結于下使民心信確順從于己然後可以<lb/>
　大有為而行變革之事也今此初九居卦之始在革<lb/>
　之初故不可驟然有所為是必先以大中之道至順<lb/>
　之徳以固于民使民固信于己順而從之然後可以<lb/>
　為其改革更變之事也象曰鞏用黄牛不可以有為<lb/>
　也者凡革之道必須徳澤被于民已日然後可以革<lb/>
　之也民固即日而未孚可遽革之乎故但可固守中<lb/>
　順而結之未可大有所為<pb n="37b"/>六二已日乃革之征吉无咎象曰已日革之行有嘉也<lb/>
　義曰初九在革之始不可驟然有所為是必先以大<lb/>
　中之道固信于民使民信之然後為變革之事今此<lb/>
　六二以隂居隂處得其中又得其正而又處離明之<lb/>
　中能以大中之道變革于民民既信之所以得為革<lb/>
　之事故曰已日乃革之征吉无咎者征行也言二既<lb/>
　居離明之中能以大中之道革變于民夫以是而行<lb/>
　則得其吉又何咎之有象曰已日革之行有嘉也者<pb n="38a"/>　夫以離明之中行大中之道以變革于天下而民悉<lb/>
　信之是所行皆嘉美之事而得其吉也<lb/>
九三征凶貞厲革言三就有孚象曰革言三就又何<lb/>
之矣<lb/>
　義曰今觀此爻經文有所倒錯止依此文以解之則<lb/>
　義无所當蓋當先云革言三就有孚後則曰征凶<lb/>
　貞厲何以明之按此九三以陽居陽處得其正又在<lb/>
　下卦之上處離明之極蓋離為火火性炎上上是兊<pb n="38b"/>　兊為澤為水水火之性本不相得所以得變革之象<lb/>
　也今九三既處離明之極體性炎上時為革道故上<lb/>
　之三爻必須從而成就之其順從皆有誠實也猶聖<lb/>
　人以離明之道變革所為除去天下之暴為衆人之<lb/>
　所信從征凶貞厲者言九三既能革變其民天下之<lb/>
　民既信而順不可更有所征行但守至正之道則可<lb/>
　以盡變革之義也若復有所往必罹其凶而于正道<lb/>
　言之是有危厲者也象曰革言三就又何之矣者之<pb n="39a"/>　即往也天下之民既已革而順從當是時也復何所<lb/>
　往哉<lb/>
九四悔亡有孚改命吉象曰改命之吉信志也<lb/>
　義曰九四居非其正本有悔者也然以陽居隂非居<lb/>
　剛亢而又在上卦之下當恱順之體下承于火火性<lb/>
　炎上而九四能承其炎而變革前政之非故得悔亡<lb/>
　也夫九四既非其正然則水火之際居變革之間能<lb/>
　承此命以仁改暴以治易亂盡其至誠之心以改革<pb n="39b"/>　其前非是以獲吉也象曰改命之吉信志也者言九<lb/>
　四在澤之初居于水火之際而居非其正若能盡其<lb/>
　至誠承此改革之命令變其已往之非信志而行无<lb/>
　疑忌之心則獲其吉也可知矣<lb/>
九五大人虎變未占有孚象曰大人虎變其文炳也<lb/>
　義曰大人者即大有才徳之人也虎者攫搏之物而<lb/>
　威稜可畏又有文采顯明著于外者也九五以陽居<lb/>
　陽處得其位在上卦之中履其至尊為變革之主又<pb n="40a"/>　有剛明之才以革去天下之暴亂以鼎新天下之號<lb/>
　令新民視聽威徳兼行為天下之所信逺近皆畏而<lb/>
　革其非僻之心能使朝廷之間君臣上下皆有肅雍<lb/>
　文章光明之美以發于外猶虎之有文采炳然著于<lb/>
　外又有威稜使皆威信之是若非大徳大才之人則<lb/>
　曷致于此未占有孚者言九五以大中之道威信于<lb/>
　天下以革去當時之弊亂使民信而從之不待占筮<lb/>
　而自信矣象曰大人虎變其文炳也者言聖人革去<pb n="40b"/>　天下之弊使朝廷君臣上下皆有文采又使逺者近<lb/>
　者望而畏之如虎之文炳然而盛也<lb/>
上六君子豹變小人革面征凶居貞吉象曰君子豹變<lb/>
其文蔚也小人革面順以從君也<lb/>
　義曰夫為革之道必須以孚信固結于民故九五之<lb/>
　爻為革之先倡以革變其天下之暴亂有才有位文<lb/>
　章顯著而又可畏也今上六體是隂爻過于九五而<lb/>
　革道已成且在上卦之極履非首倡又承水火變革<pb n="41a"/>　之終是臣民之位也既在臣民之位則當盡其至正<lb/>
　之道以輔從于九五則得為革之義使君子居之于<lb/>
　此位則能輔于五亦能同為變革于天下雖使文章<lb/>
　光顯亦不及于五不可謂之虎變但謂豹變而已言<lb/>
　其變革之文蔚然其文采威稜次于虎者也小人革<lb/>
　面者以君子居之則能豹變以小人居之則必包藏<lb/>
　狠戾之心但飾其外文柔順其道以從于上故曰小<lb/>
　人革面征凶居貞吉者征行也言上六在卦之極過<pb n="41b"/>　于九五蓋在臣民之位當輔從于君不可更有所往<lb/>
　若以臣民而行則必有猜疑之禍是有凶之道也苟<lb/>
　能居是位而守其正則得其吉象曰君子豹變其文<lb/>
　蔚也者言君子居此位輔從于五共為變革雖有文<lb/>
　采但不及于虎止可如豹文之蔚然亦著見于外也<lb/>
　順以從君者言小人但變革其外貌以順從于上而<lb/>
　已<lb/>
　　　鼎<pb n="42a"/>䷱<hi>巽下離上</hi>鼎元吉亨<lb/>
　義曰按序卦云革物莫若鼎故受之以鼎鼎者變<lb/>
　生為熟革故取新之謂也言聖賢之人凡欲革天下<lb/>
　之弊亂必須改正朔易服色殊徽號變禮樂以新天<lb/>
　下之視聽故必法制齊明得其盡善盡美然後獲元<lb/>
　大之吉其道是以亨通也<lb/>
彖曰鼎象也以木巽火亨飪也聖人亨以享上帝而大<lb/>
亨以養聖賢巽而耳目聰明柔進而上行得中而應乎<pb n="42b"/>剛是以元亨<lb/>
　義曰鼎者鑄金所為而有法象者也以木巽火亨飪<lb/>
　者此因二體以解鼎卦之象下巽巽為風上離離為<lb/>
　火以木以風而入于火故有亨飪之象此鼎之用也<lb/>
　聖人亨以享上帝者此以下廣明鼎卦之義言鼎之<lb/>
　所以用者由木入火而成也故聖人亨之可以享祀<lb/>
　于上帝也而大亨以養聖賢者言聖人大亨以養天<lb/>
　下之賢使賢聖盡得其養然此所以言大亨者以天<pb n="43a"/>　下之大四海之廣非一聖一賢之所能致又非一耳<lb/>
　一目之所能察故聖人分其爵禄大其優寵以廣求<lb/>
　天下之聖賢使皆得己之養為養之大莫大于此故<lb/>
　曰大亨巽而耳目聰明者言聖人既盡養天下之賢<lb/>
　又當以巽順之道下接之是以天下之賢者皆樂其<lb/>
　所養盡其謀慮竭其忠信以輔于君以共成其政故<lb/>
　得其天下之耳為己耳天下之目為己目以成己之<lb/>
　聰明柔進而上行得中而應乎剛是以元亨者此指<pb n="43b"/>　六五而言也夫五以柔順之道進而居至尊之位又<lb/>
　在上體之中是所為之事得其中而又下應九二剛<lb/>
　明之臣是聖賢相得君臣相會故能鼎新制作革去<lb/>
　弊亂天下之事无不得其大通故曰是以元亨<lb/>
象曰木上有火鼎君子以正位凝命<lb/>
　義曰凝成也言君子之人觀此木火亨飪之象凡欲<lb/>
　鼎新法令革民弊亂以新天下耳目者必先正其至<lb/>
　尊之位定其尊卑之分以凝成其命令而新其法制<pb n="44a"/>初六鼎顛趾利出否得妾以其子无咎象曰鼎顛趾未<lb/>
悖也利出否以從貴也<lb/>
　義曰夫陽以生物為實隂以剝物為虚鼎之為器上<lb/>
　虚而下實者也初六以隂柔之質而處一卦之下是<lb/>
　鼎器反上實而下虚也既上實而下虚遂至鼎顛趾<lb/>
　也利出否者夫否者否惡不善之物也鼎雖顛趾然<lb/>
　利于出否去穢以納新也得妾以其子无咎者夫妾<lb/>
　者至賤者也以至賤而為尊者之配升于貴位而為<pb n="44b"/>　正室所以反得无咎者以其有子故也有子何也以<lb/>
　其子能荷先祖之業承宗廟之重故得无咎則公羊<lb/>
　所謂子以母貴母以子貴者此其義也其意若君子<lb/>
　承弊亂之後思欲鼎新天下之事其所為雖有小害<lb/>
　然利于覆去否穢建立新法以新天下之耳目終立<lb/>
　天下之大功所以得其无咎象曰鼎顛趾未悖者夫<lb/>
　鼎雖顛覆然能覆去否穢以納其新是其道未至于<lb/>
　悖逆也利出否以從貴者夫既以顛出否穢以納其<pb n="45a"/>　新又以妾為室而无咎以子之貴故也<lb/>
九二鼎有實我仇有疾不我能即吉象曰鼎有實慎<lb/>
所之也我仇有疾終无尤也<lb/>
　義曰九二以剛陽之質處鼎之中是鼎有實物之象<lb/>
　也夫鼎之實必有齊量不可以盈溢若遇其盈溢則<lb/>
　有覆餗之凶君子之人雖有才徳亦有分量若職事<lb/>
　過其才分則有隳官之謗矣仇即謂五也疾謂三與<lb/>
　四也言二雖應于五然以三四間隔其路使其君不<pb n="45b"/>　得以他職事即加于己故己既得盡其才以事于上<lb/>
　而無隳官之咎所以獲吉蓋有實之鼎不可復有所<lb/>
　增才任已極不可復有所加故也象曰鼎有實慎所<lb/>
　之也者言人才有大小若才不甚大而加其煩任重<lb/>
　職則必有凶敗之至故宜慎其所之不可妄其所行<lb/>
　也我仇有疾終无尤也者言我之仇雖為二陽所間<lb/>
　而不能復加事于己則我終免曠官之尤悔矣<lb/>
九三鼎耳革其行塞雉膏不食方雨虧悔終吉象曰<pb n="46a"/>鼎耳革失其義也<lb/>
　義曰九三以陽居陽自實也居下卦之上有耳之象<lb/>
　也夫鼎之耳虚之所以容鉉也今革易其常道以實<lb/>
　其耳不能受鉉者也鉉而不受鼎斯不舉矣是其行<lb/>
　之所以窒塞也夫鼎而不舉行而窒塞雖有雉膏甘<lb/>
　美之食焉得而食哉若君子之人以剛亢自處不能<lb/>
　容受天下之賢故其行所以窒塞也夫既不能容受<lb/>
　天下之賢雖天下有善謨善慮亦不可得而用矣方<pb n="46b"/>　雨虧悔終吉者夫雨者隂陽相和而然也若能改革<lb/>
　前非去其剛亢上以交于君下以來于賢則得虧損<lb/>
　其悔而終獲其吉矣象曰鼎耳革失其義者言鼎<lb/>
　必虚耳以待鉉而舉之今以陽居陽而自實是失其<lb/>
　為鼎耳之義也<lb/>
九四鼎折足覆公餗其形渥凶象曰覆公餗信如何<lb/>
也<lb/>
　義曰九四居上卦之下鼎足之象也餗者鼎之美實<pb n="47a"/>　渥者沾濡之貌夫鼎足所以上承于鼎以受其美實<lb/>
　今九四以陽居隂居非其位不正者也以不正之質<lb/>
　是不能上承于鼎斷折其足傾覆公家之美實不惟<lb/>
　傾覆美實而又有沾濡其形體之凶若人臣智小徳<lb/>
　薄而切進于君當人主大任荷國家重責則必曠敗<lb/>
　其職而傾覆公家之事不獨傾覆公家之事而又有<lb/>
　刑戮及身受汚辱之禍凶之道也象曰覆公餗信如<lb/>
　何者言禍及身信无可奈何也故先聖特繫此爻曰<pb n="47b"/>　徳薄而位尊智小而謀大力小而任重鮮不及矣言<lb/>
　不勝其任也<lb/>
六五鼎黄耳金鉉利貞象曰鼎黄耳中以為實也<lb/>
　義曰黄者中之象金者至剛之物鉉所以貫鼎耳而<lb/>
　舉之謂九二也言六五以隂柔之質居大中之位能<lb/>
　謙虚以下接于九二之剛猶鼎虚其耳以待其鉉而<lb/>
　舉故今得金鉉貫其中而舉之以成鼎之道也以人<lb/>
　事言之則是君虚謙而不自髙亢下接于天下賢明<pb n="48a"/>　之臣使下之賢相率而歸以輔于己利貞者以六五<lb/>
　雖有大中之道以下接于臣然以隂居陽履非其正<lb/>
　而九二以陽居隂亦非其正也以不正之道相親比<lb/>
　則不能无悔故聖人于此深戒之言利在其至正之<lb/>
　道然後可以獲其吉也象曰鼎黄耳中以為實者言<lb/>
　五以隂柔之質本非其實而能虚中以納物行大中<lb/>
　之道以為其實也<lb/>
上九鼎玉鉉大吉无不利象曰玉鉉在上剛柔節也<pb n="48b"/>　義曰玉者有堅剛之質而其色温潤上九以陽居一<lb/>
　卦之上處鼎道之成衆爻皆履剛而此一爻獨履六<lb/>
　五之柔是剛柔相濟而有玉鉉舉鼎之象以人事言<lb/>
　之是為人臣者有剛柔之徳致君于堯舜三代之治<lb/>
　成太平之化故能獲其大吉而无所不利也象曰玉<lb/>
　鉉在上剛柔節者上九以剛陽之爻履六五柔順之<lb/>
　質剛而不至于暴柔而不至于懦故所以致君于无<lb/>
　為皆剛柔得其中節者也然六五言金鉉而上九言<pb n="49a"/>　玉鉉者夫玉之性剛柔全也上九體陽而履柔剛柔<lb/>
　全也故曰玉鉉六五以隂而乘陽差失其正其徳未<lb/>
　備故曰金鉉<lb/>
　<lb/>
　<lb/>
　<lb/>
　<lb/>
　<pb n="49b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義卷八<lb/>
</p>

  </div>
            <div>
                <head>周易口義卷九</head>
    <p>
<pb n="1a"/>欽定四庫全書<lb/>
　周易口義卷九　　　　　宋　胡瑗　撰<lb/>
下經<lb/>
　　　震<lb/>
䷲<hi>震下震上</hi>震亨震來虩虩笑言啞啞震驚百里不喪匕<lb/>
鬯<lb/>
　義曰按序卦云主器者莫若長子故受之以震震動也<lb/>
　蓋言鼎者國家之重器震者長子之象按説卦又云<pb n="1b"/>　震一索而得男故謂之長男此震者坤一索之卦也<lb/>
　故有長男之象言正嫡之子可繼先祖之業奉宗廟<lb/>
　之祭能主國家之重器也此震所以次于鼎也亨者<lb/>
　震為雷雷者盛陽之氣居于地下而出于地上故動<lb/>
　則有威既動而有威則勾者出萌者達蟄者伸枯者<lb/>
　榮天下萬物昆蟲草木之類无不震動而亨通以人<lb/>
　事言之則是聖賢君子一動而天下之民无遠近小<lb/>
　大无鰥寡孤獨皆被其徳澤而各遂其所若君子之<pb n="2a"/>　人一動而不能法震雷使萬物得其亨通則不能成<lb/>
　動之道是動之妄者為也故聖人特于此言震亨者<lb/>
　所以為動者之法也震來虩虩者虩者蠅虎之蟲也<lb/>
　藏牕壁中蠕然而動言威震之來則人為之戰兢悚<lb/>
　懼不能自安如蠅虎蠕然而動然則重言虩虩者恐<lb/>
　懼之至也笑言啞啞者啞啞則和樂之貌言始以威<lb/>
　剛旣能戰慄不敢為妄故動有法則而不陷于刑戮<lb/>
　雖有威剛之嚴而不加于己故始雖有恐懼之憂終<pb n="2b"/>　有笑言之樂震驚百里不喪匕鬯者百里即雷聲之<lb/>
　所及也匕者宗廟之器以棘木為之似畢而无兩岐<lb/>
　所以舉鼎之實而升于爼也鬯者以鬱金草和酒而<lb/>
　有芬芳調鬯之氣言震有長子之象大而繼天子以<lb/>
　臨天下小而繼諸侯以臨一國是必有威徳以及遠<lb/>
　使民心知有所歸則威震之道全而可以主宗廟之<lb/>
　祭而不喪匕鬯也<lb/>
彖曰震亨震來虩虩恐致福也笑言啞啞後有則也震<pb n="3a"/>驚百里驚遠而懼邇也出可以守宗廟社稷以為祭主<lb/>
也<lb/>
　義曰震亨者言震雷不動則萬物不通聖人不動則<lb/>
　天下不亨恐致福者言震雷之來能戰慄恐懼以自<lb/>
　修省則不陷于禍害而終致福慶之事後有則者言<lb/>
　既恐懼而致其福則是不為非妄之行而動有所法<lb/>
　則致有笑言啞啞之樂也震驚百里驚遠而懼邇也<lb/>
　出可以守宗廟社稷以為祭主者言長子既有威徳<pb n="3b"/>　以及于人則遠者无不驚恐近者无不戒懼是以民<lb/>
　心莫不趨向而樂從之故出可以繼祖考之業奉宗<lb/>
　廟社稷之祭而為之主无喪失其匕鬯者矣<lb/>
象曰洊雷震君子以恐懼修省<lb/>
　義曰雷者天之威也洊者因仍之謂也以上體是雷<lb/>
　下體亦雷則是天威重仍而至也則萬物莫不震悚<lb/>
　而獲其亨君子觀此震雷之象以驚恐戒懼修飭其<lb/>
　身省察其行以全身遠害則身不陷于過惡刑戮所<pb n="4a"/>　不及也<lb/>
初九震來虩虩後笑言啞啞吉象曰震來虩虩恐致福<lb/>
也笑言啞啞後有則也<lb/>
　義曰來者自外之辭夫剛威之行所以驚懼姦偽懲<lb/>
　戒邪惡初九有剛明之德而居震動之始是不敢為<lb/>
　非而内无所慊故剛威自外而來本非己所招致然<lb/>
　己不能无恐懼之心既能虩虩然恐懼則其身益修<lb/>
　而其行益明不敢為妄則禍患必不能及于己而終<pb n="4b"/>　獲笑言之吉矣<lb/>
六二震來厲億喪貝躋于九陵勿逐七日得象曰震來<lb/>
厲乘剛也<lb/>
　義曰來者亦自外之辭六二以隂柔之質居下卦之<lb/>
　中是履得其正行得其中既有中正柔順之德是不<lb/>
　為非妄也故雖剛威之來亦非己所招致故曰震來<lb/>
　也然而厲者蓋初九為震之主而已以陰柔之質下<lb/>
　乘陵之故其身必有危厲也十萬曰億貝者寳之謂<pb n="5a"/>　也言當威震之時而乘震動之主則其身危厲而所<lb/>
　喪失者多故曰億喪貝也躋于九陵者躋升也陵險<lb/>
　阻之地也九陵言至髙也不惟多有所喪失而又超<lb/>
　履髙險升于九陵之上然則雖有喪貝躋陵之事然<lb/>
　以本有中正柔順之德不須馳逐追取七日之間自<lb/>
　然得之言始雖有失而終有所得也<lb/>
六三震蘇蘇震行无眚象曰震蘇蘇位不當也<lb/>
　義曰蘇蘇者震恐之貌凡剛威之行所以警其邪偽<pb n="5b"/>　而戒其姦惡故初九有剛明之徳六二有中正之道<lb/>
　雖則威震之來非已所招故曰震來今此六三以陰<lb/>
　居陽履非其正而為髙亢者也既履非正而又髙亢<lb/>
　則是邪惡之人也其威震之來乃已所招故不曰來<lb/>
　夫以不正之行當威震之時故蘇蘇然恐懼之也行<lb/>
　无眚者言六三雖以不中不正之行而下巽于六二<lb/>
　之柔上奉于九四之剛于理為順故雖震威之行可<lb/>
　以免其禍患而灾眚不及于己矣<pb n="6a"/>九四震遂泥象曰震遂泥未光也<lb/>
　義曰泥者泥滯不通之辭也居人上者必當有剛威<lb/>
　之徳又有至正之道以安于下則下之人相率而從<lb/>
　之今九四以剛陽之質為衆陰之主居非其位履失<lb/>
　其正雖有剛威不能亨通于羣下以是而言于己道<lb/>
　未甚光大也<lb/>
六五震往來厲億无喪有事象曰震往來厲危行也其<lb/>
事在中大无喪也<pb n="6b"/>　義曰六五以陰柔之質為一卦之主進則上无所應<lb/>
　退則下乗九四剛威之臣往來之間皆有危厲十萬<lb/>
　曰億言六二處下卦之中亦乗于初九之剛故居不<lb/>
　得安而大有所喪是以稱億喪貝今六五為一卦之<lb/>
　主雖下乗九四之剛然履得大中之位行得大中之<lb/>
　道雖往來之間時有危厲亦不能大有所喪也有事<lb/>
　者夫當威震之世下有剛權不正之臣若専无為而<lb/>
　治則不足拯天下之難救天下之弊固當有為獨任<pb n="7a"/>　以權天下可也象曰震往來厲危行也者言六五居<lb/>
　至尊而乗剛故往來之間皆危厲而行也其事在中<lb/>
　大无喪者言處得其位合于中道雖興起大事亦无<lb/>
　所喪失也<lb/>
上六震索索視矍矍征凶震不于其躬于其鄰无咎婚<lb/>
媾有言象曰震索索中未得也雖凶无咎畏鄰戒也<lb/>
　義曰索索者中恐懼之謂也矍矍者視驚聳之貌也<lb/>
　上六以陰柔之質居威震之極履不得大中之位故<pb n="7b"/>　當威剛之來索索然恐懼矍矍然驚聳也征凶者言<lb/>
　居威震之極而又无大中之徳則當固守常分庶免<lb/>
　凶咎苟復有所往是凶之道也震不于其躬于其鄰<lb/>
　无咎者夫九四為剛威之主而處上卦之下上六居<lb/>
　一卦之極而在无位之地逺于九四故九四之剛威<lb/>
　不能及己之身雖不及其身而及其鄰謂五犯九四<lb/>
　之剛有往來之厲則己能觀此鄰戒以自修省其身<lb/>
　整治其行故得无咎也婚媾有言者上六處不得位<pb n="8a"/>　履不得中雖婚媾至親之人亦不能免讒間之言象<lb/>
　曰震索索中未得者言上六所以索索然恐懼以履<lb/>
　不得中故也雖凶无咎畏鄰戒者言雖有凶而能免<lb/>
　其咎以其能觀戒于五而畏慎其所行故咎可以免<lb/>
　也<lb/>
　　　艮<lb/>
䷳<hi>艮下艮上</hi>艮其背不獲其身行其庭不見其人无咎<lb/>
　義曰按序卦云物不可以終動止之故受之以艮艮<pb n="8b"/>　者止也蓋言人之動靜各有其時若動而不已必有<lb/>
　悔吝生故以艮次于震所以為世動靜之戒也夫艮<lb/>
　者山之象山為地之鎮安止而不動故為止之象背<lb/>
　者目所不見之所也言艮止之道必止于未萌之前<lb/>
　若夫聖人之治天下將禁民之邪制民之欲節民之<lb/>
　情止民之事必于其利害未作嗜欲未形未為外物<lb/>
　之所遷而其心未動之前先正其心而不陷于邪惡<lb/>
　若止之于背之後目所不覩而不見其身也行其庭<pb n="9a"/>　不見其人夫庭者指淺近之處而言之也行于淺近<lb/>
　而猶不見其人者蓋止得其道各守其所而有定分<lb/>
　不相揉雜故也古之聖人之治天下也其在建官分<lb/>
　職各有所責若習禮者専掌于禮習樂者専掌于樂<lb/>
　習兵者専掌于兵習　者専掌于刑各守其職而不<lb/>
　相干也又如天下之民為士者止于為士為農者止<lb/>
　于為農為工者止于為工為商者止于為商是亦各<lb/>
　有定分不相揉雜處不易業而守其常故如行于淺<pb n="9b"/>　近一庭之間而不見其人是其各有所止而不相雜<lb/>
　亂也无咎者言能止其事于未萌之前使官民各得<lb/>
　其止靜不相揉亂故无咎也<lb/>
彖曰艮止也時止則止時行則行動靜不失其時其道<lb/>
光明艮其止止其所也上下敵應不相與也是以不獲<lb/>
其身行其庭不見其人无咎也<lb/>
　義曰艮者山之象也山為止靜故曰艮止也時止則<lb/>
　止時行則行動靜不失其時其道光明者大凡動靜<pb n="10a"/>　必有其時若其時可以止則當止而不可動若其時<lb/>
　可以行則當行而不可止可行者若上有其君下有<lb/>
　其民若退止而不進則君民无以自濟故聖人特于<lb/>
　此言聖賢之道當觀其時之可否而進退之若行而<lb/>
　不失其動之時止而不失其靜之時行止動靜皆得<lb/>
　其時則其道光大而明顯故孟子曰孔子聖之時者<lb/>
　言孔子之道可以行則行可以止則止可以速則速<lb/>
　可以乆則乆惟觀其時而察其道之可否而已然則<pb n="10b"/>　時行時止所以為萬世動靜之戒不于震卦言而于<lb/>
　艮始言之者蓋震為雷雷有時而靜艮為山山一定<lb/>
　而不動恐後之人法此止靜之道不復求于進用使<lb/>
　天下之人无所濟故特于此言之以為動靜之戒也<lb/>
　艮其止止其所也不言背而言止者蓋背者目所不<lb/>
　見所止之處也言艮其止者能止于未萌得止之所<lb/>
　也上下敵應不相與者言上下六爻各相亢敵而情<lb/>
　不相與是各止其所之象也既能止于未萌之時而<pb n="11a"/>　又能使上下各相守其分而不雜揉故總舉彖辭而<lb/>
　結之也<lb/>
象曰兼山艮君子以思不出其位<lb/>
　義曰言君子觀此兼山止靜之象凡所思謀當専于<lb/>
　所職不可越出其位而妄有所思也<lb/>
初六艮其趾无咎利永貞象曰艮其趾未失正也<lb/>
　義曰趾者足趾之謂也初六居卦之始在事之初最<lb/>
　處于下是猶足趾也夫足之趾本亦能動有其時時<pb n="11b"/>　止則止時行則行動静不失其正所以得其无咎然<lb/>
　止物于其始必須永長守其志正而行之故曰利貞<lb/>
　象曰艮其趾未失正者言初六居卦之下而能止事<lb/>
　于未萌所以未失其正也<lb/>
六二艮其腓不拯其隨其心不快象曰不拯其隨未退<lb/>
聽也<lb/>
　義曰腓者足之腨腸也按此一卦不以爻之陰陽位<lb/>
　之貴賤尊卑而言但取人之一身之象以明其義故<pb n="12a"/>　初六居一卦之最下其象為趾六二處初之上故為<lb/>
　腓之象夫腓之為物不能自動隨足而已是足動則<lb/>
　動足止則止今足既已動而欲止其腓必不可得而<lb/>
　止也是不能自拯救其失但隨物而動也亦如凡人<lb/>
　不能制事于初及事已動利害已作嗜欲已萌欲强<lb/>
　制之終不得而止也然雖强止之則不能稱已之欲<lb/>
　是欲止之心不獲其快也象曰不拯其隨未退聽者<lb/>
　言不能制之于初始及事已作雖欲止之必未能于<pb n="12b"/>　其所處而聽其止靜之事也<lb/>
九三艮其限列其夤厲薰心象曰艮其限危薰心也<lb/>
　義曰限者人之身上下分隔之際也夤者脊膂之肉<lb/>
　也九三居上卦之下下卦之上于人之身體是猶分<lb/>
　限之際也夫身之中亦不能自動惟下之有所動則<lb/>
　從而動之上之有所動亦從而動之如上下已動而<lb/>
　欲艮止其身之中則必分列其脊之肉矣此言人不<lb/>
　能制其事于始又不能成其事于終措置之間不得<pb n="13a"/>　其道而欲止于中道則進退不可而致蠱敗其事故<lb/>
　有危厲之苦而薰灼其心也<lb/>
六四艮其身无咎象曰艮其身止諸躬也<lb/>
　義曰身者是人之一身也夫人之體統而言之則謂<lb/>
　之一身手足謂之四肢分而言之則腰足而上亦謂<lb/>
　之身今此六四出下體之上在上體之下處夤限之<lb/>
　間是身之象也夫人患不能自止其身今六四能止<lb/>
　之得其道使四肢不妄動故如人之靜止得其道制<pb n="13b"/>　禦得其術防過得其要不為外物之所遷不為貧賤<lb/>
　之所移不為富貴之所易故无咎也<lb/>
六五艮其輔言有序悔亾象曰艮其輔以中正也<lb/>
　義曰輔者車頰也六五居上卦之中以人身言之有<lb/>
　口輔之象夫口頰者所以主言語之所出若其妄動<lb/>
　則有過失其為咎也不細故先聖繫辭曰君子居其<lb/>
　室出其言善則千里之外應之出其言不善則千里<lb/>
　之外違之況其邇者乎言行君子之樞機樞機之發<pb n="14a"/>　榮辱之主也是言語不可不慎也今六五能正其口<lb/>
　輔使不妄發其言皆有倫類次序故禍不召而悔可<lb/>
　亡矣則所謂言滿天下无口過者也象曰艮其輔以<lb/>
　中正者此爻居非其正然位得其中是有大中之徳<lb/>
　而能正其口輔使口不妄發孔子曰有徳者必有言<lb/>
　是也<lb/>
上九敦艮吉象曰敦艮之吉以厚終也<lb/>
　義曰艮者山之象為地之鎮有博厚之徳上九處艮<pb n="14b"/>　之極有敦厚之道而自止使邪欲不能汨利害不能<lb/>
　侵死生富貴不能易如此可以獲其吉象曰敦艮之<lb/>
　吉以厚終者以敦厚之德為艮止之事得其艮道之<lb/>
　終也<lb/>
　　　漸<lb/>
䷴<hi>艮下巽上</hi>漸女歸吉利貞<lb/>
　義曰按序卦云物不可以終止故受之以漸漸進也<lb/>
　夫艮卦之上下二體皆艮止之象夫専務艮止而不<pb n="15a"/>　求進則失其動靜之中道非仁義之人所存心也此<lb/>
　卦上體是巽下體是艮是内有艮靜之心外有巽順<lb/>
　之徳故能務于漸進此君子之所為也故漸所以次<lb/>
　于艮然謂之漸者謂自下以升于髙自小積于大自<lb/>
　近及于遠安然而行不務速進故曰漸女歸吉利貞<lb/>
　者天下萬事莫不有漸然于女子猶須有漸何則夫<lb/>
　女子處于閨門之内以待媒妁之言聘問之禮然後<lb/>
　往之若非媒妁之言聘問之禮而往者則是淫醜之<pb n="15b"/>　女也故父母惡之鄉人賤之天下醜之是其為女者<lb/>
　必須男子之家問名納采請期以至于親迎其禮畢<lb/>
　備然後乃成其禮而正夫婦之道所以獲吉也然女<lb/>
　者臣之象也事君之道也夫君子之人處窮賤不可<lb/>
　以干時邀君急于求進處于下位者不可諂諛佞媚<lb/>
　以希髙位在于窮賤者必力行强學待君之聘召然<lb/>
　後可進于朝居于下位者必潔身正志為下所尊為<lb/>
　上所信任然後升進入大位皆由漸而致之乃獲其<pb n="16a"/>　吉也利貞者若女子之歸于其夫能守至正之道則<lb/>
　可以正一家君子之事于其君能守至正之道則可<lb/>
　以正天下至于天下皆能守正則可不失其道而獲<lb/>
　吉也<lb/>
彖曰漸之進也女歸吉也進得位往有功也進以正可<lb/>
以正邦也其位剛得中也止而巽動不窮也<lb/>
　義曰漸之進也女歸吉也者此釋所以為漸之名也<lb/>
　之往也漸者謂積漸而之往于所進之地也故君子<pb n="16b"/>　之人亦必潔身修徳積漸而升進之也女歸吉者言<lb/>
　女子能以禮為漸而歸于男臣能以道為漸進于其<lb/>
　君斯獲吉也進得位往有功者此指六二九三六四<lb/>
　九五四爻而言也言四爻皆進得其位則所往无不<lb/>
　有功若進于一邑則功被于一邑進于一郡則功被<lb/>
　于一郡進以輔佐于天子則功被于天下是君子所<lb/>
　進得其正道則往有功也進以正可以正邦也此亦<lb/>
　指四爻而言六四六二以陰居陰九三九五以陽居<pb n="17a"/>　陽是皆進得其正君子之人進得其正則立于朝廷<lb/>
　處于列位其道徳惠澤可以福天下之民而正天下<lb/>
　之邦國也其位剛得中者此因九五而言之九五以<lb/>
　剛明之德又處大中之位夫有剛明中正之徳處于<lb/>
　至尊之位亦由漸而進也止而巽動不窮者此因二<lb/>
　體而言之外體是巽内體是艮夫内无止靜之心而<lb/>
　務于躁進外无柔順之徳而尚于剛暴以是求進動<lb/>
　必窮困内既有止靜之道外又有巽順之徳以是漸<pb n="17b"/>　進則動獲其利而无困窮矣<lb/>
象曰山上有木漸君子以居賢徳善俗<lb/>
　義曰巽為木艮為山木生山上日久嵗深自萌芽至<lb/>
　于把握漸至髙大而又依于山是漸得其道此漸之<lb/>
　象也君子之人法此漸進之象必居賢徳善俗之間<lb/>
　以務進其道必居賢善之間者夫有賢善之人動不<lb/>
　離道如居其間日漸月摩出入動作皆由正道不入<lb/>
　于邪雖甚愚闇者亦可以造于君子之域使其子子<pb n="18a"/>　孫孫積漸陶染而進歸于善也孟子之母為子三徙<lb/>
　其鄰卒使其子為萬世亞聖之賢蓋其擇賢善之力<lb/>
　也故君子之人其所積習其所居處必得其賢善之<lb/>
　人然後漸而習積而久之皆至賢至善之人也<lb/>
初六鴻漸于干小子厲有言无咎象曰小子之厲義无<lb/>
咎也<lb/>
　義曰干者水之際也伐檀之詩曰坎坎伐檀兮寘之<lb/>
　河之干兮是干者水際也鴻者水禽也按此漸之一<pb n="18b"/>　卦皆以鴻為象者蓋鴻之禽一舉可至千里然始舉<lb/>
　必有漸故聖人特取鴻為漸之象也今初六居一卦<lb/>
　之下居漸之初是猶鴻之始舉漸至于水之際以人<lb/>
　事言之是士之進始于細微君子之進始于卑下之<lb/>
　位也小子厲有言无咎者厲危也夫君子之進小人<lb/>
　之所忌也今初六之進尚為卑下其道未見信于時<lb/>
　其徳澤未及于人故小人之心皆欲起而害之然終<lb/>
　不能為君子之害但有誹謗之言而已終獲其无咎<pb n="19a"/>　象曰小子之厲義无咎者言君子之進本以其漸雖<lb/>
　為小人之所危厲然于義自可无咎<lb/>
六二鴻漸于磐飲食衎衎吉象曰飲食衎衎不素飽也<lb/>
　義曰磐者山石之安也言六二以陰居陰以柔順之<lb/>
　徳漸得其位而又處得其中上應于五為五之所信<lb/>
　任為衆人之所歸是漸而得信居得其所安若鴻之<lb/>
　漸漸至于磐也飲食衎衎吉者衎衎和樂之貌言六<lb/>
　二既得衆心所歸又為九五所任故得飲食豐備其<pb n="19b"/>　和樂衎衎然是以獲其吉象曰飲食衎衎不素飽者<lb/>
　素空也言六二為下所歸為上所任是上有忠義以<lb/>
　輔其君下有德澤以被其民故其所獲飲食之樂皆<lb/>
　得其道非徒空受其飽樂而已伐檀之詩曰彼君子<lb/>
　兮不素飱兮此之謂也<lb/>
九三鴻漸于陸夫征不復婦孕不育凶利禦寇象曰夫<lb/>
征不復離羣醜也婦孕不育失其道也利用禦寇順相<lb/>
保也<pb n="20a"/>　義曰地之髙平者謂之陸言九三居下卦之上漸至<lb/>
　于髙位猶鴻之漸至于髙平之地也夫征不復者夫<lb/>
　謂三也上无其應下又无輔而切近于四四亦无應<lb/>
　近而相得故三樂從于邪配是其夫征往而不復反<lb/>
　夫既不反則其婦亦不能守正故有孕而不育之事<lb/>
　以至于凶也利用禦寇者言三既往不復樂于邪配<lb/>
　其情意相得而莫能間故可以禦衞其外來之寇然<lb/>
　于君臣之道夫婦之禮已為乖戾故但可禦寇而得<pb n="20b"/>　為利矣象曰夫征不復離羣醜者言九三居下體之<lb/>
　上而樂于邪配離去羣類不復反其家矣婦孕不育<lb/>
　失其道者夫既征而不復則其婦亦有邪欲之事以<lb/>
　至孕而不育是大失夫婦之道也利用禦寇順相保<lb/>
　者三與四樂為邪配其情相得和順以相保故可以<lb/>
　禦其寇難也<lb/>
六四鴻漸于木或得其桷无咎象曰或得其桷順以巽<lb/>
也<pb n="21a"/>　義曰木又髙于陸也言此一爻漸進至于上卦其位<lb/>
　漸髙然則鴻者水禽也今漸于木非其所也言四進<lb/>
　无正應而下比于三三亦无正應樂于邪配亦非其<lb/>
　所也桷者榱椽之屬也言六四以陰居陰本得其正<lb/>
　雖比于三有邪配之事然三亦无正應近而相得情<lb/>
　意相合可以相輔佐而樂得其所猶得修長勁直之<lb/>
　木可以安棲不至于失所而可以无咎也象曰或得<lb/>
　其桷順以巽也者所以得桷而安棲者蓋其不尚剛<pb n="21b"/>　暴而能盡和順柔巽之徳故也<lb/>
九五鴻漸于陵婦三嵗不孕終莫之勝吉象曰終莫之<lb/>
勝吉得所願也<lb/>
　義曰大阜曰陵是岡阜最髙者又髙于木九五漸得<lb/>
　位至于上體是猶鴻之漸于髙阜之上也婦謂六二<lb/>
　也言五與二為應而三四為邪配之事間隔于其間<lb/>
　塞已之路使不得往而相從以成生育之功也然五<lb/>
　與二本為正應皆有中正之徳誠以相待其心志不<pb n="22a"/>　怠雖三四邪僻之人欲間其路然而終不能勝之也<lb/>
　象曰終莫之勝吉得所願者言九三六四終不能為<lb/>
　之間隔則五與二心志相從而得所願也<lb/>
上九鴻漸于陸其羽可用為儀吉象曰其羽可用為儀<lb/>
吉不可亂也<lb/>
　義曰按此漸卦始于微而至于大由于下而升于髙<lb/>
　故此一卦皆以鴻漸為象初則漸于干二則漸于磐<lb/>
　三則漸于陸四則漸于木五則漸于陵至此上九復<pb n="22b"/>　言陸者按諸家之説以謂上九九三皆處一卦之上<lb/>
　故皆言陸陸者髙之頂也徧觀經文又无髙頂曰陸<lb/>
　之文且陸者地之髙平者也陵者大阜也又安有地<lb/>
　而反髙于山阜者哉子夏之説亦然其義未通陸氏<lb/>
　之説言髙過即反下故上九處至極之地反為陸也<lb/>
　按漸卦自下而漸于上自微而至于髙大且陵者未<lb/>
　為極髙之地豈有反下之義哉今考于經文陸字當<lb/>
　為逵字蓋典籍傳文字體相類而録之誤也逵者雲<pb n="23a"/>　路也言鴻之飛髙至于雲路其羽翎毛質可以為表<lb/>
　儀亦猶賢人君子自下位而登公輔之列功業隆盛<lb/>
　崇髙逺大可以為天下之儀表故獲吉也按輔嗣之<lb/>
　意亦解為雲路之義言雖進處髙潔不累于職峩峩<lb/>
　清遠若止在髙平之陸安得有髙潔峩峩清遠之象<lb/>
　哉以此推之是傳録之際誤書此逵為陸字也明矣<lb/>
　象曰其羽可用為儀吉不可亂者言聖賢君子之心<lb/>
　不為外物所動不為情欲所遷故能積累其善以至<pb n="23b"/>　德業髙大而不可亂也<lb/>
　　　歸妹<lb/>
䷵<hi>兑下震上</hi>歸妹征凶无攸利<lb/>
　義曰按序卦云進必有所歸故受之以歸妹大凡人<lb/>
　事其進必有所歸若進而无所歸則是于進之義失<lb/>
　其道矣然則所謂歸妹者謂姪娣從女兄而適于人<lb/>
　故謂之歸妹夫人之不孝无後為大其諸侯守宗廟<lb/>
　社稷之大其事尤重故聖人制禮使一娶九女廣其<pb n="24a"/>　繼嗣生生不絶永可以守宗廟社稷之祀而不廢也<lb/>
　故娶一而二往從之為左右媵各有姪娣同姓者九<lb/>
　人必須同姓所以親親相睦絶爭妬之心是以聖人<lb/>
　重之因震兑之象以明其義震為長男兑為少女以<lb/>
　少女從于長男非其所配也非其配而從之者則是<lb/>
　姪娣而從于女兄適人之義也征凶无攸利者此言<lb/>
　姪娣雖從于人然上有女兄為之正配當退守其分<lb/>
　苟非其位而有征進則是侵女兄之權奪女兄之寵<pb n="24b"/>　欲以下而陵于上以卑而侵于尊以庶而亂于嫡是<lb/>
　凶之道必无所利也<lb/>
彖曰歸妹天地之大義也天地不交而萬物不興歸妹<lb/>
人之終始也説以動所歸妹也征凶位不當也无攸利<lb/>
柔乘剛也<lb/>
　義曰此廣言天地之道以明歸妹之義也夫天地之<lb/>
　道陽氣下降陰氣上升陰陽交通二氣相感然後萬<lb/>
　物生若其二氣不相交感則萬物孰由興發而生成<pb n="25a"/>　也故古者諸侯一娶九女所以廣繼嗣而承守宗廟<lb/>
　社稷之祀若其婚姻之禮廢不廣其繼嗣則其社稷<lb/>
　之祀宗廟之奉絶而无守是猶天地不交則萬物不<lb/>
　能興也歸妹人之終始者言人凡有生則有死有盛<lb/>
　則有衰諸侯一娶九女正室死則右媵繼之以至左<lb/>
　媵及姪娣繼之不絶所以廣其嗣息而承其祖先之<lb/>
　業是歸妹者人之終始者也説以動所歸妹者此因<lb/>
　二體以釋歸妹之義上體震震為動下體兑兑為説<pb n="25b"/>　兑為少女而從于震之長男非其所説者今動而得<lb/>
　説者蓋其所歸嫁姪娣以從于女兄之故也征凶位<lb/>
　不當者謂九四九二皆以陽居陰六三六五以陰居<lb/>
　陽是位不當也夫以姪娣而從于女兄是不當其正<lb/>
　位既不當其正位而妄有征進則奪寵侵權凶之道<lb/>
　也无攸利柔乗剛者蓋六三之柔乗九二之剛六五<lb/>
　之柔乗九四之剛言柔乗剛者是卑陵于尊庶亂于<lb/>
　嫡必不利矣<pb n="26a"/>象曰澤上有雷歸妹君子以永終知敝<lb/>
　義曰澤上有雷所以鼓動萬物以廣生成之功有歸<lb/>
　妹之象故聖人名為歸妹一娶九女之道使其永久<lb/>
　繼嗣而无絶君子之人觀此歸妹之象必當察其事<lb/>
　之永乆法之終末必有敝壞當預防之可也<lb/>
初九歸妹以娣跛能履征吉象曰歸妹以娣以恒也跛<lb/>
能履吉相承也<lb/>
　義曰女子少者曰娣初九處一卦之始最近卑下之<pb n="26b"/>　地是姪娣從于女兄以適于人而能自處卑下盡其<lb/>
　卑順之道以承其上而得姪娣之道故曰歸妹以娣<lb/>
　也跛者足之偏也猶姪娣者非其正配然而從女兄<lb/>
　以適于人能盡其道以配君子而廣其孕嗣以成其<lb/>
　家猶足之雖偏而能履地而行不至于廢也既能盡<lb/>
　其姪娣之道守卑順之質以是而往事于君子則獲<lb/>
　其吉也象曰歸妹以娣以恒者言女弟以從于女兄<lb/>
　而適人者人倫之常也跛能履吉相承也者言能盡<pb n="27a"/>　其柔順承事于上以承其家吉之道也<lb/>
九二眇能視利幽人之貞象曰利幽人之貞未變常也<lb/>
　義曰眇者目之偏也九二以陽居陰履非其正亦猶<lb/>
　姪娣從于女兄非正室之象也然而能盡卑下之節<lb/>
　以承于上而配君子廣其繼嗣猶目之偏亦不廢于<lb/>
　視也利幽人之貞者言九二雖履非其正然上有六<lb/>
　五之應雖上有其應而為姪娣者不可越其位分而<lb/>
　上進如其妄求上進則奪女兄之權故當退處其位<pb n="27b"/>　分守其幽靜之道而不變故獲其利象曰利幽人之<lb/>
　貞未變常者言姪娣所以從女兄而適人必居幽靜<lb/>
　守正以事君子此道之常也九二雖有其應不妄求<lb/>
　進盡至正之道是未變其常也<lb/>
六三歸妹以須反歸以娣象曰歸妹以須未當也<lb/>
　義曰須待也六三以陰柔之質居剛陽之位是履非<lb/>
　其正也猶姪娣之從于女兄其年尚幼未可以適人<lb/>
　必待年于父母之國待其長大然後復歸君子之家<pb n="28a"/>　以為姪娣故春秋隱二年書伯姬歸于紀至七年書<lb/>
　叔姬歸于紀伯叔者長幼之稱則叔姬者伯姬之姪<lb/>
　娣也當二年伯姬歸紀之時其年尚幼少故待年于<lb/>
　魯國至七年乃始歸于紀是姪娣有待年之義也象<lb/>
　曰歸妹以須未當者是言姪娣有幼少未當歸人必<lb/>
　待年于父母之國也<lb/>
九四歸妹愆期遲歸有時象曰愆期之志有待而行也<lb/>
　義曰愆過也九四以陽居陰處非正位猶女子雖備<pb n="28b"/>　姪娣之數以適于人過期而未往雖過期未往然而<lb/>
　以剛陽之質居陰柔之位不為躁進有柔順之徳以<lb/>
　其年尚幼未可以往故待其禮之全備俟其年之長<lb/>
　大然後歸于君子斯得其時也遲亦待也象曰愆期<lb/>
　之志有待而行者言九四居其陰位有柔順之徳不<lb/>
　務剛躁是志有所待而行也<lb/>
六五帝乙歸妹其君之袂不如其娣之袂良月幾望吉<lb/>
象曰帝乙歸妹不如其娣之袂良也其位在中以貴行<pb n="29a"/>也<lb/>
　義曰帝乙者商之賢王也言六五以陰柔之質居上<lb/>
　卦之中是猶帝乙之王所歸之妹也然按泰之六五<lb/>
　言帝乙歸妹此亦言之者蓋帝乙是商之賢王于時<lb/>
　最能盡婚姻之禮周之去商尤近知其最詳故聖人<lb/>
　特取帝乙為言以明其義也其君之袂不如其娣之<lb/>
　袂良者蓋君者正室之小君也故衞詩鶉之奔奔之<lb/>
　篇曰鶉之奔奔鵲之疆疆人之无良我以為君君者<pb n="29b"/>　指宣姜而言之是正室得稱為君也袂謂衣袖所以<lb/>
　為禮容也良善也言姪娣本卑賤之位今六五居極<lb/>
　貴之地是正室已死而姪娣繼為正室有柔順之德<lb/>
　能盡婦道以配于君子雖其正室之徳亦不如姪娣<lb/>
　之容禮最備而善良也月幾望者望為月十五盈滿<lb/>
　之時也月者陰道婦妾之象也言六五雖得繼為正<lb/>
　室處至貴之地然不可時有驕盈之志當常執柔順<lb/>
　之道但如月之幾近于望不至盈滿則獲其吉象曰<pb n="30a"/>　其位在中以貴行者六五以其處上卦之中履至尊<lb/>
　之位是姪娣至此得繼其嫡而為正室以配于上是<lb/>
　以賤從貴而行也<lb/>
上六女承筐无實士刲羊无血无攸利象曰上六无實<lb/>
承虚筐也<lb/>
　義曰筐竹器也大凡女子承其筐篚必有物以實之<lb/>
　士之刲羊必有其血此事之常也亦猶姪娣之適于<lb/>
　人進必有所遇退必有所係此亦女子之常也今上<pb n="30b"/>　六處一卦之上居窮極之地進則无所往退則无所<lb/>
　應進退之間皆无所得如女子之承筐而无其實士<lb/>
　之刲羊而无其血進退失所若以此而行何有所利<lb/>
　哉象曰上六无實承虚筐者上六位至窮極進退无<lb/>
　所適猶女徒承虛筐而无其實也<lb/>
　　　豐<lb/>
䷶<hi>離下震上</hi>豐亨王假之勿憂宜日中<lb/>
　義曰按序卦云得其所歸者必大故受之以豐言凡得<pb n="31a"/>　其所歸者其道必至盛大故以豐次于歸妹然則豐<lb/>
　者王者富有天下生聚繁夥民物衆多是天下衆大<lb/>
　之時也故謂之豐既富有天下以至豐盛之極是其<lb/>
　道大通矣王假之者凡有聖人之徳有仁義之道苟<lb/>
　不得其時不得其位則无興天下之勢无居天下之<lb/>
　資是則雖有仁義之道安能有所為哉故聖人必假<lb/>
　此豐盛之時發號施令則民易以從行賞用罰則民<lb/>
　易以服以至制禮作樂施發教化可以大行于天下<pb n="31b"/>　也勿憂宜日中者夫天下至廣有教化之所不能及<lb/>
　者有一物不得其所者是王者之所憂也今戒之勿<lb/>
　憂者日中則宜也蓋言日未中之時則其明未盛日<lb/>
　之過中則其明將衰惟是日中正之時則徧照天下<lb/>
　无纎悉幽隱不被其光輝聖人雖富有天下必須仁<lb/>
　義道徳徧及于天下使无一民一物不被其澤不被<lb/>
　其燭如此可以勿憂恤也<lb/>
彖曰豐大也明以動故豐王假之尚大也勿憂宜日中<pb n="32a"/>宜照天下也日中則昃月盈則食天地盈虛與時消息<lb/>
而況于人乎況于鬼神乎<lb/>
　義曰言聖人廣有四海萬類是豐盈盛大之時也明<lb/>
　以動故豐者此因二體以明豐卦之義上體震震為<lb/>
　雷下體離離為火雷主動火主明聖人當豐盛之時<lb/>
　以至明之徳而動則其徳敎仁義大被于天下故此<lb/>
　所以致豐大之極也王假之尚大者夫有聖人之徳<lb/>
　雖居豐盛則不能加益雖貧賤則不能虧損此言尚<pb n="32b"/>　大者蓋其得天下之勢則仁義道德可以大行于天<lb/>
　下而成光大明盛之業固非假以自大其已而己勿<lb/>
　憂宜日中宜照天下者言日之中正則天下萬物无<lb/>
　所不照王者之道能徧通天下使遠近幽隱无所不<lb/>
　燭如日之中乃可以勿用憂恤也日中則昃月盈則<lb/>
　食天地盈虛與時消息而況于人乎況于鬼神乎者<lb/>
　言凡當盛大之時過必有衰是故聖人于此豐大之<lb/>
　時以切戒之言日之過中則必傾昃月三五而盈過<pb n="33a"/>　盈則必虧天地之道以陰陽二氣互相推盪于其間<lb/>
　則有時而消虛有時而長息盈虛消息皆于時而行<lb/>
　以天地日月之大尚且如是況人之小者鬼神之邇<lb/>
　者乎故于此特戒之使君子之人安不忘危存不忘<lb/>
　亡豐盈之時不忘其衰微之際增修其徳謹慎其行<lb/>
　然後可以免喪亡傾覆之事也<lb/>
象曰雷電皆至豐君子以折獄致刑<lb/>
　義曰雷電者皆陰陽二氣相擊而成也夫雷電皆至<pb n="33b"/>　于天下使天下萬物莫不興起而成豐大是豐之象<lb/>
　也君子之人觀此象而折斷其獄訟致用其刑罰然<lb/>
　必法此雷電者蓋獄訟之情巧偽萬狀若有威无明<lb/>
　則傷于暴有明无威則傷于懦故必明與威兼用之<lb/>
　則獄可折而刑可致矣<lb/>
初九遇其配主雖旬无咎往有尚象曰雖旬无咎過旬<lb/>
災也<lb/>
　義曰配主謂九四也夫豐盛之時必須上下之間皆<pb n="34a"/>　有光明盛大之徳以相敷暢然後可得豐盛之道今<lb/>
　初以剛陽之徳上應于四四亦有剛陽之徳是上下<lb/>
　之間皆有剛陽之徳光明盛大之道其徳相合配故<lb/>
　致其豐盛是初遇其四之配主也雖旬无咎者旬者<lb/>
　十日也謂數之盈滿也言初與四皆有剛陽之徳而<lb/>
　上下相信是由君聖臣賢其德相符今以其發揚光<lb/>
　明之徳徧于天下是雖居其盈滿盛火之時可以享<lb/>
　豐盛而无咎也往有尚者言既上下之間皆有光明<pb n="34b"/>　之徳以此而往則行有所尚也象曰雖旬无咎過旬<lb/>
　灾者言上下俱有明盛光大之德故雖居豐盈之時<lb/>
　可以无咎若不能守光明之道而過于盈滿則必有<lb/>
　傾覆之灾也<lb/>
六二豐其蔀日中見斗往得疑疾有孚發若吉象曰有<lb/>
孚發若信以發志也<lb/>
　義曰蔀者掩蔽暗昧之物凡豐大之時必上下之間<lb/>
　皆有明徳不可少有暗昧然後可以發暢于天下也<pb n="35a"/>　今六二以陰柔之質而上應于六五五又是陰昧之<lb/>
　人是于豐大之時所豐者不能光大而乃豐于暗昧<lb/>
　之物也日中見斗者斗星之名也日昏方見暗昧之<lb/>
　極也夫日之正中其光輝徧及天下无所不燭豐盛<lb/>
　之時上下之間皆有光明之徳則可以徧及于天下<lb/>
　无有不被其澤今二居豐之時所應皆暗昧之道則<lb/>
　是猶日之正中反見其斗星也六二既是暗昧之道<lb/>
　則必不能相取信若有所往則相疑而致疾害也有<pb n="35b"/>　孚發若吉者言六二雖以陰柔之質无光明之徳然<lb/>
　位下卦之中是有中正之道苟能盡其至誠之心由<lb/>
　中之言以發天下之心志以接天下之人使之皆逹<lb/>
　其聰明莫不發其志意以親信之如是上下相交而<lb/>
　取信則蒙者反而為明疑者得以相信則可以獲吉<lb/>
　矣<lb/>
九三豐其沛日中見沬折其右肱无咎象曰豐其沛不<lb/>
可大事也折其右肱終不可用也<pb n="36a"/>　義曰沛者繫于旗竿旌旗之垂也所以掩蔽光明之<lb/>
　物沬者星之微小也九三雖以陽居陽處得其正有<lb/>
　剛陽之質然居離卦之位處文明之衰所應在于上<lb/>
　六上六又无光明之德居豐之時不能光明盛大其<lb/>
　道是所豐者惟掩蔽光明之物也日中見沬者夫斗<lb/>
　者星之大沬者星之微六二雖亦暗昧然猶有中正<lb/>
　之徳未甚至于全暗故曰日中見斗今九三居文明<lb/>
　之極其明已衰而又所應者亦陰昧之人是暗昧之<pb n="36b"/>　極猶日中反見其微星也折其右肱者夫手之便者<lb/>
　在右而已若右肱折則左雖存亦不足適用也言三<lb/>
　居離明之衰又所應皆无光明之道雖以陽居陽亦<lb/>
　不能用成其事也无咎者九三本有光明之徳可以<lb/>
　顯用今處于衰暗之地皆已自為之不可以咎責于<lb/>
　人也象曰豐其沛不可大事者凡欲立天下之治成<lb/>
　大事大功必上下有光明之徳可也今三已暗昧之<lb/>
　甚是不可大有為于事也<pb n="37a"/>九四豐其蔀日中見斗遇其夷主吉象曰豐其蔀位不<lb/>
當也日中見斗幽不明也遇其夷主吉行也<lb/>
　義曰蔀者蔽障之物言九四有剛陽之德居陰柔之<lb/>
　位是當豐盛之時而反居于暗昧之地故亦曰豐其<lb/>
　蔀也日中見斗者夫居豐之時當有光明盛大之徳<lb/>
　如日之中正无不照臨今九四反以剛明之質處暗<lb/>
　昧之地是猶日中之見斗星暗昧之至也夷主謂初<lb/>
　九也言四雖居陰暗之位然本有剛明之質而又應<pb n="37b"/>　在初九初亦有剛明之質德與己同故謂之夷主也<lb/>
　是上下之際交相發明申暢其光明之徳以被天下<lb/>
　而獲其吉也象曰日中見斗幽不明也者言本有剛<lb/>
　明之質而自處幽暗之地不能發其光明之道遇其<lb/>
　夷主吉行也者雖居陰暗而遇得初九剛明之夷主<lb/>
　以相輔佐而發明盛大之道是得吉而行者也<lb/>
六五來章有慶譽吉象曰六五之吉有慶也<lb/>
　義曰章明也六是陰柔之質五是剛陽之位以陰柔<pb n="38a"/>　之質而來居陽剛是自能為章美光大之道以發揚<lb/>
　明德于天下故有慶善之事嘉美之譽而獲吉也<lb/>
上六豐其屋蔀其家闚其戸闃其无人三嵗不覿凶象<lb/>
曰豐其屋天際翔也闚其戸闃其无人自藏也<lb/>
　義曰屋者人之所蔽蓋其身也今豐盛之終是暗昧<lb/>
　之極也家者人所㴱密而自藏也又蔀掩之亦謂暗<lb/>
　昧之甚也上六以陰柔之質居一卦之極不得其中<lb/>
　而過于豐盛之道其暗至甚猶屋本蓋而復豐盛之<pb n="38b"/>　家本深藏而又掩蔽之是暗昧之極者也闃者寂然<lb/>
　而无所覩也言上六陰暗之極猶屋之豐家之蔀雖<lb/>
　闚視其戸寂然无所覩而不見其人雖三嵗之間亦<lb/>
　无所覿此凶之道也象曰豐其屋天際翔也者言上<lb/>
　六之爻過于中道而暗昧之極始飛于天際上而无<lb/>
　所歸自藏者言以至闚視其户寂然而无所覩是自<lb/>
　藏其光明而不能發揚之也<lb/>
　　　旅<pb n="39a"/>䷷<hi>艮下離上</hi>旅小亨旅貞吉<lb/>
　義曰按序卦云窮大者必失其居故受之以旅言凡<lb/>
　人居于豐大之時恃其盛大多過于中道而不知守<lb/>
　常以盈滿自取傾覆喪亡之事致其身窮困反居于<lb/>
　外故旅所以次于豐旅者羈旅之義言人寄身于他<lb/>
　國託居于外故謂之旅小亨者按雜卦云親寡旅也<lb/>
　言人自居于家居于國則親黨助己者衆故其道得<lb/>
　以大行其志得以大通今居旅寄身託跡于他國親<pb n="39b"/>　戚輔己者少其道不得以大行其志不得以大通故<lb/>
　曰小亨旅貞吉者夫人居旅之時親己者寡不可恃<lb/>
　其大正之道居于人上但居旅不失為旅正則吉矣<lb/>
彖曰旅小亨柔得中乎外而順乎剛止而麗乎明是以<lb/>
小亨旅貞吉也旅之時義大矣哉<lb/>
　義曰柔得中乎外者指六五也順乎剛者指上九也<lb/>
　言六五以柔順之質居于外又有大中之道而居旅<lb/>
　之時託身于外是能執柔順大中之徳以順從于上<pb n="40a"/>　九之剛是以卑而事尊以下而事上故能安其所而<lb/>
　不失正也止而麗乎明是以小亨旅貞吉者此因二<lb/>
　體以言之下體艮艮為止上體離離為明言居旅之<lb/>
　時託身于他國親己者寡必須求賢明之人以附麗<lb/>
　之既順于剛不紊其道不悖于理又附得賢明之人<lb/>
　是以小有亨通而得旅之正吉也至如仲尼大聖也<lb/>
　有聖人之徳有大中之道不得其時不得其位皇皇<lb/>
　歴聘于諸國能盡其順以事其君又盡順以輔其人<pb n="40b"/>　有顏讎由蘧伯玉為之主是皆當時之賢者能附麗<lb/>
　之至于游夏顏閔七十子之徒三千之衆是時皆託<lb/>
　跡于外而隨大聖人為之依歸是大聖大賢之人不<lb/>
　得其位不逢其時託寄于他國皆必盡其柔順以奉<lb/>
　其在上而又得大賢大聖之人以為其主乃可以獲<lb/>
　吉也旅之時義大矣哉者寄旅于他國託跡于外處<lb/>
　之最難于道尤重故聖人于此嘆美之惟大聖大賢<lb/>
　之人可以為之也<pb n="41a"/>象曰山上有火旅君子以明慎用刑而不畱獄<lb/>
　義曰火性炎上而火在山上燎于物其勢不能久畱<lb/>
　是旅之象君子觀此象當明慎用其刑罰而无畱滯<lb/>
　其獄何則夫刑者斷人肌膚傷人骨髓死者不可復<lb/>
　生斷者不可復續故君子當明顯審慎而用刑罰辨<lb/>
　其情偽正其枉直使无至于失法又不可重傷其民<lb/>
　使繫獄者无至于畱滯也<lb/>
初六旅瑣瑣斯其所取災象曰旅瑣瑣志窮災也<pb n="41b"/>　義曰瑣瑣者細碎煩屑之謂也夫羈旅之道雖尚柔<lb/>
　順然亦不可過今此初六以柔順之質居一卦之下<lb/>
　是自處卑賤之地而為貧賤所動其心故為猥細瑣<lb/>
　屑之事苟容于人苟合于世斯此也言既失其居託<lb/>
　跡于他國而為瑣屑之行如此則人皆賤之衆皆棄<lb/>
　之是自取灾咎之道象曰旅瑣瑣志窮灾者言初六<lb/>
　居旅之時而為卑賤動其心其道不通其志窮困是<lb/>
　以取災也<pb n="42a"/>六二旅即次懷其資得童僕貞象曰得童僕貞終无尤<lb/>
也<lb/>
　義曰即就也次舍也資貨也言羇旅之道既尚其柔<lb/>
　順而六二以陰居陰履得其正而處下卦之中是羇<lb/>
　旅之時托身寄跡于他國而能盡柔順之質得中正<lb/>
　之道柔而不失其中順而不失其正在上位而不至<lb/>
　驕在下位而不至慢為衆所與如此是于羇旅之時<lb/>
　能即就其次舍以安身懷蓄資貨以厚備不失其所<pb n="42b"/>　之謂也童僕者盡其至順以事其主也是得此至順<lb/>
　之正道也象曰得童僕貞終无尤者夫聖賢君子之<lb/>
　人必有剛正之徳然後可以免其尤患今二所以能<lb/>
　免者蓋古之人可以屈身而伸道不可以屈道以伸<lb/>
　身今旅之時失其所居是其道不得以通而二能盡<lb/>
　柔順中正之道故尤患所以无也<lb/>
九三旅焚其次喪其童僕貞厲象曰旅焚其次亦以傷<lb/>
矣以旅與下其義喪也<pb n="43a"/>　義曰居旅之時必尚柔順之道今九三以陽居陽處<lb/>
　下卦之上是務剛亢者也夫託身寄跡于外是失其<lb/>
　居而志不通矣而三反為剛亢之行則衆所不與故<lb/>
　其次舍必見焚毁而不得安居也九三既為剛亢之<lb/>
　行為衆所不與而上又无應進退皆失其所以下近<lb/>
　于六二欲親比之是始務剛亢而後失其所欲求于<lb/>
　上又失其童僕事主柔順之正道是為旅而焚其次<lb/>
　舍喪失柔順之道則衆人所共疾之危厲之道也象<pb n="43b"/>　曰旅焚其次亦以傷矣者言居旅之道已失其所而<lb/>
　復焚其次舍是亦可傷悼矣其義喪者以旅之道而<lb/>
　反與于下自取喪亡也<lb/>
九四旅于處得其資斧我心不快象曰旅于處未得位<lb/>
也得其資斧心未快也<lb/>
　義曰處者止息之地也資貨也斧斷也言四以剛陽<lb/>
　之質居于陰位是有柔順之節居剛而不為亢者也<lb/>
　處上卦之下盡謙順之道故旅之時可以得其止處<pb n="44a"/>　者而不失其所也然猶不及六二有大中之徳故安<lb/>
　然就其居之次故此但得止息之地也得其資斧者<lb/>
　四雖未得其位然能盡其柔順之道不為髙亢之行<lb/>
　故可以安處而得其資貨又有剛明之徳可以自斷<lb/>
　也其心不快者言雖得其止息資貨然所居不得其<lb/>
　中未得其位則進退動止不遂其心志象曰旅于處<lb/>
　未得位也者言四雖得止息之處亦未得其位也心<lb/>
　未快者雖得其資貨而能斷然未得其位未遂其志<pb n="44b"/>　故心所以未快也<lb/>
六五射雉一矢亡終以譽命象曰終以譽命上逮也<lb/>
　義曰此一爻以陰柔之質居上卦之中有大中之道<lb/>
　巽順之德而居于羇旅所謂柔得中乎外而順乎剛<lb/>
　者也且雖有柔順中正之徳然寄身託跡于外方知<lb/>
　其所親比者寡而未嘗固必其所求不必志其所得<lb/>
　猶人之射雉但以一矢而射之其得失未可知也然<lb/>
　其執節守道不為困窮貧賤之所動而秉其中正柔<pb n="45a"/>　順之徳雖一時至于亾矢而不得亦終有可嘉美之<lb/>
　譽尊顯之命而隨之故孔子羇旅于周末歴聘于諸<lb/>
　國亦未嘗必有所求故有行可之仕有際可之仕有<lb/>
　公養之仕行可之仕者言但于時可以庶幾行道則<lb/>
　從之際可之仕者言但以其君交際之得其道則從<lb/>
　之公養之仕者言于其國養待之得其禮則從之是<lb/>
　其歴聘天下而未嘗固必其所求然而所居之國必<lb/>
　與聞其政故子禽問于子貢曰夫子至于是邦也必<pb n="45b"/>　聞其政求之與抑與之與子貢曰夫子溫良恭儉讓<lb/>
　以得之夫子之求之也其諸異乎人之求之與是言<lb/>
　孔子有此盛徳而于羇旅動止得其中不固必其所<lb/>
　求而自以為嘉美之譽尊顯之命也象曰終以譽命<lb/>
　上逮也者上言上九也六五為羇旅之人而能盡柔<lb/>
　順之節以奉于上故為上所信而有尊顯之命及之<lb/>
　也逮即及也<lb/>
上九鳥焚其巢旅人先笑後號咷喪牛于易凶象曰以<pb n="46a"/>旅在上其義焚也喪牛于易終莫之聞也<lb/>
　義曰巢者鳥之所居最在于上也夫羇旅之道貴在<lb/>
　謙下柔順而上九以剛陽之質處上卦之極无巽順<lb/>
　之道而為髙亢之行行于羇旅所親比者寡少而反<lb/>
　為髙亢居衆人之上則衆人之所共疾而欲害之既<lb/>
　衆人欲害之則必失其所居而不得其安如鳥之巢<lb/>
　而見焚也旅人先笑後號咷者言旅之時託跡于外<lb/>
　而得處衆人之上髙顯之位則自為尊貴之極故其<pb n="46b"/>　心自喜而先笑至于為衆人之所疾以及焚巢喪位<lb/>
　而不得安居故後號咷也喪牛于易凶者牛者至順<lb/>
　之物言上九以剛陽而居卦之極自為髙亢之行而<lb/>
　喪失其柔順之道于平易之間故有凶也象曰以旅<lb/>
　在上其義焚也以旅居人之上于義自當焚也又況<lb/>
　恃剛亢之質以處之者哉喪牛于易終莫之聞也者<lb/>
　言處髙亢之地而身无巽順之道雖有過惡之事而<lb/>
　人无敢言之者故曰莫之聞而至于焚巢後號咷之<pb n="47a"/>　凶也<lb/>
　　　巽<lb/>
䷸<hi>巽下巽上</hi>巽小亨利有攸往利見大人<lb/>
　義曰按序卦云旅而无所容故受之以巽巽者入也<lb/>
　蓋言凡人之為羇旅託身于外比己者寡若不巽順<lb/>
　則无所入是必有巽順之德然後有所入然謂巽者<lb/>
　以其巽體是風夫風者㝠然无狀不知所至之地无<lb/>
　所不入故曰巽小亨者夫立大事立大功欲成天下<pb n="47b"/>　之業者必須有剛健之徳果斷之心勇于所行然後<lb/>
　有所立其志得以大通其道得以大行今此巽卦全<lb/>
　用巽順有傷于柔懦其道不得以大行也故但小亨<lb/>
　而已利有攸往者夫人剛健果決之性或傷于暴而<lb/>
　過于中道則所往之地必无所措置必无所詳審是<lb/>
　以必无所利矣今此巽卦能用巽順則是所往當獲<lb/>
　所利也利見大人者夫人以柔順之道雖為能順于<lb/>
　人而有利攸往然其全用柔順則失于太弱而不能<pb n="48a"/>　自斷故必利見大有徳之人以斷決之使一歸于中<lb/>
　正也<lb/>
彖曰重巽以申命剛巽乎中正而志行柔皆順乎剛是<lb/>
以小亨利有攸往利見大人<lb/>
　義曰重巽以申命者此明巽之義也言上下二體皆<lb/>
　為巽體故曰重巽聖人法此重巽之道以申行命令<lb/>
　不可止利于一身便于一方必順天下之心合天下<lb/>
　之欲若風之所行天下萬物至纎至悉莫不被之也<pb n="48b"/>　剛巽乎中正而志行者此指九五而言也夫九五以<lb/>
　剛陽之質處巽之體又居上卦之中以陽居陽履得<lb/>
　其中正之位居于至尊而又巽順所行得其中所履<lb/>
　得其正則其志大行其發號施令則天下之人无不<lb/>
　順者也柔皆順乎剛者柔謂初六六四也皆以柔順<lb/>
　之質處巽體之下而皆上順于剛陽之爻是以下而<lb/>
　奉乎上以卑而奉乎尊也是以小亨利有攸往利見<lb/>
　大人者言上有柔順之徳而順于衆復引此彖辭而<pb n="49a"/>　結之也言九五以剛而居于巽體之中初六六四能<lb/>
　執柔順之道以下而奉于上全任柔順不能大有所<lb/>
　為是以得其小亨而所往之地所入之處皆有所合<lb/>
　然其性巽順而傷于過柔所申之命令所行之事不<lb/>
　能大有所成是必利見大有徳之人以果斷而決白<lb/>
　之然後所申之命令所行之事施之于人莫有不順<lb/>
　之者如風之及于物罔有不入者也<lb/>
象曰隨風巽君子以申命行事<pb n="49b"/>　義曰隨順也夫巽之體上下皆巽如風之入物无所<lb/>
　不至无所不順故曰隨風巽君子法此巽風之象以<lb/>
　申其命行其事于天下无有不至而无有不順者也<lb/>
初六進退利武人之貞象曰進退志疑也利武人之貞<lb/>
志治也<lb/>
　義曰此一爻以陰柔之質居巽之體在一卦之下是<lb/>
　至卑者也既處于卑而又上承于衆剛則是柔弱怯<lb/>
　懦遲疑猶豫不能自決而或進或退无所定也武人<pb n="50a"/>　者剛武之士也言凡人有剛則必濟之以柔有柔則<lb/>
　必濟之以剛使剛柔之道皆得其中然後事可以成<lb/>
　道可以行今初六以陰柔之質復在一卦之下又居<lb/>
　巽體是全用柔巽者也既全用柔巽是以有進退之<lb/>
　疑故利在武人之正用其剛健之德果敢之志勇于<lb/>
　行事使所行之事所施之道剛柔相濟皆得其中然<lb/>
　後可獲其吉也象曰利武人之貞志治也者夫既柔<lb/>
　弱怯懦而不能自決則于身亦不能自治既不能自<pb n="50b"/>　治安能治于人哉故必用其剛武之徳相濟而行則<lb/>
　可以治正其志而及于人也<lb/>
九二巽在牀下用史巫紛若吉无咎象曰紛若之吉得<lb/>
中也<lb/>
　義曰牀者卑猥之地蓋此一爻本有剛陽之質而居<lb/>
　于巽體又處陰柔之位是其謙巽過甚而所行于卑<lb/>
　猥之地不得其中道者也用史巫紛若吉者言此爻<lb/>
　巽順過甚以甚巽而施之于身接之于人則事必不<pb n="51a"/>　立而施于事神則可以无咎史巫者史即祝史也巫<lb/>
　即巫覡之人皆所以道人之言以告于鬼神而復道<lb/>
　鬼神之意以達于人者也言九二既巽順過極失于<lb/>
　中道惟是用以事鬼神則可也夫事鬼神者必盡其<lb/>
　至誠巽其言辭以使精誠上通則明靈降監福祉來<lb/>
　應紛然衆多以獲其吉而无咎也象曰紛若之吉得<lb/>
　中也者言本以剛健之徳而反居陰柔之位是失其<lb/>
　中道然施之以事鬼神則得其中矣<pb n="51b"/>九三頻巽吝象曰頻巽之吝志窮也<lb/>
　義曰頻者頻蹙憂愁之貌九三以剛陽之質又處剛<lb/>
　陽之位復在一卦之上是其全剛亢而不能巽者也<lb/>
　居巽之時失其謙巽之道矣然而上為六四之所憑<lb/>
　陵下乘九二之剛然九二雖是剛徳蓋居于陰位亦<lb/>
　得巽順之道今九三則是上承六四下乗九二勢不<lb/>
　自得是以捨其剛亢之道不得已而為柔巽屈其心<lb/>
　志憂愁然不得已而為之非出于至誠如是亦可鄙<pb n="52a"/>　吝者也<lb/>
六四悔亡田獲三品象曰田獲三品有功也<lb/>
　義曰六四以陰居陰而又居巽之體亦謙巽過甚而<lb/>
　又行不得其中是以有悔也然以陰居陰本得其正<lb/>
　而上承九五之君竭其志誠盡其巽順以奉其上故<lb/>
　得悔亡且孔子曰事君盡禮人以為諂也言人之事<lb/>
　君其柔巽過甚而見疑然不可以見疑而變其志當<lb/>
　盡其巽順之節不失其為臣之道以奉于上承流宣<pb n="52b"/>　化奉君之威權行君之事所行必有成功是猶田獵<lb/>
　之時而獲其禽獸以充三品之用三品即一為乾豆<lb/>
　二為賔客三為充君之庖是也象曰田獲三品有功<lb/>
　也者言六四雖始有悔然能竭其巽順以承事于君<lb/>
　則所行之事必有成功如田獲三品之禽也蓋大臣<lb/>
　之事君若不以恭巽至正之道而尚于諂詖佞媚之<lb/>
　行則不可免其誅戮之禍況于悔乎于此盡其巽順<lb/>
　而不失其正則可以悔亡而有其功也<pb n="53a"/>九五貞吉悔亡无不利无初有終先庚三日後庚三日<lb/>
吉象曰九五之吉位正中也<lb/>
　義曰言九五處人君之位為巽之主當以謙順之德<lb/>
　下接于臣今五以剛陽之質復處剛陽之位失于太<lb/>
　剛无柔順之道所以有悔也然以居中正之位有剛<lb/>
　明之才而不失其治天下之道故獲吉而悔亡既獲<lb/>
　吉而悔亡則所往无不利矣无初有終者言五始以<lb/>
　剛强之道无巽順之徳以接于下不能感悦于人心<pb n="53b"/>　所以无初也然而有剛明中正之德得所以治天下<lb/>
　之道故有終也先庚三日後庚三日吉者凡易中言<lb/>
　庚甲者皆十日之名取申令之義也甲于五行為木<lb/>
　于四時為春仁恩之道也蓋蠱者承衰亂之後聖人<lb/>
　當以仁恩之令拯濟之故曰先甲後甲庚者于五行<lb/>
　為金于四時為秋金主斷割秋主嚴厲此巽為風之<lb/>
　象无所不入主人君之號令言五處人君之位其發<lb/>
　號施令在于當其賞罰在乎信使善者知勸惡者知<pb n="54a"/>　懼然賞罰號令之出將使天下之人皆服從之固不<lb/>
　可驟然而行故先三日以申諭之後三日以丁寧之<lb/>
　使民知其號令之必行賞罰之必信有所戒懼則天<lb/>
　下大治而吉矣象曰九五之吉位正中也者五所以<lb/>
　獲吉者蓋行得其中履得其正而不失治天下之道<lb/>
　也<lb/>
上九巽在牀下喪其資斧貞凶象曰巽在牀下上窮也<lb/>
喪其資斧正乎凶也<pb n="54b"/>　義曰牀下者卑猥之地也言上九本有剛明之質而<lb/>
　居重巽之極處无位之地是所行謙巽亦過甚而至<lb/>
　于卑猥者也喪其資斧貞凶者資貨也人之才也斧<lb/>
　斤也善于斷割言上九所以至于卑猥者蓋處无位<lb/>
　之地无剛明之才又不能斷割以自決其事故于貞<lb/>
　道凶者也象曰巽在牀下上窮也者處巽之極其道<lb/>
　窮困以至卑猥也正乎凶者上九本有剛明之徳可<lb/>
　以自斷而反處一卦之極无位之地是失斷割之才<pb n="55a"/>　于正道而凶也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="55b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義卷九<lb/>
</p>

  </div>
            <div>
                <head>周易口義卷十</head>
    <p>
<pb n="1a"/>欽定四庫全書<lb/>
　周易口義卷十　　　　宋　胡瑗　撰<lb/>
下經<lb/>
　　　兌<lb/>
䷹<hi>兊下兊上</hi>兌亨利貞<lb/>
　義曰按序卦云入而後說之故受之以兊言人能以<lb/>
　柔順之道入于人則人皆說之故次于巽然謂之兌<lb/>
　者其象為澤其性為悅所以為天下說之之法也然<pb n="1b"/>　澤者水之所聚而滋息萬物以為生成之功使之皆<lb/>
　得滋養而說懌也然不謂說而謂之兊者盖聖賢之<lb/>
　人將欲感天下之心必當以仁義之道恩恵之事固<lb/>
　不可以言語口舌而為說故去其言而為兊也亨者<lb/>
　言聖賢發仁施恵布徳澤以說天下之人使天下之<lb/>
　人皆感說之故得其亨通也利貞者夫感說之道多<lb/>
　失于邪若小人之人止以淫聲媚色雕牆峻宇流連<lb/>
　荒亡以說于心巧言令色柔佞邪諂以苟容于人如<pb n="2a"/>　此皆所以喪身敗徳以至亡家失天下是說非正然<lb/>
　也故聖賢之人施其感說之道皆本于至正則无所<lb/>
　不利也<lb/>
彖曰兌說也剛中而柔外說以利貞是以順乎天而應<lb/>
乎人說以先民民忘其勞說以犯難民忘其死說之大<lb/>
民勸矣哉<lb/>
　義曰剛中而柔外說以利貞者言此卦内二爻為剛<lb/>
　外爻為柔言所以感說人者當内有其剛外示以柔<pb n="2b"/>　然而止有剛則至暴而无以感說天下之心故當外<lb/>
　示之以柔内既剛外復柔以此說人則人皆說而歸<lb/>
　之是得其正而无所不利也是以順乎天而應乎人<lb/>
　者夫天之體之徳運動而不已是至剛者也及其降<lb/>
　氣以生成萬物則至柔而不失其柔也人之情莫不<lb/>
　好安逸而惡危亡說仁義而懼鄙吝今聖賢之人内<lb/>
　有剛眀之徳而外示柔順之道施其仁義發其恩恵<lb/>
　以說于天下是上能順乎天之心而下能應乎人之<pb n="3a"/>　情也說以先民民忘其勞者民之情皆欲安而惡勞<lb/>
　若聖賢之人將欲役使之必當發其仁義恩恵感說<lb/>
　之則民從其役使而忘勞苦之心也夫就死者人之<lb/>
　所難也聖賢先能發仁義徳澤然後使之冒犯大難<lb/>
　至于死地則民亦說樂而從之无有怨也說之大民<lb/>
　勸矣哉者夫施說之道固非小小之事可以感懐天<lb/>
　下之心必須有仁義徳澤以遍施天下使民雖從其<lb/>
　勞役犯其死難皆无怨心况乎納之以善教民固勸<pb n="3b"/>　而說從之矣<lb/>
象曰麗澤兌君子以朋友講習<lb/>
　義曰上下二體皆兌是二澤相麗也夫水之聚于一<lb/>
　澤之中則能滋息萬物而使之皆得其說懌而况二<lb/>
　澤相麗是其說之大者也君子觀是象凡施說之道<lb/>
　必當施之于大而至于久遠若小人惟以淺近為說<lb/>
　以快己之欲然至于久逺則不能无厭倦之心厭倦<lb/>
　既生至喪身亡家敗國失天下皆由于此故君子之<pb n="4a"/>　人當說其大者惟朋友講習盖朋友之道同心同徳<lb/>
　其志氣相契所講者聖人之道徳所習者聖賢之事<lb/>
　業日聞其所不聞日見其所不見使道徳事業愈久<lb/>
　而愈新皆无其厭倦之心是為說之道莫重于此也<lb/>
初九和兌吉象曰和兊之吉行未疑也<lb/>
　義曰和謂中和也夫兌者西方之卦也以四時言之<lb/>
　則爲秋秋所以成萬物萬物皆說而成也君子之人<lb/>
　在上以義制天下之民使之感說而歸之故當廣發<pb n="4b"/>　其中和之教所應不係于一无心于物而使之自然<lb/>
　感說而從之則不失其兌之義也今初九居兌之始<lb/>
　是能剛中而柔外以施其說也何則盖以其有剛明<lb/>
　之才故曰剛中體夫兌說故曰柔外夫内既剛外又<lb/>
　柔是能以中和之道說天下之人心无所係故得天<lb/>
　下之懽心而獲其吉者也象曰和兌之吉行未疑也<lb/>
　者初九能以中和之道上不係應而行不在私故以<lb/>
　此而施說于人則人皆說而從之復何所疑哉<pb n="5a"/>九二孚兌吉悔亡象曰孚兌之吉信志也<lb/>
　義曰此爻以陽居隂履非其正本有悔者也然以剛<lb/>
　居中是其有至信發之于中而施說于人不為邪僻<lb/>
　不為非妄使天下之人皆必信之以至歡心而歸一<lb/>
　獲其吉是得其所以為說之道悔遂亡矣象曰孚兌<lb/>
　之吉信志也者能以由中之信發于己之志而施說<lb/>
　于天下天下之人莫不說而歸之<lb/>
六三来兌凶象曰来兌之凶位不當也<pb n="5b"/>　義曰夫感說之道必須至公至正无所偏係使天下<lb/>
　之人自然而說之則可也固不可以言語口舌柔邪<lb/>
　以苟取于人而求其說今六三當施說之世以隂居<lb/>
　陽又在一卦之上是履不得中行不得正以不中不<lb/>
　正之道是欲以柔邪諂佞姑息苟且以来天下之說<lb/>
　雖天下之民一時懽心而說從之終无其道以久說<lb/>
　斯民以是施說非凶而何<lb/>
九四商兌未寧介疾有喜象曰九四之喜有慶也<pb n="6a"/>　義曰商謂商議裁制也寧安也介隔也疾謂六三也<lb/>
　九四以剛明之資居上卦之下切近九五之君是居<lb/>
　得大位與持重權者也既為權位之臣則邪媚之人<lb/>
　皆欲以甘言巧語柔佞之道以苟說于己將以希進<lb/>
　用之地然小人之徒止欲榮進一身而已若使進而<lb/>
　有位則上必為害于君下必為害于民君民之間皆<lb/>
　被其疾害是則九四既有權位人求說已及已之說<lb/>
　人皆當商議裁制其所說之義則不失其正然既商<pb n="6b"/>　議裁制則旦夕憂慮常恐小人之進故未能斯須遑<lb/>
　安也介疾有喜者六三既以柔邪欲說于己欲圖進<lb/>
　其身苟進之則為君民之害矣故九四則當施剛眀<lb/>
　之徳以裁制而介隔杜絶之既能介隔六三之小人<lb/>
　則天下之賢者得以進天下之民皆得其安上以致<lb/>
　國于太平下以納民于富夀之域是有其喜慶者也<lb/>
　象曰九四之喜有慶也者九四所以有喜者葢由能<lb/>
　介隔六三諂佞之小人使不得進所以杜君民之害<pb n="7a"/>　使賢者得路以施仁義於天下獲其福慶之事也<lb/>
九五孚于剥有厲象曰孚于剥位正當也<lb/>
　義曰孚信也剥刻也夫聖賢之人皆以仁義為先若<lb/>
　使之進于有位則上可以致君于无過之地下可以<lb/>
　躋民於富夀之域使天下罔有一民一物不得其所<lb/>
　而不被其福慶也此聖賢之所用心也小人則不然<lb/>
　外以柔邪諂佞内以貪殘狠毒為心若使之見用于<lb/>
　上必為亂于君于下必為害于民以至天下皆被其<pb n="7b"/>　剝刻然則為天下者欲治于民莫若以至誠委任天<lb/>
　下之賢使推其仁義之心以布澤流恵則天下不勞<lb/>
　而治矣今九五以剛明中正之徳居至尊之位為兌<lb/>
　之主是有可致之資既有其資則當信任其賢明有<lb/>
　徳之人以輔助于己故天下皆被其賜矣且五雖本<lb/>
　應于九二九二有剛正之徳而已不能盡柔巽以任<lb/>
　用之反比于上六邪佞不正之臣是所信者剥刻之<lb/>
　小人也既信剥刻之小人則賢者退而朝廷昏亂紀<pb n="8a"/>　綱廢弛以至害于國而及乎天下是其危厲之甚也<lb/>
　象曰孚于剝位正當也者此聖人戒之之辭也言九<lb/>
　五居可致之位操可致之資反委任上六柔邪之小<lb/>
　人以剥刻君子自取危厲故于此切戒之責于五也<lb/>
上六引兌象曰上六引兊未光也<lb/>
　義曰引者牽引之辭也言上六以隂柔居一卦之極<lb/>
　當无位之地故欲以柔邪不正之道苟且以牽引天<lb/>
　下之民欲使盡歸說于已象曰上六引兌未光也者<pb n="8b"/>　夫施說之道一失其正則皆為私邪而不可行况其<lb/>
　以柔佞欲苟說于人乎今上六既然故雖得人之說<lb/>
　其道亦未足為光大也<lb/>
　　　渙<lb/>
䷺<hi>坎下巽上</hi>渙亨王假有廟利涉大川利貞<lb/>
　義曰按序卦云說而後散之故受之以渙渙散也離<lb/>
　也釋也言人樂極則憂歡極則悲歡樂之極久而不<lb/>
　已以至離散故渙次于兌然渙者是人心睽離上下<pb n="9a"/>　違散之謂也亨者言上下所以渙散故民所以睽離<lb/>
　盖由道有所壅塞志有所不通是以渙散故君子當<lb/>
　此之時必以權變之術剛眀之徳釋去民之險難以<lb/>
　和衆情以導衆志使皆得萃聚而至于亨通故曰渙<lb/>
　亨也王假有廟者言人精氣體魄萃則生散則死精<lb/>
　氣散之于天則為神體魄歸之于地則為鬼㝠冥然<lb/>
　倀倀然幽邈而不知所之為人子者思欲追念其容<lb/>
　貌竭心以奉養雖有悽愴之懐不可得而見之故先<pb n="9b"/>　王因此渙散之義思欲萃聚其親之神靈故假立其<lb/>
　廟以狀先祖之容貌于是四時追感設為祭祀之禮<lb/>
　以薦享之所以表追念悽愴之心而又燔燎羶薌以<lb/>
　達諸陽酌鬱鬯芬香之酒沃之于地以達諸隂所以<lb/>
　盡孝子思親之志教天下追思奉先之道也利涉大<lb/>
　川者大川險阻之謂也夫渙散之時民心違離上下<lb/>
　相戾必不能涉其大川是故聖賢君子必起而濟之<lb/>
　雖甚大險必往救其生靈不可懼其患難是利在涉<pb n="10a"/>　此大川以拯天下渙散使皆萃聚不至離散而各得<lb/>
　其濟也所以能然者盖巽體属木涉于川而无沉溺<lb/>
　之患故古之聖人刳木為舟剡木為楫舟楫之利以<lb/>
　濟不通是巽木能涉于水也猶聖人有才智而又有<lb/>
　剛健之徳能拯民之患難无有不濟者也利貞者言<lb/>
　離散之時不以正道而拯濟之則人心愈肆而邪僻<lb/>
　之事從而至矣故聖賢之人當此之際利守正道則<lb/>
　可萃天下之民也<pb n="10b"/>彖曰渙亨剛来而不窮柔得位乎外而上同王假有廟<lb/>
王乃在中也利涉大川乗木有功也<lb/>
　義曰剛来而不窮者此言九二有剛陽之徳来居坎<lb/>
　險之中而上无所應然已有剛眀之才終不陷身于<lb/>
　窮困也柔得位乎外而上同者此言六四以隂居隂<lb/>
　居得其正而在上卦之下是位乎外也既居外卦之<lb/>
　下下无其應然上比九五之君九五亦无應故與之<lb/>
　志合而相得同心戮力上與五同渙散天下之難萃<pb n="11a"/>　聚天下之民而濟之也王假有廟王乃在中也者言<lb/>
　人體魄既散幽隂而難見是故王者假立此廟以萃<lb/>
　其容貌四時祭祀以表悽愴之心然而立其廟宇設<lb/>
　其祭祀追思念舊不可以瀆不可以疏是王者教人<lb/>
　之孝亦在中道者也利涉大川乗木有功也者言川<lb/>
　者水之聚濟之以舟楫今下體坎坎為水故為川上<lb/>
　體巽㢲為木故為舟繫辭曰刳木為舟剡木為楫是<lb/>
　唯舟楫為能利涉大川猶聖賢當此渙散之時必須<pb n="11b"/>　冒涉險難使渙散者皆萃聚之故往則有功也<lb/>
象曰風行水上渙先王以享于帝立廟<lb/>
　義曰夫風行水上渙然而散是得渙之象也帝即天<lb/>
　帝也以形言之謂之天以氣言之謂之隂陽以主宰<lb/>
　言之謂之帝言先王當此渙散之時設其郊祀備其<lb/>
　物儀薦享于天地以報成功也立廟者言萃聚先祖<lb/>
　之精神立為廟貌四時祭之以表悽愴之心奉先之<lb/>
　道也<pb n="12a"/>初六用拯馬壯吉象曰初六之吉順也<lb/>
　義曰夫渙散之時人民既違散上下既乖離救之緩<lb/>
　則情偽交作姦邪並起无所不至事難濟矣今此初<lb/>
　六以隂柔之質居一卦之下又在渙散之始是往而<lb/>
　拯之不可後時固當用剛壯之馬急于解民之難使<lb/>
　得萃而不散吉之道也象曰初六之吉順也者言當<lb/>
　此渙散之時固不可以剛暴拯濟之苟尚剛暴則民<lb/>
　愈怨而心愈離今初九既以隂柔居于卦下而復在<pb n="12b"/>　事初能執柔順之道以拯濟之故得其吉也<lb/>
九二渙奔其机悔亡象曰渙奔其机得願也<lb/>
　義曰机者人所倚憑謂初六也此九二當渙散之時<lb/>
　以陽居隂失正者也上又无應是无同心同徳合契<lb/>
　之人也既无合契之人居又失正是有悔者也然而<lb/>
　初亦无應能知事始用拯濟之馬以救天下之渙今<lb/>
　二若能奔從于初則是得其所憑倚之地也既得其<lb/>
　所憑倚則可以同謀合慮以拯當時之難使天下得<pb n="13a"/>　其萃聚天下既以萃聚則其悔得以亡矣象曰渙奔<lb/>
　其机得願也者言二當渙散之時上无其應道不得<lb/>
　行志不得伸其身不能有所濟既能奔從于初與之<lb/>
　共謀為慮同心協志而有所憑依則是得中心之所<lb/>
　願也<lb/>
六三渙其躬无悔象曰渙其躬志在外也<lb/>
　義曰夫有才者或无位有位者或无才或位崇而徳<lb/>
　薄㦯志大而位小皆不足以有為也今六三以隂居<pb n="13b"/>　陽履非其正當渙散之時其徳不能安天下之衆其<lb/>
　才不能釋天下之難在險之終有悔者也然而上有<lb/>
　上九居一卦之極有剛眀之才以己為正應既以己<lb/>
　為正應是以不能固其所守往從于上然雖不能大<lb/>
　濟天下之事亦可以釋一身之患而无悔吝也象曰<lb/>
　渙其躬志在外也者言三雖居非其位而得上九為<lb/>
　之正應往以從之思展其志于天下國家也<lb/>
六四渙其羣元吉渙有丘匪夷所思象曰渙其羣元吉<pb n="14a"/>光大也<lb/>
　義曰羣衆也天下之渙起于衆心乖離人自為羣六<lb/>
　四上承九五當濟渙之任而居隂得正下无私應是<lb/>
　大臣秉大公之道以濟天下之渙且又得君以行其<lb/>
　志内掌國之機務外宣君之徳意使天下之黨盡散<lb/>
　則天下之危以濟天下之難以解天下之心不至于<lb/>
　乖離而皆得以萃聚上下悉有所歸有此之功故得<lb/>
　盡善元大之吉也渙有丘匪夷所思者夫為人臣者<pb n="14b"/>　當尊其君為人子者當尊其父然後君父臣子之道<lb/>
　正矣丘者臲卼不平之地今六四上奉九五之君下<lb/>
　為百官之長當天下渙散乖離之際其承君之命令<lb/>
　宣君之徳澤以釋天下之難一責于己是其權既重<lb/>
　其職匪易故六四常終日乾乾終夜惕惕竭其臣節<lb/>
　能自臲卼不敢少安而亦未嘗敢平其思慮也象曰<lb/>
　渙其羣元吉光大也者言渙散之時上下乖離六四<lb/>
　獨能執柔順之道以事其君使天下之衆不至離散<pb n="15a"/>　如是于臣子之道得其光明盛大者也<lb/>
九五渙汗其大號渙王居无咎象曰王居无咎正位也<lb/>
　義曰汗者膚腠之所出出則宣人之壅滯愈人之疾<lb/>
　然且一出而不可反猶上有教令釋天下之難使天<lb/>
　下各得其所者今此九五居至尊之位為渙散之主<lb/>
　居得其正履得其中能出其號令布其徳澤宣天下<lb/>
　壅滯發天下湮鬱使一令之出而不復反一號之施<lb/>
　而不復更善者賞之惡者罰之使天下之人皆信于<pb n="15b"/>　上咸有所歸是如汗之不反者也渙王居无咎者言<lb/>
　九五既居尊位為渙散之主當是時上能自正其位<lb/>
　下能任六四之臣宣號令布徳澤釋天下之大難正<lb/>
　天下之廣居輔王者之尊位使天下之人皆知上有<lb/>
　眀君下有賢臣无渙散之難民得安堵天下合洽則<lb/>
　九五之君所以居位而无悔咎矣象曰王居无咎正<lb/>
　位也者言九五居至尊之位任賢明之臣萃天下之<lb/>
　民而免悔者由所居之得正故也<pb n="16a"/>上九渙其血去逖出无咎象曰渙其血逺害也<lb/>
　義曰逖者逺也夫天下渙散之時上下乖違情偽叢<lb/>
　生利<graphic n="KR0675" url="https://raw.githubusercontent.com/kanripo/KR-Gaiji/master/images/KR0675.png" mimeType="image/png"/>紛起必有所傷也今此上九居上卦之極處<lb/>
　无位之地能全其身獨逺其難不與衆競故渙其血<lb/>
　去也逖出无咎者言既居卦極而无位是能獨逺于<lb/>
　難所以无咎也象曰渙其血逺害也者既獨居上卦<lb/>
　之上是最逺于患害也<lb/>
　　　節<pb n="16b"/>䷻<hi>兊下坎上</hi>節亨苦節不可貞<lb/>
　義曰按序卦云物不可以終離故受之以節言凡物<lb/>
　不可使之終有離散故必節制之然謂之節者葢節<lb/>
　之道在于人之一身則言語飲食心意思慮出處進<lb/>
　退以至嗜欲皆有所節使父子有禮上下有等男女<lb/>
　有别尊卑有序長幼有倫夫婦有制内外有分皆有<lb/>
　所節至于一國以及天下用度禮樂刑政賞罰號令<lb/>
　宫室旌旗車輿服器以至稅賦徭役以其時賢不肖<pb n="17a"/>　各有所處士農工商各守其業富貴貧賤各當其分<lb/>
　如此之類舉而言之是修身齊家治國正天下皆有<lb/>
　所節故謂之節然其得亨者何盖人之修身以至治<lb/>
　天下皆有所節則所往之地所爲之事无不獲亨通<lb/>
　也苦節不可貞苦者人之所難嗜者也猶味之苦也<lb/>
　夫節之道不可過過則人不樂從以其一身一家節<lb/>
　過則猶无大害若于治天下人民之衆而節之太甚<lb/>
　則必不樂從是故聖人預為之備曲為之防酌中立<pb n="17b"/>　法使其車輿器用宫室旌旗衣服制度皆有其節一<lb/>
　合于中正苟苦之則天下未易治也且如賦稅之設<lb/>
　非欲聚斂其財貨厚取于民以自足已盖有郊廟之<lb/>
　祀賓客之供兵儲之備此為國者不可廢也是以不<lb/>
　得已而取之取之必有中道故中者天下之通制取<lb/>
　之過甚則在下者財匱而不能給取之薄則在上者<lb/>
　用度不足是以量時之豐約酌民之厚薄使天下之<lb/>
　人樂從而易于輸納可謂得節之道也故夏后氏五<pb n="18a"/>　十而貢殷人七十而助周人百畝而徹皆什一法而<lb/>
　得天下之中<lb/>
彖曰節亨剛柔分而剛得中苦節不可貞其道窮也說<lb/>
以行險當位以節中正以通天地節而四時成節以制<lb/>
度不傷財不害民<lb/>
　義曰此因二體以明節亨之義上坎為陽陽為剛下<lb/>
　兊為隂隂為柔剛得中者九二九五之爻也夫節所<lb/>
　以得亨者陽本在上今處于上隂本在下今居于下<pb n="18b"/>　是君臣上下各有分也故曰剛柔分也剛得中者言<lb/>
　九二九五以剛陽之質居剛陽之位又居得其中履<lb/>
　得其正當節之時能為節制之道使天下皆得中制<lb/>
　是以亨通也若節不可貞其道窮也者夫節之道不<lb/>
　可過過則不能緣人之情而衆不樂從是不可久行<lb/>
　于世而為萬代通行之法窮困之道也說以行險者<lb/>
　上坎為險下兌為說是說而能行於險也盖言聖人<lb/>
　緣人之情酌中以為通制當節之時雖有險阻能以<pb n="19a"/>　說順行則人亦樂從之也當位以節者言九五有剛<lb/>
　眀之徳居至尊之位為節之主是所居當其位而能<lb/>
　酌民情為之節制也中正以通者此又言九五居中<lb/>
　履正所為節制得其中又得其正得其中則无過與<lb/>
　不及之事得其正則不入于私邪是中正所為之道<lb/>
　可以通行萬世使天下得盡所以為節制之義也天<lb/>
　地節而四時成節以制度不傷財不害民者此已下<lb/>
　廣眀節之道也夫天地之道隂陽之序以生以成皆<pb n="19b"/>　有所節至如生成之終則有風雨霜雪以殺之殺之<lb/>
　既終復以春陽為發生之始是天地之道始始終終<lb/>
　隂陽相盪寒暑往来不失其序所以能生成萬物此<lb/>
　天地盡其為節之道也聖人法天地之道為之節制<lb/>
　設其禮法各有常分以至取予无不得其中如是而<lb/>
　行自然財不傷而民不害也<lb/>
象曰澤上有水節君子以制數度議徳行<lb/>
　義曰夫水之性決之于江河其性沛然順于下莫之<pb n="20a"/>　與禦今水在澤中則不能順往而流故有節制之象<lb/>
　數者名數也度者制度也言君子之人法此節之象<lb/>
　定其名數立其制度使禮樂之道度量之分无得過<lb/>
　差盡合于中也議徳行者夫人本五常而生其性有<lb/>
　全有偏唯聖人受性之全賢人則才智有所偏是以<lb/>
　當節之時必量其才之大小隨其徳之優劣以任用<lb/>
　之大才者置之大位小才者置之小位若其无徳无<lb/>
　行則没身而不用<pb n="20b"/>初九不出户庭无咎象曰不出户庭知通塞也<lb/>
　義曰户者門之内牖之間也夫人之情莫不欲安逸<lb/>
　而惡節制之為禁此節者節人之邪情約人之私欲<lb/>
　遏人之非絶人之偽然而節情約欲遏非絶偽人莫<lb/>
　不惡之然當節制之始典章未備法度未詳必當慎<lb/>
　宻之不可洩機于人苟所行不宻則必為人所窺而<lb/>
　敗壊成事如是則法未出而姦生令未下而詐起必<lb/>
　不可以節制之也今初九履下卦之下居節制之初<pb n="21a"/>　是謀事之始故當慎其幾宻不使宣露于人使天下<lb/>
　之人由之而不知之而情偽不作巧詐不生則是能<lb/>
　慎其幾宻不出户庭之間所以成節制之道而无咎<lb/>
　矣象曰不出户庭知通塞也者言初九居事之始所<lb/>
　以不出户庭者非是藏其幾宻慎其法制不宣布于<lb/>
　天下葢當節制之初典章法度未甚大備不可以宣<lb/>
　露于人是能知其時可以通則通之可以塞則塞之<lb/>
　通塞不失其宜也故繫辭曰亂之所生則言語以為<pb n="21b"/>　階君不宻則失臣臣不宻則失身幾事不宻則害成<lb/>
　言大凡幾宻之事必當慎之苟宣露于人則君失臣<lb/>
　臣失身以至天下皆失其節如是則不能免于咎也<lb/>
九二不出門庭凶象曰不出門庭凶失時極也<lb/>
　義曰在外謂之門大凡居事之始節人之情偽必當<lb/>
　慎重而幾宻之故初九在卦之始處節之初典章未<lb/>
　備法度未完故幾密而不宣露于人是以不出户庭<lb/>
　也今此九二居卦之中是典章已備法度已立必當<pb n="22a"/>　宣布于天下以制節于人情使其姦偽不敢萌巧詐<lb/>
　不得作天下之人皆合于中制可也今有可致之資<lb/>
　而反不出門庭之間使制度不立上下无别以至天<lb/>
　下之人皆亂其常則是恣人之情縱人之欲速凶之<lb/>
　道也象曰不出門庭失時極也者言九二居得其中<lb/>
　而法制已成當行而不行當施而不施使天下之人<lb/>
　情偽交作而上下无等節制之道不出門庭之間失<lb/>
　時而不宣布以至窮極亦不能行凶其宐矣<pb n="22b"/>六三不節若則嗟若无咎象曰不節之嗟又誰咎也<lb/>
　義曰若者語辭也夫為節之道必須先正其身然後<lb/>
　可以正人身既正則天下孰不從之今六三以陰居<lb/>
　陽是為不正在下卦之上是為不中既失其中又非<lb/>
　其正且在卦之上是居衆人之上者也夫居衆人之<lb/>
　上必也賞必信罰必當正身立法度平典章宣政教<lb/>
　以節天下之人則姦偽不作巧詐不生而人自信從<lb/>
　之矣今反不能自正其身又不能節制其人是雖有<pb n="23a"/>　嚴刑峻法人亦不從故反自生嗟怨之聲如是必不<lb/>
　可為節制之主也无咎葢三以不正之身居衆人之<lb/>
　上不能節制以至嗟若之凶皆已自為之又何咎于<lb/>
　人哉故象曰又誰咎也<lb/>
六四安節亨象曰安節之亨承上道也<lb/>
　義曰按此爻居上卦之下近九五之尊而又以陰居<lb/>
　陰履得其正上承其君下率其民以柔正之道上以<lb/>
　節君之情制君之欲防君之邪僻致君于正又能宣<pb n="23b"/>　君之令布君之徳以去天下人之邪偽禁天下人之<lb/>
　非僻使天下之人一歸于正而得節制之道是由以<lb/>
　柔正自正其身以至正君率民安然而行其節制故<lb/>
　所往无不得其亨通也象曰安節之亨承上道者言<lb/>
　六四以柔正之道自正其身上承于君以行節制所<lb/>
　以率天下之人得以亨通是承君上之道也<lb/>
九五甘節吉往有尚象曰甘節之吉居位中也<lb/>
　義曰甘者味之甘人所嗜也夫節之道是節人之情<pb n="24a"/>　防人之欲人之所惡也今九五以陽居陽處得其正<lb/>
　又居上卦之中履至尊之位為節制之主當節之時<lb/>
　能以中正為之節制无過无不及施于當世則天下<lb/>
　之人无尊卑長幼上下以至于遠近幽隱皆悦然樂<lb/>
　而從之是九五為節之道使人樂從如嗜甘味也所<lb/>
　以得其吉矣往有尚者五以中正之道為節制之法<lb/>
　可以為世世之通行而天下之民皆樂從之是五有<lb/>
　所往則為人尊上者也象曰甘節之吉居位中也者<pb n="24b"/>　言聖人通其情故能達節常人違其情故多苟節夫<lb/>
　能通天下之情不違其理守大中之節不失其時以<lb/>
　此而行則合聖人中正之道今五居至尊之位在上<lb/>
　卦之中是能正其身而為節制之主使天下之人皆<lb/>
　尊尚而從之是居位中正之故也<lb/>
上六苦節貞凶悔亡象曰苦節貞凶其道窮也<lb/>
　義曰夫節制之道貴乎中正則人樂從之今上六過<lb/>
　于九五是居不得中者也所為節制之道皆過于中<pb n="25a"/>　是人所厭苦之也以正道言之則已凶矣故曰貞凶<lb/>
　然悔亡者夫節制有苦于天下則害其事今上六居<lb/>
　无位之地但行于一已而自節苦于一身則可以悔<lb/>
　亾故孔子曰禮與其奢也寧儉喪與其易也寧戚是<lb/>
　言凡過節于一身則可以无悔也象曰苦節貞凶其<lb/>
　道窮也者以陰柔之質居節制之極所為失中正之<lb/>
　道而天下之人厭苦之是過為節制之道以至窮極<lb/>
　也<pb n="25b"/>　　　中孚<lb/>
䷼<hi>兌下巽上</hi>中孚豚魚吉利涉大川利貞<lb/>
　義曰按序卦云節而信之故受之以中孚言聖賢之<lb/>
　人為節之道必當以信而行之使乆而不變可以為<lb/>
　萬世之法故以中孚次于節謂之中孚者孚信也信<lb/>
　由中出故曰中孚葢二陰居中是虚中而發誠信于<lb/>
　内出之于性孚信既發于中施之于外則天下必信<lb/>
　之矣豚魚吉者豚是獸之至微者也魚是蟲之至隱<pb n="26a"/>　者也夫聖賢之人所立正教必須信于天下使天下<lb/>
　之人皆順從之以至至微至隱之物皆亦被其信是<lb/>
　故聖王作為節制斧斤不時不入山林數罟不入汚<lb/>
　池昆蟲未蟄不以火田如是之類是皆取之以時用<lb/>
　之有節使至微至隱之物皆遂其生而涵濡其性豚<lb/>
　魚无識之物猶且被澤而不妄有所傷則有識之類<lb/>
　其蒙信也可知矣故曰吉利涉大川者川者險難之<lb/>
　地大則有兵革之事小則有宼盜之虞于天則水旱<pb n="26b"/>　蟲蝗于人則死亾疾疫險難之事也夫節制之道行<lb/>
　于世必以至信及于天下不遺微小則天下相信戚<lb/>
　疎相睦聖人以此極濟天下之難何所不利哉若不<lb/>
　以至信及于上下苟涉大難必有阻溺此中孚之徳<lb/>
　猶已及于豚魚則天下之人无不信服上下和同物<lb/>
　情不違故涉于大難无不利矣利貞者夫信而不正<lb/>
　不若不信故聖賢所節制必須不偏不黨至誠不息<lb/>
　不為邪欲所勝則天下皆信其上是所利在于正也<pb n="27a"/>彖曰中孚柔在内而剛得中説而巽孚乃化邦也豚魚<lb/>
吉信及豚魚也利涉大川乗木舟虚也中孚以利貞乃<lb/>
應乎天也<lb/>
　義曰柔在内者謂六三六四也言三四以柔順處中<lb/>
　而四陽居外二陰既處其中則是虚其中也言誠信<lb/>
　之道發于中行于外使天下之人皆信之故曰柔在<lb/>
　内也剛得中者謂九二九五也二爻皆以剛居中而<lb/>
　得正夫剛而不中不正則為私為暴不可信于天下<pb n="27b"/>　故剛以得中為貴也説而巽孚乃化邦者言此卦下<lb/>
　體為兑兑為説上體巽巽為風是九五能以風教權<lb/>
　變孚信于天下則天下之人説順而信矣左氏曰小<lb/>
　信未孚神弗福也夫聖賢之人不可為小小之信必<lb/>
　當立其大信使天下之人皆孚信之上既以由中之<lb/>
　信發之于中施之于外无偏黨私曲皆合于中則天<lb/>
　下之人皆化上之信姦偽不作巧詐不興亦以至誠<lb/>
　至信奉于上故曰乃化邦也豚魚吉信及豚魚者言<pb n="28a"/>　豚魚所以得吉者蓋由孚信之所及至廣至遠取之<lb/>
　有時用之有節不傷其性以至至微至隱皆被其徳<lb/>
　故小雅魚麗之詩蓋言萬物衆多也利涉大川乘木<lb/>
　舟虚者下兑為澤澤者水也上巽為木木在水上舟<lb/>
　之象也夫大川之深至險至浚若以舟楫濟之而居<lb/>
　于其中所涉无不濟矣是猶在上者能以節制之道<lb/>
　由中之信施為號令風教于天下使天下之人上下<lb/>
　以信相接何所不從哉若國有大患人有大難則可<pb n="28b"/>　以使同心戮力以順從于君而共拯之无危險而不<lb/>
　獲其濟中孚以利貞乃應孚天者夫天之道无所不<lb/>
　正无所不信故冬至則陽氣應之夏至則陰氣應之<lb/>
　寒暑代謝日月往來皆无毫釐之差是天地陰陽寒<lb/>
　暑晝夜日月皆有其信而不失其正是天之不言而<lb/>
　能信萬物者也今聖賢之人能推由中之信无偏黨<lb/>
　之邪以取信于天下使天下皆信之是應乎天也<lb/>
象曰澤上有風中孚君子以議獄緩死<pb n="29a"/>　義曰澤與風皆生成之道也夫風行澤上物无不從<lb/>
　猶君子之人以由中之信施乎外无所不及无所不<lb/>
　順也議獄緩死者君子觀是之象以謂獄者繫獄之<lb/>
　人就苦而告之以所死者不可復生必推由中之誠<lb/>
　原議冤枉察其真偽求其曲直以緩恕其死則可以<lb/>
　盡其至信之道也<lb/>
初九虞吉有它不燕象曰初九虞吉志未變也<lb/>
　義曰虞度也燕樂也此居兑之始上有六四為之正<pb n="29b"/>　應然中有九二六三間隔已之應是以初九能度四<lb/>
　之正應裁量其情以孚信于己不為二三間隔而變<lb/>
　其志自能虞度終以至誠待之故得吉也有它不燕<lb/>
　者初既以四為正應雖有二三間之而能虞度之以<lb/>
　謂縱有它來從己者己亦執心不變不與之為燕樂<lb/>
　也象曰虞吉志未變者此一爻居事之始在兑之初<lb/>
　其志専一與四為應其志終不變易矣<lb/>
九二鳴鶴在陰其子和之我有好爵吾與爾靡之象曰<pb n="30a"/>其子和之中心願也<lb/>
　義曰夫信出于中雖天地亦可以充塞苟无信實雖<lb/>
　无識之物亦不已從今九二以剛陽之徳居兌之體<lb/>
　在中孚之中而有由中之信以及于下上无其應无<lb/>
　所私係在三四重陰之下處幽暗之中而不失其信<lb/>
　是以聲聞于外至于天下同類之人以孚信應之若<lb/>
　鳴鶴之在陰而其子自然應和我有好爵吾與爾靡<lb/>
　之者言聖賢之人既以誠信達于天下上下自然以<pb n="30b"/>　誠信相交故與之其天爵共天禄而无所離間靡散<lb/>
　也言我有美好之爵與爾共散之也蓋至誠所感上<lb/>
　下和悦之至也象曰其子和之中心願者言誠信之<lb/>
　人願與同類相應今得誠信而應之是中心之所願<lb/>
　也<lb/>
六三得敵或鼓或罷或泣或歌象曰或鼓或罷位不當<lb/>
也<lb/>
　義曰六三以陰居陽履非其正小人者也切近于四<pb n="31a"/>　四以陰居陰君子者也夫小人而近君子則必陷于<lb/>
　君子是以六三得其所敵故曰得敵既敵必戰則或<lb/>
　鼓而進故曰或鼔然小人雖欲害君子君子執正道<lb/>
　而无所變易非小人之所能勝則反自罷敝故曰或<lb/>
　罷且小人既不克勝而得罪于君子則懼其侵奪故<lb/>
　曰或泣然君子守己薄責不為區區之行不屑屑與<lb/>
　小人校計則小人獲存而得出于憂懼之地反有所<lb/>
　喜故曰或歌以是見六三不中不正所為失道而强<pb n="31b"/>　弱憂喜之无常也故象曰位不當也<lb/>
六四月幾望馬匹亡无咎象曰馬匹亡絶類上也<lb/>
　義曰月者陰之體望者光魄盈滿與日相望之時也<lb/>
　此一卦惟六三六四以陰柔居于内而六三以其不<lb/>
　正故為小人也六四以陰柔之質居巽順之體居得<lb/>
　其正奉九五之君能布徳教以孚萬邦得臣道之正<lb/>
　也如月之近望光輝明盛徧照天下然懼招君父之<lb/>
　疑常自戒慎不自滿假故曰幾望也馬匹亡无咎者<pb n="32a"/>　匹謂匹耦羣類也夫君子守其道徳以務遠者大者<lb/>
　不與小人校分毫之利害若以君子而與小人校其<lb/>
　區區屑屑則賢不肖混淆而君子小人无間以至患<lb/>
　害所及今六四雖為六三所侵來與己爭然己得其<lb/>
　正犯而不校是以絶其羣類上承于五固守其分養<lb/>
　成至徳故獲无咎也象曰馬匹亡絶類上也者言匹<lb/>
　馬而亡是獨行也能下絶六三之類上順九五之尊<lb/>
　是自能以正道上應于五也<pb n="32b"/>九五有孚攣如无咎象曰有孚攣如位正當也<lb/>
　義曰攣者牽攣之謂也此九五居至尊之位履正處<lb/>
　中也夫居尊而有中正之徳是有至誠至信之心發<lb/>
　之于内而交于下以攣天下之心使天下之人皆以<lb/>
　誠信奉于上上下内外皆以誠信相通是得為君之<lb/>
　道而獲吉復何咎之有<lb/>
上九翰音登于天貞凶象曰翰音登于天何可長也<lb/>
　義曰翰者鳥羽之髙飛也此上九在一卦之上居窮<pb n="33a"/>　極之地是其誠不能自内而出无純誠之心篤實之<lb/>
　道徒務其虚聲外飾以矯偽為尚如鳥之飛登于天<lb/>
　邈然不見其形杳然莫覩其迹徒聞其虚聲而已貞<lb/>
　凶者君子之人所為所作必皆本其純誠篤實光大<lb/>
　以感于人而人亦以誠實奉之此君子之謂也今乃<lb/>
　居无實之地任无誠之聲以正道觀之可謂凶矣故<lb/>
　曰貞凶象曰何可長者言上九徒以虚聲外飾驕于<lb/>
　人殊无純誠篤實之行以此而往愈久愈凶故聖人<pb n="33b"/>　戒之曰何可長如此蓋欲人改過反誠以信實為本<lb/>
　也<lb/>
　　　小過<lb/>
䷽<hi>艮下震上</hi>小過亨利貞可小事不可大事飛鳥遺之音<lb/>
不宐上宐下大吉<lb/>
　義曰按序卦云有其信者必行之故受之以小過言<lb/>
　聖賢君子有由中之信至誠之道則不以小人之所<lb/>
　疑謗而不行固當發之于外以拯天下之失矯天下<pb n="34a"/>　之弊使至平治而後已故以此次于中孚然謂之小<lb/>
　過者葢大過以四陽居内二陰在外本末皆弱上下<lb/>
　皆微故聖賢之人以大才大徳過越常分以救天下<lb/>
　之大難今此小過以四陰在外二陽居内是綱紀未<lb/>
　甚隳壊天下之事少有差忒故聖賢之人小小過行<lb/>
　其事以矯正之故若喪過乎哀用過乎儉是皆小有<lb/>
　所過也亨者夫聖賢之君既推至誠之道過行小事<lb/>
　以矯一時之失則天下之人一歸于大中之道而得<pb n="34b"/>　亨通也天下皆奢矣嗇儉一已以矯之者晏子一狐<lb/>
　裘而三十年是也天下皆薄于喪也哀毁一身以矯<lb/>
　之者會子水漿不入于口者七日是也葢人情已弊<lb/>
　矯而行之所以勸進于中道也利貞者夫小過之時<lb/>
　非常行之時也苟不以至正之道推至誠之心則入<lb/>
　于詭譎誕妄天下不能信服之矣故當率己以正然<lb/>
　後利也可小事不可大事者夫當小過之時本末未<lb/>
　至甚弱政教未至甚頽天下之事小有所差君子固<pb n="35a"/>　當過越而行其小小之事以矯世勵俗使復趨大中<lb/>
　之道可也如當是時不能附順人情而反大過其事<lb/>
　不近于民則所為迂遠民无所濟矣飛鳥遺之音者<lb/>
　夫鳥之飛騰于空虚但聞其音而不見其跡謂如君<lb/>
　子過越中道矯正天下之弊但使民由之而不使知<lb/>
　之也不宐上宐下大吉者夫鳥之飛翔雖不見其跡<lb/>
　然又不可大過而愈上若愈上而不已則愈窮而不<lb/>
　得其所歸故當下而附于物則得其所棲止也猶君<pb n="35b"/>　子當小過之世乗時藉位矯過常分以正當時不可<lb/>
　大越其事逺于人情必當附近民心約附所為然後<lb/>
　獲吉也<lb/>
彖曰小過小者過而亨也過以利貞與時行也柔得中<lb/>
是以小事吉也剛失位而不中是以不可大事也有飛<lb/>
鳥之象焉飛鳥遺之音不宐上宐下大吉上逆而下順<lb/>
也<lb/>
　義曰夫小過之時天下之時小有過失君子思欲拯<pb n="36a"/>　濟之不可大過其分但以小者之事過而行之以矯<lb/>
　一時之弊然後得亨也過以利貞與時行也者夫君<lb/>
　子所為觀時而動時之大弊則大過其分而行時之<lb/>
　小弊則小過其分而行約民中道驅而納之隨事制<lb/>
　宐適權應變一皆必出于正故曰過以利貞與時行<lb/>
　也柔得中是以小事吉者夫大過二五皆以陽居中<lb/>
　故曰可行大事今小過二五皆以柔居中故不可大<lb/>
　有所為但小有過為之事則吉也剛失位而不中是<pb n="36b"/>　以不可大事者夫成大事立大功必有剛明之才居<lb/>
　于内柔順之道行于外可也今三四雖有剛明之才<lb/>
　徳而居失其位行不得中故不可以行其大事惟小<lb/>
　事過可也有飛鳥之象焉者按小過之卦自中孚而<lb/>
　來有飛鳥之象者蓋中孚之卦四陽在外二陰在内<lb/>
　内虚而外實故上有飛鳥翰音之言今小過四陰在<lb/>
　外二陽在内是内實外虚故有飛鳥之象也飛鳥遺<lb/>
　之音不宐上宐下大吉上逆而下順者言飛鳥翔空<pb n="37a"/>　无所依著愈上則愈窮是上則逆也下附物則身可<lb/>
　安是下則順也猶君子之人過行其事以矯世勵俗<lb/>
　欲民易從必下附人情亦宐下而不宐上也<lb/>
象曰山上有雷小過君子以行過乎恭喪過乎哀用過<lb/>
乎儉<lb/>
　義曰夫雷者出于地今反在山之上是小過之象也<lb/>
　君子當天下小有差弊之時將以矯世勵俗驅合于<lb/>
　大中之道是以過行小事于身使天下之人觀而化<pb n="37b"/>　之故若天下之人有所行過差而失于傲慢君子則<lb/>
　過恭以矯之若天下之人居喪過差而失于率易君<lb/>
　子則過哀以矯之若天下之人用度過差而失于奢<lb/>
　侈君子則過儉以矯之是皆君子之人過為小事以<lb/>
　矯天下之大中也<lb/>
初六飛鳥以凶象曰飛鳥以凶不可如何也<lb/>
　義曰小過之時是君子過行小事以矯一時之失正<lb/>
　當時之弊衆所不為而已獨為之皆在于身故取飛<pb n="38a"/>　鳥之象以明之今初六一爻雖以柔而居下卦之下<lb/>
　然所應在四故如飛鳥之愈上而无所附著是以凶<lb/>
　也何則蓋小過之時不宐上君子必須應機適變隨<lb/>
　事制宐附近于人情而後可也若其所行太過所為<lb/>
　己甚雖位在下而志愈上故獲凶也象曰飛鳥以凶<lb/>
　不可如何者初六雖在下而已升至窮極而无所容<lb/>
　以罹其凶將可奈何哉故曰不可如何也<lb/>
六二過其祖遇其妣不及其君遇其臣无咎象曰不及<pb n="38b"/>其君臣不可過也<lb/>
　義曰祖始也妣在内也君六五也臣六二也夫小過<lb/>
　之君子不可大有所為但小過而合其宐欲矯正天<lb/>
　下使一歸于中耳今六二已過于初以柔順處于内<lb/>
　故曰過其祖遇其妣也不及其君遇其臣无咎者小<lb/>
　過之世不可為己甚之事事為己甚則有僭逼之嫌<lb/>
　而罹其上逆之凶葢二在其下比于初則為過比于<lb/>
　五則為不及今不敢過越其君以行事正得為臣之<pb n="39a"/>　體是所遇得其分故无咎也象曰不及其君臣不可<lb/>
　過者為臣之分則必奉君之職而行臣之事不敢及<lb/>
　于君蓋為臣之道不可過越也<lb/>
九三弗過防之從或戕之凶象曰從或戕之凶如何也<lb/>
　義曰小過之時蓋君子行大事以矯正天下不使小<lb/>
　人得過也今九三雖處剛陽之位有明斷之質然反<lb/>
　不能過防上六之小人而使之得過夫既使小人得<lb/>
　過理已乖矣而況復從而應之乎應之則為小人之<pb n="39b"/>　戕害必矣且小人之心常欲陷害君子惟君子預自<lb/>
　防閑不使近于已則得禦小人之術今三為小人所<lb/>
　戕蓋不能預防以至優柔不斷是凶禍之來皆自取<lb/>
　之也象曰從或戕之凶如何者言既為小人所戕而<lb/>
　致凶將如之何哉是不能過防之使然也<lb/>
九四无咎弗過遇之往厲必戒勿用永貞象曰弗過遇<lb/>
之位不當也往厲必戒終不可長也<lb/>
　義曰小過之時不宐上宐下則得其道也今九四雖<pb n="40a"/>　位上卦之下而應于初六是能下附人情故得无咎<lb/>
　也弗過遇之者言小過之時事小有差君子宐過行<lb/>
　而矯正之乃權時之宐也今四以陽居陰雖不得正<lb/>
　是能過行其事而不至已甚而下附人情使天下之<lb/>
　愚不肖皆可企而及之是弗為過甚而遇得其道也<lb/>
　往厲必戒勿用永貞者言小過之事切近人情但矯<lb/>
　正風俗而已是不可往而過也若往而不已將致危<lb/>
　厲之災必須戒慎之不可用此為永長貞正之道此<pb n="40b"/>　蓋聖人戒慎丁寧之辭也<lb/>
六五密雲不雨自我西郊公弋取彼在穴象曰密雲不<lb/>
雨已上也<lb/>
　義曰小過之時小者過也六五以陰居陽履于至尊<lb/>
　是小者過而得中小過之主也然以柔居剛又履至<lb/>
　尊之位是陰雖極而徳未盛其惠未行故不能為雨<lb/>
　澤施于下但為西郊密雲而已何則夫雨者陽氣上<lb/>
　騰陰能固止之則相蒸薄而為雨今陽艮止于下不<pb n="41a"/>　升而交于陰則陰氣雖强盛于上而无陽以通是以<lb/>
　不能為雨而雲徒宻結于西郊也西郊謂陰之正位<lb/>
　也公弋取彼在穴言六五之陰極盛故稱公也弋者<lb/>
　所以射髙也穴者所以隱伏而在下也公以弋繳而<lb/>
　取穴中之物猶聖賢雖過行其事意在矯下也然五<lb/>
　以柔而處至尊之位无剛陽之徳故止可為公之事<lb/>
　也象曰宻雲不雨已上者上當為止傳寫之誤言陽<lb/>
　氣已止于下故不雨也豈有陰盛于上陽止而不雨<pb n="41b"/>　哉蓋陽艮止于下所以不雨也<lb/>
上六弗遇過之飛鳥離之凶是謂災眚象曰弗遇過之<lb/>
已亢也<lb/>
　義曰上六一爻過而不已不知所止是亢極之甚而<lb/>
　无所遇也若鳥之髙翔不知所止上而愈无所適以<lb/>
　至窮極而離于凶禍不能反于下以圖其所安猶人<lb/>
　之過而不已不近人情亢已而行故外來之災自招<lb/>
　之眚皆有之也<pb n="42a"/>　　　既濟<lb/>
䷾<hi>離下坎上</hi>既濟亨小利貞初吉終亂<lb/>
　義曰按序卦云有過物者必濟故受之以既濟既盡<lb/>
　也言聖賢君子能過行其事以矯天下之失使天下<lb/>
　生靈皆濟于治无所不通此既濟所以次小過也然<lb/>
　既濟者是聖賢功業已成教化已行徳澤已著人情<lb/>
　已安倉廩衣食皆已實足君臣上下皆已和正軍旅<lb/>
　皆已修練四夷皆已賓服无一民一物不得其所以<pb n="42b"/>　至至纎至悉皆得通濟故曰既濟也亨小者傳寫之<lb/>
　誤按彖曰小者亨也此當曰小亨蓋言既濟之時朝<lb/>
　廷已盡正教化已盡行故上下遠近纎悉微隱至小<lb/>
　之物皆得其所濟而亨通況其大者乎利貞者言天<lb/>
　下既濟之後或不守之以正道則逸豫怠惰之心生<lb/>
　而放恣邪惡之事形以至罹于凶禍矣故必長守正<lb/>
　道則无所不利也初吉終亂者初謂天下之始治夫<lb/>
　天下既治惟君子為能兢兢慎持惟恐有失故其始<pb n="43a"/>　則吉也及其傳之子孫流之後裔則事或乆而多弊<lb/>
　治或永而多闕以至逸豫怠惰居安而不思危居存<lb/>
　而不思亾不念祖宗之重器以至顛敗覆隕皆由此<lb/>
　漸是其終則亂也至如周治于文武成康之初而亂<lb/>
　于昭穆之後漢治于髙祖文景之初而亂于武元之<lb/>
　後以是知創業之主蓋得于憂勤故多吉守成之君<lb/>
　蓋生于康樂故多忽聖人特于此言之者將以為萬<lb/>
　世守成之戒使之居安慮危在治思亂而豫為之備<pb n="43b"/>　不使至于傾危也<lb/>
彖曰既濟亨小者亨也利貞剛柔正而位當也初吉柔<lb/>
得中也終止則亂其道窮也<lb/>
　義曰既濟者天下之物无不濟也雖物之至微至細<lb/>
　者亦皆遂其所則大者可知矣如行葦之詩仁及草<lb/>
　木夫草木无知之物仁尚及之他則不言而喻矣以<lb/>
　此知聖賢功業已成徳澤已流人情皆得其安而教<lb/>
　化大行矣利貞剛柔正而位當者言六二六四以陰<pb n="44a"/>　居陰九三九五以陽居陽皆得其正施之人事則是<lb/>
　君子小人各得其分貴賤長幼各得其序君君臣臣<lb/>
　父父子子夫夫婦婦兄兄弟弟各得其所則中國為<lb/>
　中國夷狄為夷狄不相揉亂而天下萬事无所不濟<lb/>
　无所不利也初吉柔得中也者謂六二也言既濟之<lb/>
　時天下之民物國家之教化无所不濟蓋在上者有<lb/>
　中正之道文明之徳然後能致也六二以陰居陰不<lb/>
　失其正在下卦之中居離明之體是得寛柔中正文<pb n="44b"/>　明之道以濟天下故曰吉也終止則亂其道窮也者<lb/>
　夫民生于憂勤而死于安樂天下乆治則人苟其安<lb/>
　萬務易墮禍患不警故持盈守成之道當須至兢至<lb/>
　慎然後可以乆濟苟止于逸樂不自省懼以為終安<lb/>
　亂斯至矣故曰終止則亂其道窮也此聖人深戒之<lb/>
　辭<lb/>
象曰水在火上既濟君子以思患而豫防之<lb/>
　義曰坎上為水離下為火水火之性不相入然相資<pb n="45a"/>　而成功有烹飪之利以濟于用故得既濟之象也君<lb/>
　子以思患而豫防之者既濟之時天下既以治安君<lb/>
　子宜深思遠慮豫為之防曲為之備居安思危居存<lb/>
　思亡動作語黙皆常戒慎則可以久于既濟矣<lb/>
初九曵其輪濡其尾无咎象曰曵其輪義无咎也<lb/>
　義曰夫既濟由未濟而來初九居一卦之始是天下<lb/>
　之未濟而險難之未平也聖賢處此之時當此之責<lb/>
　則焦勞思慮經營心志欲濟天下之患難使至于安<pb n="45b"/>　平是以不顧險難之在前衝冒而往欲行之速故至<lb/>
　于搖曵其輪濡潤其尾雖然曵輪濡尾其心无他蓋<lb/>
　能憂天下之憂欲濟天下之患難而已故雖深冒于<lb/>
　難終得无咎也象曰曵其輪義无咎者言初九以剛<lb/>
　健之徳居既濟之初盡心竭力不顧險難但以既濟<lb/>
　為心故至于搖曵其輪濡潤其尾如是則于義自然<lb/>
　无咎矣<lb/>
六二婦喪其茀勿逐七日得象曰七日得以中道也<pb n="46a"/>　義曰六二當既濟之時處下卦之内婦之象也茀者<lb/>
　首飾也婦之有茀所以為容也按初爻則天下未甚<lb/>
　濟至二則險阻已平治道已成萬事莫不盡濟然此<lb/>
　爻介于初九九三之間而又以柔弱之質故必為他<lb/>
　人之所侵然六二能執中道持正不變所應専在九<lb/>
　五而志不可奪故所喪者但喪其首飾也勿逐七日<lb/>
　得者夫既濟之時天下之民大和雖有邪佞之人處<lb/>
　于其間終亦不容之也故六二始雖喪茀然已能執<pb n="46b"/>　正不回則不待捕逐凡七日之問自得之矣是猶天<lb/>
　下新治民已見太平紀綱未墮上下方盛當此之時<lb/>
　雖有小人敢行侵侮亦不能貽害但如婦喪其茀雖<lb/>
　小有所失不乆之間亦當自復故曰勿逐七日得象<lb/>
　曰七日得以中道者言六二喪茀所以勿逐七日得<lb/>
　之者由其有文明陰柔之徳得中正之道故也<lb/>
九三髙宗伐鬼方三年克之小人勿用象曰三年克之<lb/>
憊也<pb n="47a"/>　義曰髙宗商之賢王也鬼方遠方也九三處下卦之<lb/>
　上當離明之極離為日日之過中明則衰矣施之人<lb/>
　事猶人君不能持盈以傾覆祖先之業而至于衰亂<lb/>
　也然當是時必有聖賢之君恢復先王之業而起中<lb/>
　興之治故聖人取髙宗以明之言昔商運之衰禮樂<lb/>
　廢絕王道衰微綱紀將頽逮乎髙宗能興復商家之<lb/>
　衰運纘成基業以致太平之治然必伐鬼方者蓋衰<lb/>
　亂之後必有幽遠不賓之人故當用師伐罪以安定<pb n="47b"/>　其民然威服之道不可速成故須三年然後克勝之<lb/>
　也小人勿用者夫復太平之功必用賢明之士然後<lb/>
　功業有所濟矣況中興之際其勢衰弱君子居之其<lb/>
　力猶憊況用小人乎是愈益于亂也故戒之勿用此<lb/>
　小人也<lb/>
六四繻有衣袽終日戒象曰終日戒有所疑也<lb/>
　義曰繻者盛美之服也袽者衣之破敝也今六四以<lb/>
　陰柔之質居得其正當既濟之時居坎險之地是猶<pb n="48a"/>　繻有袽也夫九三當衰亂之後而復能以剛明之道<lb/>
　起中興之治此六四當已治之時當其教化之流行<lb/>
　仁義之洽浹无所不濟之時也若人君不得持盈守<lb/>
　成而逸豫怠惰則傾覆之患復至矣如盛美之繻服<lb/>
　久而必有弊敗故居上者處至盛之時知其必有傾<lb/>
　覆在後故當終日之間兢兢戒慎常以弊敗為慮則<lb/>
　可以永安泰而有磐石之固也故聖人于此㴱戒之<lb/>
　也象曰終日戒有所疑者言六四雖居坎險之下而<pb n="48b"/>　能終日戒慎如此者蓋能通天下之志欲成天下之<lb/>
　務必有先見之幾察事于未兆故當自疑恐其事久<lb/>
　必壞治乆必亂安久必危故也<lb/>
九五東鄰殺牛不如西鄰之禴祭實受其福象曰東鄰<lb/>
殺牛不如西鄰之時也實受其福吉大來也<lb/>
　義曰此一爻聖人湥切戒慎之辭東鄰西鄰者取文<lb/>
　王與紂之事也紂居東都故言東鄰文王居岐山故<lb/>
　言西鄰紂君也文王臣也何以東西言之蓋紂繼世<pb n="49a"/>　有天下而暴虐无道邦國凌遲所存者位號也文王<lb/>
　身雖為臣而功徳已被天下故三分天下有其二以<lb/>
　歸之是有君民之徳故以鄰國稱之也夫牛者祭之<lb/>
　豐也禴者祭之薄也言紂雖在上以豐盛之祭殺大<lb/>
　牢以享于鬼神然无至誠馨徳充塞于前故神亦不<lb/>
　享文王雖以薄約之祭薦于鬼神然有至誠馨香之<lb/>
　德神則享之蓋以誠實受福也以是觀之人君在徳<lb/>
　不在物鬼神享徳不享味也象曰東鄰殺牛不如西<pb n="49b"/>　鄰之時者祭不以時而瀆其神雖豐不享祭得其時<lb/>
　雖甚薄約福斯受矣是以商紂雖盡物不如文王之<lb/>
　得時也實受其福吉大來也者言以至誠而享其福<lb/>
　祿則不惟慶及一時之身且將延及其來系故吉大<lb/>
　來也<lb/>
上六濡其首厲象曰濡其首厲何可乆也<lb/>
　義曰物盛則衰治極必亂理之常也上六處既濟之<lb/>
　終位在一卦之外以柔乘剛居物之上其道窮極至<pb n="50a"/>　于衰亂也故天下之事傾敗而不能支如涉險而濡<lb/>
　溺其首是危厲之極也皆由治不思亂安不慮危以<lb/>
　至窮極而反于未濟也象曰濡其首厲何可久者言<lb/>
　上六當既濟之終反于未濟至于濡沒其首危亡不<lb/>
　遠故當翻然而警惕然而改何可乆如此乎故曰何<lb/>
　可久也<lb/>
　　　未濟<lb/>
䷿<hi>坎下離上</hi>未濟亨小狐汔濟濡其尾无攸利<pb n="50b"/>　義曰按序卦云物不可窮也故受之以未濟終焉葢<lb/>
　言既濟之後在上者不能持盈守成以至窮極而无<lb/>
　所通濟故以此次于既濟也此卦自既濟上六而來<lb/>
　明天下之事既濟之後治平已久人心怠忽恃安而<lb/>
　不思其危恃治而不思其亂逸樂不已亂所由生是<lb/>
　以濡其首反既濟而為未濟也謂之未濟者是天下<lb/>
　法度敗壞教化不興故曰未濟亨者聖賢君子當是<lb/>
　時欲復有所濟使民心之安教化之興宜以仁義之<pb n="51a"/>　道拯救之是必先正其身然後正朝廷朝廷正然後<lb/>
　正天下必使天下人民事物各得其濟而獲亨通也<lb/>
　小狐汔濟濡其尾无攸利者汔者幾也狐之性善涉<lb/>
　水者也然以小者渡之雖幾至于濟然勢力微小必<lb/>
　至濡溺其尾也以人事言之猶天下未濟欲興太平<lb/>
　之功欲拯天下之難必藉大才大徳聖賢之人與之<lb/>
　戮力同心一志畢慮不顧險阻之在前奮然往而濟<lb/>
　之則可以立大勲圖大業拔天下於困厄出天下于<pb n="51b"/>　水火也苟以小才小徳位卑勢寡之人當之欲濟天<lb/>
　下之險阻是猶小狐之涉淵水雖僅至于濟不免濡<lb/>
　溺无所利于拯難也<lb/>
彖曰未濟亨柔得中也小狐汔濟未出中也濡其尾无<lb/>
攸利不續終也雖不當位剛柔應也<lb/>
　義曰柔謂六五也言未濟之所由來者以居上者所<lb/>
　為有過不得中道所以然也今六五能以柔順之質<lb/>
　履大中之位委任九二剛明之臣與之同心竭力共<pb n="52a"/>　濟天下之事所以獲其亨通也小狐汔濟未出中也<lb/>
　者下坎為險以狐之小者往涉于水其力微弱未必<lb/>
　能濟猶以小才涼徳之人欲濟險涉難必不能出險<lb/>
　難之中矣濡其尾无攸利不續終者小狐之涉水雖<lb/>
　幾及其濟然以力弱不能自奮故致濡尾不能終濟<lb/>
　也亦如人之濟難其勢弱其才薄終无餘力以拯民<lb/>
　于塗炭不能卒有所成故曰不續終也雖不當位剛<lb/>
　柔應者言九二九四以陽居陰六三六五以陰居陽<pb n="52b"/>　所處皆不當位位雖不當然上下二體剛柔相應施<lb/>
　之人事猶君臣同心戮力而相應則可以共濟天下<lb/>
　也<lb/>
象曰火在水上未濟君子以慎辨物居方<lb/>
　義曰夫水火相資然後能濟于物故曰既濟今此二<lb/>
　體火上水下火自炎上水自就下水火相戾而不能<lb/>
　相資是以有未濟之象君子因此之象則當精審其<lb/>
　事明辨于物使各居其方皆遂其所則賢為賢愚為<pb n="53a"/>　愚貴貴賤賤法度昭明各安其分不相踰越蓋取諸<lb/>
　水下火上之義也<lb/>
初六濡其尾吝象曰濡其尾亦不知極也<lb/>
　義曰欲濟天下之險難拔生靈于水火者非大才大<lb/>
　徳之君子有可致之資可致之勢固不能也今初六<lb/>
　以柔弱之質居一卦之下處坎險之底且欲拯天下<lb/>
　之難除天下之害謂不量力不度徳反自取禍于躬<lb/>
　以至濡溺其尾也夫以薄才當未濟之時求安其身<pb n="53b"/>　猶未知其可也況欲濟天下乎故彖曰小狐汔濟濡<lb/>
　其尾言力不能濟反自罹其害誠可鄙吝也象曰濡<lb/>
　其尾亦不知極者言初所以濡溺其尾蓋不量已才<lb/>
　分而不知道之極也<lb/>
九二曵其輪貞吉象曰九二貞吉中以行正也<lb/>
　義曰夫欲泰天下之否解天下之蹇非剛明才徳之<lb/>
　君子未知其可也今九二以剛明之才徳居大中之<lb/>
　位雖未出于坎險然所應在五五又以柔順之道信<pb n="54a"/>　任于己與已同心戮力往拯天下之危經綸當世之<lb/>
　治以勞賚安定天下之民雖搖曵其輪盡力而退固<lb/>
　无咎也貞吉者為其以陽居陰所處非正然已有濟<lb/>
　難之力苟能用大中之道由大正而行則吉可知矣<lb/>
　象曰九二貞吉中以行正者言二本非正以其有正<lb/>
　中之徳可以行正道而獲吉也<lb/>
六三未濟征凶利涉大川象曰未濟征凶位不當也<lb/>
　義曰六三以陰居陽又在坎險之極是不正懦弱之<pb n="54b"/>　人也以不正懦弱之人身在坎險欲拯天下之患難<lb/>
　濟天下之未濟如之何其可乎身且不正反欲進救<lb/>
　天下是窮凶之道也然云利涉大川者蓋六三下近<lb/>
　九二剛明中正之人上比九四興衰撥亂之臣處二<lb/>
　四之間而能依附之則可以獲安而不至溺身于險<lb/>
　難故曰利涉大川也<lb/>
九四貞吉悔亾震用伐鬼方三年有賞于大國象曰貞<lb/>
吉悔亡志行也<pb n="55a"/>　義曰九四出坎險之中居離之位是有剛陽之才然<lb/>
　以陽居陰所履不正是以有悔苟能守正而上承六<lb/>
　五之君竭力盡心以附順于上以興天下之衰則悔<lb/>
　可亡故曰貞吉悔亡震用伐鬼方三年有賞于大國<lb/>
　者震謂威震也當未濟之世風俗久漓典章久墜紀<lb/>
　綱乆闕而九四有剛明之才又居離明之位是能用<lb/>
　其威震興師動衆亦須三年然後有功使復于既濟<lb/>
　故聖人重其酬功報勞以大國而賞之所以寵其成<pb n="55b"/>　績也然按既濟之卦在九三亦言伐鬼方而曰髙宗<lb/>
　此但言震用者蓋既濟九三有中興之象此九四則<lb/>
　興衰之臣也象曰貞吉悔亡志行也者言九四已出<lb/>
　險難志欲安濟于天下故能以剛明之才徳大正之<lb/>
　道施行其救難之志也<lb/>
六五貞吉无悔君子之光有孚吉象曰君子之光其暉<lb/>
吉也<lb/>
　義曰六五以柔順位于至尊未濟之主也然以陰居<pb n="56a"/>　陽本亦有悔故必守正然後得吉而无悔也君子之<lb/>
　光也者以柔順文明之道所行得中且下應九二剛<lb/>
　明之臣與之同心戮力一志畢慮與天下興利除害<lb/>
　致天下于既濟是君子光顯之徳也有孚吉者言六<lb/>
　五以柔順之質委任九二剛明之臣與之共治天下<lb/>
　當絶疑忌之心以信相待則興治之功畢而終獲其<lb/>
　吉也象曰君子之光其暉吉者六五之君能以柔接<lb/>
　物以信遇臣興天下之治是君子光暉之用无所不<pb n="56b"/>　至而獲其吉也<lb/>
上九有孚于飲酒无咎濡其首有孚失是象曰飲酒濡<lb/>
首亦不知節也<lb/>
　義曰夫六五柔順之主能下接九二剛明之臣使既<lb/>
　濟之道已成至于上九則綱紀已振教化已洽法令<lb/>
　已備故已可以无為而治不勞聰明委信于臣而飲<lb/>
　食宴樂以相和悦所以无咎也濡其首有孚失是者<lb/>
　夫安不可恃樂不可極任臣不可以不察如是則有<pb n="57a"/>　苟簡敗壞浸潤之禍至于濡溺其首蓋失其所信之<lb/>
　道取不節之嗟故曰有孚失是此聖人深戒之辭也<lb/>
　<lb/>
　<lb/>
　<lb/>
　<lb/>
　<lb/>
　<pb n="57b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義卷十<lb/>
</p>

  </div>
            <div>
                <head>周易口義</head>
    <p>
<pb n="1a"/>欽定四庫全書<lb/>
　周易口義　　　　　　　宋　胡瑗　撰<lb/>
　　繋辭上<lb/>
　周易言繋辭者按周易始于伏羲畫為八卦至于文王<lb/>
　定為六爻演為六十四卦又作卦下之彖辭以解釋一<lb/>
　卦之義曲盡天地之道總包萬事之冝而又周公作其<lb/>
　爻辭以釋逐爻之義然而聖人作卦其道至大以至纎<lb/>
　至悉之事无不備載雖有爻彖之辭以解釋之然其辭<pb n="1b"/>　義深逺其理精微至淵至奥不可以易曉則于常常之<lb/>
　人固難知矣是故孔子復作十翼以釋之欲使後世之<lb/>
　人可以達聖人之淵奥知聖人之行事也所謂十翼之<lb/>
　名者曰上彖下彖大象小象文言上繋下繋説卦序卦<lb/>
　雜卦凡此十翼以釋六十四卦之義上下彖以解文王<lb/>
　卦下之辭大象以釋一卦之名義小象分于六爻之下以<lb/>
　解周公之爻辭文言以文釋乾坤二卦之理此繋辭以<lb/>
　統言天地之淵奥人事之終始説卦以陳説八卦之徳<pb n="2a"/>　業序卦以序六十四之次叙雜卦以辨衆卦之錯雜此<lb/>
　上繋是夫子十翼之中第六翼自天尊地卑而下至篇<lb/>
　末分十一章各列于後今隨文而解之然按先儒周氏<lb/>
　云上繋辭凡十二章自天尊地卑為一章聖人設卦觀<lb/>
　象為二章彖者言乎其象為第三章精氣為物為第四<lb/>
　章顯諸仁藏諸用為第五章聖人有以見天下之賾為<lb/>
　第六章初六藉用白茅為第七章大衍之數為第八章<lb/>
　子曰知變化之道為第九章天一地二為第十章是故<pb n="2b"/>　易有聖人為第十一章子曰書不盡言為第十二章<lb/>
　虞飜分一章以大衍之數并知變化之道共為一章<lb/>
　取之然分義之段數未盡意隨文而别解之然繋辭<lb/>
　有二説是聖人繋屬其辭于爻卦之下故此篇第六<lb/>
　章云繋辭焉以斷其吉凶第十二章云繋辭焉以盡<lb/>
　其言是繋者取其繋屬其辭于卦下故謂之繋辭也<lb/>
天尊地卑乾坤定矣<lb/>
　義曰此言天地之道者也自此乾坤定矣而下至天<pb n="3a"/>　下之理得而成位乎其中矣為一章以釋聖人法天<lb/>
　地之義也夫易之所始始於天地天地之判混元廓<lb/>
　開而萬物之情皆生于其間既萬物之情皆生于其<lb/>
　間是故聖人仰以觀于天文俯以察于地理于是畫<lb/>
　為八卦以類萬物之情以盡天地之道人事之理以<lb/>
　盡乾坤水火風雷山澤之象是易之卦始於天地者<lb/>
　也然則天尊地卑者何也夫天是純陽之氣積於上<lb/>
　而為尊地以積隂之氣居於下而為卑剛陽居上而<pb n="3b"/>　有尊髙之象柔隂居下而有卑下之分二氣始交分<lb/>
　為剛柔是以交錯以至生成萬物覆載萬物大无不<lb/>
　包細无不有其形状故天地為乾坤之象乾坤為天<lb/>
　地之用天地尊卑既分則乾坤之位因而可以制定<lb/>
　也然則首言天地尊卑者葢萬事之理萬品之類皆<lb/>
　自乾坤為始故先言天地尊卑也<lb/>
卑髙以陳貴賤位矣<lb/>
　義曰卑者謂地體卑下高者謂天體高上夫天地卑<pb n="4a"/>　高既定則人事萬物之情皆在其中故六十四卦三<lb/>
　百八十四爻各有貴賤高卑之位是以君臣父子夫<lb/>
　婦長幼皆有其分位矣若卑不處卑高不處高上下<lb/>
　錯亂則貴賤尊卑君臣父子夫婦長幼不得其序夫<lb/>
　如是无髙卑之分位矣故此貴賤之分皆自髙卑之<lb/>
　位既陳然後從而定矣<lb/>
動静有常剛柔斷矣<lb/>
　義曰夫天以剛陽居於上則為動地以柔隂居於下<pb n="4b"/>　則為静天地之道生成萬物各有常度動而有常則<lb/>
　為剛静而有常則為柔動静既有常分生成各有常<lb/>
　理則剛柔可以斷矣以人事言之夫君以剛徳居於<lb/>
　上為動臣以柔道居於下為静君出其令而臣行之<lb/>
　臣納其善而君聽之君臣動静既有常理則剛柔之<lb/>
　分可以斷矣若動而不常則剛道不成静而不常則<lb/>
　柔道不立夫如是則剛柔不可以斷定也然則此經<lb/>
　雖論天地之性然亦兼總萬物之動静也<pb n="5a"/>方以類聚物以羣分吉凶生矣<lb/>
　義曰此已下言聖人法天地之象也方者道也天君<lb/>
　子之人同道而齊術道同於已者則相推而類聚之<lb/>
　君子則以君子為朋偶小人則以小人為類黨為士<lb/>
　者則以士為同道為濃者則以農為族黨為工者則<lb/>
　以工為同道為商者則以商為類聚是皆以同道為<lb/>
　之共處各隨其類族矣物以羣分者上既言君子小<lb/>
　人各從其類此又言萬品之物亦各以其羣類而為<pb n="5b"/>　黨也至如飛者則以飛者為羣走者則以走者為羣<lb/>
　以至昆蟲草木巖穴之物各從其羣各從其分也吉<lb/>
　凶生矣者夫上言方以類聚物以羣分此言吉凶生<lb/>
　矣者何哉夫吉凶生於異類善惡由夫影響同逍齊<lb/>
　術者則為吉非其類者則為凶若君子同於君子之<lb/>
　人則吉小人入於君子之黨則凶是吉凶之道生於<lb/>
　非類无所分别若平其所趣則凶是以生焉若順其<lb/>
　所同則吉是以生焉是吉凶之道生於非類者也<pb n="6a"/>在天成象在地成形變化見矣<lb/>
　義曰象謂日月星辰也形謂山川草木也夫天以剛<lb/>
　陽之氣居於上而生物地以柔隂之氣在於下而承<lb/>
　天在於天者則為日月星辰之象在於地者則為草<lb/>
　木山川之形是天地之道生成之理自然而然也變<lb/>
　化見矣者上既言在天成象在地成形此復言變化<lb/>
　見矣者何哉葢天地之道生成之理有全體而化者<lb/>
　有久大而化者有驟然而化者千變萬化皆有形象<pb n="6b"/>　而人莫能究其實但知其自然而然也<lb/>
是故剛柔相摩八卦相盪<lb/>
　義曰此已下明天地隂陽相推盪之事也夫天本在<lb/>
　上地本在下及夫天氣下降地氣上騰陽極則變而<lb/>
　為隂隂極則反而為陽陽剛而隂柔隂消而陽伏剛<lb/>
　柔互相切摩更相變化然後萬物之理得矣夫八卦<lb/>
　之始本於天地剛柔二體法於隂陽剛則為陽爻柔<lb/>
　則為隂位爻位相錯雜然後以成八卦推盪於天地<pb n="7a"/>　之間若十一月一陽生而推去一隂五月一隂生而<lb/>
　推去一陽是八卦相推盪於天地之間所以成於六<lb/>
　十四卦也<lb/>
鼓之以雷霆潤之以風雨<lb/>
　義曰鼓者動也雷者隂陽二氣相激搏則其聲為雷<lb/>
　霆者怒雷則謂之霆風所以生萬物雨所以潤動植<lb/>
　也此至一寒一暑重明上文變化見矣及剛柔相摩<lb/>
　八卦相盪之事也夫天地二氣相盪而成八卦之象<pb n="7b"/>　相推而成萬事之理又鼓之以震雷離電滋潤以巽<lb/>
　風坎雨使天下之物无不遂其性者天地之道也然<lb/>
　而風亦言其潤者葢風者是生成之氣能滋生於萬<lb/>
　物故亦言其潤也<lb/>
日月運行一寒一暑<lb/>
　義曰日者太陽之精月者太隂之精寒者是純隂之<lb/>
　氣暑者是純陽之氣也夫天地之道生成萬物既鼓<lb/>
　動以雷霆又滋潤以風雨以日而煦育之以月而照<pb n="8a"/>　臨之及夫日月運行以成晝夜以成寒暑之候以盡<lb/>
　生成之功者天地之道也然而直云震巽離坎不云<lb/>
　乾坤艮兊者葢乾坤之道上下備言艮兊非鼓動運<lb/>
　行之體故不言之其實亦雷電風雨出於山澤故亦<lb/>
　兼包其義焉<lb/>
乾道成男坤道成女<lb/>
　義曰道者自然而生也此言乾坤之道也夫天以純<lb/>
　陽在上故為乾地以純隂在下故為坤乾主乎剛健<pb n="8b"/>　坤主夫柔順乾自然而為男則為君為父為長為上<lb/>
　坤自然而為女則為臣為子為婦為少乾居於上則<lb/>
　為尊坤居於下則為卑二氣交感以生萬物故有男<lb/>
　女之象然則坤必言成者葢乾因隂而得為男坤因<lb/>
　陽而得為女故言成也<lb/>
乾知大始<lb/>
　義曰大始者是隂陽始判萬物未生之時也乾者天<lb/>
　之用也夫乾以天陽之氣在於上故萬物莫不始其<pb n="9a"/>　氣而生莫不假其氣而成得其生者春英夏華秋實<lb/>
　冬藏承其氣而成者則胎生卵化蠕飛動躍是乾知<lb/>
　大始起於无形而入於有形也<lb/>
坤作成物<lb/>
　義曰坤者是地之形也物者萬品之物也夫地以純<lb/>
　隂之氣在於下上承於天陽之氣以生萬物无所不<lb/>
　載无所不育是乾始於无形而坤能載之以作成萬<lb/>
　物之形状也然乾言知坤言作者蓋乾之生物起於<pb n="9b"/>　无形未有營作坤能承於天氣已成之物事可營為<lb/>
　故乾言知而坤言作也<lb/>
乾以易知坤以簡能<lb/>
　義曰夫乾之生物本於一氣其道簡略不言而四時<lb/>
　自行不勞而萬物自遂是自然而然者也坤以簡能<lb/>
　者夫坤之生物假天之氣其道亦簡略其用省黙而<lb/>
　已不假煩勞而物自生不假施為而物自遂是自然<lb/>
　而然者也然則乾言易知坤言簡能者何也蓋乾體<pb n="10a"/>　在上坤道在下萬物始於无形而乾能知其時下降<lb/>
　而生之坤道在於下而能承陽之氣以作成萬物之<lb/>
　形状其道凝静不須煩勞故乾言易知坤言簡能也<lb/>
　若夫生成之道於物艱難則不為易知若於事煩勞<lb/>
　則不為簡能也<lb/>
易則易知簡則易從<lb/>
　義曰此復說上乾以易知也夫天之道寂然不見其<lb/>
　用杳然而不知其為及夫四時之代謝萬物之生殺<pb n="10b"/>　不待煩勞而自然者也夫人君居兆民之上為生靈<lb/>
　之主天下之事固不可以一言而盡也然而必當法<lb/>
　此乾道簡易之徳以總萬事之要目則天下之道亦<lb/>
　自然簡易而知也簡則易從者復解上坤以簡能也<lb/>
　夫地以純隂之氣上承於天以生萬物不在煩勞而<lb/>
　自然簡易天下之物各遂其性者也夫為臣之道為<lb/>
　國家之梁棟作士民之冠冕必當法此地道之簡易<lb/>
　承君之命宣君之化敷布於天下簡其萬事之要則<pb n="11a"/>　天下可易從矣<lb/>
易知則有親易從則有功<lb/>
　義曰此二句論聖賢法此乾坤簡易之理也親者親<lb/>
　比也言聖人法此天道簡其萬事之要不假繁冗屑<lb/>
　屑於治體惟在廣其仁義生成之道以及於天下昭<lb/>
　蘇萬有養育萬民夫如是則天下之人皆悅而親比<lb/>
　之也易從則有功者言人臣之道法此地道奉君之<lb/>
　命行君之事不在繁冗使天下之人於事易從不在<pb n="11b"/>　冗屑而其功易成也<lb/>
有親則可久<lb/>
　義曰此二句論人法乾坤久而益大也物既和親无<lb/>
　相殘害故可久也言聖人既能法天之生物順其萬<lb/>
　物之情成其至道之要施之无窮𫝊之萬世天下之<lb/>
　人既親比之久而不朽此聖人之道至大者也<lb/>
有功則可大<lb/>
　義曰事業有功則積漸可大此言為臣之道既能法<pb n="12a"/>　地之道承事其君以成其功業至大至廣使人易從<lb/>
可久則賢人之徳<lb/>
　義曰夫天之所以覆而不知所以覆之義地之所以<lb/>
　載而不知所以載之理浩浩然其神之所為者天地<lb/>
　之功也聖人顯諸仁藏諸用若日月之照臨而不知<lb/>
　照臨之迹者聖人之功也然聖人之操心積慮法天<lb/>
　地簡易之徳以生養天下使天下之人不可名状以<lb/>
　成其徳也<pb n="12b"/>可大則賢人之業<lb/>
　義曰此言賢人之分則見所為之迹也夫為臣之道<lb/>
　既能法地之簡易以成久大之功業垂之萬世而不<lb/>
　朽此賢人之業也然則此聖人言徳為臣者言業何<lb/>
　也葢聖人代天理物法天行事施其徳澤以滋生於<lb/>
　天下順其物情以至昆蟲草木皆蒙其澤无所不燭<lb/>
　故其功不可以形状如天之无不覆如地之无不載<lb/>
　故稱曰徳為臣之道法地之理以承君之命行君之<pb n="13a"/>　事執其柔順之道順從於人以成其功然出一令行<lb/>
　一事皆稟君上之命而可以形状故謂之業也然此<lb/>
　不言聖人而言賢人者何也此聖人垂教之法也言<lb/>
　賢人亦可以法天之簡易而行事以生成於天下恐<lb/>
　後世之人止謂聖人可以法天之行事故不言聖人<lb/>
　而言賢人也且賢人尚可法之則聖人固可知也<lb/>
易簡而天下之理得矣<lb/>
　義曰言聖人既能從其簡易不在煩勞發號施令廣<pb n="13b"/>　布徳澤以成天下之功使天下之人天下之物長幼<lb/>
　上下尊卑貴賤各得其分如此則天下无為而治聖<lb/>
　人之理得矣<lb/>
天下之理得而成位乎其中矣<lb/>
　義曰言聖人既能順其簡易之道順其萬事之理使<lb/>
　君臣父子夫婦長幼各得其序則天地之位皆由此<lb/>
　矣<lb/>
聖人設卦觀象<pb n="14a"/>　義曰此已下至自天祐之為一章上既言易之所起<lb/>
　始於乾坤故首言天地之道然天地始判而萬物之<lb/>
　情已在其間故易之所始因萬物之情而作故曰易<lb/>
　始於天地此又言聖人設六十四卦之事夫天地既<lb/>
　判而萬物之情已見於其間是故聖人仰則觀象於<lb/>
　天俯則觀法於地揆人事之理盡萬物之情乾坤水<lb/>
　火風雷山澤之象設為六十四卦以通天地鬼神之<lb/>
　情状以為萬世之法也<pb n="14b"/>繋辭焉而明吉凶<lb/>
　義曰六十四卦既設其道至大其理至深聖人若不<lb/>
　繋之以辭散於諸爻之下則後世之人不能曉聖人<lb/>
　設卦之意也然則卦爻之中有剛有柔分隂分陽隂<lb/>
　陽相推盪於其間則有凶有吉有失有得故六爻之<lb/>
　下皆繋屬其辭得其正者則其辭吉失其處者則其<lb/>
　辭凶<lb/>
剛柔相推而生變化<pb n="15a"/>　義曰此已下言天地人事之理也夫天地既判剛柔<lb/>
　二氣互相推盪以生成萬物有全體而化者有漸而<lb/>
　化者有胎而生者有卵而化者千變萬化自然而然<lb/>
　皆由剛柔之氣互相推盪以成變化也如乾之初九<lb/>
　交於坤之初六其卦為震<lb/>
是故吉凶者失得之象也<lb/>
　義曰此總明諸卦象不同之事也夫吉凶生於非類<lb/>
　悔吝生於動静故六十四卦三百八十四爻有剛有<pb n="15b"/>　柔有正有不正若辭之吉者是得之象也辭之凶者<lb/>
　是失之象也合於道而不失其正者為吉不合於道<lb/>
　悖於其理者為凶是吉凶者失得之象也然觀六十<lb/>
　四卦之中言吉凶者義有數等或吉凶之事據文可<lb/>
　知或不須明言吉凶而吉凶自見若乾之九五飛龍<lb/>
　在天尋文考義是吉可知也故不須云吉也若剝之<lb/>
　不利攸徃離之九四突如其來如焚如死如之屬據<lb/>
　其文辭其凶可見故不言凶也亦有爻處吉凶之際<pb n="16a"/>　吉凶未定行善則吉行惡則凶若乾之九三君子終<lb/>
　日乾乾夕惕若厲无咎若屯之六二屯如邅如乗馬<lb/>
　班如匪冦婚媾女子貞不字十年乃字是吉凶未定<lb/>
　故不言吉凶也有直言吉者若坤之六五黄裳元吉<lb/>
　以隂居尊嫌其不吉故直言其吉有直言其凶者若<lb/>
　剝之初六剝牀以足蔑貞凶若有一卦之内或有一<lb/>
　爻之中得失相形須言吉凶若大過九三棟橈凶九<lb/>
　四棟隆吉是一卦相形也屯之九五屯其膏小貞吉<pb n="16b"/>　大貞凶是一爻相形也亦有一事相形終始有異若<lb/>
　訟卦有孚窒惕中吉終凶有有咎而能改之者若豫<lb/>
　之上六曰冥豫成有渝无咎<lb/>
悔吝者憂虞之象也<lb/>
　義曰事之小小己過其意有可追悔者曰悔事之㣲<lb/>
　小可為鄙吝者曰吝夫人始於得失微小之事雖不<lb/>
　至於大咎然亦當憂虞思慮之不可謂之微小不思<lb/>
　之故事之小者必至於大惡之漸者必至於著惡積<pb n="17a"/>　而不可掩罪大而不可解者皆自細微以成之也故<lb/>
　易中所言吉凶者是得失之象言悔吝者是憂虞之<lb/>
　象也<lb/>
變化者進退之象也<lb/>
　義曰夫物之生有全體而化者有漸而變者此皆是<lb/>
　進退之象也夫進退之象有盛衰之理生死之道吉<lb/>
　凶之驗皆自於盛衰故來則為盛徃則為衰故六爻<lb/>
　之中有剛有柔或從始而上進或居終而倒退徃來<pb n="17b"/>　不窮互相推盪以成進退之象也若乾之上九言亢<lb/>
　龍有悔復之初九言不逺復无祗悔元吉<lb/>
剛柔者晝夜之象也<lb/>
　義曰夫聖人設卦分其剛柔以明人事之要以盡萬<lb/>
　物之宜剛則為陽為明為晝柔則為隂為幽為夜剛<lb/>
　柔相推以成晝夜幽明之理變通之道以成吉凶悔<lb/>
　吝憂虞之象也故總言之也然推觀其上文始總言<lb/>
　繋辭焉而明吉凶剛柔相推而生變化此又别言吉<pb n="18a"/>　凶者失得之象悔吝者憂虞之象變化者進退之象<lb/>
　剛柔者晝夜之象者何也蓋吉凶悔吝失得晝夜之<lb/>
　象皆由剛柔相推盪而致者故得失有重輕變化有<lb/>
　小大合之則同分之則異故始云剛柔相推而生變<lb/>
　化不云晝夜者是總變化而言也上文云吉凶者失<lb/>
　得之象下文又云悔吝者憂虞之象者蓋吉凶之事<lb/>
　皆由得失而成得失之本皆由悔吝而成悔吝之本<lb/>
　皆由憂虞而有也<pb n="18b"/>六爻之動三極之道也<lb/>
　此復明變化進退之義也夫易卦之中則有六爻故<lb/>
　下二爻以象地中二爻以象人上二爻以象天是六<lb/>
　爻之中三才之道畢矣然六爻之道有變有動有凶<lb/>
　有吉有得有失若動而合于道則為吉動而悖於事<lb/>
　則為凶是六爻之動互相推盪則是天地人三才窮<lb/>
　極之事故有吉凶悔吝得失變化之道也<lb/>
是故君子所居而安者易之序也<pb n="19a"/>　自此已下言君子觀聖人設卦作易之意以為修身<lb/>
　之法也夫易卦之中有凶有吉有否有泰有悔有吝<lb/>
　有變有化有得有失有剛有柔夫君子之人觀此剛<lb/>
　柔變化吉凶得失悔吝憂虞之象知其易之以序以<lb/>
　修其身以行其事以之居處進退不惟尊卑貴賤貧<lb/>
　困之間皆得以安止也至如乾之初九言潛龍勿用<lb/>
　是言君子之人可隠則當隠也九二則言見龍在田<lb/>
　是言君子之人可進則當進之又如居泰之時則君<pb n="19b"/>　子可引類而進於朝居否之世則有否塞不通之象<lb/>
　居於家人則行治家之法居旅之時則為行旅之事<lb/>
　如此之類皆是用得其時不失其道不惟尊卑貴賤<lb/>
　貧困窮極安處進退之間皆可行之是易之序也<lb/>
所樂而玩者爻之辭也<lb/>
　義曰夫君子之人既能知易之以序以為居處之術<lb/>
　又當樂玩其六爻之辭夫六爻之辭有凶有吉有否<lb/>
　有泰有得有失皆隨時而變通是故君子之人必當<pb n="20a"/>　愛樂而躭玩之見其善則思齊其事見其惡則思懼<lb/>
　而改趣其治而去其亂向其安而舍其危以至吉凶<lb/>
　之事悔吝之道至纖至悉无不備於爻辭之間故君<lb/>
　子所樂而玩者爻之辭也<lb/>
是故君子居則觀其象而玩其辭<lb/>
　義曰夫爻卦之間有凶有吉有失有得君子之人故<lb/>
　當居處之間觀其設卦之象明其萬事之理以躭樂<lb/>
　六爻之辭以知事之吉凶明其事之得失以至死生<pb n="20b"/>　之道變通之理則无咎過之事<lb/>
動則觀其變而玩其占<lb/>
　義曰夫易以變而為占自六爻之中皆變而為占故<lb/>
　古者取其蓍草之數隨其變而占之以明休咎之事<lb/>
　以究鬼神之奥故君子若觀此六爻之變凡於動静<lb/>
　興作之間必知其休咎之驗矣<lb/>
是以自天祐之吉无不利<lb/>
　義曰言君子之人既能居則觀其辭動則玩其占以<pb n="21a"/>　奉順易象則身无有凶害如此則自上天之所祐助<lb/>
　鬼神之所協吉何所不利也<lb/>
彖者言乎象者也<lb/>
　義曰疏以為自此至死生之說為一章則非也今觀<lb/>
　其文辭當從辭也者各指其所之為一段自易與天<lb/>
　地凖而下至盛徳大業為一章是也彖者言乎象者<lb/>
　也自此以下至辭也者各指其所之為一章上章既<lb/>
　言吉凶悔吝聖人設卦繋辭之義細意未盡此復言<pb n="21b"/>　文王作彖分於諸卦之下以釋一卦之義雖然有周<lb/>
　公爻辭散於諸爻之下然文王之彖其義淵深孔子<lb/>
　復作彖辭以解之彖者總論一卦之象如乾之彖元<lb/>
　亨利貞曰大哉乾元坤元亨曰至哉坤元屯元亨曰<lb/>
　屯剛柔始交而難生蒙亨曰蒙山下有險是皆解一<lb/>
　卦之辭也故曰象者言乎其象也<lb/>
爻者言乎變者也<lb/>
　義曰夫六爻之設内外二體有變有動有凶有吉各<pb n="22a"/>　隨時而變改之然文王之作彖辭以釋一卦之象然<lb/>
　其義亦有未盡周公復作爻辭散於諸爻之下總人<lb/>
　事之要道明萬事之吉凶隨其爻而通變之各順其用<lb/>
吉凶者言乎其失得也<lb/>
　義曰夫爻象之設有凶有吉有剛有柔若陽居陰位<lb/>
　則不得其正或陰居陽位則或失其常或近而不相<lb/>
　得或逺而有所比合於道者則吉乖於道者則凶故吉<lb/>
　凶之端失得之義盡在於爻辭之間矣上文吉凶者<pb n="22b"/>　失得之象也<lb/>
悔吝者言乎其小疵也<lb/>
　義曰疵者病也夫人禍發於細㣲姦生於隱暗事有<lb/>
　至小而可以追悔者行有至微而可以鄙吝者故當<lb/>
　憂慮而戒慎之夫小惡不改以至於大惡小善不積<lb/>
　以至於大凶至乎鄙吝之道皆由微小而生也故君<lb/>
　子之人觀此爻象之辭則知動静之理積其小善以<lb/>
　成於大善積其小惡以至於大惡捨其失而處其得<pb n="23a"/>　悖其凶而從其吉故悔吝之來皆由微小而至矣<lb/>
无咎者善補過也<lb/>
　義曰夫人所以有咎者蓋由操心積慮過為其事小<lb/>
　惡不改以成乎大惡小過不防以至乎大過所以有<lb/>
　咎如噬嗑上九屨校滅趾之類是也此言无咎者蓋<lb/>
　言人之有失者善能自改之故六爻之中有能改過<lb/>
　而无咎者若豫之上六曰冥豫成有渝无咎隨之初<lb/>
　九曰官有渝貞吉從正則吉也<pb n="23b"/>是故列貴賤者存乎位<lb/>
　義曰位者即六爻之位夫一卦之中凡有六爻分其<lb/>
　上下有尊有卑有小有大若九五則言君位九三則<lb/>
　言臣位是尊卑大小各有其分則貴賤之位從而定<lb/>
　矣<lb/>
齊小大者存乎卦<lb/>
　義曰夫陽主剛明而有生成之徳故其徳大陰主柔<lb/>
　順而有消剥之行故其徳小故六十四卦皆本陰陽<pb n="24a"/>　剛柔之理以定其位也故有大有小君子必當明<lb/>
　辨之至如乾之與坤泰之與否損之與益小過與大過既<lb/>
　濟與未濟是皆所用不同有小有大各隨時而用之也<lb/>
辨吉凶者存乎辭<lb/>
　義曰辭者卦爻之下所繋之言辭也夫六十四卦有<lb/>
　陽居陽位陰居陰位有以陽居陰位者有以陰居陽<lb/>
　位者有以臣居君位者有以君居臣位者如此之爻<lb/>
　位多矣聖人若不繋之辭則凶吉无由見矣至如比之六二<pb n="24b"/>　居得其正則其辭曰比之自内貞吉小畜之初九以陽<lb/>
　居陽則其辭曰復自道何其咎吉隨之九四以陽居<lb/>
　隂則其辭曰隨有獲貞凶觀之初六以隂居陽則其<lb/>
　辭曰童觀小人无咎君子吝噬嗑之上九以陽居隂<lb/>
　曰何校滅耳凶是吉凶之文皆在於所繋之辭也君<lb/>
　子之人若明辨吉凶之事觀其辭則可知矣<lb/>
憂悔吝者存乎介<lb/>
　義曰介者纎介也悔吝者小疵病也夫人小惡不改<pb n="25a"/>　以成於大惡小疵不補以成於大疵勿謂小善无益<lb/>
　而不為勿謂小惡无傷而弗去及夫惡積而不可揜<lb/>
　罪大而不可觧以至何校滅耳喪身夷族然後悔之<lb/>
　亦其晚矣故聖人凡小疵病鄙吝之事必先憂虞之<lb/>
　所以獲其无咎也然則萬事之理皆始自纖芥故聖<lb/>
　人豫防之故坤卦曰履霜堅氷者則聖人教人防微<lb/>
　杜漸之深戒也<lb/>
震无咎者存乎悔<pb n="25b"/>　義曰震者動也悔者過也夫人所以舉動而无咎者<lb/>
　蓋有剛明之才有至正之徳知其吉凶之道明其得<lb/>
　失之迹事之小疵者預憂虞之事之将失者心改悔<lb/>
　之所以舉動而无咎者蓋存乎悔也<lb/>
是故卦有小大辭有險易<lb/>
　義曰其道光明則謂之大其道消散謂之小夫六十<lb/>
　四卦之設有大有小有通有塞故六爻之中有變有<lb/>
　動有險有易若履得其正居得其中行事无過則卦<pb n="26a"/>　爻之下亦有和易之辭若履非其正居非其位行事<lb/>
　失其中則卦爻之下亦有險難之文至如居㤗之時<lb/>
　則言君子道長居否之時則言君子道消明夷之時<lb/>
　則言明有所傷大壮之時則言大者壮也以至吉凶<lb/>
　悔吝善與不善惡與不惡卦爻之下各繋其辭以明<lb/>
　之故上文所謂齊小大者存乎卦者是也<lb/>
辭也者各指其所之<lb/>
　義曰言六十四卦所繋之辭各指事而言也至如適<pb n="26b"/>　於泰卦則其辭和易適於蹇卦則其辭艱險適於謙<lb/>
　卦則其辭巽順適於離卦則其辭文明是各指其事<lb/>
　之所變而言也<lb/>
易與天地凖<lb/>
　義曰自此已下至鼔萬物而不與聖人同憂盛徳大<lb/>
　業至矣哉為一章上既言卦爻辭理之義此又廣明<lb/>
　易道深逺可以與天地相叅凖也夫天地之道福善禍<lb/>
　滛善者則祐助之惡者則傾覆之以至生成萬品之<pb n="27a"/>　物皆以簡易之道自然而然也夫易之道本始於天<lb/>
　地故六十四卦三百八十四爻所以統三才而妙萬<lb/>
　物也故爻之善者則其辭善爻之惡者則其辭惡得<lb/>
　其正者則其辭吉失其正者則其辭凶以至總包萬<lb/>
　事之理皆以簡易之道自然而然也是大易之道之<lb/>
　可以凖擬於天地也至乾以健而法天坤以順而法<lb/>
　地之類是也<lb/>
故能彌綸天地之道<pb n="27b"/>　義曰彌者縫也綸者經也言易道㣲妙包含萬象知<lb/>
　鬼神之情状明人事之終始上可以彌縫補合於天<lb/>
　道下可以經綸牽合於地理无所不載无所不備者<lb/>
　也<lb/>
仰以觀於天文俯以察於地理<lb/>
　義曰天文者則是日月星辰布設懸象成文章故稱<lb/>
　文也地理者則謂山川原隰高卑上下各有條理繁<lb/>
　盛於地故稱理也夫易之本始始於天地聖人仰以<pb n="28a"/>　觀於天文俯以察於地理揆萬物之情盡人事之理<lb/>
　以至纎至悉无所不包无所不備是易之道也<lb/>
是故知幽明之故原始反終故知死生之說<lb/>
　義曰幽者无形之謂也明者有形之義也明則為晝<lb/>
　為陽幽則為夜為隂夫聖人之作易本凖擬於天地<lb/>
　下總括於事物鬼神之情状吉凶之萌兆隂陽之運<lb/>
　動幽明之義理莫不統包於其間矣原始反終故知死<lb/>
　生之說者夫易道深逺知幽明之故以原究事物之<pb n="28b"/>　終始反復天人之本末萬物之榮枯四時之變化吉<lb/>
　凶之兆動静之理以至死生之說莫不知之<lb/>
精氣為物逰魂為變<lb/>
　義曰精氣者則為隂陽精靈之氣也氤氲積聚而為<lb/>
　萬物也遊魂者伸為物之積聚歸為分散之時則謂<lb/>
　遊魂夫天地之道隂陽之精氣萃聚而生萬物於萬<lb/>
　物之間受隂陽之精氣而靈者則為人人受隂陽之<lb/>
　精氣萃之於身則有耳目口鼻心知髮膚而為之體<pb n="29a"/>　魄也合於人身則謂之魂故口能言目能視耳能聽<lb/>
　心能思慮則謂之神故用思慮心知才能則謂之變<lb/>
　得精氣之多者則為神得精氣之少者則為魄及夫<lb/>
　思慮既久精神已倦心知已勞髮膚漸衰用之太過<lb/>
　及其死也體魄降於地骨肉斃於下精神散之於天<lb/>
　則為神體魄散之於下則為鬼是天地之精氣萃聚<lb/>
　於人身則為精神體魄矣故左氏載子産之言曰心<lb/>
　之精爽是謂魂魄魂魄去之何以能久是言凡人得<pb n="29b"/>　精氣之多者為神受精氣之少者為魄神魄萃之於<lb/>
　身久而必去則精氣歸於天則為神骨肉斃於下散<lb/>
　而无所之則為鬼又禮記祭義曰氣也者神之盛也<lb/>
　魄也者鬼之盛也合鬼與神教之至也衆生必死死必歸<lb/>
　土此之謂鬼骨肉斃於下隂於野土其氣發揚於上<lb/>
　為昭明焄蒿悽愴此百物之精也神之著也是言人<lb/>
　之生則精氣聚而為神死則骨肉散而為鬼而精魂<lb/>
　改變去形離體則為變化之道也<pb n="30a"/>是故知鬼神之情状<lb/>
　義曰鬼神者不疾而行不言而信視之弗見聽之弗<lb/>
　聞者鬼神之道也夫鬼神之道本諸精氣體魄聚之<lb/>
　而生亦由骨肉體魄散之而有冥冥然不知其所在<lb/>
　聖人以其為无則曰不仁以其為有則曰不知其有<lb/>
　形状可覩哉然此言知其形状者蓋言易道至大通<lb/>
　於天地達於幽明不惟幽隠章顯之間而易道可以<lb/>
　見矣<pb n="30b"/>與天地相似故不違<lb/>
　義曰此已下言易道廣大盡生死之理幽明之故也<lb/>
　夫天地之道春生夏長秋殺冬藏包含萬彚无小无<lb/>
　大高者下者飛者走者莫不生育之故不可以一言<lb/>
　而盡也夫大易之道陽剛隂柔窮幽極逺總括萬事<lb/>
　從无入有至纎至悉莫不總明之故不可一言而盡<lb/>
　也推其本原大易之道皆聖人窮神盡性而作也上<lb/>
　則凖擬於天地下則包言于人物前乎天地則其道<pb n="31a"/>　不過後乎天地則其道不異中於天地之間則其道<lb/>
　若合符契而无違越是易之道與天地相似者也<lb/>
知周乎萬物而道濟天下故不過<lb/>
　義曰聖人无物不知是知周也天下皆養是道濟天<lb/>
　下也萬事皆得其宜是不過也夫聖人以仁知之徳<lb/>
　才能思慮周及萬物至於纎介之類皆蒙被之又以<lb/>
　仁義施及天下使萬品之物天下之人皆得其所皆<lb/>
　獲其濟而又所行之事合於大中无過无不及之事<pb n="31b"/>旁行而不流<lb/>
　義曰夫聖人中天下而立正南靣而居拂其己之私<lb/>
　邪去其已之阿黨所行之事中立而不倚正行而不<lb/>
　邪以天下為一家以萬民為一情凡所動作莫不會<lb/>
　合大中之道而行之此言旁行而不流者蓋言聖人<lb/>
　非善於一身以至正之徳上符於天下合於地中合<lb/>
　於人无私无枉无所不契雖旁行於天下之間亦无<lb/>
　私邪淫過流蕩之事所以然者蓋至公至正而致然<pb n="32a"/>　也<lb/>
樂天知命故不憂<lb/>
　義曰順天施化是樂天識物始終是知命夫聖人順<lb/>
　天施化識物始終以其不可改者天命也由是推測<lb/>
　天道以知己命至於富貴夀考貧賤夭折皆繋於天<lb/>
　是以心无憂恤雖在貧賤亦不為險詖之行雖在富<lb/>
　貴不為奢侈之心故孟子曰莫之為而為者天也莫<lb/>
　之致而至者命也是言人之性命之理死生之道皆<pb n="32b"/>　本於天固无可奈何然則富貴稟於天死生繋乎命<lb/>
　既无可奈何則宜順從於天道樂天而知命原始而<lb/>
　思終安静而居則无憂恤也<lb/>
安土敦乎仁故能愛<lb/>
　義曰安者静也愛者養也夫聖人稟天地之全性五<lb/>
　常之道皆出於中天下有一物不被其賜者若已内<lb/>
　於溝壑由是推己之性以觀天下之性推己之仁以<lb/>
　安天下之物使天下之人萬品之物皆安土而定居<pb n="33a"/>　矣人能安土物既遂性則父母兄弟親疎上下逓相<lb/>
　親睦而敦仁愛之心矣<lb/>
範圍天地之化而不過<lb/>
　義曰範謂模也圍謂周也過者違也夫聖人粹天地<lb/>
　之靈中天地而立觀天地之性然後正己之性觀天<lb/>
　地之情然後正己之情凡所行事皆模範於天地隂<lb/>
　陽之端至如樹木以時伐禽獸以時殺春夏則生育<lb/>
　之秋冬則肅殺之使物遂其性民安其所是範圍天<pb n="33b"/>　地之化而无過越也<lb/>
曲成萬物而不遺<lb/>
　義曰曲者曲屈委細而成就萬物也遺者棄也夫聖<lb/>
　人宅天下之廣居司萬物之性命模範天地以施化<lb/>
　輔相天地以保民雖事物之微昆蟲之細亦皆以仁<lb/>
　信屈曲而成就之至如綱罟以時不麛不卵是皆物<lb/>
　之微細而不遺棄也<lb/>
通乎晝夜之道而知<pb n="34a"/>　義曰通者无所不通之謂也書則為明為陽也夜則<lb/>
　為幽為隂也夫聖人得天之正性秀出於人上與天<lb/>
　地合其徳與日月合其明通曉隂陽之宜黙運鬼神<lb/>
　之奥雖晝夜之道幽明之理无所不知无所不曉至<lb/>
　如寒暑之代謝星晷之相旋隂陽之晦明風雨之凄<lb/>
　暴未有不先知之矣自此已上皆言神之所為精氣<lb/>
　為物逰魂為變之事聖人能極神盡慮推幽測隠无<lb/>
　所不知也<pb n="34b"/>故神无方而易无體<lb/>
　義曰神者隂陽不測幽微不可以測度故曰神无方<lb/>
　者不見所處運動不息是无方也易者即周易也无<lb/>
　體者唯變所適徃來不窮是无體也夫天地之道妙<lb/>
　用无門鬼神之道寂然无迹春生夏長藏徃知來故<lb/>
　不可以方隅而論之夫大易之道總括天地包含萬<lb/>
　象惟變所適道无常用既不可以象類索又不可以<lb/>
　形器求是亦不可以定體而論之也是大易之道與<pb n="35a"/>　天地之道相凖如鬼神之妙用也<lb/>
一隂一陽之謂道<lb/>
　義曰道者自然之謂也以數言之則謂之一以體言<lb/>
　之則謂之无以開物通務言之則謂之通以微妙不<lb/>
　測言之則謂之神以應機變化則謂之易總五常言<lb/>
　之則謂之道也上既言天地之神大易之道窮變盡<lb/>
　神妙用无方不可以方隅形體而求之此又言天地<lb/>
　生成之道夫獨陽不能自生獨隂不能自成是必隂<pb n="35b"/>　陽相須然後可以生成萬物故於冬至之日陽氣下<lb/>
　施散而為春夏以生成萬物以至洪者纎者髙者下<lb/>
　者皆遂其生以盈滿於天地之間然萬物既生不可<lb/>
　不成之故於夏至之日隂氣下施散而為秋冬以成<lb/>
　就萬物以至洪者纎者髙者下者皆遂其性以成就<lb/>
　於天地之間是一隂一陽互相推盪天覆而地載日照<lb/>
　而月臨所以謂之道也<lb/>
繼之者善也<pb n="36a"/>　義曰夫天地之道隂陽之功生成萬物千變萬化以<lb/>
　盈滿於天地之間使高者得其髙之分卑者得其卑<lb/>
　之理聖人得天地之全性繼天地生成之功以仁愛<lb/>
　天下之物以義宜天下之衆使居上者不陵於下在<lb/>
　下者不過其分是聖人繼天養物之功以為善行也<lb/>
　故乾卦曰元者善之長是言天以一元之氣為衆善<lb/>
　之長聖人繼其元善之功以理於物也<lb/>
成之者性也<pb n="36b"/>　義曰性者天所稟之性也天地之性寂然不動不知<lb/>
　所以然而然者天地之性也然而元善之氣受之於<lb/>
　人皆有善性至明而不昏至正而不邪至公而不私<lb/>
　聖人得天地之全性純而不雜剛而不暴喜則與天<lb/>
　下共喜怒則與天下共怒以仁愛天下之人以義宜<lb/>
　天下之物繼天下之善性以成就己之性既成就己<lb/>
　之性又成就萬物之性既成就萬物之性則於天地<lb/>
　之性可參矣是能繼天地之善者人之性也<pb n="37a"/>仁者見之謂之仁知者見之謂之知<lb/>
　義曰夫聖人得天性之全故五常之道无所不備賢<lb/>
　人得天性之偏故五常之道多所不備或厚於仁而<lb/>
　薄於義或厚於禮而薄於信是五常之性故不能如<lb/>
　聖人之兼也夫大易之道卦於伏羲重於文王爻辭<lb/>
　於周公是三聖人垂萬世法則之書其間寫天地水<lb/>
　火風雷山澤之象本凖擬於天地統鬼神之妙用惟<lb/>
　變所適量時制宜故不可一義而求之也若仁者見<pb n="37b"/>　之則知聖人之仁知者見之則知聖人之知是各資<lb/>
　其分而已矣<lb/>
百姓日用而不知故君子之道鮮矣<lb/>
　義曰夫聖人得天地之正性繼天地之行事故无所<lb/>
　不知无所不明賢人得天地之偏又可以仰及於聖<lb/>
　人之行事然聖人之道至深至奥賢人尚可以偏窺<lb/>
　之至於天下百姓常常之人得天性之少者故不可<lb/>
　以明聖人所行之事夫大易之道載聖人之行事包<pb n="38a"/>　乾坤之生育鬼神之妙用人道之終始无不備於其<lb/>
　間聖人體其用成其功業發見於天下則天下之人咸<lb/>
　戴而行之莫知所以然而然也然而聖人君子雖能<lb/>
　體易道以為用觀易道以施化然能悟君子之道者<lb/>
　亦鮮矣<lb/>
顯諸仁藏諸用<lb/>
　義曰上言神之所為此論易道之大與神功不異也<lb/>
　顯諸仁者言道之為體顯見仁功衣被萬物是其顯<pb n="38b"/>　也藏諸用者謂潛藏功用不使物知是藏諸用也夫<lb/>
　天地之道乾剛坤柔日臨月照春生夏長秋殺冬藏<lb/>
　使萬物緜緜而不絶者天地生成之仁也然不知天<lb/>
　地生成之用也夫聖人之道恩涵澤浸政漸仁煦薄<lb/>
　賦輕役恤孤軫貧使百姓安其土而不遷勸其功而<lb/>
　樂事者聖人生成之仁也然不知聖人生成之用也<lb/>
　夫大易之道寂然不見其體杳然不見其形以之悅<lb/>
　懌生民功業萬世施為徳澤則可以衣被萬物是顯<pb n="39a"/>　諸仁也及夫推究原本測度云為不見其迹是藏諸<lb/>
　用也是大易之與天地鬼神无以異也<lb/>
鼔萬物而不與聖人同憂<lb/>
　義曰夫天地之道以時而生以時而殺雷霆以鼔動<lb/>
　之風雨以滋潤之使萬物洪者纎者髙者下者皆遂<lb/>
　其性或萬物之中有夭折暴亡凶荒札瘥者皆任自<lb/>
　然之理不能憂恤之夫聖人代天牧民繼天之善以<lb/>
　仁義之道生成於天下物之夭折暴亡凶荒札瘥者<pb n="39b"/>　常如己内於溝壑之中是天地之道但能鼔舞於萬<lb/>
　物而不能憂恤於萬物也聖人能生成於萬物又能<lb/>
　憂恤於萬民也惜乎聖人所不得者天地之權也故<lb/>
　大易之道載天地生成之理而不能與聖人同憂也<lb/>
　老子曰天地之道氣猶槖籥以萬物為芻狗者此也<lb/>
盛徳大業至矣哉<lb/>
　義曰此已下至隂陽不測之謂神為一章此是十翼<lb/>
　之中第五章今注疏之說皆以謂顯諸仁藏諸用而<pb n="40a"/>　下至道義之門為一章今觀顯諸仁藏諸用鼔萬物<lb/>
　而不與聖人同憂三句皆言上文天地不測之事故<lb/>
　自此盛徳已下至隂陽不測之謂神為一章自夫易<lb/>
　廣矣大矣而下至易簡之善為一章盛德大業至矣哉<lb/>
　者夫天地之道无所不生无所不育以生成之功言之<lb/>
　其徳至廣而其功至大也聖人法天之用廣生成之<lb/>
　道萬物由之而通政教由之而理而又作工巧以便<lb/>
　器用立商賈以通有无為之綱罟則以畋以漁為之耒<pb n="40b"/>　耜則以耘以耨天下之人至於昆蟲草木无不被其<lb/>
　賜者是聖人充盛之徳廣大之業至極矣哉然必云<lb/>
　盛徳大業者蓋施於行則為徳行於事則為業也<lb/>
富有之謂大業<lb/>
　義曰自此已下覆說大業盛徳因廣明易與乾坤之<lb/>
　事夫天之生物盈滿於天地之間則謂之富聖人法<lb/>
　天之行事布其徳澤施其教化竭天下之財用聚天<lb/>
　下之民物以為之富有富有天下措當世於不拔故<pb n="41a"/>　謂之大業也<lb/>
日新之謂盛徳<lb/>
　義曰夫天地之道日往月來隂極陽生四時更變寒<lb/>
　暑相推一日復一日其徳愈新以至生成萬物日日<lb/>
　而盛大聖人法此天地之道増修其徳持循政教適<lb/>
　時之變量事制宜使其徳日日盛大<lb/>
生生之謂易<lb/>
　義曰生生者隂生陽陽生隂也天地之道聖人之徳<pb n="41b"/>　以富有言之則謂之大業以日新言之則謂之盛徳<lb/>
　而又生成之道變化死生生而復死死而復生使萬<lb/>
　物緜緜而不絶者天地聖人之徳業也夫大易之道<lb/>
　盡七九八六之數寫天地水火雷風山澤之象總隂<lb/>
　陽生殺之理包人事萬物之宜變而必通終而復始<lb/>
　隨時之變因事制宜凖擬天地之間則其功不異是<lb/>
　生生相續而不絶也<lb/>
成象之謂乾<pb n="42a"/>　義曰乾者健也夫天以一元之氣仰而望之其色蒼<lb/>
　蒼然下周於地其状如倚杵南樞入地三十六度北<lb/>
　樞出地三十六度一書一夜凡行九十餘萬里自古<lb/>
　至今未嘗有毫釐之差忒亦未嘗有分毫之不及以<lb/>
　至生成萬物皆以乾健而神其用以成就萬物之形<lb/>
　状非剛健之功則不能如是也故伏羲始畫乾卦皆<lb/>
　取健用為象也<lb/>
效法之謂坤<pb n="42b"/>　義曰坤者順也夫坤地之道承天之氣而始終萬物<lb/>
　无所不載无所不生皆效天而生育之故伏羲畫坤<lb/>
　之卦亦皆取效坤順之義而名曰坤然則必言成象<lb/>
　之謂乾效法之謂坤者蓋萬物之生必由天道剛健<lb/>
　然後成其形象地道柔順必得陽氣然後順其物理<lb/>
　以人事言之乾則為君之象坤則言臣之道天下之事<lb/>
　非君不能立庶政之設非臣不能行也<lb/>
極數知來之謂占<pb n="43a"/>　義曰夫大易之道總包天地動賾鬼神天下之事不<lb/>
　言而自知吉凶之道未萌而先見皆聖人以蓍象之<lb/>
　數占其事物之理逆知來事之意考其行事之騐以<lb/>
　成其文也故下文所謂将有為也問焉而以言其受<lb/>
　命也如響此之謂也<lb/>
通變之謂事<lb/>
　義曰夫暑徃則寒來陽生則隂伏物之所以理事之<lb/>
　所以通生而後滋周而復始皆自於變化之力也故<pb n="43b"/>　黄帝通其變使民不倦神而化之使民宜之易窮則<lb/>
　變變則通通則久是皆自通變之道然後成天下之<lb/>
　事也<lb/>
隂陽不測之謂神<lb/>
　義曰夫萬物之生皆由天地隂陽之功以生成之然<lb/>
　生成之道周而復始極而復生不言而信不疾而行<lb/>
　以至變化之理及究其生育之形不可得而知也<lb/>
夫易廣矣大矣<pb n="44a"/>　義曰自此已下至易簡之善配至徳為一章此十翼<lb/>
　之中第六章贊明大易之道至廣而至大也夫易變<lb/>
　化極於四達是廣矣窮於上天是大矣故下文云廣<lb/>
　大配天地是也<lb/>
以言乎逺則不禦<lb/>
　義曰逺者四逺之外而不禦止也夫大易之道至廣<lb/>
　而至大極天地之淵蘊盡人事之終始推於天下則<lb/>
　天下之事无不備施之萬世則萬世之事皆可知窮<pb n="44b"/>　於四逺則四逺之處不能以禦也<lb/>
以言乎邇則静而正<lb/>
　義曰邇謂近也夫邇近之地目所可覩耳所可聞思<lb/>
　慮之所可及之處也故大易之道雖於邇近之間窮<lb/>
　理盡性耳目之所覩思慮之所及寂然不見其形杳<lb/>
　然不見其迹雖邪僻之不能干至於幽至於静黙然<lb/>
　而得其正者大易之道也<lb/>
以言乎天地之間則備矣<pb n="45a"/>　義曰言大易之道至廣而至大以言乎遐逺之間則<lb/>
　不可禦止以言乎邇近之處則其道静黙以言乎天<lb/>
　地變化之道則无所不備矣<lb/>
夫乾其静也専<lb/>
　義曰乾者天之用也夫乾之體至剛至健一晝一夜<lb/>
　凡行九十餘萬里其剛健之徳也如此夫然而生育<lb/>
　之時雖純隂用事而坤道承陽之氣以發生萬物雖<lb/>
　當純隂用事之時而陽氣凝然静黙任其専一之道<pb n="45b"/>　以生於物也<lb/>
其動也直<lb/>
　義曰直謂正直也言乾之用雖未生萬物之時其静<lb/>
　也専及其陽氣下降於地以生萬物其運轉則四時<lb/>
　不忒寒暑无差剛而得正<lb/>
是以大生焉<lb/>
　義曰言天地之道以其専一至静之徳運動而不失<lb/>
　其正是以能大生於萬物也<pb n="46a"/>夫坤其静也翕<lb/>
　義曰翕者斂也夫坤之道凝然在下承天陽之氣以<lb/>
　生於萬物當陽氣未降之時則翕斂其氣閉藏其用<lb/>
　也<lb/>
其動也闢是以廣生焉<lb/>
　義曰夫坤之道凝然在下翕斂其氣閉藏其用而不<lb/>
　動及其陽氣下降之時開闢其用承陽之氣以生於<lb/>
　物是以其生育之道至廣而无限極也<pb n="46b"/>廣大配天地<lb/>
　義曰此已下申明大易之道也言大易之道至廣而<lb/>
　至大无所不包无所不備上可以配之於天下可以<lb/>
　周之於地其道至深而至逺也<lb/>
變通配四時<lb/>
　義曰夫易之道至幽至賾惟變所適生而不絶周而<lb/>
　復始變通之道无所常定亦可以配於四時至如乾<lb/>
　坤之道生殺之理春則生之生之不已必夏長之長<pb n="47a"/>　之不已必秋成之成之不已必冬幹之是四時生殺<lb/>
　皆有其時而變通易有變通之理所以配於四時也<lb/>
隂陽之義配日月<lb/>
　義曰夫易之中有隂陽猶乾坤之有日月夫日者是<lb/>
　至陽之精照於晝而為明月者是至隂之精照於夜<lb/>
　而為明故大易之道變通之理有剛有柔有隂有陽<lb/>
　猶乾坤之有日月運其寒暑以成晝夜<lb/>
易簡之善配至徳<pb n="47b"/>　義曰夫大易之道包含萬象至纎至悉无所不載然<lb/>
　而其道簡易不尚煩勞可以配天地之至徳也<lb/>
子曰易其至矣乎<lb/>
　義曰此已下至成性存存道義之門為一章此贊美<lb/>
　易道至大至廣也<lb/>
夫易聖人所以崇徳而廣業也<lb/>
　義曰夫大易之道至廣而至極上可以括天之髙明<lb/>
　下可以包地之博厚聖人用之可以增崇其至徳廣<pb n="48a"/>　大其功業也<lb/>
知崇禮卑<lb/>
　義曰夫萬物之理萬事之原不能出於聖人之知然<lb/>
　聖人之知必由禮而修飾之故知崇則如天之高至<lb/>
　貴而人莫能及故禮卑如地之下至㣲而人不能出<lb/>
　是至崇者不能及於知之髙至卑者不能出於禮之<lb/>
　用也<lb/>
崇效天卑法地<pb n="48b"/>　義曰言聖人之知崇而上效于天禮卑而下法於地<lb/>
　知以幽逺為上則為崇禮以卑退為本故為卑也<lb/>
天地設位而易行乎其中矣<lb/>
　義曰夫天以純陽之氣積於上地以柔隂之氣積於<lb/>
　下天地初判二位既設則大易之位萬物之情以行<lb/>
　於天地之間矣<lb/>
成性存存道義之門<lb/>
　義曰性者天所稟之性也存存者不絶之貎也夫人<pb n="49a"/>　稟天地之善性至明而不昏至正而不邪至公而不<lb/>
　私若能觀天之性而成就己之性則可以生成於天<lb/>
　下以盡萬物之性使萬物之性存存而不絶而道義<lb/>
　之門自此塗而出也若夫不能觀天之性以正己之<lb/>
　性則䧟於邪佞而放僻之事從而至矣如是則不能<lb/>
　成其道義之門不能開通其物故此大易之道凖擬<lb/>
　於天地至公至正无私无曲成其治性之道存存而<lb/>
　不絶成其道義之門為人之所出入而取法也<pb n="49b"/>聖人有以見天下之賾而擬諸其形容象其物宜<lb/>
　義曰自此已下至負且乗致寇至盗之招也為一章<lb/>
　注以謂至其臭如蘭則非也上既言易道變化神理<lb/>
　不測此又明聖人見天下之賾以成萬物之形象也<lb/>
　賾者幽賾也人之難見者也言聖人推測天下之幽<lb/>
　賾以擬度萬事之理以凖擬萬物之形容以象萬物<lb/>
　之所宜使皆各得其宜各順其性至如剛之理則擬<lb/>
　乾之形容柔之理則擬坤之形容艮之性則言其止<pb n="50a"/>　震之性則言其動陽物則言其剛隂物則言其柔若<lb/>
　泰卦則言泰之形容象其泰之物宜若否卦則言否<lb/>
　之形容象其否之物宜其六十四卦之中皆有所象<lb/>
　矣<lb/>
是故謂之象<lb/>
　義曰此已上結成卦象之義也夫言聖人因擬度萬<lb/>
　物之形容以象萬物之所宜是故謂之象象者即文<lb/>
　王所作彖辭以明一卦之象也則謂之象然六十四<pb n="50b"/>　卦之中皆謂之象故前章云卦者言乎其象也是言<lb/>
　聖人因推測天下之理以明萬物之宜故謂之象也<lb/>
聖人有以見天下之動而觀其會通以行其典禮<lb/>
　義曰動謂變動也會合也通謂通變也言聖人觀此<lb/>
　諸卦爻之變動明其吉凶得失之要以觀天地萬物<lb/>
　會合變通之事其有合於理通於道者則為之常禮<lb/>
　而行之其有悖於理違於道者則舍而去之是聖人<lb/>
　明六十四卦動静之理變通之事㑹合其典禮者也<pb n="51a"/>繋辭焉以斷其吉凶是故謂之爻<lb/>
　義曰夫六十四卦有剛有柔有變有動會合於典禮<lb/>
　者則為吉不會合於典禮者則為凶然而其義幽微<lb/>
　常常之人不能明曉耳是以聖人於諸卦諸爻之下<lb/>
　各繋屬其文辭以解釋之若陽居隂位則言其吉若<lb/>
　隂居陽位則言其凶或近而相得則言其吉或逺而<lb/>
　不相比則言其凶或居泰之時而行君子之事則吉<lb/>
　或居夬之時而行剛壮之道則凶是皆觀天下之變<pb n="51b"/>　動合剛柔之常理而繋屬其辭以斷定其吉凶之效<lb/>
　也是故謂之爻爻者效也效諸物之變動明萬事之<lb/>
　常理得其正者為吉失其位者為凶是吉凶之效自<lb/>
　爻之動静而見也故上章云爻者言乎變者也<lb/>
言天下之至賾而不可惡也<lb/>
　義曰此覆說上文聖人見天下之賾也夫小人之性<lb/>
　為讒為諂常有害君子之心然君子之人凡所作事<lb/>
　使小人不得間而窺不得伺而疑故所行之事坦然<pb n="52a"/>　而行小人不能以惡忌也故大易之道廣之如地高<lb/>
　之如天君子小人之道无不備載於其間然雖有黜<lb/>
　小人之辭然无心専在於小人但人事得失皆備言<lb/>
　之故雖小人之心亦不能惡大易之道也<lb/>
言天下之至動而不可亂也<lb/>
　義曰此覆說上文聖人見天下之動也夫天下之動<lb/>
　吉凶是非姦邪情偽莫不錯雜於其間既姦邪情偽<lb/>
　錯雜於其間則天下從而亂矣今此大易之道亦无<pb n="52b"/>　心於聖人惟天地之通變人事之終始有會合於典<lb/>
　禮者則為吉悖亂於常道者則為凶其文皆散在諸<lb/>
　爻之下以明變動之理雖小人之情偽亦不能錯雜<lb/>
　而紛亂之<lb/>
擬之而後言議之而後動擬議以成其變化<lb/>
　義曰擬之而後言者此覆說上文天下之至賾而不<lb/>
　可惡也議之而後動者此覆說上文天下之至動而<lb/>
　不可亂也言聖人觀天下之運動明人事之得失一<pb n="53a"/>　言之出必深思逺慮然後行之何哉蓋言之有善有<lb/>
　不善若擬而出之則其言必善若不擬而出之則其<lb/>
　言或有不善必須擬而出之則言滿天下无口過故<lb/>
　云夫人動静之間亦須合於道若議論而動之則无<lb/>
　悔吝矣若不議論而動之則悔吝有時而至焉若議<lb/>
　而動之雖行滿天下亦无怨惡也若能言動之間擬<lb/>
　之而後為議之而後行則深思逺慮久而必精則可<lb/>
　以通天下之變化為天下之法則者也<pb n="53b"/>鳴鶴在隂其子和之我有好爵吾與爾靡之<lb/>
　義曰上既言擬議於善則善應之擬議於惡則惡應<lb/>
　之是猶鳴鶴之在隂其同類者必相應之也夫鳴鶴<lb/>
　在隂者此中孚之卦九二之爻辭也夫中孚之九二<lb/>
　上應於九五當中孚之時二五以至誠相應用心不<lb/>
　私然雖為六三六四以隂柔間厠於其間進無所適<lb/>
　退无所遇二五雖不得相㑹然至誠相待終得其應<lb/>
　此中孚之時卦象之如此也是猶鳴鶴之在幽隂之<pb n="54a"/>　中而聲聞於外其子從而和之也我有好爵吾與爾<lb/>
　靡之者亦是言至誠相待之故也夫美好之爵不自<lb/>
　獨有宜與爾同類之人共分而靡之是言結之深用<lb/>
　心不私至公至正也然此引而證之者葢明聖人之<lb/>
　言行當擬議而行之言之善者則善者應之言之惡<lb/>
　者則惡者應之<lb/>
子曰君子居其室出其言善則千里之外應之況其邇<lb/>
者乎<pb n="54b"/>　義曰此孔子因言聖人之言出於其近以行於逺出<lb/>
　於其内以及於外出於其身以行於人也故君子之<lb/>
　人凡居其室出一善言可以為天下之法可以興天<lb/>
　下之利雖千里之逺而人皆從之況於邇近之人乎<lb/>
居其室出其言不善則千里之外違之況其邇者乎<lb/>
　義曰言君子之人凡居其室出一言不善則不可為<lb/>
　天下之法不能除天下之害不能興天下之利則千<lb/>
　里之人皆違而不從之況邇近乎<pb n="55a"/>言出乎身加乎民行發乎邇見乎逺言行君子之樞機<lb/>
　義曰樞者户樞司其通塞之道機者弩牙主其矢之<lb/>
　中否也夫言户樞之發或明或暗主其通塞之道弩<lb/>
　牙之發或中或否主其發矢之中猶君子之人言行有<lb/>
　善有不善者也夫君子之言行出之於身行之於外<lb/>
　自邇而及逺由中而及外若發而為善則天下從而<lb/>
　法則之若發而不善則天下從而違去之是言行之<lb/>
　出為命為令有得有失若尸樞之主通塞猶弩牙之<pb n="55b"/>　有中否中則為天下之榮否則為天下之辱是言行<lb/>
　者君子之樞機也<lb/>
樞機之發榮辱之主也<lb/>
　義曰言行者本由君子之出發之中與不中是榮辱<lb/>
　之主也<lb/>
言行君子之所以動天地也可不慎乎<lb/>
　義曰夫君子之言行有善有不善必當思慮之若思<lb/>
　之不精慮之不深則言之不善矣善與不善皆動之<pb n="56a"/>　於天地也故書曰天聰明自我民聰明天明威自我<lb/>
　民明威言天體雖髙而下聼於卑矣夫君子之言善<lb/>
　則為號令以除天下之害以興天下之利天下之人<lb/>
　和樂而從之民既和之則善聲動於天善聲動於天<lb/>
　則上天降其福若言之不善不能興天下之利不能<lb/>
　除天下之害則天下之人嗟怨而不從之天下之人<lb/>
　既嗟怨而不從之則怨氣瀆於天怨氣瀆於天則上<lb/>
　天降之以禍是君子之言行出則動乎天地必當精<pb n="56b"/>　心而致思之可不戒慎乎<lb/>
同人先號咷而後笑<lb/>
　義曰此是同人九五之辭言同人之九五下應於六<lb/>
　二然有九三九四為己之寇難六二以至誠相待雖<lb/>
　為三四寇難終得為正應也然此引之者凡易之辭<lb/>
　有理義未盡者孔子復引而明之言同人之九五始<lb/>
　為三四寇難不得與二為應是先號咷也然二五至<lb/>
　誠相應終得㑹遇是後笑也故因此言行陳其至誠<pb n="57a"/>　之道故引以為義也<lb/>
子曰君子之道或出或處<lb/>
　義曰夫君子之人懷才抱道有經邦濟世之才若遇<lb/>
　其時遇其君則進登王者之朝以濟天下之民故曰<lb/>
　或出若不遭其時不遇其君則守其至正之道待時<lb/>
　而動故曰或處<lb/>
或黙或語<lb/>
　義曰夫君子之人凡居於室不可以妄語但寂然不<pb n="57b"/>　言黙然不語或當可言之時必精思而慎慮之然後<lb/>
　可言也夫如是雖言滿天下无口過行滿天下无怨<lb/>
　惡使天下之人莫不恱而從之而其心一歸於大中<lb/>
　之道也然則君子之人同類相應同心相得不必同<lb/>
　其道然後言之至如禹稷事於堯朝憂天下之饑如<lb/>
　己之饑憂天下之溺如己之溺又顔子一簞食一瓢<lb/>
　飲在陋巷人不堪其憂孟子謂禹稷顔回同道又如<lb/>
　箕子佯狂殷紂㣲子去之比干諫而死是皆其心異<pb n="58a"/>　而其道同也惟君子之言必當擬而後言議而後動<lb/>
　則語黙出處自然合於道矣<lb/>
二人同心其利斷金<lb/>
　義曰金者至堅之物也夫君子之人推誠以待物則<lb/>
　物以至誠待於己凡是同心同類之人皆感悅而從<lb/>
　之不必求同於己之道者但其心一同則可也至如<lb/>
　二人同心合謀共慮成天下之能事雖至纎至悉之<lb/>
　利亦可以斷截堅剛之金是同心之人至利者也<pb n="58b"/>同心之言其臭如蘭<lb/>
　義曰臭者香氣也蘭者香草也言君子之人既能同<lb/>
　心同徳合謀共慮吐言發語有馨香之臭氣如芝蘭<lb/>
　之馥郁芬芳以達於天地之間也<lb/>
初六藉用白茅无咎子曰苟錯諸地而可矣藉之用茅<lb/>
何咎之有慎之至也<lb/>
　義曰自此已下當連上文為一章注疏以此為第七<lb/>
　章之始非也當連上文則是此是大過初六之爻辭<pb n="59a"/>　也夫大過之時政教陵遲紀綱廢墜上下失道本末<lb/>
　衰弱惟是有大才徳之人過越常分以拯救之然聖<lb/>
　賢之人雖過越常分以拯救天下之事然居事之始<lb/>
　不可不慎重之苟不能慎重之則害於成事而以災<lb/>
　其身夫置器於地必安全而无傾覆之事今置器於<lb/>
　地又以潔白之茅薦藉之是過慎之至也既過慎之<lb/>
　則安全而无傾覆也故孔子因論君子擬議其言行<lb/>
　故以此明慎事之始如置器於地又藉以白茅是慎<pb n="59b"/>　之至也何咎之有乎<lb/>
夫茅之為物薄而用可重也慎斯術也以徃其无所失<lb/>
矣<lb/>
　義曰夫茅之為物雖柔弱菲薄然祭祀之時必取而<lb/>
　為用以薦藉宗廟之靈雖為物甚微然有潔白柔順<lb/>
　之質其用也重矣聖人因其慎事之始又取茅之所<lb/>
　用之重以明慎重之術以此而徃則无所失且天過<lb/>
　之事尚且如此况於小小之事乎<pb n="60a"/>勞謙君子有終吉<lb/>
　義曰此是謙卦九三之爻辭也夫謙之九三以陽居<lb/>
　陽在下卦之上以位言之則居得其正以身言之則<lb/>
　在人臣之極位上奉於君下在百官之上其責至重<lb/>
　其職非輕是以上則勞謙以事於君下則勞謙以接<lb/>
　於人不以勤勞為慮常惟曠官之責夫如是是勞謙<lb/>
　君子有終者也然則必言君子之終者何也夫小人<lb/>
　之性亦有謙順之時然其心易變朝行而夕改不能<pb n="60b"/>　終始而行之唯其君子之人慎始至終有其本末故<lb/>
　云君子終吉也在古之時惟周公可以當也夫周公<lb/>
　是文王之子武王之弟成王之叔當周之時而相武<lb/>
　王伐紂一戎衣而天下定迨夫成王幼弱己居三公<lb/>
　之責攝天子之位握天下之重權位非不尊也權非<lb/>
　不重也天下非不歸也而周公盡人臣之忠節竭人<lb/>
　臣之思慮以事於冲君復制禮作樂朝諸侯於明堂<lb/>
　天下臣民陶然而歸之然周公之心猶且吐哺握髮<pb n="61a"/>　以下白屋之士上盡忠節以奉於君下盡謙恭以下<lb/>
　於人自古至今未有如周公之徳者也<lb/>
子曰勞而不伐有功而不徳厚之至也<lb/>
　義曰此孔子因言君子勞謙以成功業又不自矜伐<lb/>
　其功逞已之徳稱為己善者也在古之時惟夏禹可<lb/>
　以當也夫夏禹事於堯舜之朝洪水滔天浩浩懐山<lb/>
　襄陵下民昏墊天下之人物幾魚鱉矣而禹獨以聖<lb/>
　人之徳盡已之力竭己之謀慮周行天下疏河決導<pb n="61b"/>　尋源分派以通水之性成其功業天下之人得免魚<lb/>
　鱉之患此禹功之最大者也自古至今天下莫有及<lb/>
　禹之功者也然禹不自以為功故舜舉之曰汝惟不<lb/>
　伐天下莫與汝争功汝惟不矜天下莫與汝爭能是<lb/>
　大禹不自矜伐其功徳也此是徳厚至極者也<lb/>
語以其功下人者也<lb/>
　義曰上既言勞謙君子有終有功而不徳故此大易<lb/>
　之道語說謙卦之九三能以謙順之功卑下於人者<pb n="62a"/>　也<lb/>
徳言盛禮言恭<lb/>
　義曰夫君子之徳以盛為本苟不盛大之則不足以<lb/>
　為徳故徳言盛者取其日新之謂也禮言恭者夫君<lb/>
　子之行禮必以謙順為本以恭敬為先苟不能恭敬<lb/>
　而行之亦不足謂之禮故禮言恭者取其恭順之謂<lb/>
　也<lb/>
謙也者致恭以存其位者也<pb n="62b"/>　義曰夫君子之人在人臣之極位處百官之上必當<lb/>
　盡恭順之節以事於君懷恭順之誠以接於下然後<lb/>
　可以存乎其位也若居人臣之極位在百官之上不<lb/>
　能盡恭順之節以事於君不能懷恭順之誠以接於<lb/>
　下則不能保其禄位也必須致恭然後可存其位也<lb/>
亢龍有悔子曰貴而无位髙而无民賢人在下位而无<lb/>
輔是以動而有悔也<lb/>
　義曰上既明謙徳保位此明无謙則有悔也故引<pb n="63a"/>　乾卦上九之辭以證之夫乾之上九處一卦之極過<lb/>
　於九五在窮極之地是知進而不知退知存而不知<lb/>
　亡也夫君子之人若能居富貴之位不自髙亢執其<lb/>
　謙順則可保其位而獲吉也若不能謙順是為亢龍<lb/>
　之悔咎矣子曰貴而无位髙而无民者夫人君之位<lb/>
　止於九五今上九之爻過於九五失其中道而在窮<lb/>
　極之地是天下之民不與也故云貴而无位髙而无<lb/>
　民者夫欲率天下之民莫非有才有位然後可以无<pb n="63b"/>　悔今上九已過中道越於九五雖居徳位之尊奈何<lb/>
　天下之民皆歸於九五上九之爻則是髙而无民也<lb/>
　賢人在下位而无輔是以動而有悔也者夫天下之<lb/>
　賢患乎不用既得其用患乎不才既有其才患乎无<lb/>
　君既有其君即盡忠竭節以事之今上九之爻過於<lb/>
　九五在窮極无位之地則是无權之人也雖天下賢<lb/>
　才至衆但甘於藜藿處於蒿萊不輔於上九過亢之<lb/>
　人也是以上九動静之間必須有其悔吝也<pb n="64a"/>不出户庭无咎<lb/>
　義曰此節卦初九之爻辭也上既言乾之上九不知<lb/>
　進退恃其崇髙之位生其驕亢之心以至其道窮極<lb/>
　動有悔吝此又言聖賢語黙之間必當周宻故引此<lb/>
　節卦初九之辭以證之夫節之為道節人之情防人<lb/>
　之欲禁民之非止民之偽天下之所惡聞人情之所<lb/>
　不願者也凡君子之人為節之道必當慎重而周宻<lb/>
　不可使人窺覩若一漏洩其幾則人之情偽姦詐萬<pb n="64b"/>　状叢然而生壞於成事如是則法出而姦生令下而<lb/>
　詐起耳故君子凡節天下不可不周宻之苟能周宻<lb/>
　慎重不露其芒角使小人不得間而窺則可免其過<lb/>
　咎矣<lb/>
子曰亂之所生也則言語以為階<lb/>
　義曰階者梯階人之所履也夫亂之所生也皆言語<lb/>
　以為之梯階夫君子之人排斥姦邪創立制度必當<lb/>
　慎其言語苟言之不慎則亂之所由矣是故亂之生<pb n="65a"/>　皆自言語以為之梯階也<lb/>
君不宻則失臣<lb/>
　義曰夫為臣之道盡忠竭節以諌於君成興天下之<lb/>
　利或除天下之害或斥言姦邪或指陳僭忒與君同<lb/>
　謀共慮君不能慎宻彰露其事為衆所共聞則人生<lb/>
　嫉妬之心以至失臣之身也<lb/>
臣不宻則失身<lb/>
　義曰夫人欲興天下之利除天下之害成一時之功<pb n="65b"/>　為萬世之法以鼎新天下之法制者必當慎其幾藏<lb/>
　其宻也苟言行之有虧失聞之於外為人之所疾害<lb/>
　則是自害失其身也<lb/>
幾事不宻則害成是以君子慎宻而不出也<lb/>
　義曰言君子之人幾宻之事不可不慎苟一漏洩其<lb/>
　幾為小人之所窺覩則姦邪互生情偽交作害廢於<lb/>
　成事敗壞於法制如是則天下從而亂矣是以君子<lb/>
　凡立成事謀議姦邪不可不為之慎宻是以君子慎<pb n="66a"/>　宻而不出也<lb/>
子曰作易者其知盗乎<lb/>
　義曰此又言人之愛惡相攻逺近相取盛衰相變情<lb/>
　偽相易釁隙相乗而成寇盗之事故孔子因言易中<lb/>
　知寇盗之事乎故發而問之曰作易者其知盗乎<lb/>
易曰負且乗致寇至<lb/>
　義曰此解卦六三之辭也夫解難之時承蹇難之後<lb/>
　君子有才有位者則可以釋天下之難六三之爻以<pb n="66b"/>　隂柔之質居於陽位以位言之則不中也以身言之<lb/>
　則不正也夫以隂柔不中不正之小人而居君子之<lb/>
　位行其諂佞之行荼毒良民不可以久居其位必為<lb/>
　盗之所奪人之所不與焉故曰負且乗致寇至<lb/>
負也者小人之事也乗也者君子之器也小人而乗君<lb/>
子之器盗思奪之矣<lb/>
　義曰負者是負擔之小人乗者君子所乗之車也夫<lb/>
　人臣之位佐君澤民須賢者居之則天下之人受其<pb n="67a"/>　賜而太平之功可致矣夫君子之器必君子居之若<lb/>
　以負擔之小人而乗君子之器不惟天下之所厭棄<lb/>
　抑亦為寇盗之所争奪也<lb/>
上慢下暴盗思伐之矣<lb/>
　義曰夫小人居君子之位驕慢在下之人暴虐為政<lb/>
　不唯盗之所奪抑亦為盗之侵伐矣然則居人臣之<lb/>
　位處百官之上必當任賢使能以居其位今小人居<lb/>
　君子之位此蓋在上之人不能選賢任能遂使小人<pb n="67b"/>　乗時得勢而至於髙位非小人之然也蓋在上者選<lb/>
　之不精也<lb/>
慢藏誨盗<lb/>
　義曰夫爵禄之位寳器之物必當慎而藏之苟不能<lb/>
　自寶藏之常守不謹則是教誨竊盗之人以取之是<lb/>
　自己之招也非盗賊之然也<lb/>
冶容誨滛<lb/>
　義曰冶者天冶也夫强暴之男不能侵人之正女今<pb n="68a"/>　女子不能内守閨門之行反自妖冶其容粧麗其色<lb/>
　使外人之窺覩而生不軌滛慾之心是敎誨滛者使<lb/>
　侵于己也此蓋非外物之然蓋己身之不正所招也<lb/>
　至如小人在位不能慎守其身貪殘荼毒恃其崇髙<lb/>
　耽其驕慢以至為寇之所奪亦由已之所招也故復<lb/>
　引易負且乗云<lb/>
易曰負且乗致寇至盗之招也<lb/>
　義曰言小人乗君子之位必為盗之所奪者蓋由己<pb n="68b"/>　身不正而然也然則上文首尾皆稱易曰負且乗者<lb/>
　蓋欲人慎重其事故再言之<lb/>
　<hi>大衍章釋義</hi>
　義曰按此一章有脫落之處亦有倒錯之文何以知<lb/>
　之按下文云子曰知變化之道其知神之所為乎下<lb/>
　文又不言變化之道又一章言天一地二天三地四<lb/>
　天五地六天七地八天九地十下文又不言天地之<lb/>
　事大衍之數五十有五而經文止言四十有九以此<pb n="69a"/>　推之則此文倒錯而脫漏矣今當先言子曰知變化<lb/>
　之道者其知神之所為乎次言天一地二天三地四<lb/>
　天五地六天七地八天九地十又次言天數五地數<lb/>
　五五位相得而各有合天數二十有五地數三十凡<lb/>
　天地之數五十有五此所以成變化而行鬼神也乾<lb/>
　之策二百一十有六坤之策百四十有四凡三百有<lb/>
　六十當期之日二篇之策萬有一千五百二十當萬<lb/>
　物之數也次言大衍之數五十有五其用四十有九<pb n="69b"/>　分而為二以象兩掛一以象三揲之以四以象四時歸<lb/>
　竒於扐以象閏五歳再閏故再扐而後掛是故四營<lb/>
　而成易十有八變而成卦八卦而小成引而伸之觸<lb/>
　類而長之天下之能事畢矣顯道神徳行是故可<lb/>
　與酬酢可與祐神矣<lb/>
子曰知變化之道者其知神之所為乎<lb/>
　義曰此言大易之道知變化之理知神所為也夫天<lb/>
　地生成之道變化萬品春生夏長秋殺冬藏自然而<pb n="70a"/>　然莫知其變化神用之理故大易之道知其變化之<lb/>
　理其知神之所為乎<lb/>
天一地二天三地四天五地六天七地八天九地十<lb/>
　義曰此言天地生成之數也夫天以一生水生數一<lb/>
　地以二生火生數二天以三生木生數三地以四生<lb/>
　金生數四天以五生土生數五此是天地之生數也<lb/>
　如是則隂无匹陽无耦故地以六成水故成數六天<lb/>
　以七成火故成數七地以八成木成數八天以九成<pb n="70b"/>　金成數九地以十成土成數十隂陽有匹而物乃成<lb/>
　故謂之成數也然數之所起本起於隂陽隂陽徃來<lb/>
　見於日道十一月冬至日南極陽來而隂徃冬水位<lb/>
　也以一陽生為水數五月夏至日北極隂進而陽退<lb/>
　夏火位也當以一隂生為火數隂不名竒數必以耦<lb/>
　故以二隂生為火數也自冬至以及夏至當為陽來<lb/>
　正月為春木位也三陽已生故為木數夏至以及冬<lb/>
　至當為隂進八月為秋秋金位也四隂已生故四為<pb n="71a"/>　金數三月春之季季土位也五陽以生故五為土<lb/>
　數此其生數之由也故五行始於水而終於土者<lb/>
　此也然則天是純陽故為竒而稱九地是純陰故<lb/>
　為偶而稱十是竒偶之數以分陰陽之象故陽數<lb/>
　竒者一三五七九是也陰數偶者二四六八十是<lb/>
　也故天地竒偶之大數總而言之五十有五陽數<lb/>
　竒故其數二十有五陰數偶故其數三十是以天<lb/>
　一加天三是四四又加其天五是九九又加其天<pb n="71b"/>　七是十六十六又加其天九是二十五數也地數<lb/>
　自二者自二加其地四是六六又加其地六是十<lb/>
　二十二又加其地八是二十二十又加其地十是<lb/>
　地數三十也是以天地之數五十有五以成變化<lb/>
　之道以盡生成之數所以成天下之務故天之數<lb/>
　合而成二十有五地之數合而三十自天一至五是<lb/>
　天之五數自地二至十是地之五數也故言天數五<lb/>
　地數五<pb n="72a"/>天數五地數五五位相得而各有合<lb/>
　義曰自天一合於地之六為水自地二合於天之七<lb/>
　為火自天三合於地之八為木自地四合於天之九<lb/>
　為金自天五合於地之十為土是五位相得而各有<lb/>
　合者也<lb/>
天數二十有五<lb/>
　義曰言天之數竒自一三五七九合為二十五也<lb/>
地數三十<pb n="72b"/>　義曰言地數偶自二四六八十合而為三十也<lb/>
凡天地之數五十有五此所以成變化而行鬼神也<lb/>
　義曰此已下聖人因其揲蓍以考天地幽賾之事明<lb/>
　其天地萬物之理故以蓍草之數占之以明隂陽之<lb/>
　用也言天地之數自二十五至三十總而合之則有<lb/>
　五十五數以成隂陽竒耦之數成其變化之道萬品<lb/>
　之數而行乎鬼神之幽賾者也<lb/>
乾之策二百一十有六<pb n="73a"/>　義曰夫乾坤二卦隂陽之象陽爻竒故一爻有三十<lb/>
　六策隂爻偶故一爻有二十四策自乾坤而下凡三<lb/>
　百八十四爻隂陽之數相半故陽爻一百九十二隂<lb/>
　爻亦一百九十二總而言之有三百八十四爻故乾<lb/>
　為老陽一爻有三十六策二爻是七十二策三爻是<lb/>
　一百單八策四爻是一百四十四策五爻是一百八<lb/>
　十策六爻是二百一十有六策也<lb/>
坤之策百四十有四<pb n="73b"/>　義曰夫坤爻偶故一爻有二十四策二爻有四十八<lb/>
　策三爻有七十二策四爻有九十六策五爻有一百<lb/>
　二十策六爻有一百四十四策是乾坤之十二爻竒<lb/>
　偶之策總而言之有三百六十是故聖人因其乾坤<lb/>
　竒偶之數成為一歳凡三百六十日也<lb/>
凡三百有六十當期之日<lb/>
　義曰夫乾坤之策凡三百有六十聖人因之以成為<lb/>
　一歳一歳之内凡三百有六十日然天之有三百六<pb n="74a"/>　十五度四分度之一故月行速一月一周天日行遲<lb/>
　一歳一周天若以全數言之則一歳三百六十日餘<lb/>
　其六度又一歳有六小月三年之中餘三十六日故<lb/>
　為一閏一閏之中又餘六日又於五年之中積其二<lb/>
　十四日合前六日成三十日又為一閏是五歳再閏<lb/>
　也此言期之日為一歳之期也<lb/>
二篇之策萬有一千五百二十當萬物之數也<lb/>
　義曰二篇者言乾坤上下之二篇也夫伏羲畫八卦<pb n="74b"/>　已後文王重為六十四以其易道廣大卦義淵深乾<lb/>
　坤能始生萬物故以乾坤為上經之首以坎離而終<lb/>
　之故為上篇之終自咸恒明人事之大故為下篇之<lb/>
　首以既濟未濟而終之故為下篇之終凡此上下二<lb/>
　篇有三百八十四爻隂陽之數各半故乾之爻一百<lb/>
　九十二坤之爻亦一百九十二凡陽爻三十六策十<lb/>
　爻是三百六十策一百爻是三千六百策二百爻是<lb/>
　七千二百策却於二百爻中退八爻三八二十四除<pb n="75a"/>　却二百四十策又六八四十八又除四十八策是乾<lb/>
　之爻一百九十二爻都總策數是六千九百一十二<lb/>
　策隂爻亦一百九十二爻毎一爻策數是二十四策<lb/>
　十爻是二百四十策一百爻是二千四百策二百爻<lb/>
　是四千八百䇿却於二百爻内除了八爻二八一十<lb/>
　六是一百六十策又四八三十二又除三十二策内<lb/>
　有一百九十二爻都總策數是四千六百八策也以<lb/>
　乾之六千九百一十二策合坤之四千六百八策都<pb n="75b"/>　合為一萬一千五百二十策以象萬物之數矣然則<lb/>
　隂陽奇耦之數其中有萬有千有百有十故可以極天<lb/>
　下之務成天下之事夫萬物之數无所不備矣然此皆<lb/>
　是老隂老陽之數也而乾坤之間亦有少隂少陽之<lb/>
　數也故少陽之數七四七二十八是少陽之數也少<lb/>
　隂之數八故四八三十二是少隂之數也自二十八<lb/>
　至十爻二百八十一百爻是二千八百二百爻是五<lb/>
　千六百策又於二百爻内除八爻二八一十六一百<pb n="76a"/>　六十䇿又八八六十四是六十四策除了二百二十<lb/>
　四策内有五千三百七十六䇿少隂之數三百二十<lb/>
　爻三百二十一百爻三千二百二百爻六千四百䇿<lb/>
　却於二百爻内除了八爻三八二十四二百四十䇿<lb/>
　又二八一十六一十六策内有六千一百四十四䇿<lb/>
　共計少隂少陽之數一萬一千五百二十當萬物之<lb/>
　數是少隂少陽與老隂老陽其數皆一也此不言少<lb/>
　隂少陽止言老隂老陽者蓋易以變為占言其變則<pb n="76b"/>　神其用舉其大則明其小蓋老隂老陽少隂少陽其<lb/>
　數皆一亦有萬一千五百二十當萬物之數故但言<lb/>
　老隂老陽而少隂少陽從可知矣然必曰老陽老隂<lb/>
　少陽少隂者蓋陽以老為尊隂以少為貴<lb/>
大衍之數五十其用四十有九<lb/>
　義曰按此大衍之數當有五十有五何以明之按上<lb/>
　文言天一地二天三地四天五地六天七地八天九<lb/>
　地十是天數二十有五地數三十總而五十有五也<pb n="77a"/>　今經文但言五十者蓋簡編脫漏矣然則天地生成<lb/>
　之道始於太極是故聖人因其天地生成之道自然<lb/>
　之理積其成數總而五十有五以明天地之大法今<lb/>
　注疏之說但言其用五十殊不知天地生成之數上<lb/>
　言天一地二天三地四天五地六天七地八天九地<lb/>
　十之數上文既言五十有五之數豈得止言五十哉<lb/>
　此注疏之非也歴代以來言之者甚衆京房則五十<lb/>
　者謂十日十二辰二十八宿也凡五十其一不用者<pb n="77b"/>　天之生氣将欲以虚來實故用四十九焉馬季長云<lb/>
　易有太極是北辰也太極生兩儀兩儀生日月日月<lb/>
　生四時四時生五行五行生十二月十二月生二十<lb/>
　四氣北辰居位不動其餘四十九轉運而用也荀爽<lb/>
　則曰卦各有六爻六八四十八加乾坤二用凡有五<lb/>
　十乾初九潛龍勿用故用四十九也鄭康成則曰天<lb/>
　地之數五十有五之數五十有五者其六以象六畫<lb/>
　之數故减之用四十九王弼則曰演天地之數所頼<pb n="78a"/>　者五十其一不用者以其虚无非所用也子夏則曰<lb/>
　其一不用者太極也无可名之謂之太極此皆殊无<lb/>
　所據獨鄭康成姚信董過三人皆言天地之數五十<lb/>
　有五然而又不知四十九之用今注疏之說但言聖<lb/>
　人推測天地之數止用五十非數而數以之通不用<lb/>
　而用以之成又言虚一以象虚无之氣此皆近於荘<lb/>
　老空空之說以惑後世今止取五十有五之數以其<lb/>
　上文既言天數二十五地數三十是天地生成之數<pb n="78b"/>　自然之理萬有一千五百二十隂陽竒耦之數天下<lb/>
　人事之理萬事之情萬品之物无不總此生成自然<lb/>
　之數然而其所頼者四十有九何則夫天數二十五<lb/>
　地數三十是老隂老陽之數也以數言之隂數多於<lb/>
　陽數而隂者是臣之象也陽者是君之象也今地數<lb/>
　三十隂之盛於陽臣之盛於君子盛於父卑盛於尊<lb/>
　此至逆之象也是故聖人因其天地生成之數自然<lb/>
　之理酌其老隂老陽之數以其隂不可過於陽臣不<pb n="79a"/>　可盛於君故於地數三十之中去其六策又合於坤<lb/>
　之一策二十四遂以地數以卑為尊故去其六數止<lb/>
　以二十四合於天數二十五共為四十九數取其隂<lb/>
　下於陽臣下於君子下於父卑下於尊此是至順之道<lb/>
　也故其用四十有九然後可以神其用矣<lb/>
分而為二以象兩掛一以象三揲之以四以象四時<lb/>
　義曰夫大衍之數始本五十有五然其所頼者四十<lb/>
　有九然四十九數未分之時則為一以象太極天地<pb n="79b"/>　未判之際次分而為兩以象隂陽分剖之理於左手<lb/>
　則為陽於右手則為隂然隂陽既分而人事未備又<lb/>
　於左手之中掛其一於小指之間以象三才言天地<lb/>
　人事萬品之類皆備於其間又揲數之以象四時者<lb/>
　又以左右手握之四數之以象天之有春夏秋冬四<lb/>
　時運轉寒暑徃來不絶之義也<lb/>
歸竒於扐以象閏五歳冄閏故再扐而後掛<lb/>
　義曰言既揲數之其有餘者則歸之於左手所掛一<pb n="80a"/>　之處以象其閏然則天之有三百六十五度四分度<lb/>
　之一日行遲一歳一周天月行速一月一周天以全<lb/>
　數言之則日一年行三百六十度餘有六度是故聖<lb/>
　人因此大衍天地生成之數推測幽隠以其揲蓍之<lb/>
　數四數之其有歸餘殘竒之數則歸於所掛小指之<lb/>
　間以象其閏既取歸餘殘竒之數以象其閏然於二<lb/>
　年之中為閏又其數未備於三年之中為一閏又其<lb/>
　數出剩遂於五年冄閏則其數始足故一歳之間所<pb n="80b"/>　剰六度又有六小月是十二日也三年之中凡三十<lb/>
　六日故閏一月又剰六日遂於五年之中積為二十<lb/>
　四日加此六日即為三十日故五年冄閏也然揲蓍<lb/>
　之數歸餘殘竒零止有一二三為殘竒今注疏之說<lb/>
　以謂四為殘竒則非也且四四數之是全數也若以<lb/>
　全數為殘竒則无所據但止有一二三為殘竒也若<lb/>
　无餘則冄扐而後掛之然後見成閏積分之數也然<lb/>
　謂冄扐而後掛者盖上言歸竒於扐以象閏五嵗<pb n="81a"/>　冄閏故再扐而掛之是也<lb/>
是故四營而成易<lb/>
　義曰是故者連上文也四營者則謂四度經營而成<lb/>
　變易也四營者則謂上揲之以四以象四時歸竒於<lb/>
　扐以象閏五歳再閏故冄扐而後掛是也凡此四度<lb/>
　經營然後成其變易之道<lb/>
十有八變而成卦<lb/>
　義曰凡言一爻凡三度揲之則為一爻一卦六爻三<pb n="81b"/>　六一十八是十有八變而成一卦也<lb/>
八卦而小成<lb/>
　義曰言伏羲所畫八卦乾坤艮巽震離坎兌是也八<lb/>
　卦既立寫其天地水火山澤風雷之象水火山澤風<lb/>
　雷之象既立是以健順動止明入陷說之性畢備此<lb/>
　八卦之小成者也<lb/>
引而伸之觸類而長之天下之能事畢矣<lb/>
　義曰言文王因此八卦小成之後遂引伸八卦為六<pb n="82a"/>　十四卦又因其事物萬品之類而増長之若觸剛之<lb/>
　事類以次増長其剛若觸柔之事類以次増長其柔<lb/>
　是以天地之性萬物之理天下之情偽萬物之本至<lb/>
　纎至悉天下之能事无不畢載於其間<lb/>
顯道神徳行<lb/>
　義曰上既言天地之數天下之能事畢載於易故可以<lb/>
　顯明其萬物之理萬事之情原其所由不知所以然<lb/>
　而然又可以神其徳行莫見其迹也<pb n="82b"/>是故可與酬酢可與祐神矣<lb/>
　義曰酬酢者謂報答之辭也言易之道既言天地幽<lb/>
　賾之事又顯明萬事之理又以蓍數明其吉凶之事<lb/>
　知其未來明其已徃使人占兆之知其吉凶之驗使<lb/>
　人從善而去惡從吉而背凶若響之應聲而應對之<lb/>
　也可與祐神者言易道既言吉凶之事使人占之從<lb/>
　吉而懼凶是可以祐明神之徳而行事者也<lb/>
易有聖人之道四焉<pb n="83a"/>　義曰此已下至易有聖人之道四焉此之謂也為一<lb/>
　章言大易之道探賾索隠以成其道故所用之道有<lb/>
　四焉<lb/>
以言者尚其辭<lb/>
　義曰言則謂大易之中所述之言辭也言聖人探賾<lb/>
　索隠作為大易聖人之情顯見於言辭之間故君子<lb/>
　之人欲觀大易之意必觀聖人諸卦爻所繋屬之文<lb/>
　辭見聖人之情意也<pb n="83b"/>以動者尚其變<lb/>
　義曰動則謂諸卦諸爻也變動也言聖人仰觀俯察<lb/>
　作為大易設為六十四卦其爻有得位者有失位者<lb/>
　有變有動有正有不正有中有不中有應有不應者<lb/>
　是諸卦之爻有變動者也既有變動則吉凶悔吝生<lb/>
　乎動矣有動而悖於理者則凶有動而合於道者則<lb/>
　吉是故君子之人凡欲知其吉凶悔吝存亡之幾必<lb/>
　先觀其諸卦諸爻之變動然後可以知吉凶之事悔<pb n="84a"/>　吝之虞變通之理然後趨其善而背其惡向其吉而<lb/>
　避其凶所以致身於无過也<lb/>
以制器者尚其象<lb/>
　義曰象則謂大易之中聖人所設六十四卦之法象<lb/>
　也至如伏羲作結繩而為網罟蓋取諸離神農作耒<lb/>
　耜取諸益宫室取大壮<graphic n="KR0707" url="https://raw.githubusercontent.com/kanripo/KR-Gaiji/master/images/KR0707.png" mimeType="image/png"/>矢取諸睽如此之類皆是<lb/>
　尚其法象也故君子欲觀制器之用必觀聖人設卦<lb/>
　制器之法象也<pb n="84b"/>以卜筮者尚其占<lb/>
　義曰筮則謂蓍策龜兆之占筮也夫凡人之生必有<lb/>
　疑貳之事得失之理不得以前知是故聖人作為大<lb/>
　易設為六十四卦有變通之理有吉凶之驗以其凡<lb/>
　人不能无疑不能无吉凶然吉凶之道雖聖人有所<lb/>
　不知聖人既有所不知必謀之於鬼神以明得失吉<lb/>
　凶之事然鬼神之道至幽至隠不可以形覩不可<lb/>
　以象窺㝠㝠然莫知其所與人有異然聖人必謀<pb n="85a"/>　之者是故假其至誠取其蓍龜之數審之於天地之<lb/>
　數明諸卦諸爻變動之理以明過去未來之事則必<lb/>
　以卜筮占策然後可以前知矣<lb/>
是以君子将有為也将有行也問焉而以言其受命也<lb/>
如響<lb/>
　義曰言君子之人既能觀此四者之事凡有所施為<lb/>
　凡有所行徃必先問焉而以言考其蓍龜之靈占筮<lb/>
　之策通變之理吉凶之道然後其受命也如響之應<pb n="85b"/>　聲<lb/>
无有逺近幽深遂知來物<lb/>
　義曰言此大易之道告示於人无有遐逺邇近幽䆳<lb/>
　深宻之間皆前知其吉凶禍福之驗天地隂陽之理<lb/>
　将來之事已徃之失皆前知矣<lb/>
非天下之至精其孰能與於此<lb/>
　義曰言大易之道若非至極精妙通達天下其孰<lb/>
　能與於此哉<pb n="86a"/>參伍以變錯綜其數<lb/>
　義曰參則謂三也伍則謂伍也言天一之數有三有<lb/>
　五至如天之一下交於地之六生水地之十上交於<lb/>
　天之五生土是天地之數三五通變上下錯雜綜統<lb/>
　以成萬物之數<lb/>
通其變遂成天地之文<lb/>
　義曰言天地隂陽之道通變之理化裁之迹老隂老<lb/>
　陽之數交而相雜以成天地之文若剛柔晝夜之道<pb n="86b"/>　寒暑徃來之功青赤交雜之類二百一十有六以定<lb/>
　乾之老陽之象一百四十四策以定坤之老隂之象<lb/>
　如此之類他皆可知也<lb/>
極其數遂定天下之象<lb/>
　義曰言聖人窮極天下之數隂陽之策萬事之理纎<lb/>
　介之微然後可以定天下之法象也<lb/>
非天下之至變其孰能與於此<lb/>
　義曰言大易之道極窮天地之數以成天下之法<pb n="87a"/>　象若非天下至變至通之道其曷能與於此哉<lb/>
易无思也无為也寂然不動感而遂通天下之故<lb/>
　義曰言大易之道能極盡天下之數極盡天下之事<lb/>
　然而易之道不假思慮任用自然不須經營任用自<lb/>
　動寂然不見其迹黙然不見其形若聖人以至誠之<lb/>
　心感而行之則通變之理萬事之宜自然而達矣<lb/>
非天下之至神其孰能與於此<lb/>
　義曰夫非忘象者則无以制象非遺數者无以極數<pb n="87b"/>　至精者无筮策而不可亂至變者體一而无不周至<lb/>
　神者寂然而无不應斯蓋功用之母象數所由立也<lb/>
　言大易之道若非道極㣲妙變化如神極深研幾探<lb/>
　賾索隱其孰與於此哉<lb/>
夫易聖人之所以極深而研幾也<lb/>
　義曰此以下又明聖人作易之道極窮幽隱識照幾先<lb/>
　而作其易者也深者則謂未有其理未見其形而聖<lb/>
　人極深其用者也幾則謂有其理未形則謂之幾<pb n="88a"/>　也言聖人作易以極其有理未形之幾也<lb/>
唯深也故能通天下之志<lb/>
　義曰夫人之深未有其理未有其形而又天下之心<lb/>
　億兆其心而聖人以己之深可以通天下之志何也<lb/>
　蓋天下之心雖億兆之心而聖人以己之心可以見<lb/>
　天下之心以己之志可以見天下之志何則夫人情<lb/>
　莫不欲飽煖而惡其饑寒人情莫不欲夀考而惡其<lb/>
　短折人情莫不欲富貴而惡其貧賤人情莫不欲安<pb n="88b"/>　平而惡其勞苦是故聖人以己之心推天下之心億<lb/>
　兆之衆深情厚貎皆可以見矣雖億兆之心至多而難<lb/>
　見而聖人但以一己之心一身之勞逸雖未見其理未<lb/>
　顯其形則天下之心自然而見矣<lb/>
唯幾也故能成天下之務<lb/>
　義曰幾者是有理未形之謂也夫君子之人欲極天<lb/>
　下之務必先博學之審問之慎思之明辨之篤行之<lb/>
　既能如是則雖天下之務萬事之微盡可見矣所謂<pb n="89a"/>　知至知終者是也<lb/>
唯神也故不疾而速不行而至<lb/>
　義曰夫大易之道極深研幾无思无為寂然不動能<lb/>
　通天下之志能定天下之務是其功如神不疾而速<lb/>
　不行而至者也<lb/>
子曰易有聖人之道四焉者此之謂也<lb/>
　義曰此又言大易能通微妙以言者尚其辭以動者<lb/>
　尚其變以制器者尚其象以卜筮者尚其占故天下<pb n="89b"/>　之能事畢矣然則首尾俱言聖人之道四者蓋為此<lb/>
　一章之中所陳者三事一曰非天下之至精二曰非<lb/>
　天下之至變三曰非天下之至神皆是廣言大易之<lb/>
　道然三事之中亦不出於聖人之道四故首尾總而<lb/>
　結之也<lb/>
子曰夫易何為者也<lb/>
　義曰自此以下至民咸用之謂之神為一章此十翼<lb/>
　之中第十子曰夫易何為者此蓋孔子歎大易之<pb n="90a"/>　道其功深賾故假設此發問之辭以問之曰夫易者<lb/>
　何為者也<lb/>
夫易開物成務冒天下之道如斯而已者也<lb/>
　義曰此夫子自釋易之體用也開者通也冒者覆也<lb/>
　言大易之道其功宏博能開通於萬物之志成就夫<lb/>
　天下之務覆冒夫天下之物也至如泰卦則言財成<lb/>
　之義履卦則言履素之宜革卦則言治厯之事鼎則<lb/>
　言鼎新之㫖旅則言无敢折獄遯則言遯尾之厲大<pb n="90b"/>　壮則言君子用罔乾卦則言亢龍有悔者如此之類<lb/>
　是皆開通萬物之志成就天下之務覆冒天下之道<lb/>
　如斯之道則大易之體用也故云如斯而已<lb/>
是故聖人以通天下之志<lb/>
　義曰夫大易之道其功廣大是故聖人以此之故以<lb/>
　通達天下之志者也然則天下之人心志至衆至繁<lb/>
　而聖人以大易之道以通天下之志者何也蓋聖人<lb/>
　有深幾之見極未形之理以已之心可以見天下之<pb n="91a"/>　心以已之志可以見天下之志雖天下之人心志至衆<lb/>
　至繁然聖人以已之幾深度人之情偽利害極未形<lb/>
　之理可以見天下之志者也<lb/>
以定天下之業<lb/>
　義曰言聖人以此大易之故極其幽深研幾成天下<lb/>
　之務冒天下之道以定天下之功業也<lb/>
以斷天下之疑<lb/>
　義曰言大易之道通於人事一卦六爻有得位失位<pb n="91b"/>　者然吉凶悔吝雖聖人亦有所不知於人事之間不<lb/>
　能无疑是故聖人雖以其蓍策占筮之然亦不能无<lb/>
　疑惑之心而又謀之於鬼神謀之於天地以成其卦<lb/>
　爻又於卦爻之下繋屬其文辭以決斷天下之疑也<lb/>
　至如乾之初九言潛龍勿用離之六四言突如其來<lb/>
　如此是斷其疑也<lb/>
是故蓍之徳圓而神<lb/>
　義曰夫蓍策之數未占已前其吉凶悔吝人皆不可<pb n="92a"/>　見无有窮極无有定止其通變之道天地之宜其用<lb/>
　如神運而不窮周流通暢也<lb/>
卦之徳方以知<lb/>
　義曰言蓍策之數未占之時雖其用如神其吉凶悔<lb/>
　吝周流通變運而不窮及其揲蓍之後布成其卦卦<lb/>
　有六爻卦爻之下有得位有失位有中有正有凶有<lb/>
　吉有悔吝皆繋屬而不可變動故言方以知者是知其<lb/>
　過去未來之事極其未形之理其情偽利害盡可見<pb n="92b"/>　矣然則必言蓍徳圓而神卦徳方以知者蓋神以知<lb/>
　來是來无方也知以藏徃是徃有常也物既有常猶<lb/>
　方之有止數无常體猶圓之不窮故蓍之變通則无<lb/>
　窮神之象也卦觧爻分有定體知之象也知可以識<lb/>
　前言徃行神可以逆知将來故蓍以圓象神卦以方<lb/>
　象知也<lb/>
六爻之義易以貢<lb/>
　義曰貢者告也言聖人因蓍策之數以布設六十四<pb n="93a"/>　卦卦有六爻以盡萬物之理然爻有應有不應有正<lb/>
　有不正其間吉凶悔吝皆不能告諭於人故大易之<lb/>
　道極未形之理知過去将來之事故六爻之下皆繋<lb/>
　屬文辭以貢告於人也至如比之初六言吉大過上<lb/>
　九言凶如此之類是皆告於人使人從善而去惡從<lb/>
　吉而去凶也<lb/>
聖人以此洗心<lb/>
　義曰夫大易之道至公至正極天地之理盡人事之宜<pb n="93b"/>　其吉凶悔吝皆繋屬於諸卦爻之下聖人觀之可以<lb/>
　洗蕩其心至如萬物有疑則卜之是洗蕩其疑心行<lb/>
　善則吉行惡則凶是洗蕩其惡心也既洗蕩己之心<lb/>
　然後可以洗蕩萬物之心也<lb/>
退藏於宻<lb/>
　義曰言此大易之道索隱窮神能蕩滌萬民之心雖<lb/>
　有吉凶悔吝之變仁義之術而人不知自用是其功<lb/>
　如神之藏宻也故上文所謂顯諸仁藏諸用者此也<pb n="94a"/>吉凶與民同患<lb/>
　義曰夫人之生愚夫愚婦者甚衆其性昏蒙憧憧然<lb/>
　不知所以然而然舉動之間雖有凶咎悔吝之事而<lb/>
　不知自止是故聖人以此大易之故明示其吉凶憂<lb/>
　患使趣其善者舍其惡向其吉者背其凶是大易之<lb/>
　道與民同憂患也<lb/>
神以知來<lb/>
　義曰言大易之道知其未來之事明其未形之理故<pb n="94b"/>　其用如神也<lb/>
知以藏徃<lb/>
　義曰言此大易之道因蓍之策知其過去已形之理<lb/>
　其妙皆知之也然則必言知來藏徃者蓋蓍定數於<lb/>
　始於卦為來卦成象於終於蓍為徃<lb/>
其孰能與於此哉古之聰明叡知神武而不殺者夫<lb/>
　義曰言大易之道神以知來知以藏徃非此之故其<lb/>
　孰能與於此哉惟是古者聰明叡知之人可以與之<pb n="95a"/>　耳无所不聞故曰聰目无所不見故曰明思无所不<lb/>
　通故曰叡才无所不及故曰知言惟是聰明叡知之人<lb/>
　有文有武既能察微又有剛斷故於大易之間卦爻<lb/>
　之下各隨動静神其吉凶之事明其威福之理示人<lb/>
　以信則人自然而威服之至如<graphic n="KR0707" url="https://raw.githubusercontent.com/kanripo/KR-Gaiji/master/images/KR0707.png" mimeType="image/png"/>矢取諸睽刑罰取<lb/>
　諸噬嗑如此之類皆是神其威武不用刑殺而天下<lb/>
　自然威服也<lb/>
是以明於天之道而察於民之故是興神物以前民用<pb n="95b"/>　義曰言聰明睿知之人既能神其威武而不殺是以<lb/>
　大明天地隂陽變化之道大察天下情偽利害之故<lb/>
　又以神靈之物明其吉凶之驗以前萬民之用至於<lb/>
　未來之事皆繋屬其辭使人通曉之趣其善而去其<lb/>
　惡者也<lb/>
聖人以此齋戒<lb/>
　義曰洗心則謂之齋防患則謂之戒言聖人以此大<lb/>
　易之道齋心防戒其患害之事使憂虞悔吝不能及<pb n="96a"/>　於己至幽至微之處皆得以先知也<lb/>
以神明其徳夫<lb/>
　義曰言聖人既能以大易之道齋戒而防患又能觀<lb/>
　易道幽深以神明其徳使天下之人不知所以然而<lb/>
　然也<lb/>
是故闔户謂之坤<lb/>
　義曰此以下又廣明大易自乾坤而來也夫坤者隂<lb/>
　也主夫地然坤之道主夫生成萬物若陽降其氣則<pb n="96b"/>　坤能成而生之若陽氣不降則地道闔閉主其収藏<lb/>
　如户之閉也<lb/>
闢户謂之乾<lb/>
　義曰乾者陽也主夫天夫天陽之氣下生萬物使萬<lb/>
　品之物皆遂其生者是乾為開闢之端如戸之開通<lb/>
　者也然則先言坤而後言乾者蓋凡物先藏而後出<lb/>
　故先言坤而後言乾也<lb/>
一闔一闢謂之變<pb n="97a"/>　義曰言隂主其閉闔又主其収藏陽主其開闢又主<lb/>
　其施散是一闔一闢以成變化之道春生夏長秋成<lb/>
　冬幹者也<lb/>
徃來不窮謂之通<lb/>
　義曰言天地之道生成之理徃來之間循環不絶周<lb/>
　而復始无有窮極常自通流是謂之通也<lb/>
見乃謂之象<lb/>
　義曰言天地之道隂陽之功生而不已自十一月建<pb n="97b"/>　子陽氣下復至於丑寅之位萬物顯見於世有其形<lb/>
　状故謂之象也<lb/>
形乃謂之器<lb/>
　義曰言天地之道生成不已故萬物始有其形形之<lb/>
　不已乃可成於器用是故聖人因此大易六十四卦<lb/>
　之形象凡創制器用必觀其形象為之凖範然後成<lb/>
　其法式也<lb/>
制而用之謂之法<pb n="98a"/>　義曰言聖人裁制其物凡所施用垂為範模後世以<lb/>
　之為法式也至如宫室取大壮網罟取諸離書契取<lb/>
　諸夬弧矢取諸睽如此之類皆是聖人制成器用為<lb/>
　後世之法<lb/>
利用出入民咸用之謂之神<lb/>
　義曰言聖人既制器用或出於此或入於此使天下<lb/>
　之人用之皆得其利天下之人既皆得其利是聖人<lb/>
　之妙用如神而人不知所以然而然也<pb n="98b"/>是故易有大極是生兩儀<lb/>
　義曰此以下至自天祐之吉无不利為一章易有太<lb/>
　極者言大易之道始於太極太極者是天地未判混<lb/>
　元未分之時故曰太極言太極既分隂陽之氣輕而<lb/>
　清者為天重而濁者為地是大極既分遂生為天地<lb/>
　謂之兩儀<lb/>
兩儀生四象<lb/>
　義曰言天地之道隂陽之氣自然而然生成四象四<pb n="99a"/>　象者即木金水火是也故上文謂天一下配地六生<lb/>
　水地二上配天七生火如此之類是天地隂陽自然相<lb/>
　配生成金木水火之象然此止言四象而不言土者<lb/>
　蓋天地既判生為五行然二氣既分則自然生而為<lb/>
　木金氷火則地之道本於土而成但言四象則土從<lb/>
　可知矣<lb/>
四象生八卦<lb/>
　義曰言水火木金互相生成而成八卦至如水生於<pb n="99b"/>　坎火生於離金生於兌木生於巽土生於艮如此之<lb/>
　類是四象五行之所生也是故伏羲因此五行所生<lb/>
　畫為八卦也<lb/>
八卦定吉凶<lb/>
　義曰言伏羲既畫八卦之後又繋屬其爻辭於諸爻<lb/>
　之下明吉凶之變凡事之得者為吉事之失者為凶<lb/>
　言於得失之間以成吉凶之事使人退省其身日修<lb/>
　其徳趨其吉而悖其惡從其善而去其凶也<pb n="100a"/>吉凶生大業<lb/>
　義曰夫吉凶之兆也皆在於六十四卦爻位之中得<lb/>
　其正者為吉失其位者為凶聖人又繋屬其辭以明<lb/>
　吉凶之驗使人知自修省人既知自修省則能保守<lb/>
　其分位以成其大業故大業之成必自吉凶而生矣<lb/>
是故法象莫大乎天地<lb/>
　義曰法象則謂吉凶之理得失之迹也夫天地之大<lb/>
　萬物之理皆由二體互相推盪而生也至於髙者有<pb n="100b"/>　其分下者有其理善者福之惡者禍之此常理也聖<lb/>
　人仰觀俯察為之法象善者賞之惡者罰之然其功其<lb/>
　理皆本始於天地故云莫大乎天地<lb/>
變通莫大乎四時<lb/>
　義曰言天地之道隂陽之氣變通之道生成之功春<lb/>
　秋冬夏生而不已是以成之成之不已又殺之殺之<lb/>
　不已又生之是其天地之氣生殺之功千變萬化皆<lb/>
　由四時之氣推盪而成也<pb n="101a"/>縣象著明莫大乎日月<lb/>
　義曰言天地之道布懸其法象星辰其於著明運行<lb/>
　不息无所不照者莫大乎日月也<lb/>
崇髙莫大乎富貴<lb/>
　義曰上既言天地之道隂陽之理變通之事日月之<lb/>
　明此後言以富貴而繼屬之者何也蓋聖人非以恃<lb/>
　其崇髙極侈其位夸恃其富貴是故天地之道但能<lb/>
　生成萬物不能生成天下之人是故君子有大才大<pb n="101b"/>　徳凡居崇髙極盛之位代天理物能以仁義敎化生<lb/>
　成天下之人若无富貴之位則其功不能以及於天<lb/>
　下也是故其所以重富貴者非重其位也蓋重其行<lb/>
　道於天下故下繋曰聖人之大寳曰位是言聖賢所<lb/>
　保重者曰位惟在行道而已故以富貴次於天地日<lb/>
　月之後也<lb/>
備物致用立成器以為天下利莫大乎聖人<lb/>
　義曰備物致用者備天下之物致天下之用也立成<pb n="102a"/>　器者則謂建立成就天下之器用以便於天下也凡<lb/>
　能便利天下者无出於聖人也聖人則无所不通故<lb/>
　能成天下之利也至如包羲氏結繩為網罟以佃以<lb/>
　漁神農斵木為耜揉木為耒耒耨之利以敎天下又<lb/>
　如弦木為<graphic n="KR0707" url="https://raw.githubusercontent.com/kanripo/KR-Gaiji/master/images/KR0707.png" mimeType="image/png"/>剡木為矢<graphic n="KR1249" url="https://raw.githubusercontent.com/kanripo/KR-Gaiji/master/images/KR1249.png" mimeType="image/png"/>矢之利以威天下又如黄<lb/>
　帝刳木為舟剡木為楫舟楫之利以濟不通又如宫<lb/>
　室取大壮掘地為臼斷木為杵臼杵之利萬民以濟<lb/>
　如此之類皆是備物致天下之用立器為天下之利<pb n="102b"/>　也故唐元次山曰吾人之苦兮山幽幽網罟設兮山<lb/>
　不幽吾人之苦兮水深深網罟設兮水不深是言聖<lb/>
　人凡所創立其器雖山川滄海之深逺而聖人所作<lb/>
　其器无逺无近无幽无深皆得其利故水之深而網<lb/>
　罟不深山之幽而網罟不幽其功如是之廣而人用<lb/>
　之皆得其利也非聖人孰能如此哉<lb/>
探賾索隱鈎深致逺以定天下之吉凶成天下之亹亹<lb/>
者莫大乎蓍龜<pb n="103a"/>　義曰探謂探尋賾謂幽隱難見之處言至幽至逺至<lb/>
　隱至近之處鈎深極逺之事天地幽隱之處過去未<lb/>
　來之吉凶惟是聖人以卜筮之占皆得以知之也若<lb/>
　事得於道者為吉失於理者為凶以其吉凶之事告<lb/>
　示於人使人趨善從吉去惡避凶雖愚者昧者皆勉<lb/>
　勉而知勸夫如是定天下之吉凶成天下之亹亹者<lb/>
　皆由蓍龜之占筮也<lb/>
是故天生神物聖人則之<pb n="103b"/>　義曰神物者則謂神靈之物蓍龜是也灼龜以為卜<lb/>
　揲蓍以為筮言天之所生者蓍龜之靈知人之休咎<lb/>
　明人之得失是故聖人取之為法則考人之行事也<lb/>
天地變化聖人效之<lb/>
　義曰言天地之道隂陽之氣生殺之理春生夏長四<lb/>
　時代謝千變萬化聖人效法之當賞則賞之當刑則<lb/>
　刑之事之久者必改其弊器之泥者必革其新是聖<lb/>
　人法效天地之變化也若據疏說以為賞以春夏刑<pb n="104a"/>　以秋冬則非也<lb/>
天垂象見吉凶聖人象之<lb/>
　義曰言天之垂象以示人之吉凶若隂陽之惨舒日<lb/>
　星之災變風雨之不節霜雪之不時如此之類皆是<lb/>
　天垂象以示於人聖人必當象之或祥之來則象其<lb/>
　吉災之來則應以凶或修其徳而平其政也<lb/>
河出圖洛出書聖人則之<lb/>
　義曰按此河圗是天之大瑞也若聖人在上至徳動<pb n="104b"/>　於天地天下之人和洽則和氣充塞於天地之間則<lb/>
　河出圗洛出書以為瑞應之驗也是故聖人所以法<lb/>
　則之者蓋法其時而行事故曰聖人則之也然按諸<lb/>
　儒之說以謂河圗洛書出見於世伏羲因得之而畫<lb/>
　成八卦感上天之美應者也且上古洪荒之世典章<lb/>
　法度未立伏羲以聖人之才徳居位是以經綸天地<lb/>
　畫成八卦以為萬世之法則若河圗洛書未出見之<lb/>
　時伏羲亦當畫為八卦以為後世之法且河圖洛書<pb n="105a"/>　是天之大瑞若果河圖洛書已有八卦則八卦不當<lb/>
　言伏羲所畫也又按洛書賜禹是亦八卦更有聖人<lb/>
　所畫矣且按下繋曰古者包羲氏之王天下仰則觀<lb/>
　象於天俯則觀法於地觀鳥獸之文近取諸身逺取<lb/>
　諸物於是始作八卦以通神明之德以類萬物之情<lb/>
　此八卦自是伏羲觀天地取諸物而畫成八卦也又<lb/>
　豈得謂伏羲感河圖洛書而畫八卦哉若果河圖洛<lb/>
　書已有則孔子不當言伏羲仰觀俯察而成八卦也<pb n="105b"/>　又如孔子曰鳳鳥不至河不出圖吾已矣夫是孔<lb/>
　子因其鳳鳥而為書也又曰龜龍在郊藪河出圖<lb/>
　洛出書是亦因龜麟而至矣此蓋孔子言麟鳳者<lb/>
　天之瑞物難見者也若聖人在上錫五福於人庶<lb/>
　政行於國和氣充塞於天地則河圖洛書龜麟龍<lb/>
　鳳出為瑞應之驗是以聖人法則其時以行其事<lb/>
　也故云聖人則之今鄭康成以春秋緯云河圖有<lb/>
　九篇洛書有二篇孔安國以為河圖為八卦洛書<pb n="106a"/>　有九疇皆失之矣<lb/>
易有四象所以示也<lb/>
　義曰按此四象有二說一說以謂天地自然相配水<lb/>
　火金木以為之象所以示也又一說吉凶者失得之<lb/>
　象也悔吝者憂虞之象也變化者進退之象也剛柔<lb/>
　者晝夜之象也是言大易之道有此四象所以示人<lb/>
　之吉凶疏荘氏謂六十四卦之中有實象有假象有<lb/>
　義象有用象則非也又何氏以為天生神物聖人則<pb n="106b"/>　之天地變化聖人效之天垂象見吉凶聖人象之河<lb/>
　出圗洛出書聖人則之亦非也<lb/>
繋辭焉所以告也<lb/>
　義曰上既言天生神物聖人則之天地變化聖人效<lb/>
　之天垂象見吉凶聖人象之河出圗洛出書聖人則<lb/>
　之易有四象所以示人之吉凶此言又繋屬其辭明<lb/>
　其得失所以貢告於人使人知憂患之慮也<lb/>
定之以吉凶所以斷也<pb n="107a"/>　義曰言既繋屬其辭以明得失又定其吉凶之驗以<lb/>
　斷天下之疑惑使人知其象趨其吉而背其凶也<lb/>
易曰自天祐之吉无不利<lb/>
　義曰此大有上九之爻辭也言易有四象所以示也<lb/>
　繋辭焉所以告也又定之以吉凶所以斷也言天下<lb/>
　之人既知其吉凶之驗禍福之理又引此大有上九<lb/>
　之爻辭以證之言大有上九居大有之世天下富盛<lb/>
　諸爻皆乗於剛已獨下乗於隂六五有厥孚交如之<pb n="107b"/>　吉已獨乗之是以得自天祐之吉无不利也此大有<lb/>
　之時如此也<lb/>
子曰祐者助也天之所助者順也人之所助者信也履<lb/>
信思乎順人以尚賢也是以自天祐之吉无不利也<lb/>
　義曰此孔子解釋之辭也言大有上九所以得自天<lb/>
　祐之者蓋由己以陽承于六五柔順之君天之所以<lb/>
　祐之者助其順也人之所以助之者信也言六五居<lb/>
　中有信於天下而上九承之是履其信也既已履信<pb n="108a"/>　則天下之人亦助以信也既履其順又履其信則是<lb/>
　崇尚賢徳矣夫既為崇尚賢徳之人則上天之所祐<lb/>
　助鬼神之所協吉天下之人皆所信助夫如是何所<lb/>
　不利哉<lb/>
子曰書不盡言言不盡意然則聖人之意其不可見乎<lb/>
　義曰自此以下至黙而成之是夫子總言大易之道<lb/>
　當連上文為一章書不盡言者言聖人之言出則為<lb/>
　天下之則為天下之令然於簡牘之中所載必不能<pb n="108b"/>　盡聖人之言也言不盡意者言聖人之意思慮宏達<lb/>
　无逺无近无幽无隱故三百八十四爻之間雖皆聖<lb/>
　人之言必不能盡其聖人之意也如是則書不盡言<lb/>
　言不盡意於聖人之意其不可見乎此孔子歎美聖<lb/>
　人之言聖人之意幽深宏逺不可以見之耶故假發<lb/>
　問之辭疑而問之<lb/>
子曰聖人立象以盡意<lb/>
　義曰此夫子釋聖人之意有可見之理也言聖人之<pb n="109a"/>　言書不能盡其言言又不能盡其意惟是大易之道<lb/>
　六十四卦之中可以明之至如天之道以乾為名取<lb/>
　其天體剛健生成不息地之道以坤為名取其地體<lb/>
　柔順能承順於天是聖人設乾坤之象以盡聖人之<lb/>
　意宏功妙用惟乾坤之象可以盡之<lb/>
設卦以盡情偽<lb/>
　義曰言聖人之言出則為天下之則然既言不能盡<lb/>
　意又立象以盡意既立物之形象以盡其意又觀萬<pb n="109b"/>　物之象萬事之理天下得失之迹設為其卦以盡人<lb/>
　之情偽以盡物之得失也<lb/>
繋辭焉以盡其言<lb/>
　義曰言聖人雖立象以盡其意設卦以盡其情偽又於<lb/>
　三百八十四爻之下有得位失位者有正有不正者<lb/>
　皆繋屬其辭散於卦爻之下以盡其言使人通曉其<lb/>
　意也<lb/>
變而通之以盡利<pb n="110a"/>　義曰夫萬事之理萬物之情若无其通變之道以至<lb/>
　窮極必至於敗壊也惟是聖人立象以盡意設卦以<lb/>
　盡情偽繋辭焉以盡其言而又裁制創立千變萬化<lb/>
　隨時措置立成其事无有壅滯量時制宜變而通之<lb/>
　以盡天下之利也<lb/>
鼓之舞之以盡神<lb/>
　義曰此總結立象盡意設卦盡情繋辭盡言之意言<lb/>
　聖人以其仁義之道以盡天下之情偽以說天下之<pb n="110b"/>　心又鼔發之致天下舞樂之然則鼓舞何以為發樂<lb/>
　之義蓋聖人以仁義之道敎化之術漸染於天下之<lb/>
　人天下之人雖㝠然无所知識然被上之敎化其心<lb/>
　康樂不知手之舞之足之蹈之也既不知手之舞之<lb/>
　足之蹈之自不知聖人之道所以然而然是聖人之<lb/>
　道漸染於人如神之功<lb/>
乾坤其易之縕邪<lb/>
　義曰上既言聖人立象盡意此又言大易之道本始<pb n="111a"/>　於天地縕者藏縕也言天地初判之時而大易之道<lb/>
　已縕藏於天地之間然天地之道萬物之形象萬事<lb/>
　之理皆藏縕於大易之道是大易之道本始於乾坤<lb/>
　故乾坤為大易縕積之根源也<lb/>
乾坤成列而易立乎其中矣<lb/>
　義曰言天地設立隂陽之端萬物之理萬事之情以<lb/>
　至寒暑徃來四時代謝日月運行皆由乾坤之所生<lb/>
　然乾坤既設而大易之道變通之理以立乎中矣是<pb n="111b"/>　大易之道本始於天地也<lb/>
乾坤毁則无以見易易不可見則乾坤或幾乎息矣<lb/>
　義曰言大易之道皆本起於乾坤凡是天地之道萬<lb/>
　物之理變化之道皆在大易之中至如乾生三男坤<lb/>
　生三女而為八卦變而相重為六十四分為三百八<lb/>
　十四爻易之根源皆自乾坤而來故乾坤成而易道<lb/>
　變化建立乎其中矣若乾坤毁棄則无以見易之用<lb/>
　夫易既毁則无以見乾坤之用如是則乾坤或幾乎<pb n="112a"/>　息矣<lb/>
是故形而上者謂之道<lb/>
　義曰言天之道始於无形而終於有形皆由道之所<lb/>
　生道者人可以為之法由而通之謂之道前乎天地<lb/>
　則混於元氣散乎方隅則潛於象類浩然而不局於<lb/>
　器用推於天下則无所不通舉而措之則曲盡其變<lb/>
　茲乃道之本也然始於无形而終於有形也<lb/>
形而下者謂之器<pb n="112b"/>　義曰器者是有形之實言天始於无形而生於有形<lb/>
　故形於下者則為其器器者則為有形之用但可止<lb/>
　一而用之也故在形之外者謂之道在形之内者謂<lb/>
　之器也<lb/>
化而裁之謂之變<lb/>
　義曰言聖人因其无形之道有形之器推而化之裁<lb/>
　制創立設為仁義敎化以至凡所器用以利天下无<lb/>
　有窮極无有凝滯故謂之變<pb n="113a"/>推而行之謂之通<lb/>
　義曰言聖人因其天地隂陽之道思之於心緼之為<lb/>
　事業推而行之无有壅滯皆得其亨故謂之通<lb/>
舉而措之天下之民謂之事業<lb/>
　義曰言聖人因其變通之道措置其用施之於天下<lb/>
　各從其時以成天下之功業也<lb/>
是故夫象聖人有以見天下之賾而擬諸其形容象其<lb/>
物宜是故謂之象<pb n="113b"/>　義曰此以下皆覆言上文聖人立象以盡意設卦以<lb/>
　盡情偽繋辭以盡其言明言以為教化之術也象者<lb/>
　萬物之形象也言聖人推其天地之理萬物之形容<lb/>
　以象萬物之宜故謂之象也至如乾為龍之象坤為<lb/>
　地之象離為日之象艮為山之象如此之類皆是推<lb/>
　廣形容而為之也<lb/>
聖人有以見天下之動而觀其㑹通以行其典禮繋辭<lb/>
焉以斷其吉凶是故謂之爻<pb n="114a"/>　義曰言聖人以見天下之變動觀萬物之形容有會<lb/>
　合通變之道以行典常之禮又於諸卦之下繋屬其<lb/>
　文辭有合於道則為吉有悖於理則為凶以定其吉<lb/>
　凶得失之理以示於人故謂之爻也爻者效此者也<lb/>
極天下之賾者存乎卦<lb/>
　義曰言聖人窮極天下之幽賾萬物之情偽以存諸<lb/>
　卦之中使人觀之以為法則也<lb/>
鼔天下之動者存乎辭<pb n="114b"/>　義曰鼓謂發揚天下之動有得有失有吉有凶存於<lb/>
　爻辭之間使人觀之知其吉凶之如此也<lb/>
化而裁之存乎變<lb/>
　義曰言聖人觀此萬事之理萬物之情天地之道日<lb/>
　月之經創制裁度立成其器施為仁義道徳千變萬<lb/>
　化以及於天下故存乎變也<lb/>
推而行之存乎通<lb/>
　義曰言聖人觀此大易變化之道推而行之隨時措<pb n="115a"/>　置无有窮極无有凝滯故存乎通也<lb/>
神而明之存乎其人<lb/>
　義曰言聖人既能極天下之賾存乎卦鼔天下之動<lb/>
　存乎辭化而裁之存乎變推而行之存乎通以成其<lb/>
　易若章顯其功則其用如神仁者見之謂之仁知者<lb/>
　見之謂之知无有窮極是存乎其人矣<lb/>
黙而成之不言而信存乎徳行<lb/>
　義曰徳行者則謂聖人素蓄其徳業行實也言聖<pb n="115b"/>　人素積其徳素蓄其行内存忠恕外有全徳如此<lb/>
　則黙而成之雖不言而人自信從之故中庸曰不怒而<lb/>
　民威之如鈇鉞者也此蓋素蘊徳行之如此也<lb/>
　<lb/>
　<lb/>
　<lb/>
　<lb/>
　周易口義繋辭上<lb/>
</p>

  </div>
            <div>
                <head>周易口義</head>
    <p>
<pb n="1a"/>欽定四庫全書<lb/>
　周易口義　　　　　　　宋　胡瑗　撰<lb/>
　　繫辭下<lb/>
　義曰此十翼之中第七翼也然按上繫下繫之説先<lb/>
　儒議者多矣何氏則曰上篇明无故曰易有太極下<lb/>
　篇明㡬故曰知㡬其神或曰上篇論易之大理下篇<lb/>
　論易之小理皆失之葢以簡編重大故分為上繫下<lb/>
　繫也<pb n="1b"/>八卦成列象在其中矣<lb/>
　義曰自此已下至禁民為非曰義為一章言伏羲始<lb/>
　畫八卦取天地水火山澤風雷之象畫為乾坤艮巽<lb/>
　震離坎兊之卦八卦既成列而天地萬物之象莫不<lb/>
　在於八卦之中也<lb/>
因而重之爻在其中矣<lb/>
　義曰夫伏羲始畫八卦以盡天地水火風雷山澤之<lb/>
　象然於萬物之情萬事之理在伏羲之時世質民淳<pb n="2a"/>　情偽未遷利害未作雖八卦之設三畫可以盡人事<lb/>
　之宜迨乎後世民欲叢生巧妄交作則八卦不能盡<lb/>
　吉凶之變文王囚於羑里極天地之淵藴明人事之<lb/>
　終始是以取伏羲所畫之八卦因其數而重為六十<lb/>
　四卦分為三百八十四爻以盡天地之賾人事之理<lb/>
　有得有失有吉有凶有應有不應有正有邪有利有<lb/>
　害盡在此卦爻之中然則爻者效也使後世之人效<lb/>
　而法之故卦爻之中有情偽之理有是非之道有變<pb n="2b"/>　通之常有動静之事有剛柔之限凡人觀其爻則知<lb/>
　其效法此象而行事也然重卦之説先儒議者多矣<lb/>
　或曰伏羲所重或曰神農所重或曰夏禹所重皆失<lb/>
　之葢見下文包犧氏之王天下作結繩而為網罟葢<lb/>
　取諸離神農氏作斵木為耜楺木為耒耒耨之利以<lb/>
　教天下葢取諸益又因尚書之文有洛書錫禹之言<lb/>
　故有此説殊不知繫辭是仲尼所作葢仲尼因其聖<lb/>
　人制立器用以取合於聖人之卦以其結繩為網罟<pb n="3a"/>　葢合徳於離卦取其有附麗之義因其耒耜有益於<lb/>
　人葢合徳於益卦以其有相資益之義先儒不究原<lb/>
　本故疑而有此説也且六十四卦既是伏羲神農所<lb/>
　重則文王何心哉不然何以仲尼曰易之興也其於<lb/>
　中古乎作易者其有憂患乎且伏羲之時又非中古<lb/>
　神農之時又非憂患推此以言文王重卦之心又可<lb/>
　見也<lb/>
剛柔相推變在其中矣<pb n="3b"/>　義曰剛者陽也柔者隂也夫六十四卦之中卦有六<lb/>
　爻陽為剛隂為柔陽主其生隂主其殺故剛柔之位<lb/>
　則有變有通有動有静故事之久静則動物之久動<lb/>
　則静動静之道則有變有通是故聖人因其剛柔二<lb/>
　氣互相推盪於六爻之間然後成其生養之道也故<lb/>
　上繋曰剛柔相推而生變化者是也然則不言隂陽<lb/>
　相推而止言剛柔者葢隂陽者天地之氣剛柔者是<lb/>
　隂陽之體言剛柔則隂陽之功可見矣<pb n="4a"/>繫辭焉而命之動在其中矣<lb/>
　義曰言聖人既因剛柔二氣互相推盪而為生成之<lb/>
　道又恐後世之人難曉故於諸卦諸爻之下各繫屬<lb/>
　其文辭以明得失之道吉凶之變情偽之端萬事之<lb/>
　理使人觀其得則可以知其失趨其吉則可以明其<lb/>
　凶逆順之道動静之理在所命之辭皆可見矣<lb/>
吉凶悔吝者生乎動者也<lb/>
　義曰夫六十四卦有六爻有吉有凶有悔有吝皆由<pb n="4b"/>　爻位之動者也若動而合於理則為吉動而昧於道<lb/>
　則為凶有事之㣲小可以追悔者有事之萌兆可以<lb/>
　鄙吝者皆繋在於卦爻之變動也是故聖人因卦爻<lb/>
　之變動明人事之大體推其情偽之端明其得失之<lb/>
　迹使人觀之不失於動静之道也<lb/>
剛柔者立本者也<lb/>
　義曰言伏羲始畫八卦始窮變於天地隂陽之理以<lb/>
　成剛柔之道以為萬事之大本以成天下之大法天<pb n="5a"/>　下之人皆本此以為法則也故六十四卦之所本君<lb/>
　臣父子之所法皆由此剛柔之象為之根本者也至<lb/>
　如剛定體為乾柔定體為坤陽卦兩隂而一陽隂卦<lb/>
　兩陽而一隂是立其卦本而不遺也<lb/>
變通者趣時者也<lb/>
　義曰凡六十四卦卦有六爻一卦之體象其一時一<lb/>
　爻之義象其一人六爻之道上下相應而成變通所<lb/>
　以趣就一時者也至如屯之卦言天下屯難之時故<pb n="5b"/>　其卦體以象其屯故初六居卦之始當屯難之時而<lb/>
　磐桓利居正利建侯以蘇息天下之人至於六二言<lb/>
　女子貞不字言女子守正應於九五雖為初九九六<lb/>
　寇難然専應於五不改其節至於六四乗馬班如退<lb/>
　守其正待時而行如此之類是皆一卦則言其一時<lb/>
　其諸爻各言其一人以趣就其時也然則君子之人<lb/>
　凡所動作必従其時不失其中故中庸曰君子而時<lb/>
　中是言君子之人動作之間皆従其時也<pb n="6a"/>吉凶者貞勝者也<lb/>
　義曰貞者正也夫有動者則未免乎累殉吉者則未<lb/>
　免乎凶盡㑹通之變而不累於吉凶者其唯貞勝者<lb/>
　故六十四卦之内人事之端情偽之作吉凶之驗无<lb/>
　不備載於其間若爻位之吉又能行其大正之道則<lb/>
　其事愈吉若居爻位之凶而能行大正之道則其事<lb/>
　不至於凶惟是貞正之道則能勝於凶吉也<lb/>
天地之道貞觀者也<pb n="6b"/>　義曰觀者為天下之所仰觀則謂之觀夫天本在上<lb/>
　地本在下天地之性本不相得及夫天以純陽之氣<lb/>
　降於下地以純隂之氣騰於上二氣上下交相通感<lb/>
　然後以成生長之道是天地之道生成之理皆本正<lb/>
　一故為物之仰觀者也<lb/>
日月之道貞明者也<lb/>
　義曰夫日為陽徳月為隂精運行四時晝夜不息者<lb/>
　日月之明也然而往來不停照臨下土不混其光者<pb n="7a"/>　葢各得貞一而明有所一也<lb/>
天下之動貞夫一者也<lb/>
　義曰夫少者多之所貴寡者衆之所宗故天下之情<lb/>
　偽人事之動静皆歸一而後可正也然則天下之廣<lb/>
　周於萬里人心至衆萬孔千狀執一何由而治哉葢<lb/>
　萬化一術也天下一統也若以至正之道純一之徳<lb/>
　而治之則天下自然而治矣若不以純一之徳而治<lb/>
　之則天下自然而睽乖矣故王輔嗣嘗曰夫衆不能<pb n="7b"/>　治衆治衆者至寡者也夫動不能制動制動者貞夫<lb/>
　一者也是天下之動必由寡之所治貞其一而已<lb/>
夫乾確然示人易矣<lb/>
　義曰此又言天得一之道也確者則謂剛健者也夫<lb/>
　乾以剛健之徳運行不息生成萬物示人以和易由<lb/>
　其得一之故也故无為而物成不言而時化是示人<lb/>
　易也<lb/>
夫坤隤然示人簡矣<pb n="8a"/>　義曰隤然則謂柔順者也此言地之得一也夫坤之<lb/>
　道以柔順之徳承天之氣生成萬物不煩而物成不<lb/>
　勞而物遂者亦由其得一故也故不須經營而萬品<lb/>
　自化是示人簡也若乾不得専一之道或有隤然則<lb/>
　不能示人易矣若坤不得専一之道或有確然則不<lb/>
　能示人簡矣且以乾坤之道生成之理確然隤然示<lb/>
　人易簡况為天下之君者哉夫尊為聖人必法此乾<lb/>
　之剛健之徳生成天下不至於煩勞則天下従而治<pb n="8b"/>　矣夫為人臣者必法此坤之柔順之徳承君之命行<lb/>
　君之事則天下不勞而治矣若為君為臣能法易簡<lb/>
　之道則天下國家可正也<lb/>
爻也者效此者也<lb/>
　義曰夫六十四卦分三百八十四爻有動有静有邪<lb/>
　有正有凶有吉有是有非故通變之道皆在諸爻之<lb/>
　中為人之所效法也故所謂爻者效物之變動者也<lb/>
象也者像此者也<pb n="9a"/>　義曰夫六十四卦之象皆法於天地水火風雷山澤<lb/>
　之象也如乾以天為象坤以地為象艮以山為象坎<lb/>
　以水為象如此之類是皆象其卦之所本之像也注<lb/>
　所謂象此物之形狀也<lb/>
爻象動乎内吉凶見乎外<lb/>
　義曰夫六十四卦之象三百八十四爻爻象之間有<lb/>
　正有不正有應有不應有善有不善有吉有不吉若<lb/>
　爻象之發動於一卦之内則吉凶之事顯見於一卦<pb n="9b"/>　之外也<lb/>
功業見乎變<lb/>
　義曰言聖人用此大易之道觀其卦爻之變動可行<lb/>
　則行可止則止推而求之以立成天下之功業以通<lb/>
　天下之心志<lb/>
聖人之情見乎辭<lb/>
　義曰辭者則爻象之辭也夫六十四卦之中有情偽<lb/>
　之端得失之理其吉凶悔吝皆在爻辭之間欲知聖<pb n="10a"/>　人設卦之情意者觀其爻象之辭則可見矣至如乾<lb/>
　之初九言潛龍勿用則聖人勿用之情可知矣比卦<lb/>
　上六曰比之无首凶則聖人无首之情可見矣如此<lb/>
　之類皆在爻辭間可見矣<lb/>
天地之大徳曰生<lb/>
　義曰夫天地之大徳者惟是隂陽二氣上下相交生<lb/>
　成萬物周而復始无有限極故其徳常大若生之不<lb/>
　常運之有極則所生之道不廣也<pb n="10b"/>聖人之大寶曰位<lb/>
　義曰寶者愛也位者所守之位也夫聖人之大寳者<lb/>
　惟在其位然則聖人之大寶何以在乎位葢聖人之<lb/>
　有才徳若无其位則其功不能及於天下若有其至<lb/>
　尊至寳之位則其功可以及於天下无有逺近皆被<lb/>
　其澤皆被其功徳也是故聖人重徳行道於民故大<lb/>
　寶其位也<lb/>
何以守位曰仁<pb n="11a"/>　義曰言聖人既有才徳又能大寶其位何以守其位<lb/>
　哉必須法天元之徳以仁愛之道生成於天下使天<lb/>
　下之人皆被己之仁徳然後父子有禮上下相親也<lb/>
何以聚人曰財<lb/>
　義曰夫聖人何以萃聚於人哉必曰財而已財者使<lb/>
　衣食豐足用度常備仰有所奉俯有所畜則天下有<lb/>
　戴君之心若其衣食不足用度不備則不能萃於天<lb/>
　下之民是故古之聖人修其水火金木土五行之事<pb n="11b"/>　正徳利用厚生使天下之人各得其所如是則父子<lb/>
　兄弟遞相親睦矣至於為農者勤於耕為商者勤於<lb/>
　貨為工者勤於器如此之類則可以保六親六親既<lb/>
　相保則親族内外自相親愛如是是聚人曰財也<lb/>
理財正辭禁民為非曰義<lb/>
　義曰言聖人既能守位以仁又能聚人以財使天下<lb/>
　父子各有所養各得其所然而貨財之道必主於均<lb/>
　平使多者不得積其私少者皆得盡其養又須與正<pb n="12a"/>　其辭為之節制以禁民之有非僻者使皆合於義而<lb/>
　得其宜矣然則所謂義者葢裁制合宜之謂義也<lb/>
古者包犧氏之王天下也仰則觀象於天俯則觀法於<lb/>
地觀鳥獸之文與地之宜近取諸身逺取諸物<lb/>
　義曰自此已下至葢取諸夬為一章言包犧氏以聖<lb/>
　人之才徳以王天下為天下之主然於上古洪荒之<lb/>
　世典章法度未立而包犧氏仰則觀象於天俯則觀<lb/>
　法於地既觀察天地之象又觀鳥獸之文與地之宜<pb n="12b"/>　以畫成其八卦也然則上既言觀法於地下又言與<lb/>
　地之宜既言觀鳥獸之文下又言逺取諸物者何哉<lb/>
　葢上文言仰則觀象於天俯則觀法於地者葢是伏<lb/>
　羲始觀象之初也此又言鳥獸之文者葢東方之宿<lb/>
　則為蒼龍南方之宿則為朱鳥西方之宿則為白虎<lb/>
　北方之宿則為龜蛇如此之類是伏羲仰觀天之垂<lb/>
　象之宿鳥獸之文又觀其地之動植山川丘陵之象<lb/>
　萬物所生之宜既觀天之垂象之文又觀地之所生<pb n="13a"/>　之宜然後近取諸身者至如乾為首坤為腹震為足<lb/>
　艮為手又近取人之一身其有思慮口鼻之屬如此<lb/>
　之類是近取諸身也既近取諸身又逺取諸萬物之<lb/>
　象若乾為龍坤為馬山澤風雷之類是也<lb/>
於是始作八卦<lb/>
　義曰作者起也言伏羲因此天地萬物之象然後興<lb/>
　起八卦以象動植之宜也<lb/>
以通神明之徳<pb n="13b"/>　義曰神明即謂天地之道隂陽之運變通不測之宜<lb/>
　吉凶未兆之事如此之類則謂之神明是八卦通此<lb/>
　神明之徳也<lb/>
以類萬物之情<lb/>
　義曰夫萬物之情狀至繁至衆故不可得而知之也<lb/>
　聖人作此八卦取其天地水火山澤風雷之象以類<lb/>
　聚萬品之情偽皆可見也<lb/>
作結繩而為罔罟以佃以漁<pb n="14a"/>　義曰網罟者取魚獸之物也言伏羲既畫八卦以通<lb/>
　神明之徳以類萬物之情以至天地之始終人事之<lb/>
　淵藴无不畢備於其間然而於人事之間未有所食<lb/>
　之物是故伏羲又結繩以為網罟以佃以漁使人取<lb/>
　其魚獸以為所養<lb/>
葢取諸離<lb/>
　義曰葢者疑之之辭也離者麗也言山之髙而禽鳥<lb/>
　麗之水之深而魚鼈麗之然則山之髙水之深而人<pb n="14b"/>　莫能及之而聖人創立其事結繩而為網罟使人用<lb/>
　之雖禽鳥居山之髙魚鼈居水之深皆得而取之是<lb/>
　使人麗而用之也然謂之葢者即疑之辭也言聖人<lb/>
　創立其事不必觀此卦而成之葢聖人作事立器自<lb/>
　然符合於此之卦象也非準擬此卦然後成之故曰<lb/>
　葢取諸離<lb/>
包犧氏没神農氏作斵木為耜楺木為耒耒耨之利以<lb/>
教天下葢取諸益<pb n="15a"/>　義曰言包犧氏既没之後又有神農氏以聖人之才<lb/>
　興起於世以其人既得其網罟以佃以漁然而未有<lb/>
　飲食之道神農氏是以樸斵其木以為之耜耜者博<lb/>
　五寸其首有華觜以為耕作之用又揉其曲木其曲<lb/>
　有鉤以為之耒耒耨之利以教於天下之人使四時<lb/>
　耕作之種其禾黍之利以為飲食之養葢取諸益益<lb/>
　者取其有益於人為萬世之利也<lb/>
日中為市致天下之民聚天下之貨交易而退各得其<pb n="15b"/>所葢取諸噬嗑<lb/>
　義曰言於日中為其市以貿遷於貨財以萃聚於天<lb/>
　下之人使皆貿易之相交民之无者従而有之民之<lb/>
　有者従而散施之既貨財交易貿遷有无天下之民<lb/>
　各得其所各得其宜故曰市也然必取於日中者葢<lb/>
　日之早而逺者必不能及若日之晚而又失其時必<lb/>
　於日中之時取其逺近之人皆得以及矣故於日中<lb/>
　為市也然則葢取噬嗑者以其噬嗑之卦上體是離<pb n="16a"/>　下體是震震動於下離明於上是下動而上明聚之<lb/>
　則為之市也又頥中有物曰噬嗑凡頥中有剛梗之<lb/>
　物必囓而去之也然後得其通而物有所合也<lb/>
神農氏没黄帝堯舜氏作通其變使民不倦<lb/>
　義曰夫法之久則必弊弊則物有所不通法既不通<lb/>
　則人情多至怠情而有厭倦之心是故神農既没之<lb/>
　後復有黄帝以聖人之才徳繼世而興起能通人事<lb/>
　之理以其伏羲既結繩而為網罟而斵木為耜楺木<pb n="16b"/>　為耒又聚天下之民財以交易之為之市然事之久<lb/>
　必有其弊壊故黄帝能通其變化而裁之引而伸之<lb/>
　隨其物之變通因其時而更造之以為萬世之法使<lb/>
　民宜之皆得其利用民既得其利用則无怠倦之心<lb/>
　也<lb/>
神而化之使民宜之<lb/>
　義曰神而化之使民宜之者言天下之民既得其利<lb/>
　用則不知聖人之制作所以然而然也既不知所以<pb n="17a"/>　然而然則所作為用皆得其宜也<lb/>
易窮則變變則通通則久<lb/>
　義曰言黄帝既能通其變使民不倦神而化之使民<lb/>
　宜之如此者葢得大易通變之道也夫大易之道窮<lb/>
　極而復變變極而必通天地生成之道人事終始之<lb/>
　理无有限極周而復始无有窮際可以永久為萬世<lb/>
　通行之法也<lb/>
是以自天祐之吉无不利<pb n="17b"/>　義曰言黄帝之法如此為萬世久行之道則自天而<lb/>
　下至於鬼神皆祐助之在鬼神尚且祐助況於天下<lb/>
　之人乎鬼神人民既以祐助則盡善盡美之功所往<lb/>
　之處何所不利哉故引易文而證之<lb/>
黄帝堯舜垂衣裳而天下治葢取諸乾坤<lb/>
　義曰自此已下凡有九事皆黄帝堯舜因象而立制<lb/>
　也夫上古之時世質民淳民皆敦樸則上如槁枝下<lb/>
　如野鹿則上下自然而正矣迨黄帝堯舜之世垂衣<pb n="18a"/>　裳而天下治以其乾有剛陽之徳在於上故為尊坤<lb/>
　有柔隂之徳在於下故為卑爰作衣裳以分尊卑上<lb/>
　下貴賤之等此葢取乾坤之象也然則黄帝堯舜連<lb/>
　言之者葢衣裳之起始於黄帝成於堯舜之時故以<lb/>
　黄帝堯舜而通言之也<lb/>
刳木為舟剡木為楫舟楫之利以濟不通致逺以利天<lb/>
下葢取諸渙<lb/>
　義曰刳者謂刳木之中虛其中以為舟也以濟於水<pb n="18b"/>　使人乗載之以濟不通免其沈溺之患也剡木為楫<lb/>
　者又剡削其木以為舟之用也凡人有川險之深而<lb/>
　不可以涉之而黄帝能刳木之中為舟又剡削其木<lb/>
　為楫以濟川險之患使人乗之皆得以濟致逺之處<lb/>
　皆得以利葢取諸渙者葢渙之卦上是巽下是坎巽<lb/>
　為木坎為水故其彖辭曰利涉大川乗木有功也是<lb/>
　言巽木為舟有涉川之象也又曰渙者散也能散釋<lb/>
　其民難令為舟以濟於天下使人免其沈覆之患故<pb n="19a"/>　此亦得變通之一端也<lb/>
服牛乗馬引重致逺以利天下葢取諸隨<lb/>
　義曰夫物之重者人力不能及之地之逺者人力不<lb/>
　能至之是故聖人服習其牛調習其馬使重者得以<lb/>
　及之逺者得以至之然則牛馬本无知之物而聖人<lb/>
　能馴服之使其至重之物亦得以行之至逺之地亦<lb/>
　得以至之重者引之逺者利之天下之人皆得其利<lb/>
　葢取諸隨也然則隨者是動作必隨於人以之逺則<pb n="19b"/>　亦隨於人以之近則亦隨於人是動作所在皆隨於<lb/>
　人也<lb/>
重門擊柝以待暴客葢取諸豫<lb/>
　義曰夫治平之世不能无姦宄之人是故聖人用其<lb/>
　兩木相擊昏夜之間擊其聲以為之警備使其姦人<lb/>
　暴客不能踰越也然而必取諸豫者葢豫者樂也按<lb/>
　豫卦雷出地奮豫言雷自地奮出以發生萬物物既<lb/>
　生各遂其安故曰豫樂也此重門擊柝以待暴客而<pb n="20a"/>　云葢取諸豫者葢言凡人居治平之時外既有警備<lb/>
　則姦人不能犯姦人既不能犯則在内者自然安矣<lb/>
㫁木為杵掘地為臼臼杵之利萬民以濟葢取諸小過<lb/>
　義曰言聖人既能教民以粒食五穀然又不能精治<lb/>
　其五穀以為飲食之養是故後世聖人復㫁其木為<lb/>
　杵又掘其地為臼以其臼杵之利以精治其五穀夫<lb/>
　既精治其五穀則天下之萬民皆得以濟故取諸小<lb/>
　過焉然則必取小過者葢小過之卦聖賢之人過為<pb n="20b"/>　其事以矯過於人今此杵臼而取小過者葢聖人既<lb/>
　教人粒食以自養又教人精治其五穀是小有過為<lb/>
　其事故也<lb/>
弦木為弧剡木為矢弧矢之利以威天下葢取諸睽<lb/>
　義曰夫治平之世不能无姦暴之人堯舜之代不能<lb/>
　无逆命之人是故聖人雖立刑罰之事以懲戒之然<lb/>
　其間亦有不庭不軌之人非刑罰之威可以懲也是<lb/>
　故復以弦繫於木上以為弧弧者即弓也既以弦於<pb n="21a"/>　木為弓又剡削其木取其矯厲故為矢以中於人弧<lb/>
　矢既成以威中於不庭不軌之人威既中於不庭不<lb/>
　軌之人則天下之姦暴者皆畏而懼矣然蓋取諸睽<lb/>
　者蓋睽者離也言人心之乖離者必用弧矢以威之<lb/>
　至如蠻夷之人當奉於中國反抗衡於中國有離叛<lb/>
　之心又如諸侯當尊奉於王者今不能貢賦反有倍<lb/>
　於王者之心又如姦猾之俗不能歸奉於上反有離<lb/>
　二之心如此之人聖人因其有睽離之心故制<graphic n="KR1249" url="https://raw.githubusercontent.com/kanripo/KR-Gaiji/master/images/KR1249.png" mimeType="image/png"/>矢<pb n="21b"/>　以威服之故云蓋取諸睽也然則弧矢杵臼服牛乘<lb/>
　馬舟楫皆云利者此葢器物有益於人故稱利也然<lb/>
　重門擊柝不言所利者蓋擊柝之事止以禦暴客是<lb/>
　亦利之異名也垂衣裳不言利此亦隨便立義故云<lb/>
　天下治治亦利也此皆義便而言故不可一例取也<lb/>
上古穴居而野處後世聖人易之以宫室上棟下宇以<lb/>
待風雨蓋取諸大壯<lb/>
　義曰夫上古之時未有宫室當此之時人但冬則居<pb n="22a"/>　營窟夏則居層巢人既安居然於風雨之時无可禦<lb/>
　止是故後世聖人易之以宫室上隆其棟下為之宇<lb/>
　以待風雨有所棲止故取諸大壯也然必取諸大壯<lb/>
　者以其制度宏壯有便於人故取大壯也<lb/>
古之葬者厚衣之以薪葬之中野不封不樹喪期无數<lb/>
後世聖人易之以棺槨蓋取諸大過<lb/>
　義曰夫上古之時凡人之死不能蔽䕃其尸但厚衣<lb/>
　之以薪及塟之中野之間又不能封土為墳是不封<pb n="22b"/>　也又不能種樹為别是不樹也及其哀戚又无時而<lb/>
　止但哭除則止喪之期制又无其日月之限是无數<lb/>
　也其於死者知耶不知耶是故後世聖人以木合為<lb/>
　之棺椁以䕃庇其尸又封其土以為之墳又種其樹<lb/>
　以為之别又立五服之制三年之喪使其哀戚有時<lb/>
　者也然則葢取諸大過者原大過之卦是聖人大有<lb/>
　所為過越常分以拯救天下則為之大過今此人之<lb/>
　死不能蔽䕃其尸而取此大過者何也葢聖人重人<pb n="23a"/>　之生孝子哀戚之情以其人之生必有其死葢死者<lb/>
　是人之終人之既終孝子之大事重其死者人之大<lb/>
　事故過為棺椁以䕃庇其尸又封土以為之墳種樹<lb/>
　以為之别立其五服之制又立饗祀之禮其事過越<lb/>
　至大故取諸大過也<lb/>
上古結繩而治後世聖人易之以書契百官以治萬民<lb/>
以察蓋取諸夬<lb/>
　義曰夫上古之時世質民淳情偽未遷凡人有事必<pb n="23b"/>　結其繩而取信若有大事則結之以大繩若有小事<lb/>
　則結之以小繩迨及後世情偽已遷利害漸作巧詐<lb/>
　萬狀不可以救正之是故後世聖人易之以文書成<lb/>
　之以契券文書所以取其信驗契券所以取其要約<lb/>
　文書既立契券既明則百官之事皆得其治萬民之<lb/>
　情皆得以察然而蓋取諸夬者蓋夬者決也能明決<lb/>
　其事驗人之情偽以決㫁之自此而後民之利病事<lb/>
　之姦詐不可以隠也<pb n="24a"/>是故易者象也<lb/>
　義曰自此已下至小人之道為一章夫大易之道皆<lb/>
　本諸萬物之形象而成至如乾為龍坤為馬艮為山<lb/>
　兌為澤如此之類皆是本於物象也<lb/>
象也者像也<lb/>
　義曰言聖人立六十四卦之象皆因其物像而名也<lb/>
　至如兼山艮麗澤兌巽為木坎為水離為火如此之<lb/>
　類皆是本諸象也<pb n="24b"/>彖者材也<lb/>
　義曰彖者即六十四卦下彖辭也如乾元亨利貞坤<lb/>
　元亨利牝馬之貞此類皆聖人設其彖辭以象一卦<lb/>
　之材徳而成之也<lb/>
爻也者效天下之動者也<lb/>
　義曰夫六十四卦一卦則象其一時一爻則象其一<lb/>
　人然而爻有變動位有得失變而合於道者為得動<lb/>
　而乖於理者為失人事之情偽物理之是非皆在六<pb n="25a"/>　爻之中所以象天下之動使人效法之也<lb/>
是故吉凶生而悔吝著也<lb/>
　義曰夫六十四卦之爻有得位有失位者有凶有吉<lb/>
　者皆繫於爻之動静也若動得其道則吉動失其道<lb/>
　則凶然動静之間有可追悔者有可鄙吝者若能慎<lb/>
　於動静則凶害不生矣若不能慎於動静則凶咎著<lb/>
　焉是吉凶悔吝著見於外皆繫於爻之變動也故上<lb/>
　文所謂吉凶悔吝生乎動者也<pb n="25b"/>陽卦多隂<lb/>
　義曰陽者即剛也隂者即柔也夫八卦之設有純陽<lb/>
　之卦有純隂之卦有一卦有二陽者有一卦有二隂<lb/>
　者至如坎之一卦上下二隂而一陽在其中矣艮之<lb/>
　一卦一陽在上而二隂在其下矣震之一卦二隂在<lb/>
　上而一陽在其下矣是陽卦多隂也<lb/>
隂卦多陽<lb/>
　義曰夫八卦之中有隂卦而多陽者至如離之卦二<pb n="26a"/>　陽在外一隂在内矣兌之一卦一隂在上而二陽在<lb/>
　下矣巽之一卦二陽在上而一隂在下是隂卦多陽<lb/>
　也<lb/>
其故何也<lb/>
　義曰此是孔子疑問之辭也言陽卦多隂隂卦多陽<lb/>
　其故果如何多也<lb/>
陽卦竒隂卦偶<lb/>
　義曰此是孔子復陳陽卦多隂隂卦多陽各有本末<pb n="26b"/>　也言陽卦所以多隂者葢陽卦純一故多竒也隂卦<lb/>
　多陽者蓋隂卦純二故多偶也是故聖人因其竒偶<lb/>
　之數所以如此也<lb/>
其徳行何也<lb/>
　義曰此孔子又發問之辭言陽卦所以多竒隂卦所<lb/>
　以多偶其於徳行果如何哉<lb/>
陽一君而二民君子之道也<lb/>
　義曰此是孔子又自釋陽卦竒隂卦偶之所由也言<pb n="27a"/>　陽之卦是君隂之卦是民一陽在上則衆隂歸之一<lb/>
　君在上則二民歸之猶天下一統衆歸於一主則成<lb/>
　邦國之道是至治之本此是君子之道者也<lb/>
隂二君而一民小人之道也<lb/>
　義曰言隂者是小人之象也夫二隂在上而一陽歸<lb/>
　之是由二君在上而在下之人无所的従在下之人<lb/>
　既无所的従則天下不能統一如此則乖邦國之道<lb/>
　是致亂之本此是小人之道也<pb n="27b"/>易曰憧憧往來朋従爾思<lb/>
　義曰自此已下至徳之盛也為一段憧憧往來朋従<lb/>
　爾思者此是咸卦九四之爻辭凡易卦中有義理深<lb/>
　逺卦爻之内未能盡其義者孔子特引於此而明之<lb/>
　言天地之道生成之理不能感於物蓋物自然而咸<lb/>
　感之聖人之道亦不求感於人蓋但任仁義之道以<lb/>
　行於世則天下之人自然而歸之今九四以陽居隂<lb/>
　位是不正也當咸感之時以不正之身不能任以仁<pb n="28a"/>　義之道以感於人反自思慮其朋以求所感故所感<lb/>
　之道不廣但其憧憧然朋従爾思之惟是己之朋黨<lb/>
　者則感之也<lb/>
子曰天下何思何慮天下同歸而殊塗<lb/>
　義曰此孔子自釋九四之辭言天下之大萬宇之廣<lb/>
　為感之道聖人未嘗思之但任其仁義之道以感於<lb/>
　天下則天下雖廣而人自感悦而隨之故云同歸而<lb/>
　殊塗<pb n="28b"/>一致而百慮<lb/>
　義曰言人之百慮雖然煩多及其歸也終歸於一致<lb/>
　也<lb/>
天下何思何慮<lb/>
　義曰此重言之者言聖人凡有天下之衆為感之道<lb/>
　不在思慮以感於人如是則所感之道至廣也<lb/>
日往則月來月往則日來日月相推而明生焉<lb/>
　義曰此已下又明天地之道隂陽之端人事之理萬<pb n="29a"/>　物之情亦自然而然也言日往則月來月往則日來<lb/>
　日月之道互相推盪於天地之間而晝夜之道自然<lb/>
　明矣然則日月之道不求照耀於人而天下之人物<lb/>
　自然感日月之照臨也<lb/>
寒往則暑來暑往則寒來寒暑相推而嵗成焉<lb/>
　義曰夫天地之道晝則為陽夜則為隂以隂陽之道<lb/>
　互相推盪而成寒暑寒暑之道互相推盪而成嵗功<lb/>
　然則寒暑之道非自求成其嵗功葢嵗功自然而隨<pb n="29b"/>　於寒暑也<lb/>
往者屈也來者信也屈信相感而利生焉<lb/>
　義曰此一節又明萬事之理亦皆本於自然而然也<lb/>
　屈者去也信者進也往者既去來者求進屈信之間<lb/>
　而利害生焉是利害自然而生於屈信也<lb/>
尺蠖之屈以求信也龍蛇之蟄以存身也<lb/>
　義曰夫尺蠖之屈雖一本於天賦然而凡於動静之<lb/>
　間非自樂也蓋所以求其信也龍蛇之蟄潛其所處<pb n="30a"/>　蓋所以求其安身也<lb/>
精義入神以致用也<lb/>
　義曰夫人得天性之自然禀五常之至正然而有服<lb/>
　君子之事者有服小人之事者何也蓋曰操心積慮<lb/>
　學而致諸善不學而致諸不善也惟是聖人得天地<lb/>
　之全性凡所動作精思逺慮以合於義以通神妙及<lb/>
　發於外也可以措天下之用興天下之利也至如網<lb/>
　罟取諸離書契取諸夬宫室取諸大壯凡百所為之<pb n="30b"/>　事有利用於民者皆由聖人精義入神然後能也<lb/>
利用安身以崇徳也<lb/>
　義曰言聖人既能精義入神以致天下之用又能宴<lb/>
　樂以安其神飲食以養其體居富貴而不自充詘在<lb/>
　貧賤而不自隕穫如此則安於身而崇大其徳業也<lb/>
過此以往未之或知也<lb/>
　義曰言聖人舍其精義入神以致用利用安身以崇<lb/>
　徳舍此二道而往則雖聖人亦不能知之也<pb n="31a"/>窮神知化徳之盛也<lb/>
　義曰言聖人既能精義入神利用安身如是則可以<lb/>
　窮極鬼神之情狀通曉變化之終始此是徳之至盛<lb/>
　者也<lb/>
易曰困于石據于蒺藜入于其宫不見其妻凶<lb/>
　義曰此是困卦六三之辭也言六三之爻以隂居陽<lb/>
　位是不正也在下卦之上是不中也夫君子之人凡<lb/>
　欲求進必須俟其時今此六三居困之時其性動而<pb n="31b"/>　欲上進是故為九四之所止故困於石也既上不能<lb/>
　進復退其居又下乗九二之剛故曰據於蒺藜上既<lb/>
　无所進下既无所適是猶入於其宫不見其妻凶之<lb/>
　道也夫妻者至親之人亦不可得而見之況於他人<lb/>
　乎<lb/>
子曰非所困而困焉名必辱<lb/>
　義曰此已下是孔子之辭言此六三所以困於石者<lb/>
　非是所困而困焉葢六三居困之時躁而求進為九<pb n="32a"/>　四之所止然君子之名必求榮今為九四所困是其<lb/>
　名必辱也<lb/>
非所據而據焉身必危<lb/>
　義曰夫君子之人進必以道動必合義不惟澤天下<lb/>
　之人又且先安其身而不陷於過惡也今六三既下<lb/>
　乗九二之剛為九二之所據為九四之所止是必不<lb/>
　能安全其身而自必自至於危厲也<lb/>
既辱且危死期將至妻其可得見邪<pb n="32b"/>　義曰言六三既非所困而困非所據而據既辱且危<lb/>
　是不知死期將至也既死期將至雖屬至親之人必<lb/>
　不可得而見也<lb/>
易曰公用射隼于髙墉之上獲之无不利<lb/>
　義曰此是解卦上九之辭也隼者貪殘之禽也墉者<lb/>
　牆也言解難之時而六三以隂柔不正之身居於下<lb/>
　卦之上是不正之小人也夫居解之時而以小人居<lb/>
　君子之位是猶貪殘之禽居於墉牆之上必為人之<pb n="33a"/>　所射而獲之既射而獲之則何所不利哉<lb/>
子曰隼者禽也弓矢者器也射之者人也<lb/>
　義曰夫弓矢之事皆是威天下之器除天下之害者<lb/>
　也今君子之人欲去貪殘之禽必以弓矢而射去之<lb/>
　然後可也<lb/>
君子蔵器於身待時而動何不利之有<lb/>
　義曰言君子之人凡去小人必須有其才有其徳有<lb/>
　其時有其位然後可以有所施為有所動作也若无<pb n="33b"/>　才徳无時位欲去非類之人必自取敗亡之道是故<lb/>
　君子之人必當蔵畜其器韜光其業於身待其時而<lb/>
　動之則所往必有所獲也<lb/>
動而不括是以出而有獲語成器而動者也<lb/>
　義曰括者結也夫君子之人凡能畜積其徳韜蔵其<lb/>
　器則无有括結凝滯之事如是則沛然莫之能禦也<lb/>
　以至凡有所施為有所動作必有所獲所在必有所<lb/>
　成功是語成其器而動者也<pb n="34a"/>子曰小人不恥不仁不畏不義<lb/>
　義曰此已下又言小人之道也夫小人之性不常亦<lb/>
　不知仁義不知亷恥不以刑法威之則不畏不義是<lb/>
　故古者聖人設其鞭朴之事刑法之威者蓋為小人<lb/>
　不恥不仁所以設之使知畏而為義也<lb/>
不見利不勸<lb/>
　義曰言小人之心専在於利凡事不見其利則不知<lb/>
　有所勸勉也是故聖人立為㕓市使得交相貿易立<pb n="34b"/>　農桑使得互相耕養而有所勸也<lb/>
不威不懲<lb/>
　義曰夫小人以小善為无益而弗為也以小惡為无<lb/>
　傷而弗去也但恣縦其心而放僻邪侈之事无不至<lb/>
　矣若不以刑而懲之則不知懲戒者也<lb/>
小懲而大誡此小人之福也<lb/>
　義曰言君子之人既以刑懲於小人亦非君子之素<lb/>
　心也蓋為小人不恥之故也然雖小有所懲而若能<pb n="35a"/>　戒懼不為大惡此亦小人之福也<lb/>
易曰屨校滅趾无咎此之謂也<lb/>
　義曰此是噬嗑初九之爻辭也夫噬嗑之卦是先王<lb/>
　用刑以去剛梗之俗今此初九居卦之初是受刑之<lb/>
　始也然居受刑之始其罪未至大其惡未甚著故但<lb/>
　屨校其足滅没其趾而能改之所以无咎今此小人<lb/>
　若小懲而能戒慎之則其罪亦不至於大此是小人<lb/>
　之福故引此噬嗑之初九而證之故曰此之謂也<pb n="35b"/>善不積不足以成名惡不積不足以滅身<lb/>
　義曰言凡人若能積小善以至於大善積之不已以<lb/>
　至著見於外則可以成萬世之名也若小善不積則<lb/>
　不能以成其名也若以小惡為无傷而弗去及小惡<lb/>
　積之已久反成大惡及其著見於外不惟受戮亦致<lb/>
　滅没其身也<lb/>
小人以小善為无益而弗為也<lb/>
　義曰夫小人之性以小善不能益於身是以因因循<pb n="36a"/>　循至於老耄不能脩飾而不為以致喪身取咎自取<lb/>
　滅亡之道也<lb/>
以小惡為无傷而弗去也<lb/>
　義曰言小人以惡為无傷積小惡以至大惡従㣲至<lb/>
　著日復一日不能悛改而弗去以至惡大罪㴱也<lb/>
故惡積而不可掩罪大而不可解<lb/>
　義曰言小人既不能積其小善反自為其小惡小惡<lb/>
　之積久而不已及夫惡大而彰顯於外不能以掩閉<pb n="36b"/>　罪大而及於身不可以解脱如是則滅身受戮也宜<lb/>
　矣<lb/>
易曰何校滅耳凶<lb/>
　義曰此是噬嗑上九爻辭也言初九居受刑之始而<lb/>
　屨校其足其罪亦未甚大至此上九居受刑之終不<lb/>
　能悛改其惡但以小惡為无傷以至惡積罪深而其<lb/>
　身受戮滅没其耳何校其首此是大凶之道也<lb/>
子曰危者安其位者也<pb n="37a"/>　義曰夫君子之人所以危者蓋由安然居位恃其泰<lb/>
　不為之備恃其安不知其亂以至泰久必否安久必<lb/>
　亂所以致其不安而社稷之危也若能居安慮危居<lb/>
　治思亂然後可以保其位而不失也<lb/>
亡者保其存者也<lb/>
　義曰夫人之所以亡者蓋由恃其安不思其危恃其<lb/>
　存不思其亡任其放僻邪侈之事所以致其身之危<lb/>
　亡基業之隕墜也若能常自深思逺慮不為奢侈之<pb n="37b"/>　行則可以保其存而不亡也<lb/>
亂者有其治者也<lb/>
　義曰言人居安平之時但恃其天下之治不能思慮<lb/>
　存亡之機不能憂恤天下之人恣其驕盈之志不知<lb/>
　亂之所生也<lb/>
是故君子安而不忘危<lb/>
　義曰言君子之人若能居於安平之時常自戒慎恐<lb/>
　有傾危之事則可以獲吉也<pb n="38a"/>存而不忘亡<lb/>
　義曰言居平易之時能常思其危亡之事所以保其<lb/>
　存而不亡也<lb/>
治而不忘亂<lb/>
　義曰言居治平之時當自恐懼修省鑒其前車之覆<lb/>
　則无禍亂之事也<lb/>
是以身安而國家可保也<lb/>
　義曰言君子之人既能安而不忘其危存而不忘其<pb n="38b"/>　亾治而不忘其亂夫如是其身可以安其國家社稷<lb/>
　可以永保也<lb/>
易曰其亡其亡繋于苞桑<lb/>
　義曰此是否卦九五之爻辭也言當否塞之時小人<lb/>
　在下皆失其道獨九五能休去天下之否常思其社<lb/>
　稷之危亡言我其亡乎我其亡乎是猶繋其社稷於<lb/>
　苞桑之上者也桑者即是其根深固而不拔苞者即<lb/>
　是叢生之類言九五既居否塞之時能休去天下之<pb n="39a"/>　否常自思慮戒懼是猶繋其社稷於苞桑之上而其<lb/>
　根深固不可以拔也<lb/>
子曰徳薄而位尊<lb/>
　義曰夫居君子之位必有才有徳然後可以居也若<lb/>
　才之薄徳之寡而居於尊貴之位必不可也<lb/>
知小而謀大<lb/>
　義曰言人之才知之小反欲謀國家之大事是必不<lb/>
　可也然居幽闇之時尚不免其誅戮而況居於明盛<pb n="39b"/>　之時其有不受君之誅戮者鮮矣是小知者不可謀<lb/>
　國家之大事也<lb/>
力小而任重鮮不及矣<lb/>
　義曰夫小力之才必當任其輕小之用若任以國家<lb/>
　之重器其勝任者亦鮮矣<lb/>
易曰鼎折足履公餗其形渥凶言不勝其任也<lb/>
　義曰此是鼎卦九四之爻辭言九四以陽居隂位是<lb/>
　不正也夫以不正之身居於大臣之位而才力之不<pb n="40a"/>　勝其職是猶鼎之折足而傾覆公家之美實而又且<lb/>
　汚染其鼎也然則君子之人凡居髙位必須有其才<lb/>
　有其徳然後可以稱國家之大任也若无才无徳而<lb/>
　居大位是猶鼎之九四以不才之身而居國家之重<lb/>
　位而傾覆公家之美實敗壊國家之綱紀是大凶之<lb/>
　道也如此之人所謂不勝其任也然則謂之言不勝<lb/>
　其任者此是孔子引此鼎卦之辭以釋徳薄位尊知<lb/>
　小謀大力小任重之人故以此爻而結言之<pb n="40b"/>子曰知㡬其神乎君子上交不諂下交不瀆其知㡬乎<lb/>
　義曰此一節是孔子釋豫卦六二之辭子曰知㡬其<lb/>
　神乎者㡬者是有理之形之謂也神者妙㣲无方之<lb/>
　謂也夫君子之人有先㡬之識深思逺慮凡有所施<lb/>
　為必能極未形之理未萌之兆者也既未形之理未<lb/>
　萌之兆皆先知之是其知如神之妙用而通於靈也<lb/>
　君子上交不諂者夫常常之人凡於有權位之人則<lb/>
　必行苟諛佞媚甘言巧語以求其説以求其進是故<pb n="41a"/>　君子之人知其諂諛佞媚之道不可以求進是以守<lb/>
　其正自潔其身切問近思博聞强識待時而動不以<lb/>
　邪佞之道以求其進不以甘言巧語以説其上也下<lb/>
　交不瀆其知㡬乎者夫常常之人凡見其下交之人<lb/>
　必以强暴之性苟悦之道以瀆亂於下是故君子之<lb/>
　人凡居上位雖於下交亦以中正之道至正之徳以<lb/>
　待於下未嘗敢以柔邪苟媚之道以瀆亂於下者也<lb/>
　言如此之人既上交不諂下交不瀆又極於未形之<pb n="41b"/>　理未萌之兆是知㡬之人也<lb/>
㡬者動之㣲吉之先見者也<lb/>
　義曰言人知其有理未形之事極其禍福萌兆之來<lb/>
　則於動静之間戒其㣲小之事動得其道則吉動失<lb/>
　其道則凶是以従其吉而背其凶去无道而就有道<lb/>
　是㡬者吉之先見者也<lb/>
君子見㡬而作不俟終日<lb/>
　義曰君子之人既知未形之理慎其㣲小之事夫如<pb n="42a"/>　是則吉凶之變不俟終日之間而可以明見矣<lb/>
易曰介于石不終日貞吉介如石焉寧用終日斷可識<lb/>
矣<lb/>
　義曰此是豫卦六二之爻辭也言豫之時九四以剛<lb/>
　陽之徳居上卦之下是居人臣之極位者也夫居人<lb/>
　臣之重位必為在下之所歸向是故初六以隂柔之<lb/>
　質居豫之初為九四之正應當豫之時不能守其正<lb/>
　道但以柔邪諂媚以説於上以求其進故為九四之<pb n="42b"/>　所見従但有聲名虛譽以聞於外然既有聲名傳聞<lb/>
　於外是虛譽也故其爻辭曰鳴豫凶至於六三比於<lb/>
　九四居豫之時在下卦之上履非其位上承於九四<lb/>
　亦以柔邪諂媚之道以悦於九四故其爻辭曰盱豫<lb/>
　悔惟此六二以隂居隂居得其正不為富貴以易其<lb/>
　志不為貧賤以易其心堅然守一介之節確然守不<lb/>
　變之心履得其中居得其正雖下比於初六亦未嘗<lb/>
　敢以非道而褻瀆雖近於九四亦未嘗敢以柔順而<pb n="43a"/>　苟求但堅執其心不苟其進故其心如石之堅不能<lb/>
　變動不待終日而獲其貞吉然則六二既能上交不<lb/>
　諂下交不瀆動静之間㡬㣲之事未嘗不知之既㡬<lb/>
　㣲之事未嘗不知之則吉凶之來又寧用於終日之<lb/>
　間而㫁可見矣此是知㡬之人也若見事於己萌之<lb/>
　後則是不知㡬也然則介如石焉寧用終日㫁可識<lb/>
　矣者此是夫子解釋六二之爻辭也言六二有如此<lb/>
　之美故仲尼稱美之也<pb n="43b"/>君子知微知彰<lb/>
　義曰此已下至无祗悔元吉為一節以解復卦初九<lb/>
　之辭也言君子之人凡所施為動作之間必慎其㣲<lb/>
　小之事夫㣲者亦是㡬㣲之事有理未形者也唯君<lb/>
　子之人凡所動静凡有思慮吉凶之兆禍福之理未<lb/>
　萌之前而已知之既知之則舍其凶而趨其吉此是<lb/>
　知㣲也既知其㣲逆知禍福雖有其理未有其形更<lb/>
　不可使彰露顯然而著聞於外如此是知彰也<pb n="44a"/>知柔知剛萬夫之望<lb/>
　義曰夫事之萌漸必始於柔小得失之理亦自於㡬<lb/>
　㣲以至凡百之事皆是自小而至大自柔而至於剛<lb/>
　也是故君子之人極未形之理既知其本又知其末<lb/>
　本末之間不使吉凶之道形著於外夫如是則可以<lb/>
　為萬夫之所瞻望天下之所仰賴也<lb/>
子曰顔氏之子其殆庶㡬乎有不善未嘗不知知之未<lb/>
嘗復行也<pb n="44b"/>　義曰此孔子言知㣲知彰知柔知剛也自古已來惟<lb/>
　顔子一人而已其庶㡬可以近之夫顔氏之子者即<lb/>
　孔門之髙弟亞聖之上賢能知禍福之萌吉凶之兆<lb/>
　有不善未嘗不知有一惡未嘗不悟及其知也便従<lb/>
　而改之未嘗復行於事業故孔子曰有顔回者好學<lb/>
　不遷怒不貳過不幸短命死矣是言顔子能修其身<lb/>
　能深其慮凡有吉凶不善之事未嘗不知既知之亦<lb/>
　未嘗復行故唯顔子庶㡬可以近乎<pb n="45a"/>易曰不逺復无祇悔元吉<lb/>
　義曰此是復卦初九之爻辭夫復之初九以陽之徳<lb/>
　居復之初當羣隂用事之時獨以一陽而反於地下<lb/>
　以萌生萬物是復之初九而來復之速者也亦猶賢<lb/>
　人君子得天之性凡思慮之間亦有不善之事則能<lb/>
　早辨之明其心復其性使過惡不形於外所行之事<lb/>
　皆合於中道自古聖賢之中惟顔氏之子知有不善<lb/>
　未嘗不速改之以復於善道故三千徒中惟此顔子<pb n="45b"/>　一人而已故孔子特稱舉之曰不逺復无祗悔者惟<lb/>
　顔子一人而已<lb/>
天地絪緼萬物化醇<lb/>
　義曰此已下至言致一也解損卦六三之爻辭絪緼<lb/>
　者蓋薰蒸之貎夫天地之道隂陽之氣二氣相薰蒸<lb/>
　而成交感之象是以萬物皆得以亨通也<lb/>
男女構精萬物化生<lb/>
　義曰言男女相構和㑹而萬品之物亦得以變化而<pb n="46a"/>　生也<lb/>
易曰三人行則損一人一人行則得其友言致一也<lb/>
　義曰此損卦六三之辭也夫損之時損下以益於上<lb/>
　損民以益於君今此六三六四六五以三隂上進歸<lb/>
　於上九之陽是其志不能醇一也必損於上九之陽<lb/>
　者也然則天地之道皆尚於醇一故一隂一陽之謂<lb/>
　道男女相遇亦在於醇一今若以三隂上進必損上<lb/>
　九之陽若但六三獨往之則得正應之道然後得其<pb n="46b"/>　友也<lb/>
子曰君子安其身而後動<lb/>
　義曰自此已下至立心勿恒凶解益卦上九之爻也<lb/>
　君子安其身而後動者言君子之人凡欲動作施為<lb/>
　必先安其身若身不安則行事之失是必凡所施為<lb/>
　必先安静其身然後動作施於行事則无有所失者<lb/>
　也<lb/>
易其心而後語<pb n="47a"/>　義曰言君子之人凡欲形於語黙必先平易其心安<lb/>
　静其志深其思慮然後形於言語夫如是則言无可<lb/>
　擇所出皆中於節所行皆合於道也<lb/>
定其交而後求<lb/>
　義曰言君子之人凡欲求進必須先定其交觀其人<lb/>
　之可否量其人之賢愚可與之求則求之不可與之<lb/>
　求則退之其或不觀人之可否不量人之賢愚不素<lb/>
　定其交分躁而求之則自取窮辱之事<pb n="47b"/>君子脩此三者故全也<lb/>
　義曰言君子若能安其身而後動易其心而後語定<lb/>
　其交而後求能脩此三者故所行之事得其全者也<lb/>
危以動則民不與也<lb/>
　義曰言君子之人若不能安其身而以危而動必為<lb/>
　民之弗與也此復解上三者之事也<lb/>
懼以語則民不應也<lb/>
　義曰言君子之人若於言語之間不能安易其心深<pb n="48a"/>　思逺慮反自以言語之間自恐自懼所出之言必為<lb/>
　民之所弗應也<lb/>
无交而求則民不與也莫之與則傷之者至矣<lb/>
　義曰言君子之人若不能先定其求素結其分妄而<lb/>
　求之必為人之所不與也既為人之所不與則傷害<lb/>
　之事従而至矣<lb/>
易曰莫益之或擊之立心勿恒凶<lb/>
　義曰此是益之上九之辭也當益之時損上以益於<pb n="48b"/>　下損君以益於民今此上九當益之時反自求於下<lb/>
　既求於下心又无厭故為人之所不與也故云莫益<lb/>
　之或擊之者言不惟所求之人不與抑亦為人之所<lb/>
　擊棄也既為人之所擊棄如此者蓋是立心勿恒所<lb/>
　求无益之故也<lb/>
子曰乾坤其易之門邪<lb/>
　義曰此已下至其當衰世之意邪為一章言天地初<lb/>
　判乾坤已有形狀而大易亦已行於其中矣是故大<pb n="49a"/>　易之道變化之理皆由乾坤而出是以聖人迹乾坤<lb/>
　而成諸卦之名是乾坤者其為易之門户也<lb/>
乾陽物也坤隂物也隂陽合徳而剛柔有體<lb/>
　義曰言乾體剛健為陽物也坤體柔順為隂物也是<lb/>
　以隂陽二氣上下相配合而成生育萬物之道若乾<lb/>
　坤上下不相配合則萬物不生故隂陽相配合則萬<lb/>
　物得以生萬物得以生則其剛柔之體上下之象自<lb/>
　然而成也<pb n="49b"/>以體天地之撰<lb/>
　義曰撰者數也言隂陽相配合而生萬物自然而成<lb/>
　剛柔之體以是而分隂陽竒耦之數由此而成也<lb/>
以通神明之徳<lb/>
　義曰神明之徳者即為妙用无窮不可測度也今此<lb/>
　大易之道變化之理生成之道可以通於神明之徳<lb/>
　窮於萬事之理也<lb/>
其稱名也雜而不越<pb n="50a"/>　義曰言大易之道其爻卦錯雜物理煩碎其稱名也<lb/>
　雜然雜而各有倫理不相干亂不相踰越也<lb/>
於稽其類其衰世之意邪<lb/>
　義曰稽考也類物類也言上古之時世質民淳情偽<lb/>
　未作典章法度未立伏羲畫為八卦以為萬世之法<lb/>
　歴夏及商世漸澆漓民欲叢生是故文王以伏羲所<lb/>
　畫之八卦重為六十四卦盡其天地人事之道變通<lb/>
　之理吉凶悔吝之由无不盡載於諸卦諸爻之間然<pb n="50b"/>　稽考其義類其皆因衰世之意邪<lb/>
夫易彰往而察來而微顯闡幽<lb/>
　義曰自此已下至以明得失之報為一章夫大易之<lb/>
　道至深至粹明其吉凶之理得失之迹彰明已往未<lb/>
　來之事皆由易道可明也既彰明已往未來之事至<lb/>
　於㣲小幽闇之理凡事不可以明者亦皆由此易道<lb/>
　而顯闡之故曰㣲顯闡幽<lb/>
開而當名辨物正言斷辭則備矣<pb n="51a"/>　義曰開謂開釋爻象各當諸卦之名辨其事物之理<lb/>
　正謂正其聖人之言斷定其吉凶悔吝之事皆繋屬<lb/>
　之爻辭无所不備矣<lb/>
其稱名也小其取類也大<lb/>
　義曰言諸卦之名皆取其類而稱之至如乾則稱龍<lb/>
　坤則稱馬然則龍與馬皆天下之一物耳雖稱名也<lb/>
　小然其取類也至大故於人事則為君臣父子夫婦<lb/>
　兄弟長幼之道天地之理隂陽之端无不備於此矣<pb n="51b"/>其㫖逺其辭文<lb/>
　義曰㫖者意也言其易之㫖至近至逺其理雖委曲<lb/>
　然於其辭則有文采不尚質朴者也至如龍戰於野<lb/>
　是近明龍戰之事逺明隂陽鬬争之理是其㫖逺也<lb/>
　又如坤言黄裳元吉不直言居中得位乃言黄裳者<lb/>
　是其辭文也<lb/>
其言曲而中<lb/>
　義曰言變化无恒不可為體例其言必隨物之屈曲<pb n="52a"/>　而各中其理<lb/>
其事肆而隠<lb/>
　義曰肆者陳列也言易之所載之事於爻象之間雖<lb/>
　其文皆陳列其事然其義幽隠不可驟然而曉之<lb/>
因貳以濟民行以明失得之報<lb/>
　義曰貳則謂吉凶二理也言得失之理吉凶之道二<lb/>
　者之理以濟萬民之行事然萬事之理有得位得正<lb/>
　者為吉有失位不得正者為凶失則有凶報正則有<pb n="52b"/>　善應因此二者之理以濟民之行事以明得失之報<lb/>
　使人趨其吉而背其凶向其善而違其惡也<lb/>
易之興也其於中古乎作易者其有憂患乎<lb/>
　義曰自此已下至巽以行權為一章夫易之起始於<lb/>
　伏羲上古之時世質民淳情偽未形巧妄未作世凝<lb/>
　然而不撓當此之時雖八卦亦盡萬事之情歴夏及<lb/>
　商至於桀紂暗君在上情偽漸遷巧妄已作澆浮崇<lb/>
　尚不可勝説文王罹於憂患之中有聖人之才上懼<pb n="53a"/>　君之見去下慮民之情偽是以取伏羲所畫之八卦<lb/>
　重為六十四卦以盡天地之淵藴以明人事之終始<lb/>
　至於吉凶之道得失之理憂虞之象悔吝之事无不<lb/>
　備載於其間使人知其吉而背其凶向其善而捨其<lb/>
　惡以為萬世之法使人防患於未萌也<lb/>
是故履徳之基也<lb/>
　義曰此已下九卦是修身防患之術也然則六十四<lb/>
　卦皆是防患之術何以特取此九卦者蓋此九卦最<pb n="53b"/>　是修徳之基為人事之先故特陳此九卦也履者禮<lb/>
　也言人踐行其禮敬事於上不失其尊卑之分如此<lb/>
　是履徳之基也<lb/>
謙徳之柄也<lb/>
　義曰柄者人之所以操持也夫人雖有爵禄之分崇<lb/>
　髙之位若无謙順之徳恃其驕盈必至於傾失是故<lb/>
　君子之人若能居爵禄之位必當持謙順之徳則雖<lb/>
　危而不失雖髙而不危如此是謙徳之柄也<pb n="54a"/>復徳之本也<lb/>
　義曰言君子之人若能復其性明其心至於思慮之<lb/>
　間有不善之事必先改之如此是復其性為徳之根<lb/>
　本也<lb/>
恒徳之固也<lb/>
　義曰言為徳之時常能執守終始不變如此則其徳<lb/>
　固故恒卦為徳之堅固也<lb/>
損徳之脩也<pb n="54b"/>　義曰言君子之人若能謙損以自増新降損其志此<lb/>
　是脩身之本也<lb/>
益徳之裕也<lb/>
　義曰裕者寛大也言人凡所作事能利益於人日新<lb/>
　一日則其徳寛裕而有所包容也<lb/>
困徳之辨也<lb/>
　義曰言君子之人居於治平之時恣其安逸之性多<lb/>
　不知艱險之事惟是居困否之時備歴艱苦知其君<pb n="55a"/>　子小人之道然後能明辨困否之事者也<lb/>
井徳之地也<lb/>
　義曰夫君子之身可貴可賤可貧可富而其志不可<lb/>
　易其心不可變其徳不可改猶井之居地不可遷改<lb/>
　也<lb/>
巽徳之制也<lb/>
　義曰夫愚民之性蚩然而无所識其非辟姦偽无所<lb/>
　不至矣是故聖人必行號令以示其法制然行號令<pb n="55b"/>　之始必以權變之術而巽入於人心然後民可制也<lb/>
　此已上九卦各與徳為用也<lb/>
履和而至<lb/>
　義曰此已下又復明九卦之徳也履者禮也言人有<lb/>
　恭敬之徳有剛直之行必須與人和同既與人和同<lb/>
　則可以至於道也<lb/>
謙尊而光<lb/>
　義曰夫人有其才有其徳雖在崇髙之勢必須謙恭<pb n="56a"/>　以自卑謙遜以接下如是則徳益大而身益光也<lb/>
復小而辨於物<lb/>
　義曰物者萬物之理也言人於性之初吉凶未形之<lb/>
　時始於為小之事有其不善便従而改之使无能為<lb/>
　之咎也<lb/>
恒雜而不厭<lb/>
　義曰言君子之人能守其常道不改其操不變其節<lb/>
　雖錯雜混處於小人之間亦其心不厭倦於事<pb n="56b"/>損先難而後易<lb/>
　義曰言凡人若不能謙損於己反欲他人謙損而奉<lb/>
　於己則失為人之道是故君子之人必須先減損其<lb/>
　身謙讓其己以及於他人是損己以益於下損身以<lb/>
　尊於人是先難也及其性既復行既成所言皆合於<lb/>
　道所行皆中於禮不失其法度是後易也<lb/>
益長裕而不設<lb/>
　義曰言君子之人先求仁義以益於身身既益則其<pb n="57a"/>　仁義之道可以推及於天下然其仁義既及於物則<lb/>
　可長裕於天下因其所利而利之不待先為施設而<lb/>
　行之而天下之人自有其餘者也<lb/>
困窮而通<lb/>
　義曰言君子之人雖居困窮之時身即困窮而其道<lb/>
　得以亨通也<lb/>
井居其所而遷<lb/>
　義曰言井之道居其所不可以遷改而其澤可以遷<pb n="57b"/>　施於人猶君子之徳固不可遷易不可變改而其道<lb/>
　可以濟人<lb/>
巽稱而隠<lb/>
　義曰巽者是聖人之權也言聖人以權變之術行其<lb/>
　號令以及於天下而人不知所以然而然也<lb/>
履以和行<lb/>
　義曰言凡人有剛直之性温良之行必以禮而和之<lb/>
　故論語曰禮之用和為貴者是也<pb n="58a"/>謙以制禮<lb/>
　義曰言人性能謙順自卑尊人則可以裁制其禮法<lb/>
　而行之也<lb/>
復以自知<lb/>
　義曰言人既於事㣲小之初知其不善而能改過是<lb/>
　自知也<lb/>
恒以一徳<lb/>
　義曰言人能守其常道不變其節終始不移雖居富<pb n="58b"/>　貴而不自恃雖居貧賤而不自移是純一其徳者也<lb/>
損以逺害<lb/>
　義曰言人能自降損其身謙沖其徳以尊於人則无<lb/>
　患害之事也<lb/>
益以興利<lb/>
　義曰言人能以仁義之道自益於身又益於他人因<lb/>
　其所利而利之也<lb/>
困以寡怨<pb n="59a"/>　義曰言人居困窮之時守節不移上不怨天下不尤<lb/>
　人但守其正而已<lb/>
井以辨義<lb/>
　義曰言井之道居其地而不移其濟天下之義故於<lb/>
　井之道可以明辨其義也<lb/>
巽以行權<lb/>
　義曰權者反經而合道也言聖人凡發號施令則以<lb/>
　巽順之徳而行之以順其物性以洽於人心也既能<pb n="59b"/>　順時故能行權也<lb/>
易之為書也不可逺<lb/>
　義曰自此已下至道不虛行為一節言大易之道其<lb/>
　為書言天地隂陽之事吉凶之理萬事之情偽人事<lb/>
　之終始无不備載於其間然於人之行事也不可逺<lb/>
　之故上文謂吉凶悔吝生乎動是故君子所居而安<lb/>
　者易之序也所樂而玩者爻之辭也君子居則觀其<lb/>
　象而玩其辭動則觀其變而玩其占是言易之為書<pb n="60a"/>　也不可逺也若一逺之則是吉凶悔吝所生者也<lb/>
為道也屢遷<lb/>
　義曰屢者數也言易之為道傚法隂陽其變化之理<lb/>
　爻象之間數有遷易也<lb/>
變動不居<lb/>
　義曰言六爻之位互相更變无有定止或隂居陽位<lb/>
　或陽居隂位是變動不居也<lb/>
周流六虛<pb n="60b"/>　義曰言一卦六爻有隂有陽上下周徧互相更易在<lb/>
　於六位之間也<lb/>
上下无常<lb/>
　義曰言六爻之位位无常定或上或下也若九月剥<lb/>
　卦一陽在上十一月一陽在下復是也<lb/>
剛柔相易<lb/>
　義曰言六爻之位交相錯雜或剛或柔剛柔之道互<lb/>
　相推盪於其間或陽易隂位或隂易陽位是也<pb n="61a"/>不可為典要<lb/>
　義曰言大易之中剛柔二氣既互相推盪於六爻之<lb/>
　間則不可為常典不可為要約隨時所變而已故也<lb/>
唯變所適<lb/>
　義曰言隨其六爻之變動以適萬事之用也<lb/>
其出入以度<lb/>
　義曰言大易之道六爻之位周流六虛上下无常剛<lb/>
　柔相易不可為常典不可為要約既上下无常不可<pb n="61b"/>　為典要然其或出或入或居或處皆不失其法度皆<lb/>
　不失其倫理若明以處暗豐不至奢是皆出入以度<lb/>
　者也<lb/>
外内使知懼<lb/>
　義曰言大易之道明其吉凶之理得失之道以至過<lb/>
　去未來之事朕兆之間使人自内自外觀此大易之<lb/>
　道皆知戒懼而不敢為非僻之事明其用捨則趨其<lb/>
　吉而背其凶也<pb n="62a"/>又明於憂患與故<lb/>
　義曰言此大易之道不惟言天地隂陽之理亦言人<lb/>
　之憂患之事使人明曉之不敢為非也<lb/>
无有師保如臨父母<lb/>
　義曰言大易之道其卦爻之辭言其萬事之理吉凶<lb/>
　之朕兆其教人也雖无師保之嚴如有師保之教也<lb/>
　如臨父母者自上而下為之臨言大易之道其示人<lb/>
　也雖无父母之教如臨父母之慈使人一歸於善道<pb n="62b"/>　也<lb/>
初率其辭而揆其方<lb/>
　義曰率循也揆度也方道也言人初能率循大易之<lb/>
　文辭則可以揆其大易之道而知典常之理明其義<lb/>
　之所歸也<lb/>
既有典常<lb/>
　義曰言人既能率循其大易之文辭則知變化之理<lb/>
　典常之道也<pb n="63a"/>苟非其人道不虛行<lb/>
　義曰言人既能率循大易之文辭又揆度其道知其<lb/>
　常典是易之道得行於世然大易之文皆聖人所用<lb/>
　之道若非通聖之人則不能曉達易之道理則大易<lb/>
　之道不虛行也<lb/>
易之為書也原始要終以為質也<lb/>
　義曰自此已下至觀其彖辭則思過半矣為一章質<lb/>
　體也言大易之道其為書也不獨明人之得失之理<pb n="63b"/>　憂患之事而又原其萬事之始要其萬物之終至如<lb/>
　乾之初九曰潛龍勿用上九曰亢龍有悔坤之初六<lb/>
　曰履霜上六曰龍戰於野此是原始要終之大本也<lb/>
　既原始要終則窮其大本以為大易之體質以成諸<lb/>
　卦之用也<lb/>
六爻相雜唯其時物也<lb/>
　義曰言一卦之中六爻之位剛柔上下交相錯雜唯<lb/>
　其時物之事得失之理皆隨其時事而言之若屯之<pb n="64a"/>　初九言磐桓利居貞六二言屯如邅如如此之類是<lb/>
　隨其時而言之其諸卦諸爻皆由此而可明也<lb/>
其初難知其上易知本末也初辭擬之卒成之終<lb/>
　義曰言一卦之始始於細㣲雖一卦之大義吉凶之<lb/>
　理情偽之端皆始於初始之間然其爻象未備萬事<lb/>
　之理雖有其理雖有其意然於人事未能顯見矣是<lb/>
　難知也其上易知者上則謂上卦之上也言一卦之<lb/>
　事雖有其理在於初爻則其道難見至於上九之時<pb n="64b"/>　其下五爻皆布列其位剛柔之體得失之理吉凶之<lb/>
　道有正有不正者可見矣是其道已成其理已定其<lb/>
　爻象以正也是易知矣本末也者言大易之道既原<lb/>
　其始又要其終原其始終則知本末是初難見則為<lb/>
　本終易知則為末已下終始之間本末可見也初擬<lb/>
　其辭者言六爻之位剛柔之體始雖擬度其萬事之<lb/>
　宜萬物之理而成其辭是始於㣲而至於著者也卒<lb/>
　成之終者言至終之時卦之上是卒成之時者也夫<pb n="65a"/>　卒成之時而其象以分卦體以定而吉凶悔吝之道<lb/>
　皆可見矣是事之卒了成就皆在於上也<lb/>
若夫雜物撰徳辨是與非則非其中爻不備<lb/>
　義曰此又言六爻之義六爻之位上下之體交相錯<lb/>
　綜雜聚天下之物撰數聖人之徳辨定是之與非則<lb/>
　非中爻而不可明也中爻者則六二六五九二九五<lb/>
　是也夫得之與失正之與邪惟在二五之爻㫁可明<lb/>
　矣故初則不及其中三則又過於中過於中者則凶<pb n="65b"/>　危之道有時而至矣不及中者悔吝之事亦有時而<lb/>
　至矣唯在二五之爻居得其中履得其正雖有其失<lb/>
　必不至於大咎也至如乾之九二曰利見大人九五<lb/>
　曰飛龍在天利見大人又坤之六二曰直方大六五<lb/>
　曰黄裳元吉是皆中爻可以辨攝一卦之是非也然<lb/>
　則一卦六爻各主其物各主其事惟是中爻即可明<lb/>
　辨其得失也<lb/>
噫亦要存亡吉凶則居可知矣知者觀其彖辭則思過<pb n="66a"/>半矣<lb/>
　義曰噫者歎美之辭也言凡欲知其存之與亡凶之<lb/>
　與吉則其在中之一爻所居之位則可知矣若失其<lb/>
　中則是凶而不知其吉亡而不知其存如此是大凶<lb/>
　之道也惟欲知吉凶存亡但觀中爻所居之位則可<lb/>
　知矣知者觀其彖辭則思過半矣者言大易之道一<lb/>
　卦之理以至萬事之端皆在於卦下所屬之彖辭然<lb/>
　彖辭之間雖未能盡萬事之理一卦之情偽然知者<pb n="66b"/>　觀其彖辭則一卦之大義吉凶之理思慮之間已知<lb/>
　一卦之本末已過半矣然則謂之彖者則如乾則言<lb/>
　元亨利貞坤則言元亨利牝馬之貞如此之類皆是<lb/>
　卦下之彖辭若聰明賢智之人觀之則一卦之理已<lb/>
　過半矣<lb/>
二與四同功而異位其善不同二多譽四多懼近也<lb/>
　義曰自此已下至其剛勝邪為一章言六十四卦之<lb/>
　中一卦六爻六爻之内惟二與四皆是隂位而得其<pb n="67a"/>　位者故當以隂爻而居之是同其隂功也然而異位<lb/>
　者言二則在下卦之中四則在上卦之下是異位也<lb/>
　其善不同者言二居下卦之中是居得其中行得其<lb/>
　順不失其中正之道故其善也大矣四居上卦之下<lb/>
　失其中道故其善與二不同也二多譽者譽者謂嘉<lb/>
　美之譽也言二居中而不失其正又所行之事无過<lb/>
　无不及故有嘉美之譽以傳聞於外也四多懼者言<lb/>
　六四居上卦之下上比於五是至尊之位也下在九<pb n="67b"/>　三之上是權臣之上也上則逼近於君下則逼近於<lb/>
　臣故當恐懼之是四多所懼也故言四多懼也<lb/>
柔之為道不利逺者其要无咎其用柔中也<lb/>
　義曰此覆解上四多懼之意也夫獨隂不立必須比<lb/>
　附於陽則其功可以成若逺於陽則其道不能利若<lb/>
　欲要其无咎必須用其柔中之道則可也若非居得<lb/>
　其中履得其正則必有咎也<lb/>
三與五同功而異位三多凶五多功貴賤之等也其柔<pb n="68a"/>危其剛勝邪<lb/>
　義曰言九三與九五皆是陽位故其功同也然而三<lb/>
　在下卦之上五在上卦之中是異位也三多凶者三<lb/>
　在下卦之極失於中道故多凶咎之事五多功者五<lb/>
　在上卦之中而有人君之位其功徳可以被於天下<lb/>
　為天下之所歸向是多功也五為貴三為賤是貴賤<lb/>
　之等也五與三俱是陽位若以剛陽居之則克勝其<lb/>
　任若以柔隂居之則失其所處而必至於傾危也<pb n="68b"/>易之為書也廣大悉備有天道焉有人道焉有地道焉<lb/>
　義曰自此以下至吉凶生焉為一章言大易之道至<lb/>
　廣至大无不悉備於其間也有天道人道地道者言<lb/>
　伏羲始畫八卦以三爻為一卦故上一爻以象天中<lb/>
　一爻以象人下一爻以象地三爻既立則天地人之<lb/>
　事萬物之理无不備載於其間也<lb/>
兼三才而兩之故六六者非它也三才之道也<lb/>
　義曰言伏羲畫卦始以三爻為一卦天地之事萬物<pb n="69a"/>　之理无不畢備後世聖人又従而兩之為二體兩而<lb/>
　為六爻故上二爻以象天中二爻以象人下二爻以<lb/>
　象地所以六之者非他也蓋象三才之道也<lb/>
道有變動故曰爻<lb/>
　義曰言六爻之内有變有動動而合於道者為吉動<lb/>
　而悖於理者為凶變動之間必合於道也故曰爻<lb/>
爻有等故曰物<lb/>
　義曰物者類也言六爻之位有隂有陽有貴有賤有<pb n="69b"/>　等有差至如乾之爻稱龍故為陽物坤之爻稱馬故<lb/>
　為隂物如此之類故曰物也<lb/>
物相雜故曰文<lb/>
　義曰言萬物之類皆在六爻之間六爻之間有隂有<lb/>
　陽有柔有剛互相錯雜而成文章以顯著於外也<lb/>
文不當故吉凶生焉<lb/>
　義曰言剛柔錯雜而成文章若文妨於事則有凶有<lb/>
　吉有邪有正若文當其事則吉凶不生若不當位則<pb n="70a"/>　遺於道者為凶順於理者為吉吉凶之道皆生於文<lb/>
　不當矣<lb/>
易之興也其當殷之末世周之盛徳邪當文王與紂之<lb/>
事邪<lb/>
　義曰自此以下至易之道也為一段明易之興起在<lb/>
　紂之末世者也夫大易之道始於伏羲仰觀俯察而<lb/>
　成八卦以為萬世之法以盡天下之事然而寫其乾<lb/>
　坤健順之性天地之大象人事之大紀无不畢備於<pb n="70b"/>　其間是以歴夏及商至於桀紂之世民欲叢生巧詐<lb/>
　互起左右前後皆非正人端士小人在朝君子在野<lb/>
　天下紛然不可以整之文王有大聖人之才罹於憂<lb/>
　患之中極天地之淵藴極天下之能事民之情偽吉<lb/>
　凶之理无不備載於其間故曰易是易之興也其當<lb/>
　殷之末世焉<lb/>
是故其辭危<lb/>
　義曰言文王演其大易之道因其桀紂之君无道在<pb n="71a"/>　上故使天下之人思慮之間姦偽互起以至天下大<lb/>
　亂文王罹於憂患之中作為大易盡萬民之情偽極<lb/>
　天下之險阻以至憂患之事无不備言於諸卦之下<lb/>
　是其辭危也然則卦下之辭至簡至約然有四徳者<lb/>
　有一徳者有三徳者如此之類推究卦義是其辭危<lb/>
　也<lb/>
危者使平易者使傾<lb/>
　義曰言易之道六爻之位有凶有吉有得有失皆在<pb n="71b"/>　爻辭之間若人觀此大易之道見其凶事能小心畏<lb/>
　慎者則危者使之平易其文辭亦言其平易若人觀<lb/>
　此大易之道見其吉事而慢易者則易者使之傾喪<lb/>
　則其所繫之辭亦言其凶是使人舍凶従吉趨善背<lb/>
　惡也<lb/>
其道甚大<lb/>
　義曰言此大易之道示人之吉凶明人之情偽其為<lb/>
　道至廣而甚大也<pb n="72a"/>百物不廢<lb/>
　義曰言大易之道无所不包至纎至悉之事百種之<lb/>
　物皆无有廢棄如泰卦曰包荒用馮河不遐遺者是<lb/>
　也<lb/>
懼以終始其要无咎此之謂易之道也<lb/>
　義曰言大易之道若人觀其六爻之位吉凶之理若<lb/>
　能觀其始而知懼慎其終而思戒終始之間極其思<lb/>
　慮常自戒慎如此則要其无咎此是大易之道也<pb n="72b"/>夫乾天下之至健也徳行恒易以知險夫坤天下之至<lb/>
順也徳行恒簡以知阻<lb/>
　義曰自此以下至篇末為一章總明健順之美兼明<lb/>
　易道愛惡相攻之事夫乾天下之至健也乾有剛健<lb/>
　之徳以一元之氣下生萬物故徳行常易不至於煩<lb/>
　勞而知艱險之事夫坤天下之至順也承天之氣以<lb/>
　時而生成萬物故徳行常簡不至於煩勞而知艱阻<lb/>
　之事以天地之道至健至順簡易之徳生成之理自<pb n="73a"/>　然不言而四時成不勞而萬物得而知險阻之事其<lb/>
　生成之理故可知矣<lb/>
能説諸心能研諸侯之慮<lb/>
　義曰按此能研諸侯之慮其侯之二字蓋是後人習<lb/>
　慣其言而傳寫之誤也若順其文而言之則能研諸<lb/>
　侯之慮於義无取當言能研諸慮也言聖人作此大<lb/>
　易之道能自悦美其心又能研究人之思慮使其情<lb/>
　偽之道不作憂虞之理不生也注疏之説皆失之矣<pb n="73b"/>定天下之吉凶成天下之亹亹者<lb/>
　義曰言聖人作易既能悦懌諸心又能研精諸慮又<lb/>
　定天下之吉凶有得其理者為吉失其理者為凶既<lb/>
　定吉凶於諸卦爻之中則成天下之亹亹者使人勉<lb/>
　勉而従善不陷於邪佞也<lb/>
是故變化云為吉事有祥<lb/>
　義曰言大易之道有變有化有施有為若合於道則<lb/>
　吉違於道則凶若行得其吉則有嘉美之祥而應之<pb n="74a"/>　也<lb/>
象事知器占事知來<lb/>
　義曰言人觀此大易之象則知作器之方觀其占策<lb/>
　之數則知未來之事是大易之中總此諸徳者也<lb/>
天地設位聖人成能<lb/>
　義曰言天地設其上下之位而生成萬物聖人由是<lb/>
　乗天地之正以生成天下以成就天地生成之功者<lb/>
　也如泰卦所謂財成天地之道輔相天地之宜是也<pb n="74b"/>人謀鬼謀百姓與能<lb/>
　義曰言聖人凡欲施為凡所舉動之時必先與衆謀<lb/>
　其得失之理謀之卿士謀及庶人詢及衆庶謀及鬼<lb/>
　神以明其得失以别其吉凶然而鬼神之道至幽至<lb/>
　隠不可以形見而聖人與之為謀者蓋聖人取其卜<lb/>
　筮之兆占蓍之策以考於天地鬼神然後思慮之間<lb/>
　不煩憂戚決然而行之又與百姓參合而行則得其<lb/>
　吉而不凶向其善而獲福夫如是則天下之百姓樂<pb n="75a"/>　推而與之百姓既與之能則不勞探賾而吉凶自見<lb/>
　不役思慮而得失自明以至萬物之情偽自然而見<lb/>
　矣<lb/>
八卦以象告<lb/>
　義曰言伏羲所畫八卦寫其天地水火風雷山澤之<lb/>
　象凡吉凶之事皆以象告於人知其吉而背其凶也<lb/>
爻彖以情言<lb/>
　義曰此又明卦爻剛柔變動情偽相感之事也言伏<pb n="75b"/>　羲畫八卦之後文王重為六十四卦爻為三百八十<lb/>
　四爻又於諸卦之下繫屬之彖辭以明險阻之事得<lb/>
　失之理憂虞之端皆以人之情偽而言之也<lb/>
剛柔雜居而吉凶可見矣<lb/>
　義曰言六爻之内有剛有柔剛柔之位上下錯雜有<lb/>
　得有失有正有不正得於理者為吉逆於理者為凶<lb/>
　吉凶之道自然可見矣<lb/>
變動以利言<pb n="76a"/>　義曰言六爻之内有變有動皆以利告於人使人由<lb/>
　而勸之以盡天下之利以利天下之物也<lb/>
吉凶以情遷<lb/>
　義曰言大易之道爻象之内有變有動有凶有吉動<lb/>
　而合於道則吉變而失其理則凶然則吉凶之道變<lb/>
　動之理皆由人之情偽遷移者也<lb/>
是故愛惡相攻而吉凶生<lb/>
　義曰言吉凶所生皆由人之情性有所貪愛有所忿<pb n="76b"/>　憎兩有所攻或愛攻於惡或惡攻於愛是吉凶之道<lb/>
　由此生矣<lb/>
逺近相取而悔吝生<lb/>
　義曰逺謂内外兩卦上下相應之類也近謂爻位相<lb/>
　比近也言六爻之内有近而相得者有近而不相得<lb/>
　者有逺而有應者有逺而无應者逺而有應近而相<lb/>
　得則為吉逺而无應近而不相得則為悔吝悔吝之<lb/>
　道皆由逺近相資取而生也<pb n="77a"/>情偽相感而利害生<lb/>
　義曰言人之情實感物而動得其理則為利人之虛<lb/>
　偽感物而動失其理則為害情者則情實也偽者則<lb/>
　虛偽也是情偽相感而利害生於其間者也既利害<lb/>
　生於情偽之間則吉凶之事由此而至矣<lb/>
凡易之情近而不相得則凶<lb/>
　義曰言大易之道六爻之情有近而相得者則吉有<lb/>
　近而不相得則凶故吉凶之道生於爻位之間也<pb n="77b"/>或害之悔且吝<lb/>
　義曰夫凶咎之道亦有輕重人之情偽亦有淺深雖<lb/>
　爻位相近亦有不相得者然不至於大咎或有害之<lb/>
　者或有可悔之者或有可鄙吝之者如此雖有失必<lb/>
　不至於大咎也<lb/>
將叛者其辭慙<lb/>
　義曰言人之情或有叛違於己者則其辭不同位雖<lb/>
　相親而其容常有慙赧之色其辭不以實告於人也<pb n="78a"/>中心疑者其辭枝<lb/>
　義曰言人中心之間有所疑惑則言辭各異其心不<lb/>
　定其辭一出紛然有異若樹之有枝葉紛然盛多者<lb/>
　也<lb/>
吉人之辭寡<lb/>
　義曰言吉善之人其辭寡少不在言語但黙而成之<lb/>
　安而行之者也<lb/>
躁人之辭多<pb n="78b"/>　義曰言剛躁之人其辭繁多不假思慮而言辭紛亂<lb/>
　而出者也<lb/>
誣善之人其辭游<lb/>
　義曰言誣罔善人之人其心矯詐其言虛誕架虚為<lb/>
　實従无入有自然其言辭游蕩虛浮者也<lb/>
失其守者其辭屈<lb/>
　義曰言人居失其時失其所守不遂其志志无所伸<lb/>
　必其辭屈撓者也凡此六事皆大易之中六爻之位<pb n="79a"/>　述此之意者也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="79b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易口義繫辭下<lb/>
</p>

  </div>
            <div>
                <head>周易口義</head>
    <p>
<pb n="1a"/>欽定四庫全書<lb/>
　周易口義　　　　　　　宋　胡瑗　撰<lb/>
　　説卦<lb/>
　義曰夫周易説卦者此是孔子第八翼也以其伏羲<lb/>
　畫八卦之後文王重為六十四復作爻彖之辭以明<lb/>
　卦爻之義然其理或有未盡之事孔子又作此説卦<lb/>
　以陳説諸卦之情偽爻彖之義理故謂之説卦<lb/>
昔者聖人之作易也幽賛於神明而生蓍<pb n="1b"/>　義曰言昔者聖人之作為大易之道以盡天地之理<lb/>
　人事之要又通明賛助於鬼神以生用蓍之法然後<lb/>
　揲蓍以求其萬物之數者也<lb/>
參天兩地而倚數<lb/>
　義曰言聖人既畫成八卦作為大易上準擬於天地<lb/>
　下幽賛於神明是以生其用蓍之法以揲求天地之<lb/>
　數是以參天兩地而倚數者因其天地生成之數以<lb/>
　分隂陽竒偶之數也生數則以一三為天之生數二<pb n="2a"/>　四為地之生數因其天地之生數又有七九八六之<lb/>
　數以為天地之成數然後分天地竒偶老隂老陽少<lb/>
　隂少陽之數自此而立矣<lb/>
觀變於隂陽而立卦<lb/>
　義曰言聖人因其天地生成之數分其竒偶之象是<lb/>
　以觀其竒偶之數隂陽變動之理而立成一卦者也<lb/>
發揮於剛柔而生爻<lb/>
　義曰言聖人既能參天兩地而倚數又觀隂陽之變<pb n="2b"/>　動而立成一卦又察其變化之道得失之理發越揮<lb/>
　散剛柔之體互相資取而生於六爻也<lb/>
和順於道徳而理於義<lb/>
　義曰言八卦之位大易之道上以通於天地下又和<lb/>
　合參順聖人之道徳又窮極萬物之象人事之義理<lb/>
　以成變化之道者也<lb/>
窮理盡性以至於命<lb/>
　義曰言大易之道爻象之設上既通於天地下又賛<pb n="3a"/>　於鬼神又發揮剛柔之體而分其爻又和順聖人之<lb/>
　道徳而理於義又窮極萬物之理以盡萬物之性以<lb/>
　至于命者也命者則謂長短凶折夭亾之類是也然<lb/>
　則大易之道皆能盡萬物之性又能盡人之性者蓋<lb/>
　性者皆天所禀受之善性者也若能守己之性不陷<lb/>
　於邪佞則其命可以知矣若人不能守己之性而放<lb/>
　僻邪侈无所不至則其命不能固矣是故大易之道<lb/>
　爻象之間有變有動皆所以盡人之性命者使人觀<pb n="3b"/>　之則趨吉背凶向善改惡也<lb/>
昔者聖人之作易也將以順性命之理<lb/>
　義曰自此已下至六位而成章為一章以明卦爻之<lb/>
　意也言古者聖人所以畫為八卦作為大易者蓋以<lb/>
　上順天地之命下順萬物之性既能順天地萬物生<lb/>
　成之性命則其言吉凶之道情偽之理无不備載於<lb/>
　其間也<lb/>
是以立天之道曰隂與陽立地之道曰柔與剛<pb n="4a"/>　義曰言大易之道既以盡天地萬物生成之性命是<lb/>
　以立天之道曰隂與陽其地能承受天之氣而生成<lb/>
　萬物是以立地之道曰柔與剛言其天地隂陽剛柔<lb/>
　二氣上下交感而成剛柔之理也<lb/>
立人之道曰仁與義<lb/>
　義曰天地既立則人生於其間人既生於其問則立<lb/>
　仁義之道以本於人仁者博愛之謂仁也義者行而<lb/>
　宜之合於道則謂義又因其人而立仁義之道以生<pb n="4b"/>　成於天下也<lb/>
兼三才而兩之故易六畫而成卦<lb/>
　義曰言伏羲既畫八卦之後但以三爻為一卦故上<lb/>
　一爻以象天中一爻以象人下一爻以象地以盡三<lb/>
　才之道後世聖人因而兼之重其三才之道兼而兩<lb/>
　之以六畫而成一卦故上二爻以象天中二爻以象<lb/>
　人下二爻以象地六爻既備以成一卦之理<lb/>
分隂分陽迭用柔剛故易六位而成章<pb n="5a"/>　義曰既以六畫而成卦又以一三五為陽位二四六<lb/>
　為隂位分為隂陽之道隂則為柔陽則為剛因其六<lb/>
　爻之位分其隂陽之象用其剛柔之理交相錯雜或<lb/>
　升或降故此大易之道六爻之間上下變動而成其<lb/>
　文章者也<lb/>
天地定位山澤通氣雷風相薄水火不相射八卦相錯<lb/>
數往者順知來者逆<lb/>
　義曰此一章言伏羲畫卦之始始因天地定位之後<pb n="5b"/>　作為八卦故因天地之道畫為乾坤之象取山之象<lb/>
　為艮澤之象為兌雷之象為震風之象為巽水之象<lb/>
　為坎火之象為離因天地定位之後取此山澤雷風<lb/>
　水火之象畫為八卦以盡萬物之理萬事之情後世<lb/>
　聖人觀其天地生成之體又艮有止静之徳澤有潤<lb/>
　物之性山澤之象其氣可以相通又因雷之能震動<lb/>
　萬物風之能發生萬物又取雷風之象能相擊搏以<lb/>
　生萬物又觀水火之性不相資射言水之性其性濕<pb n="6a"/>　而潤下火之性其性燥而炎上因其水火之性不相<lb/>
　資射以成八卦之象互相變動互相錯雜以推測其<lb/>
　物理以稽考其人之情偽分其竒偶之數人之過去<lb/>
　未來之事若數其已往之事則以順而數之言其易<lb/>
　知也若數其未來之事則以逆而數之言其難知也<lb/>
　是故聖人因此大易之象逆人之吉凶之兆皆以逆<lb/>
　數之術以前萬民之用使人知其吉而背其凶也<lb/>
是故易逆數也<pb n="6b"/>　義曰言此大易之道八卦之理交相錯雜以盡吉凶<lb/>
　然而皆逆知來事以前萬民之用也<lb/>
雷以動之<lb/>
　義曰此一節總明八卦養物之功也<lb/>
風以散之<lb/>
　義曰言雷能鼓動萬物風能散育萬物也<lb/>
雨以潤之<lb/>
　義曰潤滋也萬物之生非雨而不潤也<pb n="7a"/>日以晅之<lb/>
　義曰既雨以潤之又日以乾晅之<lb/>
艮以止之<lb/>
　義曰艮以止静之徳止於萬物而不使過其分也<lb/>
兌以説之<lb/>
　義曰兌能和説萬物使之成就也<lb/>
乾以君之<lb/>
　義曰乾以剛健君臨於物也<pb n="7b"/>坤以藏之<lb/>
　義曰坤以柔順能含藏於物也此八卦交相錯雜然<lb/>
　後能成於物也<lb/>
帝出乎震齊乎巽相見乎離致役乎坤説言乎兌戰乎<lb/>
乾勞乎坎成言乎艮<lb/>
　義曰帝者生物之宗以尊而言之則謂之帝此復言<lb/>
　八卦之用也言帝之始生萬物必自震而始潔齊萬<lb/>
　物則在乎巽令萬物相見而繁盛必在乎離致役萬<pb n="8a"/>　物則在乎坤和説萬物必在乎兌隂陽相戰必在乎<lb/>
　乾受賜萬物則在乎坎能成萬物則在乎艮者也<lb/>
萬物出乎震震東方也齊乎巽巽東南也齊也者言萬<lb/>
物之潔齊也離也者明也萬物皆相見南方之卦也聖<lb/>
人南面而聴天下嚮明而治蓋取諸此也<lb/>
　義曰言萬物出乎震震東方者以震是東方之卦斗<lb/>
　杓指東為春主生故萬物皆由震而出也齊乎巽者<lb/>
　以巽是東南之卦斗杓指東南之時萬物潔齊而不<pb n="8b"/>　相瀆亂也離者明也以離是南方之卦萬物盛大必<lb/>
　假離而臨照之故萬物相見必自離而後可明也然<lb/>
　而聖人之治天下必法此離為日之象以明天下之<lb/>
　事取其明无所不矚之義也<lb/>
坤也者地也萬物皆致養焉故曰致役乎坤兌正秋也<lb/>
萬物之所説也故曰説言乎兌戰乎乾乾西北之卦也<lb/>
言隂陽相薄也坎者水也正北方之卦也勞卦也萬物<lb/>
之所歸也故曰勞乎坎艮東北之卦也萬物之所成終<pb n="9a"/>而所成始也故曰成言乎艮<lb/>
　義曰坤者地也以地能生養萬物是有勞役之事故<lb/>
　曰致役乎坤兌者説也萬物説兌必在於秋故兌為<lb/>
　正秋之卦也然不言方而言秋者以兌説萬物非止<lb/>
　於一方故言秋也戰乎乾者以乾是純陽之卦主於<lb/>
　西北西是隂地而乾居之是有隂陽相薄之義故曰<lb/>
　戰乎乾坎者水也北方之卦也上下皆坎有水之象<lb/>
　焉水行不舍晝夜所以為勞萬物之生非水而不滋<pb n="9b"/>　益故曰萬物之所歸也艮者東北之卦也萬物之所<lb/>
　成終萬品之所成始皆由艮以本之其位在丑寅故<lb/>
　曰東北之卦也<lb/>
神也者妙萬物而為言者也<lb/>
　義曰此已下一節明八卦生成之用也言八卦運動<lb/>
　交相錯雜以妙萬物然而求其真宰之用无有逺近<lb/>
　不知所以然而然是其用如神也然則謂之神者以<lb/>
　其无形无状人之所不見者也<pb n="10a"/>動萬物者莫疾乎雷撓萬物者莫疾乎風燥萬物者莫<lb/>
熯乎火説萬物者莫説乎澤潤萬物者莫潤乎水終萬<lb/>
物始萬物者莫盛乎艮故水火相逮雷風不相悖山澤<lb/>
通氣然後能變化既成萬物也<lb/>
　義曰動者鼓動也言鼓動萬物莫疾乎雷震者雷之<lb/>
　象故不言震而言雷也撓散萬物者莫疾乎風風者<lb/>
　巽之象乾燥萬物莫熯乎火火者離之象也兌説萬<lb/>
　物莫説乎澤兌者澤之象也滋潤萬物莫潤乎水水<pb n="10b"/>　者坎之象也終始萬物者莫盛乎艮艮者止之象也<lb/>
　水火之性雖不相入然而相逮有相資之理雷風相<lb/>
　薄而不相悖逆山澤相懸而能通氣夫如是然後能<lb/>
　成變化之道生成之理也然則艮不言山而言艮者<lb/>
　以其動撓燥潤之功是雷風水火之性至於終始萬<lb/>
　物之義於山為㣲故言艮而不言山也然而雷風相<lb/>
　薄而不言相逆者蓋雷風若相悖逆則生物之理息<lb/>
　故言相薄而不言悖逆也<pb n="11a"/>乾健也坤順也震動也巽入也坎陷也離麗也艮止也<lb/>
兌説也<lb/>
　義曰此一節説八卦名訓也乾象天運行不息故為<lb/>
　健坤象地能承順事故為順震象雷能奮動萬物故<lb/>
　為動巽象風无所不入故為入坎象水水居險陷故<lb/>
　為陷離象火能著於物故為麗艮象山山有止静之<lb/>
　徳故為止兌象澤能澤潤萬物故為説也<lb/>
乾為馬坤為牛震為龍巽為雞坎為豕離為雉艮為狗<pb n="11b"/>兌為羊<lb/>
　義曰此一節説八卦畜獸之象也所謂逺取諸物者<lb/>
　此也乾為馬健速之物也坤為牛至順能任重也震<lb/>
　為龍潛動而變於隂也巽為雞體多陽輕舉之物主<lb/>
　於下也坎為豕豕主汚濕故為豕也離為雉有文章<lb/>
　也艮為狗狗能善守禁止外人故為狗兌為羊外柔<lb/>
　而不害物也<lb/>
乾為首坤為腹震為足巽為股坎為耳離為目艮為手<pb n="12a"/>兌為口<lb/>
　義曰此一節説八卦人身之象也所謂近取諸身者<lb/>
　此也乾尊在上故為首坤能包容萬物故為腹震動<lb/>
　在下故為足巽順於人故為股坎陽明在内故為耳<lb/>
　離陽明在外故為目艮能止静其物故為手兌能和<lb/>
　説於人故為口<lb/>
乾天也故稱乎父坤地也故稱乎母震一索而得男故<lb/>
謂之長男巽一索而得女故謂之長女坎再索而得男<pb n="12b"/>故謂之中男離再索而得女故謂之中女艮三索而得<lb/>
男故謂之少男兌三索而得女故謂之少女<lb/>
　義曰此一節明乾坤六子父母之道也索者求也乾<lb/>
　為天父之道也坤為地母之道也二氣相求勝而男<lb/>
　女生也得父氣者為男得母氣者為女乾初求於坤<lb/>
　而得長男曰震乾生於坤也坤之初求於乾而得長<lb/>
　女曰巽坤生於乾也乾之再配於坤得中男曰坎坤<lb/>
　再配於乾得中女曰離乾三配於坤得少男曰艮坤三<pb n="13a"/>　配於乾得少女曰兌二氣相推八卦著矣男女之道<lb/>
　備矣天下之情見矣<lb/>
乾為天為圜為君為父為玉為金為寒為冰為大赤為<lb/>
良馬為老馬為瘠馬為駁馬為木果<lb/>
　義曰此已下廣明卦象之義也乾為天者此廣明乾<lb/>
　之象也乾為天剛健不息萬物之宗也為圜周萬物<lb/>
　也為君為父有尊嚴之道也為金為玉性堅剛也為<lb/>
　寒為冰氣凝嚴也為大赤老陽之色也為良馬行健<pb n="13b"/>　也為老馬行健之久也為瘠馬无其膚其骨堅也為<lb/>
　駁馬堅猛之至也為木果老而為實生之本也<lb/>
坤為地為母為布為釜為吝嗇為均為子母牛為大輿<lb/>
為文為衆為柄其於地也為黒<lb/>
　義曰此一節明坤之象也坤為地能生育萬物故為<lb/>
　母為布取其廣載也為釡取其化生成熟也為吝嗇<lb/>
　取其生物不移也為均取其均平也為子母牛取其<lb/>
　生育之順也為大輿取其能載萬物也為文取其色<pb n="14a"/>　雜也為衆取其載物不一也為柄取其生物之本也<lb/>
　其於地也為黒取其極隂之色也<lb/>
震為雷為龍為𤣥黄為旉為大塗為長子為決躁為蒼<lb/>
筤竹為萑葦其於馬也為善鳴為馵足為作足為的顙<lb/>
其於稼也為反生其究為健為蕃鮮<lb/>
　義曰此一節廣明震之象也為雷能震於物也為龍<lb/>
　隂中之畜也為𤣥黄取其蒼雜之色也為旉取其敷<lb/>
　布而生也為大塗取其剛動而上柔萬物之出也為<pb n="14b"/>　長子以其為初求也為決躁以其剛性之甚也為蒼<lb/>
　筤竹取其堅貞而上虛也為萑葦以其類而列也其<lb/>
　於馬也為善鳴取其象雷聲之逺聞也為馵足取其<lb/>
　剛在下也為作足取其一動也為的顙取其陽下應<lb/>
　於上也其於稼也為反生取其反甲而出也其究為<lb/>
　健取其剛行也為蕃鮮取其蕃育之盛也<lb/>
巽為木為風為長女為繩直為工為白為長為髙為進<lb/>
退為不果為臭其於人也為寡髮為廣顙為多白眼為<pb n="15a"/>近利市三倍其究為躁卦<lb/>
　義曰此一節廣明巽之象也為木取其可揉而順也<lb/>
　為風取其陽在上也為長女取其初求也為繩直取<lb/>
　其齊一也為工取其能揉物為器也為白取其能潔<lb/>
　於物也為長取其風行之逺也為髙取其風性髙逺<lb/>
　也為進退取其隨物之上下也為不果取其能樂於<lb/>
　物也為廣顙取其有容也為多白眼取其色多白也<lb/>
　為近利取其躁人之情多近利也市三倍取其生物<pb n="15b"/>　之盛也為躁卦取勢躁急也<lb/>
坎為水為溝瀆為隠伏為矯輮為弓輪其於人也為加<lb/>
憂為心病為耳痛為血卦為赤其於馬也為美脊為亟<lb/>
心為下首為薄蹄為曳其於輿也為多眚為通為月為<lb/>
盜其於木也為堅多心<lb/>
　義曰此一節廣明坎象也為水取其北方也為溝瀆<lb/>
　取其水行无不通也為隠伏取其水行地中也為矯<lb/>
　輮取其曲直得所也為弓輪取其激矢運行其於人<pb n="16a"/>　為加憂取其險難也為心病取剛在中也為耳痛取<lb/>
　其主聴也為血卦取其水行地中也為赤取其血色<lb/>
　也其於馬也為美脊取其陽在中也為亟心取其急<lb/>
　也為下首取其水流向下也為薄蹄取其水流行也<lb/>
　為曳取其行地也其於輿也為多眚取其重載也為<lb/>
　通取其水行也為月取其水之明也為盜取其潛行<lb/>
　也其於木也為堅多心取其剛在内也<lb/>
離為火為日為電為中女為甲胄為戈兵其於人也為<pb n="16b"/>大腹為乾卦為鼈為蟹為蠃為蚌為龜其於木也為科<lb/>
上槁<lb/>
　義曰此一節廣明離之象也為火取南方也為日取<lb/>
　火精也為電取有明也為中女取再求也為甲胄取<lb/>
　剛在外也為戈兵取外剛利也其於人也為大腹取<lb/>
　其隂在内也為乾卦取其日所烜也為鼈為蟹為蠃<lb/>
　為蚌為龜皆取剛在外也其於木也為科上槁取其<lb/>
　隂在中而空也<pb n="17a"/>艮為山為徑路為小石為門闕為果蓏為閽寺為指為<lb/>
狗為鼠為黔喙之屬其於木也為堅多節<lb/>
　義曰此一節廣明艮之象也為山取其静而不動也<lb/>
　為徑路取其可上而行中也為小石取其陽堅也為<lb/>
　門闕取其止出入也為果蓏取其陽在上也為閽寺<lb/>
　取其禁止也為止取其止物也為狗為鼠取其止人<lb/>
　也為黔喙之屬取其剛喙而能喙物也其於木也為<lb/>
　堅多節取其陽生也<pb n="17b"/>兌為澤為少女為巫為口舌為毁折為附決其於地也<lb/>
為剛鹵為妾為羊<lb/>
　義曰此一節廣明兌之象也為澤取潤下也為少女<lb/>
　取三索也為巫取其順也為口舌取其能口説人也<lb/>
　為毁折取其缺於上也為附決取柔附上非所麗也<lb/>
　其於地也為剛鹵取其下堅而上潤也為妾取其少<lb/>
　女也為羊取其中壯而外順也<lb/>
　　序卦<pb n="18a"/>　義曰夫序卦者所以序説六十四卦之義也按文王<lb/>
　既繇六十四卦分為上下二篇其先後之次其理未<lb/>
　見在於常常之人故難曉矣孔子就上下二篇各序<lb/>
　其相次之義以序説六十四卦之本因以發明大易<lb/>
　之淵藴故謂之序卦自乾坤而下至於既濟未濟皆<lb/>
　言相受之理也<lb/>
有天地然後萬物生焉盈天地之間者唯萬物故受之<lb/>
以屯屯者盈也<pb n="18b"/>　義曰夫乾卦是伏羲所畫八純之卦乾者天之用也<lb/>
　生成之祖宗也萬物之生必自乾而始故乾為六十<lb/>
　四卦之首也然而獨陽不生獨隂不成陽不得隂不<lb/>
　能成生物之道天不降地无以為育物之理故有天<lb/>
　然後有地地者載萬物之本也坤者地之用也坤<lb/>
　能順承於天以生成萬品之物故以坤次於乾也故<lb/>
　乾坤者天地之用萬事之本始者也然天地之生萬<lb/>
　物必須屯難然後成也故草木之生莩甲之時必先<pb n="19a"/>　屯難而後至於盛大盈滿於天地之間也故屯卦所<lb/>
　以次於乾坤也<lb/>
屯者物之始生也物生必蒙故受之以蒙蒙者蒙也物<lb/>
之稺也物稺不可不養也故受之以需需者飲食之道<lb/>
也飲食必有訟故受之以訟訟必有衆起故受之以師<lb/>
師者衆也衆必有所比故受之以比比者比也比必有<lb/>
所畜故受之以小畜物畜然後有禮故受之以履<lb/>
　義曰夫物既屯難而生未至於盛大故必蒙然而盤<pb n="19b"/>　屈盤屈不已然後盛大故以蒙卦次於屯也然物生<lb/>
　蒙昧若不滋潤之以成生養之道則不能成也故以<lb/>
　需卦次於蒙也然而需者養也飲食之道也飲食之<lb/>
　道養而不已必有其争訟之事故以訟卦次於需也<lb/>
　然而争訟不已物情乖離必有行師用兵之事故以<lb/>
　師卦次於訟也行師不已必須親比故以比卦次於<lb/>
　師也然而親比之道貴於得正既得其正必有所畜<lb/>
　故以小畜次於比也物既畜聚必須合禮故以履卦<pb n="20a"/>　次於小畜也<lb/>
履而泰然後安故受之以泰泰者通也物不可以終通<lb/>
故受之以否物不可以終否故受之以同人<lb/>
　義曰能行禮者其身必安故以泰卦次於履也安之<lb/>
　既久必有其否故以否卦次於泰卦也然而否之既<lb/>
　久其道必亨必須和同故以同人之卦次于否卦也<lb/>
與人同者物必歸焉故受之以大有有大者不可以盈<lb/>
故受之以謙有大而能謙必豫故受之以豫<pb n="20b"/>　義曰既與人同衆物必歸必須大有其衆故以大有<lb/>
　次於同人也既大有其衆不可剛暴必須謙順故以<lb/>
　謙卦次於大有也然而既大有天下之衆又能謙順<lb/>
　則人必悦豫而隨之故以豫卦次於謙也<lb/>
豫必有隨故受之以隨以喜隨人者必有事故受之以<lb/>
蠱蠱者事也有事而後可大故受之以臨<lb/>
　義曰天下既悦豫則人樂然而隨之故以隨卦次於<lb/>
　豫也然而以喜隨人久而必極必敗於成事故以蠱<pb n="21a"/>　卦次於隨卦也事既已久敗必須有才徳之人以臨<lb/>
　治之故以臨卦次於蠱也<lb/>
臨者大也物大然後可觀故受之以觀可觀而後有所<lb/>
合故受之以噬嗑<lb/>
　義曰臨人之道必在中正中正必有可觀故以觀卦<lb/>
　次於臨也觀民之道必以徳化徳化既行必須去其<lb/>
　剛梗之物故以噬嗑次於觀也<lb/>
嗑者合也物不可以苟合而已故受之以賁賁者飾也<pb n="21b"/>　義曰物既相合必須脩飾於外故以賁卦次於噬嗑<lb/>
　也<lb/>
致飾然後亨則盡矣故受之以剝<lb/>
　義曰物既文飾久而必敝故以剝卦次於賁也<lb/>
剝者剥也物不可以終盡剥窮上反下故受之以復復<lb/>
則不妄矣故受之以无妄有无妄然後可畜故受之以<lb/>
大畜物畜然後可養故受之以頤頤者養也不養則不<lb/>
可動故受之以大過<pb n="22a"/>　義曰物不可終剥必復其性故以復卦次於剝也既<lb/>
　復其性必有由中之信以行於己故以无妄次於復<lb/>
　也物既无妄必有可畜故以大畜次於无妄也物既<lb/>
　大畜必有所養之道故以頤卦次於大畜也養之必<lb/>
　以其道苟失其節必致於大過故以大過次於頤卦<lb/>
　也<lb/>
物不可以終過故受之以坎坎者陷也<lb/>
　義曰物既大過必至險陷故以坎卦次於大過也<pb n="22b"/>陷必有所麗故受之以離離者麗也<lb/>
　義曰險難既久必須明徳之人以治之故以離卦次<lb/>
　於坎也自此以上凡三十卦為上經統言天地之道<lb/>
　故以坎離而終之其實三才之道皆備矣蓋咸恒首<lb/>
　明人事夫子以丁寧而説之後人以簡編重大而分<lb/>
　之也<lb/>
有天地然後有萬物有萬物然後有男女有男女然後<lb/>
有夫婦有夫婦然後有父子有父子然後有君臣有君<pb n="23a"/>臣然後有上下有上下然後禮義有所錯<lb/>
　義曰自此以下凡三十四卦咸恒首明夫婦之道人<lb/>
　倫之本故為下經之首也有天地然後有萬物者此<lb/>
　廣明夫婦之道必自隂陽為本始也夫天地交錯而<lb/>
　生萬物而有男女男女既成則有夫婦夫婦既正則<lb/>
　有父子父子既立則有君臣君臣既正則有上下既<lb/>
　有上下則禮義之道有所注錯此正天下治邦國人<lb/>
　倫之大本也<pb n="23b"/>夫婦之道不可以不久也故受之以恒恒者久也物不<lb/>
可以久居其所故受之以遯遯者退也<lb/>
　義曰夫咸者感也艮體在下兌體在上艮為少男兌<lb/>
　為少女以少男下於少女以成夫婦之道以成咸感<lb/>
　之象此萬世不易之法也然而咸道貴速故以二少<lb/>
　而言之夫婦之道不可不久以須常久然後可以成<lb/>
　室家之道也故以恒卦次於咸也物既常久必至退<lb/>
　遯故以遯卦次於恒也<pb n="24a"/>物不可以終遯故受之以大壯<lb/>
　義曰物不可以終遯而退處之必須用剛壯之道以<lb/>
　出其所處也不動則不能出故以大壯次於遯也<lb/>
物不可以終壯故受之以晉晉者進也<lb/>
　義曰物既大壯動而出乎遯必須進之故以晉卦次<lb/>
　於大壯也<lb/>
進必有所傷故受之以明夷<lb/>
　義曰物不可以久進進之不已必為人之所不與人<pb n="24b"/>　既不與必有所傷故以明夷卦次於晉也<lb/>
夷者傷也傷於外者必反其家故受之以家人<lb/>
　義曰傷於外者必反於家故以家人之卦次於明夷<lb/>
　也<lb/>
家道窮必乖故受之以睽<lb/>
　義曰夫治家之道必須嚴正然後无咎苟失嚴正則<lb/>
　其道必乖故以睽卦次於家人也<lb/>
睽者乖也乖必有難故受之以蹇<pb n="25a"/>　義曰物既乖離必成蹇難之事故以蹇卦次於睽也<lb/>
蹇者難也物不可以終難故受之以解解者緩也緩必<lb/>
有所失故受之以損損而不已必益故受之以益益而<lb/>
不已必決故受之以夬<lb/>
　義曰物不可以久難必須解而散之故以解卦次於<lb/>
　蹇也解人之難必有所損故以損卦次於解也損之<lb/>
　不已必須益之故以益卦次於損也益之不已必須<lb/>
　決去之故以夬卦次於益也<pb n="25b"/>夬者決也決必有所遇故受之以姤<lb/>
　義曰剛決之道必須以正既以正而決之則君子有<lb/>
　所喜遇也故以姤卦次於夬也<lb/>
姤者遇也物相遇而後聚故受之以萃萃者聚也聚而<lb/>
上者謂之升故受之以升升而不已必困故受之以困<lb/>
困乎上者必反下故受之以井井道不可不革故受之<lb/>
以革<lb/>
　義曰君子既有所遇則萬物莫不萃聚之故以萃卦<pb n="26a"/>　次於姤也既萃之上必須升進故以升卦次於萃也<lb/>
　升而不已其道必困故以困卦次於升也升之既久<lb/>
　必反於下故以井卦次於困也井道既得其所不可<lb/>
　不革治之故以革卦次於井也<lb/>
革物者莫若鼎故受之以鼎<lb/>
　義曰革之必得其道有鼎新之義焉故以鼎卦次於<lb/>
　革也<lb/>
主器者莫若長子故受之以震震者動也物不可以終<pb n="26b"/>動止之故受之以艮艮者止也物不可以終止故受之<lb/>
以漸漸者進也進必有所歸故受之以歸妹得其所歸<lb/>
者必大故受之以豐豐者大也窮大者必失其居故受<lb/>
之以旅旅而无所容故受之以巽<lb/>
　義曰物既鼎新凡所主者莫非長子故以震卦次於<lb/>
　鼎也物不可以終動動必有所止故以艮卦次於震<lb/>
　也止物必有所漸故以漸卦次於艮也漸必有所歸<lb/>
　故以歸妹次於漸也物既歸之可以致天下於豐大<pb n="27a"/>　故以豐卦次於歸妹也時既豐大或有所過失而為<lb/>
　旅故以旅卦次於豐也既居為旅不可以剛强必須<lb/>
　巽順故以巽卦次於旅也<lb/>
巽者入也入而後説之故受之以兌兌者説也説而後<lb/>
散之故受之以渙<lb/>
　義曰人既巽順物亦和説故以兌卦次於巽也説之<lb/>
　既久不可偏係必須散之故以渙卦次於兌也<lb/>
渙者離也<pb n="27b"/>　義曰物既渙散必致於乖離也<lb/>
物不可以終離故受之以節<lb/>
　義曰物不可以終離必須有止節之道也故以節卦<lb/>
　次於渙也<lb/>
節而信之故受之以中孚<lb/>
　義曰為節之道必須由中之信以符合之故以中孚<lb/>
　次於節也<lb/>
有其信者必行之故受之以小過<pb n="28a"/>　義曰孚信之道或失其正或過越其事必須小有所<lb/>
　過故以小過之卦次於中孚也<lb/>
有過物者必濟故受之以既濟<lb/>
　義曰事既過越凡矯過者必附人而行之既附人而<lb/>
　行之則有所濟故以既濟之卦次於小過也<lb/>
物不可窮也故受之以未濟終焉<lb/>
　義曰物既得所濟或居安不能慮危故以未濟之卦<lb/>
　次於既濟也然觀六十四卦始於乾坤終於未濟者<pb n="28b"/>　以其乾坤是生成之宗故為六十四卦之首也必以<lb/>
　未濟而終之者以其常人之性多失成事或居安不<lb/>
　能慮危居存不能思亡以至自取其咎故以未濟而<lb/>
　終之也此聖人垂教之深㫖也<lb/>
　　雜卦<lb/>
　義曰夫周易所以言雜卦者葢孔子取其六十四卦<lb/>
　之中人所常行之事交相錯雜以陳其義也以其事<lb/>
　无常定物无常體可以施則施之可以止則止之故<pb n="29a"/>　揉雜諸卦之義以為行事之本故謂之雜卦也此十<lb/>
　翼之中第十翼也<lb/>
乾剛坤柔比樂師憂<lb/>
　義曰夫乾用剛健必以柔順而資之故曰乾剛坤柔<lb/>
　夫親比之道貴於和順和順則人心樂樂得其道則<lb/>
　正樂失其道則憂必致於行師動衆也<lb/>
臨觀之義或與或求<lb/>
　義曰夫防民之道貴於中正既中且正則可以風化<pb n="29b"/>　於天下既可以風化於天下則為下之所相與或為<lb/>
　下之來求也<lb/>
屯見而不失其居<lb/>
　義曰夫屯難之世是君子經綸之時必須利建侯以<lb/>
　安天下使天下之人皆安其居不失其所此則是君<lb/>
　子治屯之事也<lb/>
蒙雜而著<lb/>
　義曰夫蒙昧之人未知所著必求賢者以發明之然<pb n="30a"/>　而既得賢者以發明之則无所錯雜而自然著見也<lb/>
震起也艮止也損益盛衰之始也<lb/>
　義曰震東北之卦能起生萬物也艮有止静之徳故<lb/>
　為止損益之道與時偕行可損則損之可益則益之<lb/>
　故曰盛衰之始也<lb/>
大畜時也<lb/>
　義曰夫物既无妄天下之人所共信故為大畜之時<lb/>
　也然大畜其道必須以正然後畜其物也是因其時<pb n="30b"/>　而畜之也<lb/>
无妄災也<lb/>
　義曰夫无妄之時天下之所共信人心之所樂與若<lb/>
　以不信之人厠於其間則自取其災也<lb/>
萃聚而升不來也<lb/>
　義曰夫萃聚之時天下之所和洽也故能聚聚之不<lb/>
　已其道必上進可也若進不由其道則凶進得其道<lb/>
　不還可也<pb n="31a"/>謙輕而豫怠也<lb/>
　義曰夫謙恭之道不自尊大是謙輕也然而為逸豫<lb/>
　之道又自怠也<lb/>
噬嗑食也賁无色也<lb/>
　義曰夫雷電相合如口頤之中嚙去其剛梗之物也<lb/>
　故言食也夫山火之賁貴其文飾但合於中而已不<lb/>
　在煩多之色是无所定也<lb/>
兌見而巽伏也<pb n="31b"/>　義曰夫為兌説之道必貴其顯見顯見於外合於正<lb/>
　則吉也夫巽順之道貴其卑伏若不能卑伏則非為<lb/>
　行巽之道也<lb/>
隨无故也蠱則飭也<lb/>
　義曰夫隨時之義不在於有故可行則行之可止則<lb/>
　止之故云无故也夫蠱敗之事必須整飭之然後事<lb/>
　有濟也<lb/>
剝爛也復反也晉晝也明夷誅也<pb n="32a"/>　義曰夫五隂一陽小人剝君子之象也衆隂消萬物<lb/>
　之義也故云爛夫五隂在上一陽在下是陽氣反復<lb/>
　之時也夫晉者日出地上為陽陽為晝故曰晝也夫<lb/>
　明入地中明有所傷必有誅傷之事<lb/>
井通而困相遇也<lb/>
　義曰夫井以濟人為徳故曰通也夫物既久困必須<lb/>
　所遇有賢徳之人以出之也<lb/>
咸速也<pb n="32b"/>　義曰夫夫婦之道貴於得正兌為少女艮為少男以<lb/>
　少男下於少女是貴速也故有咸之象也<lb/>
恒久也渙離也節止也解緩也蹇難也睽外也<lb/>
　義曰夫婦之道貴於長久故曰久也渙散之久物必<lb/>
　乖離也物不可以久離必須節止之解緩者言天下<lb/>
　蹇難解而緩散之蹇者山上有水故曰難也睽者乖<lb/>
　也物既乖離必居於外也<lb/>
家人内也否泰反其類也大壯則止遯則退也<pb n="33a"/>　義曰夫家人之道必處於内也夫天氣下降地氣上<lb/>
　騰泰之象也天氣在上地氣在下否之象也是否泰<lb/>
　二卦反其類也雷在天上大壯之道物不可終壯則<lb/>
　必止遯之乃可也<lb/>
大有衆也同人親也革去故也鼎取新也小過過也中<lb/>
孚信也<lb/>
　義曰夫火在天上明有所矚故可大有天下之衆也<lb/>
　與人同者必親也革去其故舊者也鼎有自新之義<pb n="33b"/>　也小過者人情小有過差也中孚者有孚信及於天<lb/>
　下也<lb/>
豐多故也親寡旅也<lb/>
　義曰豐言盛大髙者懼危滿者懼溢故多憂也親者<lb/>
　寡少故曰旅也<lb/>
離上而坎下也<lb/>
　義曰離為日故宜在上也坎為水故宜在下也<lb/>
小畜寡也<pb n="34a"/>　義曰小畜者言風行天上不能徧及於物故曰寡也<lb/>
履不處也<lb/>
　義曰履以謙為本隨人而行故不可定處也<lb/>
需不進也<lb/>
　義曰需者養也但待其時而養焉故曰不進也<lb/>
訟不親也大過顛也<lb/>
　義曰天水相違訟之道也故曰不親不親者不相親<lb/>
　洽也大過者上下相陵本末顛錯故曰顛也<pb n="34b"/>姤遇也柔遇剛也漸女歸待男行也<lb/>
　義曰姤者遇也天下㑹遇之時柔遇剛也漸者進也<lb/>
　男女之行必以漸而進之然後成其夫婦之道也<lb/>
頤養正也<lb/>
　義曰山下有雷為頤之象故曰養也養其正則吉<lb/>
既濟定也<lb/>
　義曰言水火相濟君臣相得是天下大治物性大定<lb/>
　之時也<pb n="35a"/>歸妹女之終也<lb/>
　義曰夫女者有適人之義若従男得其道以成夫婦<lb/>
　此則是女之終者也<lb/>
未濟男之窮也<lb/>
　義曰夫男子之道多失於怠事故居安不能慮危以<lb/>
　成其未濟是自取窮之道也<lb/>
夬決也剛決柔也君子道長小人道憂也<lb/>
　義曰夫五陽一陰是五剛而決一柔也五君子而決<pb n="35b"/>　一小人也故君子之道得以長小人之道所以憂也<lb/>
　此十翼之中惟文言繫在乾坤之卦内更不必詳解<lb/>
　之<lb/>
　<lb/>
　<lb/>
　<lb/>
　<lb/>
　周易口義終<lb/>
</p>

  </div>
        </body>
    </text>
</TEI>