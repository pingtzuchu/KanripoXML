<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
                <head>春秋纂言卷五</head>
    <p>
<pb n="1a"/>
欽定四庫全書<lb/>
　春秋纂言卷五　　　　　　元　呉澄　撰<lb/>
　　　僖公<hi>名申莊公子閔公庶兄母成風夫人聲姜在位三十三年</hi>
　元年<hi>壬戌惠王十八年○齊覇桓二十七年○蔡穆十六年○曹昭三年○衞文公燬元年○晉獻</hi>
　　<hi>十八年○鄭文十四年○陳宣三十四年○杞惠十四年○宋桓二十三年○秦穆公任好元年○</hi>
　　<hi>楚成十三年</hi>
　春<lb/>
　　王正月<lb/>
<pb n="1b"/>
　　齊師宋師曹師次于聶北救邢<hi>曹師左作曹伯○左傳曰諸侯救邢</hi>
　　<hi>邢人潰出奔師師遂逐狄人杜氏曰聶北邢地次者按兵觀釁以待事也張氏曰次于聶北屯兵便</hi>
　　<hi>利以援邢而懼狄桓公用兵之規模主於持重故不遽決於一戰而持乆以待之澄按莊三十二年</hi>
　　<hi>冬狄伐邢閔元年春齊救邢蓋齊師進而狄師退故不言戰狄師雖不逼邢然両年之間以兵徃來</hi>
　　<hi>蹂踐邢衞之境邢雖未破亦岌岌矣至二年冬破衞國死衞君則狄之勢愈張既入衞又移師于邢</hi>
　　<hi>故齊桓率諸侯次于聶北救邢邢不能支狄衆潰而出奔就諸侯之師諸侯遂以師逐狄人而退之</hi>
　夏<lb/>
　　六月<lb/>
<pb n="2a"/>
　　邢遷于夷儀<hi>夷儀公作陳儀後同○左傳曰其邢器用而遷之師無私焉杜氏曰夷儀</hi>
　　<hi>邢地張氏曰按輿地廣記河北龍岡縣北一百五十里有夷儀嶺澄曰邢人頼諸侯救援之力衆雖</hi>
　　<hi>自潰而非為狄所入也諸侯逐退狄師然邢國遭狄人二年攻伐之餘不復可立國矣故諸侯之師</hi>
　　<hi>具邢噐用而遷之於夷儀然後邢得以復存也邢遷者邢自欲遷也故不曰遷邢</hi>
　　齊師宋師曹師城邢<hi>邢即夷儀也邢既遷則夷儀乃邢國之所在故不書城夷</hi>
　　<hi>儀而曰城邢也張氏曰邢雖已遷無力自城諸侯若不城之終未能以自定桓公因其既遷命三師</hi>
　　<hi>為之版築使之足以守而居之安</hi>
　秋<lb/>
<pb n="2b"/>
　　七月<lb/>
　　戊辰夫人姜氏薨于夷齊人以歸<hi>左傳曰哀姜孫于邾齊人取而</hi>
　　<hi>殺之于夷以其尸歸沙隨程氏曰夷齊地夫人薨不地今地何也齊為我討也齊人以歸者以其喪</hi>
　　<hi>歸于我或謂齊人取其尸歸于齊者非也既薨于齊地則以歸者歸於我也張氏曰自文姜弑桓公</hi>
　　<hi>得逃致辟而滛縱益甚使魯國三四十年間濁亂昏迷卒成再弑其君之禍至此齊桓舉方伯之軄</hi>
　　<hi>慶父哀姜皆死然後三綱稍明人倫粗正此縱罪誅惡失得之明驗也澄按自齊桓既覇之後諸侯</hi>
　　<hi>無敢有弑君者僅魯有弑閔一事然亂賊遄誅無得幸免霸政之有功於世道也哀姜或桓女或襄</hi>
　　<hi>女雖己子兄子必殺無赦以義奪恩與石碏殺厚義同莊公求昬于齊當齊桓之世齊桓甚難其事</hi>
<pb n="3a"/>
　　<hi>莊公不憚屈辱求之始成昬魯莊齊桓計其年當相若則哀姜決非桓女若以為僖女則必不娶其</hi>
　　<hi>母之妹以為夫人故疑是襄女也然襄公弑莊公之父而後乃娶其女其忘讎不天鬼神所不祐哀</hi>
　　<hi>姜之不得其死也宜哉</hi>
　　楚人伐鄭<hi>孫氏曰莊十年荆敗蔡師于莘始見于經十四年入蔡稱荆二十三年來聘始</hi>
　　<hi>進稱人二十八年伐鄭又稱荆今曰楚人伐鄭者以其兵衆地大漸通諸夏復其舊封比之小國也</hi>
　　<hi>故自此十數年侵伐用兵皆稱人焉張氏曰荆至是稱楚者蓋荆乃州之名也商頌稱奮伐荆楚則</hi>
　　<hi>楚亦其國之舊名但自武文以來雖駸駸彊盛而未暇正其國之名號故以州稱及熊頵即位令尹</hi>
　　<hi>子文得政始定改號曰楚以交於中國前此獨來聘稱人其侵敗中國皆以州舉自此始稱號稱人</hi>
<pb n="3b"/>
　　<hi>則浸彊而陵駕中國然終齊桓世雖伐滅小國止稱人者以桓之力猶足以制之也桓沒而宋襄覇</hi>
　　<hi>然後始列於㑹盟偃然主諸侯而春秋有以爵書者矣</hi>
　　八月<lb/>
　　公㑹齊侯宋公鄭伯曹伯邾人于檉<hi>檉公作朾○左傳曰謀鄭</hi>
　　<hi>故也澄曰邾人邾卿也有國君在臣雖當稱名亦降稱人杜氏曰陳國陳縣西北有檉城張氏曰今</hi>
　　<hi>宛丘縣也楚人伐鄭桓公不遽救而㑹諸侯謀之蓋楚方彊而公謀制楚十全之䇿也</hi>
　　九月<lb/>
　　公敗邾師于偃<hi>偃公作纓○左傳曰虚丘之戍將歸者也杜氏曰邾人送哀姜還因</hi>
<pb n="4a"/>
　　<hi>戍虛丘欲以侵魯邾人歸公要而敗之偃邾地沙隨程氏曰以受哀姜之故是必請于㑹而伐之</hi>
　冬<lb/>
　　十月<lb/>
　　壬午公子友帥師敗莒師于酈獲莒挐<hi>酈音狸公作犂穀作</hi>
　　<hi>麗挐女居女加二切○杜氏曰莒既不能為魯討慶父受魯之賂而又重來其求無厭張氏曰求賂</hi>
　　<hi>而以兵至沙隨程氏曰莒受慶父復侵我至酈故公子友帥師敗之澄曰莒小國其卿一命稱人挐</hi>
　　<hi>國君之弟同於再命故稱名</hi>
　　十有二月<lb/>
<pb n="4b"/>
　　丁巳夫人氏之喪至自齊<hi>沙隨程氏曰齊魯接境自薨于夷越一百七十</hi>
　　<hi>日始至者魯人迎之不亟也杜氏曰不稱姜闕文</hi>
　　<hi>經書月七書日三大衍歴正月丙子小庚寅冬至二月乙巳大三月乙亥小四月甲辰大五月甲戌</hi>
　　<hi>小六月癸卯大七月癸酉小八月壬寅大經七月戊辰在此月九月壬申小十月辛丑大十一月辛</hi>
　　<hi>未小經十月壬午在此月十二月庚子大丁巳十八日長歴是年閏十一月戊辰七月二十七日壬</hi>
　　<hi>午十月十二日</hi>
　二年<hi>癸亥惠王十九年○齊覇桓二十八○蔡穆十七○曹昭四○衛文二○晉獻十九○鄭文十</hi>
　　<hi>五○陳宣三十五○杞惠十五○宋桓二十四○秦穆二○楚成十四</hi>
<pb n="5a"/>
　春<lb/>
　　王正月<lb/>
　　城楚丘<hi>左傳曰諸侯城楚丘而封衛焉不書所㑹後也穀梁傳曰楚丘衛邑也其城何封衛</hi>
　　<hi>也不言城衛何衛未遷也胡氏曰桓公率諸侯城之而封衞也沙隨程氏曰閔二年十二月狄入衛</hi>
　　<hi>至是踰年諸侯始城楚丘以處文公救患之師緩不及事且不反其舊都故不列所以城之者張氏</hi>
　　<hi>曰衛滅之後齊桓公立戴公以廬于漕漕今滑州之白馬其年戴公卒文公立桓公城楚丘而封之</hi>
　　<hi>楚丘今開德府衛南縣蓋分版築之役于諸侯而魯徃城之也劉氏曰詩序謂文公徙居楚丘始建</hi>
　　<hi>城市而營宫室由此而言文公先徙居而後建城市不得云衛未遷也薛氏曰楚丘衛之徙都也孰</hi>
<pb n="5b"/>
　　<hi>城之我城之也詩定之方中文公始作楚宫定星之中夏時之十月也十月遷楚丘俟衛遷而後魯</hi>
　　<hi>城之書之若内邑然桓公為有過矣澄曰胡程從左氏以為諸侯城之張薛以為魯獨力城之三傳</hi>
　　<hi>胡張皆以為城之而封衛劉薛以為衛遷而後城按衛之有國舊矣為狄所入而遷于楚丘曰封衛</hi>
　　<hi>者繆也邢遷于夷儀而後諸侯城之此亦當是衛既遷楚丘而後城之也然城邢序諸侯而此不序</hi>
　　<hi>城邢不言城夷儀而此言城楚丘劉薛程氏蓋頗得經意又按閔二年十二月狄入衛其月文公即</hi>
　　<hi>位觀詩所謂作于楚宫皆文公自營其宫室豈待踰年之後魯方徃城其邑乎况元年諸侯之城邢</hi>
　　<hi>只是救邢之師就為之城魯衛相去非接境諸侯覇皆燕兵投甲而魯獨興衆逺適衛地築城齊桓之</hi>
　　<hi>令應不如是疑當如莊三十二年城小穀之例楚丘亦是魯地隠七年凡伯聘魯而戎伐之于楚丘</hi>
<pb n="6a"/>
　　<hi>則楚丘之地在周東魯西故近魯之戎得就其地伐之但今無所考不見魯地之楚丘的在何處爾</hi>
　　<hi>張氏謂戎伐凡伯之楚丘非衛地者是矣而又以楚丘為梁國楚丘縣屬今之拱州則又不可以為</hi>
　　<hi>魯地也姑闕之</hi>
　夏<lb/>
　　五月<lb/>
　　辛巳葬我小君哀姜<hi>哀姜有罪齊桓以覇令誅之者義也然姜實莊公之正配</hi>
　　<hi>僖公之適母也子無絀母之道僖公以小君葬之者禮也</hi>
　　虞師晉師㓕下陽<hi>下公穀作夏○左傳曰晉荀息以垂棘之璧與屈産之乘假道</hi>
<pb n="6b"/>
　　<hi>於虞以伐虢虞公許之且請先伐虢遂起師晉里克荀息帥師㑹虞師伐虢滅下陽穀梁傳曰非國</hi>
　　<hi>而曰滅重夏陽也夏陽者虞虢之塞邑也滅夏陽而虞虢舉矣程子曰下陽邑也虢之亡由此故即</hi>
　　<hi>書滅張氏曰下陽與上陽為對虢之塞邑在今陜州平陸縣上陽在陜縣虢所都也虞周太王子仲</hi>
　　<hi>雍所封其都亦在平陸之地虢文王弟虢叔之後晉成王弟唐叔之後國都在今太原府晉獻公佹</hi>
　　<hi>諸武公之子也武公以曲沃伯篡晉獻公嗣立浸以兵吞噬近地之小國晉與虞虢為鄰自莊公末</hi>
　　<hi>因虢人侵晉而謀於士蒍以圗虢為務今始與虞伐之蓋先以璧馬重賂間虞虢之交使虞人不知</hi>
　　<hi>其謀忘輔車相依之勢反道晉以滅下陽下陽者控制虞虢之要地晉取下陽而虞虢舉矣故春秋</hi>
　　<hi>於此書滅虞首兵蓋以爵先晉亦如邾之道鄭所以見虞之自取滅亡也</hi>
<pb n="7a"/>
　秋<lb/>
　　九月<lb/>
　　齊侯宋公江人黄人盟于貫<hi>貫公作貫澤○左傳曰服江黄也杜氏曰</hi>
　　<hi>江黄楚與國也始來服齊故為合諸侯張氏曰江在汝南安陽縣今蔡州新息縣之地黄嬴姓國在</hi>
　　<hi>汝南弋陽縣今光州定城縣貫今興仁府濟隂縣有貫城齊桓謀楚先服此二國皆迫近楚之境者</hi>
　　<hi>所以逺交而孤楚勢此桓公服楚之規模也唯宋與盟不煩諸侯也</hi>
　冬<lb/>
　　十月<lb/>
<pb n="7b"/>
　　不雨<hi>榖梁傳曰不雨者勤雨也張氏曰書此以見魯國上下皆以無雨為憂止書首時自酉至</hi>
　　<hi>亥三月皆不雨也</hi>
　　楚人侵鄭<hi>張氏曰楚自莊三十年楚頵已長殺子元用子文為令尹子文毁家以紓國難</hi>
　　<hi>兵勢浸彊故比年侵伐鄭若非齊桓兩嵗之間專以圗楚為事必未能制之於召陵而執宋公盟諸</hi>
　　<hi>侯之事不在僖十九年之後矣</hi>
　　<hi>經書月四書日一大衍厯正月庚午大丙申冬至二月庚子小三月己巳大丁酉雨水四月己亥小</hi>
　　<hi>五月戊辰大辛巳十四日丁酉穀雨閏月戊戌小六月丁卯大戊辰小滿七月丁酉小八月丙寅大</hi>
　　<hi>九月丙申小十月乙丑大十一月乙未小十二月甲子大</hi>
<pb n="8a"/>
　三年<hi>甲子惠王二十年○齊覇桓二十九○蔡穆文十八○曹昭五○衛文三○晉獻二十○鄭</hi>
　　<hi>十六○陳宣三十六○杞惠十六○宋桓二十五○秦穆三○楚成十五</hi>
　春<lb/>
　　王正月<lb/>
　　不雨<hi>杜氏曰一時不雨則書首月</hi>
　夏<lb/>
　　四月<lb/>
　　不雨<hi>與上年冬十月不雨此年春王正月不雨義同</hi>
<pb n="8b"/>
　　徐人取舒<hi>杜氏曰徐國在下邳僮縣東南舒國今廬江舒縣髙郵孫氏曰舒者附庸之國</hi>
　　<hi>服屬於楚徐人自楚取之使之屬徐也取國而不言滅者舒之宗祀復存也襄陵許氏曰舒蓋荆與</hi>
　　<hi>國徐人取之蓋倚齊魯張氏曰齊桓方覇而不能戢諸侯之吞并小國蓋方謀楚未暇討之亦降鄣</hi>
　　<hi>遷陽等事有以教之無以令之也</hi>
　　六月<lb/>
　　雨<hi>左傳曰自十月不雨至于五月不曰旱不為災也趙氏曰明旱不終夏不為災爾</hi>
　秋<lb/>
　　齊侯宋公江人黄人㑹于陽穀<hi>左傳曰謀伐楚也張氏曰陽穀今東</hi>
<pb n="9a"/>
　　<hi>平府須成縣北隋置陽穀縣去年盟以定其交矣今嵗再㑹申伐楚之約也胡氏曰侵蔡次陘之師</hi>
　　<hi>諸侯皆在江黄獨不與焉安知其為謀伐楚乎曰諸侯大衆同次于陘厚集其陣聲罪致討以震中</hi>
　　<hi>國之威江人黄人各守其境按兵不動以為八國之援此克敵制勝之謀也觀伐楚後令江人黄人</hi>
　　<hi>伐陳則知侵蔡次陘二國不㑹而自為掎角之勢明矣</hi>
　冬<lb/>
　　公子友如齊涖盟<hi>榖作公子季友○左傳曰齊侯為陽穀之㑹來尋盟杜氏曰齊</hi>
　　<hi>侯自陽穀遣人詣魯求尋盟魯使上卿詣齊受盟也襄陵許氏曰公蓋有故不㑹陽穀是以季友如</hi>
　　<hi>齊涖盟張氏曰魯宋為一而列國無不從役矣</hi>
<pb n="9b"/>
　　楚人伐鄭<hi>左傳曰鄭伯欲成孔叔不可曰齊方勤我棄德不祥</hi>
　　<hi>經書月三書日無大衍厯正月甲午小辛丑冬至二月癸亥大三月癸巳大四月癸亥小五月壬辰</hi>
　　<hi>大六月壬戌小七月辛卯大八月辛酉小九月庚寅大十月庚申小十一月己丑大十二月己未小</hi>
　　四年<hi>乙丑惠王二十一年○齊覇桓三十○蔡穆十九○曹昭六○衛文四○晉獻二十一○</hi>
　　<hi>鄭文十七○陳宣三十七○杞惠十七○宋桓二十六○秦穆四○楚成十六</hi>
　春<lb/>
　　王正月<lb/>
　　公㑹齊侯宋公陳侯衛侯鄭伯許男曹伯侵蔡蔡潰遂<lb/>
<pb n="10a"/>
　　伐楚次于陘<hi>左傳曰齊侯與蔡姬乗舟于囿蕩公公懼變色禁之不可公怒歸之未絶</hi>
　　<hi>之也蔡人嫁之齊侯以諸侯之師侵蔡蔡潰遂伐楚楚子使與師言曰君處北海寡人處南海唯是</hi>
　　<hi>風馬牛不相及也不虞君之渉吾地也何故管仲對曰昔召康公命我先君太公曰五侯九伯女實</hi>
　　<hi>征之以夾輔周室賜我先君履東至于海西至于河南至于穆陵北至于無棣爾貢包茅不入王祭</hi>
　　<hi>不共無以縮酒寡人是徵昭王南征而不復寡人是問封曰貢之不入寡君之罪也敢不共給昭王</hi>
　　<hi>之不復君其問諸水濱師進次于陘澄曰楚之憑陵諸夏有年矣地大兵彊未易制也管仲為桓公</hi>
　　<hi>謀之數年而後能興伐楚之師此至重大之事豈可輕試其鋒於它國桓公乃以一婦人之故憾蔡</hi>
　　<hi>因行師過蔡顧以伐楚之兵小試於蔡以其師之無名故曰侵蔡小國也當此重兵如以石壓卵故</hi>
<pb n="10b"/>
　　<hi>一侵而蔡即潰也或謂蔡文王之胄而自獻舞以來甘心屈服于僣竊之楚桓公伐楚而先加兵於</hi>
　　<hi>附楚之蔡蔡衆既潰則威震而兵彊此説不然夫楚之肆虐先自蔡始虜獻舞以歸既而又入其國</hi>
　　<hi>中國無能救援之者其附於楚豈能得已哉桓公不先治首禍之楚而先治不得已而附楚之蔡可</hi>
　　<hi>謂失先後之宜輕重之序矣其威之震兵之彊豈待蔡潰而後震且彊也哉春秋書侵蔡者正以譏</hi>
　　<hi>桓公興義師而首為此不義之舉也遂者繼事之辭桓公合諸侯之師正為伐楚設而乃先用之以</hi>
　　<hi>侵蔡故春秋書伐楚為遂事者若曰因侵蔡而遂以伐楚爾前經凡兩書遂皆同此義陘楚地杜氏</hi>
　　<hi>謂潁川召陵縣有陘亭張氏謂今潁昌府郾城縣也按孫子云百戰百勝非用兵之善不戰而屈人</hi>
　　<hi>之兵者善也齊以楚之狂僭而聲其罪以致伐然楚衆方彊若不持重而輕進深入則勝負之數未</hi>
<pb n="11a"/>
　　<hi>可知也故次于陘以待其自來屈服所以為節制之師而合於不戰屈人兵之善也</hi>
　夏<lb/>
　　許男新臣卒<hi>左傳曰許穆公卒于師趙氏曰許國與楚近蓋許男遇疾而歸卒于國張</hi>
　　<hi>氏曰召陵地屬穎川穎川今之潁昌府長社縣去許密邇故許男疾而歸也劉氏曰卒于師當曰卒</hi>
　　<hi>于師今無穪焉去其師而復也古者君即位為椑出疆必載椑卒于師曰師于㑹曰㑹正也澄按桓</hi>
　　<hi>十五年書許叔入于許新臣即許叔也至此在位四十二年子業嗣是為僖公</hi>
　　楚屈完來盟于師盟于召陵<hi>屈氏完名其時楚未有三命大夫而此書</hi>
　　<hi>氏名者蓋因其來盟桓公以覇主奉王命命之為三命之卿若後世承制命官之類蓋以奬進楚人</hi>
<pb n="11b"/>
　　<hi>也來盟者楚子遣之來受盟諸侯之師在陘于師者于陘也屈完既至陘桓公嘉其來服故退師召</hi>
　　<hi>陵以禮楚而與之盟桓公之待楚進退有禮雖不足以盡王者之義而一匡天下民到于今受其賜</hi>
　　<hi>亦二百四十年甚盛之舉也張氏曰召陵在今郾城縣漢潁川郡召陵縣</hi>
　　齊人執陳轅濤塗<hi>轅公穀作袁○公羊傳曰濤塗之罪辟軍之道也桓公假塗于</hi>
　　<hi>陳而伐楚陳人不欲其反由已謂桓公曰君既服南夷矣何不還師服東夷且歸桓公於是還師濱</hi>
　　<hi>海而東大䧟于沛澤之中執濤塗左傳曰陳轅濤塗謂鄭申侯曰師出於陳鄭之間國必甚病若出</hi>
　　<hi>於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東</hi>
　　<hi>方而遇敵懼不可用也若出於陳鄭之間共其資糧扉屨其可也齊侯説與之虎牢執轅濤塗孫氏</hi>
<pb n="12a"/>
　　<hi>曰桓公與陳侯南服彊楚歸而返執陳轅濤塗其惡可知</hi>
　秋<lb/>
　　及江人黄人伐陳<hi>桓公怒陳轅濤塗欲利陳而誤軍道故既執濤塗又命魯微者</hi>
　　<hi>同江黄以伐陳時江黄之師在其國伐楚之役未嘗勞之且以其國近於陳故令伐陳也必使魯人</hi>
　　<hi>及之者江黄遠國不可無魯主兵也張氏曰左氏與公羊所傳轅濤塗之罪大同小異如左氏説則</hi>
　　<hi>齊師終由陳反但怒轅濤塗之言耳若果由陳鄭而歸則何必魯及江黄伐陳又再勤諸侯之師乎</hi>
　　<hi>以此考之則知公羊大䧟沛澤之説為信所以桓公怒陳之深至於興諸侯之師伐而又侵也</hi>
　　八月<lb/>
<pb n="12b"/>
　　公至自伐楚<hi>公與齊桓為它㑹皆不至此獨至者重大其事且以師出三時乆役之勞</hi>
　　<hi>也</hi>
　　葬許穆公<lb/>
　冬<lb/>
　　十有二月<lb/>
　　公孫兹帥師㑹齊人宋人衛人鄭人許人曹人侵<lb/>
　　陳<hi>兹公作慈後同○左傳曰叔孫戴伯帥師㑹諸侯之師侵陳陳成歸轅濤塗澄按陳與六國同</hi>
　　<hi>伐楚成齊桓帖荆之功陳與有力一有誤軍道之罪既執其臣遄以三國伐之今又動七國之兵臨</hi>
<pb n="13a"/>
　　<hi>其國厚人之功而薄人之過者蓋不如此書侵者以見其師之無名也六國皆將卑師少獨魯以三</hi>
　　<hi>命之卿帥大衆以徃蓋勤於奉覇令也蘇氏曰伐陳侵陳皆討濤塗之不忠也前曰伐當其罪也後</hi>
　　<hi>曰侵以甚也胡氏曰桓公識明而量淺管仲器不足而才有餘方楚人未帖而齊以為憂也致勤於</hi>
　　<hi>鄭振中夏之威㑹于陽穀得逺國之信按兵于陘修文告之詞退舍召陵結㑹盟之禮何其念之深</hi>
　　<hi>禮之謹也楚方受盟志已驕溢陳大夫一謀不協其身見執其國見伐見侵而怒猶未息也厚以責</hi>
　　<hi>人而不自反其失在於量淺而器不宏也沙隨程氏曰濤塗既執又再侵伐陳罪特暫謀之不善耳</hi>
　　<hi>非有荆楚暴殄中國之罪也桓公責彊夷甚畧罪弱國甚備非道也</hi>
　　<hi>經書月三書日無大衍厯正月戊子大丙午冬至二月戊午小三月丁亥大四月丁巳小五月丙戌</hi>
<pb n="13b"/>
　　<hi>大六月丙辰小七月乙酉大八月乙卯大九月乙酉小十月甲寅大十一月甲申小辛亥霜降十二</hi>
　　<hi>月癸丑大辛巳小雪</hi>
　五年<hi>丙寅惠王二十二年○齊覇桓三十一○蔡穆二十○曹昭七○衛文五○晉獻二十二○鄭</hi>
　　<hi>文十八○陳宣三十八○杞惠十八○宋桓二十七○秦穆五○楚成十七</hi>
　春<lb/>
　　晉侯殺其世子申生<hi>左傳曰晉獻公烝于齊姜生太子申生大戎狐姬生重耳</hi>
　　<hi>小戎子生夷吾驪姬生奚齊其娣生卓子驪姬嬖欲立其子公使太子居曲沃重耳居蒲夷吾居屈</hi>
　　<hi>羣公子皆鄙唯二姬之子在絳將立奚齊與中大夫成謀姬謂太子曰君夢齊姜必速祭之太子歸</hi>
<pb n="14a"/>
　　<hi>胙于公公田姬寘諸宮六日公至毒而獻之公祭之地地墳與犬犬斃與小臣小臣亦斃姬泣曰賊</hi>
　　<hi>由大子大子奔新城公殺其傅杜原欵或謂太子子辭君必辨焉太子曰君非驪姬居不安食不飽</hi>
　　<hi>我辭姬必有罪君老矣吾又不樂曰子其行乎太子曰君實不察其罪被此名也以出人誰納我縊</hi>
　　<hi>于新城姬遂譛二公子曰皆知之重耳奔蒲夷吾奔屈陸氏曰申生進不能自明退不能違難有愛</hi>
　　<hi>父之心而乃䧟之於不義使讒人得志國以大亂所謂小仁大仁之賊也張氏曰申生為獻公之冢</hi>
　　<hi>嗣又嬖驪姬而欲立奚齊申生既死而公卒之後奚齊亦被殺徒設此心兩俱棄之致晉亂二十餘</hi>
　　<hi>年所謂為人父而蒙首惡之名者此矣</hi>
　　杞伯姬來朝其子<hi>杞伯姬蓋魯桓公之女杞惠公之夫人也合它書參究魯莊公</hi>
<pb n="14b"/>
　　<hi>二十二年為杞惠公元年魯莊二十五年伯姬歸杞生二子曰成公曰桓公自歸杞至今十五年矣</hi>
　　<hi>故杜預以為其子十歳左右又按魯桓公九年曹伯有疾遣其世子射姑代父朝魯春秋譏之杞惠</hi>
　　<hi>公疑亦有疾伯姬以其子為魯之甥故挾之至魯就令攝父行朝禮是年杞惠公卒成公嗣位蓋伯</hi>
　　<hi>姬知其夫之將亡豫欲托其子於魯也杞伯失君道失父道失夫道伯姬失妻道失母道其子失子</hi>
　　<hi>道而魯僖受其朝皆非禮也</hi>
　夏<lb/>
　　公孫兹如牟<hi>左傳曰如牟娶焉杜氏曰卿非君命不越境故奉公命聘于牟因自為逆</hi>
　　<hi>因聘而娶故傳實其事澄按魯公之如它國者徃朝也魯臣之如它國者以公命徃聘也魯於鄰近</hi>
<pb n="15a"/>
　　<hi>大國未見使其臣以時徃聘牟小國也桓十五年嘗朝于魯自後並不再有邦交之禮今公孫兹乃</hi>
　　<hi>徃聘于彼蓋以其私事行而有請於公假托君命以徃故書以譏之</hi>
　　公及齊侯宋公陳侯衛侯鄭伯許男曹伯㑹王世<lb/>
　　子于首止<hi>糓梁傳曰及以㑹尊之也程子曰世子王之貳不可與諸侯列世子出諸侯㑹</hi>
　　<hi>之故其辭異杜氏曰首止衛地陳留襄邑東南有首鄉張氏曰襄邑今屬拱州以為衛地非也王世</hi>
　　<hi>子惠王之長子鄭也初惠王取陳媯為后生子鄭及叔帶愛叔帶欲立之齊桓公以其廢長立幼將</hi>
　　<hi>啓亂階遂率諸侯㑹王世子于首止示天下戴之以為天王之貳所以尊國本絶亂階也蘇氏曰首</hi>
　　<hi>止之㑹非王志也率諸侯而定世子義也然而諸侯不以王命而㑹世子世子不以王命而出㑹諸</hi>
<pb n="15b"/>
　　<hi>侯衰世之事也</hi>
　秋<lb/>
　　八月<lb/>
　　諸侯盟于首止<hi>首止公穀作首戴○公羊傳曰諸侯何以不序一事而再見者前目</hi>
　　<hi>而後凢也張氏曰無中事而舉諸侯者明世子之不與盟也此盟蓋㑹世子之禮已畢約諸侯以同</hi>
　　<hi>戴世子歟方伯者察天下之勢而正救於未亂故桓公之謀寜周春秋之義舉也</hi>
　　鄭伯逃歸不盟<hi>左傳曰王使周公謂鄭伯曰吾撫汝以從楚輔之以晉可以少安鄭</hi>
　　<hi>伯欲逃歸孔叔止之曰國君不可以輕輕則失親失親患必至不聼逃其師而歸張氏曰惠王狥后</hi>
<pb n="16a"/>
　　<hi>之意欲易世子故不悦桓公此舉桓公之舉天下之公義也惠王之命一人之私心也逃者匹夫之</hi>
　　<hi>事鄭伯背公狥私行同匹夫故書逃歸以罪之澄按上書諸侯此書鄭伯言七國諸侯之中獨鄭伯</hi>
　　<hi>徇惠王之命不欲舉尊戴王世子之盟而逃歸也</hi>
　　楚人滅弦弦子奔黄<hi>左傳曰楚闘糓於莵滅弦弦子奔黄於是江黄道栢方睦</hi>
　　<hi>於齊皆弦婣也弦子恃之而不事楚又不設備故亡張氏曰闘糓於莵楚之名大夫也輔楚頵以當</hi>
　　<hi>齊桓雖外受盟于召陵而内懐負固之心至此窺見王懐愛叔帶之意而不悦桓公此舉遂因王閒</hi>
　　<hi>鄭而親帥師滅弦黄弦同壤而黄受弦子之奔楚之滅黄亦自此始桓公下能救弦以啓救鄭圍許</hi>
　　<hi>之紛紛孫氏曰楚人滅弦惡桓不能救也十年狄滅温十二年楚人滅黄同此杜氏曰弦國在弋陽</hi>
<pb n="16b"/>
　　<hi>軑縣東南任公輔曰地譜光州光山縣故弦國澄曰弦子不稱名小國紀載不備不可考其名也</hi>
　　九月<lb/>
　　戊申朔日有食之<lb/>
　冬<lb/>
　　晉人執虞公<hi>左傳曰晉侯復假道於虞以伐虢宫之竒諫曰虢虞之表也虢亡虞必從</hi>
　　<hi>之晉不可啓㓂不可玩一之為甚其可再乎諺所謂輔車相依唇亡齒寒者虞虢之謂也弗聼許晉</hi>
　　<hi>使晉侯圍上陽滅虢虢公醜奔京師師還舘于虞遂襲虞滅之執虞公及其大夫井伯而修虞祀且</hi>
　　<hi>歸其軄貢于王澄曰虞天子畿内之國八命之公也畿内之國與外諸侯不同受地於天子食其所</hi>
<pb n="17a"/>
　　<hi>有而歸其職貢晉執虞公則虞國所受之地為晉有矣故不書滅虞其不書滅虢者徃年取虢之下</hi>
　　<hi>陽書滅於斯時虢已滅矣今再取上陽不過取其未盡之餘邑而已</hi>
　　<hi>經書月二書日一大衍厯正月癸未小辛亥冬至二十九日傳辛亥朔日南至蓋周置閏在先故也</hi>
　　<hi>閏月壬子大二月壬午小旦日大寒三月辛亥大四月辛巳小五月庚戌大六月庚辰小七月己酉</hi>
　　<hi>大八月己卯小庚子立秋九月戊申大朔日食黄道翼七度十月戊寅大十一月戊申小丙辰立冬</hi>
　　<hi>十二月丁丑大長厯是年閏十二月</hi>
　六年<hi>丁卯惠王二十三年○齊覇桓三十二○蔡穆二十一○曹昭八○衞文六○晉獻二十三○</hi>
　　<hi>鄭文十九○陳宣三十九○杞成公元年○宋桓二十八○秦穆六○楚成十八</hi>
<pb n="17b"/>
　春<lb/>
　　王正月<lb/>
　夏<lb/>
　　公㑹齊侯宋公陳侯衞侯曹伯伐鄭圍新城<hi>左傳曰以</hi>
　　<hi>其逃首止之盟故也杜氏曰新城鄭新宻今滎陽密縣胡氏曰以覇主諸侯之力圍新造之邑圍而</hi>
　　<hi>不舉有遺力者矣蓋桓公欲待其自服也</hi>
　秋<lb/>
　　楚人圍許諸侯遂救許<hi>左傳曰楚子圍許以救鄭諸侯救許乃還張氏曰圍</hi>
<pb n="18a"/>
　　<hi>許之役蓋攻其所必救以觧新城之圍也釋鄭而救許所以抑暴而救患此見桓公之急於義也</hi>
　冬<lb/>
　　公至自伐鄭<hi>孫氏曰出踰三時</hi>
　　<hi>經書月一書日無大衍厯正月丁未小丁巳冬至二月丙子大三月丙午小四月乙亥大五月乙巳</hi>
　　<hi>小六月甲戌大七月甲辰小八月癸酉大九月癸卯小十月壬申大十一月壬寅小十二月辛未大</hi>
　七年<hi>戊辰惠王二十四年○齊覇桓三十三○蔡穆二十二○曹昭九卒○衞文七○晉獻二十四</hi>
　　<hi>○鄭文二十○陳宣四十○杞成二○宋桓二十九○秦穆七○楚成十九</hi>
　春<lb/>
<pb n="18b"/>
　　齊人伐鄭<hi>張氏曰鄭未服故復伐齊力足以制之故不煩諸侯也胡氏曰鄭伯背盟黨惡</hi>
　　<hi>南與楚合而未離也故桓公復治之</hi>
　夏<lb/>
　　小邾子來朝<hi>小邾子即郳犂來也郳盖邾之别封齊桓請於王而爵之為子因改其國</hi>
　　<hi>號曰邾上加小字者春秋以别於先封之邾也杜氏曰郳犂來始得王命而來朝也</hi>
　　鄭殺其大夫申侯<hi>左傳曰陳轅宣仲怨鄭申侯之反已於召陵故勸之城其賜邑</hi>
　　<hi>遂譛諸鄭伯曰羙城其賜邑將以叛也齊人伐鄭孔叔言於鄭伯曰國危矣請下齊以救國公曰吾</hi>
　　<hi>知其所由來矣殺申侯以説於齊用陳轅濤塗之譛也初申侯申出也有寵於楚文王文王將死與</hi>
<pb n="19a"/>
　　<hi>之璧使行曰唯我知女女專利而不厭予取予求不女疵瑕也後之人將求多於女女必不免我死</hi>
　　<hi>女必速行無適小國將不女容焉既葬出奔鄭又有寵於厲公子文聞其死也曰古人有言曰知臣</hi>
　　<hi>莫若君弗可改也已張氏曰傳載陳轅濤塗譛申侯之事蓋未可信而言申侯自楚奔鄭理或有之</hi>
　　<hi>唯申侯不忘故國所以道鄭伯背覇從楚以啓覇主討鄭而致殺身之禍與澄曰申侯名也再命之</hi>
　　<hi>大夫鄭伯因惠王有撫女從楚之命而逃首止之盟齊興問罪之師鄭服逃盟之罪則齊師息矣今</hi>
　　<hi>不自下齊而乃歸罪於申侯蓋信讒而頗於刑也故春秋不罪申侯而責鄭伯殺大夫之罪</hi>
　秋<lb/>
　　七月<lb/>
<pb n="19b"/>
　　公㑹齊侯宋公陳世子欵鄭世子華盟于寗母<hi>寗穀</hi>
　　<hi>作寜○左傳曰謀鄭故也管仲言於齊侯曰臣聞之招擕以禮懐逺以徳德禮不易無人不懐齊侯</hi>
　　<hi>修禮於諸侯諸侯官受方物鄭伯使太子華聼命於㑹言於齊侯曰洩氏孔氏子人氏三族實違君</hi>
　　<hi>命君若去之我以鄭為内臣君亦無所不利焉齊侯將許之管仲曰君以禮與信屬諸侯而以姦終</hi>
　　<hi>之無乃不可乎子父不奸之謂禮守命共時之謂信違此二者姦莫大焉子華既為太子而求介於</hi>
　　<hi>大國以弱其國亦必不免齊侯辭焉子華由是得罪於鄭鄭伯使請盟於齊張氏曰傳言齊侯因管</hi>
　　<hi>仲之言而修禮於諸侯諸侯官受方物又不受鄭世子為内臣之請以見管仲之於桓公正救多矣</hi>
　　<hi>按陸氏纂例云公榖無鄭世子華左氏有之誤加之也今公穀皆有姑存之澄竊疑鄭世子華雖聼</hi>
<pb n="20a"/>
　　<hi>命於㑹齊桓必未使之與盟故明年盟洮鄭不與而鄭伯乞盟也此經當以無鄭世子華四字者為</hi>
　　<hi>是杜氏曰寗母魯地髙平方與縣有泥母亭音如寗</hi>
　　曹伯班卒<hi>班公作般○班昭公也左位九年子襄嗣是為共公</hi>
　　公子友如齊<hi>公與齊桓盟未幾而友復聘齊必有其故或疑其為請昏也</hi>
　冬<lb/>
　　葬曹昭公<lb/>
　　<hi>經書月一書日無大衍厯正月辛丑小壬戌冬至二月庚午大三月庚子大四月庚午小五月己亥</hi>
　　<hi>大六月己巳小七月戊戌大八月戊辰小九月丁酉大閏月丁卯小十月丙申大十一月丙寅小十</hi>
<pb n="20b"/>
　　<hi>二月乙未大長歴是年閏十一月</hi>
　八年<hi>己巳惠王二十五年崩○齊覇桓三十四○蔡穆二十三○曹共公襄元年○衞文八○晉獻</hi>
　　<hi>二十五○鄭文二十一○陳宣四十一○杞成三○宋桓三十○秦穆八○楚成二十</hi>
　春<lb/>
　　王正月<lb/>
　　公㑹王人齊侯宋公衞侯許男曹伯陳世子欵盟<lb/>
　　于洮<hi>陳世子欵下公有鄭世子華○左傳曰襄王惡叔帶之難懼不立而告難于齊盟于洮謀</hi>
　　<hi>王室也澄按左氏以為七年之冬惠王已崩然經於今年之冬方書王崩天王之崩天下所聞豈有</hi>
<pb n="21a"/>
　　<hi>一年秘不發喪之理而春秋所書不考其實崩之日乃信其偽訃之日必不然也竊疑此時王雖未</hi>
　　<hi>崩或是有疾襄王唯恐一旦大故而叔帶篡立周之大臣亦有能為襄王謀者故遣下士告難於齊</hi>
　　<hi>桓公於是合諸侯以謀之王人本不當與盟蓋以所謀者王室之事而王人特為此事而來故亦與</hi>
　　<hi>盟然非禮也至今年冬王崩而襄王得安其位者齊桓之力也王人者王朝一命之下士胡氏曰内</hi>
　　<hi>臣之微者莫微於下士外臣之貴者莫貴於方伯公侯今以下士之微序方伯公侯之上尊君之義</hi>
　　<hi>明矣杜氏曰洮音搖</hi>
　　鄭伯乞盟<hi>鄭伯前年狥惠王之邪心逃首止之盟蓋不欲定王世子也今見齊桓再㑹諸</hi>
　　<hi>侯結盟以定王世子之位襄王將嗣位為王矣故鄭伯懼後祸悔前非而乞與此盟也胡氏曰乞者</hi>
<pb n="21b"/>
　　<hi>卑孫自屈之辭欲與是盟而未知可與否也始而逃歸今則乞盟於此見人君之舉動不可不慎也</hi>
　　<hi>張氏曰鄭伯欲與於盟而不可得足以見覇權之重而可以使鄭伯之自反</hi>
　夏<lb/>
　　狄伐晉<hi>左傳曰晉里克帥師敗狄于采桑梁由靡曰狄無耻從之必大克里克曰懼之而已</hi>
　　<hi>無速衆狄虢射曰期年狄必至示之弱矣狄伐晉報采桑之役也澄按狄嘗伐邢入衞齊桓雖能存</hi>
　　<hi>邢衞而未嘗挫狄師也故狄無所忌而其勢益張至此雖晉之大國亦敢於伐之春秋傷齊覇之不</hi>
　　<hi>能攘狄也</hi>
　秋<lb/>
<pb n="22a"/>
　　七月<lb/>
　　禘于太廟用致夫人<hi>趙氏曰譏禘又譏致也但云夫人者時君之妻陸氏曰聲</hi>
　　<hi>姜也澄曰太廟者周公廟也禘者於周公之廟禘文王而以周公配也致者至之也夫人者僖公所</hi>
　　<hi>娶之夫人也夫人之歸必因祭而見于太廟按士昬禮婦入三月然後祭廟諸侯之禮雖未之聞然</hi>
　　<hi>必無初歸即見廟之禮也僖公娶于齊夫人之至適當禘于太廟之期就以見于廟而與祭非禮也</hi>
　　<hi>邀其至於此故曰致何以不穪姜氏言用致夫人姜氏則不成辭也納幣逆女何以不書得禮之正</hi>
　　<hi>無譏焉則常事爾故不書唯此禘太廟致夫人為非禮故書也聲姜盖齊桓公之女也</hi>
　冬<lb/>
<pb n="22b"/>
　　十有二月<lb/>
　　丁未天王崩<hi>按正月齊㑹諸侯謀王室之難至此始書王崩者蓋惠王前嵗之冬有疾</hi>
　　<hi>今年嵗終乃崩也</hi>
　　<hi>經書月三書日一大衍厯正月乙丑小丁卯冬至二月甲午大三月甲子小四月癸巳大五月癸亥</hi>
　　<hi>小六月壬辰大七月壬戌大八月壬辰小九月辛酉大十月辛卯小十一月庚申大十二月庚寅小</hi>
　　<hi>丁未十八日長厯是年又閏十一月</hi>
　九年<hi>庚午襄王元年○齊覇桓三十五○蔡穆二十四○曹共二○衞文九○晉獻二十六卒○鄭</hi>
　　<hi>文二十二○陳宣四十二○杞成四○宋桓三十一卒○秦穆九○楚成二十一</hi>
<pb n="23a"/>
　春<lb/>
　　王三月<lb/>
　　丁丑宋公御説卒<hi>御公穀作禦○御説宋桓公也在位三十一年世子兹父嗣是</hi>
　　<hi>為襄公</hi>
　夏<lb/>
　　公㑹宰周公齊侯宋子衞侯鄭伯許男曹伯于葵<lb/>
　　丘<hi>左傳曰㑹于葵丘尋盟且修好也王使宰孔賜齊侯胙澄曰宰冡宰天子之卿六命公爵天子</hi>
　　<hi>之三公八命周扶風應縣東北周城公所食之邑也宰名孔蓋以三公為六卿之長杜氏曰陳留外</hi>
<pb n="23b"/>
　　<hi>黄縣東有葵丘張氏曰今開封雍丘縣也宋桓公卒未葬而襄公出㑹諸侯故曰子榖梁氏譏其背</hi>
　　<hi>殯出㑹蓋非有金革至急之事喪僅逾時豈可出乎比之以嘉禮行而稱爵者均為非禮亦孟子所</hi>
　　<hi>謂百歩五十歩之間爾宰周公天子之為政者下殊㑹之宰權雖重非世子貴有常尊之可比也</hi>
　秋<lb/>
　　七月<lb/>
　　乙酉伯姬卒<hi>公羊傳曰此未適人何以卒許嫁矣婦人許嫁字而笄之死則以成人之</hi>
　　<hi>喪治之啖氏曰内女為諸侯夫人書卒許嫁為夫人者亦然其為媵及嫁太子公子大夫則不書孫</hi>
　　<hi>氏曰直曰伯姬未適人也未適人卒者許嫁則服服則得常常則不書書者譏不服也十六年鄫季</hi>
<pb n="24a"/>
　　<hi>姬卒文十二年子叔姬卒皆此義也杜氏諤曰伯姬謂許嫁之内女若嫁為夫人則加某國之稱澄</hi>
　　<hi>曰伯姬蓋莊公之女或以為僖公之女者非</hi>
　　九月<lb/>
　　戊辰諸侯盟于葵丘<hi>左傳曰宰孔先歸穀梁傳曰讀書加于牲上壹明天子之</hi>
　　<hi>禁孟子曰初命誅不孝無易樹子無以妾為妻再命尊賢育材以彰有徳三命敬老慈幼無忘賔旅</hi>
　　<hi>四命士無世官官事無攝取士必得無專殺大夫五命無曲防無遏糴無有封而不告胡氏曰觀初</hi>
　　<hi>命之辭則桓公翼戴襄王之事信矣張氏曰一命之辭三綱所係蓋修身齊家之要自此以下尊賢</hi>
　　<hi>敬臣子民柔逺人懐諸侯之意畧備其提挈綱領以正率人蓋春秋之所未有然桓公於易樹子以</hi>
<pb n="24b"/>
　　<hi>妾為妻之禁終不免躬自犯之則何以令諸侯乎盖道不足以治心諸侯方服而驕公羊氏以為震</hi>
　　<hi>而矜之叛者九國左氏亦紀宰孔歸遇晉侯如㑹而謂齊侯不務徳而勤逺畧遂止晉侯之行盖本</hi>
　　<hi>原不正而驕吝形孫氏曰桓公内率諸侯外敵王愾討逆誅亂以救中國經營馳驟三十年勞亦至</hi>
　　<hi>矣然自服強楚其心乃盈不能朝于京師翼戴天子前致王世子于首止今致宰周公于葵丘盈已</hi>
　　<hi>甚矣趙氏曰按此㑹唯有六國至十三年㑹于鹹有七國十五年盟于牡丘亦七國並舊盟之國寕</hi>
　　<hi>有九國叛乎陸氏曰盟稱諸侯者前目後凡且明周公之不與盟也</hi>
　　甲戌晉侯佹諸卒<hi>甲戌左作甲子甲子不當在戊辰後今從公榖佹公作詭○佹</hi>
　　<hi>諸晉獻公也在位二十六年卒子奚齊卓子相繼而立皆弑秦納庶子夷吾是為惠公</hi>
<pb n="25a"/>
　冬<lb/>
　　晉里克殺其君之子奚齊<hi>公羊傳曰弑未踰年君之號也澄曰獻公未葬</hi>
　　<hi>故不曰弑其君而曰殺其君之子杜氏諤曰春秋殺它國未踰年之君有二此年書晉里克文十四</hi>
　　<hi>年書齊公子商人也然齊舍稱君奚齊穪君之子立皆未踰年而所稱不同得無其㫖哉趙氏曰齊</hi>
　　<hi>舍亦未踰年君也何不云其君之子乎故穀梁國人不子之義是也范氏曰諸侯在喪稱子言國人</hi>
　　<hi>不君之故繫于其君</hi>
　　<hi>經書月三書日四大衍厯正月己未大壬申冬至二月己丑小三月戊午大丁丑二十日四月戊子</hi>
　　<hi>小五月丁巳大六月丁亥小七月丙辰大乙酉三十日八月丙戌小九月乙卯大戊辰十四日甲戌</hi>
<pb n="25b"/>
　　<hi>二十日十月乙酉大十一月乙卯小十二月甲申大長厯七月無乙酉</hi>
　十年<hi>辛未襄王二年○齊覇桓三十六○蔡穆二十五○曹共三○衛文十○晉惠公夷吾元年○</hi>
　　<hi>鄭文二十三○陳宣四十三○杞成五○宋襄公兹父元年○秦穆十○楚成二十二</hi>
　春<lb/>
　　王正月<lb/>
　　公如齊<hi>孫氏曰公始朝齊也不至者朝桓安之與它國異也十五年如齊同此張氏曰莊公</hi>
　　<hi>十三年柯之盟魯已服齊雖莊公因昬姻一再如齊自此魯下朝齊者幾二十年盖桓公覇業未成</hi>
　　<hi>不責諸侯以朝禮也今僖公始朝齊見於葵丘之後覇體漸肆諸侯不朝天子而朝覇主自此始矣</hi>
<pb n="26a"/>
　　狄滅温温子奔衞<hi>左傳曰蘇子叛王即狄又不能於狄狄人伐之王不救故滅張</hi>
　　<hi>氏曰温今孟州温縣周畿内國成王時司冦蘇忿生之邑澄曰按狄於閔之季年伐邢入衞齊桓雖</hi>
　　<hi>存邢衛而不加兵於狄盖其時方急圖楚故心力未暇及狄狄因此愈肆前年敢伐大國之晉今又</hi>
　　<hi>敢伐畿内之温豈特王靈之不振抑亦覇圖之有闕也</hi>
　　晉里克弑其君卓及其大夫荀息<hi>君卓下公有子字○左傳曰初</hi>
　　<hi>獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力</hi>
　　<hi>加之以忠貞其濟君之靈也不濟則以死繼之里克㔻鄭欲納文公故以三公子之徒作亂將殺奚</hi>
　　<hi>齊先告荀息曰三怨將作秦晉輔之子將何如荀息曰將死之里克曰無益也荀息曰吾與先君言</hi>
<pb n="26b"/>
　　<hi>矣不可以貳能欲復言而愛身乎雖無益也將焉辟之里克殺奚齊荀息將死之人曰不如立卓子</hi>
　　<hi>而輔之荀息立公子卓以葬里克殺卓荀息死之張氏曰按外傳驪姬將殺申生而難太子之傅里</hi>
　　<hi>克謀於優施飲里克酒為烏烏集枯之歌以感動里克里克欲中立以免難稱疾不朝驪姬遂得以</hi>
　　<hi>成其殺申生之謀里克當申生未死之前不能以死正諫而中立以求免坐視太子之無罪而死及</hi>
　　<hi>獻公卒乃殺奚齊卓子而欲納重耳夫奚齊卓子雖庶孽而有先君之命以立乎其位則固里克之</hi>
　　<hi>君也故正名其弑君荀息不失信於君得以死節書胡氏曰息從君於昬不食其言庸足取乎曰世</hi>
　　<hi>喪道微孰有可以託六尺之孤寄百里之命臨死節而不可奪如息者哉</hi>
　夏<lb/>
<pb n="27a"/>
　　齊侯許男伐北戎<hi>杜氏曰北戎山戎也薛氏曰當是時患有大於戎者狄及晉楚</hi>
　　<hi>是也晉滅虢滅虞狄嘗入衛逼邢前年伐晉近又滅温召陵之後楚滅弦圍許豈可置而不圖舍彊</hi>
　　<hi>圖弱守衛固如是乎况許方患楚而敺以伐戎非用人之道也</hi>
　　晉殺其大夫里克<hi>左傳曰晉郤芮使夷吾重賂秦以求入齊隰朋帥師㑹秦師納</hi>
　　<hi>惠公周公忌父王子黨㑹齊隰朋立晉侯晉侯將殺里克使謂之曰微子則不及此雖然子弑二君</hi>
　　<hi>與一大夫為子君者不亦難乎對曰不有廢也君何以興欲加之罪其無辭乎臣聞命矣服劔而死</hi>
　　<hi>於是㔻鄭聘於秦且謝緩賂故不及穀梁傳曰里克所為弑者重耳也夷吾曰是又將殺我乎故殺</hi>
　　<hi>之不以其罪也張氏曰里克再弑其君而其誅不以討賊之辭言之盖里克在獻公父子則為賊而</hi>
<pb n="27b"/>
　　<hi>惠公幸奚齊卓子之死而得立初未嘗有討里克之心獨以其志在重耳而不在已懼其又將以已</hi>
　　<hi>為奚齊卓子是以殺之盖其事與專殺大夫者無異故不得以討賊之辭書之也</hi>
　秋<lb/>
　　七月<lb/>
　冬<lb/>
　　大雨雪<hi>雨去替雪公作雹</hi>
　　<hi>經書月二書日無大衍厯正月甲寅小戊寅冬至二月癸未大三月癸丑小四月壬午大五月壬子</hi>
　　<hi>小六月辛巳大庚戌小滿閏月辛亥小七月庚辰大二日夏至八月庚戌小九月己卯大十月己酉</hi>
<pb n="28a"/>
　　<hi>小十一月戊寅大十二月戊申小</hi>
　十有一年<hi>壬申襄王三年○齊覇桓三十七○蔡穆二十六○曹共四○衛文十一○晉惠二</hi>
　　<hi>○鄭文二十四○陳宣四十四○杞成六○宋襄二○秦穆十一○楚成二十三</hi>
　春<lb/>
　　晉殺其大夫㔻鄭父<hi>左傳曰㔻鄭之如秦也言於秦伯曰吕甥郤穪冀芮實為</hi>
　　<hi>不從若重問以召之臣出晉君君納重耳蔑不濟矣秦伯使冷至報問且召三子郤芮曰幣重而言</hi>
　　<hi>甘誘我也遂殺㔻鄭祁舉及七輿大夫左行共華右行賈華叔堅騅歂纍虎特宫山祁皆里㔻之黨</hi>
　　<hi>也㔻豹奔秦蘇氏曰㔻鄭請秦伯出晉君而納重耳鄭則有罪然鄭之謀猶殺里克致之也張氏曰</hi>
<pb n="28b"/>
　　<hi>惠公志於得國而無君人之度外則失信於秦内則忌克多殺故㔻鄭雖有私謀貳心而春秋以累</hi>
　　<hi>上之辭書之也髙氏曰㔻鄭父者里克之黨也惠公以私意殺里克故其黨皆懼謀召重耳是懐貳</hi>
　　<hi>心以事君也㔻鄭父之死雖可傷亦可罪也澄按鄭父名也傳但穪鄭不言父者從省以為字者非</hi>
　　<hi>也</hi>
　夏<lb/>
　　公及夫人㑹齊侯于陽榖<hi>僖公夫人盖齊桓之女若歸寧父母禮當就國</hi>
　　<hi>亦不當與公同徃今與夫同行㑹其父于野瀆亂甚矣沙隨程氏曰公稔知桓莊之夫而不改其轍</hi>
　　<hi>齊侯親見両國之事亦循其迹以两君相㑹而使婦人厠於其間何以示侍衛僕從之臣乎</hi>
<pb n="29a"/>
　秋<lb/>
　　八月<lb/>
　　大雩<hi>諸侯旱而雩禮也大雩者祀及上帝非禮也</hi>
　冬<lb/>
　　楚人伐黄<hi>左傳曰黄人不歸楚貢澄按楚之彊暴凡近楚之國皆責之以納職貢如事人</hi>
　　<hi>君之禮黄既從齊覇故不歸楚貢而楚伐之至於亡也</hi>
　　<hi>經書月一書日無大衍歴正月丁丑大癸未冬至二月丁未大三月丁丑小四月丙午大五月丙子</hi>
　　<hi>小六月乙巳大七月乙亥小八月甲辰大九月甲戌小十月癸卯大十一月癸酉小十二月壬寅大</hi>
<pb n="29b"/>
　十有二年<hi>癸酉襄王四年○齊覇桓三十八○蔡穆二十七○曹共五○衛文十二○晉惠三</hi>
　　<hi>○鄭文二十五○陳宣四十五卒○杞成七○宋襄三○秦穆十二○楚成二十四</hi>
　春<lb/>
　　王三月<lb/>
　　庚午日有食之<hi>杜氏曰不書朔官失之</hi>
　夏<lb/>
　　楚人滅黄<hi>左傳曰黄人恃諸侯之睦于齊也不共楚職曰自郢及我九百里焉能害我楚</hi>
　　<hi>滅黄榖梁傳曰貫之盟管仲曰江黄逺齊而近楚楚若伐而不能救則無以宗諸侯矣桓公不聼遂</hi>
<pb n="30a"/>
　　<hi>與之盟管仲死楚滅江滅黄桓公不能救故君子閔之也張氏曰著荆楚之彊中國不救而黄君死</hi>
　　<hi>於其位胡氏曰滅人之國其罪則一而見滅之君其例有三以歸者貪生畏死甘就執辱許斯頓牂</hi>
　　<hi>之類是也出奔者雖不死於社稷託於諸侯猶得寓禮弦子温子之類是也若夫國滅死於其位是</hi>
　　<hi>得正而斃焉者矣於禮為合於時為不幸若江黄二國是也</hi>
　秋<lb/>
　　七月<lb/>
　冬<lb/>
　　十有二月<lb/>
<pb n="30b"/>
　　丁丑陳侯杵臼卒<hi>杵公作處○杵臼陳宣公也在位四十五年世子欵嗣是為穆</hi>
　　<hi>公</hi>
　　<hi>經書月三書日二大衍厯正月壬申小戊子冬至二月辛丑大三月辛未小四月庚子大五月庚午</hi>
　　<hi>小日食經書三月食大衍厯與長厯朔每差一月而此差二月者盖杜氏以私意又於此年二月置</hi>
　　<hi>閏故也六月己亥大七月己巳小八月戊戌大九月戊辰小十月丁酉大十一月丁卯小十二月丙</hi>
　　<hi>申大經書十二月丁丑在十二月十一日長厯是年閏二月十二月丁丑在十一月十二日</hi>
　十有三年<hi>甲戌襄王五年○齊覇桓三十九○蔡穆二十八○曹共六○衛文十三○晉惠四</hi>
　　<hi>○鄭文二十六○陳穆公欵元年○杞成八○宋襄四○秦穆十三○楚成二十五</hi>
<pb n="31a"/>
　春<lb/>
　　狄侵衞<hi>胡氏曰楚人伐黄而救兵不起桓業怠矣然後狄人窺伺其衰今年侵衛明年侵鄭</hi>
　　<hi>近在王都之側淮夷亦來病杞而不忌也澄按狄人之彊桓公未嘗膺之管仲猶存覇業方盛狄人</hi>
　　<hi>猶敢肆行伐邢入衛而滅温况今管仲已亡覇業侵衰則狄之無所顧憚固其宜也豈獨因滅黄不</hi>
　　<hi>救而後窺伺哉</hi>
　夏<lb/>
　　四月<lb/>
　　葬陳宣公<lb/>
<pb n="31b"/>
　　公㑹齊侯宋公陳侯衞侯鄭伯許男曹伯于鹹<hi>左傳</hi>
　　<hi>曰淮夷病杞故且謀王室也澄曰謀王室者為王子帶之難也杜氏曰鹹衛地東郡濮陽縣東南有</hi>
　　<hi>鹹城</hi>
　秋<lb/>
　　九月<lb/>
　　大雩<hi>義已見前</hi>
　冬<lb/>
　　公子友如齊<hi>張氏曰陽榖寗母及鹹之㑹其後公子友皆如齊盖伐楚服鄭城縁陵之</hi>
<pb n="32a"/>
　　<hi>事魯皆同之足以見友之專魯政也</hi>
　　<hi>經書月二書日無大衍厯正月丙寅大癸巳冬至二月丙申小甲子大寒三月乙丑大甲午雨水閏</hi>
　　<hi>月乙未小四月甲子大乙丑春分五月甲午小六月癸亥大七月癸巳小八月壬戌大九月壬辰大</hi>
　　<hi>十月壬戌小十一月辛卯大十二月辛酉小</hi>
　十有四年<hi>乙亥襄王六年○齊覇桓四十○蔡穆二十九卒○曹共七○衛文十四○晉惠五</hi>
　　<hi>○鄭文二十七○陳穆二○杞成九○宋襄五○秦穆十四○楚成二十六</hi>
　春<lb/>
　　諸侯城縁陵<hi>諸侯前年㑹鹹之諸侯也按僖元年齊以救邢之諸侯城邢同在一年諸</hi>
<pb n="32b"/>
　　<hi>侯猶且再叙著齊桓之志方勤而覇業向盛也今以㑹鹹之諸侯城縁陵各在一年而不重叙著齊</hi>
　　<hi>桓之志已怠而覇業向衰也縁陵杞邑不曰杞縁陵者杞未遷也杜氏曰縁陵杞邑辟淮夷遷都於</hi>
　　<hi>縁陵髙氏曰齊率諸侯城之將遷焉而不遷者城之之力也</hi>
　夏<lb/>
　　六月<lb/>
　　季姬及鄫子遇于防使鄫子來朝<hi>鄫榖作繪後同○公羊傳曰使</hi>
　　<hi>來朝使來請己也趙氏曰穪季姬明魯未嫁女也若是鄫夫人不當言與鄫子遇此時鄫子請娶之</hi>
　　<hi>明年歸鄫公穀説是孫氏曰季姬上無歸鄫之文則是未嫁者此年六月季姬鄫子遇于防明年九</hi>
<pb n="33a"/>
　　<hi>月季姬歸于鄫是季姬先與鄫子遇而後嫁也張氏曰鄫姒姓禹後漢屬東海郡晉屬琅琊今在沂</hi>
　　<hi>州承縣東北有鄫故城又有鄫山澄曰季姬盖亦莊公女九年所書伯姬之妹也不繫國未嫁也張</hi>
　　<hi>氏以為僖公之女按時君之女稱子此不稱子則知非僖公女也未嫁之女而與鄫子私相邂逅于</hi>
　　<hi>防地是滛奔也姬既私遇之後使鄫子來朝魯而請昬娶之為夫人也鄫子季姬滛行同於禽獸不</hi>
　　<hi>足責也僖公為國君而不能正家如此何以居人上乎髙氏曰季姬許嫁邾子自是邾人怨鄫子両</hi>
　　<hi>國禍難不觧由此</hi>
　秋<lb/>
　　八月<lb/>
<pb n="33b"/>
　　辛卯沙鹿崩<hi>榖梁傳曰沙山名林屬於山為鹿公羊傳曰河上之邑也杜氏曰平陽元</hi>
　　<hi>城縣東有沙鹿土山在晉地劉氏曰曷為不繫國名山大川不以封諸侯守之山不可以係國也澄</hi>
　　<hi>曰鹿麓古字通用山足也易云即鹿無虞沙鹿崩者沙山連足而崩也</hi>
　　狄侵鄭<hi>張氏曰狄數犯畿内之諸侯而齊桓不能治自入衛伐邢滅温而至此覇圖弱而王</hi>
　　<hi>室卑諸侯受禍著齊桓之怠也</hi>
　冬<lb/>
　　蔡侯肸卒<hi>肸許乙切○肸蔡穆公也在位二十九年子甲午嗣是為莊公</hi>
　　<hi>經書月二書日一大衍厯正月庚寅大己亥冬至二月庚申小三月己丑大四月己未小五月戊子</hi>
<pb n="34a"/>
　　<hi>大六月戊午小七月丁亥大八月丁巳小九月丙戌大經八月辛卯在此月十月丙辰小十一月乙</hi>
　　<hi>酉大十二月乙卯小長厯辛卯八月六日</hi>
　十有五年<hi>丙子襄王七年○齊覇桓四十一○蔡莊公甲午元年○曹共八○衛文十五○晉</hi>
　　<hi>惠六○鄭文二十八○陳穆三○杞成十○宋襄六○秦穆十五○楚成二十七</hi>
　春<lb/>
　　王正月<lb/>
　　公如齊<hi>按僖十年朝齊今年又朝齊是用五年一朝之制同於事天子矣</hi>
　　楚人伐徐<hi>左傳曰徐即諸夏故也澄按徐戎之首僣王楚效之也次僣王徐楚同惡者也</hi>
<pb n="34b"/>
　　<hi>因齊桓之合諸侯匡天下徐亦革面而即諸夏以即諸夏而為楚所伐可悲也夫</hi>
　　三月<lb/>
　　公㑹齊侯宋公陳侯衛侯鄭伯許男曹伯盟于牡丘遂<lb/>
　　次于匡<hi>左傳曰尋葵丘之盟且救徐也澄按將救徐而先尋盟使葵丘之盟不寒則何以尋</hi>
　　<hi>為哉張氏曰葵丘之盟諸侯既聼命矣此為楚人伐徐而合諸侯即驅之討楚救徐可也又從而盟</hi>
　　<hi>之諸侯不一故也人心已一而復貳非覇主救災恤患之志怠而人心始懈乎牡丘齊地齊語曰築</hi>
　　<hi>五鹿中牟盖與牡丘以衛諸夏之地註云四塞諸夏之闕也地譜云與匡近匡衛地今開封府長垣</hi>
　　<hi>縣西南</hi>
<pb n="35a"/>
　　公孫敖帥師及諸侯之大夫救徐<hi>帥公作率後並同○何氏曰譏</hi>
　　<hi>諸侯救徐而不自徃遣大夫徃卒不能觧也胡氏曰徐在山東與齊宻邇楚都于郢距此逺矣今楚</hi>
　　<hi>肆其憑陵暴横而桓公之救特勉彊不得已而應之耳書此所以著桓公之霸業已衰也</hi>
　夏<lb/>
　　五月<lb/>
　　日有食之<hi>左傳曰不書朔與日官失之也</hi>
　秋<lb/>
　　七月<lb/>
<pb n="35b"/>
　　齊師曹師伐厲<hi>左傳曰以救徐也杜氏曰厲楚與國義陽隨縣北有厲鄉張氏曰按</hi>
　　<hi>兵法攻所必救厲在徐楚之間欲楚之必救以觧徐也然繼此楚敗徐於婁林則厲在所不必救明</hi>
　　<hi>年不克救徐而還高氏曰諸侯大夫皆救徐而齊侯獨帥曹同伐厲厲雖可討然非所以救徐也見</hi>
　　<hi>彊楚之難禦而中國之威已頓矣</hi>
　　八月<lb/>
　　螽<lb/>
　　九月<lb/>
　　公至自㑹<hi>公羊傳曰桓公之㑹不致此何以致久也髙氏曰以㑹致者始于此春秋所書</hi>
<pb n="36a"/>
　　<hi>凡二十有三公自正月如齊因而㑹盟暴師于外已踰二時而以㑹致見救徐之無功也</hi>
　　季姬歸于鄫<hi>鄫子請娶季姬僖公許之而至此始歸也</hi>
　　己夘晦震夷伯之廟<hi>左傳曰於是展氏有隠慝焉趙氏曰晦晦朔之晦杜氏曰</hi>
　　<hi>震者雷電擊之也夷伯魯大夫展氏之祖父夷諡伯字大夫既卒書諡字澄曰隠慝謂人所不知之</hi>
　　<hi>罪惡張氏曰天之怒擊每在于惡熟而人誅不加之後</hi>
　冬<lb/>
　　宋人伐曹<hi>左傳曰討舊惡也裘陸許氏曰同盟始自相攻桓不能已矣張氏曰莊十四年</hi>
　　<hi>曹從齊桓伐宋宋至今憾之今諸侯始貳曹方有王事而襄公乘虚伐之尚可繼桓而圖霸乎</hi>
<pb n="36b"/>
　　楚人敗徐于婁林<hi>杜氏曰婁林徐地下邳僮縣東南有婁亭張氏曰今在泗州臨</hi>
　　<hi>淮縣書以見楚兵之獨勝而救徐之威不立伐厲之謀無補也</hi>
　　十有一月<lb/>
　　壬戌晉侯及秦伯戰于韓獲晉侯<hi>胡氏曰不言師敗績君重於師</hi>
　　<hi>也大夫戰而見獲必書師敗績師與大夫敵也張氏曰秦舎晉君於外已而歸諸晉所以不書以歸</hi>
　　<hi>也韓今同州韓城縣</hi>
　　<hi>經書月七書日二大衍厯正月甲申大甲辰冬至二月甲寅大三月甲申小四月癸丑大日食經書</hi>
　　<hi>五月日食程氏公説曰十二年庚午日食後見一閏而杜預長厯無閏故四月癸丑乃春秋五月也</hi>
<pb n="37a"/>
　　<hi>五月癸未小六月壬子大七月壬午小八月辛亥大九月辛巳小十月庚戌大經九月己夘晦今在</hi>
　　<hi>十月晦閏月庚申小十一月己酉大壬戌十四日十二月己卯小長厯五月壬子朔不入食限</hi>
　十有六年<hi>丁丑襄王八年○齊霸桓四十二○蔡莊二○曹共九○衛文十六○晉恵七○鄭</hi>
　　<hi>文二十九○陳穆四○杞成十一○宋襄七○秦穆十六○楚成二十八</hi>
　春<lb/>
　　王正月<lb/>
　　戊申朔隕石于宋五<hi>左傳曰隕星也公羊傳曰先言霣而後言石聞之磌然視</hi>
　　<hi>之則石察之則五杜氏曰隕落也聞其隕視之石數之五各隨其聞見先後而記之莊七年星隕如</hi>
<pb n="37b"/>
　　<hi>雨見星之隕於四遠而不見其在地之驗此則見在地之驗而不見始隕之星澄按邵子曰星在地</hi>
　　<hi>則為石石在天則為星此言天星隕落至地而化為石也</hi>
　　是月六鷁退飛過宋都<hi>鷁五歴切榖作鶂過五禾切○公羊傳曰先言六後</hi>
　　<hi>言鷁視之則六察之則鷁徐而察之則退飛左傳曰風也杜氏曰鷁水鳥髙飛遇風而退孫氏曰書</hi>
　　<hi>是月者所以别非戊申之日爾不書日者闕所不知也胡氏曰石隕鷁飛宋異也何以書於魯史見</hi>
　　<hi>當時諸侯有不當告而告者聖人因災異以明天人感應之理宋襄以亡國之餘欲圖霸業後五年</hi>
　　<hi>有盂之執又明年有泓之敗天之示人顯矣</hi>
　　三月<lb/>
<pb n="38a"/>
　　壬申公子季友卒<hi>胡氏曰季字也友名也大夫卒而書名曷為穪字聞諸師曰春</hi>
　　<hi>秋時魯卿有生而賜氏者季友仲遂是也生而賜氏者何命之世為卿也季友立僖公仲遂立宣公</hi>
　　<hi>二君私情以異賞報之故皆生而賜氏俾世其官經於其卒各以氏書者誌變法亂紀之端貽權臣</hi>
　　<hi>竊命之禍澄按季友仲遂僖宣二公報其立己之恩故於其將卒賜之以氏命其子孫世世為卿其</hi>
　　<hi>後宣公十七年書公弟叔肸卒亦是宣公寵愛其弟故肸身雖未為卿而於其將卒賜之以氏與季</hi>
　　<hi>友仲遂同使其子孫世世為卿故肸之後叔氏世為魯卿也是公族必待命之為三命之卿而後諸</hi>
　　<hi>侯之子者得氏之曰公子公子之子者得氏之曰公孫公孫之子者得氏之以其王父之字而曰某</hi>
　　<hi>氏不然則雖公子公孫皆不得稱氏而况於公孫之後者乎友也遂也肸也二人以立君之功一人</hi>
<pb n="38b"/>
　　<hi>以寵弟之故於其將死而各賜以氏曰季曰仲曰叔是豫命其子孫世世為三命之卿也故春秋書</hi>
　　<hi>季友仲遂叔肸之卒以譏其變法</hi>
　夏<lb/>
　　四月<lb/>
　　丙申鄫季姬卒<hi>凡内女之卒葢非常者書常者不書季姬之非常比前事而觀可知</hi>
　　<hi>也</hi>
　秋<lb/>
　　七月<lb/>
<pb n="39a"/>
　　甲子公孫兹卒<hi>兹慶父之子也</hi>
　冬<lb/>
　　十有二月<lb/>
　　公㑹齊侯宋公陳侯衛侯鄭伯許男邢侯曹伯于<lb/>
　　淮<hi>左傳曰㑹于淮謀鄫且東略也蘇氏日淮夷病鄫故也杜氏曰淮臨淮郡左右張氏曰後漢下</hi>
　　<hi>邳國今泗州也師氏曰淮夷嘗病杞而齊侯城緣陵以復杞今㑹諸侯于淮豈非謀淮夷以杜其後</hi>
　　<hi>來耶</hi>
　　<hi>經書月五書日三大衍厯正月戊申大己酉冬至二月戊寅小三月丁未大壬申二十六日四月丁</hi>
<pb n="39b"/>
　　<hi>丑小丙申二十日五月丙午大六月丙子大七月丙午小甲子十九日八月乙亥大九月乙巳小十</hi>
　　<hi>月甲戌大十一月甲辰小十二月癸酉大</hi>
　十有七年<hi>戊寅襄王九年○齊霸桓四十三卒○蔡莊三○曹共十○衛文十七○晉惠八○</hi>
　　<hi>鄭文三十○陳穆五○杞成十二○宋襄八○秦穆十七○楚成二十九</hi>
　春<lb/>
　　齊人徐人伐英氏<hi>左傳曰齊為徐伐英氏以報婁林之役也杜氏曰英氏楚與國</hi>
　　<hi>張氏曰臯陶後之封也桓公之興師末矣</hi>
　夏<lb/>
<pb n="40a"/>
　　滅項<hi>張氏曰項國子爵漢屬汝南今陳州項城縣杜氏曰公在㑹别遣師滅項程子曰滅人之</hi>
　　<hi>國在君則當諱故魯滅國書取滅項君在㑹季孫所為也故不諱胡氏曰成公取鄟襄公取邿皆不</hi>
　　<hi>言滅而書取諱也若夫滅項則執政之臣擅權為惡不與之諱</hi>
　秋<lb/>
　　夫人姜氏㑹齊侯于卞<hi>左傳曰淮之㑹公有諸侯之事未歸而取項齊人以</hi>
　　<hi>為討而止公聲姜以公故㑹齊侯于卞張氏曰卞魯地今在襲慶府泗水縣大臣滅項而止僖公刑</hi>
　　<hi>已偏頗又逺㑹婦人于魯地此管仲既亡桓公怠荒之政也澄曰此蓋㑹淮之後諸侯各歸其國齊</hi>
　　<hi>獨止公者不許其歸魯將與之皆至齊也夫人齊女也聞公見止故要齊侯於路而㑹之於魯地非</hi>
<pb n="40b"/>
　　<hi>齊侯已歸至齊而再出至卞以㑹夫人也</hi>
　　九月<lb/>
　　公至自㑹<hi>以夫人㑹齊侯故公於中路得釋而歸公未至齊故但云至自㑹也</hi>
　冬<lb/>
　　十有二月<lb/>
　　乙亥齊侯小白卒<hi>小白齊桓公也即位五年而霸至此霸三十九年在位共四十</hi>
　　<hi>三年長子無虧被殺宋襄公納公子昭立之是為孝公</hi>
　　<hi>經書月二書日一大衍厯正月癸夘小甲寅冬至二月壬申大三月壬寅小四月辛未大五月辛丑</hi>
<pb n="41a"/>
　　<hi>小六月庚午大七月庚子小八月己巳大九月己亥小十月戊辰大十一月戊戌小十二月丁夘大</hi>
　　<hi>乙亥九日長厯是年閏十二月</hi>
　十有八年<hi>己夘襄王十年○宋霸襄公九年○蔡莊四○曹共十一○衛文十八○晉惠九○</hi>
　　<hi>鄭文三十一○陳穆六○杞成十三○齊孝公昭元年○秦穆十八○楚成三十</hi>
　春<lb/>
　　王正月<lb/>
　　宋公曹伯衛人邾人伐齊<hi>宋公下公有㑹字○左傳曰齊侯之夫人三王</hi>
　　<hi>姬徐嬴蔡姬皆無子内嬖如夫人者六人長衛姬生武孟少衛姬生惠公鄭姬生孝公葛嬴生昭公</hi>
<pb n="41b"/>
　　<hi>密姬生懿公宋華子生公子雍公與管仲屬孝公於宋襄公以為太子雍巫有寵於衛共姬因寺人</hi>
　　<hi>貂以薦羞於公亦有寵公許之立武孟管仲卒五公子皆求立桓公卒易牙與寺人貂因内寵以殺</hi>
　　<hi>羣吏而立公子無虧孝公奔宋宋襄公以諸侯伐齊齊人殺無虧張氏曰長幼有定分桓公管仲不</hi>
　　<hi>能自致其尊卑正否之辨而輕屬幼少以為亂階君臣既失其制命之義矣今桓公未葬長子既立</hi>
　　<hi>宋襄不能從宜因勢順其少長以撫定之使得以終桓公之喪乃成桓之私意帥四國之諸侯奉少</hi>
　　<hi>奪長大亂齊國春秋書宋公以為戎首深罪之也胡氏曰伐齊之喪奉少奪長其罪大或曰桓公管</hi>
　　<hi>仲嘗屬孝公於宋襄以為世子矣則何以不可曰不能制命雖天王欲撫鄭伯以從楚春秋猶以大</hi>
　　<hi>義裁之而不與也桓公君臣乃欲以私愛亂長幼之節其可哉獨不見宣王與仲山甫爭魯侯戲括</hi>
<pb n="42a"/>
　　<hi>之事其後如之何也</hi>
　夏<lb/>
　　師救齊<hi>穀梁傳曰非伐喪善救齊也救者善則伐者不正矣杜氏諤曰傳言三月齊人殺無</hi>
　　<hi>虧則無虧已殺矣今魯以師救之亦以志其緩也澄按救者為無虧也蓋不知無虧之死其意雖善</hi>
　　<hi>特緩不及事爾</hi>
　　五月<lb/>
　　戊寅宋師及齊師戰于甗齊師敗績<hi>甗魚偃切○左傳曰齊人</hi>
　　<hi>將立孝公不勝四公子之徒遂與宋人戰宋敗齊師于甗杜氏曰無虧既死曹衛邾先去魯亦罷歸</hi>
<pb n="42b"/>
　　<hi>故宋師獨與齊戰不穪宋公不親戰也甗齊地王氏箋義曰無虧既立踰年之君也而宋人脅齊殺</hi>
　　<hi>之將立孝公復與齊人戰四公子之徒爭國宋伐喪皆不義也澄按宋襄既以兵威脅齊人殺無虧</hi>
　　<hi>將立孝公而四公子又欲與孝公爭國故以齊師伐宋師而宋與之戰也</hi>
　　狄救齊<hi>胡氏曰書狄救齊者許狄也許夷狄則罪諸夏矣常山劉氏曰齊新有喪而諸侯加</hi>
　　<hi>兵不道如此狄乃能行義以兵救之聖人哀中國無王諸侯怙亂滅義夷狄之不若也杜氏曰救四</hi>
　　<hi>公子之徒澄按書師救齊於伐齊之後則救者救無虧也書狄救齊於齊師敗績之後時無虧已死</hi>
　　<hi>齊無君矣與宋戰而敗績者四公子之徒也故杜氏云然雖緩不及事然亦書救終善之也</hi>
　秋<lb/>
<pb n="43a"/>
　　八月<lb/>
　　丁亥葬齊桓公<hi>杜氏曰十一月而葬亂故也八月無丁亥日誤張氏曰桓公自入國</hi>
　　<hi>以來急於功利不以正心正家為務肉未及寒而庶孽爭國宋伐其喪冡子見殺國幾於亡胡氏曰</hi>
　　<hi>桓公九合諸侯威令加乎四海雖名方伯實行天子之事然而付託非人柩方在殯四鄰謀動其國</hi>
　　<hi>家而莫之恤至踰於九月而後葬以此見功利之在人淺矣</hi>
　冬<lb/>
　　邢人狄人伐衛<hi>高郵孫氏曰衛嘗見滅於狄而齊桓封之齊桓死未踰年爾而衛人</hi>
　　<hi>與諸侯伐之邢人自以復存者桓公也於是不忍齊之見伐而衛之無恩也與狄人伐之張氏曰邢</hi>
<pb n="43b"/>
　　<hi>黨狄以伐衛然論其曲直則衛之忘恩背霸以伐喪奪長宜得聲罪致討之師澄按邢為周公之𦙍</hi>
　　<hi>衛為武之穆皆嘗亡於狄賴齊而復存今衛伐齊喪固有罪矣然為宋所驅非主兵首惡也狄既救</hi>
　　<hi>齊而又責衛伐齊喪之罪以狄為之亦可傷當世之無人矣敵國不相征凡興師以伐人者皆不義</hi>
　　<hi>也况邢小國猶不當黨非族之狄伐同姓之衛或者逼於狄之命而不得已也與然其後衛竟滅邢</hi>
　　<hi>其怨讎未必不基於此狄穪人者非進之也按趙氏曰有邢人若言邢人狄伐衛則不成辭矣</hi>
　　<hi>經書月三書日二大衍厯正月丁酉大庚申冬至二月丁夘小三月丙申大四月丙寅小五月乙未</hi>
　　<hi>大六月乙丑小經五月戊寅在此月七月甲午大壬戌夏至閏月甲子小經八日丁亥在此月二十</hi>
　　<hi>四日八月癸巳大癸巳大暑九月癸亥小十月壬辰大十一月壬戌小十二月辛夘大長厯戊寅五</hi>
<pb n="44a"/>
　　<hi>月十五日八月癸巳朔月内無丁亥在七月二十四日九月二十五日</hi>
　十有九年<hi>庚辰襄王十一年○宋霸襄十○蔡莊五○曹共十二○衛文十九○晉惠十○鄭</hi>
　　<hi>文三十二○陳穆七○杞成十四○齊孝二○秦穆十九○楚成三十一</hi>
　春<lb/>
　　王三月<lb/>
　　宋人執滕子嬰齊<hi>宋襄志在繼齊桓之霸然去春首伐齊喪奉少以簒長今春首</hi>
　　<hi>執滕子恃彊而凌弱如此欲霸得乎蓋以桓霸之盛而滕子自盟幽之後不與盟㑹者幾四十年故</hi>
　　<hi>執之以威諸侯滕子因以失國故名</hi>
<pb n="44b"/>
　夏<lb/>
　　六月<lb/>
　　宋公曹人邾人盟于曹南<hi>宋公公作宋人○曹南曹國之南按桓公初霸</hi>
　　<hi>自北杏始㑹者僅三國皆大夫聴命宋蔡之大夫亦稱人者以齊有君在故也此宋襄初霸自曹南</hi>
　　<hi>始盟者僅二國蓋曹往年被伐畏其威故去年從宋伐齊今又從宋盟于國之南也邾則國小力弱</hi>
　　<hi>不敢不從此亦以大夫聴命而曹大夫稱人者以宋有君在與北杏宋人蔡人義同</hi>
　　鄫子㑹盟于邾<hi>公羊傳曰言㑹盟後㑹也杜氏曰不及曹南之盟諸侯既罷鄫子乃</hi>
　　<hi>㑹之於邾澄按此蓋邾子如㑹適遇宋公歸國及邾之境故言㑹盟于邾</hi>
<pb n="45a"/>
　　己酉邾人執鄫子用之<hi>左傳曰宋公使邾文公用鄫子于次雎之社澄曰用</hi>
　　<hi>之者殺之而用其尸為牲以祭神劉氏曰鄫子為季姬所使而朝魯春秋尚書使鄫子來朝豈宋公</hi>
　　<hi>使之用鄫子而不書乎張氏曰蓋鄫子㑹曹南之盟而後期宋公使邾執之邾鄫世讎因附勢而肆</hi>
　　<hi>虐用之也觀後曰戕鄫子亦出於邾則邾之虐鄫必自用鄫子何休以為魯本許嫁季姬於邾季姬</hi>
　　<hi>淫佚使鄫子請己因此二國交忿臨江劉氏亦信其説未知然否</hi>
　秋<lb/>
　　宋人圍曹<hi>左傳曰討不服也澄曰宋襄以威迫曹而與之盟曹不心服故雖盟于其國之</hi>
　　<hi>南而曹君不出但使大夫聴命而已故圍之張氏曰齊桓之霸屈意去忿盟魯平宋以致諸侯先近</hi>
<pb n="45b"/>
　　<hi>故也今襄公欲圖諸侯近於宋者莫如曹滕滕既執矣曹方與盟已而圖之不從子魚内省徳之言</hi>
　　<hi>而亟事干戈宜其不遂霸也</hi>
　　衛人伐邢<hi>左傳曰以報莵圃之役張氏曰衛不自省其從宋伐喪之罪而以報復為事</hi>
　冬<lb/>
　　公㑹陳人蔡人楚人鄭人盟于齊<hi>左穀無公字○左傳曰陳穆公</hi>
　　<hi>請修好於諸侯以無忘齊桓之徳盟于齊修桓公之好也澄按陳蔡鄭三國皆服於楚者魯畏楚之</hi>
　　<hi>彊志亦欲從之陳蔡楚鄭皆大夫也以公在故稱人張氏曰楚欲得志於中國久矣齊桓討而攘之</hi>
　　<hi>其後桓志稍衰滅黄敗徐駸駸抗衡然尚有所懼也桓公既没宋襄欲圖霸而諸侯不服故楚假不</hi>
<pb n="46a"/>
　　<hi>忘桓徳之説求參預中國之盟㑹陳蔡及鄭近楚而素降服者故先受其謀齊孝公親見其父極力</hi>
　　<hi>攘楚聴其甘言納之國都而與盟不知非我族類其心必異楚因是以行其志於中國明年為鹿上</hi>
　　<hi>之盟及盂之㑹因執宋公春秋書之以謹楚人與盟之始也</hi>
　　梁亡<hi>左傳曰梁伯好土功亟城而弗處民罷而弗堪則曰某冦將至乃溝公宫曰秦將襲我民</hi>
　　<hi>懼而潰秦遂取梁張氏曰梁嬴姓伯爵虞伯翳之後梁地今屬同州韓城縣澄按梁伯不能君國子</hi>
　　<hi>民以致民逃其上秦因得以取其地故不書秦滅梁而以梁自亡為文</hi>
　　<hi>經書月二書日一大衍厯正月辛酉大乙丑冬至二月辛夘小三月庚申大四月庚寅小五月己未</hi>
　　<hi>大六月己丑小己酉二十一日七月戊午大八月戊子小九月丁巳大十月丁亥小十一月丙辰大</hi>
<pb n="46b"/>
　　<hi>十二月丙戌小</hi>
　二十年<hi>辛巳襄王十二年○宋霸襄十一○蔡莊六○曹共十三○衛文二十○晉惠十一○鄭</hi>
　　<hi>文三十三○陳穆八○杞成十五○齊孝三○秦穆二十○楚成三十二</hi>
　春<lb/>
　　新作南門<hi>穀梁傳曰作為也有加其度也言新有故也非作也杜氏曰魯城南門也本名</hi>
　　<hi>稷門僖公更髙大之令獨不與諸門同改名髙門孫氏曰譏其侈泰妨農功改舊制按新延廏不言</hi>
　　<hi>作此言作改舊可知</hi>
　夏<lb/>
<pb n="47a"/>
　　郜子來朝<hi>郜穀作邾○郜文王之子所封杜氏曰郜姬姓國張氏曰後漢志濟隂城武北</hi>
　　<hi>有郜城</hi>
　　五月<lb/>
　　乙巳西宮災<hi>公羊傳曰西宮小寢也有西宮則有東宮矣諸侯有三宮杜氏曰西宮公</hi>
　　<hi>别宮也天火曰災</hi>
　　鄭人入滑<hi>左傳曰滑人叛鄭而服於衛鄭公子士洩堵冦帥師入滑張氏曰記天王出居</hi>
　　<hi>鄭之始釁也</hi>
　秋<lb/>
<pb n="47b"/>
　　齊人狄人盟于邢<hi>左傳曰為邢謀衛難也於是衛方病邢按邢狄嘗共伐衛為齊</hi>
　　<hi>故也衛人已嘗報伐而病邢猶未已也故齊狄同為邢謀趙氏曰凡狄與諸侯列敘皆稱人以便文</hi>
　　<hi>但君臣同辭</hi>
　冬<lb/>
　　楚人伐隨<hi>左傳曰隨以漢東諸侯叛楚楚鬬穀於莵帥師伐隨取成而還張氏曰楚力方</hi>
　　<hi>彊隨欲復漢東諸侯於中國而徳不足以勝之此其所以召兵而自屈也左氏罪其不量力未若孟</hi>
　　<hi>子師文王之論襄陵許氏曰楚既服隨則將爭衡于上國矣而宋欲盟之其能絀乎</hi>
　　<hi>經書月一書日一大衍厯正月乙夘大庚午冬至二月乙酉小三月甲寅大四月甲申小五月癸丑</hi>
<pb n="48a"/>
　　<hi>大六月癸未大經五月乙巳在此月七月癸丑小八月壬午大九月壬子小十月辛巳大十一月辛</hi>
　　<hi>亥小十二月庚辰大長厯是年閏二月乙巳五月二十三日</hi>
　二十有一年<hi>壬午襄王十三年○宋霸襄十二○蔡莊七○曹共十四○衛文二十一○晉</hi>
　　<hi>惠十二○鄭文三十四○陳穆九○杞成十六○齊孝四○秦穆二十一○楚成三十三</hi>
　春<lb/>
　　狄侵衛<hi>按天下無霸而狄得假名義以侵諸國因宋曹衛邾伐齊喪則狄興義師以救齊又</hi>
　　<hi>聲衛伐喪之罪而與邢協力以伐衛衛因邢之黨狄伐已而伐邢以報怨且憾邢之心未已則狄又</hi>
　　<hi>援齊而盟以為邢謀至此遂為邢而侵衛前之伐以衛伐喪之惡有罪可數故稱伐今之侵以衛有</hi>
<pb n="48b"/>
　　<hi>滅邢之心無事可指故稱侵侵者言其師之無名也伐衛盟邢與中國之邢齊並敘則稱人此獨侵</hi>
　　<hi>衛則還其本號而止稱狄</hi>
　　宋人齊人楚人盟于鹿上<hi>左傳曰宋為鹿上之盟以求諸侯於楚公子目</hi>
　　<hi>夷曰小國爭盟禍也宋其亡乎幸而後敗杜氏曰鹿上宋地汝隂有原麓縣澄按宋襄欲圖霸合諸</hi>
　　<hi>侯而徳義不足以感人曹南之盟僅能迫脅至近之曹至小之邾以同於己其餘諸侯無更從之者</hi>
　　<hi>楚人亦乘間合諸侯而其勢力足以威人齊之盟不特陳蔡鄭從之而魯亦從之此宋襄之所願欲</hi>
　　<hi>而不可得者故求之於楚欲借楚之合而使從楚之諸侯從已曽不思楚彊夷也齊桓之霸如此其</hi>
　　<hi>盛猶敢時出而猾夏與齊抗衡齊桓既没諸侯皆畏其彊而從楚矣宋襄既無楚頵之勢力又無齊</hi>
<pb n="49a"/>
　　<hi>桓之徳義乃倚楚為重而欲得其所從服之諸侯是所謂求肉於虎其為楚所侮而遭執辱也宜哉</hi>
　　<hi>楚君既稱人則齊宋二君與之列敘者亦降稱人若宋齊皆稱爵則疑楚人之為大夫而不見其為</hi>
　　<hi>君也</hi>
　夏<lb/>
　　大旱<lb/>
　秋<lb/>
　　宋公楚子陳侯蔡侯鄭伯許男曹伯㑹于盂執宋<lb/>
　　公以伐宋<hi>孟公作霍穀作雩又作宇○公羊傳曰宋公與楚子期以乘車之㑹公子目夷</hi>
<pb n="49b"/>
　　<hi>諌曰楚夷國也彊而無義請君以兵車之㑹往宋公曰不可吾與之約以乘車之㑹自我為之自我</hi>
　　<hi>墮之不可終以乘車之㑹往楚人果伏兵車執宋公以伐宋杜氏曰楚始與中國行㑹禮盂宋地澄</hi>
　　<hi>曰宋襄求諸侯於楚而楚許之故為此㑹以合所求之諸侯也當時楚最彊盛諸侯服之宋則國弱</hi>
　　<hi>而諸侯不從故求於楚宋為首事故先之然能致諸侯之來者實楚也夫楚以國則夷狄也以爵則</hi>
　　<hi>子也偃然以子爵而敘於侯伯之上則此㑹也楚實為之主故宋公之執不待言楚而知其為楚矣</hi>
　　<hi>諸侯聴其執而莫之救諌者勢不能也按前有鹿上之盟後有使宜申來獻捷之事楚君皆穪楚人</hi>
　　<hi>獨此稱楚子者蓋謂執宋公不可稱執宋人宋公既爵則陳蔡鄭許曹皆須爵否則疑若君與大夫</hi>
　　<hi>㑹五國既稱爵則楚不得不稱爵此春秋之筆也</hi>
<pb n="50a"/>
　冬<lb/>
　　公伐邾<hi>杜氏曰為邾滅須句故</hi>
　　楚人使宜申來獻捷<hi>楚人者楚子也稱使則知為楚子矣宜申稱名再命之大</hi>
　　<hi>夫也自屈完盟召陵之後楚臣之名見於經者自此始捷宋捷上言伐宋此言獻捷其為宋捷可知</hi>
　　<hi>諸侯從楚㑹盂而伐宋魯獨不與故獻其捷以威魯也魯是以從楚而為薄之盟</hi>
　　十有二月<lb/>
　　癸丑公㑹諸侯盟于薄釋宋公<hi>任氏曰薄史記作亳漢山陽亳縣湯</hi>
　　<hi>所都也張氏曰按地譜拱州考城漢薄縣即湯都古字通用僖公脅於獻捷之威與五國為㑹求盟</hi>
<pb n="50b"/>
　　<hi>於楚以請宋公而後得釋正中楚人之詭計澄曰公因楚來獻捷遂往與諸侯盟就請宋公於楚宋</hi>
　　<hi>公因以得釋但穪諸侯前目後凡也</hi>
　　<hi>經書月一書日一大衍厯正月庚戌小乙亥冬至二月己夘大三月己酉小四月戊寅大丁未春分</hi>
　　<hi>閏月戊申小五月丁丑大旦日穀雨六月丁未小七月丙子大八月丙午大九月丙子小十月乙巳</hi>
　　<hi>大十一月乙亥小十二月甲辰大癸丑十日</hi>
　二十有二年<hi>癸未襄王十四年○宋霸襄十三○蔡莊八○曹共十五○衛文二十二○晉</hi>
　　<hi>惠十三○鄭文三十五○陳穆十○杞成十七○齊孝五○秦穆二十二○楚成三十四</hi>
　春<lb/>
<pb n="51a"/>
　　公伐邾取須句<hi>句其俱切公作胊○左傳曰任宿須句風姓也實司太皥與有濟之</hi>
　　<hi>祀以服事諸夏邾人滅須句須句子來奔因成風也成風為之言於公曰崇明祀保小寡周禮也蠻</hi>
　　<hi>夷猾夏周禍也若封須句是崇皥濟而修祀紓禍也伐邾取須句反其君焉張氏曰僖公非有崇明</hi>
　　<hi>祀保小寡之公心而徒徇母之私意故此役之舉無以服邾而致升陘之冦春秋書之亦不異於他</hi>
　　<hi>日之伐取也</hi>
　夏<lb/>
　　宋公衛侯許男滕子伐鄭<hi>左傳曰鄭伯如楚宋公伐鄭子魚曰禍在此矣</hi>
　　<hi>杜氏曰怒鄭如楚故伐之孫氏曰按莊公十六年荆伐鄭二十八年荆伐鄭僖元年楚人伐鄭二年</hi>
<pb n="51b"/>
　　<hi>楚人伐鄭鄭不即楚此而即者齊桓既死宋襄不能與楚伉故也澄按宋襄求於楚一㑹諸侯于盂</hi>
　　<hi>而遭執伐之辱再盟于薄魯與諸侯同故請於楚而後得釋鄭知宋霸不可成其力不可恃遂朝于</hi>
　　<hi>楚宋公不自反以修己之徳義乃遽怒鄭而興師以伐之與之同伐者僅能得許而已許小易役故</hi>
　　<hi>也衛嘗同宋伐齊滕嘗遭執而畏故三國從之是役也挑楚釁而取泓之敗</hi>
　秋<lb/>
　　八月<lb/>
　　丁未及邾人戰于升陘<hi>左傳曰邾人以須句故出師公卑邾不設備而禦之</hi>
　　<hi>臧文仲曰國無小不可易也無備雖衆不可恃也君其無謂邾小蠭蠆有毒而况國乎弗聴及邾戰</hi>
<pb n="52a"/>
　　<hi>我師敗邾人獲公胄縣諸魚門澄曰邾人邾大夫也以君及臣故不書公杜氏曰升陘魯地</hi>
　冬<lb/>
　　十有一月<lb/>
　　己巳朔宋公及楚人戰于泓宋師敗績<hi>左傳曰楚人伐宋以</hi>
　　<hi>救鄭宋人既成列楚人未既濟司馬曰彼衆我寡及其未既濟也請擊之公曰不可既濟而未成列</hi>
　　<hi>又以告公曰未可既陳而後擊之宋師敗績公傷股門官殱焉杜氏曰宋伐鄭楚救之故戰也泓水</hi>
　　<hi>名孫氏曰宋襄無齊桓之資欲紹齊桓之烈帥諸侯而致彊楚故盂之㑹見執受伐今復與楚爭鄭</hi>
　　<hi>以起此戰喪師泓水上身傷七月而死為中國羞蘇氏曰宋襄被執見釋而猶爭諸侯楚以夷狄而</hi>
<pb n="52b"/>
　　<hi>干諸夏故泓之戰雖曲在宋而春秋詞無所予張氏曰不言楚救鄭惡夷狄也</hi>
　　<hi>經書月二書日二大衍厯正月甲戌小庚辰冬至二月癸夘大三月癸酉小四月壬寅大五月壬申</hi>
　　<hi>小六月辛丑大七月辛未小八月庚子大丁未八日九月庚午小十月己亥大十一月己巳朔小十</hi>
　　<hi>二月戊戌大</hi>
　二十有三年<hi>甲申襄王十五年○宋霸襄十四卒○蔡莊九○曹共十六○衛文二十三○</hi>
　　<hi>晉惠十四○鄭文三十六○陳穆十一○杞成十八卒○齊孝六○秦穆二十三○楚成三十五</hi>
　春<lb/>
　　齊侯伐宋圍緡<hi>緡公作閔後同○左傳曰討其不與盟於齊也杜氏曰謂十九年盟</hi>
<pb n="53a"/>
　　<hi>于齊而宋獨不㑹故今討之澄曰楚與諸侯盟于齊乘間以干中夏爾齊侯不悟而受其盟宋之不</hi>
　　<hi>與盟于齊不愆義也齊反借此為名以責宋伐之於敗傷之後悖理甚矣何氏曰襄公欲行霸為楚</hi>
　　<hi>所敗諸夏之君宜雜然助之反因其困而伐之不仁也胡氏曰齊霸國之餘業宋襄既敗于泓則楚</hi>
　　<hi>之勢益張矣齊侯既無尊中國遏冦亂恤災患畏簡書之意又乘其約而伐之鄭與楚合馮陵中國</hi>
　　<hi>桓公伐鄭圍新城攘荆楚也宋與楚戰兵敗身傷齊侯伐宋圍緡殘諸夏也美惡不嫌同辭張氏曰</hi>
　　<hi>十八年宋伐齊納孝公也齊侯忘宋襄納己之徳因宋敗于泓而圍其邑榖梁所謂以惡報惡也緡</hi>
　　<hi>宋邑漢志山陽郡東緡縣今濟州金鄉縣</hi>
　夏<lb/>
<pb n="53b"/>
　　五月<lb/>
　　庚寅宋公兹父卒<hi>兹公作慈○左傳曰傷於泓故也澄按宋襄公即位九年而圖</hi>
　　<hi>霸至此六年在位通十四年子王臣嗣是為成公張氏曰僖公不㑹宋襄之葬蓋已忘盟薄之信有</hi>
　　<hi>志於附楚矣</hi>
　秋<lb/>
　　楚人伐陳<hi>左傳曰楚成得臣帥師伐陳討其貳於宋也遂取焦夷城頓而還澄按曹南之</hi>
　　<hi>盟陳不從宋伐鄭之役陳亦不從宋盟齊則陳從楚㑹盂則陳從楚考之經唯見陳之服於楚不見</hi>
　　<hi>陳之貳於宋今楚以為貳於宋者蓋以宋公被執之後鄭畏而朝楚而陳未朝楚爾楚之無厭於諸</hi>
<pb n="54a"/>
　　<hi>夏猶狄之無厭於太王也因其不能如鄭之來朝即誣以貳宋之罪伐之而取其一邑積其勢不至</hi>
　　<hi>於滅陳不已也</hi>
　冬<lb/>
　　十有一月<lb/>
　　杞子卒<hi>杞成公也在位十八年其弟姑容立是為桓公杞二王之後宜與宋同爵其初有稱</hi>
　　<hi>東婁公者蓋公爵也後以小弱而自降為伯今又降為子以告終也小國君卒無名説已見前○杞</hi>
　　<hi>前此訃告不通于魯成公魯之甥其母伯姬猶在於今始來告喪自此以後杞君之卒皆訃矣</hi>
　　<hi>經書月二書日一大衍厯正月戊辰大丙戌冬至二月戊戌小三月丁夘大四月丁酉小五月丙寅</hi>
<pb n="54b"/>
　　<hi>大庚寅二十五日六月丙申小七月乙丑大八月乙未小九月甲子大十月甲午小十一月癸亥大</hi>
　　<hi>十二月癸巳小</hi>
　二十有四年<hi>乙酉襄王十六年○蔡莊十○曹共十七○衛文二十四○晉惠十五卒○鄭</hi>
　　<hi>文三十七○陳穆十二○杞桓公姑容元年○宋成公王臣元年○齊孝七○秦穆二十四○楚成</hi>
　　<hi>三十六</hi>
　春<lb/>
　　王正月<lb/>
　夏<lb/>
<pb n="55a"/>
　　狄伐鄭<hi>左傳曰鄭之入滑也滑人聴命師還又即衛鄭公子士洩堵俞彌帥師伐滑王使伯</hi>
　　<hi>服游孫伯如鄭請滑鄭伯不聴王命而執二子王怒將以狄伐鄭富辰諫曰不可棠棣四章曰兄弟</hi>
　　<hi>鬩于牆外禦其侮如是則兄弟雖有小忿不廢懿親今天子不忍小忿以棄鄭親其若之何王弗聴</hi>
　　<hi>使頽叔桃子出狄師伐鄭取櫟襄陵許氏曰鄭執王使是無王也王啓狄師是無方伯也</hi>
　秋<lb/>
　　七月<lb/>
　冬<lb/>
　　天王出居于鄭<hi>左傳曰王徳狄人將以其女為后富辰諫弗聴初甘昭公有寵於惠</hi>
<pb n="55b"/>
　　<hi>后惠后將立之未及而卒昭公奔齊王復之又通於隗氏王替隗氏頽叔桃子曰我實使狄狄其怨</hi>
　　<hi>我退奉大叔以狄師攻王王御士將禦之王曰先后其謂我何寧使諸侯圖之頽叔桃子奉大叔以</hi>
　　<hi>狄師伐周大敗周師王出適鄭處于汜大叔以隗氏居于温澄按天王居于狄泉不書出者王雖去</hi>
　　<hi>京師而猶在畿内也此則去畿内而越在諸侯之國故書出常山劉氏曰時王者政令僅行於畿内</hi>
　　<hi>才出畿内即非王有故書曰出</hi>
　　晉侯夷吾卒<hi>惠公也在位十五年經書冬而左氏以為九月卒則是周之冬十有一月</hi>
　　<hi>也左傳以為二十三年者非當從經子圉嗣是為懐公惠公之兄重耳自楚適秦秦伯納之是為文</hi>
　　<hi>公殺懐公于髙梁</hi>
<pb n="56a"/>
　　<hi>經書月二書日無大衍厯正月壬戌大辛夘冬至閏月壬辰小二月辛酉大壬戌大寒三月辛夘小</hi>
　　<hi>四月庚申大五月庚寅大六月庚申小七月己丑大八月己未小九月戊子大十月戊午小十一月</hi>
　　<hi>丁亥大十二月丁巳小長厯是年閏四月</hi>
　二十有五年<hi>丙戌襄王十七年○蔡莊十一○曹共十八○衛文二十五卒○晉文公重耳</hi>
　　<hi>元年○鄭文三十八○陳穆十三○杞桓二○宋成二○齊孝八○秦穆二十五○楚成三十七</hi>
　春<lb/>
　　王正月<lb/>
　　丙午衛侯燬滅邢<hi>左傳曰衛人將伐邢禮至曰不得其守國不可得也我請昆弟</hi>
<pb n="56b"/>
　　<hi>仕焉乃往得仕衛人伐邢二禮從國子巡城掖以赴外殺之滅邢朱子曰因下文有衛侯燬卒故誤</hi>
　　<hi>多一燬字澄按説春秋者因謂滅同姓故書名按滅同姓者多矣何獨此稱名乎但書衛侯滅邢而</hi>
　　<hi>滅同姓之惡自見何待書名故知朱子之説為得之</hi>
　夏<lb/>
　　四月<lb/>
　　癸酉衛侯燬卒<hi>文公也在位二十五年子鄭嗣是為成公</hi>
　　宋蕩伯姬來逆婦<hi>杜氏曰伯姬魯女為宋大夫蕩氏妻自為其子來逆稱婦姑存</hi>
　　<hi>之辭澄曰伯姬歸不書者諸侯女嫁大夫非敵也今又納内女為其子之婦姑自來逆婦而書於經</hi>
<pb n="57a"/>
　　<hi>者譏公降尊而自主其昬也况昬禮當夫來親迎豈有姑來逆婦之禮乎劉氏曰伯姬之嫁也不見</hi>
　　<hi>經今其來也何為見經内女雖親體不敵則不書於䇿今君失其禮以愛易典主大夫之昬是卑朝</hi>
　　<hi>廷而慢宗廟也</hi>
　　宋殺其大夫<hi>義與曹殺其大夫同</hi>
　秋<lb/>
　　楚人圍陳納頓子于頓<hi>頓近陳之小國陳蓋欲兼并之故前年楚伐陳嘗城</hi>
　　<hi>頓杜氏曰頓迫於陳而出奔楚故楚圍陳納頓子頓國汝隂南頓縣張氏曰今屬陳州姬姓國也逼</hi>
　　<hi>於陳而不能有其國故楚圍陳而後能納之聖人書此見中國諸侯不能恤小國而定其位反使楚</hi>
<pb n="57b"/>
　　<hi>人行其義閔中國之無霸也</hi>
　　葬衛文公<lb/>
　冬<lb/>
　　十有二月<lb/>
　　癸亥公㑹衛子莒慶盟于洮<hi>洮吐刀切○左傳曰衛人平莒於我盟于</hi>
　　<hi>洮修衛文公之好且及莒平也杜氏曰莒以元年酈之役怨魯衛文公將平之未及而卒成公追成</hi>
　　<hi>父志故曰修文公之好洮魯地澄曰衛文公雖葬成公不書爵喪未踰年也慶名莒再命之卿</hi>
　　<hi>經書月三書日三大衍厯正月丙戌大丁酉冬至丙午二十一日二月丙辰小三月乙酉大四月乙</hi>
<pb n="58a"/>
　　<hi>夘小癸酉十九日五月甲申大六月甲寅小七月癸未大八月癸丑大九月癸未小十月壬子大十</hi>
　　<hi>一月壬午小十二月辛亥大癸亥十三日長厯是年閏在三月</hi>
　二十有六年<hi>丁亥襄王十八年○蔡莊十二○曹共十九○衛成公鄭元年○晉文二○鄭</hi>
　　<hi>文三十九○陳穆十四○杞桓三○宋成三○齊孝九○秦穆二十六○楚成三十八</hi>
　春<lb/>
　　王正月<lb/>
　　己未公㑹莒子衛甯速盟于向<hi>速公作遫後速字並同向舒亮切○</hi>
　　<hi>左傳曰尋洮之盟也澄按去冬方盟盟既未寒又何尋焉蓋衛本欲平魯莒之怨而洮之盟莒子不</hi>
<pb n="58b"/>
　　<hi>親至僖公必欲與莒子盟故復為此㑹也甯速衛三命大夫甯莊子也向莒地</hi>
　　齊人侵我西鄙<hi>左傳曰討是二盟也陳氏折衷曰蓋嫌其黨莒衛而背齊也王氏箋</hi>
　　<hi>義曰魯與衛莒盟于洮齊輒興師討之非也澄曰齊師無名故曰侵</hi>
　　公追齊師至酅不及<hi>酅户圭切公穀作巂不公榖作弗○杜氏曰公逐齊師遠</hi>
　　<hi>至齊地濟北穀城縣西有地名酅下張氏曰後漢屬東郡今屬東平府東阿陳氏折衷曰公拒齊師</hi>
　　<hi>齊師不戰而公乘勝追之軼于西鄙而深入齊地齊師既不敵公追之弗及故收兵而還</hi>
　夏<lb/>
　　齊人伐我北鄙<hi>左傳曰公使展喜犒師齊侯未入境展喜從之齊侯曰魯人恐乎對</hi>
<pb n="59a"/>
　　<hi>曰小人恐矣君子則否齊侯曰何恃而不恐對曰恃先王之命昔周公太公股肱周室成王勞而賜</hi>
　　<hi>之盟曰世世子孫無相害也載在盟府太師職之桓公是以糾合諸侯而匡救其災昭舊職也及君</hi>
　　<hi>即位諸侯之望曰其率桓之功我敝邑用不敢保聚曰豈其嗣世九年而棄命廢職恃此以不恐齊</hi>
　　<hi>侯乃還杜氏曰孝公未及魯境先使微者伐澄按君大夫將而稱人者蓋雖有君大夫在而但遣微</hi>
　　<hi>者以偏師加我也前書侵者師無名也此書伐者蓋齊以魯不服罪為辭也林堯叟曰自隠以來以</hi>
　　<hi>兵加我君大夫將皆書人君將書君自文十五年齊懿公始大夫將書大夫自齊髙厚始訖春秋惟</hi>
　　<hi>邾莒稱人</hi>
　　衛人伐齊<hi>左傳曰洮之盟故也張氏曰二盟乃衛人平莒於我故為魯伐之澄按衛平莒</hi>
<pb n="59b"/>
　　<hi>魯齊何與焉洮向之二盟雖瀆其非過在魯非齊之所當問也齊孝公乃連興侵伐之師可見謀國</hi>
　　<hi>之不合義矣其致衛之伐與魯之伐者自取之也</hi>
　　公子遂如楚乞師<hi>左傳曰東門襄仲臧文仲如楚乞師臧孫見子玉而道之伐齊</hi>
　　<hi>宋公羊傳曰乞者卑辭也孫氏曰國之大小師之衆寡皆有王制不可乞也書者惡魯不能内修戎</hi>
　　<hi>備而外乞師於荆楚常山劉氏曰雖晉之大命魯興師亦書曰乞所以正王法若公子遂如楚乞師</hi>
　　<hi>則又譏用外兵伐中國爾胡氏曰齊人侵西伐北固非義矣僖公不能自反深思乃以楚師敵齊是</hi>
　　<hi>以蠻荒殘中國也張氏曰僖公初年頗有意於治國務農閔雨國以殷富中年以來漸肆荒怠初附</hi>
　　<hi>齊桓浸失政於大臣滅項取執齊桓既没不及閒暇修明政刑民事既荒國備不立齊人再伐已不</hi>
<pb n="60a"/>
　　<hi>能支而逺乞師於荆楚以刷其恥孔子罪臧文仲竊位從公子遂借兵彊夷為國之無謀也使其立</hi>
　　<hi>展禽以為政所以輔僖公者必有道矣何至乞楚師以伐齊哉</hi>
　秋<lb/>
　　楚人滅夔以夔子歸<hi>左傳曰夔子不祀祝融與鬻熊楚人讓之成得臣鬬宜申</hi>
　　<hi>帥師滅夔劉氏曰楚祖鬻熊夔祖熊摯諸侯之祀不過其祖是夔於祀典不得祀祝融與鬻熊也楚</hi>
　　<hi>反以是責而滅之貪而不義也杜氏曰夔楚同姓國今建平秭歸縣張氏曰今之歸州秭歸縣及興</hi>
　　<hi>平縣皆有夔子城澄按夔子失國不名者遠國莫可得而知之</hi>
　冬<lb/>
<pb n="60b"/>
　　楚人伐宋圍緡<hi>左傳曰宋以善於晉侯也叛楚即晉澄曰宋可謂能速於徙義者矣</hi>
　　<hi>楚伐其國而圍其邑書以著楚人之肆横也</hi>
　　公以楚師伐齊取穀<hi>左傳曰置桓公子雍于穀易牙奉之以為魯援楚申公叔</hi>
　　<hi>侯戌之澄曰公不用魯師而用楚師雖能取齊之邑而借援彊夷辱國莫大焉將以刷西鄙北鄙之</hi>
　　<hi>恥而適所以甚其恥也</hi>
　　公至自伐齊<hi>何氏曰魯乞師以犯彊齊㑹齊侯昭卒晉文行霸幸而得免故雖得意猶</hi>
　　<hi>致伐也</hi>
　　<hi>經書月一書日一大衍厯正月辛巳小壬寅冬至二月庚戌大經正月己未在此月三月庚辰小四</hi>
<pb n="61a"/>
　　<hi>月己酉大五月己夘小六月戊申大七月戊寅小八月丁未大九月丁丑小乙巳處暑閏月丙午大</hi>
　　<hi>十月丙子小旦日秋分十一月乙巳大十二月乙亥大長厯己未正月十一日</hi>
　二十有七年<hi>戊子襄王十九年○蔡莊十三○曹共二十○衛成二○晉文三○鄭文四十</hi>
　　<hi>○陳穆十五○杞桓四○宋成四○齊孝十卒○秦穆二十七○楚成三十九</hi>
　春<lb/>
　　杞子來朝<hi>左傳曰杞桓公來朝公卑杞</hi>
　夏<lb/>
　　六月<lb/>
<pb n="61b"/>
　　庚寅齊侯昭卒<hi>齊孝公也在位十年弟潘立是為昭公襄陵許氏曰齊桓既没諸侯</hi>
　　<hi>思之而孝公不能藉之以興觀其間楚之勝以困宋襄又侵伐魯僖不已與下宋桓魯莊之意正反</hi>
　　<hi>有以知其為謀不逺霸業之所以隳矣</hi>
　秋<lb/>
　　八月<lb/>
　　乙未葬齊孝公<hi>左傳曰有齊怨不廢喪紀禮也</hi>
　　乙巳公子遂帥師入杞<hi>左傳曰責無禮也張氏曰人方來朝而帥師入之以</hi>
　　<hi>怨報徳欲加之罪何患無辭也杜氏諤曰杞春來朝今遂帥師入其國雖曰責其不恭何至於用師</hi>
<pb n="62a"/>
　　<hi>乎蓋杞弱於魯魯欺之尤甚齊楚之大則魯事之不暇矣澄曰魯在春秋為次國未嘗不受彊大之</hi>
　　<hi>陵暴儻能推己以及人所惡於彊無以施之於弱可也杞以小弱而朝於魯縱使禮有不備豈不愈</hi>
　　<hi>於不朝者乎今於其來朝也已忽其小弱而卑之朝禮甫畢即以上卿帥重師以入其國其志在於</hi>
　　<hi>滅而取之也魯號乗禮義之國而陵小弱如此他又何責焉</hi>
　冬<lb/>
　　楚人陳侯蔡侯鄭伯許男圍宋<hi>穀梁傳曰楚人者楚子也左傳曰楚</hi>
　　<hi>子將圍宋使子文治兵于暌子玉復治兵于蒍杜氏諤曰宋中國也楚之彊暴因欲服之是以前年</hi>
　　<hi>伐而圍緡今又以諸侯之兵圍之髙氏曰曹南之盟諸侯稱人而宋獨稱爵圍宋之役諸侯稱爵而</hi>
<pb n="62b"/>
　　<hi>楚獨穪人聖人於内外之辨其嚴如此</hi>
　　十有二月<lb/>
　　甲戌公㑹諸侯盟于宋<hi>杜氏曰諸侯伐宋公往㑹之非後期宋方見圍無嫌</hi>
　　<hi>於與盟故直以宋地澄曰魯之臣前年如楚乞師既道之伐齊宋矣楚以南荒肆暴中國而魯以中</hi>
　　<hi>國之望又啓其謀既而楚果伐宋圍緡又以師為魯伐齊取穀今冬又合四國之力圍宋魯不傷中</hi>
　　<hi>國之受楚禍乃畏之徳之謹事之以求媚焉故往㑹楚子于師而受其盟中國無霸荆楚肆行而無</hi>
　　<hi>忌以至于此哀哉髙氏曰公畏楚之彊而求為此盟以報乞師之恩宋於是告急於晉而文公得以</hi>
　　<hi>為資遂霸諸侯也</hi>
<pb n="63a"/>
　　<hi>經書月三書日四大衍厯正月乙巳小丁未冬至二月甲戌大三月甲辰小四月癸酉大五月癸夘</hi>
　　<hi>小六月壬申大庚寅十九日七月壬寅小八月辛未大乙未二十五日九月辛丑小乙巳五日經有</hi>
　　<hi>日無月十月庚午大十一月庚子小十二月己巳大甲戌六日長厯庚寅六月二十日乙未八月二</hi>
　　<hi>十六日乙巳九月六日甲戌十二月七日</hi>
　二十有八年<hi>己丑襄王二十年○晉霸文公四年○葵莊十四○曹共二十一○衛成三○</hi>
　　<hi>鄭文四十一○陳穆十六卒○杞桓五○宋成五○齊昭公潘元年○秦穆二十八○楚成四十</hi>
　春<lb/>
　　晉侯侵曹<lb/>
<pb n="63b"/>
　　晉侯伐衛<hi>左傳曰宋公孫固如晉告急狐偃曰楚始得曹而新昬于衛若伐曹衛楚必救</hi>
　　<hi>之則齊宋免矣晉侯將伐曹假道於衛衛人弗許還自南河濟侵曹伐衛取五鹿衛侯請盟晉人弗</hi>
　　<hi>許衛侯欲與楚國人不欲故出其君以説于晉衛侯出居于襄牛杜氏諤曰楚之病中國久矣齊桓</hi>
　　<hi>圖霸二十餘年而後服之桓公没而宋襄繼圖其業然力不能攘而身見執戰敗卒傷而死聖人悼</hi>
　　<hi>之晉文之立特起救宋之志欲敝彊楚曹衛背盟附楚而侵伐之然晉侯非實欲侵伐曹衛蓋志在</hi>
　　<hi>於救宋服楚也呂氏大圭曰從楚圍宋者陳蔡鄭許晉文不攻陳蔡鄭許而乃及於無罪之曹衛陳</hi>
　　<hi>蔡鄭許邇楚之國也曹衛邇宋之國也楚方圍宋而晉乃遠攻陳蔡鄭許則無以釋宋之圍而亦無</hi>
　　<hi>及於楚安有城濮之戰曹衛二國雖曰其師不與圍然楚之所以敢於横行中國者實以得曹而新</hi>
<pb n="64a"/>
　　<hi>昬于衛故也齊侯伐楚猶恃江黄楚人伐宋豈無資於曹衛豈必曹衛之皆與圍哉</hi>
　　公子買戍衛不卒戍刺之<hi>刺七賜切○杜氏曰公子買魯大夫子叢也内</hi>
　　<hi>殺大夫皆書刺言用周禮三刺之法不枉濫也澄曰魯受楚之命遣公子買戍衛以拒晉伐衛之師</hi>
　　<hi>今晉伐衛而買不能為楚拒晉師故以其不卒戍為罪而殺之黨荆楚殺大夫魯之罪有二焉孫氏</hi>
　　<hi>曰公與楚故使公子買戍衛晉之兵力非公子買所能抗也故買不卒戍而歸徐聞楚人救衛公懼</hi>
　　<hi>楚之見討也乃殺買以説焉内殘骨月苟悦彊夷書以著其惡呂氏大圭曰買之不卒戍者豈見晉</hi>
　　<hi>方彊不卒戍以避晉耶魯之刺公子買者為黨楚非黨晉前年方以楚師伐齊又㑹楚于宋魯人黨</hi>
　　<hi>楚之罪不可掩矣</hi>
<pb n="64b"/>
　　楚人救衛<hi>蓋楚人就分圍宋之師以救衛也狐偃固己先料其必如此矣</hi>
　　三月<lb/>
　　丙午晉侯入曹執曹伯畀宋人<hi>左傳曰宋人使門尹般如晉師告急</hi>
　　<hi>公曰宋人告急舎之則絶告楚不許我欲戰矣齊秦未可若之何先軫曰使宋舎我而賂齊秦藉之</hi>
　　<hi>告楚我執曹君而分曹衛之田以賜宋人楚愛曹衛必不許也喜賂怒頑能無戰乎公説執曹伯分</hi>
　　<hi>曹衛之田以畀宋人澄曰晉之用師於曹衛也實欲致楚而與之戰先以假道而啓衛之釁衛既不</hi>
　　<hi>許則還師自南河濟略侵曹境不深治曹也移師伐衛責其不假道之罪取其邑衛服罪請盟而猶</hi>
　　<hi>不許以致其君出避魯戍逃還則楚人不得不救衛矣楚既救衛則又移師臨曹入其國而執其君</hi>
<pb n="65a"/>
　　<hi>又以曹君畀受圍之宋多方以激楚之怒則楚人不得不與晉戰矣</hi>
　夏<lb/>
　　四月<lb/>
　　己巳晉侯齊師宋師秦師及楚人戰于城濮楚師<lb/>
　　敗績<hi>濮音卜○左傳曰楚子入居于申使申叔去穀使子玉去宋曰無從晉師子玉使宛春告</hi>
　　<hi>於晉師曰請復衛侯而封曹臣亦釋宋之圍子犯曰子玉無禮哉君取一臣取二先軫曰子與之定</hi>
　　<hi>人之謂禮楚一言而定三國我一言而亡之我則無禮不許楚言是棄宋也楚有三施我有三怨怨</hi>
　　<hi>讎已多將何以戰不如私許復曹衛以攜之執宛春以怒楚公悦乃拘宛春於衛且私許復曹衛曹</hi>
<pb n="65b"/>
　　<hi>衛告絶於楚子玉怒從晉師晉師退軍吏曰以君避臣辱也何故退子犯曰師直為壯曲為老豈在</hi>
　　<hi>久乎微楚之惠不及此退三舎避之所以報也我退而楚還我將何求若其不還君退臣犯曲在彼</hi>
　　<hi>矣退三舎楚衆欲止子玉不可晉侯宋公齊國歸父崔天秦小子憗次于城濮楚師背酅而舎子玉</hi>
　　<hi>使鬬勃請戰晉侯使欒枝對曰寡君聞命矣楚君之惠未之敢忘是以在此為大夫退既不獲命敢</hi>
　　<hi>煩大夫謂二三子戒爾車乘敬爾君事詰朝相見晉師陳于莘北胥臣以下軍之佐當陳蔡子玉以</hi>
　　<hi>若敖之六卒將中軍子西將左子上將右胥臣蒙馬以虎皮先犯陳蔡陳蔡奔楚右師潰狐毛設二</hi>
　　<hi>斾而退之欒枝使輿曳柴而偽遁楚師馳之原軫郤溱以中軍公族横擊之狐毛狐偃以上軍夾攻</hi>
　　<hi>子西楚左師潰楚師敗績子玉收其卒而止故不敗胡氏曰荆楚恃彊憑陵中夏滅黄而霸主不能</hi>
<pb n="66a"/>
　　<hi>恤敗徐于婁林而諸大夫不能救執中國盟主而在㑹者不敢與之爭今又戍穀逼齊合兵圍宋戰</hi>
　　<hi>勝中國威動天下非有城濮之敗則諸姬幾為所盡矣張氏曰齊桓之伐楚致屈完于召陵楚未大</hi>
　　<hi>創也故次年即滅弦誘鄭終桓公之霸楚為患而不能制文公欲霸天下以為楚不大創不足以定</hi>
　　<hi>霸故欲戰而勝楚以取威而後霸業定當是時楚為齊宋二國之患文公欲虐曹衛致楚與戰乃不</hi>
　　<hi>許衛盟執曹伯以快宋人之心因激楚人之怒而使之不得不戰以取一勝之功皆譎而不正之事</hi>
　　<hi>呂氏大圭曰齊桓之楚雖曰强暴敗蔡師執蔡侯又一伐蔡三伐鄭然蔡鄭特近楚之國未至偃然</hi>
　　<hi>與中國並驅爭先故齊桓猶可以徐為之謀晉文之楚則執中國盟主而在㑹者不敢與爭戰于泓</hi>
　　<hi>而宋以先代之後不能與之敵魯至於如楚乞師而戍穀逼齊四國合兵以圍宋而曹衛亦受其節</hi>
<pb n="66b"/>
　　<hi>制此荆楚之極盛也故晉文不得不速與之戰召陵之次一得屈完之盟而退師城濮之役不至於</hi>
　　<hi>楚師敗績不已也蓋桓公之所為將以服彊楚之心而晉文之舉事所以挫彊楚之氣也二公所遇</hi>
　　<hi>之敵不同故其用計亦異而立功之緩急亦如之其為有功於中國則一也然召陵之師規矩既定</hi>
　　<hi>區處既當聲其罪而伐之楚亦屈服而不敢校此正也晉文欲救宋而侵曹伐衛執曹伯以畀宋人</hi>
　　<hi>迨子玉使宛春告晉以釋曹衛則又私許復曹衛而執其使者楚怒於使者之見執也能不請戰乎</hi>
　　<hi>及其將戰則又辭楚三舎名曰報施而實則示怯以誘子玉也子玉剛而無禮怒晉之頑喜晉之怯</hi>
　　<hi>能不進戰乎一致師之間而其詭計如此孔子斷以一言而謂之譎豈不信哉齊桓晉文均霸之盛</hi>
　　<hi>也然齊桓圖楚之功三十年而後有召陵之役㑹諸侯之事亦三十餘年屢㑹屢盟而後有葵丘之</hi>
<pb n="67a"/>
　　<hi>盛若文公則侵曹伐衛勝楚圍許盟踐土㑹于温兩致天王執曹伯復曹伯復衛侯執衛侯凡霸者</hi>
　　<hi>之事為之略盡而皆在一年之内故齊桓猶有近正之意若晉文公則大譎矣齊桓猶有近厚之心</hi>
　　<hi>若晉文公則大迫矣</hi>
　　楚殺其大夫得臣<hi>左傳曰子玉既敗王使謂之曰大夫若入其若申息之老何及</hi>
　　<hi>連穀而死晉侯聞之而後喜可知也曰莫余毒也已蒍呂臣實為令尹奉己而已不在民矣杜氏曰</hi>
　　<hi>至連穀王無赦命故自殺也張氏曰楚自得臣伐陳立為令尹令其圍陳圍宋無非猾夏狃勝之事</hi>
　　<hi>故雖知晉之不可敵而不能使之退師師敗而不能自反其平日求勝無厭之罪方責其無以見申</hi>
　　<hi>息之老縱其窮兵求勝及其一敗而輒殺之</hi>
<pb n="67b"/>
　　衛侯出奔楚<hi>左傳曰衛侯聞楚敗懼而奔楚使元咺奉叔武以受盟陸氏曰令叔武攝</hi>
　　<hi>位而去故不名也澄曰衛侯黨楚之情深固晉雖私許復之終懐疑而不敢信故聞楚敗懼晉害已</hi>
　　<hi>而出奔楚也</hi>
　　五月<lb/>
　　癸丑公㑹晉侯齊侯宋公葵侯鄭伯衛子莒子盟<lb/>
　　于踐土<hi>左傳曰至于衡雍作王宮于踐土獻楚俘于王王命尹氏及王子虎内史叔興父䇿</hi>
　　<hi>命晉侯為侯伯曰王謂叔父敬服王命以綏四國糾逖王慝晉侯三辭從命曰重耳敢再拜稽首奉</hi>
　　<hi>揚天子之丕顯休命受䇿以出出八三觀王子虎盟諸侯于王庭要言曰皆奬王室無相害也有渝</hi>
<pb n="68a"/>
　　<hi>此盟明神殛之俾隊其師無克祚國及其𤣥孫無有老幼杜氏曰襄王聞晉戰勝自往勞之故為作</hi>
　　<hi>宮諸侯盟于踐土宮之王庭踐土鄭地澄按傳言王子虎盟諸侯于王庭經不書王人者王子虎不</hi>
　　<hi>與盟也衛子衛侯之弟叔武也子者父死子繼未逾年君之稱衛侯懼晉執辱之故身出奔而使其</hi>
　　<hi>弟攝君以受盟當書曰衛叔而序於衆諸侯之下今書曰衛子是晉文怒衛侯奔楚立叔武為君而</hi>
　　<hi>以之代其兄見伯主以私意廢置諸侯紊王制也</hi>
　　陳侯如㑹<hi>杜氏曰陳本與楚楚敗懼而屬晉來不及盟故曰如㑹</hi>
　　公朝于王所<hi>時襄王下勞晉侯宮于踐土晉文既盟諸侯遂率與盟之諸侯朝王于踐</hi>
　　<hi>土之宮故曰王所以别其非京師也春秋魯史故但書公朝非是魯一國獨朝而諸侯不朝也胡氏</hi>
<pb n="68b"/>
　　<hi>曰踐土之㑹天王下勞晉侯削而不書何也周室東遷所存者號與祭爾其實不及一小國之諸侯</hi>
　　<hi>晉文之爵雖曰侯伯而號令天下實行天子之事此春秋之名實也與其名存實亡猶愈於名實俱</hi>
　　<hi>亡也故天王下勞晉侯于踐土則削而不書去其實以全名也</hi>
　　六月<lb/>
　　衛侯鄭自楚復歸于衛<hi>左傳曰晉人復衛侯杜氏曰以叔武受盟於踐土故</hi>
　　<hi>聴衛侯歸澄按衛侯初懼晉執辱故奔楚而使其弟受盟未嘗失國也故出奔不名晉文疑衛侯之</hi>
　　<hi>背已而喜叔武之從已故立武以代衛君而稱子背既而知叔武之受盟實衛侯使之則知衛侯實不</hi>
　　<hi>晉也故又許其歸國然叔武既稱未逾年之君以受盟則國非衛侯有矣故今自楚復歸而書名者</hi>
<pb n="69a"/>
　　<hi>言其已失國而再得國也凡言復爾歸者言國乃其國昔失而今復之</hi>
　　衛元咺出奔晉<hi>咺況晩切○左傳曰或訴元咺於衛侯曰立叔武矣其子角從公公</hi>
　　<hi>使殺之咺不廢命奉夷叔以入守甯武子與衛人盟于宛濮曰天禍衛國君臣不協以及此憂也今</hi>
　　<hi>天誘其哀使皆降心以相從也不有居者誰守社稷不有行者誰扞牧圍不協之故用昭乞盟于爾</hi>
　　<hi>大神以誘天衷自今日以往既盟之後行者無保其力居者無懼其罪有渝此盟以相及也明神先</hi>
　　<hi>君是糾是殛國人聞此盟也而後不貳衛侯先期入甯子先長牂守門以為使也與之乘而入公子</hi>
　　<hi>歂犬華仲前驅叔武將沐聞君至喜捉髪走出前驅射而殺之公知其無罪也枕之股而哭之歂犬</hi>
　　<hi>走出公使殺之元咺出奔晉澄曰叔武衛侯之弟衛侯素知其心之無他故信之而使之攝君受盟</hi>
<pb n="69b"/>
　　<hi>元咺之心則衛侯有所不知也咺見晉文怒衛侯則欲奉叔武為君以奪其位而已遂相之故晉文</hi>
　　<hi>立武為衛子雖晉文之非義實元咺成其意也有以元咺立叔武告衛侯者實言其事非譖也故衛</hi>
　　<hi>侯殺其子角咺子雖被殺而奉叔武居守自若者意欲終奉叔武為君而不意晉文之復衛侯也其</hi>
　　<hi>時衛國蓋有二君矣叔武之立實元咺之謀其叔武本無心焉特愚而不知分義爾衛侯歸則叔武</hi>
　　<hi>仍為臣但輔之者未必能如叔武之心也甯武子懼立叔武之黨疑而不自安故盟以安之盟辭明</hi>
　　<hi>指居者行者為二黨則知貳於叔武而無復君衛侯者葢有其人故曰聞是盟也而後不貳衛侯怒</hi>
　　<hi>元咺之立叔武而殺其子故前驅探衛侯之心陽為不識叔武而射殺之叔武既死則衛侯怨之之</hi>
　　<hi>心息矣而又深知其立非叔武之本心故枕而哭之哀者兄弟之情不能自已也歂犬初意衛侯必</hi>
<pb n="70a"/>
　　<hi>以己之殺叔武為有功及見衛侯哭弟而哀則殺之者為有罪矣於是走出衛侯聞其出而使殺之</hi>
　　<hi>者亦聊以歸獄明自已本無殺弟之心也元咺姦逆不忠見衛侯前已殺角今又殺武則自度其必</hi>
　　<hi>不免故懼誅而奔晉也</hi>
　　陳侯欵卒<hi>欵陳穆公也在位十四年其子朔嗣是為共公</hi>
　秋<lb/>
　　杞伯姬來<hi>髙氏曰以去年公子遂帥師入杞故伯姬來請平厥後又來求婦蓋欲親魯也</hi>
　　<hi>澄按伯姬以魯桓公之女莊二十五年歸為杞惠公之夫人二十七年春㑹莊公于洮其冬又來魯</hi>
　　<hi>未幾杞君亦來朝魯蓋以小弱之國欲以昬姻之好結援於魯也及僖五年惠公將卒之前而伯姬</hi>
<pb n="70b"/>
　　<hi>挾其長子成公來朝及成公卒特來訃告皆為欲親魯也次子桓公繼成公而立即來朝魯而為魯</hi>
　　<hi>所卑又使卿帥師入其國魯之待杞可謂無恩矣故至此伯姬又來謝過而求平也</hi>
　　公子遂如齊<hi>魯以楚師伐齊取穀幸而孝公遄卒未及報怨晉文既霸齊魯均為受盟</hi>
　　<hi>之國則齊不敢背晉盟而報魯怨故魯因使公子遂聘齊講好而釋前怨也張氏曰杞伯姬來而入</hi>
　　<hi>杞之怨釋公子遂如齊而取榖之憾解中國貴於霸權之立如此</hi>
　冬<lb/>
　　公㑹晉侯齊侯宋公蔡侯鄭伯陳子莒子邾人秦<lb/>
　　人于温<hi>晉侯下穀無齊侯字○左傳曰討不服也杜氏曰討衛許陳共公穪子先君未葬宋</hi>
<pb n="71a"/>
　　<hi>襄公稱子自在本班陳共公稱子降在鄭下陳懐公稱子而在鄭上蓋主㑹者所次也澄按中國諸</hi>
　　<hi>侯服從於楚而同圍宋者四國陳蔡鄭許也及楚既敗晉既霸蔡鄭即知從晉陳侯雖後盟期亦來</hi>
　　<hi>如㑹獨許最小弱而猶不改圖以從晉故晉文此㑹蓋合諸侯以討許也晉文既赦衛侯而使之歸</hi>
　　<hi>國矣今又欲討衛者蓋元咺本意欲奉叔武為君而不欲衛侯歸國衛侯既歸而殺叔武咺懼誅而</hi>
　　<hi>奔晉則又文致衛侯之罪而訴之於晉故晉信咺之訴而又欲討衛也陳穆公未葬共公在㑹稱子</hi>
　　<hi>而班在鄭下者與踐土之盟叔武稱子班鄭下同踐土無邾秦至此則小國畏威大國聞風而邾秦</hi>
　　<hi>亦至可見晉霸之盛一時聲勢之動人者如此</hi>
　　天王狩于河陽<hi>狩穀作守○左傳曰晉侯召王以諸侯見且使王狩仲尼曰以臣召</hi>
<pb n="71b"/>
　　<hi>君不可以訓故書天王狩于河陽言非其地也杜氏曰河陽晉地河内有河陽縣張氏曰今屬懐州</hi>
　　<hi>古孟津地也澄按城濮勝楚之後襄王下勞晉侯故踐土之盟晉侯得以天王在位為榮而夸示諸</hi>
　　<hi>侯今温之㑹晉侯又欲如踐土故召王來狩於其國之地則天王又在㑹矣然踐土是天王自來故</hi>
　　<hi>没而不書存君體也㑹温則晉實召王故以天王自狩為文存臣禮也</hi>
　　壬申公朝于王所<hi>于穀作於○踐土之盟天王在盟所若主是盟者然故既盟而</hi>
　　<hi>晉率與盟之諸侯以朝王温之㑹天王在㑹所若主是㑹者然故既㑹而晉復率與㑹之諸侯以朝</hi>
　　<hi>王也經獨書公朝義已見上古者天子巡狩其方伯率諸侯以朝于方岳之下此禮之廢久矣今一</hi>
　　<hi>嵗之間天子兩受諸侯之朝晉文之心不過欲假此以夸諸侯非真能尊天子也實譎而名則正心</hi>
<pb n="72a"/>
　　<hi>非而跡則是故啖氏亦有取焉啖氏曰時天子微弱諸侯驕惰怠於臣禮若令朝于京師多有不從</hi>
　　<hi>又晉已彊大率諸侯而入王城亦有自嫌之意故請王至温而行朝禮若因天子狩而諸侯得覲然</hi>
　　<hi>以常禮言之晉侯召君名義之罪人也其可以為訓乎若原其自嫌之心嘉其尊王之意則請王之</hi>
　　<hi>狩忠亦至焉</hi>
　　晉人執衛侯歸之于京師<hi>左傳曰衛侯與元咺訟甯武子為輔鍼莊子為</hi>
　　<hi>坐士榮為大士衛侯不勝殺士榮刖鍼莊子謂甯俞忠而免之執衛侯歸之于京師寘諸深室甯子</hi>
　　<hi>職納槖饘焉澄曰元咺逆臣也欲奉其所立以簒其君之位及晉歸其君則懼誅而出奔不奔他國</hi>
　　<hi>而奔晉者蓋其初贊成晉文立叔武之意今衛侯殺武咺欲訟衛侯於晉故也其訟衛侯者豈但殺</hi>
<pb n="72b"/>
　　<hi>叔武一事而已必是甚言衛侯之無心於向晉以激晉文之怒也温之㑹有王在焉衛侯當是與諸</hi>
　　<hi>侯俱至于㑹晉文因元咺之訴怒衛侯而不使之與㑹又不以之朝天王而使元咺與之對辯晉侯</hi>
　　<hi>直元咺而曲衛侯故衛侯不勝則以為有罪執之以歸于京師蓋天王在河陽受諸侯朝畢而還京</hi>
　　<hi>師矣故亦歸衛侯于京師也其意若曰是㑹也天王主之衛侯有罪王之大司馬宜斷斯獄而豈敢</hi>
　　<hi>私留之晉國哉借尊王之名行霸者之實以威服諸侯而欺天下也</hi>
　　衛元咺自晉復歸于衛<hi>左傳曰元咺歸于衛立公子瑕澄按元咺譖訴衛侯</hi>
　　<hi>之甚而晉文怒之之深故執之以歸于京師蓋將假託王命而廢黜之此晉文之意實元咺之謀也</hi>
　　<hi>故咺自晉歸衛即别立公子瑕為君而無所忌憚挾霸主之威而易置其君如奕棊咺之罪大矣奚</hi>
<pb n="73a"/>
　　<hi>啻當服無將之誅而已哉</hi>
　　諸侯遂圍許<hi>諸侯㑹温之諸侯也合諸侯于温者本欲圍許也然㑹温之後朝天王執</hi>
　　<hi>衛侯歸元咺而後圍許故書圍許為繼事也襄陵許氏曰許之能從齊而不能從晉何也按齊桓自</hi>
　　<hi>北杏之㑹十有七年而後侵許服之又九年而後從於伐楚又二年許坐受圍救而闕定繫如此之</hi>
　　<hi>難也晉文時許既離於中國而合於蠻荆久矣國人一服楚之威令是以難變也張氏曰許此再㑹</hi>
　　<hi>不至故共伐之自齊桓之没諸侯從楚者衆許在鄭之南以其近楚而難從中國然晉文一以威力</hi>
　　<hi>控制諸侯許亦知晉之威不足以庇已而徳不足以懐楚是以果於不服雖合中國之力不能囘之</hi>
　　<hi>也</hi>
<pb n="73b"/>
　　曹伯襄復歸于曹遂㑹諸侯圍許<hi>左傳曰晉侯有疾曹伯之豎侯</hi>
　　<hi>獳貨筮史使曰以曹為解齊桓公為㑹而封異姓今君為㑹而滅同姓曹叔振鐸文之昭也先君唐</hi>
　　<hi>叔武之穆也且合諸侯而滅兄弟非禮也與衛偕命而不與衛偕復非信也同罪異罰非刑也舎此</hi>
　　<hi>三者君將若之何公悦復曹伯遂㑹諸侯圍許澄曰執曹伯畀宋人之時曹猶有國也故不名今復</hi>
　　<hi>歸于曹之時曹已失國矣故名按晉文一年之間自春秋侵曹伐衛入曹兵威如摧枯拉朽又合諸</hi>
　　<hi>侯而勝楚盟踐土霸威已立霸業成矣自此以後且當休兵息民修徳行禮以服諸侯之心可也而</hi>
　　<hi>禮煩威黷踐土之盟血未乾而又合諸侯以㑹温城濮之大勞甫息而又率諸侯以圖許諸侯亦疲</hi>
　　<hi>於應命矣是以合四國之力能勝彊大之楚合十國之力乃不能服小弱之許所謂彊弩之末不能</hi>
<pb n="74a"/>
　　<hi>穿魯縞者矣此兵法所忌也蓋圍許之諸侯亦彊從而已孰肯盡心竭力者哉</hi>
　　<hi>經書月四書日四大衍厯正月己亥小壬子冬至二月戊辰大三月戊戌小丙午九日四月丁夘大</hi>
　　<hi>己巳四日五月丁酉大癸丑十七日六月丁夘小七月丙申大八月丙寅小九月乙未大十月乙丑</hi>
　　<hi>小壬申八日經無月十一月甲午大十二月甲子小長厯丙午三月十日癸丑五月十八日壬申十</hi>
　　<hi>月十日及十二月十一日</hi>
　二十有九年<hi>庚寅襄王二十一年○晉霸文五○蔡莊十五○曹共二十二○衛成四○鄭</hi>
　　<hi>文四十二○陳共公朔元年○杞桓六○宋成六○齊昭二○秦穆二十九○楚成四十一</hi>
　春<lb/>
<pb n="74b"/>
　　介葛盧來<hi>左傳曰舎于昌衍之上公在㑹饋之芻米杜氏曰介東夷國在城陽黔陬縣張</hi>
　　<hi>氏曰今宻州膠西縣也葛盧介君之召澄曰附庸小國未爵例稱名</hi>
　　公至自圍許<hi>張氏曰其至以圍許久役而不能服也</hi>
　夏<lb/>
　　六月<lb/>
　　公㑹王人晉人宋人齊人陳人蔡人秦人盟于翟<lb/>
　　泉<hi>㑹上左穀無公字翟公作狄○左傳曰公㑹王子虎晉狐偃宋公孫固齊國歸父陳轅濤塗秦</hi>
　　<hi>小子憗盟于翟泉尋踐土之盟且謀伐鄭也杜氏曰翟泉洛陽城内大倉西南池水也澄按晉狐偃</hi>
<pb n="75a"/>
　　<hi>宋公孫固齊國歸父陳轅濤塗皆三命之卿秦憗亦再命之卿今皆降而稱一命之人者左氏謂卿</hi>
　　<hi>不㑹公侯以公在故厭而穪人也若王子虎王朝一命之下士固當稱人然以王子之貴亦當稱名</hi>
　　<hi>如王子突為王人例但以諸國之卿既皆稱人則王子虎亦不復稱名也按盟不寒則不必尋也踐</hi>
　　<hi>土之盟有齊宋蔡鄭及後至之陳今齊宋陳蔡皆在而鄭獨不至鄭已怠於從晉矣蓋晉人既歸衛</hi>
　　<hi>侯而又執之筮史受曹伯之賂而後復之合十一國以圍許諸侯皆不用命而許竟不服蓋晉文之</hi>
　　<hi>所為煩擾繆戾已失諸侯之心威重挫損漸起諸侯之慢鄭之怠於從晉當自反矣而即謀伐之是</hi>
　　<hi>不以徳義懐人而專以威力脅人與齊桓異矣故明年與圍鄭之師而卒不能得鄭也竊嘗謂齊桓</hi>
　　<hi>之霸至葵丘之盟極盛而後漸衰晉文之霸唯踐土之盟一盛而即漸衰矣程子曰晉文連年㑹盟</hi>
<pb n="75b"/>
　　<hi>皆在王畿之側而此盟復迫王城又與王人盟彊逼甚矣</hi>
　秋<lb/>
　　大雨雹<hi>左傳曰為災也</hi>
　冬<lb/>
　　介葛盧來<hi>左傳曰以未見公故復來朝</hi>
　　<hi>經書月一書日無大衍厯正月癸巳大丁巳冬至二月癸亥小三月壬辰大四月壬戌小五月辛夘</hi>
　　<hi>大六月辛酉小己丑小滿閏月庚寅大七月庚申大旦日秋分八月庚寅小九月己未大十月己丑</hi>
　　<hi>小十一月戊午大十二月戊子小</hi>
<pb n="76a"/>
　三十年<hi>辛夘襄王二十二年○晉霸文六○蔡莊十六○曹共二十三○衛成五○鄭文四十三</hi>
　　<hi>○陳共二○杞桓七○宋成七○齊昭三○秦穆三十○楚成四十二</hi>
　春<lb/>
　　王正月<lb/>
　夏<lb/>
　　狄侵齊<hi>左傳曰晉人侵鄭以觀其可攻與否狄間晉之有鄭虞也侵齊杜氏諤曰狄侵齊間</hi>
　　<hi>晉之有鄭虞也晉霸當攘而驅之書者譏晉文之不救也胡氏曰强暴交侵所當攘斥上書狄侵齊</hi>
　　<hi>下書圍鄭晉文若移圍鄭之師救齊則方伯之職修矣澄按二十八年之冬㑹温以圍許而許竟不</hi>
<pb n="76b"/>
　　<hi>服二十九年之夏盟翟泉謀伐鄭而鄭亦不畏至三十年之夏狄敢於乘間而侵齊吾固曰晉文自</hi>
　　<hi>城濮踐土之後霸業浸浸以衰至此亦可以自反矣而猶不然不圖救齊而乃圍鄭可以見霸謀之</hi>
　　<hi>不遠也</hi>
　秋<lb/>
　　衛殺其大夫元咺及公子瑕<hi>左傳曰晉侯使醫衍酖衛侯甯俞貨醫使</hi>
　　<hi>薄其酖不死公為之請納玉於王與晉侯皆十瑴王許之乃釋衛侯衛侯使賂周歂冶厪曰苟能納</hi>
　　<hi>我吾使爾為卿周冶殺元咺及子適子儀陸氏曰瑕元咺所假立而自秉國權瑕亦未如君也故以</hi>
　　<hi>君殺大夫之辭言之而在元咺下王氏箋義曰叔武君命奉之以受盟故稱衛子若瑕者元咺君之</hi>
<pb n="77a"/>
　　<hi>非君而君者也今與咺同戮蓋咺嘗君之矣不可無異辭故言及而稱公子者不與咺君之也高郵</hi>
　　<hi>孫氏曰瑕嘗立為君矣殺之猶曰公子者瑕見立於元咺爾元咺及之者言瑕之見殺由於元咺元</hi>
　　<hi>咺存則公子瑕存元咺死則公子瑕死也胡氏曰瑕未聞有罪而殺之何也元咺立以為君故衛侯</hi>
　　<hi>忌而殺之然不與衛剽同者是瑕能使咺辭其位而不立也不與陳佗同者是瑕能守節不為國人</hi>
　　<hi>所惡也故經以公子冠瑕而稱及見瑕無罪事成元咺以咺之故延及於瑕常山劉氏曰殺二大夫</hi>
　　<hi>以上不書及者其事同殺之志均故也殺其大夫某及某者以某之故而延及某也澄曰此言瑕之</hi>
　　<hi>殺元咺累之也衛侯未入國而殺元咺稱國殺者實衛侯使人殺之也夫元咺以臣訟君君被執而</hi>
　　<hi>咺偃然歸國假伯主之權而易置其君其不臣之罪所當誅也今以國殺為文而無討罪之辭者衛</hi>
<pb n="77b"/>
　　<hi>侯未嘗正名其罪而隂使人殺之誅之不以其罪也公子者謂國君之子非氏也瑕立為君逾年矣</hi>
　　<hi>今但曰公子者瑕不居其位也</hi>
　　衛侯鄭歸于衛<hi>晉文實欲殺衛侯而罪不至死故使醫者因治病而以藥殺之意欲</hi>
　　<hi>衛侯死而使公子瑕君衛也幸以甯俞之忠而得不死又以十瑴之賂而得歸國是衛侯已失國矣</hi>
　　<hi>而再得國故書名已殺元咺則無人拒之有周冶等納之而勢易故書歸</hi>
　　晉人秦人圍鄭<hi>左傳曰晉侯秦伯圍鄭晉軍函陵秦軍汜南鄭使燭之武見秦君秦</hi>
　　<hi>伯與鄭人盟使杞子逢孫楊孫戍之乃還晉亦去之初鄭公子蘭出奔晉從於晉侯伐鄭請無與圍</hi>
　　<hi>鄭使待命于東鄭石甲父侯宣多逆以為太子以求成於晉晉人許之</hi>
<pb n="78a"/>
　　介人侵蕭<hi>張氏曰再來魯而次年遂侵蕭求援而後舉兵也與荆人秦術之聘同</hi>
　冬<lb/>
　　天王使宰周公來聘<hi>㑹葵丘之宰周公名孔此宰周公名閲蓋孔之子也張氏</hi>
　　<hi>曰天子三公兼冢宰而使來聘魯用見周室陵夷大臣失職也</hi>
　　公子遂如京師遂如晉<hi>自文公霸後魯未嘗聘晉本欲初聘於晉但以王室</hi>
　　<hi>既先來聘則不容不報故因聘晉之使命先至周而後如晉也慢王畏霸之情可見矣</hi>
　　<hi>經書月一書日無大衍厯正月丁巳大癸亥冬至二月丁亥小三月丙辰大四月丙戌小五月乙夘</hi>
　　<hi>大六月乙酉小七月甲寅大八月甲申小九月癸丑大十月癸未小傳九月甲午今在此月十一月</hi>
<pb n="78b"/>
　　<hi>壬子大十二月壬午大長厯是年閏九月</hi>
　三十有一年<hi>壬辰襄王二十三年○晉霸文七○蔡莊十七○曹共二十四○衛成六○鄭</hi>
　　<hi>文四十四○陳共三○杞桓八○宋成八○齊昭四○秦穆三十一○楚成四十三</hi>
　春<lb/>
　　取濟西田<hi>左傳曰分曹地也使臧文仲往分曹地自洮以南東傅于濟公羊傳曰晉侯執</hi>
　　<hi>曹伯班其所侵地于諸侯也髙郵孫氏曰左氏以為晉侯分曹地以與諸侯而魯取濟西之田然經</hi>
　　<hi>書與汶陽田無異蓋魯濟西之田嘗見侵入于曹晉侯執曹伯而反諸侯之侵地魯於是乎取之趙</hi>
　　<hi>氏曰凡力得之曰取雖取本邑亦無異辭不當取也張氏曰復魯之舊地亦與非其有而取之者同</hi>
<pb n="79a"/>
　　<hi>蓋無王命以正疆理皆取之不得其道也况晉之奪諸曹以與魯本以其私憾而非有至公之義乎</hi>
　　公子遂如晉<hi>左傳曰拜曹田也</hi>
　夏<lb/>
　　四月<lb/>
　　四卜郊不從乃免牲猶三望<hi>公羊傳曰三卜禮也四卜非禮也求吉之</hi>
　　<hi>道三穀梁傳曰免牲者為之緇衣纁裳有司𤣥端奉送至于南郊左傳曰望郊之細也不郊亦無望</hi>
　　<hi>可也澄按天子有冬至圜丘之郊又有孟春祈穀之郊成王賜魯得郊祭然止是孟春祈穀之郊而</hi>
　　<hi>已孟春於周正為三月卜郊之禮當以周二月下旬卜三月上辛不吉則三月上旬卜中辛再不吉</hi>
<pb n="79b"/>
　　<hi>則又以三月中旬卜季辛不吉則不郊矣魯既三卜不吉而又於三月下旬卜四月上辛四卜不吉</hi>
　　<hi>乃免牲而不郊蓋魯郊本非禮然魯每嵗一郊以為常祀故春秋不書唯因其非禮之中又失禮或</hi>
　　<hi>遇災變則書之以明魯之不當郊也張氏曰公羊以三望為泰山河海鄭康成以為河不在魯境故</hi>
　　<hi>以海岱及淮為徐州之境而魯之所祀按天子三望王雖令魯郊止行祈穀之郊魯得望祭特比天</hi>
　　<hi>子闕其一故三望稱猶亦言不當望而望祭也如使魯望不出竟則何為又加之曰猶以譏之若壬</hi>
　　<hi>午猶繹之書乎公羊之説必有所傳</hi>
　秋<lb/>
　　七月<lb/>
<pb n="80a"/>
　冬<lb/>
　　杞伯姬來求婦<hi>杜氏曰自為其子求昬杜氏諤曰伯姬五年書來朝其子二十八年</hi>
　　<hi>書來今又為子求婦澄曰自來求婦者蓋疑不自來求則婦不可得也求而得僖公之女叔姬以為</hi>
　　<hi>桓公之夫人經不書歸至成公世被出乃見經伯姬莊公之妹僖公之姑也於莊公時一㑹一來巳</hi>
　　<hi>非禮矣僖公五年挾其長子代君父來朝長子成公既卒次子桓公繼立朝而遭卑國又見入故二</hi>
　　<hi>十八年伯姬又來至今年又來為其子求婦此時伯姬年踰六十近七十矣不顧其行之越禮意欲</hi>
　　<hi>親魯借援以扶其小弱之國也張氏曰成公世杞叔姬之不終或者權輿於此歟</hi>
　　狄圍衛<hi>杜氏諤曰狄人屢肆患晉文為霸不能攘之書之以志晉文之過澄按狄以三十年</hi>
<pb n="80b"/>
　　<hi>夏侵齊今又圍衛若無晉霸然豈以晉文居狄之久而狎之歟</hi>
　　十有二月<lb/>
　　衛遷于帝丘<hi>于穀作於○杜氏曰避狄難也帝丘今東郡濮陽縣故帝顓頊之虚故曰</hi>
　　<hi>帝丘胡氏曰衛嘗為狄所滅東徙渡河齊桓公攘狄而封之衛國忘亡今又為狄所圍而遷于帝丘</hi>
　　<hi>晉文無救災䘏患之功矣張氏曰狄閔二年入衛齊桓救而封之自此狄不敢加兵於衛桓公之力</hi>
　　<hi>也齊桓即世衛文忘齊之大徳從宋襄伐齊殺冡嗣而立不正於是狄人始假義伐衛衛人忘恩而</hi>
　　<hi>啓狄之冦蓋始於此自晉文興不復侵伐相攻矣今復迫衛致其遷都此胡氏所以罪晉文也</hi>
　　<hi>經書月三書日無大衍厯正月壬子小戊辰冬至二月辛巳大三月辛亥小四月庚辰大五月庚戌</hi>
<pb n="81a"/>
　　<hi>小六月己夘大七月己酉小八月戊寅大九月戊申小十月丁丑大十一月丁未小十二月丙子大</hi>
　三十有二年<hi>癸巳襄王二十四年○晉霸文八卒○蔡莊十八○曹共二十五○衛成七○</hi>
　　<hi>鄭文四十五卒○陳共四○杞桓九○宋成九○齊昭五○秦穆三十二○楚成四十四</hi>
　春<lb/>
　　王正月<lb/>
　夏<lb/>
　　四月<lb/>
　　己丑鄭伯捷卒<hi>捷公作接○鄭文公也在位四十五年其子蘭嗣是為穆公</hi>
<pb n="81b"/>
　　衛人侵狄<hi>左傳曰狄有亂澄按衛畏狄之彊而遷都以避之今乘其亂始敢以兵入其境</hi>
　　<hi>言侵不言伐者不敢聲其罪而報其圍國之役也人衛微者也</hi>
　秋<lb/>
　　衛人及狄盟<hi>左傳曰狄請平焉澄按衛乘狄之亂而侵之狄不與較而求其侵狄之衛</hi>
　　<hi>人與之盟也杜氏曰不地者就而與之盟</hi>
　冬<lb/>
　　十有二月<lb/>
　　己夘晉侯重耳卒<hi>晉文公也在位八年子驩嗣是為襄公</hi>
<pb n="82a"/>
　　<hi>經書月三書日二大衍厯正月丙午小癸酉冬至二月乙亥大癸夘大寒閏月乙巳小三月甲戌大</hi>
　　<hi>旦日雨水經四月乙丑在此月四月甲辰大五月甲戌小六月癸夘大七月癸酉小八月壬寅大九</hi>
　　<hi>月壬申小十月辛丑大十一月辛未小經十二月己夘在此月十二月庚子大長厯己丑四月十七</hi>
　　<hi>日己夘十二月十一日</hi>
　三十有三年<hi>甲午襄王二十五年○晉霸襄公驩元年○蔡莊十九○曹共二十六○衛成</hi>
　　<hi>八○鄭穆公蘭元年○陳共五○杞桓十○宋成十○齊昭六○秦穆三十三○楚成四十五</hi>
　春<lb/>
　　王二月<lb/>
<pb n="82b"/>
　　秦人入滑<hi>左傳曰杞子自鄭使告于秦曰鄭人使我掌其北門之管若潛師以來國可得</hi>
　　<hi>也穆公訪諸蹇叔蹇叔曰勞師以襲逺非所聞也且行千里其誰不知公辭焉召孟明西乞白乙使</hi>
　　<hi>出師于東門之外蹇叔之子與師曰晉人禦師必於殽殽有二陵焉其南陵夏后臯之墓也其北陵</hi>
　　<hi>文王之所辟風雨也必死是間予收爾骨焉秦師遂東過周北門左右免胄而下超乘者三百乘王</hi>
　　<hi>孫滿觀之曰秦師輕而無禮必敗及滑鄭商人弦髙將市於周遇之以乘韋先牛十二犒師曰寡君</hi>
　　<hi>聞吾子將步師出于敝邑敢犒從者不腆敝邑為從者之淹居則具一日之積行則備一夕之衛且</hi>
　　<hi>使遽告于鄭鄭穆公使視客館則束載厲兵秣馬矣使皇武子辭焉曰吾子淹久於敝邑唯是脯資</hi>
　　<hi>餼牽竭矣為吾子之將行也鄭之有原圃猶秦之有其囿也吾子取其麋鹿以閒敝邑若何杞子奔</hi>
<pb n="83a"/>
　　<hi>齊逢孫楊孫奔宋孟明曰鄭有備矣不可冀也攻之不克圍之不繼吾其還也滅滑而還杜氏曰滅</hi>
　　<hi>而書入不能有其地澄按孟明視三人皆秦一命之大夫故稱人</hi>
　　齊侯使國歸父來聘<hi>二十六年有伐齊取穀之怨二十八年晉文既霸公子遂</hi>
　　<hi>聘齊以解讎而講好越六年而國歸父來報公子遂之聘也</hi>
　夏<lb/>
　　四月<lb/>
　　辛巳晉人及姜戎敗秦師于殽<hi>敗秦下公無師字○左傳曰晉原軫</hi>
　　<hi>曰秦違蹇叔而以貪勤民天奉我也奉不可失敵不可縱縱敵患生違天不祥必伐秦師欒枝曰未</hi>
<pb n="83b"/>
　　<hi>報秦施而伐其師其為死君乎先軫曰秦不哀吾喪而伐吾同姓秦則無禮何施之為吾聞之一日</hi>
　　<hi>縱敵數世之患也謀及子孫可謂死君乎遂發命遽興姜戎子墨衰絰梁𢎞御戎萊駒為右敗秦師</hi>
　　<hi>于殽獲百里孟明視西乞術白乙丙以歸杜氏曰姜戎姜姓之戎居晉南鄙戎子駒支之先也澄按</hi>
　　<hi>晉侯親在蓋遣微者及姜戎往敗秦師故書曰晉人及姜戎</hi>
　　癸巳葬晉文公<lb/>
　　狄侵齊<hi>左傳曰因晉喪也澄按二十年狄侵齊傳以為間晉之有鄭虞此言狄侵齊傳以為</hi>
　　<hi>因晉喪狄之所以敢侵齊者因晉之虞因晉之喪則狄未嘗無畏晉之心也晉縱之而莫之攘是為</hi>
　　<hi>可罪焉爾</hi>
<pb n="84a"/>
　　公伐邾取訾婁<hi>訾婁公作叢穀作訾樓○左傳曰以報升陘之役也</hi>
　秋<lb/>
　　公子遂帥師伐邾<hi>左傳曰邾不復備襄仲復伐邾張氏曰僖公懐升陘之忿以晉</hi>
　　<hi>文方霸而未敢興報怨之師今晉國方有喪秦狄内訌故君臣間有事而交伐邾以取利</hi>
　　晉人敗狄于箕<hi>左傳曰狄伐晉及箕晉侯敗狄于箕郤缺獲白狄子杜氏曰太原陽</hi>
　　<hi>邑縣南有箕城澄曰晉侯雖在師敗狄者實郤缺也一命之士故稱人秦晉同圍鄭秦擅及鄭盟晉</hi>
　　<hi>文不忍伐其師狄嘗侵齊而又嘗圍衛晉文縱其為冦患蓋出亡在狄歸國由秦皆嘗受其惠也今</hi>
　　<hi>晉襄紹霸唯恐霸威不立而霸業遂衰故汲汲然以衰服從戎既敗秦而又敗狄也</hi>
<pb n="84b"/>
　冬<lb/>
　　十月<lb/>
　　公如齊<hi>左傳曰齊國莊子來聘自郊勞至于贈賄禮成而加之以敏臧文仲言於公曰國子</hi>
　　<hi>為政齊猶有禮君其朝焉服于有禮社稷之衛也公如齊朝且弔有狄師張氏曰以比事屬辭觀之</hi>
　　<hi>間晉而虐邾所以因齊聘而朝之以自託也</hi>
　　十有二月<lb/>
　　公至自齊<lb/>
　　乙巳公薨于小寢<hi>左傳曰即安也張氏曰不終於路寢言即安之正也</hi>
<pb n="85a"/>
　　隕霜不殺草李梅實<hi>十二月霜當重而乃不能殺草李梅再花而結成實皆冬</hi>
　　<hi>煖之咎徵也</hi>
　　晉人陳人鄭人伐許<hi>左傳曰討其貳於楚也張氏曰許自文公所不能致襄公</hi>
　　<hi>今年敗秦敗狄又伐先世所不能致之許襄公承業之志自以為勤然不知忘喪毒民失道之甚也</hi>
　　<hi>經書月四書日三大衍厯正月庚午小戊寅冬至二月己亥大三月己巳小經四月辛巳癸巳在此</hi>
　　<hi>月四月戊戌大五月戊辰小六月丁酉大七月丁夘大傳八月戊子今在此月八月丁酉小九月丙</hi>
　　<hi>寅大十月丙申小十一月乙丑大十二月乙未小乙巳十一日長厯辛巳四月十五日癸巳二十七</hi>
　　<hi>日乙巳十二月七日</hi>
<pb n="85b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　春秋纂言卷五<lb/>
</p>
<p>
</p>
  </div>
</body>
</text>
</TEI>