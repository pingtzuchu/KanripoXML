<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
                <head>周易文詮卷一</head>
    <p>
<pb n="1a"/>
欽定四庫全書<lb/>
　周易文詮卷一　　　　　　元　趙汸　撰<lb/>
䷀<hi>乾下乾上</hi>
乾元亨利貞<lb/>
　此卦六爻皆竒上下皆乾則陽之純健之至天道也<lb/>
　亦君道也人主體此法天之健本其剛徳施于政治<lb/>
　自無委靡不振之弊而有化行俗美之隆當得元亨<lb/>
　然其所以元亨者不襍于欲不競于氣而一本于天<lb/>
<pb n="1b"/>
　命之正故始終無間純以天徳用事是謂以純王之<lb/>
　心行純王之政者也<lb/>
初九潛龍勿用<lb/>
　初陽在下是有聖徳而時當側陋象為潛龍宜晦迹<lb/>
　以待時勿輕出以求用此善藏其用非終不用也<lb/>
九二見龍在田利見大人<lb/>
　九二以剛健中正之徳際出潛離隠之時如龍在田<lb/>
　有霖雨及物之象雖未得位其徳巳著君見之以資<lb/>
<pb n="2a"/>
　猷民見之以䝉澤何利如之<lb/>
九三君子終日乾乾夕惕若厲无咎<lb/>
　以九陽爻居三陽位是位髙權重乃危地也然性剛<lb/>
　能慎有乾惕之象相臣于此上思感君下思感民終<lb/>
　日乾乾至夕猶惕則夙夜匪懈相責無負雖危无咎<lb/>
九四或躍在淵无咎<lb/>
　以陽居隂固能疑之人居上之下又可疑之地進而<lb/>
　革命必致審于天命之去留人心之向背為或躍在<lb/>
<pb n="2b"/>
　淵之象謹慎如此順天應人自无冒進之咎<lb/>
九五飛龍在天利見大人<lb/>
　五以剛健中正之徳而居矢位為飛龍在天之象位<lb/>
　以徳興徳以位顯君子見之以翊運小人見之以䝉<lb/>
　休何弗利焉<lb/>
上九亢龍有悔<lb/>
　亢者過于上而不能下也上居陽極時當滿盈為亢<lb/>
　龍之象然在聖人有亢時無亢心至此當有以處之<lb/>
<pb n="3a"/>
　矣若與時俱亢則招損而悔<lb/>
用九見羣龍无首吉<lb/>
　此卦六爻皆陽故曰羣龍物之剛者莫如龍龍之剛<lb/>
　莫如首无首則陽變而隂矣人君于此純柔固非美<lb/>
　徳純剛亦易敗事必也剛濟以柔恩威並用天下乃<lb/>
　畏威懷徳而有和平之吉<lb/>
彖曰大哉乾元萬物資始乃統天<lb/>
　此專以天道明乾義天之四徳惟元為大氣機一動<lb/>
<pb n="3b"/>
　即載性命以出故萬物之生皆資之以為始也又為<lb/>
　四徳之首而生而成初无間斷直貫始終故曰統天<lb/>
雲行雨施品物流形<lb/>
　此釋乾之亨也乾元之氣始則必亨當亨之時雲一<lb/>
　薰蒸而行雨即和暢而施元之生氣不可遏抑品物<lb/>
　至此隨時呈形如流之不可遏矣<lb/>
大明終始六位時成時乗六龍以御天<lb/>
　天以元亨萬物聖人于是體元以亨萬民見天之終<lb/>
<pb n="4a"/>
　于貞而始于元者時也聖人遂于始終合一之原黙<lb/>
　㑹其機則見卦之六位亦以時成于六爻定位之中<lb/>
　有六龍變化之妙爰以通於治道乗時而運張弛闔<lb/>
　闢無不如意先後天而弗違矣<lb/>
乾道變化各正性命保合太和乃利貞<lb/>
　變者化之漸化者變之成物所受為性天所賦為命<lb/>
　太和隂陽㑹合冲和之氣也各正者得于有生之初<lb/>
　不相假借凌奪也保合者全于已生之後無所虧缺<lb/>
<pb n="4b"/>
　渗漏也此言乾道變化無所不利而萬物各得其性<lb/>
　命以自全此釋利貞之義也<lb/>
首出庶物萬國咸寧<lb/>
　天以元利貞萬物聖人體元以利貞萬民當乘龍御<lb/>
　天時教養以孚禮明樂備惟有端已無為以觀王化<lb/>
　之成萬國各得其所而咸寧猶萬物各正性命而保<lb/>
　合太和也此言聖人之利貞也<lb/>
象曰天行健君子以自強不息<lb/>
<pb n="5a"/>
　乾天也上下皆乾天行之健也君子法之以人心本<lb/>
　健原自不息專責其功于自純乎理而不間以欲粹<lb/>
　其功而不即于懈則精一緝熈與天合徳矣<lb/>
潛龍勿用陽在下也<lb/>
　陽謂九下謂潛有徳無時與時俱隠可也<lb/>
見龍在田徳施普也<lb/>
　雖未得位其徳己盛其化自神<lb/>
終日乾乾反復道也<lb/>
<pb n="5b"/>
　大臣居髙履危全在心之運量故貴反復反復重復<lb/>
　踐行之意道相道<lb/>
或躍在淵進无咎也<lb/>
　或以進而不必進也<lb/>
飛龍在天大人造也<lb/>
　造猶作也<lb/>
亢龍有悔盈不可久也<lb/>
　龍而曰亢處既盈之時必不可久惟識其盈而亟反<lb/>
<pb n="6a"/>
　之乃持盈有道可久之道也<lb/>
用九天徳不可為首也<lb/>
　剛為天徳有乗時造運之妙然非可主以為首者如<lb/>
　一以剛先之恐折而不可為故用九變而為柔則吉<lb/>
文言曰元者善之長也亨者嘉之㑹也利者義之和也<lb/>
貞者事之幹也<lb/>
　元亨利貞雖曰天之四徳未始不具於人性中也元<lb/>
　者生物之始天地之徳莫先于此故於時為春於人<lb/>
<pb n="6b"/>
　則為仁而衆善之長也孩提少長即知愛敬得之最<lb/>
　先有生以後身心觸發無非此仁統之最全亨者生<lb/>
　物之通物至於此莫不嘉美故於時為夏於人則為<lb/>
　禮而衆美之㑹也吾性自然之節文具於人心而體<lb/>
　之為齊荘中正出之為恭敬辭讓三千三百㑹聚於<lb/>
　此利者生物之遂物各得宜不相妨害故於時為秋<lb/>
　於人則為義而得其分之和自然裁制如孝友信别<lb/>
　不相凌犯相安相恱豈不和乎貞者生物之成實理<lb/>
<pb n="7a"/>
　具備隨在各足故於時為冬於人則為智而為衆事<lb/>
　之幹見真守定事依以立者也四徳之具於性如此<lb/>
君子體仁足以長人嘉㑹足以合禮利物足以和義貞<lb/>
固足以幹事<lb/>
　四徳具於人性而盡性以合天者惟君子故君子復<lb/>
　天良遏人欲所存所發全體皆仁自足以仁民愛物<lb/>
　而長人知亨為嘉之㑹而動容周旋萃聚衆美則不<lb/>
　必有意致飾而見之動履無不合禮知利為義之和<lb/>
<pb n="7b"/>
　而辨名定分使物各得其宜不相紊亂則義無不和<lb/>
　天下之事依理以立情識用事則多動摇貞固者知<lb/>
　正之所在而固守之是持循有主而應變無窮故足<lb/>
　以為事之幹此君子盡人以合天也<lb/>
君子行此四徳者故曰乾元亨利貞<lb/>
　可見人皆有此四徳而惟君子為能行之者盖惟天<lb/>
　徳之剛乃天下之至健也非健何能體天徳之全乎<lb/>
　故不徒曰元亨利貞而必曰乾也<lb/>
<pb n="8a"/>
初九曰潛龍勿用何謂也子曰龍徳而隠者也不易乎<lb/>
世不成乎名遯世无悶不見是而无悶樂則行之憂則<lb/>
違之確乎其不可拔潛龍也<lb/>
　所謂潛龍勿用者盖言初以聖徳而隠變化不測非<lb/>
　石隠者比也能以徳自守不隨世而易能以徳自晦<lb/>
　不求成乎名惟不易必為世所遺佚然用舍在我必<lb/>
　不怨而悶惟不成必為世所訾議然是非在人必不<lb/>
　尤而悶此非有心於隠者也有徳者觀時自審若道<lb/>
<pb n="8b"/>
　與時行而可樂未嘗不行惟道不行而可憂故終於<lb/>
　違耳行違之間全無意必確然非富貴功名所能奪<lb/>
　者真時潛而潛如龍不測也<lb/>
九二曰見龍在田利見大人何謂也子曰龍徳而正中<lb/>
者也庸言之信庸行之謹閑邪存其誠善世而不伐徳<lb/>
博而化易曰見龍在田利見大人君徳也<lb/>
　所謂見龍利見者盖言二有聖徳正當潛躍之中者<lb/>
　也言不艱深行不竒詭人所易忽者也而九二信之<lb/>
<pb n="9a"/>
　謹之無時不然如是則邪無可閑矣而閑之又閑誠<lb/>
　己存矣而存之又存将見善盖一世以己視之而不<lb/>
　矜焉徳之所施者廣上下化之而不知焉雖未有君<lb/>
　之位而君之徳已備也<lb/>
九三曰君子終日乾乾夕惕若厲无咎何謂也子曰君<lb/>
子進徳修業忠信所以進徳也修辭立其誠所以居業<lb/>
也知至至之可與幾也知終終之可與存義也是故居<lb/>
上位而不驕在下位而不憂故乾乾因其時而惕雖危<lb/>
<pb n="9b"/>
无咎矣<lb/>
　所謂乾惕者何盖大臣處危疑之地非徳業進修無<lb/>
　以勝任徳何以進内主忠信無一念之不誠也業何<lb/>
　以修言顧其行無一言之不實也然何以實致其功<lb/>
　徳之極致為至而至之精㣲曰幾本忠信之心知其<lb/>
　至而至之則至中之幾無不澄澈幾可與而徳進矣<lb/>
　業之要歸為終而終之條理為義本立誠之心知其<lb/>
　終而終之則終内之義無不完具義可存而業修矣<lb/>
<pb n="10a"/>
　如是則可上可下不驕不憂而无咎矣<lb/>
九四曰或躍在淵无咎何謂也子曰上下无常非為邪<lb/>
也進退无恒非離羣也君子進徳修業欲及時也故无<lb/>
咎<lb/>
　所謂或躍无咎者何盖四不果於上而又不安於下<lb/>
　若是乎无常以迹似為貪禄位之邪而心實非也不<lb/>
　果於進而又不安於退若是乎无恒以迹似離乎卿<lb/>
　相之羣而心實非也其心何如哉君子徳己進業己<lb/>
<pb n="10b"/>
　修自信此心原不為一身而為天下正欲審可上可<lb/>
　進之時而及之不苟且以進也故无冒進之咎<lb/>
九五曰飛龍在天利見大人何謂也子曰同聲相應同<lb/>
氣相求水流濕火就燥雲從龍風從虎聖人作而萬物<lb/>
覩本乎天者親上本乎地者親下則各從其類也<lb/>
　所謂飛龍利見者何盖凡物聲同則唱和相應氣同<lb/>
　則感應相求水性就下而流於濕火性炎上而就乎<lb/>
　燥雲無心於龍而龍興則致風無心於虎而虎嘯則<lb/>
<pb n="11a"/>
　烈物理之感應如此而况聖人興起於上徳為之感<lb/>
　臣民有不快覩者乎所以然者從其類也試觀動物<lb/>
　本天而親上植物本地而親下莫不從其隂陽之類<lb/>
　聖人之於民亦類也作而物覩又何疑焉<lb/>
上九曰亢龍有悔何謂也子曰貴而无位髙而无民賢<lb/>
人在下位而无輔是以動而有悔也<lb/>
　所謂亢龍有悔者何盖時亢與之俱亢是貴為天子<lb/>
　不能慎於有位而无位矣髙出庶物不能俯體于民<lb/>
<pb n="11b"/>
　而无民矣聖人在下不信仁賢誰其輔之是惟无動<lb/>
　動必有悔人君可無處亢之道乎<lb/>
潛龍勿用下也<lb/>
見龍在田時舍也<lb/>
　言未為時用也<lb/>
終日乾乾行事也<lb/>
或躍在淵自試也<lb/>
　未遽有為姑試其可<lb/>
<pb n="12a"/>
飛龍在天上治也<lb/>
　居上以治下<lb/>
亢龍有悔窮之災也<lb/>
　上之有悔實與時俱窮而不知變故有災耳人當識<lb/>
　其窮而反之<lb/>
乾元用九天下治也<lb/>
　乾君象也元君徳也聖人體天之心用九之道則剛<lb/>
　而能柔精明出之渾厚天下無不治矣<lb/>
<pb n="12b"/>
潛龍勿用陽氣潛藏<lb/>
見龍在田天下文明<lb/>
　雖不在上位然天下已被其化<lb/>
終日乾乾與時偕行<lb/>
　時當然也<lb/>
或躍在淵乾道乃革<lb/>
　離下而上變革之時<lb/>
飛龍在天乃位乎天徳<lb/>
<pb n="13a"/>
　天徳即天位也盖惟有是徳乃宜居是位故以名之<lb/>
亢龍有悔與時偕極<lb/>
　時行偕行可也時極偕極是之謂不知變<lb/>
乾元用九乃見天則<lb/>
　慘舒互用天之則也剛而能柔乃為奉天<lb/>
乾元者始而亨者也<lb/>
　乾有四徳而元統之統於始也一始則化機初動物<lb/>
　之生意自無而有自有而著理勢必然未有始而不<lb/>
<pb n="13b"/>
　亨者也<lb/>
利貞者性情也<lb/>
　乾元既始而亨必亨而利利而貞所謂利貞者乾始<lb/>
　之初性情方動至此則萬物各具一生理所謂性也<lb/>
　性成其為性而渾然完具性中生生不息之機即所<lb/>
　謂情也情成其為情而隨處充滿矣<lb/>
乾始能以美利利天下不言所利大矣哉<lb/>
　由始亨性情觀之則知元為乾道之始非徒一始已<lb/>
<pb n="14a"/>
　也發生之端為能以嘉美之利利天下使物咸得其<lb/>
　宜又且生生之利無所不利不可名言也此可見析<lb/>
　之則四徳各具一元有以專成始成終之功合之則<lb/>
　四徳總具一元有以全先天後天之化統天之元豈<lb/>
　不大哉<lb/>
大哉乾乎剛健中正純粹精也<lb/>
　四徳流行貫於一元無非統於乾元之大即乾之大<lb/>
　也大哉乾乎以言其體元始亨通利遂貞成專一不<lb/>
<pb n="14b"/>
　撓剛也以言其用由元而亨而利而貞迭運不息健<lb/>
　也以言其行四序流行不愆不爽中也以言其立四<lb/>
　徳適均不侵不倚正也剛健不雜於隂柔純也中正<lb/>
　不襍於邪惡粹也而純粹之至無聲無臭又極其精<lb/>
　此乾之所以為大也<lb/>
六爻發揮旁通情也<lb/>
　乾元之大至純粹精㡬難闡矣然㣲言之而為精者<lb/>
　顯言之而即為情未有易先情固隠而未見惟聖人<lb/>
<pb n="15a"/>
　於六爻之中有以發揮潛見惕躍飛亢是曲盡其情<lb/>
　也是聖人之用易也<lb/>
時乗六龍以御天也雲行雨施天下平也<lb/>
　乾之情既旁通於六爻則六爻即六龍也六龍皆一<lb/>
　時也聖人法乾以為治以行天道則張弛闔闢變化<lb/>
　恩威皆以時成亦如天之雲行雨施而天下平矣此<lb/>
　聖人體元之極功也而乾元之大不可見哉<lb/>
君子以成徳為行日可見之行也潛之為言也隠而未<lb/>
<pb n="15b"/>
見行而未成是以君子弗用也<lb/>
　學術事功常相需者也君子以成徳而措之行宜不<lb/>
　日而功業立見初九非成徳乎而曰潛者何也盖人<lb/>
　所能者徳也人所不能者時也初九徳非不足第阻<lb/>
　於時㑹之未遇故苦於功名之未立所以宜弗用也<lb/>
君子學以聚之問以辨之寛以居之仁以行之易曰見<lb/>
龍在田利見大人君徳也<lb/>
　二未得位何以稱大人也以有學以成其徳也然理<lb/>
<pb n="16a"/>
　有萬殊非學無由合也君子則廣其聞見以聚之聚<lb/>
　則不能無疑非辨無由明也又必親師取友辨其是<lb/>
　非本末辨之明則可居於心勉強欲速俱弗居也勿<lb/>
　忘勿助以居之居之安則可見之行意必固我弗能<lb/>
　行也去私去怠以行之如是則知行並茂君徳己成<lb/>
　故為利見之大人<lb/>
九三重剛而不中上不在天下不在田故乾乾因其時<lb/>
而惕雖危无咎矣<lb/>
<pb n="16b"/>
　三以陽爻陽位居一人之下有掣肘之嫌居百官之<lb/>
　上有僭逼之忌時當憂也故以乾惕處之乃得无咎<lb/>
九四重剛而不中上不在天下不在田中不在人故或<lb/>
之或之者疑之也故无咎<lb/>
　四以陽居隂上未陟乎元后非如五之為君下已冠<lb/>
　乎百僚非如二之為臣中又徳業進修人事己盡聞<lb/>
　望攸歸可疑之時也故或之或正以審天人之介也<lb/>
　故進而无咎<lb/>
<pb n="17a"/>
夫大人者與天地合其徳與日月合其明與四時合其<lb/>
序與鬼神合其吉凶先天而天弗違後天而奉天時天<lb/>
且弗違而况於人乎况于鬼神乎<lb/>
　九五之為大人大以徳也盖徳莫大于天地大人之<lb/>
　覆載無私與髙明博厚無異矣故日月附麗於天地<lb/>
　以道而貞明大人之燭逺明㣲與照臨無遺無異矣<lb/>
　四時流行於天地以道而推遷大人之仁育義正與<lb/>
　通復無愆無異矣鬼神變化於天地以道而貞勝大<lb/>
<pb n="17b"/>
　人之彰善癉惡與福善禍淫無異矣故有時禪征制<lb/>
　作創天地所未有先天以開人天本有是理天不能<lb/>
　違大人也有時因事制宜順天地之固然後天以立<lb/>
　政天已有是理亦惟奉若天道而大人豈違之哉天<lb/>
　且弗違况人乃天之所生鬼神乃天之所運豈有能<lb/>
　違之乎故為利見之大人也<lb/>
亢之為言也知進而不知退知存而不知亡知得而不<lb/>
知喪<lb/>
<pb n="18a"/>
　所以動而有悔也<lb/>
其惟聖人乎知進退存亡而不失其正者其惟聖人乎<lb/>
　求其善處亢者獨有聖人盖進極必退存極必亡理<lb/>
　勢然也求其明乎未然行乎當然能順盈虚之定理<lb/>
　而不計私以避害者其孰能之下士昧而不知豪傑<lb/>
　知而不悉非聖人其孰能之<lb/>
䷁<hi>坤下坤上</hi>
坤元亨利牝馬之貞君子有攸往先迷後得主利西南<lb/>
<pb n="18b"/>
得朋東北喪朋安貞吉<lb/>
　此卦六畫皆偶隂之純上下皆坤順之至故名坤坤<lb/>
　臣道也人臣得坤道之順則無成代終可佐在中之<lb/>
　文贊黄裳之治當得大亨然其所以得大亨者必常<lb/>
　守此順不以初終有二久暫或渝而不失不變如牝<lb/>
　馬之貞乃利牝馬之貞何如君子有所往而事君也<lb/>
　居先非順而居後為順若首事專成則迷臣道惟居<lb/>
　後代終乃得臣道其要主於順以從君而已如以人<lb/>
<pb n="19a"/>
　事君往西南隂方而柔嘉為侣則得同類之應若往<lb/>
　東北陽方而剛暴是偕則失同心之助凡此皆臣道<lb/>
　之貞安意守之而不易乃吉<lb/>
彖曰至哉坤元萬物資生乃順承天<lb/>
　嘗觀乾元有資始統天之功矣自乾而外其分量各<lb/>
　足有至極而無以可加者坤元乎何以見之造化初<lb/>
　無兩元萬物資始時有氣無形惟坤之氣一到形色<lb/>
　象貌皆資之以肇端矣此非坤自為也乃順乾之氣<lb/>
<pb n="19b"/>
　而承之以生未始不敢先既始不敢後其順如此豈<lb/>
　非至乎<lb/>
坤厚載物徳合无疆含𢎞光大品物咸亨<lb/>
　以坤道之亨言之覆幬萬物乾徳之无疆也而坤之<lb/>
　博厚能持載之其徳亦无疆焉不配合乎故就其厚<lb/>
　徳之含藴生意無不包括何其𢎞也由此厚徳之光<lb/>
　顯生機無不發見何其大也品物至此形形色色無<lb/>
　不鮮榮比流行時又加顯矣豈不亨乎<lb/>
<pb n="20a"/>
牝馬地類行地无疆柔順利貞君子攸行<lb/>
　坤之利貞何取象於牝馬盖馬為乾象而牝隂物與<lb/>
　地同類順也而其行地致逺不息則順而健矣坤之<lb/>
　為徳不敢自主承天生物何柔順也與牝馬同順矣<lb/>
　且順承者直至有終何利貞也與牝馬同健矣此坤<lb/>
　道也體而行之是在君子法坤順以養其和平而不<lb/>
　亢法坤貞以守其忠順而無間惟君子行之<lb/>
先迷失道後順得常西南得朋乃與類行東北喪朋乃<lb/>
<pb n="20b"/>
終有慶<lb/>
　君子攸行何如坤之道盡於順順固其常也若居先<lb/>
　則迷坤之道惟居後則得坤之常西南得朋以隂從<lb/>
　隂類故得朋東北非類自然䘮朋然知朋之何以喪<lb/>
　能反而與類行終有得朋之慶此攸行者所宜審也<lb/>
安貞之吉應地无疆<lb/>
　夫居後往西南貞也君子知乎此而心安之則有得<lb/>
　常得朋之慶盖地惟順承合天无疆君子安貞不應<lb/>
<pb n="21a"/>
　地乎所謂攸行者如此<lb/>
象曰地勢坤君子以厚徳載物<lb/>
　坤地也上下皆坤地之勢也其勢髙下相因至順極<lb/>
　厚故名坤君子體之内與含𢎞同體徳之所積納天<lb/>
　下于深仁厚澤之中外與光大同用徳之所發囿天<lb/>
　下於仁育義漸之内道濟一時仁育萬世與坤厚一<lb/>
　矣<lb/>
初六履霜堅氷至<lb/>
<pb n="21b"/>
　初以一隂始生於下是小人始進其端雖㣲其黨必<lb/>
　盛将來凌君子禍國家勢所必然如履霜而堅氷将<lb/>
　至也君子可不防㣲杜漸乎<lb/>
象曰履霜堅氷隂始凝也馴致其道至堅氷也<lb/>
　坤初方履霜耳而即曰堅氷者以小人得志之始不<lb/>
　過隂始凝而為霜也不防而馴致之至於禍不可救<lb/>
　實有以至之也<lb/>
六二直方大不習无不利<lb/>
<pb n="22a"/>
　六二柔順中正得坤之純故言其徳内則大公无邪<lb/>
　而心自直外則裁制得宜而事有方且無念不直無<lb/>
　事不方滿其直方之量而大若是者豈勉強哉學造<lb/>
　自然不待學習而内外无不利也<lb/>
象曰六二之動直以方也不習无不利地道光也<lb/>
　凡人涵養未深一觸於動便多摇奪今自六二之動<lb/>
　觀之本其坦然無邪之體以為確然定静之用則動<lb/>
　於念慮即為直動於事為即為方而大可知是道也<lb/>
<pb n="22b"/>
　即地道也惟不習无不利故性體學問絶無矜持絶<lb/>
　無障蔽何光如之<lb/>
六三含章可貞或從王事无成有終<lb/>
　人臣露才揚已最是徳薄三以隂居陽是有章美之<lb/>
　才可以經緯國家而韜晦内含無智名勇功斷斷無<lb/>
　技者也此盖臣道之正可守為常第居下之上責任<lb/>
　難逃或出而從王之事不敢專成惟敷忠宣力而已<lb/>
　依然一含章也<lb/>
<pb n="23a"/>
象曰含章可貞以時發也或從王事知光大也<lb/>
　含章可貞非一於韜晦正待時可為使章美之徳為<lb/>
　事功也或從王事而无成有終者非无見也由其胸<lb/>
　中知分固不可越而職不可不盡知事固不可先而<lb/>
　為不可不勤非見淺近者所可比也<lb/>
六四括囊无咎无譽<lb/>
　四重隂為過於收斂之人而不中又當世運閉塞之<lb/>
　秋是為大臣者凡事謹宻不敢輕為善藏其用如括<lb/>
<pb n="23b"/>
　囊然如是則循分自安不要名不喜事自无僨事之<lb/>
　咎而譽亦无從起也<lb/>
象曰括囊无咎慎不害也<lb/>
　四當危懼稍露才智皆足賈禍惟以慎宻自持乃无<lb/>
　敗事辱身之害<lb/>
六五黄裳元吉<lb/>
　君道貴順而中六五秉中徳以居尊其本乎内者不<lb/>
　偏不倚敷之於政而寛猛仁義適協於中其形諸身<lb/>
<pb n="24a"/>
　者不亢不驕敷之於治而易簡和平適調於順若黄<lb/>
　之中色用以為裳之象如是則理道不拂天下大治<lb/>
　矣<lb/>
象曰黄裳元吉文在中也<lb/>
　黄裳元吉文治彰矣豈外襲哉由中徳在内故徽柔<lb/>
　之治自發越於外耳<lb/>
上六龍戰于野其血𤣥黄<lb/>
　隂盛忘分敢與陽争為龍戰于野之象以勢陽不能<lb/>
<pb n="24b"/>
　勝以理隂難獨存兩敗俱傷為其血𤣥黄之象<lb/>
象曰龍戰于野其道窮也<lb/>
　陽非隂敵敢與戰者由君子馴致其道至於窮極而<lb/>
　然耳若當始凝而早制之安有今日之禍哉<lb/>
用六利永貞<lb/>
　坤固安貞者也六爻純隂似不能固守用六則變為<lb/>
　乾健居心制行永守忠順安而能貞何不利焉<lb/>
象曰用六永貞以大終也<lb/>
<pb n="25a"/>
　陽大隂小健而不息惟大為能今用六順而有常其<lb/>
　究與大一矣故曰大終<lb/>
文言曰坤至柔而動也剛至静而徳方<lb/>
　坤之為道順而已矣所謂牝馬之貞者何退然無為<lb/>
　柔之至也承乾而動氣至即發不可屈撓不可遏抑<lb/>
　又至剛也寂然無事静之至也承乾之施因物各付<lb/>
　不相假借不相凌奪徳又方焉方謂生物有常<lb/>
後得主而有常<lb/>
<pb n="25b"/>
　以坤之利言之乾固以美利利天下矣坤則至順至<lb/>
　静從陽為職惟居後以為得而一主於利遂萬物者<lb/>
　亘古不易而為有常之坤道焉<lb/>
含萬物而化光<lb/>
　以坤之亨言之氣機未到生意内含不遺不泄及其<lb/>
　一至中涵者無不著發外者無不被也<lb/>
坤道其順乎承天而時行<lb/>
　以坤之元言之其後得順也其化光亦順也生萬物<lb/>
<pb n="26a"/>
　而不有其功成萬物而不居其徳坤道其順乎天賦<lb/>
　以命坤即承以性天賦以氣坤即承以形因時而行<lb/>
　不先不後何順如之<lb/>
積善之家必有餘慶積不善之家必有餘殃臣弑其君<lb/>
子弑其父非一朝一夕之故其所由來者漸矣由辨之<lb/>
不早辨也易曰履霜堅冰至盖言順也<lb/>
　天下之事由積而成試以一家言之積善則慶流於<lb/>
　子孫積不善則殃及於子孫積者餘之本也以此究<lb/>
<pb n="26b"/>
　小人堅氷之禍至於弑君弑父皆由為君父者於臣<lb/>
　子不善之㣲不能早辨而逆折之故至於此易盖言<lb/>
　當慎小人於㣲也順當作慎<lb/>
直其正也方其義也君子敬以直内義以方外敬義立<lb/>
而徳不孤直方大不習无不利則不疑其所行也<lb/>
　二之徳所謂直者心之本體無所邪曲而正也方者<lb/>
　心之裁制無所適莫而義也此已成之徳也實由以<lb/>
　聖修成之吾心之直多以怠肆而失君子主敬而兢<lb/>
<pb n="27a"/>
　兢純一不為私欲屈撓則本體常惺不失其直矣吾<lb/>
　心之方多由逆億而失君子守義而裁制萬物不為<lb/>
　成見拘執則時措咸宜不失其方矣夫有敬而無義<lb/>
　則偏於内有義而無敬則偏於外皆不得為大也今<lb/>
　敬義夾持敬又行之以義則内非虚空而徳日進義<lb/>
　又本之於敬則外非應迹而徳日新殆恢恢乎不期<lb/>
　大而大矣易曰不習无不利盖言内外交修無意矜<lb/>
　持自時出而不窮無意利用自順應而不滯也不孤<lb/>
<pb n="27b"/>
　言大也不疑无假于習也<lb/>
陰雖有美含之以從王事弗敢成也地道也妻道也臣<lb/>
道也地道无成而代有終也<lb/>
　盖人臣之道王事可從而才必不可露一有自炫之<lb/>
　心則敢于耑成矣三有章美之德既含之矣出從王<lb/>
　事而又无成者豈才不足哉盖心安于分不敢專成<lb/>
　也試以分類觀之凡分之所在皆道之所在也三之<lb/>
　分居隂則其道為地為妻為臣夫地之為道承天代<lb/>
<pb n="28a"/>
　終而已妻道可知况臣道乎<lb/>
天地變化草木蕃天地閉賢人隠易曰括囊无咎无譽<lb/>
盖言謹也<lb/>
　君子出處闗乎氣運之盛衰天地開泰而變化雖草<lb/>
　木猶且蕃生况賢人有不出乎若氣運否塞道隨時<lb/>
　否賢人固不終隠以沽名亦豈輕出以取咎易之云<lb/>
　者盖言六四時當閉而隠宜守身退藏以俟時也<lb/>
君子黄中通理<lb/>
<pb n="28b"/>
　五何取于黄君子中徳養成於内徳極其中無可名<lb/>
　象合而觀之但見其一理渾然融貫天下之理包括<lb/>
　天下之道無不通而盡其大也分而觀之而通中之<lb/>
　理品節極其詳明條理極其次序則又理而晰之精<lb/>
　也中徳之美如此故象黄<lb/>
正位居體<lb/>
　五何取于裳人君正位勢分在我易生驕亢五有中<lb/>
　徳雖正位于上而猶執卑下之體身心之間不敢矜<lb/>
<pb n="29a"/>
　慢惟謙恭以下士平易以近民是帝王執中之治順<lb/>
　之至也故象裳<lb/>
美在其中而暢于四支發于事業美之至也<lb/>
　夫有中徳而通理居體如此則觀其體莫非徳之渾<lb/>
　全觀其用莫非徳之燦著人君美徳在其中矣由是<lb/>
　而見于四支不驕不亢一美所暢足以章身由是而<lb/>
　見于事業不慘不刻一美所發足以華國夫充積未<lb/>
　深著身未顯或不可以言美或不可以言至今不徒<lb/>
<pb n="29b"/>
　在内而在外不徒在身而在世其美何可加乎<lb/>
隂疑于陽必戰為其嫌于无陽也故稱龍焉猶未離其<lb/>
類也故稱血焉夫𤣥黄者天地之雜也天𤣥而地黄<lb/>
　疑謂均敵而无小大之差也上六曰戰者何隂不敢<lb/>
　抗陽分也然陰盛則勢與陽均而陽必與之戰矣戰<lb/>
　曰龍者隂盛无陽已周公嫌其无陽也故稱龍以存<lb/>
　陽之名而扶其衰又曰血者隂雖敵陽猶未離隂之<lb/>
　類也故稱血以彰隂之類而抑其盛𤣥黄並稱者盖<lb/>
<pb n="30a"/>
　言勢陽必受傷于隂天之色雜于地言理隂亦見傷<lb/>
　於陽地之色雜于天然雜者其變耳盖論其常天𤣥<lb/>
　地黄固有定分隂終不能抗陽而戰亦何利哉聖人<lb/>
　扶抑之意深矣<lb/>
䷂<hi>震下坎上</hi>
屯元亨利貞勿用有攸往利建侯<lb/>
　震一陽動乎二隂之下其徳為動其象為雷坎一陽<lb/>
　陷于二隂之間其徳為陷為險屯難也物始生而未<lb/>
<pb n="30b"/>
　通之意其卦以震遇坎乾坤始交而遇險陷故名屯<lb/>
　草昧未辨非才不濟惟震動險中才能撥亂當得元<lb/>
　亨此濟屯之機也然時尚在險庸愚固束手以待斃<lb/>
　豪傑亦躁妄以隳功利于審時度勢而貞勿取僥倖<lb/>
　欲速以往此濟屯之道也且大難方殷首貴収拾人<lb/>
　心有徳望如初者利建為侯此濟屯之人也三者備<lb/>
　而屯可濟矣<lb/>
彖曰屯剛柔始交而難生<lb/>
<pb n="31a"/>
　始交謂震難生謂坎卦名屯者乾坤之後一索得震<lb/>
　為剛柔始交再索得坎為難生在天地為初闢在人<lb/>
　事為初造故名屯<lb/>
動乎險中大亨貞<lb/>
　屯何以大亨貞盖濟屯在才能動尤在能善其動卦<lb/>
　徳震動險中是才足興撥可以出險而所以動者又<lb/>
　必觀變審時未嘗苟且以赴功名之㑹故大亨而利<lb/>
　于貞<lb/>
<pb n="31b"/>
雷雨之動滿盈天造草昧宜建侯而不寧<lb/>
　震雷象坎雨象天造猶言天運草襍亂昧晦冥也屯<lb/>
　之所以利建侯者盖以隂陽交而雷雨作洪荒未闢<lb/>
　塞于兩間是世運晦㝠時也濟屯者宜立君以統治<lb/>
　于以定天下正名分可也然建侯之後人心未固治<lb/>
　理猶疎必内切思患之防外圖救亂之術乃不寧而<lb/>
　得寧也<lb/>
象曰雲雷屯君子以經綸<lb/>
<pb n="32a"/>
　雲雷交而未雨鬱塞未通屯象也其在天下則為屯<lb/>
　難之世大綱弛而不張萬目缺而不舉正君有為之<lb/>
　時也故治亂世猶治亂絲急則愈擾紛則愈煩必先<lb/>
　總其大綱經以引之于前而後晰其條目綸以理之<lb/>
　于後更張有漸屯難乃平<lb/>
初九磐桓利居貞利建侯<lb/>
　磐桓難進之貌初陽在下才能濟屯而無時動體應<lb/>
　隂志切濟屯而無助故遲回却顧象為磐桓然非乘<lb/>
<pb n="32b"/>
　利擇便盖靖難之時遵時養晦初之貞也毋欲速倖<lb/>
　圖乃為利焉而此時天下無主則亂順人心以慰衆<lb/>
　望宜自建以為侯也<lb/>
象曰雖磐桓志行正也以貴下賤大得民也<lb/>
　迹雖磐桓難進而其志居貞俟時正欲行其正于天<lb/>
　下也故至貴者徳人多挾之以自尊自利初則志在<lb/>
　斯民撫柔綏輯民無不歸焉<lb/>
六二屯如邅如乗馬班如匪宼婚媾女子貞不字十年<lb/>
<pb n="33a"/>
乃字<lb/>
　二柔順中正才具經綸上應于五義定君臣其心非<lb/>
　不欲進第乗初剛為豪強所阻不得進于五遇為屯<lb/>
　邅班如之象然初之與二非為仇而害之實欲藉其<lb/>
　才徳以建功親而比之也為匪宼婚媾之象但五則<lb/>
　杳無㑹期初則慇懃不改情之所暱節易奪焉二惟<lb/>
　守正不與初合如女子貞不字至于十年數窮理極<lb/>
　自妄求者去正應者合而遂同心之孚為乃字之象<lb/>
<pb n="33b"/>
象曰六二之難乗剛也十年乃字反常也<lb/>
　以二純臣而有此難所乗者豪強耳能堅守貞自反<lb/>
　君臣遇合之常可不貞哉<lb/>
六三即鹿无虞惟入于林中君子㡬不如舍往吝<lb/>
　三隂柔才弱居下勢卑不中正无徳无正應无援本<lb/>
　非濟屯之人乃不度徳量力妄行取困為逐鹿而无虞<lb/>
　人陷入林中之象此由不能見㡬故至于此君子養<lb/>
　定識超當逐鹿之先已知取困則宜安静而舍去若<lb/>
<pb n="34a"/>
　不知止而往必無濟而吝<lb/>
象曰即鹿无虞以從禽也君子舍之往吝窮也<lb/>
　三之即鹿无虞者以其心躁進惟富貴功名之是從<lb/>
　以身徇之如從禽之無厭也君子舍之者以無具冒<lb/>
　進其窮必也<lb/>
六四乗馬班如求婚媾往吉无不利<lb/>
　四已入坎大臣居屯隂柔才弱不能上進為乗馬班<lb/>
　如之象幸初為正應居下以應于己乃四婚媾為四<lb/>
<pb n="34b"/>
　計者虚心求之藉其才徳以往則剛柔相得而吉世<lb/>
　運可囬君無屯膏之患經綸盡試民有大得之休无<lb/>
　不利<lb/>
象曰求而往明也<lb/>
　四以大臣不諱求名而往則不蔽于自用而昧于任<lb/>
　人明之至也<lb/>
九五屯其膏小貞吉大貞凶<lb/>
　五以陽剛居尊雖有徳位陷于險中國運傾頽無時<lb/>
<pb n="35a"/>
　無勢矣雖有六二正應而隂柔才弱不足以濟初九<lb/>
　得民于下衆皆歸之无輔无民矣九五次體有膏潤<lb/>
　而不得施為屯膏之象時事至此以處小事而循分<lb/>
　偏安則守正猶可獲吉以處大事欲有為于天下則<lb/>
　雖正而不免于凶<lb/>
象曰屯其膏施未光也<lb/>
　所謂屯其膏者盖天命已去人心已離雖陽徳所施<lb/>
　本應光大澤壅不流未得遍被于天下也<lb/>
<pb n="35b"/>
上六乗馬班如泣血漣如<lb/>
　隂柔居上无才无助雖屯極将亨坐失機㑹人已兩<lb/>
　失徒為憂懼故為此象<lb/>
象曰泣血漣如何可長也<lb/>
　屯貴于濟徒為泣漣豈能長久<lb/>
䷃<hi>坎下艮上</hi>
蒙亨匪我求童蒙童蒙求我初筮告再三瀆瀆則不告<lb/>
利貞<lb/>
<pb n="36a"/>
　蒙昧也我謂二也童蒙幼穉而蒙昧謂五也其卦以<lb/>
　坎遇艮山下有險蒙之象也内險外止蒙之意也故<lb/>
　名蒙蒙雖知蔽行塞而純樸未琢一發即通有可亨<lb/>
　之理然蒙者之得亨由于明者之善教九二以剛居<lb/>
　中能發人之蒙者大凡教人自枉則道不尊強發則<lb/>
　言難入我必不求蒙蒙來求我斯道尊而善入又将<lb/>
　達而求達一問答而已多不達而求達百問答而亦<lb/>
　少故求則可告猶待其誠如初筮則告若不誠而至<lb/>
<pb n="36b"/>
　再三則不告非養尊也正所以發其憤悱懲其怠慢<lb/>
　也而其所以為告又必聖賢大學之正而弗襍以異<lb/>
　端曲學之私乃得養蒙之貞而作聖克家俱可期望<lb/>
　而利<lb/>
彖曰䝉山下有險險而止蒙<lb/>
　卦名蒙者卦象山固峻而難升險又深而莫測卦徳<lb/>
　心既危殆不安行又阻滯不達故名蒙<lb/>
蒙亨以亨行時中也匪我求童蒙童蒙求我志應也初<lb/>
<pb n="37a"/>
筮告以剛中也再三凟凟則不告凟蒙也蒙以養正聖<lb/>
功也<lb/>
　蒙何以亨盖二以先知先覺具可亨之道足以發人<lb/>
　之蒙而又當可而施因才而篤先後淺深各隨其候<lb/>
　得其時之中也匪我求童蒙童蒙求我以五志應二<lb/>
　專心受敎學先立志也初筮告以剛中告而有節也<lb/>
　再三凟凟則不告屢問屢答一啟其怠玩之心一窒<lb/>
　其領㑹之趣當下不思後復不悟彼且滋其擬議測<lb/>
<pb n="37b"/>
　度筮者固凟而告者亦凟矣至告之必利貞者聖人<lb/>
　一正也蒙心知能之良亦本正也從容涵養不誘以<lb/>
　私不染以習此正不失赤子之初作聖之功也<lb/>
象曰山下出泉蒙君子以果行育徳<lb/>
　山下出泉其源未逺其流未達未免壅滯有蒙之象<lb/>
　君子以徳體于身為行則用果决之力無畏難無中<lb/>
　阻行得于心為徳則用涵養之功勿助勿忘俟其自<lb/>
　㑹内外交養而身心之蒙開矣<lb/>
<pb n="38a"/>
初六發蒙利用刑人用說桎梏以往吝<lb/>
　初以陰居下蒙之甚也敎之者當發其蒙然發之之<lb/>
　道其始也不肅之以威蒙将玩而不信故利用刑人<lb/>
　其既也不濟之以寛蒙將阻而不進故用說桎梏痛<lb/>
　懲而暫舍之以觀其後乃為寛嚴相濟若一于往而<lb/>
　過督則蒙苦吾道之難從而敎亦有所不入矣吝<lb/>
象曰利用刑人以正法也<lb/>
　發蒙之初法不可不正利用刑人借督責以正吾之<lb/>
<pb n="38b"/>
　法使日就于規約也<lb/>
九二包蒙吉納婦吉子克家<lb/>
　九二以陽剛為内卦之主是掌邦敎者剛而不過為<lb/>
　能敷敎在寛合賢否而隨才造就為包蒙之象敎無<lb/>
　不被吉又以陽受陰而于包蒙中昏昧之甚者盡能<lb/>
　兼收于化誨之中為納婦之象則有敎无類曲成不<lb/>
　遺吉凡此皆君事也二居下而能任上事則臣之克<lb/>
　相无負于君猶子之克家无負于父之象<lb/>
<pb n="39a"/>
象曰子克家剛柔接也<lb/>
　子克家者豈獨二能敎哉二剛而五以柔應之其君<lb/>
　接之也不特禮貌之崇實有委任甚專受敎甚誠之<lb/>
　意故二得行時中之道<lb/>
六三勿用取女見金夫不有躬无攸利<lb/>
　六三陰柔昏昧之甚不中不正陷溺之久良心盡喪<lb/>
　行誼全无包之則不可發之无可發遇此當痛絶之<lb/>
　不屑敎也盖其徇欲喪心猶女子見利失身取而告<lb/>
<pb n="39b"/>
　之止傷吾敎何利之有<lb/>
象曰勿用取女行不順也<lb/>
　君子與人為善未嘗追既往而拒將來于三獨勿用<lb/>
　取女者以其素行未慎徇欲喪心自暴自棄敎無如<lb/>
　何也<lb/>
六四困蒙吝<lb/>
　四逺于陽无嚴憚之師又无正應無切磋之友為困<lb/>
　于蒙之象如是則愚不能明柔不能強可羞吝也能<lb/>
<pb n="40a"/>
　求剛明之徳而親近之則可免矣<lb/>
象曰困蒙之吝獨逺實也<lb/>
　陽有剛徳所謂實也蒙宜近之初近二有發蒙之善<lb/>
　五應二有童蒙之吉四獨逺于陽剛之賢故終于孤<lb/>
　陋寡聞而吝<lb/>
六五童蒙吉<lb/>
　五以柔中居尊下應九二是幼冲之主純一未汨虚<lb/>
　心以聽師保之訓為童蒙之象如是則君徳成治業<lb/>
<pb n="40b"/>
　盛吉<lb/>
象曰童蒙之吉順以巽也<lb/>
　蒙而不安于蒙所以終于蒙也五以柔順之徳又巽<lb/>
　以聽于二是以本體之純為聽受之虚自能善從善<lb/>
　入而吉<lb/>
上九擊蒙不利為宼利禦宼<lb/>
　上九以剛居上治蒙過嚴為擊蒙之象夫蒙于擊何<lb/>
　所利哉亦顧其用何如耳若用此而強以難知難行<lb/>
<pb n="41a"/>
　則阻其進機而為學者之害不利惟用此而保護其<lb/>
　良知良能禁絶學者之外誘乃利擊之不可概用如<lb/>
　此<lb/>
象曰利用禦宼上下順也<lb/>
　蒙而用擊似非敷敎在寛之道第以嚴禦蒙敎者得<lb/>
　養正之方不拂治人之道上固順也蒙因嚴而自禦<lb/>
　已宼學者得作聖之功不拂治已之事下亦順也<lb/>
䷄<hi>乾下坎上</hi>
<pb n="41b"/>
需有孚光亨貞吉利涉大川<lb/>
　需待也乾健坎險以剛遇險而不遽進以陷于險待<lb/>
　之義也故名需大抵陰多躁妄而無恒陽多沉毅而<lb/>
　有守卦徳九五坎體中實以剛遇險是為君者治道<lb/>
　已盡治效未臻所當需也然人君當此内而存心不<lb/>
　本于忠信之安外而制事不出于當然之正皆非能<lb/>
　需必心無欲速一皆真實而有孚則功利不障計較<lb/>
　不生王心昭融而洞達光亨由是發為純王之政又<lb/>
<pb n="42a"/>
　必慮善以動不為行險僥倖之事而貞乃不妄行犯<lb/>
　難允協時宜常固治定功成而吉即變而用涉大川<lb/>
　亦能從容底定轉危為安而利矣<lb/>
彖曰需須也險在前也剛健而不陷其義不困窮矣<lb/>
　卦名需者正須待無欲速也卦徳坎險在前時變當<lb/>
　需豪傑處此未免奮臂争先兹以剛健臨之是聖人<lb/>
　雖挟冠世經綸又切痌瘝之念知險能止決不遽進<lb/>
　以陷于險此盖沉毅有守非止以巧智為規避者故<lb/>
<pb n="42b"/>
　勢若易窮于義不困矣<lb/>
需有孚光亨貞吉位乎天位以正中也利涉大川往有<lb/>
功也<lb/>
　需以孚貞而吉者盖人君當天下之難必徳位兼隆<lb/>
　而能有待九五陽剛居尊而有中正之徳不徒有其<lb/>
　勢而無反無側置身皇極無苟且欲速之事而正不<lb/>
　徒有其權而不偏不倚處心精一無喜功好大之心<lb/>
　而中内外皆純故能如此以此涉川似乎奮勇者易<lb/>
<pb n="43a"/>
　為功恬退者難為力抑知濟天下事惟在沉潛本此<lb/>
　孚貞以往自能觀變成功故利也<lb/>
象曰雲上于天需君子以飲食宴樂<lb/>
　雲上于天待其自雨需象也君子以之出治政敎已<lb/>
　盡不容更有所為但有孚貞吉身安而無所營為心<lb/>
　恬而無所謀慮從容閒静如飲食宴樂可也<lb/>
初九需于郊利用恒无咎<lb/>
　初逺于坎身處畎畝未近于險而陽又能守理亂不<lb/>
<pb n="43b"/>
　聞需于郊者也此即處需之恒所宜利用者果能安<lb/>
　于義命有孚以待居貞以俟恬然若将終身則不降<lb/>
　不辱身名兩全世難自不及矣无咎<lb/>
象曰需于郊不犯難行也利用恒无咎未失常也<lb/>
　患難人所時有見幾逺遁自不與之相犯而行此即<lb/>
　需之常也或為才使或為勢激便多失常終守此常<lb/>
　所以无咎<lb/>
九二需于沙小有言終吉<lb/>
<pb n="44a"/>
　二漸近險欲進不安欲退不可故遲回觀望為需沙<lb/>
　之象如是身雖逺禍而羣小見譏不議其不能潔身<lb/>
　則議其不能濟險為小有言幸其剛而沉毅有守中<lb/>
　而善處得宜終免禍患吉<lb/>
象曰需于沙衍在中也雖小有言以吉終也<lb/>
　二之需沙固近于險然能以寛居中存諸心者安處<lb/>
　優㳺而無欲速之念見諸事者行所無事而無作為<lb/>
　之擾自能需而不進惟在中雖有小言卒能觀變逺<lb/>
<pb n="44b"/>
　害而以吉終也<lb/>
九三需于泥致宼至<lb/>
　水涯之泥善陷三需于此是身當患難之衝需泥之<lb/>
　象也使善處之宼猶可弭乃過剛則性躁不中則妄<lb/>
　動冒進取險而宼禍之來適自我致之耳<lb/>
象曰需于泥災在外也自我致寇敬慎不敗也<lb/>
　災在外已迫矣急需猶晚而况不能敬慎所以宼自<lb/>
　我致也若未宼而慎安從陷害<lb/>
<pb n="45a"/>
六四需于血出自穴<lb/>
　血者殺傷之地穴者險陷之所四交坎體入乎險矣<lb/>
　大臣身當國難為需于血幸柔得其正孚貞以處危<lb/>
　行言遜非止束手聽命為能委曲挽回出穴以濟國<lb/>
　難<lb/>
象曰需于血順以聽也<lb/>
　四雖需于血矣然柔順以聽機㑹之自然未至不競<lb/>
　既至不拂故終能出穴<lb/>
<pb n="45b"/>
九五需于酒食貞吉<lb/>
　九五陽剛中正治道已无不盡當此之時无為而需<lb/>
　庶政之理無事而需百工之熈為需于酒食之象此<lb/>
　治道之正也不欲速以累心不見小以動志天命自<lb/>
　凝人心自戴而吉<lb/>
象曰酒食貞吉以中正也<lb/>
　人主内一多欲即有求治太急之病中則心純正則<lb/>
　守定有能需之徳故能得需之效也<lb/>
<pb n="46a"/>
上六入于穴有不速之客三人來敬之終吉<lb/>
　以陰柔之才當危急之極有志濟險而未能為入穴<lb/>
　之象幸應九三與下二陽需極並進英雄豪傑憤亂<lb/>
　圖功不召自至為不速三人來之象然大臣不能推<lb/>
　心置腹彼将掉臂而去耳惟敬以待之精神意氣深<lb/>
　相契合乃因人成功出險而吉<lb/>
象曰不速之客來敬之終吉雖不當位未大失也<lb/>
　陰居險極才與時左雖不當位而敬以下賢資人出<lb/>
<pb n="46b"/>
　險未至大失也<lb/>
䷅<hi>坎下乾上</hi>
訟有孚窒惕中吉終凶利見大人不利涉大川<lb/>
　乾剛坎險上剛以制其下下險以伺其上兩相猜也<lb/>
　又為内險而外健兩相濟也又為已險而人健兩相<lb/>
　敵也皆訟之勢也故名訟訟非美事必理直見枉情<lb/>
　真受誣有孚見窒不得不訟然猶非得已必心存憂<lb/>
　懼自訟于内而惕辨明即止無敢逞縱而中乃窒可<lb/>
<pb n="47a"/>
　通而吉若恃其有理而終訟不休則孚反窒而凶求<lb/>
　見明斷大人以資剖決則窒始通而利如駕空求勝<lb/>
　險如涉川則因虚喪實甚不利焉訟之有孚者其利<lb/>
　害如此况非孚者而可訟乎<lb/>
彖曰訟上剛下險險而健訟<lb/>
　以上下言上剛制下下險伺上以一人言内懷險詐<lb/>
　外恃強健以兩人言已險能攻彼健能凌皆所必訟<lb/>
　故名訟<lb/>
<pb n="47b"/>
訟有孚窒惕中吉剛來而得中也終凶訟不可成也利<lb/>
見大人尚中正也不利涉大川入于淵也<lb/>
　訟有孚窒惕中吉者以九二剛來雖有能訟之才而<lb/>
　得中無好勝之念以理義自勝非以血氣勝人故吉<lb/>
　何以終凶以訟非美事徳喪業隳怨深禍結理不可<lb/>
　成也大人何以利見以五所尚中聽不偏正斷合理<lb/>
　抱寃者宜見之也涉川何以不利以冒險求勝自投<lb/>
　于淵也<lb/>
<pb n="48a"/>
象曰天與水違行訟君子以作事謀始<lb/>
　天上水下其行相違訟象也君子以人情相違有訟<lb/>
　不起于相違之時而起于作事之始于事機之先防<lb/>
　㣲杜漸訟端絶矣<lb/>
初六不永所事小有言終吉<lb/>
　人之終訟大抵有才有勢者為之初六隂柔則才弱<lb/>
　居下則勢卑中心畏懼不敢終事但辨明其見窒之<lb/>
　情為小有言則情伸理白終吉<lb/>
<pb n="48b"/>
象曰不永所事訟不可長也雖小有言其辨明也<lb/>
　不永所事固是屈于才勢揆之于理訟不可長也雖<lb/>
　小有言辯明即止所以終吉也<lb/>
九二不克訟歸而逋其邑人三百户无眚<lb/>
　九二陽剛為險之主性暴謀深本欲訟者也第居柔<lb/>
　得中能安于理應五又屈于勢故能屈服収斂邑人<lb/>
　三百户邑之小者言退處卑約以免災患如是則不<lb/>
　犯分賈禍何眚之有<lb/>
<pb n="49a"/>
象曰不克訟歸逋竄也自下訟上患至掇也<lb/>
　人不肯退讓多由終訟二不克訟宜其歸逋竄也所<lb/>
　以然者以下訟上義乖勢屈禍患之來自取之耳敢<lb/>
　克訟乎<lb/>
六三食舊徳貞厲終吉或從王事无成<lb/>
　六三陰柔非能訟者惟守其常分安其正理為食舊<lb/>
　徳貞焉如是不免見侮於人而厲終不賈禍而吉然<lb/>
　食舊居貞之人無適不可即或從上之事亦處後而<lb/>
<pb n="49b"/>
　无成功守分必不越分固是如此<lb/>
象曰食舊徳從上吉也<lb/>
　食舊徳者安常守分以從上而不自主其事所以得<lb/>
　貞而吉<lb/>
九四不克訟復即命渝安貞吉<lb/>
　即就也命理也渝變也九四剛則過暴不中則過當<lb/>
　本欲訟者幸其居柔則知訟非理也亦非正也故不<lb/>
　克訟而反其健訟之行以就于理且悔悟深切變其<lb/>
<pb n="50a"/>
　欲訟之心以安于正雖不能作事謀始亦自然改圖<lb/>
　于後不至損徳搆怨吉<lb/>
象曰復即命渝安貞不失也<lb/>
　欲訟即非正理失也四不克訟而復即命渝安貞則<lb/>
　過復無過未為失也<lb/>
九五訟元吉<lb/>
　陽剛中正以居尊位聽訟而得其平者也使有孚不<lb/>
　至見窒而天下無寃民大善而吉之道也<lb/>
<pb n="50b"/>
象曰訟元吉以中正也<lb/>
　訟之得元吉者由聽之能中正也中則聽于未斷之<lb/>
　先無偏主正則斷于已聽之後無過當所以元吉<lb/>
上九或錫之鞶帶終朝三褫之<lb/>
　剛居訟極是以健訟之才濟以必訟之志終訟者也<lb/>
　凶其固然假使倖而取勝有或錫鞶帶之象究竟是<lb/>
　非情偽當自有辨不渝時而敗有終朝三褫之象盖<lb/>
　終訟未有不凶者<lb/>
<pb n="51a"/>
象曰以訟受服亦不足敬也<lb/>
　終訟倖而取勝有如受服且不足敬况又有褫之之<lb/>
　辱乎<lb/>
䷆<hi>坎下坤上</hi>
師貞丈人吉无咎<lb/>
　下坎上坤伏至險于大順又惟九二一陽居下卦之<lb/>
　中為将之象上下五陰順而從之為衆之象九二以<lb/>
　剛居下而用事六五以柔居上而任之為人君命將<lb/>
<pb n="51b"/>
　出師之象故其卦之名曰師師危事也兵出無名事<lb/>
　必無成君不擇将以卒于敵必順天人行弔伐而貞<lb/>
　命将出師又必慎選臨事而懼好謀而成之丈人乃<lb/>
　得戰勝之吉無窮黷之咎<lb/>
彖曰師衆也貞正也能以衆正可以王矣<lb/>
　以用也卦名師者言伍兩卒旅衆之義也辭曰貞者<lb/>
　言以仁義弔伐正之義也盖興師必以衆而動衆必<lb/>
　以正卦惟九二一陽衆陰皆為所用是為将者能左<lb/>
<pb n="52a"/>
　右衆人歸于節制而正則為王者無敵命将者可以<lb/>
　王天下矣<lb/>
剛中而應行險而順以此毒天下而民從之吉又何咎<lb/>
矣<lb/>
　剛中謂九二應謂六五應之師旅之興不無害于天<lb/>
　下乃貞而得丈人則吉且无咎者何也卦體二剛而<lb/>
　中是為将者仁勇並行恩威兼濟而君又以事權委<lb/>
　之得君之應卦徳坎險坤順是兵凶戰危實行險也<lb/>
<pb n="52b"/>
　而用以弔伐大順民心以此行師雖不免勞民傷財<lb/>
　而毒天下乃時雨之師毒之正以安之也民焉有不<lb/>
　恱從宜其吉且无咎<lb/>
象曰地中有水師君子以容民畜衆<lb/>
　水藏于地猶兵藏于民師之象也君子以為外民置<lb/>
　兵者擾臨敵募兵者晚若當无事之時兵民兩分則<lb/>
　以民養兵天下不受兵之益先受兵之困矣故惟平<lb/>
　居善其政敎田里樹畜以養其生則足民即所以足<lb/>
<pb n="53a"/>
　兵兵皆有勇孝弟忠信以養其性則訓民即所以訓<lb/>
　兵兵皆知方容保于先如此他日折衝禦侮有備矣<lb/>
初六師出以律否臧凶<lb/>
　在卦之初為師之始出師之道當謹其始賞罰嚴明<lb/>
　行伍整肅以律乃臧否則無制之兵未有不敗凶<lb/>
象曰師出以律失律凶也<lb/>
　師一出而國家存亡人民安危皆係于此苟不以律<lb/>
　喪師辱國何凶如之<lb/>
<pb n="53b"/>
九二在師中吉无咎王三錫命<lb/>
　九二為衆陰所歸大将也而有剛中之徳則勇與謀<lb/>
　合威以恩施正所謂丈人者以此而在師中自能不<lb/>
　暴不柔戡亂奏凱有萬全之吉無敗績之咎然信任<lb/>
　不專功何由立六五恩禮優渥有加無已錫命再三<lb/>
　自權不中制威鎮三軍也<lb/>
象曰在師中吉承天寵也王三錫命懷萬邦也<lb/>
　将在師中未有委任不專而能屈服衆心者二之得<lb/>
<pb n="54a"/>
　吉承天寵也然王三錫命豈私一将盖萬邦安危惟<lb/>
　係一人王者天下為懷于元戎有特寵焉<lb/>
六三師或輿尸凶<lb/>
　輿尸謂師徒撓敗輿尸而歸也以陰居陽才弱志剛<lb/>
　不能守己量力而犯非其分故至輿尸而凶<lb/>
象曰師或輿尸大无功也<lb/>
　不勝已為无功况輿尸乎殘民命損國威所喪大矣<lb/>
六四師左次无咎<lb/>
<pb n="54b"/>
　陰柔不中雖無克敵之才居陰得正則有量敵之智<lb/>
　見時勢未利堅壁圖全有左次之象兵法尚右以右<lb/>
　為前左為後次非怯也慮勝而左于理无咎<lb/>
象曰左次无咎未失常也<lb/>
　知難而退用師之常左次以退為進于理无咎<lb/>
六五田有禽利執言无咎長子帥師弟子輿尸貞凶<lb/>
　六五柔順而中不為兵端者也敵加于已不得已聲<lb/>
　罪致討如田有禽利執言攻非所以為暴取非所以<lb/>
<pb n="55a"/>
　為貪何有窮兵之咎然出師固貴得正而用将又貴<lb/>
　得人剛中如二老成長子也其使之帥師宜也若使<lb/>
　三四少年弟子分參其權則輕舉敗事雖有執言之<lb/>
　貞亦不免于敗亡之凶<lb/>
象曰長子帥師以中行也弟子輿尸使不當也<lb/>
　帥師必用長子盖恩威並著恒以剛中之徳行師若<lb/>
　弟子必至輿尸其罪不止在弟子也由使之不當也<lb/>
　命将豈可忽乎<lb/>
<pb n="55b"/>
上六大君有命開國承家小人勿用<lb/>
　師之終則武功成順之極則天下定戮力功臣安可<lb/>
　不報大君于是有賞功之命然賞不可無等爵必稱<lb/>
　功功大開之以國功小承之以家無僭差無私吝乃<lb/>
　見王者公天下之大然惟君子可以當此若小人有<lb/>
　功固宜一體行賞苟用以預干國政必開多事之端<lb/>
　使有爵土必有叛逆之釁但優以金帛可也此非不<lb/>
　賞其功存其身安其爵也<lb/>
<pb n="56a"/>
象曰大君有命以正功也小人勿用必亂邦也<lb/>
　有功不賞與賞不當功皆足以生僥倖怨望之心命<lb/>
　爵而有國家之别正其功之大小也若小人挾功以<lb/>
　逞必至亂邦故勿用也<lb/>
䷇<hi>坤下坎上</hi>
比吉原筮元永貞无咎不寧方來後夫凶<lb/>
　九五以陽剛居上之中而得其正上下五陰順而從<lb/>
　之以一人而撫萬邦以四海而仰一人之象故名比<lb/>
<pb n="56b"/>
　比則天下歸心定于一統吉然人之比我比我徳也<lb/>
　必再筮以自審果有元善之徳足以長人且無間斷<lb/>
　而永無姑息而貞斯無忝于元后而无咎夫徳足比<lb/>
　人人自仰化彼未比而有不寧者方來不已間有後<lb/>
　夫而不來者自取誅伐而凶于王者無害惟原筮吾<lb/>
　徳而已<lb/>
彖曰比吉也<lb/>
比輔也下順從也<lb/>
<pb n="57a"/>
　比何以吉也盖以比者親輔一人之義也卦體五陽<lb/>
　居尊五陰從之是在下臣民傾心向化無不順從也<lb/>
原筮元永貞无咎以剛中也不寧方來上下應也後夫<lb/>
凶其道窮也<lb/>
　剛中謂五上下謂五陰原筮元永貞无咎者以九五<lb/>
　剛中心具天徳之剛而粹然一中存此不忍則為元<lb/>
　運此不息則為永守此不襍則為貞純王之徳根于<lb/>
　純王之心也不寧方來者上下應五是合臣民歸其<lb/>
<pb n="57b"/>
　徳也後夫凶者自外王化理當困窮也<lb/>
象曰地上有水比先王以建萬國親諸侯<lb/>
　水比于地不容有間比象也先王以為得天下易保<lb/>
　天下難以一人親天下難以天下親天下易于是衆<lb/>
　建萬國而設廵狩朝聘之典以親諸侯令其承宣徳<lb/>
　意各親其民則下情不阻于上達君恩不壅于下流<lb/>
　有以比天下而無間矣<lb/>
初六有孚比之无咎有孚盈缶終來有他吉<lb/>
<pb n="58a"/>
　人臣事君勿欺為主初以進身之始遂能徹表徹裡<lb/>
　精白一心而有孚焉即无欺君之咎然孚未易言也<lb/>
　必使悃忱之念真實充滿即至世味日濃汨沒日甚<lb/>
　終無一毫虚設一毫虧缺若盈缶然以至于終則忠<lb/>
　貞自盡初固無望其他而精誠感格君寵之來若出<lb/>
　意外終來有他吉<lb/>
象曰比之初六有他吉也<lb/>
　格君貴孚孚在比初其吉宜矣豈待終而見哉于初<lb/>
<pb n="58b"/>
　已卜之矣<lb/>
六二比之自内貞吉<lb/>
　人臣事君㣲有依附名節矜持意氣即非純臣二以<lb/>
　柔中之徳應五其比君也皆本内所素養非舍所學<lb/>
　以徇人者此正達不離道人臣之貞也故功成名立<lb/>
　而吉<lb/>
象曰比之自内不自失也<lb/>
　徇人者失已比之自内既非曲學以徇世又非枉道<lb/>
<pb n="59a"/>
　以逢君道義名節我自兩全何失之有<lb/>
六三比之匪人<lb/>
　陰柔不中正是無徳無守承乗應皆陰是僚友共事<lb/>
　皆姦邪不善為比之匪人之象<lb/>
象曰比之匪人不亦傷乎<lb/>
　匪人何處無之吾比與不比耳試思匪人何人也而<lb/>
　三乃比之清流禁錮奸黨誅求皆始于此况身心徳<lb/>
　業之皆喪乎哀哉<lb/>
<pb n="59b"/>
六四外比之貞吉<lb/>
　以柔正之徳不内應初而外比五盖知五剛中而有<lb/>
　純王之心顯比皆純王之政致其身以比明主而無<lb/>
　内顧之憂所謂忘私忘家者也則得事君之正克襄<lb/>
　顯比之治貞吉<lb/>
象曰外比于賢以從上也<lb/>
　五以無私而比天下盖賢君也四外比之豈徒賢其<lb/>
　賢哉君上臣下義無所逃明于從上所以比之親有<lb/>
<pb n="60a"/>
　徳者正以明有尊也<lb/>
九五顯比王用三驅失前禽邑人不誡吉<lb/>
　凡用智用術要結為事者闇汶之道也比五剛居中<lb/>
　尊五陰來比是以元永貞之徳比天下其道光明比<lb/>
　何顯也上無私感失得勿恤如天子不合圍開一面<lb/>
　之網來者不拒去者不追用三驅失前禽然下無私<lb/>
　應從違不知不相警備以求必得如邑人不誡然此<lb/>
　之治化上下與天地同流吉<lb/>
<pb n="60b"/>
象曰顯比之吉位正中也舍逆取順失前禽也邑人不<lb/>
誡上使中也<lb/>
　顯比之吉者以五正中無黨無偏惟精惟一故有此<lb/>
　化也失前禽者本此心以建治徳怨不任順逆兩忘<lb/>
　猶田者舍去之逆而取來之順無容心也邑人不誡<lb/>
　者天下熈和化于中矣固云民情如是由上使之然<lb/>
　也<lb/>
上六比之无首凶<lb/>
<pb n="61a"/>
　首出庶物必有元永貞之徳而後可上六陰柔居上<lb/>
　徒有其位無徳以比天下是失民之元首矣故為无<lb/>
　首之象衆叛親離凶<lb/>
象曰比之无首无所終也<lb/>
　无徳居上終不能為人比獨夫而已何所終乎<lb/>
䷈<hi>乾下巽上</hi>
小畜亨宻雲不雨自我西郊<lb/>
　巽陰畜乾陽一陰畜五陽又陰畜陽而不能固故為<lb/>
<pb n="61b"/>
　小畜夫陽為陰畜似難得亨然内健外巽有可為之<lb/>
　才三五剛中有得為之勢君子猶可伸其志于小人<lb/>
　方盛之時亨然其所以亨者雖君子有可行之道亦<lb/>
　小人之畜未極其黨未盛其謀未肆如密雲起自西<lb/>
　郊而尚不雨之象<lb/>
彖曰小畜柔得位而上下應之曰小畜<lb/>
　柔得位指六居四上下謂五陽以六居四是一小人<lb/>
　畜據髙位而衆君子為其所制以小畜大故為小畜<lb/>
<pb n="62a"/>
健而巽剛中而志行乃亨<lb/>
　畜何以亨下乾上巽是内能剛毅決斷張主于中有<lb/>
　秉道嫉邪之念而健外能紆徐慎密處事順理無恃<lb/>
　壯用罔之為而巽二五剛徳之君子又居中用事權<lb/>
　未盡移才勢俱猶可為不至激小人之變而志所由<lb/>
　得行乃亨<lb/>
密雲不雨尚往也自我西郊施未行也<lb/>
　密雲不雨者以畜未極而吾道之正氣猶得尚進是<lb/>
<pb n="62b"/>
　以小人雖得用事如雲起西郊未展其施不能行毒<lb/>
　害于君子也<lb/>
象曰風行天上小畜君子以懿文徳<lb/>
　風行止于天上未能解散及物又能畜而不能久小<lb/>
　畜之象也君子于此未能風動天下亦當章美一身<lb/>
　故于威儀則致其飾而使動止有度辭氣則致其善<lb/>
　而使言語有章使發于外之徳粹然章美而已<lb/>
初九復自道何其咎吉<lb/>
<pb n="63a"/>
　初乾君子雖與四陰正應而居下相逺不為所畜其<lb/>
　進而復于位也為能自守以正不由比昵不借引援<lb/>
　而一以自已道義為復者也何有枉已之咎且有行<lb/>
　道之吉<lb/>
象曰復自道其義吉也<lb/>
　凡人自處非道小人即得乗間而畜復曰自道則正<lb/>
　己可以正人其為吉也可以義斷矣<lb/>
九二牽復吉<lb/>
<pb n="63b"/>
　二漸近陰易昵小人乃其徳剛中既非阿附攀援又<lb/>
　非意氣用事故能與初牽連以復同道彚征吾道可<lb/>
　行吉<lb/>
象曰牽復在中亦不自失也<lb/>
　復而曰牽似乎借交以進乃中以行正不流不倚盖<lb/>
　以道義為復者故初復自道能不自失二亦如之<lb/>
九三輿說輹夫妻反目<lb/>
　九三剛而不中無自守之節迫近于陰多比昵之私<lb/>
<pb n="64a"/>
　是援結小人以進卒為所制舉動不得自由為輿說<lb/>
　輻之象然其志剛不甘受制又激而與之爭為夫妻<lb/>
　反目之象總之復不自道以至於此爭何益哉<lb/>
象曰夫妻反目不能正室也<lb/>
　自處不以正而受制於小人猶夫不能正室而妻得<lb/>
　以制之也<lb/>
六四有孚血去惕出无咎<lb/>
　以一隂畜衆陽本有傷害憂懼以其柔順得正虚中<lb/>
<pb n="64b"/>
　巽體是有孚信之徳結于五上者積誠所感自來正<lb/>
　人之助而謀兼衆智動屈羣力則身可無傷心可無<lb/>
　懼為有孚血去惕出之象大臣如是相責塞矣无咎<lb/>
象曰有孚惕出上合志也<lb/>
　四惟有孚固結於上能使上之二陽來合吾志乃能<lb/>
　同心協力而惕出不然豈一陰所能制哉甚矣孚之<lb/>
　要也<lb/>
九五有孚攣如富以其鄰<lb/>
<pb n="65a"/>
　巽體三爻同力畜乾鄰之象也九五居中處尊心之<lb/>
　孚誠既足以感衆志力之富厚又足以屈羣力為有<lb/>
　孚攣固富以其鄰之象以言能左右之也<lb/>
象曰有孚攣如不獨富也<lb/>
　自古賢豪皆願奔走馳驅以為世用然必人主推心<lb/>
　置腹五惟以心相結故能羣力相協豈獨以力強人<lb/>
　哉<lb/>
上九既雨既處尚徳載婦貞厲月幾望君子征凶<lb/>
<pb n="65b"/>
　上雖陽爻而居巽體亦陰類也陰陽不病於相爭而<lb/>
　病于相和陰畜之極陽不與亢而與之和小人之施<lb/>
　行向之不雨者今既雨矣君子之道阻向之不處者<lb/>
　今既處矣所以然者由君子尊尚陰徳至於積滿而<lb/>
　然也然豈小人之福哉在小人不可不戒論理以小<lb/>
　人之邪加君子之正失其常分如婦制夫雖貞亦厲<lb/>
　况不正乎然在君子不可不慎論勢則陰盛陽衰如<lb/>
　月之㡬于望而征必受害而凶君子可不靜俟乎<lb/>
<pb n="66a"/>
象曰既雨既處徳積載也君子征凶有所疑也<lb/>
　既雨既處由君子不能防之于早釀成其徳積而至<lb/>
　於載當此而征小人必疑相傾相軋故凶<lb/>
䷉<hi>兌下乾上</hi>
履虎尾不咥人亨<lb/>
　以兌遇乾是以柔弱之臣遇剛毅之君所履至危故<lb/>
　為履虎尾之象幸以悅遇剛小心恭順足以潛消嘿<lb/>
　格不但斥辱不加亦且素履可展為不咥人亨之象<lb/>
<pb n="66b"/>
彖曰履柔履剛也<lb/>
　以柔臣遇剛君我勢易陵彼勢易逞履非所履也英<lb/>
　明果決動有危機故為履<lb/>
說而應乎乾是以履虎尾不咥人亨<lb/>
　履危何以不傷兌説應乾人臣不拂不激柔非委靡<lb/>
　說非徇媚自能霽威而行素願是以履危而亨<lb/>
剛中正履帝位而不疚光明也<lb/>
　所謂應乎乾者以五居尊不徒神謀雄斷而剛且精<lb/>
<pb n="67a"/>
　一執中無為表正徳稱其位無疚于心由是發于事<lb/>
　業治道炳然光明矣得若君為之主而悅以應之故<lb/>
　亨<lb/>
象曰上天下澤履君子以辨上下定民志<lb/>
　天在上澤居下不易之定分也君子以為天下不治<lb/>
　由于民志之不定民志不定由于上下之未辨于是<lb/>
　因其定分制為典禮以辨之貴賤尊卑各有定分車<lb/>
　旂衣服各有定器凡若此者正以定民之志使不敢<lb/>
<pb n="67b"/>
　有越分也志定而天下之治成矣<lb/>
初九素履往无咎<lb/>
　初九陽剛素有抱負在下居仕之始志節方銳故其<lb/>
　所行无非素履以是而往上不負君下不負民中不<lb/>
　負吾所學何變塞之咎<lb/>
象曰素履之往獨行願也<lb/>
　君子未仕莫不有行道之願但修之于家而壞于天<lb/>
　子之庭則得行其願者鮮今素履而往幽獨之中君<lb/>
<pb n="68a"/>
　民為念確然不拔非功名富貴所能移也<lb/>
九二履道坦坦幽人貞吉<lb/>
　道在天下坦然平易所當履者也九二剛中有自守<lb/>
　之操在下未為斯世之用無應是無汲引之人居易<lb/>
　以俟無入不得為履道坦坦之象人世風波即在富<lb/>
　貴二能如是此真幽閒淡漠之人世艷不攖得潔身<lb/>
　之貞頑廉懦立有可儀之吉<lb/>
象曰幽人貞吉中不自亂也<lb/>
<pb n="68b"/>
　富貴利達誰能亂我吾心自為亂耳九二剛中則有<lb/>
　定見定守充然自足於中脫然無慕于外故為幽人<lb/>
　貞吉非與山林之士在外矯強者比也<lb/>
六三眇能視跛能履履虎尾咥人凶武人為于大君<lb/>
　六三柔而志剛是才徳不足果于自用本無見事之<lb/>
　明乃自智焉如眇自謂能視本無任事之勇乃自雄<lb/>
　焉如跛自謂能履剛暴如此無一可者以此事君非<lb/>
　說而應乾者也勢必犯順觸禍如履虎尾咥人凶以<lb/>
<pb n="69a"/>
　此治人非剛中正而履帝位者也徒為播惡于衆如<lb/>
　武人為君得志肆暴豈能長久<lb/>
象曰眇能視不足以有明也跛能履不足以與行也咥<lb/>
人之凶位不當也武人為于大君志剛也<lb/>
　人惟自以為能即多不足眇而自謂能視實不足以<lb/>
　有明跛而自謂能履實不足以有行咥人凶者以無<lb/>
　和悅之徳履乾必傷也武人為于大君者以其志剛<lb/>
　無中正之徳必播惡于衆也<lb/>
<pb n="69b"/>
九四履虎尾愬愬終吉<lb/>
　四處大臣之位近英明之君而以不中不正履之則<lb/>
　權侔人主才名震君正危機所伏如履虎尾焉幸其<lb/>
　以剛居柔因危知懼愬愬敬畏以事其上則疑忌潛<lb/>
　消始危終吉<lb/>
象曰愬愬終吉志行也<lb/>
　得君行道人臣之素志也四能愬愬自不疑而信任<lb/>
　專生平之志無不行矣然則大臣欲行其志豈可炫<lb/>
<pb n="70a"/>
　才使氣哉<lb/>
九五夬履貞厲<lb/>
　五剛中正是才能有為履帝位勢又可為下以兌悦<lb/>
　應之又將順其所欲為凡事必行無所疑碍為夬履<lb/>
　之象乾剛獨斷雖為君之正道而任情取敗亦危道<lb/>
　也故貞厲<lb/>
象曰夬履貞厲位正當也<lb/>
　五以雄才大畧之君而至夬履貞厲者以所居者正<lb/>
<pb n="70b"/>
　則恃其才當則恃其勢所以果于自用無持重之心<lb/>
　以至此也位以居言<lb/>
上九視履考祥其旋元吉<lb/>
　人君自修人事之外並無天道上九居履之終當凡<lb/>
　事既成之後不求履之應于天但求履之旋于已故<lb/>
　當視其所履以考其祥蓋祥生于所履祥者福之兆<lb/>
　履之善也必不敢自寛虚心反照果所行者盡善盡<lb/>
　美終如其始無少虧欠無一瑕玷斯當天心協人望<lb/>
<pb n="71a"/>
　元吉<lb/>
象曰元吉在上大有慶也<lb/>
　人情鮮終元吉最為難得兹在上而能得此不特一<lb/>
　人之慶天下宗社之慶也豈不大哉<lb/>
䷊<hi>乾下坤上</hi>
泰小往大來吉亨<lb/>
　乾下坤上于時為天地交泰貞元㑹合故為泰氣運<lb/>
　開泰之日正世道清明之時陽方日進隂方日退是<lb/>
<pb n="71b"/>
　小人退聽君子滿朝志無不遂而吉道無不行而亨<lb/>
　治道與世道並隆文運與國運俱泰正其時也<lb/>
彖曰泰小往大來吉亨則是天地交而萬物通也上下<lb/>
交而其志同也内陽而外陰内健而外順内君子而外<lb/>
小人君子道長小人道消也<lb/>
　天不能無陰地不能無柔人不能無小人今泰乾坤<lb/>
　相交則是觀之造化天下濟地上行以氣交而萬物<lb/>
　化生無不通也觀之人事君下交臣上應以心交而<lb/>
<pb n="72a"/>
　道濟之志無不同也其所以通與同者皆係于君心<lb/>
　理欲邪正之辨盖乾為陽為健為君子坤為陰為順<lb/>
　為小人内乾外坤是君心所存皆陽明之善而陰暗<lb/>
　不足以累之也君心所發皆剛健之徳而柔順不足<lb/>
　以襍之也是以信而順者皆君子疎而逺者皆小人<lb/>
　惟内君子則福國庇民之道漸長惟外小人則蠧國<lb/>
　害民之道漸消君志如此所以共成其泰<lb/>
象曰天地交泰后以財成天地之道輔相天地之宜以<lb/>
<pb n="72b"/>
左右民<lb/>
　天地交而成泰然無聖人參贊不能為功于天下故<lb/>
　元后于是有開泰之道焉以化之自然曰道聖人裁<lb/>
　而成之如察四時經九野定五倫則氣化無或過矣<lb/>
　道之當然曰宜聖人輔而相之如用天時因地利秩<lb/>
　人倫則形氣無限于不及矣若此者正以左右斯民<lb/>
　令其遂生復性得以道其所道宜其所宜而開萬世<lb/>
　之泰也<lb/>
<pb n="73a"/>
初九拔茅茹以其彚征吉<lb/>
　三陽在下相連而進是一人倡之羣賢從之為拔茅<lb/>
　茹之象如是以征同志之賢自成輔泰之業吉<lb/>
象曰拔茅征吉志在外也<lb/>
　初豈植黨者哉君子志在天下不在一身初與二陽<lb/>
　同志故其進亦同也<lb/>
九二包荒用馮河不遐遺朋亡得尚于中行<lb/>
　九二以剛居柔在下之中上有六五之應主乎泰而<lb/>
<pb n="73b"/>
　得中道者也太平之世情安法弛然驟振則撼遽釐<lb/>
　則擾必待人恕處事寛而包容荒穢然罪必誅弊必<lb/>
　革用馮河之勇焉且舉及側陋圖及隠㣲精密之思<lb/>
　無一事遺于外而不遺于遐逺又不昵近習不玩目<lb/>
　前公忠之念無一人比于内而朋比是亡全此四者<lb/>
　而剛柔合宜各得其中寛嚴相濟共成一中不養亂<lb/>
　不激變則配合乎中行之道矣<lb/>
象曰包荒得尚于中行以光大也<lb/>
<pb n="74a"/>
　荒而曰包似乎優容太過其得尚于中行者何盖中<lb/>
　心蔽者有中而不能察中心隘者有中而不能容九<lb/>
　二之心無不洞徹昭察乎人情世態之㣲而不蔽于<lb/>
　一偏無不容納善藏乎神明變通之用而不紊于所<lb/>
　施故無所偏執而中行之粹皆心之純也<lb/>
九三无平不陂无往不復艱貞无咎勿恤其孚于食有<lb/>
福<lb/>
　恤憂也孚所期之信也九三將過乎中泰將極而否<lb/>
<pb n="74b"/>
　欲來之時也以天言之世道無常平而不險陂以人<lb/>
　言之小人無常往而不復來此天運循環信有必然<lb/>
　而可恤者夫治亂相仍者天也保其治而不亂者人<lb/>
　也必艱其思慮内存兢業貞其施為外復詳審不以<lb/>
　勢盛而侈不以時平而玩人事已无可咎自是天運<lb/>
　黙回平者常平往者常往即有一定之孚不必憂恤<lb/>
　而太平之福于焉可食矣<lb/>
象曰无往不復天地際也<lb/>
<pb n="75a"/>
　三當盛時而曰无往不復非過計也否泰之運天地<lb/>
　為之此際挽回少遲則無及矣可不艱貞乎<lb/>
六四翩翩不富以其鄰不戒以孚<lb/>
　已過乎中泰已極矣故三陰翩然而下復其力之協<lb/>
　也不待富厚而類從其心之孚也不待戒令而自信<lb/>
　小人合交以害正道君子所當戒也<lb/>
象曰翩翩不富皆失實也不戒以孚中心願也<lb/>
　陰本居下小人據高位失其分之實也不戒而即孚<lb/>
<pb n="75b"/>
　者由其素願也君子可不圖之哉<lb/>
六五帝乙歸妹以祉元吉<lb/>
　以陰居尊為泰之主柔中虚已下應九二是大君忘<lb/>
　勢下賢而不有其尊與帝女下嫁而不有其貴一也<lb/>
　如是則賢才得而理道昌非一身一家之福矣元吉<lb/>
象曰以祉元吉中以行願也<lb/>
　任賢保泰人主之素願也然有願而不能行者以邪<lb/>
　䜛貨色之為累耳五有中徳則清心寡欲自能如願<lb/>
<pb n="76a"/>
　元吉<lb/>
上六城復于隍勿用師自邑告命貞吝<lb/>
　積治成泰猶積隍成城上六泰極而否城復于隍之<lb/>
　象時勢至此難以力爭故師勿用但當反已自治修<lb/>
　其政令以維持之如告命自邑可耳然不能圖于未<lb/>
　亂而欲收于既壞雖所行之事皆是收人心凝天命<lb/>
　之貞亦不免于羞吝<lb/>
象曰城復于隍其命亂也<lb/>
<pb n="76b"/>
　城復于隍豈曰天命由政令之不修以至紊亂命亂<lb/>
　故復否告命所以治之也豈可付之于不可為乎<lb/>
䷋<hi>坤下乾上</hi>
否之匪人不利君子貞大往小來<lb/>
　匪人謂非人道也二氣閉塞而成否否則三綱淪九<lb/>
　法斁非復人道之常君子正道決不能行惟時君子<lb/>
　斂迹小人得志為大往小來之象<lb/>
彖曰否之匪人不利君子貞大往小来則是天地不交<lb/>
<pb n="77a"/>
而萬物不通也上下不交而天下无邦也内陰而外陽<lb/>
内柔而外剛内小人而外君子小人道長君子道消也<lb/>
　否與泰反在天地二氣鬱而萬物屯在君臣驕諂盛<lb/>
　而國事非在造化肅殺殷而生機少在人心柔邪熾<lb/>
　而天徳絀小人用事君子播棄此貞之所以不利也<lb/>
象曰天地不交否君子以儉徳辟難不可榮以禄<lb/>
　坤下乾上天地不交否象也君子當此小人道長之<lb/>
　時必不能容然小人以爵禄相榮君子就之則失身<lb/>
<pb n="77b"/>
　逃之則賈禍惟收斂其徳以避小人之難使人不得<lb/>
　以禄位榮之乃善于處否之道也<lb/>
初六拔茅茹以其彚貞吉亨<lb/>
　三陰在下相連而進為拔茅以彚之象然勢不可遏<lb/>
　而心猶可回果能變邪為貞不植黨以害君子則上<lb/>
　福國下庇身不特吉而且亨<lb/>
象曰拔茅貞吉志在君也<lb/>
　小人傷害祇為身謀既能變為君子自以愛君為念<lb/>
<pb n="78a"/>
　而不計其私矣<lb/>
六二包承小人吉大人否亨<lb/>
　陰柔而中正小人而能包容承順乎君子之象此小<lb/>
　人之吉也然在大人則當安守其否而後道亨盖不<lb/>
　可以彼包承于我而自失其守也<lb/>
象曰大人否亨不亂羣也<lb/>
　君子豈能不與小人為羣但不以包承之故為其所<lb/>
　亂則其道猶可亨耳<lb/>
<pb n="78b"/>
六三包羞<lb/>
　以陰居陽而不中正小人志于傷善而未能也故為<lb/>
　包羞之象若終包而未發亦可免于凶咎<lb/>
象曰包羞位不當也<lb/>
　六三包羞才不足以濟其奸也不然豈終于包乎<lb/>
九四有命无咎疇離祉<lb/>
　君子處世不患無可為之時惟患無可為之道九四<lb/>
　當過乎中之時是否極將濟在天已有開泰之命而<lb/>
<pb n="79a"/>
　有不極其剛之徳是反亂為治在人又有致泰之功<lb/>
　從容幹旋人事之无可咎者正其凝命以轉泰也寧<lb/>
　獨一身受福哉疇類三陽皆得上進而麗福祉矣<lb/>
象曰有命无咎志行也<lb/>
　當否之時孰無休否之志但天時未至人事未修終<lb/>
　于未能耳今有命无咎則人能合天不同矯逞以圖<lb/>
　有濟志安有不行哉<lb/>
九五休否大人吉其亡其亡繫于苞桑<lb/>
<pb n="79b"/>
　否不可有亦不易傾五剛中正徳位兼隆為能撥亂<lb/>
　反正以休天下之否此大人之凝天命合人心也吉<lb/>
　然患生于忽不可以休而自肆必雖休勿休時懷危<lb/>
　亡之懼所以致治者无不至防亂者無不周而後不<lb/>
　拔之業如繫苞桑之固矣<lb/>
象曰大人之吉位正當也<lb/>
　秉徳乗權方能休否正有濟世之徳當有濟世之權<lb/>
　大人乃能成功而吉<lb/>
<pb n="80a"/>
上九傾否先否後喜<lb/>
　以陽剛當否極是當得泰之㑹而有濟否之才能傾<lb/>
　時之否者也方其未傾不能無憂及其既傾太平之<lb/>
　喜可知<lb/>
象曰否終則傾何可長也<lb/>
　上九居否之終其勢必傾况有傾否之才豈有長否<lb/>
　之理<lb/>
䷌<hi>離下乾上</hi>
<pb n="80b"/>
同人于野亨利涉大川利君子貞<lb/>
　同人與人同也于野謂曠逺而無私也為卦以離遇<lb/>
　乾火與天其性同二應五其徳同又卦惟一陰而五<lb/>
　陽同與之其情又同故為同人君子之與人也必大<lb/>
　公無我家天下人中國同人于野焉乃同心協力者<lb/>
　衆無往不通而亨即險可濟而大川亦利涉焉然概<lb/>
　曰同人不論可否不擇是非與世浮沉雖盡天下而<lb/>
　與之終是私情之合而已必合于君子之貞以理而<lb/>
<pb n="81a"/>
　不以情以公而不以私始非比周為黨而得同人之<lb/>
　道乃為利也<lb/>
彖曰同人柔得位得中而應乎乾曰同人<lb/>
　柔謂六二乾謂九五得位謂六居二得中謂卦之中<lb/>
　卦名同人者以二柔中之徳應五剛中之君所謂一<lb/>
　徳交孚君臣同于朝也故曰同人<lb/>
同人于野亨利渉大川乾行也文明以健中正而應君<lb/>
子正也唯君子為能通天下之志<lb/>
<pb n="81b"/>
　同人于野而亨且利者盖大道之公非健不能以乾<lb/>
　而行則剛徳勝而私情絀隨所往而皆利也利君子<lb/>
　貞者卦徳文明而以健行之是和同比周之介晰之<lb/>
　精而公私從違之間決之力六二中正而五應之是<lb/>
　我以道同于人而非私昵人亦以道與我而非私比<lb/>
　内外人已皆君子之正道也正則天下之志通于此<lb/>
　矣盖人同此心心同此理吾得其所謂正即得其所<lb/>
　謂通通天下之志乃為大同<lb/>
<pb n="82a"/>
象曰天與火同人君子以類族辨物<lb/>
　天在上而火炎其上其性同也故曰同人君子以欲<lb/>
　致同必先審異天下一定之名分曰族如士農工商<lb/>
　皆族也族不類則相越而害其同名以命之使親疎<lb/>
　貴賤各得其分天下不同之名器曰物如車旂服飾<lb/>
　皆物也而族中之物原自有辨物不辨則相競而害<lb/>
　其同器以别之使等威度數各昭其則則天下絶無<lb/>
　僭亂參差之弊合乎君子之正矣<lb/>
<pb n="82b"/>
初九同人于門无咎<lb/>
　初剛在下于己無私心上無係應于人無私與周而<lb/>
　不比同人于門之象自无偏黨之咎<lb/>
象曰出門同人又誰咎也<lb/>
　同人而人得以咎之者必其心有私也今初出門同<lb/>
　人則四海皆兄弟矣親不得議其黨疎豈得議其薄<lb/>
　乎<lb/>
六二同人于宗吝<lb/>
<pb n="83a"/>
　宗黨也六二雖中且正亦能同人然有應于上不能<lb/>
　大同而係于私同人于宗之象夫所感者私則所應<lb/>
　者狹吝<lb/>
象曰同人于宗吝道也<lb/>
　君子同人當以天下為一家今但于宗私而且狹吝<lb/>
　之道也<lb/>
九三伏戎于莽升其高陵三歲不興<lb/>
　同人貴同然非強其類以為同也三剛而不中是強<lb/>
<pb n="83b"/>
　暴而妄同上無正應又寡援而急同欲同于二而非<lb/>
　其正懼九五之見攻于是内懷不測之心外起窺伺<lb/>
　之計象猶伏戎于莽以敵五攘二也究之理勢俱屈<lb/>
　終不能興<lb/>
象曰伏戎于莽敵剛也三歲不興安行也<lb/>
　恃其勢力將以敵剛屈于理勢終不能行妄同之無<lb/>
　益如此<lb/>
九四乗其墉弗克攻吉<lb/>
<pb n="84a"/>
　四剛不中正而妄求又無應與而急求亦欲同于六<lb/>
　二而為三所隔恣憑陵之志結非分之援為乗墉以<lb/>
　攻之象然以剛居柔能惕然自反于理為弗克攻之<lb/>
　象如是是能改過而不召禍吉<lb/>
象曰乗其墉義弗克也其吉則困而反則也<lb/>
　四既乗墉非力不足也二五相應義之常也四欲與<lb/>
　同非義矣故弗克也其所以吉者義即同人之則奮<lb/>
　然儆省能以義斷困而反于法則之中也<lb/>
<pb n="84b"/>
九五同人先號咷而後笑大師克相遇<lb/>
　五剛中正二以柔中正相應于下同心者也而為三<lb/>
　四所隔不得其同故先不免于號咷然義理之正邪<lb/>
　不得而間之終必得合故後必至于笑然六二柔弱<lb/>
　君子易退三四剛強小人易進為君者必剛毅獨斷<lb/>
　不惑䜛邪如用大師以克之然後得相遇也<lb/>
象曰同人之先以中直也大師相遇言相克也<lb/>
　中正以應理本直也直在同之先矣小人豈得間之<lb/>
<pb n="85a"/>
　必大師相遇者盖邪正不兩立君心惟斷乃與正合<lb/>
　勸其克也<lb/>
上九同人于郊无悔<lb/>
　居外無應物莫與同是孤介獨行无心于天下蕭然<lb/>
　與寂寞之士為侣為同人于郊之象如是避世雖非<lb/>
　大同亦無比昵无悔<lb/>
象曰同人于郊志未得也<lb/>
　同人之志必通天下而後得今曰于郊則離羣索居<lb/>
<pb n="85b"/>
　與視民物為已責者大相反矣安見為得志乎<lb/>
䷍<hi>乾下離上</hi>
大有元亨<lb/>
　大有所有之大也離居乾上無所不照有人君照臨<lb/>
　萬國之象又六五一陰居尊得中而五陽應之有天<lb/>
　下仰戴一人之象故為大有然大有者勢而治有者<lb/>
　徳乾健離明徳本諸身居尊應天徳徴諸民是以禮<lb/>
　樂政刑極其精詳而推之四海無所不達大善而亨<lb/>
<pb n="86a"/>
　也<lb/>
彖曰大有柔得尊位大中而上下應之曰大有<lb/>
　卦名大有者五以柔居尊有天子之位居上之中有<lb/>
　大中之徳上下五陽應之又有其輔徳位兼隆臣民<lb/>
　效順天下大一統矣故不徒曰有而曰大有<lb/>
其徳剛健而文明應乎天而時行是以元亨<lb/>
　大有固以其勢之盛矣而所以成其有之大者實以<lb/>
　其徳大凡人主出治柔而不健則知善而不能舉知<lb/>
<pb n="86b"/>
　惡而不能去健而不明則前有䜛而不見後有賊而<lb/>
　不知其徳乾健離明是内則雄謀神斷外則睿知聰<lb/>
　明徳之本諸身者純矣以此運治法天之健憲天之<lb/>
　明而以時出之時乎斷時乎以不斷斷時乎明時乎<lb/>
　以不明明自剛不失之于刻明不失之于察而盡制<lb/>
　作之善以極治化之隆而得元亨<lb/>
象曰火在天上大有君子以遏惡揚善順天休命<lb/>
　火在天上所照者廣為大有之象所有既大無以治<lb/>
<pb n="87a"/>
　之則釁孽萌于其間矣故應天君子以惡足以累吾<lb/>
　之有于未著則遏而絶之以善足以輔吾之有于隠<lb/>
　㣲則揚而顯之若此者以有善無惡乃天命之本然<lb/>
　遏所本無非私怒揚所本有非私喜不過順天休美<lb/>
　之命以為保有計也<lb/>
初九无交害匪咎艱則无咎<lb/>
　豐侈之時驕奢易生人每多害初以陽居下而在事<lb/>
　初是私感未起尚大未萌未涉盈侈之害匪有縱敗<lb/>
<pb n="87b"/>
　之咎然恃其无咎而易心處之究必至于多害惟艱<lb/>
　以持之撙節抑損守其无交害之心乃終无咎<lb/>
象曰大有初九无交害也<lb/>
　大有之始陽剛居之初心未變无交故无害也安能<lb/>
　必其終乎甚矣艱之為要也<lb/>
九二大車以載有攸往无咎<lb/>
　大臣輔有最難勝任二以剛中應五抱負既𢎞委任<lb/>
　又重是以文武常變之才而濟投大遺艱之責如大<lb/>
<pb n="88a"/>
　車以載然以是而往才全徳備肩𢎞任鉅无弗勝之<lb/>
　咎矣<lb/>
象曰大車以載積中不敗也<lb/>
　小小才能不堪國事才徳充積于中自不覆敗<lb/>
九三公用亨于天子小人弗克<lb/>
　三以剛正之徳遇五虚中之君是人臣自靖凡嘉謨<lb/>
　嘉猷或先事而為治有之規或後事而為保有之道<lb/>
　無不獻于我后猶公侯朝于天子而方物畢貢之象<lb/>
<pb n="88b"/>
　此惟君子能之若小人當大有之時但獻讒徇諛而<lb/>
　已豈能如是<lb/>
象曰公用亨于天子小人害也<lb/>
　論思獻納君子能之若小人容悅為事蠱君心禍家<lb/>
　國害不可言矣<lb/>
九四匪其彭无咎<lb/>
　剛近柔主權位太盛所謂彭也若不深自退抑是以<lb/>
　盛處盛矣九四幸而居柔故能小心敬畏威福予奪<lb/>
<pb n="89a"/>
　一聽天子操縱無敢僭踰不以寵利居成功而匪有<lb/>
　彭焉如是則上不疑其僭下不忌其專何咎之有<lb/>
象曰匪其彭无咎明辨晳也<lb/>
　四之不極其盛由其明尊卑之分知臣不可以凌君<lb/>
　燭盛衰之機知滿必至于招損辨之至晰故能如是<lb/>
六五厥孚交如威如吉<lb/>
　大有之世柔順而中以處尊位虚已以聽九二之賢<lb/>
　而上下歸之是其推誠任賢孚信之極足以固結臣<lb/>
<pb n="89b"/>
　民之心而使之交相契洽為厥孚交如之象然君道<lb/>
　貴剛太柔則廢遏惡揚善斷然以威濟之而不牽于<lb/>
　情欲乃懷徳畏威有可永保吉<lb/>
象曰厥孚交如信以發志也<lb/>
威如之吉易而无備也<lb/>
　孚至于交君臣一其志矣何以能若是哉盖惟一人<lb/>
　之信孚乎九二其精誠所感有以發上下之志也又<lb/>
　必威如而吉者盖以太柔則人將易之而无畏備之<lb/>
<pb n="90a"/>
　心也<lb/>
上九自天祐之吉无不利<lb/>
　盛滿在上天之所忌然以剛居上而能下從六五是<lb/>
　能滿而不溢履信思順而尚賢也賢者天之命也上<lb/>
　能尚之則祐在身福祉聯臻而吉祐在天下則清和<lb/>
　咸理而利<lb/>
象曰大有上吉自天祐也<lb/>
　處有至上宜難得吉而兹獲祐豈倖致哉由其尚賢<lb/>
<pb n="90b"/>
　以格天而天祐之也此不測之寵綏若有定之昭格<lb/>
　人主安可忘所自哉<lb/>
䷎<hi>艮下坤上</hi>
謙亨君子有終<lb/>
　卦徳内止外順是心不肆而行不驕謙之意也卦象<lb/>
　山髙地卑是山至髙而地至卑謙之象也故為謙謙<lb/>
　為美徳人所同好以之待人守已行无不通亨然不<lb/>
　獨亨于一時而已謙徳君子為能常謙而不失徳愈<lb/>
<pb n="91a"/>
　尊而名愈顯始雖不居其有終則不沒其有故能成<lb/>
　就而有終<lb/>
彖曰謙亨天道下濟而光明地道卑而上行<lb/>
　謙而曰亨盖謙雖為人道而天地亦然天非下濟化<lb/>
　育之功不能光明地惟順承效法之能乃能上行謙<lb/>
　則必亨天地且然而况于人乎<lb/>
天道虧盈而益謙地道變盈而流謙鬼神害盈而福謙<lb/>
人道惡盈而好謙謙尊而光卑而不可踰君子之終也<lb/>
<pb n="91b"/>
　又曰君子有終者博觀之天地鬼神以推之人天道<lb/>
　如日月升沉寒暑往來是虧盈而益謙也地道如山<lb/>
　川增損陵谷遷移是傾盈而流謙也鬼神如降殃降<lb/>
　祥作福作災是害盈而福謙也又何疑于人道予奪<lb/>
　進退是非褒貶無非惡盈而好謙也故人誠能謙自<lb/>
　為人好不為人惡以之居尊則徳因謙益顯雖忘其<lb/>
　尊而光自不可掩以之居卑則徳因謙益隆雖守其<lb/>
　卑而人自莫能踰此君子所以有終也<lb/>
<pb n="92a"/>
象曰地中有山謙君子以裒多益寡稱物平施<lb/>
　以卑藴高謙之象也君子以為人己之間本有當然<lb/>
　之則人情盈滿處多謙抑處少則應物之間低昂不<lb/>
　平矣于是裒損其自滿之心以律己增益其謙遜之<lb/>
　念以待人則人己兩忘渾然無我若皆稱量乎物自<lb/>
　然之宜而施之適當其可无不得其平也<lb/>
初六謙謙君子用涉大川吉<lb/>
　隂柔有能謙之資處下有謙虚之度雖非足恭以待<lb/>
<pb n="92b"/>
　人而退讓之道已極其至謙而又謙之君子也用此<lb/>
　道以涉險人莫不樂吾之謙而出險之功可成吉况<lb/>
　于常乎<lb/>
象曰謙謙君子卑以自牧也<lb/>
　人之驕心客氣每易發而難收非重自抑損不能降<lb/>
　之使馴謙之君子由平日慮以下人之心自養故不<lb/>
　期謙而自謙也<lb/>
六二鳴謙貞吉<lb/>
<pb n="93a"/>
　柔順有謙之心中正得謙之道其為謙也充内著外<lb/>
　有不期鳴而嘖嘖在人口者此非矯情干譽貞也而<lb/>
　邦家俱達行無不亨吉<lb/>
象曰鳴謙貞吉中心得也<lb/>
　鳴謙似乎外飾二豈聲音笑貎為哉實由謙徳積中<lb/>
　心之所得而非自鳴也<lb/>
九三勞謙君子有終吉<lb/>
　三以一陽居下之上位高任重者也以剛正之徳為<lb/>
<pb n="93b"/>
　上下所歸是功在民社自視欿然所謂勞謙君子也<lb/>
　是則功莫與爭而徳望不衰朝野推重功名永保有<lb/>
　終吉<lb/>
象曰勞謙君子萬民服也<lb/>
　功高而量又宏不惟天子讓忠百官讓徳萬民且服<lb/>
　其勞而能謙矣可見人道之好謙也<lb/>
六四无不利撝謙<lb/>
　柔而得正上而能下不疑不忌行无不利然位居功<lb/>
<pb n="94a"/>
　臣之上更當推賢讓能實存不敢自安之意發揮于<lb/>
　容貎詞氣之間也<lb/>
象曰无不利撝謙不違則也<lb/>
　撝謙似乎太過孰知功不及三而位過之揆之當然<lb/>
　之則固當如是非為足恭以求容而免忌也<lb/>
六五不富以其鄰利用侵伐无不利<lb/>
　以柔居尊是不驕不亢君之能謙者也故不待勢驅<lb/>
　而臣民悅服為不富以其鄰之象盖從之者衆矣猶<lb/>
<pb n="94b"/>
　有未服者則利以征之然能謙如五豈待征伐為利<lb/>
　哉以此臨民而百姓安以之主祭而百神享无所施<lb/>
　而不利也<lb/>
象曰利用侵伐征不服也<lb/>
　五為謙主何以利用侵伐哉為負固不服不得已而<lb/>
　征之非尚威武也<lb/>
上六鳴謙利用行師征邑國<lb/>
　謙極有聞人所樂與即用行師亦利惜其居柔非戡<lb/>
<pb n="95a"/>
　亂之才無位非奉天之討故止可征已之邑國此固<lb/>
　才位所限而于謙徳無損焉<lb/>
象曰鳴謙志未得也可用行師征邑國也<lb/>
　上之鳴謙宜大行其志于天下然才力不足不能大<lb/>
　有所為而服逺之志未得也是以雖用行師亦但征<lb/>
　其所屬之邑耳安能威服天下哉<lb/>
䷏<hi>坤下震上</hi>
豫利建侯行師<lb/>
<pb n="95b"/>
　卦體人心協應卦徳以順而動故為豫凡事以得人<lb/>
　心為本豫則樂以天下得天下心非僅驩虞小補矣<lb/>
　故大事可為即如封建諸侯所以統衆也而萬姓歸<lb/>
　心誅討行師所以動衆也而三軍用命其利如此况<lb/>
　其他哉甚矣人和為貴也<lb/>
彖曰豫剛應而志行順以動豫<lb/>
　卦名豫者四以一陽上下應之朝野傾心惬其得中<lb/>
　之志也然任剛而動未免乖宜以坤遇震為以順而<lb/>
<pb n="96a"/>
　動動于一身喜怒哀樂本于履中蹈和動于天下禮<lb/>
　樂政刑出之大公至正自念慮以及事為皆合天理<lb/>
　以協人心故天下和平而豫<lb/>
豫順以動故天地如之而况建侯行師乎<lb/>
　利建侯行師者盖以主豫者既順以動則一理所感<lb/>
　上下協應天地亦如我之順動而不違矣而况建侯<lb/>
　不過為天地立君行師不過為天地討罪有不協人<lb/>
　心之應乎<lb/>
<pb n="96b"/>
天地以順動故日月不過而四時不忒聖人以順動則<lb/>
刑罰清而民服豫之時義大矣哉<lb/>
　以順動極言之豈惟建侯行師為然哉即天地聖人<lb/>
　亦不能外通復之間順理而布日月各循其度四時<lb/>
　各順其序張弛之際順理而行則不煩刑罰而萬民<lb/>
　自服可見順動者豫之時義也而成化成治俱由于<lb/>
　此不大矣哉<lb/>
象曰雷出地奮豫先王以作樂崇徳殷薦之上帝以配<lb/>
<pb n="97a"/>
祖考<lb/>
　雷出于地而後聲奮和極其至豫象也先王法之以<lb/>
　作樂聲容具備用以闡揚其功徳之盛且大用之以<lb/>
　洽天人之休冬至祀天于圜丘而配以祖尊之也季<lb/>
　秋祀帝于明堂而配以考親之也樂至洽神人和上<lb/>
　下豫莫大焉<lb/>
初六鳴豫凶<lb/>
　初陰應四是小人憑藉權門得時主事不勝其豫而<lb/>
<pb n="97b"/>
　夸耀以自鳴者也招權鬻爵是自求禍凶<lb/>
象曰初六鳴豫志窮凶也<lb/>
　豫初即鳴其志已滿安得不凶<lb/>
六二介于石不終日貞吉<lb/>
　豫雖主樂易以溺人六二中而得正是上下皆溺于<lb/>
　豫獨能以中正自守其于理欲之辨已精而守之介<lb/>
　然如石焉其徳安靜而堅確則其思慮明審不俟終<lb/>
　日而見凡事之幾㣲也如是則得操持之正而無迷<lb/>
<pb n="98a"/>
　惑之失貞吉<lb/>
象曰不終日貞吉以中正也<lb/>
　逸能迷徳利每致昏二惟有中正之徳故能私欲盡<lb/>
　而義理明智慮極而幾先炳自不終日而吉也<lb/>
六三盱豫悔遲有悔<lb/>
　陰不中正而近于四是無介然之守而依附取寵以<lb/>
　為豫者也能無悔乎翻然速改可也若溺于豫而遲<lb/>
　則終有悔矣<lb/>
<pb n="98b"/>
象曰盱豫有悔位不當也<lb/>
　近四何傷无徳所以有悔豫非溺人人自溺耳<lb/>
九四由豫大有得勿疑朋盍簪<lb/>
　四為卦主一陽而上下應之是大臣一身君之安逸<lb/>
　民之樂利皆能致之由豫者也夫以一人而致宗社<lb/>
　生靈之福不亦大有得乎然所藉以保天下之豫者<lb/>
　實惟天下之才而才非嫉忌者能致必先去其疑之<lb/>
　一念勿外信而内疑勿始信而終疑斯英賢朋集如<lb/>
<pb n="99a"/>
　盍簪矣<lb/>
象曰由豫大有得志大行也<lb/>
　大臣以悅安天下為志由豫大有得則大遂其志矣<lb/>
六五貞疾恒不死<lb/>
　當豫之時以柔居尊沉溺于豫縱欲之君也又乗九<lb/>
　四之剛衆不附而處勢危故為貞疾之象幸其得中<lb/>
　流風善政猶有存者天命人心尚存一綫故為恒不<lb/>
　死之象<lb/>
<pb n="99b"/>
象曰六五貞疾乗剛也恒不死中未亡也<lb/>
　疾而曰貞以所乗者剛權歸于下勢孤于上也以是<lb/>
　而猶恒不死者全在政敎未盡亡也<lb/>
上六㝠豫成有渝无咎<lb/>
　陰居豫極縱情不反為㝠于豫幸震體能動覺性猶<lb/>
　存一旦翻然改悟則㝠者覺矣故又為㝠豫之事雖<lb/>
　成而能有渝之象如是則過復無過无昏迷之咎所<lb/>
　以廣遷善之門也<lb/>
<pb n="100a"/>
象曰㝠豫在上何可長也<lb/>
　欲不可縱㝠豫而曰在上豫已極矣可長久哉當速<lb/>
　渝焉可也<lb/>
䷐<hi>震下兑上</hi>
隨元亨利貞无咎<lb/>
　隨從也震動兑悅是人主徳足致人之隨而人自隨<lb/>
　之故為隨朝野一心治化洋溢其亨大矣然隨由悅<lb/>
　致悅則易私挾數用術以相要結皆非純王之道必<lb/>
<pb n="100b"/>
　利于大公无我之貞乃无違道干譽之咎<lb/>
彖曰隨剛來而下柔動而說隨<lb/>
　卦名隨者卦變剛來下柔是君有徽柔之徳而剛徳<lb/>
　之佐來而下之臣隨于朝卦徳此動彼悅是君有振<lb/>
　作之才而天下之民悅而附之民隨于野故為隨<lb/>
大亨貞无咎而天下隨時<lb/>
　隨固可元亨矣而必貞乃无咎者何也天下人心可<lb/>
　以徳孚不可以私合惟以正致人之隨而非勢要惠<lb/>
<pb n="101a"/>
　結臣民乃無弗從<lb/>
隨時之義大矣哉<lb/>
　天下大矣隨一出于正而天下無不隨可見貞者隨<lb/>
　之時義真聯屬天下之要樞非驩虞小補之陋術豈<lb/>
　不大哉<lb/>
象曰澤中有雷隨君子以嚮晦入宴息<lb/>
　雷藏澤中隨時休息隨之象也君子以為造化非入<lb/>
　無以養其出人心非靜無以養其動于嚮晦時入而<lb/>
<pb n="101b"/>
　宴息焉盖人不夜息則氣耗虚擾靜不致功則本體<lb/>
　不定皆無以為進修之本故必寧神于靜養氣于恬<lb/>
　淡其心于何思何慮凝其心于勿助勿忘保其時止<lb/>
　之體以為時行之用體隨其至矣<lb/>
初九官有渝貞吉出門交有功<lb/>
　以陽居下為震之主隨之官也既有所隨則廓然之<lb/>
　胸變而有所偏主非心之初矣為官有渝然亦顧所<lb/>
　隨何如耳隨而不正謂之黨隨而不廣謂之狹必所<lb/>
<pb n="102a"/>
　隨以貞因不失親始無比匪之傷而受親賢之益吉<lb/>
　然又必出門以交公而不私廣而不隘不生客氣不<lb/>
　昵先入不棄㣲瑕不忽蒭蕘惟賢是從乃貞之量始<lb/>
　滿而收麗澤之功<lb/>
象曰官有渝從正吉也出門交有功不失也<lb/>
　官既渝矣何以得吉隨道貴正惟從正則不私故吉<lb/>
　也出門交有功者隨道貴廣惟不私則于隨之正道<lb/>
　不失矣<lb/>
<pb n="102b"/>
六二係小子失丈夫<lb/>
　初陽雖近才徳未成小子之象五陽雖逺實為正應<lb/>
　丈夫之象二之所當隨者自在五而不在初乃陰柔<lb/>
　無守而係戀庸流遺失俊傑隨道乖矣可不審乎<lb/>
象曰係小子弗兼與也<lb/>
　二本無失丈夫之心但邪正不容並立既係小子則<lb/>
　失必在丈夫安能兼與乎甚矣擇交貴早也<lb/>
六三係丈夫失小子隨有求得利居貞<lb/>
<pb n="103a"/>
　四剛在上象猶丈夫初邪在下象猶小子三近係四<lb/>
　而失初是依名輔而舍鄙夫為得所隨矣夫四得時<lb/>
　用事三能隨之則凡所以建功名立事業者何求不<lb/>
　得然係非正應恐其求為要求得為苟得故必重道<lb/>
　義矜名節居守其貞焉乃為利耳不然依阿以求則<lb/>
　得不償失何利乎<lb/>
象曰係丈夫志舍下也<lb/>
　人之取舍決于志三既係于四則所舍必在于初其<lb/>
<pb n="103b"/>
　失之者乃其本心非徒勢弗兼與也<lb/>
九四隨有獲貞凶有孚在道以明何咎<lb/>
　四與五同徳是徳與位稱以此隨君言聽計從何求<lb/>
　不獲然權位太盛嫌乎凌逼所為雖貞其勢必危然<lb/>
　以貞得凶大臣當此不必規避惟貴處之得宜人臣<lb/>
　可自獻者心也所存務皆忠君愛國之孚心之自靖<lb/>
　者事也所為務皆履正奉公之道如是則誠積于中<lb/>
　動合于道不踰不僭明哲保身自上不疑下不忌何<lb/>
<pb n="104a"/>
　咎之有<lb/>
象曰隨有獲其義凶也有孚在道明功也<lb/>
　隨有獲者權勢太盛事雖未危以義揆之宜有凶也<lb/>
　有孚在道由其中心明哲乃能以誠結主以道律身<lb/>
　而有保身之功也<lb/>
九五孚于嘉吉<lb/>
　六二柔順中正嘉美之臣也五以中正應之知之明<lb/>
　任之篤一徳一心直以肝膽相為結契孚于嘉者也<lb/>
<pb n="104b"/>
　則君徳修治道振上下交而天下隨之矣吉<lb/>
象曰孚于嘉吉位正中也<lb/>
　為政在人取人以身五有正中之徳故能孚于六二<lb/>
　不然不過勉強形迹之間安能心與之孚哉<lb/>
上六拘係之乃從維之王用亨于西山<lb/>
　上居隨極王者以一念真誠固結天下而不可解有<lb/>
　拘係從維之象以此孚誠即王者用亨其神且歆况<lb/>
　臣民乎<lb/>
<pb n="105a"/>
象曰拘係之上窮也<lb/>
　拘係之者以真誠固結之極也<lb/>
䷑<hi>巽下艮上</hi>
蠱元亨利涉大川先甲三日後甲三日<lb/>
　艮剛居上巽柔居下上下不交下卑巽而上苟止故<lb/>
　為蠱蠱壞之極亂當復治當得元亨然天有是運正<lb/>
　人事所宜盡也治蠱者于此必興衰救弊銳力深圖<lb/>
　如涉大川以求必濟乃為利焉然治之之道如何與<lb/>
<pb n="105b"/>
　其治于既壞之後莫如圖于將壞之時甲日之始事<lb/>
　之端也于前事過中而將壞則可自新以為後事之<lb/>
　端宜用先甲三日之辛起敝維風以更新之而不使<lb/>
　至于大壞于後事方始而尚新更當致其丁寧之意<lb/>
　以監前事之失宜用後甲三日之丁永終知敝以圖<lb/>
　全之而不使至于速壞如是則始能振刷絶不苟且<lb/>
　因循而前弊可革終能詳審絶不紛更激烈而後利<lb/>
　可興蠱何不亨<lb/>
<pb n="106a"/>
彖曰蠱剛上而柔下巽而止蠱<lb/>
　世何以蠱剛上柔下君亢臣卑兩情相隔下巽上止<lb/>
　臣諛君惰庶事日荒安得不蠱<lb/>
蠱元亨而天下治也利渉大川往有事也先甲三日後<lb/>
甲三日終則有始天行也<lb/>
　蠱而元亨亂而復治乃天下治平之㑹也利涉大川<lb/>
　者治蠱如救焚拯溺不可因循以坐視不可苟且以<lb/>
　隳功君臣于此正當往而有所事也先甲三日後甲<lb/>
<pb n="106b"/>
　三日以亂之終為治之始天運必然正當盡人以應<lb/>
　天也<lb/>
象曰山下有風蠱君子以振民育徳<lb/>
　山下有風披拂摧落蠱之象也君子以天下之蠱由<lb/>
　于民習之卑巽斯民之蠱由于已徳之苟止故于民<lb/>
　徳之壊于舊染之汚者必鼓舞作興以振起其維新<lb/>
　之機于已徳之壞于物欲之蔽者必優㳺涵養以培<lb/>
　育其本明之體則治已以治人而蠱可治矣<lb/>
<pb n="107a"/>
初六幹父之蠱有子考无咎厲終吉<lb/>
　蠱者前人已壞之緒故諸爻皆有父母之象當蠱之<lb/>
　初未至極弊乗此未深其事易濟子幹父蠱者也故<lb/>
　為有子而考得盖愆而无咎然幹蠱非易易也少不<lb/>
　詳慎動成愆尤必以危厲之心處之善救善防乃終<lb/>
　得吉<lb/>
象曰幹父之蠱意承考也<lb/>
　幹蠱則改父之道事若不順孰知前愆克盖考之願<lb/>
<pb n="107b"/>
　也子能幹之事雖不承意則承也善繼莫大于此安<lb/>
　可以傷厥考為詞哉<lb/>
九二幹母之蠱不可貞<lb/>
　五以柔主致蠱二以剛中起衰救弊子幹母蠱者也<lb/>
　豈非臣之貞乎第以剛承柔恐直行已意未免堅持<lb/>
　拂戾故又當周旋委曲不可自以為貞而固執之也<lb/>
象曰幹母之蠱得中道也<lb/>
　蠱非剛不能幹非中不能善其幹九二剛得中道既<lb/>
<pb n="108a"/>
　不因循復不矯激蠱何不治<lb/>
九三幹父之蠱小有悔无大咎<lb/>
　三以大臣承先朝積弊而更張之有漸幹蠱之象但<lb/>
　過剛不中未免振刷太銳為小有悔幸巽體得正雖<lb/>
　主張或過于事理人情不至于拂戾故无大咎可有<lb/>
　所退托而不幹哉<lb/>
象曰幹父之蠱終无咎也<lb/>
　人臣果能幹蠱雖小有悔而巽足矯偏終无大咎何<lb/>
<pb n="108b"/>
　必避始之悔乎<lb/>
六四裕父之蠱往見吝<lb/>
　治蠱不可不急四以陰柔才弱不能有為是大臣憚<lb/>
　于變更溺于優㳺而反以釀弊裕父之蠱者也如是<lb/>
　以往則蠱将日深立見羞吝<lb/>
象曰裕父之蠱往未得也<lb/>
　強以任事乃能治蠱若怠以委事能有得乎因循以<lb/>
　往正不得借口更張之有漸也<lb/>
<pb n="109a"/>
六五幹父之蠱用譽<lb/>
　五當前人積弊之後而以柔中應二是以繼世賢君<lb/>
　資名世賢臣主臣一徳相與勵精剔弊以幹父蠱誠<lb/>
　中興令主也善繼善述之譽洋溢天下矣<lb/>
象曰幹父用譽承以徳也<lb/>
　五豈能獨自致譽由其虚中任賢而二承以剛中之<lb/>
　徳故能相濟成功人主于賢安可無精神契合之也<lb/>
上九不事王侯髙尚其事<lb/>
<pb n="109b"/>
　陽剛居蠱之終在事之外不當治蠱之任者也為不<lb/>
　事王侯之象惟尊徳樂道居仁由義以髙尚其事<lb/>
象曰不事王侯志可則也<lb/>
　上之不事豈特孤髙沉㝠而已哉此種志趣其所以<lb/>
　維持風化激厲人心者甚大固可以為天下後世之<lb/>
　則也其有禆于蠱之世者豈淺小哉<lb/>
䷒<hi>兌下坤上</hi>
臨元亨利貞至于八月有凶<lb/>
<pb n="110a"/>
　二陽浸長是君子用事未嘗有意凌逼小人而小人<lb/>
　自不敢近故為臨剛長有可為之勢而悦順剛中又<lb/>
　有善為之道小人可盡去君子可大行元亨然必所<lb/>
　臨者一本道義之正使彼无隙可乗利于貞焉乃利<lb/>
　况天運循環消長不定由臨至遯不過八月小人将<lb/>
　復得志而君子有凶矣思患預防可不貞乎<lb/>
彖曰臨剛浸而長<lb/>
　卦名臨者二陽在下勢雖未盛却有漸長不驟又有<lb/>
<pb n="110b"/>
　方來未艾之意小人于此自難自全故為臨<lb/>
說而順剛中而應<lb/>
　臨何以元亨盖有其勢者每多傷于所恃卦徳兌悅<lb/>
　坤順是内焉心氣和平不以矯激自負外焉舉動合<lb/>
　宜不以意氣自逞卦體九二剛中而五應之是在已<lb/>
　天徳自強不過于亢而在人有君為應不慮其孤以<lb/>
　此而臨自無不亨<lb/>
大亨以正天之道也<lb/>
<pb n="111a"/>
　内外人己臨之皆善大亨宜矣又戒以貞豈過計哉<lb/>
　盖理以維勢天之正道也天道惟正故能主持造化<lb/>
　君子惟正故能主持世道君子臨小人可不正乎<lb/>
至于八月有凶消不久也<lb/>
　至于八月有凶者以陽今日雖長其消也亦不久君<lb/>
　子可不預為之備哉<lb/>
象曰澤上有地臨君子以敎思无窮容保民无疆<lb/>
　地臨于澤臨之象也君子體之得臨民之道焉臨民<lb/>
<pb n="111b"/>
　不可無敎然道齊易及仁義難漸不能淪洽肌膚其<lb/>
　敎即為未盡必敎育之思亹亹不倦乃心極其周與<lb/>
　澤俱深矣抑臨民不可無養然風俗不同苦樂各異<lb/>
　不能容納保䕶其養亦為未盡必容保之事蕩蕩無<lb/>
　垠乃量極其廣與地同厚矣此至聖有臨之道也<lb/>
初九咸臨貞吉<lb/>
　初陽方長以正去邪未嘗有意凌逼小人而自然退<lb/>
　伏有咸臨之象然使自處有一不正小人得以中傷<lb/>
<pb n="112a"/>
　今剛而得正則所持皆義理之道而非發于意氣之<lb/>
　私無偏黨無反側此臨之貞也動出萬全在我無可<lb/>
　乗之隙制彼有術在道有可行之㑹矣吉<lb/>
象曰咸臨貞吉志行正也<lb/>
　邪正不容並立小人之邪不去君子之正不行志欲<lb/>
　行正道于天下所以必欲去小人也<lb/>
九二咸臨吉无不利<lb/>
　二剛得中是秉道嫉邪而不傷于過激者也且上進<lb/>
<pb n="112b"/>
　之勢與初不同小人撓阻不得以是而臨誰敢中傷<lb/>
　吉吾道大行无不利<lb/>
象曰咸臨吉无不利未順命也<lb/>
　小人朋邪害正不順君子之命故必咸臨而後吉利<lb/>
六三甘臨无攸利既憂之无咎<lb/>
　小人位居二陽之上自度難容欲媚悅以自結于君<lb/>
　子為以甘悅臨人之象其如君子不受非道之悅何<lb/>
　利之有若知甘臨難以求容而憂之改行存善則无<lb/>
<pb n="113a"/>
　妄悅之咎<lb/>
象曰甘臨位不當也既憂之咎不長也<lb/>
　以甘為臨无徳而位君子之上是其咎也能憂而變<lb/>
　甘為誠則咎不長矣<lb/>
六四至臨无咎<lb/>
　柔正應初是大臣下賢情意懇切表裏如一不以勢<lb/>
　位拘不以毁譽間相臨之至者也如此推誠吐握何<lb/>
　負相臣之咎<lb/>
<pb n="113b"/>
象曰至臨无咎位當也<lb/>
　凡異己必疑同徳自信四惟位當有徳能孚所以見<lb/>
　賢即親相臨獨至不然將訑訑自足安能休休有容<lb/>
　哉<lb/>
六五知臨大君之宜吉<lb/>
　君臨天下自用則小獨任則偏五以柔中應二其為<lb/>
　臨也不自用而任人乃知者之事而大君先務之宜<lb/>
　也如是恭己可以成化吉<lb/>
<pb n="114a"/>
象曰大君之宜行中之謂也<lb/>
　人主以用賢為中中即宜也六五知在知人不在偏<lb/>
　知是行中矣所謂大君之宜者此也<lb/>
上六敦臨吉无咎<lb/>
　處臨之終是臨民敎思无窮容保无疆深仁厚澤淪<lb/>
　浹天下敦厚于臨者也如是則久道化成吉且无負<lb/>
　臨民之責而无咎<lb/>
象曰敦臨之吉志在内也<lb/>
<pb n="114b"/>
　人主于民有是心斯有是政志在萬物一體故化成<lb/>
　于上而治成于天下也<lb/>
䷓<hi>坤下巽上</hi>
觀盥而不薦有孚顒若<lb/>
　觀者有以中正示人而為人所仰也盥將祭而潔手<lb/>
　也薦奉酒食以祭也顒然尊敬之貌九五居上四陰<lb/>
　仰之又内順外巽而九五以中正示天下所以為觀<lb/>
　觀化在民為觀在已必也信不以聲敬不以色沖然<lb/>
<pb n="115a"/>
　穆然恭已于上而一種孚誠之意不論内外動靜其<lb/>
　精神愈斂愈純愈收愈潔如祭者盥而未薦有孚在<lb/>
　中顒然可仰此篤恭之妙也<lb/>
彖曰大觀在上順而巽中正以觀天下<lb/>
　卦名觀者盖以人主為觀非位不尊非徳不立九五<lb/>
　以一人在上而為天下之觀其觀大矣然必有所以<lb/>
　成其大者則在于徳順則和平不拂巽則沉潛不露<lb/>
　以此為觀于天下不假作為不尚形迹而建中表正<lb/>
<pb n="115b"/>
　超于聲臭之表所謂皇建有極非徒擁位者矣故為<lb/>
　大觀<lb/>
觀盥而不薦有孚顒若下觀而化也<lb/>
　觀而止言其孚者盖以精誠之極感格自神其篤恭<lb/>
　之不顯有以嘿運于人心而下之觀者亦黙化于中<lb/>
　正而不自知其然也<lb/>
觀天之神道而四時不忒聖人以神道設敎而天下服<lb/>
矣<lb/>
<pb n="116a"/>
　夫下而觀化止一觀示之間則上之觀也無心下之<lb/>
　化也亦無心觀之為道不其神乎極而言之天以無<lb/>
　聲無臭四時各循其序無過中失正之差何其神也<lb/>
　而聖人設敎未嘗有聲色之迹而天下人民不識不<lb/>
　知順帝之則而無不服則聖人之道直與天地同其<lb/>
　神化矣<lb/>
象曰風行地上觀先王以省方觀民設敎<lb/>
　風行地上遍及庶物觀之象也先王以為天下風土<lb/>
<pb n="116b"/>
　異宜習俗異尚不遍無以為觀也于是廵行方岳使<lb/>
　太史陳詩市官納賈而因其不齊爰設以敎如末俗<lb/>
　敎以農桑淫風敎以禮别奢敎以儉儉敎以禮神而<lb/>
　化之使民宜之務使同歸中正此王者之觀也<lb/>
初六童觀小人无咎君子吝<lb/>
　陰柔在下無識無才不能逺見童觀之象此在小民<lb/>
　日用不知不足深咎若君子則當觀光于國不能光<lb/>
　昭聖化為可羞吝<lb/>
<pb n="117a"/>
象曰初六童觀小人道也<lb/>
　可使由而不可使知者小人在下之道則然也豈君<lb/>
　子所宜哉<lb/>
六二闚觀利女貞<lb/>
　陰柔居内而窺乎外是不能覲光王烈而惟窮居獨<lb/>
　處仰窺王化者闚觀之象此在女子則為守貞豈志<lb/>
　四方者可如此乎<lb/>
象曰闚觀女貞亦可醜也<lb/>
<pb n="117b"/>
　丈夫在世宇宙之事皆吾分内之事二雖不同小人<lb/>
　亦止比于女子不亦可醜之甚乎<lb/>
六三觀我生進退<lb/>
　六三居下之上可進可退故不觀九五而獨觀已所<lb/>
　行之通塞以為進退既慮輕進為干時又慮苟退為<lb/>
　養拙如此以觀可謂下不負身上不負君者矣<lb/>
象曰觀我生進退未失道也<lb/>
　進退而皆觀于我生則以我為主進固可以行道退<lb/>
<pb n="118a"/>
　亦所以修道不至兩失所據矣<lb/>
六四觀國之光利用賔于王<lb/>
　五以中正為觀禮樂紀綱燦然明備君之光也即國<lb/>
　之光四以大臣親炙其盛實千載奮庸之㑹也君子<lb/>
　際此猶髙不賓之節豈不有負明時乎故疏逖之臣<lb/>
　利于朝覲草茅之士利于仕進作賓王家共慶彈冠<lb/>
　可也<lb/>
象曰觀國之光尚賓也<lb/>
<pb n="118b"/>
　四非輕進以五崇尚賓賢之禮也<lb/>
九五觀我生君子无咎<lb/>
　九五徳位兼隆而為四陰所仰是以君子之道為觀<lb/>
　天下者也故必反觀我之所行果能建中表正盡合<lb/>
　君子之道然後已不失徳民不失望而于君道無愧<lb/>
　矣<lb/>
象曰觀我生觀民也<lb/>
　民之視傚係于君君之得失騐于民九五之觀我生<lb/>
<pb n="119a"/>
　不但自觀已也又必察民徳之醇疵以徵主徳之善<lb/>
　敗也<lb/>
上九觀其生君子无咎<lb/>
　陽剛居上是以君子之道師天下者也當其任者亦<lb/>
　須反觀其生道徳學術果足為世儀表則廉頑立懦<lb/>
　之風由我而成而于君子賓師之責無忝矣<lb/>
象曰觀其生志未平也<lb/>
　上雖無位而其為觀天下之志不能自己故兢兢不<lb/>
<pb n="119b"/>
　忘戒懼而自觀其生也<lb/>
䷔<hi>震下離上</hi>
噬嗑亨利用獄<lb/>
　卦象頥而一陽間之如一統之治為強梗者所間必<lb/>
　去之而後天下同風故為噬嗑既噬而嗑則梗化者<lb/>
　去而化可行亨然強梗難以徳服若從輕恕之法優<lb/>
　容之典未免養奸縱亂非用獄不可而卦之威明得<lb/>
　中又具治獄之道者必用此以治之小則懲大則戮<lb/>
<pb n="120a"/>
　然後間去而亨故利<lb/>
彖曰頤中有物曰噬嗑<lb/>
　上下兩陽而中虚頤口之象九四一陽間于其中為<lb/>
　頥中有物物在頥中而不噬則人身之咽喉塞矣梗<lb/>
　在要害而不去則王者之敎化塞矣必噬之而後合<lb/>
　故曰噬嗑<lb/>
噬嗑而亨剛柔分動而明雷電合而章柔得中而上行<lb/>
雖不當位利用獄也<lb/>
<pb n="120b"/>
　詞曰亨者以梗化之人阻吾聲敎必去之而後亨也<lb/>
　利用獄者盖治獄之道惟威與明而又貴乎得中卦<lb/>
　體三陽三陰剛柔各半是執法之義與矜恤之仁並<lb/>
　行不悖不過暴不過縱也卦徳下動上明是決斷之<lb/>
　威與精察之識各極其至無姑息無蒙蔽也觀雷電<lb/>
　合章之象是明動相資明合動而益顯動合明而愈<lb/>
　神觀柔中上行之五是剛柔相濟矜恤不至容奸惻<lb/>
　怛不至長惡凡此皆用刑之道故五以陰居陽位為<lb/>
<pb n="121a"/>
　不當若未能以徳化民而以此用獄何奸不燭何暴<lb/>
　不弭所以為利<lb/>
象曰雷電噬嗑先王以明罰勑法<lb/>
　雷電交至明威合一以去間噬嗑之象也先王以有<lb/>
　間而後合不若未間而預防盖法弛而犯必多恕反<lb/>
　成刻律明而人不蹈嚴亦寓慈于是明辨其輕重之<lb/>
　罰以整肅其一定之法使人知所畏避不待噬而後<lb/>
　嗑矣<lb/>
<pb n="121b"/>
初九屨校滅趾无咎<lb/>
　初上無位為受刑之象中四爻為用刑之象初在卦<lb/>
　下罰薄過小用輕刑以懲于初為屨校滅趾之象止<lb/>
　惡于初小懲而大誡此小人之福也自无大咎<lb/>
象曰屨校滅趾不行也<lb/>
　趾所以行滅則知所懲誡而不進于惡矣<lb/>
六二噬膚滅鼻无咎<lb/>
　二有中正之徳心無偏私明斷合宜者也治獄而情<lb/>
<pb n="122a"/>
　偽立辨如噬膚之易然所乗者剛暴之人非嚴刑峻<lb/>
　罰不足以服其心故不免于傷滅其鼻乃得无咎<lb/>
象曰噬膚滅鼻乗剛也<lb/>
　二噬膚矣又滅鼻者非過嚴也所乘者剛務為長厚<lb/>
　即為養奸不得不如此也<lb/>
六三噬腊肉遇毒小吝无咎<lb/>
　陰柔不中正無治獄之才徳治人而人不服為噬腊<lb/>
　肉遇毒之象夫身為刑官不能得人之服未免小吝<lb/>
<pb n="122b"/>
　然彼為間而我治之刑當其罪終必服法而无咎<lb/>
象曰遇毒位不當也<lb/>
　三之遇毒豈人真難治哉以素行不足以取信也<lb/>
九四噬乾胏得金矢利艱貞吉<lb/>
　大臣以剛居柔是以明斷之才存欽恤之念以此治<lb/>
　獄為能以剛克強以直理枉雖遇難治之人亦得其<lb/>
　情而堅者剖直者伸為噬乾胏得金矢之象然主刑<lb/>
　者民之司命必利于艱貞其難其慎惟恐冇情法之<lb/>
<pb n="123a"/>
　私無偏無黨惟恐有喜怒之狥乃世無寃民天下稱<lb/>
　平而吉<lb/>
象曰利艱貞吉未光也<lb/>
　四必艱貞而後得吉者恐用刑者之心容有偏倚之<lb/>
　私而未光也<lb/>
六五噬乾肉得黄金貞厲无咎<lb/>
　柔中居尊是慈祥之主能不流于姑息此以用獄自<lb/>
　得其情有噬乾肉得黄金之象然獄成而獻之天子<lb/>
<pb n="123b"/>
　民無更生之望矣故必守之以貞不敢以操縱自私<lb/>
　而出入惟允持之以厲不忍以生殺惟予而恣雎自<lb/>
　用乃刑清民服無忝造命之任无咎<lb/>
象曰貞厲无咎得當也<lb/>
　五必貞厲乃得无咎者盖貞則聽斷惟公厲則心思<lb/>
　詳審所以刑得其當而无咎<lb/>
上九何校滅耳凶<lb/>
　上九剛惡已極怙終不悛宜服上刑為何校滅耳之<lb/>
<pb n="124a"/>
　象凶莫甚焉<lb/>
象曰何校滅耳聰不明也<lb/>
　明罰勅法有耳共聞上獨聽之不聰故以滅耳罪之<lb/>
　若能審聽而早圖之則無此凶矣<lb/>
䷕<hi>離下艮上</hi>
賁亨小利有攸往<lb/>
　賁飾也内離外艮有文明而各得其分之象故為賁<lb/>
　賁雖尚文然貴得中若以柔來文剛陽得陰助而離<lb/>
<pb n="124b"/>
　明于内則質為主而文濟之既敦樸以為先又文明<lb/>
　以成化文質得宜可以行之逺久故亨若以剛上文<lb/>
　柔而艮止于外則文為主而以質輔之雖足以矯固<lb/>
　陋之習却無以敦尚實之風文過乎中僅可飾乎一<lb/>
　時故小利有攸往<lb/>
彖曰賁亨<lb/>
柔來而文剛故亨分剛上而文柔故小利有攸往剛柔<lb/>
交錯天文也<lb/>
<pb n="125a"/>
　賁何以亨卦變柔來文剛是真誠内積文來飾之文<lb/>
　質彬彬禮無不行故亨然文所以文其質也自其分<lb/>
　剛上以文柔則未免文勝之過故小利有攸往觀賁<lb/>
　之亨利而知賁非徒文而已盖盡天人之藴焉彼剛<lb/>
　柔交錯卦之變也即日月星辰昭回于天者也非天<lb/>
　文乎賁之義昭于天矣<lb/>
文明以止人文也<lb/>
　離明艮止卦之徳也即君臣父子燦然有禮以相接<lb/>
<pb n="125b"/>
　而其中又截然有分以相守也非人文乎賁之義昭<lb/>
　于人矣<lb/>
觀乎天文以察時變觀乎人文以化成天下<lb/>
　試以賁道而極言之也天之四時遞變往來不窮甚<lb/>
　難察也觀乎剛柔之交錯剛來見陽之復柔來見陰<lb/>
　之復而變無不察矣人之治化恩易于瀆防易于暌<lb/>
　甚難成矣而觀乎文明之以止秉禮見其相接安分<lb/>
　見其有守而化無不成矣賁道豈不大哉<lb/>
<pb n="126a"/>
象曰山下有火賁君子以明庶政无敢折獄<lb/>
　山下有火草木皆映賁之象也君子體之于兵刑禮<lb/>
　樂之庶政則用其明以修之以成文明之治至于折<lb/>
　獄生死攸關貴于詳審而忌明察苟恃明巧飾則此<lb/>
　敢之一心不得其死者多多矣故君子非不折也无<lb/>
　敢輕用其明以折之焉<lb/>
初九賁其趾舍車而徒<lb/>
　剛徳明體本足以上賁皇猷者而處在下位道貴自<lb/>
<pb n="126b"/>
　賁為賁其趾之象衡門泌水之下仁義自麗故車馬<lb/>
　之榮人所共羨初能舍其非道之車而安于徒步此<lb/>
　以道徳為光華者也<lb/>
象曰舍車而徒義弗乗也<lb/>
　舍車而徒豈以隠為髙哉非其義也禄以天下弗顧<lb/>
　也繫馬千駟弗視也以義揆之故弗乗也<lb/>
六二賁其須<lb/>
　二與三中正同徳則心必相孚無應黨孤則勢自相<lb/>
<pb n="127a"/>
　倚故與三相須而成賁者也一謀一猷皆資三之智<lb/>
　力則柔得剛助文治可彰為賁其須<lb/>
象曰賁其須與上興也<lb/>
　三以才人在已之上二能附之而興起有為則賁治<lb/>
　可成矣<lb/>
九三賁如濡如永貞吉<lb/>
　一陽居二陰之間是大臣操文柄于上羣臣宣文敎<lb/>
　于下奔走承宣皆不乏人凡所猷為自成彩色賁之<lb/>
<pb n="127b"/>
　潤澤而流光者也為賁如濡如之象然濡陽者陰溺<lb/>
　陽者亦陰必永守此貞蒞之以莊接之以禮終始不<lb/>
　易其正乃有以起其敬畏消其不遜賁常濡矣吉<lb/>
象曰永貞之吉終莫之陵也<lb/>
　凡人之陵皆生于狎三以貞自持嚬笑不苟凡彼陰<lb/>
　柔固将奔走之恐後矣安敢陵我哉<lb/>
六四賁如皤如白馬翰如匪宼婚媾<lb/>
　四以大臣與初正應本隂陽相賁者而為九三所隔<lb/>
<pb n="128a"/>
　是同徳艱于㑹晤無以成經緯之功象猶物之失賁<lb/>
　而皤如然相遇雖疎而求初之心甚急甚切象如白<lb/>
　馬之行有飛翰之疾夫九三剛正非害四也實親四<lb/>
　也六四于此可因其婚媾而失守乎永求初合可也<lb/>
象曰六四當位疑也匪宼婚媾終无尤也<lb/>
　四所居之位逺于初近于三疑若可附而求者所以<lb/>
　來三之求也然位雖可疑而志不可奪四能守正而<lb/>
　不與九三剛正終能以義抑情無相尤之念<lb/>
<pb n="128b"/>
六五賁于丘園束帛戔戔吝終吉<lb/>
　五以柔中為賁之主敦本尚實耑以儉樸先天下是<lb/>
　不賁于市朝而賁于丘園者也于一切禮文過于簡<lb/>
　畧有束帛戔戔之象當賁飾之時而儉嗇若此固不<lb/>
　免于鄙陋而吝然禮奢寧儉抑僭還淳終必得吉<lb/>
象曰六五之吉有喜也<lb/>
　時方尚文主文治者方有憂慮五能反本而得終吉<lb/>
　世道有雅化矣寧無喜乎<lb/>
<pb n="129a"/>
上九白賁无咎<lb/>
　上有陽剛之徳是人臣盡革華靡獨維淳質以白為<lb/>
　賁者也夫賁極反本復于无色無文而為至文又何<lb/>
　文盛之咎<lb/>
象曰白賁无咎上得志也<lb/>
　上以救文維世為志今白其賁而无咎化成天下之<lb/>
　志无不得矣<lb/>
䷖<hi>坤下艮上</hi>
<pb n="129b"/>
剥不利有攸往<lb/>
　五陰在下而方生一陽在上而将盡故為剥陰盛陽<lb/>
　衰小人壯而君子病當全身逺害不可有所往也<lb/>
彖曰剥剥也柔變剛也<lb/>
　卦名剥者陰有以剥落之也盖小人既衆乗君子之<lb/>
　孤欲盡易為小人之黨也<lb/>
不利有攸往小人長也順而止之觀象也君子尚消息<lb/>
盈虚天行也<lb/>
<pb n="130a"/>
　不利有攸往者小人盛長時不可往也且坤順艮止<lb/>
　有順時而止之義君子觀剥之象尤當謹身晦迹不<lb/>
　入不居有待而往所以然者陽息而盈則天運復時<lb/>
　行則行陽消而虚則天運剥時止則止此天運循環<lb/>
　不得不然者也君子尚之而行順時乃所以順天也<lb/>
象曰山附於地剥上以厚下安宅<lb/>
　山至髙而反附于地山勢傾頽剥之象也君子以地<lb/>
　不厚不能載山下不厚不能安上上無宅下為之宅<lb/>
<pb n="130b"/>
　故當剥時以救治必貽以休養予以安逸以安民生<lb/>
　則下之民安而上之宅亦安矣盖民為邦本本固邦<lb/>
　寧剥民適以自剥也<lb/>
初六剥牀以足蔑貞凶<lb/>
　剥在卦始雖未即奪君子之位然已侵其權而泥其<lb/>
　道象猶剥牀而先及其足勢必至于蔑貞然君子者<lb/>
　固小人所藉以安者也今漸蔑貞自失所庇矣寧無<lb/>
　凶乎小人何利為此<lb/>
<pb n="131a"/>
象曰剥牀以足以滅下也<lb/>
　滅陽之害方起于下今雖㣲而後必盛君子其可忽<lb/>
　哉<lb/>
六二剥牀以辨蔑貞凶<lb/>
　二進而上肆忌之勢漸盛害正之謀浸行象猶剥牀<lb/>
　而及其辨也勢必蔑貞取凶君子可不思患而早圖<lb/>
　之<lb/>
象曰剥牀以辨未有與也<lb/>
<pb n="131b"/>
　剥牀至辨雖盛于足猶幸其黨與未盛尚可以去失<lb/>
　此不去禍無及矣<lb/>
六三剥之无咎<lb/>
　衆陰方剥陽而三獨與上應是不但無黨邪之失且<lb/>
　有扶正之功剥之无咎者也<lb/>
象曰剥之无咎失上下也<lb/>
　三與上下四陰其類同也一意從陽无復顧忌失乃<lb/>
　所以為得也宜其无咎<lb/>
<pb n="132a"/>
六四剥牀以膚凶<lb/>
　四陰黨盛忠臣義士皆受其殃象猶剥牀以膚然君<lb/>
　子既剥小人豈能獨全凶<lb/>
象曰剥牀以膚切近災也<lb/>
　災已及身切而且近去無及矣君子何不早為之謀<lb/>
　也<lb/>
六五貫魚以宫人寵无不利<lb/>
　五為羣陰之長誠能統率小人以次而聽命于陽國<lb/>
<pb n="132b"/>
　政事權一歸君子之掌握如貫魚順序以宫人承寵<lb/>
　于君之象夫國有君子則宗社之福小人之庇也无<lb/>
　不利<lb/>
象曰以宫人寵終无尤也<lb/>
　黨邪害正人人得而尤之今五以宫人寵君子嘉與<lb/>
　維新必不追論往事終必无尤也<lb/>
上九碩果不食君子得輿小人剥廬<lb/>
　剥時君子俱極淪落在上一陽獨存于朝是天特畱<lb/>
<pb n="133a"/>
　此以興善類以開太平為碩果不為人食可種而生<lb/>
　之象夫當剥極之時猶有君子必能福國庇民而民<lb/>
　載之如得輿然小人亦蒙其庇矣若必欲盡剥以為<lb/>
　快世安有君子既盡而小人獨存者哉祇自剥其廬<lb/>
　耳究何利乎<lb/>
象曰君子得輿民所載也小人剥廬終不可用也<lb/>
　何以得輿盖徳足庇民君子愈孤民心愈殷雖為獨<lb/>
　立民實載之何以剥廬小人用盡機謀意欲盡害君<lb/>
<pb n="133b"/>
　子究極于終適以自剥安所用其剥乎<lb/>
䷗<hi>震下坤上</hi>
復亨出入无疾朋來无咎反復其道七日來復利有攸<lb/>
往<lb/>
　剥盡而坤陽幾盡矣而又復生于下一陽來復故名<lb/>
　復其在人事君子退而復進吾道發舒自可有為而<lb/>
　亨其徳動而順行又能以道處勢亨之在已出入无<lb/>
　嫉害之患亨之在人朋來无摧抑之咎此豈獨人事<lb/>
<pb n="134a"/>
　哉以陰陽反復之道推之自姤一陰始生歴遯否觀<lb/>
　剥以至于坤于卦為七爻于時為七日一陽來復天<lb/>
　運循環有必然也時事至此道可大行功可大建以<lb/>
　此而往何弗利焉<lb/>
彖曰復亨剛反<lb/>
　復何以即亨以剛既往而復反則君子既去而復來<lb/>
　勢將在君子矣正道有不亨乎<lb/>
動而以順行是以出入无疾朋來无咎<lb/>
<pb n="134b"/>
　夫一陽來復其勢甚㣲何以无疾无咎盖君子當剥<lb/>
　之後其氣久鬱倐忽而來未有不銳然思逞者今内<lb/>
　震外坤是陽動于下而以順上行凡所作為相時度<lb/>
　勢不驟不激順理以行可以培初回之元氣可以養<lb/>
　方來之全力故已之出入固皆自復之道而朋類之<lb/>
　往來亦得牽復之吉<lb/>
反復其道七日來復天行也<lb/>
　反復其道七日來復者以陰陽消息理勢必然君子<lb/>
<pb n="135a"/>
　可不承天乎知天行益知順行之不可已矣<lb/>
利有攸往剛長也<lb/>
　一陽方來道尚未盛何以利往盖剛反之勢將至滿<lb/>
　朝道可大行也<lb/>
復其見天地之心乎<lb/>
　觀復于人事有以知君子之亨觀復于造化又有以<lb/>
　見天地之心剥盡而為純坤天地生物之心幾于滅<lb/>
　息而積陰之下一陽復生其生生之機若無而忽有<lb/>
<pb n="135b"/>
　將絶而忽續其不息之心乃復可見在人則為靜極<lb/>
　而動本心幾息而復見之端也天且如此人可不復<lb/>
　乎<lb/>
象曰雷在地中復先王以至日閉關商旅不行后不省<lb/>
方<lb/>
　一陽在下復之象也先王以為運化之機存乎天贊<lb/>
　化之妙存乎人㣲陽不養則陰陽愆伏人物夭癘皆<lb/>
　由于此故設安養之法于冬至之日正陽復之時而<lb/>
<pb n="136a"/>
　閉關焉下而商旅不行以培養生意上而君王不狩<lb/>
　以靜養生機使一脉㣲陽凝靜不擾則養之固而發<lb/>
　之力而順時贊化之治大矣<lb/>
初九不逺復无祗悔元吉<lb/>
　初為復主而在事初念動即覺念覺即消不待形見<lb/>
　而後復復之不逺者也夫人之悔生于動動而即復<lb/>
　悔從何來復至于此天理日萌人欲日消可以希聖<lb/>
　希賢元吉<lb/>
<pb n="136b"/>
象曰不逺之復以修身也<lb/>
　學以修身為本心無妄念則身無妄動今復曰不逺<lb/>
　省察克治過無不知知無復行豈非所以修身哉<lb/>
六二休復吉<lb/>
　柔順則能從人中正則能擇善近初之賢而能下之<lb/>
　以資切磋則日進于善而不自知復之休美者也徳<lb/>
　業日進吉<lb/>
象曰休復之吉以下仁也<lb/>
<pb n="137a"/>
　初九克復之仁人也二能下之則以友輔仁不期復<lb/>
　而自復矣<lb/>
六三頻復厲无咎<lb/>
　以陰居陽生稟之偏又處動極性情之躁復善未固<lb/>
　為頻復之象夫頻復則必頻失固將陷于人欲之危<lb/>
　而厲然頻失而能頻復能復于遷善之門而无咎<lb/>
象曰頻復之厲義无咎也<lb/>
　頻復不免于厲然能屢復則過而能改固非遂私而<lb/>
<pb n="137b"/>
　文過亦非畏難而苟安于義為无咎也<lb/>
六四中行獨復<lb/>
　四在羣陰之中獨與初應是與衆同行不與衆同流<lb/>
　而獨能景行仁人以自復其善者所謂恥凡民而毅<lb/>
　然豪傑自任排異學而卓然聖賢為徒為中行獨復<lb/>
　之象可謂善復者矣<lb/>
象曰中行獨復以從道也<lb/>
　初盖有道仁人也四惟初之是從是從道也雖違衆<lb/>
<pb n="138a"/>
　獨復又何有所恤哉<lb/>
六五敦復无悔<lb/>
　五有中正之徳是天資純粹而又以復善為心者故<lb/>
　其操存之固不以内外分不以始終間敦厚于復者<lb/>
　也復至此得于心者安固而不摇體于身者重厚而<lb/>
　不遷庶幾至誠之無息其為復也固非頻亦非逺何<lb/>
　悔之有<lb/>
象曰敦復无悔中以自考也<lb/>
<pb n="138b"/>
　人受中以生本無欠缺第在已之功有間故有成有<lb/>
　不成耳今五之復无悔是天全而賦之我亦全而受<lb/>
　之徳至此成矣其為成也即以自有者成之也<lb/>
上六迷復凶有災𤯝用行師終有大敗以其國君凶至<lb/>
于十年不克征<lb/>
　陰柔居復之終既無為善之資又無復善之念蔽錮<lb/>
　已深善端復滅迷而不復從欲則凶天人交厭災𤯝<lb/>
　必及矣以是而行無一可者祇以僨事且將喪心終<lb/>
<pb n="139a"/>
　身汨没而不能出其象如此迷復之凶可不畏乎<lb/>
象曰迷復之凶反君道也<lb/>
　迷復之凶雖用之君且反其道之常况其下此者乎<lb/>
　甚矣復之不可迷也<lb/>
䷘<hi>震下乾上</hi>
无妄元亨利貞其匪正有眚不利有攸往<lb/>
　无妄實理自然之謂動以天不動以人故為无妄无<lb/>
　妄則誠誠則動物可以悅親而信友可以獲上而治<lb/>
<pb n="139b"/>
　民必得元亨无妄未有不正者但認理不精偏執信<lb/>
　果之念自以為无妄者即妄之根也必所存所發不<lb/>
　惟妄念不着即无妄之念亦不着一皆出于天理之<lb/>
　貞乃得元亨而利若有不正是妄而已眚且不免况<lb/>
　求往之利乎<lb/>
彖曰无妄剛自外來而為主于内動而健剛中而應大<lb/>
亨以正天之命也其匪正有眚不利有攸往无妄之往<lb/>
何之矣天命不祐行矣哉<lb/>
<pb n="140a"/>
　无妄何以元亨利貞卦變天徳之剛不復外馳還為<lb/>
　一心之主誠之存者正矣卦徳震動乾健所動自健<lb/>
　任我有為而不屈于物欲誠之發者正矣卦體九五<lb/>
　剛中而應六二所應自中任我應酬而不襍于詭隨<lb/>
　誠之孚者正矣此皆无妄之道无不大亨然必以正<lb/>
　者乃天命之本然也天命無不正正則祐不正則不<lb/>
　祐其匪正者彼自以為无妄可往究將安之不正則<lb/>
　逆天矣其何以行之哉<lb/>
<pb n="140b"/>
象曰天下雷行物與无妄先王以茂對時育萬物<lb/>
　天下雷行震動發生是物物而予之以无妄也先王<lb/>
　以物之生一天也天一時也于是以至誠篤實之衷<lb/>
　因時而施對此天時以發育萬物因其所性而不為<lb/>
　私盡人盡物使不失其實理之自然此誠體无妄之<lb/>
　極功也<lb/>
初九无妄往吉<lb/>
　剛在内而為誠主是最初一念動以天不動以人真<lb/>
<pb n="141a"/>
　无妄者也以此而往何誠之不能動物乎吉<lb/>
象曰无妄之往得志也<lb/>
　以誠而動惟無期望于外而行無不得又何弗慊之<lb/>
　心<lb/>
六二不耕穫不菑畬則利有攸往<lb/>
　心性之學有有為心與助效心皆妄也六二柔順中<lb/>
　正于凡天命之理所當為者純心為之無所為于前<lb/>
　無所冀于後始終無間真无妄者也故有不耕亦不<lb/>
<pb n="141b"/>
　穫不菑亦不畬之象以此而往正義明道觸境皆通<lb/>
　何弗利焉<lb/>
象曰不耕穫未富也<lb/>
　不耕穫者無所為而為非計其効而為之也此純心<lb/>
　之學也<lb/>
六三无妄之災或繋之牛行人之得邑人之災<lb/>
　卦之六爻皆无妄者也三處不得正居非其地遇非<lb/>
　其人本无可謗而毁或來災之无妄者也為或繫之<lb/>
<pb n="142a"/>
　牛行人牽之以去而居邑之人反遭詰捕之擾之象<lb/>
　此真无妄之甚矣君子奈之何哉亦惟順受其正而<lb/>
　已<lb/>
象曰行人得牛邑人災也<lb/>
　得牛者行人也而災在邑人此之謂无妄之災而君<lb/>
　子亦自信而已<lb/>
九四可貞无咎<lb/>
　陽剛乾體是天徳為主下無應與是物交无引實心<lb/>
<pb n="142b"/>
　實理正可常存而不變誠能固守此貞自无邪妄二<lb/>
　三之咎<lb/>
象曰可貞无咎固有之也<lb/>
　无妄乃天命之正吾之固有而宜守者能守之不變<lb/>
　宜无咎也<lb/>
九五无妄之疾勿藥有喜<lb/>
　五與二中正相應君臣同徳内治已修无疾者也設<lb/>
　或奸宄竊發蠻夷猾夏内憂外患起于不虞為无妄<lb/>
<pb n="143a"/>
　之疾但當靜以待之勿用攻擊其變自弭為勿藥有<lb/>
　喜之象<lb/>
象曰无妄之藥不可試也<lb/>
　既云无妄治以不治可也若又試之反傷國家之元<lb/>
　氣生民之命脉矣如之何其可哉<lb/>
上九无妄行有眚无攸利<lb/>
　上九非有妄者但處窮極之地自恃无妄執一而不<lb/>
　知變不可行而必行行即匪正而有眚矣拂情違勢<lb/>
<pb n="143b"/>
　往何利焉<lb/>
象曰无妄之行窮之災也<lb/>
　无妄之行豈災也哉窮極不變致之災耳<lb/>
䷙<hi>乾下艮上</hi>
大畜利貞不家食吉利涉大川<lb/>
　以艮畜乾有止畜之義乾健篤實有藴畜之義故名<lb/>
　大畜畜貴于大尤貴于正故君子學以畜之必以聖<lb/>
　賢為歸而不惑于異端功利乃為大畜而利然止獨<lb/>
<pb n="144a"/>
　善而不獻之王廷非畜之大也必食禄于朝以抒抱<lb/>
　負乃道大行而吉抑苟禄而不道濟天下亦非畜之<lb/>
　大也必大展經綸如涉大川乃匡濟一世而利此體<lb/>
　用合一之學也<lb/>
彖曰大畜剛健篤實輝光日新其徳<lb/>
　卦名大畜卦徳内乾剛健盖其徳性之剛常主于内<lb/>
　而不屈于物欲外艮篤實由此見之踐履真純懇至<lb/>
　慥慥闇然之中章光自不可掩内外交養胸中所得<lb/>
<pb n="144b"/>
　自見日異月新成其所畜之大<lb/>
剛上而尚賢能止健大正也<lb/>
　何以利貞卦變九自五而上是人臣進而居鼎鉉也<lb/>
　卦體六五尊而尚之是人君折節以下賢也卦徳又<lb/>
　能止健是鋤強抑暴使不為惡也三者所關甚大皆<lb/>
　非大正不能如剛上而非直已守義則進不由道尚<lb/>
　賢而非屏欲去邪則恭敬虚拘止健而非道徳齊禮<lb/>
　則化導無本可見正者修身尊賢之道戢暴禁奸之<lb/>
<pb n="145a"/>
　本也安可不貞<lb/>
不家食吉養賢也<lb/>
　不家食吉以有尚賢之君懸禄養士君子懐才抱徳<lb/>
　當享大烹若此時而安于家食必無致用之才者也<lb/>
利涉大川應乎天也<lb/>
　利涉大川盖濟事以時而時即天也六五下應于乾<lb/>
　為應乎天君子藴蓄深厚義理融貫隨時轉移動與<lb/>
　天俱故利涉也<lb/>
<pb n="145b"/>
象曰天在山中大畜君子以多識前言往行以畜其徳<lb/>
　天至大而在山中大畜之象也君子以天地民物道<lb/>
　徳性命莫不具于古人之心而其發于言行無非徳<lb/>
　之所著也于是逺稽博覽而多識之察言以求其心<lb/>
　考行以觀其用使前言往行無不㑹于胸中則萬理<lb/>
　統于一心一心統于萬善問學道而徳性尊所以蓄<lb/>
　其徳者大矣<lb/>
初九有厲利已<lb/>
<pb n="146a"/>
　初九陽剛為四所畜是君子為小人所摧抑也當此<lb/>
　冒進必至取困有厲惟順時而止乃能全身而利<lb/>
象曰有厲利己不犯災也<lb/>
　初知往即有厲而已之則不犯小人排擠之災明哲<lb/>
　保身之道也<lb/>
九二輿說輹<lb/>
　九二陽剛才徳足以致用猶輿足以行也得人推轂<lb/>
　豈慮脫焉乃為五所畜幸其處中能審時度勢時止<lb/>
<pb n="146b"/>
　則止為輿說輹而不進之象可謂知幾之士矣<lb/>
象曰輿說輹中无尤也<lb/>
　二有中徳明足以見㡬介足以自守故无躁進之尤<lb/>
九三良馬逐利艱貞日閑輿衛利有攸往<lb/>
　三與上皆陽而當畜極是時極當通而又同徳相孚<lb/>
　故與上同升馳驅乎王事有良馬逐之象然逐則過<lb/>
　剛太銳故利于艱難其思慮貞固其施為且日閑習<lb/>
　輿衛恐有傾覆兢兢乎致逺之具恐有中傷兢兢乎<lb/>
<pb n="147a"/>
　周身之防則其出不苟其進有為何攸往之不利乎<lb/>
象曰利有攸往上合志也<lb/>
　初利已二說輹皆不利往而三獨利者盖馳驅王事<lb/>
　三之志也而上與之合是志同道合互相汲引故往<lb/>
　無不利<lb/>
六四童牛之牿元吉<lb/>
　天下之事制于已然者難為力制于未然者易為功<lb/>
　六四居大臣之位為君止惡者也初惡未形四應而<lb/>
<pb n="147b"/>
　即制之潛消黙化猶牛未角而牿以防其觸也是能<lb/>
　以禮防民上不勞于禁制而有以革心下不苦于刑<lb/>
　誅而有以從化元吉<lb/>
象曰六四元吉有喜也<lb/>
　凡止惡而費周張不免拂意六四止之于初而得元<lb/>
　吉則我無為而民自化此心為之一快也<lb/>
六五豶豕之牙吉<lb/>
　二剛已進而畜之是民有惡而勞于制矣六五柔中<lb/>
<pb n="148a"/>
　居尊為能乗其機而善制之修之以政維之以敎厚<lb/>
　生正徳使知廉恥不必嚴刑峻法而民自不偷如患<lb/>
　豕牙之利不制其牙而制其勢剛躁自止矣刑清民<lb/>
　服何吉如之<lb/>
象曰六五之吉有慶也<lb/>
　人主制民有道而使天下不敢為暴豈特朝廷之福<lb/>
　哉而實天下國家之福也<lb/>
上九何天之衢亨<lb/>
<pb n="148b"/>
　上當畜極而通之時則是強暴盡殄反側悉平何浩<lb/>
　浩蕩蕩如天之衢也治化大行亨<lb/>
象曰何天之衢道大行也<lb/>
　人心既無不服則王道自無不行正所謂應天者也<lb/>
䷚<hi>震下艮上</hi>
頤貞吉觀頤自求口實<lb/>
　卦體外實内虚上止下動頤口之象養之義也故為<lb/>
　頤養之係于身心不小必得其至正内外乃為有益<lb/>
<pb n="149a"/>
　而吉然正與不正其介甚㣲惟自反觀反求重加審<lb/>
　擇如養徳必觀其所養之道果能集義以養氣寡欲<lb/>
　以養心崇聖賢大學之道而不為異端之術乃為得<lb/>
　正如養身必觀其所以自養果能不以貧賤飢渇害<lb/>
　其心不以聲色臭味汨其性由性命當然之則而不<lb/>
　為飲食之人乃為得正正始得吉不正則不得吉惟<lb/>
　在我之觀求何如耳<lb/>
彖曰頤貞吉養正則吉也觀頤觀其所養也自求口實<lb/>
<pb n="149b"/>
觀其自養也<lb/>
　頤何以貞則吉盖養惟以正則身心有主物欲不染<lb/>
　乃吉也其所謂觀頤者純乎性命之正學聖道而不<lb/>
　溺于虚無崇正學而不流于術數養徳者宜作如是<lb/>
　觀所謂自求口實者觀其自養之道一皆出于義理<lb/>
　之正如窮不屑嘑蹴達不冒素餐養生者宜作如是<lb/>
　觀反觀之功是在養正者加之意耳<lb/>
天地養萬物聖人養賢以及萬民頤之時大矣哉<lb/>
<pb n="150a"/>
　養正之道頤之道也極而言之豈特一身資之哉天<lb/>
　地施澤以養萬物于既生之後無所及而無乎不及<lb/>
　聖人養賢以及萬民有所及而卒歸于無不及夫莫<lb/>
　大于天地聖人而皆不外于養約之不出成身成性<lb/>
　之間而極之則見盡民盡物之際頤之時豈不大哉<lb/>
象曰山下有雷頤君子以慎言語節飲食<lb/>
　雷動山下震動發生物由此養頤象也君子以言語<lb/>
　從頤出者慎之勿妄發以病徳飲食從頤入者節之<lb/>
<pb n="150b"/>
　勿過度以防身如是則内外交修其所以養徳養身<lb/>
　者固不止于此而莫切于此矣<lb/>
初九舍爾靈龜觀我朶頤凶<lb/>
　陽剛在下本飽乎仁義而不願人之膏梁者乃上應<lb/>
　六四失其性靈動于利欲為舍爾靈龜觀我朶頤之<lb/>
　象自失養道敗徳喪名凶<lb/>
象曰觀我朶頤亦不足貴也<lb/>
　靈龜本可貴者乃舍此就彼將已之所固有而亦失<lb/>
<pb n="151a"/>
　之矣何足貴哉<lb/>
六二顛頤拂經于丘頤征凶<lb/>
　養道貴于自立二陰柔不能自養而求于人無一而<lb/>
　可求養于初則以上求下是丈夫而甘心豢養于卑<lb/>
　賤不亦顛倒而違于常理乎若求養于上則非其正<lb/>
　應是君子而甘心乞食于權門而往必遭其斥逐凶<lb/>
象曰六二征凶行失類也<lb/>
　六二求初固不可矣往求于上亦復得凶者以無應<lb/>
<pb n="151b"/>
　而行皆失其類故兩有所求一無所利也<lb/>
六三拂頤貞凶十年勿用无攸利<lb/>
　六三陰柔不中正以處動極昏邪躁動其所為頤者<lb/>
　縱欲敗度恣情滅性拂于頤養之道矣雖日用飲食<lb/>
　在所當養而貞究亦不免于凶將終身沒于從欲之<lb/>
　危如十年勿用身名俱喪又何利乎<lb/>
象曰十年勿用道大悖也<lb/>
　三至十年勿用由其躁動縱情不能以理制欲大悖<lb/>
<pb n="152a"/>
　頤養之道也<lb/>
六四顛頤吉虎視耽耽其欲逐逐无咎<lb/>
　以柔居四大臣才不足以養天下必資初九之賢以<lb/>
　養人似顛于頤然養賢及民其澤自溥故雖顛而吉<lb/>
　第恐相臣為國愛民多下士之虚聲鮮好賢之實意<lb/>
　賢人未必為我用耳誠能信任不二下之而專始終<lb/>
　無間求之而繼如虎視耽耽其欲逐逐則賢樂効忠<lb/>
　無負養道矣<lb/>
<pb n="152b"/>
象曰顛頤之吉上施光也<lb/>
　四以顛頤而亦得吉盖為君上養民臣之責也相能<lb/>
　任賢臣之施即君之施光被天下矣<lb/>
六五拂經居貞吉不可涉大川<lb/>
　君養天下常經也六五陰柔居尊而不能養人反頼<lb/>
　上九之養豈不拂哉然養賢及民君之貞也守此而<lb/>
　篤于委任則賢盡力而民被恩吉若以拂經為嫌而<lb/>
　自冒昧用之則謨猷不足于養必無所濟故不可涉大川<lb/>
<pb n="153a"/>
象曰居貞之吉順以從上也<lb/>
　上九之賢養民有餘者也五能順以從之而毫無勉<lb/>
　強故居貞而吉<lb/>
上九由頤厲吉利涉大川<lb/>
　六五頼上九以養人是天下由之以養者也故為由<lb/>
　頤夫以天下待命于一相則一夫失所皆予之辜故<lb/>
　必已溺已飢痌瘝念切乃能勝任而吉况陽剛在上<lb/>
　才以權運當大展其經綸以𢎞濟一世而由頤之事<lb/>
<pb n="153b"/>
　始克盡無愧故利涉大川<lb/>
象曰由頤厲吉大有慶也<lb/>
　由頤而以能厲得吉者養道自極盡善天下萬世無<lb/>
　不受其慶矣<lb/>
䷛<hi>巽下兌上</hi>
大過棟橈利有攸往亨<lb/>
　四陽居中過盛故為大過當大過之時有過人之才<lb/>
　者始克有濟上下二陰不勝其重有棟橈之象然天<lb/>
<pb n="154a"/>
　下無不可為之時特患君子無善為之道二五剛中<lb/>
　内巽外悅剛而不過有可行之道以是而往自能通<lb/>
　時之變反勢之重可以建大功矣故亨<lb/>
彖曰大過大者過也<lb/>
　何謂大過四陽居中是時勢極盛天地平陂之㑹帝<lb/>
　王升降之衝大者過也<lb/>
棟橈本末弱也<lb/>
　棟何以橈初上二陰為本末俱弱在人既不能振作<lb/>
<pb n="154b"/>
　于其始又不能奮發于其終所以不勝其任而橈也<lb/>
剛過而中巽而說行利有攸往乃亨<lb/>
　棟既云橈何又利而且亨盖柔弱固不可以濟過而<lb/>
　任剛亦不能以有為二五剛而得中是強毅過人而<lb/>
　又能裁之以中者也且巽而說行内沉潛而入事理<lb/>
　外和順而協人情皆過而不過如是則靜察變而動<lb/>
　投機往而亨也乃以是耳<lb/>
大過之時大矣哉<lb/>
<pb n="155a"/>
　大過之時何時也關古今之升降係宇宙之汚隆無<lb/>
　其才者不濟任其才者亦不濟苟非剛中巽悅不能<lb/>
　適于時入于機調于氣其時豈不大哉<lb/>
象曰澤滅木大過君子以獨立不懼遯世无悶<lb/>
　澤水潤木乃至浸滅乎木大過之象也君子體之立<lb/>
　大過人之行焉挺然于風波披靡之中其勢孤而易<lb/>
　懼乃自守益篤天下非之而毫無顧忌為能獨立不<lb/>
　懼超然于名譽是非之外其迹晦而易悶乃自信樂<lb/>
<pb n="155b"/>
　天舉世不見知而不悔為能遯世无悶此誠大學識<lb/>
　大操持大過人之行也<lb/>
初六藉用白茅无咎<lb/>
　以陰柔居巽下是以無已之小心當天下之大事必<lb/>
　置諸安而後已如措物于地而又藉用白茅焉如是<lb/>
　則精詳可以無愆敬慎可以不敗以敬處過何咎之<lb/>
　有<lb/>
象曰藉用白茅柔在下也<lb/>
<pb n="156a"/>
　陰柔則徳性謙和而不矯舉在下則處事縝密而不<lb/>
　激昻故能謹慎不敗<lb/>
九二枯楊生梯老夫得其女妻无不利<lb/>
　九二陽過之始未免陰氣害事幸與初陰相比濟之<lb/>
　以柔能制其過庶幾剛過而中者也將事無不濟取<lb/>
　象于物為枯楊生根而發生有機取象于人為老夫<lb/>
　得其女妻而生育有頼此以濟過无不利焉<lb/>
象曰老夫女妻過以相與也<lb/>
<pb n="156b"/>
　陽過始而即得初陰以相與則剛得柔濟過而不過<lb/>
　矣<lb/>
九三棟橈凶<lb/>
　以剛居剛是處大臣之位剛愎自用違衆拂時安能<lb/>
　勝任象如棟橈太剛必折凶<lb/>
象曰棟橈之凶不可以有輔也<lb/>
　大過之時患在亢而無助大臣訑訑自足而不可以<lb/>
　有輔安得不橈而凶<lb/>
<pb n="157a"/>
九四棟隆吉有他吝<lb/>
　四當大過之任為能以柔濟剛過而不過者也上可<lb/>
　以安宗社下可以奠生民如棟隆然以起吉然時當<lb/>
　大過人皆知有不可過剛之說四若益以初柔則有<lb/>
　他矣大柔則廢隆者將橈不亦吝乎<lb/>
象曰棟隆之吉不橈乎下也<lb/>
　棟之所以隆而得吉者以剛柔相濟不至太柔因初<lb/>
　陰之柔而至于橈也<lb/>
<pb n="157b"/>
九五枯楊生華老婦得其士夫无咎无譽<lb/>
　九五陽剛之極又比過極之陰是君驕亢于上而臣<lb/>
　又巽懦于下其不能相濟如枯楊生華華而不實老<lb/>
　婦士夫終難生育之象雖无僨事之咎亦无濟事之<lb/>
　譽<lb/>
象曰枯楊生華何可久也老婦士夫亦可醜也<lb/>
　枯楊生華本實先撥安能久也老婦士夫生育無基<lb/>
　可醜甚矣<lb/>
<pb n="158a"/>
上六過涉滅頂凶无咎<lb/>
　上六處過之極時不可為才弱又不能濟而盡心竭<lb/>
　力不避艱險必欲有為奮不顧身如過于涉水而滅<lb/>
　其頂雖不能濟而凶然殺身成仁舍生取義于理无<lb/>
　咎<lb/>
象曰過涉之凶不可咎也<lb/>
　人臣之于國事所可盡者心力所難必者成敗幸而<lb/>
　濟天下事固當論其功不幸而死天下事尤當諒其<lb/>
<pb n="158b"/>
　志過涉以至于凶不可以敗咎之也<lb/>
䷜<hi>坎下坎上</hi>
習坎有孚維心亨行有尚<lb/>
　陽陷陰中為坎重之則陷之深故為習坎處險之道<lb/>
　以信為本人當重坎身已入險所可自主惟此一心<lb/>
　卦體中實有孚亨之象處險者果能實心安于義命<lb/>
　而不萌僥倖則中有定主利害不驚而心自亨通以<lb/>
　是而行必能靜觀時變而成出險之功不亦尚乎<lb/>
<pb n="159a"/>
彖曰習坎重險也<lb/>
　坎何言習坎險也上下皆坎險而又險也<lb/>
水流而不盈行險而不失其信<lb/>
　所謂有孚者以坎象為水其信有常其流也足此通<lb/>
　彼不至盈溢即其信也此信萬古不變無論行乎地<lb/>
　中行乎險阻始終不失也人之處險而中有定主始<lb/>
　終不易者何以異于水也<lb/>
維心亨乃以剛中也行有尚往有功也<lb/>
<pb n="159b"/>
　維心亨者以二五剛而在中一真為主利害變故俱<lb/>
　不能摇而心自得亨也行有尚者惟剛中而心亨自<lb/>
　能妙達機宜功在出險也<lb/>
天險不可升也地險山川丘陵也王公設險以守其國<lb/>
險之時用大矣哉<lb/>
　即險而極言之處險則思出險用險亦以防險觀天<lb/>
　之險髙不可升觀地之險山川丘陵一險于上而無<lb/>
　形一險于下而有形天地且然况王公之有國者而<lb/>
<pb n="160a"/>
　可無險乎法天而設紀綱法度法地而設城池甲兵<lb/>
　以凛人心以壯國勢可長守矣是險也者聖人用以<lb/>
　保國與天地並存者也其用豈不大哉<lb/>
象曰水洊至習坎君子以常徳行習敎事<lb/>
　水流洊至兩坎之象也君子以之為學為敎皆不外<lb/>
　此以道而存心修身曰徳行徳行不常則吾心之險<lb/>
　將汨天理必日新又新使理熟于身心而不厭以道<lb/>
　而立法垂敎曰敎事敎事不習則民心之險得阻王<lb/>
<pb n="160b"/>
　化必勞來匡直使民熟于見聞而不倦治己治人皆<lb/>
　必重習而後安之乃洊至之義也<lb/>
初六習坎入于坎窞凶<lb/>
　以陰柔居重險之下既無濟險之才又值難濟之勢<lb/>
　為在習坎之中而又入于坎穴之象其險益深終于<lb/>
　淪胥凶<lb/>
象曰習坎入坎失道凶也<lb/>
　天下不可必者時不可強者才所可為者道初失出<lb/>
<pb n="161a"/>
　險之道是以入坎而凶也<lb/>
九二坎有險求小得<lb/>
　二處重險之中是人臣尚當國難之衝為有險之象<lb/>
　幸其剛中是有孚心亨者才足自衛動不失宜為能<lb/>
　因勢利導善其斡旋故雖未盡出險猶可維持國勢<lb/>
　為求小得不至入于坎窞<lb/>
象曰求小得未出中也<lb/>
　二本有才之人不求大得而求小得以未出險中阻<lb/>
<pb n="161b"/>
　于時耳<lb/>
六三來之坎坎險且枕入于坎窞勿用<lb/>
　隂柔不中正而履重險之中則才徳既弱時事復艱<lb/>
　來往皆險前險而後枕時勢至此其陷益深不可用<lb/>
　也<lb/>
象曰來之坎坎終无功也<lb/>
　或來或之此身展轉于陷險之中縱心欲求濟終无<lb/>
　可為何功之有<lb/>
<pb n="162a"/>
六四樽酒簋貳用缶納約自牖終无咎<lb/>
　當險之時位近于五是君臣相與以濟險者也君之<lb/>
　信任倍于常時故為之臣者事君固不可無禮而在<lb/>
　險中則情為要而文次之不必尚繁縟拘形迹惟一<lb/>
　以誠樸結君如祭者樽酒簋貳而且用缶凡所獻替<lb/>
　皆委曲因明以通其蔽如納約不自户而自牖焉如<lb/>
　是則忠悃篤而君心不疑諷諭行而吾言易入雖在<lb/>
　險終必濟焉无咎<lb/>
<pb n="162b"/>
象曰樽酒簋貳剛柔際也<lb/>
　樽酒簋貳四豈事君不盡禮哉盖險難之時臣固切<lb/>
　于上交君亦專于下應剛柔相際故情相洽而迹相<lb/>
　忘所以不煩儀文也<lb/>
九五坎不盈祇既平无咎<lb/>
　陽剛中正而時將出險是人主徳位兼隆而又值可<lb/>
　濟之機必至夷險為平猶坎雖不盈而已抵乎既平<lb/>
　之象人君出險之事已塞无咎<lb/>
<pb n="163a"/>
象曰坎不盈中未大也<lb/>
　君有中徳險應平矣而坎猶不盈者以時尚在險中<lb/>
　其中徳未能大有所為非終于不盈也<lb/>
上六係用徽纆寘于叢棘三歲不得凶<lb/>
　以陰柔不振之才而當險極危已之際陷之愈深終<lb/>
　不得出象猶縛之繩而又置于棘中將三歲不得脫<lb/>
　也何凶如之<lb/>
象曰上六失道凶三歲也<lb/>
<pb n="163b"/>
　人必處險有道終乃得出今以六居上不能有孚心<lb/>
　亨失其道矣安得不凶三歲耶<lb/>
䷝<hi>離上離下</hi>
離利貞亨畜牝牛吉<lb/>
　陰麗于陽故為離人臣麗君莫先乎正而順所以成<lb/>
　其正也必陳善閉邪不為阿諛取容而貞乃利且可<lb/>
　致君行道而亨然所謂貞者非浮慕持正之名而用<lb/>
　意氣以少激也必養成其至順之徳如畜牝牛乃恭<lb/>
<pb n="164a"/>
　順以事疑忌不生寵眷日篤吉<lb/>
彖曰離麗也日月麗乎天百榖草木麗乎土重明以麗<lb/>
乎正乃化成天下<lb/>
　離附麗之義也推之人物莫不皆然在天有日月必<lb/>
　以氣麗天而後能照臨在地有百榖草木必以形麗<lb/>
　土而後能生成况君徳乎必本重明之徳以麗乎正<lb/>
　不流于察不偏于私乃能正百官以正萬民天下化<lb/>
　之而成文明之治矣<lb/>
<pb n="164b"/>
柔麗乎中正故亨是以畜牝牛吉也<lb/>
　所謂利貞畜牝牛吉者盖人臣麗君苟非中正則情<lb/>
　每流于妄悅苟非柔順則行或失于謙和以是而求<lb/>
　亨吉也難二以柔麗中正是臣之麗乎君者有徽柔<lb/>
　懿恭之徳而能裁之以中行之以義不激不隨得臣<lb/>
　之正故亨然惟柔順極至故吉<lb/>
象曰明兩作離大人以繼明照于四方<lb/>
　上下皆離兩明繼起重離之象大人以緝熈其徳日<lb/>
<pb n="165a"/>
　新又新使徳輝宣著以照臨四方則光被四表格于<lb/>
　上下矣<lb/>
初九履錯然敬之无咎<lb/>
　以剛居下而處明體是人臣麗君果于任事喜于見<lb/>
　智凡事躁動為履紛錯之象咎幾不免以敬處之而<lb/>
　審時度勢持以小心則心有主而動不妄自无履錯<lb/>
　之咎<lb/>
象曰履錯之敬以辟咎也<lb/>
<pb n="165b"/>
　初履錯而必于敬者盖躁進一念咎已隨之敬則所<lb/>
　以慎其履而辟其咎耳<lb/>
六二黄離元吉<lb/>
　柔麗乎君而得其正是臣之麗君將順而匡救渾厚<lb/>
　而精明黄離之象成繼明之君徳而不見其功襄化<lb/>
　成之盛治而不露其迹君明臣良渾无節義事功之<lb/>
　可見也元吉<lb/>
象曰黄離元吉得中道也<lb/>
<pb n="166a"/>
　六二居中不激不隨无過不及得乎中道者也故吉<lb/>
九三日昃之離不鼓缶而歌則大耋之嗟凶<lb/>
　重離之間前明將盡為日過中而昃之象斯時也人<lb/>
　力固不可諉氣運亦難強爭若不安盛衰之常以自<lb/>
　樂而徒戚戚于危亡之憂祇速其斃凶<lb/>
象曰日昃之離何可久也<lb/>
　盛極將衰即憂亦不能久人于未昃之時思患預防<lb/>
　可耳<lb/>
<pb n="166b"/>
九四突如其來如焚如死如棄如<lb/>
　大臣當後明將繼之時是天命初回人心始向之日<lb/>
　正宜以順而動徐圖安定而乃以剛處之陋前人之<lb/>
　規行一已之志更張太驟為突如其來之象過剛則<lb/>
　激災必及身故有焚死棄之象<lb/>
象曰突如其來如无所容也<lb/>
　文明柔順臣之體也突如其來失敬順之道焚則死<lb/>
　死則棄何所容其身乎<lb/>
<pb n="167a"/>
六五出涕沱若戚嗟若吉<lb/>
　以陰居尊柔麗乎中雖非過柔然不得其正而迫于<lb/>
　上下之二陽為制于強臣君權幾下移矣若能反身<lb/>
　修徳憂深慮逺既出涕沱若而憂形于色又戚嗟若<lb/>
　而憂形于聲則主徳修于上權奸弭于下矣<lb/>
象曰六五之吉離王公也<lb/>
　六五迫于權臣而得吉者位麗王公則一念敬忽理<lb/>
　亂攸關憂其憂斯能位其位矣<lb/>
<pb n="167b"/>
上九王用出征有嘉折首獲匪其醜无咎<lb/>
　上九陽剛居卦之上處離之終正剛明及逺者也王<lb/>
　者用此道以出征則能伐暴救民而有嘉美之功但<lb/>
　折取其首亂之人而威自振所獲者匪從亂之小醜<lb/>
　而刑不濫凡此皆嘉也既不畜奸養亂又不嗜殺寡<lb/>
　恩无咎<lb/>
象曰王用出征以正邦也<lb/>
　出征豈好觀兵哉征者正也寇賊奸宄亂我邦國故<lb/>
<pb n="168a"/>
　出兵以正也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="168b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周易文詮卷一<lb/>
</p>
<p>
</p>
  </div>
</body>
</text>
</TEI>