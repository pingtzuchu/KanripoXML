<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>易經蒙引卷六上</head> <lb/>
    <p>
<pb n="1a"/>
欽定四庫全書<lb/>
　易經蒙引卷六上<lb/>
　　　　　　　　　　　　　明　蔡清　撰<lb/>
　下經<lb/>
䷦<hi>艮下坎上</hi>
蹇利西南不利東北利見大人貞吉<lb/>
　說在膚見曰見險而止謂之蹇而自利西南以下則<lb/>
　皆言所以處險之道也本義所謂見險者貴於能止<lb/>
<pb n="1b"/>
　此句在蹇字内取出其曰不可終於止者則所以起<lb/>
　下文言必思所以處之也而處之之道則利徃西南<lb/>
　不利徃東北見大人而後利貞而後吉只是相因説<lb/>
　去不是見險者是一人處險者又是一人○或以利<lb/>
　西南不利東北為貴於能止盖泥夲義不宜走險之<lb/>
　句而失之不知既曰利西南便是向西南方去矣安<lb/>
　在其為止且卦變陽進則徃居五而得中陽進又安<lb/>
　得為止不利東北亦不是令其止也是言不宜從東<lb/>
<pb n="2a"/>
　北進也其夲義云退則入於艮而不進者以艮位東<lb/>
　北而其不進謂不得進也見險而能止者自不進也<lb/>
　不宜走險者重在險字上該利西南不利東北兩意<lb/>
　也○見險而止乃為蹇不是見險便為蹇也○西南<lb/>
　平易東北險阻葢通天下大勢言之○遼東北地也<lb/>
　昔唐太宗伐遼至遼澤泥淖二百餘里布土作橋以<lb/>
　渡士卒負土填塹太宗亦自分其尤重者亦可見其<lb/>
　險阻○蜀西南也自古説蜀道難然其險處亦只在<lb/>
<pb n="2b"/>
　蜀門若到其地則所謂沃野千里天府之國似乎果<lb/>
　平易矣恐天下大勢皆在聖人胸中占得此者不必<lb/>
　拘於西南東北但險阻處便是東北平易處便是西<lb/>
　南不可泥於地文王繫辭亦僅取其大勢有險阻平<lb/>
　易之分耳○東北險阻又艮方也不可謂東與北西<lb/>
　與南只是東北一隅西南一隅方與夲義又艮方也<lb/>
　一句合○坤卦西南東北亦主此二隅言不然當云<lb/>
　西南北東矣葢後天卦位坤西南之卦也東北則西<lb/>
<pb n="3a"/>
　南之反對也故曰西南得朋東北喪朋○既曰東北<lb/>
　險阻矣又曰又艮方也者直以卦變退則入於艮而<lb/>
　不進故更着此句○夲義方在險中不宜走險是以<lb/>
　理言利西南不利東北也又卦自小過而來<hi>云云</hi>是<lb/>
　以卦變言利西南不利東北也○夲義當蹇之時必<lb/>
　見大人然後可以濟難又必守正然後得吉是以理<lb/>
　言利見大人貞吉也○而卦之九五以下<hi>云云</hi>又以<lb/>
　卦體言利見大人貞吉也葢據理言夲是如此而卦<lb/>
<pb n="3b"/>
　中又自具有此義此法可通用以㸔六十四卦○退<lb/>
　則入於艮而不進謂死殺了不進者不能進也葢陷<lb/>
　入於險也○退字亦以艮言○必見大人然後可以<lb/>
　濟難有所依也又必守正然後得吉不然則不順理<lb/>
　而妄為求以出險適以益其險耳<lb/>
蹇難也險在前也見險而能止知矣哉<lb/>
　蹇難也險在前也説上坎見險而能止説下艮以見<lb/>
　名卦之之義智矣哉摠承上二句賛之也不可以險<lb/>
<pb n="4a"/>
　在前也只帶蹇難也讀蹇難也是訓其義險在前也<lb/>
　見險而能止是申其義<lb/>
蹇利西南徃得中也<lb/>
　陽進而得中是進而得其所安也有平易之義故曰<lb/>
　利西南<lb/>
不利東北其道窮也<lb/>
　亦以卦變言退入於艮艮位東北險阻之方也入於<lb/>
　艮則陷於險矣故其道窮而不利道字不可指為道<lb/>
<pb n="4b"/>
　路<lb/>
利見大人徃有功也<lb/>
　當蹇之時非得所依未易濟也夲卦體言或疑其非<lb/>
　以卦體釋卦辭曰需利涉大川徃有功也夲義亦云<lb/>
　以卦體及兩象釋卦辭則此亦不宜泛説須依夲義<lb/>
　做夲卦體以釋之云利見大人者葢以卦體觀之九<lb/>
　五剛健中正大人也徃而依之則蹇可濟而有功矣<lb/>
　不然本義所謂卦之九五剛健中正有犬人之象者<lb/>
<pb n="5a"/>
　豈虚設乎而彖傳上下三句之義皆有所本此獨無<lb/>
　所本而泛釋之乎<lb/>
當位貞吉以正邦也<lb/>
　卦體自二以上皆當位所以為貞吉夫惟貞吉則邦<lb/>
　可以正之矣此猶所謂大亨貞无咎而天下隨之皆<lb/>
　從大處置議論○或謂正邦正是吉處恐非也葢釋<lb/>
　貞吉之義已在當位二字上了豈可謂以當位釋貞<lb/>
　正邦釋吉如此則卦辭専為有國者設歟且若拘説<lb/>
<pb n="5b"/>
　是有國者事則利見大人又何用了如中孚順而巽<lb/>
　孚乃化邦也豈必皆釋吉義葢極其功效之大言之<lb/>
　耳<lb/>
蹇之時用大矣哉<lb/>
　承上言必徃西南不徃東北又必見大人又必得正<lb/>
　然後為得處蹇之道而蹇庶乎其有濟此蹇之時用<lb/>
　所以為大也<lb/>
山上有水蹇君子以反身修徳<lb/>
<pb n="6a"/>
　山夲峻阻上復有水難以進步蹇之象也反身修徳<lb/>
　濟蹇之道也反身行有不得者皆反求諸己修徳是<lb/>
　有則改之無則加勉如是將見在邦必達在家必達<lb/>
　蹇其有不濟乎葢行有不得處便是蹇反身修徳義<lb/>
　相連<lb/>
初六徃蹇來譽<lb/>
　夫蹇者見險而止之義故曰見險者貴於能止必度<lb/>
　其時之可進而後進如五與上是也不然必其義之<lb/>
<pb n="6b"/>
　不容止而後不止如六二是也其餘諸爻則皆以止<lb/>
　為利○初六爻辭只是以蹇之時論不必拘於卦體<lb/>
　本義全無一字及爻體有以也○徃蹇來譽不徃便<lb/>
　是來也所謂見險而能止智矣哉便是譽意思○或<lb/>
　説初六一爻初則難日方長既非濟蹇之時位居於<lb/>
　下又無濟蹇之資况隂柔質弱又無濟蹇之才故周<lb/>
　公<hi>云云</hi>愚謂不然此爻縱是初九而上又有應援終<lb/>
　亦不宜徃且九三非陽乎况在艮之極亦曰徃蹇則<lb/>
<pb n="7a"/>
　是以蹇之時言無疑矣學易者要須識得<lb/>
六二王臣蹇蹇匪躬之故<lb/>
　六二柔順中正是箇精忠盡節之臣正應在上而在<lb/>
　險中君在難也君臣之義休戚共之故六二不避萬<lb/>
　死一生之難以求濟之是為王臣之蹇而又蹇者也<lb/>
　而其所以蹇而又蹇者則初非以其身之故也○六<lb/>
　二所謂以身狥國者也聖人繫之辭曰王臣蹇蹇可<lb/>
　矣而又曰匪躬之故嗚呼忠臣義士之心於是乎白<lb/>
<pb n="7b"/>
　矣○不言吉凶聖人此意尤妙説見本義又有直言<lb/>
　其凶而又以為无咎者大過上六是也<lb/>
王臣蹇蹇終无尤也<lb/>
　言王臣之蹇蹇其濟不濟未可知縱是不濟亦終無<lb/>
　可尤也此即大過上六之凶无咎<lb/>
九三徃蹇來反<lb/>
　九三當蹇既與初六無異而又不在王臣之位所謂<lb/>
　無官守言責而進退綽綽者但遭時之擾亂耳故周<lb/>
<pb n="8a"/>
　公繫辭云徃則蹇惟當來反以就二隂反就二隂得<lb/>
　所安矣○二隂兼初與二言非專指二也觀下文連<lb/>
　於九三字面可見○三之反就二隂而得其所安者<lb/>
　葢以下二隂樂得九三之陽而與之相依此三之所<lb/>
　以得其所安也若無二隂可就或二隂不樂得之則<lb/>
　何以為安故象傳曰内喜之也明其來反之得所安<lb/>
　也象傳此句誠不虚下夲義得其所安之句實憑此<lb/>
六四徃蹇來連<lb/>
<pb n="8b"/>
　四之時方蹇且才弱自徃則蹇矣下有九三之剛惟<lb/>
　連之以共濟可也故象傳曰當位實也正指九三來<lb/>
　連與來反不同來連將以進也來反只是退此又上<lb/>
　下體之别不可不知○一説四與初三爻義又畧不<lb/>
　同者葢初三在險之外故但曰來譽來反而已非必<lb/>
　期於濟也四則入於險矣故為四謀又當如此此説<lb/>
　不如以上下體論<lb/>
九五大蹇朋來<lb/>
<pb n="9a"/>
　夫他爻之蹇只是蹇耳九五君位其蹇也國家治亂<lb/>
　所闗宗社存亡所係又非他人蹇之比故為大蹇謂<lb/>
　非常之蹇也然以其居尊位而有剛健中正之徳足<lb/>
　以致天下之賢俊故必有朋來而助之者將見智者<lb/>
　獻其謀勇者効其力而蹇之濟也不難矣不言吉者<lb/>
　猶未離乎蹇也但能致朋來則終無不可濟者觀象<lb/>
　玩辭吉意亦可會矣○此以象言占者有是徳則有<lb/>
　是助矣○賢也而謂之朋葢以其同心同徳而云也<lb/>
<pb n="9b"/>
　上曰大蹇下曰朋來明大蹇之非朋决不可濟也此<lb/>
　又聖人之精意<lb/>
大蹇朋來以中節也<lb/>
　中節指五言不曰中行曰中正又不曰道曰徳而獨<lb/>
　曰節者以在蹇中言也如劉先主當猖獗之時信義<lb/>
　著於四海是其中節也故士從之如雲是亦朋來也<lb/>
　○中節畢竟只是中徳但以在蹇而易其名耳如同<lb/>
　人之五則曰中直臨之知臨則曰行中葢聖筆如化<lb/>
<pb n="10a"/>
　工之因物賦形<lb/>
上六徃蹇來碩吉利見大人<lb/>
　上六已在卦極蹇之極似可濟矣而乃益以蹇者何<lb/>
　歟愚意恐是亦以才弱之故故令來就九五如六四<lb/>
　則令來就九三隂必附陽也○以其才之弱而當夫<lb/>
　蹇之極若使自徃益以蹇耳今夲義不然云已在卦<lb/>
　極徃無所之故徃蹇愚竊疑焉如果以徃無所之而<lb/>
　益蹇則初與三不在卦極徃有所之而亦以蹇何也<lb/>
<pb n="10b"/>
　是尚可疑○夫來碩是就此爻言利見大人是以占<lb/>
　者言即是來碩意象傳曰志在内也曰以從貴也意<lb/>
　亦如此○又曰利見大人觀本義上云來就九五與<lb/>
　之濟蹇則有碩大之功則既入九五於來碩句内矣<lb/>
　今又云大人指九五曉占者宜如是也乃又以九五<lb/>
　入於此句何歟葢上言九五自本爻言承徃蹇而云<lb/>
　也是正名正位的下言指九五是謂占者則利見此<lb/>
　九五之大人也故曰即是來碩意也<lb/>
<pb n="11a"/>
徃蹇來碩志在内也<lb/>
　謂來就九五也夲義亦憑此一句釋爻辭<lb/>
利見大人以從貴也<lb/>
　以所以也不必做推本説如比卦外比於賢以從上<lb/>
　也以字亦説不得推本推本説者曰所謂利見大人<lb/>
　者以上六下就九五為從貴故曉占者以利見大人<lb/>
　也所以程傳曰所以云從貴恐人不知大人為指五<lb/>
　也愚謂志在内也一句正是恐人不知其為來就九<lb/>
<pb n="11b"/>
　五也此曰以從貴也只是申解見大人之義云從貴<lb/>
　人所為耳如訟六三之食舊徳從上吉也謂隨人則<lb/>
　吉明自主事必無成功也意略相似○通觀蹇卦六<lb/>
　爻除二外皆不宜徃除上外皆不言吉葢聖人尚消<lb/>
　息盈虚天行也但又自覺有箇時義如此初最在下<lb/>
　不可徃也三四非蹇主正應未徃可也六二却是正<lb/>
　應義同休戚也故死生以之而吉凶非所論至為九<lb/>
　五謀則又在收用賢俊延攬英雄以夷大難而九五<lb/>
<pb n="12a"/>
　之徳亦自能如此故聖人從而發之以示人至於上<lb/>
　六蹇極有可濟之理然據其才則未能以自濟也故<lb/>
　又教以下就九五云丈夫不幸而生蹇時此一卦及<lb/>
　六爻之義足以應用矣<lb/>
䷧<hi>坎下震上</hi>
解利西南无所徃其來復吉有攸徃夙吉<lb/>
　如剛柔始交而難生則為屯剛為柔所掩則為困見<lb/>
　險而止則為蹇陽陷隂中則為習坎惟此卦居險能<lb/>
<pb n="12b"/>
　動則非惟不陷於險而又能出乎險之外矣故為解<lb/>
　如屯卦動乎險中猶且得大亨而况動乎險之外者<lb/>
　哉○本義難之既解利於平易安靜不欲久為煩擾<lb/>
　葢難之既解正否極泰來之初正當培飬生理於凋<lb/>
　瘁之餘保全元氣於方復之日故利在平易安靜不<lb/>
　欲久為煩擾平易指西南安靜指無所徃其來復吉<lb/>
　不欲久為煩擾指有攸徃夙吉○或以不欲久為煩<lb/>
　擾一句摠收上文二項安靜二字兼包到夙吉而平<lb/>
<pb n="13a"/>
　易亦見是不煩擾此説似乎可通但不欲久為煩擾<lb/>
　數字於來復二字終有碍且本義又曰利於西南平<lb/>
　易之地若無所徃則宜來復其所而安靜若尚有所<lb/>
　徃則宜早徃早復不可久為煩擾也然則或者之談<lb/>
　亦不待辨而自破矣○卦自升來三徃居四入於坤<lb/>
　體坤位西南平易之方也彖傳曰利西南徃得衆也<lb/>
　明三入坤體得地也不可以得衆為西南得朋之意<lb/>
　只是坤為衆故如此立言明其入坤體耳若認作得<lb/>
<pb n="13b"/>
　朋之意反為悖於平易之義矣○利西南但居易而<lb/>
　不行險皆是○二居其所而又能得中亦以卦變言<lb/>
　若非以卦變言三徃居四入於坤體則亦不見得二<lb/>
　居其所而又得中矣是言二之居其所而得中正因<lb/>
　三徃居四入於坤體而得也故皆為卦變○二居其<lb/>
　所而又得中是即其所安之意故以釋無所徃其來<lb/>
　復吉有攸徃夙吉之義○本義若無所徃則宜來復<lb/>
　其所而安靜既無所徃又何有於來復或説前日有<lb/>
<pb n="14a"/>
　難而不得安其所今難解矣始得安於其所是謂來<lb/>
　復也愚以為據徃蹇來譽例則但不能徃即為來况<lb/>
　復字尤為穏當○有攸徃無所徃只是泛説難後安<lb/>
　得全無所事故<hi>云云</hi>○有攸徃夙吉或謂尚有所徃<lb/>
　是言難猶有未盡解者若果難猶有未盡解則恐由<lb/>
　不得我早徃早復早徃固然矣欲早復得乎葢欲早<lb/>
　復則不免於留釁而飬亂若不早復則又不免於久<lb/>
　為煩擾此可見有所徃無所徃俱為難既解之後事<lb/>
<pb n="14b"/>
　從泛説為長也<lb/>
有攸徃夙吉徃有功也<lb/>
　葢九二得中審於時宜故能早徃早復而有功○徃<lb/>
　有功之徃即有攸徃之徃○上曰無所徃下曰有攸<lb/>
　徃豈異義哉文從字順而已近來學者多於字異義<lb/>
　同不當求異義處乃鑿而為之説若此等處亦將為<lb/>
　之説以為有異義乎可以破其惑矣又如乾大象曰<lb/>
　天行健則坤當曰地勢順坤曰地勢坤則乾當曰天<lb/>
<pb n="15a"/>
　行乾而聖人固自不拘也學者亦將以為有意乎<lb/>
天地解而雷雨作雷雨作而百果草木皆甲拆<lb/>
　天地之氣向也鬱結不舒今以解散於是雷雨作焉<lb/>
　雷以動之雨以潤之然後百果草木從而甲拆矣○<lb/>
　甲者萌芽初發之時也皆有所包含而未拆也拆則<lb/>
　自甲而暢矣甲折二字平㸔不可謂甲者拆○天地<lb/>
　解自是天地解雷雨作自是雷雨作不可謂雷雨作<lb/>
　即是天地之解處如大象専言雷雨作則可用此説<lb/>
<pb n="15b"/>
　然亦是於雷雨之作而見得天地之解要之雷雨作<lb/>
　還自天地解而來也○謂之天地解者窮冬之時天<lb/>
　地閉塞至是而解則雷雨作<hi>云云</hi>葢解者難之舒也<lb/>
　若無難亦無由有解<lb/>
解之時義大矣哉<lb/>
　夫天地一解而雷雨以作百果草木皆甲拆其功用<lb/>
　之大有如此然則解之時不既大矣哉謂天地之所<lb/>
　以成化工者亦此解也<lb/>
<pb n="16a"/>
雷雨作解君子以赦過宥罪<lb/>
　雷雨作者天地所以解萬物之屯赦過宥罪者君子<lb/>
　所以解萬民之難○赦過宥罪者仁也然過則赦之<lb/>
　有罪者則惟宥之而不赦是又裁之以義也<lb/>
初六无咎<lb/>
　愚意初六以柔在下則能安靜而不生事以自擾上<lb/>
　有正應則不孤立而有所仗以為安何咎之有葢是<lb/>
　時難既解矣隆山中溪之説意㣲有滯<lb/>
<pb n="16b"/>
剛柔之際義无咎也<lb/>
　四剛初柔二者相為用也即本義以柔在下上有正<lb/>
　應兩句<lb/>
九二田獲三狐得黄矢貞吉<lb/>
　本義云亦為去邪媚而得中直之象者亦字不可便<lb/>
　以此為定説象傳今人多以命題看來未可摠為此<lb/>
　爻取象之意未詳也更誰作主張得○貞吉二字是<lb/>
　占田獲三狐得黄矢自是二之貞也本義云能守其<lb/>
<pb n="17a"/>
　正則無不吉矣無不吉者謂卜田固吉去邪媚得中<lb/>
　直亦吉且凡事得正皆吉猶晉六二所謂凡以隂居<lb/>
　尊者皆其類也之意○一説本義此爻取象之意未<lb/>
　詳謂但三狐之象未詳耳非也得黄矢獨非象乎更<lb/>
　詳之○夲義或曰卦凡四隂除六五君位餘三隂即<lb/>
　三狐之象此亦已明白如何乃以為取象之意未詳<lb/>
　曰為除六五君位在易中諸爻取象無此例也○如<lb/>
　師卦以上下五隂順從九二為衆之象固不除六五<lb/>
<pb n="17b"/>
　君位比云不寧方來上下應也亦不除六五君位泰<lb/>
　六四言三隂翩然下復臨初九九二之徧臨四隂五<lb/>
　皆在其中但主此爻立象雖其為君位有不暇顧也<lb/>
　今九二取三狐象乃獨除五似未必然矣然衆説惟<lb/>
　此説最近葢於狐字有體貼僅有此一段未安故先<lb/>
　言未詳而繼收入此説云○看來此爻既以獲狐擬<lb/>
　象當除君位不然是南狩矣大抵此爻為卜田之吉<lb/>
　占亦為去邪媚而得中直之象此爻若取三隂為三<lb/>
<pb n="18a"/>
　狐象則惟於去邪媚得中直之意為切何以為卜田<lb/>
　之吉占耶曰嘗觀文獻通考田獵門所載經傳有云<lb/>
　禽獸多則傷五穀因習兵事又不空設故因以捕禽<lb/>
　獸實為田除害也以故名之曰田如此則見得三狐<lb/>
　之義亦不虚矣○得黄矢於田獵上難説只是取中<lb/>
　正之義不然田獵之矢豈有黄者耶○一説就田上<lb/>
　説得黄矢是不費餘矢也矢不空放之意不失便是<lb/>
　得也○邪媚之象固就三隂取中直之象則又於何<lb/>
<pb n="18b"/>
　而取以為取諸九二邪九二剛中是夲身中道故能<lb/>
　得夫人之中直者邪媚在人則中直亦在人也中正<lb/>
　果何所屬耶大抵正邪不兩容彼此不並用用邪媚<lb/>
　者必失中直欲得中直必去邪媚此亦解而拇朋至<lb/>
　斯孚之理必然者也<lb/>
九二貞吉得中道也<lb/>
　得中道不可作得中直説得中道在去邪媚而得中<lb/>
　直之前下文所謂守其正者也能守其正然後邪媚<lb/>
<pb n="19a"/>
　可去中直可得是謂吉若以得中道為得中直則獲<lb/>
　三狐偏失了此是據夲義亦為去邪媚而得中直之<lb/>
　象一端議論要之不可為定説也<lb/>
六三負且乗致寇至<lb/>
　六三隂柔不中正無才無徳而居下之上此為竊據<lb/>
　髙位終必失之者也故其象負且乗致冦至○程傳<lb/>
　曰三隂柔小人宜在下而反處下之上猶小人宜負<lb/>
　而反乗當致冦奪也○負且乘當依程傳説詞理方<lb/>
<pb n="19b"/>
　順若泥於且字則為背負物而身乗車豈成箇事理<lb/>
　○臨川吴氏曰負者小人之事六小人之才也乗者<lb/>
　君子之器三君子之位也此説最明○夲義云貞吝<lb/>
　雖以正得之亦可羞也夫負且乗者安有以正得之<lb/>
　之理曰世間固自有此等無望之福者然非意之得<lb/>
　有道者之所憂也所謂安知其不為禍也如劉盆子<lb/>
　在赤眉軍中為人牧牛脫洗汗衣樊崇以其為漢宗<lb/>
　室召使探扎得上將軍字遂帥衆拜稱臣盆子時畏<lb/>
<pb n="20a"/>
　恐欲啼可謂負且乗矣豈其出於詐力所能得者哉<lb/>
　是固以正得之也然終不免為宜陽之降虜向非光<lb/>
　武首領且不完矣又如漢文帝夢登天未得上有一<lb/>
　黄頭郎從後推之遂上顧見其衣後穿及覺而之漸<lb/>
　臺見鄧通形貌與夢中所見如一且衣後又穿即貴<lb/>
　幸之擢為太中大夫賜以銅山此亦非盗而得之者<lb/>
　也然景帝時不免下吏籍家卒至餓死如此古今葢<lb/>
　屢屢有焉聖人之言萬世不可易也自君子謀之則<lb/>
<pb n="20b"/>
　惟避而去之為可免耳又凡徳薄而位尊知小而謀<lb/>
　大力小而任重鮮不及矣若漢之田千秋唐之鄭綮<lb/>
　今人亦多以為負乗是未考二公之實也千秋雖偶<lb/>
　以片言入相然為人質厚有智居位自稱反愈於前<lb/>
　後數公鄭公雖自為歇後鄭五作相時事可知然宦<lb/>
　業數著且固辭相位不得然後受之既相後無復故<lb/>
　態至三月知時事不可為竟以疾乞骸則又是知避<lb/>
　而去之者况千秋自其片言悟主時敢言人所不能<lb/>
<pb n="21a"/>
　言此亦自有過人之竒矣鄭公歇後原非碌碌自其<lb/>
　筮仕為廬州時嘗檄黄巢巢不敢犯州矣且彼負且<lb/>
　乗者豈能知避去邪<lb/>
負且乗亦可醜也<lb/>
　夫負且乗者不自知其醜也所謂雖得市童憐還為<lb/>
　識者鄙<lb/>
自我致戎又誰咎也<lb/>
　咎其不知避而去之故不免也<lb/>
<pb n="21b"/>
九四解而拇朋至斯孚<lb/>
　初與四皆不得其位而相應胥失之也然四陽終是<lb/>
　善類而隂非其類也道不同是初固所當解而四亦<lb/>
　庶幾其能解之者故勉之曰若能解去了初則吾善<lb/>
　類不招而集矣○謂之朋至斯孚則知四始與初應<lb/>
　時葢内有不相孚者矣故至於解亦由類不同固也<lb/>
　○使四不能决去其不正之應吾見知幾君子必避<lb/>
　矰繳而去之矣故佞者在朝則賢者在野佞者在野<lb/>
<pb n="22a"/>
　則賢者在朝○解而拇而爾也與中庸抑而强歟而<lb/>
　字同○朋同類也葢四陽初隂其類不同故不同類<lb/>
　者既解則同類者自至○方以類聚物以羣分介疾<lb/>
　有喜君子所履○夲義云若能解而去之此若能字<lb/>
　與晉六五夲義所謂又能一切去其計功謀利之心<lb/>
　者類皆是就占者之辭亦與下六五同必解而去之<lb/>
　則吉也<lb/>
解而拇未當位也<lb/>
<pb n="22b"/>
　未當位兼初與四言所謂皆不得其位而相應者也<lb/>
　故在四之陽當解初之隂<lb/>
六五君子維有解吉有孚于小人<lb/>
　君子有解自解也所解者在夲身故孚於小人○卦<lb/>
　凡四隂隂小人也而六五獨當君位乃與三隂同類<lb/>
　惟其與三隂同類則未免與小人共事與小人共事<lb/>
　其害可勝言哉聖人以是開其遷善之門曰君子必<lb/>
　有解乃吉也解謂解去小人然五實隂類而乃責之<lb/>
<pb n="23a"/>
　以解去其類因未必其果能否也故繼之曰此惟驗<lb/>
　之於小人之退未退耳葢君子有解則小人必退小<lb/>
　人未退則君子未嘗有解也只因其未必能解故如<lb/>
　此立言耳此君子葢指占者與九四俱是教占者之<lb/>
　辭九四亦未必其果能解其拇否也故夲義云若能<lb/>
　解而去之則君子之朋至而相信也<lb/>
君子有解小人退也<lb/>
　君子維有解吉以小人退為吉也○六五夲與三隂<lb/>
<pb n="23b"/>
　同類聖人直以其君位而不甘捨其從隂故為之變<lb/>
　計如此○一説六五雖居君位實夲與三隂同其類<lb/>
　故凡其立心造行實有乖於正道者必解而去之乃<lb/>
　吉也然未必其果能也當於小人之退否騐之何也<lb/>
　天地之間物各從其類五果能自解則夫讒諂面諛<lb/>
　逢惡欺公之徒决在所不容矣不然未見其能解也<lb/>
上六公用射隼於髙墉之上獲之无不利<lb/>
　愚意上六以一隂居卦之上隼之在髙墉之上也占<lb/>
<pb n="24a"/>
　遇此者解而去之斯利矣所謂公猶乾九三之君子<lb/>
　隨上六之王皆指占者但此説與程傳及諸儒之説<lb/>
　俱不同亦未敢自信其為然也姑私記之於此○必<lb/>
　曰公者以上六是在位之奸權去之者亦必是得位<lb/>
　而有權力之人故稱公且如王用享于帝之類非王<lb/>
　安得享帝看來不可依程傳如困六三夲義亦云繫<lb/>
　辭備矣然却云石指四蒺藜指二<hi>云云</hi>今不曰隼指<lb/>
　三而諸家果何所據乃取外爻為隼耶○公用射隼<lb/>
<pb n="24b"/>
　于髙墉之上獲之為一句夫奸權既去則善類獲安<lb/>
　朝廷清明元元有慶矣故无不利○六五言君人之<lb/>
　解小人也上六言大臣之解小人也○小人亂國故<lb/>
　謂之悖<lb/>
䷨<hi>兌下艮上</hi>
損有孚元吉无咎可貞利有攸徃<lb/>
　夲義謂卦損下卦上畫之陽益上卦上畫之隂則彖<lb/>
　傳損下益上其道上行也損兌澤之深益艮山之髙<lb/>
<pb n="25a"/>
　則象傳山下有澤損也○下卦上畫之陽如何在所<lb/>
　損上卦上畫之隂如何在所益曰此以下卦夲乾上<lb/>
　卦夲坤而看得是如此○損下益上損内益外剝民<lb/>
　奉君之象皆所以為損也葢民貧則君不能獨富民<lb/>
　固損矣君亦安得益乎是上下俱損也故以損名卦<lb/>
　剥民奉君之義只可用之卦名其卦辭有孚元吉无<lb/>
　咎可貞利有攸徃只承損字而泛説言損所當損人<lb/>
　人皆可用不専指上之損下也益卦利有攸徃利涉<lb/>
<pb n="25b"/>
　大川亦然豈専為益下之事乎○剥民奉君之象人<lb/>
　但知其損下益上而不知其上下俱損也故有孚元<lb/>
　吉以下須用泛説不復専指損下言有孚損所當損<lb/>
　也不妄損也不妄之謂孚謂之損下便是惟正之供<lb/>
　之外者○雲峰曰捐夲拂人情之事也損下未必大<lb/>
　善而吉未卜無過未必可固守未必可有徃惟損所<lb/>
　當損於理可行而下信之則其占如此耳此説甚善<lb/>
　但以有孚為下信之恐未安葢損所當損便是誠實<lb/>
<pb n="26a"/>
　而不妄便是有孚如需之有孚習坎之有孚益卦六<lb/>
　三之有孚中行之類有孚皆自我而言不必皆以人<lb/>
　信之為義也<lb/>
曷之用二簋可用享<lb/>
　享謂祭享也主程傳大抵損之時所當損者多矣而<lb/>
　此専以祭享為言者葢古人菲飲食而致孝乎鬼神<lb/>
　則祭享宜不可損矣今言二簋可用享享猶可損則<lb/>
　其他無不在所損矣此聖人舉重以見輕之意也○<lb/>
<pb n="26b"/>
　此亦承上文而言言損下非得已也既不得已而損<lb/>
　下須用儉用始得若取之盡錙銖用之如泥沙其取<lb/>
　於下也既不得已其用於上也又得已而不已則非<lb/>
　惟下損而上亦將自損矣此聖人之所懼也故為之<lb/>
　律令曰曷之用二簋可用享○一説言人人皆可用<lb/>
　之占不必専指上人説故曰二簋應有時只是當損<lb/>
　之時其義當然不必拘於不得已而損下則當儉於<lb/>
　用也上條之説亦好聽耳未必其本㫖也○或曰享<lb/>
<pb n="27a"/>
　字是不専指祭享鼎彖傳曰聖人亨以享上帝而大<lb/>
　亨以飬聖賢則燕享亦在所當豐者今考程傳只言<lb/>
　祭享恐未盡歟依此説是欲兼祭享然恐聖人下字<lb/>
　時未卜一字含兩義且國之大事在祀與戎只依程<lb/>
　傳作祭享亦罷本義又不别訓葢亦從之矣○有孚<lb/>
　至二簋可用享元不斷其以利徃處斷者今本也或<lb/>
　曰有孚至利徃以損下言曷之用二簋可用享以自<lb/>
　損言因下損故亦當自損也○有孚以下雲峰亦是<lb/>
<pb n="27b"/>
　以損下言<lb/>
損損下益上其道上行<lb/>
　葢損下益上利歸於上也故曰其道上行下損則上<lb/>
　不能以獨益矣卦所以為損也○損而有孚元吉无<lb/>
　咎可貞利有攸徃只添一而字而義自昭昭矣聖筆也<lb/>
二簋應有時損剛益柔有時損益盈虚與時偕行<lb/>
　一説聖人又恐人泥二簋用享之辭而失之固也故<lb/>
　於此解之云二簋之用應有其時惟損之時為然而<lb/>
<pb n="28a"/>
　非可以為常法也亦所以發文王之意也又云且以<lb/>
　卦言之大凡剛非必在所損柔非必在所益也損剛<lb/>
　益柔亦有其時耳然有損必有益損者必虚益者必<lb/>
　盈而凡損也益也盈也虚也要皆與時偕行耳然則<lb/>
　二簋之用亦時焉而已矣使非其時享其可損乎○<lb/>
　雲峯曰損於時之一字凡三言之然則不當損之時<lb/>
　而損可乎哉此卦特二簋之用有時以卦畫推之損<lb/>
　剛益柔有時以天下之理推之凡損益盈虚皆有時<lb/>
<pb n="28b"/>
　也按諸説惟此説為長損剛益柔作二項損益盈虚<lb/>
　作四項○損益者盈虚之未定盈虚者損益之已成<lb/>
　○損剛益柔有時物無兩盛剛既損則柔自益故損<lb/>
　之傳兼言益損益盈虚與時偕行天下之理不一而<lb/>
　隨於時則一故因損而并及之○本義云時謂當損<lb/>
　之時此只解二簋應有時之時不兼解下二時字下<lb/>
　二時字一是兼損剛益柔一是兼損益盈虚凡三時<lb/>
　字而本義獨解上一時字似可疑也曰凡解者解其<lb/>
<pb n="29a"/>
　未明之義耳如下兩時字本文自明焉用解也如孟<lb/>
　子曰齊人有言曰雖有鎡基不如待時今時則易然<lb/>
　也凡二時字集註亦是解上一時字曰時謂耕種之<lb/>
　時亦不復别解下時字損剛益柔有時叅義曰天下<lb/>
　之理剛者常過柔者常不及凡損過益不及者皆損<lb/>
　剛以益柔也此亦一説未知是否耳<lb/>
象曰山下有澤損君子以懲忿窒欲<lb/>
　山下有澤只是氣通上潤有損下益上之義與前本<lb/>
<pb n="29b"/>
　義損兌澤之深益艮山之髙同意程傳謂氣通上潤<lb/>
　與深下以増髙皆損下之象又是取兩個象恐夫子<lb/>
　只是一個意且所謂深下是已所謂増髙則未見得<lb/>
　是増山之髙處朱子小註謂懲忿象山窒欲象澤亦<lb/>
　非正意此是所謂縱横説來都合處葢懲忿窒欲四<lb/>
　字只在損字上來不在山澤字來也觀本義云君子<lb/>
　修身所當損者莫切於此則無山澤之意决矣此亦<lb/>
　損所當損者也自吾身言<lb/>
<pb n="30a"/>
初九已事遄徃无咎酌損之<lb/>
　已事遄徃舍己為人也國爾忘家公爾忘私也於義<lb/>
　得矣故曰无咎然居下而益上下之力有限而上之<lb/>
　需無窮故又曰酌損之非吝也必如是而後可長必<lb/>
　如是而後兩得之也<lb/>
已事遄徃尚合志也<lb/>
　本義所謂上應六四也不然不知其所謂遄徃者何<lb/>
　人也一説如諸葛亮苟全性命不求聞逹者也而乃<lb/>
<pb n="30b"/>
　為先主馳驅至鞠躬盡瘁死而後已於私家也不别<lb/>
　治生以長尺寸可謂已事遄徃矣向非己感於先主<lb/>
　三顧之禮魚水之歡何以如此此説是謂由於尚合<lb/>
　志也義畧異矣以上説為正<lb/>
九二利貞征凶弗損益之<lb/>
　九二志在自守不肯妄進宜若無益於上矣然由是<lb/>
　而啟夫時君尊徳樂道之心士習可正風俗可厚則<lb/>
　其為益於上也不少如不顧亷隅而苟於進焉徒足<lb/>
<pb n="31a"/>
　以滋君心之驕慢而長士習之奔競非惟損已抑且<lb/>
　無益於上矣故桐江一絲扶漢九鼎節義之有益於<lb/>
　人國也固如此○一説不可専就隠逸之士言如在<lb/>
　朝有守正骨鯁之臣如漢汲黯魏髙允之徒是已汲<lb/>
　黯以秉直不苟容至使武帝内嚴憚而疎之然有臣<lb/>
　如此實足以禁制上心使有所畏所謂入則法家弼<lb/>
　士者又淮南王謀反差等朝臣所謂獨畏黯不敢發<lb/>
　所謂汲黯在朝淮南寢謀者其益於上何如哉魏王<lb/>
<pb n="31b"/>
　謂羣臣曰汝等在朕左右未嘗有一言規正惟伺朕<lb/>
　喜悦祈官乞爵今皆無功而至三公髙允佐國家數<lb/>
　十年為益不少不過為郎耳以此觀之短於守者乃<lb/>
　爵位日進而亷介日持者乃數十年不徙官信乎二<lb/>
　之志在自守不肯妄進矣然以魏主為益不少之言<lb/>
　則其所以益於上者又何如哉此亦一説也㸔來九<lb/>
　二不是幽人後説更長且云不肯妄進非不進而遯<lb/>
　世者也○一説以占辭征凶照看只以隠逸之士言<lb/>
<pb n="32a"/>
九二利貞中以為志也<lb/>
　或説九二剛中是其本心也志在自守不肯妄進是<lb/>
　其貞也看來不然九二只是一箇剛中在此爻則為<lb/>
　自守而不妄進在師九二則為恩威並行在蒙九二<lb/>
　則為能發人之蒙而有節不必以貞字為在中之外<lb/>
　如云以中也中以行正也則是有别<lb/>
六三三人行則損一人一人行則得其友<lb/>
　下卦本乾乾三陽也上卦本坤坤三隂也如此則所<lb/>
<pb n="32b"/>
　謂三則雜而亂不得為兩相與矣惟乾之一陽上徃<lb/>
　坤之一隂下來則初與二兩相與四與五兩相與三<lb/>
　與上兩相與而各得以致一矣然初二四五以相比<lb/>
　而相與者也三之與上相應而相與者也相比者各<lb/>
　居其所相應者一徃一來○或泥本義謂一人行則<lb/>
　得其友只是三與上兩相與而已非也只以本義下<lb/>
　文及象傳之言味之則可見矣葢必三與上得其友<lb/>
　然後初與二四與五乃皆得以兩而致一不然下三<lb/>
<pb n="33a"/>
　爻皆乾上三爻皆坤各不成偶矣○凡以兩致一者<lb/>
　皆一隂一陽也程傳謂初二為陽四五為隂葢皆據<lb/>
　爻之九六言恐非周公之意若初九六二則初九陽<lb/>
　六二隂若二爻皆九則以位分初陽而二隂也四五<lb/>
　放此繫辭傳曰天地絪緼萬物化醇男女搆精萬物<lb/>
　化生葢其本㫖也程傳謂初二二陽四五二隂同徳<lb/>
　相比愚謂若論同徳相比雖十百其人不為害何謂<lb/>
　三則雜而亂乎周公此辭葢専指兩相與而不容以<lb/>
<pb n="33b"/>
　三焉者也世間事自有此一等○一説九官十二牧<lb/>
　之於舜十亂之於武王七十子之於孔子亦是一君<lb/>
　一臣兩相與一師一弟兩相與葢凡九官十亂只是<lb/>
　一様臣合七十子只是一般弟子况一君二民君子<lb/>
　之道也此説雖巧恐非正意○爻辭但曰三人行則<lb/>
　損一人便見初二兩相與矣又曰一人行則得其友<lb/>
　便是説三與上兩相與而四五兩相與之意亦不待<lb/>
　言而見矣本義只據本文解而意自備若説只是三<lb/>
<pb n="34a"/>
　上相與向使九不上而為上六不下而為三以九三<lb/>
　應上六亦未嘗不為兩相與而周公又何必云三人<lb/>
　行則損一人邪分明是説六爻兩而相與耳<lb/>
一人行三則疑也<lb/>
　程傳云三則疑所與矣疑葢不専也<lb/>
六四損其疾使遄有喜无咎<lb/>
　六四隂柔不立是其疾也以初九之陽剛益己而損<lb/>
　其疾以友輔仁從善克己之道也惟速則善學如不<lb/>
<pb n="34b"/>
　及過則勿憚改之意也能如是雖柔必强矣故<graphic n="KR0616" url="https://raw.githubusercontent.com/kanripo/KR-Gaiji/master/images/KR0616.png" mimeType="image/png"/>則<lb/>
　有喜而无咎若徐徐為之終不足以有瘳矣此與君<lb/>
　子終日乾乾不逺復之類皆切學者○初九之陽剛<lb/>
　初九之善也損其隂柔之疾損己之不善也程傳曰<lb/>
　學問之道無他知其不善則速改之以從善而已六<lb/>
　四下仁以修身者也<lb/>
六五或益之十朋之龜弗克違元吉<lb/>
　本義兩龜為朋當作兩貝為朋葢悞也今大全作兩<lb/>
<pb n="35a"/>
　龜古易古板本義亦作兩龜竟不可曉○兩貝為朋<lb/>
　者貝為甲蟲也古者以貝為貨朋直二百一十六龜<lb/>
　十朋直二千一百六十也龜寳物也十朋之龜大寳<lb/>
　也本義或以此益之此即十朋之龜也葢從象上説<lb/>
　明其為益之大耳而非所謂大寳曰位之意也○一<lb/>
　説元龜有國之大寳此天子所有者又有公龜有侯<lb/>
　龜有子龜貝元龜是以天子言然朱子本義初無此<lb/>
　意只是以為貴重之物或以此益之為莫大之益也<lb/>
<pb n="35b"/>
　如云重贈相似取象之辭也稱名小取類大也葢六<lb/>
　五已是居天子之位者其云受天下之益只如云四<lb/>
　國萬方任土作貢梯山航海而來庭者耳所以然者<lb/>
　以其有柔順虚中之徳以居尊位履帝位而不疚天<lb/>
　下戴之凡有血氣莫不尊親若必以舜禹謳歌獄訟<lb/>
　之來歸湯武雲霓壺漿之來迎為五今日之益則是<lb/>
　方受天下之歸而踐天子之位者然則益之六二在<lb/>
　下而受上之益亦云益之十朋之龜豈是亦為天子<lb/>
<pb n="36a"/>
　耶大寳之説於是乎可定矣○弗克違謂衆心懇切<lb/>
　雖欲辭之而不得也<lb/>
六五元吉自上祐也<lb/>
　即天之所助者順也之意○天視聼自我民視聼六<lb/>
　五為人所益即為天所益也此與大有上九同以其<lb/>
　柔順虚中之徳同也<lb/>
上九弗損益之无咎貞吉利有攸徃得臣无家<lb/>
　上九弗損益之虚説惠而不費也為人上者能如是<lb/>
<pb n="36b"/>
　則可以免責矣故曰无咎貞者指言其所以益下之<lb/>
　道也如制其田里教之樹畜之類非必人人而衣食<lb/>
　之也此正道也故得吉而利有所徃得臣无家近者<lb/>
　悦逺者來也○必以正則吉葢亦必以正方能得惠<lb/>
　而不費亦必如是然後能得臣无家不然求人人而<lb/>
　濟之日亦不足矣規模小故也故徃徃但能霸而不<lb/>
　王殺之而不怨利之而不庸民日遷善而不知為之<lb/>
　者此所謂王者也樂天者保天下為其自然也○又<lb/>
<pb n="37a"/>
　按本義云上九當損下益上之時居卦之上受益之<lb/>
　極而欲自損以益人也味此則是始以其不足而損<lb/>
　下終以其有餘而欲自損以益下前説以制田里教<lb/>
　樹畜為言者不切矣求其義類正如漢文帝承髙惠<lb/>
　豐積之厚而屢下賜民田租之詔是也此固所謂貞<lb/>
　也所謂惠而不費也<lb/>
弗損益之大得志也<lb/>
　其道大行無一夫不被其澤者君子樂之故云大得<lb/>
<pb n="37b"/>
　志也○玩大得志之辭足見聖賢行道濟時汲汲之<lb/>
　本心而或抱道以自娱終其身而不及一施者有非<lb/>
　其得已者也試觀一經之中如曰由頥厲吉大有慶<lb/>
　也曰何天之衢道大行也曰由豫大有得志大行也<lb/>
　曰貞吉升階大得志也曰惠我徳大得志也如此之<lb/>
　類不一而足聖人皆喜談而樂道之意自見矣<lb/>
䷩<hi>震下巽上</hi>
益利有攸徃利涉大川<lb/>
<pb n="38a"/>
　損益二卦之得名聖人本自二卦相反對看出來緣<lb/>
　當時朱子偶不曽説出今學者只知憑註脚所有者<lb/>
　於損則曰下卦本乾上卦本坤今損下卦上畫之陽<lb/>
　益上卦上畫之隂於益則曰上本乾也下本坤也今<lb/>
　損上卦初畫之陽益下卦初畫之隂而已不知憑何<lb/>
　處考得損下卦本乾上卦本坤益下卦本坤上卦本<lb/>
　乾也葢聖人本是以損益二卦之畫相反對看得一<lb/>
　則下體損一陽以益諸上體一則上體損一陽以益<lb/>
<pb n="38b"/>
　諸下體損下益上者損之道損上益下者益之道因<lb/>
　卦畫上下損益之際而見得益本上乾而下坤損本<lb/>
　下乾而上坤耳要非如卦變之論所自來也此以卦<lb/>
　體言也本義只作卦體看便自有定見矣○損下益<lb/>
　上剥民奉君之象民貧則君不能獨富損道也故為<lb/>
　損損上益下人君自損已以益民之象民富則君不<lb/>
　能獨貧益道也故為益不可以損専為損下益専為<lb/>
　益下損則上下通一損益則上下通一益也要知闗<lb/>
<pb n="39a"/>
　於上者為多○觀彖傳曰民悦无疆曰其道大光則<lb/>
　此亦可見損己益下而自有其益矣○彖傳二句摠<lb/>
　見是上不見益而自有其益此卦所以名益也○利<lb/>
　有攸往泛言凡事皆利也利涉大川専言涉川一事<lb/>
　之利也○卦之九五六二皆得中正夫大中之道何<lb/>
　行不得建侯行師可也朝覲仕進可也享祀婚媾可<lb/>
　也以之為己則順而祥不至於失己以之為人則愛<lb/>
　而公不至於失人思若啟之行若翼之何徃不利故<lb/>
<pb n="39b"/>
　為泛言凡事皆利也○下震上巽皆木之象震為木<lb/>
　者五行之木也葢後天之卦震為東方東方屬木故<lb/>
　震為木象也巽為木者八卦之木也盖巽之徳為入<lb/>
　物之善入者莫如木根到九泉以柔而剛故巽為木<lb/>
　象也○朱子曰某見一朋友説有八卦之金木水火<lb/>
　土有五行之金木水火土如乾為金易卦之金也兌<lb/>
　為金五行之金也五行取四正<lb/>
<pb n="40a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="40b"/>
　<lb/>
　或謂利涉利徃皆益之事非也損卦辭専以理言當<lb/>
　承損字説益卦辭取諸卦體卦象則不必牽制於益<lb/>
　字易不可為典要知大畜利貞不家食吉利涉大川<lb/>
　亦不必承大畜言也<lb/>
益損上益下民説无疆自上下下其道大光<lb/>
　下二句申上二句皆卦體之義也葢上能自損以益<lb/>
　下則下之受其益者感其惠而説无疆矣且上之所以<lb/>
　益下者實自上而究於下故又曰自上下下也自上<lb/>
<pb n="41a"/>
　下下則所謂膏澤下於民矣不亦大光乎富貴之資<lb/>
　當使在下儉薄之用當使在上損上益下亦理之宜<lb/>
　也故聖人以為訓○夫莫尊於上不以尊而自奉莫<lb/>
　卑於下必於下而加厚於已雖小貶於道則大光矣<lb/>
　○一説當如大學所謂財散而身尊散財以得民者<lb/>
　乃為道之大光<lb/>
益動而巽日進无疆<lb/>
　益字指益卦言益卦之徳為動而巽夫動而卑巽以<lb/>
<pb n="41b"/>
　入之則書所謂惟學遜志務時敏厥修乃來易所謂<lb/>
　禮卑而業廣者也其進容可量乎○巽入也一訓順<lb/>
　謂順以入之也與坤之順不同說卦傳序八卦之徳<lb/>
　云巽入也不曰順也可見入為正義入則無不順者<lb/>
　不順亦不能入矣或以卑言亦如之○此兩句以人<lb/>
　事之益言分明是説徳業葢就卦徳上説益安得不<lb/>
　以為徳業更看日進字可見○无疆莫為之限也○<lb/>
　順字解巽字不盡依理而做又做得潜心懇到方為<lb/>
<pb n="42a"/>
　巽也程傳只説順然孔子不曰順而每仍卦名曰巽<lb/>
　是必巽字與順字有辨矣詳之大傳曰巽入也又曰<lb/>
　巽徳之制也又曰巽稱而隠未嘗只以順字當他○<lb/>
　動而巽順以處之必上合天理下當人心而後已如<lb/>
　是徳之日進也可量哉衆善以之而集全徳以之而<lb/>
　備矣人道之益信未有過於此者○益動而巽雖詞<lb/>
　有輕重然不可全輕了動字若止而巽則不成益矣<lb/>
　可見動字亦要明白<lb/>
<pb n="42b"/>
天施地生其益无方<lb/>
　上卦本乾下卦本坤今損上卦初畫之陽益下卦初<lb/>
　畫之隂陽自上而下天之施也交下卦初畫之隂以<lb/>
　易上卦初畫之陽隂自下而上地之生也故曰亦上<lb/>
　文卦體之義○天施以氣言地生以形言○天施地<lb/>
　生舉萬物而並育之其益无方也<lb/>
凡益之道與時偕行<lb/>
　舊説只摠上二句意以為本義云又以此極言賛益<lb/>
<pb n="43a"/>
　之大此字是指上二句謂動而巽日進无疆人事之<lb/>
　益也然其所謂動而巽者動不妄動時乎動而動也<lb/>
　天施地生其益无方者天地之益也然天之施者時<lb/>
　乎施而施也地之生者時乎生而生也天地人事俱<lb/>
　説盡子故下文只申賛之此説未當○又一説時者<lb/>
　行而不已者也益動而巽其益也無時而已故曰無<lb/>
　疆天施地生其益也亦無時而已故曰無方可見是<lb/>
　與時偕行此説於時字尤為牽强與他處時字絶不<lb/>
<pb n="43b"/>
　同矣安可從也○且其謂動而巽天施地生皆與時<lb/>
　行猶可也謂凡益之道止於動而巽天施地生則終<lb/>
　不可葢本義此字是通指此一條言而非専指凡益<lb/>
　之道與時偕行之一句言也為益動而巽天施地生<lb/>
　二句猶未足以盡益之道故更用末句以盡其餘正<lb/>
　如咸卦天地感而萬物化生聖人感人心而天下和<lb/>
　平之下又更用觀其所感而天地萬物之情可見矣<lb/>
　之例彼動而巽只是人事之益天施地生只是天地<lb/>
<pb n="44a"/>
　之益天地間更有許多物事在此卦卦徳卦體所不<lb/>
　能該者則猶有未及也故繼之曰凡益之道與時偕<lb/>
　行○今學者只泥本義文勢而悞以此字為指上二<lb/>
　句亦猶大學誠意章富潤屋一條章句云故又言此<lb/>
　以結之學者亦徃徃誤泥章句文勢以為是専指故<lb/>
　君子必誠其意一句不知皆是通指本文全條而言<lb/>
　也其所以誤者為是將又以此極言賛益之大與故<lb/>
　又言此以結之兩句皆粘連上文看也不知此二句<lb/>
<pb n="44b"/>
　俱不當以粘連上文看且此處凡字當泥而又不泥<lb/>
　何也葢只從註脚上生意不知於經文上體認○凡<lb/>
　益之道與時偕行本意葢謂凡其時之當益無有不<lb/>
　益者也如動而能巽時當得益也則日進无疆矣天<lb/>
　施地生時亦當益也則其益無方矣以此推之凡一<lb/>
　切益道莫不與時偕行也時者理之宜而已矣如此<lb/>
　説則於其餘皆通且與其他與時偕行之義無不全<lb/>
　矣益以見此説之長於他説今且用此説當更以問人<lb/>
<pb n="45a"/>
風雷益君子以見善則遷有過則改<lb/>
　其實天下之益莫有大於遷善改過者且速於遷善<lb/>
　則過當益寡决於改過則善當益純二者之相益亦<lb/>
　猶風雷之相益也風雷之相益交助其勢也○朱子<lb/>
　小註曰遷善字輕改過字重遷善如滲淡之物要使<lb/>
　之白改過如黑之物要使之白用力亦是不同遷善<lb/>
　者但是見人做得一事强似我心有所未安即便遷<lb/>
　之若改過須是大段勇猛始得<lb/>
<pb n="45b"/>
初九利用為大作元吉无咎<lb/>
　此爻辭只據理而言謂其居下而受上之益不可徒<lb/>
　然無所報効其報効於上也須用大有作為若尋常<lb/>
　作為則亦末耳其大作也又必大善而吉若未能大<lb/>
　善而吉則猶為有負於上未免有咎也以此見臣子<lb/>
　之職無有界限故曰事親若曾子者可也程傳釋其<lb/>
　意曰事君若周公者可也<lb/>
下不厚事也<lb/>
<pb n="46a"/>
　大作便是任厚事此是自家討做的○胡氏曰凡在<lb/>
　下者以分言之本不當為重大之事豈能無咎故必<lb/>
　大善而吉庶可塞責<lb/>
六二或益之十朋之龜弗克違永貞吉王用享于帝吉<lb/>
　此與損六五詞同而所指異損之六五以上受下之<lb/>
　益也益之六二以下受上之益也而又曰王用享於<lb/>
　帝吉者葢言此爻以下受上之益王者無上宜於此<lb/>
　爻無所用矣然以王對上帝則王又為下也是亦有<lb/>
<pb n="46b"/>
　用處聖人立言之周如此○隂柔不能固守故以永<lb/>
　貞為戒令固守其虚中處下之徳也○王用享于帝<lb/>
　吉是亦居下而受上之益也然皆必有所以受益者<lb/>
　帝無常享享于克誠虚中處下亦誠徳也故得享帝<lb/>
　吉非可虚得此益也若非以虚中之處則此卦六爻<lb/>
　皆可以受莫大之益在王者皆得用以享帝也<lb/>
或益之自外來也<lb/>
　自外來者不求而自至之辭也二虚中處下所謂謙<lb/>
<pb n="47a"/>
　受益者也故曰或益之要之只是受上之益○本義<lb/>
　云或者衆無定主之辭葢帶十朋之龜而取象之義<lb/>
　耳然忽於此處著此一句終未可深曉<lb/>
六三益之用凶事无咎有孚中行告公用圭<lb/>
　如益六二之虚中處下損六五之虚中處尊皆當得<lb/>
　益今六三隂柔不中不正不當得益者也然當益之<lb/>
　時槩當得益而居下之上乃危地也故獨為益之以<lb/>
　凶事之象雖益之而以凶事雖凶事實亦益之也所<lb/>
<pb n="47b"/>
　謂苦其心志勞其筋骨行拂亂其所為所以動心忍<lb/>
　性増益其所不能者也益之用凶事六三象也占者<lb/>
　如此然後可以无咎何也庶幾其隂柔不中正之病<lb/>
　由是而有瘳也然其工夫又在有孚中行上○有孚<lb/>
　中行告公用圭不必謂有孚指心言中行指事言據<lb/>
　下爻本義云三四皆不得中故皆以中行為戒况下<lb/>
　爻之中行是謂以益下為心未嘗以中行為施之事<lb/>
　者而與心為對也大抵中行猶言中道中徳道徳固<lb/>
<pb n="48a"/>
　非心外物也此中有孚中行葢謂其制行處事有誠<lb/>
　心而得其中耳有孚只在中行上見中行字更重又<lb/>
　如未濟六五君子之光有孚吉恐有孚亦只在君子<lb/>
　之光上見○有孚中行告公用圭或曰上言无咎此<lb/>
　二句是言其所以无咎然據本義云又戒以有孚中<lb/>
　行而告公用圭也又之一字非申无咎之意也葢无<lb/>
　咎字只承益用凶事説言此等人須得上人有以警<lb/>
　戒震動之乃得无咎而有孚中行乃為之計也○益<lb/>
<pb n="48b"/>
　用凶事者上之責望我者有在也我之有孚中行者<lb/>
　所以應其責望之意也我之告公用圭者所以慰其<lb/>
　責望之意也此二句於爻無所取只據理言受上人<lb/>
　凶事之益者便當如此○用圭所以通信不可謂信<lb/>
　即是爻辭之有孚而以通上也用圭是取象之辭○<lb/>
　六三隂柔不中不正正是不能有孚中行也上之人<lb/>
　益之用凶事者正欲其有孚中行也故必告公用圭<lb/>
　言有所執持以見於上也○損九二弗損益之下之<lb/>
<pb n="49a"/>
　所以益上者非婦寺之忠也益六三益之用凶事上<lb/>
　之所以益下者非禽犢之愛也<lb/>
益用凶事固有之也<lb/>
　主益之者言夫秉彝懿徳乃吾所自有者而或不能<lb/>
　不因物而遷則未能固有之也益用凶事則其所自<lb/>
　有者為其所固有矣<lb/>
六四中行告公從利用為依遷國<lb/>
　爻辭純是占言能以益下為心而合於中行則以告<lb/>
<pb n="49b"/>
　於公無不見從矣雖為依以遷國亦利也何也葢國<lb/>
　者宗廟社稷之所在百官萬姓之所居宜乎不可遷<lb/>
　矣而至於遷者要在於益下耳如太王遷岐曰君子<lb/>
　不以其所養者害人盤庚遷亳曰視民利用遷可見<lb/>
　天下事如果有益雖國亦可遷今六四以益下為心<lb/>
　則可為依以遷國矣古者遷國以益下必有所依然<lb/>
　後能立六四大臣之位葢主張欲遷者此句乍讀似<lb/>
　於爻義無所闗細味之乃知其有深意在遷國若有<lb/>
<pb n="50a"/>
　益則實益下之至大者如盤庚之遷亳則有以免萬<lb/>
　民蕩柝之患而躋之康寧之域太王之遷岐則有以<lb/>
　全其民於狄人鋒鏑之下而再造其有生之樂又如<lb/>
　漢髙帝之徙都長安也用婁敬及留侯議以其地阻<lb/>
　三面而固守獨以一面東制諸侯是省了多少兵財<lb/>
　葢終西漢之利也是固未嘗無益下之心也又如宋<lb/>
　太祖亦欲遷都長安曰吾欲據山河之勝以去冗兵<lb/>
　循周漢故事以安天下也及晉王固諌而止乃嘆曰<lb/>
<pb n="50b"/>
　不出百年天下民力殫矣以此觀之則遷國益下之<lb/>
　説益信矣<lb/>
九五有孚惠心勿問元吉有孚惠我徳<lb/>
　九五當益之時居尊位而有陽剛中正之徳是上有<lb/>
　信以惠於下也勿問元吉是占有孚惠我徳是申其<lb/>
　所以勿問元吉○惠心上惠下之心也惠我徳下恵<lb/>
　我之徳也而其所恵者皆有孚也上感而下應也○<lb/>
　出於我而歸於彼之謂恵○有孚之施於下者在我<lb/>
<pb n="51a"/>
　只為心自下之受此施者目之則為徳矣實非有二<lb/>
　也<lb/>
上九莫益之或擊之立心勿恒凶<lb/>
　上九以陽居益之極陽性務進况居益極求益不已<lb/>
　貪而無厭自當有莫益或擊之象矣○莫益之無益<lb/>
　也○愚謂或擊之此或字是衆無定主之辭與或承<lb/>
　之羞之或字同説見朱子小註○立心勿恒勿字只<lb/>
　作不字看求益不已便是立心勿恒也見朱子小註<lb/>
<pb n="51b"/>
　○凶即莫益之或擊之也但上莫益之或擊之是説<lb/>
　上九有此象立心不恒凶是戒占者○程傳曰利者<lb/>
　衆人所同欲也専欲益已其害大矣欲之甚則昏蔽<lb/>
　而忘義理求之極則侵奪而致仇怨故孔子曰放於<lb/>
　利而行多怨<lb/>
莫益之偏辭也<lb/>
　偏辭對究言之看非上九之偏辭也是説聖人係此<lb/>
　句且是偏就其求益一端而云未及究言其弊也若<lb/>
<pb n="52a"/>
　究而言之豈但莫益更有擊之者矣所謂求利未得<lb/>
　而反有害也盡心力而為之後必有災也本義若究<lb/>
　而言之則又有擊之矣此句亦是解偏辭也非解下<lb/>
　句也葢偏辭二字須用究言以發之<lb/>
或擊之自外來也<lb/>
　亦不期而至也<lb/>
　<lb/>
　<lb/>
<pb n="52b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　易經蒙引卷六上<lb/>
<pb n="53a"/>
欽定四庫全書<lb/>
　易經蒙引卷六下<lb/>
　　　　　　　　　　　　　明　蔡清　撰<lb/>
　下經<lb/>
䷪<hi>乾下兊上</hi>
夬揚于王庭孚號有厲告自邑不利即戎利有攸往<lb/>
　以五陽之盛而去一隂之微其去之也必矣故曰决<lb/>
　之而已如摧枯拉朽不勞餘力也○一説决者無回<lb/>
<pb n="53b"/>
　勢也言其去之再無留滯也如决水然無有不惟其<lb/>
　所决而流者矣○君子之决小人也必聲其罪於王<lb/>
　庭之上使其罪暴白於衆人獨力難克又必盡誠以<lb/>
　呼號其衆相與協力然君子之防小人者常疎而小<lb/>
　人之窺伺抵拒夫君子者常宻故彼之罪雖著吾之<lb/>
　力雖齊尚有危厲在不可安肆也且無諸已而後非<lb/>
　諸人以力服人者非心服也故又當告命自邑以自<lb/>
　治而不可専尚威武以取快也夫如是則所以去之<lb/>
<pb n="54a"/>
　者有其辭所以制之者無其隙小人可得而决而所<lb/>
　往自利矣○揚于王庭聲彼之罪也孚號集已之力<lb/>
　也有厲彼罪雖著吾力雖齊猶未可便以為必能决<lb/>
　之也揚庭孚號治小人也告自邑先自治也不利即<lb/>
　戎疾之已甚則取反噬之虞也此卦辭正謂其辭危<lb/>
　者誠以危者使平易者使傾告自邑不利即戎一貫<lb/>
　意説謂先自治其私則自有正人之本而非只専尚<lb/>
　勢力者若専尚勢力必不若自治其私也○一分項<lb/>
<pb n="54b"/>
　説謂先要自治其私而後可以攻小人然其攻之也<lb/>
　又不可為已甚恐以致亂二説皆通但據彖傳云告<lb/>
　自邑不利即戎所尚乃窮也是并合二句為一段意<lb/>
　宜從前説也利有攸往方許其决之也○一説非謂<lb/>
　利於决也謂君子之决小人能如上文所云則小人<lb/>
　盡去而無往不利矣或疑彖傳何以釋云剛長乃終<lb/>
　曰剛長乃終猶是利有攸往前一段話此所以利有<lb/>
　攸往也如復卦一陽始生其卦辭亦云利有攸往而<lb/>
<pb n="55a"/>
　傳釋之曰剛長也謂剛長所以利往也知復之利往<lb/>
　由於剛長則知决之利往由於剛長乃終而不可専<lb/>
　認剛長乃終為利往矣此説援引有據而理自勝當<lb/>
　從<lb/>
孚號有厲<lb/>
　春秋僖公二年書秋九月齊侯宋公江人黄人盟于<lb/>
　貫胡氏傳曰按左氏盟於貫服江黄也荊楚天下莫<lb/>
　強焉江黄者其東方之與國也二國來定盟則楚人<lb/>
<pb n="55b"/>
　失其右臂矣樂毅破齊先結韓趙孔明伐魏申好江<lb/>
　東武王牧野之師亦誓友邦逺及庸蜀彭濮八國之<lb/>
　人共為猗角之勢也桓公此盟其服荆楚之慮周矣<lb/>
　其攘夷狄免民于左袵之義著矣盟雖春秋所惡然<lb/>
　諸侯皆在獨言逺國者許是盟也愚謂桓公亦得孚<lb/>
　號有厲之道<lb/>
夬决也剛决柔也<lb/>
　其實是以卦體釋卦名義與履柔履剛也一般下卦<lb/>
<pb n="56a"/>
　姤遇也柔遇剛也本義亦只曰釋卦名都不言以卦<lb/>
　體又不言名義盖朱子以為此例擬之已頻學者計<lb/>
　不至復有所疑故或時省文耳不然此卦原與履等<lb/>
　何異履耶曰以二體釋卦名義如升曰柔以時升本<lb/>
　義亦曰以卦變釋卦名又省了義字如此等處必求<lb/>
　其説以實之則鑿矣况此處下云而賛其徳葢所重<lb/>
　在徳故從而省之云又説見姤卦剛遇中正天下大<lb/>
　行也本義指九五條下尤為明切<lb/>
<pb n="56b"/>
健而説决而和<lb/>
　健而説以徳言决而和以事言惟健而説則决而和<lb/>
　矣<lb/>
揚于王庭柔乗五剛也<lb/>
　柔乗五剛所謂晉如鼫䑕隼在髙墉之上也非其罪<lb/>
　而何<lb/>
孚號有厲其危乃光也<lb/>
　不然易者使傾矣<lb/>
<pb n="57a"/>
告自邑不利即戎所尚乃窮也<lb/>
　窮謂我窮也所以不利所尚謂威武也<lb/>
利有攸往剛長乃終也<lb/>
　謂剛復一長則純乾矣隂無遺類矣快之之詞也詳<lb/>
　見卦辭下<lb/>
澤上于天夬君子以施禄及下居徳則忌<lb/>
　澤上于天其勢必潰决而散漫於下是夬之象也邵<lb/>
　子云水之性能隨而不能迎洪範曰水潤下上於天<lb/>
<pb n="57b"/>
　非其性也故潰於下則亦有灌溉之澤矣○施禄及<lb/>
　下其澤四布而周徧亦潰决之意也○居徳則忌朱<lb/>
　子所謂未詳者葢大象傳例無反辭都是以已能者<lb/>
　言如不可榮以禄亦云人不得以禄位榮之非戒之<lb/>
　也若云居其徳而不决於下則忌是戒之也○大象<lb/>
　並無此例葢大象之例如乾之自强不息是以在人<lb/>
　之乾言坤之厚徳載物是以在人之坤言推之諸卦<lb/>
　大抵皆然如此卦施禄及下亦是在人之夬也焉用<lb/>
<pb n="58a"/>
　戒冡宰王公嘗問清以此句之義清以是對曰吾嘗<lb/>
　私為之解曰君子既施禄以及下矣然不可以是為<lb/>
　我之徳而自居也若以是為我之徳而自居則忌矣<lb/>
　是亦一説也但終是戒辭然猶自勝程傳約立防禁<lb/>
　而不使潰决之説○補註曰居徳者惠不施也<lb/>
初九壯于前趾往不勝為咎<lb/>
　程頥傳曰决之時而往往决也故以勝負言隂雖將<lb/>
　盡而已之躁動自宜有不勝之咎不計彼也○當决<lb/>
<pb n="58b"/>
　之時居下任壯則所謂揚庭孚號而告自邑者或不<lb/>
　暇顧而所謂即戎者或有之矣宜其往不勝也正與<lb/>
　利有攸往相反其不勝者自為不勝也故曰為咎明<lb/>
　非時勢之不利也否之九四不極其剛是以有命旡<lb/>
　咎而疇離祉此理誠不可易矣○壯固非所任者况<lb/>
　居下而任壯乎<lb/>
不勝而往咎也<lb/>
　雲峰曰勝在往前可必其往往不勝故戒其往<lb/>
<pb n="59a"/>
九二惕號莫夜有戎勿恤<lb/>
　二以剛而居柔性體不純乎剛也又得中道凡事能<lb/>
　酌其宜也故能憂惕呼號以自戒備有備斯無患矣<lb/>
　故暮夜有戎勿恤○觀本義以惕號為由於得中而<lb/>
　後能則知凡人之小心者皆可敬也凡人之睨傲而<lb/>
　氣出於上者適以見其卑耳<lb/>
得中道也<lb/>
　本義云剛而居柔又得中道而象傳只曰得中道也<lb/>
<pb n="59b"/>
　葢象傳特舉其一隅然以此推之則剛而能柔亦得<lb/>
　中之義類矣○危者使平易之道也故九二始於惕<lb/>
　號終於勿恤乾九三曰君子終日乾乾夕惕若厲旡<lb/>
　咎離六五曰出涕沱若吉皆此理也<lb/>
九三壯于頄有凶君子夬夬獨行遇雨若濡有愠无咎<lb/>
　大意謂君子之去小人不必怒氣勃勃顧其本心何<lb/>
　如耳本心果是要决小人則雖暫與之合而為善類<lb/>
　之愠終必能决之而无咎不愈于壯於頄而有凶乎<lb/>
<pb n="60a"/>
　此所以貴於决而和也○三在衆陽之中獨與上六<lb/>
　為應故曰獨行遇雨也如此則未免為之凂矣故曰<lb/>
　若濡也既合於小人必見貳於君子矣故曰有愠也<lb/>
　○一本義云温嶠之於王敦其事類此見通鑑綱目<lb/>
　晉明帝二年時王敦有異志以帝親任中書令温嶠<lb/>
　忌之請為左司馬嶠乃繆為勤敬綜其府事時進宻<lb/>
　謀以附其欲深結其所幸錢鳳為之聲譽每曰錢世<lb/>
　儀精神滿腹嶠素有藻鑑之明鳳甚悦深欲結好㑹<lb/>
<pb n="60b"/>
　丹陽尹缺嶠言於敦曰京尹咽㗋之地公宜自選敦<lb/>
　然之問誰可者嶠薦錢鳳鳳亦推嶠嶠偽辭敦不聼<lb/>
　遂表用之使覘視朝廷嶠恐既去而鳳於後間之因<lb/>
　敦餞别起行酒至鳳鳳未及飲嶠偽醉以手版擊鳳<lb/>
　幘墜至作色曰錢鳳何人温太真酒而敢不飲敦以<lb/>
　為醉兩釋之嶠與敦别涕泗横流出閣復入者再三<lb/>
　行後鳳謂敦曰嶠於朝廷甚宻而與庾亮深交未可<lb/>
　信也敦曰太真昨醉小加聲色何得便爾相䜛嶠至<lb/>
<pb n="61a"/>
　建康盡以敦逆謀告帝與庾亮畫計討之敦聞之大怒<lb/>
　曰吾乃為小物所欺與王𨗳書曰太真别來幾日作<lb/>
　如此事當募人生致之自㧞其舌嶠卒與王𨗳卞敦<lb/>
　應詹郄鍳等分督諸軍討平之葢嶠之必為晉室去<lb/>
　敦此其夬夬之志可知也方且為敦司馬深結錢鳳<lb/>
　時進宻謀若誠心為之宣力者自君子之不察者觀<lb/>
　之能無疑乎是其獨行遇雨若濡有愠也然終得成<lb/>
　其志功在晉室不可磨滅其无咎又不足言矣○朱<lb/>
<pb n="61b"/>
　子小註又曰如王允之於董卓按通鑑綱目董卓以<lb/>
　何進召入朝誅宦官遂廢弑𢎞農王立獻帝益淫刑<lb/>
　以逞又奏免琬太尉楊彪司徒而以王允為司徒卓<lb/>
　且刼帝遷都長安時卓未至朝政大小皆委之王允<lb/>
　允外相彌縫内謀王室甚有大臣之度自天子及朝<lb/>
　中皆倚允允屈意承卓卓亦推信焉既而與司𨽻校<lb/>
　尉黄琬僕射士孫瑞宻謀誅卓中郎将呂布便弓馬<lb/>
　膂力過人卓信愛之誓為父子然卓性剛褊嘗小失<lb/>
<pb n="62a"/>
　卓意卓拔手㦸擲布布拳捷避之卓意亦解允素善<lb/>
　待布布見允言狀允因以誅卓之謀告之使為内應<lb/>
　布曰如父子何允乃曰君自姓呂本非骨肉擲㦸之<lb/>
　時豈有父子情耶布遂許之因帝疾新愈大㑹卓朝<lb/>
　服乗車入屯衛周匝令布等捍衛前後王允使士孫<lb/>
　瑞自書詔以授布布令勇士十餘人偽着衛士服守<lb/>
　北掖門卓入以㦸刺之卓𠂻甲不入傷臂墜車大呼<lb/>
　吕布布曰有詔誅賊臣應聲持矛刺卓趣兵斬之即<lb/>
<pb n="62b"/>
　出懷中詔板以令吏士百姓歌舞於道士女賣衣裝<lb/>
　市酒肉相慶暴卓尸於市守吏為大炷置臍中然之<lb/>
　光明逹曙如是積日觀允之曲意承卓之時是亦獨<lb/>
　行遇雨若濡而有愠也終能用吕布以誅之无咎矣<lb/>
　向非始者有曲意之承則亦無以行其後日詔板之<lb/>
　誅此所以不貴於壯於頄也孫武子論兵曰㣲乎㣲<lb/>
　乎至於無形又曰藏於九地之下動於九天之上故<lb/>
　能自保而全勝也温嶠王允以之矣然王允為卓所<lb/>
<pb n="63a"/>
　擢用始者夬夬之志或未如夬之力後以卓萃天下<lb/>
　之怨竟謀誅之是已然滅紀廢典馬日磾既知其不<lb/>
　終剛稜自傲卓黨李傕郭汜又得以戕之則於夬夬<lb/>
　之道有未盡焉故本義只載温嶠一人○小註又曰<lb/>
　如顔杲卿使安禄山受其衣服至道間與其徒曰吾<lb/>
　輩何為服此而借兵伐之正此類也其詳見於綱目<lb/>
　𤣥宗乙未年禄山之反起自范陽至藁城杲卿時為<lb/>
　常山太守力不能拒與長史袁履謙往迎之禄山輙<lb/>
<pb n="63b"/>
　賜杲卿金紫質其子弟使仍守常山又使其將李欽<lb/>
　凑數千人守井陘口以備西軍杲卿歸途中指其衣<lb/>
　謂履謙曰何為着此履謙悟其意乃隂與杲卿謀起<lb/>
　兵討禄山至是將起兵馮䖍賈深崔安石翟萬徳張<lb/>
　通幽等皆預其謀又遣人詣太原尹王承業謀與相<lb/>
　應㑹從弟真卿自平原遣甥盧逖潜告杲卿欲連兵<lb/>
　斷禄山歸路以緩其西入之謀時禄山遣髙邈詣幽<lb/>
　州徴兵未還杲卿以禄山命召李欽凑使帥衆受犒<lb/>
<pb n="64a"/>
　醉而斬之悉散井陘之衆賊將高邈何千年適至皆<lb/>
　擒之千年謂杲卿曰此郡應募烏合難以臨敵宜深<lb/>
　溝高壘勿與爭鋒俟朔方軍至併力齊進傳檄魏趙<lb/>
　斷燕薊要膂彼則成禽矣今且宜聲云李光弼兵出<lb/>
　井陘因使人説張獻誠云足下所將多團練之兵難<lb/>
　以當山西勁兵獻誠必解圍遁去此亦一竒也杲卿<lb/>
　悦用其䇿獻誠果遁去兵皆潰杲卿乃使人入饒陽<lb/>
　城慰勞將士於是河北諸郡響應凡十七郡皆歸朝<lb/>
<pb n="64b"/>
　廷兵合二十餘萬其附録山者惟范陽盧龍宻雲漁<lb/>
　陽汲鄴六郡而已向使杲卿不偽降禄山獨以常山<lb/>
　一郡與賊抗雖得無恙終不能合十七郡之衆以斷<lb/>
　其要膂以緩其西入之謀也此亦得夬夬之意也然<lb/>
　本非禄山正應又受偽賜偽官此皆非温嶠所有者<lb/>
　不得盡與之同也故本義亦不載<lb/>
九四臀旡膚其行次且牽羊悔亡聞言不信<lb/>
　九四曰臀旡膚其行次且者危之之辭為其不知牽<lb/>
<pb n="65a"/>
　羊之術也曰牽羊悔亡者教之之辭轉危為安之道<lb/>
　也意亦至矣而又曰聞言不信者策其不能信乃所<lb/>
　以激厲之使必信也聖人作易教人之意何如哉○<lb/>
　以陽居隂剛决不足也不中不正智徳俱劣也故居<lb/>
　則不安必與衆陽競進也行則不進終以居柔失剛<lb/>
　也然已既不足於剛理惟讓衆剛前行而已隨之庶<lb/>
　乎得進矣然其不中不正恐其見不及此也○程傳<lb/>
　曰九四以陽居隂剛决不足欲止則衆陽並進於下<lb/>
<pb n="65b"/>
　勢不得安猶臀傷而不能安也欲行則居柔失其剛<lb/>
　壮不能強進故其行次且也○按象傳云其行次且<lb/>
　位不當也其行次且實兼臀無膚意而皆歸之於位<lb/>
　不當則此兩句依愚前説為可程傳云欲止則衆陽<lb/>
　並進於下勢不得安者義為小異當細詳之<lb/>
九五莧陸夬夬中行无咎<lb/>
　程子傳曰莧陸今所謂馬齒莧是也暴之難乾感隂<lb/>
　氣之多者也本義之解盖實本之○九五當夬之時<lb/>
<pb n="66a"/>
　為夬之主而切近上六之隂既與之比則不免為其<lb/>
　所入有莧陸之象焉然五陽而上隂其類則不同矣<lb/>
　終須在所决决之固不可以不力也但力於决者又<lb/>
　恐失於暴若能决而决之而又不為過暴合於中行<lb/>
　則无咎矣此所謂无咎與九三同即卦辭利有攸往<lb/>
　之意○莧陸本義云今馬齒莧則是以為一物及語<lb/>
　録所記云莧是馬齒莧陸是商陸一名章陸皆感隂<lb/>
　氣多之物則又以為二物今固當從本義矣然按證<lb/>
<pb n="66b"/>
　類本草則分明為二物馬齒莧在菜部商陸在草部<lb/>
　○其載馬齒莧云至難燥節葉間有水銀每十斤水<lb/>
　銀八兩主目盲翳利大小便煎為膏塗瘡良則其性<lb/>
　冷為感隂氣之多可知初不曰一名莧陸也○其載<lb/>
　商陸云除癰腫消瘡毒只可貼腫外不可服服則傷<lb/>
　人致死葢亦性冷也語録亦載其難乾又其如人形<lb/>
　者有神俗名章栁根聞今邪術章栁神者用之則其<lb/>
　感隂氣之多又可知又云廣雅謂之馬尾易謂之莧<lb/>
<pb n="67a"/>
　陸皆謂此商陸也是則有以莧陸只為啇陸一物然<lb/>
　未嘗以莧陸為馬齒莧也○今程傳直以莧陸為馬<lb/>
　齒莧而本義從之不知其何所考耳豈朱子亦只述<lb/>
　前聞而未暇更考邪抑嘗親得之辨騐而知其止為<lb/>
　馬齒莧一物邪抑易例一象不取兩物此不當分邪<lb/>
上六无號終有凶<lb/>
　占者有君子之徳則其敵當之不然自當之矣○厚<lb/>
　齋馮氏曰易於剥見剥一陽之易於夬見决一隂之<lb/>
<pb n="67b"/>
　難葢君子明白洞達難進易退而小人綢繆固結麾<lb/>
　之不去也<lb/>
䷫<hi>巽下乾上</hi>
姤女壯勿用取女<lb/>
　邵子曰復次剥明治生於亂乎姤次夬明亂生於治<lb/>
　乎時乎時乎未有剥而不復夬而不姤者防乎防乎<lb/>
　邦家其長子孫其昌是以聖人貴未然之防是謂易<lb/>
　之大綱○姤遇也向也自復而乾純是陽剛世界矣<lb/>
<pb n="68a"/>
　而今也乃有一隂生焉夫此一隂之生殊出人意外<lb/>
　乃人所不願者也惟其不願是以於期之而至者則<lb/>
　曰復不期而至者則曰遇○且姤一隂之復也而聖<lb/>
　人乃别生意名之曰姤此非獨扶陽抑隂之意亦可<lb/>
　見聖人全是天地生物之心為主故其名卦之義如<lb/>
　此也○本義云如不期而遇者故為遇發明姤字之<lb/>
　意透徹真得聖人之心矣愚嘗謂惟其不願是以不<lb/>
　期謂之姤駭之也若復則以為當然矣若固有之矣<lb/>
<pb n="68b"/>
　何也期之故也意聖人自剥而坤之時便有期陽復<lb/>
　之心嗚呼此固天地生物之心所寄托也夫不能有<lb/>
　陽而無隂者勢也聖人其奈何哉其致抑揚於其間<lb/>
　者亦其間情之不能已而其終亦有參賛之機存焉<lb/>
　耳○本義云遇已非正此句是就姤字上生義以入<lb/>
　於勿用取女意便見得是偶合不是六禮所聘如咸<lb/>
　之男下女漸之女歸則非遇矣○又一隂而遇五陽<lb/>
　㸔又字上句重在遇字此句重在一與五字然都在<lb/>
<pb n="69a"/>
　卦名姤字内取出此遇字即是上句遇已非正之遇<lb/>
　婦人之義從一而終今以一隂而遇五陽况本非以<lb/>
　正合但以隂陽相悅而相聚是女之壯也女壮只是<lb/>
　以其遇五陽而言其不貞耳故曰女徳不貞而壮之<lb/>
　甚也不必如程傳隂長則陽消女壯則男弱之説如<lb/>
　此則五陽盛乎一隂盛乎○本義云女徳不貞而壯<lb/>
　之甚分明只以不貞為壯又云取以自配必害乎陽<lb/>
　一則害身二則害名也謂之取以自配者此一隂本<lb/>
<pb n="69b"/>
　遇五陽今獨以自配其身也然彼是遇五陽之隂所<lb/>
　謂墻花路栁者必不能改其舊為陽之害慘矣○故<lb/>
　其象占如此女壯是象勿用取女是占○或曰女徳<lb/>
　不貞貼遇已非正壯之甚也貼又一隂而遇五陽非<lb/>
　也既云女壯又該不得不正乎且如此説本文為缺<lb/>
　不貞字矣○或説女壯亦該有氣體甚之義㸔來固<lb/>
　有氣體甚壯而貞守不移者亦有氣體未為壯而人<lb/>
　盡夫者一隂而遇五陽隂尚㣲也所以謂之女壮者<lb/>
<pb n="70a"/>
　正以其一隂而當乎五陽也如此㸔則不是説他氣<lb/>
　體之壯也明矣<lb/>
姤遇也柔遇剛也<lb/>
　本義云釋卦名程傳云姤之義遇也卦之為姤柔遇<lb/>
　剛也前本義如不期而遇者遇字主陽遇隂此云柔<lb/>
　遇剛則主隂遇陽大抵自陽言則曰遇隂自隂言則<lb/>
　曰遇陽搃是隂陽相遇二而一也陽遇隂則隂亦為<lb/>
　遇陽矣故下文云天地相遇女壯則全主隂遇陽説<lb/>
<pb n="70b"/>
　○柔遇剛本是卦體本義只言釋卦名説在夬卦剛<lb/>
　决柔也下<lb/>
勿用取女不可與長也<lb/>
　凡娶以配身非為一朝一夕之故也故曰夫婦之道<lb/>
　不可不久也今云勿用取女者正以其壮而難與久<lb/>
　也言必不能改其舊也○只舉勿用取女解之原頭<lb/>
　便是女壮了○按卦辭及彖傳女壮勿用取女全只<lb/>
　就取女一事言人事之占也初無戒五陽以勿輕一<lb/>
<pb n="71a"/>
　隂之㣲而親暱之之意誠齋之説太深<lb/>
天地相遇品物咸章也<lb/>
　女壮勿用取女以一隂遇五陽言天地相遇以隂陽<lb/>
　相遇言一與五字在所畧矣是又别作一様㸔不可<lb/>
　為典要○天地相遇天以陽氣下交於地地以隂氣<lb/>
　上交於天也此以隂陽之不相無者言若女壮是以<lb/>
　淑慝之分言也○本義云以本體言葢天地相遇卦<lb/>
　體之義近晦故特著之若柔遇剛也則其義自明矣<lb/>
<pb n="71b"/>
　故不云<lb/>
剛遇中正天下大行也<lb/>
　剛柔是徳中正是位以是徳而遇是位則其道大行<lb/>
　於天下矣不必言剛徳大行孟子曰武王周公繼之<lb/>
　然後大行註亦添云教化大行未嘗抝上徳字來謂<lb/>
　是其徳大行也可見先儒讀書講義其心自平其氣<lb/>
　自易不捩揑抝折不穿鑿附㑹所以不取以天下大<lb/>
　行為剛徳大行者何也葢剛與徳字是就其身所具<lb/>
<pb n="72a"/>
　言道與教化則自其行於天下者言也此亦惟平心<lb/>
　易氣以讀之則覺如此㸔為是不然鮮不喜為彼之<lb/>
　説矣○本義云指九五盖指九五便是卦體此亦承<lb/>
　上文以卦體言數字而來不可謂非卦體也履卦剛<lb/>
　中正履帝位而不疚光明也本義云以卦體明之指<lb/>
　九五也既言卦體又指九五可見其義之同無他説<lb/>
　矣以此又益見剛决柔也之為卦體其不敢以為卦<lb/>
　體者直無見耳<lb/>
<pb n="72b"/>
姤之時義大矣哉<lb/>
　按小註或問本義云幾㣲之際聖人所謹與伊川之<lb/>
　説不同何也朱子曰上面説天地相遇至天下大行<lb/>
　也正是好時節而不好之漸已生於㣲矣故當謹於<lb/>
　此愚謂不用伊川舊説而以幾㣲起義固無容議矣<lb/>
　然謂天地相遇至天下大行也正是好時節而不好<lb/>
　之漸已生於㣲則尚在所疑何則此卦本是以一隂<lb/>
　遇五陽得名其所謂遇不好之遇也至云天地相遇<lb/>
<pb n="73a"/>
　剛遇中正此又是聖人偶然又㸔得有此一段好處<lb/>
　而因發之雲峯所謂别取一義乃遇之義好者也義<lb/>
　本不相蒙至此曰姤之時義大矣哉姤字則依原是<lb/>
　一隂遇五陽之姤故以為幾㣲之際也幾㣲之際者<lb/>
　謂一隂始生於下其端甚㣲而其勢必盛也孔子未<lb/>
　必謂天地相遇剛遇中正内却已有不好之漸在也<lb/>
　葢謂天地相遇剛遇中正内有不好之漸則是泰極<lb/>
　而否之意非一隂始生之義也上文兩遇字既分明<lb/>
<pb n="73b"/>
　與卦名之義不同如何却又承之以言姤之時義之<lb/>
　大恐是記者之悞也况本義另提頭是與大過之時<lb/>
　大矣哉者同例斷不以承上文二條而云可也且一<lb/>
　隂遇五陽一以為女壮又一以為天地相遇如何可<lb/>
　相蒙○雲峯曰姤之時義大矣哉非賛遇之大也一<lb/>
　隂之生雖㣲可慮者大也此説甚好○本義幾㣲之<lb/>
　際坤初六本義亦云謹㣲之意姤之初六即坤初六<lb/>
　也○聖人所謹此聖人指孔子曰姤之時義大矣哉<lb/>
<pb n="74a"/>
　便是聖人謹之矣○膚見云姤之時義大矣哉此以<lb/>
　消息盈虚之幾而言不必依語録承上兩條説葢天<lb/>
　地相遇剛遇中正之遇與一隂遇五陽之遇不同葢<lb/>
　此卦本是不好卦聖人於上條是就其中㸔出有好<lb/>
　處來説如歸妹所謂天地之大義人之終始也亦未<lb/>
　有不好此見聖人心胸之活而不拘滯處至於此句<lb/>
　則直為君子喫𦂳也正指原本姤字而言也<lb/>
天下有風姤后以施命誥四方<lb/>
<pb n="74b"/>
　風行天下物無不遇姤之象也后施命以誥四方是<lb/>
　亦人君之風行也孔子曰徳之流行速於置郵而傳<lb/>
　命天下又豈有一民之不遇哉吾見君子之徳風小<lb/>
　人之徳草草上之風必偃矣<lb/>
初六繫于金柅貞吉有攸往見㐫羸豕孚蹢躅<lb/>
　柅所以止車以金為之其剛可知此於爻無所象胡<lb/>
　氏以為九二象非也止是勉初六令堅於自止而不<lb/>
　進如繫其車以金柅然如是而正則吉矣此胡氏所<lb/>
<pb n="75a"/>
　謂非有以繫之也一隂之柔能自繫于五陽之下静<lb/>
　正而吉也○若不自止而征進則凶矣葢是時一隂<lb/>
　方㣲而居子之勢猶盛故自止為利不止斯禍矣本<lb/>
　義自明○見凶亦不必説到蔑貞則凶自失所覆處<lb/>
　只是眼前事故下云羸豕孚蹢躅亦見其尚㣲矣○<lb/>
　一動一静分而為一吉一凶之占使占者自擇焉而<lb/>
　又曰羸豕孚蹢躅此正與否之初二及遯之卦辭相<lb/>
　類聖人之情可見之矣○聖人欲其自止也則曰繫<lb/>
<pb n="75b"/>
　於金柅言必堅於自止勉之之辭也欲其勿進也則<lb/>
　曰有攸往見凶言立見其凶葢危之之詞也雖為君<lb/>
　子謀亦為小人謀也○皇極外篇第三十八板曰夫<lb/>
　易者聖人長君子消小人之具也其長也闢之於未<lb/>
　然及其消也闔之於未然一消一長一闔一闢渾渾<lb/>
　然無迹非天下之至神其孰能與於此愚謂此於復<lb/>
　姤二卦之辭觀之尤分明<lb/>
繫于金柅柔道牽也<lb/>
<pb n="76a"/>
　牽進也大凡牽引其物以前皆是進之也故牽訓為<lb/>
　進如薦進人才者謂之汲引亦牽意也但此以自進<lb/>
　為義耳<lb/>
九二包有魚无咎不利賔<lb/>
　二與初遇未必其能制之也若機㑹一失則其為害<lb/>
　也寧有既乎故曰<hi>云云</hi>所以為君子謀也○雲峯曰<lb/>
　包者容之於内而制之使不得逸於外是包字已有<lb/>
　制字意了今觀本義云二與初遇為包有魚之象只<lb/>
<pb n="76b"/>
　取二與初遇義又云然制之在已故猶可以无咎然<lb/>
　字方轉意下去始露出制字可見雲峯之説小異且<lb/>
　包字既當制字了下文若不制而使遇於衆豈可謂<lb/>
　若不包邪毫釐差異亦不容不辨○包有魚是小人<lb/>
　在我管轄之中故惟我得而制之我失不制他人莫<lb/>
　奈他何矣意是如此但胡氏制字太急些○制字在<lb/>
　已猶可无咎謂免隂邪之害也對下文若不制則其<lb/>
　為害廣説意自明白○不利賔謂他人也自主人身<lb/>
<pb n="77a"/>
　外皆為賔也故本義以衆字釋之衆是衆人亦對自<lb/>
　已本身言也不必謂賔人衆多也自此卦言賔固衆<lb/>
　多終不可以衆字正解賔字○不利賔不必依程子<lb/>
　謂魚不利賔食象莫貫説<lb/>
九三臀无膚其行次且厲无大咎<lb/>
　九三過剛不中性暴也下不遇於初上無應於上勢<lb/>
　孤也故居則不安行則不進居與行二字説得盡○<lb/>
　下不遇於初謂三是陽初是隂三與初非應不得相<lb/>
<pb n="77b"/>
　遇也上無應於上謂三既是陽上又是陽終不得隂<lb/>
　而與之也然既無所遇則無隂柔之傷謂凡得於隂<lb/>
　者往往亦失於隂故小畜之三卒致説輹之虞而兑<lb/>
　之九五不免孚剥之厲今雖孤危亦時運之莫遇耳<lb/>
　與孽自已致者異矣故无大咎○居則不安行則不<lb/>
　進通承下不遇於初上无應於上言不可分臀無膚<lb/>
　為無所安於下行次且為不得進而上須以夬九四<lb/>
　例㸔○故其象占如此臀无膚其行次且象也亦占<lb/>
<pb n="78a"/>
　也厲字正指无膚與次且言厲字帶下讀葢上既言<lb/>
　臀无膚其行次且不必復繼以厲矣正如夬九四云<lb/>
九四包无魚起凶<lb/>
　程子傳云起者將生之謂民心既離難將作矣故曰<lb/>
　起凶○又曰遇之道君臣民主夫婦朋友皆在焉四<lb/>
　以下睽故主民言○又曰包无魚亡其所有也○又<lb/>
　曰初之從二以比近也豈四之罪乎曰在四而言義<lb/>
　當有咎不能保其下由失道也豈有上不失道而下<lb/>
<pb n="78b"/>
　離者乎○按本義云初六正應已遇於二而不及於<lb/>
　已既是吾之正應而乃遇他人而不及已吾安得辭<lb/>
　其責○包旡魚魚不作小人象説若是小人則深幸<lb/>
　其不與已遇矣又何凶之有故本義以初六為正應<lb/>
　便非作不好人㸔了主民言與象傳同為是○臨川<lb/>
　吳氏謂猶男之失其配君之失其民如此騎墻則非<lb/>
　惟於象有違而於起凶二字義亦不切失道者寡助<lb/>
　以至親戚畔之而難作矣起凶也專主民言起凶占<lb/>
<pb n="79a"/>
　也<lb/>
无魚之凶逺民也<lb/>
　朱子曰陽在上為君隂在下為民○胡氏曰易象或<lb/>
　以隂為小人或以隂為民以為小人逺之可也以為<lb/>
　民民不可逺也○本義曰民之去已猶已逺之本無<lb/>
　逺之之事但民自去已耳雖然既是我之民何至於<lb/>
　去已得道者多助隣國之民且仰之若父母此非已<lb/>
　有以致之而何既有以致之則雖非實逺之猶已逺<lb/>
<pb n="79b"/>
　之也○逺民也三字夫子極有深意存焉葢恐人以<lb/>
　與包有魚同㸔而以魚為小人也故出一民字以覺<lb/>
　人而爻義自明矣吁聖人之筆一字萬鈞<lb/>
九五以杞包𤓰含章有隕自天<lb/>
　九五以杞包𤓰志欲勝之也含章度不可勝而自守<lb/>
　也有隕自天時過則行矣○本義杞髙大堅實之木<lb/>
　也葢位為卦主猶杞之高大陽剛中正猶杞之堅實<lb/>
　○程傳作以杞葉包𤓰若是杞葉則本義不曰杞髙<lb/>
<pb n="80a"/>
　大堅實之木矣况杞葉亦未為大若要取其葉大者<lb/>
　則非獨杞也杞葉亦包不得𤓰大概取杞以象九五<lb/>
　之剛陽中正而主卦於上耳○𤓰隂物之在下者甘<lb/>
　美而善潰以喻初六之一隂始生而必潰也潰者瓜<lb/>
　熟而爛也𤓰至熟且爛𤓰之極也此對隂始生意故<lb/>
　雲峯以𤓰之潰同魚之餒言○甘美二字喻隂柔有<lb/>
　惑溺人使之不覺之意正所謂幾㣲之際也○何謂<lb/>
　善潰其實諸般果品惟𤓰最善潰才至熟便向爛去<lb/>
<pb n="80b"/>
　○善潰二字不苟下為下文始生必潰之隂柔張本<lb/>
　鄘風載馳之詩曰女子善懐傳曰善懐多憂思也猶<lb/>
　漢書云岸善崩也善潰之善字當如此㸔方得其的<lb/>
　含章者非避隂也静以制隂也是用意周宻不動聲<lb/>
　色而自有以消患於方萌也○九五陽剛中正主卦<lb/>
　於上衆君子之領袖也不必以為君象為含章有隕<lb/>
　説不去○有隕自天依舊又是陽明世道矣○有隕<lb/>
　自天本無而倐有之象此占之象也本等是占<lb/>
<pb n="81a"/>
九五含章中正也<lb/>
　中正故能含章不必言所含之章中正也或曰爻辭<lb/>
　含章是戒占者今歸之九五之能中正何歟曰象傳<lb/>
　是如此不曰九五含章乎而又何拘<lb/>
有隕自天志不舍命也<lb/>
　志不舍命即含章也謂不違乎天命也命不必説是<lb/>
　天理含章者葢以其為時運之常故含章静俟之此<lb/>
　正志之能順命處<lb/>
<pb n="81b"/>
上九姤其角吝无咎<lb/>
　夫角剛乎上者也上九以剛居上而無位不得其遇<lb/>
　為姤其角之象吝也然既無所遇則無隂邪之傷故<lb/>
　雖吝而无咎○姤其角雖剛而無所施其剛<lb/>
上窮吝也<lb/>
　居上而不得其遇上窮也上窮吝也猶云往吝窮也<lb/>
　都是以窮字貼吝字或作吝上或作吝下義一也<lb/>
䷬<hi>坤下兑上</hi>
<pb n="82a"/>
萃亨王假有廟利見大人亨利貞用大牲吉利有攸往<lb/>
　坤順兑悦彼此之情聚也九五剛中而二應之上下<lb/>
　之情聚也澤上於地津潤上行發榮滋長之象萬物<lb/>
　之聚也○澤上於地凡有生氣之流行而在地上者<lb/>
　皆澤也即庶物也非謂庶物之潤澤也○雲峯云彖<lb/>
　辭五句各是一事<lb/>
王假有廟<lb/>
　是有事於廟也○言王者可以至於宗廟之中此可<lb/>
<pb n="82b"/>
　以字正與聚則可以有所往之可以字同更以下句<lb/>
　則可以至於廟而承祖考一句照㸔方知是已之精<lb/>
　神已聚乃可以至於廟是聚已之精神在前一步不<lb/>
　可依舊説謂假廟以聚祖考之精神也重在已上故<lb/>
　曰王假有廟致孝享也且本義是謂廟所以聚祖考<lb/>
　之精神非是謂假廟也如此㸔便已明白○若必重<lb/>
　在廟上則渙卦假廟與此又絶不同矣○廟所以聚<lb/>
　祖考之精神以平時言○又人必能聚已之精神且<lb/>
<pb n="83a"/>
　㸔此一聚字從何處來可見本義兩箇可以字同并<lb/>
　下文兩箇可以皆同○聚已之精神者七日戒三日<lb/>
　齋必見其所祭者是已○廟本聚祖考精神所在子<lb/>
　孫之假之也又必先聚已之精神乃可以往聚之此<lb/>
　謂王假有廟為聚已之精神設也非聚已之精神則<lb/>
　無以往聚夫祖考之精神也卦辭此句為子孫設不<lb/>
　為祖考設○補註曰凡云歸格於藝祖公假於太廟<lb/>
　宜作祭之誠格於祖廟孔叢子軍禮以特牛親假於<lb/>
<pb n="83b"/>
　祖禰又曰聚其精神而感格於廟者致孝享也○本<lb/>
　義承祖考之承字事也○合本義廟所以聚祖考之<lb/>
　精神又人必能聚已之精神則可以至於廟而承祖<lb/>
　考也觀之王假有廟之義方完或曰本義第二可以<lb/>
　字只是前一可以字半邊之義不然也如姤卦云遇<lb/>
　已非正又一隂而遇五陽亦有又字間着然摠是就<lb/>
　姤字取來○大扺此卦卦辭都從聚之一字生○程<lb/>
　子曰古人祭祀用尸極有深意不可不深思葢人氣<lb/>
<pb n="84a"/>
　既散孝子求神而祭無尸則不享無主則不依故易<lb/>
　於渙萃皆言王假有廟即渙散之時事也魂氣必求<lb/>
　其類而依之人與人既為類骨肉又為一家之類已<lb/>
　與尸各既已潔齋至誠相通以此求神宜其享之後<lb/>
　世不知此義以尊卑之勢遂不肯行耳○朱子曰今<lb/>
　人擇日祀神多取神在日亦取聚意也○程傳曰祭<lb/>
　祀之報本於人心聖人制禮以成其徳耳故豺獺能<lb/>
　祭其性然也<lb/>
<pb n="84b"/>
利見大人亨利貞<lb/>
　是一串意葢物既聚所以主宰是物者非大人不能<lb/>
　不見大人則物之聚者又将渙亂無統所謂衆聚則<lb/>
　有爭安得亨乎故必見大人方亨然所聚苟不以正<lb/>
　則衆之聚為苟合如是而欲仗大人以致亨可乎若<lb/>
　大人則無有不正者○程傳曰萃不以正則人聚為<lb/>
　苟合財聚為悖入㸔來本義所謂物聚者所該自廣<lb/>
　不専以人衆言上條舉人衆一端以見其義耳○利<lb/>
<pb n="85a"/>
　見大人亨利貞如有事於學術者聞見既聚以見大<lb/>
　人則有以正其學矣有事於功業者學術既聚以見<lb/>
　大人則有以展其所志矣又必利於正者如聞見不<lb/>
　正雖以見大人而其所以取正之具已非矣如學術<lb/>
　不正雖以見大人而其所以致用之術已踈矣亦安<lb/>
　得亨○用大牲吉豈惟大牲諸般祭品皆在所厚矣<lb/>
　苟非時物之聚胡可得也故曰大牲必聚而後有不<lb/>
　曰必聚而後可用而曰必聚而後有者於以見用二<lb/>
<pb n="85b"/>
　簋非吝也時乎無也用大牲非奢也時乎有也有則<lb/>
　用無則止以此尤見誠意在萃上不必依胡説謂當<lb/>
　萃之時必用大牲乃吉也此程説也朱子所謂彷彿<lb/>
　如伊川説者也<hi>在彖傳順天命下</hi>○程傳曰萃者豐厚之時<lb/>
　也其用宜稱故用大牲吉事莫重於祭故以祭享而<lb/>
　為吉上交鬼神下接民物百用莫不皆然○用大牲<lb/>
　吉不必専承王假有廟凡人之祭皆然也○謂惟當<lb/>
　萃之時用大牲乃吉也○利有攸往聚則可以有所<lb/>
<pb n="86a"/>
　往者凡事豫則立徒手舉事鮮有能濟者然萃而不<lb/>
　徃則亦徒聚而已非易之道也○聚而後利有往者<lb/>
　以其備素具也所謂藏器於身待時而動何不利之<lb/>
　有語成器而動者也○皆占吉而有戒之辭卦辭四<lb/>
　項皆從萃之一字來王者可以至於宗廟之中占之<lb/>
　吉也然必萃已之精神乃可以至於廟而承祖考不<lb/>
　然不可以至於廟也此戒意也見大人而後亨者占<lb/>
　之吉也然物既萃則必見大人然後可以得亨不然<lb/>
<pb n="86b"/>
　不得亨也又所聚不正則亦不能亨也亦戒意也用<lb/>
　大牲而吉占之吉也然大牲必聚而後有非聚而必<lb/>
　用大牲不可也亦有戒意也聚則可以有所往非聚<lb/>
　而欲有所往不可也亦有戒意焉故曰皆占吉而有<lb/>
　戒之辭○雲峯謂皆占吉而有戒之辭言萃之時如<lb/>
　是則亨且利否則不亨不利如是則吉否則不吉也<lb/>
　所謂萃之時者非也王假有廟豈必萃之時如是則<lb/>
　吉乎若言萃之時則渙之時宜不利假有廟矣而亦<lb/>
<pb n="87a"/>
　曰王假有廟何歟利見大人利有攸往亦何為拘於<lb/>
　萃之時萃之一字或以時言或以事言或以物言或<lb/>
　以人言必如此然後能盡天下道理故曰天地萬物<lb/>
　之情可見不然如咸恒等卦何以一一説到天地萬<lb/>
　物此見不必拘萃之時節為言也戒意亦須仔細體<lb/>
　認如用大牲吉卦辭非謂用大牲方吉不用大牲則<lb/>
　不吉為戒也是謂大牲必聚而後有不然無有也是<lb/>
　戒其不求豐於匱乏之時也利有攸往非謂有攸往<lb/>
<pb n="87b"/>
　則吉无攸往則不吉為戒也是謂聚則可以有所往<lb/>
　不聚則不利往也是戒其無素備而欲有為者也又<lb/>
　如利見大人亨若非物已聚則何所執以見大人則<lb/>
　亦不得亨若物已聚而不見大人則亦不得亨皆戒<lb/>
　意也至於利貞意尤明白矣又如王假有廟豈可苟<lb/>
　且云乎哉非七日戒三日齋則不可以至於廟而承<lb/>
　祖考其為戒為尤大也<lb/>
王假有廟致孝亨也<lb/>
<pb n="88a"/>
　謂聚已之精神以承祖考也聚已之精神猶在致孝<lb/>
　享之前致孝享正是假廟時事承祖考正指致孝享<lb/>
　言承事也<lb/>
利見大人亨聚以正也<lb/>
　利見大人亨者聚之以正也如此解雖不復言利貞<lb/>
　而利貞已了然矣本義實本於此聖人釋經文從省<lb/>
　而意不畧<lb/>
用大牲吉利有攸往順天命也<lb/>
<pb n="88b"/>
　朱子曰順天命彷彿如伊川説也去得只是文勢不<lb/>
　如此他是説豐萃之時若不用大牲則便是與以天<lb/>
　下儉其親相似葢伊川之説謂聚則宜用大牲不然<lb/>
　不可也聚則宜於有所往不然亦不可也以此為順<lb/>
　天命朱子之説是謂大牲必聚而後可用不然不可<lb/>
　用也聚則可以有所往不然不可往也以此為順天<lb/>
　命伊川之説未悖於此亦有同於此但語意輕重所<lb/>
　指不同若非既萃而必用大牲必有攸往則非順理<lb/>
<pb n="89a"/>
　之為矣易傳彖言天命皆主理<lb/>
觀其所聚而天地萬物之情可見矣<lb/>
　觀其所聚之説無所専指之辭言惟即其所聚觀之<lb/>
　而天地萬物之情皆可得而見矣咸卦觀其所感恒<lb/>
　卦觀其所恒皆同决不可牽强上文○天地交而二<lb/>
　氣通天地之聚也父子兄弟夫婦聚於家君臣朋友<lb/>
　聚於外農以農之類而聚商以商之類而聚以至魚<lb/>
　鱉黿鼉聚於淵鳥獸草木聚於山所謂方以類聚物<lb/>
<pb n="89b"/>
　以羣分者也此見天地萬物之情一聚而己矣<lb/>
澤上于地萃君子以除戎器戒不虞<lb/>
　夫澤上於地萬物萃聚之象葢潤澤之氣盡出於地<lb/>
　如所謂齊乎巽相見乎離者也故為萬物萃聚之象<lb/>
　若不解此理徒以澤上於地討箇萃象則澤上於地<lb/>
　而不由地中行是謂水勢横决四出乃散之象非萃<lb/>
　之象以况本義萬物二字又怎生説得去夫衆聚則<lb/>
　爭物萃則亂况只以澤上於地推之盈於上則涸於<lb/>
<pb n="90a"/>
　下物盛必衰盈虚消息之數可坐而策也君子之為<lb/>
　世道慮可不預為之防哉故曰君子以除戎器戒不<lb/>
　虞○朱子小註又謂澤本當在地中今却上於地上<lb/>
　是水盛有潰决奔突之憂故取象如此此是為下句<lb/>
　除戎器戒不虞説然亦不必用葢既以澤上於地為<lb/>
　萬物萃聚之象則不應復言不由地中行而有潰决<lb/>
　奔突之憂矣此分明是向日未定之説○君子以除<lb/>
　戎器除者修而聚之之謂程曰除謂簡治也葢除舊<lb/>
<pb n="90b"/>
　而重新之謂除修整也如除官便是修廢官除道便<lb/>
　是修理道路○此以豐萃之世運言葢盛極必衰亂<lb/>
　不生於亂而生於治費誓曰善榖<hi>音聊</hi>乃甲胃<graphic n="KR3820" url="https://raw.githubusercontent.com/kanripo/KR-Gaiji/master/images/KR3820.png" mimeType="image/png"/>
                    <hi>喬上聲</hi>
　乃干無敢不弔<hi>音釣</hi>備乃弓矢鍜乃戈矛礪乃鋒刅無<lb/>
　敢不善建安丘氏曰除戎器非右武也戒不虞而已<lb/>
初六有孚不終乃亂乃萃若號一握為笑勿恤往无咎<lb/>
　初六上應九四九四是其當與萃者也然隔於二隂<lb/>
　與二隂比且當萃之時初柔急於有萃不能自守以<lb/>
<pb n="91a"/>
　有待則雖所應在四而不能萃於四是有孚而不終<lb/>
　志亂而妄聚也有如所謂女承筐無實士刲羊無血<lb/>
　者故曰不終謂之妄聚者與二隂聚非正也非正則<lb/>
　妄也然為初計者當時既隔於二隂而正應者逺彼<lb/>
　若呼號正應歟則一握之衆必以為笑矣雖然吾正<lb/>
　應也吾所當與聚者也但勿恤此嫌而直往從正應<lb/>
　則非惟無妄聚之愆而又得所聚之正可以无咎也<lb/>
　何為恤衆笑而至於妄聚哉○有孚不終乃亂乃萃<lb/>
<pb n="91b"/>
　正以其恤衆笑而苟且與比者聚也勿恤往則其孚<lb/>
　有終而無志亂妄聚之失矣初六已是妄聚者了下<lb/>
　四句是聖人為之反正之術以戒占者耳<lb/>
乃亂乃萃其志亂也<lb/>
　亂字若無此解則人將以為迹之亂既以為迹之亂<lb/>
　則於下乃萃字又説不去了<lb/>
六二引吉无咎孚乃利用禴<lb/>
　二應五而雜於二隂之間其可舍二隂而獨往乎故<lb/>
<pb n="92a"/>
　必牽連二隂以上萃於五則吾既得所萃之正而又<lb/>
　無離羣為邪之嫌吉而旡咎也○二應五而雜於二<lb/>
　隂之間若係於二隂則失乎九五若獨萃於九五則<lb/>
　又失乎二隂是皆未吉而有咎惟牽引以萃則吉且<lb/>
　无咎○又二中正柔順虚中以上應九五剛健中正<lb/>
　誠實而下交是吾之孚有以感夫在上人之孚也故<lb/>
　卜祭者有孚則雖禴祭而受福矣此皆以占言○孚<lb/>
　乃利用禴程傳曰禴祭之簡薄者也本義曰雖薄物<lb/>
<pb n="92b"/>
　亦可以祭漢上朱氏曰禴夏祭以聲為主祭之薄也<lb/>
　雙湖曰周禮大宗伯以禴夏享先王王氏註曰夏則<lb/>
　陽盛矣其享以樂為主秋嘗則薦新冬烝則衆物備<lb/>
　既濟九五東隣殺牛不如西鄰之禴祭合是數段以<lb/>
　觀禴果為薄祭矣又正韻云禴與礿同礿薄也夏物<lb/>
　未成其祭當薄○夏陽盛其主聲樂者葢聲厲陽氣<lb/>
　夏陽盛之氣發於外故此祭象之主樂<lb/>
　　周禮<lb/>
<pb n="93a"/>
　　　以祠春享先王　春物生未有以享故曰祠<lb/>
　　　以禴夏享先王　夏陽盛以樂為主故曰禴<lb/>
　　　以嘗秋享先王　秋物成可嘗故曰嘗<lb/>
　　　以烝冬享先王　冬庶物盛多故曰烝<lb/>
　引言无咎對應爻而連此爻言孚乃利用禴専對應<lb/>
　爻言不可牽强合説下句只是卜祭之吉占○引吉<lb/>
　无咎専以爻位言孚乃利用禴兼以爻徳言<lb/>
引吉无咎中未變也<lb/>
<pb n="93b"/>
　中未變意含孚乃利用禴其辭若曰六二能牵二隂<lb/>
　以聚於五固吉而旡咎矣且又以柔順中正而得五<lb/>
　剛健中正之應其中誠不改也以見其孚而利禴處<lb/>
　此與萃有位志未光也正類他卦小象類此者亦多<lb/>
　可無疑也<lb/>
六三萃如嗟如无攸利往无咎小吝<lb/>
　六三萃如嗟如无攸利以其求萃於近言也往无咎<lb/>
　小吝以其往從於上言也求萃於近者近欲從不正<lb/>
<pb n="94a"/>
　之强援也然終不得往從於上者逺結正應之窮交<lb/>
　也然終小吝其終不得者隂柔不中正而上無應與<lb/>
　也其終小吝者不得其萃困然後往復得隂極无位<lb/>
　之爻也隂柔不中正而求萃則無以取重於人上無<lb/>
　應與而始求萃則是無端而自往故人莫與之而其<lb/>
　萃也嗟如嗟如者不得故嗟也為三計者惟往從於<lb/>
　上可以无咎耳然不得其萃困然後往則是以窮來<lb/>
　歸出於不得己而非其夙心復得隂極無位之爻縱<lb/>
<pb n="94b"/>
　與之萃亦何足以伸其願哉故小吝然以義理論之<lb/>
　畢竟是吾正應也小吝所不恤也故又曰戒占者當<lb/>
　近捨不正之强援而逺結正應之窮交亦正義不謀<lb/>
　利明道不計功之意所惜者其見不早耳求萃於近<lb/>
　依程傳所謂四與二也○既曰上無應與矣又曰往<lb/>
　從於上可无咎又曰戒占者逺結正應之窮交何也<lb/>
　葢曰上無應與者就兩箇六字上取曰往從於上曰<lb/>
　正應窮交者就三上之位上取夫彼此俱六雖無相<lb/>
<pb n="95a"/>
　偶之機而三之於上實其相應之分惟其無相偶之<lb/>
　機故三不見萃於上惟其有相應之分故三終可從<lb/>
　於上○六三上無應與者情不相得也往從於上者<lb/>
　分則相應也○上無應與之上字虚説往從於上之<lb/>
　上字指實○戒占者當近舍不正之强援非惟不正<lb/>
　且不見與也○逺結正應之窮交非惟正應且見受<lb/>
　也○往无咎謂得上之受而與聚也<lb/>
上巽也<lb/>
<pb n="95b"/>
　即本義惟往從於上一句此説長於所謂上能巽受<lb/>
　之者<lb/>
九四大吉无咎<lb/>
　○程傳最明<lb/>
　上比九五而與君萃下比衆隂而與民萃得其萃矣<lb/>
　然以陽居隂不正夫不以正而得君者自古多矣不<lb/>
　以正而得民者時亦有焉如齊之田恒魯之季氏是<lb/>
　也得為大吉乎得為无咎乎章章明矣故必使其萃<lb/>
<pb n="96a"/>
　於上下者一出於正而大吉方得无咎正字最重此<lb/>
　純是戒占者之辭縁九四字不正了故象傳曰大吉<lb/>
　无咎位不當也<lb/>
九五萃有位无咎匪孚元永貞悔亡<lb/>
　九五萃有位无咎是以有元永貞之徳而人信之者<lb/>
　言匪孚元永貞悔亡是戒占者○萃有位无咎以其<lb/>
　有陽剛中正之徳也有剛陽中正之徳而萃有位則<lb/>
　人無不信行無不利矣故曰无咎若或居此位而人<lb/>
<pb n="96b"/>
　有未信者則是吾徳有未至故但反己自修其元永<lb/>
　貞之徳耳元永貞之徳即所謂剛陽中正也如此則<lb/>
　又何不信之有故悔亡此為占者設戒在九五未見<lb/>
　有匪孚處○九五萃有位无咎是從陽剛中正來猶<lb/>
　師九二在師中吉是從有剛中之徳來其義已在九<lb/>
　五九二字内也非以萃有位為得无咎在師中為當<lb/>
　得吉也<lb/>
萃有位志未光也<lb/>
<pb n="97a"/>
　言萃有位矣然徳或未至而人匪孚則其志猶未光<lb/>
　也朱子以為不曉是誠不可曉葢爻辭萃有位與匪<lb/>
　孚元永貞悔亡者元不是一箇人<lb/>
上六齎咨涕洟无咎<lb/>
　愚讀齎咨猶言嗟嘆自目曰涕自鼻曰洟憂危如是<lb/>
　庶幾危者使平可无咎也頗如離之六五然○隂柔<lb/>
　無位葢隂柔則質弱雖有求而人不之與無位則望<lb/>
　輕雖有求而人莫之應故必憂危之甚乃僅得全上<lb/>
<pb n="97b"/>
　六求萃不得故齎咨涕洟不知其曰无咎者還是得<lb/>
　所聚否據六三求萃不得則曰往從於上可以无咎<lb/>
　初六則曰往從正應則无咎今絶不言有所萃只曰<lb/>
　必如是而後可无咎葢以其無所萃而勢孤勢孤矣<lb/>
　而不知戒懼則其害豈惟止於不得萃而已若知戒<lb/>
　懼雖不得萃猶可自保雖不得利猶可無害○若以<lb/>
　離六五例似當説箇終得萃之理然離之五以柔居<lb/>
　尊而萃之上隂柔無位且處時之極自是不同難説<lb/>
<pb n="98a"/>
　終得所萃且象傳云未安上也亦與所謂麗王公也<lb/>
　不同矣<lb/>
未安上也<lb/>
　處萃之終隂柔無位故求萃不得求萃不得故不能<lb/>
　安于上而齎咨涕洟齎咨涕洟故得无咎不然可危<lb/>
　而不知危當憂而不自憂䘮亡無日矣<lb/>
䷭<hi>巽下坤上</hi>
升元亨用見大人勿恤南征吉<lb/>
<pb n="98b"/>
　以卦變言此卦自解而來柔本居三今進而上居於<lb/>
　四是柔以時升也故伏羲名卦曰升文王繫辭以為<lb/>
　此卦卦變既柔以時升矣且其卦徳為内巽外順夫<lb/>
　内巽則處之善酌乎事理外順則行之不失乎時宜<lb/>
　是其徳之利於進也又其卦體九二剛中而五應之<lb/>
　夫在我有其具在上有其應是又其機㑹之利於進<lb/>
　也故其占為元亨元亨如何用見大人則勿恤南征<lb/>
　則吉也○用見大人升也南征亦升也勿恤元亨也<lb/>
<pb n="99a"/>
　吉亦元亨也就人事上説升只有見大人及南征都<lb/>
　説盡了○進見大人一事亦非小節目故升卦特言<lb/>
　之其曰勿恤者凡人要見一貴人心下未免皆有懼<lb/>
　其不見欣納意故云勿恤又傳曰有慶也以此為慶<lb/>
　可見亦非小節目古人相見之餘有魚水之歡不為<lb/>
　慶乎或謂彖傳有慶不止謂遂其求見之心而已㸔<lb/>
　來亦不必深求而意自足○南征指仕進或曰然則<lb/>
　凡有事或出行者占得之獨非前進乎曰非也南字<lb/>
<pb n="99b"/>
　不苟下凡有事與出行只是征非南征也非升也此<lb/>
　主升言故不及凡事及出行南征前進也有向上之<lb/>
　義故彖傳曰志行也不必兼朝覲説○程傳曰南者<lb/>
　人之所向程傳曰凡升之道必由大人升於位則由<lb/>
　王公升於道則由聖賢此説固善但若依之則用見<lb/>
　大人勿恤南征吉是一串事非以南征吉對用見大<lb/>
　人勿恤㸔了不知彖傳何必於用見大人勿恤之下<lb/>
　又添箇南征吉邪易中勿恤字凡數起皆不曽有隔<lb/>
<pb n="100a"/>
　在中央故串下説此却隔南征字恐不可串下説○<lb/>
　按本義似連卦變卦徳卦體俱説入卦辭彖傳則止<lb/>
　以卦徳卦體釋卦辭而不連卦變之義為今説者當<lb/>
　何如葢當如臨卦云臨剛浸而長又曰説而順剛中<lb/>
　而應大亨以正天之道也例㸔○柔以時升一説有<lb/>
　其位一説有其時㸔來得時便得位只説時升則居<lb/>
　其位矣○彖傳要説時字明白謂柔向時居乎三今<lb/>
　則以時而進居四也説則時方好説占依爻中亦是<lb/>
<pb n="100b"/>
　升之時巽而順依童溪王氏謂順而又順無適而不<lb/>
　用其順也巽字若果止當順字則易只是七卦無八<lb/>
　卦矣○巽而順剛中而應要做一箇人説當如觀卦<lb/>
　順而巽中正以觀天下例雖體徳並列實一串意○<lb/>
　不可依中溪謂二為大人五應之為見大人本義只<lb/>
　渾淪泛論若分剛中而應為用見大人之義又將限<lb/>
　以内巽外順為當征吉之義乎卦辭元亨統言之也<lb/>
　用見大人勿恤南征吉申言其事也觀本義只把卦<lb/>
<pb n="101a"/>
　徳卦體直解至下文而彖傳専以屬之元亨者亦以<lb/>
　其包下文意耳<lb/>
地中生木升君子以順徳積小以高大<lb/>
　地中生木不可説成地上生木葢地中生木者取巽<lb/>
　居於坤之下而言如木之伏生意於地之中而後發<lb/>
　逹於地之上所謂其根深者其末茂自萌蘖而拱把<lb/>
　自拱把而合抱干霄自下而高升之象也○慎徳工<lb/>
　夫全在積小上積小以至高大乃為徳之升也所謂<lb/>
<pb n="101b"/>
　崇徳也○積小便是禮卑只是不忽近小步步靠實<lb/>
　所謂其次致曲曲能有誠而至於能化者也○順當<lb/>
　作慎修謹之謂也胡氏念念謹審事事謹審二句最<lb/>
　道得好念念謹審敬以直内也事事謹審義以方外<lb/>
　也二端盡之矣所謂主忠信徙義崇徳也恰恰是此<lb/>
　理○孟子所謂自善信而美大者積小以高大也○<lb/>
　要味積小二字勿以善小而不為善不積不足以成<lb/>
　名故語録曰樹木之生日日滋長若一日不長便為<lb/>
<pb n="102a"/>
　枯瘁便是生理不接學者之於學不可一日少懈大<lb/>
　抵徳須日日要進若一日不進便退也胡氏所謂念<lb/>
　念事事謹審者正是無一步放過只管積漸進将去<lb/>
　意思<lb/>
初六允升大吉<lb/>
　本義初以柔順居下只就巽體之下説不必説是全<lb/>
　卦之下若説作全卦之下而承以巽之主也為不貫<lb/>
　矣若云又巽為主則上句當作全卦之下此亦㸔本<lb/>
<pb n="102b"/>
　義之法○據初六之才似不能升以其當升時而能<lb/>
　從陽也故二陽挈之而㧞茅連茹其升必矣故象曰<lb/>
　上合志也○初六允升是象占者如之則亦能升而<lb/>
　大吉矣大吉即是允升六爻俱要見升義<lb/>
九二孚乃利用禴<lb/>
　九二剛健中正誠實而上交六五柔順中正虚中以<lb/>
　下應故卜祭者利禴○无咎者非孚則不利用禴所<lb/>
　謂無其誠則無其神者安得无咎以是反觀之无咎<lb/>
<pb n="103a"/>
　之説明矣○此卦六爻俱要見升意此爻誠實以上<lb/>
　交亦升也<lb/>
九二之孚有喜也<lb/>
　惟其有孚則雖用禴而利矣有喜也一説泛以升言<lb/>
　不専以祭享言葢九二誠實而上交六五虚中以下<lb/>
　應正主升言利用禴特一事之占耳<lb/>
九三升虚邑<lb/>
　陽實隂虚而坤又有國邑之象是九三所臨者虚邑<lb/>
<pb n="103b"/>
　也○九三陽剛之才既可以進當升之時又利於進<lb/>
　而所進者坤又蕩無阻滯其象為升虚邑也○升虚<lb/>
　邑只是無所疑也象傳自明○此以象言而占即如<lb/>
　之○葢據九三言一説本占之象也○九三升虚邑<lb/>
　一句只是象而本義云故其象占如此葢此是象而<lb/>
　占即如之此可以例諸卦爻所謂故其象占如此者<lb/>
　矣<lb/>
六四王用享于岐山吉无咎<lb/>
<pb n="104a"/>
　本義云義見隨卦隨上六曰拘繫之乃從維之王用<lb/>
　享於西山其本義云居隨之極隨之固結而不可解<lb/>
　者也誠意之極可通神明則此當釋之云六四以柔<lb/>
　居柔柔順之至誠意之極也是積其誠意以升者也<lb/>
　故王用享於岐山岐山即西山也自周而言岐山在<lb/>
　西○吉謂獲福也○朱子曰人積其誠意以事鬼神<lb/>
　有升而上通之義或曰如此則隨上六亦何拘於隨<lb/>
　乎曰一則云隨之固結而不可解一則云積其誠意<lb/>
<pb n="104b"/>
　以升義亦昭矣○或問朱子小註是因或問升萃二<lb/>
　卦多是言祭享萃固取聚義不知升何取義朱子因<lb/>
　曰人積其誠意以事鬼神有升而上通之義則朱子<lb/>
　此句是泛論升卦多言祭祀之義非専論六四王用<lb/>
　享於岐山之義也雖然他爻不皆言祭祀而獨於此<lb/>
　爻及六二言之何也故曰以柔居柔柔順之至誠意<lb/>
　之極可通神明也不然上體三爻皆是以順而升者<lb/>
　胡不皆利祭祀而獨四利祭祀耶於爻義必有取矣<lb/>
<pb n="105a"/>
　○一説隨上六王用享於西山本義亦曰自周而言<lb/>
　岐山在西葢王者之望秩山川舉天下之山皆在所<lb/>
　祭而獨言岐山者何愚謂此所謂王用享於西山葢<lb/>
　指文王及武王之為諸侯時事便是諸侯祭封内山<lb/>
　川也未必是説望秩之祭而専指岐山也若既為天<lb/>
　子時言其誠意所通又有大於此者矣不曰王用享<lb/>
　於帝乎○或曰既是為諸侯時祭封内山川則不應<lb/>
　稱王曰係爻時已稱王矣且書云惟有道曾孫周王<lb/>
<pb n="105b"/>
　發據此則未為天子時尚稱曰王葢皆是既王日所<lb/>
　書也又如云文王之治岐也治岐是諸侯時亦稱王<lb/>
　何也○或又曰如何以王用享於岐山與髙宗箕子<lb/>
　者同例曰本義明曰如髙宗箕子之類者皆放此類<lb/>
　字正指此等也曰然則王用出征云何曰據詩書文<lb/>
　王伐崇伐宻西伯戡黎武王伐商至滅國者五十寕<lb/>
　無實事乎曰然則王用享於帝者何曰此則指武王<lb/>
　既為天子有天下者言也故知王用享於岐山非望<lb/>
<pb n="106a"/>
　秩之祭只是祭封内山川之時耳○一説闕其疑作<lb/>
　望秩無妨<lb/>
王用享于岐山順事也<lb/>
　有問本義云以順而升登祭於山之象何謂也或答<lb/>
　曰登山者一步然後一步一節然後一節非順而何<lb/>
　曰如此説則只是登山非登祭於山之象矣故必依<lb/>
　朱子小註所謂人積其誠意以事鬼神有升而上通<lb/>
　之義者解之然後可通彼以為小象别發一意謂爻<lb/>
<pb n="106b"/>
　辭是就理上説象傳是從象上説者恐未然也本義<lb/>
　云以順而升登祭於山之象此係之象傳之下者因<lb/>
　本文順事在所當解故係之於此耳不可以其在象<lb/>
　傳之下而謂其非爻辭内意也○以順而升正所謂<lb/>
　積其誠意以上通於鬼神之義是有事之事○一説<lb/>
　小註上通是謂意之上通本義登祭是謂身之登祭<lb/>
　此説初不相妨○升還是意升非身升也○順事兩<lb/>
　字俱取諸本爻六與四皆隂又坤體是順也在升卦<lb/>
<pb n="107a"/>
　為以順而升此義於人事中求之則恰恰是登祭於<lb/>
　山之象矣正所謂積其誠意以上通於鬼神也○或<lb/>
　説登祭於山還是與義見隨卦者不同且柔順之至<lb/>
　固亦誠意之極與隨上六同也然隨上六誠意之極<lb/>
　亦有登祭於山之象否曰為此説者固哉其為易也<lb/>
　在隨卦只當云隨之固結而不可解在升卦便當云<lb/>
　以順而升登祭於山之象如何必於隨亦言登祭於<lb/>
　山之象乃為此爻義見隨卦乎大抵以順而升升字<lb/>
<pb n="107b"/>
　重登祭於山登字輕愚故曰升却是意升非身升也<lb/>
　又曰上通是意登祭是身登山便是登祭一卦六爻<lb/>
　之中豈有以登為升乎信如其説則升之義亦粗淺<lb/>
　甚矣<lb/>
六五貞吉升階<lb/>
　六五時方升者與諸爻同故曰當升而居尊位若不<lb/>
　貞則雖當升而未能遂其升也○本義以隂居陽當<lb/>
　升而居尊位以隂居陽不貞也如此而升居尊位其<lb/>
<pb n="108a"/>
　升未易也故戒之云貞吉升階須知只是戒辭據六<lb/>
　五本爻而戒之以戒占者朱子小註以與萃九五同<lb/>
　論可見其意○以貞字冠在升階之上則不貞亦難<lb/>
　升矣未可於貞吉之上先説他升也○六五是方升<lb/>
　者非已升了也六爻各有升○曰貞吉可矣而又曰<lb/>
　升階者葢以其時當得升也而持之以貞復何難之<lb/>
　有故賛其易○雖當升而居尊位亦必正固然後得<lb/>
　吉而升階此正語録所謂若無其徳雖有升階之象<lb/>
<pb n="108b"/>
　而不足以升者葢以六五是當升無疑所恨者不貞<lb/>
　恐猶有未可知者耳故戒之云若能正固則其升也<lb/>
　必矣○六五不患其不能升惟患其不能貞不貞則<lb/>
　雖有可升之資而亦未易升也故以貞吉加之升階<lb/>
　之上○一説此升字不可言升而居位象傳謂大得<lb/>
　志也是已學者以意求之○一説六五是己有位者<lb/>
　以其不足於貞故戒之云必貞則吉而於升也易矣<lb/>
　否則有其位無其徳雖有升階之象而不足以升矣<lb/>
<pb n="109a"/>
　此升字是象傳所謂大得志者葢謂其功業光明以<lb/>
　至於治定功成者非謂升居尊位易也學者冝以意<lb/>
　求之此説似未當姑存之以偹一説耳<lb/>
貞吉升階大得志也<lb/>
　貞吉升階則進居尊位所謂廣土衆民君子欲之中<lb/>
　天下而立定四海之民君子樂之者豈不大得志<lb/>
上六㝠升利於不息之貞<lb/>
　㝠升是據上六才質言也利於不息之貞是為占者<lb/>
<pb n="109b"/>
　設一變化之術也是變易以從道也書云惟聖罔念作<lb/>
　狂惟狂克念作聖○君子為善惟日不足小人為不<lb/>
　善惟日不足㝠升與不息之貞之謂也○謂之不息<lb/>
　之貞葢以此正人道所當不息者故命之曰不息之<lb/>
　貞本義云但可反其不已於外之心施之於不息之<lb/>
　正而已則知㝠升者汲汲於外者也不息之貞者汲<lb/>
　汲於内者也孟子曰求在外者也又曰求在我者也<lb/>
　一則孳孳為利一則孳孳為義○要説出不已意思<lb/>
<pb n="110a"/>
　所謂小人下達者葢沉酣於勢利而不知止故曰㝠<lb/>
　升亦要見他升字分明周公以為其費盡心力於勢<lb/>
　利外物甚可惜也若移此心力於不息之正其不利<lb/>
　乎○利於不息之貞則見㝠升之不利<lb/>
䷮<hi>坎下兊上</hi>
困亨貞大人吉旡咎有言不信<lb/>
　困卦以剛為主困者剛也困之者柔也坎剛為兑柔<lb/>
　所揜九二為二隂所揜四五為上六所揜揜之而不<lb/>
<pb n="110b"/>
　得伸也○坎剛為兑柔所揜四五為上六所揜柔蔽<lb/>
　其上也九二為二隂所揜一陽陷於二隂之中也○<lb/>
　處險而説是身雖困而道則亨也身困而道則亨者<lb/>
　道在我貧賤不能移威武不能屈也不得志獨行其<lb/>
　道窮不失義也葢道無往不在大行不加窮居不損<lb/>
　故身可困道不可困○所以險而説困而能亨者葢<lb/>
　自反而縮其困者莫之為而為莫之致而至者也○<lb/>
　困而能亨則貞矣然貞者大人也小人不能也故惟<lb/>
<pb n="111a"/>
　大人乃吉而无咎大人自然困而能亨所謂貞也一<lb/>
　説依彖傳貞字帶大人吉讀此恐還未是當然彖傳<lb/>
　獨截貞字連下者示人之意亦不為不精○按大象<lb/>
　本義云能如是則雖困而亨矣是亨在悦之後此云<lb/>
　處險而説則身雖困而道亨矣是亨亦在説之後説<lb/>
　是當困時而説也即心亨也心亨即道亨矣亨則有<lb/>
　超於困之外者矣○亨固有在困之後者亦有在困<lb/>
　之時者如孔子在陳弦歌不輟則困之時便有亨所<lb/>
<pb n="111b"/>
　謂困亨貞大人吉者也如比干之死自獻於先王而<lb/>
　萬世不以為非正命則困而後亨也所謂致命遂志<lb/>
　也○上曰困亨貞大人吉旡咎矣又曰有言不信是<lb/>
　泛戒人之處困者也非復戒大人也○困而有言則<lb/>
　非處險而説困亨而貞矣尚口乃窮無所謂亨且吉<lb/>
　矣縱口舌得免亦非亨矣况貞乎故謂士夫處困有<lb/>
　免亦亨者有不免亦不亨者有免亦不亨者○既曰<lb/>
　困亨是有命而安之也又曰有言不信明不可尚口<lb/>
<pb n="112a"/>
　益取困窮是又有義存焉夫子於宋桓魋固曰天生<lb/>
　徳於予桓魋其如予何而又必㣲服過宋何也吁義<lb/>
　命之説深矣學者安可盡委之命而任意自行乎○<lb/>
　困亨貞曰付命而守義也盡其義之所當然者也有<lb/>
　言不信亦欲其付命而守義也正其非義之所當然<lb/>
　者也<lb/>
困而不失其所亨其唯君子乎<lb/>
　君子即大人也彖傳以貞字下屬大人而以其唯君<lb/>
<pb n="112b"/>
　子上屬於困亨是文王繫辭之意夫子燭出無毫髮<lb/>
　之或遺與本義恰恰若合符節矣其截貞字連大人<lb/>
　者欲以明大人止是得正者而已耳聖人之言雖異<lb/>
　之中亦無不同<lb/>
貞大人吉以剛中也<lb/>
　剛中固是大人之象然此剛中内便有困亨貞義困<lb/>
　而不失其所亨猶云顔子雖貧而不以改其所樂盖<lb/>
　自有其樂也困而能亨者亦如是<lb/>
<pb n="113a"/>
澤无水困君子以致命遂志<lb/>
　澤无水困之象也致命遂志承困之象而言其處困<lb/>
　之正道也○致命未必便都死只是他已拚一死了<lb/>
　如蘇武是也不為虜所屈則亦困而亨矣若死者則<lb/>
　如比干之自靖而自獻於先王亦為亨矣○所以遂<lb/>
　其志處只是成就一箇是○致命遂志者在秦張良<lb/>
　椎在漢蘇武節為嚴將軍頭為稽侍中血<hi>云云</hi>
初六臀困於株木入於幽谷三嵗不覿<lb/>
<pb n="113b"/>
　初六以隂柔處困之底居暗之甚葢隂柔不能自拔<lb/>
　也處困之底故為臀困於株木居暗之甚故為入於<lb/>
　幽谷三嵗不覿○處困之底底字貼臀字人之體行<lb/>
　則趾為下坐則臀為下臀困株木不安也○居暗之<lb/>
　甚甚字貼三嵗不覿意猶所謂係用徽纒寘於叢棘<lb/>
　三嵗不得者也故知三嵗不覿為只帶入于幽谷一<lb/>
　句况象曰入於幽谷幽不明也正貼不覿義○株木<lb/>
　非所安也而臀困之幽谷非明地也而入之至三嵗<lb/>
<pb n="114a"/>
　不覿甚言其才也地也時也皆不足以有濟也<lb/>
九二困於酒食朱紱方來利用亨祀征凶无咎<lb/>
　酒食朱紱二句俱是象以剛中言則為困於酒食之<lb/>
　象以剛中而應言則為朱紱方來之象困於酒食猶<lb/>
　帶困説朱紱方來則不復帶困説矣利用亨祀亦然<lb/>
　是亦自剛中而應得來其象既為朱紱方來則其占<lb/>
　當為利用亨祀矣○征凶无咎仍又帶困説○或説<lb/>
　困於酒食飲食之困也朱紱方來亦應接之困也葢<lb/>
<pb n="114b"/>
　朱紱者王者之服蔽膝也朱紱方來而未已在彼有<lb/>
　接遇之頻煩在此亦有承事之慇懃得無困乎此亦<lb/>
　人情之通患而易見者故皆為好事之困而本義並<lb/>
　以為困於所欲之多之象恐亦是如此此本義本難<lb/>
　曉但朱紱方來添入上應之耳○大抵本義九二有<lb/>
　剛中之徳以處困時雖無凶害而反困於得其所欲<lb/>
　之多此只是釋困於酒食一句下却承云故其象如<lb/>
　此而其占利以亨祀又安見有朱紱方來之義乎曰<lb/>
<pb n="115a"/>
　朱紱方來上應之也已明白在上矣故此只云其象<lb/>
　如此誠以困於酒食之義於上猶畧於此不得不獨<lb/>
　詳也○獨以利用亨祀為占則朱紱方來亦象矣○<lb/>
　在他爻或困於株木或困於石或困於金車或困於<lb/>
　赤紱或困於葛藟而二獨得困於酒食為好事之困<lb/>
　者何有剛中之徳以處困時也然有剛中之徳而猶<lb/>
　不免於困者何時義當然不得而避也故亦須有一<lb/>
　件困處○四句各自為一事或泥本義以為利用亨<lb/>
<pb n="115b"/>
　祀通承困於酒食朱紱方來者非也困字義於亨祀<lb/>
　无所取只是承朱紱方來言夫有剛中之徳而得上<lb/>
　之應所謂九二剛徤中正誠實而上交者也故象朱<lb/>
　紱方來而占利用亨祀○朱紱程傳曰朱紱王者之<lb/>
　服蔽膝也以行來為義故以蔽膝言之○未必説是<lb/>
　人君屈駕摠是見應於上為上所接遇便是○謂之<lb/>
　朱紱方來見二無求於五而五自求二也<lb/>
困於酒食中有慶也<lb/>
<pb n="116a"/>
　或問象云中有慶也是如何朱子曰他下面有許多<lb/>
　好事葢非以困酒食為慶也又困于酒食亦舉爻辭<lb/>
　一句中有慶則固該下句矣故朱紱方來利用亨祀<lb/>
　兩句都要就剛中説不然朱紱方來上應之也只説<lb/>
　上應而不知其所以得上應則亦失却朱子本義之<lb/>
　指矣○一説中有慶也不必依朱子小註只困於酒<lb/>
　食便是以其有剛中之徳故有此好事之困而不至<lb/>
　如初等之困于株木與葛藟之類也但酒食一句未<lb/>
<pb n="116b"/>
　能該下數句恐象傳亦不専釋此一句而已<lb/>
六三困於石據于蒺藜入於其宫不見其妻凶<lb/>
　石堅重難勝之物以比九四之剛也三以隂柔不中<lb/>
　正居四之下而欲推乎四則四堅不可動是困于石<lb/>
　也○蒺藜刺不可據之物以比九二之剛也三以隂<lb/>
　柔不中正居二之上而欲籍二以為安則二豈能承<lb/>
　伏於其下乎是據於蒺藜也○上既為四所困下又<lb/>
　為二所困則是進退狼狽來之坎坎矣如是則身危<lb/>
<pb n="117a"/>
　而且死家不可保矣故上六雖與吾為正應是吾之<lb/>
　妻然吾亦不能有矣明其家之不保也四固石不可<lb/>
　犯二固蒺藜不可據也然何以知六三之欲犯四而<lb/>
　前欲據二以安曰隂柔而不中正理固應然程傳所<lb/>
　謂不善處困而益以困耳○其義則繫辭備矣葢云<lb/>
　象則如此義則繋辭已備一貫意也○此句本義繫<lb/>
　辭下亦缺一傳字<lb/>
入于其宫不見其妻不祥也<lb/>
<pb n="117b"/>
　謂将死滅也<lb/>
九四來徐徐困于金車吝有終<lb/>
　初六方困於下其來也徐徐未得遽與四合也兼且<lb/>
　為九二所隔九二堅剛難勝是又困於金車而不能<lb/>
　自拔以就四也向使四當位而能濟物不至此矣故<lb/>
　本義先云九四處位不當不能濟物而後云初六方<lb/>
　困於下又為九二所隔也○一説初之來徐徐者以<lb/>
　其困於金車也然本義又字分明似難牽強○不曰<lb/>
<pb n="118a"/>
　不能來而曰來徐徐者何也邪不勝正終必得合但<lb/>
　遲耳曰來徐徐者豫為下句有終地也○終必得合<lb/>
　據理之極而言勢終不足以勝理也葢妄求者去正<lb/>
　應者合也但須遲<lb/>
來徐徐志在下也<lb/>
　初之來徐徐四之才固不足以拔之然其志固在於<lb/>
　拯初也○欲拯初者志也其不能濟初者才也處位<lb/>
　不當以陽居隂失其剛而不得其正故為無才○才<lb/>
<pb n="118b"/>
　者徳之用也單言者不必皆以對徳言而謂是無徳<lb/>
　之才也○或説處位不當以其居柔失位非以才言<lb/>
　也此説是以位為實位與易中他處所言位不當大<lb/>
　别恐難從<lb/>
雖不當位有與也<lb/>
　言今雖不能濟物終則與初遇矣與初遇則無不濟<lb/>
　矣不當位猶含來徐徐困於金車意在内<lb/>
九五劓刖困於赤紱乃徐有説利用祭祀<lb/>
<pb n="119a"/>
　九五劓刖困於赤紱困也乃徐有説則不終於困矣<lb/>
　此皆是象而占在其中利用祭祀則純是占亦取乃<lb/>
　徐有説之意○九五不主人君言故曰困于赤紱赤<lb/>
　紱臣下之服也朱紱王者之服也見程傳○上為隂<lb/>
　揜則傷於上而劓矣下又乘剛則傷於下而刖矣下<lb/>
　既傷而刖則赤紱無所用而反為困矣如吾身一有<lb/>
　被傷阻則凡所以奉其身者皆足為身之累也此句<lb/>
　亦要得其意○程傳何以知朱紱為王者之服赤紱<lb/>
<pb n="119b"/>
　為臣下之服曰此未有考然九二以上應之取象九<lb/>
　五又不取君象而一曰朱紱一曰赤紱亦可見有君<lb/>
　臣之别矣○舊説以上為隂揜是為䙝御所蔽下則<lb/>
　乗剛是為強臣所廹今既定五不取君象此説皆無<lb/>
　所用矣且坎剛為兑柔所掩四五為上六所掩豈必<lb/>
　皆䙝御然後能為吾蔽邪六三亦下乘剛也豈必皆<lb/>
　强臣然後能為吾傷邪剛中而説體故能遲久而有<lb/>
　悦遲久字輕以時候言不可謂剛中能遲久也是謂<lb/>
<pb n="120a"/>
　其剛中故能久而有説也有説則困者亨矣○剛中<lb/>
　是所以説處説體是有説之象○利用祭祀乆當獲<lb/>
　福以其剛中也此謂久當獲福益可見上文不是言<lb/>
　剛中故能久是剛中故久當有説也然必曰遲久而<lb/>
　後有説者何葢面前是困後方得不困耳故屢以遲<lb/>
　久言○利用祭祀與乃徐有説同一取義但無説體<lb/>
　意<lb/>
乃徐有説以中直也<lb/>
<pb n="120b"/>
　中直剛中也剛中故久當有説○不説剛中而説中<lb/>
　直豈亦以困中言邪以剛中而處困終必能濟其困<lb/>
　也<lb/>
上六困于葛藟于臲卼曰動悔有悔征吉<lb/>
　上六以隂柔處困極隂柔才之弱也困極時之窮也<lb/>
　故困于葛藟纒束而不得解也于臲卼危動而不能<lb/>
　安也曰動悔動輒有悔無所不困也如此則不可征<lb/>
　矣葢由隂處困極自失其處困之道而至此耳然物<lb/>
<pb n="121a"/>
　窮則變故其占若能有悔咎前之非而改前之為則<lb/>
　可以征而吉無復葛藟臲卼之悔矣于葛藟拘縶而<lb/>
　不得動也於臲卼震撼而不得静也兩句困義同而<lb/>
　所困之狀有兩樣備矣甚言其困也○定時全不得<lb/>
　動動時全不得少定聖人文字豈惟不見重複而精<lb/>
　宻隠然非熟玩不覺○曰動悔曰字亦猶大學亦曰<lb/>
　殆哉之曰字○動悔者事可悔也有悔者心悔其事<lb/>
　而有悟也本動悔而能有悔則其行為吉行矣是貞<lb/>
<pb n="121b"/>
　吉也吉行則困斯亨矣<lb/>
　<lb/>
　<lb/>
　<lb/>
　<lb/>
　<lb/>
　<lb/>
　易經蒙引卷六下<lb/>
</p>
<p>
</p>
  </div>
</body>
</text>
</TEI>