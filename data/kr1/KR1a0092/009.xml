<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>易經䝉引卷九上</head> <lb/>
    <p>
<pb n="1a"/>
欽定四庫全書<lb/>
　易經䝉引卷九上<lb/>
　　　　　　　　　　　　　明　蔡清　撰<lb/>
　繫辭上傳<lb/>
　　第一章<lb/>
天尊地卑乾坤定矣<lb/>
　天尊在上地卑在下也天在上確然其健一乾也地<lb/>
　在下隤然其順一坤也是天地所在即乾坤所在也<lb/>
<pb n="1b"/>
　以尊卑分健順健者自尊順者自卑即尊卑而言之<lb/>
　尊者居上而臨下有健之道卑者居下而承上有順<lb/>
　之道故乾坤定乾坤者易中純隂純陽之卦名蓋乾<lb/>
　者健也陽之性也坤者順也隂之性也在上可見其<lb/>
　健在下可見其順故天地尊卑有乾坤之象○又云<lb/>
　天地者隂陽形氣之實體或曰天積氣也地則形也<lb/>
　實體對易中法象言也所以兼言形氣而又曰實體<lb/>
　○按程傳曰以形體而言謂之天本義曰成形之大<lb/>
<pb n="2a"/>
　者為天則此不可分屬形氣於天地天固有形地亦<lb/>
　有氣也○乾為天為父為君之類皆以其健而在上<lb/>
　坤為地為母為大輿之類皆以其順而在下此亦自<lb/>
　其大者言○愚嘗即是推之雷動風散震巽定矣雨<lb/>
　潤日暄坎離定矣山澤通氣艮兑定矣夫子獨言乾<lb/>
　坤者葢亦舉其一使人知所以例其餘也歟况其餘<lb/>
　諸卦實在乾坤之變所成觀彖傳所謂乾坤交及説<lb/>
　卦後天八卦次序可見<lb/>
<pb n="2b"/>
卑高以陳貴賤位矣<lb/>
　本義云卑髙者天地萬物上下之位以天地言之天<lb/>
　尊地卑其卑髙固昭然不易也以萬物言之如山川<lb/>
　陵谷之類其卑髙亦昭然可覩也動物如人類則父<lb/>
　子君臣夫婦長幼之類其髙卑各有定位也如鳥獸<lb/>
　之類則大而犀象微而兎䑕大而鵾鵬微而燕雀其<lb/>
　為類固各有髙卑也在植物則柟橡杞梓或干霄蔽<lb/>
　日而弱草僅貼水栖塵何莫不有卑髙之類也然自<lb/>
<pb n="3a"/>
　其類而言之則又各自有卑髙之别焉卑髙之所在即<lb/>
　貴賤之所在也易之所以有貴賤者以此○又云貴<lb/>
　賤者易中卦爻上下之位也以一卦分二體言則上<lb/>
　卦為貴下卦為賤以六爻言則初賤而二貴三又貴<lb/>
　於二四又貴于三五又貴於四上雖貴而無位亦終<lb/>
　是貴為人上也故大傳曰三多㓙五多功貴賤之等<lb/>
　也則上下體之為貴賤可知又曰爻有等則六爻各<lb/>
　自為貴賤可知如乾初之為濳龍漸初之為漸干則<lb/>
<pb n="3b"/>
　初之尚為漸可以類推矣如乾二之為見龍漸二之<lb/>
　為漸磐則二之貴于初可以類推矣賁六二之為賁<lb/>
　須以其附三而動也則三之貴于二可推謙六四之<lb/>
　為撝謙以居九三功臣之上也則四之貴于三可推<lb/>
　五則大君之位其貴有常尊矣上之貴則出乎人位<lb/>
　之外而不當事任先儒所謂如太上皇者也如觀上<lb/>
　九則亦為觀其生之君子耳此則據六爻之位言然<lb/>
　易不可典要屯之初䝉之二皆獨貴於諸爻蹇之三<lb/>
<pb n="4a"/>
　乃反就乎二而四乃來連於三又未可以上下位分<lb/>
　貴賤也旅之六五不居君象蹇之上六乃為從貴凡<lb/>
　若此類又在學易者之善觀變<lb/>
動静有常剛柔斷矣<lb/>
　愚謂太極動而生陽靜而生隂故凡陽物其性類皆<lb/>
　動也隂物其性類皆靜也所以謂之有常者葢唯其<lb/>
　禀性於陽故其動有常唯其禀性於隂故其靜有常<lb/>
　也隂亦或有動者然非隂之常陽亦或有靜者然非<lb/>
<pb n="4b"/>
　陽之常也○今以天地萬物觀之如天左旋一日一<lb/>
　周而過一度常動也地則亘萬古而常靜也其有震<lb/>
　動者乃變異也以日月言日為陽日則一日一周矣<lb/>
　可見其動月雖亦逐日而運行然其行不及日十二<lb/>
　度有奇其所以遲者正以其不能如日之動而健故<lb/>
　也亦可見其皆為靜矣至於萬物如人之男女鳥獸<lb/>
　之雌雄牝牡之類其為性之動靜亦槩可驗矣故丈<lb/>
　夫有四方志婦人之得其正性者自不輕出閨門雄<lb/>
<pb n="5a"/>
　鳴而雌伏牝雞不司晨牝馬雖健必非空羣之逸足<lb/>
　而觸籓之壯者往往必羝羊也斯亦可見隂陽之分<lb/>
　動靜而剛柔所由判也㫁是自然分判非人㫁之也<lb/>
　○以天地言天之行健動也地之安貞靜也以人物<lb/>
　言為男為牡為雄者皆動為女為牝為雌者皆靜又<lb/>
　以動植二類言則動物為動植物為靜又以人類分<lb/>
　言則如智者動仁者靜亦是葢隂陽無處無之○剛<lb/>
　柔之㫁繫於動靜之有常者葢剛者必動而動者決<lb/>
<pb n="5b"/>
　由於所性之剛柔者必靜而靜者決由於所性之柔<lb/>
　故曰剛柔㫁矣○定者有尊卑各安其分之意位者<lb/>
　有卑髙以序而列之意㫁者有判然不相混淆之意<lb/>
　或曰㫁有決知其所以然之意亦通大抵字字不苟<lb/>
方以類聚物以羣分吉㓙生矣<lb/>
　方謂事情所向言事情善惡各以類聚也如其為人<lb/>
　孝弟則少好犯上不好作亂矣又如孝者所以事君<lb/>
　弟者所以事長慈者所以使衆是事情所向之善者<lb/>
<pb n="6a"/>
　以類而聚也此説未當下條亦然當主後條為正○<lb/>
　如紂為象箸必為玉杯為玉杯則必思逺方珍怪之<lb/>
　物而御之是惡之類聚也○䜿刁之自宫以適君管<lb/>
　仲謂其不可近樂羊之食其子魏侯賞其功而疑其<lb/>
　心葢以其不自愛必不能愛人而所厚者薄亦當無<lb/>
　所不薄兹可見事情之惡亦各以類而聚矣○一説<lb/>
　按本義事情善惡各以類分則只是如仁義忠信孝<lb/>
　弟㢘恥為一類克伐怨慾放僻邪侈為一類程子云<lb/>
<pb n="6b"/>
　事有理也物有形也事有類也物有形也善惡分而<lb/>
　吉㓙生矣此説勝前○一説事情所向謂好惡殊途<lb/>
　趨舍異轍也○物以羣分者在人類則君子小人各<lb/>
　以其類故觀近臣以其所為主觀逺臣以其所主元<lb/>
　愷用而四㓙抵罪孟子謂我退而寒之者至矣○門<lb/>
　内有君子門外君子至門内有小人門外小人至○<lb/>
　在物則鳳鳥必不同棲牛驥必不同食薰蕕不可共<lb/>
　器此類可見矣○吉㓙生矣吉㓙生於善惡也○馬<lb/>
<pb n="7a"/>
　氏曰以類而聚便是各分其羣但方以事情言物以<lb/>
　人與物言吉㐫之生亦是因善惡而類應也<lb/>
在天成象在地成形變化見矣<lb/>
　隂陽一氣也在天則成象在地則成形而成象成形<lb/>
　各自有變化也以成象之變化言之如日月之往來<lb/>
　寒暑之交代雷霆雨露之或作或止之類皆是也○<lb/>
　以成形之變化言之如山川之或氣嘘而品物流行<lb/>
　或氣吸而品物歸根如水之往者過來者續或為潮<lb/>
<pb n="7b"/>
　或為汐如動物之有作息植物之有榮悴之類皆是<lb/>
　也○但本文變化二字是指蓍卦象形則實體之變<lb/>
　化也其理一也故曰變化見矣謂隂陽變化之迹見<lb/>
　於此矣○又曰或泥東坡謂就兩在字見得變化意<lb/>
　非也天地萬物有千變萬化依其説則只有一變一<lb/>
　化而已矣且下文本義云此變化之成象者又曰此<lb/>
　變化之成形者是成象成形各有變化矣所謂變化<lb/>
　者易中蓍策卦爻隂變為陽陽化為隂者也不可分<lb/>
<pb n="8a"/>
　蓍策與卦爻為二本義以蓍策冠諸卦爻之上者以<lb/>
　此卦爻是蓍策中之卦爻也不然卦爻為易之體蓍<lb/>
　策為易之用當先言卦爻而後蓍策矣其以蓍策冠<lb/>
　上者正以易中畫卦言卦爻本無變化其變化者皆<lb/>
　是蓍策中隂陽老少之為也亦猶形而上者謂之道<lb/>
　形而下者謂之器本義云卦爻隂陽皆形而下者以<lb/>
　卦爻冠諸隂陽之上則知此隂陽乃指卦爻之隂陽<lb/>
　矣不然當置隂陽字於卦爻之上○其以變化分屬<lb/>
<pb n="8b"/>
　隂陽者葢隂重濁猶以漸而變陽輕清則化而無迹<lb/>
　矣此等處須於造化人物上實見得方是毋徒只以<lb/>
　變化二字分屬隂陽便了也如雷霆風雲之類其乍<lb/>
　聚而乍散一往而一來曾見有痕迹否若夫動植之<lb/>
　類其變也雖終歸於盡然猶有渣滓在乆則亦化矣<lb/>
　此可見變者化之漸意所以然者有形故也若陽則<lb/>
　止是氣故一化而無迹然單言變亦該得化單言化<lb/>
　亦該得變既並言則當有别○又曰乾坤以卦言貴<lb/>
<pb n="9a"/>
　賤以爻位言剛柔總卦爻言吉㓙以卦爻之占言變<lb/>
　化則蓍策中卦爻之變也數段自有次第始于乾坤<lb/>
　體之立終於變化用之行也○愚觀此一節是夫子<lb/>
　從有易之後而追論夫未有易之前以見畫前之有<lb/>
　易也夫易有乾坤有貴賤有剛柔有吉㓙有變化然<lb/>
　此等名物要皆非聖人鑿空所為不過皆據六合中<lb/>
　所自有者而模寫出耳觀夫天地之尊卑則易之乾<lb/>
　坤定矣葢天地所在即乾坤所在也觀夫天地萬物<lb/>
<pb n="9b"/>
　之有卑髙則易之貴賤位矣葢卑髙所在即貴賤所<lb/>
　在也觀夫陽物之常動隂物之常靜則易之剛柔㫁<lb/>
　於此矣是動靜所在即剛柔所在也觀夫事之以類<lb/>
　而聚物之以羣而分則易之吉㐫生於此矣是事物<lb/>
　善惡所在即吉㓙之所在也觀夫在天者之成象在<lb/>
　地者之成形則易之變化見於此矣是象形所在即<lb/>
　變化所在也是易雖未作如易中許多物事則色色<lb/>
　皆已備于六合之内先儒所謂天地間元有一部易<lb/>
<pb n="10a"/>
　書開眼即見者也此條本意是如此○按本義云此<lb/>
　言聖人作易因隂陽之實體為卦爻之法象或者誤<lb/>
　認以因隂陽之實體為貼天尊地卑等句為卦爻之<lb/>
　法象為貼乾坤定矣等句不知此乃朱子總㑹出本<lb/>
　文大意而發之亦不可分貼本文也至於莊周所謂<lb/>
　易以道隂陽者亦言易非有他只是道出這箇隂陽<lb/>
　而已正重在實體上也至於下文剛柔相摩八卦相<lb/>
　盪乃是聖人作易處○以為此節是論未畫之易最<lb/>
<pb n="10b"/>
　為有理方起得剛柔相摩一段又方見得鼓之以雷<lb/>
　霆二段交相發處語録乃又有謂若説做未畫之易<lb/>
　也不妨者葢非定説也至下條<hi>云云</hi>又自了然矣大<lb/>
　抵只當宗本義更要詳本文○雲峰云朱子曰此非<lb/>
　是因有天地而始言乾坤乃言觀天地則見易也雲<lb/>
　峰必有據矣學者再無庸疑<lb/>
是故剛柔相摩八卦相盪<lb/>
　盪字上聲直音曰滌器也又行也韻學曰推盪震盪<lb/>
<pb n="11a"/>
　又滌盪摇動貌○兩相摩若主剛言則剛與柔摩主<lb/>
　柔言則柔與剛摩此與彼摩便是相摩以此例八卦<lb/>
　相盪故主乾言則乾一與兑二等諸卦相盪主兑言<lb/>
　則兑二與乾一等諸卦相盪云摩盪似皆在本行所<lb/>
　生者却在上行矣○此易卦之變化與上節蓍策卦<lb/>
　爻之變化不同上變化是蓍策中變化此則明云易<lb/>
　卦之變化也下兩條云變化之成象變化之成形則<lb/>
　承此變化字言皆指易卦也易有卦有蓍只此兩物<lb/>
<pb n="11b"/>
　而已至此乃有易而乾坤貴賤剛柔吉㓙變化都一<lb/>
　一有了故曰上條是未畫之易也○相摩相盪之説<lb/>
　細看語録與本義不同本義云兩相摩而為四四相<lb/>
　摩而為八則是剛與柔兩者交相摩方得有四象又<lb/>
　四象各兩相摩方得有八卦也至於語録云摩如今<lb/>
　之磨子相似下面一片不動上面一片只管摩旋推<lb/>
　盪不曾住自兩儀生四象則老陽老隂不動而少陽<lb/>
　少隂則交自八卦而為六十四皆是從上加去則不<lb/>
<pb n="12a"/>
　是兩平相摩盪乃是上下相摩盪上下相摩盪則是<lb/>
　既有四象方得有與兩相摩者既有八卦方得有與<lb/>
　四相摩者既有六十四卦方得有與八卦相盪者分<lb/>
　明與本義不同而本義之説精矣此所當辨摩盪要<lb/>
　分别摩只是剛與柔兩相摩盪則頭項多矣故有圓<lb/>
　轉之説○摩在未成卦之前盖必摩而後成卦也盪<lb/>
　在既成卦之後是見成物事互相推盪也摩則方摩<lb/>
　戛出來易畫之生未至於三其勢固未容止畫必至<lb/>
<pb n="12b"/>
　三者孔子固曰有天道焉有人道焉有地道焉實象<lb/>
　三才也○後語録又曰摩是兩箇物事相摩戛盪是<lb/>
　圓轉推盪出來摩是八卦以前事盪是有那八卦了<lb/>
　圓轉推盪那六十四卦出來是八卦毎圓轉推盪也<lb/>
　如乾不但與兑盪如離震巽坎艮坤皆迭與之盪也<lb/>
　豈不是圓轉相盪○馬氏曰摩則如兩石相戛而生<lb/>
　出有序乃隂陽之一變一化也盪則如一氣旋轉而<lb/>
　循環無端乃隂陽之千變萬化者也此言亦只是文<lb/>
<pb n="13a"/>
　采好聽未精切也○剛柔相摩即是兩儀生四象四<lb/>
　象生八卦之説八卦相盪即是八卦相錯因而重之<lb/>
　之説○嘗觀孔子説易只説到八卦便停住如此云<lb/>
　八卦相盪後云八卦成列因而重之初曰四象生八<lb/>
　卦又曰於是始作八卦又曰八卦以象告是葢以六<lb/>
　十四卦即八卦之所重也要之似不如邵子一生二<lb/>
　二生四四生八八生十六十六生三十二三十二生<lb/>
　六十四每加一倍法者為尤明白痛快大抵亦只是<lb/>
<pb n="13b"/>
　立言不同然康節之説則實為發聖人之所未發也<lb/>
　此條正指横圖言乃是聖人作易元本子圓圖則即<lb/>
　此規而圓之耳方圖則即此布而方之耳○在伏羲<lb/>
　畫卦時只是一毎加二而已何曽有相摩相盪之實<lb/>
　其摩盪二字特假借以明其意耳如所謂參伍錯綜<lb/>
　皆假借字意也○聖人因見天地間觸眼皆易然要<lb/>
　之不過隂陽消息兩端而已於是立象以盡意設一<lb/>
　畫連亘而實者曰剛一畫中㫁而虚者曰柔是剛柔<lb/>
<pb n="14a"/>
　二者交相摩戛而為四象四象者剛之上生太剛少<lb/>
　柔柔之上生少剛太柔也又四象則交相摩戛而為<lb/>
　八卦八卦者乾一兑二離三震四巽五坎六艮七坤<lb/>
　八也皆一每生二而成也八卦既成於是每一卦不<lb/>
　但再生一卦又逐旋與其餘七卦者交相推盪則一<lb/>
　卦之上各生八卦合之而為六十四卦而易卦備矣<lb/>
　易卦之變化也如此○兩儀相摩而後有四象四象<lb/>
　相摩而後有八卦使兩儀不交則易只有兩儀耳何<lb/>
<pb n="14b"/>
　由有四象唯陽交乎隂而隂生於陽於是有太陽少<lb/>
　隂焉唯隂交乎陽而陽生于隂於是有少陽太隂焉<lb/>
　是兩者相摩乃有四也使四象不交則易亦只有四<lb/>
　象矣又何由有八卦惟太陽交乎少隂而乾兑分焉<lb/>
　少隂交乎太陽而離震分焉少陽交乎太隂而巽坎<lb/>
　分焉太隂交乎少陽而艮坤分焉是四者各明兩相<lb/>
　摩而後有八也三畫已具八卦已成於每一卦與諸<lb/>
　卦者迭相推盪而一卦生八卦合之則八八六十四矣<lb/>
<pb n="15a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="15b"/>
鼓之以雷霆潤之以風雨日月運行一寒一暑乾道成<lb/>
男坤道成女<lb/>
　此兩段承上文言剛柔相摩而為八卦八卦相盪而<lb/>
　為六十四卦而易卦之變化備矣於是易卦中有鼓<lb/>
　之以雷霆者有潤之以風雨者有日月運行焉有一<lb/>
　寒一暑焉而諸凡成象者何莫不在其中乎又有乾<lb/>
　道之成男者焉有坤道之成女者焉而諸凡成形者<lb/>
　亦何莫不在其中乎以此見易之未作易在造化易<lb/>
<pb n="16a"/>
　之既作造化在易本義所謂此兩段又明易之見於<lb/>
　實體者與上文相發明也意正如此○易法象耳易<lb/>
　中無實體此易之見於實體者也即上文所謂變化<lb/>
　之成象者變化之成形者葢成象成形即見於實體<lb/>
　者程文却都就實體説可疑也語類曰天尊地卑至<lb/>
　變化見是舉天地事理以明易自是故以下却舉易<lb/>
　以明天地間事雲峰曰易既畫天地萬物之變化又<lb/>
　在卦爻實體中此説謬也易中只是法象安得有實<lb/>
<pb n="16b"/>
　體○震為雷又為霆霆則雷之疾而威者也鼔字只<lb/>
　從雷霆字生下倣此如説卦傳所謂天地定位山澤<lb/>
　通氣及雷以動之風以散之之類都就易上説○又<lb/>
　曰巽為風坎為雨雨固以潤之而風亦何以為潤豈<lb/>
　以坎雨巽風二物相與是故有常者歟抑亦偶獨指<lb/>
　潤字如王居無咎禹稷三過其門之例者歟○樂記<lb/>
　有云鼔之以雷霆奮之以風雨動之以四時煖之以<lb/>
　日月而百化興焉按月能凉不能煖此亦帶説也月<lb/>
<pb n="17a"/>
　者隂之精故不煖○若謂風亦能潤物則㫁自曲説<lb/>
　○或又曰風以散其鬱結亦自有滋補處故亦可曰<lb/>
　潤大槩費力上本義云象者日月星辰之屬則此所<lb/>
　謂雷霆風雨寒暑正其屬也形者山川動植之屬亦<lb/>
　當以此例看○按本義象者日月星辰之屬若就易<lb/>
　中求所以為星辰者何在曰邵子以日為太陽月為<lb/>
　太隂星為少陽辰為少隂則易中四象便是星辰矣<lb/>
　若以八卦論則離震生於少隂巽坎生於少陽亦此<lb/>
<pb n="17b"/>
　理也若以山川動植論之山川不待言也巽為木便<lb/>
　是有植物象乾坤為父母六子為男女皆動物也若<lb/>
　要説得周盡則須依説卦傳<hi>云云</hi>乃為説備乾為龍<lb/>
　馬之類動物也為木果植物也坤為子母牛震為龍<lb/>
　與馬為善鳴馵足之類坎為馬為美脊亟心之類離<lb/>
　為鱉蠏之類艮為狗䑕之類皆動物也震為蒼筤竹之<lb/>
　類坎于木為堅多心離于木為科上槁艮為果窳之<lb/>
　類皆植物也○日月運行一寒一暑此以圓圖貼之<lb/>
<pb n="18a"/>
　更為明白觀運行字及兩箇一字皆有循環之義故<lb/>
　就八卦圓圖象日者言之一日有十二時圖凡八卦<lb/>
　毎一卦貼時半二卦貼三時六卦九時八卦十二時<lb/>
　而周一日之運矣是故自坤至震為子丑寅隂極而<lb/>
　陽生自離至兑為卯辰巳則陽浸盛矣自乾至巽為<lb/>
　午未申陽極而隂生也自坎至艮為酉戌亥則隂盛<lb/>
　矣若以横圖觀之當以乾一兑二至坤八為次亦一<lb/>
　日一周天之理也以横圖貼之其詳如何曰以十二<lb/>
<pb n="18b"/>
　時中分為隂陽二段又折二段為四段更折作八段<lb/>
　如子丑寅陽之陽也則乾一兑二為太陽者當之卯<lb/>
　辰已陽之隂也則離三震四為少隂者當之午未申<lb/>
　隂之陽也則巽五坎六為少陽者當之酉戌亥隂之<lb/>
　隂也則艮七坤八為太隂者當之理不逺也以此推<lb/>
　之於寒暑同一理也此説未審可否當求明者正之<lb/>
　○以圓圖之像月者言則朱子固曰自坤而震月之<lb/>
　始生初三日也歴離至兑則月之上弦初八日也至<lb/>
<pb n="19a"/>
　乾則月之望十五日也至巽則月之始虧十八日也<lb/>
　歴坎至艮則月之下弦二十三日也至坤則月之晦<lb/>
　二十九三十日也是八卦之像一月矣但朱子此説<lb/>
　亦有可疑自坤至兑凡四卦只當初一至初八自乾<lb/>
　至艮四卦亦當十六至二十三而自兑至乾自艮至<lb/>
　坤各二卦乃當得七八日其多寡不同何也葢月受<lb/>
　日之光者也自坤而震陽光始生故為哉生明歴離<lb/>
　而兑則所受陽光浸盛矣故為上弦又積而至於乾<lb/>
<pb n="19b"/>
　則陽光滿矣故為望至巽則隂魄始生矣故為哉生<lb/>
　魄歴坎而艮則魄浸盛而光益減矣故為下弦以至<lb/>
　於坤則純是隂魄矣故為晦乃知朱子所貼自有至<lb/>
　理不止計卦數貼時候而已也然亦有計卦數貼者<lb/>
　如六十四卦貼二十四氣是已○若以六十四卦配<lb/>
　日則圓圖左邊三十卦當六時五十刻右邊三十卦<lb/>
　亦當六時五十刻其餘四卦則加于子午卯酉四時<lb/>
　葢以子午為隂陽之盛卯酉為隂陽之中也亦有六<lb/>
<pb n="20a"/>
　十四卦配二十四氣而四立二分二至則各減一卦<lb/>
　以符合其數也未知可否○每日只是九十六刻毎<lb/>
　時只八刻六十分刻之二十其曰百刻者舉成數也<lb/>
　○若以横圖六十四卦配月則左邊三十卦當自朔<lb/>
　後至望右邊三十卦當自望後至晦其餘四卦則以<lb/>
　貼朔望及上下弦亦如日數之子午卯酉之意也○<lb/>
　説卦傳離為日又坎為月日月便是交代運行者易<lb/>
　亦坎離二卦便是有日月運行就横圖取則如此然<lb/>
<pb n="20b"/>
　味運行字似當主圓圖言○易大全朱子圖説曰先<lb/>
　天圖今所寫者是一歲之運言之若大而古今十二<lb/>
　萬九千六百年小而一日十二時亦只是這箇圈子<lb/>
　都從復上推起○以圓圖取日象當以子午卯酉論<lb/>
　○一日百刻十二時三十二卦當六時五十刻合之<lb/>
　為一日尚餘四卦分貼十二時則毎卦三分之三四<lb/>
　十二矣○一寒一暑○舊説俱以圓圖自復至乾自<lb/>
　姤至坤為言看來横圖亦自説得横圖從中而分左<lb/>
<pb n="21a"/>
　方亦自姤而遯而否而觀而剥以終於坤右方亦自<lb/>
　復而臨而泰而大壯而夬以極于乾一寒一暑之變<lb/>
　不外是矣况上文剛柔相摩八卦相盪乃正指横圖<lb/>
　也○天原發微所載圓圗亦可自二而四四而八八<lb/>
　而至于六十四但恐是後來雅得縱横符合如此非<lb/>
　伏羲初畫之本㫖也○以六十四卦配寒暑朱子謂<lb/>
　一歲之運或大而古今十二萬九千六百年小而一<lb/>
　日十二時都從復上推起去然愚以為隂陽消長之<lb/>
<pb n="21b"/>
　幾固自姤復而始若論隂陽氣候之正則寒始於升<lb/>
　訟之立秋而終於震噬嗑隨之大寒暑始于无妄明<lb/>
　夷之立春而終於巽井蠱之大暑若據復為暑之始<lb/>
　則夏至便為暑之終而此後又有小暑大暑以姤為<lb/>
　寒之始則冬至便為寒之終而此後又有小寒大寒<lb/>
　是豈其餘氣耶大抵朱子所論易之正義也即周正<lb/>
　之意愚所疑者拘於時令之正亦月夏正之意也○<lb/>
　又云雷霆風雨之類固是實體但不可説是易中之<lb/>
<pb n="22a"/>
　實體葢易中只是卦爻卦爻只可謂之法象不可直<lb/>
　謂之實體今只是欲明易中具得有此等物事故為<lb/>
　之立言曰易之見於實體者耳非固以易之卦爻為<lb/>
　實體也本義云此變化之成象者下云此變化之成<lb/>
　形者變化本指易卦而象形又是實體字面葢亦猶<lb/>
　所謂震雷巽風之意耳最要辨别不可使有毫釐之<lb/>
　差<lb/>
乾道成男坤道成女<lb/>
<pb n="22b"/>
　愚謂凡人物之男者皆乾道之所成凡人物之女者<lb/>
　皆坤道之所成人但見男女只是受氣與形於父母<lb/>
　而不知父之道其原即乾之道也母之道其原即坤<lb/>
　之道也厥初氣化之始乾成男坤成女既有男女之<lb/>
　後則氣化付于形化形化衍乎氣化如今滿天下穀<lb/>
　種自粒食以來不知幾百千年有之矣然其實則只<lb/>
　是當初天地所始生之數粒種子一<graphic n="KR0899" url="https://raw.githubusercontent.com/kanripo/KR-Gaiji/master/images/KR0899.png" mimeType="image/png"/>之流衍也且<lb/>
　今之為父者若不得那乾道在決亦不能成男今之<lb/>
<pb n="23a"/>
　為母者若不得那坤道在決亦不能成女○故周子<lb/>
　曰乾道成男坤道成女二氣交感化生萬物萬物生<lb/>
　生而變化無窮焉○朱子註云曰陽而健者成男則<lb/>
　父之道坤而順者成女則母之道是人物之始以氣<lb/>
　化而生者也氣聚成形則形交氣感遂以形化而人<lb/>
　物生生變化無窮矣○又曰此兩句亦是就易卦言<lb/>
　之今人多以乾坤二卦變成六子為言是不然葢易<lb/>
　之變化已在剛柔相摩八卦相盪時了此是據見成<lb/>
<pb n="23b"/>
　之具有實體者言矣大抵男不止是震坎艮乾亦是<lb/>
　男女不止是巽離兌坤亦是女也○六十四卦中凡<lb/>
　貞卦是乾震坎艮者皆男皆陽為主也貞卦是坤巽<lb/>
　離兑者皆女皆隂為主也○嘗觀天地生物何縁有<lb/>
　男女之分葢太極實凾隂陽所謂一隂一陽之謂道<lb/>
　也是以太極肇判之初其氣固自分隂分陽陽之輕<lb/>
　清上浮為天隂之重濁下凝為地及天地既位之後<lb/>
　此氣又相絪緼融結亦自分隂分陽得陽之竒而健<lb/>
<pb n="24a"/>
　者為男得隂之偶而順者為女此皆其理之自然而<lb/>
　不容以不然者所謂天地萬物之父母是也故以男<lb/>
　為乾道之所成女為坤道之所成也○或曰此為氣<lb/>
　化者言也若今之成男成女何必皆出於乾坤曰乾<lb/>
　道之成男坤道之成女此理萬古不易者也夫人物<lb/>
　始生之初其男女之出於乾坤氣化者固自無疑但<lb/>
　氣化無窮者也既有男女之後則所謂氣化者悉交<lb/>
　付於為男女者之身矣於是父道之所在即乾道之<lb/>
<pb n="24b"/>
　所在母道之所在即坤道之所在又父若不得乎乾<lb/>
　道不成其為父母若不得乎坤道不成其為母既不<lb/>
　成其為父母又安得而成男成女也哉故此二句其<lb/>
　詞雖若専主氣化者言而其理則實兼形化者在其<lb/>
　中朱子所以謂之徹上徹下一氣都透了也太極圖<lb/>
　所以繼此言二氣交感化生萬物萬物生生而變化<lb/>
　無窮焉所謂二氣即是乾道坤道之氣化者也○乾<lb/>
　坤之成男成女萬古同然人自不察耳葢形化終不<lb/>
<pb n="25a"/>
　能離乎氣化使氣化之機息則形化滅矣故萬古此<lb/>
　乾坤萬古此男女言有似怪而實者此類是也○所<lb/>
　謂言有似怪而實者且如周公郊祀后稷以配天時<lb/>
　之相去已千有餘年但一念所注這精神便與其始<lb/>
　祖相接於冥冥之中何則一本故也郊祀上帝之時<lb/>
　誠意所格上帝便為之歆享何也葢萬物本乎天王<lb/>
　者之分又自與天相當此亦一本之理也故曰郊則<lb/>
　天神格廟則人鬼享誠之不可掩如此曽見人家有<lb/>
<pb n="25b"/>
　收得數百年前祖畫像而其子孫面貌精神間有與<lb/>
　之宛然無二者葢實其一氣所傳故也然則謂今日<lb/>
　之男皆有得於乾道今日之女皆有得於坤道者此<lb/>
　理亦可推矣○此二句據理而言則如此但本文之<lb/>
　意是就易卦上説言其具有此理也以卦圖觀之如<lb/>
　在兩儀則陽為男隂為女在四象則太陽少陽為男<lb/>
　太隂少隂為女在八卦則乾坎艮震為男巽離坤兊<lb/>
　為女在六十四卦則凡内卦之為乾坎艮震者皆男<lb/>
<pb n="26a"/>
　也内卦之為巽離坤兊者皆女也或陽爻為卦之主<lb/>
　者亦男也隂爻為卦之主者亦女也至下節則純以<lb/>
　理言之不復黏易卦説也故曰承上文男女而言乾<lb/>
　坤之理云○問男女交感之際隂陽各輸其精何以<lb/>
　有成男成女之别曰精雖有俱盛之時物則無兩大<lb/>
　之理方是時也非陽勝隂則隂勝陽隂勝陽則隂為<lb/>
　主而陽為佐矣其成女也不亦宜乎陽勝隂則陽為<lb/>
　主而隂為佐矣其成男也不亦宜乎故男女又皆為<lb/>
<pb n="26b"/>
　乾之所始坤之所成也二義並行不相悖○問隂陽<lb/>
　交感之理如何而陽勝隂如何而隂勝陽曰此非一<lb/>
　言所能盡也大槩有以天時勝有以物力勝者亦有<lb/>
　兼天時物力俱勝者或俱是陽勝或俱是隂勝隨其<lb/>
　勝者為主而男女所由分也又有天時陽勝而物力<lb/>
　隂勝者有天時隂勝而物力陽勝者此謂之兩勝雖<lb/>
　曰兩勝然終無兩大之理則於兩勝之間自較其分<lb/>
　數之強弱而分主佐也其或天時物力俱陽勝天時<lb/>
<pb n="27a"/>
　物力俱隂勝者則男女所禀隂陽之道應不能得其<lb/>
　中和如男過於剛女過於柔之類是也然天時物力<lb/>
　所賦又冇陽中之隂隂中之陽而其道不純者其所<lb/>
　成男女則或男人女相女人男相男或不能陽道女<lb/>
　或終身不孕育之類以性情言之則或為闚觀之夫<lb/>
　或為晨牝之婦其類亦須有許多般皆理之散殊也<lb/>
　天時之勝則以支干氣運所屬之不同及所居得氣<lb/>
　之異物力之勝則以男精女血力量之不同也大槩<lb/>
<pb n="27b"/>
　不容兩大必須讓一邊强者為主○乾之陽始乎男<lb/>
　而其隂始乎女亦有乾之隂始乎男者葢所值者坤<lb/>
　之陽也以乾少隂遇坤少陽則乾之隂為陽而主之<lb/>
　也故亦為男或以乾之隂而遇坤之隂則坤太隂盛<lb/>
　於乾之少陽或須為女也若以乾之陽而遇坤之隂<lb/>
　則隂陽各得其道精血各極其盛而其子所禀必清<lb/>
　且厚賢而夀矣然陽之勝者有十百千萬種隂之勝<lb/>
　者亦有十百千萬種未能究其詳也大理則須如此<lb/>
<pb n="28a"/>
　○乾之陽始乎男而其隂始乎女如此即所謂一隂<lb/>
　一陽有各生一隂一陽之理也○成男成女有以天<lb/>
　時勝者謂支干氣運所屬隂陽盛衰之不同也葢造<lb/>
　化氣數貫澈人身交感之時隨其所值剛柔清濁自<lb/>
　有莫之為而為者且如象之一物膽不附肝隨月易<lb/>
　位可見天地氣數之貫乎其身也舉一物而萬物之<lb/>
　理槩可知已在宋淳化中一馴象斃太宗命取膽不<lb/>
　獲使問徐鉉曰當在前左足剖之果得膽問其故曰<lb/>
<pb n="28b"/>
　象膽隨四時今其斃在春故知在左足也又厯法人<lb/>
　身之神日各異位針灸者慎之如一日神在足大指<lb/>
　二日在外踝三日在股内之類以此推之乾父坤母<lb/>
　搆精成胎其所以為清濁厚薄消息盈虧者於時日<lb/>
　支干之屬豈無所係哉又如種竹亦有所宜日子多<lb/>
　取辰日黄山谷詩所謂竹須辰日劚笋看上畨成是<lb/>
　也非此日移之多不活又五月十三日古人謂之竹<lb/>
　醉日此日栽竹多茂盛或值隂雨則明年笋莖交出<lb/>
<pb n="29a"/>
　晏元獻又有移竹詩云如能樂封植何必醉中移則<lb/>
　種竹亦不拘于醉日然可見從來有竹醉日之説矣<lb/>
　竹醉日謂是日竹不知其移也又按厯法通書種蒔<lb/>
　諸穀栽植諸木各有吉㓙日子如種蒔宜除滿平成<lb/>
　收開日栽植亦宜此等日而忌乙日是也夫庶物之<lb/>
　栽種尚要得好時日而况人事乎故隂陽地理之學<lb/>
　亦儒者所不廢也○道之散殊何所不有學須得其<lb/>
　大全恨不能一一叅透耳○朱子小註謂植物亦有<lb/>
<pb n="29b"/>
　男女如竹有雌雄麻亦有牝牡此説似不必泥此乃<lb/>
　門人所記者或未得其的也葢以大倫論之凡動物<lb/>
　則隂陽異形必以兩相合而後能生生所謂男女暌<lb/>
　而其志通也若植物則其隂陽之氣總在其一物之<lb/>
　身而其為一物者必其隂陽二氣交搆之時乃能成<lb/>
　道而結子所謂一物其來有一身一身還有一乾坤<lb/>
　者亦即此理不可以與動物例論也但隂陽雜揉何<lb/>
　所不有故植物間亦有分雌雄者如何首烏於靜夜<lb/>
<pb n="30a"/>
　閴寂之地人或見其雌雄相交故一名夜合藤是有<lb/>
　男女也但不可以一二而葢千百耳又動物亦有純<lb/>
　雌純雄者如兎則純雌蜾臝則純雄雖人類亦有然<lb/>
　者翰墨書所載有思男之國不夫思女之國不婦而<lb/>
　亦自能生生雖未究其實否或者亦有此理故兎無<lb/>
　雄而能生生或云兔望月而生子女人國映井水而<lb/>
　生孕此其取諸乾坤之氣以成胎育亦可見乾道成<lb/>
　男坤道成女此理萬古不易也○乾道成男坤道成<lb/>
<pb n="30b"/>
　女愚意孔子只是就動物言而植物之得於乾坤者<lb/>
　自可以理推如乾卦彖傳雲行雨施品物流形亦只<lb/>
　就植物言而凡動物之亨者亦自可以理推矣且上<lb/>
　文言變化之成象者亦只説得雷霆風雨日月寒暑<lb/>
　而已更有星辰霜露之屬亦未説得盡也此條言變<lb/>
　化成形者獨以男女為言宜亦只就動物未必兼植<lb/>
　物也依朱子語類所記止是竹有雌雄麻有牝牡而<lb/>
　已植物萬品豈得一一有雌雄牝牡耶故謂不可以<lb/>
<pb n="31a"/>
　一二而葢千百也竹有雌雄雌者多笋看來只是種<lb/>
　類不同人因其笋多笋少而目之為雌為雄耳其雄<lb/>
　者固亦自能傳種也如婦人亦有多子者亦有少子<lb/>
　與無子者豈可謂少子與無子者為雄婦哉雌雄竹<lb/>
　及牝牡麻之名元盖起自世俗論也亦朱子旁引曲<lb/>
　證之詞耳○自語類有雌雄竹及牝牡麻之説學者<lb/>
　泥之俱要以男女字兼動植不知所謂男女者必是<lb/>
　兩形交感如大傳云男女搆精萬物化生此乃男女<lb/>
<pb n="31b"/>
　之正也如竹之雌雄麻之牝牡豈亦能如動物之交<lb/>
　相感乎不然則其所以為雌為雄者其實果安在哉<lb/>
　○或疑成男成女處専只説動物乾始坤成處乃又<lb/>
　兼動植以為詞理不相貫愚謂上文雖専指動物而<lb/>
　自可以該植物下文則統論乾坤之理固自兼乎動<lb/>
　植也故下文本義云承上文男女而言乾坤之理葢<lb/>
　凡物之屬乎隂陽者莫不如此意亦昭然矣兩節之<lb/>
　言其詞雖少有廣狹其理則渾然無間達者庶幾信<lb/>
<pb n="32a"/>
　之乾道成男坤道成女固不可専主動物言但有一<lb/>
　節當説破葢太極圖於太極隂陽五行三圖之下即<lb/>
　有乾道成男坤道成女一圖而其下即為萬物化生<lb/>
　圖夫此圖包括天地人物者也豈容於男女萬物字<lb/>
　不兼動植而但舉此以該彼耶故門人記朱子有雌<lb/>
　雄竹牝牡麻之説但周子圖意雖該動植其植物要<lb/>
　亦指隂草陽草隂木陽木之類若小註雌雄竹及牝<lb/>
　牡麻之説乃似於植物中指其兩形為耦而生生如<lb/>
<pb n="32b"/>
　一男一女之屬者此為少異耳夫兩形為耦而生生<lb/>
　者必如所謂男女暌而其志通也萬物暌而其事類<lb/>
　也如此者乃説得無物無男女然所謂萬物暌而其<lb/>
　事類者要亦指動物之有合者而言豈必兼植物哉<lb/>
　又按太極圖乾道成男坤道成女與萬物化生者舉<lb/>
　本易大傳之言夫易大傳言乾道成男坤道成女只<lb/>
　指動物一端於在地成形者猶未盡也如上文鼓之<lb/>
　以雷霆星辰雲露之屬皆在所畧亦未該得在天成<lb/>
<pb n="33a"/>
　象者盡也而其所謂萬物化生者又本以釋損九三<lb/>
　爻辭三人行則損一人一人行則得其友言致一者<lb/>
　之理固亦不容不偏主動物言也故曰男女搆精若<lb/>
　在植物亦將謂其男女搆精而後化生耶太極圖則<lb/>
　本此語而借以該動植耳何必泥哉何足疑哉孟子<lb/>
　曰説詩者不以文害辭不以辭害志以意逆志是為<lb/>
　得之夫豈唯説詩為然<lb/>
乾知大始坤作成物<lb/>
<pb n="33b"/>
　乾之大始始指其初大謂其全也何謂大以動物言<lb/>
　之方其受精之時雖曰輕清未形然彼一物者凡内<lb/>
　之所以為臟腑筋脉外之所以為象貌支竅者已無<lb/>
　一之不備其中但未至於效法而詳密可見耳故不<lb/>
　但曰始而必曰大始也唯坤則一一為之翕受培養<lb/>
　而醖釀時化以成之使之臟腑成箇臟腑筋脉成箇<lb/>
　筋脉象貌成箇象貌支竅成箇支竅正所謂地道也<lb/>
　妻道也然其實初無待於有所區畫增益於其間只<lb/>
<pb n="34a"/>
　是就乾之受大始者而温養成就之耳所以謂之簡<lb/>
　也○大者横言始者直言始者一生水也而其所以<lb/>
　為二之火三之木四之金五之土者已無不具於其<lb/>
　中矣故曰大始○大始之理若自植物言之則如粟<lb/>
　菱之方投種時一㸃滋息之氣潜動於粒子之中實<lb/>
　乾之所為也雖曰未至於有生而流行然其所以為<lb/>
　萌為苖為榦為花為實者皆已發源造端於此矣不<lb/>
　其大哉非但為始而已也自此之外則皆付之坤矣<lb/>
<pb n="34b"/>
　時萌而為之萌時苖而為之苖時幹而為之榦時花<lb/>
　而為之花時實而為之實皆不過以結果成就夫乾<lb/>
　之大始而已只是受其成筭為之而無待於賛一籌<lb/>
　也此段要分箇氣與形○陽先隂後陽施隂受則凡<lb/>
　所以成男成女者無非陽先施之隂後受之先施者<lb/>
　精也後受者血也精以受其氣故輕清未形血以就<lb/>
　其形故重濁有迹○草有隂草陽草木有隂木陽木<lb/>
　草木之柔脆卑細者屬隂髙大堅實者屬陽其化生<lb/>
<pb n="35a"/>
　之際皆陽先而隂後陽施而隂受此不易之定理○<lb/>
　上文男女葢専指動物故此云承上文男女而言乾<lb/>
　坤之理葢凡物之屬乎隂陽者則兼植物矣若就植<lb/>
　物體認乾之知始坤之作成處則須以乾坤之元亨<lb/>
　利貞分屬也○乾道成男坤道成女者其别也乾知<lb/>
　大始坤作成物者其交也葢别者之交既交而又别<lb/>
　也隂陽動靜之相循環者如此故動前元有靜靜前<lb/>
　又有動○馬氏一説尚可疑其言曰凡物之陽而健<lb/>
<pb n="35b"/>
　者皆乾也凡物之隂而順者皆坤也故自造化言則<lb/>
　所以知萬物之始者天也而地道但承天施而作成<lb/>
　之耳自人物而言則所以肇生育之始者天也而婦<lb/>
　道但代有終以作成之耳推而至於一物之小亦莫<lb/>
　不有隂陽之類則其所以生成者豈外是耶此説以<lb/>
　乾坤為該人與物説則承上文乾道成男坤道成女<lb/>
　之乾坤為少碍而與下文乾以易知坤以簡能之乾<lb/>
　坤字益碍而不通○又曰推之人事君垂拱於上知<lb/>
<pb n="36a"/>
　治道之大體臣奉命於下效天下之大勞其理亦猶<lb/>
　是也此説有關涉故録之○按上文以乾坤準天地<lb/>
　下文乾以易知坤以簡能亦指天地故曰乾坤之理<lb/>
　分見於天地則此乾坤似不當泛言一説本義所謂<lb/>
　葢凡物之屬於隂陽者莫不如此是據其理之所類<lb/>
　而言言不但乾坤之成男女然也亦猶易有太極一<lb/>
　節云畫卦揲蓍其序皆然生生之謂易一節云理與<lb/>
　書皆然也若本文則自各有所主○承上文男女而<lb/>
<pb n="36b"/>
　言乾坤之理上文言乾坤各成其形以隂陽對立之<lb/>
　義言也此言乾坤共成其功以隂陽相須之義言也<lb/>
　○承上文男女而言乾坤之理不復以易卦言也○<lb/>
　大抵就物上言乾主物之大始也作造也成就也比<lb/>
　之始者涉迹多矣○又曰男女皆乾之所始坤之所<lb/>
　成如何又謂乾成男坤成女大抵隂陽造胎之時或<lb/>
　男或女皆父之精皆母之血但父精盛於母血則陽<lb/>
　為主而成男矣母血盛於父精則隂為主而成女矣<lb/>
<pb n="37a"/>
　葢其盛衰消長之勢然也天地間以強盛而為主者<lb/>
　何限看來亦是理之所在故孟子論小役大弱役強<lb/>
　曰皆天也○問乾道成男坤道成女則各有所本矣<lb/>
　如何又説男女皆是乾之所始坤之所成者坤之成<lb/>
　男易知而乾之始乎女者難别夫乾之氣脉何以反<lb/>
　注為女耶曰乾陽也陽之陽則以始乎男隂之隂則<lb/>
　以始乎女即太陽少隂之謂也坤隂也隂之陽則以<lb/>
　成乎男隂之隂則以成乎女即太隂少陽之謂也曰<lb/>
<pb n="37b"/>
　當其形交氣感之際若陽之陽遇隂之陽則固成男<lb/>
　無疑矣若遇隂之隂則如何曰畢竟是男但恐其不<lb/>
　純於陽或氣質之柔弱也或性情之怯懦也或其夀<lb/>
　之不夀也或為其人髭髯希薄之類其善者則又為<lb/>
　剛而得柔以濟之也其道理散殊萬狀不可殫究精<lb/>
　想大意彷彿如此只是加一倍法耳不止四象正如<lb/>
　卦畫亦有百千萬變之不一○本義承上文男女而<lb/>
　言乾坤之理上文男女就易上説此其轉向造化上<lb/>
<pb n="38a"/>
　言其理也○本義又言乾坤之理分見於天地此乾<lb/>
　坤字元是易中字自今言分見於天地猶所謂易之<lb/>
　見於實體者○言乾道成男坤道成女若不繼之以<lb/>
　乾以易知坤以簡能則無以見天地無心之化矣此<lb/>
　聖人立言之精意也亦順性命之理也○本義以造<lb/>
　化之實明作經之理一句該括天尊地卑至坤道成<lb/>
　女又言乾坤之理分見於天地而人兼體之也一句<lb/>
　該括乾知大始以下今馬氏乃據葢凡物之屬乎隂<lb/>
<pb n="38b"/>
　陽者一句而謂乾道成男坤道成女及知大始作成<lb/>
　物皆是泛論不専指乾坤此雖無背於道然非經文<lb/>
　本義之㫖矣本義分明説出天地字在如何可犯愚<lb/>
　於近世學易諸君子最有取於馬氏他人莫及焉其<lb/>
　不能盡從者則此類是也然當更思之○大抵陽先<lb/>
　隂後陽施隂受陽之輕清未形而隂之重濁有迹也<lb/>
　○陽居先隂居後先者施之後者受之先而施者輕<lb/>
　清未形後而受者重濁有迹此三段都在本文二句<lb/>
<pb n="39a"/>
　内<lb/>
乾以易知坤以簡能<lb/>
　本義即其所知便能始物此句頗難看葢乾元之施<lb/>
　乾之所知也此若無意於生物者而物自資之以始<lb/>
　故曰即其所知便能始物也○大抵陽先隂後陽施<lb/>
　隂受天地本皆無心而成化其先而施者即乾之所<lb/>
　知也坤之從陽亦自然理勢初非有心於必從之也<lb/>
　但以其已有主者故為簡能○葢天形包地外而其<lb/>
<pb n="39b"/>
　氣則常行乎地中凡地之一生一成一舒一斂無一<lb/>
　而非禀之於天者也然天非地則其氣空無所寓誰<lb/>
　為翕受誰為敷施誰為陶鑄誰為歸藏故朱子又曰<lb/>
　乾之易只管上一截事到下一截却屬坤○乾健而<lb/>
　動則有餘力故即其所知便能始物而無所難坤順<lb/>
　而靜則不自用故凡其所能皆從乎陽而不自作○<lb/>
　乾之知大始也易易無難也坤之作成物也簡簡不<lb/>
　煩也易簡即是徳也不必訓造化之功本於徳也但<lb/>
<pb n="40a"/>
　化工處就是徳所在如人體乾坤立心易處事簡即<lb/>
　便是徳安得以為立心處事之外别有所謂徳哉○<lb/>
　本文以字不可誤作有力字○何謂乾以易而知大<lb/>
　始坤以簡而作成物今只就雞之抱卵一端言之乾<lb/>
　坤易簡之理亦自可見其大槩葢凡雞卵之得雄者<lb/>
　以付雌雞抱之豈待雌雞有所為於其間哉只是為<lb/>
　他懐抱温養得雛出來耳可見其簡彼為雄者只一<lb/>
　施之後更無事了是多少易也其他則可以此意冥<lb/>
<pb n="40b"/>
　㑹之聖賢之言無一句不是實事○雄雞一施之際<lb/>
　凡其所以為雛之頭面孔竅血脉筋骨羽毛之類無<lb/>
　一不備於一圓子之中矣其大始之理可見然非雌<lb/>
　雞為之温養雛亦不就也<lb/>
易則易知簡則易從<lb/>
　本義人之所為如乾之易則其心明白而人易知如<lb/>
　坤之簡則其事要約而人易從所為字兼立心處事<lb/>
　猶論語吾十有五一節註云為之不厭之為字兼知<lb/>
<pb n="41a"/>
　行也故坤六二象傳曰六二之動直以方也直以立<lb/>
　心言方以處事言動即所為也但凡人説所為字面<lb/>
　都是該立心處事如何近日一二老先生反教學者<lb/>
　云只是就處事言如此則下文朱子何故毎毎提掇<lb/>
　箇心字事字及内外字而本文亦何分徳業字下文<lb/>
　既分立心處事上文所為又要専指處事極為未通<lb/>
　此亦不難辨○又曰本義其心明白其事要約心字<lb/>
　事字與下文徳業字相照應不特此如曰同心同協<lb/>
<pb n="41b"/>
　力曰一於内曰兼於外曰得於已者曰成於事者皆<lb/>
　有此意凡一切應酬胷中必有箇主宰處此即所謂<lb/>
　立心也心所以主宰乎是事者也立心原不在行為<lb/>
　之外也○説有易字便屬心説有簡字便屬事○凡<lb/>
　應酬之際立心俱在處事之前一於立心易而處事<lb/>
　簡雖分内外其實未有易而不簡者未有簡而不本<lb/>
　於易者如中庸或問論致中和云未有致中而不能<lb/>
　致和者亦未有致和而不本於致中者<lb/>
<pb n="42a"/>
易知則有親易從則有功<lb/>
　易知者所謂信則人任焉故與同心者多易從則人<lb/>
　樂為之用矣故與協力者衆<lb/>
有親則可乆<lb/>
　有親則一於内者信從者衆則吾之一心亦自信而<lb/>
　不惑矣豈不可久如今之講書一般我所主之説如<lb/>
　此諸友亦皆以為然而同我所主則我亦自益信而<lb/>
　持之益堅終始主此説矣設若我所主如此諸友皆<lb/>
<pb n="42b"/>
　不以為然吾亦不免疑惑於心而不敢終主此説矣<lb/>
　其理正如此然亦有人皆不以為然而我獨自主之<lb/>
　者此又是一例也韓子伯夷頌所謂家國非之而不<lb/>
　顧天下非之而不顧是也○有親則一於内故可乆<lb/>
　葢不惑所以誠也誠故不息<lb/>
有功則可大<lb/>
　有功則兼於外有功自人之協力者衆而來故得兼<lb/>
　衆人所有以為已之有而自成其大也李斯曰泰山<lb/>
<pb n="43a"/>
　不棄尺壤故能成其大河海不擇細流故能就其深<lb/>
　王者不郤衆庶故能成其業今就古之有大功業者<lb/>
　論之如帝堯之為天子也欽天授時命羲和明揚咨<lb/>
　四岳徽五典納百揆賔四門則一任諸舜他如禹益<lb/>
　稷契皋陶之徒各效其力以賛其治是惟帝堯能兼<lb/>
　收而與之共天工故也故稱堯帝之治者曰巍巍乎<lb/>
　其有成功也此其至大者若以賢人之可大者言之<lb/>
　則如漢髙祖之腹心良平爪牙信布智者効謀勇者<lb/>
<pb n="43b"/>
　効力一時天下英傑如十八元功者皆入於髙祖彀<lb/>
　中是以能蹙秦誅項而繼三代一統之治也揚子曰<lb/>
　漢出羣策以其能兼而有之也其在人臣者如唐史<lb/>
　賛房杜云王魏善諫而房杜讓其直英衛善兵而房<lb/>
　杜濟以文持衆美而效之君所以能成太宗之業而<lb/>
　為一代元臣也豈亦非易從有功而可大者乎問有<lb/>
　親則一於内其義固有别矣有功則兼於外似正是<lb/>
　上面協力者衆之意如何又做進一歩説曰固進一<lb/>
<pb n="44a"/>
　步也何也協力者衆而有功矣由是四方聞風而至<lb/>
　寸善無有或遺將見合千萬人之才而為吾一人之<lb/>
　才合千萬人之智而為吾一人之智何謀不就何功<lb/>
　不成其勢自不容以不大矣故曰可大是亦進一步<lb/>
　也<lb/>
可乆則賢人之徳可大則賢人之業<lb/>
　聖人論道理便要到極至處至成人地位方是即所<lb/>
　謂吾弗能已矣在止於至善是也故於此止曰可乆<lb/>
<pb n="44b"/>
　而已曰可大而已曰可乆則賢人之徳而已曰可大<lb/>
　則賢人之業而已賢人未為成人者也必至於易簡<lb/>
　而天下之理得時乆則實乆非止可乆也大則實大<lb/>
　非止可大也故本義一則曰至此則可以為賢矣二<lb/>
　則曰至此則體道之極功聖人之能事可以與天地<lb/>
　參矣兩至此字隨其所造而言也○曰可乆可大者<lb/>
　可進於乆大而猶未至焉者也曰賢人之徳賢人之<lb/>
　業者未為成人之徳業也如堯之克明峻徳文王之<lb/>
<pb n="45a"/>
　純亦不已斯為乆矣如堯之巍乎有成功文王之丕<lb/>
　顯其謨斯為大矣此則易簡而天下之理得者也<lb/>
易簡而天下之理得矣<lb/>
　承上節而言語意若曰過此以往易簡而天下之理<lb/>
　得矣○言自可乆可大而進之則易簡所造葢醇乎<lb/>
　其醇而天下之理皆為我得矣天下之理得則徳為<lb/>
　盛徳業為大業兼天地之易簡而參天地之化育矣<lb/>
　故曰成位乎其中言成人之位於天地之中與天地<lb/>
<pb n="45b"/>
　並立為三也○此易簡二字但在可乆則賢人之徳<lb/>
　可大則賢人之業後更是進一歩者矣○又曰易簡<lb/>
　而天下之理得亦是從那可乆可大處充來至此則<lb/>
　吾之易簡即乾坤之易簡而無待於勉強矣後段易<lb/>
　簡與前面易簡細看不同前段是生的後段是熟的<lb/>
　然此非於易簡之外有所加也故亦只謂之易簡必<lb/>
　如是而後充得這腔子滿耳其前段雖未能滿得此<lb/>
　易簡二字分數然亦不可不謂之易簡也故亦曰易<lb/>
<pb n="46a"/>
　簡葢從來聖賢説道理有以一事言者又有以全體<lb/>
　言者有以勉然言者又有以自然言者同是此箇字<lb/>
　耳○此易簡二字説得重葢一易簡則天下之理於<lb/>
　是乎盡矣無復遺矣非謂易簡之外别有天下之理<lb/>
　得也然却要分箇内外葢惟其立心純乎一易則天<lb/>
　下之理無一不具於吾心之中矣惟其處事純乎一<lb/>
　簡則天下之理無一不見於事為之際矣此之謂天<lb/>
　下之理得也<lb/>
<pb n="46b"/>
天下之理得而成位乎其中矣<lb/>
　至於天下之理得則不但可乆而已而其乆也無疆<lb/>
　矣不但可大而已而其大也無外矣故成位其中而<lb/>
　與天地參○成位乎其中者天有是易吾亦有是易<lb/>
　地有是簡吾亦有是簡則吾何愧乎天地無愧於天<lb/>
　地則自可參乎天地○人之所以能易簡者無他只<lb/>
　是循理而已人只循理便無些餘事體驗自見○自<lb/>
　易則易知至可大則賢人之業此是自善信而美大<lb/>
<pb n="47a"/>
　之域者也過此以往則易簡而天下之理得則聖神<lb/>
　之能事前面易簡誠之者也後面易簡至誠者也一<lb/>
　誠之貫也○又曰易則易知至成位乎其中此兩段<lb/>
　要看得相貫不可謂是兩項人也觀本義二箇至此<lb/>
　字可見葢人體乾坤之易簡而至於可乆可大則為<lb/>
　賢人之徳業又至於易簡而天下之理得則為聖人<lb/>
　之能事此賢人聖人事是隨其所至而命之非是合<lb/>
　下生來便有此一般賢人那一般聖人也如中庸君<lb/>
<pb n="47b"/>
　子戒慎乎其所不睹兩節是體道之始事然由是充<lb/>
　之至於致中和天地位萬物育則為聖人矣葢是由<lb/>
　學而至於聖者也經傳中如此説者最多○乾坤之<lb/>
　理分見於天地而人兼體之分字兼字要見得明若<lb/>
　乾只是一箇易坤只是一箇簡乾不兼坤之簡坤不<lb/>
　兼乾之易而人則内而立心體乎乾之易外而處事<lb/>
　又體乎坤之簡是謂兼體此意自明白○大抵易書<lb/>
　之理即天地之理天地之理亦吾身之理孔子此章<lb/>
<pb n="48a"/>
　之言一以見人當求易理於天地二以見人當求天<lb/>
　地之理於吾身葢有天地之易有吾身之易有易書<lb/>
　之易究竟論之則易理本在天地與吾身其易書則<lb/>
　是天地人身之易之影子也若不是於天地吾身上<lb/>
　體驗得出則看那易書之易終亦死殺了雖曰易與<lb/>
　天地準亦不見其果與天地準矣孔子繫辭傳之作<lb/>
　特地是要人見得此理破○本義或云乾坤之徳或<lb/>
　云乾坤之理或云乾坤之道葢徳以乾坤所具而言<lb/>
<pb n="48b"/>
　理字較虚得此理則為徳矣曰道者非乾坤之道人<lb/>
　法乾坤之道也以當然言自分見於天地則當言乾<lb/>
　坤之理不可用徳字各有攸當也○繫辭傳或言易<lb/>
　以及造化或言造化以及易或専言易或言聖人作<lb/>
　易之事或言聖人用易之事又或言君子體易之事<lb/>
　章數雖多大指不出此葢其理亦相通也<lb/>
　　第二章<lb/>
聖人設卦觀象繫辭焉而明吉㐫<lb/>
<pb n="49a"/>
　象者人事之象也造化物類之象要亦有之葢卦爻<lb/>
　中所具意廣故朱子曰象謂有箇形似也又曰以爻<lb/>
　之進退而言則如剥復之類以其形之肖似而言則<lb/>
　如鼎井之類可見所該者廣也但此章意主於明吉<lb/>
　㓙則人事為重故下節本義云得失憂虞者事之變<lb/>
　也得則吉失<hi>云云</hi>也○易中所説象字其類不一此<lb/>
　所謂設卦觀象者是每卦每爻各有箇本然之象如<lb/>
　乾之大通至正屯之動乎險中乾初九之初陽在下<lb/>
<pb n="49b"/>
　九二之剛健中正出潛離隱九三所謂性體剛健有<lb/>
　能乾乾惕厲之象是已此乃象之本色也其義之所<lb/>
　該最廣究其要㫖則所謂時有消長之不同事有當<lb/>
　否之或異者故曰吉㐫者得失之象也悔吝者憂虞<lb/>
　之象也其槩可知矣本義曰得失憂虞者事之變也<lb/>
　以繫辭命占所主在人事也○有直就人事取象者<lb/>
　如坤六三六隂三陽居下之上有含章可貞或從王<lb/>
　事無成有終之象如䝉九二統治羣隂而其徳剛而<lb/>
<pb n="50a"/>
　不過有包䝉之象又以陽受隂為納婦之象又居下<lb/>
　位而能任上事為子克家之象此類皆就人事取者<lb/>
　也○有假物類為象者如乾初九曰潛龍九二曰見<lb/>
　龍坤六四曰括囊六五曰黄裳之類則是據卦爻所<lb/>
　肖之物類而取之也要之亦只是以象乎其人事者<lb/>
　如潛龍以象其陽徳居下見龍以象其出潛離隱括<lb/>
　囊以象其謹密黄裳以象其中順皆歸於人事也○<lb/>
　又有一類如匪冦婚媾女子貞不字十年乃字見豕<lb/>
<pb n="50b"/>
　負塗載鬼一車之類雖是聖人隨時以已意取之非<lb/>
　説卦傳所例之類然却亦因卦爻於承乘比應處含<lb/>
　有此象亦所謂事之變也故從而取其象如匪冦婚<lb/>
　媾女子貞不字十年乃字分明是以六二隂柔中正<lb/>
　有應于上而乗初剛云云故本義曰爻有此象也如<lb/>
　見豕負塗載鬼一車分明是六三為二陽所制而已<lb/>
　以剛處明極暌極之地又有猜狼而乖離<hi>云云</hi>而本<lb/>
　義亦曰故其象如此皆以本爻自含有此象也不然<lb/>
<pb n="51a"/>
　不謂之象矣亦主人事○中間更有一類不甚𦂳切<lb/>
　要者乃是聖人繫辭時姑借之以明占其於卦爻無<lb/>
　所本如利用刑人用説桎梏用拯馬壯繫於金柅之<lb/>
　類此則其占之象也當别為一類看○其曰聖人有<lb/>
　以見天下之賾而擬諸其形容象其物宜是故謂之<lb/>
　象此本偏主卦之象言不兼爻言然却兼人物事類<lb/>
　二義但二義並舉與設卦觀象之象主於人事者大<lb/>
　同而小異故云如説卦所列者説卦所列如天地定<lb/>
<pb n="51b"/>
　位山澤通氣為圜為君之類則卦爻所肖物類之象<lb/>
　也如乾健坤順震動巽入或為吝嗇或為進退或為<lb/>
　決躁為矯揉之類則卦爻所肖人事之象也無非象<lb/>
　也其曰易者象也象也者像也則亦兼物類人事而<lb/>
　言但又兼卦爻言繫辭傳中此一象字所該尤廣也<lb/>
　此外更有卦之上下兩象及兩象之六爻周公所繫<lb/>
　之辭兩端其曰大象小象則世俗論也○卦爻辭中<lb/>
　取象多有専以一事一物言者占者用時須要變通<lb/>
<pb n="52a"/>
　如田無禽雖主田言然征伐者得之必不能成其功<lb/>
　仕進者得之必不能顯其身以占治上則不獲乎上<lb/>
　以占治下則為包無魚之㐫矣如勿用取女雖亦主<lb/>
　一事言然以是推之非其民不可使也非其友不可<lb/>
　友也非其人不可用也又如坤之西南得朋東北䘮<lb/>
　朋若西南元無親知而東北乃有可仗之人在則西<lb/>
　南即為東北而不可往東北反成西南而可往矣何<lb/>
　則東北有朋而西南無朋也此則所謂神而明之存<lb/>
<pb n="52b"/>
　乎其人者葢易中凡一卦一爻皆有該夫萬事之變<lb/>
　此易道之所以為無窮也○邵子之學全在先天圖<lb/>
　上更不拈起文王周公易辭葢文王周公是已狹了<lb/>
　為其急於濟民而不暇及上面一層也况聖人皆罕<lb/>
　言性與天道故易中曰涉川曰婚媾曰攸往至於畜<lb/>
　牝牛田有禽之類亦都説在只是因貳以濟民行上<lb/>
　急也故不及易之全體所以邵子常置易辭不講一<lb/>
　生用力多在卦圖上然邵之易欲使百姓與能則未<lb/>
<pb n="53a"/>
　易也謂聖人之見不如邵子亦不可也故聖人必觀<lb/>
　象繫辭焉以明吉㓙○古易六十四卦不如後世之<lb/>
　折分為六十四處只是横圖與圓圖而已圖上或更<lb/>
　好看於吉㓙意亦自明白也後世聖人繫辭時則不<lb/>
　容不逐卦折出看矣然卦猶可折也至於卦之爻通<lb/>
　三百六十有四只有奇偶兩様將爻折出終無所别<lb/>
　只得以初九初六九二六二等字代之而蓍策所值<lb/>
　尚有得七八之數者而立名不能該姑主其變者立<lb/>
<pb n="53b"/>
　之也○或問卦爻之在圖其吉㓙如何更易見曰此<lb/>
　愚妄意逺想如此今學者只見周易而已周易惟七<lb/>
　日來復至於八月有㐫大往小來小往大來之類是<lb/>
　以他卦照着者餘卦卦辭槩不然也然自古聖人各<lb/>
　有易法如夏易首艮商易首坤占辭亦當與周易不<lb/>
　同安知不别有占法乎愚意易變易也有反對之義<lb/>
　凡氣化之消長人事之得失皆反對者也於卦圖上<lb/>
　看此意最為明白無一卦一爻無反對者而消長得<lb/>
<pb n="54a"/>
　失之理進退存亡之道固隱然有可推者此意不足<lb/>
　以㫁吉㓙哉愚所疑有此亦安知其非易中之一義<lb/>
　乎意古者無文字時占法或從此起例而中間猶自<lb/>
　有經緯錯綜之妙歟○此聖人字指文王周公或言<lb/>
　兼指伏羲為有設卦字非也此設卦字僅帶説耳如<lb/>
　云河出圖洛出書聖人則之與夫莫大乎蓍龜云者<lb/>
　洛書與龜皆帶説可見經傳中此類不一如禹稷三<lb/>
　過其門而不入稷固無過門不入之事也潤之以風<lb/>
<pb n="54b"/>
　雨風固未嘗潤物也治則進亂則退伯夷固未嘗進<lb/>
　也此章雖帶設卦言其所指則固在繫辭也故本義<lb/>
　亦略了設卦字○或因本義略設卦字就以本義作<lb/>
　易二字代之謂設卦是虚説亦非也後面云設卦以<lb/>
　盡情偽繫辭焉以盡其言則設卦與繫辭從來是兩<lb/>
　事矣又一説此設卦就指文王周公葢六十四卦本<lb/>
　皆伏羲所元定者今卦圖是也及文王周公來繫以<lb/>
　辭是須各就那圖上拆出而陳之於此然後從此看<lb/>
<pb n="55a"/>
　其象而繫以辭所謂繫者固是各於卦爻之下繫之<lb/>
　必不只在元圖上須折起而另設之無疑矣故亦謂<lb/>
　之設卦乾初九本義云凡畫卦者自下而上則不但<lb/>
　是伏羲也子信謂文王周公之繫辭無所用於設卦<lb/>
　乎○此節若平空説觀象繫辭而不先以設卦於文<lb/>
　理亦未當也故以設卦先之○觀象繫辭則無一辭<lb/>
　不出於象矣繫辭所以明吉㐫吉㐫内該悔吝○本<lb/>
　義云此言聖人作易觀卦爻之象而繫以辭也聖人<lb/>
<pb n="55b"/>
　作易字是虚説起下句也下句便是聖人作易處首<lb/>
　章云此言聖人作易因隂陽之實體為卦爻之法象<lb/>
　者亦如此○本義云象者物之象也物猶事也卦與<lb/>
　爻俱有之與後章所謂象卦之象如設卦所列者畧<lb/>
　不同彼就擬諸其形容上説來此是説有卦爻後卦<lb/>
　爻中自具此象如下文得失憂虞之象是也在乾卦<lb/>
　則有大通至正之象在坤卦則有順而健之象乾初<lb/>
　九九二有潛見之象九三有乾乾惕厲之象坤初六<lb/>
<pb n="56a"/>
　有隂始生而勢必盛之象六二六三有柔順中正以<lb/>
　隂含陽之象至於元亨利貞潛龍勿用等乃是辭也<lb/>
　非象也要之設卦所列亦有憂虞得失之類在○聖<lb/>
　人是觀出那象了方依那象以繫辭此象字與下文<lb/>
　觀象玩辭之象同而與上經本義所謂當觀此象而<lb/>
　玩其占者不同葢彼以象對占而此則辭字内自包<lb/>
　彼之象占也<lb/>
剛柔相推而生變化<lb/>
<pb n="56b"/>
　此承上文言聖人所以觀象繫辭而明吉㓙者正以<lb/>
　卦爻之剛柔相推而生變化也夫惟剛柔變化則在<lb/>
　此卦有此卦之象在彼卦有彼卦之象在此爻有此<lb/>
　爻之象在彼爻有彼爻之象其變無常其象不一苟<lb/>
　不於此而各觀其象各繫其辭則吉㐫不明將何以<lb/>
　使人知所趨吉而避㐫哉○剛柔相推而生變化惟<lb/>
　於揲蓍求卦上看自明白葢易占其變凡卦爻之辭<lb/>
　皆是就變的説則皆剛化柔柔化剛也故今三百八<lb/>
<pb n="57a"/>
　十四爻盡謂之九六而無所謂七八者其末段本義<lb/>
　亦云象辭變已見上凡單言變者化在其中則此變<lb/>
　化字正與觀變之變同若據卦爻見在説則與後本<lb/>
　義相戾而解不通矣故乾用九本義云凡遇乾而此<lb/>
　爻變者<hi>云云</hi>三百八十四爻同此例也故變化當如<lb/>
　此㫁○南蒯遇坤之比六五變也仍占坤六五爻辭<lb/>
　此可為準例不可謂剛變為柔而占比之五也○馬<lb/>
　氏曰象以變而著占以變而生○此剛柔變化與上<lb/>
<pb n="57b"/>
　下經所謂卦變剛上柔下之類不同葢剛柔變化乃<lb/>
　聖人作易之本㫖易非此則其象無以著其用無以<lb/>
　行而其圖則在啟䝉考變占一段主於卦變云者朱<lb/>
　子以為葢易中之一義而非聖人畫卦作易之本指<lb/>
　其圖則序例所謂卦變圖者是也今讀書多被卦變<lb/>
　之説來混便認不出○本義衆人所以因蓍而求卦<lb/>
　一句是從上文明吉㐫三字内討出明吉㐫正以其<lb/>
　衆人因蓍求卦之地也○聖人之繫辭者正務為衆<lb/>
<pb n="58a"/>
　人求卦設也葢象在變上來故曰變則象之未定者<lb/>
　也○按啟䝉考變占法如占得乾者上五爻皆七下<lb/>
　一爻獨九則是乾之始而初爻變矣初爻變者即是<lb/>
　柔推夫剛而剛化為柔也沙隨程氏曰畢萬遇屯之<lb/>
　比初九變也蔡墨遇乾之同人九二變也陳敬仲遇<lb/>
　觀之否六四變也南蒯遇坤之比六五變也晉獻公<lb/>
　遇歸妹之睽上六變也一爻變則以本卦變爻辭占<lb/>
　○又曰二爻變則以本卦二變爻辭占仍以上爻為<lb/>
<pb n="58b"/>
　主經傳無文今以例推之當如此○三爻變則占在<lb/>
　本卦及之卦之彖辭而以本卦為貞之卦為悔前十<lb/>
　卦主貞後十卦主悔○四爻變則以之卦二不變爻<lb/>
　占仍以下爻為主○五爻變則以之卦變爻占○六<lb/>
　爻變則乾坤占二用餘卦占之卦彖辭○愚謂此固<lb/>
　求卦考占之法但不可謂此不變就是此章本文之<lb/>
　變也葢據卦爻言其變自是變其不變自是不變其<lb/>
　謂又不以變為變者乃是占法也又在後一步故下<lb/>
<pb n="59a"/>
　繫傳又有動在其中之説在于變之外○此變化却<lb/>
　正是隂變陽陽化隂彼所云是計其變與不變之多<lb/>
　寡而立為占決之通法葢以其有不可以常例㫁者<lb/>
　○聖人觀象繫辭各擬其單變者係之也故自聖人<lb/>
　繫辭言則辭猶在變之前自衆人求卦言則辭見於<lb/>
　變之後聖人所繫雖在于變之前其實為衆人擬其<lb/>
　所得于變之後者衆人所得雖見於變之後其實即<lb/>
　聖人向之所擬於變之前者也故皆主蓍策之變化<lb/>
<pb n="59b"/>
　言○此言剛柔而生變化該得下繫傳所謂繫辭焉<lb/>
　而命之動在其中其實一也<lb/>
是故吉㐫者失得之象也悔吝者憂虞之象也<lb/>
　此兩箇象字與下文兩象字一般不可謂辭之吉㐫<lb/>
　悔吝者以卦爻有失得憂虞之象也此意却在前一<lb/>
　歩葢論當初聖人繫辭固是以卦爻有失得憂虞之<lb/>
　象也而繫以吉㓙悔吝之辭但自後來據見成説則<lb/>
　辭之吉㐫悔吝者即是失得憂虞之象耳此之吉㐫<lb/>
<pb n="60a"/>
　悔吝及下文變化剛柔六爻字皆是舉易中所有其<lb/>
　下文失得之象憂虞之象進退之象晝夜之象及三<lb/>
　極之道則皆是把外邊造化人事來形狀他其曰之<lb/>
　象者言是這様子相似象字輕與觀象之象不同○<lb/>
　憂虞不可分貼先儒之説自無定見憂慮也虞度也<lb/>
　凡慮患則驚疑而意度生此情理之必然騐之人事<lb/>
　自見矣節齋解此二字義雖見然其下<hi>云云</hi>便難據<lb/>
　了○又曰或以憂屬悔虞屬吝云憂與悔從内去虞<lb/>
<pb n="60b"/>
　與吝從外至然按本義云憂虞雖未至於㐫<hi>云云</hi>及<lb/>
　下章憂悔吝者存乎介悔吝言乎其小疵往往皆合<lb/>
　為一類似非可以分屬論○本義自得則吉至致悔<lb/>
　而取羞皆是自人事言以見本義所以為吉㐫為失<lb/>
　得之象悔吝為憂虞之象意正如下文所謂柔變而<lb/>
　趨於剛者退極而進也剛變而趨於柔者進極而退<lb/>
　也皆只是解貼分配其義耳○得則吉吉者得之報<lb/>
　也失則㐫㐫者失之報也憂虞所以致悔吝取羞者<lb/>
<pb n="61a"/>
　事做得可憂虞時節則悔心必自生或無意思而可<lb/>
　羞矣悔本心中事吝則是羞惡之心與憂虞尤為相<lb/>
　關屬悔生於憂虞吝亦生於憂虞也○漢髙帝初聽<lb/>
　酈生之説刻印立六國後及張子房借箸為籌之曰<lb/>
　如此則游士各歸事其主大王誰與取天下乎此是<lb/>
　事勢可憂虞處矣於是髙帝大悔罵酈生曰䜿儒幾<lb/>
　敗乃翁事此可見憂虞之致悔也向無此一悔則事<lb/>
　成而悔無及決至於㐫矣惟得此一悔故後功遂成<lb/>
<pb n="61b"/>
　而㐫反為吉○其襲項羽於彭城也羽尚握數萬兵<lb/>
　在外帝驕於一勝遂置酒大㑹羽返旗一擊漢兵敗<lb/>
　睢水為之不流圍漢王數匝至太公吕氏亦為楚兵<lb/>
　所得此其所得矣其取羞為何如僅幸本身未為楚<lb/>
　獲可以因敗為功亦未至於凶耳然此實因勝而驕<lb/>
　所致亦可見吝之自吉而向㐫也○本義葢吉㐫相<lb/>
　對至吝自吉而向㓙也一段是以四者交互來説見<lb/>
　得四者之相因又以見上文只言吉㓙而此又言悔<lb/>
<pb n="62a"/>
　吝者以悔吝皆歸於吉㐫矣而上文吉㐫就該得悔<lb/>
　吝了<lb/>
<pb n="63a"/>
變化者進退之象也<lb/>
　進退猶言消息也晝夜猶言盈虚也朱子以為如子<lb/>
　午卯酉者葢自子而卯是自退極而進進而至於午<lb/>
　則進極而晝矣自午而酉是自進極而退退而至于<lb/>
　子則退極而夜矣○卯從子上來而向午上去故為<lb/>
　進酉從午上來而向亥上去故為退陽主進隂主退<lb/>
　晝夜則進退之已成也但進退晝夜不必貫説如下<lb/>
　文三極之道便貫不去了大抵俱是借彼狀此之詞<lb/>
<pb n="63b"/>
　○進退是造化人物消息處故不可以晝夜貫其以<lb/>
　剛柔為晝夜之象者葢既變而剛則陽當時用事矣<lb/>
　故為晝象既化為柔則隂當時用事矣故為夜象○<lb/>
　變化者進退之象也剛柔者晝夜之象也○進象柔<lb/>
　之變剛退象剛之化柔柔變成剛者象晝剛化成柔<lb/>
　者象夜<lb/>
六爻之動三極之道也<lb/>
　此道字虚説為三極是理故改用道字○一隂一陽<lb/>
<pb n="64a"/>
　之謂道此句説太極道理最明盡葢動只是陽靜只<lb/>
　是隂皆是滯於器也若夫不滯於動不滯于靜非動<lb/>
　非靜而妙乎動靜者則謂之道者太極也天之道一<lb/>
　隂了又一陽一陽了又一隂隂陽只管循環不已地<lb/>
　道亦然人道亦然此即所謂至理而三才各一太極<lb/>
　也此即邵子所謂天地人之至妙至妙者也彼六爻<lb/>
　之變化便是這箇道理故曰六爻之動三極之道也<lb/>
　非指六爻為三極也本義云初二為地<hi>云云</hi>為天者<lb/>
<pb n="64b"/>
　亦指解貼出六爻象三才底模様耳動字極字意思<lb/>
　却全未得見動字最重動即變化也太極便有變化<lb/>
　○動是剛柔之變化周流乎六爻之間而無少滯焉<lb/>
　者也故自爻位言之初二地位也初二之或為剛或<lb/>
　為柔寧有定體乎是初二一變化也三四人位也三<lb/>
　四之或為剛或為柔又有定體乎是三四一變化也<lb/>
　五上天位也五上之或為剛或為柔又有定體乎是<lb/>
　五上亦一變化也六爻之變化如此則何以為三極<lb/>
<pb n="65a"/>
　之道乎葢三才各一太極太極則兼隂陽隂陽則有<lb/>
　變化此至理之自然所謂一隂一陽之謂道隂陽不<lb/>
　測之謂神者也是故立天之道曰隂與陽隂不一於<lb/>
　隂隂必變為陽陽不一於陽陽必化為隂此則天道<lb/>
　之所以為太極者然也今五上二爻既當乎天則五<lb/>
　上之剛柔變化即天道之隂陽變化矣其理有二乎<lb/>
　立地之道曰柔與剛柔不一於柔柔必變為剛剛不<lb/>
　一於剛剛必化為柔此即地道之所以為太極者然<lb/>
<pb n="65b"/>
　也初二二爻既當乎地則初二之剛柔變化即地道<lb/>
　之剛柔變化矣其理又有二乎立人之道曰仁與義<lb/>
　仁人之陽徳也為慈惠為寛裕之類義人之隂徳也<lb/>
　為嚴毅為剛果之類二者積中而時出因物而賦形<lb/>
　此則人道之所以為太極者也三四二爻既當乎人<lb/>
　則三四之剛柔變化即人道之仁義變化矣其理又<lb/>
　有二乎哉○或問六爻之變化如或初二二爻皆剛<lb/>
　化則皆柔矣皆柔變則皆剛矣三四二爻皆剛化則<lb/>
<pb n="66a"/>
　皆義矣皆柔變則皆仁矣何以兼隂陽而為太極耶<lb/>
　曰不然也此則逐爻言之如初二是為地初是剛化<lb/>
　則柔矣初是柔變則剛矣是亦剛柔變化而為太極<lb/>
　又如二是剛化則亦為柔矣二是柔變則亦為剛矣<lb/>
　是亦剛柔變化而為太極也如三四為人三是剛化<lb/>
　則仁化義矣三是柔變則義變仁矣是固有箇太極<lb/>
　之理也四是剛化則亦仁化義矣四是柔變則亦義<lb/>
　變仁矣是亦見其有太極之道也若拘於三為剛位<lb/>
<pb n="66b"/>
　四為柔位則三主仁四主義三若是柔則無變矣四<lb/>
　若是剛則無化矣三四皆剛化則純是義矣三四皆<lb/>
　柔變則純是仁矣而太極之用不其偏乎大抵須是<lb/>
　逐爻説變化變則自柔而剛化則自剛而柔庶幾陽<lb/>
　根隂隂根陽二本則一之妙有以見太極之全體無<lb/>
　乎不在也○或曰如此則不止三極却成六極矣如<lb/>
　何曰不然只是三極而已初二之變化來來往往只<lb/>
　是地道之剛柔三四之變化來來往往只是人道之<lb/>
<pb n="67a"/>
　仁義五上之變化來來往往只是天道之隂陽雖千<lb/>
　變萬化至于無窮剛柔只屬地仁義只屬人隂陽只<lb/>
　屬天故論易之變一卦可變為六十四卦合之至於<lb/>
　四千九十六卦是該多少變化然總不出箇三極之<lb/>
　理而已若三四皆剛則人道亦有純用仁時仁即義<lb/>
　之變也三四皆柔則人道亦有純用義時義即仁之<lb/>
　化也然當純仁而純仁當純義而純義亦非偏也此<lb/>
　乃即隂而道亦在隂即陽而道亦在陽者也太極自<lb/>
<pb n="67b"/>
　然之妙豈容有一毫穿鑿之説哉○或又曰依後章<lb/>
　曰立天之道曰隂與陽立地之道曰柔與剛立人之<lb/>
　道曰仁與義兼三才而兩之故易六畫而成卦分隂<lb/>
　分陽迭用柔剛故易六位而成章則六爻之配三極<lb/>
　只用以位言分隂分陽即是迭用柔剛而柔剛則不<lb/>
　必指九六也曰不然也彼以配屬言柔剛實指六位<lb/>
　此以變化言柔剛則實指九六故本文曰剛柔相推<lb/>
　而生變化本義曰剛柔流行於一卦六爻之間若執<lb/>
<pb n="68a"/>
　彼泥此純以位言則初當化為二二當變為初乎三<lb/>
　化為四五化為上乎四變為三上變為五乎而六位<lb/>
　之隂陽又何以能流行乎此一道理説者紛紛無如<lb/>
　之何請因識者見於此以俟正於有識者○此節不<lb/>
　必以分隂分陽章為例可以變動不居周流六虚者<lb/>
　為證兩章各自發一道理也○只以九六為剛柔不<lb/>
　以初二三四五上之定位為剛柔據定位言則假如<lb/>
　初三五是九二四上是六則為無變化矣○但説六<lb/>
<pb n="68b"/>
　爻之變化而三才之至理寓焉者便為未切當聖人<lb/>
　不是做這六爻以載三極乃是謂六爻之變化為三<lb/>
　極之理故曰云云也以上文觀之可見不是因進退<lb/>
　之象而立變化不是因晝夜之象而立剛柔乃是説<lb/>
　變化是進退之象剛柔是晝夜之象惟三極理也不<lb/>
　可以象言故曰六爻之動三極之道也且剛柔變化<lb/>
　猶或可串説若進退晝夜之與三極則決串説不得<lb/>
　也葢本義自柔變而趨于剛至五上為天一段只是<lb/>
<pb n="69a"/>
　分配進退晝夜與三極所屬耳虚心玩味自見至下<lb/>
　文云此明剛柔相推以生變化而變化之極復為剛<lb/>
　柔流行於一卦六爻之間者乃為正意又何曽復拈<lb/>
　出進退晝夜及三極字面乎○况本義只言初二為<lb/>
　地三四為人五上為天初未嘗曰初二為地之剛柔<lb/>
　三四為人之仁義五上為天之隂陽也若果本文有<lb/>
　此意本義又亦何吝此數字而止<hi>云云</hi>而已何哉○<lb/>
　六爻之動止以九六為剛柔不復以初三五為剛二<lb/>
<pb n="69b"/>
　四上為柔此分明謂之六爻彼分明謂之六位爻與<lb/>
　位分明不同此處不拘是初是二便九便是地道之<lb/>
　剛六便是地道之柔柔便是剛之化剛便是柔之變<lb/>
　不拘是三是四但九便是人道之仁六便是人道之<lb/>
　義義便是仁之化仁便是義之變不拘是五是上便<lb/>
　九便是天道之陽六便是天道之隂隂便是陽之化<lb/>
　陽便是隂之變若五上二爻俱九則便是天之純陽<lb/>
　時節若五上二爻俱六則便是天之純隂時節天道<lb/>
<pb n="70a"/>
　人道地道亦各有然者然雖曰純陽實皆隂之變也<lb/>
　雖曰純隂實皆陽之化也人道地道俱倣此○此處<lb/>
　天之隂陽不可指日月星辰地之剛柔不可指山川<lb/>
　動植人之仁義不可指事親之仁尊賢之義葢日月<lb/>
　星辰山川動植事親尊賢等乃對待之剛柔非變化<lb/>
　流行之剛柔也若指以實變化則日何可變月星何<lb/>
　可變辰山何可變川動物何可變為植物事親之仁<lb/>
　如何可變為尊賢之義俱無相變易之理惟以流行<lb/>
<pb n="70b"/>
　者言則在在有變化有剛柔也天之隂陽則寒暑晝<lb/>
　夜之類地之剛柔則啟閉榮悴之類人之仁義則恩<lb/>
　惠寛猛之類皆有變化之道此最大指所當辨别者<lb/>
　○仁何以屬陽義何以屬隂朱子曰仁若不是陽剛<lb/>
　如何做得許多造化義雖剛却主於收斂仁却主於<lb/>
　發舒此亦陽中之隂隂中之陽互藏其根之意且如<lb/>
　人用賞罰到得賞人自是無疑便做將去若是刑殺<lb/>
　時便遲疑不肯果決做這見得陽舒隂斂仁屬陽義<lb/>
<pb n="71a"/>
　屬隂處此見先儒體認之精○又曰仁何如比剛如<lb/>
　春生則氣舒自是剛秋殺則氣收斂而漸衰自是柔<lb/>
　○右説見將以順性命之理章○只以九六為剛柔<lb/>
　不限定初三五為剛二四上為柔此説人多不信清<lb/>
　按順性命之理章大全註引或問兼三才而兩之云<lb/>
　以八卦言之則九三者天之陽六三者天之隂九二<lb/>
　者人之仁六二者人之義初九者地之剛初六者地<lb/>
　之柔不知是否朱子曰恁他看也得如上便是天之<lb/>
<pb n="71b"/>
　隂三便是天之陽五便是人之仁二便是人之義四<lb/>
　便是地之柔初便是地之剛依此則但看得活都通<lb/>
　况此本義只云初二為地三四為人五上為天未曾<lb/>
　坐定初為剛二為柔若坐定説則初能變為二二能<lb/>
　變為初乎若初六或九二則又將九六都不計乎若<lb/>
　不計九六則初與二何處是變化乎故難變也○立<lb/>
　人之道曰仁與義乃水火木金土之徳也太極之全<lb/>
　也天道地道亦然此所謂性命之理也盡之矣太極<lb/>
<pb n="72a"/>
　圖解曰中也仁也感也所謂□也○用之所以行<lb/>
　也正也義也寂也所謂□也○體之所以立也中<lb/>
　正仁義渾然全體而靜者常為主焉則人極於是乎<lb/>
　立<hi>云云</hi>葢大傳之仁義又該了大極圗説之中正矣<lb/>
是故君子所居而安者易之序也所樂而玩者爻之辭<lb/>
也<lb/>
　君子所居而安者易之序也所樂而玩者爻之辭也<lb/>
　是言君子之躬行心得者皆易也下文君子居則觀<lb/>
<pb n="72b"/>
　其象而玩其辭動則觀其變而玩其占此正言君子<lb/>
　學易之事此二句盡之矣能如是則躬行心得者皆<lb/>
　是易而自天祐之吉無不利矣此二句決不可做兩<lb/>
　層學易之事若做兩層則君子亦須是兩様矣○君<lb/>
　子所居而安者易之序也此居字總就身之所處言<lb/>
　要之便是居安乎易也下段居字止對動字言○居<lb/>
　處之也以易道自居也如孟子居之安資之深之例<lb/>
　○易之序為卦爻所著事理之次第次第不必皆如<lb/>
<pb n="73a"/>
　節齋所謂卦則否泰剥復之類爻則濳見飛躍之類<lb/>
　若盡依此則周召一生是泰何時為否伯夷一生是<lb/>
　濳何時為見不成獨無箇易之序也耶葢事理當然<lb/>
　處便是其時位所在以否者對泰者以濳者對見者<lb/>
　即是見有箇次第矣若泥節齋之意則人之一生安<lb/>
　得遍歴許多次第○在人身不必皆遍歴許多次第<lb/>
　在卦爻所著則自有許多次第又伯夷終身雖濳然<lb/>
　濳中亦自有許多次第周召終身雖泰然泰中亦自<lb/>
<pb n="73b"/>
　有許多次第此又在所當知○易之序今人多以爻<lb/>
　之濳見惕躍卦之否泰剥復之類實之其言君子之<lb/>
　居安乎易之序則謂如舜之自耕稼陶漁以至為帝<lb/>
　孔子之仕止乆速各以其時此説固是但不可泥于<lb/>
　此耳若泥此則古今只有一舜與孔子為能得易之<lb/>
　序夫序者事理當然之次第也只是義所在便是序<lb/>
　且如嚴君平深於易者也終老於隱則終身只是安<lb/>
　於乾之潜耳渠又何時而安乎乾之見又何時而安<lb/>
<pb n="74a"/>
　乎乾之躍哉却又不可謂之所安者不足謂之序也<lb/>
　葢天地間無一物無對者有潛則有見有躍則有飛<lb/>
　如以此之潜而對彼之見或惕躍飛亢則序之義昭<lb/>
　然矣豈必皆身歴許多節次如舜與孔子者然後為<lb/>
　得其序哉抑君子終身有終身之序一事有一事之<lb/>
　序今日與昨日所應又各自有其序總不越乎時之<lb/>
　一字六十四卦三百八十四爻惟時焉而已時即序<lb/>
　也○如曾㸃即其所居之位樂其日用之常此正是<lb/>
<pb n="74b"/>
　安乎易之序處又如顔子簞瓢陋巷而不改其樂禹<lb/>
　稷之三過其門而不入是即隨其所處而安乎易之<lb/>
　序也此乃終身所安之序也又若孟子之受於宋薛<lb/>
　而不受於齊由鄒之任見季子由平陸之齊不見儲<lb/>
　子皆是善用易而安其序處此則所謂今日與昨日<lb/>
　所應又各有其序者也○以古君子言之如舜之耕<lb/>
　稼陶漁安乎乾之潜也及其膺舉而敷治以至攝帝<lb/>
　位膺厯數安乎乾之見惕躍飛也八元八愷之彚進<lb/>
<pb n="75a"/>
　泰之拔茅連茹也孔子之色不在而去安乎豫之不<lb/>
　終日也文王之囚羑里而不怨安乎明夷之艱貞也<lb/>
　湯武之放伐又安乎明夷九三之南狩也龍逢比干<lb/>
　之死安乎習坎之過涉滅頂而無咎也顔子之簞瓢<lb/>
　不改其樂安乎賁之舍車而徒也如此之類不可悉<lb/>
　舉或終身所歴非一途或終身所處非一節不但出<lb/>
　處去就之際雖一言動一起居之間要皆不外乎易<lb/>
　之所著而易之所著自皆足以周終身之所用也君<lb/>
<pb n="75b"/>
　子所居而安者易之序也於此可見○論語言中倫<lb/>
　註倫謂義理之次第若一句話説得當理便見中倫<lb/>
　亦不必俱要有始終本末也○所居而安字俱作活<lb/>
　字看與下文所樂而玩字對葢易序所在即理之所<lb/>
　在君子居安乎易之序即居安乎理也○易之序也<lb/>
　易字兼卦爻辭獨言爻而不言卦者愚謂聖人之意<lb/>
　葢以彖統論一卦六爻之全體而已至於爻則各隨<lb/>
　其一節之變而言之其為道也屢遷言天下之至動<lb/>
<pb n="76a"/>
　而不可亂尤在所宜玩也然道理只在聖人口頭若<lb/>
　夫智者觀其彖辭則思過半則卦辭又重矣○又曰<lb/>
　易之序即著于辭者辭之所以可玩以其皆序之所<lb/>
　在也爻之辭為在所玩則卦辭亦可知矣吉㓙之辭<lb/>
　言乎其悔吝失得之辭言乎其憂虞凡一字之著皆<lb/>
　至理所寓其㫖逺其辭文其言曲而中其事肆而隱<lb/>
　君子朝斯夕斯讀而味之其氣可以超六合其識可<lb/>
　以洞三才言雖有盡而意實無窮也何為不使人樂<lb/>
<pb n="76b"/>
　而玩之耶<lb/>
是故君子居則觀其象而玩其辭動則觀其變而玩其<lb/>
占是以自天祐之吉无不利<lb/>
　上文所居而安者易之序亦有平居而自安之者亦<lb/>
　有因占所事而安之者如擬之而後言亦兼觀象玩<lb/>
　辭觀變玩占議之而後動亦兼觀象玩辭觀變玩占<lb/>
　○上文所樂而玩者爻之辭亦有平居玩之者亦有<lb/>
　動而因占玩之者○兩條學易之事固不是判然不<lb/>
<pb n="77a"/>
　相須也同是一箇君子同是一箇易也○居則觀象<lb/>
　玩辭象辭之内固有上文所謂序者在動則觀變玩<lb/>
　占變占之内亦有上文所謂序者在若夫辭與占又<lb/>
　自不相離也如此則人謂上文言君子所學者不外<lb/>
　乎易亦未為不是矣當主此説矣○以居則觀象玩<lb/>
　辭為動則觀變玩占之地者非也居而觀象玩辭亦<lb/>
　自可以得吉利孔子曰假我數年卒以學易可以無<lb/>
　大過矣豈必皆為動而觀變玩占者哉○君子居則<lb/>
<pb n="77b"/>
　觀象玩辭未筮之時然也動則觀變玩占則向時所<lb/>
　觀之象所玩之辭今則見於化裁推行之際而惟其<lb/>
　占之所指矣故或居或動所趨皆吉所避皆㐫是所<lb/>
　謂自天祐之吉无不利○其言自天祐之吉无不利<lb/>
　者葢君子之觀象玩辭觀變玩占正欲求其吉无不<lb/>
　利耳非泛泛説箇得天之祐而吉利也須見得與上<lb/>
　文相關處○觀象玩辭雖未有占筮然却是要用那<lb/>
　易也正與第二句相叫應故總之以吉无不利○本<lb/>
<pb n="78a"/>
　義此章言聖人作易君子學易之事○上章所謂聖<lb/>
　人作易者以畫卦而言此章所謂聖人作易者以繫<lb/>
　辭而言葢先有卦而後有辭至下章則合卦爻辭而<lb/>
　言其通例矣章次如此朱子雖不盡説出學者亦可<lb/>
　以意㑹凡乾坤文言傳一節又一節以至天下何思<lb/>
　何慮等<hi>云云</hi>皆是孔子居則觀象玩辭中得來若觀<lb/>
　變玩占則亦就其一事求之未暇旁及而推廣也<lb/>
　<lb/>
<pb n="78b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　易經䝉引卷九上<lb/>
<pb n="79a"/>
欽定四庫全書<lb/>
　易經蒙引卷九下<lb/>
　　　　　　　　　　　　　明　蔡清　撰<lb/>
　繫辭上傳<lb/>
　　第三章<lb/>
彖者言乎象者也<lb/>
　本義不曰象全體也而曰指全體而言不曰變一節<lb/>
　也而曰指一節而言可見不可以全體當象字一節<lb/>
<pb n="79b"/>
　當變字大抵有全體之象亦有一爻之象獨於卦言<lb/>
　象者象在全體尤著耳有一體之變亦有全體之變<lb/>
　獨於爻言變者變在一節尤著耳○聖人觀象而繫<lb/>
　辭則彖所以言乎象也爻亦然<lb/>
吉㓙者言乎其得失者也<lb/>
　其字指卦爻言也曰失得曰小疵曰善補過都是卦<lb/>
　爻中所具悔吝俱屬小疵者蓋悔未至於吉而猶有<lb/>
　小疵也吝未至於㐫已有小疵也故皆謂之小疵<lb/>
<pb n="80a"/>
　憂虞之不可分者亦以此○悔者我之自尤也吝者人<lb/>
　之我尤也故均之為小疵但未至於㓙之甚也吝甚於<lb/>
　悔亦殊途○據卦爻固有言悔而不及吝者亦有言吝<lb/>
　而不兼悔者然要之二者實有相因之理蓋既有悔則亦<lb/>
　可吝矣既可吝亦當自悔矣故上章於悔吝皆以為憂<lb/>
　虞之象而此章一則曰悔吝言乎其小疵也二則曰憂悔<lb/>
　吝者存乎介皆合為一類而不析為二如得則吉失則㓙<lb/>
　之類豈亦以其勢之相因而不甚相逺耳<lb/>
<pb n="80b"/>
　<lb/>
　　　　　　　　　　　悔居東自㓙而趨吉為陽<lb/>
　　　　　　　　　　　吝居西自吉而向㓙為隂<lb/>
　　　　　　　　　　　皆自然之合也<lb/>
　　　　　　　　　　　因貧而儉因儉得富因富<lb/>
　　　　　　　　　　　而奢因奢得貧復因貧而<lb/>
　　　　　　　　　　　儉此與吉㓙悔吝之相生有相<lb/>
　　　　　　　　　　　類者故以相發使人易曉也<lb/>
<pb n="81a"/>
　右憂悔吝者存乎介圖意蓋上為吉下為㓙左為悔<lb/>
　右為吝中間十字心者其介所在乎於介而憂之則<lb/>
　直上向乎吉而不左向於悔右向於吝矣既不至於<lb/>
　悔吝又何有於㐫○善補過善字只當能字看不用<lb/>
　乎其者省文耳<lb/>
是故列貴賤者存乎位齊小大者存乎卦辨吉㐫者存<lb/>
乎辭<lb/>
　位即是一節底變即是全體底○此位字只以上下<lb/>
<pb n="81b"/>
　爻位言非指九六也○又卦與象位與變亦當有辨<lb/>
　○齊小大小謂卦之以隂為主者如姤遯否之類大<lb/>
　謂卦之以陽為主者如復臨泰之類○齊猶定也猶<lb/>
　類也蓋大底類作大小底類作小而小大俱齊矣○<lb/>
　列分布也○辭之所以辨吉㓙者聖人欲人知所趨<lb/>
　避也○列貴賤者存乎位齊小大者存乎卦此二句<lb/>
　只是起下文辨吉㓙者存乎辭一句非以應彖者言<lb/>
　乎象爻者言乎變二句也<lb/>
<pb n="82a"/>
憂悔吝者存乎介<lb/>
　憂悔吝者是易憂之也震无咎者亦是易震之也此<lb/>
　與上條列貴賤者存乎位一例而介字悔字皆易中<lb/>
　所有者本義雖從人事説然要看得活為本義者亦<lb/>
　難矣不如此解不得憂震二字明既如此解後人又<lb/>
　偏認憂震二字做人説憂震二字既屬之人介悔二<lb/>
　字亦屬之人乎介悔二字苟或屬之人悔吝无咎又<lb/>
　將屬之人乎故曰本義要看得活大意與吉㓙者失<lb/>
<pb n="82b"/>
　得之象也一條本義相類讀者其細心求之不可輕<lb/>
　易指認只要註開註開不得大意窒矣若能細心求<lb/>
　之方見本義善宛轉解經處○易能開物成務獨不<lb/>
　能憂人之悔吝震人之无咎乎卦爻辭有悔吝者其<lb/>
　中都藏一個介凡有无咎者其中都藏一個悔且其<lb/>
　本義亦都有説在或本文自有但无咎生悔之意稍<lb/>
　隠然既是補過便是悔中來矣此義亦不為隠○如<lb/>
　屯六三陷入於林中便是吝其所謂即鹿无虞者妄<lb/>
<pb n="83a"/>
　行也惟其妄行故吝使其能不妄行則不吝矣其妄<lb/>
　與不妄之間方動未行之際便是個介處又介妄多<lb/>
　有解在本義者○無兩邉不成介介是善惡分路處<lb/>
　然正是方動未形之時若一形了則善惡各随所向<lb/>
　倒去亦不得謂之介矣此便是大學所謂誠意中庸<lb/>
　所謂省察論語所謂非禮勿視聴言動者本義善惡<lb/>
　已動而未形之時動以㡬言形以迹言所謂迹雖未<lb/>
　形而㡬則已動者也<lb/>
<pb n="83b"/>
震无咎者存乎悔<lb/>
　无咎者善補過者也補過即改過也然改過無不自<lb/>
　悔中來故朱子解吾未見能見其過而内自訟者云<lb/>
　能自訟則其悔悟深切而能改必矣不知悔則何以<lb/>
　能改○憂悔吝震无咎本是人事而今以歸之易者<lb/>
　蓋易只是影出這箇道理耳故曰爻也者效天下之<lb/>
　動也若據易連悔吝无咎亦無了又安得有憂悔吝<lb/>
　震无咎又安得使人憂悔吝震无咎故易只是影出<lb/>
<pb n="84a"/>
　這道理在上○悔吝者易之辭也而必有所以悔吝<lb/>
　者存乎其間則所謂介也无咎亦易辭也然无咎實<lb/>
　生於悔無一處不然但有无咎處都有悔在○介謂<lb/>
　善惡已動而未形之時於此憂之則一念之善者在<lb/>
　所當充滿一念之惡者在所當遏絶而不至於悔吝<lb/>
　矣○震无咎者存乎悔此所謂悔者自㓙而趨吉也<lb/>
　與上文豈有相悖之義哉<lb/>
辭有險易辭也者各指其所之<lb/>
<pb n="84b"/>
　辭之險者知剥之不利有攸往否之其亡其亡之類<lb/>
　是也辭之易者如復之朋來无咎泰之抜茅征吉之<lb/>
　類是也要亦大約如此未必盡然也大過非不大也<lb/>
　而棟橈觀非不小也而有孚顒若屯九五非小也而<lb/>
　屯其膏坤六二非大也而直方大故知此亦大約説<lb/>
　不可局定看書也須寛大着胸襟此等處若是漢唐<lb/>
　諸儒决不如此説若是他解經遇若此等解不去處<lb/>
　他定要討個道理抝抑説將去宋儒如此者亦多然<lb/>
<pb n="85a"/>
　在初學者則不患其不能寛惟患其不能細但亦須<lb/>
　平其心易其氣闕其疑耳○辭之所以險易者豈聖<lb/>
　人故為是險易哉随其卦之所向耳所向處是情情<lb/>
　則有險易了不要説所向有大小卦所向者易辭則<lb/>
　從而易所向者險辭則從而險聖人繫辭只依那象<lb/>
　據本章通例看此條卦字辭字皆兼爻説○卦有小<lb/>
　大且如屯蒙需訟等卦為大乎為小乎皆大也何以<lb/>
　言之屯之初九為成卦之主蒙之九二為治蒙之主<lb/>
<pb n="85b"/>
　需則以乾遇坎訟則内坎外乾皆陽又如師之下坎<lb/>
　上坤則坎貞而坤悔貞為主也亦大卦比雖貞坤悔<lb/>
　坎然九五為比之主卦之羣隂皆來比五亦大卦也<lb/>
　其餘可以類推但不必大卦辭皆易小卦辭皆險耳<lb/>
　或曰爻亦有大小卦字或兼爻在○此章釋卦爻辭<lb/>
　之通例○此章釋字非訓釋之釋乃明釋之釋○此<lb/>
　所謂釋卦爻辭之通例與章内同總是說卦爻辭之<lb/>
　通例<lb/>
<pb n="86a"/>
　　第四章<lb/>
易與天地凖故能彌綸天地之道<lb/>
　易何以見其能彌綸天地之道耶蓋天地之道不過<lb/>
　一隂陽之變也而易書卦爻亦一隂陽之變也易書<lb/>
　只一隂陽之變凡幽明死生鬼神智仁之屬易皆有<lb/>
　以象之而無遺矣○本義具有天地之道二句正是<lb/>
　本文彌綸乎天地之道者也本文故字要看得活不<lb/>
　可拘泥○若曰易書與天地同大不然何其能彌綸<lb/>
<pb n="86b"/>
　乎天地之道哉兩句實一理故本義亦㑹其意而解<lb/>
　之下文彌如彌縫之彌<hi>云云</hi>以上文二義未明故特<lb/>
　覆解之以示人非謂上段只解易與天地準而此方<lb/>
　解彌綸天地之道也○本義與天地準内發出具有<lb/>
　天地之道亦猶智崇禮卑一節發出智崇如天而徳<lb/>
　崇禮卑如地而業廣一般其實具有天地之道徳崇<lb/>
　業廣即是下面彌綸天地之道成性存存而道義出<lb/>
　之理皆上面順勢發下故下句下條俱不重解其意<lb/>
<pb n="87a"/>
　只訓字義而已○問天地間物有萬類事有萬殊時<lb/>
　有萬變易卦只有六十四爻只有三百八十四而已<lb/>
　豈能盡彌綸之耶○曰子以為乾一卦只當得一件<lb/>
　物初九潛龍一爻只當得一件事而已耶如乾為天<lb/>
　為圓為君為父為玉為金為大赤為良馬為老馬為<lb/>
　瘠馬為駁馬為木果之類而猶有未盡也猶止為三<lb/>
　畫之卦也如乾初九之潛龍在士夫得之則未可仕<lb/>
　也在學者得之則正當藏修之時也在商賈則當深<lb/>
<pb n="87b"/>
　藏待價也在女子則寧歸妹愆期也作事者則未可<lb/>
　行也有言者則當慎黙也雖得位之聖人得之一日<lb/>
　萬幾亦有當止而不行者如此推之庶幾易道之無<lb/>
　窮而所謂神無方易無體者正以其能彌綸乎天地<lb/>
　之道也况一卦可變而為六十四卦以定吉㓙其所<lb/>
　以顯道神德行者亦云備矣故曰天下之能事畢矣<lb/>
　又如咸之一字孔子既解其名義與卦辭矣而猶有<lb/>
　未盡之藴也乃於其末云天地感而萬物化生又曰<lb/>
<pb n="88a"/>
　聖人感人心而天下和平若可足矣而又曰觀其所<lb/>
　感而天地萬物之情可見矣如此看易又何道理不<lb/>
　在其所彌綸耶○或曰彌綸天地之道還就有易以<lb/>
　後説謂天地間物混雜籠統聖易之作其中卦爻隂陽<lb/>
　井井有條却能綸之更不紊總而言之則為彌矣曰<lb/>
　非也天地生物何嘗亂雜籠統中庸曰萬物並育而<lb/>
　不相害道並行而不相悖小徳川流大徳敦化何待<lb/>
　易作而後不紊耶易曰彌綸只是能象之而已準之<lb/>
<pb n="88b"/>
　而已如此先儒所謂神無方易無體故能同乎天地<lb/>
　萬物之有體者亦繆也天地生生之化何嘗有方體<lb/>
　耶張子曰一神兩化神化都是説天地之道若有方<lb/>
　體不謂之神化矣化即易也易能變化豈有定體○<lb/>
　莫大乎天地而易書與天地同其大焉何也如所謂<lb/>
　死生鬼神知仁之類莫非隂陽之變天地之道也易<lb/>
　書於是道也自其外而統觀之則幽明死生鬼神之<lb/>
　類無一不包括於其中有以彌之而無遺焉自其内<lb/>
<pb n="89a"/>
　而細觀之則於所彌之中或幽或明或死或生或鬼<lb/>
　或神或仁智之類又皆有以綸之而不紊焉夫易能<lb/>
　彌綸天地之道如此信乎易與天地準也<lb/>
仰以觀於天文<lb/>
　此聖人以易窮理之事易者隂陽而已幽明死生鬼<lb/>
　神皆隂陽之變天地之道也聖人仰則以易而觀乎<lb/>
　天文之晝夜上下俯則以易而察乎地理之南北髙<lb/>
　深則知晝也上也南也髙也所以明者隂變為陽也<lb/>
<pb n="89b"/>
　夜也下也北也深也所以幽者陽變為隂也是知幽<lb/>
　明之故也原夫人物之始而即以反其終則知始之<lb/>
　所以生者氣化之凝而隂變為陽也終之所以死者<lb/>
　氣化之盡而陽變為隂也是知生死之説矣隂精與<lb/>
　陽氣聚而成物魂遊而魄降散而為變於是知精氣<lb/>
　之聚者隂變為陽也此神之伸也游魂之散者陽變<lb/>
　為隂也此鬼之歸也則知鬼神之情狀矣夫於幽明<lb/>
　而知其故於生死而知其説於鬼神而知其情狀則<lb/>
<pb n="90a"/>
　理無不窮矣而其所以窮之也非聖人用易以窮理<lb/>
　而何○天文則有晝夜上下○晝夜自晝夜上下自<lb/>
　上下上下謂日月星辰之升降也晝夜以景言○地<lb/>
　理則有南北髙深○南北髙深何以見其變曰無平<lb/>
　不陂地未有一於髙者行行必有低處亦未有一於<lb/>
　低者行行又必有髙處一髙一低一起一伏便是變<lb/>
　也地理發某處從某處而來至某處而止又某星峯<lb/>
　轉換某星峯分明有變之理也南北亦然一里之内<lb/>
<pb n="90b"/>
　凡有數箇南北所謂東家之西即西家之東亦分明<lb/>
　有變在面前就地理説隂陽之變若拘要與天文之<lb/>
　晝夜上下者同亦不足與語易矣○今以方丈之地<lb/>
　為宻室埋十二律管以候氣則随月分而應可見地<lb/>
　理南北之有變化　或以滄海變桑田者為髙深之<lb/>
　變也若必如此拘則南北亦將能如此例推乎故曰<lb/>
　論地理之變與天文之變一例○隂陽之變在天文<lb/>
　易言在地理難言以地理言之南者陽之分界這便<lb/>
<pb n="91a"/>
　是隂之變也北者隂之分界這便是陽之變也髙者<lb/>
　陽之所在亦隂變陽也深者隂之所在亦陽變隂也<lb/>
　或曰然則是南變為北北變為南髙變為深深變為<lb/>
　髙乎曰非也只南與北髙與深便是變蓋形如是則<lb/>
　氣亦如此先儒獨不以上下四方為對待之易乎對<lb/>
　待之易便是隂陽之變矣此當從活看不可一例拘<lb/>
　○晝夜上下南北髙深此只是幽明之迹非幽明之<lb/>
　故也故其所以然之理也○正䝉第一篇曰氣聚則<lb/>
<pb n="91b"/>
　離明得施而有形<hi>云云</hi>有以知明之故朱子解之曰<lb/>
　形之時其幽之因已在此不形之時其明之故已在<lb/>
　此聚者散之因散者聚之故其所謂離明者一説指<lb/>
　日光一説指目看來只自氣聚則目得而見所謂離<lb/>
　為目也愚謂此正所謂隂陽之變所謂易也○死生<lb/>
　就人物言鬼神就造化言死生人物之死生也鬼神<lb/>
　是人物之所以死生者○終者始之歸宿也故原始<lb/>
　即以反終○始終死生以循環言精氣魂魄以聚散言<lb/>
<pb n="92a"/>
精氣為物㳺魂為變<lb/>
　所受以生者本謂之精氣就既成物言則謂之魂魄<lb/>
　矣○要兼動植説或曰據草木之類何處為精魄何<lb/>
　處為魂氣曰此説人未能便信但實有此理且草木<lb/>
　俱有香臭光采此便是魂也即其所受之陽氣也亦<lb/>
　俱有箇漿液津潤處此便是魄也即其所得之隂精<lb/>
　也是雖不得如動物之分明然上句死生旣兼動<lb/>
　植鬼神則物之所以死生者也安得為不兼動植言<lb/>
<pb n="92b"/>
　耶○清初為此説數年朋友間多不能深信近得理<lb/>
　學類編鬼神一門所載朱子一説都頗符合今特抄<lb/>
　出相示或問草木土石有魄而無魂否朱子曰易説<lb/>
　精氣為物則是有精氣方有魂魄草木土石不可以<lb/>
　魂魄論但出底氣便是魂精便是魄譬如燒香烟便<lb/>
　是魂燒出漿汁來便是魄魂者魄之光𦦨魄者魂之<lb/>
　根本又問體魄有分别如耳目是體聰明是魄曰然<lb/>
　魂者氣之神魄者體之神淮南子註謂魂人陽神魄<lb/>
<pb n="93a"/>
　人隂神此説好○精氣為物謂成箇物也精重濁故<lb/>
　屬隂氣輕清故屬陽精氣非物之精氣也是隂陽之<lb/>
　精氣聚而始有物者也○㳺魂者㳺是漸漸散去無<lb/>
　所不之也魂既㳺則魄亦降矣<lb/>
鬼神之情狀<lb/>
　情狀二字頗難看或者認狀字太泥而以虚實分情<lb/>
　狀愚意情狀二字一類猶所謂形迹氣象云耳如孟<lb/>
　子不為者與不能者之形何以異註云形狀也言其<lb/>
<pb n="93b"/>
　模様意思耳其實何嘗有實形耶○鬼神之情狀總<lb/>
　是一聚一散一屈一伸者○鬼神二字分屬上二句<lb/>
　不交合説所謂人者鬼神之㑹也又是一義此言聚<lb/>
　為陽散為隂初間未有是物隂也今精氣為物則隂<lb/>
　變為陽而神之情狀在是矣即今有是物陽也及其<lb/>
　㳺魂為變則陽變為隂而鬼之情狀在是矣聚而成<lb/>
　物聚字不是二者合聚之聚乃凝聚之聚對散而言<lb/>
　也○仰觀俯察固以易也至原始反終亦以易而原<lb/>
<pb n="94a"/>
　之反之也為物為變亦以易而推之如此也為上已<lb/>
　有兩以字便承他説出省文耳亦如善補過一句不<lb/>
　用言其乎之類○愚謂天下之物理多矣此言窮理<lb/>
　獨曰幽明之故死生之説鬼神之情狀何也此三者<lb/>
　理之至難窮者也於此而有以窮之則天下之理無<lb/>
　一之不窮矣蓋自聖人分上説亦舉重以見輕也若<lb/>
　大學之格物窮理則衆人可能者○問幽者變明明<lb/>
　者變幽鬼變而神神變而鬼固矣然則生變死死亦<lb/>
<pb n="94b"/>
　可變為生乎死生之變似與幽明鬼神之變不可一<lb/>
　例看也曰此更有説若子之言則於幽明鬼神之變<lb/>
　亦有未盡察者何也今之幽者非向之幽者復來也<lb/>
　今之死者亦非可為後來之生也氣化生息無有窮<lb/>
　盡如人之鼻息嘘吸不資所嘘之氣以為後來之吸<lb/>
　亦不資所吸之氣以為後來之嘘也幽明死生鬼神<lb/>
　之變其實一理也不可不察<lb/>
與天地相似故不違<hi>云云</hi>　　天下故不過<lb/>
<pb n="95a"/>
　此聖人盡性之事也如何説是以易而盡性蓋知之<lb/>
　輕清陽也仁之重濁隂也隂陽具於易則仁智亦不<lb/>
　外於易矣此聖人之盡性所以亦為用易也○又曰<lb/>
　以其智且仁故謂之盡性不可謂是盡智仁之性也<lb/>
　蓋仁義禮智之仁智性之名也此所謂智仁盡性之<lb/>
　目也分明不同○自智周乎萬物以下如何説是與<lb/>
　天地相似而不違處蓋天之髙明智也地之博厚仁<lb/>
　也聖人之仁智如此則與天地合其徳矣非與天地<lb/>
<pb n="95b"/>
　相似而不違乎○或曰相似就是不違大抵故字須<lb/>
　要還他明白如這句書他如此説我却也如此説與<lb/>
　他相似方是不違了他若他如此説我却不如此説<lb/>
　便是相違了故字庶㡬見明白○知周乎萬物道濟<lb/>
　則改言天下可見萬物説得廣如上文死生鬼神都<lb/>
　是物理所在也道濟天下則只謂天下之仁也道亦<lb/>
　仁也但就行上説○知周萬物者天也道濟天下者<lb/>
　地也○味此二句可得看書之法矣然則所謂得則<lb/>
<pb n="96a"/>
　吉失則㐫及既變而剛則晝而陽矣既化而柔則夜<lb/>
　而隂矣之類皆可以意㑹○連上文都是聖人之智<lb/>
　仁與天地相似本義乃獨於此貼天地二字者舉一<lb/>
　隅之意也<lb/>
旁行而不流<lb/>
　上一段智仁是以處常者言此則言其事有難處而<lb/>
　不可以常理行者聖人則旁行焉旁行易流也聖人<lb/>
　雖旁行而又不流焉旁行者行權之智也不流者守<lb/>
<pb n="96b"/>
　正之仁也如告而後娶理之常也舜不告而娶則不<lb/>
　由常理而用權矣以臣事君理之常也湯武放伐其<lb/>
　君則不由常理而行權矣然舜之所以不告而娶所<lb/>
　憂在於無後湯武之放伐其君無非順天應人則固<lb/>
　理之所在而未嘗有不正也此守正只是行權中之<lb/>
　守正若正經説守正則是告而後娶以臣事君也漢<lb/>
　儒所謂反經合道者亦甚有理宜深味之蓋聖人之<lb/>
　行權者假權以濟經也經權之説畧如兵法有正有<lb/>
<pb n="97a"/>
　竒意思○蓋事有不可以常理行者則委曲遷就而<lb/>
　權以行之否則膠於一定而事終不可行矣時有不<lb/>
　可以常法處者則宛轉從宜而權以處之否則泥於<lb/>
　故常而時終不可處矣愚故曰聖人之行權所以假<lb/>
　權以濟經也○學者必至可與權處道理方盡<lb/>
樂天知命故不憂<lb/>
　天以理言仁義忠信是也命以氣言吉㐫禍福是也<lb/>
　樂乎天理則内重而見外之輕矣夫何憂知有天命<lb/>
<pb n="97b"/>
　則惟脩身以俟之又何憂<lb/>
安土敦乎仁故能愛<lb/>
　安土是不擇便宜胸中無所町畦而濟人利物之心<lb/>
　蓋無時而不在矣安土即敦乎仁也但土與仁自有<lb/>
　内外君子體仁足以長人亦此意也○仁在内愛其<lb/>
　發用也故曰相為表裏一表一裏便是相為表裏非<lb/>
　謂愛亦可為裏仁亦可為表也○其曰智益深仁益<lb/>
　篤者蓋此一段子又是聖人仁智中之極致者言也<lb/>
<pb n="98a"/>
　大抵聖人之仁智非有至與未至篤與未篤特隨所<lb/>
　在而言便見得一節難於一節一節深於一節耳<lb/>
範圍天地之化而不過<lb/>
　此聖人至命之事蓋天地之化滔滔不窮或不能無過<lb/>
　也聖人則範圍乎天地之化而天地之化一一皆在其<lb/>
　裁成之内無或過焉萬物之生總總不齊或不能以自<lb/>
　成也聖人則曲成乎萬物使大以成大小以成小而無<lb/>
　或遺焉幽明死生鬼神相為循環之理一晝夜之道也<lb/>
<pb n="98b"/>
　聖人則兼乎晝夜之道而知而與黙契無間焉夫天<lb/>
　地有是化聖人則裁成是化天地生萬物聖人則曲<lb/>
　成萬物天地不獨有晝而又有夜聖人則能知晝而<lb/>
　又知夜知夜而又知晝是其所造直到那天命地位<lb/>
　了此之謂至命至到也如孟子序云學已到至處至<lb/>
　字當如此看方真切聖人之至命如此如何是以易<lb/>
　而至命蓋天地之化隂陽之氣也萬物之生隂陽之<lb/>
　形也晝夜之道隂陽之運也而易書隂陽之變也則<lb/>
<pb n="99a"/>
　此許多道理皆在了故於此有得則所以至命者亦<lb/>
　此也○夫聖人之用易至與天命為一如此此可見<lb/>
　至神之妙無有方所易之變化無有形體也何也蓋<lb/>
　範圍不過曲成不遺通知晝夜此聖人之用易無方<lb/>
　無體也然非神易之無方無體何以能周聖人之用<lb/>
　一至於此哉故本義曰此可見<hi>云云</hi>○範圍天地之<lb/>
　化而不過若舉其一二端來説如一氣流行籠統相<lb/>
　續聖人則裁之為四時二十四氣是也地形廣邈經<lb/>
<pb n="99b"/>
　緯交錯聖人則裁之為九州及凡封彊之界皆是也<lb/>
　又如寒則教人應時而衣裘暑則教人應時而服葛<lb/>
　此皆裁成處又如正經界治溝壑使恒雨而潦則水<lb/>
　有所歸使恒暘而旱則水有所取皆範圍之事不然<lb/>
　旱則管随他旱水只管随他水其不過乎時乎暑而<lb/>
　不為之葛便為暑所烝時乎寒而不為之裘便為寒<lb/>
　所窘其不過乎九州及封彊之界不辨則四海之内<lb/>
　只是一大塊渾淪孰知其為何州孰知其為何國如<lb/>
<pb n="100a"/>
　是則過矣四時及二十四氣節候不分則大運之中<lb/>
　只是籠統一氣而已人知何時為春夏何時為秋冬<lb/>
　何時為春分秋分何時為夏至冬至如是則過矣又<lb/>
　如天地生人不有以裁之則欲動情勝百姓不親五<lb/>
　品不遜强凌弱衆暴寡矣能無過乎天地生物不有<lb/>
　以裁之則禽獸逼人烏喙或不知而食之以致死矣<lb/>
　能不過乎推此類而求之不能一一書也○此即所<lb/>
　謂裁成天地之道而輔相之宜亦在其中矣泰卦語<lb/>
<pb n="100b"/>
　録所以謂裁成即所以輔相者盖亦有見於此而偶<lb/>
　誤耳蓋彼是一過一不及相對故裁成自裁成輔相<lb/>
　自輔相而天地之道天地之宜中自有萬物在此則<lb/>
　是以天地萬物相對説故範圍内就該了輔相而天<lb/>
　地萬物又要説得子細使不相混雜<lb/>
曲成萬物而不遺<lb/>
　於凡天下之物知之無不明處之無不當使父知慈<lb/>
　而子知孝兄知友而弟知恭耕田鑿井各利其利煖<lb/>
<pb n="101a"/>
　衣飽食各樂其樂賢者知者使無太過愚不肖者使<lb/>
　無不及於動植之類則别其材質之宜以致其用制<lb/>
　其取用之節以遂其生如穿牛鼻絡馬首不違農時<lb/>
　而穀不可勝食斧斤以時入山林而材木不可勝用<lb/>
　舉天地間無一物而不得其成就處所謂大以成大<lb/>
　小以成小者如此方謂之不遺也亦不能枚舉而悉數<lb/>
通乎晝夜之道而知<lb/>
　此句道理最難看須要看孔子當時下字不曰天地<lb/>
<pb n="101b"/>
　之道亦不曰隂陽之道而必曰晝夜之道者盖晝夜<lb/>
　循環者也其他道理固亦循環但晝夜則人共知其<lb/>
　循環也且如明也生也神也晝之屬也晝為陽而陽<lb/>
　實根於隂幽也死也鬼也夜之屬也夜為隂而隂實<lb/>
　根乎陽聖人之道動静無端隂陽合徳上下與天地<lb/>
　同流則知晝矣又兼乎夜之道而知凡其自明而幽<lb/>
　自生而死自神而鬼者莫不有以灼其循環之妙知<lb/>
　夜矣又兼乎晝之道而知凡其自幽而明自死而生<lb/>
<pb n="102a"/>
　自鬼而神者莫不有以達其迭運之機此即所謂知<lb/>
　天地之化育也不止是聞見之知○通乎晝夜之道<lb/>
　而知其實不在範圍曲成之外若非通知晝夜之道<lb/>
　則於天地之化安能範圍之而不過萬物安能曲成<lb/>
　之而不遺所謂先天而天弗違後天而奉天時正以<lb/>
　其兼得乎晝夜之道耳究竟亦只是随時變易以從<lb/>
　道而已非有窈㝠𤣥逺之事也○幽明死生鬼神非<lb/>
　晝夜其道則晝夜之道也其曰即幽明死生鬼神之<lb/>
<pb n="102b"/>
　謂者亦舉此以例其餘耳如上節云幽明死生鬼神<lb/>
　皆隂陽之變天地之道也亦只就此一節言耳其實<lb/>
　首節彌綸天地之道不但該幽明死生鬼神至連知<lb/>
　仁及天地之化萬物晝夜之屬俱在其中故讀書者<lb/>
　貴乎以意逆志舉一反三如云知周萬物者天也道<lb/>
　濟天下者地也豈真謂天之知周萬物地之道濟天<lb/>
　下耶亦言其理之一耳○範圍曲成與智字是一類<lb/>
　不過不遺通字是一類或以不過是天地之不過不<lb/>
<pb n="103a"/>
　遺為萬物不遺者非也本義解不過字姑得如此讀<lb/>
　者要子細看<lb/>
神無方易無體<lb/>
　一神兩化何謂也非一不能神非兩不能化何謂非兩<lb/>
　不能化蓋獨陽不成獨隂不生有箇晝又有箇夜有箇<lb/>
　寒又有箇暑二者只管行方能化所謂日月相推而明<lb/>
　生寒暑相推而嵗成以至於百千萬變之不同皆兩用<lb/>
　也何謂非一不能神盖隂必變陽非與陽界然為二也<lb/>
<pb n="103b"/>
　陽必變隂非與隂界然為二也一物兩體互為其根其<lb/>
　實一也以其妙也故謂之神必一乃神也如蜀山人董<lb/>
　五經之徒静極通神其身雖不離深山之中而程子<lb/>
　之動息懸隔於數十百里之外彼却能不占而知之<lb/>
　非由其有得於神之一何以能通靈於數十百里之<lb/>
　外耶不但此耳以吾衆人驗之吾身居北都一念及<lb/>
　泉南則神便至於泉南凡吾家鄉之景色一一皆如<lb/>
　在吾目中矣吾身居泉南一念及北都則神便至於<lb/>
<pb n="104a"/>
　北都凡京師之景象又一一皆如在吾目中矣此無<lb/>
　他神本一也故張子謂天地之塞吾其體天地之帥<lb/>
　吾其性民吾同胞物吾與也真是有此理人但牿於<lb/>
　形體而不能相通耳○能北而又能南可見一之能<lb/>
　乎兩而兩之貫於一也無方無體只是言其變也上<lb/>
　文所謂易與天地準而能彌綸天地之道者即取其<lb/>
　變耳自兩化而言謂之易神即一神也一物兩體也<lb/>
　左右是一隂一陽之謂道即隂陽不測之謂神也○<lb/>
<pb n="104b"/>
　分隂分陽而隂陽又互為其根此正易之妙愚所謂<lb/>
　神無方易無體者盡在此矣○神無方易無體獨係<lb/>
　之至命一條至命從窮理盡性上來乃窮理盡性之<lb/>
　極致也要之非窮理盡性之外他有所謂至命也故<lb/>
　獨係之至命而自足以該乎窮理盡性○大扺不過<lb/>
　不遺及通字重見得神無方易無體處正在此上○<lb/>
　當初聖人是窮理盡性以至命方能作易及易無體<lb/>
　在聖人用之又可以窮理盡性而至命要之聖人之<lb/>
<pb n="105a"/>
　窮理盡性而至命不必盡由用易孔子立言主意只<lb/>
　是以贊易道之大耳其實是有此理所謂言有大而<lb/>
　非誇也<lb/>
　　第五章<lb/>
一隂一陽之謂道<lb/>
　朱子曰隂陽何以謂之道當離合看此句最好盖道<lb/>
　不離於隂陽故當合看而又不雜乎隂陽故當離看<lb/>
　此正猶所謂道之體用不外乎隂陽<hi>云云</hi>倚於隂陽<lb/>
<pb n="105b"/>
　也下文節節都有箇一隂一陽之道則亦節節都有<lb/>
　箇隂陽不測之神總註所以然即指道不是道之所<lb/>
　以然道便是隂陽之所以然此外更何物為道之所<lb/>
　以然乎此章隂陽正指動静言静其體動其用也道<lb/>
　字便兼有動静舍隂陽則道無安泊處故曰一隂一<lb/>
　陽之謂道○兩箇一字最活迭運意思全在兩一字<lb/>
　上言隂陽只管恁底迭運而道不外是矣蓋孔子本<lb/>
　直串説下而朱子則恐人誤指氣為道而失其所謂<lb/>
<pb n="106a"/>
　形而上者之意故别而言曰隂陽迭運者氣也其理<lb/>
　則所謂道正所謂離合看者也○此一句只當云夫<lb/>
　所謂道者非他也即其所以一隂而復一陽者之謂<lb/>
　道也盖道不離乎隂陽而亦不雜乎隂陽乃太極之<lb/>
　謂也太極動而生陽静而生隂動静無端隂陽無始<lb/>
　是即一隂一陽之謂道也○陳北溪字義曰隂陽氣<lb/>
　也形而下者也道理也形而上者也孔子此處是就<lb/>
　造化根原上論如志於道可與適道道在邇等類又<lb/>
<pb n="106b"/>
　是就人事上論聖賢與人説道多是就人事上説惟<lb/>
　此一句乃是贊易時説來歴根原儒中竊禪學者又<lb/>
　直指隂陽為道指氣為理○何不曰隂陽之謂道而<lb/>
　曰一陽一隂之謂道且中庸首章性道教則曰天命<lb/>
　之謂性率性之謂道至於中和則曰喜怒哀樂之未<lb/>
　發謂之中<hi>云云</hi>和其後章又曰自誠明謂<hi>云云</hi>之教<lb/>
　此章下文曰仁者見之<hi>云云</hi>知至韓子原道篇曰愽<lb/>
　愛之謂仁行而宜之之謂義或之謂或謂之一字之<lb/>
<pb n="107a"/>
　間不容易位也皆有義存讀者宜思之○一隂一陽<lb/>
　之謂道所該甚廣不止如下文所云如繼善成性顯<lb/>
　仁藏用仁智及成象效法都取大頭腦來説未暇細<lb/>
　及若細言之就成象效法上亦各有隂陽如乾坤之<lb/>
　各有四徳是也近而一日之内也有箇隂陽之運一<lb/>
　息之㣲也有箇隂陽之運○此章所言隂陽大抵皆<lb/>
　以流行者言○合天地萬物之理謂之太極此太極<lb/>
　二字之本指也若謂一物各具一太極者則指散殊<lb/>
<pb n="107b"/>
　者之全體而言天地間無他物只是道而已道無他<lb/>
　只是一隂一陽而已是隂陽也在天者此也在地者<lb/>
　此也在人者此也在物者此也在此一物有是隂陽<lb/>
　在彼一物亦有是隂陽皆道之所在也而實有定在<lb/>
　所謂無在無不在也故此章夫子備言之然其實尚<lb/>
　不止於下數條所云下數條只是舉其大端言之○<lb/>
　朱子曰若只言隂陽之謂道則隂陽是道今曰一隂<lb/>
　一陽則是一隂了又一陽往來循環不已乃道也此<lb/>
<pb n="108a"/>
　便可見隂陽不測之謂神不待外求矣○太極無不<lb/>
　在且如一年春夏發生之候為陽秋冬收藏之候為<lb/>
　隂是一年之内有箇太極也然只春夏發生之候亦<lb/>
　自有箇隂陽之分春為陽之陽夏為陽之隂亦一動<lb/>
　静之理也是即陽而道亦在陽矣只秋冬收藏之候<lb/>
　亦自有箇隂陽之分秋為隂之隂冬為隂之陽又一<lb/>
　動静之理也是即隂而道亦在隂矣是即所謂動静<lb/>
　不同時隂陽不同位而太極無乎不在者也自此推<lb/>
<pb n="108b"/>
　而上之是氣機也運轉不停不但今年如此明年又<lb/>
　如此不但明年如此後年又如此積而至於十年而一<lb/>
　周紀三十年而為一世十二世而為一運三十運而為<lb/>
　一㑹十二㑹而為一元十二萬九千六百年而猶未已<lb/>
　也可謂其大無外矣此不謂之太極乎此不謂之動静<lb/>
　無端隂陽無始乎又自四時推而下之一時有三月一<lb/>
　月有三十日一日有十二時一時有八刻一刻有百三<lb/>
　十五息一息有一嘘一吸然物類不同嘘吸亦有長<lb/>
<pb n="109a"/>
　者亦有短者其㣲至於蚍蜉蟻嘘吸之氣必亢短數而<lb/>
　其一嘘一吸均一造化動静之機也可謂其小無内<lb/>
　矣斯又不謂之動静無端隂陽無始乎非太極之理<lb/>
　乎自一呼一吸之㣲積而至於一元之十二萬九千<lb/>
　六百年之久只是此一氣之動静也此一理之統貫<lb/>
　也又自一元而二元三元以至於十元百元之無窮<lb/>
　獨非此一氣之動静獨非此一理之統貫乎信乎君<lb/>
　子語大天下莫能載語小天下莫能破矣聖人以其<lb/>
<pb n="109b"/>
　無窮無盡而無以名狀之故强而加之以太極之名<lb/>
　蓋太極只是此理之尊號而已○地理發㣲剛柔篇註<lb/>
　曰動則太極開闢而散於動静則太極混合而歸於<lb/>
　一故曰混兮闢兮其無窮兮○語道體之全則謂之<lb/>
　太極語太極之流行則謂之道語道之妙則謂之神<lb/>
　○兩在故不測朱子太極圖解曰自其著者觀之則<lb/>
　動静不同時隂陽不同位太極無不在焉此之謂兩<lb/>
　在兩在則為不測矣此如所謂顯㣲無間○又曰自<lb/>
<pb n="110a"/>
　其㣲者而觀之則沖漠無朕而動静隂陽之理已悉<lb/>
　具於其中矣此如所謂體用一原○道惟不倚於隂<lb/>
　陽故能随所在而無不該在繼善成性亦有此道在<lb/>
　仁智之禀亦有此道在顯仁藏用成象效法亦有此<lb/>
　道在知來通變亦有此道也如此看較活○朱子曰<lb/>
　太極渾淪未判而其理已具之稱謂舉太極而言而<lb/>
　二氣五行萬物諸形器之屬即在其中見太極非有<lb/>
　離乎形器也又曰形器已具而其理無朕之目謂自<lb/>
<pb n="110b"/>
　二氣五行萬物而言而太極亦即在其中亦見太極<lb/>
　非有離乎形器也但亦不雜乎形器耳○朱子曰無<lb/>
　極而太極則無極之中萬象森列不可謂之無矣太<lb/>
　極本無極則太極之體沖漠無朕不可謂之有矣問<lb/>
　五行之行也各一其性莫是木自是木火自是火而<lb/>
　其理則一且如一光也有在冠盖上的也有在墨上<lb/>
　的其光則一也○又曰動亦太極之動静亦太極之<lb/>
　静但動静太極耳又曰謂太極凾動静以本體而言<lb/>
<pb n="111a"/>
　愚謂此謂渾淪未判而其理已具之稱者也謂太極<lb/>
　有動静以流行言愚謂此是形器已具而其理無朕<lb/>
　之目者也若謂太極便是動静則是形而上下者不<lb/>
　可分而易有太極之言亦贅矣○問隂陽便是太極<lb/>
　否曰某解圖云然非有以離乎隂陽也即隂陽而指<lb/>
　其本體不雜乎隂陽而為言耳此句當子細看今於<lb/>
　某解説句尚未通如何論太極○問如君之仁臣之<lb/>
　敬便是極否曰此是一事一物之極總天地萬物之<lb/>
<pb n="111b"/>
　理便是太極○又曰周子所謂太極是天地人物萬<lb/>
　善至好的表徳又曰繼善成性分屬隂陽乃通書首<lb/>
　章之意盖天地變化不為無隂然物之未形則屬乎<lb/>
　陽物正其性不為無陽然形器已定則屬乎隂張忠<lb/>
　定公語云公事未判時屬陽以後屬隂似亦窺其意<lb/>
　○又曰太極動而生陽静而生隂然不是動而後有<lb/>
　陽静而後有隂截然為兩段先有此而後有彼也只<lb/>
　太極之動便是陽静便是隂方其動時則不見静方<lb/>
<pb n="112a"/>
　其静時則不見動○又曰隂本無始但以其陽動隂<lb/>
　静相對言則陽為始隂為終猶一嵗以正月為更端<lb/>
　其首姑始於此耳○又曰一動一静以時言分隂分<lb/>
　陽以位言○又曰程子所謂無截然兩箇隂陽之理<lb/>
　即周子所謂互為其根也程子所謂升降生殺之大<lb/>
　分即周子所謂分隂分陽也二句相須其義始備○<lb/>
　問有此理然後有此氣朱子曰此本無先後之可言<lb/>
　然必推其所從來則須説先有此理然理又非别為<lb/>
<pb n="112b"/>
　一物即存乎是氣之中無是氣則是理亦無掛搭處<lb/>
　○問動静者所乘之機也朱子曰機是闗捩子踏着<lb/>
　動的機便挑撥得那静的踏着静的機便挑撥得那<lb/>
　動底○問形而上下如何以形言朱子曰此言最的<lb/>
　當設若以有形無形言之便是物與理相間斷了所<lb/>
　以程子謂攔截得分明者只是上下之間分别得一<lb/>
　箇界止分明器亦道道亦器有分别而不相離也○<lb/>
　朱子曰理則一而已矣其形者則謂之器然而道非<lb/>
<pb n="113a"/>
　器不形器非道不立蓋隂陽亦器也而所以隂陽者道<lb/>
　也是以隂陽往來不息而聖人即是以明道之全體<lb/>
　也此一隂一陽之謂道之説也○沖漠無朕愚按韻<lb/>
　書云朕目童子也盖謂沖漠之際茫無可見如所謂<lb/>
　無聲無臭視不見聴不聞者也○又曰凡有形有象<lb/>
　者皆器也其所以為是器之理者則道也所謂始終<lb/>
　晦明竒耦之屬皆隂陽所為之器獨其所以為是器<lb/>
　之理如目之明耳之聰父之慈子之孝乃為道耳○<lb/>
<pb n="113b"/>
　又曰仁為四徳之首而智則能成終成始元不生於<lb/>
　元而生於貞仁智交際之間乃乾坤之機軸此理循環<lb/>
　不窮脗合無間所謂動静無端隂陽無始者也○勉<lb/>
　齋黄氏曰太極動静而生隂陽不成太極在一處隂<lb/>
　陽在一處生動静的便是隂陽隂陽都是這氣拍塞<lb/>
　即無些子空缺處人愚見天在上地在下便道中間<lb/>
　有空缺處不知天地間逼桚都實吾身之外都是氣<lb/>
　如脱了衣服便覺寒冷是這氣襲人舊嘗寓一間屋<lb/>
<pb n="114a"/>
　兩頭都垂簾掲起這一箇那一箇也掣動這是氣桚<lb/>
　出横渠云知太虚即氣則無不是如此又云所以致<lb/>
　中和便天地位萬物育只是如此○生隂生陽亦猶<lb/>
　陽生隂生太極随隂陽而為動静隂陽則於動静而<lb/>
　見其生不是太極在這邉動陽在那邉生譬如蟻在<lb/>
　磨盤上一般磨動則蟻随他動磨止則蟻随他止蟻<lb/>
　随磨轉而因蟻之動静可以見磨之動静○又曰自<lb/>
　其著而觀之著是隂陽自其㣲而觀之㣲是太極問<lb/>
<pb n="114b"/>
　既太極隂陽不是二物如何又有㣲有著曰須看觀<lb/>
　字是我去他裏面拆看却非他有兩箇頭面又曰所<lb/>
　乘之機一句最妙又曰此既言氣與理合雖然以下<lb/>
　言雖是恁地却那裏見他入頭處所以不見他合不<lb/>
　見他離正以其動静無端隂陽無始下面却有縫這<lb/>
　太極也須漏出了○又曰一必有兩體必有用動必<lb/>
　有静動静迭興而分隂陽變化之所由生也○又曰<lb/>
　動而正曰道用而和曰徳觸類而長之其此之謂乎<lb/>
<pb n="115a"/>
　○北溪陳氏曰以造化言之如天地間生成萬物自<lb/>
　古及今無一物之不實散殊上下自古有是到今亦<lb/>
　有是非古有而今無皆是實理之所為大而觀之自<lb/>
　太始而至萬古莫不皆然若就物觀之貫徹始終亦<lb/>
　只是一實理如此姑以一株花論來春氣流注到則<lb/>
　萌蘖生花春氣盡則花亦盡又單就一花蘂論氣實<lb/>
　行到此則花便開氣消則花便謝而亦盡了方其花<lb/>
　萌蘖此實理之初也至謝而盡處此實理之終也○<lb/>
<pb n="115b"/>
　又曰元亨利貞終始循環萬古常如此皆是真實道<lb/>
　理為之主宰如天行一日一夜一周而又過一度與<lb/>
　日月星辰之運一躔度萬古不差皆是真實道理如<lb/>
　此又就果木觀之甜者萬古甜苦者萬古苦青者萬<lb/>
　古常青白者萬古常白紅者萬古常紅紫者萬古常<lb/>
　紫圓者萬古常圓缺者萬古常缺一花一葉文縷相<lb/>
　等對萬古常然無一毫差錯便待人力十分安排撰<lb/>
　作來終不相似都是真實道理自然而然○又曰道<lb/>
<pb n="116a"/>
　非是外事物有箇空虚底其實道不離乎物若離物<lb/>
　則非所謂道且如君臣有義義的是道君臣是器若<lb/>
　要看義底道理須就君臣上看不成脱了君臣之外<lb/>
　别有所謂義又曰理不外乎氣若説截然在隂陽五<lb/>
　行之先及在隂陽五行之中便成理與氣為二物矣<lb/>
　○節齋蔡氏曰前謂太極形而上之道也隂陽形而<lb/>
　下之器也此分道器而言也後謂動静不同時隂陽<lb/>
　不同位而太極無不在焉此乃所謂器即道也又謂<lb/>
<pb n="116b"/>
　沖漠無朕而動静隂陽之理已悉具於其中矣此乃<lb/>
　所謂道即器也蓋不分上下則恐人惟以可見者為<lb/>
　始不合道器則恐人蹈老氏精粗之謬故須着如此<lb/>
　説耳程子之意恐亦不過如此苟惟以為太極只在<lb/>
　隂陽中而已則器亦道也一句已足又何必重復耶<lb/>
　○又曰主太極而言則太極在隂陽之先主隂陽而<lb/>
　言則太極在隂陽之内盖自隂陽未生之時而言則<lb/>
　所謂太極者其理已具自隂陽既生之時而言則所<lb/>
<pb n="117a"/>
　謂太極者即在乎隂陽之中也謂隂陽之上别有太<lb/>
　極常為隂陽之主者固為蹈於列子不生不化之謬<lb/>
　而獨執夫太極則在隂陽之中之説者則又失其根<lb/>
　柢樞紐之所為而大本有所不識其害有不可勝言<lb/>
　者○西山真氏曰凡天地之物有形有象者皆器也<lb/>
　其理便在其中大而天地亦形而下者乾坤乃形而<lb/>
　上者日月星辰風雨霜露亦形而下者其理即形而<lb/>
　上者以身言之身之形體皆形而下者曰性曰心之<lb/>
<pb n="117b"/>
　理乃形而上者至於一物一器莫不皆然且如燈燭<lb/>
　者器也其所以能照物形而上之理也且如椅桌器<lb/>
　也而其用理也天下未嘗有無理之器無器之理即<lb/>
　器以求之則理在其中如即天地則有健順之理即<lb/>
　形體則有性情之理精粗本末初不相離○平巖葉<lb/>
　氏曰動而生陽動極而静静而生隂静極復動者言<lb/>
　太極流行之妙相推於無窮也一動一静互為其根<lb/>
　分隂分陽兩儀立焉者言二氣相待之體一定而不<lb/>
<pb n="118a"/>
　易也邵子云用起天地先體立天地後是也然詳而<lb/>
　分之則動而生陽静而生隂者是流行之中定分未<lb/>
　嘗亂也一動一静互為其根者是對待之中妙用實<lb/>
　相流通也○讀易論隂陽處先要認箇流行與對待<lb/>
　如夫乾其静也専其動也直夫坤其静也翕其動也<lb/>
　闢是對待的也如闔户謂之坤闢户謂之乾成象謂<lb/>
　之乾效法謂之坤則又是流行的對待則所謂交易<lb/>
　也流行則所謂變易也一隂一陽之謂道一章通以<lb/>
<pb n="118b"/>
　流行者言也如仁陽知隂若能溥博淵泉而時出之<lb/>
　則是君子之道得太極之全也亦流行者也○天地<lb/>
　以生物為心其秋冬之肅殺正是生物之憩歇處其<lb/>
　實維天之命於穆不已純是生生之道也故陽常兼<lb/>
　隂而於復即見天地之心矣<lb/>
繼之者善也成之者性也<lb/>
　本義云道具於隂而行乎陽道具於隂又在行乎陽<lb/>
　之前蓋此句是起那繼字繼者静之終動之始也行<lb/>
<pb n="119a"/>
　乎陽之陽繼那具乎隂之隂此具字與下文言其具<lb/>
　之具又不同○本義繼言其發也如何以繼為發盖<lb/>
　對前面隂則為繼對後面隂則為發其實一也語録<lb/>
　所謂静之終動之始解得最明白蓋静之前又有動<lb/>
　動之前又有静推之於前而不見其始引之於後而<lb/>
　不見其終故曰動静無端也○本義曰道具於隂而<lb/>
　行乎陽又曰繼言其發也發字即行字意繼言其發<lb/>
　也成言其具也兩其字皆指道觀本義上文曰道行<lb/>
<pb n="119b"/>
　乎陽則其發者非道之發而何下文曰物生則有性<lb/>
　而各具是道則所謂其具者又非道之所具而何盖<lb/>
　道雖兼隂陽然即隂而道亦在於隂即陽而道亦在<lb/>
　於陽所以謂之兩在而張子亦曰一故神也○繼之<lb/>
　者所以謂之善盖此時全是天道之本然無些毫渣<lb/>
　滓雜於其間所以目之曰善也善字是名目字不是<lb/>
　善惡之善對下句性字言盖此理在天道則曰善既<lb/>
　付於人物則曰性要分天與人物界限中庸曰天命<lb/>
<pb n="120a"/>
　之謂性與此理則一般但彼是串合言耳繼善是天<lb/>
　命流行成性則此命已交過人物去了乾道變化繼<lb/>
　之者善也各正性命保合太和成之者性也○本文<lb/>
　兩箇之字虚下文善即是其所繼者性便是其所成<lb/>
　者有道字實之○繼善者成性之方發陽之事也成<lb/>
　性者繼善之已成隂之事也一隂一陽之所在此道<lb/>
　之見於天命之流行賦與者然也○朱子曰繼之者<lb/>
　善繼之為義接續之意言既有此道理其接續此道<lb/>
<pb n="120b"/>
　理以生萬物者莫非善而物之成形則各具此理而<lb/>
　為性也○陳北溪字義畧曰繼善是太極之動而陽<lb/>
　時所謂善者以實理言即道之方行者也成性是説<lb/>
　人物受得此善的道理去各成箇性耳是太極之静<lb/>
　而隂時○又曰繼成字與隂陽字相應是指氣而言<lb/>
　善性字與道字相應是指理而言○天地生物之心<lb/>
　無有不善故曰天地之性也對氣質之性而言也○<lb/>
　物生則有性而各具是道物便是氣質性則物所有<lb/>
<pb n="121a"/>
　故曰形而後有氣質之性也故氣質不同而理亦随<lb/>
　之○繼之者本文言繼之成之本義則言其發其具<lb/>
　本文之之本義之其要皆指道也然尚虚説○通書<lb/>
　解註曰以繼之成之為氣善也性也為理何以分理<lb/>
　氣而二之盖善字性字難以屬氣也然理亦歸諸氣<lb/>
　二而一者也善謂化育之功化育之功所以目之曰<lb/>
　善者以其能生物故也所謂天地之大徳曰生也安<lb/>
　得不謂之善○善謂化育之功仁為造化之功同乎<lb/>
<pb n="121b"/>
　異乎曰化育者自其流行之際言對所具而云也故<lb/>
　中庸曰化育流行造化者對機緘而言天地生物之<lb/>
　心皆發於此矣故舉其著者而言曰造化之功德之<lb/>
　發也○繼之者時純是乾道變化不着形器故謂之<lb/>
　善○繼善成性先儒以為孟子性善之論所由出然<lb/>
　按大傳此言終是兼氣質終是兼髙下善惡故下文<lb/>
　云仁者見之謂之仁知者見之謂之知此囼於氣質<lb/>
　而不能純乎善者也又曰百姓日用而不知則其中<lb/>
<pb n="122a"/>
　又安得無惡者耶此所謂愚不肖者之不及也乃知<lb/>
　孟子論性不論氣果是不備也○人性之有惡者亦<lb/>
　在善中之惡故孟子以為人性皆善亦是也先儒以<lb/>
　為惡亦不可不謂之性亦是也然雖至惡之人見其<lb/>
　所仇家之孺子將入井之時初間亦皆有怵惕惻隠<lb/>
　之心焉豈不見得人性之善但少間瞬息則别心生<lb/>
　矣况其人素惡終不可化而善兹又豈非善中之惡<lb/>
　乎大抵以人性而視禽獸則為善惟所禀有不同則<lb/>
<pb n="122b"/>
　又有善中之惡且如文學之選雖百箇進士亦有學<lb/>
　問不足者雖聚百箇狀元而較之其中又有不足者<lb/>
　故惟純粹者最難也<lb/>
仁者見之謂之仁知者見之謂之知百姓日用而不知<lb/>
故君子之道鮮矣<lb/>
　之字指道道本不偏奈仁智者拘於所禀而各認作<lb/>
　一偏去上文成之者性兼人物言此則承上文成性<lb/>
　一節去了物而専以人言也盖既謂之成性則此道<lb/>
<pb n="123a"/>
　已落在氣質矣所以有偏仁者偏於陽也知者偏於<lb/>
　隂也隂静而陽動也若道之全體則兼乎動静也○<lb/>
　謂之仁謂之智亦最要子細看不是仁者名此道為<lb/>
　仁智者名此道為智盖仁者是箇流動發越要行便<lb/>
　行要做便做底人所謂動也此自是他偏處他却不<lb/>
　自知而以為道正是如此而不知此不足以為道也<lb/>
　更有一邉在智者是箇恬静黙察行不遽行做不遽<lb/>
　做底人所謂静也他這也只是一邉他却不自知而<lb/>
<pb n="123b"/>
　以為道正是如此而不知此亦不足以盡道也故曰<lb/>
　随其所見而目為全體也若説仁者真實名此道為<lb/>
　仁則已自知其偏於仁矣知者真實名此道為知則<lb/>
　已自知其偏於知矣故謂之二字要解得有分曉○<lb/>
　當仁而仁當知而知仁智不偏則道之全體矣○此<lb/>
　條口説當云夫性出於天命之善固無所偏然性寓<lb/>
　於氣質之中則有所偏故偏於陽之動者仁者也偏<lb/>
　於隂之静者智者也仁者惟其偏於動也則只見其<lb/>
<pb n="124a"/>
　動而不見其静遂謂道止於仁耳而不知仁之外有<lb/>
　智焉智者惟其偏於静也則只見其静而不見其動<lb/>
　遂謂道止於智耳而不知智之外有仁焉至若蚩蚩<lb/>
　蠢蠢者百姓也未嘗不囿於是道之中然行矣不著<lb/>
　習矣不察既不知有道之仁亦不知有道之智焉夫<lb/>
　仁智者雖有所見而各有所偏若百姓則又一無所<lb/>
　見此君子體用全備之道所以鮮其人也夫仁之動<lb/>
　陽也智之静隂也百姓日用又皆隂陽所在也而道<lb/>
<pb n="124b"/>
　亦不外是矣此道之見於人禀者然也此節貼一隂<lb/>
　一陽之道當兼仁者智者與百姓而言盖仁智者雖<lb/>
　見得偏道則不偏也百姓雖全然不知有道道則不<lb/>
　以百姓而無也○君子之道隂陽合徳之道也皆兼<lb/>
　動静體用○仁者所禀偏於陽非全是陽而無隂也<lb/>
　陽偏多耳智亦然百姓日用不知以所禀之限也故<lb/>
　論性不論氣不備為此也<lb/>
顯諸仁藏諸用鼓萬物而不與聖人同憂盛徳大業至矣哉<lb/>
<pb n="125a"/>
　此條口講當云夫道顯之於仁藏之於用顯仁所以<lb/>
　鼓萬物之出機也藏用所以鼔萬物之入機也而一<lb/>
　出於無心非若聖人之有心而憂也顯仁而不憂則<lb/>
　盛徳之至矣藏用而不憂則大業之至矣蓋顯仁非<lb/>
　徳也徳之發也苟非徳盛於内何以能如是其顯仁<lb/>
　乎故即顯仁而謂之盛徳藏用非業也業之本也蓋<lb/>
　既藏諸用是惟未發一發則其業容可量乎故就謂<lb/>
　之大業顯仁之徳即前面之藏用者藏用之業即後<lb/>
<pb n="125b"/>
　來之顯仁者○故本義一則曰自内而外二則曰自<lb/>
　外而内一則曰徳之發也二則曰業之本也是正所<lb/>
　以闡出相為表裏處意思而益以見夫一隂一陽之<lb/>
　迭運而無端曰一隂一陽之謂道豈不信哉○至矣<lb/>
　哉只是申贊盛徳大業之詞不必分如何為盛為大<lb/>
　又如何為盛大之至○鼓萬物而不憂而必曰不與<lb/>
　聖人同憂盖徳之盛業之大者宜莫聖人若也然聖<lb/>
　人猶有心思在而其盛徳大業猶未至也若天地之<lb/>
<pb n="126a"/>
　顯仁藏用一出於無心而成化此其所以為盛徳大<lb/>
　業之至也是蓋舉聖人之至以顯天地之尤至如中<lb/>
　庸舉三者之難以明中庸之尤難意思非直故是要<lb/>
　抑聖人以為未至也姑得抑聖人以揚天地耳○盛<lb/>
　徳大業至矣哉不必盛徳大業之外别取一箇至也<lb/>
　只是申贊之詞如非天下之至神其孰能與於此下<lb/>
　文應之曰惟神也故不疾而速不行而至非是上文<lb/>
　所説是至神下文所説只是神而未至者也○仁謂<lb/>
<pb n="126b"/>
　造化之功以發出者言也用是妙用之用故謂機緘<lb/>
　之妙也機緘者未發之意機是弩之機緘是絲之總<lb/>
　結處機一發緘一啓則業之所在也可見徳在仁之<lb/>
　内業在用之外徳在仁之前業在用之後然必於顯<lb/>
　仁言徳於藏用言業者以其相為表裏也○藏用為<lb/>
　業之本宜曰藏諸體而曰藏諸用者何歟曰以其為<lb/>
　有用之體用即妙於體之中也故曰藏諸用本義曰<lb/>
　用為機緘之妙非正以用為機緘也以其機緘之妙<lb/>
<pb n="127a"/>
　處為用之所在也○藴諸用用者其妙也程子釋成<lb/>
　變化而行鬼神云變化言功鬼神言用○謂機緘之<lb/>
　妙按理學類編論天地之形體篇第八章曰惟胡安<lb/>
　定説得好其言曰天者乾之形乾者天之用愚謂此<lb/>
　用字説得的蓋指天之性情言也藴諸用之用即其<lb/>
　性情所在能生生者也故文言曰利貞者性情也豈<lb/>
　非藏用之謂哉○繼之者正其生生之機不已也所<lb/>
　謂復其見天地之心也此節是就天地之流行賦予<lb/>
<pb n="127b"/>
　上言隂陽也當分造化與人物界限至於顯仁藏用<lb/>
　則純以造化之氣機出入言為此義於上文未顯如<lb/>
　繼善成性則是就天地萬物之一付一受而言豈足<lb/>
　以該此義故不可無顯仁藏用一條議論也顯仁藏<lb/>
　用一條最説得造化之妙蓋所謂天之道一隂一陽<lb/>
　盡之矣無復餘藴矣地之剛柔人之仁義皆隂陽也<lb/>
　繼善成性以一付一受分隂陽顯仁藏用乃以一嘘<lb/>
　一吸分隂陽○用謂機緘之妙業之本也或問用當<lb/>
<pb n="128a"/>
　即是業如何以為業之本曰此所謂實之既成則其<lb/>
　根蒂脱落可復種而生者非業之本而何蓋用前之<lb/>
　外為仁用後之外亦為仁也仁後之内為用仁前之<lb/>
　内亦為用也二者互相表裏互相先後但仁自其方<lb/>
　發者言業自其已成者言用自其方斂於内者言徳<lb/>
　自其素具於内者言言其循環自無窮也用之後為<lb/>
　徳則方其藏用之時只可謂業之大而非用即徳也<lb/>
　仁之前為業則方其顯仁之際正可謂徳之盛而非<lb/>
<pb n="128b"/>
　仁即業也如此説業亦不害其為外用亦不害其為<lb/>
　内徳亦不害其為内仁亦不害其為外此説似穏仁<lb/>
　者未成之業也用者方斂之徳也○宜曰藏諸體而<lb/>
　乃曰藏諸用者蓋其所藏乃有用物事也故以目之<lb/>
　文言曰為其嫌於無陽也故稱龍焉此等言意○雖<lb/>
　已言繼善成性但於誠通誠復之機循環無端之妙<lb/>
　有未及發揮明盡者故繼以顯仁藏用之説其實顯<lb/>
　仁藏用只是繼之一字内未發之意○愚意仁陽智<lb/>
<pb n="129a"/>
　隂俱是就成性裏分隂陽顯仁藏用俱是就繼善裏<lb/>
　分隂陽而未敢決恐人説繼善中無藏用蓋化育之<lb/>
　功實出於藏用故曰繼言其發也又曰静之終動之<lb/>
　始也隂陽之在實體者只有此兩項而已<lb/>
富有之謂大業日新之謂盛徳<lb/>
　藏用何以謂之大業盖方其藏用之時此理無乎不<lb/>
　有百穀草木洪纎髙下一一歸根復命而各韜其生<lb/>
　生化化之機於無聲無臭之中是雖未發於外而為<lb/>
<pb n="129b"/>
　業然業之本在是一發則其大無外矣故謂之大業<lb/>
　○顯仁何以謂之盛徳蓋方其顯仁之際此理發見<lb/>
　彰著源源而出如一草也由茁而葉由葉而華而實<lb/>
　如一木也由萌蘖而拱把而合抱生意流行續續無<lb/>
　間此乃發於外者然非徳盛於内則何自而有此日<lb/>
　新耶是故謂之盛徳者猶中庸所謂久則徵徵則悠<lb/>
　逺者也○顯仁之盛徳陽也藏用之大業隂也顯而<lb/>
　復藏藏而復顯一隂一陽只管如此循環不已是則<lb/>
<pb n="130a"/>
　所謂道也此道之見於化機之出入者然也與繼善<lb/>
　成性分天與人物界限者不同○本義云富有者大<lb/>
　而無外日新者久而無窮久大二字是從可久則賢<lb/>
　人之徳可大則賢人之業而來二句所以明其盛徳<lb/>
　大業者也<lb/>
生生之謂易<lb/>
　大凡天地人物一隂一陽都是此句最説得廣不只<lb/>
　謂顯仁藏用也然是以理言不兼書言也本義曰理<lb/>
<pb n="130b"/>
　與書皆然者乃是朱子開示後學之意亦見得其理<lb/>
　之同故云如易有太極一節本文只是説畫卦而本<lb/>
　義則曰畫卦揲蓍其序皆然無思無為一條本文只<lb/>
　是説蓍卦而本義則曰人心之妙其動静亦如此皆<lb/>
　是朱子開示後學之意耳讀者要以意逆志○生生<lb/>
　之謂易在造化亦有然者在萬物亦有然者○隂生<lb/>
　陽陽生隂在天地則為消息盈虚之類在人物則為<lb/>
　動静榮悴之類其變皆無窮也易字都盡該得<lb/>
<pb n="131a"/>
成象之謂乾效法之謂坤<lb/>
　此乾坤就物説象輕清而虚法重濁而實成象只是<lb/>
　一團氣耳法則是氣之聚而形體已具也故又曰見<lb/>
　乃謂之象形乃謂之器見對形而言則象猶未形也<lb/>
　○法謂造化之詳宻而可見者此造化亦就物言言<lb/>
　各有箇造化也蓋法與象亦都就物言○成象之謂<lb/>
　乾陽之輕清未形也效法之謂坤隂之重濁有迹也<lb/>
　○自坤元資生之後皆效法之坤也○成象之乾則<lb/>
<pb n="131b"/>
　氣之初凝陽之動也效法之坤則形之已具隂之静<lb/>
　也由象而形陽矣而隂此又道之見於生物者然也<lb/>
　○按下見象形器則此成象效法就生物言是見象<lb/>
　形器者生物之序也只就㣲著上分所謂一身還有<lb/>
　一乾坤是也○如乾坤二字既曰闔户謂之坤闢户<lb/>
　謂之乾而又曰成象之謂乾效法之謂坤其以乾坤<lb/>
　為天地特其成形之大者耳如元亨利貞有天道之<lb/>
　元亨利貞焉有聖人之元亨利貞焉又有君子之元<lb/>
<pb n="132a"/>
　亨利貞焉自其一物之生亦各備箇元亨利貞焉則<lb/>
　易之與天地準也亦可見○夫乾其静也専之乾坤<lb/>
　以對待者言是就天地説成象闔户之乾坤以流行<lb/>
　者言闔闢謂氣見形謂物也○此乾坤與資始之乾<lb/>
　資生之坤大不同依上例富有即大業也日新即盛<lb/>
　徳也生生即易也成象即乾也效法即坤也<lb/>
極數知來之謂占<lb/>
　此承上文言一隂一陽之謂道在造化者此也在人<lb/>
<pb n="132b"/>
　事亦此也自人事言之筮者以蓍問易極七八九六<lb/>
　之數因其所值而知方來之吉㓙此所以決其事也<lb/>
　是謂之占及夫以占之所決者而見之於事吉則趨<lb/>
　之㓙則避之而事之變以通矣此所以成其占也是<lb/>
　之謂事占則事之未定屬乎陽也事則占之已決屬<lb/>
　乎隂也是皆一氣機之動静而所謂一隂一陽之道<lb/>
　亦未嘗不在是也此道之見於占事者然也○占是<lb/>
　占卜之占非象占之占也事是事業之事非有事之<lb/>
<pb n="133a"/>
　事也○末系以此條者所謂因造化以及易也或以<lb/>
　為説人事者縁張忠獻公之言而云其實却是粘易<lb/>
　言不是就人事言也人間之事何限却専説占事何<lb/>
　耶○無一事不有隂陽則一隂一陽之道無所不有<lb/>
　可知此聖人立言之意乎○極數知來之謂占都却<lb/>
　在隂陽迭運者氣也之内蓋極數通變是皆以氣用<lb/>
　事也張子曰夫氣坱然太虚<hi>云云</hi>糟粕煨燼無非教<lb/>
　也則占事之為一隂一陽之道又何疑<lb/>
<pb n="133b"/>
隂陽不測之謂神<lb/>
　隂陽不測之謂神者即隂而道亦在隂即陽而道亦<lb/>
　在陽隂陽只管迭運而道無不在焉凡一屈一伸一<lb/>
　往一來一進一退行乎十百千萬之中無非這一箇<lb/>
　物事其莫測如此此其所以謂之神也故曰神無方<lb/>
　神即道也○兩在故不測言忽然為隂又忽然為陽<lb/>
　也忽然為隂則道在隂矣忽然為陽則道又在陽矣<lb/>
　是謂無在而無不在無為而無不為故曰隂陽不測<lb/>
<pb n="134a"/>
　之謂神舉其大忽然為晝又忽然為夜忽然為暑又<lb/>
　忽然為寒皆莫究其所從來莫詰其何所往所謂不<lb/>
　測也○愚謂即隂而道亦在隂即陽而道亦在陽蓋<lb/>
　太極之全體無乎不在也○朱子曰一隂一陽之道<lb/>
　<hi>云云</hi>周先生太極通書只是這㡬句易之為義也只<lb/>
　是如此○此章言道之體用體用者一動一静合體<lb/>
　與用然後為道之全體惟其兼乎隂陽故不倚於隂<lb/>
　陽也○此章通以理言然書所以摸冩此理也六十<lb/>
<pb n="134b"/>
　四卦三百八十四爻卦爻一隂陽也隂陽一道也學<lb/>
　者黙而識之可也<lb/>
　<lb/>
　<lb/>
　<lb/>
　<lb/>
　<lb/>
　易經蒙引卷九下<lb/>
</p>
<p>
</p>
  </div>
</body>
</text>
</TEI>