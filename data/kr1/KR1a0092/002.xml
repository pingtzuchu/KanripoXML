<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>易經䝉引卷二上</head> <lb/>
    <p>
<pb n="1a"/>
欽定四庫全書<lb/>
　易經䝉引卷二上<lb/>
　　　　　　　　　　　　　明　蔡清　撰<lb/>
　上經<lb/>
䷂<hi>震下坎上</hi>
屯<lb/>
○震一陽動於二隂之下故其徳為動其象為雷<lb/>
　一陽生於二隂之下則曰動一隂生於二陽之下則<lb/>
<pb n="1b"/>
　曰巽為伏陽主動而隂主靜也名卦曰震曰巽者蓋<lb/>
　以此○象為雷雷動物自地下起也故曰雷出地奮<lb/>
○坎一陽䧟於二隂之間<lb/>
　一陽在二隂之中則曰坎為陽不幸也言失其所也<lb/>
　一隂在二陽之中則曰離為隂幸也言得所麗也只<lb/>
　此便有扶陽抑隂之意至於陽上為艮者陽極而上<lb/>
　而止也隂上為兑者隂極於上則靜者變動而不自<lb/>
　制矣自震而坎而艮者陽之由動而靜也自㢲而離<lb/>
<pb n="2a"/>
　而兑者隂之由靜而動也坎離在中間坎則自動而<lb/>
　向於靜也離則自靜而向於動也此亦理勢自然也<lb/>
　○六子之卦實太極圖之陽動隂靜也震一陽起於<lb/>
　二隂之下陽動之始也坎一陽居於二隂之中陽動<lb/>
　之半也艮一陽止於二隂之上陽動之終也此皆圖<lb/>
　之左方為陽之動者也㢲一隂伏於二陽之下隂靜<lb/>
　之始也離一隂麗於二陽之間隂靜之半也兌一隂<lb/>
　見於二陽之上隂靜之終也此皆圖之右方為隂之<lb/>
<pb n="2b"/>
　靜者也終則有始相為循環而隂根陽陽根隂之妙已<lb/>
　具見於此合而言之則震坎艮一乾也㢲離兑一坤<lb/>
　也天地間只是這一箇道理無他物也<lb/>
○其徳為陷為險<lb/>
　陷與險不同陷物之麗乎險也險即所陷之地也故<lb/>
　曰險坎之地也一説陷是巳投險是未投以為雲為<lb/>
　雨為水例律之則及其序矣<lb/>
○其象為雲為雨為水<lb/>
<pb n="3a"/>
　雲是地中濕潤之氣上蒸而成逺而望之見其油然<lb/>
　布空而已實則無非雨澤但其薄而輕則隨風飄揚<lb/>
　就空消散氣不下墜故不成雨若氣濃而重畜極施<lb/>
　行即下垂為雨耳朱子雲谷記曰飛雲所沾噐用衣<lb/>
　巾背濕如沐又今山居之人自言入雲氣中行則衣<lb/>
　帽皆沾濕可見雲雨之非二物矣○在天為雲雲之<lb/>
　施及於地則為雨雨之聚則為水雲盛方成雨雨盛<lb/>
　方成水澤故旱天多雨意為其雲不盛隨畜隨泄秪<lb/>
<pb n="3b"/>
　以甚其旱耳詩傳曰雲欲盛盛則多雨坎陽在隂中<lb/>
　故金水内景人物照影在内面也離隂内陽外故日<lb/>
　火外景人物照影在外面也○坎為水者取其内明<lb/>
　外暗而能陷物外暗以火對觀便見又水天下之至<lb/>
　險者然水本於雨雨出於雲故先雲次雨而後水况<lb/>
　此卦有雲雷屯及雷雨之動滿盈字故兼言之○坎<lb/>
　為水又為月水光在内可以鑑形於内而不可以照<lb/>
　物於外故月之體亦如水之黒非受日光則無以照<lb/>
<pb n="4a"/>
　物於外此説出管窺外篇第三十葉○日火外影也<lb/>
　金水内影也月是金水之類何獨外影曰月體亦内<lb/>
　影坎象也故月中有山河影焉其外影者月無光得<lb/>
　日之光以為光故兼外影耳凡金與水得日之光亦<lb/>
　有光輝外射尤見月之外影實得之日者也<lb/>
屯難也<lb/>
　屯與蹇雖俱訓難而義差異困亦不同朱子曰屯是<lb/>
　隂陽未通之意蹇是流行之中有蹇滯困則窮矣盖<lb/>
<pb n="4b"/>
　屯是起脚時之難蹇是中途之難困則終窮而難斯<lb/>
　甚矣<lb/>
○物始生而未通之意<lb/>
　乾坤始交而遇險陷乾坤始交是物初生之際乾坤<lb/>
　交而後有物乾坤始交豈不是物初生遇險陷則不<lb/>
　通矣此正所謂物始生而未通者也○非必遇箇險<lb/>
　只是尚鬰結而未通為險耳○乾坤始交而遇險陷<lb/>
　一説只是初動遇險而為屯不必説入物始生而未<lb/>
<pb n="5a"/>
　通之意此説不可盖始交遇險是為物始生而未通<lb/>
　乃所以名屯也○乾坤始交則乾元資始坤元資生<lb/>
　之際也非物始生而何<lb/>
○其為字象草穿地始出而未申也<lb/>
　穿地始出為始穿地而出之初指一言未申亦即指<lb/>
　此也一説穿地始出謂乙也若依此説以字形言則<lb/>
　是自上穿入下又自下而上出於義迂矣<lb/>
動乎險中<lb/>
<pb n="5b"/>
　能動而可亨者動未便能出險之外只是在險中而<lb/>
　猶能動不為所束縛耳如困於株木入於幽谷係用<lb/>
　徽纆寘於叢棘則全動不得了○在險則宜守正而<lb/>
　未可遽進詳遽字意是且湏寧耐終必有可出時以<lb/>
　能動故也○但未可遽有所徃耳此但字要承上利<lb/>
　貞言蓋利貞字意包得廣其在屯則但未可遽有所<lb/>
　徃耳勿用有攸徃一句乃申利貞之意也○利貞勿<lb/>
　用有攸往二句一意故彖傳只觧利貞<lb/>
<pb n="6a"/>
○又初九陽居隂下而為成卦之主<lb/>
　朱子曰有一例成卦之主皆説於彖辭下如屯之初<lb/>
　九利建侯大有之五同人之二皆如此○成卦之主<lb/>
　實兼六畫卦故䝉本義九二内卦之主以剛居中云<lb/>
　云可見此兼六畫卦言陽居隂下是起下句以賢下<lb/>
　人成卦之主是兼起下句得民而可君如此則陽居<lb/>
　隂下是以三畫之震言不必兼六畫言也為上有九<lb/>
　五一陽在若成卦之主則兼六畫言如亦只以三畫<lb/>
<pb n="6b"/>
　言則當如隨初九云以陽居下為震之主不曰成卦<lb/>
　之主矣今曰成卦之主則是全卦之所以為屯者正<lb/>
　以其以震遇坎乾坤始交而遇險陷也是主此一陽<lb/>
　之動而遇險言如同人之柔得位得中而應乎乾曰<lb/>
　同人大有之柔得尊位大中而上下應之曰大有皆<lb/>
　是以此一畫有関於成卦之義也雲峰謂卦主震震<lb/>
　主初是也○本義所謂以陽下隂及初九之象傳所<lb/>
　謂以貴下賤皆是主徳言非以位言也故曰是能以<lb/>
<pb n="7a"/>
　賢下人得民而可君之象本只是賢其能下人故得<lb/>
　民以其得民也故可君非謂其居上而能下人也<lb/>
○以賢下人得民而可君之象<lb/>
　賢謂才過人也才過於人而乃能下於人不忽人以<lb/>
　自恣能舍己以從人如是則衆心自歸所謂勞謙君<lb/>
　子萬民服也所謂汝唯不矜天下莫與爭功汝惟不<lb/>
　伐天下莫與爭能又如所謂好大者不大不自大者<lb/>
　乃所以為大好髙者不髙不自髙者乃所以為髙者<lb/>
<pb n="7b"/>
　也厥初后王君公之立大抵皆然盖蒸民羣居蚩蚩<lb/>
　蠢蠢而其中乃有才噐出羣之人自是足為衆人之<lb/>
　主但有過人者每每有挾己自恣罔民自利之病如<lb/>
　是則民心終亦離而不附而不足以為君矣故必以<lb/>
　賢下人然後得民得民然後可君宋史郭雍傳曰江<lb/>
　海所以能為百谷王者以其善下下也○利建侯亦<lb/>
　湏要説是屯難之時利於建侯如此方與彖傳合故<lb/>
　其本義云不取初九爻義者取義多端姑舉其一也<lb/>
<pb n="8a"/>
　既云舉其一則此亦是彖辭中一意矣葢當屯難之<lb/>
　時固宜立君以統治而得如初九者又是得民而可<lb/>
　君之人故就宜立以為君也○伯厚云乾坤之次屯<lb/>
　曰建侯封建與天地並立一旅復夏共和存周封建<lb/>
　之效也匹夫忘秦五胡覆晉郡縣之失也見玉海<lb/>
○故筮立君者遇之則吉也<lb/>
　謂卜建侯而遇此卦者必得以賢下人之人而利建<lb/>
　以為侯也若遇初九則其人自當之矣彖是統論也<lb/>
<pb n="8b"/>
　故語録曰卦辭通論一卦所謂侯者乃屬他人即爻<lb/>
　之初九也爻辭專言一爻所謂侯者乃是自已故不<lb/>
　同也又曰此與乾卦利見大人同例又曰此又㸔其<lb/>
　所遇如何若是自卜為君者得之則所謂侯者乃已<lb/>
　也<hi>云云</hi>
彖曰屯剛柔始交而難生<lb/>
　剛柔隂陽也故本義曰乾坤始交言乾坤尤切且合<lb/>
　序卦傳所謂有天地然後萬物生焉者葢凡物都必<lb/>
<pb n="9a"/>
　隂陽交㑹然後有此物也故愚謂乾坤始交則是物<lb/>
　始生也難生只是未申也○剛柔始交以一陽動於<lb/>
　二隂之下也本是隂體一陽生於下便是隂陽始交<lb/>
　也<lb/>
○以二體釋卦名義<lb/>
　不曰以卦體釋卦名義者卦自䝉以下本義皆只云<lb/>
　以卦體卦徳卦象卦變而此居諸卦之首必先别言<lb/>
　二體使人知得有内卦之體有外卦之體然後槩之<lb/>
<pb n="9b"/>
　以卦體不復拘拘耳如下條二體之徳二體之象皆<lb/>
　此意也○雲峰曰二體之徳二體之象見卦象卦徳<lb/>
　又因卦體而見之也<lb/>
○動震之為也險坎之地也<lb/>
　為字以作用言○險既以地言如何亦謂之卦徳大<lb/>
　抵地字輕㸔此如人有善稱之曰此是他好處處是<lb/>
　處所能實徳也又如云道之所在也不好亦有實地<lb/>
　在也徳字只是性情云耳險者坎之性也不然險豈<lb/>
<pb n="10a"/>
　可謂之徳徳亦有吉㐫所謂天下之道二也故險亦<lb/>
　謂之徳<lb/>
雷雨之動滿盈天造草昧宜建侯而不寧<lb/>
　雷雨之動滿盈天造草昧即如下文所謂雲雷屯一<lb/>
　般葢雷雨滿盈有天造草昧之象非天造草昧即雷<lb/>
　雨滿盈也雲雷交作有屯之象非屯難即是雲雷也<lb/>
　○天造猶言天運造字不可當運字㸔故云猶言○<lb/>
　草雜亂則不定矣故下云天下未定昧晦㝠則不明<lb/>
<pb n="10b"/>
　矣故下云名分未明名分不獨謂君臣上下如父子<lb/>
　夫婦昆弟之類皆是也立君統治者君臣人道之綱<lb/>
　也○本義隂陽交而雷雨作雜亂晦㝠塞乎兩間此<lb/>
　釋雷雨之動滿盈天造草昧二句天下未定名分未<lb/>
　明此即所謂天造草昧之實事○隂陽交就雷雨言<lb/>
　不可拘乾坤始交例葢乾坤始交只是震一體雷雨<lb/>
　則兼震坎二體必曰隂陽交者葢雷雨有作時有不<lb/>
　作時豈非以隂陽之交與不交故耶○雷雨之動滿<lb/>
<pb n="11a"/>
　盈此即天造草昧之象也卦中只是雷雨之動滿盈<lb/>
　而已却從此㸔出箇天造草昧之象來當天造草昧<lb/>
　之時天下未定名分未明宜建侯以治之然不可道<lb/>
　建侯便了猶須戒惧而不敢遽謂安寧方可此據其<lb/>
　時勢而言也添箇不寧字又以人情而言也○或曰<lb/>
　不寧二字只是須建侯意言不可以為安寧之時而<lb/>
　不建侯也㸔來此説不通夫天造草昧之時雖至愚<lb/>
　亦知其非安寧之時矣况本義遽字亦不虗下盖恐<lb/>
<pb n="11b"/>
　人情易溺於晏安一立箇君便以為安寧了則終無<lb/>
　以撥亂而反之正所謂電起漚㓕乍聚乍散者耳如<lb/>
　更始諸將一立了更始便只日夜縱情於聲色識者<lb/>
　知其不終矣故當斷從語録此語録與本義正合○<lb/>
　宜建侯而不寧此指他人為君者言○一説天下未<lb/>
　定名分未明獨言名分者就立君言葢屯時未有君<lb/>
　臣上下故立君以統治天下未定則正謂屯也大抵<lb/>
　此説較簡但意欠寛綽<lb/>
<pb n="12a"/>
雲雷屯君子以經綸<lb/>
　雲雷屯言雲雷方屯三字一連讀如天行健地勢坤<lb/>
　雷電噬嗑天與火同人之類○雲雷方屯其在時事<lb/>
　則於天下未定名分未明民生未遂民性未正之時<lb/>
　君子經綸只在此上施功也○象不言水而言雲者<lb/>
　未通之意至於水則沛然矣不見有鬰塞叢積之象<lb/>
　○君子以經綸者屯難之世天下之事未得其理天<lb/>
　下之民未得其所正君子有為之時也故君子出而<lb/>
<pb n="12b"/>
　經綸之亦不過區䖏天下之事使得其理天下之民<lb/>
　使得其所而已○經綸者治之而争奪息道之而生<lb/>
　飬遂教之而倫理明然後人道立天道成地道平也<lb/>
　程伊川序春秋云然正於經綸之義為切○屯難之<lb/>
　世君子有為之時也言所以於屯言君子經綸者葢<lb/>
　屯難之世正君子有為之時也經綸者亨屯之功也<lb/>
　○經綸者治絲之事也經引之總引其緒也綸理之<lb/>
　隨各條理而合之也經綸世務亦如此必先正其大<lb/>
<pb n="13a"/>
　綱然後就中理其節目此等字皆借用也與中庸經<lb/>
　綸天下之大經解不同者盖此從濟屯上言則曰引<lb/>
　之理之所謂治亂民如治亂繩之意中庸以五倫言<lb/>
　則經者理其緒而分之以比父慈子孝君仁臣敬之<lb/>
　各得其分也綸者比其類而合之以比父子親君臣<lb/>
　義之兩相得也解義者自須不同就治絲上認左右<lb/>
　是一箇經綸解義不同則各從其意之所切○程傳<lb/>
　曰經緯綸緝此恐不通經與緯正相反如何以經當<lb/>
<pb n="13b"/>
　緯○東萊曰屯難之世人皆惶懼沮䘮不敢有為殊<lb/>
　不知正是君子經緯時節此意雖善但與本義此兩<lb/>
　句意小不同或者皆以東萊之説貼本義故私辨之<lb/>
初九盤桓利居貞利建侯<lb/>
　盤桓本義云屯難之初者世難方殷也以陽在下者<lb/>
　陽能進而在下則未可進也又居動體志欲進也而<lb/>
　上應隂柔險陷之爻則又未可進也故有盤桓之象<lb/>
　○一發不進者不謂之盤桓欲進而不得遂進遲囬<lb/>
<pb n="14a"/>
　却顧之狀此乃所謂盤桓也淵明歸去来詞曰撫孤<lb/>
　松而盤桓○險陷之爻非可進之地也或以地言或<lb/>
　以所遇之時言或以人言俱通雲峰以為盤桓即勿<lb/>
　用有攸往非也○居貞者以時勢未可進而不遽進<lb/>
　也爻之盤桓即卦所謂屯也爻之利居貞即卦辭所<lb/>
　謂利貞勿用有攸往也利建侯又作象㸔而占在其<lb/>
　中如子克家例○依本義則卦辭利建侯象在占中<lb/>
　初九利建侯占在象中但不知如何本義卦辭主占<lb/>
<pb n="14b"/>
　爻辭主象言卦辭主占者自卦而言則卦中之初九<lb/>
　為他人故值此卦者利建此人為侯也爻辭主象者<lb/>
　自爻而言則此爻當為占者所自當故值此爻者得<lb/>
　建以為侯而利也此亦通例也本義精矣或曰卦辭<lb/>
　主占者以初九為别人則是值此卦者利建侯也須<lb/>
　活㸔故主占者爻辭主象者是爻自有此象而占者<lb/>
　自當之耳亦通例也據本爻㸔故主象㸔來只是如<lb/>
　此○侯之象也故其象又如此○本成卦之主以陽<lb/>
<pb n="15a"/>
　下隂為民所歸侯之象也此象字正與卦辭本義得<lb/>
　民而可君之象象字同也故其象又如此象字謂利<lb/>
　建侯一句皆象也自不相犯○按此利建侯既為象<lb/>
　則坤六二之不習無不利亦只就本義説矣不必拘<lb/>
　利字為當占也○問卦辭利建侯固兼屯難之世言<lb/>
　初九利建侯亦兼屯難之世言否曰依初九本義云<lb/>
　屯難之初以陽在下是亦以屯時言也又成卦之主<lb/>
　一句卦所以名屯也○然居得其正故其占利於居<lb/>
<pb n="15b"/>
　貞居得其正是㩀初九言能自止而不遽進也故其<lb/>
　占亦當如之見占自象中來耳○利居貞臨川呉氏<lb/>
　謂居則不行行則不居者非也居貞猶云安䖏於正<lb/>
　也其不進之意自在貞字内若依他説反重叠了且<lb/>
　居既為不進則象傳謂志行正也行字又反居字了<lb/>
　不通<lb/>
志行正也<lb/>
　做初九所能説即本義居得其正也莫以占言<lb/>
<pb n="16a"/>
以貴下賤大得民也<lb/>
　貴以徳言賢者自有一段尊貴䖏不必是位所謂君<lb/>
　子小人字面亦是如此○以貴下賤果是以徳言若<lb/>
　以位言則已貴為君了何以説得建侯來且成卦之<lb/>
　主四字亦不是指以為君只以成卦主爻論如同人<lb/>
　之二大有之五又如䝉與師之九二雖有五在上也<lb/>
　把他做主䝉九二則統治羣隂師九二則亦衆隂所<lb/>
　歸也○以貴下賤者自當屯難之日衆人之中獨有<lb/>
<pb n="16b"/>
　超羣之才出類之徳而其所念慮所作為一皆懇懇<lb/>
　乎安人利物之計舍己便民之圖如此所以民咸歸<lb/>
　之君侯之位不能舍之而他往矣非是向人人施恩<lb/>
　禮而得民心以為侯也<lb/>
六二屯如邅如乗馬班如匪冦婚媾女子貞不字十年<lb/>
　乃字<lb/>
　屯如謂初所難也邅如因其難而不得進也乗馬班<lb/>
　如以申屯如邅如之意也乗馬班如班分布不進之<lb/>
<pb n="17a"/>
　貌言其且前且却且東且西不直澑進去有分布之<lb/>
　象也○程傳云下馬為班與馬異䖏也如此則是下<lb/>
　馬班如不是乗馬班如矣程傳想亦是意度為不得<lb/>
　那分布意出故如此抝説耳○屯如邅如乘馬班如<lb/>
　言不得進與五合也○初九之逼六二非理也而聖<lb/>
　人乃又原之曰匪冦婚媾者見得初九本無惡意乃<lb/>
　是厚我之意人情於此易至與之比暱而䘮其所守<lb/>
　而六二乃獨能守正不許盖見其難也今人所處往<lb/>
<pb n="17b"/>
　往有心知其非是而却不得他來意之勤遂至顛錯<lb/>
　了事者故曰匪寇婚媾益以見女子貞之難也○女<lb/>
　子貞不字此女子指六二言○女子許嫁䈂而字男<lb/>
　子冠而字○女子之字亦分明是表徳與男子字同<lb/>
　但字則許嫁矣非有許嫁之字與人也○不字者不<lb/>
　字於初也乃字者乃字於五也○字許嫁也字本表<lb/>
　徳而曰許嫁者以禮女子許嫁笄而字若作表徳解<lb/>
　則於本文之意不切矣<lb/>
<pb n="18a"/>
○數窮理極<lb/>
　數字自十年字來故先數後理妄求者去則正應者<lb/>
　合二者皆以數窮理極也○數窮理極久而必通也<lb/>
　言妄求者至是亦不得不去而正應者至是自然得<lb/>
　合矣或曰爻有此象與有能乾乾惕厲之象同曰如<lb/>
　此則上爻盤桓是象下爻屯如邅如是戒辭難説矣<lb/>
○爻有此象故因以戒占者<lb/>
　六二爻辭通作象㸔特因以戒示占者耳○女子貞<lb/>
<pb n="18b"/>
　不字十年乃字柔順中正故也○程傳曰二當屯世<lb/>
　雖不能自濟而居中得正有應在上不失義者也然<lb/>
　逼近於初隂乃陽所求柔者剛所凌柔當屯時固難<lb/>
　自濟又為剛陽所逼故為難也傳又曰以女子隂柔<lb/>
　苟能守其志節久必獲通况君子守道不囬乎初為<lb/>
　賢明剛正之人而為宼以侵廹於人何也曰此自㨿<lb/>
　二以柔近剛而為義更不計初之徳如何也易之取<lb/>
　義如此○孔氏曰因六二之象以明男女婚媾之事<lb/>
<pb n="19a"/>
　其餘人事亦當法此如有人逼近於難逺有外應未<lb/>
　敢遽進被近者所陵經久之後乃得相合非唯男女<lb/>
　而已諸爻男女之象義皆然<lb/>
十年乃字反常也<lb/>
　二五相應理之常也向也為初所難而不得常今也<lb/>
　數窮理極而正應者合復其常矣<lb/>
六三即鹿無虞惟入於林中君子㡬不如舍往吝<lb/>
　六三隂柔才弱也居下位卑也不中不正立心制行<lb/>
<pb n="19b"/>
　不善也上無正應無援也故曰即鹿無虞唯入於林<lb/>
　中此説不如後説之精○一説六三隂柔<graphic n="KR0997" url="https://raw.githubusercontent.com/kanripo/KR-Gaiji/master/images/KR0997.png" mimeType="image/png"/>於進也<lb/>
　而在下位則未可進不中不正不循理勢而惟逐利<lb/>
　以進也上無應援終不得遂其進也故其象<hi>云云</hi>此<lb/>
　説似長盖隂柔不中正屬妄行居下無應屬取困然<lb/>
　此説亦未優尚有説在後但用此説人易曉而樂從<lb/>
　○君子舍之以下是戒占辭六三固不能然也○一<lb/>
　説隂柔居下不中不正是<graphic n="KR0997" url="https://raw.githubusercontent.com/kanripo/KR-Gaiji/master/images/KR0997.png" mimeType="image/png"/>於進者未可進也然上<lb/>
<pb n="20a"/>
　無正應則决不能進也是兼妄行取困此説似優但<lb/>
　以居下為<graphic n="KR0997" url="https://raw.githubusercontent.com/kanripo/KR-Gaiji/master/images/KR0997.png" mimeType="image/png"/>於進則未當也○一説大抵隂柔居下<lb/>
　不中不正固見得是不可進亦見得是不能安於退<lb/>
　兼此二義意自完矣○其意似當云隂柔居下不中<lb/>
　不正則内無可進之資上無正應則外無可進之勢<lb/>
　但隂柔不中不正之人雖不可進而躁於進既<graphic n="KR0997" url="https://raw.githubusercontent.com/kanripo/KR-Gaiji/master/images/KR0997.png" mimeType="image/png"/>於<lb/>
　進則非惟不遂其進而反以取困矣此説詳穢定説<lb/>
　也○先隂柔次居下不中不正又次則上無正應言<lb/>
<pb n="20b"/>
　有序也○六三非有濟屯之才者而急於進狥利耳<lb/>
　非志在濟時者故曰即鹿無虞<hi>云云</hi>○凡有意於進<lb/>
　者非為利即為義二者不容兩全也六三既是隂柔<lb/>
　不中正則其志决不在濟屯矣志不在濟屯則繫辭<lb/>
　不得不只就即鹿取象矣○即鹿無虞唯入於林中<lb/>
　不知幾故也故曰君子幾不如舍往吝吝即陷入於<lb/>
　林中之困也○君子幾不如舍承上文即鹿無虞而<lb/>
　言亦如井九三王明並受其福承上文井渫不食而<lb/>
<pb n="21a"/>
　言之例○君子舍之以下是戒占辭六三固不能然<lb/>
　也○舍則不往往則不舍也二字反對<lb/>
以從禽也<lb/>
　從字重是心貪乎禽也故著以字所謂禽荒者也是<lb/>
　以身狥物也○或云鹿是獸如何云禽曲禮曰鸚鵡<lb/>
　能言不離飛鳥猩猩能言不離禽獸註云禽者鳥獸<lb/>
　總名也鳥不可曰獸獸亦可以曰禽故鸚鵡不曰獸<lb/>
　而猩猩則通曰禽也<lb/>
<pb n="21b"/>
六四求婚媾往吉無不利<lb/>
　舊説皆以求字對往字㸔謂初求四而四往應之也<lb/>
　盖據語録云程傳謂六四往求初九之婚媾則恐其<lb/>
　未然也又雙湖曰本義云下求婚媾是指初九在下<lb/>
　來求四為婚媾求者在彼往者在我豈有陽不倡而<lb/>
　隂反倡者乎尋常盡依此説今殊覺不得安大抵爻<lb/>
　辭之意非為男女婚媾設也盖六四隂柔居屯才不<lb/>
　足以自濟有如初九以陽剛之才而守正居下以應<lb/>
<pb n="22a"/>
　於己可取以自輔也若能下求之以自輔則往足以<lb/>
　濟屯矣豈必拘拘於男倡女和之一端哉况為人上<lb/>
　者當屈己以下賢又當不以輕身先匹夫為嫌也味<lb/>
　本義云其占為下求婚媾則吉也只云下求不云下<lb/>
　之我求也只云吉不云往吉也若求字為在下人之<lb/>
　求則往字不可缺矣○至於語録所謂程傳謂四往<lb/>
　求初之婚媾為未然者恐亦非此之謂也按語録上<lb/>
　文或問六四求婚媾此婚媾疑指初九之陽婚媾是<lb/>
<pb n="22b"/>
　隂何得陽亦可言故朱子曰婚媾通指隂陽程傳謂<lb/>
　六四往求初九之婚媾恐未然也朱子之意盖以程<lb/>
　傳為陽剛之婚媾専屬陽剛為未然而諸儒誤認以<lb/>
　為朱子是謂初九求四之婚媾所謂諸家多以為四<lb/>
　求初者正是非其是而是其非也或曰不然是因或<lb/>
　問六四求婚媾字故<hi>云云</hi>且㸔一箇但字曰果然則<lb/>
　亦未定之見與本義不合也若雙湖之註則誤認語<lb/>
　録而失本義之㫖焉耳安得盡慿哉雲峰之説亦如<lb/>
<pb n="23a"/>
　雙湖○程傳曰己既不足以濟時之屯若能求賢以<lb/>
　自輔則可濟矣理亦較正下求之下字與上應下應<lb/>
　之上下字類又如虗中以上應誠實而下交之類<lb/>
往吉無不利<lb/>
　吉字與不利字相反吉則無不利有不利則非吉矣<lb/>
　故本義只用吉字為可該無不利故也○求而往明<lb/>
　也不是推本之辭以光大也方是推本言知已之不<lb/>
　足而下求初九以自輔而往焉可謂明也已矣亦不<lb/>
<pb n="23b"/>
　必以待求而往為明○彼謂待求而往者愚請得而<lb/>
　辨之曰六四求婚媾往吉無不利二句是專為婚媾<lb/>
　之占乎抑亦將以為處屯之通占乎若專以為婚媾<lb/>
　之占則與上文乗馬班如者意果相屬乎若意謂不<lb/>
　相屬則本義然字又成無謂也若曰是處屯之通占<lb/>
　則六四居上不能自濟乃欲在下之賢者枉己以求<lb/>
　濟之然後從而許之果何説也恐本義程傳不可易<lb/>
　雙湖雲峰之説不可信而朱子小註之言又自有為<lb/>
<pb n="24a"/>
　而發也<lb/>
九五屯其膏小屯吉大貞凶<lb/>
　九五雖以陽剛中正居尊位有才有徳且有位然當<lb/>
　屯之時陷於險中已失勢了雖有六二正應又當來<lb/>
　援而隂柔才弱力則不能為吾援也又初九得民於<lb/>
　下衆皆歸之夫天運有興湏有廢所謂東隣殺牛不<lb/>
　若西隣之禴祭實受其福者也况九五坎體陽之膏<lb/>
　澤為隂所掩有膏潤而不得施也合是數者皆為屯<lb/>
<pb n="24b"/>
　其膏之義也○小事飲食起居之類大事建侯行師<lb/>
　之類大事謂建侯行師興衰撥亂反正之事小事則<lb/>
　無關於得喪者也小貞吉大貞㓙者明言其無可為<lb/>
　也要㑹其意○世間亦有理不足以勝勢者屯九五<lb/>
　是也宋髙宗仿彿如此爻○小貞吉者猶以陽剛中<lb/>
　正居尊位也小貞吉小補云耳大貞㓙者大勢已去<lb/>
　也○小貞吉必貞而後吉也大貞㓙雖貞亦不吉也<lb/>
　○小貞吉大貞㓙是占若九五則無復貞吉之可言<lb/>
<pb n="25a"/>
　矣<lb/>
屯其膏施未光也<lb/>
　明不得施也叅義曰小正則吉者已在於其位而為<lb/>
　其所可為也大正則㓙者以時勢已失而不可以强<lb/>
　為也為可為於可為之時則從為不可為於不可為<lb/>
　之時則㓙可無慎哉㕘義二句欠精<lb/>
上六乗馬班如泣血漣如<lb/>
　易窮則變而屯之上六竟不見好處何也隂柔故也<lb/>
<pb n="25b"/>
　如復如困如坎皆然又如蹇雖來碩然上文亦云已<lb/>
　在卦極往無所之益以蹇耳其來碩者乃九五之功<lb/>
　也至若否之上九則才足以傾否矣善乎程傳之言<lb/>
　曰若陽剛而有助則屯既極可濟矣○東萊亦曰屯<lb/>
　極則當通如亂極則當治上居屯之極正是一機㑹<lb/>
　然六以隂柔居之雖欲有為而才不足坐失機㑹故<lb/>
　乗馬班如泣血漣如也象所以言何可長也者盖謂<lb/>
　屯極之時若不變而為治即入於亂亡只有兩件更<lb/>
<pb n="26a"/>
　不容停待<lb/>
泣血漣如何可長也<lb/>
　死期將至<lb/>
䷃<hi>坎下艮上</hi>
䝉亨匪我求童䝉童䝉求我初筮告再三瀆瀆則不告<lb/>
　利貞<lb/>
　物生之初䝉昧未明也物即序卦傳所謂萬物非止<lb/>
　謂人至卦辭方專就人説○䝉亨䝉者亨也亨不終<lb/>
<pb n="26b"/>
　於䝉也然䝉之所以得亨者匪我求童䝉童䝉求我<lb/>
　初筮告再三不告也盖一則以䝉者之能求二則以<lb/>
　明者之善告匪我求童䝉以下㸔來只是就明者一<lb/>
　邊説乃䝉者之所以得亨也㸔我字亦可見○亨固<lb/>
　是䝉者亨然䝉者非自能亨也<lb/>
　本義云九二以剛居中能發人之䝉者正所謂以亨<lb/>
　行時中也或曰剛中字於亨行意固明於時中意似<lb/>
　未見得曰設使再三瀆而亦告之亦可謂能發人之<lb/>
<pb n="27a"/>
　䝉乎○剛則有可以發䝉中則善於發䝉剛則明所<lb/>
　謂以亨行也中即時中故志應本義只説剛明中字<lb/>
　意見下文○本義九二内卦之主以剛居中能發人<lb/>
　之䝉者而與六五隂陽相應此数句决是下文之義<lb/>
　何也本義此<hi>云云</hi>即是䝉亨之故也而彖辭下文<hi>云</hi>
　<hi>云</hi>亦是䝉亨之故也同是一箇䝉同是一箇亨而豈<lb/>
　有兩箇䝉亨之故也所以本義既出此數句下文則<lb/>
　不復解只云我謂二童䝉謂五而遂及占法而已○<lb/>
<pb n="27b"/>
　或曰匪以下専就明者説固是至於利貞亦偏指明<lb/>
　者恐未安也獨指䝉者何如曰䝉安能便知飬正哉<lb/>
　䝉至知飬正時便是先有以是發之者矣况發䝉與<lb/>
　飬䝉實非兩事即所以發之之道便是所以飬之者<lb/>
　飬之以有待也故曰䝉以飬正聖功也一自匪我求<lb/>
　童䝉至利貞斷専就明者言本義筮者明以下乃占<lb/>
　法如乾九二云若有見龍之徳則為利見九五在上<lb/>
　之大人者耳葢文王繫辭更無兩意比卦本義亦云<lb/>
<pb n="28a"/>
　若欲比人則亦以是而反觀之耳此亦可見○一説<lb/>
　發䝉與飬䝉不同發䝉如未知而教之知未能而教<lb/>
　之能是也飬䝉則謂捍其外誘以全其真純也愚謂<lb/>
　就教之知教之能處獨不可捍其外誘以全其真純<lb/>
　耶且發䝉飬䝉兩致其功耶抑有先後耶其説未通<lb/>
　○曰發䝉者對前日之䝉而言曰飬䝉對後日之作<lb/>
　聖而言○本義云亨以下占辭也何不就於屯卦便<lb/>
　發此例曰葢恐人以匪我求童䝉至瀆則不告而為<lb/>
<pb n="28b"/>
　象耳○一説言占辭者謂亨以下特是活套辭故曰<lb/>
　筮者明則人當求我而其亨在人筮者暗則我當求<lb/>
　人而亨在我<hi>云云</hi>此所謂占辭也此語於辭字意未<lb/>
　切還依前為是○既曰亨以下占辭也繼又曰我二<lb/>
　也童䝉謂五也亦如師六五利執言無咎以下皆占<lb/>
　辭也而又曰長子九二也弟子三四也大抵辭皆是<lb/>
　占辭但亦皆是本象以著占耳<lb/>
䝉山下有險險而止䝉<lb/>
<pb n="29a"/>
　山下有險山下已是險峻却又遇坎險使人手足莫<lb/>
　知所措故曰䝉之地也内險外止如人内中已自杌<lb/>
　<graphic n="KR1150" url="https://raw.githubusercontent.com/kanripo/KR-Gaiji/master/images/KR1150.png" mimeType="image/png"/>不自安外面動止却又窒碍生澁故曰䝉之意也<lb/>
　○䝉亨以亨行一條講當云䝉所以得亨者以九二<lb/>
　有可亨之道而行且又得其時之中也何以見之且<lb/>
　以彖辭下文觀之匪我求童䝉<hi>云云</hi>意只説到瀆䝉<lb/>
　也住利貞另意本義亦明雲峰兼説到利貞者非也<lb/>
　○亨行之行一説指道也與中行之行同○可亨之<lb/>
<pb n="29b"/>
　道謂亨行之術在我也○以亨行者已昭昭可使人<lb/>
　昭昭也時中者不憤不啟不悱不發若不憤而亦啟<lb/>
　之不悱而亦發之正所謂凟䝉者其能使䝉者亨乎<lb/>
　○本義謂如下文所指之事皆以亨行而當其可也<lb/>
　須㸔皆字兩句皆有以亨行而時中之義如非有可<lb/>
　亨之道則童䝉不我求矣然非時中則亦不待其求<lb/>
　而應之矣非有可亨之道則無可以告䝉矣然非時<lb/>
　中則告之無其節矣○志應也只是六五之志應於<lb/>
<pb n="30a"/>
　九二故曰二不求五而五自求二其志自相應也<lb/>
　以剛中也中字尤重有節之意全取中字<lb/>
　再三瀆瀆則不告者為九二者意以為至再三而亦<lb/>
　告之則亦非䝉者之瀆我而我亦為瀆彼䝉者矣故<lb/>
　不告也如此説方合本義所謂為如下文所指之事<lb/>
　皆以亨行而當其可者也○初筮告者固以剛中瀆<lb/>
　則不告者亦以剛中也彖傳辭雖不然其意實然葢<lb/>
　必其初筮而後告再三瀆則必不告矣○䝉而飬之<lb/>
<pb n="30b"/>
　以正即此即是作聖之功語録作聖功處似與本義<lb/>
　不同○能飬其良知良能之天而不失其正則他日<lb/>
　擴充而至於無所不知無所不能不思而得不勉而<lb/>
　中者此其基也故曰聖功即就今日言也非謂到後<lb/>
　日方有聖功○入聖之域雖在後日作聖之功就在<lb/>
　今日○依本義正字重依雲峰䝉字重故雲峰之説<lb/>
　不必依○聖人之所以為聖人者正焉而已矣當䝉<lb/>
　時而飬以正雖未即至於聖域聖域可由此而馴致<lb/>
<pb n="31a"/>
　矣此句愚意亦只主飬䝉者言然今人兼説者葢十<lb/>
　人而九已<lb/>
山下出泉䝉君子以果行育徳<lb/>
　可與屯卦大象㕘㸔雲雷為屯之象經綸者亨屯之<lb/>
　功也只承屯字言初不粘着雲雷山下出泉為䝉之<lb/>
　象果行育徳者飬䝉之道也只承䝉字言亦不必再<lb/>
　粘着山泉本義云泉水之始出者必行而有漸也此<lb/>
　只為䝉字設亦猶屯卦云坎不言水而言雲者未通<lb/>
<pb n="31b"/>
　之意以此觀之則謂果行是法泉之必行育徳是法<lb/>
　泉之有漸者不然矣○考之朱子語類朱子説山下<lb/>
　出泉之象只在泉上故曰泉水之始出者必行而有<lb/>
　漸也不復及山象水之始出即物之初出也泉雖必<lb/>
　行而有漸便是物生之初䝉昧未明也○朱子嘗作<lb/>
　䝉齋銘又以果行法泉之達育徳法山之靜恐亦非<lb/>
　本義考之朱子語類朱子説書前後不同者亦多○<lb/>
　果行者果於有為也以事言育徳者飬其所得之理<lb/>
<pb n="32a"/>
　於吾心也工夫有内外無先後○一説先果行而後<lb/>
　育徳葢徳是行道而有得者也○果行育徳是内外<lb/>
　動靜交相飬之道飬䝉之道不外乎此○抑又論之<lb/>
　果行育徳固君子之所以飬䝉而正者又果行育徳<lb/>
　之方也楊墨之行非不果也而非吾所謂行佛老之<lb/>
　徳非不育也而非吾所謂徳故曰䝉以飬正聖功也<lb/>
　○能果行育徳則雖愚必明雖柔必強矣豈終於䝉<lb/>
　乎聖人於䝉卦則只管教人以開䝉之道亦是聖人<lb/>
<pb n="32b"/>
　之情見乎辭<lb/>
初六發䝉<lb/>
　遇此爻者則初六是䝉吾當發其䝉而發之之道則<lb/>
　利用刑人<hi>云云</hi>以占者為賓以爻為主又一例也<lb/>
　以隂居下䝉之甚也如一箇愚魯資質又出在僻陋<lb/>
　所在尋常人家所以其䝉滋甚此䝉字是指愚昧之<lb/>
　人非童子之䝉也故至於用刑人與桎梏○按上九<lb/>
　以剛居上治䝉過剛例之則後説為長○或曰陽明<lb/>
<pb n="33a"/>
　隂暗上明下暗以隂居下是兩重暗故曰䝉之甚<hi>云</hi>
　<hi>云</hi>以隂柔最下之資而待以寛柔以教之道或未能<lb/>
　化也故湏嚴過於寛所謂威克厥愛者歟<lb/>
　利用刑人刑人猶今皂𨽻防夫之類非謂刑乎人也<lb/>
　與下桎梏俱是假借之辭○或曰誨人不只是先王<lb/>
　教子弟如小民無知違道犯令之類亦須用刑人桎<lb/>
　梏亦所以教之也雖然䝉童䝉也禮曰悼與耄雖有<lb/>
　罪不加刑安用刑人桎梏<lb/>
<pb n="33b"/>
　用刑人或曰古之笞杖人者皆以刑餘之人為之<lb/>
　故治家用鞭朴謂之用刑人也○用説桎梏正韻<lb/>
　桎足械也荘子窮桎不刑梏手械也○以往吝對<lb/>
　用説桎梏説言若遂往而不舍擊䝉無已則非惟<lb/>
　在彼有所不堪而在我亦失其所謂敷教在寛之<lb/>
　道矣○以往吝非惟不能利乎䝉而又為有害乎<lb/>
　䝉且反見害於䝉者矣故為吝○爻中所謂象者<lb/>
　有二類一類是乾初九為潛龍之象九二為見龍<lb/>
<pb n="34a"/>
　之象是本諸爻體者而假物以象之也○一類是<lb/>
　乾九三性體剛徤有能乾乾惕厲之象䝉九二剛<lb/>
　而不過為能有所包容之象則是本爻之體所具者<lb/>
　以為象不復假諸物也然假物之象却在本於所具<lb/>
　之象本爻所具是内象所假之物是外象也且夫易<lb/>
　者象也統而言之無一字不在象上來象即畫中所<lb/>
　具也<lb/>
九二包䝉吉<lb/>
<pb n="34b"/>
　九二以陽剛為内卦之主統治群隂當𤼵䝉之任者<lb/>
　也以理言之所治既廣物性不齊不可一槩取必固<lb/>
　當有所包容也而爻之徳剛而不過又為能所包容<lb/>
　也<lb/>
納婦吉<lb/>
　以陽受隂是衆隂之隂非就九二一爻内討箇隂也<lb/>
　若就九二討則是以隂受陽非以陽受隂矣○亦非<lb/>
　專就受五六説九二實統治群隂非只五六一隂况<lb/>
<pb n="35a"/>
　六五於本文全無所承只是統治羣隂耳胡氏謂是<lb/>
　納六五一隂非也然又不可泥統衆隂之義而謂是<lb/>
　納幾箇婦也納婦是於人事中取其有合爻義者只<lb/>
　要象意在不可泥也<lb/>
　子克家本義云又居下位而能任上事亦指其以陽<lb/>
　剛為内卦之主統治羣隂而當發䝉之任言○大抵<lb/>
　此爻三句辭就本卦言只是包䝉吉一句便了其納<lb/>
　婦吉子克家都是就包䝉之象轉取出來故本義以<lb/>
<pb n="35b"/>
　陽受隂又居下位而能任上事二句畢竟都是統群<lb/>
　隂之義也○三句各自為一事包䝉是爻有此象占<lb/>
　者能包䝉則吉矣納婦是爻有此象占者遇納婦則<lb/>
　吉矣子克家又純是象占意已在克家内矣<lb/>
　三句俱是本文以著占○如包䝉吉納婦吉之類皆<lb/>
　作占辭㸔其本義云為能有所包容之象有納婦之<lb/>
　象者皆是推原之辭如需卦孚貞及利涉之象亦皆<lb/>
　推原之辭<lb/>
<pb n="36a"/>
　履卦本義云故其卦為履而占如是也而上文曰有<lb/>
　履虎尾而不見傷之象者亦此例乾九三本文云有<lb/>
　能乾乾惕厲之象尤為分明也<lb/>
　故占者有其徳而當其事則如是而吉也<lb/>
　或曰有其徳者剛而不過也以陽受隂也能任上事<lb/>
　也當其事者謂當發䝉之任謂納婦之事任克家之<lb/>
　責也如是而吉者謂其所占之事亦要如此乃吉也<lb/>
　所謂有其徳以平素所具言也下句克字亦有吉義<lb/>
<pb n="36b"/>
　○納婦大抵亦是他有以容納之故亦謂徳不然凡<lb/>
　陽爻得隂應者皆可為納婦象而何獨此爻取之也<lb/>
　㸔來以納婦為亦是有此徳似涉牽強○愚謂有其<lb/>
　徳指包䝉子克家當其事專指納婦故本義於包䝉<lb/>
　則曰為能有所包容之象於子克家則曰又居下位<lb/>
　而能任上事於納婦則止曰為納婦之象而無能字<lb/>
　可見納婦不用兼説有其徳只是當其事也此説較<lb/>
　正大盖本義若不為有納婦吉一句則只云占者有<lb/>
<pb n="37a"/>
　其徳則如是而吉也便已完了今獨添當其事數字<lb/>
　特為納婦吉一句不可以徳言耳此是定説<lb/>
子克家剛柔接也<lb/>
　爻辭曰子克家以九二之才言也象傳曰剛柔接以<lb/>
　九二之得申其才言也伊尹非有太甲之任不能迓<lb/>
　商家之衡周公非有成王之任不能奠周家之鼎味<lb/>
　夫子剛柔接之辭意其所感者深矣○二五之應本<lb/>
　不可偏重一邊但彖傳志應也象傳剛柔接也都重<lb/>
<pb n="37b"/>
　在五之應二此不可不知葢九二是賢者五雖居上<lb/>
　然當下賢此亦隨在致隆之義<lb/>
六三勿用取女見金夫不有躬無攸利<lb/>
　周公見得此爻隂柔而不中正在女子則是箇不正<lb/>
　之女故著其占者得此爻不可以取女何也葢此女<lb/>
　見有金之夫則舍身從之而不復有其身也取之何<lb/>
　利○䝉初六六三俱是以爻為主以占者為賓○既<lb/>
　曰勿用取女繼之曰見金夫不有躬無攸利是本爻<lb/>
<pb n="38a"/>
　之象以發其所以然也<lb/>
　見金夫不有躬即是本義所謂隂柔不中正隂柔不<lb/>
　中正之義在女子則為見金夫不有躬之象耳六二<lb/>
　不言䝉者其隂柔不中正䝉不足以盡之也故就不<lb/>
　正之女言亦女中之至䝉者也所謂下愚不移也<lb/>
行不慎也<lb/>
　即指見金夫不有躬説不必拘説爻體隂柔不中正<lb/>
　葢於勿用取女一句義反緩耳但亦當本諸爻體○<lb/>
<pb n="38b"/>
　㕘義曰立身一敗則萬事瓦裂男取不正之女女有<lb/>
　不正之行皆無所利矣推而言之君臣之遇合朋友<lb/>
　之交際安往而不然哉<lb/>
六四困䝉吝<lb/>
　本義曰既逺於陽不曰逺於二而曰逺於陽可見陽<lb/>
　字兼二與上如李氏所云○䝉者全賴明者以發如<lb/>
　今既逺於陽不得賢明之君子以近之又無正應不<lb/>
　得所親之賢明者以為吾助則䝉無自而發而困於<lb/>
<pb n="39a"/>
　䝉矣困䝉則終於下愚之歸吝孰甚焉○本義云能<lb/>
　求剛明之徳而親近之則可以免矣此又朱子開物<lb/>
　成務之精意也葢易以道義配禍福議論固當如此<lb/>
　若術數則局定矣<lb/>
獨逺實也<lb/>
　獨逺實不兼本義所謂又無正應者亦如屯之利建<lb/>
　侯不取初九爻義比之九五位正中也不取卦之羣<lb/>
　隂皆來比已意皆舉重而言<lb/>
<pb n="39b"/>
六五童䝉吉<lb/>
　柔中居尊下應九二且就爻言純一未發以聽於人<lb/>
　又影此意説向童䝉上去如乾九五本義曰陽剛中<lb/>
　正以居尊位又曰如以聖人之徳居聖人之位者也<lb/>
　此釋經之法也<lb/>
　純一未發貼童字意彖辭亦以其志應故曰童䝉<lb/>
　柔中居尊純一未發此童䝉字與卦辭童䝉字小不<lb/>
　同葢卦辭只是説䝉昧而已此之童䝉言其有柔中<lb/>
<pb n="40a"/>
　之善純一之心純則不雜一則不二葢有安已之心<lb/>
　而無自用之失有初筮之誠而無再三之瀆如是則<lb/>
　徳性已明治功已成信乎其吉矣程傳童所未發而<lb/>
　資於人者也此語最切本義用其意<lb/>
　宋敷文閣直學士李椿墓誌銘有曰易以九居五六<lb/>
　居二為當位而辭多艱以六居五九居二為不當位<lb/>
　而辭多吉葢君以剛健為體而虛中為用臣以柔順<lb/>
　為體而剛中為用君誠以虛中行其剛健臣誠以剛<lb/>
<pb n="40b"/>
　中守其柔順則上下交而其志同矣陛下得虛中之<lb/>
　道以行剛健之徳矣而在廷之臣未見其能以剛中<lb/>
　守柔順而事陛下者也願觀象玩辭求剛中之臣逺<lb/>
　柔佞之士以應經義起治功<hi>右出晦庵文集</hi>
　六五均之為䝉也六五好處只在童字内<lb/>
童䝉之吉順以㢲也<lb/>
　順以㢲正是所以為童䝉處即本義所謂柔中居尊<lb/>
　下應九二者也<lb/>
<pb n="41a"/>
上九擊䝉不利為冦利禦冦<lb/>
　上九治䝉過剛有擊䝉之象也雖然顧其所以擊之<lb/>
　者何如耳若取必太過攻治太深則所以擊之乃所<lb/>
　以害之也何利焉惟捍其外誘以全其真純則其擊<lb/>
　之乃所謂益用㓙事者也何不利之有占者各以其<lb/>
　徳為應故兩言之<lb/>
　擊䝉即今之用鞭朴也為冦是擊其課程不大進而<lb/>
　責效於旦夕者也故不利禦冦是擊其好頑耍遊蕩<lb/>
<pb n="41b"/>
　以収其放心者也故利兩冦字不同下一寇字是䝉<lb/>
　者本身事<lb/>
　擊䝉是象下二句是戒占者言擊䝉而用之於為冦<lb/>
　則不利惟用之於禦冦則利顧所用何如<lb/>
　為冦者是責之以所未能知所未能行也禦冦者是<lb/>
　為之保䕶其良知良能之天也葢䝉雖良知良能之<lb/>
　天不䘮而亦不能不為外誘所牽所謂䝉養弗端者<lb/>
　亦有之○一説利禦冦只是防閑嚴宻之意初無許<lb/>
<pb n="42a"/>
　多鞭擊之苛擊䝉只是過剛之象耳然治䝉過剛便<lb/>
　自有敲朴○為冦冦在我也禦冦冦在彼也<lb/>
　捍其外誘以全其真純此理正是䝉以養正<lb/>
　凡事皆然不止為誨人也此句亦難㸔一説是正意<lb/>
　一説是餘意大意只是餘意元與卦名同觀此爻本<lb/>
　義所謂全其真純字面亦見正意只是説誨䝉○一<lb/>
　説皆字見得是正意若曰他事亦然則是餘意○㕘<lb/>
　義曰推之他事凡有故加人者皆為冦也名正言順<lb/>
<pb n="42b"/>
　者皆禦冦也為㓂禦冦其事相類而得失利害之分<lb/>
　逺矣可不慎哉<lb/>
利用禦㓂上下順也<lb/>
　胡氏曰上之剛不為冦而止冦上之順也下之人因<lb/>
　其所止而止之下之順也無餘藴矣順字正貼利字<lb/>
　意上下皆順此所以為利也○詳觀䝉卦六爻在䝉<lb/>
　者便當求明者在明者便當發䝉者而各有其道然<lb/>
　要之不出卦辭數句矣故曰智者觀其彖辭則思過<lb/>
<pb n="43a"/>
　半矣若六三則自暴自棄雖聖人與居不能化而入<lb/>
　者也爻辭只就女子上發明<lb/>
䷄<hi>乾下坎上</hi>
需有孚光亨貞吉利涉大川<lb/>
　以剛遇險而不遽進以陷於險者葢隂柔性躁不能<lb/>
　寧耐乾剛則沉毅不苟而能寧耐所謂乾天下之至<lb/>
　健也徳行恒易以知險○孚信之在中者也信以循<lb/>
　物無違而言是涉於事者孚則是心之處即忠也忠<lb/>
<pb n="43b"/>
　信二字亦相離不得需而有孚如何葢人之所需固<lb/>
　有出於勢之不得不然而非其心之實然者故貴有<lb/>
　孚○需之所以能有孚者以其知義命故也知義命<lb/>
　則自然安於需故光亨○光亨光明而亨通也以心<lb/>
　言即習坎之維心亨○本義坎體中實即習坎所謂<lb/>
　内實者也顯出孚字意陽剛中正而居尊位顯出貞<lb/>
　字意若彖傳正中二字又該中實意○若又得正則<lb/>
　吉者有孚以心言得正以事言謂需而得好也○涉<lb/>
<pb n="44a"/>
　川尤貴於能待能字不可輕㸔若非有孚而得正未<lb/>
　為能待也故上文若又得正㸔又字便見帶有孚下<lb/>
　來若非有孚亦不能貞矣故先言有孚<lb/>
　有孚光亨貞吉所該者廣利涉大川獨舉其最大者<lb/>
　言<lb/>
　有孚以心言光亨亦是心光亨也貞就其事言吉亦<lb/>
　謂其事吉也世固有心孚而事或不正者故兩言之<lb/>
　○利涉大川就事説帶貞吉為多<lb/>
<pb n="44b"/>
需須也險在前也剛健而不陷其義不困窮矣<lb/>
　需之義須也此卦所以為需者葢坎在上乾在下則<lb/>
　是有險在前以乾之剛健臨之而不陷於險此其義<lb/>
　不至於困窮矣陷冒之也要説得其義不困窮字意<lb/>
　不重方是<lb/>
　剛徤而不䧟是能需能需則自不困窮正本義所謂<lb/>
　不欲速而犯難者也<lb/>
需有孚<hi>止</hi>以正中也<lb/>
<pb n="45a"/>
　需而謂之有孚光亨貞吉者何所取哉葢以卦體言<lb/>
　之此卦九五一陽在上體之中是居乎天位之尊正<lb/>
　而且中者也正而且中是為有孚得正之義矣葢正<lb/>
　固貞也中實則有孚也位乎天位以正中也謂不惟<lb/>
　處位之尊而又得位之當不可分徳位言○此處只<lb/>
　重在正中孔子却把位乎天位加其上何耶意者不<lb/>
　明説位乎天位則不見其為指九五或以六二為正<lb/>
　中又或兼二五言正中矣如益卦中正則兼二五姤<lb/>
<pb n="45b"/>
　則曰剛遇中正巽則曰剛巽乎中正履則曰剛正中<lb/>
　而本義又皆曰指九五同人曰中正而應則指六二<lb/>
　觀則曰中正以觀天下而冠之大觀在上其他不曰<lb/>
　剛中而應則曰得中而應乎剛柔麗乎中正皆有眼<lb/>
　目也不然此卦何以不重於天位一説需而有孚且<lb/>
　貞者亦有賴於勢位如唐徳宗之討淮蔡所謂凡此<lb/>
　蔡功惟斷乃成倘非其據尊位主張得過鮮不搖於<lb/>
　紛紛之議而無以濟中興之業矣又世間人事於當<lb/>
<pb n="46a"/>
　需而不能需者亦多是屈於勢力之不足既屈於勢<lb/>
　力之不足則有不得遂其心而盡其道者矣此在學<lb/>
　者意㑹故卦辭本義曰陽剛中正以居尊位而九五<lb/>
　爻本義亦曰陽剛中正以居尊位皆不畧了尊位字<lb/>
　豈無謂乎○今九五本義所謂安以待之者實兼有<lb/>
　孚得正之意○語類曰需主事孚主心需其事而心<lb/>
　能有孚則光亨以位乎天位而正中故所為如此依<lb/>
　此説則位乎天位之意似不輕愚謂大抵有大人之<lb/>
<pb n="46b"/>
　位有小人之位有大人之器有小人之器大凡有位<lb/>
　望之人其心胸見識自是出衆人一頭地若𤨏𤨏閭<lb/>
　閻之徒其有所待心胸自是窘束所處自是猥𤨏更<lb/>
　無磊磊落落寧耐不動之意故九五需於酒食亦以<lb/>
　需於尊位言之但不可專以位言更重在中正也彖<lb/>
　傳之義不既精哉<lb/>
　朱子曰後世䇿士之言只説出奇應變聖人不恁地<lb/>
　合當需時便需○今之五本義所謂安以待之者正<lb/>
<pb n="47a"/>
　兼有孚得正説一説彖是統論尊位意輕<lb/>
利涉大川往有功也<lb/>
　據本義取兩象説然亦須帶中正意來云以卦體及<lb/>
　兩象釋卦辭味一及字可見○此處若無一及字便<lb/>
　成卦體之兩象矣○一説利渉大川既取兩象便不<lb/>
　得兼上文中正意如屯卦利建侯既取雷雨滿盈便<lb/>
　不得兼以貴下賤之義如習坎如蹇解之往有功則<lb/>
　皆承上句言無復此象今此既别取兩象為義則不<lb/>
<pb n="47b"/>
　必帶得正説矣此説較是但本義兩象之説亦不知<lb/>
　果是孔子之意否或者孔子只承上文説下如諸卦<lb/>
　往有功之例○本義若就只云卦象則或重在大川<lb/>
　矣今曰兩象則二意分明更重在乾矣○如山下有<lb/>
　險明是兩象也而不曰兩象如險在前也剛健而不<lb/>
　陷明是兩體也亦不曰兩體獨此曰兩象者正以其<lb/>
　兩象不分明故特言之不然亦或只認作坎為大川<lb/>
　之一象矣不知所重更在乾之能待上是以知朱子<lb/>
<pb n="48a"/>
　用意之宻○如習坎别以卦象釋有孚之義則不得<lb/>
　拘本義中實為有孚心亨之象而通解之矣如既濟<lb/>
　初吉柔得中也别自六二取義亦不得拘本義只以<lb/>
　既濟之理言之而無所指矣如訟九二自下訟上患<lb/>
　至掇也專以上應九五接不可敵言而本義所謂以<lb/>
　剛居柔得下之中之義有不得拘矣訟卦終㓙訟不<lb/>
　可成也則不得兼上九以剛居訟極有終極其訟之<lb/>
　象矣○利涉大川之辭需同人蠱大畜益渙中孚皆<lb/>
<pb n="48b"/>
　言之文王本義謂占得此卦者利於涉川而已而其<lb/>
　所以然之故則孔子於彖傳合發之朱子於本義又<lb/>
　申明之矣如需則承上文中正之義曰往有功也於<lb/>
　同人則曰乾行也於蠱則曰往有事也於大畜則曰<lb/>
　應乎天也於益則曰木道乃行於渙則曰乗木有功<lb/>
　於中孚則曰乗木舟虚可謂言簡而意盡宜無復説<lb/>
　矣而先儒徃往多用已意立説有謂諸卦凡言利涉<lb/>
　大川皆利濟陷難之義則是以為利涉為占中之象<lb/>
<pb n="49a"/>
　而非直指之辭矣如乗木舟虚之類便不通有以同<lb/>
　人之利涉為同舟共濟者則於乾行之義少乖矣唯<lb/>
　臨川呉氏謂當蠱之時不可以靜俟當濟險難者似<lb/>
　得其本指也或謂大畜之利涉謂賢人當出以濟天<lb/>
　下之難以究大畜之才則孔子應天之説當置之於<lb/>
　何所哉謂益之利涉謂益以興利則木道乃行之説<lb/>
　置之何地所謂渙之利涉為是渙天下患難之意則<lb/>
　乗木之義又將何所用此皆後學之不可曉者也<lb/>
<pb n="49b"/>
　或謂利涉大川直以為涉川一事而不以為濟難之<lb/>
　義似乎太拘而無味予謂如此則不遇難者得此占<lb/>
　為無所用矣且人之涉川豈徒涉而已哉必有事也<lb/>
　大而朝覲仕進小而行役佃漁之類凢陸行不通者<lb/>
　皆當出此如其利也則事已濟志已行矣又何患其<lb/>
　太拘更以訟之不利涉大川入於淵也味之益見乾<lb/>
　行乗木等取象為不泛中間惟謙初六用涉大川吉<lb/>
　為獨取濟難之義<lb/>
<pb n="50a"/>
　往有功也雖若虛説其實全慿兩象説來非坎水在<lb/>
　前則無縁有箇川在非乾能需則其涉之也豈能利<lb/>
　而有功哉朱子恐人不知兼此兩意解之欲提掇得<lb/>
　明也故曰兩象然不㸔一及字在中間則是卦體之<lb/>
　兩象矣此又是一説也<lb/>
　凡言往有功者皆承上文言○往字貼涉有功貼利<lb/>
　○往有功者以其可往而往也○本義若只云卦象<lb/>
　則或重在大川今曰兩象則重在乾矣○䝉山下有<lb/>
<pb n="50b"/>
　險亦兩象也彼不言兩而獨於此言兩者以本文不<lb/>
　甚明白恐人不知其有兩象在也故獨詳之<lb/>
象曰雲上於天需君子以飲食宴樂<lb/>
　本義待其隂陽之和而自兩其字何所指耶葢雲便<lb/>
　是隂陽之氣若無隂陽則無雲今雲之起無復用心<lb/>
　也只聽於其氣之和而自雨耳或問雲之起只是隂<lb/>
　氣上騰安得兼有陽曰隂氣無陽則不能自騰矣故<lb/>
　天將降時雨然後山川出雲此理宜細推○舉天地<lb/>
<pb n="51a"/>
　間物至無心者是雲故曰雲上於天需<hi>云云</hi>○飲食<lb/>
　宴樂飲食即宴樂之具九五需於酒食亦同此意俱<lb/>
　是無所作為惟安以待之也<lb/>
初九需于郊利用恒无咎<lb/>
　需於郊在人事只是危邦不入亂邦不居邦無道危<lb/>
　行言遜之類是也○利用恒者靡不有初鮮克有終<lb/>
　故戒之云<lb/>
　利用恒无咎作一句讀是本象以著占為利用字重<lb/>
<pb n="51b"/>
　也<lb/>
　㕘義曰需下三爻以去險逺近為吉㓙初以陽處下<lb/>
　最逺於險故為需於郊之象郊荒逺之地也而君子<lb/>
　安處焉故云利用恒安常守故而不<graphic n="KR0997" url="https://raw.githubusercontent.com/kanripo/KR-Gaiji/master/images/KR0997.png" mimeType="image/png"/>於進斯無咎<lb/>
　矣愚謂亦不專以去險逺近為吉㓙也<lb/>
未失常也<lb/>
　謂不失其所需之常也一説不改其常處也與本義<lb/>
　恒於其所同㸔來本義傍爻辭釋文則曰恒於其所<lb/>
<pb n="52a"/>
　小象發爻辭正義則為不失其常意都歸就人事説<lb/>
　也○用恒寧耐到尾之意○需於郊就初字説利用<lb/>
　恒兼就九字説來<lb/>
九二需于沙小有言終吉<lb/>
　沙水涯之物故為近險之象近險則小有害矣故在<lb/>
　人則為小有言○小有言他人言語傷於我也即需<lb/>
　於沙之意需於沙以位言終吉本其徳言○終吉者<lb/>
　剛本有寧耐之撡中則又有善處之術故終能出乎<lb/>
<pb n="52b"/>
　險也<lb/>
　沙則近於險矣在人事則如與不善人為隣與不善<lb/>
　人同僚之類故小有言此猶特以地言事亦有然者<lb/>
　時亦有然者如智果與智伯同宗知智伯之立也必<lb/>
　㓕智氏而别於太史為輔氏是其事之近乎險者也<lb/>
　如晉人假道於虞之時百里奚知虞公之將亡也而<lb/>
　先去之亦是其時之近乎險者也<lb/>
　終吉謂終有出險之功○終吉以爻而言如坤六二<lb/>
<pb n="53a"/>
　不習無不利之説<lb/>
需於沙衍在中也<lb/>
　衍寛意只是剛字在中本是爻位然今用以顯出得<lb/>
　中之義剛之所以為衍者就需言也猶同人之五曰<lb/>
　中直蹇之五曰中節○剛字誠當得衍字傳曰夫乾<lb/>
　天下之至健也徳行恒易以知險是能寧耐者聖人<lb/>
　之筆其不苟如此<lb/>
　在中之中實與本義剛中之中同葢象傳是本那爻<lb/>
<pb n="53b"/>
　位取出這中來若虚説箇在中實無所歸着如何只<lb/>
　説是在卦之中不可説是在險之中如經中所謂牽<lb/>
　復在中元吉在上之類細求之義皆有當安得盡以<lb/>
　為虛説乎○小象若曰二需於沙雖近乎險然以寛<lb/>
　居中不急進也以寛居中而不急進故雖小有言畢<lb/>
　竟以吉終<lb/>
九三需于泥致冦至<lb/>
　泥雖將陷於險而九三則猶於此而需也特其所處<lb/>
<pb n="54a"/>
　之地不如初與二之逺於險耳六四亦然直至上六<lb/>
　方無需處而曰入於穴九三去險愈近以地言過剛<lb/>
　不中以行言所處之地已濵於險而又以過剛不中<lb/>
　處之其能免於害乎過剛不中只貼致冦至一句○<lb/>
　過剛不中便是不敬慎故小象云敬慎不敗也<lb/>
灾在外也<lb/>
　言灾只是面前不是説在外卦所以着箇謂字見得<lb/>
　是指外卦也○灾在外即險在前也<lb/>
<pb n="54b"/>
六四需于血出自穴<lb/>
　穴即血之地以其已入於險則曰血以其自險而出<lb/>
　則曰穴其實非有二也如孟子所謂由今之道無變<lb/>
　今之俗道與俗實一而已但從由字來則當下道字<lb/>
　從變字來則當下俗字不可強分解○剛者能需六<lb/>
　四是柔亦得出自穴何也曰剛有善惡柔亦有善惡<lb/>
　如卦之乾剛初之陽剛二之剛中皆剛之善者也故<lb/>
　能需若三之剛而不中剛之不善者也故不能需而<lb/>
<pb n="55a"/>
　致㓂至如六四柔而得正又柔之善者也故能需而<lb/>
　出自穴若上六以柔居險極無復有需矣此一義於<lb/>
　易中所關至大學者不可不知○六四需於血猶是<lb/>
　需六爻直至上六方為無所需入於穴或曰四既於<lb/>
　血矣又安在其為能需曰六四若不是猶能需則便<lb/>
　死了又安能出自穴以其柔而得正也○剛之能需<lb/>
　猶乾之健而知險也柔而得正者之能需猶坤之順<lb/>
　而知阻也順之至亦自有健在故剛柔同歸於能需<lb/>
<pb n="55b"/>
　而非牽強之説<lb/>
需于血順以聽也<lb/>
　順以聽直為出自穴一句設即本義所謂柔得其正<lb/>
　需而不進者也○本義柔而得正順也需而不進是<lb/>
　聽時也非順不能聽○就陽剛説需則是能寧耐就<lb/>
　隂柔得正説需則是能順聽然同歸於能需<lb/>
九五需于酒食貞吉<lb/>
　九五需于酒食者安以待之也葢非陽剛中正不能<lb/>
<pb n="56a"/>
　安以待之非居於尊位則不得安以待之故本義<hi>云</hi>
　<hi>云</hi>
　彖傳位乎天位以正中也㸔來即是九五之需於酒<lb/>
　食而安待之者也葢安以待之就是有孚而得正處<lb/>
　故承之以貞吉需於酒食就是九五之正固也非復<lb/>
　戒之以正固也貞吉以占者言○需於酒食便是貞<lb/>
　了占者如是而貞則吉矣故象傳云酒食貞吉以中<lb/>
　正也如此説理正當且合彖傳○以中正也本義曰<lb/>
<pb n="56b"/>
　陽剛中正需於尊位而象傳只曰中正者葢中字含<lb/>
　得尊位意正字含得陽剛意了聖人筆下自不苟<lb/>
上六入於穴<hi>止</hi>敬之終吉<lb/>
　入於穴至敬之終吉皆為象○此爻彷彿如漢髙帝<lb/>
　為沛公初入關為項羽所怒破函谷遂攻沛公有項<lb/>
　伯者與沛公初無半面之識獨與張良善夜馳見良<lb/>
　欲與俱去良邀項伯入見沛公沛公奉巵酒為夀約<lb/>
　為婚姻遂因以謝項羽而得解於難不然項莊之舞<lb/>
<pb n="57a"/>
　劍誰與蔽而樊噲之入衞亦難為功矣此亦不速之<lb/>
　客來敬之終吉者也但非三人耳世間事如此類者<lb/>
　常多所以有智量之人歩歩得活法也要在寧耐委<lb/>
　曲上六大槩謂已陷於險無可為矣然下三陽需極<lb/>
　並進六能順之猶或可藉其力以出險也是於死中<lb/>
　覓生路也<lb/>
　終吉大抵亦是象終吉是出險也本義自占者當陷<lb/>
　險中以下通是再影出象意以示占耳或者遂泥此<lb/>
<pb n="57b"/>
　而分終吉以為占失其㫖矣○需九二上六終吉通<lb/>
　是象葢九二剛中能需則曰終吉九三過剛不中不<lb/>
　能需則曰致冦至六四柔得其正需而不進則曰出<lb/>
　自穴皆象也上六有敬之之象既是敬之便已有終<lb/>
　吉之理在矣合而觀之豈不是一類又如師九二在<lb/>
　師中吉无咎亦象意居多初九利用恒雖有利字在<lb/>
　亦本諸象以戒占者○柔不能禦而能順之非惟不<lb/>
　能禦亦不當禦抑亦其不願禦也何者九三是吾正<lb/>
<pb n="58a"/>
　應也初二是吾正應之同類也既與吾正應之同類<lb/>
　則亦必於吾有利而無害矣禦之何為其理必能敬<lb/>
　之也終吉者藉三陽之力以出險也非敬之不可得<lb/>
　故曰敬之終吉非恐其欲禦而戒以敬之也本義葢<lb/>
　亦用此意○以情而言上在險中而不能以自振得<lb/>
　同類之來當如空谷之足音也云何不喜而故欲禦<lb/>
　之耶且三客之來皆非惡客也柔不能禦之云只是<lb/>
　順之反辭耳○詩經行露誰謂女無家何以速我獄<lb/>
<pb n="58b"/>
　傳云速召致也不做催促説做催促説亦無害○需<lb/>
　卦六爻如需於郊需於泥需於血大槩且就其所居<lb/>
　之位言其去險有逺近耳至下面一截如利用恒之<lb/>
　類才是隨其能需與不能需以為吉㓙也○需卦六<lb/>
　爻吉㓙不同不全係於去險之逺近其要只在於能<lb/>
　需與不能需之間耳初去險雖逺然非用恒不得无<lb/>
　咎二雖未甚近險然非剛中能需不得終吉三去險<lb/>
　固近矣然非過剛不中亦未必便致冦至四雖入乎<lb/>
<pb n="59a"/>
　險矣然以柔而得正需而不進終能出自穴若九五<lb/>
　則以需而得吉上六則以敬之而得終吉合而觀之<lb/>
　則君子遇險之道可得矣先儒謂大抵天下之事若<lb/>
　能欵曲調停待終是少錯<lb/>
雖不當位未大失也<lb/>
　一説雖不當位謂其以隂居上正是隂居險極固為<lb/>
　入穴矣終賴有不速之客三人來敬之而得終吉則<lb/>
　亦未大失也此説似順葢此不當位正於困上六困<lb/>
<pb n="59b"/>
　於葛藟未當也一般似可備一説<lb/>
　<lb/>
　<lb/>
　<lb/>
　<lb/>
　<lb/>
　<lb/>
　易經䝉引卷二上<lb/>
<pb n="60a"/>
欽定四庫全書<lb/>
　易經䝉引卷二中<lb/>
　　　　　　　　　　　　　明　蔡清　撰<lb/>
　上經<lb/>
䷅<hi>坎下乾上</hi>
訟<lb/>
　上剛以制其下則下必有所不堪下險以伺其上則<lb/>
　上又為其所脅此以上下之勢言之有訟之道也又<lb/>
<pb n="60b"/>
　以一人言其内也險心既忍於害物其外也健力又<lb/>
　足遂其奸以二人言之已既險能脅彼之短以為辭<lb/>
　彼又健能為我之敵而不屈凡此皆訟之道也○或<lb/>
　曰訟争辨也但私下爭論便是訟不必皆訟之於官<lb/>
　惟利見大人是以所論者取斷於上以言教者豈必<lb/>
　辯之於官哉然按此卦所謂訟及經傳中除以言教<lb/>
　者一句外凡所謂訟者大抵皆是治訟於官也<lb/>
有孚窒惕中吉<lb/>
<pb n="61a"/>
　九二中實是有孚也上無應與見窒也又為加憂是<lb/>
　惕也卦變自遯來剛來居二是得中也○有孚見窒<lb/>
　者其事本直而反見枉其情本真而反見誣於是乎<lb/>
　不得已於訟矣○首句云故戒占者必有爭辨事必<lb/>
　之一字亦重是以有孚見窒之故而不免於訟也○<lb/>
　只言中吉可矣必言惕中者訟之事惟能懼乃能中<lb/>
　不懼則健於訟矣此又見聖人之深於人情也○終<lb/>
　㓙若理直者必求盡其直焉亦何為得㓙曰此對有<lb/>
<pb n="61b"/>
　孚窒惕中者言非指理直也故上九本義云其占為<lb/>
　終訟無理而或取勝可見其下文不利渉大川對利<lb/>
　見大人亦有一曲一直之分利見大人直者之利也<lb/>
　渉大川乃行險以僥倖者則其不直可知○大人之<lb/>
　見惟利於理直者不利於理曲者故彖辭有利見大<lb/>
　人對不利渉大川言○有孚而見窒此所以不免於<lb/>
　訟也本義所謂必有爭辨之事也惕中不終訟也故<lb/>
　吉終訟不中也故㓙見大人求直也故利渉大川冒<lb/>
<pb n="62a"/>
　險求勝也故不利此之謂隨其所處以為吉㓙也○<lb/>
　一説訟者若以有孚見窒之故而訟又能惕而得中<lb/>
　則吉也其本義故戒占者必有爭辯之事一句則當<lb/>
　安在上面連有孚窒惕中皆在隨其所處之内然愚<lb/>
　以為故戒占者必有争辨之事一句似不為虛宜貼<lb/>
　在有孚窒内若上面既説有爭辯之事矣既訟之後<lb/>
　乃又有孚而見窒何耶<lb/>
剛來而得中也<lb/>
<pb n="62b"/>
　按彖傳訟有孚窒惕中吉剛來而得中也與恒亨无<lb/>
　咎利貞久於其道也同例訟有孚窒惕恒亨无咎數<lb/>
　字俱是帶説也惕中者能懼所以得中也故彖傳只<lb/>
　提卦變釋中字就該了惕字意如有孚窒則訟之所<lb/>
　以起也故傳亦不之及<lb/>
　剛得中雖只釋中義然剛得中則其有孚見窒能懼<lb/>
　也皆不待言而可知○釋中吉之義而兼引以有孚<lb/>
　窒惕猶同人之不曰利渉大川而曰同人於野亨利<lb/>
<pb n="63a"/>
　涉大川乾行也恒之什利貞曰恒亨无咎利貞久於<lb/>
　其道也○剛來而得中也易中卦變首此按朱子於<lb/>
　啟䝉考變占下註曰卦變所謂剛來柔進之類亦是<lb/>
　就卦已成後用意推説以此為自彼卦而來耳非真<lb/>
　先有彼而後方有此卦也古註説賁卦自泰卦而來<lb/>
　先儒非之以為乾坤合而為泰豈有泰復為賁之理<lb/>
　殊不知若論伏羲畫卦則六十四卦一時都了雖乾<lb/>
　卦亦無能生諸卦之理若如文王孔子之説則縱横<lb/>
<pb n="63b"/>
　曲直反覆相生無所不可要在㸔得活落無所拘泥<lb/>
　則無不通耳○又易大全卦變圖下註云彖傳或以<lb/>
　卦變為説今作此圖以明之葢易中之一義非畫卦<lb/>
　作易之本指矣尚論卦變者要當知此故偹録之<lb/>
終㓙訟不可成也<lb/>
　訟不可成以理言之揚人之惡也煩上之聽也損已<lb/>
　之徳也增俗之偷也又人已之間俱廢其業雖得不<lb/>
　償失也此豈君子之所樂成者哉謂之不可成見其<lb/>
<pb n="64a"/>
　冝惕中也只㨿理言<lb/>
利見大人尚中正也<lb/>
　尚字貼利見意如尚消息盈虛之尚皆是人尚他愚<lb/>
　謂如此説則與九五象傳以中正也同矣恐非卦體<lb/>
　之㫖<lb/>
　言其中正之可尚也故為卦體○一説尚字輕云是<lb/>
　取九五之中正中正便是大人之象也與上面剛來<lb/>
　而得中下面入於淵例同卦體意重便是也○尚中<lb/>
<pb n="64b"/>
　正也以卦體有大人之象言與九五以中正也不同<lb/>
　尚字疑作取字㸔<lb/>
　尚中正是指繫辭聖人所取於卦而言與上文剛來<lb/>
　而得中也下文入於淵也同例㸔與制噐尚象之尚<lb/>
　同<lb/>
不利渉大川入于淵也<lb/>
　以卦象言之乾剛實之物也坎險陷之物淵之象也<lb/>
　以乾乘坎以實履陷乃入於淵也故為不利渉大川<lb/>
<pb n="65a"/>
　本義以剛乗險即以實履陷也必先言以剛乘險然<lb/>
　後言以實履陷者猶先云柔中居尊下應九二然後<lb/>
　云純一未發以聽於人也<lb/>
象曰天與水違行訟君子以作事謀始<lb/>
　天上水下其行相違不是謂天在上水在下須㸔行<lb/>
　字故本義云其行相違○天運於上水流於下其行<lb/>
　相違也相違而行訟之所由起也故為訟之象楊氏<lb/>
　天左旋水東注之説亦善但本義不之取葢近於工<lb/>
<pb n="65b"/>
　巧非本義正大之規模也聖人詞意只是明上天下<lb/>
　水○天上水下即是其行相違也天不以行而後髙<lb/>
　葢天在上其情不與水接也水亦不以行而後卑葢<lb/>
　水在下其情不與天通也兩情相暌而不相合訟之<lb/>
　象也故君子以作事謀始期不至於相違而已<lb/>
　或曰不是謂天在上水在下須㸔行字故本義云其<lb/>
　行相違按本義正不重那行字只輕貼○君子以作<lb/>
　事謀始夫事之爭也非因利而爭於所趨則因害而<lb/>
<pb n="66a"/>
　爭於所避謀其始者或於利之未萌也先别其孰為<lb/>
　才之所能為其事者則當受其利矣利何至於爭趨<lb/>
　於其害之未至也先别其為分之所當得於分者則<lb/>
　當受其害矣害何至於爭避又如慎結交明契劵之<lb/>
　類皆是也○有爭是非者有爭利害者只是此兩端<lb/>
　作事謀始葢工夫不在訟之時而在未訟之時也上<lb/>
　醫醫於未病之先則無病矣<lb/>
初六不永所事小有言終吉<lb/>
<pb n="66b"/>
　初六不終所訟者也然即其不終所訟而論之其始<lb/>
　也雖有小傷以及訟其終也不終於訟而得吉葢惟<lb/>
　訟之稍明也<lb/>
　臨川曰不永所事此邵子所謂意象也此句最要<lb/>
　一説小有言正申貼不永所事非也如需於沙以象<lb/>
　言故須貼小有言以明其義咸其股亦以象言故亦<lb/>
　須用執其隨以明其義若不永所事則是明白説出<lb/>
　正意了又安用小有言以申之故朱子語録之云不<lb/>
<pb n="67a"/>
　可忽也○小有言實與需之九二同言其所傷我者<lb/>
　小也只用畧去與他辨辨得明便止辨得明處便是<lb/>
　終吉與小象合○或曰本義云隂柔居下不能終訟<lb/>
　何縁有箇所傷之象殊不知若無所傷則初九無縁<lb/>
　有訟故彖傳曰有孚窒本義謂必有爭辨之事者此<lb/>
　也若所傷者大則又豈容不永<lb/>
其辯明也<lb/>
　正是貼終吉意若小有言果與需不同則象傳不如<lb/>
<pb n="67b"/>
　此下語而本義亦當明解出如彖辭傳云變通二字<lb/>
　上章以天言此章以人言字同義異朱子即自説破<lb/>
　矣○需九二曰小有言終吉而此亦曰小有言終吉<lb/>
　需九二象傳曰雖小有言以吉終也而此亦曰雖小<lb/>
　有言其辨明也仔細玩味益見其同而不見其異彼<lb/>
　諸儒之異説又何暇辨乎雖小有言其辨明也亦即<lb/>
　是不永所事一句道理<lb/>
九二不克訟歸而逋其邑人三百戸无眚<lb/>
<pb n="68a"/>
　九二不克訟<hi>云云</hi>一連讀到尾九四不克訟復即命<lb/>
　渝安貞吉亦然○九二陽剛為險之主本欲訟者也<lb/>
　然以剛居柔則是不純任陽剛而有柔順者在矣得<lb/>
　下之中中則宜無過越之舉矣此皆以理言又上應<lb/>
　九五陽剛居尊則其勢亦有不敵者故不克訟<hi>云云</hi>
　然惟能安於理者屈於勢故本義亦先理而後勢○<lb/>
　爻辭通是象無象亦象也本義言自處卑約以免灾<lb/>
　也○凢本義所謂故其象占如此者謂其象如此而<lb/>
<pb n="68b"/>
　占亦如之也○歸而逋為一句其邑人三百户言所<lb/>
　逋之地僅如此也○灾患也程傳作過失若果然當<lb/>
　曰无咎何謂无眚故朱子不因之葢二非五敵倘不<lb/>
　自退避其能免於禍乎故曰自下訟上患至掇也此<lb/>
　全以勢不敵言<lb/>
六三食舊徳貞厲終吉或從王事無成<lb/>
　六三守舊居正則雖危而終吉俱為象足見初六之<lb/>
　小有言終吉亦俱為象而需九二之小有言終吉亦<lb/>
<pb n="69a"/>
　俱為象矣坤六二不習无不利皆一例○不曰食舊<lb/>
　禄而曰食舊徳者禄者稱徳而受者也盖惟有是徳<lb/>
　乃宜得是禄故以名之正猶以天位為天徳然○守<lb/>
　舊便是居正只是不與人訟危者隂柔質弱終不免<lb/>
　受人之侵也然含忍不報畢竟是好故終吉終吉應<lb/>
　厲字○无成不能有終也此句只是卦辭本義云占<lb/>
　者守常而不出則善也守常字貼食舊徳不出字貼<lb/>
　從王事无成○或從王事无成亦以其隂柔質弱故<lb/>
<pb n="69b"/>
　也此句泛説與上文不相繫葢爭訟利於怯從事利<lb/>
　於才<lb/>
食舊徳從上吉也<lb/>
　象傳雖只提食舊徳一句而申之其實連下句或從<lb/>
　王事无成俱説在内了象傳此類亦多○必曰從上<lb/>
　者凡主事者皆上人也故曰明自主事必无成功即<lb/>
　先迷後得之義皆隂道也從上吉即食舊徳也○小<lb/>
　象二句皆泛説或曰爻辭亦是泛説不必言是守舊<lb/>
<pb n="70a"/>
　不訟○守舊徳一段是説訟説或從王事无成却别<lb/>
　説與坤六三或從王事意同且以或從王事就訟言<lb/>
　則本文一或字與本義則亦必无成功一亦字俱説<lb/>
　不通了况又以從王事為訟事其可乎<lb/>
九四不克訟復即命渝安貞吉<lb/>
　復即命就事言渝安貞以心言但復即命即便渝安<lb/>
　貞非兩件也非有先後也○命是天命之謂性之命<lb/>
　字言所賦之正理也曰復就正理則前之訟者非正<lb/>
<pb n="70b"/>
　理也乃剛而不中之為也曰吉者只是不失意葢前<lb/>
　者之訟失也○不可謂九二之不克訟為屈於勢九<lb/>
　四之不克訟為屈於理原九二亦屈於理也○按龔<lb/>
　氏謂二與五訟四於初訟如何朱子所不取也葢初<lb/>
　不能終者也未嘗説與誰為訟三非能訟者亦未嘗<lb/>
　説為誰所侵四剛而不中故取訟象二亦以其陽剛<lb/>
　為險之主而取訟象惟二以敵之強故兼取其勢之<lb/>
　不敵也○強敵故只道其復就正理而無所用其逋<lb/>
<pb n="71a"/>
　竄耳上九之終訟亦不説是與誰為訟也<lb/>
九五訟元吉<lb/>
　聽訟而得其平者得其平即聽之不偏斷之合理也<lb/>
　訟者遇九五則元吉非九五元吉也猶必訟而有理<lb/>
　乃得元吉何也中則聽不偏正則斷合理豈容無理<lb/>
　者可得而簧惑以取勝哉故本意獨致意於此尤可<lb/>
　以見易為君子謀○此亦以爻與占者相為賓主○<lb/>
　中則聽不偏正則斷合理同一中正也在訟卦九五<lb/>
<pb n="71b"/>
　則本義如此解之學易者誠得是法焉可以説易矣<lb/>
上九或錫之鞶帶<lb/>
　鞶帶革帶也男鞶革女鞶絲註云鞶革也革皮也男<lb/>
　之鞶以革女之鞶以絲取剛柔之義也○此云鞶帶<lb/>
　只是云革帶也○詳味此爻之辭亦即是終㓙之理<lb/>
　○或者未必然之理此所謂貨悖而入者亦悖而出<lb/>
　者也<lb/>
亦不足敬也<lb/>
<pb n="72a"/>
　且據其以訟得服言也况終必見裭乎益上九之象<lb/>
　曰莫益之偏辭也○以訟受服據以訟得勝古無錫<lb/>
　服之禮爻辭似只是取象之辭今象傳曰以訟受服<lb/>
　則實其辭矣葢如東漢不義侯之類<lb/>
䷆<hi>坎下坤上</hi>
師<lb/>
　師本只訓衆在此卦則為兵衆也○伏至險於大順<lb/>
　就坎險坤順言蔵不測於至靜之中就坎水坤地言<lb/>
<pb n="72b"/>
　總是寓兵於農之意葢農之為農出作入息耕田鑿<lb/>
　井而已至順也然蒐苖獮狩之間有坐作擊刺之法<lb/>
　是皆為戰守備也非大順之中而有至險者伏乎耕<lb/>
　桑之外無餘事本至靜也然桑農之夫可以戰可以<lb/>
　守是至靜之中而有不測之機藏焉○既曰上下五<lb/>
　隂順而從之則六五亦從九二者也而又曰六五以<lb/>
　柔居上而任之又别取一義此見易之不可為典要<lb/>
　矣<lb/>
<pb n="73a"/>
　九二一陽居下卦之中為下體之主在大將則閫外<lb/>
　之事皆得以主之也故為將之象上下五隂順而從<lb/>
　之葢師者衆者也衆必有所屬故以五隂從一陽以<lb/>
　衆統於一也故為衆之象<lb/>
師貞丈人吉无咎<lb/>
　主人君用師言師貞所謂有名之師也丈人即帥師<lb/>
　以正者也吉无咎通承貞丈人説○用師既得其正<lb/>
　所任又得其人則民悦而從戰勝攻取吉矣又何咎<lb/>
<pb n="73b"/>
　之有若不吉則吾之用師不能安民衹以毒民耳能<lb/>
　免咎乎大槩用師不能吉而无咎者多以毒民而民<lb/>
　不悦之故彖傳<hi>云云</hi>○或曰本義云利於得正既着<lb/>
　利字在上似當依彖傳只以吉无咎屬丈人也曰不<lb/>
　然需之初九曰利用恒无咎恒之彖辭曰利貞利有<lb/>
　攸往上句亦皆有利字也○况彖辭貞字屬人君用<lb/>
　師言彖傳解貞字則又以大將帥師言終不可比而<lb/>
　同也彖辭本義一則曰用師二則曰任老成之人可<lb/>
<pb n="74a"/>
　見主人君言無疑<lb/>
　丈人即長子也自衆尊之謂之丈人自君稱之謂之<lb/>
　長子<lb/>
　此卦辭全是據理言故説得道理盡仁義節制之兵<lb/>
　皆不出此矣○㕘義曰凡用師之道在得正與擇將<lb/>
　而已若不得正則兵出無名而事不成不擇將則將<lb/>
　不知兵而䘮其卒云云○程子曰吉无咎有吉而有<lb/>
　咎者有无咎而不吉者吉而有咎凡無名行師而幸<lb/>
<pb n="74b"/>
　勝者是也无咎而不吉凡聲罪致討而不勝者是也<lb/>
　愚按㕘義説吉无咎之義與語録似不同語録之意<lb/>
　吉方无咎<lb/>
能以衆正可以王矣<lb/>
　以卦體釋師貞之意按卦體只見得是衆隂為九二<lb/>
　所以未見得以之以正處今曰能以衆正者夫子之<lb/>
　意葢謂師之正不正全在所以以之者若能以之以<lb/>
　正則可王矣所以明師之不可不正也於以釋師貞<lb/>
<pb n="75a"/>
　之義不其至乎○可以王矣王字讀去聲近時應天<lb/>
　程文就把本義則王者之師矣一句當本文可以王<lb/>
　説誤矣葢本義意謂能以衆正則王者之師矣豈不<lb/>
　可以王乎亦論其理如此畢竟可以王是歸之命將<lb/>
　出師者然謂大將者能以衆正便可以王天下此便<lb/>
　是教人無君了<lb/>
○剛中而應行險而順以此毒天下而民從之吉又何<lb/>
　咎矣<lb/>
<pb n="75b"/>
　剛中而應行險而順此非有老成之徳者不能以此<lb/>
　之徳而行師雖不能無害於天下然其害之者乃所<lb/>
　以安之也則民悦而從之矣民悦而從則所謂得人<lb/>
　和而三軍一心矣故以戰則勝以攻則取何吉如之<lb/>
　既吉則有吊民伐罪之功而無黷武厲民之失矣何<lb/>
　咎之有○孟子曰天時地利不如人和師卦已有此<lb/>
　意矣○行險而順與後世所謂兵行詭道者異指○<lb/>
　一説本義此非老成之徳者不能也一句只貼行險<lb/>
<pb n="76a"/>
　而順故下文又兼言才徳剛中才也未知是否○㕘<lb/>
　義曰剛中而應行險而順用兵而如是則雖毒民而<lb/>
　民從之以義動故也昔周公東征有破斧之意宣王<lb/>
　伐北違興師之時其民之勞亦甚矣然未嘗有怨者<lb/>
　亦以其事之順而不容已也為君將者每如是其吉<lb/>
　无咎亦宜矣吉者必克也无咎者合義也<lb/>
地中有水師君子以容民畜衆<lb/>
　不可以水由地中行者言只地中之濕者皆水也○<lb/>
<pb n="76b"/>
　容民畜衆者君子於無事之時善其政教厚其生聚<lb/>
　以容保吾民此乃所以畜衆也葢民生既厚一旦有<lb/>
　事而發之則不患不足於兵矣○容民畜衆皆以無<lb/>
　事之時言畜衆以今日言得衆以後日言然畜者將<lb/>
　以有用也便有預為後日計之意<lb/>
　平時懷柔撫字之有道一有意外之虞則披堅執鋭<lb/>
　鼓勇敵愾之衆自此而出矣○㕘義曰古之王者以<lb/>
　寛得衆役使之以時賦税之有法懼傷民之力也民<lb/>
<pb n="77a"/>
　之力傷則雖赤子亦讐仇矣吾又安得而用之故寛<lb/>
　以容其農民乃所以畜其兵衆也<lb/>
初六師出以律否臧㓙<lb/>
　以律者坐作進退之有節攻殺擊刺之有則牛馬臣<lb/>
　妾之勿逐或六歩七歩之不敢越或四伐五伐六伐<lb/>
　七伐之不敢亂也不必依程傳兼興師與行師葢興<lb/>
　師是命將者之事此是説為將者行師之法○三軍<lb/>
　之命繫於一將一將之權在於律律之得失兵之勝<lb/>
<pb n="77b"/>
　敗繫焉國之安危關焉可無慎哉<lb/>
　曰師出以律須㸔出字曰否臧㓙則知以律之吉矣<lb/>
　此爻只據在卦之初為師之始説箇道理如此<lb/>
失律凶也<lb/>
　不曰否臧㓙而曰失律㓙者明否臧之為失律也<lb/>
九二在師中吉无咎王三錫命<lb/>
　九二在下為衆隂所歸而有剛中之徳以是徳而在<lb/>
　師中吉且无咎矣剛中之徳全在九二字内了此云<lb/>
<pb n="78a"/>
　在師中即俗謂在軍中云耳如軍中有一韓軍中有<lb/>
　一范是也或謂在師卦之中或謂在下體之中又或<lb/>
　謂在師而得中皆無理<lb/>
　本義云九二在下為衆隂所歸明其為將也○師九<lb/>
　二分象占當如䝉九二子克家例○在師中吉是就<lb/>
　本爻㸔出王三錫命是對應爻㸔出不可謂王者因<lb/>
　其在師中吉无咎然後從而錫命之葢錫命是寵任<lb/>
　之為將非褒其成功也<lb/>
<pb n="78b"/>
　㕘義曰二以一陽統衆隂受六五之命任閫外之責<lb/>
　而能以剛處中威徳兼著其吉而无咎宜矣然非在<lb/>
　上者信任之深褒寵之厚亦何由而成功乎或委任<lb/>
　不隆或吝於爵賞或輕信纔間或叅以小人若是者<lb/>
　豈將之不能哉<lb/>
在師中吉承天寵也<lb/>
　宜依程傳周公爻辭似未有此意孔子據理而論則<lb/>
　實不可易之定論也不然安得有在師中吉之功哉<lb/>
<pb n="79a"/>
　○一説此二句直申爻辭如不克訟歸逋竄也之例<lb/>
　方見不背爻辭<lb/>
　懷萬邦也王惟懷萬邦故寵任大將使為之去其暴<lb/>
　以安之此真先王用師之本意也彖傳所謂貞者即<lb/>
　此<lb/>
　按此小象都是推本之辭<lb/>
六三師或輿尸㓙<lb/>
　以隂居陽則才弱而志剛不中不正則犯非其分輿<lb/>
<pb n="79b"/>
　尸便是㓙也謂之或輿尸者言其有輿尸之理也○<lb/>
　叅義曰以一卦觀之則九二獨為將以合爻觀之則<lb/>
　皆將帥之事也<hi>云云</hi>
六四師左次无咎<lb/>
　六四隂柔不中其才智雖與六三類然居隂得正其<lb/>
　明義理而得時勢則逈與六三殊矣故為左次象曰<lb/>
　无咎特以其賢於六三也○本義知難而退此成語<lb/>
　也出左傳晉文公與楚搆兵楚子戒子玉<hi>云云</hi>且曰<lb/>
<pb n="80a"/>
　軍志曰知難而退<lb/>
六五田有禽　<hi>止</hi>弟子輿尸貞㓙<lb/>
　田有禽利執言是師貞意長子帥師是丈人意長子<lb/>
　㨿九五喚九二言○禽字兼獸麞鹿之類害稼尤多<lb/>
　○利執言執字還從禽字生來无咎者釁自彼生端<lb/>
　不在我何咎之有以下皆戒辭也○長子帥師弟子<lb/>
　輿尸言以九二帥師可也若叅以三四則㓙矣○長<lb/>
　子帥師是本爻之象弟子輿尸是假設之辭<hi>此朱子</hi>
<pb n="80b"/>
　<hi>語録</hi>○本義使之輿尸而歸之字指九五使之也語<lb/>
　録謂長子帥師本爻自有此象㸔來本義云長子九<lb/>
　二也亦有此意但周公意重在下○長子帥師弟子<lb/>
　輿尸貞㓙語録謂此兩句似家人九三所謂家人嗃<lb/>
　嗃悔厲吉婦子嘻嘻終吝○貞㓙言雖以田有禽而<lb/>
　執之然吾委任不得其人終亦取㓙○叅義曰長子<lb/>
　老成之將也弟子不經事之少年也○只才氣老成<lb/>
　者便是長子新進不經事者便是弟子弟子少子也<lb/>
<pb n="81a"/>
　○本義敵加於已不得已而應之此二句出魏相諫<lb/>
　伐匈奴書所謂應兵者也<lb/>
長子帥師以中行也<lb/>
　言所以必用長子帥師者以其有剛中之徳也二有<lb/>
　剛中之徳而使之帥師則其所使者當矣若夫弟子<lb/>
　輿尸則是其使之不當也又將誰咎乎○或云以中<lb/>
　行是自六五言其有中行之善故能用長子以帥師<lb/>
　也殊不知本義柔順而中數字只是言其不為兵端<lb/>
<pb n="81b"/>
　實貼在田有禽上與長子帥師固無預也<lb/>
上六大君有命開國承家小人勿用<lb/>
　大君天子也開國承家謂或使開國為諸侯或使承<lb/>
　家為卿大夫也稱其功之大小也大君有命開國承<lb/>
　家是上六有此象也至於小人勿用則上六本爻安<lb/>
　有此分明是聖人為占者設戒也嗚呼聖人之慮逺<lb/>
　然所戒只在行賞者本義後一意是朱子所補但在<lb/>
　上者既不可以行賞則在下者亦無由得受賞矣○<lb/>
<pb n="82a"/>
　邵子漁樵問答第二十條曰<hi>云云</hi>譬如藥之療疾也<lb/>
　毒藥亦有時而用也可一而不可再也疾愈則速已<lb/>
　不已則殺人矣平藥則常日而用之可也重疾非所<lb/>
　以能治也能驅重疾而無害人之毒者古今人所謂<lb/>
　良藥也易曰大君有命<hi>云云</hi>○叅義曰上六師之終<lb/>
　故言封賞之事大君有命其功之大者命之以開國<lb/>
　而使為諸侯功之小者命之以承家而使為卿大夫<lb/>
　爵必稱其功報必賞其勞無僣差無私吝此王者公<lb/>
<pb n="82b"/>
　天下之心也然師旅之興人才非一槩或以忠勤或<lb/>
　以勇力或以才幹或以謀畧其封賞之行固無不及<lb/>
　也至於董正治官任以庶政則惟賢是用不復計其<lb/>
　功矣故戒之曰小人則勿用如漢光武中興其功臣<lb/>
　無不封者而得與於政唯鄧禹耿弇賈復三四公他<lb/>
　皆不任焉葢合於此爻之義也○或曰小人任事不<lb/>
　可也而有土有民獨可哉曰賞者公道也彼有功而<lb/>
　不賞得為公乎且大惡如象而以親當封舜不敢廢<lb/>
<pb n="83a"/>
　也而以功當封者聖人其敢廢之耶聖人於此惟當<lb/>
　别有處之之道耳而廢其功則不可耳斯義也朱子<lb/>
　實發之而與本義之言異故述之於此○按叅義所<lb/>
　引朱子之言出語類曰舊時説只作論功行賞之時<lb/>
　不可及小人今思量㸔理去不得他既一例有功如<lb/>
　何不及他得㸔來開國承家一句是公共得的未分<lb/>
　别君子小人在小人則是勿更用他與之謀議經畫<lb/>
　耳漢光武能用此義自定天下之後一例論功行封<lb/>
<pb n="83b"/>
　其所以用之在左右者則鄧禹耿弇數人他不與焉<lb/>
　因論古之論功行封真箇是裂土地與之守非如後<lb/>
　世虛帶爵邑若使小人叅其間則誠有弊病曰勢不<lb/>
　容不封他得如舜封象則使吏治其國若是小人亦<lb/>
　自有以處之也又先生云此義方思量得如此來未<lb/>
　曾改入本義且記取<lb/>
　魏徵對太宗曰天下未定則專取其才不取其行䘮<lb/>
　亂既平則非才行兼偹不可用也范氏非之曰王者<lb/>
<pb n="84a"/>
　剏業垂統敷求哲人以遺後嗣故能長世豈其以天<lb/>
　下未定而專用小人之才乎夫有才無行之小人無<lb/>
　時而可用退之猶懼其或進也豈可先用而後廢乃<lb/>
　取才行兼偹之人乎徵之學駁而不純<lb/>
䷇<hi>坤下坎上</hi>
比吉原筮元永貞无咎不寧方來後夫㓙<lb/>
　比親輔也若单言親字則相親厚亦是不見有上下<lb/>
　之分意故别著箇輔字○比吉者筮得此卦則當為<lb/>
<pb n="84b"/>
　人所親比這便是吉意原筮之原恐如今人所謂依<lb/>
　原之原○禮記文王世子篇文王事王季食下問所<lb/>
　膳命膳宰曰未有原所謂食之餘無以再進也又漢<lb/>
　立原廟中庸或問註曰謂又一廟也此兩原與筮義<lb/>
　同以一人而撫萬邦上比下也以四海而仰一人下<lb/>
　比上也自有相親比之道葢比亦是兩邊相合上事<lb/>
　○曰萬邦者天子之比天下只是親萬國之諸侯耳<lb/>
　若天下之比於天子則臣民俱在故曰四海也○元<lb/>
<pb n="85a"/>
　永貞皆自君道言之有元而不永者有元永而不貞<lb/>
　者如唐之𤣥宗其始也勵精為治非不元善也而不<lb/>
　能善其終開元之末遂恣情極慾以稔無涯之禍此<lb/>
　是元善而不能長永者又如漢之文帝恭嘿徳化二<lb/>
　十餘年如一日宋之仁宗勤儉正身四十餘年如一<lb/>
　日亦可謂元善而長永矣然一則黄老之雜而不能<lb/>
　力追三代之治化一則剛毅不足時為小人所遷惑<lb/>
　則是能元善長永而未能正固者也是皆未免有咎<lb/>
<pb n="85b"/>
　也有咎者徳皆未能稱人之比也○一説長永以處<lb/>
　常言正固以處變言○卦辭若曰為人所比固吉然<lb/>
　必原筮元永貞然後足以為盡善而無咎矣夫惟元<lb/>
　永貞而无咎則不寧者皆方來而彼後來者取㓙耳<lb/>
　大意如此○不寧方來者近者悦逺者來也<lb/>
　後夫㓙本義曰此交已固彼來已晚而不曰彼交已<lb/>
　固此來已晚可見是主為人比者言○後夫承上文<lb/>
　凡不寧者皆已來矣其後夫之方來者則其過在彼<lb/>
<pb n="86a"/>
　宜得㓙耳○或曰王者於民來者不拒何至使後夫<lb/>
　獨得㓙耶曰天下之事固有勢不能兼容者㸔來後<lb/>
　夫亦是執迷負固自失機㑹者耳<lb/>
比輔也下順從也<lb/>
　下順從以卦體言則實兼上下衆隂然不曰上下而<lb/>
　只曰下者以九五為上也故避之至不寧方來則曰<lb/>
　上下應者衆皆比之無一人敢後也○此只曰下尊<lb/>
　上之辭後兼上下舉衆之辭○以剛中也㨿程傳以<lb/>
<pb n="86b"/>
　剛為元以居中得正為永貞㸔來是如此剛字實只<lb/>
　當得善字必剛而且中乃為元善且長永而正固也<lb/>
　○按周子通書剛柔善惡中而已矣之説則善自是<lb/>
　善善却又要中是剛字只當元字中則含永貞意也<lb/>
　貞字最重正而且固大中至正之道也○九五之剛<lb/>
　中即所謂元永貞也在卦爻上説只説得剛中就比<lb/>
　道上説則須用此三句方盡比道之善○文王彖比<lb/>
　本九五之剛中而曰元永貞此文王觀易之法也學<lb/>
<pb n="87a"/>
　者不可不知故朱子釋訟九五之中正曰中則聽不<lb/>
　偏正則斷合理得此意也○又原筮元永貞无咎文<lb/>
　王只㨿理言孔子彖傳本諸剛中者未必文王本意<lb/>
　故卦下本義不用彖傳解經下文不寧方來上下應<lb/>
　也亦只是孔子之意文王卦辭只直承元永貞无咎<lb/>
　説下<lb/>
　其道窮也只是此交已固彼來已晚之意窮者言不<lb/>
　見受於人也<lb/>
<pb n="87b"/>
先王以建萬國親諸侯<lb/>
　建公侯伯子男等國而有朝聘往來之禮所以親之<lb/>
　也親諸侯所以親天下也○六字是一串意不是兩<lb/>
　平意以為建國所以親諸侯者尤為無謂○親諸侯<lb/>
　所以親天下也<lb/>
初六有孚比之无咎有孚盈缶終來有他吉<lb/>
　有孚是今日初比之有孚盈缶是由今積之以至於<lb/>
　盈缶有孚固得比之道而无咎矣至於盈缶則不但<lb/>
<pb n="88a"/>
　无咎更有他吉也○終來有他吉語録説終來似顯<lb/>
　比便有那周遍意似不可曉恐是初年之見○此以<lb/>
　比人言終來似顯比則為人比矣愚恐此卦六爻無<lb/>
　漸進居尊之意不可用也<lb/>
比之初六有他吉也<lb/>
　比之初六有孚而且盈缶者也故不但无咎有他吉<lb/>
　也<lb/>
　曰比之初六則有孚及有孚盈缶皆初六也曰有他<lb/>
<pb n="88b"/>
　吉則无咎不待言矣聖筆簡而不漏<lb/>
六二比之自内貞吉<lb/>
　柔順中正故能比夫正上應九五則所比者正○六<lb/>
　二柔順中正於比人之道最為得正爻辭貞字實從<lb/>
　此生六四以柔居柔亦然○内比之是方出而仕者<lb/>
　外比之六四近君之位已出仕者也故有内外之分<lb/>
　○貞吉二字帶爻言占者如是則正而吉此意在爻<lb/>
　辭外○六二本義曰自内比外而得其貞至六四只<lb/>
<pb n="89a"/>
　曰為得其正者何葢四只是柔順而正二則柔順而<lb/>
　中正故也㸔來本義一字之間毫髪不苟必有權衡<lb/>
比之自内不自失也<lb/>
　不自失是吉所在○叅義曰凡貞吉有爻之本善者<lb/>
　有爻非貞而為之戒者此曰貞吉爻之本善者也<lb/>
六三比之匪人<lb/>
　六三隂柔則暗昧不中正則邪僻而况承乗應皆隂<lb/>
　則所近者舉非正人以三之隂柔不中正其有不入<lb/>
<pb n="89b"/>
　其流者乎故曰比之匪人不可專指承乗應皆隂為<lb/>
　比之匪人也觀兑四之介疾有喜則可見矣○比之<lb/>
　匪人自學者言之則友便僻友善柔友便佞是也自<lb/>
　仕者言之則為入於不善之黨如范增之於項羽嚴<lb/>
　尤之於王莽是皆可傷也○其占大㓙不言可知如<lb/>
　六二六四之貞吉總是所比得人如二之柔順中正<lb/>
　四之以柔居柔則與三之隂柔不中正相反二之上<lb/>
　應九五四之上比九五則與三之承乗應皆隂相反<lb/>
<pb n="90a"/>
　故三之比匪人可知其大㓙也<lb/>
六四外比之貞吉<lb/>
　之字指五○以柔居柔柔順得正故能比夫正而所<lb/>
　比者五又為得所比之正也<lb/>
外比于賢以從上也<lb/>
　上句是喚起下句下句則所以釋外比之意也須㸔<lb/>
　以字○必曰外比於賢者夫子之意以九五不但有<lb/>
　其位又有其徳也故獨出賢字以表見九五之徳云<lb/>
<pb n="90b"/>
　○曰賢者明其以陽剛居上之中而得其正在所宜<lb/>
　比也比得其人也所謂貞吉者正以此○曰從上者<lb/>
　如六二則以正應而比五也四與五初非正應特以<lb/>
　其在上而比之耳故獨曰以從上也此以分言莊生<lb/>
　所謂君臣之義無所逃於天地之間者也但所比者<lb/>
　五為得其人耳○比賢從上或依程傳平説但恐以<lb/>
　字不順傳葢以以為而也<lb/>
九五顯比王用三驅失前禽邑人不誡吉<lb/>
<pb n="91a"/>
　王用三驅失前禽邑人不誡是即顯比之象也用三<lb/>
　驅失前禽者上之人不必求得也邑人不誡者下之<lb/>
　人化之亦不必求得也故曰上使中也○凡此皆吉<lb/>
　之道謂用三驅失前禽固吉之道至於邑人化之而<lb/>
　不誡此節亦吉之道也故曰凡此皆吉之道既如此<lb/>
　解則邑人不誡宜在顯比之外而本義乃以王用三<lb/>
　驅失前禽通為一象者何葢邑人不誡自是王者顯<lb/>
　比必然之符驗故本義不更析為二象也然邑人不<lb/>
<pb n="91b"/>
　誡之吉仍歸之在上者不可謂邑人亦吉也○顯比<lb/>
　兼徳位言然徳字重葢比之所以為顯者在徳不在<lb/>
　位也必兼位者則以比字來也如孔子非無君師之<lb/>
　徳然不得其位則亦終無自而見其顯比也葢九五<lb/>
　所謂聖人在天子之位者○本義上曰一陽居尊下<lb/>
　曰卦之羣隂皆來比已者明其為比之主也或以羣<lb/>
　隂皆來比已一句為含邑人不誡之義而謂邑人不<lb/>
　誡者乃是不相戒約而自然從已也朱子舊説亦是<lb/>
<pb n="92a"/>
　此意然恐是初年未定之見當以本義為正况依此<lb/>
　説則邑人不誡無待於上之化而象傳乃曰上使中<lb/>
　者何也可以斷此疑矣○味本義亦喻上意不相警<lb/>
　備字意見得亦是就田獵説雲峰之説亦然但其意<lb/>
　専在比道上説也○就田獵説葢亦事理之必然試<lb/>
　以目見人事㸔來槩是如此風草影響之間皆有不<lb/>
　期然而然者若就比道説則是下人化之亦皆不逐<lb/>
　逐於利也○邑人易中所謂邑者非一盡以所屬言<lb/>
<pb n="92b"/>
　也就天子三驅説則天子自有天子之邑自不相妨<lb/>
　也○程傳曰三驅之禮乃禮所謂天子不合圍也成<lb/>
　湯祝網是其義也天子之畋圍合其三面前開一路<lb/>
　使之可去不忍盡物好生之仁也只取其不用命者<lb/>
　不出而反入者也禽獸前去者皆免矣○朱子曰田<lb/>
　獵之禮置旃以為門别車以為長圍田獵者自門驅<lb/>
　而入禽獸向我而出皆免惟被驅而入者皆獲故以<lb/>
　前禽比去者不追獲者譬來則取之大意如此無縁<lb/>
<pb n="93a"/>
　得一一相似○開一面之網則只三驅矣其三面置<lb/>
　網也若置網而不驅亦無從得禽今之獵於山者亦<lb/>
　皆先置網而後鑼鼓鎗刀弓箭以遂之也○文獻通<lb/>
　考田獵考篇曰天子諸侯無事則嵗三田<hi>三田者夏不田葢農</hi>
　<hi>時也周禮春曰蒐夏曰苖秋曰獮冬曰狩</hi>一為乾豆二為賓客三為充君<lb/>
　之庖無事而不田曰不敬田不以禮曰暴天物天子<lb/>
　不合圍諸侯不揜羣天子殺則下大綏諸侯殺則下<lb/>
　小綏<hi>綏當作緌有虞氏之旌旗也下謂弊之</hi>大夫殺則止佐車佐車止<lb/>
<pb n="93b"/>
　則百姓田獵國君春田不圍澤大夫不揜羣士不取<lb/>
　麛卵獺祭魚然後虞人入澤梁豺祭獸然後畋獵鳩<lb/>
　化為鷹然後設罻羅草木零落然後入山林昆䖝未<lb/>
　蟄不火田不麋不卵不殺胎不殀夭<hi>鳥者反</hi>不覆窠○<lb/>
　又曰田者大艾草以為防<hi>田獵者限大芟殺草木以為防士作田獵之塲擬殺</hi>
　<hi>圍之處</hi>或舍其中<hi>或復止舍其中謂未田之前言士戒衆故教示戰法當在其間止舍舍其</hi>
　<hi>防之廣狹無文</hi>褐纒㫋以為門<hi>既立防院當設周衛而立門焉乃以織毛褐布纒通帛之</hi>
　<hi>旃以為門之兩旁其門葢南並為二門用四旃四褐也旃</hi>裘纒質以為槸<hi>又以纒椹質以</hi>
<pb n="94a"/>
　<hi>為門中之間間車執之𠂻兩邊鈎車輪者</hi>間容握驅而入擊則不得入其<lb/>
　門之廣狹兩軸頭去旃竿之間各空一握入此門當<lb/>
　馳驅而入不得徐也以教戰試其能否故令馳馬若<lb/>
　驅之其軸頭擊着門傍旃竿則不得入所以罰不工<lb/>
　也○左者之左右者之右然後焚而射焉<hi>以天子大軍分為左</hi>
　<hi>右云云</hi>天子發<hi>發矢也</hi>然後諸侯發諸侯發然後士大夫<lb/>
　發天子發抗大綏諸侯發抗小綏獻禽於其下故戰<lb/>
　不出頃田不出防不逐奔走古之道也○又曰傳曰<lb/>
<pb n="94b"/>
　已有三牲必曰狩者孝子之意以為已之所養不如<lb/>
　天地自然之性逸豫肥美禽獸多則傷五糓因習兵<lb/>
　事又不空設故因以捕禽獸所以供承宗廟示不忘<lb/>
　武偹又因以為田除害○又曰苖者毛取之蒐者搜<lb/>
　索之狩者守留之夏不田何也曰天地隂陽盛長之<lb/>
　時猛獸不攫鷙鳥不摶蝮蠆不螫鳥獸䖝蛇且知應<lb/>
　天而况乎人哉是以古者必有豢牢其謂之畋何聖<lb/>
　人舉事必反本五穀者以奉宗廟養萬民也去禽獸<lb/>
<pb n="95a"/>
　害稼穡者故以田言之聖人作名號而事義可知也<lb/>
顯比之吉位在中也<lb/>
　觀顯比之吉一句便見邑人不誡皆在其中矣故本<lb/>
　義并以為一象<lb/>
舍逆取順失前禽也<lb/>
　舍逆取順正是解出所以失前禽處若無夫子舍逆<lb/>
　取順一句恐後賢亦無從得失前禽意思出○不要<lb/>
　以舍逆取順就當人之來者不拒去者不追且都是<lb/>
<pb n="95b"/>
　就禽説而顯比之意自見葢取舍二字難説是民也<lb/>
　如即鹿無虞以從禽也二句亦皆象也又大車以載<lb/>
　積中不敗也亦然<lb/>
比之无首無所終也<lb/>
　既无首可比則不成箇比矣<lb/>
䷈<hi>乾下㢲上</hi>
小畜亨宻雲不雨自我西郊<lb/>
　㢲其徳為㢲為入㢲者順勢漸入之義與入義無甚<lb/>
<pb n="96a"/>
　分别故㢲體本義曰㢲入也必别其所以異則㢲先<lb/>
　於入㢲然後能入也如為雲為雨為水之類○其象<lb/>
　為風為木天地間善㢲而入者莫如風其次莫如木<lb/>
　木之入以根○小畜朱子曰易不可専就人上説且<lb/>
　就隂陽上㸔分明㢲畜乾隂畜陽故謂之小若配之<lb/>
　人事則為小人畜君子也得為臣畜君也得因小小<lb/>
　事畜止也得不可泥定事説○又南軒曰凡百君子<lb/>
　之欲行事小人得以擾繫之大事之將就小物得以<lb/>
<pb n="96b"/>
　邀阻之皆小畜也○觀本義謂上㢲下乾以隂畜陽<lb/>
　又卦惟六四一隂上下五陽皆為小畜則小畜二字<lb/>
　俱重言以小畜大也一義也觀本義又以隂畜陽能<lb/>
　繫而不能固亦為所畜者小之之象則小字獨重又<lb/>
　一義也○以小畜大則所畜亦小矣○亨是陽得亨<lb/>
　也至宻雲不雨自我西郊只就所畜者小上生意思<lb/>
　大抵是謂未能厚積而逺施也○畜未極而施未行<lb/>
　不必以小人畜君子説此畜字難把以隂畜陽字來<lb/>
<pb n="97a"/>
　為例矣當與上九畜極而成畜字同㸔○本義畜未<lb/>
　極而施未行不必貼卦辭乃總其意也故宻雲不雨<lb/>
　自我西郊意亦不分○宻雲隂物○論理雲能致雨<lb/>
　雲至於宻則是所謂雲盛則多雨者矣何乃反不成<lb/>
　雨耶是有説也凡雲之騰上不已而逐旋舒布者屬<lb/>
　陽其勢必成雨澤所謂雲行雨施也氣盛故也若其<lb/>
　積聚匝宻其勢已定此乃雲之止者不久且自散矣<lb/>
　故屬隂而雨不成氣已衰故也○以亨字連小畜字<lb/>
<pb n="97b"/>
　㸔則亨字與小畜是兩箇人以宻雲不雨自我西郊<lb/>
　帶小畜字㸔則又只是一箇人詞若貫而不貫不貫而<lb/>
　又貫也葢均從小畜字有取也○密雲不雨者以其<lb/>
　起自西郊也若不説作起自西方則郊字亦説不得<lb/>
　○程傳曰雲氣之起皆從四逺故曰郊亦不盡然○<lb/>
　宻雲隂物陽不與和也西郊隂方隂先倡也隂先倡<lb/>
　而陽不與和故雲自西郊徒雲而不雨也東方生氣<lb/>
　西方収氣㸔本義隂方隂物字亦重○本義拳拳於<lb/>
<pb n="98a"/>
　密雲隂物西郊隂方者明其所畜者小也非指隂道<lb/>
　然也○宻雲不雨自我西郊味本義兩箇畜未極字<lb/>
　面方知此兩句只是能畜而不能固所畜者小之義<lb/>
　不必承上亨字説是畜未極而施未行也且方説得<lb/>
　筮者得之則占亦如其象意更㸔本義一然字轉將<lb/>
　去又是一意也○一説小畜則猶亨矣小畜亨則畜<lb/>
　未極矣畜未極則施未行矣彖傳之意不過如此但<lb/>
　取義多端○此説有辨在下○又一説小畜卦名兼<lb/>
<pb n="98b"/>
　所畜者小之義故亨字於下二句不相因○自我西<lb/>
　郊本義云我者文王自我也若要拘牽上文小畜之<lb/>
　義則文王為隂紂為陽乎愚故不欲拘牽上文○文<lb/>
　王演易於羑里視岐周為西方小畜之時也此數句<lb/>
　須要輕㸔若拘向文王身説則是文王是隂紂是陽<lb/>
　文王以隂畜紂之陽則文王乃是不好人了而又以<lb/>
　亨字屬紂如何可通故須認一然字轉語處信乎僅<lb/>
　取所畜者小之義也○正小畜之時猶云損之時益<lb/>
<pb n="99a"/>
　之時蹇之時之類葢文王演易時方見囚繫未能得<lb/>
　志行乎中國所謂畜未極而施未行也故曰正小畜<lb/>
　之時然及其久也畜極施行則三分有二矣葢為夬<lb/>
　之時也○筮者得之則占亦如其象云味本義此説<lb/>
　葢見宻雲不雨自我西郊二句不是説隂畜未極而<lb/>
　施未行也若純指隂言則此卦之占乃為小人發矣<lb/>
　且此二句純是象亨自是占占如其象只指下二句<lb/>
　也○則占亦如其象象字不及亨字又愈見亨字自<lb/>
<pb n="99b"/>
　為一義也此卦占辭猶大畜利貞不家食吉利渉大<lb/>
　川皆各自為説上下文不相䝉也○二程傳書卷之<lb/>
　二曰長安西風而雨終未曉此理須是自東自北而<lb/>
　風則雨自南自西則不雨何者自東自北皆屬陽註<lb/>
　坎體本陽陽唱而隂和故雨自西自南隂也隂唱則<lb/>
　陽不和蝃蝀之詩曰朝隮於西崇朝其雨是陽來唱<lb/>
　也故雨蝃蝀在東則是陽先唱也易言宻雲不雨自<lb/>
　我西郊言自西則是隂先唱也故雲雖宻而不雨今<lb/>
<pb n="100a"/>
　西風而雨恐山勢使然○按程子所言宻雲之義與<lb/>
　朱子本義不同程子似較明白穏當總在下句重矣<lb/>
柔得位而上下應之<lb/>
　柔得位而上下應之則上下五陽皆為四所畜矣故<lb/>
　為小畜要認柔字<lb/>
健而㢲剛中而志行乃亨<lb/>
　言陽為隂所畜宜不得亨矣然以健而㢲剛中而志<lb/>
　行故陽猶可亨也○内健則有不畜之撡外㢲則有<lb/>
<pb n="100b"/>
　善入之道二五皆陽各居一卦之中而用事則君子<lb/>
　之勢猶得以有為也故猶可亨○此剛中不純以徳<lb/>
　言剛是徳中是位故本義曰各居一卦之中而用事<lb/>
　居一卦之中為之主也用事當事任也<lb/>
宻雲不雨尚往也<lb/>
　本義曰其氣猶上進也此當以既雨既處畜極而成<lb/>
　來照㸔大抵此句全就雲雨説不然用不得氣字○<lb/>
　宻雲不雨尚往也自我西郊施未行也兩句似無大<lb/>
<pb n="101a"/>
　分别施未行即是不雨意以尚往故施未行○朱子<lb/>
　曰凢雨者皆是隂氣盛凝結得宻方濕潤下降為雨<lb/>
　且如飯甑葢得宻了氣鬰不通四畔方有濕汗今乾<lb/>
　上進一隂止他不得所以云尚往也是指乾欲上進<lb/>
　之象是隂包住他不得陽氣更散做雨不成所以尚<lb/>
　往也<lb/>
象曰風行天上小畜君子以懿文徳<lb/>
　風行天上一度便休能畜物而不能久畜小畜之象<lb/>
<pb n="101b"/>
　也君子以懿文徳如威儀文辭之類而已未能厚積<lb/>
　而逺施也夫威儀文辭固亦徳之所在然此特其一<lb/>
　身之章觀聽之美而已不足以經邦而濟世不足以<lb/>
　建功而立業可見人之所學不可不務乎其大者○<lb/>
　必多識前言往行以畜其徳乃為厚積乃可逺施然<lb/>
　此個君子非可目定為小畜君子也夫子因小畜之<lb/>
　象而就人事中尋出君子之所以則其象者耳要之<lb/>
　細行不矜終累大徳皆君子事也<lb/>
<pb n="102a"/>
初九復自道何其咎吉<lb/>
　陽本在上之物今復自故道還其舊耳不為隂所畜<lb/>
　也何咎之有○凡曰无咎者大槩皆有𥙷過之意今<lb/>
　獨曰何其咎葢自不至於有咎也本義雖通謂之无<lb/>
　咎然本文何其咎之義則亦不可不知也○何其咎<lb/>
　大槩是言直能不為隂所畜九二亦然至九三則不<lb/>
　然矣○不為隂所畜就是无咎就是吉也○何其咎<lb/>
　吉還作占㸔凡言㓙悔吝字皆是占辭○語類曰復<lb/>
<pb n="102b"/>
　自道之復與復卦之復異卦言已前不見了這陽如<lb/>
　今復在此復自道是復他本位從那道路上去如无<lb/>
　往不復之復愚謂二復之義亦無大異緫是還復<lb/>
牽復在中亦不自失也<lb/>
　露出在中二字見牽復之所以如云其位在中以貴<lb/>
　行也則取中徳之貴如云元吉在上大成也則取井<lb/>
　功之成其曰在中曰在上皆不虚也<lb/>
輿説輻<lb/>
<pb n="103a"/>
　輻與輹不同輻車輪之轑也輹車上伏兎也輻重於<lb/>
　輹葢説輻者為隂所繫畜久住之計也説輹者自止<lb/>
　而不進暫住之意也家禮䘮車有伏兎一經輹車下<lb/>
　縳也疑亦相通<lb/>
夫妻反目不能正室也<lb/>
　夫妻反目象也不能正室意謂其以相説而為所繫<lb/>
　畜也即輿説輻也意謂夫妻之反目亦由夫之自説<lb/>
　其輻耳○程傳曰婦人為夫寵惑既而遂反制其夫<lb/>
<pb n="103b"/>
　未有夫不失道而妻能制之者也故説輻反目三自<lb/>
　為也○下三爻初二不為隂所畜而三則為隂所畜<lb/>
　不為所畜者初則居下得正二則剛中為所畜者則<lb/>
　以剛而不中也然亦兼以位言初前逺於隂也二漸<lb/>
　近於隂也三迫近於隂也<lb/>
六四有孚血去惕出无咎<lb/>
　本義柔順得正虚中㢲體二陽助之三句俱解在有<lb/>
　孚字内葢柔順信之質也得正信之道也虛中信之<lb/>
<pb n="104a"/>
　本也㢲體能㢲所以能取信於人也二陽助之則人<lb/>
　信之矣夫六四以一隂當衆陽之鋒其勢不免於灾<lb/>
　懼既能有孚而得二陽之助則免矣以此見隂柔力<lb/>
　量不能獨濟若有所濟亦必伏陽剛之力如渙之初<lb/>
　六亦此義也○以一隂畜衆陽若所謂以一服八者<lb/>
　獨力如之何能克况隂柔耶○爻辭不知以四為小<lb/>
　人耶為君子耶曰不目為小人也只是位卑力小不<lb/>
　任大事底人也若作小人則本義所謂戒占者亦有<lb/>
<pb n="104b"/>
　其徳則无咎者是易為小人謀耶○二陽之助本以<lb/>
　㢲體言然未有孚而不得人助者道理亦是如此故<lb/>
　本義㑹象傳而并及之故曰人之所助者信也○六<lb/>
　四倘非柔順得正而虚中二陽亦未必助之葢其血<lb/>
　去惕去雖全是二陽之力而其所以得二陽之力者<lb/>
　則全在有孚上來故周公曰有孚血去惕出而孔子<lb/>
　曰上合志交相發明之意可見○六四爻辭通是本<lb/>
　象以著占有孚字重<lb/>
<pb n="105a"/>
九五有孚攣如富以其鄰<lb/>
　此有孚全指同心戮力説不必備舉陽剛中正意以<lb/>
　其在隂黨故不詳録也一説有孚之義還出自居中<lb/>
　富以其鄰則自其處尊言必先言有孚而後言富以<lb/>
　其鄰以見有孚為之本也象傳亦然葢雖在隂類亦<lb/>
　當有一段信義以相維繫所謂禮樂無處無之也○<lb/>
　本義㢲體三爻同力畜乾隣之象也而九五居中處<lb/>
　尊勢能有為以兼乎上下此数句或者多因先提鄰<lb/>
<pb n="105b"/>
　字及相同力字而執泥以為只是解富以其鄰之義<lb/>
　而不兼乎上句之意㸔來此説膠固不通葢本義以<lb/>
　爻辭兩句内獨鄰字須用解説故首提鄰字<hi>云云</hi>此<lb/>
　義既明則有孚攣如之義亦在其中矣其專言同力<lb/>
　者葢有孚攣如亦只是同力之意細分之則有孚為<lb/>
　心富厚為力未有心不同而力能同者况下文就承<lb/>
　以故為有孚攣固用富厚之力而能以其鄰之象則<lb/>
　其義斷可識矣○有孚攣如富以其鄰富字爻既有<lb/>
<pb n="106a"/>
　取孚字如何獨無所取大抵居中是有孚之義處尊<lb/>
　是富厚之義其曰勢能有為以兼乎上下者則通管<lb/>
　有孚之所以攣如與其富之所以能以其鄰之義也<lb/>
　或者不察以為勢能有為以兼乎上下只為下句之<lb/>
　義不知有孚攣如亦是勢能有為以兼乎上下也○<lb/>
　九五居中處尊居中者信實之質所謂有孚也處尊<lb/>
　者有餘力所謂富也然必有孚攣如然後能富以其<lb/>
　鄰此理也但以象言則兩句是一時事若以占言則<lb/>
<pb n="106b"/>
　分明當以有孚為本故本義曰占者有孚則能如是<lb/>
　也○本爻陽剛中正字面再不提起以義所不及也<lb/>
　其所處尊亦未必主君位只是同行中之尊者○富<lb/>
　以其鄰以力言必有是心然後能同是力也○有孚<lb/>
　攣如謂五之孚與上下相攣固也朱子曰攣如手相<lb/>
　攣住之象則有相攣固之義矣然謂九五獨也○雲<lb/>
　峰曰攣字與牽字皆有相連之義愚謂小畜九五之<lb/>
　有孚亦將如泰六四之翩翩不富以其鄰不戒以孚<lb/>
<pb n="107a"/>
　也彼之不富隂也此之富陽也力不同而徳則類故<lb/>
　不言吉○一説二句平説九五居中處尊居中者中<lb/>
　實信之質所謂有孚也處尊者位乎天位所謂富也<lb/>
　至於本義所謂占者有孚則能如是此恐人以占者<lb/>
　若不處尊則終不能富以其鄰故云然也况人能有<lb/>
　孚固能攣固亦有能以其鄰之理也説者不可因此<lb/>
　句而遂謂必有孚攣如然後富以其鄰也○以猶春<lb/>
　秋傳以某師之以此例當於師卦便以發之乃至是<lb/>
<pb n="107b"/>
　始發之者師之以衆正所以者部下也春秋之以某<lb/>
　師所以者鄰也此於以其鄰之義為切故以字雖均<lb/>
　之為能左右之義而用春秋以著其例則當置之於<lb/>
　此歟○春秋桓十四年宋人以齊人蔡人衞人陳人<lb/>
　伐鄭胡傳曰師而曰以者能左右之以行巳意也宋<lb/>
　怨鄭突之背已故以四國伐鄭魯怨齊人之侵已故<lb/>
　以楚師伐齊宋怨囊瓦之拘已故以呉子伐楚蔡弱<lb/>
　於魯魯弱於楚宋與蔡衞陳敵而弱於齊乃用其師<lb/>
<pb n="108a"/>
　以行已意故特書曰以列國之兵有制皆統乎天子<lb/>
　而敢私用之與私為之用以伐人國大亂之道故糓<lb/>
　梁子曰以者不以者也○此爻雖㢲體亦不做小人<lb/>
　説故本義云占者有孚則能如是也亦豈為小人耶<lb/>
　故就人事説或是以下畜上或是以弱畜強或以偏<lb/>
　裨而畜主帥之類皆是以隂畜陽也○驟讀其辭似<lb/>
　為隂類得意者不知聖人此辭其所以諷諭君子者<lb/>
　亦至矣葢无往而非君子謀也○此爻不必全認做<lb/>
<pb n="108b"/>
　小人之黨㸔然實則隂類也如以下畜上以弱畜強<lb/>
　以偏裨畜主帥之類故其辭雖若至善者而終不許<lb/>
　以吉利之占聖人之意可知矣觀本義曰㢲體又曰<lb/>
　畜乾曰㢲曰乾其書法固自昭然<lb/>
有孚攣如不獨富也<lb/>
　只照爻辭直説下如比之初六有他吉也之類○一<lb/>
　説五之與四同力畜乾者以其有孚攣如豈獨用其<lb/>
　富厚之力以一之哉此説未穏是因本義末句而誤<lb/>
<pb n="109a"/>
　也<lb/>
上九既雨既處尚徳載婦貞厲月㡬望君子征㓙<lb/>
　上九雖陽然是㢲體對下乾三陽則只喚作隂小畜<lb/>
　至上九則畜極而成矣故為隂陽和而雨兼言既處<lb/>
　愈見其為畜之已成也處如處暑之處七月立秋然<lb/>
　後處暑以暑至是而止也既止則為已成矣○尚徳<lb/>
　載正是所以既雨既處既雨既處正是畜極也○既<lb/>
　雨既處尚徳載只是㨿上九居畜之極言葢向也是<lb/>
<pb n="109b"/>
　為小畜猶能能係而不能固今至於極則為所畜矣<lb/>
　原來隂之以畜夫陽者亦是匪冦婚媾之意今既為<lb/>
　所畜是隂力以盛故制得陽住而隂陽比和矣故為<lb/>
　既雨既處有始有卒也既雨既處言其和也尚徳載<lb/>
　言其和之故也○尚徳載是畜極既雨既處是成也<lb/>
　畜極對上文畜未極説成字對上文施未行説○何<lb/>
　以見陽之尚隂徳也曰隂畜得陽住便是隂徳之盛<lb/>
　陽至此不得不與之和既與之和即便是尊尚隂徳<lb/>
<pb n="110a"/>
　了不然隂氣得與陽並耶下面占辭都從此起議論<lb/>
　○大抵六爻至上九畜之極也是隂已能畜得陽住<lb/>
　了本義所謂隂加於陽者以此所謂隂既盛而抗陽<lb/>
　者亦以此○其占如此為戒深矣分明以上九為㢲<lb/>
　隂不拘其為陽爻也朱子語類或問小畜上九疑是<lb/>
　太甲伊尹之事當之<hi>云云</hi>曰作伊周之事説亦得本<lb/>
　意只説隂畜陽到極處<hi>云云</hi>若以事言之則伊尹之<lb/>
　於太甲周公之於成王固如此武后之於髙宗亦然<lb/>
<pb n="110b"/>
　問武后之於髙宗恐不可謂之既雨曰他也自和○<lb/>
　此爻却兼得小人葢下句有君子征㓙○通上九爻<lb/>
　辭都只是從畜極而成上生出道理説○婦貞厲婦<lb/>
　者隂屬也至於陽不曰夫而曰君子者君子則不指<lb/>
　於夫而又兼得夫也○一説既雨既處尚徳載以隂<lb/>
　陽之不可相無者言也婦貞厲月㡬望君子征㓙以<lb/>
　其消長之際淑慝之分者言也然按此説則舉下文<lb/>
　婦貞厲月幾望君子征㓙氣脉不貫矣未安<lb/>
<pb n="111a"/>
君子征㓙有所疑也<lb/>
　以隂既盛而抗陽君子於此有所疑也不必説作均<lb/>
　敵<lb/>
䷉<hi>兌下乾上</hi>
履虎尾不咥人亨<lb/>
　以兌遇乾八卦惟兌為至弱惟乾為至健今以至弱<lb/>
　者而躡於至健者之后自是危機履非所履也故獨<lb/>
　以履名卦而彖傳復取其徳而謂之履虎尾不咥人<lb/>
<pb n="111b"/>
　亨也葢卦徳乃善處危之道也○處危而不危處全<lb/>
　在説而應乎乾上不在柔履剛上柔履剛只説得履<lb/>
　字也故彖傳分解本義所以不分解者以兌遇乾一<lb/>
　句就當得柔履剛了○或曰本義以兑遇乾和説以<lb/>
　躡剛强之後有履虎尾而不見傷之象四句通釋卦<lb/>
　名卦辭未嘗分解也曰本義所以不分解者以經文<lb/>
　卦名釋卦本自相連故亦從而連解之雖若釋卦辭<lb/>
　而履字固在其中矣况柔履剛與説而應乎乾分明<lb/>
<pb n="112a"/>
　是兩義不可合而為一倘若柔履剛即是説而應乎<lb/>
　乾道理則本義不曰以二體釋卦名義矣○履虎尾<lb/>
　言踵其後也故朱子小註曰如踏地脚跡相似又曰<lb/>
　躡他背脊后也本義曰有所躡而進之義也斯亦危<lb/>
　矣若真個躡着虎尾豈有不咥人之理中溪張氏曰<lb/>
　安有履虎尾而不咥人者此特寓其履至危而不危<lb/>
　之象耳此亦認未真也天下無理外之事若真個觸<lb/>
　着虎尾豈有不咥人正為是躡其後耳○若説真箇<lb/>
<pb n="112b"/>
　是踏着虎尾則説不得有所躡而進之義矣今人只<lb/>
　説得躡字不㑹説得進字出○履虎尾大凡臣事剛<lb/>
　君及同僚長上朋友之交際有利害難處者皆是虎<lb/>
　也或仕進及一切事為有危機所伏處即是虎尾也<lb/>
　○不咥人就是得遂其進處葢履字内有進了故曰<lb/>
　亨本義既曰故其卦為履而占如是也又曰人能如<lb/>
　是則處危而不傷矣何也曰上云占如是者㨿見成<lb/>
　占辭言也下云人能如是<hi>云云</hi>者丁寧占者必是能<lb/>
<pb n="113a"/>
　和悅以躡剛强之後乃能當此占也○叅義曰虎咥<lb/>
　人者也然以和悦履之則不見咥而反致亨以是觀<lb/>
　之人之踐履卑遜何往而不亨乎行於强暴則強暴<lb/>
　服行於蠻貊則蠻貊化行於患難則患難弭皆和悦<lb/>
　之效也然和非阿容也悦非佞媚也亦恭順而不失<lb/>
　其正耳兑之彖曰剛中而柔外此其道也○叅義曰<lb/>
　乾體剛健非専為暴者而象之以虎所以極言和悦<lb/>
　之無患也然如兑之所履亦順其正理而已固非邪<lb/>
<pb n="113b"/>
　媚以免禍者也如人臣之事暴君賢者之遇惡人皆<lb/>
　履虎尾者也君子於此豈有他道乎亦盡其禮而已<lb/>
　矣<lb/>
履柔履剛也<lb/>
　以二體釋卦名義雲峰曰本義謂二體見得非指六<lb/>
　三以柔履剛也葢六三爻辭有履虎尾句朱子恐人<lb/>
　以彼准此故别而解之云葢為所履者乾也而履之<lb/>
　者兑也○柔履剛也若不取剛柔義只是躡乾之後<lb/>
<pb n="114a"/>
　便為履剛他卦或以震遇乾或坎或艮或㢲或離遇<lb/>
　乾者皆可名履矣乃獨於此名履者正以兑之至柔<lb/>
　而履乾之至剛履非所履故名之曰履危之也然以<lb/>
　其徳説而應乎乾可危也亦可幸也故承卦名之彖<lb/>
　曰履柔履剛也○若只曰以卦體釋卦名義亦未見<lb/>
　得為非指六三也六三一爻亦説得卦體如剛中正<lb/>
　履帝位只是九五一爻亦謂之卦體此見本義用字<lb/>
　之密也○剛柔莫以性言恐渉卦徳只把柔字當兌<lb/>
<pb n="114b"/>
　字剛字當乾字故謂之二體至下文説而應乎乾方<lb/>
　是卦徳○以卦徳釋彖辭不曰卦辭而曰彖辭以經<lb/>
　文履字兼卦與辭而彖傳則卦名履字已别解此只<lb/>
　作彖辭者也<lb/>
剛中正履帝位而不疚光明也<lb/>
　在履則曰剛中正履帝位在姤則曰剛遇中正見得<lb/>
　不必説是履道之光明葢履字只入在帝位上○五<lb/>
　帝位也以九居之剛中正以履帝位也剛中正以履<lb/>
<pb n="115a"/>
　帝位徳稱其位者也徳與位稱不疚也既不疚則自<lb/>
　然光明矣所謂首出庶物萬國咸寧何光明如之卦<lb/>
　體如是固宜得亨也故曰又以卦體明之○又以卦<lb/>
　體明之者明其當得亨也葢以卦徳言説而應乎乾<lb/>
　占固宜得亨又以卦體之九五言剛中正履帝位而<lb/>
　不疚光明也占亦宜得亨此非文王本意孔子别取<lb/>
　一義也<lb/>
光明也<lb/>
<pb n="115b"/>
　一説此段語勢與上文相等此之剛中正履帝位而<lb/>
　不疚猶上文亨也然不咥人便是亨不疚便是光明<lb/>
　此説逐字比對太拘而陋㸔來只用渾㸔便自見得<lb/>
　履之亨處且帝位亦豈宜以虎尾擬之耶○一説帝<lb/>
　位亦危機也故古人以為遺大投艱於朕身又曰予<lb/>
　臨兆民凛乎若朽索之馭六馬可見矣雖然聖人之<lb/>
　字如化工當不至逐字比對且意思牽强之甚不必<lb/>
　從○愚謂光明還須説開一歩葢既有剛中正之徳<lb/>
<pb n="116a"/>
　而不忝帝位理勢决然是自有一段光輝發越之盛<lb/>
　處所謂聖人之徳著於四方者也故姤之剛遇中正<lb/>
　即繼之以天下大行此之剛中正履帝位而不疚則<lb/>
　繼之以光明且必須説到功用發越處道理方盡○<lb/>
　動靜不失其時其道光明亦在動靜不失其時之外<lb/>
　但均是艮字内所含之義○此段渾㸔見履之亨處<lb/>
　不必以説而應乎乾不咥人亨來比例若以來比例<lb/>
　則帝位成虎尾了恐於情理不順也此聖人之藴因<lb/>
<pb n="116b"/>
　卦以發者非伏羲文王本意也○又以卦體名之一<lb/>
　説謂剛中正履帝位而不疚光明也此其所以能履<lb/>
　虎尾而不咥人亨也愚謂不然葢上文説而應乎乾<lb/>
　此所以履虎尾不咥人亨而今又謂剛中正履帝位<lb/>
　而不疚光明所以履虎尾而不咥人亨何耶且剛中<lb/>
　正履帝位而不疚光明矣又安見其復有履虎尾之<lb/>
　危耶葢只是履之亨便是况履虎尾不咥人是就卦<lb/>
　徳取今既更以卦體明之又安用著箇履虎尾不咥<lb/>
<pb n="117a"/>
　人之象耶○又一説不明亨義只是就卦體一爻説<lb/>
　箇所履之善如此姤卦剛遇中正天下大行也例此<lb/>
　説亦髙但無奈本義明之二字不可强開交耳<lb/>
君子以辨上下定民志<lb/>
　辨上下所以定民志也使庻士至於公卿大夫各安<lb/>
　其位而不日志於尊榮農工商賈各安其分而不日<lb/>
　志於富侈此便是定民志民猶人也兼上下不専謂<lb/>
　庻民觀程傳此由上下無定志也尤可見○辨上下<lb/>
<pb n="117b"/>
　要説得使各當其分意方妙辨上下定民志則以諸<lb/>
　侯而請隧與繁纓者無有也以大夫而僭八佾者無<lb/>
　有也以市井而僭稱公者無有也如後世之庻人帝<lb/>
　服娼優后餙者益無有也<lb/>
初九素履往无咎<lb/>
　初陽在下者以上下之象言之居履之初者以始終<lb/>
　之象言之○以陽在下居履之初二句相連言以陽<lb/>
　在下位而當方進之始也故未為物遷而但循其素<lb/>
<pb n="118a"/>
　履○以陽在下如賢人處卑位也若使是隂柔或進<lb/>
　而稍上則或不能守其素矣居履之初初心未變也<lb/>
　若非履之初則亦或改其素矣所謂豈能久而不變<lb/>
　哉○素履亦是已進者但始進於下耳不可説是在<lb/>
　下隠處之賢人要味居履之初一句不然便亦是幽<lb/>
　人了惟九二無應於上故曰幽人耳<lb/>
素履之往獨行願也<lb/>
　率其素履是不變塞之意故曰獨行願○獨行願獨<lb/>
<pb n="118b"/>
　行吾之願而不願乎其外也<lb/>
九二履道坦坦幽人貞吉<lb/>
　猶云富貴之流人不如貧賤之肆志葢黜陟不聞理<lb/>
　亂不知何崎嶇之有所謂平坦也履道之道以道理<lb/>
　言不可以道路言須應本義幽人履道之道○履道<lb/>
　者所謂不得志獨行其道者也○一説幽人貞吉此<lb/>
　句連上句履道坦坦言本義幽人履道而遇其占則<lb/>
　貞而吉矣俱置在爻辭外此説未通○一説履道坦<lb/>
<pb n="119a"/>
　坦是象幽人貞吉是本義所謂幽獨守貞者就貼在<lb/>
　履道坦坦上葢履道坦坦就是幽獨守貞也本義先<lb/>
　出此四字者為占辭張本也此説當從<lb/>
中不自亂也<lb/>
　此理最好○中就爻徳言心字用在不自亂内不可<lb/>
　以中字當心字也如大畜九二中无尤也之例<lb/>
六三眇能視跛能履履虎尾咥人㓙武人為於大君<lb/>
　不中不正本無才徳可用柔而志剛却乃好自用如<lb/>
<pb n="119b"/>
　眇不能視強自以為能視其視能幾何哉跛不能履<lb/>
　强自以為能履其所履能幾何哉志剛如此動與禍<lb/>
　隨所謂履虎尾咥人㓙也然㨿其志剛如此世間被<lb/>
　其害者亦多如武人本無能為却為大君不仁而在<lb/>
　髙位是播其惡於衆也亦豈能久終歸於咥人㓙而<lb/>
　已○六三武人為於大君雖别為一象其取義則實<lb/>
　與上文眇能視跛能履咥人㓙同故本義曰如秦政<lb/>
　項籍豈能久也豈能久則即是履虎尾咥人㓙意矣<lb/>
<pb n="120a"/>
　○武人實無能為本柔也為大君則肆其暴志剛也<lb/>
　不可泥武人為説不得柔葢正是柔也如需九二之<lb/>
　剛乃曰衍在中知剛之為寛則知柔之為武矣故曰<lb/>
　武人為於大君志剛也柔而志剛也○眇能視跛能<lb/>
　履只是自用自専不肯下人與説而應乎乾正相反<lb/>
　○武人為於大君本義豈能久也意最重即爻辭所<lb/>
　含之意<lb/>
九四履虎尾愬愬終吉<lb/>
<pb n="120b"/>
　六三不中不正九四亦不中不正然六三以柔處剛<lb/>
　是柔而志剛九四以剛處柔是剛而能柔此吉㓙之<lb/>
　所以異○愬愬戒懼則就入向和悦路去終吉終得<lb/>
　遂其上進之志也故象曰志行也凢言終者對初而<lb/>
　言終吉則是其初未有吉處○履虎尾危也始於危<lb/>
　終於不危始也惟恐其不得進終也終遂其進矣是<lb/>
　為愬愬終吉易中常教人存畏心故曰危者使平易<lb/>
　之道也此便是聖賢之心法見於易者○眇能視跛<lb/>
<pb n="121a"/>
　能履者説而應乎乾者之反也愬愬則亦進於説而<lb/>
　應乎乾者矣○愬愬終吉純以象言可以証九二之<lb/>
　終吉也<lb/>
九五夬履貞厲<lb/>
　剛中正則有能為之資履帝位則挾可為之勢下以<lb/>
　兑説應之則又得以遂其欲為之志如此者幸而不<lb/>
　幸者也故雖正亦危夫才常傷於所恃而危多出於<lb/>
　所安<lb/>
<pb n="121b"/>
位正當也<lb/>
　正以徳言本義之剛中正也當以位言本義之履帝<lb/>
　位也不及兌説意猶䝉六四之獨逺實不及又無正<lb/>
　應一意也<lb/>
上九視履考祥其旋元吉<lb/>
　此二句不是兩項其旋字在視履内元吉字在考祥<lb/>
　内二句俱要有兩邊意只㨿履之終言也言於履之<lb/>
　終而自是以考其祥若所履者周旋則為祥當得元<lb/>
<pb n="122a"/>
　吉矣考者稽卜後來事也祥字兼休咎意為長祥不<lb/>
　是禍福乃禍福之朕兆也人事無一件無祥或善或<lb/>
　惡俱冇之但非心靜而明者不能自鑑也○旋字最<lb/>
　重是團圓滿足無一毫罅隙玷缺之意不令考其吉<lb/>
　㓙而必考其祥者人事多方有久有近其逺者吉㓙<lb/>
　或見於數百日之後或見於數十年之後安得目前<lb/>
　便可考驗耶然所履已終其祥兆則當有可考者矣<lb/>
　如子貢因魯邾二君執玉髙卑其容俯仰而知二君<lb/>
<pb n="122b"/>
　之將亡亦非目前旦夕事也○視履之終不是終身<lb/>
　之履只是一事之履終祥兼休咎之意其旋元吉亦<lb/>
　兼未得元吉者之意○其旋元吉所該凡有幾等有<lb/>
　十分善者得十分吉五分善者僅得五分吉五分不<lb/>
　吉其一二分善者便有七八分不吉僅得一二分吉<lb/>
　而已○其旋元吉實是效若做盡善説似於上句祥<lb/>
　字及本義得字俱説不得通<lb/>
元吉在上大有慶也<lb/>
<pb n="123a"/>
　元所以為大吉所以為慶雲峰此説還是葢元吉二<lb/>
　字是占辭通套今以大有慶申釋之正如利有攸往<lb/>
　中正有慶六五之吉有慶也由豫大有得志大行也<lb/>
　例○元字與大字重且元吉亦不是實説故曰若得<lb/>
　元吉更㸔旋字故曰元與大字重此義最𦂳○在上<lb/>
　二字不虛見是履之終而得元吉也<lb/>
　<lb/>
　<lb/>
<pb n="123b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　易經䝉引卷二中<lb/>
<pb n="124a"/>
欽定四庫全書<lb/>
　易經䝉引卷二下<lb/>
　　　　　　　　　　　　　明　蔡清　撰<lb/>
　上經<lb/>
䷊<hi>乾下坤上</hi>
泰小往大來吉亨<lb/>
　卦名曰泰以天地交而二氣通言就造化之本不可<lb/>
　相無上取也卦辭曰小往大來以内君子外小人而<lb/>
<pb n="124b"/>
　言就淑慝之分上取也曰然則泰有二乎曰一也但<lb/>
　是天地交而二氣通則决然内陽而外隂矣斷斷乎<lb/>
　不可易之定理也○吉亨主人事言耳○一説六十<lb/>
　四卦彖傳獨否泰不分釋卦名卦辭者以小往大來<lb/>
　正是所以為泰處大往小來正是所以為否處若解<lb/>
　泰意必須動著小往大來否亦然故二彖傳只渾淪<lb/>
　解愚按此説似乎有理愚初年亦如此斷但如伏羲<lb/>
　卦名之意則以坤配乾俱是好也及至文王之辭却<lb/>
<pb n="125a"/>
　把坤做小人㸔待矣安得比而同之愚謂觀易之法<lb/>
　正不如此○朱子語類論易明人事條有云若論隂<lb/>
　陽只須二氣交感方成嵗功若論君子小人則一分<lb/>
　隂亦不可須要盡去那小人盡用那君子方能成治<lb/>
　○又自歸妹來則六往居四九來居三也卦名為泰<lb/>
　要兼此義如蠱卦剛上而柔下本義兼卦體卦變言<lb/>
　可見此尤見當兼也但泰卦彖傳不用卦體卦變説<lb/>
　為其總舉卦名卦辭而總申之只用則是二字過下<lb/>
<pb n="125b"/>
　非釋也○占者有剛陽之徳則吉而亨矣或曰不曰<lb/>
　陽剛而曰剛陽何意曰無意至初九則曰占者陽剛<lb/>
　則其征吉矣以此見得是無意或是要字音句法順<lb/>
　耳○泰本義曰為卦天地交而二氣通故為泰専以<lb/>
　天地言也至彖傳曰天地交而二氣通也上下交而<lb/>
　其志同也以至隂陽健順君子小人而皆兼天地人<lb/>
　事言又至大象却専又言天地何如是之不一耶曰<lb/>
　言不一而理則一也葢天地既泰則人事從之矣故<lb/>
<pb n="126a"/>
　或单舉天地以該人事又或兼天地與人事然亦必<lb/>
　先天地而後及人事也坤之文言曰天地變化草木<lb/>
　蕃天地閉賢人隠蠱之彖傳曰先甲三日後甲三日<lb/>
　終則有始天行也皆是理也<lb/>
彖傳曰泰小往大來吉亨<hi>全</hi>
　天地交萬物交此正以隂陽為造化之本不可相無<lb/>
　者言也内陽而外隂以下此正以其類之淑慝而言<lb/>
　也同一乾坤耳伏羲自其不可相無者取則為天地<lb/>
<pb n="126b"/>
　交之義而名卦為泰文王繫辭所以著占故自其占<lb/>
　之所切者取而得小往大來之義以明其占之當得<lb/>
　吉亨也不然内君子外小人安得與上下交同例决<lb/>
　要分取○天地既交則必然内陽而外隂上下既交<lb/>
　則必然内君子而外小人羲文二聖之易果同乎果<lb/>
　不同乎天地交而萬物通萬物通者氣通也有交則<lb/>
　有通無交則無通也○上下交而其志同上下之際<lb/>
　相交接然後兩志相通堂上逺於萬里則下情不得<lb/>
<pb n="127a"/>
　上通矣臣庶隔於外朝則上意不得下逮矣○或者<lb/>
　多疑志同與萬物通不相對不知萬物通乃是氣通<lb/>
　氣通與志同適相對也不然交在天地而通在萬物於<lb/>
　理踈矣但須知二氣之通必須於萬物之通上見之<lb/>
　故本義曰天地交而二氣通而彖傳曰天地交而萬<lb/>
　物通其揆一也○内陽而外隂内健而外順主造化<lb/>
　言内君子而外小人主人事言或曰通指人事恐非<lb/>
　葢上文天地交上下交亦兼造化人事又一説就隂<lb/>
<pb n="127b"/>
　陽上説健順就健順上説君子小人亦恐非泰曰内<lb/>
　健而外順否曰内柔而外剛先儒謂天地之氣不交<lb/>
　故以質言剛柔而不言健順愚謂天地不交意則在<lb/>
　内外字上不在剛柔字上此不必拘正如天行健地<lb/>
　勢坤之類下筆偶不同也必求其説鑿矣○語類論<lb/>
　易明人事條云此四件物事有箇精粗隠顯分别健<lb/>
　順剛柔之精者剛柔健順之粗也○内健而外順不<lb/>
　必作一人説葢有隂陽即有健順自天地言搃是陽<lb/>
<pb n="128a"/>
　氣用事也○既曰隂陽矣言隂陽而兼其徳也俱不<lb/>
　分天地○内君子而外小人不是君子在朝廷小人<lb/>
　在州郡只是内者為主而用事外者退聽而已○隂<lb/>
　陽以體言猶諸卦例之卦體也徤順以徳言猶諸卦<lb/>
　例之卦徳也卦猶人身也徳猶人心也○皇極經世<lb/>
　書第七篇解曰唐虞之世非無小人也君子在内而<lb/>
　衆小人在外而寡則小人不勝君子也故雖有四㓙<lb/>
　亦不能害君子商紂之世非無君子也君子在外而<lb/>
<pb n="128b"/>
　寡小人在内而多則君子不能制小人也故雖有三<lb/>
　仁而不能去小人所謂内外者不特在位在野而已<lb/>
　但信而任之則為内踈而逺之則為外○天地交泰<lb/>
　天地定位不交所交者其氣也此句不宜於交字讀<lb/>
　直至泰字為一句如雲雷屯火雷噬嗑物與无妄之<lb/>
　類<lb/>
后以裁成天地之道輔相天地之宜以左右民<lb/>
　以此見得有天無地做不得有天地無人君亦做不<lb/>
<pb n="129a"/>
　得一則氣化之盛一則治功之盛然非天開一代之<lb/>
　治運則元后無以成一代之治功也○叅義曰天地<lb/>
　交而萬物通然後聖人有以致其用若天地不交萬<lb/>
　物不通雖聖人亦難乎其為功矣○天地閉賢人隠<lb/>
　若聖人則不容隠矣○裁成以制其過輔相以補其<lb/>
　不及叅義曰天之道為日月星辰四時寒暑地之道<lb/>
　為山川丘陵墳衍原隰然既滯於形氣則其道未免<lb/>
　於過也故元后為之治厯明時使分至啓閉之不差<lb/>
<pb n="129b"/>
　春夏秋冬之有序為之經畫井野使城郭郊原之有<lb/>
　制道里封疆之各定而不使之過也春生秋殺日暄<lb/>
　雨潤為天之宜髙黍下稻淵魚藪獸為地之宜然既<lb/>
　任其自然則其宜未免於不及也故元后教民播種<lb/>
　灌溉漁獵薪樵使之順生養之氣以成其功隨土地<lb/>
　之産以盡其用是皆輔相天地之宜而輔其不及也<lb/>
　然為元后者何如是之過計哉葢天地生物而不能<lb/>
　使之遂其生乃以其責而付之君故人君之裁成輔<lb/>
<pb n="130a"/>
　相非為天地慮也為吾民慮也聖人之慮民亦豈能<lb/>
　家賜而人益之哉唯㕘贊天地化育使民順天之時<lb/>
　因地之利各有以養其生而安其業是聖人之裁成<lb/>
　輔相乎天地者乃所以左右吾民也為天地之宗子<lb/>
　而以天地萬物為一體其唯泰之元后乎○裁成輔<lb/>
　相平説朱子小註謂裁成即所以輔相者恐是初間<lb/>
　未定之説葢亦因大傳範圍天地之化而不過一句<lb/>
　能該得輔相天地之宜意故以彼律此而成裁成輔<lb/>
<pb n="130b"/>
　相之説及既定本義則裁為二項矣<lb/>
初九㧞茅茹以其彚征吉<lb/>
　㧞茅則其茹自以彚而起也君子彚進之象彚者類<lb/>
　也○征行之吉指仕進也非指出行故云占者陽剛<lb/>
　則其征吉矣若非仕進何拘於陽剛○三陽同體一<lb/>
　陽進而衆陽與之俱進猶㧞茅而其茹自以其彚起<lb/>
　也小註謂㧞茅以物象言以其彚以人言然恐記者<lb/>
　之誤<lb/>
<pb n="131a"/>
志在外也<lb/>
　伊尹曰與我處畎畝之中由是以樂堯舜之道我豈<lb/>
　若使是君為堯舜之君民為堯舜之民哉此所謂在<lb/>
　外也兼三陽言如允升吉上合志也例<lb/>
九二包荒用馮河不遐遺朋亡得尚於中行<lb/>
　程傳註最明白句句可玩○此爻之辭純是占中行<lb/>
　者九二之中行也九二中行内便自具有包荒以下<lb/>
　四事矣今本義<hi>云云</hi>却是周公就治泰上備説出人<lb/>
<pb n="131b"/>
　能如是方合乎九二之中行而所以治泰者得其道<lb/>
　矣吉亨亦不假言包含以下四件俱要兼處人處事<lb/>
　言程傳亦是此意○在下之中兼位言不止此一處<lb/>
　但凡所謂剛健中正則皆以位言但曰在下之中在<lb/>
　上之中則皆兼位言此處下即承云上有六五之應<lb/>
　主乎泰者為此實兼位言也一説在下之中純以位<lb/>
　言然依小畜二五皆陽各居一卦之中而用事則須<lb/>
　兼徳位方合彖傳剛中而志行如此則仍當依前説<lb/>
<pb n="132a"/>
　也○本義主乎泰而得中道者也通承上數句以剛<lb/>
　處柔而在下之中得中道也在下之中而上有六五<lb/>
　之應主乎泰也○一説以剛處柔就是得中道非也<lb/>
　按噬嗑卦剛柔分與柔得中還是兩箇義而本義則<lb/>
　搃之曰治獄之道唯威與明而得其中之為貴得其<lb/>
　中又皆剛柔分義也○包荒雖與用馮河相對不遐<lb/>
　遺雖與朋亡相對其實四字各有箇中行非必合二<lb/>
　者而言之乃為中行也葢不能含容非中也當斷不<lb/>
<pb n="132b"/>
　能斷亦非中也泄邇非中也忘逺亦非中也中也者<lb/>
　天理之當然恰好者耳然析而言之一事有一事之<lb/>
　中合而言之則統體一中也○胡氏剛柔相濟之中<lb/>
　輕重不偏之中亦一義也但不如前説前説是正當<lb/>
　之道理或云上句以事言下句以人言葢泥朋字而<lb/>
　失之<lb/>
以光大也<lb/>
　光則明足以有照大則其器足以有容皆主心言<lb/>
<pb n="133a"/>
九三无平不陂　<hi>止</hi>　于食有福<lb/>
　无平不陂无往不復天運也艱貞人事也艱貞則无<lb/>
　咎而有福人事可維持天運也程傳无常安平而不<lb/>
　險陂者謂無常泰也无常往而不反者謂隂當復也<lb/>
　平者陂往者復則為否矣○一説无平不陂以靜者<lb/>
　言无往不復以動者言愚按以靜者言葢謂形也以<lb/>
　動者言葢謂氣也然味兩箇无不字則是着句皆説<lb/>
　得盡了○如程傳而无常安平而不險陂者大傳云<lb/>
<pb n="133b"/>
　危者使平豈必皆靜者言○或曰无平不陂固兼得<lb/>
　動无往不復往復如何説得靜耶曰皆非也元來无<lb/>
　平不陂无往不復兩句都只泛泛言而泰極否來之<lb/>
　意自見於言外耳○一説平陂往復通以氣運言泰<lb/>
　九三爻辭大意云泰過中矣如今不好時節將來了<lb/>
　故曰无平不陂无往不復危之之辭也為今之計只<lb/>
　是艱難守正以處之則无咎不必憂否運之將至而<lb/>
　猶得以亨其所有也有福謂泰猶可保也○大抵九<lb/>
<pb n="134a"/>
　三時節天下浸以多事但未至城復於隍處猶可為<lb/>
　也○叅義曰聖人於天下之患不圗之於已然而當<lb/>
　戒之於將然泰之時吉亨之時也然九三纔過中則<lb/>
　聖人即為之戒非思患豫防之意乎天下之理平者<lb/>
　必有傾往者必有復隂陽之相勝禍亂之相因如循<lb/>
　環然惟善處之者於此之時如捧盤水如馭六馬有<lb/>
　戒懼之心而無怠忽之意焉故艱貞守正而可以無<lb/>
　咎也○无平不陂天地際也○此本義從古易○无<lb/>
<pb n="134b"/>
　往不復天地際也○此程傳從今易詳見大全○雲<lb/>
　峰曰此一際字天地否泰之㑹隂陽消長之交也○<lb/>
　此天地不可指卦之乾坤天地際只是謂天地氣運<lb/>
　之交際也謂泰往而否來也<lb/>
六四翩翩不富以其隣不戒以孚<lb/>
　翩翩固兼三隂言不富不戒只言四不待富而自能<lb/>
　以其類也亦不待戒約於衆而衆自相孚也或説不<lb/>
　富不戒亦兼三隂言非也若兼三隂則本義所謂不<lb/>
<pb n="135a"/>
　待富而其類從之者在三隂之外矣○不富以其鄰<lb/>
　以力言不戒以孚以心言小畜九五之有孚攣如富<lb/>
　以其鄰亦如此分○既曰翩翩足矣又曰不富以其<lb/>
　鄰而又曰不戒以孚辭煩不殺非故為隂誇詡而張<lb/>
　皇之也所以深為君子危也其憂之也深故其説之<lb/>
　也詳○隂虚陽實故凡言不富者皆隂爻也○依富<lb/>
　家大吉則隂主富今此又主富何歟葢隂主利以隂<lb/>
　之能言也隂不富以隂之質言也<lb/>
<pb n="135b"/>
翩翩不富皆失實也<lb/>
　本義曰隂本居下在上為失實此意分明與爻辭反<lb/>
　亦抑隂之意本義不言與爻辭異者葢謂只解出失<lb/>
　實二字之義則其與爻辭不同者自不待言矣○爻<lb/>
　辭之不富帶以其隣言則以富為非其分也小象之<lb/>
　不富不須以其鄰言則以在上為非其分也○上文<lb/>
　隂虛陽實以徳言也此言在上為失實以位言也故<lb/>
　曰不同○失實二字重在翩翩不在不富○隂虚陽<lb/>
<pb n="136a"/>
　實故為不富此就六字言也隂本居下在上為失實<lb/>
　此就四字上論也○本義云三隂翩然而下復下復<lb/>
　之義尚欠思索或曰下復謂坤復居下而為否也○<lb/>
　一説只是取象字謂如飛翔而下也<lb/>
六五帝乙歸妹以祉元吉<lb/>
　不是以帝乙當六五以帝乙之妹當六五也如此説<lb/>
　則帝乙之妹為居尊三代前無此説帝乙歸妹是居<lb/>
　尊而能虛已下賢之象也至以祉元吉就保泰上説<lb/>
<pb n="136b"/>
中以行願也<lb/>
　下賢正是行願處味本義虛已二字可見下賢是其<lb/>
　所願○以祉元吉中以行願以祉元吉本是占辭然<lb/>
　象傳往往不拘於象占之别如九二利貞中以為志<lb/>
　也嘉遯貞吉以正志也皆以屬之爻<lb/>
上六城復于隍勿用師自邑告命貞吝<lb/>
　程傳曰掘隍土積累以成城也如治道積累以成泰<lb/>
　及泰之將終反為否如城土頺圯復反於隍也<lb/>
<pb n="137a"/>
其命亂也<lb/>
　葢泰極而否雖天運之自然實人事之致然也故曰<lb/>
　<hi>云云</hi>○命謂政令乃可以寄百里之命命字也○城<lb/>
　隍城池曾南豐擬峴臺記云其城因大丘其隍因大<lb/>
　谿則隍池也非土也<lb/>
䷋<hi>坤下乾上</hi>
否之匪人不利君子貞大往小來<lb/>
　此卦坤下乾上夫天地之位雖自有上下而天地之<lb/>
<pb n="137b"/>
　氣則貴於相交今此卦坤在下則地自為地而地之<lb/>
　氣不上交乾在上則天自為天而天之氣不下交天<lb/>
　地不交而二氣不通伏羲以此名卦為否也文王繫<lb/>
　辭以為坤上乾下者泰也乾上坤下者否也泰者人<lb/>
　道之常也否正與泰反非人道也故曰否之匪人其<lb/>
　占則不利於君子之正道葢君子之道於否時則非<lb/>
　其所利也何也陽為大隂為小此卦乾往居外坤來<lb/>
　居内固大往而小來也以卦變言此卦自漸而來則<lb/>
<pb n="138a"/>
　九往居四六來居三亦為大往而小來也大往小來<lb/>
　則是小人用事之日也故不利君子貞○本義之匪<lb/>
　人三字疑衍由比六三而誤也傳不特解其義亦可<lb/>
　見今且依經文解之而舉其疑於後本義然也<lb/>
象曰否之匪人<hi>云云</hi>
　泰之上下交而其志同也人道也否則非人道矣上<lb/>
　下不交天下無邦豈人道乎○謂非人道也卦辭純<lb/>
　以人事之占言故不兼天道只言匪人○上下不交<lb/>
<pb n="138b"/>
　而天下無邦也夫邦國之所以為邦國者以其有上<lb/>
　下也今上意不孚於下下情不逹於上上下不交則<lb/>
　情義乖離不相維係雖有邦與無邦同也傳曰不有<lb/>
　君子其能國乎程子曰國而不治則不國矣語意相<lb/>
　類<lb/>
内柔而外剛<lb/>
　泰曰内健而外順否不曰内順而外健而曰内柔而<lb/>
　外剛此猶曰天行健至坤不曰地勢順而曰地勢坤<lb/>
<pb n="139a"/>
　聖人下筆之際亦安得拘拘於一二字之間亦要其<lb/>
　理之同而巳○朱子語類有一説録在泰卦○按否<lb/>
　曰否之匪人而泰本義曰為卦天地交而二氣通故<lb/>
　為泰初何嘗有人事在而彖傳又往往兼舉而互言<lb/>
　之何也愚固嘗竊論之矣葢天地變化而草木蕃天<lb/>
　地閉賢人隠只是一理耳故天地一泰則陽明之氣<lb/>
　勝於隂自然生出聖君賢相及許多君子出來而天<lb/>
　下之泰成矣不然天地隂氣用事産出一畨庸暗奸<lb/>
<pb n="139b"/>
　惡之人出來所謂㓙徳參㑹者而天下之事非矣此<lb/>
　理斷斷乎其不可誣故彖傳俱兼説至大象所云裁<lb/>
　成輔相云者亦因天地交泰而後元后得以収其功<lb/>
　耳此乃天地人君相須為力處非人君能自為泰也<lb/>
　不曰天地不交否君子以儉徳避難乎此皆主氣運<lb/>
　言也<lb/>
君子以儉徳避難不可榮以禄<lb/>
　儉徳者歛収其徳也所謂韜光晦迹使人不知其有<lb/>
<pb n="140a"/>
　是徳也○蘇子瞻所謂舍者嘗爭席反漸喜不為人<lb/>
　所識者意與此相彷彿不然聲光外見則人皆物色<lb/>
　之矣既為人所物色則爵禄之來有不得辭者矣夫<lb/>
　爵禄之來者禍之來也何則小人道長決不利於君<lb/>
　子也故君子見幾而作儉徳以避難○不可榮以禄<lb/>
　者人不可得榮之以禄也榮謂以此榮之猶加之謂<lb/>
　也字意與禄之以萬鍾禄字同此以君子之能如此<lb/>
　者言也非戒辭也<lb/>
<pb n="140b"/>
初六㧞茅茹以其彚貞吉亨<lb/>
　大凡小人惡未形猶可兾其從善若其惡已著則難<lb/>
　矣故聖人於否之初六以貞訓之○小人之進已不<lb/>
　可遏而小人之心又或可囘也葢人性皆善而無惡<lb/>
　惟溺於惡則惡矣若反於善則善矣只在吾心一轉<lb/>
　移之間耳况初之惡未形猶易變也故聖人戒以從<lb/>
　正則吉而亨而為君子之徒矣然此豈惟其一身之<lb/>
　舍惡從善為可喜抑使世道不遂入於否而蒼生猶<lb/>
<pb n="141a"/>
　得享其利此猶為可賀也<lb/>
象曰㧞茅貞吉志在君也<lb/>
　味貞吉志在君之詞方知自古小人敗人家國者都<lb/>
　是志不在君也只知有其身之富貴而已故曰鄙夫<lb/>
　可與事君也與哉其所患得失只在其身初無預於<lb/>
　其君也<lb/>
六二包承小人吉大人否亨<lb/>
　隂柔小人也隂柔而中正小人中之君子也其曰小<lb/>
<pb n="141b"/>
　人吉者小人非有吉也小人而能包承君子故吉也<lb/>
　其曰大人否亨者非以其為小人所包承而亨也不<lb/>
　為小人所包承而安守其否乃亨也否者儉徳避難<lb/>
　之意也○本爻包承二字不為君子言為小人之知<lb/>
　有君子言也然所懼者不在於純乎小人而在於不<lb/>
　純小人而能包承君子也蓋唯能包承君子故能染<lb/>
　君子也故曰大人否亨嗚呼嚴哉蔡邕之於董卓張<lb/>
　浚初年之於汪黄亦為其所包承也○安守其否而<lb/>
<pb n="142a"/>
　後道亨○問大人身既否矣道何以能獨亨蓋道不<lb/>
　以窮逹為存亡也若不能安守其否則將枉道以入<lb/>
　於小人之黨如嚴尤荀彧之徒矣道安得亨此亦如<lb/>
　遯之亨然其本義亦云身雖退而道則亨也○自失<lb/>
　其守便是道之不亨處彼雖包承乎我我終不混於<lb/>
　彼此之謂大人否亨蓋君子小人非可共事者所謂<lb/>
　薰蕕不同器也此宋人調停之術所以為踈○問初<lb/>
　之惡猶未形二隂柔而中正惡已形否曰形矣故終<lb/>
<pb n="142b"/>
　不敢望其能反正而變為君子雖包承外面而亦偽<lb/>
　為者也故爻辭危之○嘗竊觀聖人作易於小人道<lb/>
　長處一般告君子使急為之地一邊又以利害喻小<lb/>
　人使不得縱其毒於君子至於君子長而小人消之<lb/>
　時則又恐君子恃其盛而用罔或反召意外之虞又<lb/>
　教之以周防曲慮期於十全必克而後已其為君子<lb/>
　謀者如此其至也且聖人此心何自而來哉天地生<lb/>
　物之心也夫天下之不能有君子而無小人者勢也<lb/>
<pb n="143a"/>
　雖聖人末如之何矣然聖人本心則未嘗不欲天下<lb/>
　之盡為君子也故每於此一邊拳拳用意蓋所以贊<lb/>
　化育而參天地者實在於此○包承者外相容也故<lb/>
　在小人亦為吉然内實不然也故大人則否亨<lb/>
六三包羞<lb/>
　以隂居陽而不中正隂小人也居陽則非其地不中<lb/>
　正又短於才小人志於傷善而未能者也○一説以<lb/>
　隂居陽位雖陽而質則隂也見傷善未能之意○又<lb/>
<pb n="143b"/>
　一説隂柔小人也而居陽挾有勢位欲害君子也雖<lb/>
　欲害君子然不中正而短於才是特無牙之虎耳亦<lb/>
　何能為○此不中正義只歸於才就小人説難以言<lb/>
　徳也○包羞者自羞其有傷善之志非羞其未能傷<lb/>
　善也然本義何以曰志於傷善而未能故為包羞之<lb/>
　象曰只説包羞便是未能傷善矣故曰然以其未發<lb/>
　<hi>云云</hi>小人欲害君子彼雖小人亦必自知其為非而<lb/>
　有所不安者此之謂包羞<lb/>
<pb n="144a"/>
九四有命无咎疇離祉<lb/>
　本義否過中矣將濟之時也是解有命九四以陽居<lb/>
　隂不極其剛是解无咎葢能如是則足以承天之休<lb/>
　命而否可遂泰矣豈唯九四之福疇類皆獲其福也<lb/>
　葢有命无咎者九四之泰疇離祉者衆陽皆泰也復<lb/>
　曰出入無疾朋來无咎亦理勢然也○一説以本義<lb/>
　否過中矣將濟之時也為提端語而以陽居隂不極<lb/>
　其剛兩語通釋有命无咎愚按泰卦九三本義云將<lb/>
<pb n="144b"/>
　過於中泰將極而否欲來之時也亦是釋无平不陂<lb/>
　無往不復皆非提端之辭且將濟之時於有命義為<lb/>
　切命謂天命也○本義故其占謂有命无咎而疇類<lb/>
　三陽皆獲其福也則知上文否過中矣將濟之時也<lb/>
　九四以陽居隂不極其剛數句是通解本文三句之<lb/>
　辭不可以否過中矣將濟之時也為解有命以陽居<lb/>
　隂不極其剛為居无咎况下句疇離祉俱該在其中<lb/>
　○九四固有命矣然非處之有道而无咎善類亦无<lb/>
<pb n="145a"/>
　由而䝉福石介司馬光尚未能盡是道故復曰動而<lb/>
　以順行是以出入无疾朋來无咎○泰之六四辭意<lb/>
　若姤否之九四辭意如復葢在卦為復在爻則為否<lb/>
　之四也在卦為姤在爻則為泰之四也否有天根泰<lb/>
　有月窟其詞之相類又可見聖人繫辭之不可苟<lb/>
有命无咎志行也<lb/>
　志行連疇離祉之義俱包了葢有命无咎則自然疇<lb/>
　離祉矣故本義亦并釋之○不極其剛此理少有能<lb/>
<pb n="145b"/>
　識之者所以往往錯了機㑹雖司馬温公亦未盡此<lb/>
　理所以亟反新法直至雇役之類亦皆罷之是以一<lb/>
　轉而為紹聖之禍<lb/>
九五休否大人吉其亡其亡繫於苞桑<lb/>
　否之卦爻至於五亦否將盡之時也<hi>云云</hi>其亡其亡<lb/>
　則不至於亡而係於苞桑矣可以夬履貞厲叅㸔○<lb/>
　叅義曰無道之君自謂其不亡故亡有道之君常懼<lb/>
　其亡故不亡○其亡其亡衞風伯兮之三章曰其雨<lb/>
<pb n="146a"/>
　其雨杲杲出日傳曰其者兾其將然之詞愚謂此其<lb/>
　字亦當以此義㸔有危其將然之意<lb/>
上九傾否<lb/>
　以陽剛居否極能傾時之否者也若非否極有復泰<lb/>
　之勢則雖陽剛亦未必能傾否觀屯之九五泰之九<lb/>
　三與否之九四則可見矣故雖兼天道人事説天道<lb/>
　所以開人事人事所以輔天運○固是時運可傾亦<lb/>
　以陽剛能傾故不曰否傾而曰傾否至象傳則主時<lb/>
<pb n="146b"/>
　運言故曰否終則傾也<lb/>
䷌<hi>離下乾上</hi>
同人于野亨利渉大川利君子貞<lb/>
　離為麗為文明者隂本暗得陽而麗之則明生矣所<lb/>
　謂内隂而外陽體隂而用陽者如此○其象為火為<lb/>
　日為電者火雖陽而根於隂故為明其為日者只就<lb/>
　明上取又不必拘内隂而外陽也電亦然電雖説得<lb/>
　體隂而用陽然恐亦非如此拘也○隂本暗得陽而<lb/>
<pb n="147a"/>
　麗之則明生火體隂而明則外照者象之旅卦本義<lb/>
　曰艮止而離麗於明不曰艮止麗明而必曰離麗於<lb/>
　明者以明在陽不在隂也本義之精如此○離者麗<lb/>
　於陽之間以明坎者陷於隂之内故暗故又曰艮止<lb/>
　而離麗於明麗於明者麗於陽也○同人于野謂曠<lb/>
　逺而無私亦隨所居之位言如處一家則大同乎一<lb/>
　家之人處一鄉則大同乎一鄉之人處一國則大同<lb/>
　乎一國之人處天下則大同乎天下之人皆大同也<lb/>
<pb n="147b"/>
　所同无私則足以致人之親輔來人之信從如愛人<lb/>
　者人恒愛之敬人者人恒敬之有親則可久有功則<lb/>
　可大何舉不遂何往不濟故自有亨道焉雖大川之<lb/>
　險亦利於涉矣○同人於宗宗族非不可大同也宗<lb/>
　黨也○亨與利渉是一義語意自相承亨凡事皆亨<lb/>
　也利渉取其大而難者○大川利涉餘事可知矣○<lb/>
　同人于野人固不能無所同但恐所同之不廣所同<lb/>
　不廣則為私同非大同也○于野隨所在説或公於<lb/>
<pb n="148a"/>
　一家一鄉一國以至於天下隨在有于野○言同人<lb/>
　而能於野則百事皆亨雖大川之險亦利渉矣然必<lb/>
　合於君子之貞乃為于野而亨且利涉也此彖傳意<lb/>
　也○必合於君子之貞乃為于野乃得亨而利涉此<lb/>
　正與恒亨无咎利貞利有攸往一般此乃所謂易以<lb/>
　道義配禍福而非術數之學也○未有不正而得為<lb/>
　大同者故彖傳曰利君子貞○利君子貞夫大人之<lb/>
　道豈必人人而求與之同哉亦唯以正而已正也者<lb/>
<pb n="148b"/>
　人心之公理也不期同而自無不同者也若吾既得<lb/>
　其正而彼或不我同則彼之悖矣吾何計哉然同我<lb/>
　者已億萬而不同者僅一二亦不害其為大同也○<lb/>
　朱子曰同人于野亨利涉大川是兩象一義葢謂亨<lb/>
　與利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>都在于野上來○叅義曰國外謂之郊郊外<lb/>
　謂之野同人于野豈非超出於家邑之外乎聖人以<lb/>
　天下為一家以中國為一人而情無不孚恩無不洽<lb/>
　者豈非同人于野之意哉人心之大同則何為而不<lb/>
<pb n="149a"/>
　成何往而不利雖大川之險<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>之无難矣然必行之<lb/>
　以君子之正道乃為利也<lb/>
以健而行故能<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>川<lb/>
　按彖傳亨與利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>是一氣話俱根在同人于野來今<lb/>
　本義却依彖傳加此一意者葢于野本可<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>大川况<lb/>
　他以健而行自無私已之累而能于野尤利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>大川<lb/>
　也若君子貞則所該者廣文明以健中正而應皆是<lb/>
　也此只就最切者言○朱子曰言須是這般剛健之<lb/>
<pb n="149b"/>
　人方做得這般事若柔弱者如何㑹出去外面同人<lb/>
　又去利涉依此則此之以健而行仍須與文明以健<lb/>
　之健字同故以對柔弱者言不然曰剛健曰柔弱全<lb/>
　是以血氣之健弱論且前以血氣之健利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>後又以<lb/>
　義理之健利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>耶且血氣之健何預於于野之義○<lb/>
　利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>大川就同人説是以健而得人之同也則險可<lb/>
　濟矣○一説以健而行與文明以健兩健字不同以<lb/>
　健而行且就力量説文明以健則就義理説葢必有<lb/>
<pb n="150a"/>
　文明以健之健然後能用得以健而行之健也故首<lb/>
　之曰同人于野亨繼之曰利君子貞愚謂力量二字<lb/>
　尚欠分明有血氣之力量有義理之力量血氣之力<lb/>
　量難施於<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>川且難施於同人尤難施於于野若㨿<lb/>
　義理言剛健則勇於義此就是力量所在不必外求<lb/>
　箇力量也此疑殆可以判然矣○乾行决然是以卦<lb/>
　徳言故彖傳連文明以健俱作卦徳不别𥪡行解也<lb/>
柔得位得中而應乎乾曰同人<lb/>
<pb n="150b"/>
　得位正也不以位言當如小畜之柔得位漸之進得<lb/>
　位蹇之當位貞吉之例皆主義理言故九五本義曰<lb/>
　五剛中正二以柔中正相應於下同心者也此便是<lb/>
　柔得位得中而應乎乾曰同人之義惟大有九五得<lb/>
　尊位惟自為一例○又依本義六二雖中且正義若<lb/>
　不以得位為正則只是有中而無正矣○一説㨿大<lb/>
　有柔得尊位大中例則六二得位是得在下之位且<lb/>
　得中也得位以位言得中以道言故九五本義亦有<lb/>
<pb n="151a"/>
　相應於下字面曰非也五雖有相應於下字二雖有<lb/>
　有應於上字然此卦取同人之義非以其位同也以<lb/>
　其中正之道同也故曰中正而應若大有就所有者<lb/>
　大上取故須説指位况明曰得尊位乎卦名之義固<lb/>
　不同也<lb/>
同人于野亨利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>大川乾行也<lb/>
　獨釋利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>者以乾行而利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>則亨不假言矣<lb/>
文明以健中正而應君子正也<lb/>
<pb n="151b"/>
　文明是能明正理剛健是能行正理中正是在已正<lb/>
　也有應是所應亦正也此皆君子之正也程傳謂文<lb/>
　明以健然後能中正而應乎乾行固未是正意臨川<lb/>
　呉氏謂中正則内無私心應乾則外合天徳分内外<lb/>
　亦未當且為必以有應為應天卦體是六二應九五<lb/>
　也<lb/>
惟君子為能通天下之志<lb/>
　言得正君子其所同者乃天下人心之公理也故能<lb/>
<pb n="152a"/>
　通天下之志而自然亨利<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>矣○天下之理正而已<lb/>
　矣人同此心心同此理故君子正則自有以通天下<lb/>
　之志○皇極外篇第三十七板曰室中造車天下可<lb/>
　行軌轍合故也苟能順天理合人情日月所照皆可<lb/>
　行也愚謂此通天下之志之説也<lb/>
君子以類族辨物<lb/>
　類族以人言辨物以物言皆審異以致同也此㨿朱<lb/>
　子言卦取大同之義而大象又言類族辨物者朱子<lb/>
<pb n="152b"/>
　亦嘗言之矣言天下有不可皆同之理故隨他頭項<lb/>
　去分别也○朱子曰如分别姓氏張姓同作一類李<lb/>
　姓同作一類固類族也馮氏曰如士大夫之族為士<lb/>
　大夫農之族為農工商之族為工商亦類族也愚謂<lb/>
　如所謂辨上下定民志獨非類族乎朱子曰辨物如<lb/>
　牛類是一類馬類是一類固辨物也馮氏曰祼生為<lb/>
　祼生羽生為羽物毛生為毛物鱗介之生為鱗介之<lb/>
　物亦辨物也愚謂如所謂君子慎辨物居方獨非辨<lb/>
<pb n="153a"/>
　物乎要該得盡致同全在審異上若不審其異則混<lb/>
　淆雜亂反不同矣○朱子及馮氏説辨物處要非夫<lb/>
　子正意也○裸生為裸物○孔子家語執轡第二十<lb/>
　五篇裸作倮子夏曰倮䖝三百有六十而人為之長<lb/>
　○裸正韻裸亦體也亦作裸臝躶果義皆同○叅義<lb/>
　曰族之與物既審其異而致其同則人之與人其初<lb/>
　亦一人之身也同胞吾與之念豈不由是而興乎○<lb/>
　朱子説張李異族馮氏説羽毛異類亦只是淺説其<lb/>
<pb n="153b"/>
　仿佛且要之不是孔子正意聖人教君子類族辨物<lb/>
　若只如此有何深味如公卿大夫之族而類之則欲<lb/>
　使各稱其位有六徳者俱為諸侯有三徳者俱為大<lb/>
　夫之類辨物則如章服器用之屬一一要各以其類<lb/>
　如季氏八佾之類所當辨○類族易説辨物頗難説<lb/>
　如本草所載諸藥門類最切葢療風則防風防已獨<lb/>
　活芎藭之類風眩則菊花飛亷茯神白芷之類麻黄<lb/>
　葛根杏仁之類則同於療寒石膏黄芩知母之屬則<lb/>
<pb n="154a"/>
　同於療熱此皆審異致同之意也糓菜禽魚之類同<lb/>
　歸於禦饑桑麻裘葛之類同歸於蔽體弓矢干戈同<lb/>
　歸於禦暴規矩凖繩同歸於制器六律之辯同於正<lb/>
　五音也璿璣玉衡之列同於齊七政也○春官大宗<lb/>
　伯以玉作六瑞以等邦國王執鎮圭公執桓圭侯執<lb/>
　信圭伯執躬圭子執糓壁男執蒲璧以禽作六贄以<lb/>
　等諸臣孤執皮帛卿執羔大夫執㕍士執雉庶人執<lb/>
　鷙工商執雞○考工記曰審曲面𫝑以飾五材以辨<lb/>
<pb n="154b"/>
　民器○又曰天有時地有氣材有美工有巧合此四<lb/>
　者然後可以為良材美工巧然而不良則不時不得<lb/>
　地氣也○又曰橘踰淮而北為枳鸚鴿不踰濟貉踰<lb/>
　汶則死此地氣然也又曰鄭之刀宋之斤魯之削呉<lb/>
　粤之劒遷乎其地而弗能為良地氣然也○又曰燕<lb/>
　之角荆之幹芬胡之笴呉粤之金錫此材之美者也<lb/>
　○類族如六徳者均為諸侯三徳者均為大夫功之<lb/>
　大者同於開國功之次者同於承家又如使士農工<lb/>
<pb n="155a"/>
　商之各業其業無相混也府史胥役之各事其事無<lb/>
　相紊也内有昭穆之辨外有尊卑之等凡若此類皆<lb/>
　類族也○辨物如菽粟之類同歸於養生藥石之類<lb/>
　同歸於衞生律吕隂陽不同而同於正五音璿璣玉<lb/>
　衡不同而同於齊七政朝廷之上則五瑞三帛二生<lb/>
　一死之贄儀皆所當辨也親踈之際則三年朞年大<lb/>
　功小功之服色皆所當辨也同律度量衡所以致同<lb/>
　也車同軌書同文亦所以致同也此非所以辨物乎<lb/>
<pb n="155b"/>
初九同人于門无咎<lb/>
　本義同人之初就六位上㸔以剛在下兼就本爻㸔<lb/>
　上无係應又自應爻㸔本義解經取義大約不過此<lb/>
　三者此外亦有兼就全體所主爻上説來者○同人<lb/>
　之初未有私主以剛在下則非為私之人上无係應<lb/>
　則又無所與私故為同人于門之象以無所私而得<lb/>
　无咎猶未能于野也于野則大同矣○于門謂於門<lb/>
　外也故曰出門同人人之一家獨門在外由門而堂<lb/>
<pb n="156a"/>
　由堂而室此内外之辨○出門謂在外在外則無私<lb/>
　暱之偏此程傳之説蔡氏所謂出門即同者非矣<lb/>
六二同人于宗吝<lb/>
　同人貴無私係六二雖中且正然有應於上則有私<lb/>
　係矣有私係則情有所偏而不能大同矣故吝者只<lb/>
　不能大同便是吝道也故象傳曰同人于宗吝道也<lb/>
　象占還須分説如諸爻例○同人于宗本是柔得位<lb/>
　得中而應乎乾曰同人今乃謂同人于宗吝者葢卦<lb/>
<pb n="156b"/>
　是就其全體上取其有相同之義然同人之道貴乎<lb/>
　廣今二五相同雖曰兩相與則専然其道則狹矣故<lb/>
　卦辭則曰于野亨亦所以足其義也此則曰于宗吝<lb/>
　又以見其利於野也<lb/>
九三伏戎于莽升其髙陵三嵗不興<lb/>
　伏戎於莽升其髙陵依朱子説是伏戎於髙陵之草<lb/>
　莽中也三欲奪二而懼五之攻為此以備之耳然義<lb/>
　既不正勢又不敵終莫可發事不諧也而爻辭終之<lb/>
<pb n="157a"/>
　曰三嵗不興有以决之矣○所以取髙陵之象者葢<lb/>
　九五在上九三進而備之有仰闗而攻之勢故取髙<lb/>
　陵之象○此爻取象如此而其為戒亦深矣以見凡<lb/>
　圖非已有者皆為徒勞而無功<lb/>
九四乘其墉弗克攻吉<lb/>
　乘其墉隔三攻二也弗克攻以二自是五正應義不<lb/>
　可攻而不攻也一説是攻三若然則弗克攻亦以義<lb/>
　屈於三而弗克攻耶二攻字固一類也○墉所隔者<lb/>
<pb n="157b"/>
　又三象也故乘墉以攻是乘三以攻二非直攻三也<lb/>
　何者三未必得二也况所圖在二攻三何為又弗克<lb/>
　攻非讓與三也義屈於五自反而弗之攻也○觀卦<lb/>
　上九爻朱子小註曰易中其字皆説自家如乘其墉<lb/>
　之類○墉固是取象然就象取也要有所歸着畢竟<lb/>
　是三象亦難説乘巳之墉以攻人如此則是隔於巳<lb/>
　也○同人九三因九與三二字俱不好故其詞<hi>云云</hi>
　九四九字不好賴有四字好故<hi>云云</hi>九三之辭明其<lb/>
<pb n="158a"/>
　全無能為徒取不知量之羞耳九四之困而反則猶<lb/>
　可取也此以人事言則婚姻為最切然古人於興國<lb/>
　之際猶費盡氣力以求必得晉楚之困宋衞之類又<lb/>
　如齊桓之必得管仲當時亦用許多計数恐不得之<lb/>
　於魯<lb/>
義弗克也<lb/>
　九四弗克攻非力弗克攻也乃義弗克攻也故本義<lb/>
　以自反言之亦本象傳也<lb/>
<pb n="158b"/>
其吉則困而反則也<lb/>
　困字在義弗克上來見其義之弗克則自然有一段<lb/>
　困心衡慮處○弗克攻何以為吉盖若欲恃力以攻<lb/>
　二二未必得禍斯及矣反觀之非得吉而何○困是<lb/>
　上句弗克字則是上句義字○叅義曰常人之情過<lb/>
　而能改者鮮矣而於訟與師則必伸其志其能自反<lb/>
　者為尤鮮葢有計窮力屈不得已而退者也未有其<lb/>
　力之强而能自退者也春秋趙宣子納犍菑于邾邾<lb/>
<pb n="159a"/>
　人辭之以義宣子引師而去之先儒引此爻之義以<lb/>
　美其事葢聞義能徙誠人情之所難也<lb/>
九五同人先號咷而後笑大師克相遇<lb/>
　或問號咷與笑是九五獨自耶是二五不得於同始<lb/>
　皆號咷而後相與笑耶曰専主九五為長且與下句<lb/>
　大師克相遇相符皆主九五也○大師克相遇本其<lb/>
　所以得後笑也○用大師克見三四之强也○此爻<lb/>
　辭皆以象言而占在其中○二五相同者也二同於<lb/>
<pb n="159b"/>
　五則為于宗之吝五同於二乃為義理所同何也葢<lb/>
　隂私而陽公故其辭不同如此所謂易不可為典要<lb/>
　也○同人之先先字兼後笑以中直也言以五之中<lb/>
　正應二之中正其理直也所謂義理所同物不得而<lb/>
　間之者也○或以中字為心字象傳未有以中為心<lb/>
　者如曰中心得也則另出心字故此中字只宜作中<lb/>
　正之中字㸔中該正也○不曰以中也不曰以中正<lb/>
　也露出直字者自其義理所同物不得而間之而云<lb/>
<pb n="160a"/>
　也亦如需九二之衍在中蹇九五之以中節皆隨本<lb/>
　卦爻之所切者言也○言相克也言其克了三四然<lb/>
　後相遇也<lb/>
上九同人于郊无悔<lb/>
　居外無應物莫與交是全無位任者以其荒僻無與<lb/>
　同故曰同人于郊若同人于野則是有所同者○上<lb/>
　九實無所與同曰同人于郊同人字直帶卦名説來<lb/>
　如恒卦上六振恒之類○上九雖物莫與同然如二<lb/>
<pb n="160b"/>
　之吝三四五之爭則皆無矣故曰无悔○同人于郊<lb/>
　无悔此乃不足上九之詞葢卦謂之同今乃無所同<lb/>
　尚何取哉同人于野取其無所不同也○曰同人于<lb/>
　郊便是無可同者故曰志未得也若同人于野志何<lb/>
　不得之有○爻曰同人于郊无悔而象傳曰志未得<lb/>
　也交相發明也不曰志未得則同人于郊无悔為善<lb/>
　爻矣朱子解本義<hi>云云</hi>愚謂是全得夫子此一句也<lb/>
　不然于郊幾於于野矣<lb/>
<pb n="161a"/>
䷍<hi>乾下離上</hi>
大有元亨<lb/>
　火在天上無所不照有如四海九州皆在其照臨之<lb/>
　下者所有之大也又六五一隂居尊得中而五陽應<lb/>
　之是五陽皆為一隂所有亦所有者大也○大有此<lb/>
　有字是奄有天下之有有國有家之有凡百有位之<lb/>
　有也火在天上無所不照火雖明若在下則有所蔽<lb/>
　隔其所照有不周者今在天上則凡天下萬物皆在<lb/>
<pb n="161b"/>
　所照之中矣固為大有之義又六五以隂居尊得中<lb/>
　而五陽應之是上下五陽皆為六五一隂所有也亦<lb/>
　為大有之義隂安能盡有諸陽隂居尊而中又有大<lb/>
　中之道故也只是中而曰大中者以其當大有之時<lb/>
　而居尊位故其中亦為大中也非尋常之中也或謂<lb/>
　大字從位上來愚謂大字還從卦而來若謂從位上<lb/>
　來則他卦九五皆可謂大中矣○居尊應天指六五<lb/>
　應乾之九二也二乾之主也如同人曰柔得位得中<lb/>
<pb n="162a"/>
　而應乎乾乾謂九五也此處本義雖不及解然云應<lb/>
　天指六五也意亦了然矣○大有之元亨是亨其所<lb/>
　有也自有天下者言便是天下之事各得其理天下<lb/>
　之民各得其所海宇有永清之風國家有苞桑之固所<lb/>
　謂大有之業可以保之而無虞矣<lb/>
其徳剛健而文明應乎天而時行是以元亨<lb/>
　以卦徳卦體釋卦辭此卦徳與其徳之徳不同卦徳<lb/>
　以卦言與卦體一類其徳就人事説兼卦體卦徳所<lb/>
<pb n="162b"/>
　言者大凢論卦徳卦體之類俱就卦上説箇人事道<lb/>
　理乃人事之影也故此句冠之以其徳字○大有之<lb/>
　元亨謂得亨其所有也故必其徳剛健而文明應乎<lb/>
　天而時行是以元亨○剛健文明其徳之體也應天<lb/>
　時行其徳之用也剛健則能勝乎私欲文明則能灼<lb/>
　乎道理應天時行則凢動靜云為自無過不及之差<lb/>
　矣謂之大善而亨則貞與利在其中矣○其徳剛健<lb/>
　而文明論進徳之序則先明而後健自明誠謂之教<lb/>
<pb n="163a"/>
　者也論成徳之序則先健而後明自誠明謂之性者<lb/>
　也○應天而時行此人事之時也當其可之謂時也<lb/>
　承天而時行此造物之時也不先不後之謂時也有<lb/>
　小不同○應天時行與君子而時中溥愽淵泉而時<lb/>
　出之同義葢天叙有典而我惇之以時也天秩有禮<lb/>
　而我庸之以時也天命有徳而我章之以時也天討<lb/>
　有罪而我刑之以時也○彖傳只曰應天而時行而<lb/>
　本義只添箇居尊除箇時行者居尊然後得以應天<lb/>
<pb n="163b"/>
　時行則即應天也○本義應天内就含居尊非居尊<lb/>
　何以應天故下焉者雖善不尊○亦不可全以應天<lb/>
　為位須㸔彖傳有其徳二字在上原來居尊不是應<lb/>
　天有時行在○應天非以位言也得天位而行天道<lb/>
　之謂也時行即應天之實也○應天時行實是徳也<lb/>
　居尊二字當安在應天字上○時行之外别無應天<lb/>
　然必居尊然後得以應天而時行故天命有徳自我<lb/>
　章之天討有罪自我刑之天秩有禮自我庸之天叙<lb/>
<pb n="164a"/>
　有典自我惇之○本義占者有其徳此其徳字正與<lb/>
　彖傳其徳同兼卦徳卦體所言者○大善而亨非惟<lb/>
　其事大亨且於道理亦盡善盡美故云然○彖傳専<lb/>
　言元亨而不及利貞㸔來原是大善亦已該有貞字<lb/>
　意矣○大有元亨似説亨其所有遏惡揚善葢是治<lb/>
　其所有<lb/>
火在天上大有君子以遏惡揚善<lb/>
　火在天上不必指日如明出地上則指日也此只與<lb/>
<pb n="164b"/>
　天火同人地中有山謙之類同例○君子以遏惡揚<lb/>
　善其於惡者小則鞭扑之大則刑竄之皆所以遏其<lb/>
　惡也其於善者小則奬勸之大則爵賞之皆所以揚<lb/>
　其善也○書曰鞭作官刑扑作教刑又墨劓剕宫大<lb/>
　辟謂之五刑以待罪之大者舜之於四㓙則竄之揚<lb/>
　善如舜謂禹曰地平天成六府三事允治萬世永頼<lb/>
　時乃功於皐陶曰汝作士明於五刑刑期於無刑民<lb/>
　恊於中時乃功此奬勸之也如大君有命開國承家<lb/>
<pb n="165a"/>
　此爵賞之也○遏人之惡揚人之善所以順天之休<lb/>
　命也本義反之於身一節非是正解與比所謂若欲<lb/>
　比人則亦以是而反觀之者同意○人君御天下之<lb/>
　權只是賞罰二者而已遏惡揚善之謂也遏惡揚善<lb/>
　是其所當然之則順天休命則其所以當然之故也<lb/>
　堯舜之所以帝禹湯文武之所以王皆此道也此聖<lb/>
　人之所以法天為治者也○天命有善而無惡此以<lb/>
　天地之性言所以孟子只言性善<lb/>
<pb n="165b"/>
初九无交害匪咎艱則无咎<lb/>
　當大有之時亦富有者也雖當大有之時然以陽剛<lb/>
　正也居下處卑也上无係應無私交也又在事初新<lb/>
　與事接也故為未<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>乎害何咎之有本是无咎然或<lb/>
　以為无咎而以易心處之反有咎矣故艱則終无咎<lb/>
　艱則无咎此戒占者之辭○必言无交害者所有既<lb/>
　大自有<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>害之理故福兮禍所伏○程傳曰九居大<lb/>
　有之初未至於盛處卑無應與未有驕盈之失故无<lb/>
<pb n="166a"/>
　交害未<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>於害也大凡富有鮮不有害○本義云初<lb/>
　九雖當大有之時問此大有是初九所有耶或只是<lb/>
　遇其時耶曰味以陽居下之意則只是遇大有之時<lb/>
　耳如生當唐堯之際及三代一統之盛時是大有之<lb/>
　時也當此之時也民生既庶而且富矣天下萬物豐<lb/>
　溢人亦容易有致害之理故曰无交害匪咎艱則无<lb/>
　咎○一説雖當大有之時此時字是時世之時愚按<lb/>
　師卦初六等爻皆本為衆而為將亦從卦來而變其<lb/>
<pb n="166b"/>
　例也然雲峰富者衆怨之府之説亦未得害字本㫖<lb/>
　○師自二外本皆為衆統於二者也爻例則與二並<lb/>
　為將大有自五外皆為五所有爻例則與五皆為大<lb/>
　有者故曰皆從卦來而變其例也○害字本㫖只當<lb/>
　依程傳如驕盈之類所致者貴不期驕而自驕富不<lb/>
　期侈而自侈既驕且侈鮮不及矣故大有有<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>害之<lb/>
　理○无交害亦是有位者以陽居下只是位卑不然<lb/>
　似全無<graphic n="KR0881" url="https://raw.githubusercontent.com/kanripo/KR-Gaiji/master/images/KR0881.png" mimeType="image/png"/>之理或曰上无係應安得為有位葢有位<lb/>
<pb n="167a"/>
　者便有君在何謂无應曰无係應謂无私係也如遯<lb/>
　四之繫初隨二之繫丈夫也若初九豈不在大有之<lb/>
　君之所統御乎<lb/>
大有初九无交害也<lb/>
　兼本義以陽居下上无係應而在事初説以初九二<lb/>
　字盡之也<lb/>
九二大車以載有攸往无咎<lb/>
　剛中在下得應乎上是有才徳之人為君所柄任大<lb/>
<pb n="167b"/>
　車以載之象也○有所往而如是兼剛中得應説无<lb/>
　咎即是勝任而免責也○大車所以象其才徳之茂<lb/>
　○若非得應則有大車而不得以載所謂野渡無人<lb/>
　舟自横者矣故有所往而如是一句當兼剛中得應<lb/>
　説○大車以載是象有攸往无咎是占本義又言占<lb/>
　者必有此徳乃應其占也明此爻未易當在占者宜<lb/>
　自審也歸重大車上○九二大車以載剛中在下故<lb/>
　為大車得應乎上故為以載有所往而如是謂有是<lb/>
<pb n="168a"/>
　徳而又得是君則能成功而免責矣古之所以當此<lb/>
　者伊傅周召其人也○車有輪有輻有輹有葢有軫<lb/>
　有軹有軸有轂有軒軸輪轂中之骨子亦如掩軸之<lb/>
　骨然軹車軸小穿也軫車後横木也軛軾也車前横<lb/>
　木也輻輪之轑也輹車上伏兎也軒車堂也○又曰<lb/>
　軫之方也以象地葢之員也以象天輪輻三十以象<lb/>
　日月也葢弓二十有八以象星也葢一月之日凡三<lb/>
　十而星凡二十八宿也<lb/>
<pb n="168b"/>
積中不敗也<lb/>
　只以大車之象言而取象之意自見於言外如舍逆<lb/>
　取順及以從禽也之例○積中不敗之意謂有剛中<lb/>
　之徳克勝上任也○一説有積中之實徳足以任重<lb/>
　而不致敗事此説雖巧然㨿本文玩之未見有此意<lb/>
　其説太深耳○積中不敗是貼出所以取大車以載<lb/>
　之意不然克勝任重之義或晦而為負載之多而已<lb/>
　不敗字當玩<lb/>
<pb n="169a"/>
九三公用亨于天子小人弗克<lb/>
　九三固是公侯然非有剛正之徳而為人君所賢則<lb/>
　亦無由得以朝獻於君矣此指公侯之賢者○小人<lb/>
　弗克指公侯中之小人言雖有公侯之位而無剛正<lb/>
　之徳則自當不得九三矣故不得用九三之占○公<lb/>
　用亨於天子言得親接於天子也㸔來大有元亨可<lb/>
　以有天下事入講觀九三之享於天子九二之大車<lb/>
　以載九四之匪其彭皆可見大有之義○享謂朝獻<lb/>
<pb n="169b"/>
　也本義分明胡氏兼宴享説非是○享兼朝獻疑亦<lb/>
　是隨所有而貢獻也○禹㑹諸侯於塗山執玉帛者<lb/>
　萬國此正所謂朝獻者可見非任土作貢之謂任土<lb/>
　作貢非必諸侯躬送至王廷也○或問公用享於天<lb/>
　子是象乎是占乎曰㨿爻辭用字則似以占言但本<lb/>
　於爻有此象耳㨿本義文勢曰<hi>云云</hi>故為享於天子<lb/>
　之象占者有其徳則其占如是則又似本以象言而<lb/>
　占在其中此亦當以本卦上九象占例斷○公用享<lb/>
<pb n="170a"/>
　於天子一句純是象占者有其徳則亦如之○此爻<lb/>
　主意有剛正之徳而被遇柔中之主也故本義云上<lb/>
　有六五之君虚中下賢虛中下賢之義亦為不輕○<lb/>
　問小人若已在公侯之位當朝獻之朞獨不預於朝<lb/>
　獻乎曰此只㨿六五柔中下賢之君所下者必是賢<lb/>
　不賢者必不為其所下其曰享于天子言君子則得<lb/>
　以享於天子非君子則不得以享於天子也享只是<lb/>
　以明其得被遇親接耳此爻辭取象之意也非專於<lb/>
<pb n="170b"/>
　朝見而已也不作獻其所有説葢大有者天下之有<lb/>
　也本義於上下並不取此意○本義曰小人無剛正<lb/>
　之徳則雖得此爻不能當也乃知此小人是有位之<lb/>
　小人若是無位者何縁有享於天子之望亦何用言<lb/>
　小人弗克也○享於天子葢周禮所謂時見曰㑹者<lb/>
　也時見無常期也有被遇親接之意故小人弗克若<lb/>
　正當朝㑹之期則公侯中小人宜不得而顯拒之周<lb/>
　禮春官以賓禮親邦國春見曰朝夏見曰宗秋見曰<lb/>
<pb n="171a"/>
　覲冬見曰遇時見曰㑹殷見曰同○玉海朝貢類載<lb/>
　汲冢周書王㑹解第五十九序周室既寧八方㑹同<lb/>
　各以其職來獻欲垂法厥世作王㑹<hi>云云</hi>中䑓之外<lb/>
　其右泰士臺右彌士受贄者八人愚謂所受之贄葢<lb/>
　虞書所謂五玉三帛二生一死贄傳曰此九字當在<lb/>
　肆覲東后之下恊時月正日之上誤脱在此謂所覲<lb/>
　東后以此為贄也○又載伊尹朝獻商書湯問伊尹<lb/>
　曰諸來獻吾欲因其地勢所有獻之伊尹受命於是<lb/>
<pb n="171b"/>
　為四方令<hi>云云</hi>○雲峰謂九二宰相任重之事九三<lb/>
　諸侯朝獻之事皆不言吉者皆臣職之當為也<lb/>
公用享于天子小人害也<lb/>
　小人害也言其不利於小人之占也享謂朝獻也正<lb/>
　韻云奉上之謂享所謂享多儀也葢古者公侯之於<lb/>
　天子朝則必有獻諸侯亦有相為獻者所謂享禮有<lb/>
　容色是也集註曰既聘而享用圭璧有庭實則於天<lb/>
　子可知○書旅獒曰明王慎徳四夷咸賓無有逺邇<lb/>
<pb n="172a"/>
　畢獻方物惟服食噐用<lb/>
九四匪其彭无咎<lb/>
　匪其彭无咎以象言占意在外<lb/>
明辨晳也<lb/>
　言其明辨之晳然也所明辨者君尊臣卑之義虧盈<lb/>
　益謙之理也○叅義曰四之所處所謂挾震主之威<lb/>
　者也其能自謙抑纔免於咎而已若矜功挾權以陵<lb/>
　轢其上能無㓙乎○大有九二九三九四程傳俱以<lb/>
<pb n="172b"/>
　大有言之本義皆不取者葢二三四皆人臣也所謂<lb/>
　大有者皆非其所有也由是知本義之精矣○本義<lb/>
　曰彭字音義未詳則知爻下註云彭步當反者為程<lb/>
　傳舊註耳然又云程傳曰盛貌理或當然則讀如其<lb/>
　音亦無害<lb/>
六五厥孚交如威如吉<lb/>
　六五柔中之君寛厚有餘剛制不足而九四乃以剛<lb/>
　鯾之臣而事柔中之君故有僣逼之嫌然九雖剛而<lb/>
<pb n="173a"/>
　四則柔<hi>云云</hi>○虛已以應九二之賢自厥孚上下歸<lb/>
　之則是五與上下交孚威是戒占辭因六五所不足<lb/>
　而云也○六五只是厥孚交如此固善矣然於君道<lb/>
　有未盡者其曰威如吉者誠以所治既廣物性不齊<lb/>
　安能一一孚於我矣故又當有以威之則恩威兩盡<lb/>
　可以保其所有而不墜矣吉也○六五既得上下之<lb/>
　歸又何用威如㨿理而言必有不能盡如人意者耳<lb/>
　故威如吉<lb/>
<pb n="173b"/>
信以發志也<lb/>
　一人之信見於虛巳以應九二之賢而上下歸之則<lb/>
　是有以發上下之志也○厥孚交如謂上孚於下下<lb/>
　孚於上兩相交也非謂六五之孚交於諸陽也象傳<lb/>
　曰信以發志也則推本言之曰原來是六五之孚有<lb/>
　以發上下之志葢㨿見在則上下兩相孚推本原則<lb/>
　由上發其孚○虛已以應九二之賢上之孚於下也<lb/>
　而上下歸之則不但九二初六至上九俱孚於五也<lb/>
<pb n="174a"/>
上九自天祐之吉无不利<lb/>
　六五雖是君自上九觀之則六五在下只當得賢者<lb/>
　不可泥君位矣履信思順不可謂履六五之信思六<lb/>
　五之順只是下從六五便是他履信思順處○履信<lb/>
　以造行言思順以處心言尚賢則用其人也○履信<lb/>
　思順履信自所履而言思順自所存而言行以實之<lb/>
　謂信不乖於理之謂順○從其道則為履信思順用<lb/>
　其身則為尚賢故大傳曰又以尚賢也莫忽了又字<lb/>
<pb n="174b"/>
　○朱子曰五之交孚信也而上能履之葢有孚雖本<lb/>
　在五然上既履之則孚不在五而在上矣履只是行<lb/>
　意以居五之上而能行其信故朱子云然也不可謂<lb/>
　是履下爻之孚故朱子下文云謙退不居思順也何<lb/>
　嘗如俗説思六五之順○以剛居上而能下從六五<lb/>
　下從六五全在剛字上取葢見之明信之篤用之專<lb/>
　非剛不能不然本義從何處説得下從六五來若是<lb/>
　上六則隂柔無立將有昏庸眩惑之弊矣安得下賢<lb/>
<pb n="175a"/>
　○吉无不利得以亨其大有之慶也○大有吉利謂<lb/>
　大有所以吉利者以其行合乎天得天之祐也○履<lb/>
　信思順而尚賢夫當大有之世而又居上位乃能如<lb/>
　此是其滿而不溢合乎天矣故自天祐之吉无不利<lb/>
　○上九自天祐之吉无不利慿空説出此兩句若無<lb/>
　孔子繫辭之説恐朱子亦未知所解方知孔子之言<lb/>
　不苟也○曰吉无不利儘足矣而必曰自天祐之吉<lb/>
　无不利者誠以當大有之世民殷物阜内恬外熈四<lb/>
<pb n="175b"/>
　海舉無虞矣萬國皆來王矣正是滿之時也處此鮮<lb/>
　不以泰寧自負而怠敖縱恣簡賢輕士之病作矣今<lb/>
　乃能履信思順而尚賢滿而不溢如此誠人主之盛<lb/>
　徳帝王之髙致也故獨盡善其占○本義曰故其象<lb/>
　占如此益本文此句是象也亦是占也舉此以例其<lb/>
　餘真一斷法也至要至要方知坤六四之括囊无咎<lb/>
　无譽需九二之需于沙小有言終吉訟初六之不永<lb/>
　所事小有言終吉師九二之在師中吉无咎王三錫<lb/>
<pb n="176a"/>
　命同人初九同人于門无咎六二同人于宗吝等本<lb/>
　義凡言故其象占如此者皆是渾淪不分析之詞需<lb/>
　九二之終吉對初九之利用恒无咎六三之致寇至<lb/>
　六二之出自穴亦俱為象而兼占也雖獨不言故其<lb/>
　象如此亦其例也<lb/>
　<lb/>
　<lb/>
　<lb/>
<pb n="176b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　易經䝉引卷二下<lb/>
</p>
<p>
</p>
  </div>
</body>
</text>
</TEI>