<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Title</title>
            </titleStmt>
            <publicationStmt>
                <p>Information about publication or distribution</p>
            </publicationStmt>
            <sourceDesc>
                <p>Information about the source</p>
            </sourceDesc>
        </fileDesc>
    </teiHeader>
    <text>
        <body>
            <div>
                <head>經説</head>
    <p>
<pb n="1a"/>欽定四庫全書　　　　　經部七<lb/>
　經説　　　　　　　　五經總義類<lb/>
　　提要<lb/>
　　　　<hi>臣</hi>等謹案經説七卷元熊朋來撰朋來字與<lb/>
　　　　可南昌人登宋咸淳十年進士仕元為福清<lb/>
　　　　縣判官事迹具元史儒林傳朋來之學恪守<lb/>
　　　　宋人故易亦言先天後天河圖洛書書亦言<lb/>
　　　　洪範錯簡詩亦不主小序春秋亦不主三傳<pb n="1b"/>　　　　葢當時老師宿儒相傳如是門户所限弗敢<lb/>
　　　　尺寸踰也惠棟九經古義詆其論大學親民<lb/>
　　　　一條不知親新通用本馬鄭之解金縢為夏<lb/>
　　　　蟲之見又詆其論言乃讙一條不考史記魯<lb/>
　　　　世家所引無逸及裴駰集解所引鄭注論周<lb/>
　　　　禮樂師臯字與大祝臯字不考臯告嘷三字<lb/>
　　　　相同乃謂鄭氏先後異讀均為妄下雌黄葢<lb/>
　　　　於古義古音亦多所出入然其書發明義理<pb n="2a"/>　　　　論頗醇正於禮經尤疏證明白在宋學之中<lb/>
　　　　亦可謂切實不支矣寸有所長固無妨録備<lb/>
　　　　一家也乾隆四十六年五月恭校上<lb/>
　　　　　　　總纂官<hi>臣</hi>紀昀<hi>臣</hi>陸錫熊<hi>臣</hi>孫士毅<lb/>
　　　　　　　總　校　官　<hi>臣</hi>　陸　費　墀<lb/>
</p>

  </div>
            <div>
                <head>經說卷一</head>
    <p>
<pb n="1a"/>欽定四庫全書<lb/>
　經說卷一　　　　　　　宋　熊朋來　撰<lb/>
　　易<lb/>
　　　河圖洛書<lb/>
河圖洛書之名自易大傳言之天一地二天三地四天<lb/>
五地六天七地八天九地十言河圖數也參伍以變言<lb/>
洛書數也言洛書者莫如易大傳參伍之說後儒知有<lb/>
洪範而已至於其方位則莫如大戴禮記明堂篇所謂<pb n="1b"/>二九四七五三六一八者最爲明白本注云法龜文也<lb/>
二九四是其前三位七五三是中間三位六一八是尾<lb/>
後三位漢儒所說龜文可証者莫如大戴經注之言大<lb/>
抵圖書之說至宋始詳其源發於希夷而劉牧亦從范<lb/>
諤昌𫝊希夷之學其紊亂圖書特錯互言之以秘其術<lb/>
爾易本義啓䝉雖改正十爲河圖九爲洛書而朱氏之<lb/>
門於其他文字間有未經改正處後儒猶或執劉牧舊<lb/>
說爲是反以所改正爲不然者案劉牧字長民衢州人<pb n="2a"/>其書有易數鈎隱圖頗穿鑿詭秘有河圖四象圖自以<lb/>
爲𤣥妙卻是十爲河圖矣牧之說不當自爲異同觀其<lb/>
所作河圖四象及大衍等圖則學者宜守朱蔡改定十<lb/>
爲圖九爲書證於大戴禮明堂篇經注龜文方位可無<lb/>
疑矣今録劉牧河圖四象圖如左方劉牧此圖五合一<lb/>
成六而居北爲水五合三成八而居東爲木五合二成<lb/>
七而居南爲火五合四成九而居西爲金謂之河圖四<lb/>
象此即河圖矣不言中宫五與十者内外周回皆五十<pb n="2b"/>也<pb n="3a"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="3b"/>　　　河圖中天數二十有五即洛書<lb/>
洛書即是河圖中天數二十有五圖所以顧命但言河<lb/>
圖論語但言河不出圖禮運但言河出馬圖皆不言洛<lb/>
書者洛書在河圖中也近年虛齋趙氏嘗作天數地數<lb/>
二圖不知天數圖即洛書上官氏嘗以河圖衍爲十圖<lb/>
其第五圖即洛書第六圖即地數三十圖而東西南北<lb/>
易位以仰承五圖陽順轉隂逆轉也彼盖以隂陽家三<lb/>
白飛宫之例布十於九抽添而求之爾五六天地之中<pb n="4a"/>數五爲天心縱横八面皆三五之數六爲地心縱横八<lb/>
面皆三六之數其餘八圖則不能縱横八面皆合不若<lb/>
五六兩圖之自然今只以天數二十有五地數三十各<lb/>
爲一圖見得河圖乃其全體緫圖也天數二十有五圖<lb/>
自然金火易位地數三十圖自然水土易位天數圖自<lb/>
然缺十故洛書言疇則自一至九地數圖自然缺一故<lb/>
洛書言用則自二至十邵子所謂隂無一陽無十也河<lb/>
圖者五行之全體至洛書入用必有易位處以見造化<pb n="4b"/>發用即如此卦爻變動處占者於此取用焉天用莫如<lb/>
金火日月是也地用莫如水土山川是也隂陽家水土<lb/>
同生申旺子亦是河圖洛書中已具此理書不盡言圖<lb/>
不盡意上官氏十圖以地數圖易置四方之位如測景<lb/>
占象以天地盤逆順相求不如但以天數地數爲正面<lb/>
圖天數圖即洛書也<pb n="5a"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="5b"/>　<lb/>
　　　易中兼有河圖洛書<lb/>
易大傳曰河出圖洛出書聖人則之易中蓋兼取於圖<lb/>
書矣後儒直以易爲河圖範爲洛書遂使圖書體用二<lb/>
致至謂伏羲得其圖禹得其書至謂洪範中㡬十字爲<lb/>
龜文固哉其言圖書也如大傳所謂參伍以變錯綜其<lb/>
數乃夫子發明洛書之數參者三而數之伍者五而數<lb/>
之錯者交而互之綜者緫而絜之即洛書之數而易用<lb/>
之以變易所以成天地之文定天下之象者也故聖人<pb n="6a"/>於易以圖書並言之<lb/>
　　　序卦圖<lb/>
易有太極伏羲畫一竒以象陽畫一耦以象隂是爲兩<lb/>
儀兩儀之上各加一竒一耦爲太陽少隂少陽太隂是<lb/>
爲四象四象之上又各加一竒一耦爲乾兊離震巽坎<lb/>
艮坤八卦因而重之八卦之上各加八卦則爲六十四<lb/>
卦矣伏羲八卦圖乾南坤北離東坎西震東北兊東南<lb/>
巽西南艮西北乾坤重而爲泰否離坎重而爲旣濟未<pb n="6b"/>濟艮巽重而為咸恒兊震重而為損益此自然之序也<lb/>
夫子易卦之序本於伏羲八卦圖是以乾坤離坎正對<lb/>
之卦列於上經震巽艮兊之卦反對之卦列於下經上<lb/>
經主天道而言故乾坤爲首至十一卦序泰否以見乾<lb/>
坤之交不交也下經主人事而言故咸恒爲首至十一<lb/>
卦序損益以見震巽艮兊之交不交也上經終坎離下<lb/>
經終旣濟未濟又以見天地水火之卦列之四正雷風<lb/>
山澤反對之卦列之四隅泰否在上經之中旣濟未濟<pb n="7a"/>在下經之末咸恒在下經之首損益在下經之中今易<lb/>
卦之序皆伏羲卦序也若乾坤離坎頤中孚大小過八<lb/>
卦以正對爲序屯蒙以下五十六卦以反對爲序然頤<lb/>
大過序於上經之末中孚小過序於下經之末以明諸<lb/>
卦之反對及其終也又有正對者焉上經三十卦下經<lb/>
三十四卦非多寡不同也蓋以三十六變爲六十四卦<lb/>
上下經各得十有八也上經正對之卦六乾坤離坎頤<lb/>
大過也餘二十四卦乃十二卦反對而成十二與六爲<pb n="7b"/>十八也下經正對之卦二中孚小過也餘三十二卦乃<lb/>
十六卦反對而成十六與二亦十八也新安胡氏序卦<lb/>
圖甚得其當此上官氏所傳亦足以見易卦有自然之<lb/>
序也<pb n="8a"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<pb n="8b"/>　　　先天後天圖<lb/>
先天圖體也後天圖用也先天圖從也後天圖衡也是<lb/>
故有先天八卦之次序有後天八卦之次序有先天八<lb/>
卦之方位有後天八卦之方位自太極分隂陽陽之中<lb/>
有隂有陽所謂太陽少隂也隂之中有隂有陽所謂太<lb/>
隂少陽也太陽之中陽乾隂兊少隂之中陽離隂震少<lb/>
陽之中陽巽隂坎太隂之中陽艮隂坤自乾一至坤八<lb/>
此先天八卦之次序也乾父坤母震得乾初爻爲長男<pb n="9a"/>巽得坤初爻爲長女坎得乾中爻爲中男離得坤中爻<lb/>
爲中女艮得乾上爻爲少男兊得坤上爻爲少女此後<lb/>
天八卦之次序也乾上坤下象天地離東坎西象日月<lb/>
艮兊象山澤震巽象雷風自乾至震順布自巽至坤逆<lb/>
布此先天八卦之方位也震東離南兊西坎北巽東南<lb/>
乾西北坤西南艮東北乾坤退居六子用事此後天八<lb/>
卦之方位也說卦𫝊所謂天地定位山澤通氣雷風相<lb/>
薄水火不相射言先天也所謂帝出乎震齊乎巽相見<pb n="9b"/>乎離致役乎坤說言乎兊戰乎乾勞乎坎成言乎艮言<lb/>
後天也先天四圖其來久矣世𫝊康節得於李挺之挺<lb/>
之得於穆伯長伯長得於陳希夷四圖之中其一爲八<lb/>
卦次序又其一爲六十四卦次序其一爲八卦方位又<lb/>
其一爲六十四卦方位自太極兩儀四象八卦加倍而<lb/>
進之八卦倍爲十六十六倍爲三十二三十二倍爲六<lb/>
十四卦觀六十四卦次序但觀八卦之次序可也圓圖<lb/>
在外以象天先將八卦定外卦而以乾一兊二離三震<pb n="10a"/>四巽五坎六艮七坤八依次布於外卦方圖在内以象<lb/>
地先將八卦定内卦而以乾一兊二離三震四巽五坎<lb/>
六艮七坤八依次布於内卦觀六十四卦方位但觀八<lb/>
卦之方位可也後天二圖其一爲六子受生之次序其<lb/>
一爲八卦入用之方位朱子蓋以此配先天四圖爾先<lb/>
天所以立體而明法象自然之妙後天所以致用而著<lb/>
隨時變易之道先天圖當竪㸔乾天坤地以上下言後<lb/>
天圖平㸔離火坎水方可以南北言伏羲易自作伏羲<pb n="10b"/>易㸔文王易自作文王易㸔大抵文王以前有占無文<lb/>
本非可以言語文字求之易之見於辭者自文王始易<lb/>
之有先天後天則自孔子於說卦發其機至康節四圖<lb/>
而大明先天之學心學也所謂畫前有易者也伏羲畫<lb/>
卦而已詎知百世之下乃有是圖愚嘗細繹羲文之易<lb/>
惟周氏太極圖上一截陽動隂靜處可以見先天四象<lb/>
生八卦之象下一截乾道成男坤道成女處可以見後<lb/>
天乾坤生六子之象太極所謂陽動隂靜即先天圖中<pb n="11a"/>太極分隂陽陽動中一暈之隂即少隂生太陽中乾兊<lb/>
離震在焉隂靜中一暈之陽即少陽生太隂中巽坎艮<lb/>
坤在焉此太極圖中先天圖也太極所謂乾道坤道即<lb/>
後天圖中乾父坤母乾道成男震坎艮在焉坤道成女<lb/>
巽離兊在焉此太極圖中後天圖也先天乾南坤北後<lb/>
天乾西北坤西南先天震巽對後天震東方巽東南先<lb/>
天艮兊對後天兊正西艮東北此六卦不但變其方位<lb/>
且變其對卦獨坎離二卦先天爲東西之門後天守南<pb n="11b"/>北之極嘗相對立坎離具四象之體太極陽動隂靜圖<lb/>
即坎離二卦從揭之也豈惟太極圖哉參同契曰易謂<lb/>
坎離又曰日月爲易乾坤門户坎離匡郭牝牡四卦先<lb/>
天以乾坤坎離牝牡兊震巽艮四卦又曰坎離者乾坤<lb/>
二用老陽變隂用九老隂變陽用六其牝牡之體九六<lb/>
之用皆坎離也姑就參同契言之則先後天圖已在其<lb/>
中乾坤爐鼎坎離水火故後天坎離居先天乾坤之位<lb/>
以坎中陽實離中隂則仍爲乾坤故丹經謂之還元乾<pb n="12a"/>専於陽坤専於隂曰爐鼎者器之惟夫離已日光坎戊<lb/>
月精互相根依在納甲則主中宫戊已之功在先天則<lb/>
爲日東月西之象在後天則正火南水北之位八卦中<lb/>
乾兊二金坤艮二土震巽二木皆隂陽相須惟坎離水<lb/>
隂根陽火陽根隂不同他卦天降而地升陽倡而隂和<lb/>
坎離者天地之交也故曰日爲太陽精離者日之象何<lb/>
不三爻純陽而中有隂爻才說太陽其間便有少隂所<lb/>
以日中納月之烏認得日中有月則可以知離卦月爲<pb n="12b"/>太隂精坎者月之象何不三爻純隂而中有陽爻才說<lb/>
太隂其間便有少陽所以月中納日之兔認得月中有<lb/>
日則可以知坎卦乾與離同受太極之陽而離者中虛<lb/>
之乾坤與坎同受太極之隂而坎者中滿之坤乾坤太<lb/>
極之兩儀離坎兩儀之四象是以離坎二卦爲隂陽造<lb/>
化之樞紐或謂太極先天二圖皆自希夷來其一自濓<lb/>
溪發之其一自康節發之或謂周邵所自得使圖出希<lb/>
夷亦安用諱故明道先生誌邵墓不隱其師但言其自<pb n="13a"/>得處非師𫝊所及真大賢之言也<lb/>
　　　揲蓍説<lb/>
大衍之數五十其用四十有九分而爲二以象兩掛一<lb/>
以象三揲之以四以象四時歸竒於扐以象閏五嵗再<lb/>
閏故再扐而後掛此蓋舉一變以見十八變之例揲者<lb/>
以五十蓍虛一不用象太極四十九蓍兩手平分象兩<lb/>
儀置右手所分一半就取其一蓍掛於左手小指間所<lb/>
謂象三才以所分四揲之所謂象四時先揲左手所分<pb n="13b"/>取其竒餘者扐於左手無名指間所謂歸竒於扐以象<lb/>
閏次揲右手所分取其竒餘者扐於左手中指間所謂<lb/>
象五嵗再閏初揲之扐通計三指不五則九以一卦言<lb/>
之此十八變中之一變以一變言之此三揲中之第一<lb/>
揲也又置第一揲所得之䇿再以餘蓍如前法掛扐而<lb/>
揲之第二第三揲之扐通計三指不四則八八九爲多<lb/>
四五爲少三少爲老陽三多爲老隂兩多一少爲少陽<lb/>
兩少一多爲少隂蓋大衍全數五十即河圖中宫以五<pb n="14a"/>乗十之數河圖四面太陽居一而連九少隂居二而連<lb/>
八少陽居三而連七太隂居四而連六此隂陽老少之<lb/>
䇿所由分也河圖之數十布揲之竒餘則有一有二有<lb/>
三有四所得之䇿數則有六有七有八有九獨不及五<lb/>
與十者大衍之數五十也布揲之時見左手所餘多少<lb/>
即知右手之數第一揲左手餘數或一或二或三則并<lb/>
掛一與右手所餘者成五若左手餘四則并掛一與右<lb/>
手所餘者成九第二揲収取第一揲之餘蓍或四十四<pb n="14b"/>蓍或四十著再分爲二掛扐如前法左手餘數或一或<lb/>
二則并掛一與右手所餘者成四若左手餘數或三或<lb/>
四則并掛一與右手所餘者成八第三揲又取第二揲<lb/>
餘蓍或四十蓍或三十六蓍或三十二蓍再分爲二掛<lb/>
扐亦如前法左手餘數得一與二即成四得三與四即<lb/>
成八此不待終籌而知所以潛虛揲左虛右揲右虛左<lb/>
然潛虛分隂陽客主故止揲一半而大衍之揲必須左<lb/>
右手皆揲以見全體也所謂揲蓍者非是㸔掛扐過數<pb n="15a"/>目正是㸔餘下數目掛扐過一十三蓍名爲三少餘下<lb/>
三十六蓍以四筭之爲四九老陽得九數何也四象中<lb/>
太陽居一而九者一之餘數掛扐過二十五蓍名爲三<lb/>
多餘下二十四蓍以四筭之爲四六老隂得六數何也<lb/>
四象中太隂居四而六者四之餘數掛扐過二十一蓍<lb/>
名爲兩多一少餘下二十八蓍以四筭之爲四七少陽<lb/>
得七數何也四象中少陽居三而七者三之餘數掛扐<lb/>
過一十七蓍名爲兩少一多餘下三十二蓍以四筭之<pb n="15b"/>爲四八少隂得八數何也四象中少隂居二而八者二<lb/>
之餘數三變旣定而一畫成十有八變而一卦成三變<lb/>
之間爲老陽十二爲老隂四爲少陽二十爲少隂二十<lb/>
八世儒不通再扐後卦之義或謂第二第三揲不必掛<lb/>
一不知第一揲若非掛一已無從得九第二第三揲若<lb/>
不掛一則老陽少隂各該二十七路少陽九路老隂僅<lb/>
一路矣再扐後掛者言初揲雖再扐而後揲亦須掛一<lb/>
也至如六爻占法求之左氏國語自有成說六爻皆不<pb n="16a"/>變則以本卦彖辭爲占而以内卦爲貞外卦爲悔如孔<lb/>
成子筮立衛元遇屯曰利建侯秦伯伐晉卜徒父筮之<lb/>
遇蠱曰其貞風其悔山凡卦六爻全不變者用此例一<lb/>
爻變則専用所變爻爲占如畢萬始筮仕遇屯之比只<lb/>
㸔初九一爻蔡墨論乾之同人只㸔九二一爻晉侯納<lb/>
王遇大有之睽只㸔九三一爻周史筮陳敬仲遇觀之<lb/>
否只㸔六四一爻南蒯之筮遇坤之比只㸔六五一爻<lb/>
晉獻公筮嫁伯姬遇歸妹之睽只㸔上六一爻凡卦一<pb n="16b"/>爻變者用此例三爻變者以本卦爲貞支卦爲悔如國<lb/>
語重耳筮尚得晉國遇貞屯悔豫皆八蓋初與四五爻<lb/>
變也初與五皆老陽用九變四爻老隂用六變二三與<lb/>
上爻不變在屯豫二卦皆爲少隂爻故曰皆八朱文公<lb/>
所謂變及三爻占兩卦體是也五爻皆變則専以不變<lb/>
爻爲占如穆姜筮遇艮之八史曰是謂艮之隨杜元凱<lb/>
以爲連山首艮之易非也案艮卦變隨惟第二爻不動<lb/>
三與上爻皆老陽用九變初爻四五爻皆老隂用六變<pb n="17a"/>惟第二爻少隂不變故所占只在艮之八朱文公所謂<lb/>
四二五一二分一専是也若六爻皆變則以乾坤二用<lb/>
爲例如蔡墨對魏獻子所謂乾之坤即六爻全變之例<lb/>
此占法之大略或問左氏國語所載左傳於穆姜之筮<lb/>
旣曰艮之八國語晉重耳之筮亦曰泰之八又曰貞屯<lb/>
悔豫皆八七八皆不變爻何以罕言七而専言八曰七<lb/>
七蓍數也八八卦數也三揲之餘得少隂爻最易惟其<lb/>
揲者多得八故經𫝊亦多舉八以紀占也二篇之䇿萬<pb n="17b"/>有一千五百二十中分之得五千七百六十老陽爻六<lb/>
千九百一十二饒一千一百五十二䇿老隂爻四千六<lb/>
百有八乏一千一百五十二䇿故大衍初揲扐一扐二<lb/>
扐三者少扐四者多少者凡三多者凡一已是饒陽減<lb/>
隂故老陽十二路少陽二十路少隂二十八路而老隂<lb/>
只四路若揲法少差則其遇愈艱然老隂之路雖最少<lb/>
而卦中未盡無交爻以揲蓍之法周密如此古人猶有<lb/>
筮短龜長之歎況今俗下占卦以錢代蓍所謂重交單<pb n="18a"/>拆之畫老隂老陽以三純而變少陽二隂中取一陽少<lb/>
隂二陽中取一隂欲一擲而了十八變之事不過約揲<lb/>
法而用之至於世應之法八純以上爻自初至五各從<lb/>
其世惟上爻獨不變反取第四爻變之名爲遊魂又舉<lb/>
内卦三爻同爲一變名爲歸魂亦以先天卦位天地雷<lb/>
風水火山澤參錯爲六十四卦竊取夫參伍錯綜之義<lb/>
然上爻不變虛而不備以錢寓筮老少均取兹見其短<lb/>
矣古之爲筮者猶曰不如龜之長今學者鮮布揲不見<pb n="18b"/>揲蓍中作用處僅賴俗占以詔凡愚故集先儒緒言作<lb/>
揲蓍說<lb/>
　　諸卦文言𫝊<lb/>
　　　漢藝文志易經十二篇上下經十翼各自爲篇<lb/>
　　　也以彖象雜八卦中者自費直始鄭康成之徒<lb/>
　　　因之古易遂紊然其初不過如今乾卦之例未<lb/>
　　　入小象於各爻王弼不知小象是韻語自坤以<lb/>
　　　下六十三卦輒分入各爻自乾坤二卦各附文<pb n="19a"/>　　　言而諸卦文言散逸今見於大傳厪存者庶幾<lb/>
　　　而乾上九之文言亦在其中可見大傳中釋爻<lb/>
　　　辭者即諸卦之文言今據僅存者别爲諸卦文<lb/>
　　　言傳於上傳摘取第八章下傳摘取第五章除<lb/>
　　　乾上九文言不必重出外餘爻自爲諸卦文言<lb/>
　　　傳附乾坤文言傳後<lb/>
鳴鶴在隂其子和之我有好爵吾與爾靡之<hi>和讀平聲靡即擵字音摩擊鐘有聲使衆聞之曰攠和攠有平去二聲然當與六三爻歌字爲韻</hi>子曰君子居其<pb n="19b"/>室出其言善則千里之外應之況其邇者乎居其室出<lb/>
其言不善則千里之外違之況其邇者乎言出乎身加<lb/>
乎民行發乎邇見乎逺言行君子之樞機樞機之發榮<lb/>
辱之主也言行君子之所以動天地也可不慎乎<lb/>
　　　右中孚九二文言<lb/>
同人先號咷而後笑子曰君子之道或出或處或黙或<lb/>
語二人同心其利斷金同心之言其臭如蘭<lb/>
　　　右同人九五文言<pb n="20a"/>初六藉用白茅无咎子曰苟錯諸地而可矣藉之用茅<lb/>
何咎之有慎之至也夫茅之為物薄而用可重也慎斯<lb/>
術也以往其無所失矣<lb/>
　　　右大過初九文言<lb/>
勞謙君子有終吉子曰勞而不伐有功而不徳厚之至<lb/>
也語以其功下人者也徳言盛禮言恭謙也者致恭以<lb/>
存其位者也<lb/>
　　　右謙九三文言<pb n="20b"/>不出户庭無咎子曰亂之所生也則言語以爲階君不<lb/>
密則失臣臣不密則失身幾事不密則害成是以君子<lb/>
慎密而不出也<lb/>
　　　右節初九文言<lb/>
子曰作易者其知盜乎易曰負且乗致寇至負也者小<lb/>
人之事也乗也者君子之器也小人而乗君子之器盜<lb/>
思奪之矣上慢下暴盜思伐之矣慢藏誨盜冶容誨淫<lb/>
易曰負且乗致寇至盜之招也<pb n="21a"/>　　　右解卦六三文言<hi>以上元在上傳第八章</hi>
易曰自天祐之吉無不利子曰祐者助也天之所助者<lb/>
順也人之所助者信也履信思乎順又以尚賢也是以<lb/>
自天祐之吉無不利也<lb/>
　　　右大有九二文言<hi>元在上傳第十一章</hi>
易曰憧憧往來朋從爾思子曰天下何思何慮天下同<lb/>
歸而殊塗一致而百慮天下何思何慮日往則月來月<lb/>
往則日來日月相推而明生焉寒往則暑來暑往則寒<pb n="21b"/>來寒暑相推而嵗成焉往者屈也來者信也屈信相感<lb/>
而利生焉尺蠖之屈以求信也龍蛇之蟄以存身也精<lb/>
義入神以致用也利用安身以崇徳也過此以往未之<lb/>
或知也窮神知化徳之盛也<lb/>
　　　右咸九四文言<lb/>
易曰困于石據於蒺藜入于其宫不見其妻凶子曰非<lb/>
所困而困焉名必辱非所據而據焉身必危旣辱且危<lb/>
死期將至妻其可得見邪<pb n="22a"/>　　　右困六三文言<lb/>
易曰公用射隼于髙墉之上獲之無不利子曰隼者禽<lb/>
也弓矢者器也射之者人也君子藏器于身待時而動<lb/>
何不利之有動而不括是以出而有獲語成器而動者<lb/>
也<lb/>
　　　右解上六文言<lb/>
子曰小人不恥不仁不畏不義不見利不勸不威不懲<lb/>
小懲而大誡此小人之福也易曰屨校滅趾无咎此之<pb n="22b"/>謂也<lb/>
　　　右噬嗑初九文言<lb/>
善不積不足以成名惡不積不足以滅身小人以小善<lb/>
爲無益而弗爲也以小惡爲無傷而弗去也故惡積而<lb/>
不可揜罪大而不可解易曰何校滅耳凶<lb/>
　　　右噬嗑上九文言<lb/>
子曰危者安其位者也亡者保其存者也亂者有其治<lb/>
者也是故君子安而不忘危存而不忘亡治而不忘亂<pb n="23a"/>是以身安而國家可保也易曰其亡其亡繫于苞桑<lb/>
　　　右否九五文言<lb/>
子曰徳薄而位尊知小而謀大力小而任重鮮不及矣<lb/>
易曰鼎折足覆公餗其形渥<hi>烏谷切</hi>凶言不勝其任也<lb/>
　　　右鼎九四文言<lb/>
子曰知幾其神乎君子上交不諂下交不瀆其知幾乎<lb/>
幾者動之微吉之先見者也君子見幾而作不俟終日<lb/>
易曰介于石不終日貞吉介如石焉寧用終日斷可識<pb n="23b"/>矣君子知微知彰知柔知剛萬夫之望<lb/>
　　　右豫六二文言<lb/>
子曰顔氏之子其殆庶幾乎有不善未嘗不知知之未<lb/>
嘗復行也易曰不逺復无祗悔元吉<lb/>
　　　右復初九文言<lb/>
天地絪緼萬物化醇男女構精萬物化生易曰三人行<lb/>
則損一人一人行則得其友言致一也<lb/>
　　　右損六三文言<hi>少男少女交則爲咸不交則爲損故以男女言之二五配合三</hi>
<pb n="24a"/>　　　　<hi>在所損</hi>
子曰君子安其身而後動易其心而後語定其交而後<lb/>
求君子修此三者故全也危以動則民不與也懼以語<lb/>
則民不應也無交而求則民不與也莫之與則傷之者<lb/>
至矣易曰莫益之或擊之立心勿恒凶<lb/>
　　　右益上九文言<lb/>
　　大傳上八章十二章錯簡<lb/>
　　　上傳第八章釋卦爻者旣入諸卦文言傳僅餘<pb n="24b"/>　　　聖人有以見天下之賾至擬議以成其變化九<lb/>
　　　十五字本是錯簡在此當入於第十二章重出<lb/>
　　　之處接下文極天下之賾至化而裁之存乎變<lb/>
　　　以賾動變化三者申言之<lb/>
聖人有以見天下之賾而擬諸其形容象其物宜是故<lb/>
謂之象聖人有以見天下之動而觀其㑹通以行其典<lb/>
禮繫辭焉以斷其吉凶是故謂之爻言天下之至賾而<lb/>
不可惡<hi>音烏故切陸氏烏嫁切言至深賾而不可次第也</hi>也言天下之至動而<pb n="25a"/>不可亂也擬之而後言議之而後動擬議以成其變化<lb/>
極天下之賾者存乎卦鼓天下之動者存乎辭化而裁<lb/>
之存乎變推而行之存乎通神而明之存乎其人黙而<lb/>
成之不言而信存乎徳行<lb/>
　　　襍卦錯簡<hi>襍從衣集聲俗字作雜</hi>
周易襍卦皆以反對正對之卦對舉而言各有古韻可<lb/>
協自姤遇也以下卦不反對後儒多以意改定或違對<lb/>
卦之例或失古韻之音於内僅蔡氏所改定者爲可通<pb n="25b"/>以頤養正也接大過顚也頤與大過爲正對正定二字<lb/>
在小雅皆協平聲正讀爲真與顚協旣濟定也與未濟<lb/>
男之窮也相接定讀爲汀從上韻窮讀爲強從下韻旣<lb/>
濟未濟爲反對歸妹女之終也漸女歸待男行也終讀<lb/>
爲章行讀爲杭而歸妹漸爲反對姤遇也柔遇剛也夬<lb/>
決也剛決柔也剛從上韻柔從下韻而夬姤爲反對於<lb/>
内或一句無引韻上文隨無故也咸速也大有衆也亦<lb/>
有此例凡錯簡處須抄出改定本誦之方見其文理音<pb n="26a"/>韻今録所改定襍卦全文并附協音如左<lb/>
乾剛坤柔比樂師憂臨觀之義或與或求屯見而不失<lb/>
其居<hi>協据</hi>蒙襍而著震起也艮止也損益盛衰之始也大<lb/>
畜時<hi>協是</hi>也无妄災<hi>協滓</hi>也萃聚而升不來<hi>協厘去聲</hi>也謙輕而<lb/>
豫怠<hi>協棣京氏怠孚作治於韻亦正協</hi>也噬嗑食也賁無色也兊見而<lb/>
巽伏<hi>協闢</hi>也隨無故也蠱則飾<hi>或作飭</hi>也剥爛也復反也晉<lb/>
晝也明夷誅<hi>協咮晝遇二韻皆通</hi>也井通而困相遇也咸速也恒<lb/>
久<hi>協已</hi>也渙離<hi>去聲</hi>也節止也解緩也蹇難<hi>去聲</hi>也睽外也家<pb n="26b"/>人内也否泰反其類<hi>協耒</hi>也大壯則止遯則退也大有衆<lb/>
也同人親也革去故也鼎取新也小過過也<hi>故遇新信互韻</hi>中<lb/>
孚信<hi>協申</hi>也豐多故<hi>協古</hi>也親寡旅也離上而坎下<hi>協虎</hi>也小<lb/>
畜寡<hi>協古</hi>也履不處也需不進<hi>協津</hi>也訟不親也大過顚<hi>滴音切</hi>也頤養正<hi>協貞</hi>也旣濟定<hi>協汀</hi>也未濟男之窮<hi>協強</hi>也歸妹<lb/>
女之終<hi>協章</hi>也漸女歸待男行<hi>協杭</hi>也姤遇也柔遇剛也夬<lb/>
決也剛決柔也君子道長小人道憂也<hi>韻始於柔憂終於柔憂</hi>
　　　讀易答問<pb n="27a"/>或問天地之數五十有五卦數八八則餘九蓍數七七<lb/>
則欠六何也九爲老陽於五十五爲饒六爲老隂於五<lb/>
十五爲乏陽饒隂乏此九六所以變蓍卦有定數此七<lb/>
八所以不變九餘一六餘四七餘三八餘二獨虛五十<lb/>
者大衍之數五十<lb/>
或問乾之乾乾坎之坎坎夬之夬夬皆於三爻言之何<lb/>
也曰三居内外卦之交也曰然則謙之謙謙何以初爻<lb/>
言之蹇之蹇蹇何以二爻言之曰謙之卦辭君子有終<pb n="27b"/>謙而有初所以有終故初爻言之蹇諸爻皆言往來六<lb/>
二獨不言往來匪躬以濟大蹇無可辭其責故二爻言<lb/>
之<lb/>
或問乾之彖傳有欲改乾道變化以下十五字接品物<lb/>
流形之後大明終始以下十五字接乃利貞之後何如<lb/>
曰於韻語亦通然本義固謂大明終始以下爲聖人之<lb/>
元亨首出庶物以下爲聖人之利貞特相錯言之爾<lb/>
或問乾九二庸言之信庸行之謹即中庸所謂庸徳之<pb n="28a"/>行庸言之謹漢上朱氏曰二爲中中動爲庸龍徳而正<lb/>
中庸者中之用是中庸已在乾九二之文言矣曰文言<lb/>
於乾九二言學問此中庸誠之者之事中庸主於誠乾<lb/>
九二亦曰閑邪存其誠<lb/>
或問坤卦辭西南得朋東北喪朋彖𫝊於得朋不過曰<lb/>
乃與類行於喪朋則曰乃終有慶喪朋何言乎慶也曰<lb/>
西南以隂而就隂之朋東北則去隂之朋而就陽之朋<lb/>
如臣辭家而仕女辭家而嫁故爲安貞吉爲得常爲有<pb n="28b"/>慶漢上朱氏曰得君者臣子之慶得夫者女子之慶<lb/>
或問坤彖三無疆徳合無疆天之無疆也行地無疆地<lb/>
之無疆也應地無疆君子之無疆也天之無疆何以合<lb/>
之中庸髙明配天也地之無疆何以應之即中庸博厚<lb/>
配地也而其所以無疆者不在天不在地在至誠無息<lb/>
之悠久無疆也<lb/>
或問坤六二爻辭直方大鄭氏古易云坤爻辭履霜直<lb/>
方含章括囊黄裳𤣥黄協韻故象𫝊文言皆不釋大字<pb n="29a"/>疑大字衍曰坤爻辭皆以第二字爲韻此可貞元吉之<lb/>
類爾曰乾稱大坤稱至乾大生坤廣生坤何以言大乎<lb/>
六二之爻辭言大六三用六之小象又言大何也曰易<lb/>
中凡言大者皆陽也隂變陽則聖人喜而識之坤六二<lb/>
重隂動則爲坤之師本卦稱六二之動凡動皆陽也支<lb/>
卦稱承天寵也乾爲天也故爻辭以大言之六三爲坤<lb/>
之謙本卦與支卦互言有終或從王事故小象因下艮<lb/>
言其光大用六純隂從純陽故小象謂之從大爲坤之<pb n="29b"/>乾也或曰用六之從大宜也坤之復豫比剥亦皆隂變<lb/>
陽者獨於六二六三言大何也曰坤二世臨三世泰陽<lb/>
進而長之時也納甲得乙巳乙卯陽明用事之方也此<lb/>
坤之爻辭象𫝊所以三言大也<lb/>
或問論語集註曰克己復禮乾道也主敬行恕坤道也<lb/>
於二卦中何爻近之曰其乾之九二坤之六二乎乾九<lb/>
二之閑邪存誠克己復禮在其中矣坤六二之敬以直<lb/>
内義以方外主敬行恕在其中矣<pb n="30a"/>或問師六五之爻辭何以指九二爲長子曰二至四爻<lb/>
互震故二爲長子三四爲弟子<lb/>
或問師有北面領兵之象比有南面臨民之象二卦自<lb/>
爲反對何取於師比之名乎曰古人寓兵於民五家爲<lb/>
比居民之法自比而始五師爲軍制軍之法至師而成<lb/>
或問小象言順以巽者三蒙六五家人六二漸六四皆<lb/>
曰順以巽也家人上巽下離漸上巽下艮各因上卦言<lb/>
之爾若蒙之爲卦上艮下坎而互坤震何取於巽哉曰<pb n="30b"/>蒙六五爻變則爲蒙之渙上艮變巽故曰巽也曰然則<lb/>
萃上兊下坤而六三之變爲萃之咸其小象曰上巽何<lb/>
也曰本卦三至五互巽支卦二至四亦互巽也是小象<lb/>
有以上下卦取之者有以互卦取之者變動不居所以<lb/>
爲易<lb/>
或問需困二卦之言酒食何也曰二卦皆以坎互離坎<lb/>
酒離食也需五爻言之困二爻言之何也曰需上坎三<lb/>
至五互離故五爻言之困下坎二至四互離故二爻言<pb n="31a"/>之<lb/>
或問上乾下坎何至於訟乎曰乾坎互巽離有家人之<lb/>
卦故訟每起於家人風火鼓扇而天水違行需訟反對<lb/>
能需緩則無訟矣<lb/>
或問卦辭言利渉大川者七乾坎反對爲需訟其一利<lb/>
渉大川其一不利渉大川何也違行故不利也渉川有<lb/>
主乾而言有主巽而言需同人蠱大畜彖𫝊之意多主<lb/>
乾惟益渙中孚彖𫝊主巽若爻辭則謙初六言用渉大<pb n="31b"/>川頤六五言不可渉大川上九言利渉大川未濟六三<lb/>
言利渉大川謙伏履外卦爲乾也頤伏大過乗巽木也<lb/>
六五之不可渉外卦重遇巽也未濟六三變則乗巽木<lb/>
且互乾也<lb/>
或問小畜輿說輻大畜輿說輹皆音福何也曰輻音福<lb/>
輹音伏輻謂輪中直指之木在牙與轂之間三十輻共<lb/>
一轂即此輻也輹謂輈上伏兔考工記輈人爲輈自伏<lb/>
兔下至軌七寸即此輹也輻與輹音義不同各是車上<pb n="32a"/>　一物小畜說輪中之輻大畜說輈上之輹大壯大輿之<lb/>
輹亦伏兔也<lb/>
或問泰歸妹六五之爻辭皆曰帝乙歸妹何也曰帝乙<lb/>
者太丁之子紂之父也如箕子髙宗皆就殷末時人言<lb/>
之不必别爲說矣泰自歸妹來又互震兊亦歸妹也故<lb/>
六五爻辭同<lb/>
或問文王小畜卦辭密雲不雨自我西郊周公又用之<lb/>
於小過六五爻辭何也曰小畜内卦互兊故卦辭言之<pb n="32b"/>小過外卦互兊故六五爻辭言之西郊以兊言猶言西<lb/>
山兊西方之卦也<lb/>
或問臨之八月復之七日此如豳詩以日言月也復自<lb/>
建午之月至建子之月爲七日無異說矣惟臨之八月<lb/>
或以爲周正建未之月或以爲夏正建酉之月何也曰<lb/>
復姤相伏旣信其爲建午之月正建子之月矣臨遯相<lb/>
伏只當正建子之月至建未之月也若以臨觀反對求<lb/>
夏正之八月則子至建酉不止八箇月而復剥反對以<pb n="33a"/>於月數不合故不可從夏正之說也<lb/>
或問觀四隂大壯四陽二卦交相伏不曰小壯而曰觀<lb/>
何也曰易所以崇陽抑隂也卦辭何取於盥而不薦也<lb/>
觀盥音相近以灌言觀也<lb/>
或問觀國之光利用賔于王何言乎光也曰觀六三至<lb/>
九五互艮六四正居艮之中爻而動則二至四仍互艮<lb/>
上近九五之君有觀光之象焉艮之彖𫝊曰其道光明<lb/>
下二爻象山之空洞而明易中言光者有主離而言有<pb n="33b"/>主艮而言謙觀大畜皆艮之光也<lb/>
或問觀六四利賔姤九二不利賔何也曰二卦皆以乾<lb/>
爲賔也乾西北之卦鄉飲酒禮位賔於西北易家因謂<lb/>
乾爲賔觀六四變則隂變陽助上爻將剥之陽而復爲<lb/>
乾故曰利賔姤九二變則陽變隂助下爻方長之隂而<lb/>
欲消乾故曰不利賔<lb/>
或問噬嗑爲頤中有物之象則賁亦頤中有物也曰噬<lb/>
嗑下動象頤賁上止而下不動<pb n="34a"/>或問頤之爻辭以龜虎對言何也曰龜節嗜虎節欲所<lb/>
以自養也頤中虛外實有龜象而何言虎也履革之言<lb/>
虎以兊居白虎之方也頤上艮伏虎又艮在荀九家爲<lb/>
虎亦艮伏兊爾本爻變頤之噬嗑有虎口而噬之象<lb/>
或問无妄者中孚之偏大畜之反行人得牛而災及邑<lb/>
人旣曰无妄而災妄及人乎曰先儒嘗評之故无妄必<lb/>
受之以大畜<lb/>
或問蠱之先甲後甲有以甲子戍申爲先甲午辰寅爲<pb n="34b"/>後者有以丁辛爲甲三日之先後者巽之先庚後庚有<lb/>
以庚午辰寅爲先庚子戍申爲後者有以丁癸爲庚三<lb/>
日之先後者不知蠱何取於甲巽何取於庚也曰蠱隨<lb/>
相伏蠱之三隂隨之三陽伏焉蠱初爻變大畜則内卦<lb/>
爲乾先甲也至五爻變无妄則外卦爲乾後甲也蠱之<lb/>
彖𫝊言先甲後甲曰天行也所以言甲者乾甲也巽震<lb/>
二卦亦相伏所以言庚者震庚也又問乾甲震庚於納<lb/>
甲通矣蠱之先甲後甲於卦辭言之巽之先庚後庚於<pb n="35a"/>九五爻辭言之何也曰蠱隨反對以卦之全體得乾故<lb/>
言先甲後甲於卦辭也重巽伏震先庚也九五變則三<lb/>
至五又互震後庚也周公因蠱之乾甲記巽之震庚巽<lb/>
九五變爲巽之蠱蠱六五變爲蠱之巽庚甲相直巽蠱<lb/>
相入特於五爻言之宜也三日者或曰三爻也<lb/>
或問離火外明坎水内明於易有諸曰有之凡明者皆<lb/>
陽也離以一隂居内而二陽居外故外明坎以二隂居<lb/>
外而一陽居内故内明或曰日火皆外明何也離爲火<pb n="35b"/>爲日日火皆離也又曰水鏡皆内明坎爲水矣鏡何有<lb/>
於坎哉曰鏡之明非以銅而以汞字書汞一作澒皆附<lb/>
水部本草言汞者丹砂之液豈能外於坎乎又曰坎爲<lb/>
月曷不内景而外景也曰月受日之光其精坎也其光<lb/>
離也故亦外明<lb/>
或問遯諸爻皆言遯惟六二不言遯何也曰六二連隂<lb/>
方長隂不遯而陽遯也執之用黄牛之革莫之勝說說<lb/>
字三音當從吐活切<pb n="36a"/>或問大壯自九三至上六皆言羊何也曰兊爲羊三至<lb/>
五互兊本亦夾畫之兊也<lb/>
或問解蹇自爲反對而卦辭皆言利西南何也諸家泛<lb/>
以坤爲說不見得解蹇於坤有何相入處曰下經解蹇<lb/>
上經之屯蒙也屯蒙與解蹇上下二卦往來屯蒙接坤<lb/>
又皆互坤不必言西南解蹇即屯蒙之上下卦易位非<lb/>
互坤亦非伏坤是當以爻畫求之方見得解九四入坤<lb/>
中蹇九三入坤中故皆言利西南也九四動則解之上<pb n="36b"/>卦爲坤九三動則蹇之下卦爲坤矣坤卦辭西南得朋<lb/>
解蹇之爻辭曰朋至朋來即西南得朋也解蹇之利西<lb/>
南彖𫝊一曰往得中一曰往得衆坤爲衆得坤故得衆<lb/>
也得中謂二五蹇之九三爲九五之朋解之九四爲九<lb/>
二之朋三四入坤而二五得中以主其朋坎艮爲蹇震<lb/>
坎爲解利西南而得朋三男以陽爲朋也<lb/>
或問損之五爻言龜益之二爻言龜鄭東卿云損之龜<lb/>
首南尾北益之龜首北尾南何言乎首尾也曰二卦外<pb n="37a"/>實中虛有龜象各於其腹背之虛處就二五中正而言<lb/>
之爾<lb/>
或問革卦本無水彖傳言水火相息何也曰二隂夾乾<lb/>
陽則坎水生焉故革爲坎宫水卦<lb/>
或問天地革而四時成天地節而四時成何以特於二<lb/>
卦之彖傳言之曰易家謂革第四十九卦節第六十卦<lb/>
得大衍之用數乾坤坎離外餘卦六十也<lb/>
或問革九五之爻辭乃與乾九五皆稱大人何也其一<pb n="37b"/>龍飛其一虎變又何言乎龍虎也曰革上體有兊互體<lb/>
有乾兊正西之卦白虎之方也乾爲陽金兊爲隂金乾<lb/>
龍兊虎交媾乾金遇兊乗旺離火互見巽風有皷鑄之<lb/>
象乾兊二金㑹合從革故以革名乾九四之文言曰乾<lb/>
道乃革第一卦言之第四十九卦當之雲從龍則乾九<lb/>
五之大人風從虎則革九五之大人乾自一世至四世<lb/>
每變皆伏震龍至九五而飛故曰飛龍革以兊之中爻<lb/>
變亦爲震龍故曰虎變<pb n="38a"/>或問漸之九三上六鴻漸于陸重出有妄爲南北陸之<lb/>
說者曰爻辭必協韻九三之陸自與復育協韻上六之<lb/>
陸當作逵以協儀又何疑焉曰儀字在詩韻中無魚畸<lb/>
切曰依古韻逵當爲求呿切儀當爲牛何切無魚畸切<lb/>
可協則求呿牛何切亦可協<lb/>
或問兊有和兊孚兊來兊商兊引兊各居一爻九五爲<lb/>
兊之主乃不言兊而言孚於剥何也且兊何預於剥哉<lb/>
曰爻辭之義未可知嘗以卦氣推之兊之卦氣在秋冬<pb n="38b"/>之交兊初九直秋分九二直寒露孚兊之爻正應剥之<lb/>
内卦兊六三直霜降應剥之外卦九四直立冬九五直<lb/>
小雪則剥盡而爲坤矣五與二相應賴九二之孚兊以<lb/>
濟其剥小象言位正當者二五相當也或者孚於剥之<lb/>
義如此然卦氣之說出於漢儒在周公之時未有也但<lb/>
以理論之九五孚於剥正以九二孚兊二五相當君臣<lb/>
相孚則五隂不能剥陽小象三爻不當五爻正當亦此<lb/>
意也<pb n="39a"/>或問節之義在節嗜欲亦頤之意乎曰鄭東卿固云初<lb/>
爻塞兊不泄以節欲上爻苦口不食以節嗜正如頤之<lb/>
龜節嗜虎節欲也<lb/>
或問節之初九不出户庭九二不出門庭何以分户庭<lb/>
門庭也先儒云竒爻曰户户在門側偶爻曰門門在户<lb/>
外户在初爻之前謂九二竒爻也門在二爻之前謂六<lb/>
三偶爻也初爻無職守不出而无咎二爻爲大臣不出<lb/>
則凶以陽居隂位而與五不相得故曰失時極也又問<pb n="39b"/>同人之初九曰同人於門隨之初九曰出門交有功明<lb/>
夷之六四曰於出門庭曰是三者亦各有偶爻在本爻<lb/>
之前也<lb/>
或問未濟初六濡尾之小象亦不知極也極本拯字本<lb/>
義猶曰未詳何也曰古注明以拯救爲解且與下文行<lb/>
正協韻作拯字何疑<lb/>
或問乾馬坤牛震龍坎豕艮狗兊羊皆獸類巽雞離雉<lb/>
乃禽類何也曰南方朱雀之位也<pb n="40a"/>或問坎水離火各從其方則東木西金宜也震何以不<lb/>
爲木而巽爲木兊何以不爲金而乾爲金也曰坎離水<lb/>
火先後天居四正震爲雷則巽爲木巽木即震木也兊<lb/>
爲澤則乾爲金乾金即兊金也但以先天之象有雷澤<lb/>
而無金木故以雷澤表東西之正而旁近出金木焉巽<lb/>
猶或稱木乾爲天則不可以稱金僅於說卦言之說卦<lb/>
巽爲木爲風要亦爲風者其正而爲木者大象僅有大<lb/>
過升井鼎漸五卦至於兊則說卦亦未嘗言其爲金也<pb n="40b"/>或問易象於五行有水火而無金木土何也金爲乾兊<lb/>
木有震巽土有艮坤一隂一陽各得二卦惟水火隂根<lb/>
陽陽根隂各止有坎離一卦乾坤純陽純隂太極之兩<lb/>
儀也坎隂中陽離陽中隂兩儀之四象也故易象止於<lb/>
天地水火雷風山澤而不必言金木土至於雷風山澤<lb/>
皆在下經惟乾坤坎離在上經之始終又非震巽艮兊<lb/>
比矣<lb/>
或問八卦之象至十翼而始著左氏記占如觀之否而<pb n="41a"/>曰風爲天言外卦巽變乾且及其互體艮山大有之睽<lb/>
而曰天爲澤言内卦乾變兊師之臨而曰川爲澤言内<lb/>
卦坎變兊明夷之謙而曰火焚山言内卦離變艮是皆<lb/>
在十翼未作之前已占十翼之象何也曰此非當時占<lb/>
辭左氏旣見十翼卦象託爲古人占辭及此左氏狡獪<lb/>
其言多不可信<lb/>
　<lb/>
　<pb n="41b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　經說卷一<lb/>
</p>

  </div>
            <div>
                <head>經說卷二</head>
    <p>
<pb n="1a"/>欽定四庫全書<lb/>
　經說卷二　　　　　　宋　熊朋來　撰<lb/>
　　易詩書<lb/>
　　　易詩書古韻<lb/>
古人用韻可以見當時字音之正書賡歌易爻辭彖象<lb/>
傳及風雅頌之韻可參考而互証尚書有韻語處即與<lb/>
詩易相同股肱喜哉以下喜起熙爲韻熙字用上聲颺<lb/>
言無韻而賡歌有韻元首明哉以下明爲彌良切與良<pb n="1b"/>康爲韻又歌復有韻脞惰墮是也惰墮本皆上聲後儒<lb/>
不察以惰爲隳如帝德廣運以下運字用平聲與神文<lb/>
君爲韻汝惟不矜天下莫與汝爭能汝惟不伐天下莫<lb/>
與汝爭功伐功與爲韻當以魯頌克成厥功爲例功字<lb/>
四聲功古故刮魯頌協功之上聲爲古虞書協功之入<lb/>
聲爲刮故功伐可爲韻也天之厯數在汝躬以下除危<lb/>
微自爲韻君民與上文躬字爲韻而躬音肱中庸邦窮<lb/>
終戎爲韻禹貢九州時出韻語五子之歌其一下婦子<pb n="2a"/>圖馬爲韻下音虎馬音姥予圖皆上聲其二荒音墻亡<lb/>
爲韻而音協央其三唐方綱亡爲韻其四君孫有祀爲<lb/>
韻而有音以其五歸悲依怩追爲韻仲虺言征葛以慶<lb/>
商良亡昌爲韻伊尹告太甲以洋彰常祥殃慶宗爲韻<lb/>
傅說復髙宗以正聖承命爲韻慶皆音羌宗莊而承盛<lb/>
也洪範用韻處尤爲易見以易書證於詩古韻歴歴可<lb/>
考下至楚辭參同太𤣥歴漢魏晉宋齊梁陳有韻之文<lb/>
尚存古音韓杜之詩猶有存者自釋文行世韻略試士<pb n="2b"/>俗儒執唐韻爲證正音始盡廢古韻詩音舊有九家陸<lb/>
徳明以已見定爲一家之學開元中修五經文字我心<lb/>
慘慘書慘為懆音七到切伐鼓淵淵書淵爲鼓淵音於巾切<lb/>
皆不從釋文徳明之學唐人亦未盡信也詩中慘皆作<lb/>
懆乃協勞心懆兮協照紹燎爲韻我心懆懆協亦聿旣<lb/>
耄爲韻歌以訊之當從歌以誶止是用不集當從是用<lb/>
不就皆以韻爲證釋文猶或字具數音及孫氏直音出<lb/>
而挾兔園冊者併釋文不復考矣吳棫材老作協韻補<pb n="3a"/>音鄭庠作古音辨鄭與項安世各立韻例吳鄭同時而<lb/>
朱文公詩傳止采吳氏協音間亦改其繆誤補其遺闕<lb/>
鄭韻出於詩傳旣成之後吳鄭自不相識故其說或未<lb/>
歸一愚以易詩書折衷二家之說字音不勝枚舉姑記<lb/>
其略<lb/>
吳鄭二家不同莫如天人二字吳韻天字皆依丁度集<lb/>
　韻作鐵因切鄭則謂天如字而人協然舉古詩山上<lb/>
　復有山破鏡飛上天爲證協山爲羶以從天愚案天<pb n="3b"/>　字協音易詩可以互證爲鄭氏之學者專以貞諄臻<lb/>
　文欣元魂痕寒歡刪山先僊十四韻皆協先僊之音<lb/>
　則似拘矣天人二字在詩中如鄘栢舟黍離小宛巷<lb/>
　伯何人斯十月之交棫樸旱麓等詩止有天人字則<lb/>
　吳鄭說皆通然詩韻天字多協貞寒清蒸之韻至度<lb/>
　人經尚然故丁韻天田年等字皆附入真諄之韻此<lb/>
　古詩韻例也文王之卒章以天協躬鄭乃協躬爲羶<lb/>
　不如姑宏鐵因爲易協證之於易尤不可限以十四<pb n="4a"/>　韻之例上不在天下不在田中不在人雖可以人協<lb/>
　然乾之文言以御天也協精情平行成鐵因之音可<lb/>
　爲鐵煙可爲鐵嬰皆丁顛反紐此程沙隨所謂反紐<lb/>
　通用者也易中以真協川詩頌以躬協年項氏以青<lb/>
　先貞三韻爲一例又以東蒸爲例比鄭稍通然聲音<lb/>
　之道變動周流例有盡而音無窮也<lb/>
鄭氏以東冬鍾江陽唐庚耕清青蒸登十二韻相通皆<lb/>
　協陽唐之音東之協當同是舌音如大東小東則可<pb n="4b"/>　也降字音洪鄭恐破例乃云古音江不知江諧聲於<lb/>
　工漢字如曲江書爲曲紅者有之矣況易之恒以深<lb/>
　協中以禽協容艮以心協躬詩之蕩以諶協終雲漢<lb/>
　以臨協宗閟宫以綅協躬小戎以音協弓緑衣晨風<lb/>
　諸詩以心林協風東侵二韻相通者多矣鄭皆缺其<lb/>
　音項氏以東蕭尤爲一例東灰烝爲一例東侵爲一<lb/>
　例烝也無戎讀戎爲汝克咸厥功讀功爲古似此戎<lb/>
　功二字豈必協陽唐之韻鄭庠乃盡欲協陽唐固哉<pb n="5a"/>　其言詩韻矣<lb/>
鄭氏又以魚虞模歌戈麻六韻相通皆協魚模之音别<lb/>
　以蕭宵爻豪尤侯幽七韻相通皆協尤侯之音愚案<lb/>
　虞模之與尤侯自可相通非但古韻可證今人語音<lb/>
　如謀之與模侯之與胡鄒之與朱往往相近皇華羔<lb/>
　裘之韻鄭所知也況歌麻脂之韻相通如儀爲等字<lb/>
　是已且騶虞首章上有葭豝則虞協牙東方朔稱建<lb/>
　章宫後騶牙是其音也二章以虞協蓬豵又當通虞<pb n="5b"/>　音於東韻易之爻辭以即鹿無虞協林中是其音也<lb/>
　如熊羆是裘以裘協試周爰咨謀以謀協騏詩中此<lb/>
　類甚多尤侯亦可協脂韻矣泰否二卦之彖辭以消<lb/>
　協襄而從陽韻豈必盡協尤侯之音項以虞尤豪爲<lb/>
　一例虞麻爲一例亦未知虞可通於東韻也<lb/>
鄭氏以侵覃談鹽添嚴咸銜凡九韻相通皆協侵音項<lb/>
　氏以侵覃鹽爲一例又以侵東爲一例俱有未盡鹿<lb/>
　鳴以湛琴卷阿燕燕泮水以南協音諸詩固有通例<pb n="6a"/>　易詩以侵覃之韻協風躬諸字語見東冬韻下項氏<lb/>
　有東侵一例比鄭法差密風諧聲於凡波諧聲於皮<lb/>
　英諧聲於央在古人但見其同韻爾觀制字者之諧<lb/>
　聲亦可見當時字音也風字在東韻爲方馮切在侵<lb/>
　韻缺非敷正字遂旁協孚惜切穆如清風淒其以風<lb/>
　皆協心爲韻心亦可爲鬆鬱彼晨風協林爲韻林亦<lb/>
　可爲隆其爲飄風協南爲韻南亦可爲儂風有凡之<lb/>
　聲亦可爲馮不但爲風諧聲於凡芃汎亦諧凡爲聲<pb n="6b"/>　也易中禽協強深協觴則侵韻又通於陽唐矣<lb/>
鄭氏辨今韻之訛其間亦有自破其韻例者又引沙門<lb/>
　神珙反紐旁聲正聲之例正聲在一紐之中旁聲出<lb/>
　四聲之外如七月生民以嵗爲雪杕杜東山以至爲<lb/>
　窒來之利力又之異亦世之設逝之折皆旁聲之例<lb/>
　此言字音者所同然鄭氏旣知旁聲之例則有客宿<lb/>
　宿可以協瀡不必改宿爲俁矣雉鳴求其牡可以恊<lb/>
　美不必改牡爲牝矣況犧之音娑華之音敷羹之音<pb n="7a"/>　郎皆不同一紐吳鄭於旁聲之協多所遺缺觀吳鄭<lb/>
　有所不通殊敬服集傳之功也<lb/>
吳氏協韻補音援證甚詳且先集傳而成有功於詩敎<lb/>
　比鄭爲優愚嘗熟閱之稍窺其繆誤莫如常棣文王<lb/>
　有聲二詩如外禦其務當以左傳侮字爲證烝也無<lb/>
　戎即如常武以修我戎皆協戎之上聲音汝崧髙之<lb/>
　七章戎有良翰即汝有良翰民勞之四章戎雖小子<lb/>
　即汝雖小子可見古者戎汝同音劉氏七經小傳改<pb n="7b"/>　戎爲戍不思字有四聲未必二詩皆訛爲戎字吳氏<lb/>
　改務音蒙而不顧左傳引詩之文尤爲理短最是文<lb/>
　王有聲匪棘其欲自有禮記匪革其猶可爲顯證詩<lb/>
　中猶字多讀爲去聲與欲字音相近故訛作欲乃不<lb/>
　改欲字作猶而改孝字音畜所引孝者畜也此在祭<lb/>
　統本文初非指其字音上文福者備也何不音福爲<lb/>
　備致誤集傳有許六切孝字豈可音畜此一協韻必<lb/>
　須改正非文公本意也又如母字例音美不當於葛<pb n="8a"/>　覃蝃蝀南山思齊别出莫後莫補二切致誤集傳用<lb/>
　其協音葛覃否協鄙蝃蝀雨協唯南山畝協美思齊<lb/>
　婦協菲屨之菲即扉之上聲左傳作屝曲禮鞮屨注<lb/>
　作菲如此則母皆音美畝字在詩中亦無不音美者<lb/>
　常欲改正集傳此數處協音而未能姑記於此以俟<lb/>
　知音者<lb/>
吳鄭之說學者各就其所長而就正於集傳可也大抵<lb/>
　來之爲釐慶之爲羌儀之爲義華之爲敷馬之爲姥<pb n="8b"/>　下之爲虎有之爲以若此之類在古人以爲常特今<lb/>
　儒以爲怪爾君子顧言而行書顧作寡古音相近也<lb/>
　皇皇者華協征夫爲韻即易中枯楊生華協士夫令<lb/>
　聞令望萬夫之望即易中月幾望易中多以上字音<lb/>
　常應字協央疑字協牛協乂周頌多難協愚竊疑清<lb/>
　廟與顯相爲韻故嘗定横渠西銘五換韻宗子之家<lb/>
　相其相字協肖爲韻對越在天不顯不承無射於人<lb/>
　斯天人承亦未必非韻也<pb n="9a"/>　　　古文今文尚書<lb/>
書有今文古文晁錯所受伏生以漢𨽻寫之故曰今文<lb/>
魯共王得孔壁所藏科斗文字故曰古文然孔壁真古<lb/>
文之書不傳後有張霸之徒僞作二十四篇亦名古文<lb/>
尚書漢儒所治不過伏生二十八篇及武帝時得僞泰<lb/>
誓一篇故藝文志稱二十九篇伏生二十八篇者虞書<lb/>
則舜典合於堯典益稷合於臯陶謨凡二篇夏書則禹<lb/>
貢甘誓凡二篇商書則湯誓盤庚髙宗肜日西伯戡黎<pb n="9b"/>微子凡五篇周書則牧誓洪範康誥酒誥金縢大誥君<lb/>
奭多方多士梓材召誥洛誥立政無逸康王之誥合於<lb/>
顧命吕刑文侯之命費誓秦誓凡十九篇通爲二十八<lb/>
篇晉豫章内史梅賾别得古文尚書二十五篇凡漢儒<lb/>
注經指爲逸書者遂皆有其書又并有孔安國傳序世<lb/>
傳以爲真然所謂古文者不如今文之古矣案梅賾西<lb/>
晉時奏上古文尚書已亡失舜典至蕭齊建武四年姚<lb/>
方興於大航頭得而獻之以爲即孔安國所注㑹方興<pb n="10a"/>縁事書寢不行至隋開皇二年購求古書乃得之又案<lb/>
隋開皇求書時有劉光伯者僞作古書及連山易等悉<lb/>
上送官後因有人告首其僞遂敗竊意劉光伯輩實繁<lb/>
有徒不被告首者其書遂傳古文尚書至隋開皇始備<lb/>
至唐天寳始變漢𨽻爲俗楷其間安能無僞今小序定<lb/>
非孔安國所作大序亦不類西漢文字古書尚有僞況<lb/>
孔序乎鄭康成本有尚書注以不合注僞泰誓故儒家<lb/>
不傳康成不見武成則禮記注不知商容爲人名宜也<pb n="10b"/>若無逸則伏生口授己有其書乃不知言乃讙當爲言<lb/>
乃雍嘗見漢𨽻石經無逸書文與今楷本略不同康成<lb/>
所見無逸或無言乃雍之文且因髙宗二字遂妄疑言<lb/>
乃讙爲說命逸書竟以讙恱爲注使康成尚書行世則<lb/>
其謬必不止如詩箋禮注而已<lb/>
　　　書百篇中有正攝<lb/>
典謨訓誥誓命凡百篇注者有正與攝之分正者有其<lb/>
義而正有其名攝者無其名而附其義此雖注家淺陋<pb n="11a"/>之説無關於大指姑記正攝之目典謨訓誥誓命之文<lb/>
百篇正三十四<hi>見存三十亡書四</hi>
攝六十六<hi>見存二十八亡書三十八</hi>
典十五篇正者二<hi>堯典舜典</hi>攝者十三<hi>禹貢洪範汨作九共九篇槀飫</hi>
謨三篇正者二<hi>大禹謨臯陶謨</hi>攝者一<hi>益稷</hi>
訓十六篇正者二<hi>伊訓髙宗之訓</hi>攝者十四<hi>五子之歌太甲三篇咸有一德髙宗肜日旅獒無逸周官呂刑典寳明居徂后沃丁</hi>
誥三十八篇正者八<hi>仲虺之誥湯誥大誥康誥酒誥召誥洛誥康王之誥</hi>攝者三<pb n="11b"/>十<hi>盤庚三篇西伯戡黎微子武成金縢梓材多士多方君奭立政帝告釐沃汝鳩汝方夏社疑至臣扈咸又四篇伊陟原命仲丁河亶甲祖乙分器將蒲姑</hi>
誓十篇正者八<hi>甘誓湯誓泰誓三篇牧誓費誓秦誓</hi>攝者二<hi>𦙍征湯征</hi>
命十八篇正者十二<hi>說命三篇微子之命蔡仲之命顧命畢命冏命文侯之命肆命旅巢命賄肅慎之命</hi>攝者六<hi>君陳君牙歸禾嘉禾成王政亳姑</hi>
　　　閏月定四時<lb/>
月有閏天無閏欲知月之有閏以閏月定四時成嵗是<lb/>
也欲知天之無閏朞三百六旬有六日是也朞者如上<pb n="12a"/>年冬至起至下年冬至上年立春起至下年立春其間<lb/>
相去皆是三百六十五日四分日之一與周天度數相<lb/>
應曰六旬有六日舉成數也天雖無閏而月則有閏合<lb/>
氣盈朔虛而閏生焉三嵗一閏五嵗再閏約三十二月<lb/>
一閏十九年七閏爲一章三年不置閏則春一月入夏<lb/>
上年一月入下年三失閏則春皆作夏十二失閏則上<lb/>
年皆作下年所以定時成嵗不可無閏月在其間天雖<lb/>
無閏月之三五而盈三五而缺則可見也月之有閏天<pb n="12b"/>之無閏並行而不相悖只堯典二句盡之三百六旬有<lb/>
六日上下年節氣相直不以閏年而加多不以無閏而<lb/>
減少天未嘗知有閏也故公羊於文六年閏月不告月<lb/>
之傳曰天無是月也<lb/>
　　　書注百姓異同<lb/>
尚書言百姓者堯典禹謨湯誥盤庚泰誓酒誥君奭吕<lb/>
刑注者或以爲百官或以爲民孔傳多言百官獨於泰<lb/>
誓百姓有過百姓懍懍専指爲民吕刑士制百姓於刑<pb n="13a"/>之中注云百官下文在今爾安百姓爲上經有兆民賴<lb/>
之之語總言百姓兆民然上注旣作百官此非謂百姓<lb/>
爲兆民蓋兼官與民而言蔡傳首改堯典平章百姓百<lb/>
姓昭明不用百官之說直以爲民然下經别言黎民於<lb/>
變時雍故蔡傳以百姓爲畿内之民禹謨㒺違道以干<lb/>
百姓之譽㒺咈百姓以從己之欲下經亦别言民湯誥<lb/>
萬方百姓孔傳作百官蔡傳作民盤庚歴告爾百姓于<lb/>
朕志孔傳百官蔡傳則以畿内民庶百官族姓兼言之<pb n="13b"/>泰誓則孔蔡皆作民君奭則商實百姓蔡氏以則商實<lb/>
爲句百姓王人爲句郤以百姓爲官著姓王人爲王臣<lb/>
之微者蔡傳於尚書百姓獨於此専指爲百官吕刑州<lb/>
有十二師只當是每州一人即十二牧不然則如周禮<lb/>
九兩中師以賢得民注諸侯有師氏也蔡傳以爲每州<lb/>
立十二師亦未必然兩言百姓蔡傳皆作民然吕刑篇<lb/>
末經文明言百官族姓矣要知尚書有言百姓多是百<lb/>
官古者徳位尊顯始有姓未可盡改言民也<pb n="14a"/>　　　六府即洪範五行<lb/>
禹謨六府即洪範五行而加榖爲六者土爰稼穡也釋<lb/>
經者當以榖屬於土葛氏屬木之說非<lb/>
　　　臯陶明畏明威<lb/>
古字畏威通用天明畏民明威畏威合同音俗儒拘訓<lb/>
詁直以明畏之畏爲於胃切明威之威爲於非切不知<lb/>
古人威畏同字本非兩音注云明畏本一作威即當讀<lb/>
爲一音吕刑徳威惟畏亦然故表記引甫刑曰徳威惟<pb n="14b"/>威漢志引洪範畏用六極將仲子東山詩韻皆以畏字<lb/>
作威<lb/>
　　　禹貢<lb/>
禹貢在尚書家爲典之攝何以曰夏書而不列於虞書<lb/>
不稱舜而稱禹也作司空平水土堯老舜攝之時也𤣥<lb/>
圭告功舜即位之時也宅揆陳謨皆言平水土之功則<lb/>
禹貢宜在宅揆陳謨以前其不見收於虞史謂之夏書<lb/>
蓋救民於洪水之中者舜之心也取民於平水之後者<pb n="15a"/>非舜之心也故禹之對舜僅言利用厚生以相民不敢<lb/>
以貢賦利國爲功如厎慎財賦成賦中邦亦惟禹貢言<lb/>
之典謨初無是言況禹貢九州九山而舜分十二州十<lb/>
二山注謂禹治水之後舜分冀爲幽并分青爲營禹所<lb/>
畫州地舜猶改定則所定貢賦在舜之時亦未必盡行<lb/>
也<lb/>
　　　武成月日<lb/>
武成錯簡先儒辨正者不一今姑以蔡本讀之其閒月<pb n="15b"/>日愚猶疑焉一月壬辰旁死魄孔氏謂一月周之正月<lb/>
旁死魄正月初二日也越翼日癸巳王朝步自周則謂<lb/>
武王以初三日起程若癸巳則是正月初三日則尚書<lb/>
自有通例只合曰哉生明正不必書癸巳若書癸巳則<lb/>
合曰癸巳朏不合但言越翼日癸巳此可疑一也二月<lb/>
閏二月三月四月淹久在商此可疑二也以癸巳起程<lb/>
至戊午二十六日又五日癸亥又一日甲子師行日三<lb/>
十里於理可通丁未之後又三日庚戌自癸巳至庚戌<pb n="16a"/>本只七十八日然正月初三癸巳起程則二月初四甲<lb/>
子只有三月中旬有丁未庚戌與四月哉生明之後不<lb/>
合故釋經者疑二月有閏則四月中旬再遇丁未庚戌<lb/>
自正月初三癸巳至第二次庚戌爲一百三十八日克<lb/>
商之後逗畱日久乃歸沛公欲畱秦樊噲輩猶能勸以<lb/>
還軍豈武王反出其下或云死魄晦也非朔也朔則魄<lb/>
蘇矣故上饒謝氏疑壬辰爲正月二十九日癸巳爲二<lb/>
月朔戊午師逾孟津舊作正月二十八日者爲二月二<pb n="16b"/>十六日甲子誓於牧野舊作二月初四日爲三月初三<lb/>
日舊說二月辛酉朔二月庚寅朔三月庚申朔四月己<lb/>
丑朔哉生明在辛卯日旣生魄在乙巳日四月十九日<lb/>
丁未二十二日庚戌不當生魄在丁未庚戌之後如謝<lb/>
說無閏則二月癸巳朔三月癸亥朔初二日甲子四月<lb/>
壬辰朔哉生明在甲午日旣生魄在十七日戊申前一<lb/>
日爲丁未後二日爲庚戌所以吳氏謂厥四月哉生明<lb/>
當次萬姓恱服之下旣生魄至其承厥志當次示天下<pb n="17a"/>弗服之下蔡傳亦以丁未次受命於周皆欲改旣生魄<lb/>
在丁未庚戌之前如謝說則丁未在旣生魄之前只有<lb/>
庚戌在旣生魄之後但取癸巳起程至癸亥陳於商郊<lb/>
甲子㑹於牧野至甲午哉生明王來自商至於豐往迴<lb/>
皆三十一日無在商淹久之疑二月癸巳朔起程無破<lb/>
例書日不書哉生明之疑然亦未敢盡信者以泰誓一<lb/>
月戊午證之如謝說則戊午不在一月此猶可曰序文<lb/>
不信是又以國語二月癸亥證之如謝說則癸亥不在<pb n="17b"/>二月國語注出於虞翻韋昭之徒所言月日多附㑹書<lb/>
注然所謂二月癸亥夜陳未畢而雨乃左氏正文又似<lb/>
未可輕改終無以釋癸巳不書哉生明及在商淹久之<lb/>
疑也<lb/>
　　　天錫禹洪範九疇<lb/>
天乃錫禹洪範九疇即如天乃錫王勇智之錫湯武征<lb/>
伐皆稱天𦙍征吕刑亦託辭於天尚書言必稱天此其<lb/>
常也癡愚之人遂謂禹治水至洛得龜書爲天以此錫<pb n="18a"/>之如龜書畀姒詞人言之則可而不可用於解經孔子<lb/>
於河圖洛書但言聖人則之非天以此分送羲禹也或<lb/>
謂九疇中龜書該幾字皆惑於天錫禹之語不思易中<lb/>
兼有河圖洛書參伍錯綜即是洛書若専謂易爲河圖<lb/>
範爲洛書真俗儒之言也<lb/>
　　　五紀以後錯簡須别録出方可讀<lb/>
四五紀一曰嵗二曰月三曰日四曰星辰五曰厯數曰<lb/>
王省惟嵗卿士惟月師尹惟日嵗月日時無易百榖用<pb n="18b"/>成乂用明俊民用章家用平康嵗月日時旣易百榖用<lb/>
不成乂用昬不明俊民用微家用不寧庶民惟星星有<lb/>
好風星有好雨日月之行則有冬有夏<hi>協虎</hi>月之從星則<lb/>
以風雨五皇極皇建其有極惟時厥庶民于汝極錫汝<lb/>
保極凡厥庶民無有淫朋人無有比徳惟皇作極凡厥<lb/>
庶民有猷有爲有守汝則念之不協于極不罹于咎皇<lb/>
則受之人之有能有爲使羞其行<hi>協杭</hi>而邦其昌無虐㷀<lb/>
獨而畏髙明時人斯其惟皇之極曰皇極之敷言是彞<pb n="19a"/>是訓是行以近天子之光曰天子作民父母以爲天下<lb/>
王<hi>以下稱賛天下王</hi>無偏無陂遵王之義無有作好遵王之道<lb/>
無有作惡遵王之路無偏無黨王道蕩蕩無黨無偏王<lb/>
道平平無反無側王道正直㑹其有極歸其有極<lb/>
　　　皇極疇文爲五福疇文亂入於内今除外本疇<lb/>
　　　首以極徳爲韻次以守咎受爲韻次行昌明至<lb/>
　　　光王爲韻<hi>明協芒是訓是行亦協杭</hi>末因以爲天下王之語<lb/>
　　　引無偏無陂以下古語結之凡六換韻至歸其<pb n="19b"/>　　　有極<lb/>
六三徳一曰正直二曰剛克三曰柔克平康正直彊弗<lb/>
友剛克燮友柔克沈潛剛克髙明柔克八庶徵曰雨曰<lb/>
暘曰燠曰寒曰風曰時五者來備各以其叙庶草蕃蕪<lb/>
一極備凶一極無凶曰休徵曰肅時雨若曰乂時暘若<lb/>
曰哲時燠若曰謀時寒若曰聖時風若曰咎徵曰狂恒<lb/>
雨若曰僭恒暘若曰豫恒燠若曰急恒寒若曰蒙恒風<lb/>
若<pb n="20a"/>　　　三徳疇文爲六極威用之說亂入庶徵疇文爲<lb/>
　　　五紀歳月日時亂入去其錯簡而義足<lb/>
九五福一曰壽二曰富三曰康寧四曰攸好徳五曰考<lb/>
終命斂時五福用敷錫厥庶民凡厥正人旣富方榖<hi>協國</hi>
而康而色<hi>色如字若榖如字其色協速言旣富而康寧</hi>汝弗能使有好於而<lb/>
家<hi>協孤言不康寧</hi>時人斯其辜曰予攸好徳汝則錫之福<hi>協偪</hi>于<lb/>
其無好徳汝雖錫之福其作汝用咎<hi>協姞</hi>六極一曰凶短<lb/>
折二曰疾三曰憂四曰貧五曰惡六曰弱惟辟作福惟<pb n="20b"/>辟作威惟辟玉食臣無有作福作威玊食臣之有作福<lb/>
作威玉食其害于而家凶于而國人用側頗僻民用僭<lb/>
忒<lb/>
　　　五福疇文以經補經並案古韻榖色爲韻家辜<lb/>
　　　又爲韻徳福又爲韻六極下入惟辟九句本自<lb/>
　　　有韻<hi>威古畏字亦可協域與福食爲韻</hi>時人斯其辜與時人斯<lb/>
　　　其惟皇之極對說下文各有曰字皆時人之言<lb/>
　　　也<pb n="21a"/>　　　九疇無十用無一<lb/>
五福六極共一疇是九疇本有十而藏其十敬用農用<lb/>
協用建用乂用明用念用嚮用威用獨五行不言用故<lb/>
天數無十地數無一<hi>嚮依漢志讀作饗</hi>
　　　康誥<lb/>
書中曰文考曰朕其弟又自稱曰寡兄先儒皆知序說<lb/>
之妄當爲武王之書若果是成王周公時作不當無一<lb/>
語及武王乃洪大誥治以上别簡錯入先儒疑洛誥或<pb n="21b"/>大誥首篇之言也作書序之人必出於史記之後故用<lb/>
史記衛世家之說作此序文不知史記多失實不可信<lb/>
也<lb/>
　　　詩序引樂記<lb/>
詩大序多引樂記語其小異處亦樂記爲得其當作詩<lb/>
序之人必出於禮記已傳之後<lb/>
　　　麟趾<lb/>
麟西方獸以興西伯非公子言也文王時爲西伯其子<pb n="22a"/>稱公子于嗟之歎詩人歎西伯有子知武王周公之將<lb/>
有爲矣<lb/>
　　　貍首<lb/>
貍首之詩古人以爲射節在騶虞之下采蘋采蘩之上<lb/>
想見孔子刪詩之時其詩已逸不然則此詩未必見刪<lb/>
於聖人也或其他詩家自有而毛公逸之亦未可知也<lb/>
小戴射義所記詩曰曽孫侯氏四正具舉大夫君子凡<lb/>
以庶士小大莫處御於君所以燕以射則燕則譽此貍<pb n="22b"/>首之詩也大戴投壺篇所記上章本同而前一句曽孫<lb/>
侯氏爲數句隔斷恐泰射張侯等語本以解說侯氏因<lb/>
亂入正文爾下文又換韻曰弓旣平張四侯具良決拾<lb/>
有常旣順乃讓<hi>音平聲</hi>乃揖乃讓乃隮其堂乃節其行旣<lb/>
順乃張此亦貍首之詩也首章必有貍首二字故以名<lb/>
其詩此必第二第三章也貍首之詩不幸逸於詩家幸<lb/>
而略傳於禮家小戴得其一章而大戴尤詳騶虞貍首<lb/>
皆言射用之天子諸侯皆有間若一重韻疊歌之也<pb n="23a"/>　　　關雎之亂<lb/>
治亂曰亂猶言輯也言關雎之末章也至於關雎爲風<lb/>
始則舉全詩而言史記於孔子世家言詩有四始旣知<lb/>
鹿鳴爲小雅始文王爲大雅始清廟爲頌始矣徃往口<lb/>
熟論語之文竟謂關雎之亂爲風始不覺衍之亂二字<lb/>
何其謬也<lb/>
　　　新宫<lb/>
儀禮大射燕禮皆升歌鹿鳴下管新宫注云小雅逸篇<pb n="23b"/>或曰即小雅中斯干之詩也春秋傳昭二十五年叔孫<lb/>
昭子聘宋宋元公享之賦新宫昭子賦車轄則新宫必<lb/>
有詩下管所吹非有譜無辭者矣<lb/>
　　　君子于役<lb/>
詩中不曰牛羊而兩言羊牛日夕則畜之小者先歸而<lb/>
大者次之有大於羊牛者亦宜歸矣<lb/>
　　　兔爰<lb/>
君子遇亂世不樂其生情見乎辭語簡而悲未有如兔<pb n="24a"/>爰章末之四字也一章曰尚寐無吪二章曰尚寐無覺<lb/>
三章曰尚寐無聦庶幾合眼而不復吪動有所知聞惟<lb/>
恐寐而起則復苦若後之詩人幾句方能道得此四字<lb/>
意<lb/>
　　　衡門<lb/>
衡門之詩朱子以爲隱居自樂而無求者之詩也人須<lb/>
是世味淡則能隱亦須世味淡則能樂衡門可棲遲居<lb/>
不求安也泌可樂飢食不求飽也然飲食男女人之大<pb n="24b"/>欲故下二章特以食魚娶妻言之此二者能共寂淡則<lb/>
可以隱居自樂而無求矣<lb/>
　　　豳詩<lb/>
一之日二之日三之日四之日以周正言之四月五月<lb/>
六月七月八月九月十月以夏正言之獨缺三月蠶月<lb/>
是也豳詩備一年之月日矣<lb/>
　　　鹿鳴鼓瑟吹笙<lb/>
鹿鳴首章鼓瑟吹笙吹笙鼓簧正如車鄰以鼓瑟簧對<pb n="25a"/>言之古者堂上樂受笙均瑟與笙有相關者郷飲未合<lb/>
樂之前有升歌三終笙入三終間歌三終其初以瑟歌<lb/>
鹿鳴之三然後笙南陔之三間歌魚麗之三笙由庚之<lb/>
三此時所用樂器惟瑟與笙而已至合樂歌周南召南<lb/>
始衆聲俱作故鹿鳴惟言瑟與笙歌鹿鳴時未有他樂<lb/>
也<lb/>
　　　白駒伊人其人<lb/>
一章二章言伊人於焉逍遥於焉嘉客賢者欲去而未<pb n="25b"/>去故白駒猶縶之維之卒章改伊人曰其人則其人不<lb/>
可留矣雖美之曰如玉已勇於辭去故白駒脫縶維而<lb/>
在空谷矣<lb/>
　　　何人斯舍字音舒<lb/>
爾之安行亦不遑舍非但與車盱協音作舒便合讀作<lb/>
舒以經證經春秋定六年齊人弑其君荼<hi>音舒</hi>公羊作舍<lb/>
字音舒自古有之<lb/>
　　　大東啓明長庚<pb n="26a"/>詩詁但云日未出時明星爲啓明日旣入後明星爲長<lb/>
庚毛氏以爲一星李氏以啓明爲太白或又謂李太白<lb/>
母夢長庚爲太白夾漈鄭氏又謂啓明金星長庚水星<lb/>
金在日西故日將出則東見水在日東故日旣没則西<lb/>
見愚謂啓明長庚難以金水分指定二星行度有遲疾<lb/>
伏退或速而先日則晨見東方或遲而後日則昏見西<lb/>
方諸家之說拘礙當從詩詁不問金水星但日未出而<lb/>
東見者啓明日旣入而西見者即長庚非金則水隨其<pb n="26b"/>行度所至<lb/>
　　　皷鐘笙磬同音<lb/>
皷鐘之卒章皷瑟皷琴之下特言笙磬同音何也此詩<lb/>
人妙達音樂而後能爲此詩古者堂上樂皆受笙均堂<lb/>
下樂皆受磬均琴瑟堂上樂也小雅言皷瑟則曰吹笙<lb/>
即瑟受均於笙之證也鞉皷管笛堂下樂也商頌言鞉<lb/>
皷淵淵嘒嘒管聲則曰依磬聲即皷笛受均於磬之證<lb/>
也不然則皷鐘欽欽雅南合奏豈無他樂器同音而特<pb n="27a"/>舉笙磬二器而言之正以見堂上下之樂皆和詩語之<lb/>
妙如此皷鐘未必刺詩也<lb/>
　　　菀栁<lb/>
上帝甚神古篆申字回轉故訛爲舀字況有戰國䇿可<lb/>
證此刺時君之詩猶比之上帝末章比之天不忘敬上<lb/>
也<lb/>
　　　苕之華<lb/>
先儒歎此詩知我如此不如無生詞簡而哀此與兔爰<pb n="27b"/>皆不樂其生而作<lb/>
　　　文王<lb/>
文王之詩専言周之興可也乃以周與商並言如曰周<lb/>
雖舊邦其命維新則又曰命之不易有虞殷自天曰文<lb/>
王陟降在帝左右則又曰殷之未喪師克配上帝言周<lb/>
有天命而商亦嘗有天命也曰文王孫子本支百世又<lb/>
曰商之孫子其麗不億言周有孫子商亦非無孫子也<lb/>
曰濟濟多士文王以寧又曰殷士膚敏王之藎臣言周<pb n="28a"/>有多士商亦非無人也常情於勝國必抑彼揚己欲人<lb/>
知彼所以亡已所以興周家忠厚之至於其子孫士大<lb/>
夫待之亦不薄宜其卜世卜年之永歌此詩以祀文王<lb/>
足以得文王之心矣吕氏春秋謂周公作此詩非周公<lb/>
不能及此<lb/>
　　　抑<lb/>
衛武公年九十有五使人日誦抑詩自言亦聿旣耄知<lb/>
爲耄年所作旣耄而猶再三曰小子其謙抑至矣淇澳<pb n="28b"/>賔筵抑皆武公之詩淇澳作於盛年言學問賔筵抑皆<lb/>
戒飲而抑乃旣耄之作其言慎獨論語中庸取焉<lb/>
　　　抑之六章<lb/>
太𤣥云童牛角馬言馬童而牛角以無角爲有角所謂<lb/>
彼童而角也<lb/>
　　　崧髙烝民<lb/>
吉甫作此二詩於崧髙用申伯字凡十四於烝民用仲<lb/>
山甫字凡十二<hi>韓退之栁子厚銘用子厚字凡十九北山詩十二或字所以南山詩五十二或<pb n="29a"/>字皆以經爲例</hi>
　　　江漢<lb/>
周之二相世世稱周公召公宣王自幼長於召公之家<lb/>
故江漢歸功於召公而已<lb/>
　　　商頌<lb/>
賡歌虞詩也每句有韻五子之歌夏詩也隔句有韻其<lb/>
四兩韻一換商頌商人之詩也詩韻之例盡在是矣那<lb/>
之首章隔句用韻兩韻一換至綏我思成以下又每句<pb n="29b"/>用韻篇末别出嘗將二韻結之烈祖以祖祐所酤四韻<lb/>
起中間申錫無疆開下文連句之韻似以三無疆爲之<lb/>
節後之人交互用韻始此商頌多每句用韻𤣥鳥長發<lb/>
殷武皆然禹敷下土方朱子引楚詞改正方字絶句可<lb/>
謂至當𤣥鳥五換韻<hi>邦畿千里之上疑有逸句來假祁祁之祁當協伽</hi>長發前<lb/>
六章皆每句有韻惟卒章兩韻一換殷武每句有韻惟<lb/>
第四章交互用韻其末别出國福二韻結之五章以翼<lb/>
極二韻起而下文連句有韻卒章又全章連句用韻自<pb n="30a"/>後作詩者用韻皆以商頌爲格例<hi>皇華之首章即交互用韻之例楚詞九章皆兩韻一換以至漢之栢梁即每句用韻之例唐詩猶有别出二韻起結如杜今夕行石犀行七歌等詩皆别出二韻作結末</hi>
　<lb/>
　<lb/>
　<lb/>
　<lb/>
　<pb n="30b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　經說卷二<lb/>
</p>

  </div>
            <div>
                <head>經說卷三</head>
    <p>
<pb n="1a"/>欽定四庫全書<lb/>
　經說卷三　　　　　　　宋　熊朋來　撰<lb/>
　　春秋<lb/>
　　　春秋時月皆周正<lb/>
孔子所謂行夏之時見於答顔淵問爲邦者然也至於<lb/>
因魯史作春秋乃當時諸侯奉時王正朔以爲國史所<lb/>
書之月爲周正所書之時亦周正經傳日月自可互證<lb/>
而儒者猶欲執夏時之說以紊之譬如孔子言車豈必<pb n="1b"/>皆言殷輅哉小戴記孟獻子之言曰正月日至可以有<lb/>
事於上帝七月日至可以有事於祖此言冬至在周正<lb/>
之春正月而夏至在周正之秋七月明堂位所言孟春<lb/>
即建子月所言季夏六月即建巳月禮記尚然況春秋<lb/>
乎證於左傳可見已若拘夏時周正之說則正月二月<lb/>
須書冬而三月乃可書春爾且如桓四年春正月公狩<lb/>
於郎周人中冬狩田此以春正月書之即建子之月書<lb/>
春也哀十四年春西狩亦以周正之春行中冬之狩桓<pb n="2a"/>十四年春正月無冰若夏正春正月則解凍矣惟建子<lb/>
之月無冰故紀異而書成元年春二月無冰襄二十八<lb/>
年春無冰皆可爲證定元年冬十月隕霜殺菽此夏正<lb/>
秋八月而書冬也若建亥之月則隕霜不爲異而亦無<lb/>
菽矣大扺周人雖以夏時並行豳詩周禮則然惟春秋<lb/>
魯史專主周正陽生於子即爲春陰生於午即爲秋學<lb/>
者惑夏時之說謂至朔同日僅見於傳而經無有也不<lb/>
思經傳所書月日參考相同試以僖五年經傳言之正<pb n="2b"/>月辛亥至朔同日左氏舉以見分至之例故書春王正<lb/>
月辛亥朔日南至自正月以後日月可證者經書九月<lb/>
戊申朔日有食之傳書八月甲午晉侯圍上陽又書冬<lb/>
十二月丙子朔晉滅虢以六十甲子數之自隔年十二<lb/>
月戊申晉有申生之事越三日即正月辛亥朔魯聞晉<lb/>
難必在正月故經以春書也是年嵗在丙寅正月辛亥<lb/>
朔大二月辛巳朔大三月辛亥朔小四月庚辰朔大五<lb/>
月庚戌朔小六月己卯朔大七月己酉朔小八月戊寅<pb n="3a"/>朔大九月戊申朔小十月丁丑朔大十一月丁未朔小<lb/>
十二月丙子朔大閏十二月丙午朔小以八月戊寅朔<lb/>
數至甲午晉圍上陽八月十七日也由八月甲午數至<lb/>
九月朔正得戊申由九月戊申朔數至十二月朔除兩<lb/>
小月該八十八日故以十二月朔得丙子其言丙子旦<lb/>
日在尾以冬十二月而日在尾此時尾度多在卯且後<lb/>
逼閏月宜其尚以建戍中氣而合朔於卯之尾宿所謂<lb/>
九月十月之交者以夏正言之所謂冬十二月者以周<pb n="3b"/>正書之以經傳月日參考可無疑矣或謂昭二十年己<lb/>
卯傳亦書春王二月己丑朔日南至自僖五年至朔同<lb/>
日爲始數至此年得第七章本注以爲失閏案本年十<lb/>
一月乙酉朔故經於此月有辛卯乃初七日也閏當在<lb/>
隔年十二月而在是年八月則正月至七月皆以失閏<lb/>
而差一月二十一年庚辰經書秋七月壬午朔日有食<lb/>
之自二月己丑朔數至次年七月壬午中間爲己丑者<lb/>
八退小盡八個月自壬午去己丑恰退八日經傳互證<pb n="4a"/>相同觀僖五年左氏南至之書即孟獻子所謂正月日<lb/>
至也觀昭二十一年梓慎日食之對即孟獻子所謂七月<lb/>
日至也冬日至而傳稱春正月夏日至而經書秋七月<lb/>
則春秋所書時月皆用周正明甚<lb/>
　　　左傳記至朔同日<lb/>
僖五年丙寅正月辛亥朔日南至至昭二十年己卯二<lb/>
月己丑朔日南至今冬至固有在子月晦者必有閏月<lb/>
逼其後昭二十年閏在八月注者以爲失閏謂其閏當<pb n="4b"/>在日南至之前則王二月乃王正月矣注說於理爲近<lb/>
自僖五年丙寅數至二十四年乙酉爲一章又至文十<lb/>
年甲辰爲一章又至宣十一年癸亥爲一章又至成十<lb/>
二年壬午爲一章又至襄十三年辛丑爲一章又至昭<lb/>
元年庚申爲一章又至昭二十年己卯適當一章宜至<lb/>
朔同日不當爲二月朔所以然者閏宜在隔年之冬不<lb/>
合在二月之後也左氏案當時月日而書以見失閏故<lb/>
於僖五年昭二十年互舉其例是以三統厯昭二十年<pb n="5a"/>作正月己丑朔旦日南至正月至七月皆以失閏而差<lb/>
至閏八月乃本年之八月也<lb/>
　　　春秋左傳中名諡相同者<lb/>
魯有二定姒皆見於經其一襄四年書葬我小君定姒<lb/>
此成公妾襄公母也定諡也其一定十五年書葬定姒<lb/>
此公夫人從夫諡也姒氏皆祀女也晉有二趙姬亦曰<lb/>
姬氏也左傳其一趙衰妻文公之女成公之姊其一趙<lb/>
莊姬者趙盾長子朔之妻趙武之母晉成公之女也史<pb n="5b"/>記誤以趙朔妻爲成公姊<lb/>
稱士匄者二士氏世爲刑官初食采於隨後食采於范<lb/>
其一成十八年名見於經者一士匄也乃士燮文子之<lb/>
子士鞅適齊傳稱士匄相士鞅及論絳縣老人甲子名<lb/>
屢見於傳乃大傅士渥濁之孫士弱莊伯之子也皆司<lb/>
空士蔿之後稱趙孟者二其一趙武文子其一無恤襄<lb/>
子稱士伯者三其一先蔑其一士景伯其一士貞子稱<lb/>
中行伯者四皆荀氏其一中行桓子荀林父也其一荀<pb n="6a"/>庚其一荀偃其一荀呉世襲將中行故荀林父之後别<lb/>
稱中行氏稱知伯者三皆荀氏其一荀罃其一荀躒其<lb/>
一荀瑶故荀首之後别稱知氏稱士莊伯者二其一鞏<lb/>
朔即鞏伯其一士弱稱欒伯者二其一欒書其一欒黶<lb/>
稱駒伯者二其一郤伯其一郤錡<lb/>
鄭有二子石皆名段其一豐氏其一印氏有二子㳺皆<lb/>
名偃其一游氏其一駟氏有二子張其一印氏名黒肱<lb/>
其一豐氏名卷皆一家而同名字同是穆公子孫<pb n="6b"/>魯有二嬰齊其一襄仲之子其一叔肸之子聲伯以仲<lb/>
嬰齊叔嬰齊别之同是桓公諸孫<lb/>
　　　春秋戰國各有滕文公<lb/>
經於成十六年書夏四月辛未滕子卒左傳曰滕文公<lb/>
卒此文公在滕昭公之後成公之前至孟子時又一滕<lb/>
文公燕有二文公二桓公秦有二惠公齊有二莊公滕<lb/>
有二文公<lb/>
　　　左傳賦詩者多在襄昭之間<pb n="7a"/>左傳記賦詩者始於僖二十三年秦伯享晉公子重耳<lb/>
公子賦河水公賦六月公子歴諸國未嘗賦詩乃特見<lb/>
於秦非衰之文安能使公子爲此自此至文四年甯武<lb/>
子聘魯公與之宴賦湛露彤弓不辭又不荅賦以爲肄<lb/>
業及之婉其辭以規魯之僭也十三年鄭伯與公宴於<lb/>
棐子家賦鴻鴈季文子賦四月子家賦載馳之四章季<lb/>
文子賦采薇之四章是魯鄭之大夫皆能賦也成九年<lb/>
季文子如宋致女復命公享之賦韓奕之五章穆姜出<pb n="7b"/>於房賦緑衣之卒章襄四年穆叔如晉奏肆夏之三不<lb/>
拜歌文王之三又不拜歌鹿鳴之三三拜穆叔之不拜<lb/>
蓋見甯武子以此施於魯遂以施於晉也八年范宣子<lb/>
來聘公享之宣子賦摽有梅季武子賦角弓賔將出武<lb/>
子賦彤弓魯人嘗以彤弓爲甯武子不荅矣宣子不敢<lb/>
自當以晉先君文公之言故傳稱君子以爲知禮十四<lb/>
年姜戎爲范宣子賦青蠅是年諸侯之大夫從晉侯叔<lb/>
向見叔孫穆子穆子賦匏有苦葉叔向退而具舟又衛<pb n="8a"/>獻公飲孫蒯酒使太師歌巧言之卒章太師辭師曹歌<lb/>
之十六年晉侯與諸侯宴於温使諸大夫歌詩必類不<lb/>
見諸大夫何歌亦不見齊髙厚之詩不類爲何詩也是<lb/>
年穆叔如晉聘見中行獻子賦圻父見范宣子賦鴻鴈<lb/>
之卒章十九年季武子如晉拜師晉侯享之范宣子賦<lb/>
黍苗季武子賦六月穆叔㑹范宣子于柯見叔向賦載<lb/>
馳之四章二十年季武子如宋賦棠棣之七章復命公<lb/>
享之賦魚麗之卒章公賦南山有臺二十六年齊侯鄭<pb n="8b"/>伯爲衞故如晉晉侯兼享之賦嘉樂國子相齊侯賦蓼<lb/>
蕭子展相鄭伯賦緇衣晉侯言衞侯之罪使叔向告二<lb/>
君國子賦轡之柔矣子展賦將仲子兮乃許歸衞侯二<lb/>
十七年鄭伯享趙孟於垂隴七子從君趙孟請賦曰武<lb/>
亦以觀七子之志子展賦草蟲伯有賦鶉之賁賁子西<lb/>
賦黍苗之四章子産賦隰桑子太叔賦野有蔓草印段<lb/>
賦蟋蟀公孫段賦桑扈文子告叔向曰伯有將爲戮其<lb/>
餘皆數世之主也是年楚薳罷如晉晉侯享之將出賦<pb n="9a"/>既醉叔向曰薳氏之有後於楚也宜哉二十九年襄公<lb/>
自楚還欲無入榮成伯賦式微是年季札觀樂使工爲<lb/>
之歌周南召南歌邶鄘衞歌鄭歌齊歌豳歌秦歌魏歌<lb/>
唐歌陳歌小雅大雅歌頌是年齊慶封來聘叔孫穆子<lb/>
爲賦相鼠不知明年慶封來奔使工爲之誦茅鴟亦不<lb/>
知昭元年楚令尹享趙武賦大明之首章趙武賦小宛<lb/>
之二章是年趙孟叔孫豹入於鄭鄭伯兼享之趙孟賦<lb/>
瓠葉穆叔賦鵲巢趙孟又賦采蘩穆叔曰小國爲蘩大<pb n="9b"/>國省穡而用之子皮賦野有死麕之卒章趙孟賦棠棣<lb/>
二年韓宣子來聘公享之季武子賦緜之卒章韓子賦<lb/>
角弓武子賦節之卒章季氏有嘉樹宣子譽之武子曰<lb/>
宿敢不封植此樹以無忘角弓遂賦甘棠宣子曰起不<lb/>
堪無以及召公自齊聘於衞衞侯享之北宫文子賦淇<lb/>
澳宣子賦木瓜三年鄭伯如楚子産相楚子享之賦吉<lb/>
日子産具田備十二年宋華定來聘享之爲賦蓼蕭弗<lb/>
知又不荅賦昭子曰必亡宴語之不懐寵光之不宣令<pb n="10a"/>徳之不知同福之不受將何以在十六年鄭六卿餞宣<lb/>
子宣子曰二三君子請皆賦起亦以知鄭志子齹賦野<lb/>
有蔓草子産賦鄭羔裘子大叔賦褰裳子游賦風雨子<lb/>
旗賦有女同車子栁賦蘀兮宣子喜曰二三君子賦詩不<lb/>
出鄭志數世之主也皆獻馬焉而賦我將十七年小邾<lb/>
穆公來朝公與之宴季平子賦采菽穆公賦菁菁者莪<lb/>
自昭二十五年宋公享昭子賦新宫昭子賦車牽定四<lb/>
年申包胥乞師秦哀公賦無衣自此至左傳終所賦之<pb n="10b"/>詩惟河水新宫茅䲭轡之柔矣爲逸詩餘詩皆存自隠<lb/>
元年至僖二十三年凡八十五年遂不復有賦詩者惟<lb/>
襄昭之間一時能歌詩晉有范韓趙三卿魯季孫氏有<lb/>
文子武子平子叔孫氏有穆子昭子鄭有七穆子孫是<lb/>
皆世卿公族風流文雅聚在百年之間僖文之前既無<lb/>
聞昭定之後復絶響想見歌詩必有音譜相傳在人好<lb/>
學不好學其人不好學則雖齊慶宋華世家簪紱而昬<lb/>
愚無知其人好學則秦楚之人有歌詩者楚右尹子革<pb n="11a"/>能誦祈招姜戎言語不通諸華忽歌青蠅使范宣子心<lb/>
服古人以歌詩肄業今皆慶封華定之流矣<lb/>
　　　絳縣人甲子<lb/>
魯襄公三十年嵗次戊午二月辛酉朔初四日甲子二<lb/>
十三日癸未曰其季於今三之一者言甲子數至癸未<lb/>
日正得二十日是三分六十甲子之一也季者餘數也<lb/>
積四百四十四甲子零二十日筭得二萬六千六百六<lb/>
十日除五十三日在本年正二月<hi>戊午正月大該三十日二月二十三日</hi>
<pb n="11b"/>止有二萬六千六百零七日逆推得絳縣老人是魯文<lb/>
公十一年乙丑嵗三月生故曰臣生之嵗正月甲子朔<lb/>
注謂夏正月若以周正則三月也本合云七十四年此<lb/>
時方是二月若夏正則十二月故除本年不筭曰七十<lb/>
三年也<lb/>
　　　古者卜日未嘗擇日<lb/>
古者昬葬卜日而未嘗擇日故陰陽拘忌之說不至惑<lb/>
人以春秋所書考之莊二十四年八月丁丑姜氏入是<pb n="12a"/>年嵗次辛亥八月丙子朔乃初二日也八月爲夏正六<lb/>
月初不以月破爲嫌文二年二月丁丑作僖公主二月<lb/>
爲夏正十二月亦不以月建爲嫌至於葬則經多書其<lb/>
日惟莊九年七月丁酉葬齊襄公閔元年六月辛酉葬<lb/>
莊公文十八年六月癸酉葬文公成元年二月辛酉葬<lb/>
宣公於後世葬日爲通如隠元年十二月癸未葬宋穆<lb/>
公桓十七年八月癸巳葬蔡桓侯十二月己丑葬桓公<lb/>
莊四年六月乙丑葬紀伯姬二十二年正月癸丑葬文<pb n="12b"/>姜三十年八月癸亥葬紀叔姬僖二年五月辛巳葬哀<lb/>
姜十八年八月丁亥葬齊桓公二十七年八月乙未葬<lb/>
齊孝公三十三年四月癸巳葬晉文公文元年四月丁<lb/>
巳葬僖公五年三月辛亥葬成風九年二月辛丑葬襄<lb/>
王十七年四月癸亥葬聲姜宣八年十月己丑葬敬嬴<lb/>
成三年正月辛亥葬衞穆公二月乙亥葬宋文公十五<lb/>
年八月庚辰葬宋共公十八年十二月丁未葬成公襄<lb/>
二年七月己丑葬齊姜四年八月辛亥葬定姒九年八<pb n="13a"/>月癸未葬穆姜昭七年十二月癸亥葬衞襄公十一年<lb/>
九月己亥葬齊歸定元年七月癸巳葬昭公十五年九<lb/>
月丁巳葬定公雨不克葬戊午乃葬十月辛巳葬定姒<lb/>
是皆不合後世葬日丁巳雨不葬而戊午葬古人未嘗<lb/>
拘忌可見陰陽家擇日古人所不論但卜日取吉而已<lb/>
春秋之葬惟莊公以子般卒而葬緩餘或逾月或三四<lb/>
月即葬後世爲陰陽拘忌至數年不葬曷不觀於春秋<lb/>
乎<pb n="13b"/>　　　晉平公夢黄熊<lb/>
鄭子産聘於晉韓宣子私焉曰寡君夢黄熊入於寢門<lb/>
何也對曰昔堯殛鯀於羽山其神化爲黄熊入於羽淵<lb/>
本注亦云鼈屬且謂東海人祭禹不用熊白及鼈此熊<lb/>
字合讀作囊來切若熊則入山不入淵禮記王制䟽亦<lb/>
云先師讀爲三足鼈之熊<lb/>
　　　左傳襄昭間所言嵗星與天官書及今厯家筭<lb/>
　　　木星各不同<pb n="14a"/>襄二十八年春無冰梓慎曰今兹宋鄭其饑乎嵗在星<lb/>
紀而淫於𤣥枵注引襄十八年董叔曰天道多在西北<lb/>
謂是年嵗星在亥自襄十八年至二十八年行十一宫<lb/>
當在星紀如左氏之法是嵗星午年在亥未年在戍申<lb/>
年在酉酉年在申戌年在未亥年在午子年在己丑年<lb/>
在辰寅年在卯卯年在寅辰年在丑巳年在子襄十八<lb/>
年丙午據今厯家躔度約法則午年木星在辰依史記<lb/>
天官書則午年當在酉襄二十八年丙辰據今厯家躔<pb n="14b"/>度約法則辰年木星在午依史記天官書則辰年當在<lb/>
亥皆與左氏言嵗星不同又如昭九年書夏四月陳災<lb/>
左傳鄭禆竈曰五年陳將復封封五十二年而亡嵗五<lb/>
及鶉火而陳卒亡故曰五十二年本注是年在星紀五<lb/>
嵗及大梁而陳復封自大梁四年而及鶉火又四周四<lb/>
十八年凡五及鶉火愚案昭公八年楚滅陳九年戊辰<lb/>
據今厯家躔度約法辰年木星在午依史記天官書則<lb/>
辰年當在亥左氏說嵗星自爲一家昭九年戊辰嵗在<pb n="15a"/>星紀正如襄二十八年丙辰嵗在星紀所謂五十二年<lb/>
者當哀公十二年戊午不見陳亡是年楚公子結伐陳<lb/>
呉救陳未嘗亡也又如昭三十二年辛卯伐越史墨曰<lb/>
不及四十年越其有呉乎越得嵗而呉伐之本注此年<lb/>
嵗在星紀星紀呉越之分嵗星所在其國有福案十二<lb/>
星本無呉止有越以左氏嵗星例推之卯年當在寅而<lb/>
淫於星紀者也案今厯家筭木星約法則卯年當在未<lb/>
依史記天官書則卯年當在子愚嘗觀天象而證之則<pb n="15b"/>厯家所筭木星乃嵗星之昬見者也天官書所言嵗星<lb/>
乃嵗星之晨見者也各有其星在焉昬見者先他星而<lb/>
出晨見者後他星而沒<hi>前漢志與天官書相同</hi>恒以寅年寅月卯<lb/>
年卯月<hi>餘年依例</hi>朝昬候之可見皆謂嵗星也惟左氏所言<lb/>
未知爲何星又如王猛克壺關之年當海西公太和五<lb/>
年庚午申𦙍謂福徳在燕趙秋謂天道在燕當時秦太<lb/>
史論彗星亦云尾箕燕分然午年嵗星不在尾箕之分<lb/>
又如石越諌伐晉言嵗鎮守斗福徳在呉當秦世祖建<pb n="16a"/>元十八年壬午則午年亦不當在呉越之分此時所謂<lb/>
嵗星與左傳午年在亥之例又不同必有至當之說以<lb/>
俟知天道者<lb/>
　　　獲麟至分晉中間凡七十七年<lb/>
陳恒篡齊乃麟經絶筆之日三家分晉又馬公託始之<lb/>
年周敬王之三十九年即魯哀公之十四年西狩獲麟<lb/>
敬王四十年至四十三年凡四年元王八年貞定王二<lb/>
十八年哀王思王附貞定末年考王十五年威烈王元<pb n="16b"/>年至十二年獲麟之後分晉之前春秋通鑑之間虚七<lb/>
十七年<lb/>
　<lb/>
　<lb/>
　<lb/>
　<lb/>
　<lb/>
　經說卷三<lb/>
</p>

  </div>
            <div>
                <head>經說卷四</head>
    <p>
<pb n="1a"/>欽定四庫全書<lb/>
　經說卷四　　　　　　　宋　熊朋來　撰<lb/>
　　儀禮周禮禮記<lb/>
論語言學禮曲禮言讀禮則禮有載籍可學可讀其來<lb/>
乆矣今三禮多為後儒所議雖儀禮不免樂史之疑禮<lb/>
經賴此書為稍完爾禮記出於漢儒之手如王制為漢<lb/>
文帝博士所作緇衣為公孫尼子作月令為吕不韋作<lb/>
其他託為孔子之言者未必皆可信然曽子與門人問<pb n="1b"/>荅非大小戴記無以傳故大學中庸亦在其中能記聖<lb/>
人問禮老耼問樂萇𢎞之言又能記曽子子思傳道之<lb/>
書者禮記之功也曲禮禮運學記樂記皆有格言大戴<lb/>
於踐阼能記丹書之文於明堂能記洛書之位有輔世<lb/>
教其間古記多是七十子之徒所傳者周禮官職頗繁<lb/>
碎林氏胡氏包氏相繼詆毁有如冢宰之宫府一體司<lb/>
樂之律同合聲司馬四時因田習戰寓兵於民此等豈<lb/>
後世儒者所能作故程子以為天官之職須襟懐洪大<pb n="2a"/>方看得朱子亦謂此周公輔成王誠意正心之學禮經<lb/>
縱有偽雜瑕不掩瑜不可便謂非聖人之書也<lb/>
　　　府史胥徒<lb/>
府史胥徒例是一府二史一胥十徒府掌藏史掌書胥<lb/>
什長若今甲頭大府庖人等官有賈若今市買有鼈人<lb/>
腊人等府史貟數一同又或有徒無胥有史無府有府<lb/>
無史古者軍官即治民之官毎軍尚且二府六史如六<lb/>
鄉族黨比閭六遂鄼鄙里最為親民事繁乃皆無府史<pb n="2b"/>胥徒戎右僕馭之官亦然似此皆可疑<lb/>
　　　農家九榖<lb/>
周禮三農生九榖鄭司農云黍稷秫稻麻與大小麥豆<lb/>
為九鄭康成去秫與大麥而加粱苽案食醫膳食之目<lb/>
即九榖中六榖矣稻即食醫所謂稌也古所謂麻者枲<lb/>
實而已在籩實為蕡本草曰蕡麻古者未有近世之胡<lb/>
麻也豆本名菽古無豆之稱詩之豆登書之豆籩乃薦<lb/>
菹醢之器也量有豆以其容四升如豆而名之也職方<pb n="3a"/>九州所冝榖注稱菽而不稱豆獨於九榖五榖及豆實<lb/>
之注以菽為豆詩曰采菽采菽曰采蕭穫菽曰荏菽斾<lb/>
斾曰禾麻菽麥皆以菽言漢時謡俗始稱豆或謂熬之<lb/>
為糗擣之為粉因籩豆得名然糗粉乃籩實非豆實也<lb/>
莫知菽所以名豆之由或者豆蔻之豆止書其所諧之<lb/>
聲如菽字在說文止作尗也知豆為俗稱則釋經及著<lb/>
文者但當稱菽為是<lb/>
　　　庖人四時膳膏<pb n="3b"/>周禮家以牛屬司徒而配土雞屬宗伯而配木羊屬司<lb/>
馬而配火犬屬司寇而配金莫能釋其義愚謂牛牟然<lb/>
而鳴其音多宫雞之音多角羊之音多徴犬之音常張<lb/>
口而為商必有音中羽者而司空之官不可見矣庖人<lb/>
膳膏四時各從五行所克勝者則牛雞羊犬足矣以月<lb/>
令證之則冬官必有彘人彘當屬司空而配水禮記注<lb/>
云彘水畜也食麥與羊亦當在仲夏疑與仲冬錯誤<lb/>
　　　醫家九藏<pb n="4a"/>古之醫者言九藏今之醫者言五藏注家以胃旁胱大<lb/>
小腸與心脾肝肺腎為九藏注旁胱則小膓也當是心<lb/>
脾肝肺腎胃膽大小腸為九藏則於脉法可通䟽家謂<lb/>
膽三焦非正府不在九藏之數附㑹注說今醫家固云<lb/>
三焦無藏空有名又云男以藏精女以繫胞則三焦即<lb/>
腎之右脉也旁胱附於小腸而以膽居九藏之列為得<lb/>
其當經云參之以九藏之動即三部九候之法案脉者<lb/>
左心小腸肝膽右肺大腸脾胃而腎居兩脉尺脉八藏<pb n="4b"/>各二藏同一位惟腎以一藏居二位腎有左右二脉龜<lb/>
蛇二體在焉冝改正注疏之說則九藏之法於儒書醫<lb/>
典皆通<lb/>
　　　八尊六尊<lb/>
酒正與幂人皆言八尊小宗伯與司尊彝皆言六尊曰<lb/>
八尊者言尊之實故曰以實八尊實五齊者五尊實三<lb/>
酒者三尊曰六尊者言尊之名故曰辨六尊之名物犧<lb/>
尊象尊著尊壺尊大尊山尊也五齊者泛齊醴齊盎齊<pb n="5a"/>緹齊沈齊三酒者事酒昔酒清酒漢儒多據東漢時名<lb/>
物說五齊三酒更代易世之後經文尚易通解說更難<lb/>
省矣大扺五齊三酒皆先濁者而後清者五齊專用於<lb/>
祭祀三酒通用於燕飲至今大祭祀必有設尊設而不<lb/>
酌大尊山尊著尊及犧象各一以受五齊壺尊凡三以<lb/>
受三酒又設明水五尊於五齊之右設𤣥酒三尊於三<lb/>
酒之右於是八尊或稱十六尊然十六尊即八尊也八<lb/>
尊即六尊也周人備四代之制明堂位言泰有虞氏之<pb n="5b"/>尊山罍夏后氏之尊著殷尊犧象周尊不及壺尊說文<lb/>
云昆吾尊也陳氏禮書云虞尚陶則大尊冝以瓦殷尚<lb/>
梓則著尊冝以木著尊者著地無足壺尊當證於投壺<lb/>
大小戴於投壺皆不言足亦當如著尊無足矣夏虞殷<lb/>
之尊可不費辭說而定獨犧象周尊於世代為近自漢<lb/>
儒紛紛至今未定方且疑犧獻之音況能定其制度哉<lb/>
鄭司農以獻為犧猶指定莎音諸儒因閟宫詩犧尊將<lb/>
將以箋文有莎飾之說又謂刻鳳皇於尊其羽婆娑以<pb n="6a"/>此取音於娑又謂犧尊飾翡翠象尊飾鳳皇然則曷不<lb/>
以象為娑當漢之時詩樂未盡廢必有樂工能識犧尊<lb/>
為娑音者儒者莫究犧所以為娑託於鳯羽婆娑然則<lb/>
是尊也曷不曰鳯尊而曰犧尊愚嘗以詩協音考之古<lb/>
字沙莎同音故莎娑等字諧聲於沙此莎飾之所以音<lb/>
娑也犧之為娑亦如皮之為婆儀之為莪犧尊將將之<lb/>
上文享以騂犧協降福孔多一詩之中具有顯証騂犧<lb/>
尚且音娑則犧尊之犧非縁酒尊而異其音也説文引<pb n="6b"/>賈侍中云犧非古字蓋古者犧通為戲以其字音之相<lb/>
同戲或為獻以其字文之相近故集韻以犧獻二字互<lb/>
見二韻或謂犧本虚冝反切騂犧協虚何而犧尊為桑<lb/>
何反切疑若小異是則然爾而訶娑字音可以相入如<lb/>
華之為敷洩之為泄委蛇之為佗亨之音烹單之音燀<lb/>
二音皆不可以了義字母為拘者古人之音在易書詩<lb/>
者盡為後儒所變獨周禮之獻尊詩之犧尊左傳之犧<lb/>
象猶得存三代之舊音知犧尊所以音娑則尊當為牛<pb n="7a"/>而鳯羽婆娑之說非也又可知象尊為象而象骨飾尊<lb/>
之說非也魏太和中青州人得齊大夫送女器為牛而<lb/>
背負尊王肅以為刻全牛鑿其背為尊一以為負一以<lb/>
為鑿阮諶則為畫牛象於尊聶氏三禮圖亦謂飾以牛<lb/>
犧之為牛儒者既不考古音至其形制為翠為鳯為牛<lb/>
曰全牛曰畫牛曰負曰鑿曰飾如聚訟之言未易歸一<lb/>
朱文公請從政和新圖厥後以尊口不堪施勺或疑其<lb/>
制未盡然豫章學宫有作負尊之犧象者彼齊大夫送<pb n="7b"/>女器出於魏太和中而王肅為王朗之子固亦魏人也<lb/>
宋亦有王肅多論禮器及深衣等制度此或宋之王肅<lb/>
所言負之與鑿有未可以臆斷者然於施勺則負為便<lb/>
矣尊字或從缶或從木上古尊罍陶瓦其次刳木其後<lb/>
範金今範金之制不一愚謂八尊之中大尊居尊冝上<lb/>
陶著尊冝上梓他尊則範金可也<lb/>
　　　籩實豆實<lb/>
籩有四朝事饋食加籩羞籩豆亦有四朝事饋食加豆<pb n="8a"/>羞豆籩實之目十有八而㮚重出豆實之目二十有四<lb/>
而醢醓魚醢重出朝事籩實麷蕡白黒形鹽膴魚醢鮑<lb/>
魚鱐熬麥曰麷麻曰蕡稻米曰白黍米曰黒蓋以麥麵<lb/>
麻子稻黍米作餅餤注謂清朝進寒具口實也形鹽左<lb/>
傳所謂鹽虎形膴音呼說文云無骨脂注謂䐑生魚為<lb/>
大臠䟽謂魚腹腴鮑部巧切韻書云饐魚也注謂<graphic n="KR2042" url="https://raw.githubusercontent.com/kanripo/KR-Gaiji/master/images/KR2042.png" mimeType="image/png"/>室<lb/>
中糗乾之字從魚蓋魚之糗而乾者也魚鱐之鱐音搜<lb/>
魚之析而乾者也膴以腥薦鮑鱐以乾薦<graphic n="KR2042" url="https://raw.githubusercontent.com/kanripo/KR-Gaiji/master/images/KR2042.png" mimeType="image/png"/>字案說文<pb n="8b"/>火焙肉恐是鮑者火焙而乾鱐者日曝而乾故均之為<lb/>
乾魚而異名也膴為魚腹腴則膴鮑魚鱐皆魚也朝食<lb/>
為米食寒具魚乾之屬可夙具者也饋食籩實棗㮚桃<lb/>
乾䕩榛實注謂䕩為梅謂榛似㮚而小饋食始備果實<lb/>
也加籩菱芡㮚脯注謂菱芰也謂芡雞頭也或云四角<lb/>
三角為芰兩角為菱鄭司農以㮚在加籩饋食重出作<lb/>
菱芡脯脩薄析曰脯施薑桂曰脩言脩治脯也羞籩糗<lb/>
餌粉餈注謂熬成豆米曰糗說文熬米麥通釋煼乾米<pb n="9a"/>麥要之米麥豆皆可為餌者也注以粉為豆屑米麥豆<lb/>
亦皆可為粉但粉以豆為明滑故專以豆言之餌與餈<lb/>
名實相近合烝曰餌餅之曰餈疏云糗與粉為一物糗<lb/>
者𢷬粉熬大豆餌言糗餈言粉互相足也鄭康成云二<lb/>
物皆粉稻米黍米合以為餌餌不餅而餈作餅今之餈<lb/>
糕名出於此凡今俗下餅餌餈糕其制多出於古人其<lb/>
名已載於經典觀於籩實可見已朝事豆實韭菹醓醢<lb/>
昌本麋臡菁菹鹿臡茆菹麇臡菹莊魚切說文酢菜也<pb n="9b"/>今俗說菜柈中漬菜皆菹之遺法醓吐感切注謂肉汁<lb/>
說文謂血醢醢者說文肉醬臡音泥亦醢之異名注謂<lb/>
有骨曰臡無骨曰醢凡作醢及臡者先膞乾其肉莝之<lb/>
雜以梁麯鹽酒置甀中百日即成今俗用䱹醬皆臡醢<lb/>
之遺法昌本昌蒲根也菁菹蔓菁菜也茆菹鄭司農作<lb/>
茅杜子春音卯曰鳧葵也康成疑茆不堪菹從杜說案<lb/>
魯頌薄采其茆釋文云即蓴菜也麇鹿麋三臡皆莝骨<lb/>
和肉為百日醬皆在朝事之豆亦取晨朝易於夙辨饋<pb n="10a"/>食豆實葵菹在七菹之列餘皆韲醢葵菹蠃醢脾析蠯<lb/>
醢蜃蚳醢豚拍魚醢葵為百菜之長故饋食豆實首葵<lb/>
而他菹莫配焉脾析蜃豚拍皆五韲中件目脾析牛百<lb/>
葉俗呼牛胃為百葉己見周禮注矣蜃說文大蛤豚拍<lb/>
之拍先鄭讀為膞言脅也三者近於臡醢而曰韲韲者<lb/>
以百葉諸物細切之和以醢醬不待甀中百日而成故<lb/>
别為韲之名韲從韭冝用菜若昌本深蒲作韲固冝百<lb/>
葉蜃豚之肉亦可縷以為韲也蠃注謂䗂蝓案方言燕<pb n="10b"/>趙間以為蜘蛛韻書以為蝸牛蜘蛛蝸牛非可食者疏<lb/>
釋引爾雅為證彼爾雅乃訓詁之儒集經注以為書者<lb/>
或疑内則有蝸醢恐是䗂蝓蝸牛之謂然内則之蝸乃<lb/>
力戈切集韻古螺字作蝸韻釋云蚌屬也非蝸牛之蝸<lb/>
矣陸佃直謂蝸牛可醢蓋為禮注所誤爾蠃即螺字亦<lb/>
作蝸韻書以為香螺也蠯注謂小蛤韻書以為蚌狹而<lb/>
長者蚳醢之蚳漢儒相傳為蚍蜉白子亦恐不然蚍蜉<lb/>
未必可食一也取白子傷生二也案天官有鼈人掌取<pb n="11a"/>互物祭祀共蠯蠃蚳以授醢人則蚳與蠯蠃皆當是螺<lb/>
蛤同類既掌以鼈人之官可知為水族之産若以國語<lb/>
為證則國語亦但言舍蚳不取未嘗指蚍蜉之子可取<lb/>
而食也唯夏小正於二月言昆小蟲抵蚳其傳曰蚳螘<lb/>
卵為祭醢夏小正本文無幾其解說處多是漢儒附㑹<lb/>
未可盡信案月令方春和時母殺孩蟲胎夭飛鳥母麛<lb/>
母卵豈有二月正春殈螘穴以為豆實之奉哉巷伯成<lb/>
是貝錦之注以貝為餘蚳貝之黄質白文者或可為鼈<pb n="11b"/>人互物之證蚔或從貝醫書云食之益夀明目豈必螘<lb/>
卵而後謂之蚳哉鼈人春獻蜃以為醢故小正以二月<lb/>
抵蚳此雖流傳已乆而必當改正者小正以蜃為蒲蘆<lb/>
朱子以為其書不足信愚於蚳為螘卵亦不敢以為信<lb/>
唯魚醢用魚可免注者妄言矣加豆之實芹菹兔醢深<lb/>
蒲醓醢箈菹雁醢筍菹魚醢芹楚葵水菜類蒿深蒲或<lb/>
云桑耳或云蒲始生水中奕詩云其蓛維何維筍及蒲<lb/>
知蒲可為䔩不必曰桑耳也箈有苔迨二音鄭注云水<pb n="12a"/>中魚衣即苔也今海鄉之人乾苔以為菹或疑箈字從<lb/>
竹為箈箭筍竹萌不思箭萌亦筍爾旣有筍菹安用箭<lb/>
萌籕文竹草相似其為苔菹何惑焉兔醢用兔雁醢用<lb/>
雁魚醢用魚如上文羞豆之實酏食糝食酏音移鄭司<lb/>
農云以酒酏為餅疏云若今起膠餅康成曰<graphic n="KR0673" url="https://raw.githubusercontent.com/kanripo/KR-Gaiji/master/images/KR0673.png" mimeType="image/png"/>賈氏曰<lb/>
粥禮記有稻酏黍酏周禮亟稱於酏酒正之五飲漿人<lb/>
之六飲皆用酏也糝食鄭司農云菜餗蒸康成曰取牛<lb/>
羊豚之肉三如一小切之米二肉一合煎為餌鼎卦公<pb n="12b"/>餗之注云糝食也震為竹竹萌為筍餗之為菜則糝食<lb/>
未嘗不用筍菹之筍也糝食酏食在七菹之外豈唯竹<lb/>
萌唯所用之豆實有五齊七醢七菹三臡二食五齊之<lb/>
齊注作韲昌本深蒲脾析蜃豚拍七醢醓魚兔雁蠯蠃<lb/>
蚳七菹韮菁茆葵芹苔筍三臡麇鹿麋今孔子廟丁祀<lb/>
菹醢多不如法不考周禮故爾邵氏錄云劉夢得欲用<lb/>
糕字作九日詩以經典無據不敢用宋子京案周禮粉<lb/>
餈之注作九日詩云劉郎不敢題糕字虛負詩中一世<pb n="13a"/>豪俎豆之事不得以未嘗聞為解周禮無所不該今儒<lb/>
徃徃拘牽舊注故因籩實豆實詳及其名物<lb/>
　　　師氏<lb/>
師氏之官諸儒或以為周召之職公孤之副愚案武王<lb/>
之在牧野固以亞旅師氏叙於司徒司馬司空之下則<lb/>
公孤之外别有師氏之官故其秩為中大夫為上士㑹<lb/>
同軍旅王舉則從使虎賁兵服之士屬焉皆不忘牧野<lb/>
時<pb n="13b"/>　　　保氏六書<lb/>
周公之時未有大小二篆而保氏之官已有六書之教<lb/>
一曰象形二曰指事三曰㑹意四曰轉注五曰諧聲六<lb/>
曰假借以此為六書之目雖未知保氏之教何如然漢<lb/>
初有倉頡史籕之教其流傳必有所從來古初制字多<lb/>
象形故象形為六書之首形不可象而指事事不可指<lb/>
而㑹意意不可㑹而諧聲聲無可諧五不足而後假借<lb/>
世間文字雖多然玉篇諸部不過二萬二千七百二十<pb n="14a"/>六字夾漈六書略凡二萬四千二百三十五字於内諧<lb/>
聲二萬一千三百四十二字是諧聲字居六書十分之<lb/>
九矣漢字猶有有聲而無字者畨字則皆諧聲矣王荆<lb/>
公字說則字皆㑹意無所謂六書故王氏周禮新經至<lb/>
六書無可說<lb/>
　　　媒氏若無故之若<lb/>
媒氏若無故之若猶言及也顔師古注漢史以萬人若<lb/>
一郡降曰若豫及也刑統言某罪及某罪皆以若言周<pb n="14b"/>禮秋官凡封國若字即若字訓及之例鄭注乃謂不禁<lb/>
奔權許之不照下文若字之義中春㑹男女之時不以<lb/>
禮合至滛奔而不能禁固父母之罪及有愆期不嫁别<lb/>
無喪故而不遵昬令者亦父母之罪似此二者皆罰之<lb/>
則必無過笄無嫁之女矣<lb/>
　　　宗伯九命<lb/>
周之命官自一命積至九命漢爵二十級亦自一級公<lb/>
士至二十級為徹侯皆自下數之近代以一品為上而<pb n="15a"/>九品為下則自上數之周禮有中大夫下大夫而無上<lb/>
大夫卿即上大夫也一命為下士再命為中士三命為<lb/>
上士四命為下大夫五命為中大夫六命為卿七命為<lb/>
諸侯八命為三公九命作伯則為上公矣王制有中士<lb/>
而無中大夫或殷制也秦唯存中大夫之官又名郎中<lb/>
令漢武帝太初元年改郎中令曰光禄勲其屬官有光<lb/>
禄大夫即中大夫也又有大中大夫中散大夫後世遂<lb/>
以為官階然官階之法屢變而不思變中大夫之名目<pb n="15b"/>中大夫而有其他大夫之官階也<lb/>
　　　司服大裘而冕<lb/>
大裘而冕用於祀上帝謂裘尚質可也謂冕無旒不可<lb/>
也中間有而字即是易裘而不易冕如𤣥端而冠𤣥端<lb/>
而冕則是易冠而不易衣皆就而字看其曰至泰壇則<lb/>
王脫裘服衮可以見同此冕也可服裘亦可服衮當其<lb/>
服裘則曰裘冕及其服衮則曰衮冕且五冕之外别不<lb/>
見有無旒之冕只是衮冕之冕祀上帝時服大裘而仍<pb n="16a"/>用此冕也孔子稱服周之冕蓋冕至周而制度大備矣<lb/>
前後邃延若無旒則延而已或謂𤣥冕無旒不思弁師<lb/>
五冕皆𤣥冕朱裏延紐延版以𤣥布縵其上通稱𤣥冕<lb/>
表𤣥裏朱兩端綴旒若無旒而虛設延版無是理也無<lb/>
旒之說出於後儒臆論經無明文不可信<lb/>
　　　下筵上席<lb/>
司几筵有筵有席疏云敷席之法初在地一重謂之筵<lb/>
重在上者謂之席又引鄭氏云敷陳曰筵藉之曰席古<pb n="16b"/>者下筵上席唯大朝覲大饗射封國命諸侯及祀先王<lb/>
胙席得於筵之上施重席莞筵加繅席次席諸侯祭祀<lb/>
及筵國賔皆一筵一席莞筵加繅席甸役喪紀則不復<lb/>
設筵但設席而已甸役設熊皮為席喪設萑葦為席無<lb/>
所謂筵矣人有恒言曰筵席而不知二字之義筵如今<lb/>
蒲薦之屬席如今簟褥之屬繅席有文采者次席熊豹<lb/>
皮重加於席故曰次席三重再重一重以定上下之分<lb/>
重席非士之所可當也儀禮中又有所謂薦有純曰筵<pb n="17a"/>無純曰薦<lb/>
　　　太史正嵗年<lb/>
周以建子為正兼用夏正以叙民事自豳七月以來可<lb/>
証也太史正歳年當是夏歳周年注家乃謂中數為歳<lb/>
朔數為年非歳年二字本㫖歳以星言年以禾言周禮<lb/>
中正歳正月皆是年參用王制冢宰制國用言歳視豐<lb/>
耗稱年又如廩人以歳之上下數邦用司稼以年之上<lb/>
下出斂法有歳之事有年之事太史先正嵗年以頒叙<pb n="17b"/>事凡關於人時者用夏正關於天時者用周正頒歳年<lb/>
之叙事然後頒朔若年即是朔則下文頒朔重複不必<lb/>
從注說周得天統以備王正唯民事尚從人統之正故<lb/>
不但稱周之年而兼稱夏之嵗也<lb/>
　　　律同合聲<lb/>
周禮六律六同之序與筭家三分損益之序不同六陽<lb/>
律從子至戌左行六隂吕從丑至卯右行不以後世筭<lb/>
法論也筭法始於張蒼其術有窮不如周公合聲之法<pb n="18a"/>一隂一陽流轉不可勝窮周禮掌樂之官以合聲為主<lb/>
大司樂分樂而序之皆奏陽歌隂律吕相應太師掌六<lb/>
律六同以合隂陽之聲陽聲黄鍾太蔟姑洗蕤賔夷則<lb/>
無射隂聲大吕應鍾南吕函鍾小吕夾鍾其序與司樂<lb/>
同函鍾即林鍾小吕即中吕也大胥頒學合聲教國子<lb/>
者亦以合聲之法教之典同辨天地四方隂陽之聲制<lb/>
樂器者亦以合聲之法辨之蓋一均之中止用五正律<lb/>
常虚七律不用隂不自成陽不自生合聲則具二均之<pb n="18b"/>聲而隂陽之聲始備諸儒言合聲至項氏益詳其法與<lb/>
乾坤世應納甲之六辰及斗之所建日月之所㑹皆相<lb/>
應黄鍾大吕子與丑合在納甲為乾初甲子應坤四癸<lb/>
丑在天為斗建子而日月㑹星紀斗建丑而日月㑹𤣥<lb/>
枵太蔟應鍾寅與亥合在納甲為乾二甲寅應坤五癸<lb/>
亥在天為斗建寅而日月㑹娵訾斗建亥而日月㑹析<lb/>
木姑洗南吕辰與酉合在納甲為乾三甲辰應坤上癸<lb/>
酉在天為斗建辰而日月㑹大梁斗建酉而日月㑹夀<pb n="19a"/>星蕤賔林鍾午與未合在納甲為乾四甲午應坤初乙<lb/>
未在天為斗建午而日月㑹鶉首斗建未而日月㑹鶉<lb/>
火夷則仲吕申與已合在納甲為乾五壬申應坤二乙<lb/>
巳在天為斗建申而日月㑹鶉尾斗建巳而日月㑹實<lb/>
沈無射夾鍾戌與卯合在納甲為乾六壬戌應坤三乙<lb/>
卯在天為斗建戍而日月㑹大火斗建卯而日月㑹降<lb/>
婁斗常左行日月常右行乾六陽自子左行坤六隂自<lb/>
未右行合聲之法與天文易象相應愚案六陽律左行<pb n="19b"/>自子至戌在乾卦六爻納甲亦自子至戌所謂陽得當<lb/>
位也六隂吕右行本是自丑至卯在坤卦六爻納甲乃<lb/>
自未至酉所謂隂得對衝也通五聲二變言之子丑二<lb/>
律合而十二律皆備其次寅亥合而十二律獨虚子未<lb/>
二辰其次辰酉合而十二律又虚子未寅巳四辰然子<lb/>
有丑未有午寅有亥巳有申復為午未二律相合而十<lb/>
二律又皆備其次申巳合而十二律獨虚丑午二辰其<lb/>
次戌卯合而十二律又虚丑午申亥四辰然丑有子午<pb n="20a"/>有未申有巳亥有寅復為子丑二律相合而十二律又<lb/>
皆備何以子丑午未四律合而十二律皆在焉試以十<lb/>
二宫横推之子之於丑午之於未為隂陽之初子有父<lb/>
道未有母道最相親切而合故十二律具備於一切之<lb/>
中寅亥越子丑而合本是虚子丑二辰丑取對衝則虚<lb/>
子未也巳申越午未而合本是虚午未二辰未取對衝<lb/>
則虚丑午也辰酉越子午未申而合本是虚巳午未申<lb/>
四辰巳未取對衝則虚丑午申亥也卯戌越亥子丑寅<pb n="20b"/>而合本是虚亥子丑寅四辰亥丑取對衝則虚子未寅<lb/>
巳也十二宫隔八數之固可以見諸律之流轉若以六<lb/>
隂辰對衝易位而布於六陽律之間可以流水順數十<lb/>
二均周而復始無有間斷之處若去二變一存五聲則<lb/>
黄鍾退取應鍾至大吕復為黄鍾如日月右轉而合氣<lb/>
左轉也明乎合聲之法則陽常為主隂常為合矣愚謂<lb/>
筭家執中吕不生黄鍾為説此乃筭術之窮非律吕之<lb/>
窮觀合聲之法起黄鍾而止於夾鍾循環無端何莫非<pb n="21a"/>黄鍾之流行六隂辰必須對衝必須逆行正如乾兊離<lb/>
震巽坎艮坤逆取其逆行也乃所以為順行也術家但<lb/>
見十二支横合而從不合若知律吕之位則從横皆合<lb/>
矣古者中春之月日躔奎而後習樂取中氣之應卯戌<lb/>
之合也自合聲之法廢筭律之教興後世郊廟之樂宫<lb/>
調孤竹不知案月用律不取律吕合氣或以非配偶相<lb/>
尅制之律錯雜歌奏何以召天地之和哉况周禮奏陽<lb/>
歌隂奏用金石匏竹而在堂下歌用絲聲和之而作於<pb n="21b"/>堂上用隂吕為宫而歌者在上用陽律為宫而奏者在<lb/>
下取隂陽交奏之象非深於周公之典者不足以言樂<lb/>
　　　律吕别名<lb/>
十二律吕之名經典中惟周禮言之最詳在當時已有<lb/>
别名如夾鍾又名圜鍾林鍾又名函鍾中吕又名小吕<lb/>
各有其説十二律以陽聲為序而隂聲為合始於黄鍾<lb/>
而止於夾鍾集律吕之成故夾鍾又名圜鍾而祀天用<lb/>
之為宫林鍾者黄鍾之配而居大吕之位隂聲莫先焉<pb n="22a"/>故祭地用之為宫不曰夾鍾而曰圜鍾者象其周圜也<lb/>
不曰林鍾而曰函鍾者象其函洪也惟中吕一名小吕<lb/>
對大吕而言黄鍾三分損益相生至此而極是以中吕<lb/>
亦以别名在周之盛惟三吕之名稱已不一後世俗調<lb/>
盛行以無射為黄鍾宫林鍾為南吕宫夾鍾為中吕宫<lb/>
樂書注引王氏琵琶女夢異人授道調歇指等調今俗<lb/>
名多在其中蓋琵琶之教流入中華爾因雞識華沙識<lb/>
華之語而以大石小石分商角之調石識音相近也因<pb n="22b"/>般贍華之語而以般涉稱羽調贍涉音相近也嗚呼其<lb/>
來久矣<lb/>
　　　三宫無商調<lb/>
大司樂圜鍾函鍾黄鍾三宫求神之樂皆無商調鄭氏<lb/>
謂祭尚柔而商堅剛恐未必然其他諸儒有别為說者<lb/>
亦多穿鑿陳晹樂書引荀卿說太師審詩商避所尅為<lb/>
稍近理周以木徳王而商為金佩玉左徴角右宫羽亦<lb/>
不言商皆周人之言也太師五聲未嘗不言商審商者<pb n="23a"/>特不用於起調畢曲故商調缺焉近代俗樂無徴調其<lb/>
初必有審徴者更代易世因仍不知改作唐以土徳不<lb/>
知審角而但依周禮審商至宋尚仍唐制皆不知審音<lb/>
冝革而因者也樂書注引琵琶女夢異人授譜後有湘<lb/>
妃怨哭顔囬二徴調疑當時胡琴無徴調則不用徴聲<lb/>
起調蓋有自來矣大司樂三宫之律為宫為角為徴為<lb/>
羽旋宫不相管攝且太蔟為徴重出此處必有錯簡姜<lb/>
夔議樂請各用本均宫角徴羽正為此也然其稱為徴<pb n="23b"/>為羽可見古人以備六十調矣漢藝文志言孝文帝時<lb/>
得魏文侯樂人竇公年百八十歳兩目皆瞽獻其書為<lb/>
周官宗伯之大司樂章能無錯簡乎<lb/>
　　　孫竹隂竹<lb/>
孫竹之管當是用於宗廟隂竹之管當是用於示此亦<lb/>
錯簡<lb/>
　　　瞽矇世奠繫<lb/>
瞽之為職專在歌詩而彈弦以侑歌其言世奠繫承諷<pb n="24a"/>誦詩之下鼓琴瑟之上彼瞽者何所見於世繫哉亦是<lb/>
就所誦詩中言之如𤣥鳥生商生民肇周公劉居豳古<lb/>
公居岐歴歴能記其所諷誦之詩如此琴瑟所鼓亦即<lb/>
是所諷誦之詩古者歌必以弦既歌而語以道古瞽矇<lb/>
所謂世奠繫即如清廟之瑟有歌有語有道古三句同<lb/>
是一事世奠繫其道古者也<lb/>
　　　保章掌天星<lb/>
周禮中言星多是言二十八星而注家輒以五星為星<pb n="24b"/>保章掌天星自合承上經馮相氏二十有八星而亦注<lb/>
云五星蓋馮相掌天文之常保章掌天文之變皆以二<lb/>
十八宿占之保章志其變動知在某度可以定其分野<lb/>
步占之法以經星為準故保章專言掌天星如宗伯祀<lb/>
星辰以經星日月所㑹故曰星辰司寤氏以星分夜以<lb/>
經星有初昬夜半平旦可以分夜硩蔟氏及考工蓋弓<lb/>
亦皆明指是二十八星未有以五星言星者<lb/>
　　　萬二千五百人為軍<pb n="25a"/>六鄉之民每鄉萬二千五百家毎家一人故萬二千五<lb/>
百人為軍王國六郷則六軍然六軍正得七萬五千人<lb/>
不過千乗之制於萬乗為十之一萬乘合該七十五萬<lb/>
人其言六軍但舉六鄉而言六鄉之外有六遂近郊逺<lb/>
郊合王畿千里則為萬乘矣<lb/>
　　　司馬司常言旗物異同<lb/>
司常掌九旗之物司馬辨旗物之用司常之職固云賛<lb/>
司馬頒旗物而各官所言異同必有錯簡經文既不歸<pb n="25b"/>一注說舛駁尤甚司常孤卿建旜司馬則師都司常大<lb/>
夫士建物司馬則鄉遂司常師都建旗司馬則軍吏一<lb/>
師都也前注云鄉遂大夫後注則專指遂大夫司馬經<lb/>
文明言鄉遂載物此冝為鄉遂大夫而注文乃專指此<lb/>
為鄉大夫有軍無軍有畫無畫之説經無明文本不足<lb/>
信若曰旂畫交龍旟畫鳥隼旗畫熊虎旐畫龜蛇為有<lb/>
軍者旜通帛物襍帛皆不畫為無軍者則正當注於司<lb/>
常為順乃以此注於司馬則未免費辭說使前後異同<pb n="26a"/>矣況於太常畫日月亦是有畫者大抵漢儒多臆說不<lb/>
自知其前後不相應此恐當以司常為正而司馬有錯<lb/>
簡以孤卿大夫士建旜物似以閒官别於統軍者爾<lb/>
　　　環人<lb/>
周禮夏官秋官皆有環人俞夀翁作復古論謂冝合為<lb/>
一官環者筮占之名筮人九筮有所謂筮環專以占致<lb/>
師蓋軍旅占日時方向尅勝之法二環人注一以環為<lb/>
卻一以環為圍皆未足以盡環之意孟子曰三里之城<pb n="26b"/>七里之郭環而攻之而不勝夫環而攻之必有得天時<lb/>
者矣若如注說圍而攻之何以曰必有得天時者若曰<lb/>
環圍則孤虚王相必得一吉方終是理短環之義不主<lb/>
於圍周益公嘗取此說以周禮言之環固是占筮之名<lb/>
天時亦占候之書太史云太史抱天時與太師同車是<lb/>
也注云抱式之吉凶者筮占推擇取日時方向相尅以<lb/>
知吉凶是故謂之環<lb/>
　　　考工金錫<pb n="27a"/>攻金之工如築冶鳧㮚段桃以今工料言之冝用銅鐡<lb/>
等物為多特緫名曰金錫以分六齊六分其金而錫居<lb/>
一為鍾鼎之齊五分其金而錫居一為斧斤之齊四分<lb/>
其金而錫居一為戈戟之齊三分其金而錫居一為大<lb/>
刃之齊五分其金而錫居二為削殺矢之齊金錫半為<lb/>
鑑燧之齊使如今時所謂錫則豈堪為斧斤戈戟矢刃<lb/>
哉㮚氏攻煎金錫定火候以青黄黒白氣而用以鑄量<lb/>
使如今時所謂錫則豈能聲中黄鍾之宫哉觀史記平<pb n="27b"/>準書及漢食貨志亟稱銀錫漢武帝造銀錫為白金可<lb/>
以見古者銀與錫通稱白金考工先秦古書當時蓋以<lb/>
錫為銀鉛之緫名說文謂錫曰銀鉛之間稍近古意徐<lb/>
氏不察考工金錫之說殊失許叔重本旨周禮卝人職<lb/>
金皆言金玉錫石葢銅鐵銀錫皆取卝煉成言錫而不<lb/>
必枚舉銅銀鐵也嘗嘆漢儒拘爾雅之文於卝人之注<lb/>
直以錫為鈏鉛惜爾雅專以銀為白金不思漢時固以<lb/>
錫為白金其注鐐銀鈑金名物𤨏細而於考工金錫之<pb n="28a"/>義乃無所發明曽不若說文能合銀鉛以言錫也職方<lb/>
氏於掦州言金錫荆州言銀以金出産之地言之則銀<lb/>
在掦而錫在荆錫亦銀也特以荆揚地利互文見之爾<lb/>
若如今人分别銀錫則考工所謂金錫於理有不通者<lb/>
故著其說使讀考工記者無惑焉今世用物銅錫為多<lb/>
經文絕少言銅亦罕言銀鐵考工言金者鐵銅在其中<lb/>
言錫者銀鉛在其中合而言之緫曰金錫爾聞決銀者<lb/>
言錫能賊金也似不冝混合然物各有用攻金之工不<pb n="28b"/>一鋼鐵及鍮銅得銀愈佳鑄銅得鉛益滑金錫相須尚<lb/>
矣<lb/>
　　　山以章<lb/>
考工記畫繢之事火以圜山以章二者並舉皆言畫意<lb/>
注家既知火以圜作半環之狀而山以章乃欲改為獐<lb/>
殊無意義案爾雅山上平曰章凡木之株亦曰章如畫<lb/>
火者則畫其飛熖宛轉半環於衮衣之上畫山者點綴<lb/>
其峯巒重疊之處作木株發生茂密意故知以圜以章<pb n="29a"/>二語妙逹畫㫖鳥獸蛇則華蟲旟旐之說可通<lb/>
　　　葺屋瓦屋<lb/>
考工匠人葺屋三分瓦屋四分葺茅屋也茅屋欲峻而<lb/>
走水從簷至棟二分加一分為峻瓦屋差平從簷至棟<lb/>
四分加一分為峻三分者假如簷柱一丈即棟柱一丈<lb/>
五尺也四分者假如簷柱一丈即棟柱一丈二尺五寸<lb/>
也<lb/>
　　　釋奠釋菜<pb n="29b"/>周禮大祝甸祝言舍奠用於山川廟社儀禮言釋幣用<lb/>
於禰廟門行禮記王制文王世子言釋奠用於先聖先<lb/>
師周禮大胥春入學舍菜合舞占夢季冬舍萌於四方<lb/>
儀禮士昬禮舅姑既沒則婦入三月乃奠菜禮記月令<lb/>
中春命樂正習舞釋菜文王世子始立學者既興<hi>音釁</hi>器<lb/>
用幣然後釋菜不舞不授器乃退儐於東序一獻無介<lb/>
語可也學記皮弁祭菜喪大記大夫士既殯君釋菜於<lb/>
門内釋之為言置也故禮記作釋周禮作舍釋奠者置<pb n="30a"/>其所陳設之禮物也釋菜者置其所摯蘋蘩之菜也今<lb/>
釋奠三獻用幣釋菜一獻不用幣然古人於山川廟社<lb/>
五祀皆曰釋奠婦見舅姑之廟君臨大夫之喪皆曰釋<lb/>
菜近代儒者專以學校祭先聖先師為釋奠釋菜蓋自<lb/>
漢儒始也<lb/>
　　　漢儒於禮經輒改某字讀作某音<lb/>
漢儒於經字輒稱某讀作某或云當作某流傳乆矣遂<lb/>
不可改諸經中周禮禮記多被改讀字有古音可協或<pb n="30b"/>四聲可通或假借轉注或諧聲字止記其聲自有通例<lb/>
惟文義必須改者不在此限漢儒不尚協音由是易詩<lb/>
書古音不傳周禮中如獻尊讀為犧尊獻之為犧犧之<lb/>
為莎如儀之為莪司尊彞注謂獻讀為儀又讀為莎甸<lb/>
祝禂牲禂馬讀為侏玉人必讀為縪輪人蚤讀為爪函<lb/>
人屬讀為注鍾氏朱湛為漸此在古音可協者也衍祭<lb/>
讀為延襃拜讀為報灂之為嚼契之為揭白盛為成奠<lb/>
水為傳鑿廣之為去聲此四聲可通者也髙聲䃂為衮<pb n="31a"/>侈聲筰為唶輪人柞𣙗為唶𣙗輈人傾典為懇殄此假<lb/>
借相近者也輈人需讀為懦弓人昔讀為錯此諧聲字<lb/>
之止記其聲者也弁師諸侯當為公梓人三升當為觶<lb/>
禮記賔出肆夏當為陔此文義必當改者也其他如某<lb/>
字讀作某音者不可枚舉如太宰九式八曰匪頒之式<lb/>
注引鄭司農云匪分也似只言訓義如此太府以待匪<lb/>
頒亦無明音至地官廩人以待國之匪頒乃注云匪讀<lb/>
為分周禮膳人訓膳為勁曲禮讀膳為勁投壺二筭為<pb n="31b"/>純訓純為全就讀為全蓋因儀禮鄉射經文亦有二筭<lb/>
為純注曰純猶全也竒猶虧也今讀純為全不聞讀竒<lb/>
為虧春官鬱人鬯人聨治祼事者也何獨鬯人祼當作<lb/>
理是以長沙易祓於漢儒改讀之字多不能從腊人豆<lb/>
脯讀為羞脯則引王制乾豆以證脯之在豆瘍醫五氣<lb/>
讀為五榖則止從氣字梓人豆酒有瓦豆十升匠人里<lb/>
為式自方里而始廟用脩旣讀為卣凡酒脩酌又讀為<lb/>
滌易氏謂用脩即脩酌之脩也職方氏波溠盧維引顔<pb n="32a"/>師古等說以為不必改讀可也巾車駹字注云故書作<lb/>
龍改作駹玉人祼器用龍用瓉用將葢其鼻為龍其中<lb/>
為瓉其柄為將禮記夏后氏以龍亦承上文灌尊而言<lb/>
又欲以改巾車之說讀龍為駹易氏力辨其不然樂師<lb/>
大祝皆有來瞽臯無注皆曰呼而告之在樂師則臯讀<lb/>
為告在大祝則臯讀如嘷呼之嘷何其前後之異讀也<lb/>
至如秋官蜡冥烜庶薙條狼硩蔟等官幾盡改其字音<lb/>
嘗恨漢儒擅改經字加以音釋惑人挾兔園之册者稍<pb n="32b"/>不依徇而讀之必以不識字見誚所以為此極難爾若<lb/>
大學親民當作新則非漢儒所及待河南程子而後能<lb/>
言之<lb/>
　　　漢儒以漢法解經<lb/>
漢儒以漢法解經如周禮中五齊二酒皆以東漢時地<lb/>
名酒名言之更代易世但見經文易通而注語難曉使<lb/>
人有莊子注郭象之歎鶴山魏了翁江陽周禮記聞後<lb/>
人稱周禮折衷多摘注解之尤繆者斥言之如九賦注<pb n="33a"/>以漢法口率出泉周禮賦法豈是口率出泉八柄奪以<lb/>
馭其貧注以漢法没入家財三代之君豈有没入人臣<lb/>
家財之法國服為息便以莽法證之是以王荆公惑焉<lb/>
鶴山先生曰王荆公學術誤天下漢儒學術誤後世<lb/>
　<lb/>
　<lb/>
　<lb/>
　<pb n="33b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　經說卷四<lb/>
</p>

  </div>
            <div>
                <head>經說卷五</head>
    <p>
<pb n="1a"/>欽定四庫全書<lb/>
　經說卷五　　　　　　　宋　熊朋來　撰<lb/>
　　儀禮禮記<lb/>
儀禮是經禮記是傳儒者恒言之以冠義昬義鄉飲酒<lb/>
義射義燕義聘義與儀禮士冠士昬鄉飲酒射燕聘之<lb/>
禮相為經傳也劉氏又補士相見公食大夫二義以為<lb/>
二經之傳及讀儀禮則士冠禮自記冠禮以後即冠禮<lb/>
之記矣士昬禮自記士昬禮凡行事以後即昬禮之記<pb n="1b"/>矣鄉飲酒自記鄉朝服謀賔介以後即鄉飲之記矣鄉<lb/>
射禮自記大夫與公士為賔以後即鄉射之記矣燕禮<lb/>
自記燕朝服於寢以後即燕禮之記矣聘禮自記久無<lb/>
事則聘以後即聘禮之記矣公食大夫禮自記不宿戒<lb/>
以後即公食大夫之記矣覲禮自記凡俟於東廂以後<lb/>
即覲禮之記矣士虞禮自記虞沐浴不櫛以後即士虞<lb/>
禮之記矣特牲饋食禮自記特牲以後即特牲之記矣<lb/>
士喪禮則士處適寢以後附在既夕者即士喪禮之記<pb n="2a"/>矣既夕禮則啓之昕以後即既夕之記矣漢儒稱既夕<lb/>
禮即士喪禮下篇故二記合為一也喪服一篇毎章有<lb/>
子夏作傳而記公子為其母以後又别為喪服之記其<lb/>
記文亦有傳是子夏以前有此記矣十七篇惟士相見<lb/>
大射少牢饋食有司徹四篇不言記其有記者十有三<lb/>
篇然冠禮之記有孔子曰其文與郊特牲所記冠義正<lb/>
同其餘諸篇惟既夕之記略見於喪大記之首章喪服<lb/>
之傳與大傳中數與相似餘記自與小戴冠昬等六義<pb n="2b"/>不同何二戴不以禮經所有之記文而傳之也十三篇<lb/>
之後各有記必出於孔子之後子夏之前蓋孔子定禮<lb/>
而門人記之故子夏為作喪服傳而并其記亦作傳焉<lb/>
三禮之中如周禮大綱雖正其間職掌繁密恐傳之者<lb/>
不皆周公之舊左傳所引周公制周禮曰殊與今周禮<lb/>
不相似亦恨其僅以左傳之文爾大小戴所記固多格<lb/>
言而訛偽亦不免惟儀禮為禮經之稍完者先儒謂其<lb/>
文物彬彬乃周公制作之僅存者後之君子有志於禮<pb n="3a"/>樂勿以其難讀而不加意也<lb/>
　　　十七篇實十五篇<lb/>
儀禮名為十七篇實十五篇而已既夕禮乃士喪禮之<lb/>
下篇也有司徹乃少牢饋食禮之下篤也<lb/>
　　　士冠禮將冠者采衣紒<lb/>
紒即髻字采衣者緇衣錦縁錦紳錦束髮要亦具慶者<lb/>
如此<lb/>
　　　緇布冠無笄<pb n="3b"/>古者冠必有笄緇布冠無笄者以經文皮弁笄爵弁笄<lb/>
不言緇布冠笄緇布冠有缺項青組纓屬於缺本註缺<lb/>
讀如有頍者弁著頍圍髮際結項中隅為四綴以固冠<lb/>
頂中有<graphic n="KR1362" url="https://raw.githubusercontent.com/kanripo/KR-Gaiji/master/images/KR1362.png" mimeType="image/png"/>釋文<graphic n="KR1362" url="https://raw.githubusercontent.com/kanripo/KR-Gaiji/master/images/KR1362.png" mimeType="image/png"/>又音缺蓋<graphic n="KR1362" url="https://raw.githubusercontent.com/kanripo/KR-Gaiji/master/images/KR1362.png" mimeType="image/png"/>即缺之上聲故<graphic n="KR1362" url="https://raw.githubusercontent.com/kanripo/KR-Gaiji/master/images/KR1362.png" mimeType="image/png"/>缺音<lb/>
相通今俗呼衫紐曰<graphic n="KR1362" url="https://raw.githubusercontent.com/kanripo/KR-Gaiji/master/images/KR1362.png" mimeType="image/png"/>此冠以<graphic n="KR1362" url="https://raw.githubusercontent.com/kanripo/KR-Gaiji/master/images/KR1362.png" mimeType="image/png"/>貫組為固是以不用<lb/>
笄<lb/>
　　　士昬禮婦乗加景<lb/>
此景字合讀作褧中庸尚絅釋者引衛詩衣錦褧衣為<pb n="4a"/>莊姜初嫁之飾尚即加之謂也景即褧絅音訛也今註<lb/>
謂景明也加景為明衣然既曰行道禦塵則此景字當<lb/>
作褧<lb/>
　　　婦拜扱地<lb/>
古者女拜常時皆肅拜惟初嫁及為夫為長子主喪則<lb/>
以手扱地如男拜或曰自唐則天以後婦人始廢昬喪<lb/>
扱地之拜<lb/>
　　　俠拜<pb n="4b"/>婦人先一拜男子再拜婦人又一拜朱子曰男子再拜<lb/>
時婦亦還拜大扺古人無受拜之禮惟國君於其士不<lb/>
必荅拜他國之士亦荅拜昬禮婦見舅荅拜冠禮子見<lb/>
於母則母拜之皆俠拜也<lb/>
　　　疑立<lb/>
昬禮婦疑立鄉飲酒及郷射賔主皆有疑立公食大夫<lb/>
賔疑立疑讀作屹謂屹然不動而立<lb/>
　　　兼巾<pb n="5a"/>古者尊罍籩豆皆有布巾冪覆之昬禮有二豆四豆兼<lb/>
巾共一長巾通冪也<lb/>
　　　房中之樂<lb/>
燕禮既行有房中之樂古者堂後左房右室鐘磬簴難<lb/>
以移入房但以琴歌周南之三召南之三唯所欲者歌<lb/>
之曰房中之樂<lb/>
　　　霤<lb/>
古有中霤禮蓋儀禮之逸而不傳者其篇名見於禮經<pb n="5b"/>之註魯共王河間獻王所得古禮五十六篇者皆十七<lb/>
篇即今儀禮餘三十九篇在秘府其後不傳於世而中<lb/>
霤禮遂逸霤者屋有複穴開其上以取明雨則霤之因<lb/>
名中庭曰中霤春秋傳士季入諫三進及霤鄉飲記有<lb/>
磬階霤即中霤也大記有東霤注云危棟上也雜記有<lb/>
門内霤即賔執脯賜鐘人之處<lb/>
　　　阿棟楣庪<lb/>
少牢饋食疏大夫士廟室皆兩下五架正中曰棟棟南<pb n="6a"/>兩架北亦兩架棟面一架曰楣前承簷曰庪<hi>果綺切</hi>庪讀<lb/>
如諸戎掎之之掎棟北為室南壁開戸士昬禮賔當東<lb/>
阿東南致命當阿言當棟也入堂不入房也阿今俗名<lb/>
棟楣今俗名枔間横梁亦曰楣庪今俗名簷柱<lb/>
　　　坫<lb/>
兩楹之間築土為坫以置尊反爵於尊前禮記明堂位<lb/>
有反坫者爵坫也崇坫者圭坫也儀禮有東坫西坫注<lb/>
云在堂角士喪禮有齋坫後人為酒案以置尊而反爵<pb n="6b"/>乃坫之遺制也唐太宗坐秘殿燕囘紇殿前設髙坫置<lb/>
朱提瓶於上<hi>朱提山名出銀上音殳下音時</hi>潛泉浮酒自左閤通坫趾<lb/>
注之瓶轉受百斛囬紇數千人皆醉而飲不盡瓶之半<lb/>
是唐初大燕猶築坫也然築坫乃邦君之禮非大夫以<lb/>
下所得為<lb/>
　　　柶<lb/>
柶六寸匕也以角為之令滑澤此古人吉凶常用而字<lb/>
書韻釋專以為楔齒之用謬矣冠昬賔祭受醴扱醴必<pb n="7a"/>用角柶以柄向身則曰加柶面枋<hi>即柄字</hi>以舌向身則曰<lb/>
加柶面葉蓋扱醴小匙醴濁扱乃可飲也古者丈夫布<lb/>
指成尺六寸之匕其長無幾但楔齒之柶既用則埋之<lb/>
喪禮兼用角柶木柶<lb/>
　　　鄉射禮五中<lb/>
君國中射則皮樹中燕射用焉於郊則閭中大射用焉<lb/>
於竟則虎中大夫兕中士鹿中鄉射用焉本注皮樹獸<lb/>
名君射於國中則用之閭亦獸名岐蹄一角如驢大射<pb n="7b"/>在郊庠則用之鄉射之記言皮樹閭虎兕鹿五中而專<lb/>
言虎中髤前足跪鑿背容八筭舉士禮以為例或是上<lb/>
得兼下常用鹿中鄉射禮是郷大夫州長等官主之冝<lb/>
用兕中而止用鹿中其實一物而異其獸之名皆以木<lb/>
為之以漆飾之爾<lb/>
　　　不鼓不釋<lb/>
小戴記射義及郊特牲皆引孔子論射之言曰何以聽<lb/>
何以射是將聽與射對說本注但言射容樂節相應而<pb n="8a"/>孔疏略無發明合以周禮夏官射人為解方見得所以<lb/>
聽所以射惟儀禮鄉射不鼓不釋注疏說到此司射之<lb/>
命辭曰不鼓不釋者言不與鼓節相應者不釋筭必明<lb/>
乎其節之士也古之射者皆發乗矢以象有事於四方<lb/>
騶虞九節是五節以聽四節以射貍首七節是三節以<lb/>
聽四節以射采蘋采繁五節是一節以聽四節以射有<lb/>
射人經文可證賈氏以其得於周禮者疏儀禮可謂至<lb/>
當<pb n="8b"/>　　　聘禮篇末有鄉黨語<lb/>
聘禮篇末執圭如重入門鞠躬私覿愉愉等語未知鄉<lb/>
黨用聘禮語抑聘禮用鄉黨語大抵禮經多出於七十<lb/>
子之徒所傳案朱子鄉黨集注引晁氏曰定公九年孔<lb/>
子仕魯至十三年適齊其間無朝聘之事疑使擯執圭<lb/>
二條但孔子嘗言其禮如此又引蘇氏曰孔子遺書雜<lb/>
記曲禮非必孔子事也見得古有儀禮之書聖門因記<lb/>
其語<pb n="9a"/>　　　聘禮束紡<lb/>
賄用束紡注云紡絲為之紡絲之名已見儀禮注<lb/>
　　　聘禮三日具沐五日具浴<lb/>
管人為客三日具沐五日具浴管人掌客館之人<lb/>
　　　栗階<lb/>
燕禮凡栗階不過二等言連上二級公食大夫禮賔栗<lb/>
階升以歴為栗階也<lb/>
　　　袒裼襲<pb n="9b"/>禮有袒有裼有襲袒而露肩曰肉袒袒而露襦曰袒袒<lb/>
而露裘曰裼大裘不裼餘裘皆裼故裼衣象裘色婦人<lb/>
不袒傴者不袒餘人皆袒表裘不入公門言露裘非禮<lb/>
襲裘不入公門言裘以裼為禮記曰服之襲也以充美<lb/>
也襲即不裼為尸者執龜玉者服大裘者襲而不裼餘<lb/>
皆裼鄉射後記云君袒朱襦大夫袒熏𥜗君在大夫射<lb/>
則肉袒疑士射皆肉袒<lb/>
　　　揖撎厭<pb n="10a"/>推手曰揖引手曰厭下手曰叩舉手曰撎厭與撎相近<lb/>
晉宋儀賤人拜貴人撎<lb/>
　　　啐嚌<lb/>
禮有啐酒有嚌酒初祭而啐再拜而嚌注云啐嚌皆嘗<lb/>
也嚌至齒啐入口肉亦曰嚌士冠醮子乾肉拆俎嚌之<lb/>
特牲取肝㨎鹽嚌之小戴雜記言祥祭主人嚌之則衆<lb/>
賓兄弟啐之主人啐之則衆賓兄弟飲之可以見啐與<lb/>
嚌之别矣<pb n="10b"/>　　　醴醮酳<lb/>
夏殷曰醴周曰醮昬禮有醴賔醴婦女則醮之女則醴<lb/>
之鄭氏云酌而無酬酢曰醮食畢以水潄曰潄以酒潄<lb/>
曰酳以酒與人潄曰酳之酳士刃切錫去聲<lb/>
　　　獻酢酬<lb/>
鄉飲主人獻賔舉爵三作獻賔及大夫樂工凡三作賔<lb/>
酢主人酢通作昨報昨者所獻也少牢饋食尸醋主人<lb/>
醋即酢字賔昨之後主人酬賔惟酬賔之時須主人先<pb n="11a"/>自飲故曰酬者導飲也酬時易爵用觶此樸盞之所始<lb/>
也獻介而介酢獻僎而僎酢於是衆賔僎介同一旅酬<lb/>
惟燕禮主人自酢膳宰為主人也其獻公之辭曰臣敢<lb/>
奏爵以聽命不敢必貴者之受其酒特牲主人自酢不<lb/>
敢承主婦之爵也惟燕禮公取大夫所媵觶以行之若<lb/>
賔若長惟公所酬此又換盞之所始也<lb/>
　　　食饗燕<lb/>
食禮有肉無酒饗禮有酒用太牢燕禮徹俎後說屨升<pb n="11b"/>進庻羞無筭爵無筭樂飲射皆有燕所以崇恩紓敬叙<lb/>
燕私之情<lb/>
　　　更爵<lb/>
特牲饋食主人更爵酌古者男女不相承爵祭統曰夫<lb/>
婦酢必易爵賔客於主婦士於卿大夫皆不敢以已所<lb/>
飲之爵就酌之所以别嫌敬貴也<lb/>
　　　媵爵<lb/>
燕禮下大夫二人媵爵媵送也阼階下北而再拜稽首<pb n="12a"/>媵之賔媵觶主人媵觚於賔亦送也<lb/>
　　　崇酒<lb/>
鄉飲射有司徹函言崇酒注崇充也添酌充滿之<lb/>
　　　埽祭<lb/>
有司徹主人主婦獻尸取麷蕡韭菹等祭於豆間及徹<lb/>
俎司宫埽祭凡祭於豆間者祭始為飲食之人也徹則<lb/>
有埽之者<hi>注云埋之</hi>
　　　午割<pb n="12b"/>士饋食禮皆言肵<hi>音祈</hi>俎心舌去本午割之言從横十字<lb/>
割割肉者安下切上先平割其下而自下切上<lb/>
　　　<graphic n="KR1951" url="https://raw.githubusercontent.com/kanripo/KR-Gaiji/master/images/KR1951.png" mimeType="image/png"/>肺離肺<lb/>
公食大夫三牲之肺不離割肺者三<graphic n="KR1951" url="https://raw.githubusercontent.com/kanripo/KR-Gaiji/master/images/KR1951.png" mimeType="image/png"/>而不離特牲饋<lb/>
食俎用離肺士禮也<lb/>
　　　房中之羞<lb/>
有司徹尸侑主人皆升筵宰夫羞房中之羞司士羞庻<lb/>
羞注房中之羞内羞也其籩糗餌粉餈其豆酏食糝食<pb n="13a"/>庻羞<graphic n="KR3753" url="https://raw.githubusercontent.com/kanripo/KR-Gaiji/master/images/KR3753.png" mimeType="image/png"/>膮言房中以别於庻羞以其物易辦在房中可<lb/>
具者<lb/>
　　　膷<graphic n="KR3753" url="https://raw.githubusercontent.com/kanripo/KR-Gaiji/master/images/KR3753.png" mimeType="image/png"/>膮<lb/>
三者皆臛也牛曰膷羊曰<graphic n="KR3753" url="https://raw.githubusercontent.com/kanripo/KR-Gaiji/master/images/KR3753.png" mimeType="image/png"/>豕曰膮<lb/>
　　　燅尸俎<lb/>
有司徹乃燅尸俎即燖字讀如尋盟之尋尋盟字本從<lb/>
火省故曰若可尋也亦可寒也<lb/>
　　　卷俎<pb n="13b"/>公食大夫有司卷三牲之俎歸於賔注卷猶收也鄉飲<lb/>
設折俎注曰牲體節解折在俎也<lb/>
　　　覲禮匹馬卓上<lb/>
匹馬卓上九馬隨之本注云卓讀如卓文君之卓猶酌<lb/>
也以素卓一馬為上愚案韻釋卓蚤也蓋諸侯朝覲進<lb/>
十馬難盡數牽引至殿庭先引上一馬而九馬隨之當<lb/>
以卓訓蚤於義為通<lb/>
　　　二厭<pb n="14a"/>隂厭於室之奥陽厭於室之屋漏厭者言神厭飫之隂<lb/>
厭未迎尸陽厭尸已謖故二厭之時無尸大戴禮曰無<lb/>
尸者厭也<lb/>
　　　普淖<lb/>
士虞及饋食禮祝辭皆曰嘉薦普淖注云黍稷普大淖<lb/>
和也<hi>淖女教切</hi>
　　　賢獲<lb/>
射中者釋獲右賢於左左賢於右射禮以勝黨為賢而<pb n="14b"/>釋獲者曰賢獲<lb/>
　　　介僎<lb/>
介輔賔僎輔主人僎者遵法以相禮當從儀禮作遵禮<lb/>
記以遵作僎亦因遵<lb/>
　　　姑姪<lb/>
婦謂夫之母曰姑而父之姊妺亦曰姑假借以尊稱之<lb/>
也儀禮喪服傳曰姪者何也謂吾姑者吾謂之姪傳曰<lb/>
姪其從姑姪者姑稱兄弟之女子也若男子則史傳但<pb n="15a"/>云兄子某弟子某<lb/>
　　　錫衰<lb/>
錫衰之錫子夏曰麻之有錫者謂治其布使滑易無事<lb/>
其縷有事其布曰錫漢房中歌曵阿錫注云細布言其<lb/>
布滑易如錫<lb/>
　　　被錫<lb/>
少牢饋食禮主婦被錫衣侈袂被錫讀為髲鬄<hi>上波義切下波計切</hi>莊子秃而施髲即此被字被錫假髮作髙髻詩被之<pb n="15b"/>僮僮被之祁祁侈袂大袖之衣<lb/>
　　　杖下本<lb/>
喪服禮曰苴杖竹也削杖桐也杖各齊其心皆下本言<lb/>
竹與桐皆上末而下本案喪杖下本則常用拄杖必須<lb/>
上本<lb/>
　　　既夕禮丈夫髽<lb/>
小記男子免婦人髽自足為證既夕經文必亦如小記<lb/>
所言而有脫字注者妄謂互文適以惑人也<pb n="16a"/>　　　詩懷之<lb/>
特牲少牢饋食尸以黍嘏主人皆曰詩懷之實於左袂<lb/>
挂於季指<hi>季指小指也</hi>注詩承也案小戴内則子生三日卜<lb/>
士詩負之語意正同<lb/>
　　　爵觚觶角散<lb/>
特牲饋食記二爵二觚四觶一角一散古人飲器在禮<lb/>
經中惟此五者爵一升觚二升觶三升角四升㪚五升<lb/>
禮器曰貴者獻以爵賤者獻以散尊者舉觶卑者舉角<pb n="16b"/>故角散各止於一惟爵用於獻觚觶用於酬必多設之<lb/>
而觶之用尤多也<lb/>
　　　牲二十一體十九體十一體九體七體<lb/>
士冠禮疏節折為二十一體陳祥道曰國語云禘郊則<lb/>
有全脀王公則有房脀親戚則有殽脀<hi>脀即烝字</hi>全脀豚解<lb/>
也房脀體解也殽脀骨解也朱文公曰豚解之義陳說<lb/>
得之體解則折脊為三兩胉<hi>匹陌切</hi>兩肱兩股各三通為<lb/>
二十一體凡解牲皆如此但兩髀<hi>音陛即股肉</hi>以賤不升正<pb n="17a"/>俎少牢禮具列牲體明言髀不升知是二十一體内除<lb/>
兩髀只用十九體也肩臂臑三<hi>合左右為六臑乃報切</hi>肫胳二<hi>左右為四肫一作膞音純胳一作胳音格</hi>短脅長脅代脅<hi>合左右為六</hi>正脊脡脊横<lb/>
脊<hi>脊不分左右</hi>左右體件十六并脊三為十九體神俎不用<lb/>
左體故少牢禮止用右胖其左體則侑以下及主賔之<lb/>
俎用之牲體前骨貴後骨賤右體以事神左體以待人<lb/>
十九體實十一體少牢十一體大夫用之肩臂臑肫胳<lb/>
脊有三前為正脊中為脡脊後為横脊脅有三前為代<pb n="17b"/>脅中為長脅脅骨一曰舉幹後為短脅皆二骨并為十<lb/>
一賔尸同十一體但脊脅一骨在正俎一骨在湆俎<hi>湆乞及切</hi>為與少牢饋食不同爾又除一脊一脅為九體<lb/>
特牲九體士用之於十一體之中不用脡脊代脅故為<lb/>
九本注云士祭九體脊無中脅無前<lb/>
豚解七體士冠昬虞祭通用之特豚四鬄<hi>音馴</hi>殊左右肩<lb/>
髀為并兩胉一脊為七常祭用右胖七體於神俎惟虞<lb/>
祭用左胖七體左肩臂臑肫胳脊脅祭尚右體而虞者<pb n="18a"/>反吉之祭故左之或問殷人貴髀周人貴肩而少牢禮<lb/>
言髀賤不升於俎何也曰儀禮言人所貴在肩則不貴<lb/>
髀猶今貴横脊則不貴肩<lb/>
　<lb/>
　<lb/>
　<lb/>
　<lb/>
　<pb n="18b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　經說卷五<lb/>
</p>

  </div>
            <div>
                <head>經說卷六</head>
    <p>
<pb n="1a"/>欽定四庫全書<lb/>
　經說卷六　　　　　　　宋　熊朋來　撰<lb/>
　　大小戴禮記<lb/>
　　　總論大小戴禮記<lb/>
大小戴記見存一百二十七篇大戴第一篇第三十九<lb/>
末篇第八十一中間乃有兩篇七十三而缺四十三四<lb/>
十四四十五六十一篇目紊亂尚如此况經文乎小戴<lb/>
刪取為今禮記其餘篇帙散漫不復顧矣曽子大學附<pb n="1b"/>見於祭義篇中朝事半出於聘義惟哀公問投壺二戴<lb/>
所記兩存之蓋已取而未刪其本文爾今禮記除大學<lb/>
中庸曲禮檀弓月令學記樂記禮運内則等篇及冠昬<lb/>
聘射鄉飲諸義尚多可刪而大戴篇中所記曽子之言<lb/>
及武王踐阼明堂之類亦有可取者方今科舉僅用小<lb/>
戴禮記試士若儒行緇衣明堂位等篇嘗為先儒所疑<lb/>
者明有司必不於此命題要知朱文公儀禮經傳通解<lb/>
所不采者皆不堪命題也<pb n="2a"/>　　　禮記引書<lb/>
禮記引書者惟學記坊記表記緇衣大學若據孔安國<lb/>
傳彼時五十八篇皆出矣然孔壁二十五篇東漢諸儒<lb/>
觧經者皆未見故先儒疑孔安國傳亦偽也注禮記者<lb/>
如學記引說命坊記引君陳皆曰今亡髙宗言乃讙之<lb/>
注但知有說命之書不知其為無逸之文妄指為讙說<lb/>
之讙不知本文當為雍作釋文正義者從而遂非傳說<lb/>
尤為可恨尹躬天見於西邑夏依本書讀為先見周田<pb n="2b"/>觀文王之徳依本書讀為割申勸寧王之徳則言乃讙<lb/>
當讀為乃雍又何疑焉樂記商容只當是尚書中所言<lb/>
商容記文必有脫辭鄭氏未嘗見古文尚書遂遷就妄<lb/>
言緇衣引尹吉注讀吉為告案咸有一徳乃訓也非告<lb/>
也注亦曰今亡其他如表記緇衣引甫刑太甲太誓君<lb/>
奭大學引帝典康誥泰誓皆在二十五篇之外故不曰<lb/>
亡書然泰誓予克紂以下則以為無此章緇衣亦引說<lb/>
命君陳而不言亡書獨於學記坊記引說命君陳者謂<pb n="3a"/>之亡書何漢儒前後異同如此<lb/>
　　　禮記引詩<lb/>
古人嘗歌詩故引詩者但記其音不論其字義以禮記<lb/>
中引詩觀之中庸之嘉樂憲憲大學之綠竹有斐閒居<lb/>
之弛其文徳協此四國以至君子好仇匪革其猶彼其<lb/>
之子瑕不謂矣和樂且耽嵩髙維嶽后稷兆祀字雖異<lb/>
而音本同我今不閱以躬為今亦孔之昭以炤為昭履<lb/>
無咎言以體為履莫其徳音以貊為莫有梏徳行以覺<pb n="3b"/>為梏度是鎬京以宅為度亦字音可以相通者春秋傳<lb/>
引詩協比其鄰以洽為協便蕃左右以平平為便蕃皆<lb/>
當時引詩通例也可見古人以歌詩為常記其字音足<lb/>
矣非若經生博士區區於訓詁也若中庸衣錦尚絅自<lb/>
合注作逸詩不可以莊姜衣錦褧衣之句遷就注之義<lb/>
偶同爾非可指為即此詩疏謂斷截詩文則上又不當<lb/>
言詩曰矣豈可謂禮記引詩訛其字音如關雎之好仇文<lb/>
王有聲匪革其猶假樂之嘉樂皆訛於詩家不若禮記<pb n="4a"/>為得其字音義之正也<lb/>
　　　禮記引易<lb/>
小戴記之經解大戴記之禮察保傅皆引易曰君子慎<lb/>
始而今周易無其文經觧不知何人所作輒託於孔子<lb/>
之言河南程子曰經解是弄文墨之士為之非孔子之<lb/>
書然而篇末引易曰君子慎始差若毫釐謬以千里取<lb/>
舍之謂也保傅引易曰正其本萬物理失之毫釐差之<lb/>
千里故君子愼始凡三引其文各指定易曰今易無之<pb n="4b"/>孔疏妄認出繫辭傳後儒多為所誤惟沙隨程可久以<lb/>
為易緯通卦騐之文然不當三處皆稱易曰其韻語似<lb/>
古書恐古有之或脫簡未可知也<lb/>
　　　禮記引春秋<lb/>
坊記僅為三山林少頴所稱或出於七十子之門人所<lb/>
記要非完書也每章稱子云或各述其師之言未必即<lb/>
孔子之言有上文稱子云而下文就曰故魯春秋云云<lb/>
者詎敢信其為孔子之言乎<pb n="5a"/>　　　曲禮<lb/>
曲禮古記之名當從正義委曲言禮之說艾軒林氏謂<lb/>
因曲臺得名此未必然曲臺漢宣帝時㑹射之所博士<lb/>
后倉作記非禮記也<lb/>
　　　三百三千<lb/>
儀禮經傳通解朱文公云禮器經禮三百曲禮三千中<lb/>
庸作禮儀威儀其名則禮器為勝故中庸章句曰禮儀<lb/>
經禮也威儀曲禮也漢儒勉强求合於三百三千之數<pb n="5b"/>以周禮三百六十官充三百之數至於曲禮則無可言<lb/>
者朱子取臣瓉曰周禮三百時設官之數合以儀禮為<lb/>
經禮葉夢得亦曰經禮其凡曲禮其目古禮可讀可學<lb/>
則先王之世必各有其書藏在有司河間獻王輯古禮<lb/>
五百餘篇但以大宗伯五禮之目約之豈無三百篇如<lb/>
曲禮少儀内則等亦不下三千餘條大戴禮衛將軍文<lb/>
子篇孔子曰禮儀三百可能也威儀三千則難也言公<lb/>
西赤之貌與辭皆稱賔客之祀用無不周也本命篇又<pb n="6a"/>曰禮經三百威儀三千其文變也本注以威儀為曲禮<lb/>
非中庸章句始言之也若孔門三千弟子孟嘗三千賔<lb/>
客皆言其多而已不聞有求姓名以充之者三百三千<lb/>
又豈必求充其數哉<lb/>
　　　急繕其怒<lb/>
嘗疑急繕之繕為勁既非字文訛轉又非古音可通諸<lb/>
家莫能言其故余證之周禮夏官繕人以弓弩矢箙矰<lb/>
弋决拾為職亦取於急勁者也序官繕人之注曰繕之<pb n="6b"/>言勁也竊意如繕甲兵之繕皆主於勁鄭氏注曲禮又<lb/>
以其注繕人之說言之本只說繕之義為勁久之就讀<lb/>
為勁如匪頒之匪本則解為分師弟子相承竟讀為分<lb/>
觀繕人注可以知繕之為勁矣<lb/>
　　　立視五嶲<lb/>
考工記乗車之輪六尺有六寸言其髙如此韻家引陸<lb/>
佃言五嶲三丈三尺不知徑一圍三則五嶲該九丈九<lb/>
尺<pb n="7a"/>　　　䘏勿<lb/>
二字依注讀為捽沒方氏以䘏勿驅以為句此處本言<lb/>
入國不馳則以勿驅為句似有理但䇿彗以彗為竹帚<lb/>
終未安馬有䇿可也若入國旋添竹帚馬上何從得此<lb/>
蓋用䇿如用彗但掃摩之而不加鞭撫䘏之而不必驅<lb/>
　　　月令小正<lb/>
大戴記有夏小正小戴記有月令或云月令樂記明堂<lb/>
位三篇續入本非戴氏所傳也吕氏之月令固冝在夏<pb n="7b"/>小正之後然月令之言猶稍完若小正則非全書矣如<lb/>
正月則啓蟄雁北鄉雉震呴魚涉負冰農祭耒俊風滌<lb/>
凍田鼠出農率均田獺祭魚鷹為鳩農及雪澤初服於<lb/>
公田采芸鞠則見昬參中柳梯梅杏杝桃華緹縞雞桴<lb/>
粥其正文想見僅有此凡句下添文解說者皆漢儒為<lb/>
之餘月皆然蓋古有此記時之書其正文無幾曰夏者<lb/>
言夏時也二月丁亥萬用入學下文乃曰謂今時大舍<lb/>
采也今時云者辭旨殊不古殆東漢以後儒者所為亦<pb n="8a"/>不似西漢人語也蚔螘卵之說掇拾爾雅及禮注繆說<lb/>
四月十月南門見皆曰初昬當是一昬一旦而記者訛<lb/>
皆為昬也大戴諸篇如公符記孝昭帝冠辭保傅錄賈<lb/>
䇿語若小正傳辭定非盛漢之書故小正不如月令之<lb/>
傳於小戴也朱文公儀禮集傳於夏小正削去傳文别<lb/>
附於後而止存逐月經文可見者蓋以傳文不足深信<lb/>
　　　月令中星<lb/>
堯典四仲月中星如火虚昴各指一星而言中春星鳥<pb n="8b"/>本是栁與星而以鶉鳥言之火雖心星而氐房亦皆大<lb/>
火之次也月令中星孟春月建寅日躔亥自有危室壁<lb/>
而但言室昬參旦尾亦各舉其一宿以記中星中春月<lb/>
卯日戌有奎婁胃而但言奎言日初入戌即躔奎昬旦<lb/>
鬼斗中不言鬼斗而言弧建弧在鬼南建在斗上季春<lb/>
月辰日酉有胃昴而但言胃昬星旦牛中亦不但星牛<lb/>
孟夏月巳日申有畢觜參井而但言畢亦謂初入申在<lb/>
畢昬旦翼女中則軫與虚危以次中矣中夏月午日未<pb n="9a"/>有井鬼柳而但言東井昬亢旦危中以次及餘星也季<lb/>
夏月未日午有柳星張而但言柳昬有氐房心中言大<lb/>
火則氐房在焉旦奎中亦有婁胃隨中氣淺深而中孟<lb/>
秋月申日巳先有翼而言軫此不以中氣初過言而<lb/>
究其在巳之未躔昬建星中冝言斗而言建旦畢中則<lb/>
以次觜參中可知中秋月酉日在辰當躔軫末度以及<lb/>
角亢而專言角舉中以見首末昬旦牛參中不言參而<lb/>
言觜三星附參中舉小以見大也季秋月戌日卯有氐<pb n="9b"/>房心而但言房猶中秋言角也角旦虚柳亦舉一星為<lb/>
記孟冬月亥日寅有尾箕而但言尾記初入寅之度也<lb/>
昬危旦星中接上月虚柳言之中冬月子日丑有斗牛<lb/>
但言斗入寅首躔斗度以次及牛不言可知昬壁旦軫<lb/>
中接上月包室翼二星在其中矣季冬建丑日躔子有<lb/>
女虚危但言女初入子先女度也昬婁旦氐中大抵太<lb/>
陽行度與昬旦中星皆以中氣過後言之堯典月令皆<lb/>
然若專指一星而謂此一月專在是星則固哉其言星<pb n="10a"/>而證之天文必有不合之處俗儒謂堯典中星與月令<lb/>
差又謂月令中星與今逐月中星復差不思中氣有淺<lb/>
深中星有推移執月令毎月所指三星而謂是月專在<lb/>
是星冝其不合矣愚案太陽以逐月中氣後移一辰自<lb/>
有定法如昬旦中星只當以月建對衝昬旦互求之孟<lb/>
春昬中之星即孟秋旦中之星孟夏旦中之星即孟冬<lb/>
昬中之星不可拘一月一星傳曰火中寒暑乃退六月<lb/>
初昬心星中而暑退十二月平旦心星中而寒退此即<pb n="10b"/>求昬旦中星之㨗法也<lb/>
　　　驚蟄在雨水前<lb/>
月令孟春之月言蟄蟲始振在東風解凍之下仲春之<lb/>
月言始雨水桃始華則雨水冝為二月節䟽云漢時以<lb/>
驚蟄為正月中雨水為二月節劉歆作三統厯改雨水<lb/>
為正月中驚蟄為二月節祝子經亦云驚蟄本在雨水<lb/>
之前考工記註冒鼓以啓蟄之日曰孟春中氣也唐一<lb/>
行改在雨水之後周禮考工記注啓蟄正月中太𤣥卦<pb n="11a"/>氣亦以驚蟄在雨水前舊圖於雨水下注云律夾鍾今<lb/>
雨水在驚蟄前未知劉歆所改抑一行所改也觀太𤣥<lb/>
卦氣舊說疑劉歆欲改而未能至後人始以其書而改<lb/>
之十二月節氣中氣之法亦始於秦漢以來立此法以<lb/>
推日之行度古人簡略止占中星而已堯典占四仲之<lb/>
中星月令占十二月之中星不但宵中而并及其旦中<lb/>
於是占法愈密矣<lb/>
　　　司徒教民樂正教國子<pb n="11b"/>司徒以五典教民樂正以樂教國子自虞書分命夔契<lb/>
王制周禮尚遵其法王制以樂正列於冡宰司徒司馬<lb/>
司宼司空為司徒者修六禮以節民性明七教以興民<lb/>
徳齊八政以防淫一道徳以同俗為樂正者崇四術立<lb/>
四教順先王詩書禮樂以造士王太子王子羣后之太<lb/>
子卿大夫元士之適子國之俊選皆造焉司徒論選士<lb/>
之秀者升之學以王制言之則司徒所教之成材僅得<lb/>
升於樂正教國子之學周禮大司樂即樂正之官掌成<pb n="12a"/>均之法成者如簫韶九成均者如樂律十二均蓋以樂<lb/>
取名其僚屬有樂師大小胥太師鐘師磬師笙師籥師<lb/>
等官皆以明樂為國子師惟師氏保氏非專以樂官教<lb/>
國子保氏教六藝樂亦在其中矣以周禮言之則司徒<lb/>
卿也大司樂中大夫也或者殷周官制不同爾<lb/>
　　　秋學禮冬讀書<lb/>
禮在瞽宗書在上庠味二語則冬讀書之上合有上庠<lb/>
二字而偶脫漏蓋東序乃東學也成均乃南學也瞽宗<pb n="12b"/>乃西學也上庠乃北學也春誦於東學夏弦於南學秋<lb/>
學禮於西學冬讀書於北學四時各順其方春夏陽用<lb/>
事則學弦誦秋冬隂用事則學禮書教之各順其時學<lb/>
之各順其方也<lb/>
　　　玉藻<lb/>
戴記諸篇多脫亂玉藻為甚如中庸大學先儒猶定其<lb/>
章句乃可讀况玉藻乎愚嘗因鄭注改定所指亂脫之<lb/>
處因篇首玉藻凡言冠服等物各為一章以類分為二<pb n="13a"/>十五章一章記冕自天子玉藻至龍卷以祭二章記冠<lb/>
自始冠至魯桓公始也三章記朝服自士不衣織至季<lb/>
康子始也四章記深衣自朝𤣥端至以帛裹布非禮也<lb/>
五章記裘自惟君有黼裘至弗敢充也又自禮不盛服<lb/>
不充至路車不式六章記笏自笏天子以球玉至竹本<lb/>
象可也又自天子搢珽至無所不讓也又自見於天子<lb/>
無說笏至六分而去一七章記韠自韠君朱大夫素至<lb/>
博二寸又一命緼韍幽衡至葱衡八章記帯自天子素<pb n="13b"/>帯朱裏終辟接而素帯終辟至約用組三寸長齊於帯<lb/>
至三齊又自大夫大帯四寸至無箴功又自肄束及帯<lb/>
至走則擁之九章記佩自古之君子必佩玉至綦組綬<lb/>
十章記車自君羔幦虎犆至鹿幦豹犆十一章記卜自<lb/>
卜人定龜至定體十二章記后及命婦之服自王后褘<lb/>
衣夫人褕狄接君命屈狄至從男子十三章記童子之<lb/>
服自童子之節也至朱錦也又自童子不裘不帛至從<lb/>
人而入十四章記天子諸侯朔月閏月及荒年之服自<pb n="14a"/>𤣥端而朝日至大夫不造車馬十五章記君子居處之<lb/>
禮自君子之居恒當户至進飲十六章記趨朝之禮自<lb/>
將適公所至登車則有光矣又自凡君召至在外不俟<lb/>
車十七章記君前侍立侍坐侍飲侍食之禮自凡侍於<lb/>
君至聽鄉任左為侍立之禮自侍坐則必退席至齊豆<lb/>
去席尺為侍坐之禮自君若賜之爵至側尊用禁為侍<lb/>
飲之禮自若賜之食至若祭為已偞卑為侍食之禮十<lb/>
八章記拜賜之禮自君賜車馬至君子小人不同日又<pb n="14b"/>自大夫拜賜至敵者不在拜於其室十九章記膳獻之<lb/>
禮自凡獻於君至君之荅已也又凡於尊者有獻而弗<lb/>
敢以聞二十章記事親之禮自父命呼至走而不趨又<lb/>
自親在至稱父拜之又自親老至口澤之氣存焉耳二<lb/>
十一章記待賔之禮自侍食於先生至火孰者先君子<lb/>
又孔子至而飧二十二章記士於大夫之禮自士於大<lb/>
夫不敢迎至臨文不諱自士於大夫不承賀至上大夫<lb/>
承賀又有慶非君賜不賀二十三章記賔介入門之禮<pb n="15a"/>自君入門至私事自闑東二十四章記禮容自君與尸<lb/>
行至玉色二十五章記禮辭自凡自稱至公士為賔也<lb/>
　　　丹組纓合作靑組纓<lb/>
上文方言朱組纓此合依士冠禮作青組纓篆文青字<lb/>
下乃丹字記者訛青為丹緇冠古之齊冠所謂齊則緇<lb/>
之儀禮青組纓可證也<lb/>
　　　采齊肆夏趨行文誤<lb/>
大戴禮行以采茨趨以肆夏又云行中采茨趨中肆夏<pb n="15b"/>惟玉藻及周禮皆誤作趨以采齊行以肆夏誤者三<hi>玉藻及周禮樂師大馭</hi>而不誤者二<hi>大戴保傅兩言之</hi>孔疏不能引大戴改<lb/>
正後儒未嘗讀大戴禮及儀禮經傳通解者以周禮及<lb/>
玉藻為據不知其文誤當改也小學書四篇敬身第二<lb/>
十條亦引玉藻文愚自恨昔年標題不合因仍舊注朱<lb/>
文公雖改正於經傳通解而小學書未及改正鄭康成<lb/>
雖改正於大戴之注明言玉藻周禮文誤而玉藻周禮<lb/>
之文鄭氏未及改正其誤處也采茨乃堂上之歌詩冝<pb n="16a"/>接武而行肆夏乃堂下之金奏冝布武而趨如今之注<lb/>
疏於理舛矣學者當依大戴注改正趨行二字非但朱<lb/>
文公之意亦鄭康成之意也<lb/>
　　　明堂位<lb/>
大戴之明堂篇能記龜文之位為明堂九室而記之也<lb/>
小戴之明堂位又奚取焉或謂非出小戴乃馬融所増<lb/>
入意者漢所徴魯諸生為之欲誇魯之盛而適以彰魯<lb/>
之僭其言夏商官數與尚書周官不同魯君臣未嘗相<pb n="16b"/>弑禮樂刑法政俗未嘗相變春秋所書不可掩但以為<lb/>
有道之國則可也祭統篇末亦魯人誇魯之言爾一變<lb/>
至道舍魯何適聖人未嘗不稱道之若明堂位祭統則<lb/>
非所以誇魯也先儒謂成王賜魯以天子之禮樂未必<lb/>
有是事皆記者妄言左傳盟㑹間諸國相誇魯人止言<lb/>
周公夾輔而已使果有是豈不誇言之乎<lb/>
　　　崇牙璧翣<lb/>
崇牙之名始見於詩而明堂位兩言之崇牙即業也以<pb n="17a"/>其設版於虡鋸齒樅然故曰設業虡其曰崇牙以業上<lb/>
重畫雲氣也崇者重也色暈重叠虡上懸編鐘編磬處<lb/>
之飾也璧翣本是龍簨兩頭埀者明堂亦兩言之有簨<lb/>
虡之崇牙璧翣有喪飾之崇牙璧翣旗上旁旒如業版<lb/>
之鋸齒亦曰崇牙棺前羽飾下垂亦曰璧翣後人喪翣<lb/>
轉為扇形無下垂之翣猶以翣名遂因翣之音名扇亦<lb/>
曰箑矣<lb/>
　　　學記術有序<pb n="17b"/>古之教者家有塾黨有庠術有序注云術當為述聲之<lb/>
誤也月令審端徑術則本注直云周禮作遂徑術即周<lb/>
禮遂上有徑初不以為聲之誤愚案遂術古字通用非<lb/>
字之誤亦非聲之誤也春秋文十二年秦伯使術來聘<lb/>
公羊作遂詛楚文遂取吾邊城遂字書作述術字從行<lb/>
述字從辵皆人所經行之地術述亦同義也萬二千五<lb/>
百家為遂遂三年與甿必有學周禮黨正州長之官其<lb/>
學亦名序此經舉遂可以見鄉不以鄉遂對說而言二<pb n="18a"/>十五家之閭五百家之黨皆互文見義也<lb/>
　　　宵雅<lb/>
宵雅當依正義讀為小儒者誤於釋文音消方氏至解<lb/>
說消之義此言小雅也何必强為之說禮記改字音讀<lb/>
之者多矣宵雅讀為小雅誰曰不然<lb/>
　　　言及於數合從言字絶句<lb/>
學記曰今之教者呻其佔畢多其訊言及於數進而不<lb/>
顧其安使人不由其誠教人不盡其材其施之也悖其<pb n="18b"/>求之也拂夫然後隱其學而疾其師苦其難而不知其<lb/>
益也鄭氏以言及於數為句殊為無義且司徒之教民<lb/>
保氏之教國子六藝之目皆言及於數今之教者何嫌<lb/>
其言及於數也當以多其訊言為句及於數進而不顧<lb/>
其安數字音色角切言教者佔畢多言不若及其再三<lb/>
請益之時察其所安可也訊言猶問辨之謂也以佔為<lb/>
覘以畢為簡古者削木以貫牲體謂之畢因削言簡後<lb/>
人稱手簡為手畢或云手削蓋出於此漢儒記禮多錯<pb n="19a"/>誤略改正其句讀則此章之義差可通<lb/>
　　　樂記本作十一篇<lb/>
樂記本十一篇今禮記家仍分十一章觀其以子貢問<lb/>
樂一句附贅章末即其篇名矣依正義次序分為十一<lb/>
章一曰樂本自凡音之起至王道備矣二曰樂論自樂<lb/>
者為同至與民同也三曰樂理自王者功成作樂至聖<lb/>
人曰禮樂云四曰樂詩自昔者舜作五弦之琴至先王<lb/>
著其教焉五曰樂言自民有血氣心知之性至君子賤<pb n="19b"/>之也六曰樂象自凡姦聲感人至所以贈諸侯也七曰<lb/>
樂情自樂也者情之不可變也至有制於天下也八曰<lb/>
魏文侯自魏文侯問於子夏至彼亦有所合之也九曰<lb/>
賔牟賈自賔牟賈侍坐於孔子至武之遲久不亦冝乎<lb/>
十曰樂化自君子曰禮樂不可斯須去身至禮樂可謂<lb/>
盛矣此章五十八句重出祭義十一曰子貢問師乙自<lb/>
子貢見師乙而問焉至子貢問樂此章吾子自執焉以<lb/>
下多亂脫孔疏依史記改正<pb n="20a"/>　　　樂記中有易大傳語<lb/>
樂記中有與易大傳文相出入其他論禮樂多有格言<lb/>
能記子貢子夏賔牟賈問荅此必出於聖門七十子之<lb/>
徒所記也<lb/>
　　　極幽而不隱<lb/>
樂記此章上文逐句言舞而注者獨以此一句為歌甚<lb/>
無義也愚詳其語意不見得是歌蓋承上文著徃飭歸<lb/>
而言所謂奮疾而不拔言舞者著徃作進步氣象也所<pb n="20b"/>謂極幽而不隱言舞者飭歸作退步氣象也皆舞也非<lb/>
歌也故先儒謂奮疾不拔即發揚蹈厲太公之事極幽<lb/>
不隱即武亂皆坐周召之治<lb/>
　　　清明象天廣大象地<lb/>
注疏但言清明為歌聲廣大為鐘皷不思此章樂象也<lb/>
盍言其所以象天地愚嘗以周禮大司樂證之古者堂<lb/>
上登歌貴人聲堂下金奏用鐘皷登歌必用隂吕而在<lb/>
堂上隂從天降而堂上象天也金奏必用陽律而在堂<pb n="21a"/>下陽從地出而堂下象地也律吕必取合聲奏黄鍾歌<lb/>
大吕子與丑合也奏太蔟歌應鍾寅與亥合也奏姑洗<lb/>
歌南吕辰與酉合也奏㽔賔歌林鍾午與未合也奏夷<lb/>
則歌中吕申與已合也奏無射歌夾鍾戌與卯合也隂<lb/>
吕歌堂上陽律奏堂下隂升陽降象天地之交泰<lb/>
　　　樂記十一章亂脫<lb/>
此章孔疏依禇少孫引於史記樂書者文理差順樂書<lb/>
稱武帝為今上者太史公所作引樂記者褚少孫所補<pb n="21b"/>賴褚少孫不甚改經文猶可證樂記之誤為是經文多<lb/>
一愛字必多商之遺聲也五字今别錄子貢問樂一章<lb/>
如左以便講誦子貢見師乙而問焉曰賜聞聲歌各有<lb/>
冝也如賜者冝何歌也師乙曰乙賤工也何足以問所<lb/>
冝請誦其所聞而吾子自執焉寛而静柔而正者冝歌<lb/>
頌廣大而静疏逹而信者冝歌大雅恭儉而好禮者冝<lb/>
歌小雅正直而静亷而謙者冝歌風肆直而慈愛<hi>本文多一愛字</hi>者冝歌商温良而能斷者冝歌齊夫歌者直已而陳<pb n="22a"/>徳也動已而天地應焉四時和焉星辰理焉萬物育焉<lb/>
故商者五帝之遺聲也<hi>本文多商之遺聲也五字</hi>商人識之故謂之<lb/>
商齊者三代之遺聲也齊人識之故謂之齊明乎商之<lb/>
音者臨事而屢斷明乎齊之音者見利而讓臨事而斷<lb/>
勇也見利而讓義也有勇有義非歌孰能保此故歌者<lb/>
上如抗下如隊曲如折止如藁木倨中矩勾中鈎纍纍<lb/>
乎端如貫珠故歌之為言也長言之也說之故言之言<lb/>
之不足故長言之長言之不足故嗟嘆之嗟嘆之不足<pb n="22b"/>故不知手之舞之足之蹈之也詩大序移嗟嘆於詠歌<lb/>
之前不如長言而後嗟嘆<lb/>
　　　祭統言餕冝在十倫後<lb/>
夫祭有餕餕者祭之末也至可以觀政矣冝移在十倫<lb/>
之後<lb/>
　　　孔悝鼎銘<lb/>
鼎銘所引孔達等事多可疑且蒯聵之入在魯哀公十<lb/>
五年冬其事本出渾良夫所為至次年六月即逐悝母<pb n="23a"/>子醉而送之重酬之大夫皆有納所作鼎銘或者重酬<lb/>
之一端然本注以公曰為蒯聵所言以叔舅為尊稱孔<lb/>
悝殊未允當案孔圉娶蒯聵之姊而生悝則聵舅而悝<lb/>
甥也又非天子稱異姓諸侯之比何至以叔舅稱之又<lb/>
哀十六年經書正月己卯蒯聵自戚入於衛以厯推之<lb/>
六月乃丁未十一日丁巳三十一日丁卯亦無六月丁<lb/>
亥日祭統篇末魯人誇魯之言不自知其妄此鼎銘亦<lb/>
妄也<pb n="23b"/>　　　投壺<lb/>
大小戴記皆有投壺篇而文小異大戴記注云壺髙尺<lb/>
二寸受斗五升小戴記注又曰腹容斗五升三分益一<lb/>
為二斗得圜囷之象積三百二十四寸也以腹修五寸<lb/>
約之圜周二尺七寸有竒是腹徑九寸彊而口徑二寸<lb/>
半也嘗試思之以周尺比今之尺則尺二寸僅七寸許<lb/>
而腹圍二尺七寸有竒則與近世鑄者所差無幾腹徑<lb/>
之度不相逺而脰修腹修之度不同每以周尺較古人<pb n="24a"/>壺與樽之度知古者席地而坐其用器物皆不必甚髙<lb/>
其受斗五升又未知古人之量何如也陳太常禮書謂<lb/>
壺當如釋奠壺尊又謂如著尊不用足今壺尊亦有足<lb/>
欲如著尊著地無足者今尺二寸之度表裏如一其中<lb/>
可受斗五升愚案陳氏但知壺之可無足不知壺之可<lb/>
無耳也注云壺制惟腹口頸三體小戴言即大戴所謂<lb/>
脰大小戴所記皆未嘗言耳古者賔席主席同時並投<lb/>
當其賔主般還曰辟皆拜而受矢揖賔就筵司射進席<pb n="24b"/>壺間注云度壺度其所設之處壺去坐二矢半則堂上<lb/>
賔席主席斜行各七尺賔黨於右主黨於左有勝則司<lb/>
射以竒筭告曰某賢於某黨鈞則曰左右鈞賔主耦射<lb/>
二席並設各如今壺樣夾以兩耳則自賔席主席望之<lb/>
皆不得其正以此知投壺不當有耳惟其無耳而但取<lb/>
中於口是以主賔之席皆可正面投之如齊晉之射足<lb/>
以為樂若特謂耳小於口而賞其用心愈精遂使耳筭<lb/>
倍多人爭偶爾之僥倖捨中正而貴旁巧又焉足貴哉<pb n="25a"/>此雖前賢所定以投耳經無明文不敢曰然壺口徑周<lb/>
尺二寸半不尤小於今之壺耳哉擬合止存有初有終<lb/>
連中全壺驍箭倚竿散箭餘皆不筭如驍箭本非古以<lb/>
不逺復善補過存之倒中則壺中之筭盡廢小戴附鼔<lb/>
節大戴附歌詩大戴又曰鹿鳴商齊皆可歌則不但奏<lb/>
貍首而已投壺古逸禮篇名故二戴皆記之<lb/>
　　　茅縮酒注異同<lb/>
郊特牲縮酌用茅明酌也周禮司尊彝醴齊縮酌鄭注<pb n="25b"/>特牲及尊彞皆以縮為去滓矣乃於甸師注云束茅立<lb/>
之祭前沃酒其上滲下去若神飲之故謂之縮注文異<lb/>
同今祀酒皆清酌名曰醴齊汎齊非有滓可去所以灌<lb/>
茅者止取鄭注如神飲之爾鶴山魏氏曰古無灌茅如<lb/>
神飲之禮以醴酒濁灌而清之謂滲下如神者鄭大夫<lb/>
臆說也或曰今之灌者所以祭酒瀝少許於茅上乃代<lb/>
神祭酒既祭而神始飲之如此則行禮者未可就覆其<lb/>
爵也<pb n="26a"/>　　　儀禮止有鄉射大射而射義疏言大射賔燕射<lb/>
　　　之外有鄉射<lb/>
或問儀禮經文止有鄉射禮大射儀而射義疏引梓人<lb/>
侯制又言三射外有鄉射何也梓人云張皮侯而棲鵠<lb/>
則春以功本注云大射也皮侯虎熊豹鹿糝豻之侯也<lb/>
大射在郊以大學在郊也古者諸侯貢士於天子習之<lb/>
澤宫而試之射宫即大射也梓人又云張五采之侯則<lb/>
逺國屬本注云賔射也天子諸侯卿大夫士以五正三<pb n="26b"/>正二正為采色之别賔射在朝因逺國之來也梓人又<lb/>
云張獸侯則王以息燕此燕射也布侯畫獸也天子熊<lb/>
諸侯麋大夫虎豹士鹿豕燕射在寢息燕之處也大射<lb/>
用閭中燕射皮樹中諸侯於竟内用虎中鄉射大夫用<lb/>
兕中士用鹿中鄉射之侯與賔射同故梓人不必言之<lb/>
鄉大夫興賢能之後以鄉射之禮五物詢衆庻州長春<lb/>
秋以禮㑹民射於州序皆鄉射也竊詳儀禮止有鄉射<lb/>
禮大射曰儀而不曰禮禮皆在鄉射中矣其用閭中皮<pb n="27a"/>樹中及獸侯鄉射并詳及之燕禮云若射則射正為司<lb/>
射如鄉射之禮是燕時或射或不射故儀禮有燕禮而<lb/>
無燕射也鄉射亦請射於賔故儀禮有鄉射禮而無賔<lb/>
射也賔射燕射之於鄉射同一禮而異用爾<lb/>
　　　七去三不去<lb/>
大戴禮本命篇婦有七去又曰有三不去律家定為七<lb/>
出之條至於三不去之有所取無所歸輙解作財禮資<lb/>
送非也愚嘗標題小學書至此條引饒氏說謂嫁時有<pb n="27b"/>父兄為主而去時無家族可歸此非但饒氏之言先儒<lb/>
之言也<lb/>
　<lb/>
　<lb/>
　<lb/>
　<lb/>
　<lb/>
　經說卷六<lb/>
</p>

  </div>
            <div>
                <head>經說卷七</head>
    <p>
<pb n="1a"/>欽定四庫全書<lb/>
　經說卷七　　　　　　　宋　熊朋來　撰<lb/>
　　雜說<lb/>
　　　評篆<lb/>
李陽冰唐書無傳宗室表無名仕不過邑宰僅於太白<lb/>
集見其為唐宗室觀其上李大夫書則陽冰名也觀阮<lb/>
容舊居之篆則曰縉雲令李䔄豈陽冰以字行抑名䔄<lb/>
者嘗有詩而陽冰書之乎冰篆入神品殘碑斷碣間筆<pb n="1b"/>意翩翩後千年有人誠未易及然惟其神俊如莊周之<lb/>
文大令之筆不可以法度齊之城隍祈雨碑曰字如日<lb/>
巓上作山李氏三墳碑敢下作身忘歸堂庻子泉皆石<lb/>
下作口修廟碑曽下作甘建字從□而喜作乙若此之<lb/>
類不可以陽冰之蹟尤而效之也人字本有几几二體<lb/>
陽冰合之象俯身曲脛於理則通女字象形陽冰曵為<lb/>
兩足以取稱頗非象形之初意子字象小兒圎頂鍾鼎<lb/>
至以丁點象其頭而四布其畫以象手足陽冰喜破圎<pb n="2a"/>作鉤使疋足二體不分要非子字之正或曰李斯使父<lb/>
子為鄒魯之篆已有此體冰主斯者也然子之形當以<lb/>
圎臚為正主字象燈之炷陽冰或卧其上炷辵上從陽<lb/>
冰中畫常正横作刀欠無象反□□上皆三畫陽冰亦<lb/>
謂象人開口作刀然欠象開口猶可也辵安步也何取<lb/>
於開口乎今篆者於二字多從冰體不知冰本出意見變<lb/>
古體自成一家者也他如千文前後筆意不同謙卦以<lb/>
无為無恐亦未必陽冰眞迹徐楚金說文解字□三十<pb n="2b"/>六卷曰祛妄多為陽冰言之所引五十八字皆陽冰嘗<lb/>
議說文者愚嘗評之弌弍弎俗書如弋陽冰去弋質也<lb/>
愚謂初不過一字諧聲於弋而二三因之無足深辨毒<lb/>
字陽冰草母出土之說不如從<graphic n="KR0708" url="https://raw.githubusercontent.com/kanripo/KR-Gaiji/master/images/KR0708.png" mimeType="image/png"/>毒聲毒有烏代徒酷<lb/>
二切其音可諧纛亦可諧毒漢書注可証已折有之列<lb/>
食列二切陽冰欲分二體於理不通一字而數音者多<lb/>
矣況此折字在韻有協制者在禮記有協提者可更為<lb/>
數體乎路字諧各為聲陽冰以為輅省魏詩之公路秦<pb n="3a"/>詩之路車周禮之五路方以車輅為路且各諧貝為路<lb/>
豈輅省乎路字必不出於輅之後陽冰說誤矣諧聲當<lb/>
論古音路不諧各則路亦洛之去聲故漢書<graphic n="KR0849" url="https://raw.githubusercontent.com/kanripo/KR-Gaiji/master/images/KR0849.png" mimeType="image/png"/>落作<graphic n="KR0849" url="https://raw.githubusercontent.com/kanripo/KR-Gaiji/master/images/KR0849.png" mimeType="image/png"/>
路而谷角之字有音禄者各之諧路即其例矣它如佳<lb/>
龠之象形刃象刀之加鋼血象皿之祭獻自不必疑本<lb/>
字上象枝下象根當從陽冰象木之說才字上象木生<lb/>
分枝下象根株貫地當從楚金才始之說竹不曰冬生<lb/>
草固難言冬生木也篆文已從倒草則陽冰之疑過矣<pb n="3b"/>日字四圍周圎象形其中藏一象鳥如陽冰從口之說<lb/>
則成甘字矣米既象米不必以榖穗言尗字從上小假<lb/>
借稱父弟曰叔此俗論也古者以叔為兄弟之次後世<lb/>
始以稱父之弟古者言菽不言豆凡稱豆非醢器則量<lb/>
名後世變尗稱豆亦俗論也𡊮字從衣蚩省聲陽冰疑<lb/>
之謂從衣<graphic n="KR0708" url="https://raw.githubusercontent.com/kanripo/KR-Gaiji/master/images/KR0708.png" mimeType="image/png"/>韻書或云諧聲曹省愚皆未敢曰然袁睘<lb/>
二字相類音亦相近從<graphic n="KR0708" url="https://raw.githubusercontent.com/kanripo/KR-Gaiji/master/images/KR0708.png" mimeType="image/png"/>為袁從橫木為睘鍾鼎篆山<lb/>
辵之諧睘者皆作袁定非曹省矣狀從犬爿聲陽冰謂<pb n="4a"/>象形之文字犬字尤似楚金謂大動止多狀故狀從犬<lb/>
皆勉强非至當也秃字本不從禾說文自别為秃部集<lb/>
韻引籀文其下為人字其上乃毛字既有籀文顯証則<lb/>
舊說謂倉頡見秃人從禾中出自不足信楚金以為秃<lb/>
人髮若禾稼者非也陽冰以為諧聲穆省者亦非也果<lb/>
諧穆省當從㣎不當從禾也毛字所以訛為禾蓋書者<lb/>
斷毛字之尾以象秃久乃轉冩為禾尾而斷其尾則不<lb/>
成毛人而毛不成所以為秃也冰字為陽冰之名冝講<pb n="4b"/>之熟矣陽冰云象冰之裂楚金云象冰之結直之加一<lb/>
正曲為直也阝字象合符陽冰謂一重為阝二為<graphic n="KR0935" url="https://raw.githubusercontent.com/kanripo/KR-Gaiji/master/images/KR0935.png" mimeType="image/png"/>三<lb/>
為<graphic n="KR0671" url="https://raw.githubusercontent.com/kanripo/KR-Gaiji/master/images/KR0671.png" mimeType="image/png"/>故冰篆<graphic n="KR0671" url="https://raw.githubusercontent.com/kanripo/KR-Gaiji/master/images/KR0671.png" mimeType="image/png"/>字例缺其上曲然阜堆與節實不相因<lb/>
後之篆者輒效陽冰缺其上不知其不可效矉也長字<lb/>
諧聲倒亡乃其正體漢碑已有□下作山而旁為已者<lb/>
蓋始於秦刻故陽冰守之楚金又言陽冰作金字無腹<lb/>
金生土中之意□字陽冰以為從卯既於卯上加一乃<lb/>
酉字矣今劉駵等字諧以為聲小篆劉上正作古酉字<pb n="5a"/>乃酉金刀非卯金刀古字卯酉同文也□讀如忽在說<lb/>
文為不順忽出從倒子不孝陽冰云疏流並從□疏通<lb/>
流行豈不順哉楚金力為之辨愚謂此乃說文之誤非<lb/>
但疏流如育字釋曰飬子使作善亦從□肉聲恐非倒<lb/>
子不順之謂楚金以陽冰為煩蕪愚於此字當主陽冰<lb/>
大扺楚金之於說文愛而不知其有未善如美䓊義等<lb/>
字不能正救益助其繆矣楚金又取說文脫誤者别作<lb/>
疑義以劉字為首而不知其諧聲古酉字方以為從刀<pb n="5b"/>鎦省聲劉字見於六經豈在鎦字之後者又謂說文有<lb/>
油宙軸而無由字不知廸笛頔之諧由為聲即可以宙<lb/>
軸推之抽紬油諧其平聲胄袖抽諧其去聲軸諧宙省<lb/>
廸笛□諧其入聲嘉賔式燕又思矧敢多又皆以又字<lb/>
協夷益切又字可為夷益切故由可諧笛此由又四聲<lb/>
之通例也為儒而不通古音不可以讀易詩書亦不可<lb/>
與談字學也<lb/>
　　　評韻釋<pb n="6a"/>聲韻起江左非古之正音也韻釋出入說文約文申義<lb/>
固多精至而繆妄相承者亦不少丁韻主於多文且増<lb/>
玉篇為類篇自一至亥五百四十三部字益繁矣毛韻<lb/>
放效妄増字文一千字而垂足曲直各為一字一王字<lb/>
而有點無點各為一字諧聲字止書其聲此古字通例<lb/>
徃徃亦出為一字舟月象形三畫象舟之梁反為直點<lb/>
以别之毛氏不足譏黄韻後出能刪毛之冗可謂有識<lb/>
惜其刪之未盡而韻㑹正自可刪古字多假借通用後<pb n="6b"/>儒强増重出以為博若推其例不可勝増易詩書協韻<lb/>
自唐入聲韻音釋行世古韻遂廢集韻之後南北増韻<lb/>
又數家頗收漢晉人詩賦中用古韻者増入韻中而易<lb/>
詩書古音則不問無乃掎摭星宿遺羲娥乎増茂字於<lb/>
上聲者不以南山有臺諸詩為証而引王子侯表増虞<lb/>
字於去聲者不以雲漢抑詩為証而引揚雄賦知協音<lb/>
不可勝増則不如勿増古音變動不拘非今韻法可盡<lb/>
儻可為韻不待唐宋之儒為之矣愚讀詩書易未嘗不<pb n="7a"/>歎惜痛恨於釋文韻書萬事墮哉協上文脞惰至甚明<lb/>
白孔傳以廢釋墮未嘗改其字音也乃擅作許規切百<lb/>
兩御之箋云近也言親迎御輪輒不顧上韻音作迓以<lb/>
至諸經或一字而前後異音或數家而從違靡定如此<lb/>
之類韻家以經文例皆别出一字附入各音又有方言<lb/>
小異若肉好之肉曲植之植初無别異而作别音如此<lb/>
則麻韻從奢以後馬韻從寫以後禡韻從藉以後與中<lb/>
原雅音皆不合須别為一韻矣昔杜鎬議唐韻之誤不<pb n="7b"/>合揠字在虔部蟫字在經部知揠音軋而訛為乾蟫音<lb/>
滛而訛為涇韻中并訛其音者有之矣字音之差殊猶<lb/>
或五方之音不同至於釋文則不可苟黄氏推本篆文<lb/>
援証經史比諸韻最詳從其善本評之春字古篆只作<lb/>
屯諧聲字之通例也未可直曰草屯曰草日記其時屯<lb/>
諧其聲也秋字非止禾熟為義其諧聲於龜或龜或火<lb/>
各具省文禾記其時龜諧其聲也冬字非止四時盡為<lb/>
義諧聲於文而因終言盡冰記其時終諧其聲也記曰<pb n="8a"/>制三公一命卷衮字從公兗字從㕣謂衮充皆從㕣者非<lb/>
也說文固以衮為衣部公聲矣妒從女戸聲或作石者<lb/>
書戸之訛豈可云一作妬野之有墅毛晃謂後人假借<lb/>
為郊野字因仍重複以音别之不思上與切者野之正<lb/>
音以者切非正音契字如詩爰契我龜與周禮作契毛<lb/>
黄二韻捨經文而引相如賦别出挈字釋曰開龜之□<lb/>
則經文不足証歟埶即勢字經文多用之豈得稱俗作<lb/>
埶摯從手而諧聲於執釋以手埶握持蓋誤認埶為執<pb n="8b"/>也䞇亦或云埶貝為贄不思贄本作<graphic n="KR2504" url="https://raw.githubusercontent.com/kanripo/KR-Gaiji/master/images/KR2504.png" mimeType="image/png"/>為執其女乎鷙<lb/>
鳥之鷙為執其鳥乎豉之配鹽幽尗今以尗作䜴者幽<lb/>
之使黒腐而已未嘗用鹽也别一種鹹䜴則所主不在<lb/>
尗䜴曰幽䜴可也何配鹽之有柶有角柶木柶後專以<lb/>
楔齒釋之柶者冠昬扱醴常用非止喪事用之但去七<lb/>
可也六書中諧聲最多既由諧聲則不論其義毎字必<lb/>
强求其義此荆舒之曲學非六書之本法也如莧諧見<lb/>
不必言莖髙可見知諧矢不必言如矢之疾莊諧壯不<pb n="9a"/>必因壯言盛觥諧光不必因光言明路諧各不必言路<lb/>
人各有所徃豺諧才狼諧良不必言豺才而狼良博字<lb/>
從十尃聲韻家以為敷布廣大如此則博之同音從有<lb/>
手從肉從骨從金從火從食者何取其敷布廣大哉博<lb/>
以幇為母專以敷為母恐當是溥省為聲從金之鎛與<lb/>
鐏同義皆為鍾鐏薄蝕之薄林薄之薄俱以溥為聲溥<lb/>
博於音為近束縛之縛則可諧專為聲而不必以敷布<lb/>
廣大為義矣又有他字諧我為聲反取以解本字之義<pb n="9b"/>如羊祥也善膳也義威儀也似此皆繆論可削其有文<lb/>
義全外急當改正者如灂字之類是也灂字出考工記<lb/>
輈人弓人而弓人言灂尤詳丁毛黄皆以車轅漆三字<lb/>
釋之案弓輈皆曲物此字本泛言隈曲之處瀺灂成文<lb/>
鄭司農讀為釂酒之釂漢儒輕改字音至累韻家増入<lb/>
釂字下以經文考之輈人言良輈環灂自伏兔下至軌<lb/>
七寸軌中有灂後鄭謂筋膠均則灂逺不言漆也先鄭<lb/>
雖疑環灂為漆沂鄂然輈人乃揉輈之工本文無用漆<pb n="10a"/>之事弓人言水折灂者再又曰太和無灂其次筋角皆<lb/>
有灂而深其次有灂而疏其次角無灂合灂若背手文<lb/>
角環灂牛筋□灂麋筋斥蠖灂所謂灂者非止在車轅<lb/>
亦未可專言漆而三家者不考經文似此豈堪傳世黄<lb/>
毛承舛丁實首繆能不愧翰林之銜乎其有承説文之<lb/>
誤而不知改正者如美善之類是也許氏不以美入大<lb/>
部而入羊部此誤之由曰羊大則美又曰六畜羊以給<lb/>
膳善即膳也禮經明言膳用六牲羊給膳之說尢妄美<pb n="10b"/>善何取於羊哉以美字入大部而諧聲於楚姓之芉則<lb/>
不必多言而定矣善從美省言之美者善言也義從美<lb/>
省去惡取美自我制義也善義二字亦昭然至當矣酉<lb/>
字古與卯同文後人因卣作酉酒本從水諧聲於酉凡<lb/>
酒之屬乃皆主酉酉即卣矣其後卣别為一字而酉為<lb/>
十二辰之名廢其古文恐與卯相混也其用卣尊之酉<lb/>
以為辰名乃字之假借者也古字酉字正作酒尊之形<lb/>
象卣尊也韻釋乃云八月黍成可為酎古人制字之意<pb n="11a"/>荒矣韻字猥多遽數之不可勝旣姑評其略使學者於<lb/>
字義當自求於經史正文勿為韻釋所誤也<lb/>
　　　評二社<lb/>
厯法立春後五戊為春社立秋後五戊為秋社二社毎<lb/>
與二分相先後正得二八月節余嘗擬載芟為春社樂<lb/>
歌律用夾鍾良耜為秋社樂歌律用南吕今州縣春秋<lb/>
上丁之明日祭社或未交二八月節輒便行禮乖於天<lb/>
時慢於民事且不奉厯書為大不敬余不在其位毎為<pb n="11b"/>有位者言輒不聽祭社樂縱未能遽行當依厯取社日<lb/>
可也<lb/>
　　　評雩禜<lb/>
祭法雩宗祭水旱<hi>本注宗作禜</hi>漢儒謂雩者吁嗟禜者營域<lb/>
若雩禜兼祭水旱也又案司巫大旱則帥巫而舞雩女<lb/>
巫旱暵則舞雩是雩祭旱也鬯人禜門用瓢齎注引魯<lb/>
莊二十五年秋大水皷用牲於門是禜祭水也自秦變<lb/>
古雩禜禮廢漢武帝元封六年旱女子巫丈夫不入市<pb n="12a"/>昭帝始元六年旱雩禁舉火故雩以祈雨用皁衣禜以<lb/>
祈晴用朱衣雩則閉陽而求諸隂禜則閉隂而求諸陽<lb/>
後漢行雩禮衣皁晉穆帝采後漢禮舞童皆皁服持羽<lb/>
翳歌雲漢之詩齊梁至隋皆歌雲漢詩梁武帝以雩壇<lb/>
不當在南郊正陽之方移之東郊又謂雩祭燔燎以火<lb/>
祈水於理為乖改燎為瘞議郎朱异謂雲漢詩有瘞無<lb/>
燎也十五年又定祈雨七事<hi>一理寃獄及失職者二脤鰥寡孤獨三省徭役四舉賢五黜貪六䘏怨曠七減膳</hi>舞童皁服為八列各執羽翳毎列歌雲<pb n="12b"/>漢一章後魏文成帝和平元年雩旱選伎工端絜善謳<lb/>
者歌雲漢毎列一章古人救旱之法自七事外若徙市<lb/>
禁屠斷扇官府露坐聽政者可舉行近世祈雨不知以<lb/>
隂求隂既不反求七事專以僧道法師符醮焫香燒燭<lb/>
燔符燎楮祗助其熱不知古人救旱必用女巫今用僧<lb/>
道法師若果戒行精至亦亢陽之人非所以求雨後世<lb/>
貴僧道而賤巫古無僧道法師今為人祈禱是亦巫爾<lb/>
若郡邑急於救旱不得女巫或用女冠比丘尼以隂求<pb n="13a"/>隂也余之為瑟譜也妄意為世用則擬歌載芟於春社<lb/>
歌良耜於秋社歌雲漢於雩旱祈雨多在六月以林鍾<lb/>
商譜首章以林鍾羽譜後七章此詩誠古人雩祭所歌<lb/>
然其譜須於咏歎之聲寓歌哭之意易招怪吠自念志<lb/>
與時違不敢附於譜中今未必能信用雲漢之詩惟以<lb/>
隂求隂則救旱請雨者所冝急若禜門則雨中閉南門<lb/>
用甘瓠二去蔕刳其中一以奉盛一以奉醴朱衣伐皷<lb/>
於門祭畢開門屢獲開霽此亦古禮之有騐而可行於<pb n="13b"/>後世者自舜禋六宗已有雩禜古人救水旱者在此而<lb/>
流俗慢之甚者科率富民以為齋醮官買香燭迎送土<lb/>
偶擾坊市何以救水旱乎<lb/>
　　　評潜虚揲法<lb/>
潜虚之言曰萬物皆祖於虚虚生於氣氣以成體體以<lb/>
受性性以辨名名以立行行以俟命故潜虚有氣圖其<lb/>
次體圖又其次性圖又其次名圖又其次行圖又其次<lb/>
命圖其目凡六而張氏或言八圖者行圖中有變圖解<pb n="14a"/>圖也潜虚主河圖所謂原委即天一地六之水所謂熒<lb/>
焱即地二天七之火所謂本末即天三地八之木所謂<lb/>
卯刃即地四天九之金所謂基冢即天五地十之土一<lb/>
與六合一得五成六二與七合二得五成七三與八合<lb/>
三得五成八四與九合四得五成九五與十合五得五<lb/>
成十皆稟中宫戊已之功此潛虚五十五行所以齊行<lb/>
獨居中也濳虚之畫即如今人布筭之籌濳虚之行即<lb/>
如周易之卦行有七變即如卦有六爻變有解辭即如<pb n="14b"/>爻有小象然周易以八乘八則為六十四卦濳虚以十<lb/>
乘十冝為百行而止五十五行兹所以為濳虚也五十<lb/>
五者天地自然之數以氣圖觀之原一熒二本三卯四<lb/>
基五委六焱七未八刃九冢十湊合成五十五數以體<lb/>
圖觀之一元之下從左體逆推二等止於二三等止於<lb/>
三四等止於四五等止於五六等止於六七等止於七<lb/>
八等止於八九等止於九十等止於十亦自然為五十<lb/>
五數最是性圖先列十純十純既浹其次降一其次降<pb n="15a"/>二其次降三其次降四至五配而性備始於純終於配<lb/>
尤足以見五十五數自然之妙至於名圖所以具五十<lb/>
五行之名行圖所以見五十五者之行命圖所以著夫<lb/>
吉凶臧否平之五變五十五行之中毎行七變元餘齊<lb/>
三行不占則五十二行該三百六十四變元當一變餘<lb/>
則竒分是為三百六十五變有竒上應周天三百六十<lb/>
五度四分度之一可以步天軌可以協嵗紀此則濳虚<lb/>
之大㮣也然而圖不盡意學者但觀圖上之言而未嘗<pb n="15b"/>布蓍執䇿以試其周流變動之處則不過曰濳虚者虚<lb/>
其半而已是豈足以知濳虚哉漢儒有言學者有利禄<lb/>
尚不能明易如𤣥何今人於周易家有其書幼誦其文<lb/>
尚罕能留意揲法況濳虚揲蓍乎嘗試以七十五蓍案<lb/>
其法揲之然後知濳虚雖虚其半未嘗不兼用其半正<lb/>
如人在平地仰而觀天二十八宿之周流常止見其一<lb/>
半濳虚交卦虚半似之及觀晝夜之間運動流轉暑而<lb/>
宵見者寒而晨見濳虚幽顯反對似之朱文公記范炳<pb n="16a"/>文圖後有云凡例二十六字為命圖之關紐記占四十<lb/>
二字注六字以見占法之變凡例二十六字其辭曰行<lb/>
王者吉相者臧休者平囚者否无者凶左為主右為客<lb/>
客為本行此以主客先後分隂陽而本卦所屬之五行<lb/>
常因右體以起義也記占四十二字注六字其辭曰彊<lb/>
圉作噩辜甲午日加已筮先基後冢得庸占得上金上<lb/>
本不占已為火火生土先基後冡臧注曰其幽否火勝<lb/>
金變上凶注曰其幽吉此即温公自以濳虚筮之又自<pb n="16b"/>記其占法如此愚案歳陽在丁曰彊圉歳隂在酉曰作<lb/>
噩月在子曰辜彊圉作噩辜甲午日加已考其時日蓋<lb/>
司馬公當嘉祐二年丁酉十二月二十一日甲午已時<lb/>
所占也筮先基後冢得庸蓋初揲時除五蓍不用之外<lb/>
以七十蓍信手平分左手得三十五蓍又除掛一之外<lb/>
以十揲之餘四蓍通掛一為五故第一揲得再基再併<lb/>
合前蓍平分右手得三十蓍亦除掛一以十揲之餘九<lb/>
蓍通掛一為十故第二揲得右冡庸之為行也基左冢<pb n="17a"/>右左主右客先基後冡即先主後客為陽陽則置右揲<lb/>
左又併合前蓍再分為左右置右不揲而揲其左以七<lb/>
揲之止餘七蓍自初至上為七故曰占得上金庸行土<lb/>
其上金初與上本在不占之例而用本日所占如世俗<lb/>
占易六爻皆静則以所直日時與卦神生克斷之温公<lb/>
記此則不變无占者可以為例已火生土初中雖臧而<lb/>
火金相忌其末則凶注文又明夫吉凶臧否有顯幽之<lb/>
異用凡此皆圖之所未及而朱文公所謂見占法之變<pb n="17b"/>者賴有此爾記占四十二字一則見已火之冝於土者<lb/>
或不冝於金使後學知時與卦生克之例矣二則見庸<lb/>
之上金於本行无占而以本時為占使後學知初與上<lb/>
不占之例矣三則見左右之有先後吉凶之有幽顯使<lb/>
後學知虚半互出而反對之卦亦濳伏於其中矣何以言<lb/>
之濳虚之乘數百其十純數也其九十交數也所謂十<lb/>
純者元純一蠢純二容純三徒純四齊純五造純六考<lb/>
純七前純八乂純九積純十潛虚之十純如易卦之八純<pb n="18a"/>然易卦自八純之外皆有反對潛虚則虚半而無復反<lb/>
對於交數九十之中用者四十五不用者亦四十五假<lb/>
如左原右委其名曰昧即左委右原者不用或問左原<lb/>
右委在所取則左委右原何故不取豈知卦揲之時亦<lb/>
有先委後原者又如左熒右焱其名曰戛即左焱右熒<lb/>
者不用或問左熒右焱在所用則左焱右熒何故不用<lb/>
豈知布筭之時亦有先焱後熒者若謂温公將虚半之<lb/>
卦直截不用則毋乃以已意取舍附㑹求合於五十五<pb n="18b"/>數哉濳虚出於河圖揲法本合與周易同其所以異者<lb/>
非求異也易有重卦布在六十四位而濳虚者虚四十<lb/>
五位以圖觀之則但見其半獨於揲蓍之時先後互觀<lb/>
幽顯相形情狀畢露故揲者比周易稍稍損益其法而<lb/>
用之周易之蓍五十虚一而用四十九濳虚之蓍七十<lb/>
五虚五而用七十周易以四揲之濳虚以十揲其名而<lb/>
以七揲其變周易揲蓍平分之後先取右一蓍掛於左<lb/>
手之小指間左右皆揲十有八變而成卦濳虚揲蓍平分之後<pb n="19a"/>取左一蓍掛於右初揲左則虚右次揲右則虚左此亦<lb/>
虚半之意至於定名之餘斂蓍復揲取隂取陽此又於<lb/>
虚半之中兩開其端故其法曰五行相乘得二十五又<lb/>
以三才乘之得七十五言蓍數所由定也又曰左為主<lb/>
右為客先主後客者陽先客後主者隂言十揲之時有<lb/>
隂有陽則七揲者視此為去就也又曰陽則置右而揲<lb/>
左隂則置左而揲右生純置右成純置左言十純别為<lb/>
格例所以見交卦之虚半者不相棄也又曰陽則用其<pb n="19b"/>顯隂則用其幽幽者吉凶臧否與顯戾言吉凶臧否在<lb/>
命圖者亦只說得一半而虚其半以俟占者自識之也<lb/>
此乃揚子雲晝測隂夜測陽之法用之於濳虚尤冝大<lb/>
扺虚其半而不用是故謂之虚於虚半之中未嘗不藏<lb/>
其用是故謂之濳濳虚不敢擬易視𤣥與範深矣<lb/>
　　　範數重出易卦名太𤣥首名濳虚行名<lb/>
周易之後有揚子雲作太𤣥首各有賛有測先儒謂易<lb/>
以數聖人而後成書子雲乃以一身而為數聖人之事<pb n="20a"/>司馬公作濳虚主於河圖吉凶臧否幽顯互取其占法<lb/>
因於太𤣥也蔡仲黙作範數主於洛書自一一衍為九<lb/>
九其名數因於太𤣥也戴九履一故丙午丁九壬子癸<lb/>
一左三右七故甲卯乙三庚酉辛七二四為肩故未申<lb/>
二辰巳四六八為膝故戌亥六丑寅八惟戊巳虚中戊<lb/>
附於巳為四巳附於午為九一水數也一一曰原一二<lb/>
曰濳一三曰守一四曰信一五曰直一六曰蒙一七曰<lb/>
間一八曰須一九曰厲二火數也二一曰成二二曰沖<pb n="20b"/>二三曰振二四曰祈二五曰常二六曰柔二七曰易二<lb/>
八曰親二九曰華三木數也三一曰見三二曰獲三三<lb/>
曰從三四曰交三五曰育三六曰壯三七曰與三八曰<lb/>
欥三九曰舒四金數也四一曰比四二曰開四三曰晉<lb/>
四四曰公四五曰益四六曰章四七曰盈四八曰錫四<lb/>
九曰靡五土數也五一曰庻五二曰決五三曰豫五四<lb/>
曰升五五曰中五六曰伏五七曰過五八曰疑五九曰<lb/>
寡六水數也六一曰飾六二曰戾六三曰虚六四曰昧<pb n="21a"/>六五曰損六六曰用六七曰郤六八曰翕六九曰逺七<lb/>
火數也七一曰迅七二曰懼七三曰除七四曰弱七五<lb/>
曰疾七六曰兢七七曰分七八曰訟七九曰收八木數<lb/>
也八一曰實八二曰賔八三曰危八四曰堅八五曰革<lb/>
八六曰報八七曰止八八曰戎八九曰結九金數也九<lb/>
一曰養九二曰過九三曰勝九四曰囚九五曰壬九六<lb/>
曰固九七曰移九八曰隋九九曰終此蔡氏範數之名<lb/>
也太𤣥濳虚之賛與行不敢犯易卦之名𤣥虚亦未嘗<pb n="21b"/>相犯今範數乃多重犯太𤣥八十一首之名濳虛五十<lb/>
五行之名且於周易六十四卦之名亦犯其八九峯先<lb/>
生之於書傳既改定武成矣而於洪範不以吳材老之<lb/>
說改定其錯簡未必吳為不然豈精力盡在範數有不<lb/>
暇及乎<lb/>
　　　八音缺匏<lb/>
八音之有笙冝以竹稱而乃以匏稱是所重在匏也自<lb/>
隋以降笙工以木代匏遂缺八音之一俗謂匏脆不如<pb n="22a"/>木堅可竅以受管愚謂用瓠作魁以存古而以銀若銅<lb/>
固其受管處而竅之可也今瑟與箏或以銅及骨角固<lb/>
其受弦之處者風雅中多以瑟興笙並言琴瑟受笙均<lb/>
王氏琴書引朱文公云先以合字管色定宫弦蓋取此<lb/>
意絲聲尚宫琴瑟第一弦為黄鍾竹聲尚商笙第一管<lb/>
為夾鍾瑟有不皷之弦極清弦是也笙有不吹之管幇<lb/>
指管是也笙雖以夾鍾管第一黄鍾管最長亦主於宫<lb/>
也樂書笙以匏為母國語曰匏竹利制笙以匏竹合而<pb n="22b"/>成聲古者造笙必曲沃之匏汶陽之竹漢太學槐市各<lb/>
持方物列磬懸匏八音之有匏於卦為艮於風為融於<lb/>
氣為立春匏音啾以立清缺之則清亷者鮮矣匏音正<lb/>
則人思敬不正則忠敬者鮮矣唐協律郎劉貺作大樂<lb/>
令壁記謂女媧氏列管於匏以應立春今以木易匏而<lb/>
漆之無匏音矣惟荆梁之南尚仍古制欲待其人之改<lb/>
正不知自唐以至今日雖荆梁之南亦以漆木為笙魁<lb/>
匏音之廢不可復清亷忠敬者之不多見冝也自劉貺<pb n="23a"/>為唐協律郎欲改定而不能況不在其位者乎為禮樂<lb/>
之官者尚申請而改正之<lb/>
　<lb/>
　<lb/>
　<lb/>
　<lb/>
　<lb/>
　<pb n="23b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　經說卷七<lb/>
</p>

  </div>
        </body>
    </text>
</TEI>