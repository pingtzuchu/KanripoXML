<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Title</title>
            </titleStmt>
            <publicationStmt>
                <p>Information about publication or distribution</p>
            </publicationStmt>
            <sourceDesc>
                <p>Information about the source</p>
            </sourceDesc>
        </fileDesc>
    </teiHeader>
    <text>
        <body>
            <div>
                <head>易象鈎解</head>
    <p>
<pb n="1a"/>欽定四庫全書　　　　經部一<lb/>
　易象鈎解　　　　　　易類<lb/>
　　提要<lb/>
　　　　<hi>臣</hi>等謹案易象鈎解四卷明陳士元撰士元<lb/>
　　　　字心叔應城人嘉靖甲辰進士官至灤州知<lb/>
　　　　州是編專闡經文取象之義前有士元自序<lb/>
　　　　稱朱晦菴張南軒善談易者皆謂互體五行<lb/>
　　　　納甲飛伏之類俱不可廢蓋文周彖爻雖非<lb/>
<pb n="1b"/>　　　　後世緯數瑣碎而道則無不冒焉傳註者惟<lb/>
　　　　以虚元之㫖例之有遺論矣其履卦註又曰<lb/>
　　　　京房之學授受有自今之學士大夫擯斥不<lb/>
　　　　取使聖人不因卜筮而作易惟欲立言垂訓<lb/>
　　　　則畫卦揲蓍何為哉朱子曰易之取象固必<lb/>
　　　　有所自來而其為説必已具于太卜之官今<lb/>
　　　　不可復考亦不可謂象為假設然則京氏之<lb/>
　　　　學安知非太卜所藏者耶云云案太卜之法<lb/>
<pb n="2a"/>　　　　雖不可考然左傳所載變爻互體諸占猶可<lb/>
　　　　以見其崖畧漢易自田何以下無異説孟喜<lb/>
　　　　六日七分之學云出田王孫而田王孫之徒<lb/>
　　　　以為非焦贛直日用事之例云出孟喜而孟<lb/>
　　　　喜之徒又以為非劉向校書亦云惟京氏為<lb/>
　　　　異黨漢書儒林傳源委秩然可以覆按京氏<lb/>
　　　　書雖多散佚而易傳三卷猶存其占法亦大<lb/>
　　　　概可考與左傳所載迥殊士元以京氏易當<lb/>
<pb n="2b"/>　　　　太卜所藏殊為無據且京氏之法絶不主象<lb/>
　　　　引以為明象之證亦失其真然其謂易以卜<lb/>
　　　　筮為用卜筮以象為宗則深有合于作易之<lb/>
　　　　本㫖故所論雖或穿鑿而犁然有當者為多<lb/>
　　　　要勝於虚談名理荒蔑古義者矣是書每卷<lb/>
　　　　標目之下皆題歸雲别集卷數自五十八至<lb/>
　　　　六十一蓋當時編入全集如李石方舟集收<lb/>
　　　　易互體之例其序又稱往為彚解二卷括其<lb/>
<pb n="3a"/>　　　　大凡考明史藝文志載士元易象鈎解四卷<lb/>
　　　　易象彚解二卷則彚解亦𤼵明象學者今以<lb/>
　　　　未見其書故不著録焉乾隆四十一年五月<lb/>
　　　　恭校上<lb/>
　　　　　　　總纂官<hi>臣</hi>紀昀<hi>臣</hi>陸錫熊<hi>臣</hi>孫士毅<lb/>
　　　　　　　　總　校　官　<hi>臣</hi>　陸　費　墀<lb/>
<pb n="4a"/>易象鈎解原序<lb/>
昔者伏羲則河圖爲六十四卦是爲先天易文王繫彖<lb/>
辭周公繫爻辭是爲後天易孔子曰易之興也其於中<lb/>
古乎作易者其有憂患乎今觀泰否剥復損益夬姤之<lb/>
相次也隂陽消長治亂存亡之幾㣲矣先儒傳註論義<lb/>
理不論禍福慮人以卜筮淺易也發明彖爻非不顯著<lb/>
而取象之由則畧而不論夫文周繫辭觀象以闡吉凶<lb/>
占者玩辭稽象以定趨避朱晦菴張南軒善談易者皆<lb/>
<pb n="4b"/>謂互體五行納甲飛伏之類俱不可廢豈不豁然於蓍<lb/>
變而歉然於傳註哉蓋文周彖爻雖非後世緯數𤨏碎<lb/>
拘拘互體五行納甲飛伏也而道則無不冐焉傳註者<lb/>
惟以虚𤣥之㫖例之有遺論矣往余爲彚解二卷括其<lb/>
大凡而舊所謬承尚闕質問者兹則述之簡篇題曰鈎<lb/>
解云鈎曲也轉取也本無所見引物而旁通者也若夫<lb/>
隂陽消長治亂存亡之幾其何能解哉其何能解哉嘉<lb/>
靖辛亥冬十月朔日後學楚應城陳士元識<lb/>
</p>

  </div>
            <div>
                <head>易象鈎解卷一</head>
    <p>
<pb n="1a"/>欽定四庫全書<lb/>
　易象鈎解卷一　　　　　明　陳士元　撰<lb/>
䷀<hi>乾下乾上</hi>
乾元亨利貞<lb/>
　卦彖元亨利貞者六乾屯隨臨无妄革也孔子彖傳<lb/>
　屯隨皆曰大亨貞无妄革皆曰大亨以正惟乾四德<lb/>
　與他卦異乾天也元亨利貞其春秋王者法天之義<lb/>
　與<lb/>
<pb n="1b"/>初九潛龍勿用<lb/>
　震爲龍乾自震變故六爻稱龍龍鱗八十一有九九<lb/>
　之數焉初變爲巽巽伏也故曰潛龍<lb/>
九二見龍在田利見大人<lb/>
　重卦初二爲地三四爲人五上爲天二在地表故曰<lb/>
　田二變爲離離爲文明爲目故曰見龍易以陽爲大<lb/>
　隂爲小九陽也以三畫之卦言則二五爲人位故二<lb/>
　五皆曰大人按左傳昭公二十九年秋龍見於絳郊<lb/>
<pb n="2a"/>　魏獻子問於蔡墨對曰乾之九二變也<lb/>
九三君子終日乾乾夕惕若厲无咎<lb/>
　三居人位故曰君子三變爲兊互離兊西也離日也<lb/>
　日在西終日也乾乾天理不息也下乾終而上乾繼<lb/>
　之故曰乾乾三陽位二四隂位有坎象焉坎爲加憂<lb/>
　故曰夕惕若<lb/>
九四或躍在淵无咎<lb/>
　淵坎也自四至上自二至四皆陽位䧟於隂位之中<lb/>
<pb n="2b"/>　有重坎之象重坎爲淵四本震體震動也故曰躍在<lb/>
　淵者涵養深也或躍者試所養也四淵而九躍爻不<lb/>
　稱龍疑於五也進退不茍故无咎<lb/>
九五飛龍在天利見大人<lb/>
　五居天位五變成離離爲飛故曰飛龍在天<lb/>
上九亢龍有悔<lb/>
　上變成兊兊爲毁折亢滿之累也<lb/>
用九見羣龍无首吉<lb/>
<pb n="3a"/>　乾爲首九變是龍无首也不曰六龍而曰見羣龍以<lb/>
　下五爻言也卦以上爻爲首羣龍无上之亢是无首<lb/>
　矣不亢則无悔故曰吉或問孔子曰時乘六龍何也<lb/>
　曰聖人非乘上之亢也知進退存亡而不失其正乘<lb/>
　上之龍也<lb/>
䷁<hi>坤下坤上</hi>
坤元亨利牝馬之貞君子有攸往先迷後得主利西南<lb/>
得朋東北喪朋安貞吉<lb/>
<pb n="3b"/>　乾爲馬坤變爲牝馬坤之元亨利三德同乎乾惟貞<lb/>
　則獨指一事曰牝馬之貞者坤以順爲貞也臣道也<lb/>
　君子往而先焉君未信也所向必迷惟後其君而應<lb/>
　之則得其所主乃爲利矣故文言曰後得主而有常<lb/>
　有常者臣之利也西南兌離巽隂方也東北震坎艮<lb/>
　陽方也往西南雖得其類然兌說離麗巽伏或䧟於<lb/>
　邪矣往東北雖喪其朋然震動艮止坎剛中以濟之<lb/>
　必得其貞安於貞則吉也<lb/>
<pb n="4a"/>初六履霜堅冰至<lb/>
　坤自剥來剥九月之卦也九月白露爲霜履霜而知<lb/>
　堅冰至者見㣲也聖人愛君子而憂小人乾初勿用<lb/>
　慮其始也坤初堅冰防其終也嗚乎易狀小人之情<lb/>
　備矣霜冰言慘烈也鼠言貪也戎㓂言暴也狐言惑<lb/>
　媚也乘言僭也拇言依附也隼言悍鷙也𤓰言滋蔓<lb/>
　也<lb/>
六二直方大不習无不利<lb/>
<pb n="4b"/>　乾爲直爲大坤爲方六二純坤動而爲乾故曰直方<lb/>
　大習重也脩也不習言不假重複脩爲也<lb/>
六三含章可貞或從王事无成有終<lb/>
　初三陽位二隂位有離體故曰章又六三以陽居隂<lb/>
　隂陽相錯而成章也坤德静翕故曰含章或者不必<lb/>
　然之辭也乾九四陽居隂坤六三隂居陽皆在二卦<lb/>
　進退之間故皆曰或下卦之終故曰有終<lb/>
六四括囊无咎无譽<lb/>
<pb n="5a"/>　坤爲囊隂虚能受有囊象六四重隂吝嗇有括象孔<lb/>
　頴達曰囊所以貯物以譬心藏知也閉其知而不用<lb/>
　故曰括囊功不顯物故曰无譽不與物忤故曰无咎<lb/>
六五黄裳元吉<lb/>
　黄象五之中裳象六之隂乾爲衣而坤爲裳以配之<lb/>
　坤之色黄故曰黄裳左傳南蒯之占本義備矣<lb/>
上六龍戰于野其血𤣥黄<lb/>
　上在卦外故曰野坤十月卦也乾位西北亦當十月<lb/>
<pb n="5b"/>　之交隂窮於陽必戰故說卦曰戰乎乾不曰隂戰而<lb/>
　曰龍戰以陽爲主也血隂也戰稱龍傷稱血扶陽抑<lb/>
　隂之義也夫上之龍戰已兆於初之履霜矣可畏也<lb/>
　哉<lb/>
用六利永貞<lb/>
　用六則坤變爲乾止得乾之利貞而已陽全而隂半<lb/>
　也<lb/>
䷂<hi>震下坎上</hi>
<pb n="6a"/>屯元亨利貞勿用有攸往利建侯<lb/>
　屯豫皆言建侯二卦皆有震震長子震驚百里有侯<lb/>
　象焉屯初爲震之主震動故元亨遇坎故利貞勿用<lb/>
　者非不往也不可輕用以往也<lb/>
初九磐桓利居貞利建侯<lb/>
　磐大石也艮爲石三四五互艮有磐象磐桓於前屯<lb/>
　難之未可移者也震體輕動故戒以利居貞初變成<lb/>
　比比有建侯之象按左傳衛襄公夫人姜氏無子嬖<lb/>
<pb n="6b"/>　人婤生孟縶又生元孟縶之足不良弱行孔成子筮<lb/>
　立元遇屯又筮立縶遇屯初九史朝曰立元何疑焉<lb/>
　其繇曰利建侯嗣吉何建建非嗣也孔成子遂立元<lb/>
　是爲靈公又畢萬筮仕於晉遇屯初九辛廖占之曰<lb/>
　吉孰大焉其必蕃昌公侯之卦也<lb/>
六二屯如邅如乘馬班如匪㓂婚媾女子貞不字十年<lb/>
乃字<lb/>
　班别也下馬爲班震爲足乾變震爲作足之馬故曰<lb/>
<pb n="7a"/>　乘馬六二乘馬應五而逼於初九故邅迴不進與馬<lb/>
　别處也子夏曰班如者相連不進也二變成兌兌爲<lb/>
　少女故曰女子互坤坤爲年其數十故曰十年馬季<lb/>
　長曰重婚爲媾<lb/>
六三即鹿无虞惟入于林中君子幾不如舎往吝<lb/>
　震木在下有林中之象離爲佃漁虞人之象也坎在<lb/>
　前離之反也故曰无虞鹿陽物謂初九之建侯也三<lb/>
　變成巽巽爲入故曰入於林中互艮艮止也故曰不<lb/>
<pb n="7b"/>　如舎三傑從漢因虞得鹿也項羽霸楚即鹿无虞也<lb/>
　知此幾者其惟君子哉<lb/>
六四乘馬班如求婚媾往吉无不利<lb/>
　婚媾求助之謂隂陽相濟之情也初來求四男下女<lb/>
　也故曰吉利<lb/>
九五屯其膏小貞吉大貞凶<lb/>
　坎爲膏澤五變成坤坤嗇吝故曰屯其膏<lb/>
上六乘馬班如泣血漣如<lb/>
<pb n="8a"/>　震坎皆有馬象二四上皆重隂故皆曰乘馬班如二<lb/>
　班如待五應也四班如待初應也上六无應但憂懼<lb/>
　而已坎爲血爲加憂故曰泣血漣如<lb/>
䷃<hi>坎下艮上</hi>
蒙亨匪我求童蒙童蒙求我初筮告再三瀆瀆則不告<lb/>
利貞<lb/>
　蒙幼也非蒙昧也如蒙昧也何以亨乎伊川以童蒙<lb/>
　爲六五蓋五是艮男故爲童二是坎男故爲我艮爲<lb/>
<pb n="8b"/>　手互震爲草以手揲草筮也初筮誠也再三瀆瀆則<lb/>
　不告非終不告也待其誠而後告不輕告也<lb/>
初六發蒙利用刑人用說桎梏以往吝<lb/>
　坎爲桎梏初蒙易發惟發蒙者正其身以儀刑之則<lb/>
　迷覺蔽解如桎梏之得脫也過此以往則吝矣夫人<lb/>
　心有私欲如罪人之有桎梏莊子所謂解其桎梏與<lb/>
　此同意<lb/>
九二包蒙吉納婦吉子克家<lb/>
<pb n="9a"/>　上下四隂蒙也二五隂陽相應五婦也二隂位隂虚<lb/>
　能受有包納之象坎爲乾子五位至尊父也二承之<lb/>
　九剛能任有克家之象包蒙納婦皆子之所以克家<lb/>
　者也震長男故屯初爲建侯坎中男艮少男故蒙二<lb/>
　爲克家之子五爲童蒙云<lb/>
六三勿用取女見金夫不有躬无攸利<lb/>
　乾再索得坎乾爲金坎中男爲夫坎伏離離目爲見<lb/>
　故曰見金夫三不中正舎上九正應而見九二之金<lb/>
<pb n="9b"/>　夫三至五互坤坤爲躬坎䧟失其躬故曰不有躬<lb/>
六四困蒙吝<lb/>
　居艮之下止而不進又以重隂逺於二陽困蒙之象<lb/>
　也艮伏兌兌上坎下爲困故曰困蒙<lb/>
六五童蒙吉<lb/>
　五之吉也其太甲得伊尹成王得周公者乎<lb/>
上九擊蒙不利爲冦利禦㓂<lb/>
　艮爲手故曰擊坎爲盗故曰㓂人心之蒙㓂也上居<lb/>
<pb n="10a"/>　蒙極九爲陽窮蒙未易發故必擊而禦之<lb/>
䷄<hi>乾下坎上</hi>
需有孚光亨貞吉利涉大川<lb/>
　乾坤之後繼以坎險者六卦險動爲屯險止爲蒙健<lb/>
　險爲需險健爲訟行險而順爲師有坎而無險爲比<lb/>
　乾坤開闢即有險難自屯至比皆聖王濟險之業而<lb/>
　必曰需者王道無近功也乾坎中實爲孚又卦變三<lb/>
　往居上爲中孚故曰有孚坎水互離故曰光曰大川<lb/>
<pb n="10b"/>初九需于郊利用恒无咎<lb/>
　三陽需險以逺近爲難易郊去水最逺乾之遊魂爲<lb/>
　坤坤爲郊初二俱變則爲蹇山水之間有沙故二爻<lb/>
　曰沙三變爲節水澤之間有泥故三爻曰泥<lb/>
九二需于沙小有言終吉<lb/>
　互兌少女爲小口舌爲言又荀九家以乾爲言<lb/>
九三需于泥致㓂至<lb/>
　需與漸皆有待義需于郊于沙于泥由平原而水際<lb/>
<pb n="11a"/>　水際非人所安也漸于干于磐于陸由水際而平原<lb/>
　平原非鴻所安也皆以三爲危地需三近坎故曰㓂<lb/>
　至漸三互坎故曰禦㓂坎爲盜不其然乎<lb/>
六四需于血出自穴<lb/>
　穴者隂窟坎象也坎爲血卦四在坎初而居乾之上<lb/>
　又與初應故能出焉<lb/>
九五需于酒食貞吉<lb/>
　此無爲之治也酒食坎象<lb/>
<pb n="11b"/>上六入于穴有不速之客三人來敬之終吉<lb/>
　坎上下二隂皆曰穴四出而上入者四體柔正上居<lb/>
　坎終也三人謂乾之三陽相需而進來不速也上六<lb/>
　敬以待之賴以濟險故終吉<lb/>
䷅<hi>坎下乾上</hi>
訟有孚窒惕中吉終凶利見大人不利涉大川<lb/>
　二五中實又卦變初往居四爲中孚故曰有孚遯九<lb/>
　三下而為訟故曰窒窒下塞也九三艮土下塞乎坎<lb/>
<pb n="12a"/>　也坎爲加憂故曰惕二五爲中上爲終五爲大人坎<lb/>
　爲大川乾在下則進而出故利涉乾在上則退而入<lb/>
　故不利涉此需訟之異也<lb/>
初六不永所事小有言終吉<lb/>
　不曰不永訟而曰不永所事事之初猶幸其不成訟<lb/>
　也初變成兌故曰小有言<lb/>
九二不克訟歸而逋其邑人三百户无眚<lb/>
　五爲君乾爲父臣子豈能訟君父哉故曰不克訟坎<lb/>
<pb n="12b"/>　爲隱伏故曰逋二變成坤坤爲户二居大夫位爲邑<lb/>
　盖古者諸侯建國大夫受邑諸侯之下士視上農夫<lb/>
　食九人中士倍下士上士倍中士大夫倍上士卿四<lb/>
　大夫君十卿禄天子之大夫視子男大國之卿視小<lb/>
　國之君諸侯之卿視天子之大夫食二百八十有八<lb/>
　人三百户舉全數也坎爲多眚變坤故无眚<lb/>
六三食舊德貞厲終吉或從王事无成<lb/>
　古者稱德而受禄食舊德保禄位也三䖏兩剛之間<lb/>
<pb n="13a"/>　近而不相得故曰厲三在大臣之位本當從王但隂<lb/>
　柔不争故曰或曰无成與坤之三爻相似<lb/>
九四不克訟復即命渝安貞吉<lb/>
　二四皆不克訟二識時勢能歸而安於分之小四明<lb/>
　義理能渝而安於命之正聖人喜人改過如此<lb/>
九五訟元吉<lb/>
　九五訟主其訟獄歸舜虞芮質文者乎<lb/>
上九或錫之鞶帶終朝三褫之<lb/>
<pb n="13b"/>　或設辭也上九過剛終訟設若訟勝而得鞶帶之錫<lb/>
　亦終朝三褫之甚言訟之不可終也鞶大帶也乾衣<lb/>
　坤裳坎卦陽畫横列於坤體之中有鞶帶之象上變<lb/>
　成兌兌爲附决有或錫或禠之象下體互離爲晝有<lb/>
　終朝之象卦變上九自大過九三而來故曰三禠言<lb/>
　奪之者衆也<lb/>
䷆<hi>坎下坤上</hi>
師貞丈人吉无咎<lb/>
<pb n="14a"/>　彖之丈人即爻之長子指九二也惟黃髮之尚父元<lb/>
　老之方叔足以當之<lb/>
初六師出以律否臧凶<lb/>
　律度量衡之法皆起於黃鍾之九寸黃鍾坎位也爾<lb/>
　雅曰坎律銓也律者節制之謂師雖有律而出無名<lb/>
　則不善而凶矣况出不以正者乎按左傳晉師救鄭<lb/>
　及河聞鄭及楚平彘子以中軍濟知莊子曰此師殆<lb/>
　哉周易有之師出以律否臧凶順成爲律逆爲否也<lb/>
<pb n="14b"/>　後彘子果敗<lb/>
九二在師中吉无咎王三錫命<lb/>
　二剛中而統衆隂有帥師之象二曰王三錫命五應<lb/>
　也五曰長子帥師二應也二互震震木數三故曰三<lb/>
　錫言優禮之極也<lb/>
六三師或輿尸凶<lb/>
　坤爲輿坎於輿爲多眚三不中正居坎之上坤之下<lb/>
　故曰輿尸<lb/>
<pb n="15a"/>六四師左次无咎<lb/>
　兵家尚右右爲前左爲後故八陣圖前衝在右後衝<lb/>
　在左師三宿爲次左次退舎也重隂故不能進<lb/>
六五田有禽利執言无咎長子帥師弟子輿尸貞凶<lb/>
　坤體再索得離有田獵禽鳥之象故曰田有禽六五<lb/>
　君位興師之主三曰師或輿尸危之之辭而不忍必<lb/>
　言也五曰弟子輿尸蓋五既用二而又用三其凶必<lb/>
　矣二互震故曰長子五變互艮爲手爲少男故曰執<lb/>
<pb n="15b"/>　曰弟子<lb/>
上六大君有命開國承家小人勿用<lb/>
　坤爲土爲國邑王三錫命行師之始也大君有命行<lb/>
　師之終也彖言丈人年德俱尊之謂爻言小人言弟<lb/>
　子小人無德而弟子則年少不更事者故曰貞凶曰<lb/>
　勿用深致戒焉<lb/>
䷇<hi>坤下坎上</hi>
比吉原筮元永貞无咎不寧方來後夫凶<lb/>
<pb n="16a"/>　卦體三至五互艮卦變自復而來下卦震也有艮手<lb/>
　持震草之象故曰筮原筮者推原前之所筮再筮之<lb/>
　謂也蒙之筮問人者也不一則不專比之筮自考者<lb/>
　也不再則不審坎勞卦也故曰不寧坤爲方朱子曰<lb/>
　有不安者皆來歸之是不寧之方皆來比也後夫者<lb/>
　後比之人也或曰如妻從後夫鑿矣<lb/>
初六有孚比之无咎有孚盈缶終來有他吉<lb/>
　易言有孚者二十三有取隂畫者中虚孚之本也有<lb/>
<pb n="16b"/>　取陽畫者中實孚之質也缶者中虚樸素之象坤爲<lb/>
　腹而有容隂居坤下故曰缶坤伏乾而充實故曰盈<lb/>
　缶<lb/>
六二比之自内貞吉<lb/>
　二在内卦外比九五其外比也由其内有中正之德<lb/>
　故曰比之自内<lb/>
六三比之匪人<lb/>
　上六无首是爲匪人<lb/>
<pb n="17a"/>六四外比之貞吉<lb/>
　四應初而承乎五初在内卦五在外卦舎初比五故<lb/>
　曰外比<lb/>
九五顯比王用三驅失前禽邑人不誡吉<lb/>
　九五陽明故稱顯比坎伏離離爲網罟有三驅之象<lb/>
　上六在前變則成巽有禽象五居王位故曰王用三<lb/>
　驅失前禽坤爲邑五隂比陽有邑人比王之象巽有<lb/>
　申命之義誡也五變則純坤靜黙故曰不誡夫師比<lb/>
<pb n="17b"/>　二卦相反而五爻俱言禽一執一舎仁義並行而不<lb/>
　悖此之謂王者之田<lb/>
上六比之无首凶<lb/>
　上爲首无首即彖所謂後夫也四隂皆從五而已獨<lb/>
　後焉下則棄於四隂之類上則絶於一陽之君能无<lb/>
　凶乎<lb/>
䷈<hi>乾下巽上</hi>
小畜亨密雲不雨自我西郊<lb/>
<pb n="18a"/>　坎爲雲爲雨三至五互離伏坎有密雲不雨之象二<lb/>
　至四互兌兌西方也乾伏坤坤爲郊有西郊之象夫<lb/>
　密雲何以不雨也隂陽和而後雨密雲隂氣西郊隂<lb/>
　方又巽爲東南之風以散之而離日已在乾天之上<lb/>
　故曰不雨上爻言雨變坎故也<lb/>
初九復自道何其咎吉<lb/>
　卦變自姤而來姤之四復爲初同人之五復爲二又<lb/>
　巽伏震乾伏坤震坤爲復復自道者反本位而行正<lb/>
<pb n="18b"/>　道不爲隂所畜也初二不受畜故皆言復三受畜故<lb/>
　不言復焉<lb/>
九二牽復吉<lb/>
　初安於復故自復二勉於復故牽復二牽五攣皆取<lb/>
　畜義<lb/>
九三輿說輻夫妻反目<lb/>
　伏坤爲輿巽木有輻象互兌爲毁折輿脫輻矣大畜<lb/>
　九三應艮之陽也故曰日閑輿衞利有攸往小畜九<lb/>
<pb n="19a"/>　三近巽之隂也故曰輿說輻輻之脫也不閑輿之過<lb/>
　也豈能利往哉三四剛柔有夫妻之象上下卦體兩<lb/>
　相分隔又乾爲老夫巽爲長妻以巽畜乾夫妻乖戾<lb/>
　又互離爲目巽爲多白眼三欲上進剛而不中見畜<lb/>
　而怒有反目之象<lb/>
六四有孚血去惕出无咎<lb/>
　坎爲血卦爲加憂血者陽傷隂之象惕者隂憂陽之<lb/>
　象互離中虚有中孚之象四孚於五臣孚君也故血<lb/>
<pb n="19b"/>　去惕出<lb/>
九五有孚攣如富以其鄰<lb/>
　六四九五隂陽各得其位故皆有孚攣者手相挽也<lb/>
　五變成艮艮爲手故曰攣如陽實爲富鄰謂衆陽夫<lb/>
　衆陽强健九五以剛明中正之君而行巽順柔克之<lb/>
　政使衆陽孚信攣固翻然而爲善也故曰冨以其鄰<lb/>
上九旣雨旣處尚德載婦貞厲月幾望君子征凶<lb/>
　上以巽畜乾三既脫輻則畜道成矣既者已然之辭<lb/>
<pb n="20a"/>　前之不雨者旣雨矣不處者旣處矣豈非巽德積滿<lb/>
　所致乎夫巽本隂也積而成陽聖人有憂焉故曰厲<lb/>
　曰凶巽爲長女婦也上變成坎坎爲雨故曰旣雨坎<lb/>
　䧟也故曰旣處坎爲月月遇乾有幾望之象卦互離<lb/>
　兌離日也兌西也巽伏震震東也坎月在震東離日<lb/>
　在兌西是日月東西相望也故曰月幾望<lb/>
䷉<hi>兌下乾上</hi>
履虎尾不咥人亨<lb/>
<pb n="20b"/>　按京氏易傳履自艮卦而入世在九五積算起庚子<lb/>
　星位起熒惑卦氣候六丙宿位降壬申卦之吉凶考<lb/>
　於三爻之升降止於四夫京房之學授受有自而易<lb/>
　傳存其槩耳今之學士大夫擯棄不取曰京氏專卜<lb/>
　筮也嗚呼使四聖不因卜筮而作易惟欲立言垂訓<lb/>
　則畫卦揲蓍也何爲哉朱子曰易之取象固必有所<lb/>
　自來而其爲說必已具於太卜之官顧今不可復考<lb/>
　則姑闕之亦不可謂象爲假設而遂忘之也然則京<lb/>
<pb n="21a"/>　氏之學安知非太卜之所藏者耶履自艮入艮爲虎<lb/>
　庚子震之始也震動爲履是爲履虎艮爲虎者得乾<lb/>
　之剛也兌說應之兌爲口有咥象兌一變而純乾兌<lb/>
　又伏艮虎同類也故曰不咥尾者後也卦下也四尾<lb/>
　而三履之故三四爻俱有履虎尾之辭荀爽九家以<lb/>
　艮爲虎虞翻曰艮爲寅位寅爲虎又按天官書尾宿<lb/>
　爲虎蓋尾在艮方故也<lb/>
初九素履往无咎<lb/>
<pb n="21b"/>　履者禮也素者潔白未有飾也卦變自姤來初在巽<lb/>
　下又卦體三四五互巽巽爲白故曰素履然則履初<lb/>
　之素其賁上之白乎<lb/>
九二履道坦坦幽人貞吉<lb/>
　二變爲震震爲大塗是道之坦坦者也兌爲少女有<lb/>
　幽人之象<lb/>
六三眇能視跛能履履虎尾咥人凶武人爲于大君<lb/>
　下體互離上體互巽離爲目爲甲胄巽爲股下兌爲<lb/>
<pb n="22a"/>　毁折夫離目而兌毁之𦕈也巽股而兌折之跛也甲<lb/>
　胄有武人之象六三德弱而志暴故聖人致其戒曰<lb/>
　眇不能視而自任以能視跛不能履而自任以能履<lb/>
　智力不足以禦虎而直履其尾故咥人凶也位當兌<lb/>
　口有咥人之象乾爲君有大君之象<lb/>
九四履虎尾愬愬終吉<lb/>
　四動互震震爲恐懼有愬愬之象<lb/>
九五夬履貞厲<lb/>
<pb n="22b"/>　下兌爲夬九五履之故曰夬履上乾下兌爲履上兌<lb/>
　下乾爲夬<lb/>
上九視履考祥其旋元吉<lb/>
　應爻互離離爲目故曰視祥者吉之先見者也視其<lb/>
　所履則祥可考矣旋反也初上卦之始終初言往上<lb/>
　言旋而履之象見矣夫初尚素履二尚幽貞三武而<lb/>
　凶四懼而吉五决於行則厲上反其初則祥傳曰履<lb/>
　不處然亦未嘗忘於處也<lb/>
<pb n="23a"/>䷊<hi>乾下坤上</hi>
泰小往大來吉亨<lb/>
　坤本居下自下而上故曰往乾本居上自上而下故<lb/>
　曰來<lb/>
初九㧞茅茹以其彚征吉<lb/>
　茹茅根之相連者彚類也茅雖不共本㧞其茅則根<lb/>
　連而起陽類同進者似之泰否初爻俱有茅象者泰<lb/>
　初變巽否初變震震巽木也又在下也故曰茅茹<lb/>
<pb n="23b"/>九二包荒用馮河不遐遺朋亡得尚于中行<lb/>
　荒者榛蕪未治之謂初九是也初雖陽德窮而在下<lb/>
　行未成名未立荒莫甚焉二乃容受而引納故曰包<lb/>
　荒馮河者無舟而涉過於勇者九三是也三之陽剛<lb/>
　不中好勇無裁馮河莫甚焉二乃隨才器使不嫌其<lb/>
　在已上故曰用馮河遐者逺也外三隂是也二乃誘<lb/>
　掖訓化不以逺而棄之故曰不遐遺朋者同類也内<lb/>
　三陽是也二雖包初之荒用三之馮河而無昵比之<lb/>
<pb n="24a"/>　私故曰朋亡此九二所以得尚于中行也中行六五<lb/>
　也尚者企而配之之謂二五同心剛柔相應故曰尚<lb/>
　又坤虚有包荒之象二變互坎河也以乾涉坎有馮<lb/>
　河之象包荒者二隂能容也故不遐遺用馮河者九<lb/>
　剛能斷也故朋亡此大臣中行之道而世之泰也有<lb/>
　由然矣<lb/>
九三无平不陂无往不復艱貞无咎勿恤其孚于食有<lb/>
福<lb/>
<pb n="24b"/>　平陂往復天運也艱貞勿恤人事也于食有福于以<lb/>
　享其所有之福也上互震爲大塗故曰平下互兌爲<lb/>
　澤故曰陂<lb/>
六四翩翩不富以其鄰不戒以孚<lb/>
　陽爲冨重隂故曰不富五上鄰也坤體有翼象故曰<lb/>
　翩翩泰變則三陽失實故六四率其隂類而來復所<lb/>
　謂無往不復也五上從四不戒以孚小人伺君子之<lb/>
　衰而連黨以進其情狀蓋如此<lb/>
<pb n="25a"/>六五帝乙歸妹以祉元吉<lb/>
　史謂湯爲天乙尚書多士篇又謂自成湯至於帝乙<lb/>
　左傳哀公九年晉趙鞅救鄭陽虎筮之得此爻其言<lb/>
　曰微子帝乙之元子也是又以帝乙爲紂父今易所<lb/>
　稱帝乙未知爲誰伊川謂帝乙制王姬下嫁之禮法<lb/>
　者也此言是矣又京房載湯嫁妺之辭曰無以天子<lb/>
　之尊而乘諸侯無以天子之富而驕諸侯隂之從陽<lb/>
　女之從夫本天地之義也往事爾夫必以禮義是以<lb/>
<pb n="25b"/>　帝乙爲湯也然卦互震兌帝出乎震有帝乙之象震<lb/>
　爲長男兌爲少女由長男言之則兌爲妹也歸妹之<lb/>
　卦上震下兌而此卦互體有之又卦變亦爲歸妹六<lb/>
　五之隂下交九二之陽又有歸妹之象故曰帝乙歸<lb/>
　妹<lb/>
上六城復于隍勿用師自邑告命貞吝<lb/>
　坤爲邑上變居初則爲艮巽蠱矣故曰復隍變巽則<lb/>
　有告命之象子夏傳曰隍城下池也城之體由基土<lb/>
<pb n="26a"/>　培扶乃得爲城否則壊損猶君賴臣輔翼也<lb/>
䷋<hi>坤下乾上</hi>
否之匪人不利君子貞大往小來<lb/>
　否雖氣運然所以致否者由於匪人<lb/>
初九㧞茅茹以其彚貞吉亨<lb/>
　泰初以同征爲吉否初以同貞爲亨<lb/>
六二包承小人吉大人否亨<lb/>
　隂虚承上故曰包承<lb/>
<pb n="26b"/>六三包羞<lb/>
　六三德不稱位可羞也而不能改其素行忍隱自處<lb/>
　故曰包羞聖人於泰否每稱包者泰否乃天地之變<lb/>
　天地無所不包也然天包地外故泰有包荒之象地<lb/>
　不能包天故云包承包羞乾坤分量如此<lb/>
九四有命无咎疇離祉<lb/>
　否將轉泰此天命也小人疇類將離其祉則君子可<lb/>
　以受祉矣<lb/>
<pb n="27a"/>九五休否大人吉其亡其亡繫于苞桑<lb/>
　繫于桑不可㧞繫于叢苞之桑尤不可㧞九五當乾<lb/>
　之中是坎之中爻也而五變亦互坎坎爲叢棘故曰<lb/>
　苞桑<lb/>
上九傾否先否後喜<lb/>
　後喜者言未可遽喜也惟以傾否爲先務必其亡其<lb/>
　亡而後有喜也<lb/>
䷌<hi>離下乾上</hi>
<pb n="27b"/>同人于野亨利涉大川利君子貞<lb/>
　乾伏坤爲野離伏坎爲川野者曠逺之地川者險難<lb/>
　之所于野亨大同也利涉大川同舟共濟也君子貞<lb/>
　者乾也按京氏易傳訟降爲同人夫訟之乾在坎水<lb/>
　之下故不利涉川同人則乾居上體而下互巽木又<lb/>
　伏坎水故利涉大川<lb/>
初九同人于門无咎<lb/>
　初變成艮艮爲門艮陽畫居三爻人位也故曰同人<lb/>
<pb n="28a"/>　于門門限隔也于往也故孔子小象以出門贊之建<lb/>
　安邱氏曰兩户爲門隂畫偶有門之象同人與隨之<lb/>
　初九節之九二皆前遇偶畫故謂之門<lb/>
六二同人于宗吝<lb/>
　二互巽巽與離皆坤隂也坤爲宗同于宗族而已故<lb/>
　吝<lb/>
九三伏戎于莽升其髙陵三歲不興<lb/>
　離爲戈兵故曰戎下體互巽三變爲震互則爲艮震<lb/>
<pb n="28b"/>　巽草莽也艮爲山在下體之上陵也重剛有憑上之<lb/>
　志故曰升又震動有升象自三至五隔三位也故曰<lb/>
　三歲二與五同者也三欲攘二而畏五伏于巽而升<lb/>
　于震見三之情狀矣伏戎避五也升高望二也五終<lb/>
　不可敵是以三歲不興<lb/>
九四乘其墉弗克攻吉<lb/>
　四乾伏坤坤土在内外之際有墉象四動互坎入險<lb/>
　有相攻之象乘墉是凌九三之上五用大師故弗克<lb/>
<pb n="29a"/>　攻也三升髙陵升四而望五四乘其墉越三而攻二<lb/>
九五同人先號咷而後笑大師克相遇<lb/>
　二互巽伏震五伏坤坤爲迷巽爲號震爲聲號咷也<lb/>
　二不同於三四而往同於五離目動爲笑故曰先號<lb/>
　咷而後笑卦伏坤坎坤坎合體有師象故三四五爻<lb/>
　有戎攻大師之辭<lb/>
上九同人于郊无悔<lb/>
　伏坤爲郊<lb/>
<pb n="29b"/>䷍<hi>乾下離上</hi>
大有元亨<lb/>
　易之一隂五陽者凡六卦大者陽也姤同人履小畜<lb/>
　夬五卦皆柔不得位不能有其大惟此卦柔得尊位<lb/>
　大中而上下五陽皆應之故爲大有乾居下卦故言<lb/>
　元亨而不言利貞也<lb/>
初九无交害匪咎艱則无咎<lb/>
　初爻孤逺在下未涉於害卦變自小畜而來小畜初<lb/>
<pb n="30a"/>　九曰何其咎大有初九曰匪咎甚言初本无咎也又<lb/>
　曰復自道曰艱者必如是而後可免咎也<lb/>
九二大車以載有攸往无咎<lb/>
　剛中之德上應六五下賢之君凡五所有之大二能<lb/>
　載之此大臣之事也乾伏坤坤爲大輿故曰大車以<lb/>
　載<lb/>
九三公用亨于天子小人弗克<lb/>
　易之辭有王有先王有后有大君有帝有天子王以<lb/>
<pb n="30b"/>　德業言先王以垂統言后者天子諸侯之通稱大君<lb/>
　者天子之尊稱帝者謂其主宰之專天子謂其統位<lb/>
　之正也九三居公位有剛健之德處大有之時與五<lb/>
　同功故其象曰公用亨于天子蓋周官上公朝於天<lb/>
　子饗禮九獻食禮九舉體貌極隆小人無德何克以<lb/>
　當之言小人者見九三之爲君子也按左傳秦伯師<lb/>
　於河上將納襄王晉文公筮得此爻卜偃曰吉遇公<lb/>
　用享于天子之卦戰克而王饗吉孰大焉且是卦也<lb/>
<pb n="31a"/>　天爲澤以當日天子降心以逆公不亦可乎大有去<lb/>
　睽而復亦其所也文公乃辭秦師而逆王遂成霸業<lb/>
九四匪其彭无咎<lb/>
　彭大也大有六五所有也九四剛臣嫌於僭逼必不<lb/>
　有其大而後可以无咎一說彭旁也謂三也九四上<lb/>
　近至尊下比權臣若能專心承五非賴乎三乃得无<lb/>
　咎<lb/>
六五厥孚交如威如吉<lb/>
<pb n="31b"/>　離體中虚有孚象按左傳季友將生桓公筮得此爻<lb/>
　卜楚邱之父曰同復於父敬如君所謂乾有君父之<lb/>
　象而歸魂卦大有變乾故也<lb/>
上九自天祐之吉无不利<lb/>
　下卦乾體有天象子曰履信思乎順又以尚賢也謂<lb/>
　六五也厥孚交如履信也以柔居尊思順也下應九<lb/>
　二尚賢也此六五所以能有其大自天祐之吉无不<lb/>
　利也夫六五之效言於上九者大有之吉以此終也<lb/>
<pb n="32a"/>　程朱謂上九下從六五夫六五君也誰復爲之上而<lb/>
　下從者乎或曰六五爲君即天也上九老臣得君受<lb/>
　大有之福故爻義如此<lb/>
　<lb/>
　<lb/>
　<lb/>
　<lb/>
　<lb/>
<pb n="32b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　易象鈎解卷一<lb/>
</p>

  </div>
            <div>
                <head>易象鈎解卷二</head>
    <p>
<pb n="1a"/>欽定四庫全書<lb/>
　易象鈎解卷二　　　　明　陳士元　撰<lb/>
䷎<hi>艮下坤上</hi>
謙享君子有終<lb/>
　六十四卦皆有凶悔吝惟謙六爻不然夫謙則無不<lb/>
　亨然惟君子有終何也小人有假於其初者也九三<lb/>
　人位爲謙之主故稱君子焉易以元亨利貞爲全德<lb/>
　而謙辭獨言亨者蓋謙即元之善君子有終則利貞<lb/>
<pb n="1b"/>　之義具矣<lb/>
初六謙謙君子用涉大川吉<lb/>
　謙主九三故三爻與彖辭皆稱君子有終初六亦曰<lb/>
　君子何也三勞而謙在上之君子也尊而光者也初<lb/>
　謙而謙在下之君子也卑而不可踰者也皆所以爲<lb/>
　君子之終用涉大川謂用此濟難可也况平居乎卦<lb/>
　互震木坎水故曰涉川<lb/>
六二鳴謙貞吉<lb/>
<pb n="2a"/>　鳴謙獨見於二上兩爻者三四五互震震爲聲有鳴<lb/>
　象二上近之故曰鳴謙二重隂嫌於不正而承乘又<lb/>
　皆君子其鳴也鳴其守正而不求應也<lb/>
九三勞謙君子有終吉<lb/>
　三互坎坎爲勞卦故曰勞謙乾之三言君子坤之三<lb/>
　言有終謙之三兼乾坤之占辭所謂勞者即終日乾<lb/>
　乾或從王事而謙則惕厲含章者也<lb/>
六四无不利撝謙<lb/>
<pb n="2b"/>　六四坤順重隂上近六五謙恭之君下賴九三勞謙<lb/>
　之臣故无不利而四居危地又當撝揚其謙艮爲手<lb/>
　有撝象<lb/>
六五不冨以其鄰利用侵伐无不利<lb/>
　隂虚故曰不富凡人以財物周贍鄉里乃得其用六<lb/>
　五柔尊能謙故不富而能以其鄰又自二至上有師<lb/>
　體故五曰侵伐上曰行師<lb/>
上六鳴謙利用行師征邑國<lb/>
<pb n="3a"/>　上爲亢位不得已而鳴謙坤有邑國之象雙湖胡氏<lb/>
　曰謙卦下三爻皆吉而無凶上三爻皆利而無害易<lb/>
　中吉利罕有若是純全者謙之效固如此然艮體稱<lb/>
　吉而坤體稱利靜則多吉順則多利故也<lb/>
䷏<hi>坤下震上</hi>
豫利建侯行師<lb/>
　自初至五有比體比爲建國親侯又謙九三在三公<lb/>
　之位自二至上有師體謙反而爲豫則三升四四爲<lb/>
<pb n="3b"/>　諸侯有三公出封之象故利建侯然建侯以坤地靜<lb/>
　鎮言行師以震雷威動言屯有震無坤則言建侯而<lb/>
　不言行師謙有坤無震則言行師而不言建侯惟豫<lb/>
　則兼言之也<lb/>
初六鳴豫凶<lb/>
　小人得寵不勝其豫而發於聲音凶之道也初變爲<lb/>
　震又應震體震有鳴象<lb/>
六二介于石不終日貞吉<lb/>
<pb n="4a"/>　互艮有石象艮伏兌上體互坎伏離離日在兌西終<lb/>
　日也然皆伏於互體故有不終日之象夫六二上應<lb/>
　隂柔逸豫之君下立乎鳴盱兩佞臣之間而以中正<lb/>
　自守其處豫也介然如石其去豫也不待終日吉孰<lb/>
　大焉諸爻皆言豫惟二五不然五貞疾不得豫也二<lb/>
　貞吉不爲豫也<lb/>
六三盱豫悔遲有悔<lb/>
　睢盱視不審貌上體互坎伏離離目而震動故有盱<lb/>
<pb n="4b"/>　象<lb/>
九四由豫大有得勿疑朋盍簪<lb/>
　四爲豫主豫之由也卦以陽爲大九陽得位故曰大<lb/>
　有得坤有朋之象衆隂從四故稱朋焉簪乃聚髪之<lb/>
　物巽爲寡髪則坤爲髪矣而九四以陽聚之故有盍<lb/>
　簪之象<lb/>
六五貞疾恒不死<lb/>
　五溺於豫疾君也切近九四剛臣不敢自縱故曰貞<lb/>
<pb n="5a"/>　疾其明皇之得韓休齊洋之得楊愔乎易言疾者五<lb/>
　无妄之九五損之六四豐之六二兌之九四其疾皆<lb/>
　可愈也惟豫之六五獨言貞疾然則人之生憂患而<lb/>
　死安樂也豈不信哉五至三互坎坎爲心病有貞疾<lb/>
　之象<lb/>
上六㝠豫成有渝无咎<lb/>
　重隂故曰㝠又互卦坎伏離離日也上變成巽巽入<lb/>
　也日入於坤地有㝠象居卦之上故曰成震動之終<lb/>
<pb n="5b"/>　故曰有渝<lb/>
䷐<hi>震下兌上</hi>
隨元亨利貞无咎<lb/>
　易中隨比相類故比曰元永貞无咎隨曰元亨利貞<lb/>
　无咎屯臨无妄革皆言元亨利貞不言无咎惟隨則<lb/>
　以无咎繼之蓋卦德動而恱易於不正而有咎也不<lb/>
　正則隨伏艮巽而蠱生矣彖言无咎有深意焉按左<lb/>
　傳穆姜筮得此卦卜史曰隨其出也君必速出姜曰<lb/>
<pb n="6a"/>　隨元亨利貞有四德者隨而无咎我皆无之豈隨也<lb/>
　哉遂薨於東宫<lb/>
初九官有渝貞吉出門交有功<lb/>
　物有主之謂官内本坤卦以一隂上交乎乾爲兌外<lb/>
　本乾卦以一陽下交乎坤爲震故曰官有渝初以陽<lb/>
　居陽故曰貞二至四互艮有門象又四當兩卦之限<lb/>
　門之地也初越四交五故曰出門交有功<lb/>
六二係小子失丈夫<lb/>
<pb n="6b"/>　全卦本乾父坤母下體互艮爲少男是四爲小子也<lb/>
　初震爲長男上體互巽婦則初爲丈夫也二以隂從<lb/>
　陽初與四皆陽也豈能兼與之乎重隂無守故係四<lb/>
　而失初巽爲繩有係象故二三爻皆曰係<lb/>
六三係丈夫失小子隨有求得利居貞<lb/>
　以六三視二四則二爲小子四爲丈夫矣二在下故<lb/>
　孔子曰志舎下<lb/>
九四隨有獲貞凶有孚在道以明何咎<lb/>
<pb n="7a"/>　豫隨九四皆大臣也豫有得即隨有獲也豫柔君在<lb/>
　上四之志可以行故其戒在君而五貞疾隨剛君在<lb/>
　上非四之所可犯故其戒在臣而四貞凶也居此位<lb/>
　者貴於孚信故豫曰勿疑隨曰有孚云<lb/>
九五孚于嘉吉<lb/>
　正配爲嘉故婚禮謂之嘉禮二五正配也隨之諸爻<lb/>
　各親其鄰惟五以中正應二之中正配之嘉者也四<lb/>
　五以陽居三上二隂之間有中實之象故皆曰孚然<lb/>
<pb n="7b"/>　四之孚戒之也欲其孚乎五也五之孚許之也喜其<lb/>
　孚於二也<lb/>
上六拘係之乃從維之王用亨于西山<lb/>
　上與三應三互艮巽艮爲手拘之也巽爲繩係之也<lb/>
　下卦震伏巽乃從維之也兌西方之卦也艮爲山有<lb/>
　西山之象西山隂方也兌爲巫所以祝祭而固結於<lb/>
　隂幽者也上六重隂當西山之位九五王者而有孚<lb/>
　信故曰王用亨于西山<lb/>
<pb n="8a"/>䷑<hi>巽下艮上</hi>
蠱元亨利涉大川先甲三日後甲三日<lb/>
　卦變自泰來初上相易泰變而爲蠱蠱者泰之壊也<lb/>
　卦體巽伏震艮伏兌震動於下而兌說於上則蠱可<lb/>
　飭矣故曰元亨震巽爲木兌爲澤故曰利涉大川易<lb/>
　於蠱之彖辭獨言甲日者先天卦圖艮在西北巽在<lb/>
　西南而甲木則在東方之離蠱由巽艮而成由甲逆<lb/>
　數歴離震坤三位得艮先甲三日也自甲順數歴離<lb/>
<pb n="8b"/>　兌乾三位得巽後甲三日也上艮下巽所以爲蠱於<lb/>
　艮得先甲三日之辛於巽得後甲三日之丁又所以<lb/>
　治蠱也按左傳秦伯伐晉卜徒父筮得此卦曰千乘<lb/>
　三去三去之餘獲其雄狐夫狐蠱必其君也蠱之貞<lb/>
　風也其悔山也歲云秋矣我落其實而取其材所以<lb/>
　克也實落材亡不敗何待三敗及韓晉戎還濘而止<lb/>
初六幹父之蠱有子考无咎厲終吉<lb/>
　事壊於父而子幹之是父幸而有子考可以免咎曰<lb/>
<pb n="9a"/>　父又曰考恐人疑父在而子幹也故稱考焉<lb/>
九二幹母之蠱不可貞<lb/>
　六五有母象晉六二稱王母小過六二稱妣皆謂六<lb/>
　五也<lb/>
九三幹父之蠱小有悔无大咎<lb/>
　初陽位而濟之以柔故吉三陽位而益之以剛故小<lb/>
　有悔<lb/>
六四裕父之蠱往見吝<lb/>
<pb n="9b"/>　重隂寛順故不曰幹而曰裕三銳而過故悔四緩而<lb/>
　不及故吝三四當上下之際治亂興亡所繫也<lb/>
六五幹父之蠱用譽<lb/>
　六五繼體之君故亦曰幹父之蠱下應九二賢臣二<lb/>
　之陽剛得中所謂譽髦之士也五以柔中用之以幹<lb/>
　蠱故曰用譽<lb/>
上九不事王侯高尚其事<lb/>
　下五爻以父子言上爻以君臣言子之幹父猶臣之<lb/>
<pb n="10a"/>　幹君也自初至五而蠱已去矣故上爻不言蠱蠱去<lb/>
　則臣子之事畢全節而退臣子之高致也居卦之上<lb/>
　故曰高尚<lb/>
䷒<hi>兌下坤上</hi>
臨元亨利貞至于八月有凶<lb/>
　以陽臨隂有進而至於純乾之漸故曰元亨利貞八<lb/>
　月有凶其說不一朱子曰八月謂自復卦一陽之月<lb/>
　至於遯卦二隂之月隂長陽遯之時也然丑月卦爲<lb/>
<pb n="10b"/>　臨二陽浸長逼四隂至於八月建酉卦爲觀則四隂<lb/>
　逼二陽也所謂至於八月有凶者既言之於臨則當<lb/>
　自臨數而不當自復數卦序以觀次臨則當數至觀<lb/>
　而不當數至遯觀臨乃隂陽反對消息之常理豈可<lb/>
　外引遯卦謂六月之遯爲周之八月哉一說自坤之<lb/>
　初六爲復之初九與坤之六爻而七故復曰七日日<lb/>
　陽也七與初皆陽也曰來復者聖人喜一陽之來復<lb/>
　也自坤之六二爲臨之九二與坤之六爻而八故臨<lb/>
<pb n="11a"/>　曰八月月隂也八與二皆隂也曰有凶者聖人戒四<lb/>
　隂之猶盛也一說歴臨六爻至遯六二凡八位八數<lb/>
　爲隂於象爲月歴剥六爻至復初九凡七位七數爲<lb/>
　陽於象爲日此即朱子意也一說復下震震少陽七<lb/>
　數也位列於東是爲日出之方臨下兊兊少隂八數<lb/>
　也位列於西是爲月出之方然於有凶之義無取也<lb/>
　惟臨觀反對之說爲是<lb/>
初九咸臨貞吉<lb/>
<pb n="11b"/>　咸感之无心者也卦稱咸者山澤通氣也臨爻稱咸<lb/>
　者隂陽相感也二陽俱曰咸臨謂恊力以往即復彖<lb/>
　朋來之義<lb/>
九二咸臨吉无不利<lb/>
　初二俱咸臨初貞二无不利者初位卑而不中曰貞<lb/>
　戒之也二得中而應君曰吉无不利勉之也<lb/>
六三甘臨无攸利既憂之无咎<lb/>
　三以柔邪據二陽之上處兌之口有甘說臨人之象<lb/>
<pb n="12a"/>　三變成泰泰三艱貞无咎臨三既憂之无咎易之慮<lb/>
　君子而警小人也至矣<lb/>
六四至臨无咎<lb/>
　下與初應誠心篤交故曰至臨蓋地澤依附臨之至<lb/>
　也四當坤兌之間故有是象<lb/>
六五知臨大君之宜吉<lb/>
　五居坤體故曰知臨五常之德智藏於内坤以藏之<lb/>
　故有是象<lb/>
<pb n="12b"/>上六敦臨吉无咎<lb/>
　坤艮皆土有敦厚之象臨曰敦臨艮曰敦艮謂土也<lb/>
　然皆於卦終見之而復之五爻亦曰敦復者何也復<lb/>
　上六迷復不能復者也非終復也六五爲復之終有<lb/>
　坤厚之德故稱敦復云<lb/>
䷓<hi>坤下巽上</hi>
觀盥而不薦有孚顒若<lb/>
　二陽在上四隂觀之全卦艮體又自三至五互艮艮<lb/>
<pb n="13a"/>　者止而未動有無爲而化之義也艮爲手有盥薦之<lb/>
　象隂虚爲有孚之象坤順爲顒若之象上卦巽伏震<lb/>
　震長子宗廟祭主也故以祭祀爲辭<lb/>
初六童觀小人无咎君子吝<lb/>
　隂居坤始所見不大如童稚然卦互艮爲少男故曰<lb/>
　童<lb/>
六二闚觀利女貞<lb/>
　闚門中視也坤爲闔户艮爲門二柔居門户之内而<lb/>
<pb n="13b"/>　觀乎外又二變爲坎坎爲隱伏有闚象故曰闚觀上<lb/>
　巽體有女象故曰利女貞<lb/>
六三觀我生進退<lb/>
　巽爲進退三居上下之交可進可退當觀我之平生<lb/>
　以卜其進退也<lb/>
六四觀國之光利用賓于王<lb/>
　坤有國邑之象九五大觀在上爲國之光四近而觀<lb/>
　之利用賓于王古者諸侯朝王待以賓禮士未受禄<lb/>
<pb n="14a"/>　亦謂之賓詩曰嘉賓周官曰以禮賓之是也按左傳<lb/>
　陳敬仲之少也陳侯使周史筮得此爻曰是謂觀國<lb/>
　之光利用賓于王此其代陳有國乎不在此其在異<lb/>
　國非此其身在其子孫光逺而自他有耀者也坤土<lb/>
　也巽風也乾天也風爲天於土上山也有山之材而<lb/>
　照之以天光於是乎居土上故曰觀國之光庭實旅<lb/>
　百奉之以玉帛天地之羙具焉利用賓于王其在後<lb/>
　乎風行而著于土故曰其在異國乎若在異國必姜姓也<lb/>
<pb n="14b"/>　姜太嶽之後也山嶽配天物莫能兩大陳衰此其昌<lb/>
　乎及陳之初亡也陳桓子始大於齊其後亡也成子<lb/>
　得政<lb/>
九五觀我生君子无咎<lb/>
　九陽居尊表儀天下有君子之責五上皆言君子者<lb/>
　觀之爲卦取小人觀君子之義也陽爲君子<lb/>
上九觀其生君子无咎<lb/>
　我者内辭其者外辭五得位上不得位故爻義不同<lb/>
<pb n="15a"/>　其下四隂皆以陽爲觀法者故近者利而逺者吝焉<lb/>
䷔<hi>震下離上</hi>
噬嗑亨利用獄<lb/>
　噬嗑除間之卦也卦互坎坎爲律爲棘有獄象六五<lb/>
　柔中居坎之上故曰利用獄<lb/>
初九屨校滅趾无咎<lb/>
　校木械也震爲足屨校械其足也古用肉刑有斬左<lb/>
　趾右趾之法故小懲大誡人知畏而不敢犯趾者動<lb/>
<pb n="15b"/>　之初也當動之初用刑而遏絶之猶爲小人之福故<lb/>
　曰无咎<lb/>
六二噬膚滅鼻无咎<lb/>
　膚者皮之表隂柔之象也六二柔中治獄平易有如<lb/>
　噬膚而初九剛强必須深嚴乃爲得中故曰滅鼻滅<lb/>
　鼻劓刑也二至四互艮荀九家艮爲鼻<lb/>
六三噬腊肉遇毒小吝无咎<lb/>
　九四爲間於一卦之中可謂腊肉而有毒者六三近<lb/>
<pb n="16a"/>　之故曰遇毒六三以柔居剛九四以剛居柔肉取柔<lb/>
　象腊取剛象也又自三至五互坎坎有毒象<lb/>
九四噬乾胏得金矢利艱貞吉<lb/>
　離爲乾卦故曰乾胏離爲矢卦變自泰來乾爲金故<lb/>
　曰金矢<lb/>
六五噬乾肉得黄金貞厲无咎<lb/>
　乾肉亦指九四卦變自泰來坤黄也乾金也又六五<lb/>
　居上體之中噬九四之剛中爲黄剛爲金故有得黄<lb/>
<pb n="16b"/>　金之象<lb/>
上九何校滅耳凶<lb/>
　校在項曰何屨校不懲至於滅耳而凶自取之也滅<lb/>
　耳刵刑也坎爲耳卦互坎故有此象<lb/>
䷕<hi>離下艮上</hi>
賁亨小利有攸往<lb/>
　卦自泰來泰有乾坤之體變爲艮離之賁賁文也文<lb/>
　物之雜也周官畫繪之事雜五色曰𤣥與黄相次又<lb/>
<pb n="17a"/>　曰青與赤謂之文賁有乾坤之變乾天𤣥也坤地黄<lb/>
　也離火赤也艮山青也故曰賁卦變上六之柔來文<lb/>
　九二之剛是文雖柔而質剛又得中正故曰亨九二<lb/>
　之剛上文上六之柔是文雖剛而質柔又非中正故<lb/>
　曰小利有攸往隂爲小上六是已<lb/>
初九賁其趾舎車而徒<lb/>
　初九以陽剛之資秉文明之德而在下無位不能賁<lb/>
　於天下惟飾其一身而已賁其趾者飾其身之所行<lb/>
<pb n="17b"/>　也何以飾其所行惟義所在而已六二賢臣有乘車<lb/>
　之貴初舎二之車而徒行以從六四之正應是所以<lb/>
　賁趾者在此而不在彼故孔子曰義弗乘也初居卦<lb/>
　下有趾象又六四互震震爲足六二互坎有車象<lb/>
六二賁其須<lb/>
　宋儒以須爲鬚非也易以上爲首初爲尾正例也三<lb/>
　居下卦之上亦得爲角四居上卦之下亦得爲尾變<lb/>
　例也二在咸艮爲腓在明夷爲股非鬚之位若以賁<lb/>
<pb n="18a"/>　趾爲主則濡如皤如何謂哉須者待也初四相應而<lb/>
　賁二與三五與上相近而賁六二柔中與五無應須<lb/>
　待九三與之俱起故孔子曰與上興也二居互坎之<lb/>
　下變則下卦成乾乾下坎上是爲需需須也故曰賁<lb/>
　其須<lb/>
九三賁如濡如永貞吉<lb/>
　三居離上文極矣互坎爲濡濡潤也言文之潤色者<lb/>
　也詩曰六轡如濡亦言其光羙而沃澤云爾<lb/>
<pb n="18b"/>六四賁如皤如白馬翰如匪㓂婚媾<lb/>
　皤白貌四變互巽巽爲白故四上俱有白象下卦互<lb/>
　坎上卦互震有馬象下體離也有飛翰之象四疑初<lb/>
　之誘於車飾以從二而初乃舎車是四之婚媾也所<lb/>
　以質素相賁白首不變其往應之心如馬之有飛翰<lb/>
　速而決焉<lb/>
六五賁于丘園束帛戔戔吝終吉<lb/>
　丘園閑曠之地謂上九也五無應於下而賁於上故<lb/>
<pb n="19a"/>　束帛戔戔帛五匹爲束戔戔委積之貌此賁賢之禮<lb/>
　也然徒豐其儀文而弗與其位則不免於吝上變成<lb/>
　坤坤爲帛爲吝嗇故有是象<lb/>
上九白賁无咎<lb/>
　白賁是所謂丘園之賢也昔者孔子筮得賁卦而不<lb/>
　懌門人問之孔子不答盖孔子欲爲東周興起文治<lb/>
　而此卦小利有攸往又六爻舎車須濡白馬白賁此<lb/>
　孔子所以不懌也故終爲素王然孔子雖不賁於當<lb/>
<pb n="19b"/>　時而删述之功則賁於萬世故曰文王既没文不在<lb/>
　兹乎其爲賁也大矣<lb/>
䷖<hi>坤下艮上</hi>
剥不利有攸往<lb/>
　剥有禠奪之義隂自下奪陽位而變其實也<lb/>
初六剥牀以足蔑貞凶<lb/>
　牀者人之所安也卦體上實下虚有牀象初在卦下<lb/>
　變則爲震有足象<lb/>
<pb n="20a"/>六二剥牀以辨蔑貞凶<lb/>
　辨幹也二爻爲大臣之位國之幹也六二小人其剥<lb/>
　大臣之君子而進爲大臣者乎其當罷九齡相林甫<lb/>
　之日乎卦以三四爻爲人位二當人身之下牀足之<lb/>
　上故有牀辨之象<lb/>
六三剥之无咎<lb/>
　剥卦隂爻有五六三舎羣隂以應上九故无咎六五<lb/>
　率羣隂以從上九故无不利初二四居剥之世專以<lb/>
<pb n="20b"/>　隂剥陽者故皆因剥牀而凶<lb/>
六四剥牀以膚凶<lb/>
　重隂居牀之上有膚象<lb/>
六五貫魚以宫人寵无不利<lb/>
　五變爲巽巽爲魚爲繩艮爲手持繩下連衆隂有貫<lb/>
　魚之象羣隂貫魚而進能如宫人之取寵不敢踰禮<lb/>
　越分以干預權柄則无不利此開諭小人受福之道<lb/>
　而致其戒也宫人衆妾也以之者王后也五爲王后<lb/>
<pb n="21a"/>　之位四爲夫人三爲九嬪二爲世婦初爲御妾又艮<lb/>
　爲門闕爲閽寺而羣隂在艮之内有宫人之象或問<lb/>
　說卦傳巽不爲魚而筮卜之家人以巽爲魚宋儒多從<lb/>
　之何也曰以重卦離知之包犧結繩爲網罟以佃以<lb/>
　漁蓋取諸離離中有巽巽復有離巽爲魚以漁也離<lb/>
　爲雉以佃也魚龍同氣東方靈蟲龍爲之長震巽皆<lb/>
　東方之木也震爲龍木之正氣巽爲魚木之廢氣故<lb/>
　巽有魚象<lb/>
<pb n="21b"/>上九碩果不食君子得輿小人剥廬<lb/>
　五陽已剥上九獨存如堅大之果不被蠧食則將墜<lb/>
　於下而生於上矣五隂載一陽輿之象一陽覆五隂<lb/>
　廬之象乾爲木果艮得乾體故艮曰果蓏艮爲萬物<lb/>
　成始成終之卦有碩果不食之象輿坤象廬艮象也<lb/>
䷗<hi>震下坤上</hi>
復亨出入无疾朋來无咎反復其道七日來復利有攸<lb/>
往<lb/>
<pb n="22a"/>　隂陽之反皆自内出非由外來剥極成坤陽降而入<lb/>
　坤極而動陽升而出入其反也出其動也其出其入<lb/>
　以漸而行故曰无疾朋陽類也一陽既復則二三四<lb/>
　五六以次而來矣聖人喜陽之復於是計其復之數<lb/>
　曰反復其道七日來復言陽剛之反而復其道自姤<lb/>
　至此成數凡七而已臨曰八月有凶復曰七日來復<lb/>
　陽消而數月冀其消之遲陽長而數日幸其長之速<lb/>
　也按左傳晋厲公伐鄭鄭使告于楚晉楚遇於鄢陵<lb/>
<pb n="22b"/>　厲公筮得此卦卜史曰吉其卦遇復南國䠞射其元<lb/>
　王中厥目國䠞王傷不敗何待及戰果射共王中目<lb/>
初九不逺復无祇悔元吉<lb/>
　初居卦始又在震初微動之時也當是時而能復則<lb/>
　去无妄不逺矣故无祇悔元吉<lb/>
六二休復吉<lb/>
　隂爻近陽得親賢之益剥六五近上故无不利復六<lb/>
　二近初故休復吉而蒙四逺陽故困而吝也<lb/>
<pb n="23a"/>六三頻復厲无咎<lb/>
　三在上下進退之間又居動體之極故曰頻復<lb/>
六四中行獨復<lb/>
　四非二五何以稱中盖中無定體三四爲一卦之中<lb/>
　又復五隂自二至上則四爲中中行獨復謂處五隂<lb/>
　之中而獨行以復也泰二夬五之中行二體之中也<lb/>
　益三四之中行全體之中也復四之中行五隂之中<lb/>
　也<lb/>
<pb n="23b"/>六五敦復无悔<lb/>
　坤厚有敦象又五動互艮艮爲篤實故曰敦<lb/>
上六迷復凶有災眚用行師終有大敗以其國君凶至<lb/>
于十年不克征<lb/>
　坤爲迷上居坤極先迷者也最逺於陽復歸無所故<lb/>
　曰迷復上窮矣不可動動則降三成坎坎爲災眚天<lb/>
　災人眚凶之至也震爲動坤爲衆動衆有行師之象<lb/>
　上居卦終與四五同體四爲諸侯之位國也五君也<lb/>
<pb n="24a"/>　又坤有國邑之象師敗而舉國以行其凶禍必及其<lb/>
　國與其君矣十者坤之極數故屯頥互坤皆有十年<lb/>
　之象夫復道貴先初爲一卦之先四爲上卦之先故<lb/>
　初復不逺而四爲獨復復道貴中故二休而五敦復<lb/>
　道惡後三爲下卦之後上爲一卦之後故三厲而上<lb/>
　之凶又甚焉易之戒深矣<lb/>
䷡<hi>震上乾下</hi>
无妄元亨利貞其匪正有眚不利有攸往<lb/>
<pb n="24b"/>　无妄誠也誠者天之道也震得乾天之初未雜於物<lb/>
　也故曰无妄九五剛中正變則不正而互坎坎爲眚<lb/>
　故曰其匪正有眚不利有攸往<lb/>
初九无妄往吉<lb/>
　震陽初動誠一未分剛實無私動與天合故往吉<lb/>
六二不耕穫不菑畬則利有攸往<lb/>
　二動體而中正无妄者也故極言无妄可往之理初<lb/>
　至五得益體有耕象震爲稼艮爲手二往之五五來<lb/>
<pb n="25a"/>　應二二變成兌兌爲毁折又卦有乾金銍刈其稼也<lb/>
　有穫象二在地上爲田一歲曰菑三歲曰畬初九震<lb/>
　足動田之始有菑象五應二歴三爻有畬象耕穫菑<lb/>
　畬者望利者也六二无妄非耕而望穫菑而望畬之<lb/>
　類故利有攸往<lb/>
六三无妄之災或繫之牛行人之得邑人之災<lb/>
　六三匪正上乾伏坤有牛象卦互艮巽艮爲手巽爲<lb/>
　繩有繫牛之象震爲大塗爲足有行人之象坤有邑<lb/>
<pb n="25b"/>　人之象六三無故得災譬有人繫牛於此舎而之他<lb/>
　行路之人見其無主掠之而去彼繫牛者反責牛於<lb/>
　邑人夫邑人未嘗竊牛也而受償牛之責是无妄之<lb/>
　災也<lb/>
九四可貞无咎<lb/>
　四剛無應可貞者可以堅守其正道不可輕動也<lb/>
九五无妄之疾勿藥有喜<lb/>
　九五剛中无妄變則互坎坎有疾象又有毒藥之象<lb/>
<pb n="26a"/>　然藥之治疾也施於豫之貞疾則可施於无妄之疾<lb/>
　則不可故曰勿藥有喜<lb/>
上九无妄行有眚无攸利<lb/>
　上九窮極貴乎守静行則有眚也即彖辭之意卦變<lb/>
　遯變而爲无妄无妄變而爲家人家人九三互坎上<lb/>
　與三應故曰行有眚<lb/>
䷙<hi>乾下艮上</hi>
大畜利貞不家食吉利涉大川<lb/>
<pb n="26b"/>　小畜以巽止乾巽弱乾壯故曰小畜大畜以艮止乾<lb/>
　艮厚乾伏故曰大畜大畜之世當出而見用以濟天<lb/>
　下之難二居内爲家人卦變家人六二進而之五則爲<lb/>
　大畜三至上有頤體爲食又下體互兌上艮伏兌兌<lb/>
　口有食象故曰不家食吉兌爲澤澤決爲川上體互<lb/>
　震木在乾健之前故曰利涉大川<lb/>
初九有厲利已<lb/>
　初四隂陽正應何爲有厲蓋四居艮體而止初以乾<lb/>
<pb n="27a"/>　體而進兩不相合進則犯上故有厲而利於止也<lb/>
九二輿說輹<lb/>
　輹輿下横木也乾伏坤坤爲輿故二三爻俱有輿象<lb/>
　卦互震兌震木有輹象兌毁折有說輹之象<lb/>
九三良馬逐利艱貞曰閑輿衛利有攸往<lb/>
　乾爲良馬震爲作足之馬三陽並進良馬逐也九三<lb/>
　剛健當位與上同德然馳逐不已必有奔蹶之患故<lb/>
　戒以艱貞閑習其輿衛則利有攸往輿者乘内之二<lb/>
<pb n="27b"/>　陽也衛者防外之二隂也凡武備謂之衛考工記周<lb/>
　人上輿有六等之數皆以衛名是輿亦可以稱衛也<lb/>
　易之剛爻上進者遇柔則利遇剛則不利大壯之四<lb/>
　曰壯于大輿之輹大畜之三曰良馬逐皆前遇柔也<lb/>
　大壯之初曰征凶大畜之初曰有厲利已皆前遇剛<lb/>
　也<lb/>
六四童牛之牿元吉<lb/>
　四畜初九初居伏坤之始有童牛之象牿者施横木<lb/>
<pb n="28a"/>　於牛角以防其觸卦互震木有牿象<lb/>
六五豶豕之牙吉<lb/>
　五畜九二二變互坎坎爲豕五互震伏巽巽爲白自<lb/>
　三至上有頤體豕之頤中有剛且白者牙象也下乾<lb/>
　爲金互兌爲毁折有豶豕之象豶者去其勢也豕之<lb/>
　猛在牙豶其豕則牙猛不存矣五畜二而能乘其機<lb/>
　以制其剛故有此象<lb/>
上九何天之衢亨<lb/>
<pb n="28b"/>　三如良馬之逐上乃大其途而受之故聖人嘆曰是<lb/>
　何天之衢路如此之亨乎幸之也艮爲徑路又互震<lb/>
　爲大塗五爲天位上居天之上故有天衢之象<lb/>
䷚<hi>震下艮上</hi>
頤貞吉觀頤自求口實<lb/>
　艮震合體外實内虚有口象下動上止有飲食言語<lb/>
　之象故曰頤頤中虚有離體離爲目觀也觀人之所<lb/>
　養必自求口實之處觀之口實不過言語飲食觀其<lb/>
<pb n="29a"/>　貞否則足以知其所養是口實者觀頤之自也<lb/>
初九舎爾靈龜觀我朶頤<lb/>
　頤有離體離爲龜初伏於艮土之下龜蟄時也龜所<lb/>
　以靈者蟄則咽息不動無求於外君子在下所養以<lb/>
　正靈龜之類也初乃舎已應四是舎爾靈龜觀我而<lb/>
　朶頤也初在動體頤動有朶象<lb/>
六二顛頤拂經于丘頤征凶<lb/>
　初上二陽一卦之主初失已而凶上由頤而吉二三<lb/>
<pb n="29b"/>　四五或顛或拂就養於下曰顛違其常理曰拂上卦<lb/>
　艮爲山山半爲邱六五是也以五養二謂之邱頤于<lb/>
　往也越也二居動體既求養於初而顛矣又欲越五<lb/>
　之邱頤以從上九故征凶<lb/>
六三拂頤貞凶十年勿用无攸利<lb/>
　就養於上故不曰顛然上爲養主三雖正應而位不<lb/>
　中正居動之極不以道義交於上而以口腹求於上<lb/>
　故曰拂三互坤有十年之象<lb/>
<pb n="30a"/>六四顛頤虎視眈眈其欲逐逐无咎<lb/>
　近君當位下交初九故曰顛然求賢自助故曰吉艮<lb/>
　爲虎四變成離離爲目有虎視之象眈眈威重貌下<lb/>
　交不瀆也久與賢人處則貪鄙之欲消逐逐消散之<lb/>
　謂也震動而艮止有其欲逐逐之象<lb/>
六五拂經居貞吉不可涉大川<lb/>
　五資上養可謂拂經艮體安靜故曰居貞吉五往居<lb/>
　上上來居五則成坎坎爲川下卦震也五變爲巽本<lb/>
<pb n="30b"/>　有舟楫涉川之具但六五隂柔在艮山之中又互坤<lb/>
　地之上故曰不可涉大川<lb/>
上九由頤厲吉利涉大川<lb/>
　上九一卦所由以頤者故曰由頤艮伏兌澤有川象<lb/>
　上九以陽剛高出於大川之上而又有震木浮於下<lb/>
　故有利涉大川之象<lb/>
䷛<hi>巽下兑上</hi>
大過棟橈利有攸往亨<lb/>
<pb n="31a"/>　巽爲木爲長爲高有棟象巽風撓萬物而體弱有棟<lb/>
　橈之象又卦中四陽亦有棟象上下隂柔不能任亦<lb/>
　有棟橈象也然二五剛中兌說而巽入故曰利有攸<lb/>
　往亨<lb/>
初六藉用白茅无咎<lb/>
　巽爲白爲草有白茅之象卦之全體有器象焉初隂<lb/>
　爲器之足上隂爲器之口二三四五之陽則物之充<lb/>
　實於器中者也卦以初二爲地置器於地而用白茅<lb/>
<pb n="31b"/>　以承藉之過於慎也故无咎<lb/>
九二枯楊生稊老夫得其女妻无不利<lb/>
　兌爲澤巽爲木澤邉之木楊也荀九家亦以巽爲楊<lb/>
　虞仲翔曰稊穉也楊葉未舒也戴記夏小正篇曰正<lb/>
　月桞稊釋者謂稊發芽也又按諸韻書皆以稊爲木<lb/>
　之秀而程朱獨以稊爲根未詳所出蓋震卦爲反生<lb/>
　爲蕃鮮巽體伏震故有枯楊生稊之象二互乾爲老<lb/>
　陽有老夫之象近巽之初有女妻之象夫二之取象<lb/>
<pb n="32a"/>　在物則如枯楊再生稊在人則如老夫得女妻稊有<lb/>
　敷榮之兆女有生育之端故無不利吁觀大過二五<lb/>
　之爻見聖人立象盡意以效天下之動老夫得女妻<lb/>
　再娶女之夫也老婦得士夫婦再嫁而夫未娶也人<lb/>
　倫之變備於此矣<lb/>
九三棟橈凶<lb/>
　卦以四陽爲棟三四又當棟之中故二爻俱以棟言<lb/>
　九三過剛不中上應兌體爲毁折故有橈象<lb/>
<pb n="32b"/>九四棟隆吉有它吝<lb/>
　以陽居隂剛柔相濟四變成坎坎於木爲堅多心故<lb/>
　曰棟隆<lb/>
九五枯楊生華老婦得其士夫无咎无譽<lb/>
　枯楊生華無種植之理老婦得夫無生育之端无咎<lb/>
　无譽者言不足咎不足譽也賤之也兌伏艮男有士<lb/>
　夫之象互乾伏坤母有老婦之象<lb/>
上六過涉滅頂凶无咎<lb/>
<pb n="33a"/>　中四爻互乾乾爲首上六在首之上有頂象上六本<lb/>
　遯之六二進而上行歴三四五至上爲兌有兌澤滅<lb/>
　頂之象<lb/>
䷜<hi>坎下坎上</hi>
習坎有孚維心亨行有尚<lb/>
　彖於八純卦皆不稱習獨加習於坎者甚其險也使<lb/>
　天下防其入而圖其出也一陽中實爲有孚心亨之<lb/>
　象二至四互震震足動於坎中爲行有尚之象<lb/>
<pb n="33b"/>初六習坎入於坎窞凶<lb/>
　初本臨之六五自外入重險而至於初有習坎之象<lb/>
　在卦之下居坎之底有窞象蓋坎中小穴旁入者爲<lb/>
　窞坎卦上畫之柔象水旁兩岸下畫之柔象岸側小<lb/>
　穴也初自外入故有入於坎窞之象<lb/>
九二坎有險求小得<lb/>
　掩於一隂之下故曰有險出乎一隂之上故曰求小<lb/>
　得<lb/>
<pb n="34a"/>六三來之坎坎險且枕入于坎窞勿用<lb/>
　之往也乾之九三當二乾之間故曰終日乾乾坎之<lb/>
　六三當二坎之間故曰來之坎坎枕藉也安也朱子<lb/>
　曰枕者倚着未安之意陸希聲曰枕者閡礙險害之<lb/>
　處非是竊謂三當坎坎之地當思所以出乎險也彼<lb/>
　乃負隂柔之資不中不正遇此險也且以爲安枕焉<lb/>
　則終入於坎窞而凶矣險且枕即所謂安其危利其<lb/>
　菑者也卦互震艮震動故曰來之艮止故曰枕三變<lb/>
<pb n="34b"/>　成巽巽入也故初三俱有入象<lb/>
六四樽酒簋貳用缶納約自牖終无咎<lb/>
　坎有酒象卦變自臨而來有坤體互卦得震艮艮鼻<lb/>
　震足坤腹有樽簋之象坤艮爲土坎伏離爲大腹土<lb/>
　器有腹者缶象也坤爲闔戸艮爲門坎爲穴離爲明<lb/>
　穴其門戸以通明者牖象也六四德柔而近君九五<lb/>
　剛中而求助剛柔相際可與有爲是以一樽之酒二<lb/>
　簋之食瓦缶之器以此自納於君而誠信固結有若<lb/>
<pb n="35a"/>　盟約而不可解焉四變成兑兑爲史巫故有盟約之<lb/>
　象樽簋取交際之義牖取旁通之義缶取樸質之義<lb/>
　卦以出險爲功四雖居上卦之始然已出乎下坎之<lb/>
　終而事君者又當始終不變故言終無咎以勉之<lb/>
九五坎不盈祇既平无咎<lb/>
　隂掩乎上是水未溢出坎外僅能平乎坎耳互卦艮<lb/>
　止有不盈既平之象<lb/>
上六係用徽纆寘于叢棘三嵗不得凶<lb/>
<pb n="35b"/>　上動成巽巽爲繩有徽纆之象坎有叢棘之象巽木<lb/>
　數三故曰三嵗坎卦自初至五是險中求出之人上<lb/>
　六以隂居上是爲險䧟人者也天道好還䧟人者至<lb/>
　是受殃所以被係用徽用纆寘于刑庭三嵗不得出<lb/>
　也古者圜扉之外種九棘故曰叢棘<lb/>
䷝<hi>離下離上</hi>
離利貞亨畜牝牛吉<lb/>
　離本坤體坤爲子母牛荀九家曰離爲牝牛牝牛至<lb/>
<pb n="36a"/>　順之象畜牝牛者涵養至順也柔道也故言利貞而<lb/>
　不言元也<lb/>
初九履錯然敬之无咎<lb/>
　卦變自遯來有乾體三至五互兑體兑下乾上有履<lb/>
　象二至四互巽巽爲進退爲不果巽伏震震爲足初<lb/>
　變成艮足動於前而艮止於上有履錯然之象錯然<lb/>
　者謂其歩趨紛亂不成行列也所以然者由於心之<lb/>
　不敬故戒之曰敬之无咎<lb/>
<pb n="36b"/>六二黄離元吉<lb/>
　二得坤之中爻故曰黄離當文明之世居大臣之位<lb/>
　而能以謙柔之德體中正之道吉孰大焉<lb/>
九三日昃之離不鼔缶而歌則大耋之嗟凶<lb/>
　離爲日三在下卦之終有日昃之象卦本坤體坤爲<lb/>
　腹坤土有腹而出於離火之中有缶象三變互艮艮<lb/>
　爲手有鼓缶之象三變爲震震爲聲上互兑兑口出<lb/>
　震聲有歌嗟之象離變而爲革互乾爲老陽有大耋<lb/>
<pb n="37a"/>　之象夫日無不昃人無不耋理勢之常也三爲死生<lb/>
　所動不鼔缶而歌以爲達則大耋之嗟以憂死故曰<lb/>
　凶<lb/>
九四突如其來如焚如死如棄如<lb/>
　此爻義峻辭嚴聖人立天下之大法也謂九四剛臣<lb/>
　不能安分突然而來以侵偪乎柔中之五則受莫大<lb/>
　之罪然易卦九四多矣獨言於離者離有相繼之嫌<lb/>
　也古有焚刑刑人之喪不居兆域不序昭穆焚而棄<lb/>
<pb n="37b"/>　之莽卓是已離爲火有焚象<lb/>
六五出涕沱若戚嗟若吉<lb/>
　兑澤流於離目有出涕之象離伏坎坎爲心病有戚<lb/>
　象兑爲口有嗟若之象五柔爲九四强臣所迫然得<lb/>
　吉者以五上相麗耳五王上公可用出征以誅九四<lb/>
　故孔子曰六五之吉離王公也<lb/>
上九王用出征有嘉折首獲匪其醜无咎<lb/>
　居一卦之上有首象互兑爲毁折有折首之象六五<lb/>
<pb n="38a"/>　當王者之位用上九以出征有嘉美之意焉其要在<lb/>
　於折敵之魁首不必盡獲其醜類也是以九四不敢<lb/>
　突來而五得吉離爲甲胄爲戈兵故有出征之象<lb/>
　<lb/>
　<lb/>
　<lb/>
　<lb/>
　<lb/>
<pb n="38b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　易象鈎解卷二<lb/>
</p>

  </div>
            <div>
                <head>易象鈎解卷三</head>
    <p>
<pb n="1a"/>欽定四庫全書<lb/>
　易象鈎解卷三　　　　　明　陳士元　撰<lb/>
䷞<hi>艮下兊上</hi>
咸亨利貞取女吉<lb/>
　艮為少男兊為少女夫婦相感莫甚於少者卦以艮<lb/>
　為主故有取女之象<lb/>
初六咸其拇<lb/>
　拇足大指也二至四互巽巽伏震震為足初在震足<lb/>
<pb n="1b"/>　之下有拇象拇附於足勢難自行故不言吉凶<lb/>
六二咸其腓凶居吉<lb/>
　互巽為股二在下體之中居股之下故曰腓腓足肚<lb/>
　也巽為進退故曰凶二本艮體艮止也故曰居貞吉<lb/>
九三咸其股執其隨徃吝<lb/>
　巽有股象卦變自泰來隨之六三變為咸之九三咸<lb/>
　之初六變為隨之初九隨卦震動在下有隨人之象<lb/>
　咸之九三則居艮體之極艮為手故有執其隨之象<lb/>
<pb n="2a"/>九四貞吉悔亡憧憧徃来朋從爾思<lb/>
　咸以無心為正四居三陽之中心之位也以九居四<lb/>
　隂陽雜矣又居說體感不以正憧憧動心之貌四變<lb/>
　成坎坎為心病有憧憧之象初與四交有朋象<lb/>
九五咸其脢无悔<lb/>
　子夏易傳曰脢脊肉也王弼易傳曰脢者心之上口<lb/>
　之下其膺膈之間乎兊伏艮艮止也五在伏艮之中<lb/>
　止而不動故有此象<lb/>
<pb n="2b"/>上六咸其輔頰舌<lb/>
　兊為口輔頰舌三者皆口象言語之所出也以此感<lb/>
　人咸道窮矣咸以人身取象自拇至股下體之序自<lb/>
　心至口上體之序也上六隂畫如人口之上開初二<lb/>
　隂畫如人足之分立艮亦以人身取象隂畫在上體<lb/>
　之中故艮其輔之象在五爻云<lb/>
䷟<hi>巽下震上</hi>
恒亨无咎利貞利有攸徃<lb/>
<pb n="3a"/>　乾坤氣化之始故曰元亨利貞咸恒形化之始故言<lb/>
　亨利貞而已咸以少男下少女此男女之新婚恒以<lb/>
　長女下長男此夫婦之偕老而天地日月君臣父子<lb/>
　上下長幼之定分皆具於恒體之中矣<lb/>
初六浚恒貞凶无攸利<lb/>
　卦自泰六四變為初六初居巽下三至五互兊巽股<lb/>
　入於兊澤之下入之深者也故有浚恒之象<lb/>
九二悔亡<lb/>
<pb n="3b"/>　此爻與大壯之九二解之初六皆以爻義明占而象<lb/>
　在其中孔子曰九二悔亡能久中也中也者聖學相<lb/>
　傳之要也執中之說開於堯舜備於臯謨箕範而莫<lb/>
　詳於易内卦之中六十有四外卦之中亦六十有四<lb/>
　得其中則吉失其中則凶此學易者所當玩也<lb/>
九三不恒其德或承之羞貞吝<lb/>
　九三陽剛非無德者但居巽極其究為躁為進退故<lb/>
　有不恒其德之象二承乎三見三不恒或為之羞然<lb/>
<pb n="4a"/>　二以為羞而三則以為貞此所以吝也<lb/>
九四田无禽<lb/>
　巽為雞有禽象二在地上有田象二既應五則巽禽<lb/>
　為五有矣故九四田无禽<lb/>
六五恒其德貞婦人吉夫子凶<lb/>
　巽為長女有婦人之象震為長男有夫子之象五居<lb/>
　震體而隂柔不正下從九二之剛此婦人之道也大<lb/>
　分不立權柄下移其魯哀晉元之世乎<lb/>
<pb n="4b"/>上六振恒凶<lb/>
　上六當恒久之時為在上之臣宜靜鎮而安守其分<lb/>
　也彼乃挾隂邪之資居震動之極必欲振而摇之如<lb/>
　王安石之類是已上體互兊兊伏艮艮為手有振象<lb/>
䷠<hi>艮下乾上</hi>
遯亨小利貞<lb/>
　卦二隂内長四陽外遯遯亨告君子小利貞戒小人<lb/>
　也六二之辭利貞之義可見矣<lb/>
<pb n="5a"/>初六遯尾厲勿用有攸徃<lb/>
　卦以上為首為角初為足為尾處遯之世知幾貴早<lb/>
　上九剛而知幾其遯最先四五亦以剛在外卦而能<lb/>
　遯矣惟初六在卦下居遯後有遯尾之象隂性不决<lb/>
　艮止不行故曰厲勿用有攸徃<lb/>
六二執之用黄牛之革莫之勝說<lb/>
　艮為手有執象上卦乾體伏坤坤為牛二在下卦之<lb/>
　中為黄有黄牛之象艮又有革象艮止而乾健有莫<lb/>
<pb n="5b"/>　之勝說之象五爻皆遯而六二獨不言遯者二為遯<lb/>
　之主也前四陽皆為此爻而遯者也聖人猶幸其柔<lb/>
　順中正之資未必能亂天下故示以執守中順之道<lb/>
　焉六二小人也此即所謂小利貞也<lb/>
九三係遯有疾厲畜臣妾吉<lb/>
　三近二隂當遯而有所係二三四互巽巽為繩有係<lb/>
　象係則有疾而厲矣三既為二隂所係則必以臣妾<lb/>
　畜之三變為坤坤為臣艮伏兊兊為妾故有畜臣妾<lb/>
<pb n="6a"/>　之象<lb/>
九四好遯君子吉小人否<lb/>
　四以剛德近君身雖未遁而心實好遁君子好遁小<lb/>
　人弗能也九四當人位在乾體有君子之象變則成<lb/>
　巽而互坎巽伏而坎䧟有小人之象<lb/>
九五嘉遯貞吉<lb/>
　非正應而相昵曰係以中正而相應曰嘉隨九五孚<lb/>
　于嘉遯九五嘉遯皆因三之係而見也<lb/>
<pb n="6b"/>上九肥遯无不利<lb/>
　上無係累之疾故曰肥子夏曰肥饒裕也上九陽剛<lb/>
　其遯最早是盖負道德之豐腴飽仁義之膏潤故其<lb/>
　心寛綽而無所疑也乾陽充實有肥象又按古本肥<lb/>
　作<graphic n="KR1446" url="https://raw.githubusercontent.com/kanripo/KR-Gaiji/master/images/KR1446.png" mimeType="image/png"/>與蜚飛字同九師訓云遁而能飛吉孰大焉曹<lb/>
　子建七啓云飛遯離俗張平子思𤣥賦云欲飛遯以<lb/>
　保名註引易遯上九飛遯无不利為解是以飛遯為<lb/>
　遯之速也遯變而為離有飛象此卦下艮上乾艮止<lb/>
<pb n="7a"/>　也故下三爻為勿徃為執革為係畜乾行也故上三<lb/>
　爻為好遯為嘉遯為肥遯<lb/>
䷡<hi>乾下震上</hi>
大壯利貞<lb/>
　陽動於復長於臨交於泰至四爻而後壯泰不曰壯<lb/>
　隂陽敵也陽過於隂則壯矣壯出於貞何徃不利<lb/>
初九壯于趾征凶有孚<lb/>
　四居震卦為足初欲應四而在卦下壯于足之趾者<lb/>
<pb n="7b"/>　也初變為巽巽為躁卦四不應初而初乃躁進取凶<lb/>
　必矣故曰有孚<lb/>
九二貞吉<lb/>
　九二因中得正曰貞吉者許之也九四不中不正曰<lb/>
　貞吉者戒之也<lb/>
九三小人用壯君子用罔貞厲羝羊觸藩羸其角<lb/>
　三居乾極若可用壯而聖人為其過剛不中故戒之<lb/>
　曰小人則用壯君子則不然也盖小人以過剛為貞<lb/>
<pb n="8a"/>　是危厲之道如羝羊觸藩羸其角君子豈如是乎三<lb/>
　居人位有君子小人之象三至五互兊有羊象震為<lb/>
　竹木為萑葦可用以為藩者也人之設藩皆在室家<lb/>
　之外此卦震在外體故有藩象三在下卦之上有角<lb/>
　象羸困也鄭𤣥羸作纍謂羈纍其角也三動互離羊<lb/>
　性喜觸兊毁而離麗故有羸其角之象<lb/>
九四貞吉悔亡藩决不羸壯于大輿之輹<lb/>
　三以四為藩四以五為藩四變成坤坤為輿震木動<lb/>
<pb n="8b"/>　於輿下有輹象互兊為决有藩決之象震為大塗非<lb/>
　但羣羊並進而大輿亦可徃也乾健震動有壯于大<lb/>
　輿之輹之象<lb/>
六五喪羊于易无悔<lb/>
　五居互兊之極變亦成兊本有羊象乃曰喪羊何也<lb/>
　五當藩决之後隂柔不正又在動體動則為夬矣故<lb/>
　有喪羊于易之象<lb/>
上六羝羊觸藩不能退不能遂无攸利艱則吉<lb/>
<pb n="9a"/>　壯終動極有羝羊觸藩之象不能退居衆爻之上也<lb/>
　不能遂處一卦之窮也故无攸利然猶幸其柔也故<lb/>
　艱則吉上隂亦曰羝羊猶坤上六之稱龍也<lb/>
䷢<hi>坤下離上</hi>
晉康侯用錫馬蕃庶晝日三接<lb/>
　康侯有功之諸侯也彖言侯者三屯豫建侯震也謂<lb/>
　長子也晉康侯坤也坤有土有民故有封建之象坤<lb/>
　為牝馬為衆有錫馬蕃庶之象離為日出於坤地之<lb/>
<pb n="9b"/>　上有晝日之象周官大行人三饗三問三勞皆王接<lb/>
　諸侯之禮也離居三數有三接之象離在午位亦有<lb/>
　馬象或問午為馬火畜也而說卦傳以乾坎震為馬<lb/>
　何也曰以卦位言之乾離同位以五行言之火為馬<lb/>
　以八卦言之乾為馬觀諸天文奎北漢中之四星名<lb/>
　為天駟東壁之北四星名為天廐傳舍之南五星名<lb/>
　為司馬斗背六星謂之建亦名天馬是皆乾坎之位<lb/>
　也房宿亦謂之天駟東一星又名天馬震位也故乾<lb/>
<pb n="10a"/>　坎震三卦皆有馬象<lb/>
初六晉如摧如貞吉罔孚裕无咎<lb/>
　初與四應初變則爲震動有晉如之象卦互艮坎艮<lb/>
　止而坎䧟有摧如之象當此時也惟貞則吉何也摧<lb/>
　如者罔孚之時也惟貞則能裕以處之可以免咎而<lb/>
　得吉矣坤體安順故有裕象<lb/>
六二晉如愁如貞吉受兹介福于其王母<lb/>
　六二當晉之時而中正無應動則成坎坎爲加憂有<lb/>
<pb n="10b"/>　晉如愁如之象坤爲母六五柔居尊位有王母之象<lb/>
　介福即彖之所謂蕃庶三接者也<lb/>
六三衆允悔亡<lb/>
　坤體有衆象坤順之極有兑象二爲坤衆之長當康<lb/>
　侯之位衆允則無摧愁之悔矣<lb/>
九四晉如鼫䑕貞厲<lb/>
　子夏易傳作碩䑕碩大也國風曰碩䑕碩䑕無食我<lb/>
　黍詩序曰碩䑕刺重斂也國人刺其君不修政貪而<lb/>
<pb n="11a"/>　畏人若大䑕也爾雅䑕屬之中有鼫䑕郭璞註曰鼫<lb/>
　䑕形大如䑕頭似兎尾毛青黄色好在田中食粟豆<lb/>
　廣雅曰鼩䑕鼫䑕也埤雅鼫䑕似䑕而大能人立交<lb/>
　前兩足而舞孫炎以為五技䑕荀子曰鼯䑕五技而<lb/>
　窮是鼫䑕即鼯䑕也陸機云河東大䑕食人禾苗或<lb/>
　謂之雀䑕夫雀䑕鼯䑕鼩䑕碩䑕皆鼫䑕也名異而<lb/>
　䑕一也鼫䑕害稼又能升高且善避人而九四剛不<lb/>
　中正貪而畏人居互艮之上艮為䑕故有鼫䑕之象<lb/>
<pb n="11b"/>　然䑕性晝伏而夜動晉之時晝也䑕何為哉故曰貞<lb/>
　厲<lb/>
六五悔亡失得勿恤徃吉无不利<lb/>
　坎為加憂六五互坎故戒曰勿恤彖辭升言勿恤豐<lb/>
　言勿憂爻則泰九三家人九五萃初六及此卦六五<lb/>
　皆言勿恤然事有不必憂者則言勿恤以寛之事有<lb/>
　不當憂者則言勿恤以戒之此爻勿恤則戒之之辭<lb/>
　也<lb/>
<pb n="12a"/>上九晉其角維用伐邑厲吉无咎貞吝<lb/>
　剛在卦上有角象坤為邑離為甲胄為戈兵有伐邑<lb/>
　之象<lb/>
䷣<hi>離下坤上</hi>
明夷利艱貞<lb/>
　離日為坤地所掩有明夷之象遇艱危之時而不失<lb/>
　其貞處明夷之道也坤曰安貞吉明夷曰利艱貞臣<lb/>
　道於是乎見矣<lb/>
<pb n="12b"/>初九明夷于飛垂其翼君子于行三日不食有攸徃主<lb/>
人有言<lb/>
　離有飛象初在卦下有垂翼之象陽剛有君子之象<lb/>
　上互震體震為足故曰行曰徃卦變自臨來下有兊<lb/>
　體兌為口故曰食曰言王弼曰絶迹匿形不由軌路曰<lb/>
　于飛懷懼而行不敢明顯曰垂翼然皆見之早也故<lb/>
　三日不食接淅而行也主人有言衆人固不識也按<lb/>
　左傳叔孫豹初生其父筮得此爻卜楚丘曰是将行<lb/>
<pb n="13a"/>　而歸為子祀以䜛人入其名曰牛卒以餒死明夷日<lb/>
　也日之數十自王以下其二為公三為卿食日為二旦<lb/>
　日為三明夷之謙明而未融其當旦乎故曰為子祀<lb/>
　日之謙當鳥故曰明夷于飛明而未融故曰垂其翼<lb/>
　象日之動故曰君子于行當三在旦故曰三日不食<lb/>
　離火也艮山也火焚山山敗於人為言敗言為䜛故<lb/>
　有攸徃主人有言純離為牛世亂䜛勝勝将適離故<lb/>
　曰其名曰牛夫既有此占而不免於餒死君子謂穆<lb/>
<pb n="13b"/>　叔之不能早見也<lb/>
六二明夷于左股用拯馬壯吉<lb/>
　卦互震坎震為左震伏巽為股有左股之象坎為美<lb/>
　脊之馬震為作足之馬故有用拯馬壯之象<lb/>
九三明夷于南狩得其大首不可疾貞<lb/>
　南者進而在前之方狩者畋而去害之事離為網罟<lb/>
　南方之卦也有南狩之象卦以上為首三與上敵故<lb/>
　徃誅之有得其大首之象離性暴速故戒以不可疾<lb/>
<pb n="14a"/>　貞<lb/>
六四入于左腹獲明夷之心于出門庭<lb/>
　三居明極與上六暗君為敵六四遠上而近三離為<lb/>
　大腹互震為左伏巽為入四與初應自外入内是入<lb/>
　于左腹也下互坎為心初九徃四則變而為艮艮為<lb/>
　門四以柔正居暗地入於左腹去暗就明也三四内<lb/>
　外之限是當門庭之處四暗尚淺得遂其遠去之心<lb/>
　以就九三之明故有出門庭之象或曰腹坤象四在<lb/>
<pb n="14b"/>　坤下有左腹象坤偶有門象出門庭猶可去而出乎<lb/>
　坤也亦通<lb/>
六五箕子之明夷利貞<lb/>
　五君位而以箕子當之者上六紂也六五得中紂不<lb/>
　足以當之箕子與紂同姓之親也比干死㣲子去箕<lb/>
　子所處更難矣意其當時天下之望亦或以六五之<lb/>
　德位歸箕子此紂之所疑所謂内難者也箕子為之<lb/>
　奴有明夷之貞焉五陽明六隂晦以六晦五故有箕<lb/>
<pb n="15a"/>　子明夷之象<lb/>
上六不明晦初登於天後入於地<lb/>
　坤伏乾坤為地乾為天離日為明卦變自臨來與晉<lb/>
　體反對晉之初則離明登于天至此則離日不明而<lb/>
　晦入于地矣夫明夷六爻當周公作易之時上六為<lb/>
　紂三為武王四為㣲子五為箕子二為文王初其避<lb/>
　紂之伯夷太公乎<lb/>
䷤<hi>離下巽上</hi>
<pb n="15b"/>家人利女貞<lb/>
　巽為長女離為中女始為女中為婦終為母女貞則<lb/>
　家道正矣二四兩爻隂柔得正有利女貞之象<lb/>
初九閑有家悔亡<lb/>
　初為有家之始九有閑家之才離體外實内虚有家<lb/>
　之象閑者慎其出入也初變成艮艮止也故有閑家<lb/>
　之象<lb/>
六二无攸遂在中饋貞吉<lb/>
<pb n="16a"/>　二在下卦之中坎為飲食二至四互坎故有中饋之<lb/>
　象<lb/>
九三家人嗃嗃悔厲吉婦子嘻嘻終吝<lb/>
　過剛不中有嗃嗃之象䧟於二四隂柔之間有嘻嘻<lb/>
　之象三變互坤有婦象互坎為中男有子象卦變家<lb/>
　人與兊皆自遯卦而來兊之六三變為家人之六二<lb/>
　兊之九四變為家人之上九兊為口故曰嗃嗃嘻嘻<lb/>
六四富家大吉<lb/>
<pb n="16b"/>　安順不薄之謂富記曰夫婦和家之肥是已巽體安<lb/>
　順四居巽下隂柔得正家之所由以肥者也故有富<lb/>
　家之象<lb/>
九五王假有家勿恤吉<lb/>
　五當王者之位為天下國家之主居中守正有家之<lb/>
　道至其極矣故曰王假有家假至也家道既至則不<lb/>
　必憂恤而天下自治<lb/>
上九有孚威如終吉<lb/>
<pb n="17a"/>　陽實為有孚之象上為嚴君有威如之象三與上居<lb/>
　二卦之終故皆稱終焉<lb/>
䷥<hi>兊下離上</hi>
睽小事吉<lb/>
　柔為卦主故小事吉<lb/>
初九悔亡喪馬勿逐自復見惡人无咎<lb/>
　初四不相應四互坎為馬兊毁折有喪馬之象然初<lb/>
　四同德故喪馬勿逐而自復坎為盗故有惡人之象<lb/>
<pb n="17b"/>九二遇主于巷无咎<lb/>
　二變互艮艮為門為徑家門之曲徑者巷也主謂君<lb/>
　也坎四近五納約自牖睽二應五遇主于巷皆非所<lb/>
　由之正坎險睽乖之時不得不委曲相求如此也<lb/>
六三見輿曵其牛掣其人天且劓无初有終<lb/>
　三變成乾乾伏坤坤為輿為牛互坎為曵兊伏艮艮<lb/>
　手為掣三欲從上而位不中正四與二恃其陽剛或<lb/>
　曵輿於後或掣牛於前其人謂上也天髠刑也天且<lb/>
<pb n="18a"/>　劓者傷於上體也兊上缺艮為鼻有天且劓之象一<lb/>
　說其人謂三也乾為天天且劓之謂三昏暗無所聞<lb/>
　知也<lb/>
九四睽孤遇元夫交孚厲无咎<lb/>
　初四失應故初喪馬而四睽孤陽剛同德故相遇而<lb/>
　交孚四進為五五退為四則為中孚故有交孚之象<lb/>
　九四變則互震震為長子有元夫之象<lb/>
六五悔亡厥宗噬膚徃何咎<lb/>
<pb n="18b"/>　宗謂二也噬嗑六二曰噬膚睽二變為噬嗑又自二<lb/>
　至上有噬嗑之象同人六二以九五為宗睽六五以<lb/>
　九二為宗皆以離中隂爻言之支子從宗子也夫五<lb/>
　以二為宗其合也如噬膚之易二以五為主其合也<lb/>
　有于巷之遇宗者親之也上以情交下也主者尊之<lb/>
　也下以分敬上也<lb/>
上九睽孤見豕負塗載鬼一車先張之弧後說之弧匪<lb/>
冦婚媾徃遇雨則吉<lb/>
<pb n="19a"/>　上始疑三故曰睽孤離目為見坎為豕離再索於坤<lb/>
　坤為鬼為輿離為矢坎為弓又弦木為弧本睽象也<lb/>
　三上非有真見者各以意見之妄而有所疑三在二<lb/>
　前見二有曵輿之象故上見二載三有載鬼一車之<lb/>
　象三在四後見四有掣牛之象故上見三負四有豕<lb/>
　負塗之象上變為震故曰塗離伏坎三至五互坎坎<lb/>
　為雨上九徃遇六三故曰徃遇雨<lb/>
䷦<hi>艮下坎上</hi>
<pb n="19b"/>蹇利西南不利東北利見大人貞吉<lb/>
　後天八卦方位艮坎東北卦與西南坤離卦相對艮<lb/>
　坎合為蹇故不利東北坤離合為晉晉無蹇難故利<lb/>
　西南三至五互離離目為見九五陽剛中正居尊位<lb/>
　有大人之象六二應之上六近之故曰利見大人蹇<lb/>
　與睽反睽取目有所見之象重離在前也故三上二<lb/>
　爻皆曰見蹇取足不能進之象重坎在前也故爻有<lb/>
　徃來之辭<lb/>
<pb n="20a"/>初六徃蹇來譽<lb/>
　上進為徃不進為來艮立也故曰來譽<lb/>
六二王臣蹇蹇匪躬之故<lb/>
　五王也二臣也卦有重坎故曰蹇蹇匪躬之故從王<lb/>
　事也艮體不獲其身故有匪躬之象<lb/>
九三徃蹇來反<lb/>
　上柔無位故徃蹇反者既徃復反之辭來就六二之<lb/>
　王臣則蹇可反而為安矣三變則坎上坤下而為比<lb/>
<pb n="20b"/>　有依附之義故曰來反<lb/>
六四徃蹇來連<lb/>
　四已至坎矣故曰徃蹇變則上兊下艮而為咸有交<lb/>
　感相連之象<lb/>
九五大蹇朋來<lb/>
　五處坎中故曰大蹇程傳以六二正應為朋或曰三<lb/>
　五同德為朋蹇之九三變而為解之九四故解之四<lb/>
　曰朋至蹇之五曰朋來<lb/>
<pb n="21a"/>上六徃蹇來碩吉利見大人<lb/>
　碩大也陽也剥上九陽稱碩果蹇上六從九五之陽<lb/>
　有來碩之象碩言功大人言德也蹇六爻惟上六有<lb/>
　吉利之辭者上已出坎故也一說來碩吉為句謂徃<lb/>
　則蹇來則得大吉也亦通<lb/>
䷧<hi>坎下震上</hi>
解利西南无所徃其來復吉有攸徃夙吉<lb/>
　坎震東北之卦難解於東北至西南則無不利矣解<lb/>
<pb n="21b"/>　與蹇反解之九二蹇之九五也解之九四蹇之九三<lb/>
　也蹇九五來為内卦之二外難解矣難解則宜靜靜<lb/>
　則復常而得中故曰无所徃復吉蹇九三徃為外卦<lb/>
　之四震足動矣動宜早徃早復不可久擾故曰有攸<lb/>
　徃夙吉<lb/>
初六无咎<lb/>
　四為震主初與為應以六居初剛柔適宜得來復之<lb/>
　義矣故孔子曰剛柔之際義无咎也<lb/>
<pb n="22a"/>九二田獲三狐得黄矢貞吉<lb/>
　二為田坎為狐二至四互離離為網罟有田獵之象<lb/>
　卦凡四隂而六五為君初三上有三狐之象狐隂也<lb/>
　三衆也衆隂既去而後難可解也二變坤其色黄離<lb/>
　為矢故有得黄矢之象二與五應能去隂險隱伏之<lb/>
　小人而得中直之君子是人臣之正道也故曰貞吉<lb/>
六三負且乗致冦至貞吝<lb/>
　三負四乗二坎為輪有乗象坎為盗有冦象六隂也<lb/>
<pb n="22b"/>　小人也而居剛僣也乗剛又僣也如負販之人乗軒<lb/>
　而致冦不言凶咎惟曰吝者當解之時也或曰三變<lb/>
　成巽巽為近利市有負象<lb/>
九四解而拇朋至斯孚<lb/>
　四震為足初六應於下體有拇象初為小人九二陽<lb/>
　剛與四為朋也四解其初則二之朋自至而孚於五<lb/>
　矣互坎中實為孚象<lb/>
六五君子維有解吉有孚于小人<lb/>
<pb n="23a"/>　五變互巽巽爲繩難之未平如亂繩然故曰維平難<lb/>
　者如理亂繩而解其結故曰維有解五柔無才必用<lb/>
　九二君子以平難然成難者小人也以小人之退爲<lb/>
　驗故曰有孚于小人<lb/>
上六公用射隼于高墉之上獲之无不利<lb/>
　上六公位也六三隂柔在互離之中離爲禽有隼象<lb/>
　三變成巽互乾乾伏坤坤土有墉象巽爲高又三居<lb/>
　下卦之上有高墉之象離爲矢坎爲弓有射象上與<lb/>
<pb n="23b"/>　三相對有公用射隼于墉上之象解之世莫先於去<lb/>
　小人故九二欲其獲狐六三戒其致冦九四欲其解<lb/>
　拇六五欲其退小人上六欲其射隼一卦六爻而去<lb/>
　小人者居其五狐者小人之妖媚者也拇者小人之<lb/>
　微賤者也隼者小人之鷙悍者也負乗者小人之僣<lb/>
　竊者也當解之世而聖人猶加防焉其思患也深矣<lb/>
䷨<hi>兑下艮上</hi>
損有孚元吉无咎可貞利有攸往曷之用二簋可用享<lb/>
<pb n="24a"/>　内卦本乾外卦本坤三上相易剛得柔為損柔得剛<lb/>
　為益皆以内卦為主也卦互震坤兊口震足坤腹有<lb/>
　簋象又此卦之體頂踵實而腹虚如二器之上覆下<lb/>
　承也故有二簋之象曷之用二簋可用享享且不敢<lb/>
　豐則自奉之損可知矣<lb/>
初九已事遄徃无咎酌損之<lb/>
　已止也初止其所為之事而遄徃以應四四居艮體<lb/>
　艮為止有己事之義焉酌損者量其所受隨器而止<lb/>
<pb n="24b"/>　也初九過剛故有此戒初變成坎有斟酌之象<lb/>
九二利貞征凶弗損益之<lb/>
　陽剛兊體剛動兊說故曰利貞征凶<lb/>
六三三人行則損一人一人行則得其友<lb/>
　卦自泰來損乾九三益坤上六損一人也三徃而為<lb/>
　上則艮兊男女相合而有化生之功一人行而得其<lb/>
　友也泰之乾坤為天地損之艮兊為男女故繫辭傳<lb/>
　有天地男女致一之說<lb/>
<pb n="25a"/>六四損其疾使遄有喜无咎<lb/>
　四變互坎坎心病耳痛有疾象當損之時又居兊上<lb/>
　有損其疾之象兊為說有喜象損疾而喜人情也乃<lb/>
　曰使遄何也初與四應四損其疾而初遄徃以應之<lb/>
　初言遄徃四言使遄是初之遄實四之損疾有以使<lb/>
　之也<lb/>
六五或益之十朋之龜弗克違元吉<lb/>
　班固食貨志元龜岠冉長尺二寸直二千一百六十<lb/>
<pb n="25b"/>　為大貝崔憬謂元龜直二十大貝雙貝為朋卦自四<lb/>
　變而有重離之體離為龜互坤其數十故曰十朋之<lb/>
　龜一說十朋之為句謂六二虚中應二以來天下之<lb/>
　賢天下之有善者皆來增益之或者衆也非一人可<lb/>
　指之謂也一人益之十人朋而從之龜皆從而弗違<lb/>
　之人謀鬼謀天下大同此所以得元吉也<lb/>
上九弗損益之无咎貞吉利有攸徃得臣无家<lb/>
　損極艮止止人之損而益乎人受而能施者也上變<lb/>
<pb n="26a"/>　成坤有臣家之象得臣謂得天下臣民之心无家謂<lb/>
　不自私其家也<lb/>
䷩<hi>震下巽上</hi>
益利有攸徃利涉大川<lb/>
　卦自否變損四益初也盖損其否則否可為泰故卦<lb/>
　名為益損其泰則泰反為否故卦名為損也此卦二<lb/>
　五中正震動巽入有利徃之象震巽皆木有利涉之<lb/>
　象<lb/>
<pb n="26b"/>初九利用為大作元吉无咎<lb/>
　陽為大震為作大作者興作之大者也如享帝凶事<lb/>
　遷國皆大作之義初為震陽有元象<lb/>
六二或益之十朋之龜弗克違永貞吉王用享于帝吉<lb/>
　益二即損五故其辭同二重隂互坤故戒以永貞二<lb/>
　居人臣之位受益不敢自專故致之王者以享帝九<lb/>
　五王也帝出乎震二變成兌兌為巫故有王用享帝<lb/>
　之象<lb/>
<pb n="27a"/>六三益之用凶事无咎有孚中行告公用圭<lb/>
　三四在一卦之中故皆曰中行三欲益民四欲益國<lb/>
　不私其心而恊于上下故皆有告公之象三為公位<lb/>
　當益下之時有拯凶之責水旱扎瘥兵甲之類皆凶<lb/>
　事也卦體中虚為有孚之象乾為玉荀九家震為玉<lb/>
　有圭象周禮珍圭以徴守以恤凶荒是也朱子曰用<lb/>
　圭所以通信楊誠齋曰用圭動必以禮二義皆是<lb/>
六四中行告公從利用為依遷國<lb/>
<pb n="27b"/>　卦互坤有國象初曰作四曰遷初四相應初本坤體<lb/>
　而上遷於四故曰遷國依謂附五也以臣附君得所<lb/>
　依矣故用以遷國而有利<lb/>
九五有孚惠心勿問元吉有孚惠我德<lb/>
　五與二應二變則上巽下兌有中孚之象故兩言有<lb/>
　孚有孚惠心五之孚也有孚惠我德二之孚也程子<lb/>
　曰陽實在中有孚之象王輔嗣曰益莫大於信惠莫<lb/>
　大於心<lb/>
<pb n="28a"/>上九莫益之或擊之立心勿恒凶<lb/>
　巽下震上為恒震下巽上為益益之上變而為恒之<lb/>
　三震動求益而無益者也故與恒三之辭相類巽為<lb/>
　進退為不果為躁卦有勿恒之象三至五互艮艮為<lb/>
　手有或擊之象上變成坎坎為心病故曰立心勿恒<lb/>
　凶<lb/>
䷪<hi>乾下兌上</hi>
夬掦於王庭孚號有厲告自邑不利即戎利有攸徃<lb/>
<pb n="28b"/>　乾健兌說乾決兌和兌伏艮為庭五為王上六在五<lb/>
　前有王庭之象夬自姤變巽風為號又兌口亦為號<lb/>
　二五剛中為孚有孚號之象乾伏坤坤為邑兌口在<lb/>
　坤外有告自邑之象告自邑者猶言告我家也謂徧<lb/>
　告五陽也兌為西方肅殺之卦有即戎之象不利即<lb/>
　戎言不尚武也利有攸徃則夬道成矣夫五陽決一<lb/>
　隂至易也而彖有危厲之辭其為君子謀也至矣哉<lb/>
初九壯于前趾徃不勝為咎<lb/>
<pb n="29a"/>　大壯上震爲足初在下體應之有趾象夬自大壯而<lb/>
　積故初與三猶存壯之名大壯四陽其初九曰壯于<lb/>
　趾矣今夬五陽則壯于前之趾也初四不相應初變<lb/>
　爲巽巽弱而兌毁故曰往不勝<lb/>
九二惕號莫夜有戎勿恤<lb/>
　三動成離互巽離伏坎坎爲加憂惕也巽爲號故有<lb/>
　惕號之象離爲日巽爲入日在兑西之下而入于地<lb/>
　有莫夜之象離爲戈兵有戎象兑説見於外有勿恤<lb/>
<pb n="29b"/>　之象昔王子獻卜遇夬之九二卜者告之曰必夜有<lb/>
　驚後有兵權未幾果夜遇冦旋得洪帥<lb/>
九三壯于頄有凶君子夬夬獨行遇雨若濡有愠无咎<lb/>
　三變互離有重兑之體離目兑口目口之間爲頄又<lb/>
　兑爲頰頄頰骨也九三當夬之時處乾之上有壯于<lb/>
　頄之象夬夬決之又決重兑之象也剛過不中故曰<lb/>
　有凶有愠復六四處五隂之中與初九應故言獨復<lb/>
　夬九三處五陽之中與上六應故言獨行獨者違衆<lb/>
<pb n="30a"/>　自立復四從君子夬三從小人故其辭險易不同也<lb/>
　兌為澤有遇雨若濡之象<lb/>
九四臀无膚其行次且牽羊悔亡聞言不信<lb/>
　夬四乃姤三之反姤三居巽股之上有臀象夬四與<lb/>
　姤三皆變則臀无膚矣三在卦上四在卦下皆有皮<lb/>
　膚之象膚者隂爻也故噬嗑六二剥六四睽六五皆<lb/>
　以隂為膚夬四姤三皆陽爻也故有无膚之象巽為<lb/>
　進退故有其行次且之象臀无膚不可處也其行次<lb/>
<pb n="30b"/>　且不可行也四當牽連衆陽而進讓之使前而已出<lb/>
　其後則可无悔兌為羊乾為言四變成坎坎為耳痛<lb/>
　為心病有聞言不信之象<lb/>
九五莧陸夬夬中行无咎<lb/>
　莧陸或以為一物或以為二物朱子本義云莧陸今<lb/>
　馬齒莧其語錄又云莧者馬齒陸者商陸皆感隂氣<lb/>
　之多者朱漢上云莧陸二物皆兊澤之草也子夏易<lb/>
　傳曰莧陸木根草莖剛下柔上也王輔嗣曰莧陸草<lb/>
<pb n="31a"/>　之柔脆者或曰莧陸是莧生於陸地喻小人之在顯<lb/>
　位者五為夬主四陽助之決去上六一柔如去莧焉<lb/>
　不難矣然必中行乃得无咎聖人儆君子而防小人<lb/>
　也九五當決隂之任以陽居陽有夬夬之象在上卦<lb/>
　之中有中行之象夬三月卦莧生之時垢五月卦瓜<lb/>
　生之時故以莧瓜取象也<lb/>
上六无號終有凶<lb/>
　兌口有號象上居窮地哀號無所矣卦上故曰終<lb/>
<pb n="31b"/>䷫<hi>巽下乾上</hi>
姤女壯勿用取女<lb/>
　一隂遇五陽是為不正之壯女陽至四爻而後壯今<lb/>
　姤一隂即為壯者隂陽不同情女子小人夷狄漸不<lb/>
　可長也<lb/>
初六繫于金柅貞吉有攸徃見凶羸豕孚蹢躅<lb/>
　柅諸儒多以為止車之物按說文作檷注云絡絲趺<lb/>
　也王肅作抳從手亦以為織績之器朱漢上云離巽<lb/>
<pb n="32a"/>　之柔為絲謂巽為木為風巽互離木中含火火生風<lb/>
　風化蠶蠶為龍馬之精龍大火馬火畜蠶以火出而<lb/>
　浴故太𤣥以火為絲賈逵以離為絲又姤五月火令<lb/>
　也郭璞曰巽為風蠶屬也此卦下巽有絲象上乾為<lb/>
　金金柅以金為絡絲趺也乾初九甲子坎位有豕象<lb/>
　六柔不正與九二遇其心如亂絲然九二乃以金柅<lb/>
　繫絡而經理之則從正而得吉初若剥剛而徃則見<lb/>
　凶何也初如羸豕雖未剛猛然其心嘗蹢躅也巽為<lb/>
<pb n="32b"/>　躁卦故有蹢躅之象王輔嗣曰羸豕牝豕也一說巽<lb/>
　為繩有繫象繫于金柅何物也羸豕也先言金柅而<lb/>
　後言羸豕不先得其繫之之地則逸其繫之之物矣<lb/>
　亦通按初六取象不一自本爻觀之曰豕二四觀之<lb/>
　為魚九五觀之為瓜皆取隂物在下之象<lb/>
九二包有魚无咎不利賔<lb/>
　巽為魚謂初也二以剛中近而包有之然初四正應<lb/>
　四乃初賔也初為二有故不利賔孔頴逹以包為庖<lb/>
<pb n="33a"/>九三臀无膚其行次且厲无大咎<lb/>
　姤九三即夬九四三非初應而乗承皆剛不能進退<lb/>
　巽為股在股上有臀象過剛無柔有无膚之象巽有<lb/>
　次且之象<lb/>
九四包无魚起凶<lb/>
　初為二有故四无魚四剛不中初巽伏震震動也故<lb/>
　有起凶之象<lb/>
九五以杞包瓜含章有隕自天<lb/>
<pb n="33b"/>　杞良材南方之木巽木也指九二也二變成艮為果<lb/>
　蓏瓜蓏屬指初六也五為姤主知初六之勢必至剥<lb/>
　陽故用九二之杞以包初六之瓜所以制隂者無不<lb/>
　至矣夫何為哉惟含其陽明之章使隂柔不得以窺<lb/>
　伺而已五變成離故曰章乾為天有隕自天謂剥陽<lb/>
　窮而復生於下也其所謂盡人謀以聽天命者乎包<lb/>
　瓜子夏作匏瓜<lb/>
上九姤其角吝无咎<lb/>
<pb n="34a"/>　在卦之上角象也上九陽剛君子自處於高亢之地<lb/>
　何所遇哉惟以我之高遇彼之觸而已姤其角者遇<lb/>
　其觸也雖有悔吝反之於身則无咎大壯九三之羸<lb/>
　其角晉上九之晉其角角在我也此爻之姤其角角<lb/>
　在彼也角在彼而我遇之也<lb/>
䷬<hi>坤下兌上</hi>
萃亨王假有廟利見大人亨利貞用大牲吉利有攸徃<lb/>
　卦互艮巽艮為門闕巽為高其上為宗廟巽伏震為<lb/>
<pb n="34b"/>　長子有長子祀廟之象五為萃主萃之時必建邦設<lb/>
　都宗廟為先故首言王假有廟九五王位剛健中正<lb/>
　有大人之象六二柔順中正而徃應之二變互離離<lb/>
　目為見故曰利見大人坤為牛兌為刑殺殺牛以奉<lb/>
　宗廟有用大牲之象物萃則力贍而事有成故利有<lb/>
　攸徃<lb/>
初六有孚不終乃亂乃萃若號一握為笑勿恤徃无咎<lb/>
　上與四應四互巽為不果六三又承乎四故初六心<lb/>
<pb n="35a"/>　懷嫌疑有孚而不終也心疑則迷亂而萃不以正故<lb/>
　曰乃亂乃萃兌為口巽為號有若號之象艮為手有<lb/>
　一握之象兌為說有笑象一握謂四也初號四以求<lb/>
　應則四必諒初之心一笑而釋然矣此聖人示人自<lb/>
　新之方也<lb/>
六二引吉无咎孚乃利用禴<lb/>
　艮手巽繩有引象六二中正引坤類以從五故吉且<lb/>
　无咎兌巫在上有享神之象坤虚有孚故初二皆有<lb/>
<pb n="35b"/>　孚象周禮宗伯以禴夏享先王註曰夏則陽盛其享<lb/>
　以樂為主朱漢上曰禴夏祭以聲為主祭之薄也王<lb/>
　輔嗣曰六二居萃之時處於中正而行以忠信故可<lb/>
　省薄薦於鬼神也夫卦用大牲乃王者所以隨其時<lb/>
　二孚用禴乃臣下所以通乎上在乎心之萃非在物<lb/>
　之厚薄也<lb/>
六三萃如嗟如无攸利徃无咎小吝<lb/>
　巽號兌口三無正應有嗟如之象<lb/>
<pb n="36a"/>九四大吉无咎<lb/>
　四剛不中應初比三而近乎九五故必大善然後无<lb/>
　咎<lb/>
九五萃有位无咎匪孚元永貞悔亡<lb/>
　五剛居尊為萃之主萃有位矣比以五隂比一陽故<lb/>
　彖曰元永貞萃有二陽故獨以元永貞歸之九五五<lb/>
　本中實為孚而九四專而逼已信不孚物故曰匪孚<lb/>
上六齎咨涕洟无咎<lb/>
<pb n="36b"/>　齎持也艮為手故有齎象咨歎息也兌為口故有咨<lb/>
　象齎咨者上與三相持歎息也人之泣也液出於目<lb/>
　曰涕出於鼻曰洟居兌之上兌澤下流於目鼻有涕<lb/>
　洟之象上六以柔乘剛獨力無助六三在下又不中<lb/>
　正惟相持歎息涕洟而已然憂懼之至故可以免禍<lb/>
　咎<lb/>
䷭<hi>巽下坤上</hi>
升元亨用見大人勿恤南征吉<lb/>
<pb n="37a"/>　升與萃反萃坤在下今則坤升在上升上則大通矣<lb/>
　故曰元亨大人九二也用見五應之也五變互離離<lb/>
　為目有用見之象二變互坎坎有恤象故曰勿恤離<lb/>
　南方之卦自巽而坤有南征之象易以陽為大凡言<lb/>
　大人皆陽爻也萃見大人六二得君也升見大人六<lb/>
　五得臣也<lb/>
初六允升大吉<lb/>
　四坤體為衆為順互兌為口有衆口順從之象故曰<lb/>
<pb n="37b"/>　允初六為巽之主卑柔無應豈能自升惟二三以一<lb/>
　體而信初四以應位而信合志上升故大吉<lb/>
九二孚乃利用禴无咎<lb/>
　二以中實之德應虚中之君兩誠相合何用乎繁文<lb/>
　如禴祭之簡無假外飾也<lb/>
九三升虚邑<lb/>
　坤為邑隂為虚三隂順從於外而九三上升無阻有<lb/>
　升虚邑之象<lb/>
<pb n="38a"/>六四王用亨于岐山吉无咎<lb/>
　坤土互兌西有岐山之象四以順道而升者也兌為<lb/>
　巫有享祀之象一說亨作亨通之亨四當諸侯之位<lb/>
　今乃謂之王者盖指文王也文王以服事殷而天下<lb/>
　方徃歸以為王此其所以亨通於岐山之一隅而有<lb/>
　天下三分之二也故吉且无咎<lb/>
六五貞吉升階<lb/>
　坤土為階巽為髙有升階之象<lb/>
<pb n="38b"/>上六㝠升利不息之貞<lb/>
　坤為𡨕晦升至上六極矣而猶不知止焉升之㝠者<lb/>
　也若移其𡨕升之心而為進德之心則利矣豫升上<lb/>
　六皆隂爻也故皆有㝠象豫曰有渝升曰不息吉凶<lb/>
　無門惟人所召故訟之終凶用之自訟則吉恒之亨<lb/>
　利用之浚恒則凶乾初有勿用之占而孔子歴聘以<lb/>
　行志坤四有括囊之戒而孟子好辨以闢邪然千載<lb/>
　而下善用易者莫孔孟若也故曰神而明之存乎其<lb/>
<pb n="39a"/>　人<lb/>
䷮<hi>坎下兌上</hi>
困亨貞大人吉无咎有言不信<lb/>
　大人謂二五兌口不掩有言象坎剛中有孚信之象<lb/>
　坎兌相失故有言不信當困而言人誰信之<lb/>
初六臀困于株木入于幽谷三嵗不覿<lb/>
　人之體行則趾為下坐則臀為下初六困而不行有<lb/>
　坐困之象株木乃木之無枝葉者坐於株木不安可<lb/>
<pb n="39b"/>　知卦互巽離離木科上稿有株木之象又巽為木為<lb/>
　股九四正應當臀之處為上六所掩亦有臀困於株<lb/>
　木之象巽為入坎為幽谷初在巽坎之下故曰入于<lb/>
　幽谷離目為覿而坎掩之自二至四歴三位故曰三<lb/>
　嵗不覿鄭合沙曰困卦坎兌相重兌秋坎冬兌一隂<lb/>
　始得秋氣而蔓草未殺故為葛藟之困六三秋冬之<lb/>
　交蔓草脱葉而刺存故爲蒺藜之困初在坎下正大<lb/>
　冬之時也蔓草為霜雪所殺所存者株木而已三爻<lb/>
<pb n="40a"/>　皆隂故繫以草木之象<lb/>
九二困于酒食朱紱方來利用享祀征凶无咎<lb/>
　坎酒兑口有酒食之象朱紱指五也巽爲股卦變自<lb/>
　泰來有乾坤之體乾爲大赤坤爲黄赤黄為朱乾衣<lb/>
　坤裳蔽于膝股之上有朱紱之象二五同德當困之<lb/>
　時惟誠能通故利用享祀上六爲宗廟五來二往則<lb/>
　上爲震下互艮震長子艮門闕長子升自門闕至於<lb/>
　宗廟有享祀之象<lb/>
<pb n="40b"/>六三困于石據于蒺藜入于其宮不見其妻凶<lb/>
　上兑伏艮艮為石四五是也坎爲蒺藜二是也六三<lb/>
　上困四五下據九二有困于石據於蒺藜之象卦互<lb/>
　巽離巽爲入坎爲宮爲夫離爲妻三居坎上兑下而<lb/>
　離體隠於其中有入于其宫不見其妻之象按左傳<lb/>
　齊崔杼取唐公之妻筮得此爻史曰吉陳文子曰夫<lb/>
　從風風隕妻不可妻也且其繇曰困于石據于蒺藜<lb/>
　入于其宫不見其妻凶困于石往不濟也據于蒺藜<lb/>
<pb n="41a"/>　所恃傷也入于其宮不見其妻凶無所歸也崔子曰<lb/>
　嫠也何害先夫當之矣遂取之莊公通焉杼因弑君<lb/>
　而罹於禍<lb/>
九四來徐徐困于金車吝有終<lb/>
　初與四應為九二金車所䧟故來徐徐二得乾陽乾<lb/>
　為金坎為輪有金車之象初四正應故有終<lb/>
九五劓刖困于赤紱乃徐有說利用祭祀<lb/>
　兌伏艮為鼻巽伏震為足兌金刑之有劓刖之象坎<lb/>
<pb n="41b"/>　為赤乾為衣巽為股赤紱臣服在股上謂九二也巽<lb/>
　為徐兌為說故曰乃徐有說祭祀之象已見九二二<lb/>
　五君臣說而人神和可以濟困矣<lb/>
上六困于葛藟于臲卼曰動悔有悔征吉<lb/>
　巽為草木葛之附木最出木杪上六隂柔居卦上有<lb/>
　葛藟之象曰動悔有悔征吉明示兩途使人自擇也<lb/>
　<lb/>
　易象鈎解卷三<lb/>
</p>

  </div>
            <div>
                <head>易象鈎解卷四</head>
    <p>
<pb n="1a"/>欽定四庫全書<lb/>
　易象鈎解卷四　　　　　明　陳士元　撰<lb/>
䷯<hi>巽下坎上</hi>
井改邑不改井无喪无得徃來井井汔至亦未繘井羸<lb/>
其瓶凶<lb/>
　坎為水巽為木木入于水而上乎水汲水之象故曰<lb/>
　井卦自泰來上本坤體為坤邑乾以一陽變之成坎<lb/>
　而為井故曰改邑不改井井以不變為德濟物為功<lb/>
<pb n="1b"/>　不為汲者喪而虚不為不汲者得而盈故曰无喪无<lb/>
　得汲而徃者其欲充汲而來者其望切故曰徃來井<lb/>
　井坤為腹二至四互兊兊為口井中之器有腹有口<lb/>
　瓶也巽為繩有繘象兊毁折有羸瓶之象巽下二爻<lb/>
　初六九二下虚上實在坎之下若瓶之覆而入井之<lb/>
　象九三六四二爻下實上虚若井中之瓶覆者復仰<lb/>
　之象而坎之九五隔其上若繫繘之象上六偶畫有<lb/>
　瓶出井口上缺之象<lb/>
<pb n="2a"/>初六井泥不食舊井无禽<lb/>
　初為井底六隂濁有泥象泥而不食遂為廢舊之井<lb/>
　不特人不食禽亦不飲矣巽為禽初六無應有不食<lb/>
　无禽之象<lb/>
九二井谷射鮒甕敝漏<lb/>
　二變為艮有谷象巽為魚鮒魚類也子夏曰井中蝦<lb/>
　蟇呼為鮒魚伊川曰或以為蝦或以為蟇程沙隨以<lb/>
　為蝸牛徐進齋以為蛙井谷井旁之穴也射下注也<lb/>
<pb n="2b"/>　初為井泥鮒乃㣲物之在泥中者九二比初故有此<lb/>
　象卦互離兊離為大腹兊為口有口而大腹者甕也<lb/>
　兊為毁折巽下畫㫁有甕敝漏之象<lb/>
九三井渫不食為我心惻可用汲王明並受其福<lb/>
　巽為股為入股入坎下渫井之象兊口仰而在上有<lb/>
　不食之象坎為加憂有心惻之象九五為王離為明<lb/>
　陽為福三居下卦之上泥已去谷已深井渫可以食<lb/>
　矣而不食焉三與上應上為三惻曰井渫可用汲若<lb/>
<pb n="3a"/>　有王明汲之則天下並受其福盖望五也<lb/>
六四井甃无咎<lb/>
　四偶畫如兩甓相連有井甃之象子夏易傳曰甃亦<lb/>
　治也以磚壘井脩井之壞也盖四居坎下在互離之<lb/>
　中卦自泰變本有坤體坤土坎水合離火而陶埏此<lb/>
　甃井之磚所由出也夫初六才弱有井泥之象三之<lb/>
　渫渫初之泥也九二位柔有井谷之象四之甃甃二<lb/>
　之谷也渫與甃其皆日新之功乎<lb/>
<pb n="3b"/>九五井洌寒泉食<lb/>
　陽剛有清洌之象五得坎中之乾乾為寒故曰寒泉<lb/>
　泉者水始達也井者隂之質泉者陽之動也五互兊<lb/>
　口在甃上故曰食三在甃下故曰不食<lb/>
上六井收勿幕有孚元吉<lb/>
　幕于氏本作羃亡狄切覆也上六居井口偶畫兩開<lb/>
　有勿幕之象收者汲器之出也幕者覆井之具也坎<lb/>
　體有孚象井收勿幕大道為公天下信之並受其福<lb/>
<pb n="4a"/>　矣故曰有孚元吉<lb/>
䷰<hi>離下兊上</hi>
革已日乃孚元亨利貞悔亡<lb/>
　離為已日朱漢上謂當作戊己之己盖卦變自遯來<lb/>
　一變无妄二變家人三變離四變革无妄之震納庚<lb/>
　革之離納己自庚至己十日浹矣十為數之極言待<lb/>
　其極而後革人斯信之也革必有悔然必具乾德而<lb/>
　悔可亡元亨利貞乾德也離兊皆乾體故孔子曰乾<lb/>
<pb n="4b"/>　道乃革<lb/>
初九鞏用黄牛之革<lb/>
　六二居離之中有黄牛之象初九近二宜鞏用之不<lb/>
　可妄動也<lb/>
六二已日乃革之征吉无咎<lb/>
　離六二納己故曰已日乃者難之也不輕革也已日<lb/>
　則時久而事極猶難之而後動故吉且無咎<lb/>
九三征凶貞厲革言三就有孚<lb/>
<pb n="5a"/>　九三過剛離性務上故戒曰征凶貞厲革言謂以當<lb/>
　革之事言於衆也三就詳審也兑口有言象當爻位<lb/>
　之三故曰革言三就<lb/>
九四悔亡有孚改命吉<lb/>
　下三爻言革有謹重不輕改之意上三爻已革矣故<lb/>
　九四直言改命命者天命也卦互乾乾爲天有天命<lb/>
　之象四當離兑之交離夏也兑秋也其夏令改而爲<lb/>
　秋令乎其湯武之時乎自三至五皆曰有孚三議革<lb/>
<pb n="5b"/>　而後孚四有孚而後改淺深之序也未占有孚九五<lb/>
　積孚之素也卦變革與中孚皆自遯來革有兑體又<lb/>
　互巽體兑巽合體爲中孚故革爻有孚象<lb/>
九五大人虎變未占有孚<lb/>
　九五陽剛有大人之象兑伏艮艮爲虎下離爲龜上<lb/>
　兑爲決有占卜之象二五正應故曰未占有孚乾稱<lb/>
　龍取其飛革稱虎取其變也<lb/>
上六君子豹變小人革面征凶居貞吉<lb/>
<pb n="6a"/>　處革之終革道已成虎豹皆艮象也虎豹之皮可爲<lb/>
　革也朱漢上曰兑爲虎胡雲峯曰虎豹皆兑象盖不<lb/>
　知兑伏艮艮體前剛故有此象耳兑説見於上有革<lb/>
　面之象艮止也故曰居貞吉<lb/>
䷱<hi>巽下離上</hi>
鼎元吉亨<lb/>
　鼎在天地間爲中和調燮之器帝王守之爲神器聖<lb/>
　人鑄之爲象器離伏坎離火坎水巽木爲烹飪之器<lb/>
<pb n="6b"/>　以形言則足腹耳鉉已具以質言則卦互乾兑為金<lb/>
　既有木以巽火而又有乾亥豕伏坤牛兑羊離雉巽<lb/>
　雞離鼈巽魚之屬亦皆充鼎之實而成其致養之功<lb/>
　鼎之義無不吉亨故辭簡而善備也<lb/>
初六鼎顛趾利出否得妾以其子无咎<lb/>
　巽伏震為足初在足下有趾象震為動初應九四有<lb/>
　顛趾之象互兑為少女有得妾之象震為長子有以<lb/>
　其子之象否者鼎中之穢也初六隂濁有否象焉<lb/>
<pb n="7a"/>九二鼎有實我仇有疾不我能即吉<lb/>
　九陽為實怨偶為仇仇謂初也初之否二視之為疾<lb/>
　矣即者就也初以一隂之孤而壓扵衆陽之底無即<lb/>
　我之便二以陽剛之才而充以中實之德無可即之<lb/>
　隙又二變互艮艮為止有不我能即之象<lb/>
九三鼎耳革其行塞雉膏不食方兩虧悔終吉<lb/>
　鼎與革對故九三言革九二鼎實三則鼎實過中三<lb/>
　動成坎互離坎為耳上體本離三又互離火盛矣夫<lb/>
<pb n="7b"/>　熟物謂之革鼎耳所以受鉉而行非以革物也今九<lb/>
　三實盈火盛沸及鼎耳不可加鉉不可加鉉故難於<lb/>
　移掇而其行塞離為雉雉膏八珍之一也鼎不可移<lb/>
　則雉膏之美亦不得食矣兊口在上有不食之象然<lb/>
　三五同功自有相合之時坎為雨故曰方雨兊為毁<lb/>
　折故曰虧悔下卦之終故曰終吉<lb/>
九四鼎折足覆公餗其形渥凶<lb/>
　四互兊為折四變互震為足有鼎折足之象餗鼎實<lb/>
<pb n="8a"/>　也四徃應初而越三三為公位有覆公餗之象其形<lb/>
　渥王輔嗣以為霑濡之貌伊川以為赧汗夫覆餗大<lb/>
　事不止於赧汗霑濡而已鄭康成虞仲翔作其刑剭<lb/>
　朱子本義從之按新唐書元載以罪誅賛曰鼎折足<lb/>
　其刑剭諒哉周禮秋官亦云剭誅盖兊金毁折有刑<lb/>
　剭之象也<lb/>
六五鼎黄耳金鉉利貞<lb/>
　五中為黄位居鼎耳又伏坎為耳有黄耳之象卦變<lb/>
<pb n="8b"/>　自遯來五上乾體乾為金為玉夫黄耳金鉉鼎貴極<lb/>
　矣六五不正故以利貞戒之金鉉又指九二<lb/>
上九鼎玉鉉大吉无不利<lb/>
　上居五前如鉉之貫耳舉鼎以養人者陽剛不撓如<lb/>
　玉之不變於火也九剛上柔如玉之温潤而栗也又<lb/>
　荀九家震為玉上變為震故有玉鉉之象<lb/>
䷲<hi>震下震上</hi>
震亨震來虩虩笑言啞啞震驚百里不喪匕鬯<lb/>
<pb n="9a"/>　虩虩不安貌蠅虎謂之虩以其周環顧慮不自寧也<lb/>
　上下重震故有震來虩虩之象卦變自臨來臨有兊<lb/>
　坤體三至五互坎伏離離目震動笑也兊口震動言<lb/>
　也故有笑言啞啞之象百里坤數也雷聲聞於百里<lb/>
　故有震驚百里之象棘木為七取赤心之義其形似<lb/>
　畢長二尺刋柄與末詩云有捄棘七是也震本坤體<lb/>
　坤為肉二至四互艮艮為手坎為棘以手舉棘載肉<lb/>
　而升者七也盖祭儀先烹牢於鑊既納諸鼎而加冪<lb/>
<pb n="9b"/>　將祭乃啓冪而以七出之升於俎上故王輔嗣曰七<lb/>
　所以載鼎實陸績曰七者撓鼎之器也鬯香酒鄭𤣥<lb/>
　以為秬黍之酒其氣調暢詩傳則以為香草盖即鬱<lb/>
　金之草以之釀酒謂之黄流坎為酒坤為黄震伏巽<lb/>
　為草香草入酒而黄者鬯也記云天子鬯諸侯薫大<lb/>
　夫蘭震為長子主祭故有不喪七鬯之象<lb/>
初九震來虩虩笑言啞啞吉<lb/>
　初九陽爻見善明而用心剛去性近而見理早故其<lb/>
<pb n="10a"/>　辭與彖同<lb/>
六二震來厲億喪貝躋于九陵勿逐七日得<lb/>
　初陽方來二柔近之故曰震來厲億虞氏本作噫注<lb/>
　云噫惜也二變為兊口故也朱子曰億未詳伊川曰<lb/>
　億度也王輔嗣曰億辭也胡雲峯曰億喪貝大喪其<lb/>
　貝也二變互離離為蠃為蚌為龜有貝象二至四互<lb/>
　艮有陵象九陽數也二進居初九之上有躋于九陵<lb/>
　之象二守中正則所喪勿逐而自得自二至上又自<lb/>
<pb n="10b"/>　上至二得數凡七離為日故有七日之象<lb/>
六三震蘇蘇震行无眚<lb/>
　蘇蘇神氣緩散之貌互坎為眚震動不䧟故无眚<lb/>
九四震遂泥<lb/>
　重震不能省改將遂非而䧟於坎中矣故曰遂泥<lb/>
六五震徃來厲億无喪有事<lb/>
　五與二同二乗乎初初來可畏故厲而有喪五乗乎<lb/>
　四四旣牽於柔而泥矣故五雖厲而无喪<lb/>
<pb n="11a"/>上六震索索視矍矍征凶震不于其躬于其鄰无咎婚<lb/>
媾有言<lb/>
　索索神氣盡散也矍矍瞻視不寧也震道在四被震<lb/>
　在五上非所震乃能見幾預防故曰震不于其躬于<lb/>
　其鄰盖震本坤體坤有鄰象互艮有躬象也三與上<lb/>
　本為婚媾然兩隂必睽睽則有言三在互艮之中艮<lb/>
　伏兊口為婚媾有言之象<lb/>
䷳<hi>艮下艮上</hi>
<pb n="11b"/>艮其背不獲其身行其庭不見其人无咎<lb/>
　震反為艮震初九越五而之上一人背而徃也九四<lb/>
　降而為三一人背而來也兩人相背故見其背不得<lb/>
　見其身人以前為身後為背也艮為門闕有庭象互<lb/>
　震足有行其庭之象三四人位互坎為隱伏有不見<lb/>
　其人之象<lb/>
初六艮其趾无咎利永貞<lb/>
　四互震足初與為應而止於下有艮趾之象又居腓<lb/>
<pb n="12a"/>　之下偶而散有趾象焉艮其趾者止其初也利永貞<lb/>
　者止其終也<lb/>
六二艮其腓不拯其隨其心不快<lb/>
　二動成巽巽為股有腓象卦伏兊互震有隨體艮手<lb/>
　為拯二在互坎之下故曰不拯其隨坎為心病故二<lb/>
　曰其心不快三曰厲薫心<lb/>
九三艮其限列其夤厲薰心<lb/>
　限者一身上下之際俯仰之節也夤脊肉也薰心馬<lb/>
<pb n="12b"/>　融王肅作熏心謂熏灼其心虞翻曰未聞易道以坎<lb/>
　水熏灼人也荀爽亦以薰為傳錄之誤按古本薰心<lb/>
　作動心以互體震動故也三當俯仰之間制其身使<lb/>
　不動強坐而止之則傷裂其夤亦危厲矣然身不動<lb/>
　而心動所謂坐馳者也豈得為善止心者乎或曰限<lb/>
　門閾也艮為門三居出入之際其畫竒而横有門限<lb/>
　之象彖謂行其庭今則艮其限則併其庭而不行彖<lb/>
　傳艮其背今則列其夤則併其背而不動薰心謂操<lb/>
<pb n="13a"/>　心至危也此說亦通<lb/>
六四艮其身无咎<lb/>
　四坤體坤為身四當心位而身得所止則心之止可<lb/>
　知矣<lb/>
六五艮其輔言有序悔亡<lb/>
　三至上頥體艮伏兊口有輔與言之象艮輔者謹言<lb/>
　也艮趾者慎行也<lb/>
上九敦艮吉<lb/>
<pb n="13b"/>　重艮篤實故有敦象<lb/>
䷴<hi>艮下巽上</hi>
漸女歸吉利貞<lb/>
　漸者不速之謂也女適人為歸艮男下於巽女有女<lb/>
　歸之象咸取女吉取者之占也漸女歸吉嫁者之占<lb/>
　也然皆以艮貞為主艮止也止而說則感以正為取<lb/>
　女之吉止而巽則進以正為女歸之吉<lb/>
初六鴻漸于干小子厲有言无咎<lb/>
<pb n="14a"/>　巽為雞為鸛艮為黔喙之屬互離為雉凡八卦廣象<lb/>
　未嘗明言鴻而漸之六爻俱稱鴻何也盖鴻乃隨陽<lb/>
　之鳥自子午以東為陽子午以西為隂由艮達巽則<lb/>
　子午以東陽氣之地也此卦艮巽合體故六爻穪鴻<lb/>
　焉鴻本水鳥也初在互坎之下有水干之象艮為少<lb/>
　男有小子之象艮伏兊口有言象鴻飛則長在前而<lb/>
　幼在後幼者惟恐失羣故危厲而呼號長者必緩飛<lb/>
　以俟之初六在後故為小子厲有言之象<lb/>
<pb n="14b"/>六二鴻漸于磐飲食衎衎吉<lb/>
　艮為石有磐象互坎為飲食衎衎者鴻之和鳴也二<lb/>
　居坎下柔順有應故有飲食衎衎之象<lb/>
九三鴻漸于陸夫征不復婦孕不育凶利禦冦<lb/>
　三變成坤坤為平地有陸象三艮夫也四巽婦也九<lb/>
　三過剛不中溺於情欲徃交乎四而不知返有夫征<lb/>
　不復之象四互離離為大腹孕也四動則離毁而為<lb/>
　乾有婦孕不育之象坎為盗離為戈兵三徃四來坎<lb/>
<pb n="15a"/>　離變矣居艮止之上故有禦冦之象<lb/>
六四鴻漸于木或得其桷无咎<lb/>
　巽為木而處艮山之上四在九三之前三以一陽横<lb/>
　衡於下有桷象鴻趾有膜不能棲木木雖高非所安<lb/>
　也或於木之中得其桷而處之則安矣盖鴻鳥乗風<lb/>
　而發巽為風為高鴻飛風中故有漸于木之象<lb/>
九五鴻漸于陵婦三嵗不孕終莫之勝吉<lb/>
　下卦艮五動亦成艮有陵象二五相應五動為艮夫<lb/>
<pb n="15b"/>　二動則成巽婦自二至五歴三爻故曰三嵗三四相<lb/>
　比而為夫婦雖孕而不敢育女歸不以正者也故凶<lb/>
　二五相應而為夫婦婦雖不孕而三四終莫之勝女<lb/>
　歸以正者也故吉<lb/>
上九鴻漸于陸其羽可用為儀吉<lb/>
　先儒多以陸作逵王孔則作陸夫鴻飛自干自磐而<lb/>
　至於陸則其高為驟自木自陵而至於陸則其進為<lb/>
　退上九以陽剛之德秉謙巽之極其位彌高其心彌<lb/>
<pb n="16a"/>　下此其羽翼翔集截然不亂豈不為天下之表儀乎<lb/>
　巽為進退故鴻復漸于陸艮巽皆上實下散有鴻舒<lb/>
　羽翼之象<lb/>
䷵<hi>兊下震上</hi>
歸妹征凶无攸利<lb/>
　震為長男兄也則少女之兊為妹矣不曰歸女而曰<lb/>
　歸妹妹者孤之窮也無父而有兄幼小之穪也父在<lb/>
　則穪女不得以稱妹矣無父而歸於人者兄歸之也<lb/>
<pb n="16b"/>　不待兄命而自徃焉是淫奔而凶也何利之有<lb/>
初九歸妺以娣跛能履征吉<lb/>
　娣媵也賤少之稱也初應四四居震下震為足兊為<lb/>
　毁折跛也四至初有履象故曰跛能履<lb/>
九二眇能視利幽人之貞<lb/>
　二至四互離離為目兊毁其目眇也卦以五為兄二<lb/>
　即妹也故不言歸妹二居兊體而在下卦之中有幽<lb/>
　人之象履亦下兊六三曰眇能視跛能履刺之也此<lb/>
<pb n="17a"/>　分言於初二憫之也履與歸妹二爻皆曰幽人盖以<lb/>
　兊之隂爻掩於上也<lb/>
六三歸妹以須反歸以娣<lb/>
　初至五有需體需須也三居需體之中與上無應故<lb/>
　有歸妹以須之象夫九二幽貞尚待禮而未嫁者也<lb/>
　今六三乃欲躐出九二之上此已挾綠衣僣分之心<lb/>
　矣故聖人正其分曰汝當反而歸於娣媵之列以娣<lb/>
　而從二可也戒之也朱子本義引或曰須女之賤者<lb/>
<pb n="17b"/>　按天官書北方須女四星賤妾之象其星主女工故<lb/>
　賤女之稱須者本此<lb/>
九四歸妹愆期遲歸有時<lb/>
　九四剛徤震主震伏巽變則成坤有震動之才又能<lb/>
　巽伏而坤順是能從容俟時以全其妹之正者故有<lb/>
　此象<lb/>
六五帝乙歸妹其君之袂不知其娣之袂良月幾望吉<lb/>
　帝乙殷之賢君解見泰六五袂袖也假衣以明其人<lb/>
<pb n="18a"/>　而不斥言之敬其德也君猶言小君謂嫡妹也其君<lb/>
　之袂不如其娣之袂良見嫡妹之能儉也月婦道也<lb/>
　卦互坎離離日坎月月在震東日在兊西日月東西<lb/>
　相對有幾望之象月幾望而未望見嫡妹之能謙儉<lb/>
　與謙妹之德也二為妹五為諸妹之兄妹無失德則<lb/>
　兄有令聞故曰帝乙殷之賢君也<lb/>
上六女承筐无實士刲羊无血无攸利<lb/>
　三在兊上女象也震為竹坤為方卦變自泰來有坤<lb/>
<pb n="18b"/>　體竹器而方者筐象也胡氏楊氏皆謂震有虚筐之<lb/>
　象夫三動徃上是兊女承震筐矣而隂虚偶分故有<lb/>
　女承筐无實之象兊為羊震為士兊金為刑殺刲羊<lb/>
　也坎為血上動徃三坎體變矣故有士刲羊无血之<lb/>
　象女之適人實筐以贄於舅姑士之娶女刲羊以告<lb/>
　於祠廟筐无實羊无血約婚不終者也曰女曰士未<lb/>
　成夫婦之辭先女而後士咎在女矣故无攸利之占<lb/>
　與彖繇同按左傳晉獻公嫁伯姬於秦筮得此爻史<lb/>
<pb n="19a"/>　蘇曰不吉其繇曰士刲羊亦無<graphic n="KR0954" url="https://raw.githubusercontent.com/kanripo/KR-Gaiji/master/images/KR0954.png" mimeType="image/png"/>也女承筐亦無貺也<lb/>
　西鄰責言不可償也歸妹之睽猶无相也震之離亦<lb/>
　離之震為雷為火為嬴敗姬車脫其輹火焚其旗不<lb/>
　利行師敗于宗邱歸妹睽孤冦張之弧姪其從姑六<lb/>
　年其逋逃歸其國而棄其家明年其死於高梁之虚<lb/>
　及惠公在秦曰先君若從史蘇之占吾不及此<lb/>
䷶<hi>離下震上</hi>
豐亨王假之勿憂宜日中<lb/>
<pb n="19b"/>　卦彖惟萃渙豐言王假惟王者能至此也坎為加憂<lb/>
　六五柔尊震體有憂驚之象當豐之世治道大通可<lb/>
　以無憂矣離為日南方午位有日中之象故聖人示<lb/>
　以保豐之道曰勿憂宜日中<lb/>
初九遇其配主雖旬无咎徃有尚<lb/>
　初四同德相配遇者不期而㑹也旬十日也卦自泰<lb/>
　來四本坤體坤之數十十者數之窮也初徃遇四雖<lb/>
　當窮數然亦可以无咎而徃有尚盖陽剛同德故也<lb/>
<pb n="20a"/>六二豐其蔀日中見斗徃得疑疾有孚發若吉<lb/>
　離方日中而二隂覆蔽於上有豐蔀之象蔀者用草<lb/>
　盖掩之謂震伏巽二至四互巽是有草以蔀之也下<lb/>
　離上互兊伏艮艮離為賁天文之象也震少男其䇿<lb/>
　七天文七數斗象也離目為見六二離明上遇柔暗<lb/>
　之主猶日中見斗也夫日中無斗之理故曰疑疾巽<lb/>
　為不果離伏坎為心病疑疾之象也離中虚故曰有<lb/>
　孚上體震動故曰發若<lb/>
<pb n="20b"/>九三豐其沛日中見沬折其右肱无咎<lb/>
　沛古本作斾王輔嗣以為幡幔震為𤣥黄卦自泰變<lb/>
　上體坤坤為帛𤣥黄之帛震動於上者斾象也三變<lb/>
　互艮艮離亦天文之象沬斗後小星也斾之蔽明甚<lb/>
　於蔀見沬之暗甚於見斗三以極明而應上六之極<lb/>
　暗故有此象兊為右為折艮為肱震伏巽亦有肱象<lb/>
　三互兊故曰折其右肱上六極暗不可大事三折其<lb/>
　右肱示不可用故可免咎<lb/>
<pb n="21a"/>九四豐其蔀日中見斗遇其夷主吉<lb/>
　四居震下伏巽有覆草掩蔽之象六五暗主二應而<lb/>
　四承故皆有日中見斗之象夷等也下有初九之賢<lb/>
　與四為等夷故曰遇其夷主吉<lb/>
六五來章有慶譽吉<lb/>
　六二離中有明德之章者也六五虚心以來之則有<lb/>
　慶有譽而得吉五居震體故有來象<lb/>
上六豐其屋蔀其家闚其户閴其无人三嵗不覿凶<lb/>
<pb n="21b"/>　自二至上有大壯體棟宇之象也上六質暗位髙欲<lb/>
　豐大其屋適所以蔀其家耳上徃之四四動之上歴<lb/>
　三位而成艮有三嵗之象艮為門闕故曰屋曰家曰<lb/>
　戸離目為見故曰闚曰覿閴靜也坤象也四變成坤<lb/>
　則坤上離下而為明夷故取至暗之象焉按左傳鄭<lb/>
　公子曼滿與王子伯廖語欲為卿伯廖告人曰無德<lb/>
　而貪其在周易豐之離弗過之矣間一嵗鄭人殺之<lb/>
䷷<hi>艮下離上</hi>
<pb n="22a"/>旅小亨旅貞吉<lb/>
　山止不動旅館之象火動不止旅人之象旅與豐反<lb/>
　豐為大則旅為小矣故曰小亨然貞吉而曰旅貞吉<lb/>
　者何也謂其不足全夫貞吉之道惟足以為旅之貞<lb/>
　吉而已故曰旅貞吉也<lb/>
初六旅𤨏𤨏斯其所取災<lb/>
　隂柔在下此小人棄逐而在旅者也方且經營𤨏細<lb/>
　之事以自封殖此所以致災也<lb/>
<pb n="22b"/>六二旅即次懷其資得童僕貞<lb/>
　即次旅所安財貨旅所資童僕旅所役二柔中正得<lb/>
　其位矣有即次之象互巽為近利市三倍有懷資之<lb/>
　象艮少男有得童僕之象<lb/>
九三旅焚其次喪其童僕貞厲<lb/>
　三近離有焚次之象互兊毁折則艮體損矣有喪童<lb/>
　僕之象<lb/>
九四旅于處得其資斧我心不快<lb/>
<pb n="23a"/>　四居艮止之上有旅于處之象陽剛能㫁有資斧之<lb/>
　象盖離為戈兵又互巽木在兊金之下斧象也離為<lb/>
　蠃貝資象也徐進齋曰資當作齊按漢書王莽傳引<lb/>
　巽爻之文曰喪其齊斧應劭曰齊利也謂喪其利斧<lb/>
　也四變互坎為心病故曰我心不快<lb/>
六五射雉一矢亡終以譽命<lb/>
　離為雉文明之物也離伏坎坎為弓離為矢射雉一<lb/>
　矢亡言不待再發也終有譽命言上得天之命下得<lb/>
<pb n="23b"/>　人之譽也<lb/>
上九鳥焚其巢旅人先笑後號咷喪牛于易凶<lb/>
　離為飛鳥上變為震震為竹葦互巽為木鳥隱於竹<lb/>
　木之上有巢象上九位髙是鳥之有巢者也離火出<lb/>
　於巽木之上有焚巢之象旅人得高位先笑也焚巢<lb/>
　後號咷也震為聲離為目兊為口巽為號兊澤流於<lb/>
　目巽號震聲出於口有笑與號咷之象坤土為牛牛<lb/>
　者稼穡之具離為牝牛者離火生坤土也上在離體<lb/>
<pb n="24a"/>　有牛象上變震木木尅坤土旅而不歸失其稼穡之<lb/>
　具矣故有喪牛之象<lb/>
䷸<hi>巽下巽上</hi>
巽小亨利有攸徃利見大人<lb/>
　隂承陽為巽隂為小故曰小亨巽則不忤物故利徃<lb/>
　大人二五也利見之者初四也<lb/>
初六進退利武人之貞<lb/>
　初居重巽之下巽為進退互兊為西方之金有武人<lb/>
<pb n="24b"/>　之象<lb/>
九二巽在牀下用史巫紛若吉无咎<lb/>
　巽卑也為木為股木卑而股分於下牀之象也二居<lb/>
　巽卑之地有牀下之象互兊為口舌有用史巫之象<lb/>
　或問巽為牀剥何以言牀也曰巽體二陽覆上而横<lb/>
　牀之幹也一隂承上而對峙牀之足也剥則牀幹傾<lb/>
　落於下矣故剥凶而巽吉孔頴達曰史謂祝史巫謂<lb/>
　巫覡皆接事鬼神之人也紛若盛多之貌<lb/>
<pb n="25a"/>九三頻巽吝<lb/>
　三居二巽之間巽而又巽故曰頻巽<lb/>
六四悔亡田獲三品<lb/>
　離爲網罟互離故有田象三品或云上殺中殺下殺<lb/>
　非也本義乾豆賓客君庖之説出於王制<lb/>
九五貞吉悔亡无不利无初有終先庚三日後庚三日<lb/>
　蠱六五變而爲巽之九五蠱振於始故曰甲巽更於<lb/>
　終故曰庚甲庚皆曰先後三日者聖人謹始終之意<lb/>
<pb n="25b"/>　也甲於四時爲春於五行爲木蠱下巽木上艮居寅<lb/>
　地故有甲象庚於四時爲秋於五行爲金於五色爲<lb/>
　白巽爲曰乾爲庚金巽本乾體先天圖巽居申方故<lb/>
　有庚象<lb/>
上九巽在牀下喪其資斧貞凶<lb/>
　上居重巽之極故亦有牀下之象互離有資象巽木<lb/>
　互兑金有斧象旅九四居卦中故得資斧上居卦外<lb/>
　故喪資斧斧者斷也巽爲不果有喪斧之象<lb/>
<pb n="26a"/>䷹<hi>兊下兊上</hi>
兊亨利貞<lb/>
　彖與咸同咸取無心之感兊取不言之說<lb/>
初九和兊吉<lb/>
　兊自有和義初陽處下是孤遠之臣負剛正之氣説<lb/>
　而不流故曰和兊<lb/>
九二孚兊吉悔亡<lb/>
　二五剛中皆有孚象二當大臣之位居兊說之世君<lb/>
<pb n="26b"/>　臣同德而不為容說故有孚兊之象<lb/>
六三來兊凶<lb/>
　三曰來兊來上六也上曰引兊引六三也致彼曰來<lb/>
　汲下曰引小人合則君危而國敗矣故曰凶三互巽<lb/>
　巽伏震震足動故有來象<lb/>
九四商兊未寕介疾有喜<lb/>
　四當兊時居三五之間凡事必商度而謹擇其心未<lb/>
　敢自寧也何也四為近君之臣也六三來兊是小人<lb/>
<pb n="27a"/>　以妄說病吾君心者也九四剛正介而隔之使六三<lb/>
　不得近於九五是之謂介疾也介如左傳介在東都<lb/>
　之介介猶隔也小人去而天下安故曰有喜卦互巽<lb/>
　離巽為不果有商兊未寧之象離伏坎為心病有疾<lb/>
　象介謂九陽商謂四隂也<lb/>
九五孚于剥有厲<lb/>
　兊秋也五為季秋九月之時也九月為剥他爻皆稱<lb/>
　兊而五獨稱剥深為君人者戒也兊為夬夬之極也<lb/>
<pb n="27b"/>　必剥况六三以兊說而來上六以兊說而引五若輕<lb/>
　信二隂而孚焉則剥之兆成矣豈不有危厲也哉<lb/>
上六引兊<lb/>
　二至五互巽巽為繩兊伏艮艮為手以手挽繩有引<lb/>
　象上與三應小人在上引其黨類也故有引兊之象<lb/>
　巽卦初四皆隂而吉兊卦三上皆隂而凶巽伏於内<lb/>
　君子之道也兊見於外小人之道也<lb/>
䷺<hi>坎下巽上</hi>
<pb n="28a"/>渙亨王假有廟利涉大川利貞<lb/>
　萃渙皆互艮艮為門闕又上卦九五王者陽剛中正<lb/>
　以居尊位為宗廟之主故皆有王假有廟之象涉川<lb/>
　濟難也朱子曰巽木坎水舟楫之象坎水大川也巽<lb/>
　木所以涉川者也大難旣散宜正道以安集之故曰<lb/>
　利貞<lb/>
初六用拯馬壯吉<lb/>
　二在坎中為美脊之馬初六隂弱頼九二陽剛以濟<lb/>
<pb n="28b"/>　之也卦互震艮震足艮手有用拯馬壯之象初不言<lb/>
　渙者拯之於早不至於渙也孔頴達以壯吉為句謂<lb/>
　用馬以自拯㧞而得壯吉也非是<lb/>
九二渙奔其机悔亡<lb/>
　卦自否變是九自四來而為二也互震動有奔象震<lb/>
　為木九二陽畫横亘於上机之面也初六偶畫分峙<lb/>
　於下机之足也又坎木為堅多心為矯揉互卦震足<lb/>
　艮手揉木令曲而手足據其上故有机之象焉九自<lb/>
<pb n="29a"/>　四而來奔得其所矣故曰悔亡<lb/>
六三渙其躬无悔<lb/>
　三居坎上而近巽坎水得風而散巽木得水而通故<lb/>
　渙其躬以出險也此爻與艮四爻同象艮上體爲艮<lb/>
　而四在互坎之上故曰艮其身渙下體爲坎而三在<lb/>
　互艮之下故曰渙其躬盖坎艮皆坤體坤爲身也<lb/>
六四渙其羣元吉渙有丘匪夷所思<lb/>
　三隂爲羣四無應與有渙羣之象五艮爲山有邱象<lb/>
<pb n="29b"/>　邱者聚之高也夷平也謂二隂也一説邱者不夷者<lb/>
　也四之渙有邱也嘗懷匪夷之思必欲盡平夷之而<lb/>
　後已然後得元吉也楊誠齋曰巽爲高故曰有邱<lb/>
九五渙汗其大號渙王居无咎<lb/>
　坎有汗象巽有號象五爲王位陽剛中實有居積之<lb/>
　象五當渙時必散其號令居積而後无咎汗出于中<lb/>
　而浹四體猶大號出於君心而浹於四方也又艮爲<lb/>
　止故有居象<lb/>
<pb n="30a"/>上九渙其血去逖出无咎<lb/>
　朱子曰逖當作惕然先儒多以渙其血為句今以小<lb/>
　象考之良是坎為血六三近險見傷上六相應故有<lb/>
　渙其血之象上遠於坎若不係於三而去之遠出乎<lb/>
　險則可以无咎<lb/>
䷻<hi>兊下坎上</hi>
節亨苦節不可貞<lb/>
　天地之數以六十為節故易卦至六十而為節月有<lb/>
<pb n="30b"/>　中氣有節氣節以損其過而歸之中也節則裕裕則<lb/>
　通苦節則不中故不可貞貞者恒久之謂也不可貞<lb/>
　言不能持久也朱漢上曰凡物過則苦味之過正形<lb/>
　之過勞心之過思皆曰苦故節之過者曰苦節也<lb/>
初九不出戸庭无咎<lb/>
　艮為門闕卦互艮體下兊為戸四在門闕之中為庭<lb/>
　初九窮而在下剛正自守不失足於四又艮體止而<lb/>
　不行故有不出戸庭之象胡雲峯曰兩戸為門初前<lb/>
<pb n="31a"/>　遇九二九陽竒畫也有戸象二前遇六三六隂偶畫<lb/>
　也有門象<lb/>
九二不出門庭凶<lb/>
　初九兊始兊西酉位闔戸之象九二互震震東卯位<lb/>
　闢戸之象初以不出而无咎者孤遠也二則身居大<lb/>
　臣之位上逄九五剛中之君可出而不出者也故曰<lb/>
　不出門庭凶<lb/>
六三不節若則嗟若无咎<lb/>
<pb n="31b"/>　三以兊說隂柔之極而在人上挾其說豫充盈之勢<lb/>
　侈泰以自奉而不知節及其禍至然後慨歎亦無及<lb/>
　矣此則自作之孽將何所歸咎哉故孔子曰不節之<lb/>
　嗟又誰咎也盖絶之也三居兊口故有嗟若之象<lb/>
六四安節亨<lb/>
　卦自泰來上本坤體有安靜之象六三之不節不及<lb/>
　於過者也上六之苦節過於節者也六四中節而安<lb/>
　故無不亨<lb/>
<pb n="32a"/>九五甘節吉徃有尚<lb/>
　五行土居中其味甘九五居上卦之中有甘象焉孔<lb/>
　頴達曰甘者不苦之名也上則過中而苦矣<lb/>
上六苦節貞凶悔亡<lb/>
　洪範曰炎上作苦此卦上坎伏離火上六居卦之上<lb/>
　故有苦節之象<lb/>
䷼<hi>兊下巽上</hi>
中孚豚魚吉利涉大川利貞<lb/>
<pb n="32b"/>　中者孚之宅孚者心之充卦體中虚信發於心故曰<lb/>
　中孚豚魚朱子曰無知之物孔頴達曰魚者蟲之幽<lb/>
　隱豚者獸之微賤按八卦之象坎為豕巽為魚中孚<lb/>
　上巽下兊有魚象無豚象也一說豚魚即所謂江豚<lb/>
　生於大澤中知風有信者是豚魚本一物巽之象也<lb/>
　兊金刳巽木浮於澤水之上故有利涉大川之象<lb/>
初六虞吉有他不燕<lb/>
　虞程朱以為度王孔以為專初當中孚之始在於度<lb/>
<pb n="33a"/>　所宜信而專應乎四也若有他志而說三焉則不得<lb/>
　燕安矣初變則成坎䧟故有不燕之象<lb/>
九二鳴鹤在隂其子和之我有好爵吾與爾靡之<lb/>
　此卦全體似離離為飛鳥荀爽以震為鵠集解則以<lb/>
　為鶴今二至四互震是為鶴鶴陽鳥以九取象在隂<lb/>
　以二取象又兊為正秋為口舌鶴鳥感秋而鳴故兊<lb/>
　體亦有鳴鶴之象卵生為孚故中孚取鶴子之象又<lb/>
　五互艮為少子亦有子象也我吾五自謂也九五君<lb/>
<pb n="33b"/>　位尊貴陽剛中正有好爵之象爾指二也靡係也巽<lb/>
　為繩有靡係之象鹤鳴子和天機自動好爵爾靡天<lb/>
　理自孚也王輔嗣孔頴達則以靡為散也謂不私權<lb/>
　利惟德是與我有好爵願與賢者分散而共之也是<lb/>
　以好爵為人爵矣<lb/>
六三得敵或鼔或罷或泣或歌<lb/>
　三四同類而志異相近而不相應故曰得敵震為鼓<lb/>
　艮為止故曰或鼔或罷三動互離為目兊澤流於目<lb/>
<pb n="34a"/>　故曰或泣震為聲出於兊口之中故曰或歌或之者<lb/>
　無常度也隂不中正故也<lb/>
六四月幾望馬匹亡无咎<lb/>
　四變互離離伏坎坎為月離為日下體兊卦為西互<lb/>
　震為東月東日西故曰幾望震為作足之馬初應四<lb/>
　初變則成坎為美脊之馬故有馬匹之象四居巽下<lb/>
　月幾望而不盈隂柔得正不係於初故馬匹亡也一<lb/>
　說馬匹謂三也六四承五而棄三故得无咎<lb/>
<pb n="34b"/>九五有孚攣如无咎<lb/>
　五互艮艮為手有拘攣之象攣如者相牽繫不絶之<lb/>
　謂也二曰靡五曰攣皆取中孚固結約束而不可解<lb/>
　之義<lb/>
上九翰音登于天貞凶<lb/>
　王輔嗣以翰為高飛朱子據禮記之文直以翰音為<lb/>
　雞盖雞鳴必振其羽故曰翰音巽為雞故有翰音之<lb/>
　象夫豚魚知風鶴知夜半雞知旦皆物之有信者故<lb/>
<pb n="35a"/>　周禮雞人亦取孚義五上為天上九居天之上是巽<lb/>
　雞之翰音欲效澤鳥之鳴登聞於天非其所能矣故<lb/>
　曰貞凶<lb/>
䷽<hi>艮下震上</hi>
小過亨利貞可小事不可大事飛鳥遺之音不宜上宜<lb/>
下大吉<lb/>
　隂過之時用靜吉用作凶故可小事不可大事中二<lb/>
　爻象鳥之身上下四爻象鳥之翼又卦變明夷有離<lb/>
<pb n="35b"/>　體離為飛鳥初徃之四自下而升變震體震動也有<lb/>
　飛鳥之象震為聲聲出於上而艮止於下有遺音之<lb/>
　象不宜上宜下大吉伊川謂鳥飛迅速聲出而身已<lb/>
　過聲逆而上則難順而下則易先儒多從之夫鳥聲<lb/>
　之出音韻四逹惟其響之所至豈有上難下易之分<lb/>
　乎盖鳥有所飛必有所歸若飛而無歸下棄其棲止<lb/>
　之艮山而欲上窮乎震之太空徒哀鳴而遺音則無<lb/>
　及矣此不可大事之象也故占者不宜於過高而宜<lb/>
<pb n="36a"/>　於卑下乃得大吉此可小事之謂也故彖傳曰剛失<lb/>
　位而不中是以不可大事也有飛鳥之象焉飛鳥遺<lb/>
　之音是孔子以飛鳥遺音為剛失位不中之象也又<lb/>
　曰不宜上宜下大吉上逆而下順也盖指人之過高<lb/>
　則逆卑下則順非謂鳥音也<lb/>
初六飛鳥以凶<lb/>
　初居艮下當止而飛故凶<lb/>
六二過其祖遇其妣不及其君遇其臣无咎<lb/>
<pb n="36b"/>　三父四祖五隂而尊有祖妣之象君謂五臣謂二過<lb/>
　其祖遇其妣上逆也不及其君遇其臣下順也一說<lb/>
　祖始也初居卦始有祖象焉二在初上故曰過其祖<lb/>
　妣者毋之稱二隂居中得正故曰遇其妣不敢僣五<lb/>
　位而安其分故曰不及其君遇其臣<lb/>
九三弗過防之從或戕之凶<lb/>
　弗能過隂則當防之若不能防而又從之則或戕之<lb/>
　矣此卦全體似坎有防象互兊有戕象<lb/>
<pb n="37a"/>九四无咎弗過遇之往厲必戒勿用永貞<lb/>
　四剛不過故无咎下遇初六矣又往從乎上則厲必<lb/>
　以爲戒而勿用以往當永守正道庶可无咎也<lb/>
六五密雲不雨自我西郊公弋取彼在穴<lb/>
　五互兌兌澤之氣上升爲雲互巽爲風艮止而風散<lb/>
　之故密雲而無雨卦自臨變上體本坤坤爲郊兑爲<lb/>
　西故有西郊之象卦體似坎先儒曰小過厚坎也坎<lb/>
　爲弓故易於互坎伏坎取弋射之象如射隼射雉之<lb/>
<pb n="37b"/>　類是已穴者隂也坎象也巽入於艮山之下亦有穴<lb/>
　象焉初上皆云飛鳥非在穴之鳥也在穴者鳥之不<lb/>
　飛者也上互兌金下互巽絲以巽絲繫於兌金之<lb/>
　下坎弓而震動之者弋象也公弋言王公之弋也易<lb/>
　之取象小者爲弋大者爲田最大者爲狩<lb/>
上六弗遇過之飛鳥離之是謂災眚<lb/>
　上動成離爲飛鳥離目巽繩爲網罟之象上亢而過<lb/>
　如飛鳥不免弋獵之傷上與三應三變則互坎上之<lb/>
<pb n="38a"/>　變離亦伏坎也故有災眚之象<lb/>
䷾<hi>離下坎上</hi>
既濟亨小利貞初吉終亂<lb/>
　濟者濟渡之名既者盡也萬事盡濟大小皆亨言小<lb/>
　者亨則大可知也六爻隂陽各得其正故曰利貞始<lb/>
　離明而後坎險故有初吉終亂之戒<lb/>
初九曵其輪濡其尾无咎<lb/>
　初與四應四坎為輪初變成艮艮為手故有曵其輪<lb/>
<pb n="38b"/>　之象初在卦後為尾又居互坎之下故有濡其尾之<lb/>
　象<lb/>
六二婦喪其茀勿逐七日得<lb/>
　離為中女有婦象二居離中乃五坎之婦也坎為車<lb/>
　婦車有茀以自蔽也處初三之間強暴相凌又伏坎<lb/>
　為盗有喪茀之象自二至上復自上至二凡得七數<lb/>
　而二之中正固在也故有勿逐七日得之象一說茀<lb/>
　首飾也離明之象也按茀字訓解不一說文曰茀草<lb/>
<pb n="39a"/>　多貌又治也故詩曰茀厥豐草又福也故詩曰茀祿<lb/>
　爾康矣又蔽也故詩曰翟茀以朝又茀茀强盛貌又<lb/>
　天官書星茀于河茀即孛也又左傳宣公八年始用<lb/>
　葛茀茀即綍也此爻婦茀則取翟茀之義<lb/>
九三高宗伐鬼方三年克之小人勿用<lb/>
　鬼方幽遠小國蒼頡篇曰鬼遠也三近坎體有鬼方<lb/>
　之象離爲戈兵有伐象高宗或占得此爻故以為辭<lb/>
　高宗賢君且遲以三年甚言行師不可輕也三與上<lb/>
<pb n="39b"/>　應歴三爻故曰三年卦變自泰來泰上坤體坤為年<lb/>
　爲小人<lb/>
六四繻有衣袽終日戒<lb/>
　程朱皆以繻當作濡謂四在坎體也未允按許愼說<lb/>
　文采繒爲繻敝衣爲袽且引易辭繻有衣袽爲證徐<lb/>
　鉉曰繻符帛也出漢書又曰袽緼也虞翻曰袽敗衣<lb/>
　也夫繻有衣袽者謂美帛而繼以敝敗之衣盛將衰<lb/>
　矣既濟過中之象也可不終日戒乎卦自泰變上坤<lb/>
<pb n="40a"/>　為帛互兊為毁有衣袽之象離為日四出離外有終<lb/>
　日之象程朱以繻為濡者本於王孔註䟽<lb/>
九五東鄰殺牛不如西鄰之禴祭實受其福<lb/>
　二五相易復為泰卦互震兊五震體東鄰象也二兊<lb/>
　體西鄰象也坤為牛兊為刑坎為血離為夏有禴祭<lb/>
　之象五當既濟之盛而䧟乎險不如二當始濟之時<lb/>
　麗乎文明而實受其福也<lb/>
上六濡其首厲<lb/>
<pb n="40b"/>　上為卦首坎水為濡故有濡其首之象<lb/>
䷿<hi>坎下離上</hi>
未濟亨小狐汔濟濡其尾无攸利<lb/>
　嗚呼六十四卦之辭其論隂陽消長治亂存亡之幾<lb/>
　詳矣既濟之後而猶有未濟者其聖人防危憂患之<lb/>
　心乎故處既濟者貴乎有持守克終之志處未濟者<lb/>
　貴乎有進為克終之才下卦坎為水為隱伏物之穴<lb/>
　居隱伏徃來水間者狐也故荀九家亦以坎為狐初<lb/>
<pb n="41a"/>　六居坎之始有小狐之象在卦之後有尾象狐能渡<lb/>
　水濡尾則不能濟隂弱無才故也<lb/>
初六濡其尾吝<lb/>
　初居坎下柔不能濟故吝<lb/>
九二曳其輪貞吉<lb/>
　坎為輪二變互艮故曰曳輪一說乗輪者人曳輪者<lb/>
　馬也坎為美脊之馬故有曳輪之象<lb/>
六三未濟征凶利涉大川<lb/>
<pb n="41b"/>　既濟未濟之爻多不出卦名此爻獨言卦名者三以<lb/>
　隂柔不中正當未濟之時終難濟也坎水為大川三<lb/>
　在坎上變則成巽巽木浮於坎水之上有利涉大川<lb/>
　之象<lb/>
九四貞吉悔亡震用伐鬼方三年有賞于大國<lb/>
　旣濟之三未濟之四皆離體有征伐之象震動也四<lb/>
　變互震以陽剛之才而奮震動之威以伐遠夷則成<lb/>
　大功受大賞必矣既濟鬼方謂坎之上六未濟鬼方<lb/>
<pb n="42a"/>　謂坎之初六也又四變互坤有大國之象受賞必曰<lb/>
　三年用師不敢輕也慎之也<lb/>
六五貞吉悔亡君子之光有孚吉<lb/>
　離為文明有光象君子謂九二二在坎中坎月之光<lb/>
　受離日之暉以為光咸有一德之義也五以離之中<lb/>
　虚光於二二以坎之中實光於五上下有孚故吉<lb/>
上九有孚于飲酒无咎濡其首有孚失是<lb/>
　上九陽實為有孚之象坎為酒象卦自困來上當兊<lb/>
<pb n="42b"/>　口為飲酒之象既濟上六之濡首者水也未濟上九<lb/>
　之濡首者非水也酒也水溺人止於一身酒之溺人<lb/>
　溺其心以及天下國家其禍大矣故曰失是是者宜<lb/>
　也天之時也道之中也易辭得失之所繫也孔子曰<lb/>
　飲酒濡首亦不知節也於初六曰濡其尾亦不知極<lb/>
　也事不過中之謂節事恊於中之謂極初上二爻孔<lb/>
　子皆以不知責之然則學易者豈可不知時中也乎<lb/>
　易象鈎解卷四<lb/>
</p>

  </div>
        </body>
    </text>
</TEI>