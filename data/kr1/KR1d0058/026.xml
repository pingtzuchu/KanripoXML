<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
                <head>禮記纂言卷二十六</head>
    <p>
<pb n="1a"/>
欽定四庫全書<lb/>
　禮記纂言卷二十六　　　　元　吳澄　撰<lb/>
　　禮噐<lb/>
　　<hi>張子曰禮運云者語其逹也禮器云者語其成也達與成體與用之道也</hi>
禮噐是故大備大備盛德也禮釋回增美質措則正施<lb/>
則行其在人也如竹箭之有筠也如松栢之有心也二<lb/>
者居天下之大端矣故貫四時而不改柯易棄故君子<lb/>
有禮則外諧而内無怨故物無不懷仁鬼神饗德<hi>筠云貧切<pb n="1b"/>柯古何切</hi>
　<hi>張子曰禮噐言禮大體完備若成噐然措則正者言不動思慮放下無事時亦不失於正施則行是利用</hi>
　<hi>也必大備乃利用禮噐者亦是成章也不成章則有窒礙不達處禮未噐則亦有不達處陸氏曰釋囬增</hi>
　<hi>羙質領惡而全好也鄭氏曰釋猶去也囬邪僻也措置也箭篠也端本也竹箭松栢四物於天下最得氣</hi>
　<hi>之本或柔刃於外或和澤於内用此不變傷也人之得禮亦然孔氏曰竹大竹也筠竹外青皮人經夷險</hi>
　<hi>不夑其德由於有禮如竹箭四時葱翠由外有筠也如松栢陵寒鬱茂由内心貞和也貫經也外諧内無</hi>
　<hi>怨者君子内外俱美外柔刃如筠故於外與人諧和内和澤如松心故於内無怨内外協服物無不悉歸</hi>
　<hi>於仁物既懷仁故鬼神亦饗德也</hi>
<pb n="2a"/>
○先王之立禮也有本有文忠信禮之本也義理禮之<lb/>
文也無本不立無文不行<lb/>
　<hi>孔氏曰此因上外内諧和遂云忠者内盡於心也信者外不欺於物也内盡於心故與物無怨外不欺物</hi>
　<hi>故與物相諧也得理合宜是其文也張子曰本則與天地同道仁自生義義之體即是禮故有文是則一</hi>
　<hi>本也禮噐從無文不行以下極其文至繊至悉禮運大抵説大德敦化形噐外之事禮噐大抵説小德川</hi>
　<hi>流之事極其詳察</hi>
禮也者合於天時設於地財順於鬼神合於人心理萬<lb/>
物者也是故天時有生也地理有宜也人官有能也物<lb/>
<pb n="2b"/>
曲有利也故天不生地不養君子不以為禮鬼神弗饗<lb/>
也居山以魚鼈為禮居澤以鹿豕為禮君子謂之不知<lb/>
禮<lb/>
　<hi>鄭氏曰天不生謂非其時物也地不養謂非此地所生也不順其鄉之所有謂之不知禮也孔氏曰合天</hi>
　<hi>時即依於四時及豐儉隨時也財物也所設用物為禮各是其土地之物也鬼神助天地為化祀之必順</hi>
　<hi>不濫逆也雖合天㑹地順於鬼神又須與人心符合其禮乃行若能事事如上則行葦得所豚魚戴賴是</hi>
　<hi>萬物各得其理也天之四時各有所生若春獻韭卵夏薦麥魚是也地之分理各有所宜若髙田宜黍稷</hi>
　<hi>下田宜稻麥是也人居其官各有所能若司徒奉牛司馬奉羊及庖人治庖祝治尊爼是也萬物委曲各</hi>
<pb n="3a"/>
　<hi>有所利若麯蘖利為酒醴絲竹利為琴笙是也天不生謂非時之物若夏橘寒𤓰及李梅冬實之屬地不</hi>
　<hi>養若山之魚鱉澤之鹿豕君子不以為禮是不合人心鬼神弗饗是不順鬼神也方氏曰以陽生於子故</hi>
　<hi>祀天於冬之日至以隂生於午故祭地於夏之日至以飲養陽氣故饗禘於春以食養隂氣故食嘗於秋</hi>
　<hi>此禮所以合於天時者也黍稷之馨足以為簠簋之實水土之品足以為籩豆之薦貨無常以示逺物之</hi>
　<hi>致幣無方以别土地之宜此禮所以設於地財者也以天之髙故燔柴於壇以地之深故瘞埋於坎以魂</hi>
　<hi>氣歸于天故焫蕭以求陽以形魄歸于地故祼鬯以求隂此理所以順於鬼神者也以人莫不有男女之</hi>
　<hi>别故制為冠昏之禮以人莫不有君臣之分故制為朝覲之禮莫不有追逺之心故制為喪祭之禮莫不</hi>
　<hi>有合歡之情故制為燕饗之禮此禮所以合於人心者也火田必於昆蟲未蟄之時罻羅必在鳩化為鷹</hi>
<pb n="3b"/>
　<hi>之後獺祭魚然後漁人入澤梁豺祭獸然後田獵此禮所以理萬物者也禮本乎天而還以事天出乎人</hi>
　<hi>而還以治人則是以天合天以人合人者也故於天人皆曰合地則效法焉故曰設鬼神不可遺也故曰</hi>
　<hi>順萬物有成理也故曰理然上言鬼神而下不言者以天地兼之也若韭生於春黍生於秋稻生於冬所</hi>
　<hi>謂天時有生也山林則宜毛川澤則宜鱗丘陵則宜羽墳衍則宜莢所謂地理有宜也籧篨蒙璆戚施直</hi>
　<hi>鎛聾瞶司火瞽矇脩聲所謂人官有能也水之潤下火之炎上木之曲直金之從革所謂物曲有利也以</hi>
　<hi>天所不生者為禮則逆天之時矣以地所不養者為禮則逆地之理矣天時地理之不可逆如此則人官</hi>
　<hi>物曲固可知言地所不養之物而不及天所生者亦舉此以見彼也</hi>
故必舉其定國之數以為禮之大經禮之大倫以地廣<lb/>
<pb n="4a"/>
狹禮之薄厚與年之上下是故年雖大殺衆不匡懼則<lb/>
上之制禮也節矣<hi>殺色界切</hi>
　<hi>鄭氏曰定國之數謂地物所出多少廣狹謂貢賦之常差上下用年之豐凶也殺謂穀不孰匡猶恐也節</hi>
　<hi>言用之有節也孔氏曰禮物必鄉之所有故有國者必書其國内所生物多少定數以為國之大法經法</hi>
　<hi>也倫猶例也制禮之大例又宜隨地廣狹為法即貢賦之常差也禮之薄厚與年之上下者多少隨年豐</hi>
　<hi>荒也廣狹隨地而賦豐凶隨時而斂衆之不恐並由君制禮有節故也</hi>
○禮時為大順次之體次之宜次之稱次之堯授舜舜<lb/>
授禹湯放桀武王伐紂時也詩云匪革其猶聿追來孝<lb/>
<pb n="4b"/>
天地之祭宗廟之事父子之道君臣之義倫也社稷山<lb/>
川之事鬼神之祭體也喪祭之用賔客之交義也羔豚<lb/>
而祭百官皆足大牢而祭不必有餘此之謂稱也<hi>稱尺證切後皆同革紀力切</hi>
　<hi>項氏曰時者天地之大運順者人道之大倫體者其支體宜者其義理稱者其度數五者自綦大至綦細</hi>
　<hi>也陳氏曰時在天順體宜稱在人在天者大在人者小故時為大順次之體次之宜次之稱次之堯授舜</hi>
　<hi>舜授禹天與賢也湯放桀武王伐紂天吏也順天者存逆天者亡時之所以為大也天地之祭則有所尊</hi>
　<hi>宗廟之事則有所親天地宗廟尊親之倫也父子君臣尊卑之倫也社稷山川地祗之祀人鬼天神之祭</hi>
<pb n="5a"/>
　<hi>三者之體固異葢天神則以陽為體地祗則以隂為體人鬼則䰟以陽為體魄以隂為體也喪之用則不</hi>
　<hi>儉其親祭之用則必盡其物賔之交則禮殺客之交則禮隆皆從其義而已羔豚而祭薄也宜若不足而</hi>
　<hi>百官皆足大牢而祭豐也宜若有餘而不必有餘者求其稱而已順主仁體主禮宜與稱主義其所主雖</hi>
　<hi>殊而其為禮一也胡氏曰宜合宜稱各當分澄曰稱如權之稱物使各當其分者智也方氏曰天之運之</hi>
　<hi>謂時人之倫之謂順形之辨之謂體事之義之謂宜物之平之謂稱堯舜以德而授受湯武以兵而放伐</hi>
　<hi>非人力之能為葢天運然也故謂之時引詩者言武王聿追文王之道以趨時也天地宗廟父子君臣出</hi>
　<hi>乎自然之理而人則順而叙之故謂之倫社稷山川鬼神自有形以至於無形莫不各有所辨故謂之體</hi>
　<hi>王制大夫士無田則薦謂用羔豚言薦而已乃謂之祭者盖别而言之則有薦祭之異以事神言之則薦</hi>
<pb n="5b"/>
　<hi>亦可謂之祭也</hi>
諸侯以龜為寳以圭為瑞家不寳龜不蔵圭不臺門言<lb/>
有稱也<lb/>
　<hi>鄭氏曰古者貨貝寳龜大夫以下有貨耳瑞信也諸侯執瑞孤卿以下執贄孔氏曰此復明上文稱次之</hi>
　<hi>之事諸侯有保土之重宜須占詳吉凶故得以龜為寳圭兼五等玉也諸侯之於天子也猶天子之於天</hi>
　<hi>也天子得天之物謂之瑞故諸侯受封於天子而與之玉亦謂為瑞也書云輯五瑞又曰班瑞於羣后是</hi>
　<hi>也此云圭不云璧從可知也家卿大夫也大夫卑輕不得寳龜故臧文仲居蔡為僣也卿大夫不執玉故</hi>
　<hi>不藏圭兩邊築闍為基基上起屋曰臺門諸侯有保捍之重故為臺門大夫輕故不得也言有稱者結上</hi>
<pb n="6a"/>
　<hi>文得與不得各有所稱也澄曰上文言時順體宜稱五者既覆解之矣此一小節又再説稱也以足上意</hi>
　<hi>葢稱之意廣故言之至再下文推言稱宜醴順時而言稱者亦獨詳</hi>
○禮有以多為貴者天子七廟諸侯五大夫三士一天<lb/>
子之豆二十有六諸公十有六諸侯十有二上大夫八<lb/>
下大夫六諸侯七介七牢大夫五介五牢天子之席五<lb/>
重諸侯之席三重大夫再重天子崩七月而葬五重八<lb/>
翣諸侯五月而葬三重六翣大夫三月而葬再重四翣<lb/>
此以多為貴也<hi>重直龍切翣所甲切</hi>
<pb n="6b"/>
　<hi>鄭氏曰豆之數謂天子朔食諸侯相食及食大夫公食大夫禮曰宰夫自東房薦豆六聘禮致饔餼於上</hi>
　<hi>大夫堂上八豆周禮公之豆四十東西夾各十有二侯伯之豆三十有二東西夾各十子男之豆二十有</hi>
　<hi>四東西夾各六諸侯七介七牢者周之侯伯也大夫五介五牢者侯伯之卿使聘者也周禮上公九介九</hi>
　<hi>牢侯伯七介七牢子男五介五牢聘義上公七介諸侯五介子男三介乃謂其使者也天子葬五重者謂</hi>
　<hi>抗木為茵也葬者抗木在上茵在下士䘮禮抗木横三縮二加抗席三如茵用疏布緇剪有幅亦縮二横</hi>
　<hi>三此士之禮一重者以此差之上公四重孔氏曰天子德尊廟多為稱諸侯德薄廟少為稱士一廟據下</hi>
　<hi>士言若適士則二廟也十六十二謂更相朝時堂上之豆數禮有正羞庶羞掌客云公豆四十又云食四</hi>
　<hi>十則豆盛正羞食謂庶羞也此上大夫八下大夫六皆為正羞而天子二十六豆亦正羞也介副也牢大</hi>
<pb n="7a"/>
　<hi>牢也諸侯朝天子天子以大牢禮賜之周禮公九介九牢侯伯七子男五今言七舉中言之也大行人云</hi>
　<hi>凡卿大夫士之禮各下其君二等侯伯七介七牢其臣既降二等故卿大夫五介五牢亦舉中言之也其</hi>
　<hi>介數得下其君二等若牢則以爵等五等之卿同牢今言五者據侯伯之卿降君二等其餘牢禮則否諸</hi>
　<hi>侯三重謂相朝時賔主皆然三重則四席也儀禮之例一種席皆稱重凡席有兩則稱二重有一則稱一</hi>
　<hi>重與棺重别也古者椁累木於其四邊上下不周致茵於椁下所以藉棺用淺色緇布為之每一幅輒合</hi>
　<hi>縫為囊將茅莠及香草著其中如今有絮褥也每縮二横三為一重下棺之後先加折於壙上以承抗席</hi>
　<hi>折猶庪也方鑿連木為之葢如牀縮者三横者五無簀於上加抗木抗木之上加抗席三此為一重如是</hi>
　<hi>者五則為五重以抗載於上</hi>
<pb n="7b"/>
有以少為貴者天子無介祭天特牲天子適諸侯諸侯<lb/>
膳以犢諸侯相朝灌用鬱鬯無籩豆之薦大夫聘禮以<lb/>
脯醢天子一食諸侯再大夫士三食力無數大路繁纓<lb/>
一就次路繁纓七就圭璋特琥璜爵鬼神之祭單席諸<lb/>
侯視朝大夫特士旅之此以少為貴也<hi>朝音潮食音嗣繁歩干切琥音虎璜音黄</hi>
　<hi>鄭氏曰天子無介無客禮也灌獻也一食再食三食謂告飽也食力謂工商農也大路繁纓一就殷祭天</hi>
　<hi>之車也周禮王之五路玉路繁纓十有二就金路九就象路七就革路五就木路翦繁鵠纓圭璋特朝聘</hi>
<pb n="8a"/>
　<hi>以為瑞無幣帛也琥璜爵者天子酬諸侯諸侯相酬以此玉将幣也大夫特士旅之謂君揖之孔氏曰天</hi>
　<hi>子以天下為家既不為賔客故無介也其實餘事亦有介副故鬯人共介鬯是天子臨鬼神使介執鬯也</hi>
　<hi>祭天特牲者特一也天神尊貴質故祭止一特也諸侯事天子如天子事天故天子廵狩適諸侯境諸侯</hi>
　<hi>奉膳亦止一牛而已諸侯相朝謂五等諸侯自相朝也天子祭天諸侯膳天子皆無鬱鬯諸侯自相朝朝</hi>
　<hi>饗禮畢未饗食之前主君酌鬱鬯之酒以儐賔上於下曰禮敵者曰儐案大行人云上公王禮再祼而酢</hi>
　<hi>則諸侯朝天子天子灌亦用鬱鬯此特云諸侯相朝者據以少為貴諸侯於天子無鬱鬯諸侯相朝則設</hi>
　<hi>鬱鬯而無殽也大夫聘禮以脯醢者大夫出使行聘禮畢主國禮之酌以酒而又有脯醢是味稍多也天</hi>
　<hi>子一食者食猶飱也尊者以徳為飽不在食味故每一飱輒告飽待勸之乃更飱諸侯再飱而告飽勸乃</hi>
<pb n="8b"/>
　<hi>又食士告轉疏故少牢特牢皆三飯告飽也食力謂工商農庶人也以其無徳不仕無禄代耕力作以得</hi>
　<hi>食故云食力以飽為度不須告勸故飱無數也大路繁纓一就者殷尚質以木為車乗以祭天謂之大路</hi>
　<hi>繁謂馬腹帶也纓鞅也染絲而織之曰罽五色一匝曰就就成也言五色匝則一成車既樸素馬亦少飾</hi>
　<hi>止一就也次路殷之第三路也共卑用故就多也然郊特牲去大路一就先路三就次路五就而此云七</hi>
　<hi>就故注以此七就為誤圭璋特者謂不用他物嫓之也聘禮行饗之時則璧以帛琮以錦是如束帛小行</hi>
　<hi>人云以玉合六幣注云二王之後享后皮馬不上堂唯圭璋持升堂亦此義也琥璜爵者琥璜是玉劣於</hi>
　<hi>圭璋者也天子饗諸侯或諸侯自相饗行禮至酬酒時則有幣將送酬爵又有琥璜之玉將幣故云琥璜</hi>
　<hi>爵也琥璜既賤不能特達故附爵乃通也案聘禮賔之幣束帛乗馬人致食以侑幣則諸侯於聘賔唯用</hi>
<pb n="9a"/>
　<hi>束帛乘馬皆不用玉今琥璜送爵故知是天子酬諸侯諸侯自相酬也鬼神單席者神道異人不假多重</hi>
　<hi>故單席也特猶獨也旅衆也大夫則君人揖之士則不問多少共一揖之也陳氏曰諸侯膳天子以犢以</hi>
　<hi>天子祭天之禮事天子也諸侯相朝灌用鬱鬯以人敬神之禮敬諸侯也用鬱鬯無籩豆之薦者謂其用</hi>
　<hi>鬱鬯之時而無籩豆也君子食徳小人食力食徳則謀道故食以薄食力則謀食故食以厚此天子至士</hi>
　<hi>所以有一食再食三食之數而食力者無數也不待酬爵而特達於天子者圭璋也必待酬爵而不可以</hi>
　<hi>特達者琥璜也周官之法祀先王之席如朝覲饗祔之數而天神之祭則藁秸而已此言鬼神之祭單席</hi>
　<hi>者非周制也諸侯視朝大夫特揖士旅之者葢大夫之德尊而士之德卑德尊者寡故特揖德卑者衆故</hi>
　<hi>旅揖而已諸侯之視朝如此至於天子則不然周官之司士云孤卿特揖大夫以其等旅揖士旁三揖方</hi>
<pb n="9b"/>
　<hi>氏曰繁纓葢路馬之飾一就言五色一匝葢色至於五而後備也色謂之就猶樂謂之成與大路繁纓一</hi>
　<hi>就次路繁纓七就者殷尚質故就之少者為大就之多者為次也至於周則以多者為貴故玉路則十有</hi>
　<hi>再就然郊特牲言大路繁纓一就先路三就次路五就而此則言次路七就何也葢彼所謂五就者指繼</hi>
　<hi>先路之次路也此所謂七就者指繼次路而又次者也顧命於革路象路通謂之次路亦若是而已且自</hi>
　<hi>上而下降殺以兩由一以至三由三以至五由五以至七固其理也以周路之有五則殷路固不止於三</hi>
　<hi>矣二篇所言亦互相備爾考之於書周所謂大路者非此所謂大路也周以玉路為大此則木路為大爾</hi>
　<hi>周所謂先路次路者非此所謂先路次路也周以行之前後為先與次此則以等之上下為先與次爾席</hi>
　<hi>所以行禮自天子而降其重數或以五或以三或以再至於禮鬼神則一重而已故曰鬼神之祭單席陸</hi>
<pb n="10a"/>
　<hi>氏曰繁纓如字繁纓言其文之繁也巾車曰玉路樊纓十有再就謂之繁纓以此冕之玉一名繁露與此</hi>
　<hi>同義士喪禮曰馬纓三就則所謂就者其纓而已鄭氏讀繁如鞶帶之鞶非是又新説曰天地之祭各兩</hi>
　<hi>牲有降之者有祀之者燔柴於泰壇瘞理於泰折實牲體焉所以降之在始祭之時也掃地而祭羞牲體</hi>
　<hi>焉所以祀之在正祭之時也故牛人曰凡祭祀共其饗牛求牛饗牛祀神之牛也求牛降神之牛也降神</hi>
　<hi>之牛於天則騂犢於地則黝牲各從其類也祀神之牛於天用蒼於地用黄各象其功也此經特牲葢言</hi>
　<hi>饗牛而已</hi>
有以大為貴者宫室之量噐皿之度棺椁之厚丘封之<lb/>
大此以大為貴也<hi>量音亮</hi>
<pb n="10b"/>
　<hi>方氏曰周官典命宫室以命數為節自上公至子男或以九或以五各有差此宫室以大為貴也天子之</hi>
　<hi>路謂之大路弓謂之大弓斗謂之大斗房謂之大房此噐皿以大為貴也尊者之棺至於四重卑者止於</hi>
　<hi>一重椁則周於棺此棺椁以大為貴也周官冢人以爵等為丘封之度此丘封以大為貴也量言其所容</hi>
　<hi>度言其所至度量宫室噐皿皆有之於宫室言量於噐皿言度互相備也既曰噐又曰皿者若車旗之屬</hi>
　<hi>可謂之噐而不可謂之皿若籩豆之屬正謂之皿亦可謂之噐此大小之辨也既曰丘又曰封者自積土</hi>
　<hi>言之則曰丘自度土言之則曰封曰丘則必髙矣曰封則不必髙也故王公曰丘諸侯曰封此亦大小之</hi>
　<hi>辨也</hi>
有以小為貴者宗廟之祭貴者獻以爵賤者獻以散尊<lb/>
<pb n="11a"/>
者舉觶卑者舉角五獻之尊門外缶門内壺君尊瓦甒<lb/>
此以小為貴也<hi>觶支豉切甒音武</hi>
　<hi>鄭氏曰凡觴一升曰爵二升曰觚三升曰觶四升曰角五升曰散五獻子男之饗禮也壺大一石瓦甒五</hi>
　<hi>斗缶大小未聞也易曰尊酒簋貳用缶孔氏曰案郊特牲云主人獻尸用角佐食洗散以獻尸是尊者小</hi>
　<hi>卑者大案天子諸侯及大夫皆獻尸以爵無賤者獻以散之文禮文散亡畧不具也特牲主人獻尸用角</hi>
　<hi>者下大夫也尊者舉觶卑者舉角者案特牲少牢禮尸入舉奠觶是尊者舉觶主人受尸酢受角飲者是</hi>
　<hi>卑者舉角此是士禮天子諸侯祭禮亡文不具也凡王饗臣及其自相饗行禮獻數各隨其命子男五命</hi>
　<hi>五獻以小為貴也缶在門外則大於壺矣凡饗有酒其列尊之法缶盛酒在門外壺在門内君尊謂子男</hi>
<pb n="11b"/>
　<hi>尊也小尊近君大尊在門是以小為貴也方氏曰獻謂獻之於尸也舉謂自舉而飲也貴賤以位言尊卑</hi>
　<hi>以體言獻爵者主人獻散者佐食主人之與佐食則有貴賤之别焉故以位言之舉觶者皇尸舉角者主</hi>
　<hi>人皇尸之與主人特有尊卑之别耳故以體言之於瓦甒言君尊則知壺缶為飲諸臣之尊於甒言瓦則</hi>
　<hi>知壺缶皆瓦矣爾雅言盎謂之缶雖不言其所容以筭法推之掬四謂之豆積之至於缶二謂之鍾則缶</hi>
　<hi>葢四石之名也缶之名雖同缶之用則不一有用之以盛酒者若坎所謂用缶是也有用之以汲水者若</hi>
　<hi>比所謂盈缶是矣有用之以節樂者若離所謂鼔缶是矣陸氏曰貴者獻以爵賤者獻以散所謂尸飲五</hi>
　<hi>君洗玉爵獻卿尸飲九以散爵獻士尊者舉觶卑者舉角者凡妥尸天子舉斚諸侯舉角則卿舉觶大夫</hi>
　<hi>舉角與若特牲饋食酳尸以角旅酬更以觶與此經不同者葢卑者以大為貴然則此經所言葢天子諸</hi>
<pb n="12a"/>
　<hi>侯之儀也周官子男饗禮五獻則所謂五獻之尊主饗禮與言子男以見公侯舉祭在前舉饗在後亦言</hi>
　<hi>之序燕禮司宫尊于東楹之西兩方壺豈所謂門内壺者邪公尊瓦大在尊南南上豈所謂君尊瓦甒者</hi>
　<hi>邪士旅食于門而兩圜壺豈所謂門外缶者邪圜壺雖非缶其陳設之序則然</hi>
有以髙為貴者天子之堂九尺諸侯七尺大夫五尺士<lb/>
三尺天子諸侯臺門此以髙為貴也<lb/>
　<hi>孔氏曰天子堂九尺此周法也案考工紀殷人重屋堂崇三尺鄭差之云夏髙一尺故知此九尺者周法</hi>
　<hi>也周氏曰天子之堂九尺非周制也周之上公以九為節則天子當以十二為節也天子諸侯皆臺門而</hi>
　<hi>天子門以五諸侯以三乃其别也</hi>
<pb n="12b"/>
有以下為貴者至敬不壇埽地而祭天子諸侯之尊廢<lb/>
禁大夫士棜禁此以下為貴也<hi>棜於據切</hi>
　<hi>鄭氏曰廢猶去也棜斯禁也謂之棜者無足有似於棜大夫用斯禁士用棜禁禁如今方案隋長局足髙</hi>
　<hi>三寸孔氏曰至敬不壇埽地而祭者此謂祭五方之天初則燔柴於泰壇燔柴訖於壇下埽地而設正祭</hi>
　<hi>此周法也廢禁者廢去其禁司尊彛鬱鬯之尊用舟以乗之其犧象等六尊皆無用舟又燕禮諸侯之法</hi>
　<hi>瓦大兩有豐是無禁也棜長四尺廣二尺四寸深五寸無足赤中畫青雲氣菱茗華為飾禁長四尺廣二</hi>
　<hi>尺四寸通局足髙三寸漆赤中畫青雲氣菱茗華為飾刻其足為褰帷之形也棜是轝名如今大木轝上</hi>
　<hi>有四周下無足今大夫斯禁亦無足似木轝之棜少牢司宫尊兩甒于房户之間同棜是周公時已名斯</hi>
<pb n="13a"/>
　<hi>禁為棜也玉藻云大夫側尊用棜則斯禁也兩壼斯禁是大夫用斯禁也玉藻云士用禁士冠禮士昏禮</hi>
　<hi>承尊皆用禁是士用禁也鄉射是士禮而用斯禁者以禮樂賢從大夫也特牲亦是士禮而云棜禁在東</hi>
　<hi>序者尚厭飫故得與大夫同也陳氏曰棜雖差異於禁而鄉飲酒禮亦謂之斯禁盖天子諸侯之尊有罍</hi>
　<hi>有舟謂雷動以時則有鼔物之利否則有害物之災舟善操之則有載濟之利否則有覆溺之患所以為</hi>
　<hi>戒也大夫士之尊命之禁所以禁之也徳尊者有戒而無禁徳卑者戒而又禁之所以無彛酒之過方氏</hi>
　<hi>曰棜也禁也皆所以為酒戒曰棜則欲其不流曰禁則欲其不犯合而言之棜亦禁也猶之旗常通謂之</hi>
　<hi>九旗也且有足者為禁無足者為棜有足則髙無足則下至廢禁則又下矣陸氏曰廢讀如廢敦廢爵之</hi>
　<hi>廢無足曰廢豐似豆而卑非有足者也故豐亦或謂之廢禁謂之廢固亦以去為義廢敦言䘮無所事敦</hi>
<pb n="13b"/>
　<hi>也廢爵言䘮無所事爵也廢禁天子諸侯之尊無所事禁也</hi>
禮有以文為貴者天子龍衮諸侯黼大夫黻士𤣥衣纁<lb/>
裳天子之冕朱緑藻十有二旒諸侯九上大夫七下大<lb/>
夫五士三此以文為貴也<hi>卷與衮同黼音甫黻音弗纁惠云切</hi>
　<hi>鄭氏曰此祭冕服也朱緑似夏殷禮也周禮天子五采藻孔氏曰人君因天之文章以表於德德多則文</hi>
　<hi>備故天子龍衮諸侯以下又稍少也然周禮上公亦衮侯伯鷩子男毳孤卿絺大夫𤣥士爵弁𤣥衣纁裳</hi>
　<hi>今言諸侯黼大夫黻雜明夏殷禮也但夏殷衣有日月星辰山龍今云龍衮者舉多文為首耳日月之文</hi>
　<hi>不及龍也朱緑藻十有二旒亦是夏禮也周藻五采也十二謂旒數也諸侯九以下亦夏殷也周家旒數</hi>
<pb n="14a"/>
　<hi>隨命數又士但爵弁無旒也熊氏曰朱緑以下是夏殷禮其天子龍衮諸侯黼大夫黻等皆周法無嫌諸</hi>
　<hi>侯雖九章七章以下其中有黼也孤絺冕而下其中有黻特舉黼黻而言耳故詩采菽云𤣥衮及黼是特</hi>
　<hi>言黼也詩終南美秦襄公黻衣繡裳是特言黻也陳氏曰天子不言大裘曰龍衮主以文為貴諸侯之服</hi>
　<hi>雖自衮冕而下然其德貴乎能斷故言黼亦舉其下言之卿大夫之服自𤣥冕而下其章有黻故曰黻以</hi>
　<hi>其徳貴乎能辨也天子之冕朱緑藻十有二旒諸侯九上大夫七下大夫五士三則制與弁師不同異代</hi>
　<hi>之禮也葢藻潔而文衆采如之故曰藻水流趨下旒冕之垂者如之故曰旒藻或作繅以絲為之或作璪</hi>
　<hi>以玉貫之也繅旒或謂之繁露以其象然也漢制天子繅旒前長後短諸臣繅旒有前無後非古也方氏</hi>
　<hi>曰藻必五采特曰朱緑則舉其華者以該之也亦與雜帶君朱緑同義陸氏曰天子舉龍衮其次舉黼又</hi>
<pb n="14b"/>
　<hi>其次舉黻又其次舉𤣥衣纁裳葢言之法如以辭而已矣是諸侯無藻火大夫無黼士無黻也若天子上</hi>
　<hi>士服𤣥冕</hi>
有以素為貴者至敬無文父黨無容大圭不琢大羮不<lb/>
和大路素而越席犧尊䟽布鼐樿杓此以素為貴也<hi>琢辰轉切又丁角切大羮音泰和胡臥切越音活犧音莎又如字鼏莫歴切樿章善切杓市約切</hi>
　<hi>鄭氏曰大圭長三尺杼上終葵首琢當為篆字之誤也明堂位曰大路殷路也鼐或作幂樿木白理也孔</hi>
　<hi>氏曰至敬謂敬之至極祭天服用大裘是無文也父圭黨謂父之族黨以質素事無有折旋揖譲之容也大</hi>
　<hi>天子朝日月之圭尚質故無琢桓蒲之又大羮肉汁也不和無鹽梅也大古初變腥但煮肉而飲其汁未</hi>
<pb n="15a"/>
　<hi>知調和後人祭既重古但盛肉汁謂之大羮大路殷祭天車也越席蒲席也祭天質素故素車蒲席也祭</hi>
　<hi>天用陶匏葢以瓦為尊畫犧羽於上或用犧形為尊是夏殷禮也䟽麤也鼏覆也謂郊天時以麤布為巾</hi>
　<hi>以覆尊也貴素故用白理木為杓陳氏曰八尊所以祭天地故尚質六彛所以祭宗廟故尚文則䟽布之</hi>
　<hi>所幂唯尊而已</hi>
孔子曰禮不可不省也禮不同不豐不殺此之謂也葢<lb/>
言稱也<hi>殺所戒切</hi>
　<hi>鄭氏曰省察也不同言異也孔氏曰此引孔子語證上諸事也馬氏曰自禮以多為貴而至於禮以素為</hi>
　<hi>貴皆禮之寓於形名度數之間其用不同者有如此也其用雖不同要之歸於稱則一也故豐之而不以</hi>
<pb n="15b"/>
　<hi>為有餘殺之而不以為不足唯其稱而已此為禮不可不察也</hi>
禮之以多為貴者以其外心者也德發揚詡萬物大理<lb/>
物博如此則得不以多為貴乎故君子樂其發也禮之<lb/>
以少為貴者以其内心者也德産之致也精㣲觀天下<lb/>
之物無可以稱其德者如此則得不以少為貴乎是故<lb/>
君子慎其獨也<hi>詡况矩切樂五孝切又音洛下同</hi>
　<hi>鄭氏曰外心用心於外其德在表也詡猶普也徧也發猶見也内心用心於内其德在内致緻宻也物無</hi>
　<hi>可稱其德者萬物皆天所生孰可奉薦以稱也孔氏曰外心謂起自朝廷廣及九州四海王者宜發揚德</hi>
<pb n="16a"/>
　<hi>音普徧萬物樂得其禮發見於外也德天地之德也産生也方氏曰天地之大德曰生天地之物皆德之</hi>
　<hi>所生也故曰德産物生之迹雖粗而其道則致精物生之迹雖顯而其道則致微故曰德産之致也精微</hi>
　<hi>德之所致如此觀天下之物固無可以稱其德者矣周氏曰外用其心者出而應物者也内用其心者入</hi>
　<hi>而藏於密者也馬氏曰聖人之德得之於中而發揚於外足以普徧萬物言貴多則曰大曰髙曰文在其</hi>
　<hi>中矣觀天下之物無可以稱其徳特脩誠以事之而已言貴少則曰小曰下曰素在其中矣樂其發者樂</hi>
　<hi>其德之發於外也慎其獨者身致其誠而已</hi>
古之聖人内之為尊外之為樂少之為貴多之為美是<lb/>
故先王之制禮也不可多也不可寡也唯其稱也<lb/>
<pb n="16b"/>
　<hi>孔氏曰天不可外報所以内極敬慎而其理為尊外心接物廣大故外極繁富而其事可樂方氏曰内外</hi>
　<hi>以心言多少以物言稱其内心則以少為貴故不可多稱其外心則以多為貴故不可寡此先王制禮之</hi>
　<hi>道也</hi>
是故君子大牢而祭謂之禮匹士大牢而祭謂之攘<hi>攘如羊切</hi>
　<hi>鄭氏曰君子謂大夫以上孔氏曰禮既須稱中則得禮僭則盜竊大夫常祭少牢遣奠及卒哭祔用大牢</hi>
　<hi>匹士士也士常祭特豚遣奠及卒哭祔加一等少牢方氏曰諸侯謂之君大夫謂之子匹士猶匹夫匹婦</hi>
　<hi>匹偶士以其有夫婦之偶而已夫禄厚者用禮隆禄薄者用禮殺凡以稱已之有無而後可為故以是言</hi>
<pb n="17a"/>
　<hi>之馬氏曰攘者非其有而取之也</hi>
管仲鏤簋朱紘山節藻梲君子以為濫矣<hi>鏤力豆切簋音軌紘音宏梲章悦切</hi>
　<hi>方氏曰濫者溢而無所制之謂鄭氏曰濫亦盜竊也鏤簋謂刻而飾之大夫刻為龜耳諸侯飾以象天子</hi>
　<hi>飾以玉朱紘天子冕之紘也諸侯青組紘大夫士當緇組紘纁邊栭謂之節梁上楹謂之梲宫室之飾士</hi>
　<hi>首本大夫逹棱諸侯斲而礱之天子加密石焉無畫山藻之禮也孔氏曰管仲齊大夫也簋黍稷噐鏤簋</hi>
　<hi>朱紘天子之飾明堂位云山節藻梲天子廟飾此管仲僭為之也</hi>
晏平仲祀其先人豚肩不揜豆澣衣濯冠以朝君子以<lb/>
<pb n="17b"/>
為隘矣<hi>澣户管切</hi>
　<hi>鄭氏曰隘猶狹陋也祀不以少牢與無田者同不盈禮也大夫士有田則祭無田則薦澣衣濯冠儉不務</hi>
　<hi>新孔氏曰晏平仲齊大夫名嬰大夫祭用少牢士用特豚而平仲今用豚豚又過小併豚兩肩不揜豆也</hi>
　<hi>必言肩者周人貴肩也肩在爼今云豆喻其小假豆言之其實在爼不在豆也</hi>
是故君子之行禮也不可不慎也衆之紀也紀散而衆<lb/>
亂孔子曰我戰則克祭則受福葢得其道矣<lb/>
　<hi>鄭氏曰言二大夫皆非也紀絲縷之數克勝也孔氏曰戰勝祭受福二句相連故合引之也張子曰孔子</hi>
　<hi>謂我戰則克聖人有不戰戰豈容至敗衂凡興師必各有名師非尊主庇民皆無名也若止謂仗義者為</hi>
<pb n="18a"/>
　<hi>勝則子産叔向軰舉兵亦莫有不義聖人之戰無敗若周孔相對則何如唯有不戰知彼知己一有不及</hi>
　<hi>則戰矣祭必受福福者百順之名孔子所以交於神明者必别有道凡祭祀之末告利成利之為言順利</hi>
　<hi>通逹内盡志外盡物於祭祀之事順利皆達也舊以利為養養乃其間一事耳澄曰自禮有以多為貴者</hi>
　<hi>至此凡十五小節皆言稱之事</hi>
○君子曰祭祀不祈不麾蚤不樂葆大不善嘉事牲不<lb/>
及肥大薦不美多品<hi>麾毁皮切蚤音早葆音保又保毛切</hi>
　<hi>方氏曰以其言得於當時之君子故稱君子曰與左氏所稱同義鄭氏曰祈求也詩云自求多福福由已</hi>
　<hi>耳祭祀不為求福也麾之言快也祭有時不以先之為快也葆之言褒也葆大謂噐幣也孔氏曰凡祭祀</hi>
<pb n="18b"/>
　<hi>本為感踐霜露設祭以存親非為祈福報也周禮設六祈之科非福之常也蚤謂先時也不以霜露未至</hi>
　<hi>而光時蚤設為快也褒崇髙之稱也祭之噐幣大小長短自有常宜幣通丈八尺豆盛四升不以貴者貪</hi>
　<hi>髙大為之也嘉事冠昬也人生二十成人自宜冠三十嗣世自宜昬若無親者昬三月祭以告廟冠畢埽</hi>
　<hi>地而祭禰並是有為而然非謂善之而設祭牲不及肥大者謂郊牛之角繭栗宗廟角握社稷角尺各有</hi>
　<hi>所宜不必並及肥大薦不美多品者薦祭品味各有其定不以多為美故郊特牲而社稷大牢也</hi>
孔子曰臧文仲安知禮夏父弗綦逆祀而弗止也燔柴<lb/>
於奥夫奥者老婦之祭也盛於盆尊於瓶<hi>綦音忌奥音㸑下同夫音扶盛音成瓶歩丁切</hi>
<pb n="19a"/>
　<hi>鄭氏曰文仲魯公子彄之曽孫臧孫辰也莊文之間為大夫文二年八月丁卯大祀于大廟躋僖公始逆</hi>
　<hi>祀是夏父弗綦為宗人之為也奥當為㸑字之誤也或作竈禮尸卒食而祭饎㸑饔㸑也時人以為祭火</hi>
　<hi>神乃燔柴老婦先炊者也盆瓶炊噐也明此祭先炊非祭火神燔柴似失之孔氏曰僖公閔公俱是荘公</hi>
　<hi>之子閔小僖大閔為君時僖為臣閔少而死後乃立僖僖死其子文公立弗綦為宗伯典禮佞文公云吾</hi>
　<hi>見新鬼大故鬼小以閔置僖下是臣在君上為逆亂昭穆文仲不能諫止故為不知禮禮祭㸑神言其有</hi>
　<hi>功於人人得飲食故祭報之弗綦謂是火神燔柴祭之文仲又不能諫止又為不知禮㸑者是老婦之祭</hi>
　<hi>其祭卑唯盛食於盆盛酒於瓶卑賤若此何得燔柴祭之故注謂奥當為㸑也祝融并奥及㸑三者不同</hi>
　<hi>祝融古火官之長五祀之神祀於郊奥者正是竈之神常祀在夏以老婦配之有爼及籩豆設於竈陘又</hi>
<pb n="19b"/>
　<hi>延尸入奥㸑者宗廟祭後直祭先炊老婦之神在於㸑竈三者所以不同也周氏曰先炊之有祭猶牧之</hi>
　<hi>有先牧而嗇之有先嗇也澄曰自君子曰祭祀不祈至此二小節言宜之事</hi>
○禮也者猶體也體不備君子謂之不成人設之不當<lb/>
猶不備也<hi>當丁浪切</hi>
　<hi>體謂身之百體成謂完全人身之百體皆備乃為完全之人若缺其一體則非全人矣設謂所置之處言</hi>
　<hi>耳目鼻口手足各在其處也設之不當謂若眉在眼下口在鼻上或手之指短足之指長之類皆為不當</hi>
　<hi>不當則雖備猶不備也</hi>
禮有大有小有顯有微大者不可損小者不可益顯者<lb/>
<pb n="20a"/>
不可揜微者不可大也故經禮三百曲禮三千其致一<lb/>
也<lb/>
　<hi>上既以體喻禮此遂言禮之三百三千皆不可缺如人之百體也凡禮大小顯微之俱有者猶人身百體</hi>
　<hi>之俱備也損之益之揜之大之則俱不可者猶人百體之設各有定處不可易置也損謂減削其大而使</hi>
　<hi>之小益謂增補其小而使之大揜謂葢藏其顯而使之微大謂充廓其微而使之顯也致謂至極或大或</hi>
　<hi>小或顯或微其餘共有三千三百之多其為禮之至極則一爾不可有所去取亦如人之百體一一皆當</hi>
　<hi>愛養也孔氏曰禮有大者謂有大及多為貴也有小者謂有小及少為貴也有顯者謂有髙及文為貴也</hi>
　<hi>有微者謂有素及下為貴也方氏曰體有上下有左右各有所用不可易也易則無用故曰設之不當猶</hi>
<pb n="20b"/>
　<hi>不備也以多之為美故大者不可損以為小以少之為貴故小者不可益以為大以外之為樂故顯者不</hi>
　<hi>可揜以為微以内之為尊故㣲者不可大以為顯也馬氏曰百骸九竅具然後足以為人大小精麤備然</hi>
　<hi>後足以為禮經禮者曲禮之總曲禮者經禮之别至於三百三千之多者皆慮其禮之不備也</hi>
未有入室而不由尸者<lb/>
　<hi>又以户喻禮行道者必由乎禮如入室者必由乎户此禮之為體所以有一之不可或缺而或不當者也</hi>
　<hi>自禮也者猶體也至此三小節言體之事</hi>
○君子之於禮也有所竭情盡慎致其敬而誠若有美<lb/>
而文而誠若<lb/>
<pb n="21a"/>
　<hi>鄭氏曰若順也竭情盡慎謂以少小下素為貴也美而文謂以多大髙文為貴也孔氏曰求竭己情盡其</hi>
　<hi>戒慎致其恭敬内也威儀之美文章顯著外也澄曰若者句末之助辭猶易之出涕沱若戚嗟若若字雖</hi>
　<hi>不訓順然或内或外各以其誠其於人道之倫為順也沈氏曰表裏相稱内外相似之謂若即誠意而發</hi>
　<hi>為禮文故謂之若今人禮文多溢於誠意則為偽矣陸氏曰誠之所在常自若也不為質文加損</hi>
君子之於禮也有經而等也有直而行也有曲而殺也<lb/>
有順而討也有順而摭也有摲而播也有推而進也有<lb/>
放而文也有放而不致也<hi>殺所戒切摭之石切摲所監切放方往切</hi>
　<hi>鄭氏曰經而等若天子下至士庶人為父母三年直而行若始死哭踊無節也曲而殺若父在為母期也</hi>
<pb n="21b"/>
　<hi>順而討若天子以十二公以九侯伯以七子男以五為節討猶去也順而摭若君沐梁大夫沐稷士沐梁</hi>
　<hi>摲而播謂芟殺有所與也摲之言芟也若祭者貴賤皆有所得不使虚也推而進若王者之後得用天子</hi>
　<hi>之禮放而文若天子之服象日月以至黼黻放而不致若諸侯自山龍以下孔氏曰經常也直謂任已而</hi>
　<hi>行順猶順序自天子以下轉相降差是順序而稍去之也摭猶拾取也君沐粱士畢不嫌是拾君之禮而</hi>
　<hi>用之播布也謂君祭而臣助下至胞翟悉有所得是芟上貴之分以布徧於下也放法也法天以為文也</hi>
　<hi>致極也諸侯以下亦有放法而不得極也方氏曰經而等謂順理之常無貴賤一也三年之䘮男有昬女</hi>
　<hi>有嫁是矣直而行謂行吾誠於内而無所屈若凶事不詔至敬無文是矣曲而殺者謂為所隆者厭而不</hi>
　<hi>得伸若父在為母期卿燕不以卿為賔長是矣順而討者謂順人之情而有法以治之也若順君臣之義</hi>
<pb n="22a"/>
　<hi>以治朝廷順父子之情以治閨門是矣順而摭者謂順人情而有所取若孔子純儉以從衆拜下以從禮</hi>
　<hi>是矣摲而播者謂摲此以播於彼若旅酬之逮賤餕餘之逮下是矣推而進若兄弟子猶己子是矣放而</hi>
　<hi>文謂觀象放法以致其飾若天子之服龍衮冕其旗大常是矣放而不致若諸侯之服自驚冕而下其旗</hi>
　<hi>自龍而下是矣項氏曰有經而等經謂不變等謂同也禮以變為文以不同爲節同而不變則若父母之</hi>
　<hi>䘮自天子達於庶人皆一等是也此章凡九條皆以反對為文獨經而等無反對者此外八條皆變而不</hi>
　<hi>同即此一條之反對也先儒以順而討為對非也順而討自與順而摭為對脱簡誤在末耳討去也摭取</hi>
　<hi>也順而去謂自上而下毎法减去以去為順此以多為貴者也順而取謂自上而下毎等取加以加為順</hi>
　<hi>此以多為貴者也取猶君取一臣取二之取澄曰凡此九條皆順其自然之倫九條之次今依項説更定</hi>
<pb n="22b"/>
　<hi>自君子之於禮也至此二小節言順之事</hi>
○三代之禮一也民共由之<lb/>
　<hi>鄭氏曰孔子曰殷因於夏禮所損益可知也周因於殷禮所損益可知也由用也澄曰共由猶云通行言</hi>
　<hi>夏殷周三代之時禮之儀文雖小有損益而其所以爲禮者則一故天下之民皆可通行葢損益而異者</hi>
　<hi>禮之文耳禮之本則相因不變而無不同也</hi>
或素或青夏造殷因<lb/>
　<hi>鄭氏曰素尚白青尚黑也言所尚雖異禮則相因耳澄曰所尚之色雖有或素或青之異然禮之本則夏</hi>
　<hi>造作於前殷因襲於後無不同者方氏曰或素或青言質文之相變也言素則知青之為文言青則知素</hi>
<pb n="23a"/>
　<hi>之為質言殷之因夏則周之因殷從可知矣</hi>
夏立尸而卒祭殷坐尸周坐尸詔侑武方其禮亦然其<lb/>
道一也<hi>武音無</hi>
　<hi>鄭氏曰夏禮尸有事乃坐殷無事猶坐周亦坐尸因於殷也武當為無聲之誤也方猶常也告尸行節勸</hi>
　<hi>尸食飲無常若孝子之為也孝子就養無方孔氏曰夏禮質言尸是人人不可乆坐神坐故唯飲食時暫</hi>
　<hi>坐非飲食則尸倚立以至祭竟也殷因夏禮而損其不坐之禮葢為常坐之法是殷轉文也殷人坐尸周</hi>
　<hi>因坐之詔告也侑勸也子事父母就養無方在宗廟之中禮主於孝凡預助祭皆得告尸威儀勸尸飲食</hi>
　<hi>無常人也按特牲延尸及詔侑相尸之禮皆是祝官則是有常而云無常者謂但是祝官皆得為之不常</hi>
<pb n="23b"/>
　<hi>用一祝也周禮大祝下大夫二人上士四人小祝中士八人下士十有六人就此衆祝之中皆得相侑尸</hi>
　<hi>也方氏曰夏立尸而殷坐尸殷雖坐尸而詔侑未必無方周則文又備不唯坐尸而且詔侑無方也澄曰</hi>
　<hi>言尸之或立或坐殷異於夏詔侑或有方或無方周異於殷曰亦然者言亦如上文或素或青之不同也</hi>
　<hi>繼之曰其道一也言坐立及有方無方雖不同而其敬祭之道則一也道即禮也此句與上文三代之禮</hi>
　<hi>一也一句相始終</hi>
周旅酬六尸曾子曰周禮其猶醵與<hi>醵其庶切又其約切與音餘</hi>
　<hi>鄭氏曰旅酬使之相酌也后稷之尸發爵不受旅合錢飲酒為醵旅酬相酌似之孔氏曰六尸謂祫祭時</hi>
　<hi>聚羣廟之主於大祖后稷廟中后稷在室西壁東向為發爵之主不與子孫酬酢餘尸凡六在后稷之東</hi>
<pb n="24a"/>
　<hi>南北對為昭穆更相次序以酬也殷但坐尸未有旅酬而周益之然大祫多主唯云六尸者毁廟但有主</hi>
　<hi>無尸也凡斂錢飲酒必合均遍與旅酬相似故曽子引世事證周禮陸氏曰按周九廟而旅酬六尸盖言</hi>
　<hi>成康之世文武親未盡猶在七廟之數澄曰此承上文言周之異於殷者不但詔侑無方之禮又有旅酬</hi>
　<hi>六尸之禮也而又引曽子釋周旅酬之言于後以結之自三代之禮一也至此四小節言時之事</hi>
○君子曰禮之近人情者非其至者也郊血大饗腥三<lb/>
獻爓一獻孰<hi>爓似廉切</hi>
　<hi>鄭氏曰近人情者䙝而逺之者敬郊祭天也大饗祫祭先王也三獻祭社稷五祀一獻祭羣小祀也爓沉</hi>
　<hi>肉於湯也血腥爓孰逺近備古今也尊者先逺差降而下至小祀孰而已孔氏曰血為逺腥次之爓稍近</hi>
<pb n="24b"/>
　<hi>孰最近逺者古近者今一祭之中兼有此事按宗伯祭廟以祼鬯為始祭社稷五祀以血為始凡郊與大</hi>
　<hi>饗三獻之屬正祭之時皆有血有腥有爓有孰此云郊血是郊有血也郊特牲云血毛告幽全是宗廟有</hi>
　<hi>血也宗伯云以血祭祭社稷五祀是三獻有血也楚語云禘郊則有全蒸是祭天有孰也有孰則有腥可</hi>
　<hi>知也宗伯云以肆獻祼享先王是大饗有生有孰也此云三獻爓宗伯云以血祭祭社稷五祀既有血有</hi>
　<hi>爓明有腥有孰可知也皇氏曰郊天與大饗三獻並有血腥爓孰今此據設之先後郊則先設血後設腥</hi>
　<hi>與爓孰雖以郊為主其祭天皆然也大饗之時血與腥同時俱薦當朝事迎尸於户外薦血腥也雖以大</hi>
　<hi>饗為主其宗廟之祭皆然也其三獻之祭血腥與爓一時同薦凡薦爓之時皆在薦腥之後但社稷五祀</hi>
　<hi>初祭降神之時已埋血宗伯之文是也至正祭薦爓之時又薦血此文是也若羣小祀之屬唯有薦孰無</hi>
<pb n="25a"/>
　<hi>血腥爓也以其神卑故耳先薦者設之在前後進者設之居後沈氏曰祭禮有腥燖孰三獻舊説謂腥爓</hi>
　<hi>備大古中古之禮予以為不然先王之於死者以為無知則不仁以為有知則不智薦可食之孰所以為</hi>
　<hi>仁不可食之腥爓所以為智又一說謂腥爓以鬼道接之饋食以人道接之致疑也一或謂鬼神嗜腥爓</hi>
　<hi>此雖出於異説聖人知鬼神之情狀或有此理未可致詰</hi>
是故君子之於禮也非作而致其情也此有由始也是<lb/>
故七介以相見也不然則已慤三辭三譲而至不然則<lb/>
已蹙故魯人將有事於上帝必先有事於頖宫晉人將<lb/>
有事於河必先有事於惡池齊人將有事於泰山必先<lb/>
<pb n="25b"/>
有事於配林三月繫七日戒三日宿慎之至也故禮有<lb/>
擯詔樂有相歩温之至也<hi>蹙子六切又音促頖與泮同惡音呼池大河切相息亮切温紆運切</hi>
　<hi>鄭氏曰作起也己猶甚也慤蹙愿貌大愿則辭不見情無由至也魯以周公之故得郊祀上帝與周同先</hi>
　<hi>有事於頖宫告后稷也告之者將以配天先仁也呼池漚夷并州川也配林林名繫繫牲于牢也戒散齊</hi>
　<hi>也宿致齊也將有祭祀之事必先敬慎如此不敢切也擯詔告道賔主者也相歩扶工也皆為温籍重禮</hi>
　<hi>也孔氏曰君子行禮當有積漸非是徒起而致己之情皆有所由以為始也魯人無后稷之廟今將祭天</hi>
　<hi>先告后稷是先告卑後祭尊也先告呼池配林然後祭河及泰山此皆積漸從小至大之義也繫牲于牢</hi>
<pb n="26a"/>
　<hi>芻之三月祭前十日七日散齊三日宿齊積漸敬慎不敢逼切也賔主相見有擯相詔告作樂之人無目</hi>
　<hi>有扶相行歩温藉之至極也皇氏曰温謂承藉凡玉以物緼裹承籍君子亦以威儀擯相以自承籍也方</hi>
　<hi>氏曰禮之情常直而畧禮之文常曲而詳情文相須不可以偏廢禮之作也豈徒直情而徑行哉亦必有</hi>
　<hi>所由始以曲為之文而已由始言有所先也以其有所先而不遽作故能委曲以成其文焉自七介相見</hi>
　<hi>而下至温之至皆其事也相見必以介者所以達其情辭譲而後至者所以舒其行初曰禮辭再曰固辭</hi>
　<hi>三曰終辭則讓亦由是也有事謂祭也將有事於大必先有事於小焉所謂有由始也擯於賔執事以奉</hi>
　<hi>主者也詔於主𫝊命以告賔者也相歩則相瞽之歩者賔主相接而後禮行瞽相相資而後樂作則緩而</hi>
　<hi>不廹和而無乖故曰温之至也</hi>
<pb n="26b"/>
禮也者反本脩古不忘其初者也故凶事不詔朝事以<lb/>
樂醴酒之用𤣥酒之尚割刀之用鸞刀之貴莞簟之安<lb/>
而藁鞂之設是故先王之制禮也必有主也故可述而<lb/>
多學也<hi>莞音官藁古老切鞂江八切</hi>
　<hi>鄭氏曰哭泣由中非由人也朝廷養賢以樂樂之二者反本也醴酒以下三者脩古也有主謂本與古可</hi>
　<hi>述而多學以本與古求之而已孔氏曰孝子親䘮痛由心發故啼號哭泣不待外告而哀自至朝事謂朝</hi>
　<hi>廷之事以樂奏音樂也醴酒五齊第二酒也𤣥酒水也尚上也割刀今刀也鸞刀古刀也今刀便利古刀</hi>
　<hi>遲緩莞簟今之席也槀鞂除穗粒取稈藁為席祭祀𤣥酒在醴酒之上宗廟不用今刀而用古刀郊祭不</hi>
<pb n="27a"/>
　<hi>用莞簟之安而設藁鞂之麤席皆脩古也方氏曰本者末之初古者今之初本末一物追還之而已故曰</hi>
　<hi>反古今異時必有損益故曰脩凶事䘮禮朝事吉禮凶事不詔則朝事必詔可知朝事以樂則凶事無樂</hi>
　<hi>可知朝事之籩豆以象朝事親其所進祭之始也祭義曰樂以迎來正謂是矣禮有儐詔所以示相接之</hi>
　<hi>文也凶事則用情而已故不詔樂以侑食所以盡事生之歡也祭則如在焉故亦以樂夫於凶事則用情</hi>
　<hi>朝事則如在豈非反本者乎主猶賔主之主衆之所從故也葢本者末之主古者今之主少則得多則惑</hi>
　<hi>以其有主則雖多不惑故可述而多學也</hi>
○君子曰無節於内者觀物弗之察矣欲察物而不由<lb/>
禮弗之得矣故作事不以禮弗之敬矣出言不以禮弗<lb/>
<pb n="27b"/>
之信矣故曰禮也者物之致也<lb/>
　<hi>鄭氏曰致之言至也極也孔氏曰内猶心也物萬物也察分辨也外欲觀察萬物而心不由禮則察物不</hi>
　<hi>能得也無禮不為民物敬信故禮為萬物之至極也馬氏曰觀物在目必有主於心觀物在於心心不可</hi>
　<hi>以無節所以節之者禮而已方氏曰節者即物自然而為之制者也能度彼者以吾有度也能量彼者以</hi>
　<hi>吾有量也苟無節於内則所存乎己者未定何恃而觀彼哉禮者體物以制節者也由禮乃能得物之情</hi>
　<hi>也</hi>
是故昔先王之制禮也因其財物而致其義焉爾故作<lb/>
大事必順天時為朝夕必放於日月為髙必因丘陵為<lb/>
<pb n="28a"/>
下必因川澤是故天時雨澤君子達亹亹焉<hi>亹亡匪切</hi>
　<hi>鄭氏曰大事祭事也春秋傳曰啟蟄而郊龍見而雩始殺而嘗閉蟄而烝丘陵謂冬至祭天於圜丘之上</hi>
　<hi>川澤謂夏至祭地於方澤之中達猶皆也亹亹勉勉也君子愛物見天雨澤皆勉勉勸樂孔氏曰自作大</hi>
　<hi>事以下皆因財物之事為朝謂天子春分之旦朝日於東門之外為夕謂秋分之夕祀月於西門之外亦</hi>
　<hi>順天之時也天地感祭而降雨澤人君愛物生而勉勉勸樂所以與天地合德也方氏曰因其財物於外</hi>
　<hi>以致其義於内葢先王制禮之意也大事若春有祠夏有禴秋有嘗冬有烝此因其財物以致大事之義</hi>
　<hi>以日之出於朝也朝日於王宫之壇以月之見於夕也夕月於夜明之坎此因其財物以致朝夕之義也</hi>
　<hi>因山之髙而為事髙之禮因川澤之下而為事下之禮此因其財物以致髙下之義然此皆財物之大者</hi>
<pb n="28b"/>
　<hi>悉而論之凡天之所生苟可以為禮者莫非財物也財物固皆天之所生天之所以生之者存乎時雨之</hi>
　<hi>澤天時雨澤君子逹亹亹者為其足以致其義故也亹亹言勸勉於禮達言君子之人皆如是也馬氏曰</hi>
　<hi>天時雨澤君子勉勉樂之而不倦者樂其生財得以行其禮也</hi>
是故昔先王尚有德尊有道任有能舉賢而置之聚衆<lb/>
而誓之<lb/>
　<hi>鄭氏曰古者將有大事必選賢誓衆重事也孔氏曰此明舉賢任能敬事天地遂致龜龍降集寒暑順時</hi>
　<hi>至將祭之時選舉賢能置之祭位則射以擇士是也又聚集其衆而誓戒之其有不恭則服天刑是也方</hi>
　<hi>氏曰射義天子將祭必先習射於澤澤者所以擇士也射中者得與於祭不中者不得與於祭此舉賢而</hi>
<pb n="29a"/>
　<hi>置之也郊特牲曰獻命庫門之内戒百官也大廟之命戒百姓也此聚衆而誓之也澄按賢謂有德有道</hi>
　<hi>者衆謂有能者</hi>
是故因天事天因地事地因名山升中于天因吉土以<lb/>
饗帝于郊升中于天而鳳凰降龜龍假饗帝於郊而風<lb/>
雨節寒暑時是故聖人南面而立而天下大治<hi>假音格</hi>
　<hi>鄭氏曰天髙因髙者以事也地下因下者以事也名山名猶大也升上也升中于天而鳯凰降龜龍假謂</hi>
　<hi>隂陽氣和而致象物也饗帝于郊而風雨節寒暑時謂五行之氣和而庶徵得其序也孔氏曰因天事天</hi>
　<hi>因地事地上文為髙必因邱陵為下必因川澤是也方氏曰告天謂之升中因名山而升中因其髙以告</hi>
<pb n="29b"/>
　<hi>天也吉土卜土之吉者以為之兆也小宗伯言兆五帝於四郊是也四靈之物至五行之氣和聖人夫何</hi>
　<hi>為哉故南面而立而天下大治也馬氏曰升中于天謂升中心之誠於天澄曰因天因地言毎嵗圜邱方</hi>
　<hi>澤之正祭因名山因吉土言告祭之禮非常祭也書言至于岱宗柴望詩言<graphic n="KR1406" url="https://raw.githubusercontent.com/kanripo/KR-Gaiji/master/images/KR1406.png" mimeType="image/png"/>其髙山盖廵狩之時登髙</hi>
　<hi>山以告祭天也所以必登髙山者盖人望見天之蒼蒼唯山頂與相接連故以在地之人徃就天之髙而</hi>
　<hi>登彼名山以升達心中之誠于天也告祭之禮或掃除郊野之平地為墠覬得在天之神來就地之卑而</hi>
　<hi>降此吉土以歆饗人間之祭于郊也人之受於天者謂之中天之宰扵人者謂之帝在人曰中在天曰帝</hi>
　<hi>其實一也故此登彼降上下交相感應焉本無彼此亦無上下姑以人目所視而言之也享帝與饗帝不</hi>
　<hi>同享帝者以下人而祭享其上易言聖人烹以享上帝是也饗帝者以上神而歆饗其下記言唯聖人為</hi>
<pb n="30a"/>
　<hi>能饗帝是也但享饗二字多通用故讀者易惑升中于天者下地之人徃與上天之神接鳳凰龜龍地之</hi>
　<hi>物也人之品彚也故其祥由升中而致人之感乎天者也饗帝于郊者上天之神來與下地之人接風雨</hi>
　<hi>寒暑天之氣也神之造化也故其和由饗帝而致天之應乎人者也二者之感應各有所屬鳯凰自空中</hi>
　<hi>飛下人間故曰降龜龍自水中出至地上故曰假風雨不過多亦不太少故曰節當寒而寒當暑而暑故</hi>
　<hi>曰時此數語至精非㡬於知道者不能及後世登封泰山承襲升中于天之説而誤下禪梁父承襲饗帝</hi>
　<hi>于郊之說而誤或以饗帝于郊為兆五帝于四郊非也彼乃常祭爾</hi>
天道至教聖人至德廟堂之上罍尊在阼犧尊在西廟<lb/>
堂之下縣鼔在西應鼓在東君在阼夫人在房大明生<lb/>
<pb n="30b"/>
於東月生於西此隂陽之分夫婦之位也君西酌犧象<lb/>
夫人東酌罍尊禮交動乎上樂交應乎下和之至也<hi>罍音雷縣音𤣥分扶問切</hi>
　<hi>鄭氏曰至教至德目下事也天子諸侯有左右房西酌犧象象日出東方而西行也東酌罍尊象月出西</hi>
　<hi>方而東行也孔氏曰此明天道用教以示人聖人則放之以為德故君立于阼以象日夫人在西房以象</hi>
　<hi>月罍尊在阼夫人所酌也犧尊在西君所酌也縣鼓謂大鼓也在西方縣之應鼓謂小鼔也在東方縣之</hi>
　<hi>罍尊在阼階堂上犧尊在西階堂上故君於阼階西嚮酌犧尊夫人扵西房之前東嚮酌罍尊禮交動乎</hi>
　<hi>上者謂君與夫人酌獻之禮交相動扵堂上也樂交應乎下者謂縣鼔應鼓交相應於堂下也上下禮樂</hi>
<pb n="31a"/>
　<hi>交相應㑹和諧之至極也馬氏曰天道至教非無德也聖人至德非無教也大明生於東月生於西此至</hi>
　<hi>教之一端耳君西酌犧象夫人東酌罍尊此至德之一端耳方氏曰分位定而天人不交不可以致和故</hi>
　<hi>廟堂之上罍尊在東者陽也夫入位則在房而東酌罍尊以隂而上交乎陽也犧象在西者隂也君位在</hi>
　<hi>阼而西酌犧象以陽而下交乎隂也此禮所以交動乎上也廟堂之下大鼓以倡始陽道也其位則在西</hi>
　<hi>是以陽交乎隂也應鼔以和終隂道也其位則在東是以隂上交乎陽也此樂所以交應乎下也隂陽交</hi>
　<hi>通天人和同故曰和之至也周氏曰雷陽也牛隂也故罍在左而犧尊在右者隂陽之位也以縣鼓而對</hi>
　<hi>應鼔則應鼓非縣乃提之者也以應鼔而對縣鼔則縣鼓非應乃倡之者也倡者為陽和者為隂故縣鼔</hi>
　<hi>在右而應鼔在左者隂陽之配也君在東阼所以祖日之生於東夫人在西房所以祖月之生扵西此隂</hi>
<pb n="31b"/>
　<hi>陽之位也君在東階而西酌犧象所以祖日之西行夫人在西房而東酌罍尊所以祖月之東行此隂陽</hi>
　<hi>之配也</hi>
禮也者反其所自生樂也者樂其所自成是故先王之<lb/>
制禮也以節事脩樂以道志故觀其禮樂而治亂可知<lb/>
也蘧伯玉曰君子之人達故觀其噐而知其工之巧觀<lb/>
其發而知其人之知故曰君子慎其所以與人者<lb/>
　<hi>鄭氏曰自由也蘧伯玉衛大夫名瑗孔氏曰據王業之初故云所自生據王業之末故云所自成以禮為</hi>
　<hi>反本故用以節萬事樂以成王業故脩以道己志能以禮節事以樂道志則國治不爾則國亂觀噐之善</hi>
<pb n="32a"/>
　<hi>惡而知工匠巧拙觀人之發動所為而知其有知禮樂猶是也禮正而樂和則知其國治禮慢而樂滛則</hi>
　<hi>知其國亂也禮樂者與人交接之具君子治國謹慎其所以與人相接者馬氏曰自非智足以及則不能</hi>
　<hi>達君子之達其明足以照之則噐之巧拙發之智愚皆不能逃扵視聽之内葢達者觀微以知著察往以</hi>
　<hi>知來也</hi>
大廟之内敬矣君親牽牲大夫贊幣而從君親制祭夫<lb/>
人薦盎君親割牲夫人薦酒卿大夫從君命婦從夫人<lb/>
洞洞乎其敬也屬屬乎其忠也勿勿乎其欲其饗之也<lb/>
納牲詔於庭血毛詔於室羮定詔於堂三詔皆不同位<lb/>
<pb n="32b"/>
葢道求而未之得也設祭于堂為祊乎外故曰於彼乎<lb/>
於此乎<hi>屬之玉切定丁罄切祊百彭切</hi>
　<hi>鄭氏曰納牲於庭當用幣告神而殺牲故君牽牲大夫以幣從也親制祭謂朝事進血膋時所制者制肝</hi>
　<hi>洗於鬱鬯以祭扵室及主也親割牲謂進牲孰體時勿勿猶勉勉也肉謂之羹道猶言也設祭之饌于堂</hi>
　<hi>人君禮然為祊乎外明日之繹祭也謂之祊者於廟門之旁因名焉其祭之禮既設祭於室而事尸於堂</hi>
　<hi>孝子求神非一處也孔氏曰祼鬯既訖君出廟門迎牲牽牲而納於庭大夫贊佐執幣而從君君乃用幣</hi>
　<hi>告神而殺牲也殺牲已畢進血腥之時君斷制牲肝洗於鬱鬯入以祭神於室於此之時夫人薦盎齊以</hi>
　<hi>獻之侯伯子男朝踐君不獻故夫人薦盎薦孰時君親割牲體於時君亦不獻故夫人薦酒卿大夫從君</hi>
<pb n="33a"/>
　<hi>謂制祭割牲之時也命婦從夫人謂薦盎薦酒之時也洞洞質慤之貌屬屬專一之貌中心勉勉乎欲望</hi>
　<hi>神之歆饗也詔告也謂牲入在庭以幣告神殺牲取血及毛入以告神於室羹肉湆也定孰肉也謂煑肉</hi>
　<hi>既孰將迎尸主入室乃先以爼盛之告神扵堂是薦孰未食之前也三詔不同位者求而未得故扵三處</hi>
　<hi>求之也設祭謂薦腥爓之時設此所薦饌於堂為祊謂明日繹祭在廟門外之西也不知此神於彼堂乎</hi>
　<hi>扵此祊乎古語有此記者引以結之此一節論侯伯子男祭宗廟之事方氏曰君子無所不用其敬然扵</hi>
　<hi>大廟之事尤見其敬制祭薦盎朝事之時也割牲薦酒饋食之時也朝事以神事之故制祭以腥而薦以</hi>
　<hi>齊饋食以人事之故割牲以孰而薦以酒然君以盎齊饋食而夫人用之扵朝踐君以酒羨尸而夫人用</hi>
　<hi>之於饋食者葢禮殺扵君故也牲自外至而納之故詔於庭以庭在室之外故也血毛告幽全之物故詔</hi>
<pb n="33b"/>
　<hi>於室以室比庭為幽故也羮定則事以人道神明之也故詔於堂以堂比室為明故也三詔求之而曰求</hi>
　<hi>而未之得特疑其如此故以葢言之設祭於堂言正祭之時也為祊乎外言索祭之時也祭言其事祊言</hi>
　<hi>其所謂之祊者祝祭求神以此為所在之方故也</hi>
一獻質三獻文五獻察七獻神<lb/>
　<hi>鄭氏曰一獻祭羣小祀也三獻祭社稷五祀也五獻祭四望山川也察明也七獻祭先公也孔氏曰羣小</hi>
　<hi>祀最卑其禮質畧社稷五祀稍尊比羣小祀禮儀為文四望山川既尊則明察先公之廟轉尊則神靈按</hi>
　<hi>周禮司服職𤣥冕一章祭羣小祀絺冕三章祭社稷五祀毳冕五章祭四望山川鷩冕七章饗先公熊氏</hi>
　<hi>曰此社稷三獻卑於四望山川而大宗伯職云以血祭祭社稷五嶽又大司樂祭社稷奏大蔟祀四望奏</hi>
<pb n="34a"/>
　<hi>姑洗又禮緯云社稷牛角握五嶽四瀆角尺以此言之則社稷尊扵四望山川而獻與衣服卑者葢獻與</hi>
　<hi>衣服從神之尊卑其餘處尊者以其有功與地同類故進之在上也長樂陳氏曰周禮大祀次祀小祀見</hi>
　<hi>於肆師大祭中祭小祭見於酒正大宗伯所辨天地五帝先王之類大祀也社稷五祀五嶽之類中祀也</hi>
　<hi>四方百物之類小祀也大祀獻多小祀獻寡則社稷所獻宜加扵山川也先王祭服各有象類則絺冕三</hi>
　<hi>章以祭社稷者非卑之於山川也以社稷之所上止於利人故服粉米以稱之則獻數不繫於服章矣且</hi>
　<hi>賔客之禮士一獻卿大夫三獻子男五獻侯伯七獻上公九獻而王饗諸侯自子男五獻以至諸侯長十</hi>
　<hi>有再獻皆服鷩㦲鄭氏以三獻</hi>　<hi>七章而已孰謂獻數必繋於服章祭社稷五祀五獻為祭四望山川</hi>
　<hi>誤矣羣小祀則四方百物之類也其牲色龎其牲體疈辜其祼噐用散其舞兵舞帗舞或不興舞山川四</hi>
<pb n="34b"/>
　<hi>望則其兆位各因其郊與其方其牲各因其方之色祼則用蜃玉則兩圭有邸與璋邸射舞則兵舞與羽</hi>
　<hi>舞奏姑洗歌南吕舞大㲈奏蕤賔歌函鍾舞大夏社稷則其牲黝其祭血祼以大罍鼔以靈鼔舞以帗舞</hi>
　<hi>奏大蔟歌應鍾舞咸池其禮樂辨異如此則獻數不同宜矣葢禮畧故質禮加故文察則其事地也察矣</hi>
　<hi>神則其事祖也神矣一獻孰則於人情為近故曰質三獻爓則扵人漸逺故曰文三獻爓則五獻其血乎</hi>
　<hi>禮所謂血祭社稷是也</hi>
大饗其王事與三牲魚腊四海九州之美味也籩豆之<lb/>
薦四時之和氣也内金示和也束帛加璧尊德也龜為<lb/>
前列先知也金次之見情也丹漆絲纊竹箭與衆共財<lb/>
<pb n="35a"/>
也其餘無常貨各以其國之所有則致逺物也其出也<lb/>
肆夏而送之葢重禮也<hi>與音餘内音納見賢遍切纊音曠</hi>
　<hi>鄭氏曰大饗謂盛其饌與貢祫祭先王也内金内之庭實先設之金從革性和荆揚二州貢金三品是也</hi>
　<hi>束帛加璧貢享所執致命者君子於玉比德焉龜知事情者陳於庭在前荆州納錫大龜是也金照物故</hi>
　<hi>云見情金有兩義先入後設也丹漆絲纊竹箭萬民皆有此物荆州貢丹兖州貢漆絲豫州貢纊揚州貢</hi>
　<hi>篠簜其餘謂九州之外夷服鎮服蕃服之國周禮九州之外謂之蕃國世一見各以其所貴寳為贄其出</hi>
　<hi>也謂諸侯之賔禮畢而出作樂以節之肆夏當為陔夏孔氏曰此明天子大饗之事諸侯各貢其方物奉</hi>
　<hi>助祭之禮饗謂饗祭先王饗中之大謂祫也諸侯祫祭不可致九州物唯王者乃然故云其王事歟三牲</hi>
<pb n="35b"/>
　<hi>魚腊諸侯所貢故云九州之美味籩豆之薦亦諸侯所貢實扵籩豆四時和氣所生也諸侯内金以為庭</hi>
　<hi>實示其柔和金能從革束帛加璧者謂朝而行饗之時以束帛加璧於上以君子之徳與玉相似尊之也</hi>
　<hi>龜為前列者布庭實之時以龜有靈知在衆物之前而為列先其有知也金次之者陳列此金次在龜後</hi>
　<hi>以金能照物露見其情先云内金示和是先入陳在龜後是後設龜金之後布陳丹之與漆也絲也纊也</hi>
　<hi>竹也箭也與天下衆人共有此財故諸侯來朝而貢之陳列在下以上所陳謂九州之内諸侯其餘外國</hi>
　<hi>無常貢之貨各以其所貴寳為贄則招致逺物也馬氏曰大饗者三年一祫羣廟之主而合食於大祖之</hi>
　<hi>廟方氏曰司服以九章之衮冕饗先王則大饗為九獻矣九獻之事獨王得備故曰大饗其王事歟三牲</hi>
　<hi>牛羊豕也魚腊薧魚也三牲魚腊天産也天産所以作隂德故以味為主而曰美味味為隂也籩豆之薦</hi>
<pb n="36a"/>
　<hi>地産也地産所以作陽德故以氣為主而曰和氣氣為陽也龜北方之蟲北方主知灼之以卜可知來物</hi>
　<hi>長樂陳氏曰王行大饗之禮四海諸侯各以其職來祭其祭而入也各貢國之所有以脩職其畢而出也</hi>
　<hi>王奏肆夏之樂而送之肆夏天子所以饗元侯也以饗元侯之樂送來祭之諸侯重也待使臣歌皇華以</hi>
　<hi>送待帥臣歌采薇以送於大饗言肆夏以送之則有送而無迎臣之而弗賔故也於燕饗言賔入門而奏</hi>
　<hi>肆夏則有迎而無送賔而弗臣故也新安王氏曰鄭謂肆夏當作陔夏按大司樂王出入奏王夏尸出入</hi>
　<hi>奏肆夏而大饗諸侯則諸侯出入奏肆夏考其意享則賔出奏肆夏重賔也燕則有無筭爵恐其醉而失</hi>
　<hi>禮故奏陔夏戒之也然則助祭之後出廟門疑奏肆夏不奏陔夏禮謂助祭之後無筭爵禮畢客醉而出</hi>
　<hi>宜奏陔夏故燕禮大射賔出皆奏陔夏明不失禮其説不然饗扵廟燕於寝故曰享以訓恭儉其禮意主</hi>
<pb n="36b"/>
　<hi>於嚴燕以示慈恵其禮意主於歡為有無爵筭故也廟中之享必不至醉享於廟燕不於廟安得奏陔夏</hi>
　<hi>以警其失禮乎</hi>
祀帝於郊敬之至也宗廟之祭仁之至也喪禮忠之至<lb/>
也備服噐仁之至也賔客之用幣義之至也故君子欲<lb/>
觀仁義之道禮其本也<lb/>
　<hi>鄭氏曰敬之至言就而祭之不敢致也仁之至仁㤙也父子主㤙也喪禮謂哭踊袒襲也服噐謂小歛大</hi>
　<hi>歛之衣服葬之明噐用幣謂來賻賵欲觀仁義之道禮其本者言禮有節於内可以觀也方氏曰逺而尊</hi>
　<hi>者主乎敬近而親者主乎愛祀帝於郊所以為敬祭親於廟所以為仁仲尼燕居曰郊社所以仁鬼神則</hi>
<pb n="37a"/>
　<hi>郊無非仁也要之以敬為主耳記曰大廟之内敬矣則廟無非敬也要之以仁為主耳馬氏曰人死斯惡</hi>
　<hi>之矣無能斯倍之矣故先王為之禮使民不惡不倍而盡心於死者三日而歛凡附於身者必誠必信三</hi>
　<hi>月而𦵏凡附於棺者必誠必信故曰忠之至也禮生扵仁義因其禮行之際仁義存其中也</hi>
○君子曰甘受和白受采忠信之人可以學禮苟無忠<lb/>
信之人則禮不虗道是以得其人之為貴也<hi>和户卧切</hi>
　<hi>孔氏曰其人即忠信之人也鄭氏曰道由也馬氏曰道之為言行也</hi>
孔子曰誦詩三百不足以一獻一獻之禮不足以大饗<lb/>
大饗之禮不足以大旅大旅具矣不足以饗帝毋輕議<lb/>
<pb n="37b"/>
禮<lb/>
　<hi>鄭氏曰誦詩三百喻習多言而不學禮也大旅祭五帝也饗帝祭天毋輕議禮謂若誦詩者不可以彊言</hi>
　<hi>禮孔氏曰一獻祭羣小祀不學禮則不能行大饗謂祫祭宗廟其禮又繁大旅是緫祭五帝天人道隔其</hi>
　<hi>禮轉難大旅又不如郊天之備祀天重於旅帝延平周氏曰誦詩三百不足以一獻禮略者猶且有所不</hi>
　<hi>足則其禮之愈詳者愈有所不足矣方氏曰禮有大小故行之有難易此愈大者所以愈難焉行其事者</hi>
　<hi>其難如此則言其義者可不重乎故曰毋輕議禮</hi>
子路為季氏宰季氏祭逮闇而祭日不足繼之以燭雖<lb/>
有彊力之容肅敬之心皆倦怠矣有司跛倚以臨祭其<lb/>
<pb n="38a"/>
為不敬大矣它日祭子路與室事交乎户堂事交乎階<lb/>
質眀而始行事晏朝而退孔子聞之曰誰謂由也而不<lb/>
知禮乎<hi>跛彼義切倚於綺切朝音潮</hi>
　<hi>鄭氏曰宰治邑吏也季氏祭謂舊時也倦怠以其乆也偏任為跛依物為倚室事祭時堂事儐尸也孔氏</hi>
　<hi>曰逮及也言季氏祭於宗廟及至日闇而行祭禮祭祀未終日已昬沒故云日不足繼日明以燭也其後</hi>
　<hi>祭子路與行禮正祭之時事尸在室外將饌至户内人於户受饌設於尸前相交承接在於户也正祭後</hi>
　<hi>儐尸之時事尸於堂在下之人送饌至階堂上之人於階受取是交乎階也質正也晏晚也正明始行事</hi>
　<hi>朝正饗晚禮畢而退言敬而能速也子路好勇時人多不尚其所為故孔子明之誰謂由也而不知禮言</hi>
<pb n="38b"/>
　<hi>其知禮也張子曰室事交乎户堂事交乎階亦通達連續之義也方氏曰君子之行禮固不欲速又惡乎</hi>
　<hi>乆而怠焉禮以敬為主故也昔周人祭日以朝及闇季氏之於魯其亦習周之文而不知其意者歟及子</hi>
　<hi>路行之乃能速而敬焉雖不必合於先王之文然亦可謂知禮之意且能救一時之弊此孔子所以善之</hi>
　<hi>也彊力即聘義所謂彊有力是也肅則不怠敬則不慢彊力動乎外故以容言之肅敬存乎中故以心言</hi>
　<hi>之執事者内外異位乃以内而交乎外上下異等乃以上而交乎下則尤易為力矣山隂陸氏曰子路有</hi>
　<hi>為為之也即無為是圖速者也</hi>
　　　右記論禮之辭凡十<lb/>
　禮記纂言卷二十六<lb/>
<pb n="39a"/>
欽定四庫全書<lb/>
　禮記纂言卷二十六　　　　元　吳澄　撰<lb/>
　　禮噐<lb/>
　　<hi>張子曰禮運云者語其逹也禮器云者語其成也達與成體與用之道也</hi>
禮噐是故大備大備盛德也禮釋回增美質措則正施<lb/>
則行其在人也如竹箭之有筠也如松栢之有心也二<lb/>
者居天下之大端矣故貫四時而不改柯易棄故君子<lb/>
有禮則外諧而内無怨故物無不懷仁鬼神饗德<hi>筠云貧切<pb n="39b"/>柯古何切</hi>
　<hi>張子曰禮噐言禮大體完備若成噐然措則正者言不動思慮放下無事時亦不失於正施則行是利用</hi>
　<hi>也必大備乃利用禮噐者亦是成章也不成章則有窒礙不達處禮未噐則亦有不達處陸氏曰釋囬增</hi>
　<hi>羙質領惡而全好也鄭氏曰釋猶去也囬邪僻也措置也箭篠也端本也竹箭松栢四物於天下最得氣</hi>
　<hi>之本或柔刃於外或和澤於内用此不變傷也人之得禮亦然孔氏曰竹大竹也筠竹外青皮人經夷險</hi>
　<hi>不夑其德由於有禮如竹箭四時葱翠由外有筠也如松栢陵寒鬱茂由内心貞和也貫經也外諧内無</hi>
　<hi>怨者君子内外俱美外柔刃如筠故於外與人諧和内和澤如松心故於内無怨内外協服物無不悉歸</hi>
　<hi>於仁物既懷仁故鬼神亦饗德也</hi>
<pb n="40a"/>
○先王之立禮也有本有文忠信禮之本也義理禮之<lb/>
文也無本不立無文不行<lb/>
　<hi>孔氏曰此因上外内諧和遂云忠者内盡於心也信者外不欺於物也内盡於心故與物無怨外不欺物</hi>
　<hi>故與物相諧也得理合宜是其文也張子曰本則與天地同道仁自生義義之體即是禮故有文是則一</hi>
　<hi>本也禮噐從無文不行以下極其文至繊至悉禮運大抵説大德敦化形噐外之事禮噐大抵説小德川</hi>
　<hi>流之事極其詳察</hi>
禮也者合於天時設於地財順於鬼神合於人心理萬<lb/>
物者也是故天時有生也地理有宜也人官有能也物<lb/>
<pb n="40b"/>
曲有利也故天不生地不養君子不以為禮鬼神弗饗<lb/>
也居山以魚鼈為禮居澤以鹿豕為禮君子謂之不知<lb/>
禮<lb/>
　<hi>鄭氏曰天不生謂非其時物也地不養謂非此地所生也不順其鄉之所有謂之不知禮也孔氏曰合天</hi>
　<hi>時即依於四時及豐儉隨時也財物也所設用物為禮各是其土地之物也鬼神助天地為化祀之必順</hi>
　<hi>不濫逆也雖合天㑹地順於鬼神又須與人心符合其禮乃行若能事事如上則行葦得所豚魚戴賴是</hi>
　<hi>萬物各得其理也天之四時各有所生若春獻韭卵夏薦麥魚是也地之分理各有所宜若髙田宜黍稷</hi>
　<hi>下田宜稻麥是也人居其官各有所能若司徒奉牛司馬奉羊及庖人治庖祝治尊爼是也萬物委曲各</hi>
<pb n="41a"/>
　<hi>有所利若麯蘖利為酒醴絲竹利為琴笙是也天不生謂非時之物若夏橘寒𤓰及李梅冬實之屬地不</hi>
　<hi>養若山之魚鱉澤之鹿豕君子不以為禮是不合人心鬼神弗饗是不順鬼神也方氏曰以陽生於子故</hi>
　<hi>祀天於冬之日至以隂生於午故祭地於夏之日至以飲養陽氣故饗禘於春以食養隂氣故食嘗於秋</hi>
　<hi>此禮所以合於天時者也黍稷之馨足以為簠簋之實水土之品足以為籩豆之薦貨無常以示逺物之</hi>
　<hi>致幣無方以别土地之宜此禮所以設於地財者也以天之髙故燔柴於壇以地之深故瘞埋於坎以魂</hi>
　<hi>氣歸于天故焫蕭以求陽以形魄歸于地故祼鬯以求隂此理所以順於鬼神者也以人莫不有男女之</hi>
　<hi>别故制為冠昏之禮以人莫不有君臣之分故制為朝覲之禮莫不有追逺之心故制為喪祭之禮莫不</hi>
　<hi>有合歡之情故制為燕饗之禮此禮所以合於人心者也火田必於昆蟲未蟄之時罻羅必在鳩化為鷹</hi>
<pb n="41b"/>
　<hi>之後獺祭魚然後漁人入澤梁豺祭獸然後田獵此禮所以理萬物者也禮本乎天而還以事天出乎人</hi>
　<hi>而還以治人則是以天合天以人合人者也故於天人皆曰合地則效法焉故曰設鬼神不可遺也故曰</hi>
　<hi>順萬物有成理也故曰理然上言鬼神而下不言者以天地兼之也若韭生於春黍生於秋稻生於冬所</hi>
　<hi>謂天時有生也山林則宜毛川澤則宜鱗丘陵則宜羽墳衍則宜莢所謂地理有宜也籧篨蒙璆戚施直</hi>
　<hi>鎛聾瞶司火瞽矇脩聲所謂人官有能也水之潤下火之炎上木之曲直金之從革所謂物曲有利也以</hi>
　<hi>天所不生者為禮則逆天之時矣以地所不養者為禮則逆地之理矣天時地理之不可逆如此則人官</hi>
　<hi>物曲固可知言地所不養之物而不及天所生者亦舉此以見彼也</hi>
故必舉其定國之數以為禮之大經禮之大倫以地廣<lb/>
<pb n="42a"/>
狹禮之薄厚與年之上下是故年雖大殺衆不匡懼則<lb/>
上之制禮也節矣<hi>殺色界切</hi>
　<hi>鄭氏曰定國之數謂地物所出多少廣狹謂貢賦之常差上下用年之豐凶也殺謂穀不孰匡猶恐也節</hi>
　<hi>言用之有節也孔氏曰禮物必鄉之所有故有國者必書其國内所生物多少定數以為國之大法經法</hi>
　<hi>也倫猶例也制禮之大例又宜隨地廣狹為法即貢賦之常差也禮之薄厚與年之上下者多少隨年豐</hi>
　<hi>荒也廣狹隨地而賦豐凶隨時而斂衆之不恐並由君制禮有節故也</hi>
○禮時為大順次之體次之宜次之稱次之堯授舜舜<lb/>
授禹湯放桀武王伐紂時也詩云匪革其猶聿追來孝<lb/>
<pb n="42b"/>
天地之祭宗廟之事父子之道君臣之義倫也社稷山<lb/>
川之事鬼神之祭體也喪祭之用賔客之交義也羔豚<lb/>
而祭百官皆足大牢而祭不必有餘此之謂稱也<hi>稱尺證切後皆同革紀力切</hi>
　<hi>項氏曰時者天地之大運順者人道之大倫體者其支體宜者其義理稱者其度數五者自綦大至綦細</hi>
　<hi>也陳氏曰時在天順體宜稱在人在天者大在人者小故時為大順次之體次之宜次之稱次之堯授舜</hi>
　<hi>舜授禹天與賢也湯放桀武王伐紂天吏也順天者存逆天者亡時之所以為大也天地之祭則有所尊</hi>
　<hi>宗廟之事則有所親天地宗廟尊親之倫也父子君臣尊卑之倫也社稷山川地祗之祀人鬼天神之祭</hi>
<pb n="43a"/>
　<hi>三者之體固異葢天神則以陽為體地祗則以隂為體人鬼則䰟以陽為體魄以隂為體也喪之用則不</hi>
　<hi>儉其親祭之用則必盡其物賔之交則禮殺客之交則禮隆皆從其義而已羔豚而祭薄也宜若不足而</hi>
　<hi>百官皆足大牢而祭豐也宜若有餘而不必有餘者求其稱而已順主仁體主禮宜與稱主義其所主雖</hi>
　<hi>殊而其為禮一也胡氏曰宜合宜稱各當分澄曰稱如權之稱物使各當其分者智也方氏曰天之運之</hi>
　<hi>謂時人之倫之謂順形之辨之謂體事之義之謂宜物之平之謂稱堯舜以德而授受湯武以兵而放伐</hi>
　<hi>非人力之能為葢天運然也故謂之時引詩者言武王聿追文王之道以趨時也天地宗廟父子君臣出</hi>
　<hi>乎自然之理而人則順而叙之故謂之倫社稷山川鬼神自有形以至於無形莫不各有所辨故謂之體</hi>
　<hi>王制大夫士無田則薦謂用羔豚言薦而已乃謂之祭者盖别而言之則有薦祭之異以事神言之則薦</hi>
<pb n="43b"/>
　<hi>亦可謂之祭也</hi>
諸侯以龜為寳以圭為瑞家不寳龜不蔵圭不臺門言<lb/>
有稱也<lb/>
　<hi>鄭氏曰古者貨貝寳龜大夫以下有貨耳瑞信也諸侯執瑞孤卿以下執贄孔氏曰此復明上文稱次之</hi>
　<hi>之事諸侯有保土之重宜須占詳吉凶故得以龜為寳圭兼五等玉也諸侯之於天子也猶天子之於天</hi>
　<hi>也天子得天之物謂之瑞故諸侯受封於天子而與之玉亦謂為瑞也書云輯五瑞又曰班瑞於羣后是</hi>
　<hi>也此云圭不云璧從可知也家卿大夫也大夫卑輕不得寳龜故臧文仲居蔡為僣也卿大夫不執玉故</hi>
　<hi>不藏圭兩邊築闍為基基上起屋曰臺門諸侯有保捍之重故為臺門大夫輕故不得也言有稱者結上</hi>
<pb n="44a"/>
　<hi>文得與不得各有所稱也澄曰上文言時順體宜稱五者既覆解之矣此一小節又再説稱也以足上意</hi>
　<hi>葢稱之意廣故言之至再下文推言稱宜醴順時而言稱者亦獨詳</hi>
○禮有以多為貴者天子七廟諸侯五大夫三士一天<lb/>
子之豆二十有六諸公十有六諸侯十有二上大夫八<lb/>
下大夫六諸侯七介七牢大夫五介五牢天子之席五<lb/>
重諸侯之席三重大夫再重天子崩七月而葬五重八<lb/>
翣諸侯五月而葬三重六翣大夫三月而葬再重四翣<lb/>
此以多為貴也<hi>重直龍切翣所甲切</hi>
<pb n="44b"/>
　<hi>鄭氏曰豆之數謂天子朔食諸侯相食及食大夫公食大夫禮曰宰夫自東房薦豆六聘禮致饔餼於上</hi>
　<hi>大夫堂上八豆周禮公之豆四十東西夾各十有二侯伯之豆三十有二東西夾各十子男之豆二十有</hi>
　<hi>四東西夾各六諸侯七介七牢者周之侯伯也大夫五介五牢者侯伯之卿使聘者也周禮上公九介九</hi>
　<hi>牢侯伯七介七牢子男五介五牢聘義上公七介諸侯五介子男三介乃謂其使者也天子葬五重者謂</hi>
　<hi>抗木為茵也葬者抗木在上茵在下士䘮禮抗木横三縮二加抗席三如茵用疏布緇剪有幅亦縮二横</hi>
　<hi>三此士之禮一重者以此差之上公四重孔氏曰天子德尊廟多為稱諸侯德薄廟少為稱士一廟據下</hi>
　<hi>士言若適士則二廟也十六十二謂更相朝時堂上之豆數禮有正羞庶羞掌客云公豆四十又云食四</hi>
　<hi>十則豆盛正羞食謂庶羞也此上大夫八下大夫六皆為正羞而天子二十六豆亦正羞也介副也牢大</hi>
<pb n="45a"/>
　<hi>牢也諸侯朝天子天子以大牢禮賜之周禮公九介九牢侯伯七子男五今言七舉中言之也大行人云</hi>
　<hi>凡卿大夫士之禮各下其君二等侯伯七介七牢其臣既降二等故卿大夫五介五牢亦舉中言之也其</hi>
　<hi>介數得下其君二等若牢則以爵等五等之卿同牢今言五者據侯伯之卿降君二等其餘牢禮則否諸</hi>
　<hi>侯三重謂相朝時賔主皆然三重則四席也儀禮之例一種席皆稱重凡席有兩則稱二重有一則稱一</hi>
　<hi>重與棺重别也古者椁累木於其四邊上下不周致茵於椁下所以藉棺用淺色緇布為之每一幅輒合</hi>
　<hi>縫為囊將茅莠及香草著其中如今有絮褥也每縮二横三為一重下棺之後先加折於壙上以承抗席</hi>
　<hi>折猶庪也方鑿連木為之葢如牀縮者三横者五無簀於上加抗木抗木之上加抗席三此為一重如是</hi>
　<hi>者五則為五重以抗載於上</hi>
<pb n="45b"/>
有以少為貴者天子無介祭天特牲天子適諸侯諸侯<lb/>
膳以犢諸侯相朝灌用鬱鬯無籩豆之薦大夫聘禮以<lb/>
脯醢天子一食諸侯再大夫士三食力無數大路繁纓<lb/>
一就次路繁纓七就圭璋特琥璜爵鬼神之祭單席諸<lb/>
侯視朝大夫特士旅之此以少為貴也<hi>朝音潮食音嗣繁歩干切琥音虎璜音黄</hi>
　<hi>鄭氏曰天子無介無客禮也灌獻也一食再食三食謂告飽也食力謂工商農也大路繁纓一就殷祭天</hi>
　<hi>之車也周禮王之五路玉路繁纓十有二就金路九就象路七就革路五就木路翦繁鵠纓圭璋特朝聘</hi>
<pb n="46a"/>
　<hi>以為瑞無幣帛也琥璜爵者天子酬諸侯諸侯相酬以此玉将幣也大夫特士旅之謂君揖之孔氏曰天</hi>
　<hi>子以天下為家既不為賔客故無介也其實餘事亦有介副故鬯人共介鬯是天子臨鬼神使介執鬯也</hi>
　<hi>祭天特牲者特一也天神尊貴質故祭止一特也諸侯事天子如天子事天故天子廵狩適諸侯境諸侯</hi>
　<hi>奉膳亦止一牛而已諸侯相朝謂五等諸侯自相朝也天子祭天諸侯膳天子皆無鬱鬯諸侯自相朝朝</hi>
　<hi>饗禮畢未饗食之前主君酌鬱鬯之酒以儐賔上於下曰禮敵者曰儐案大行人云上公王禮再祼而酢</hi>
　<hi>則諸侯朝天子天子灌亦用鬱鬯此特云諸侯相朝者據以少為貴諸侯於天子無鬱鬯諸侯相朝則設</hi>
　<hi>鬱鬯而無殽也大夫聘禮以脯醢者大夫出使行聘禮畢主國禮之酌以酒而又有脯醢是味稍多也天</hi>
　<hi>子一食者食猶飱也尊者以徳為飽不在食味故每一飱輒告飽待勸之乃更飱諸侯再飱而告飽勸乃</hi>
<pb n="46b"/>
　<hi>又食士告轉疏故少牢特牢皆三飯告飽也食力謂工商農庶人也以其無徳不仕無禄代耕力作以得</hi>
　<hi>食故云食力以飽為度不須告勸故飱無數也大路繁纓一就者殷尚質以木為車乗以祭天謂之大路</hi>
　<hi>繁謂馬腹帶也纓鞅也染絲而織之曰罽五色一匝曰就就成也言五色匝則一成車既樸素馬亦少飾</hi>
　<hi>止一就也次路殷之第三路也共卑用故就多也然郊特牲去大路一就先路三就次路五就而此云七</hi>
　<hi>就故注以此七就為誤圭璋特者謂不用他物嫓之也聘禮行饗之時則璧以帛琮以錦是如束帛小行</hi>
　<hi>人云以玉合六幣注云二王之後享后皮馬不上堂唯圭璋持升堂亦此義也琥璜爵者琥璜是玉劣於</hi>
　<hi>圭璋者也天子饗諸侯或諸侯自相饗行禮至酬酒時則有幣將送酬爵又有琥璜之玉將幣故云琥璜</hi>
　<hi>爵也琥璜既賤不能特達故附爵乃通也案聘禮賔之幣束帛乗馬人致食以侑幣則諸侯於聘賔唯用</hi>
<pb n="47a"/>
　<hi>束帛乘馬皆不用玉今琥璜送爵故知是天子酬諸侯諸侯自相酬也鬼神單席者神道異人不假多重</hi>
　<hi>故單席也特猶獨也旅衆也大夫則君人揖之士則不問多少共一揖之也陳氏曰諸侯膳天子以犢以</hi>
　<hi>天子祭天之禮事天子也諸侯相朝灌用鬱鬯以人敬神之禮敬諸侯也用鬱鬯無籩豆之薦者謂其用</hi>
　<hi>鬱鬯之時而無籩豆也君子食徳小人食力食徳則謀道故食以薄食力則謀食故食以厚此天子至士</hi>
　<hi>所以有一食再食三食之數而食力者無數也不待酬爵而特達於天子者圭璋也必待酬爵而不可以</hi>
　<hi>特達者琥璜也周官之法祀先王之席如朝覲饗祔之數而天神之祭則藁秸而已此言鬼神之祭單席</hi>
　<hi>者非周制也諸侯視朝大夫特揖士旅之者葢大夫之德尊而士之德卑德尊者寡故特揖德卑者衆故</hi>
　<hi>旅揖而已諸侯之視朝如此至於天子則不然周官之司士云孤卿特揖大夫以其等旅揖士旁三揖方</hi>
<pb n="47b"/>
　<hi>氏曰繁纓葢路馬之飾一就言五色一匝葢色至於五而後備也色謂之就猶樂謂之成與大路繁纓一</hi>
　<hi>就次路繁纓七就者殷尚質故就之少者為大就之多者為次也至於周則以多者為貴故玉路則十有</hi>
　<hi>再就然郊特牲言大路繁纓一就先路三就次路五就而此則言次路七就何也葢彼所謂五就者指繼</hi>
　<hi>先路之次路也此所謂七就者指繼次路而又次者也顧命於革路象路通謂之次路亦若是而已且自</hi>
　<hi>上而下降殺以兩由一以至三由三以至五由五以至七固其理也以周路之有五則殷路固不止於三</hi>
　<hi>矣二篇所言亦互相備爾考之於書周所謂大路者非此所謂大路也周以玉路為大此則木路為大爾</hi>
　<hi>周所謂先路次路者非此所謂先路次路也周以行之前後為先與次此則以等之上下為先與次爾席</hi>
　<hi>所以行禮自天子而降其重數或以五或以三或以再至於禮鬼神則一重而已故曰鬼神之祭單席陸</hi>
<pb n="48a"/>
　<hi>氏曰繁纓如字繁纓言其文之繁也巾車曰玉路樊纓十有再就謂之繁纓以此冕之玉一名繁露與此</hi>
　<hi>同義士喪禮曰馬纓三就則所謂就者其纓而已鄭氏讀繁如鞶帶之鞶非是又新説曰天地之祭各兩</hi>
　<hi>牲有降之者有祀之者燔柴於泰壇瘞理於泰折實牲體焉所以降之在始祭之時也掃地而祭羞牲體</hi>
　<hi>焉所以祀之在正祭之時也故牛人曰凡祭祀共其饗牛求牛饗牛祀神之牛也求牛降神之牛也降神</hi>
　<hi>之牛於天則騂犢於地則黝牲各從其類也祀神之牛於天用蒼於地用黄各象其功也此經特牲葢言</hi>
　<hi>饗牛而已</hi>
有以大為貴者宫室之量噐皿之度棺椁之厚丘封之<lb/>
大此以大為貴也<hi>量音亮</hi>
<pb n="48b"/>
　<hi>方氏曰周官典命宫室以命數為節自上公至子男或以九或以五各有差此宫室以大為貴也天子之</hi>
　<hi>路謂之大路弓謂之大弓斗謂之大斗房謂之大房此噐皿以大為貴也尊者之棺至於四重卑者止於</hi>
　<hi>一重椁則周於棺此棺椁以大為貴也周官冢人以爵等為丘封之度此丘封以大為貴也量言其所容</hi>
　<hi>度言其所至度量宫室噐皿皆有之於宫室言量於噐皿言度互相備也既曰噐又曰皿者若車旗之屬</hi>
　<hi>可謂之噐而不可謂之皿若籩豆之屬正謂之皿亦可謂之噐此大小之辨也既曰丘又曰封者自積土</hi>
　<hi>言之則曰丘自度土言之則曰封曰丘則必髙矣曰封則不必髙也故王公曰丘諸侯曰封此亦大小之</hi>
　<hi>辨也</hi>
有以小為貴者宗廟之祭貴者獻以爵賤者獻以散尊<lb/>
<pb n="49a"/>
者舉觶卑者舉角五獻之尊門外缶門内壺君尊瓦甒<lb/>
此以小為貴也<hi>觶支豉切甒音武</hi>
　<hi>鄭氏曰凡觴一升曰爵二升曰觚三升曰觶四升曰角五升曰散五獻子男之饗禮也壺大一石瓦甒五</hi>
　<hi>斗缶大小未聞也易曰尊酒簋貳用缶孔氏曰案郊特牲云主人獻尸用角佐食洗散以獻尸是尊者小</hi>
　<hi>卑者大案天子諸侯及大夫皆獻尸以爵無賤者獻以散之文禮文散亡畧不具也特牲主人獻尸用角</hi>
　<hi>者下大夫也尊者舉觶卑者舉角者案特牲少牢禮尸入舉奠觶是尊者舉觶主人受尸酢受角飲者是</hi>
　<hi>卑者舉角此是士禮天子諸侯祭禮亡文不具也凡王饗臣及其自相饗行禮獻數各隨其命子男五命</hi>
　<hi>五獻以小為貴也缶在門外則大於壺矣凡饗有酒其列尊之法缶盛酒在門外壺在門内君尊謂子男</hi>
<pb n="49b"/>
　<hi>尊也小尊近君大尊在門是以小為貴也方氏曰獻謂獻之於尸也舉謂自舉而飲也貴賤以位言尊卑</hi>
　<hi>以體言獻爵者主人獻散者佐食主人之與佐食則有貴賤之别焉故以位言之舉觶者皇尸舉角者主</hi>
　<hi>人皇尸之與主人特有尊卑之别耳故以體言之於瓦甒言君尊則知壺缶為飲諸臣之尊於甒言瓦則</hi>
　<hi>知壺缶皆瓦矣爾雅言盎謂之缶雖不言其所容以筭法推之掬四謂之豆積之至於缶二謂之鍾則缶</hi>
　<hi>葢四石之名也缶之名雖同缶之用則不一有用之以盛酒者若坎所謂用缶是也有用之以汲水者若</hi>
　<hi>比所謂盈缶是矣有用之以節樂者若離所謂鼔缶是矣陸氏曰貴者獻以爵賤者獻以散所謂尸飲五</hi>
　<hi>君洗玉爵獻卿尸飲九以散爵獻士尊者舉觶卑者舉角者凡妥尸天子舉斚諸侯舉角則卿舉觶大夫</hi>
　<hi>舉角與若特牲饋食酳尸以角旅酬更以觶與此經不同者葢卑者以大為貴然則此經所言葢天子諸</hi>
<pb n="50a"/>
　<hi>侯之儀也周官子男饗禮五獻則所謂五獻之尊主饗禮與言子男以見公侯舉祭在前舉饗在後亦言</hi>
　<hi>之序燕禮司宫尊于東楹之西兩方壺豈所謂門内壺者邪公尊瓦大在尊南南上豈所謂君尊瓦甒者</hi>
　<hi>邪士旅食于門而兩圜壺豈所謂門外缶者邪圜壺雖非缶其陳設之序則然</hi>
有以髙為貴者天子之堂九尺諸侯七尺大夫五尺士<lb/>
三尺天子諸侯臺門此以髙為貴也<lb/>
　<hi>孔氏曰天子堂九尺此周法也案考工紀殷人重屋堂崇三尺鄭差之云夏髙一尺故知此九尺者周法</hi>
　<hi>也周氏曰天子之堂九尺非周制也周之上公以九為節則天子當以十二為節也天子諸侯皆臺門而</hi>
　<hi>天子門以五諸侯以三乃其别也</hi>
<pb n="50b"/>
有以下為貴者至敬不壇埽地而祭天子諸侯之尊廢<lb/>
禁大夫士棜禁此以下為貴也<hi>棜於據切</hi>
　<hi>鄭氏曰廢猶去也棜斯禁也謂之棜者無足有似於棜大夫用斯禁士用棜禁禁如今方案隋長局足髙</hi>
　<hi>三寸孔氏曰至敬不壇埽地而祭者此謂祭五方之天初則燔柴於泰壇燔柴訖於壇下埽地而設正祭</hi>
　<hi>此周法也廢禁者廢去其禁司尊彛鬱鬯之尊用舟以乗之其犧象等六尊皆無用舟又燕禮諸侯之法</hi>
　<hi>瓦大兩有豐是無禁也棜長四尺廣二尺四寸深五寸無足赤中畫青雲氣菱茗華為飾禁長四尺廣二</hi>
　<hi>尺四寸通局足髙三寸漆赤中畫青雲氣菱茗華為飾刻其足為褰帷之形也棜是轝名如今大木轝上</hi>
　<hi>有四周下無足今大夫斯禁亦無足似木轝之棜少牢司宫尊兩甒于房户之間同棜是周公時已名斯</hi>
<pb n="51a"/>
　<hi>禁為棜也玉藻云大夫側尊用棜則斯禁也兩壼斯禁是大夫用斯禁也玉藻云士用禁士冠禮士昏禮</hi>
　<hi>承尊皆用禁是士用禁也鄉射是士禮而用斯禁者以禮樂賢從大夫也特牲亦是士禮而云棜禁在東</hi>
　<hi>序者尚厭飫故得與大夫同也陳氏曰棜雖差異於禁而鄉飲酒禮亦謂之斯禁盖天子諸侯之尊有罍</hi>
　<hi>有舟謂雷動以時則有鼔物之利否則有害物之災舟善操之則有載濟之利否則有覆溺之患所以為</hi>
　<hi>戒也大夫士之尊命之禁所以禁之也徳尊者有戒而無禁徳卑者戒而又禁之所以無彛酒之過方氏</hi>
　<hi>曰棜也禁也皆所以為酒戒曰棜則欲其不流曰禁則欲其不犯合而言之棜亦禁也猶之旗常通謂之</hi>
　<hi>九旗也且有足者為禁無足者為棜有足則髙無足則下至廢禁則又下矣陸氏曰廢讀如廢敦廢爵之</hi>
　<hi>廢無足曰廢豐似豆而卑非有足者也故豐亦或謂之廢禁謂之廢固亦以去為義廢敦言䘮無所事敦</hi>
<pb n="51b"/>
　<hi>也廢爵言䘮無所事爵也廢禁天子諸侯之尊無所事禁也</hi>
禮有以文為貴者天子龍衮諸侯黼大夫黻士𤣥衣纁<lb/>
裳天子之冕朱緑藻十有二旒諸侯九上大夫七下大<lb/>
夫五士三此以文為貴也<hi>卷與衮同黼音甫黻音弗纁惠云切</hi>
　<hi>鄭氏曰此祭冕服也朱緑似夏殷禮也周禮天子五采藻孔氏曰人君因天之文章以表於德德多則文</hi>
　<hi>備故天子龍衮諸侯以下又稍少也然周禮上公亦衮侯伯鷩子男毳孤卿絺大夫𤣥士爵弁𤣥衣纁裳</hi>
　<hi>今言諸侯黼大夫黻雜明夏殷禮也但夏殷衣有日月星辰山龍今云龍衮者舉多文為首耳日月之文</hi>
　<hi>不及龍也朱緑藻十有二旒亦是夏禮也周藻五采也十二謂旒數也諸侯九以下亦夏殷也周家旒數</hi>
<pb n="52a"/>
　<hi>隨命數又士但爵弁無旒也熊氏曰朱緑以下是夏殷禮其天子龍衮諸侯黼大夫黻等皆周法無嫌諸</hi>
　<hi>侯雖九章七章以下其中有黼也孤絺冕而下其中有黻特舉黼黻而言耳故詩采菽云𤣥衮及黼是特</hi>
　<hi>言黼也詩終南美秦襄公黻衣繡裳是特言黻也陳氏曰天子不言大裘曰龍衮主以文為貴諸侯之服</hi>
　<hi>雖自衮冕而下然其德貴乎能斷故言黼亦舉其下言之卿大夫之服自𤣥冕而下其章有黻故曰黻以</hi>
　<hi>其徳貴乎能辨也天子之冕朱緑藻十有二旒諸侯九上大夫七下大夫五士三則制與弁師不同異代</hi>
　<hi>之禮也葢藻潔而文衆采如之故曰藻水流趨下旒冕之垂者如之故曰旒藻或作繅以絲為之或作璪</hi>
　<hi>以玉貫之也繅旒或謂之繁露以其象然也漢制天子繅旒前長後短諸臣繅旒有前無後非古也方氏</hi>
　<hi>曰藻必五采特曰朱緑則舉其華者以該之也亦與雜帶君朱緑同義陸氏曰天子舉龍衮其次舉黼又</hi>
<pb n="52b"/>
　<hi>其次舉黻又其次舉𤣥衣纁裳葢言之法如以辭而已矣是諸侯無藻火大夫無黼士無黻也若天子上</hi>
　<hi>士服𤣥冕</hi>
有以素為貴者至敬無文父黨無容大圭不琢大羮不<lb/>
和大路素而越席犧尊䟽布鼐樿杓此以素為貴也<hi>琢辰轉切又丁角切大羮音泰和胡臥切越音活犧音莎又如字鼏莫歴切樿章善切杓市約切</hi>
　<hi>鄭氏曰大圭長三尺杼上終葵首琢當為篆字之誤也明堂位曰大路殷路也鼐或作幂樿木白理也孔</hi>
　<hi>氏曰至敬謂敬之至極祭天服用大裘是無文也父圭黨謂父之族黨以質素事無有折旋揖譲之容也大</hi>
　<hi>天子朝日月之圭尚質故無琢桓蒲之又大羮肉汁也不和無鹽梅也大古初變腥但煮肉而飲其汁未</hi>
<pb n="53a"/>
　<hi>知調和後人祭既重古但盛肉汁謂之大羮大路殷祭天車也越席蒲席也祭天質素故素車蒲席也祭</hi>
　<hi>天用陶匏葢以瓦為尊畫犧羽於上或用犧形為尊是夏殷禮也䟽麤也鼏覆也謂郊天時以麤布為巾</hi>
　<hi>以覆尊也貴素故用白理木為杓陳氏曰八尊所以祭天地故尚質六彛所以祭宗廟故尚文則䟽布之</hi>
　<hi>所幂唯尊而已</hi>
孔子曰禮不可不省也禮不同不豐不殺此之謂也葢<lb/>
言稱也<hi>殺所戒切</hi>
　<hi>鄭氏曰省察也不同言異也孔氏曰此引孔子語證上諸事也馬氏曰自禮以多為貴而至於禮以素為</hi>
　<hi>貴皆禮之寓於形名度數之間其用不同者有如此也其用雖不同要之歸於稱則一也故豐之而不以</hi>
<pb n="53b"/>
　<hi>為有餘殺之而不以為不足唯其稱而已此為禮不可不察也</hi>
禮之以多為貴者以其外心者也德發揚詡萬物大理<lb/>
物博如此則得不以多為貴乎故君子樂其發也禮之<lb/>
以少為貴者以其内心者也德産之致也精㣲觀天下<lb/>
之物無可以稱其德者如此則得不以少為貴乎是故<lb/>
君子慎其獨也<hi>詡况矩切樂五孝切又音洛下同</hi>
　<hi>鄭氏曰外心用心於外其德在表也詡猶普也徧也發猶見也内心用心於内其德在内致緻宻也物無</hi>
　<hi>可稱其德者萬物皆天所生孰可奉薦以稱也孔氏曰外心謂起自朝廷廣及九州四海王者宜發揚德</hi>
<pb n="54a"/>
　<hi>音普徧萬物樂得其禮發見於外也德天地之德也産生也方氏曰天地之大德曰生天地之物皆德之</hi>
　<hi>所生也故曰德産物生之迹雖粗而其道則致精物生之迹雖顯而其道則致微故曰德産之致也精微</hi>
　<hi>德之所致如此觀天下之物固無可以稱其德者矣周氏曰外用其心者出而應物者也内用其心者入</hi>
　<hi>而藏於密者也馬氏曰聖人之德得之於中而發揚於外足以普徧萬物言貴多則曰大曰髙曰文在其</hi>
　<hi>中矣觀天下之物無可以稱其徳特脩誠以事之而已言貴少則曰小曰下曰素在其中矣樂其發者樂</hi>
　<hi>其德之發於外也慎其獨者身致其誠而已</hi>
古之聖人内之為尊外之為樂少之為貴多之為美是<lb/>
故先王之制禮也不可多也不可寡也唯其稱也<lb/>
<pb n="54b"/>
　<hi>孔氏曰天不可外報所以内極敬慎而其理為尊外心接物廣大故外極繁富而其事可樂方氏曰内外</hi>
　<hi>以心言多少以物言稱其内心則以少為貴故不可多稱其外心則以多為貴故不可寡此先王制禮之</hi>
　<hi>道也</hi>
是故君子大牢而祭謂之禮匹士大牢而祭謂之攘<hi>攘如羊切</hi>
　<hi>鄭氏曰君子謂大夫以上孔氏曰禮既須稱中則得禮僭則盜竊大夫常祭少牢遣奠及卒哭祔用大牢</hi>
　<hi>匹士士也士常祭特豚遣奠及卒哭祔加一等少牢方氏曰諸侯謂之君大夫謂之子匹士猶匹夫匹婦</hi>
　<hi>匹偶士以其有夫婦之偶而已夫禄厚者用禮隆禄薄者用禮殺凡以稱已之有無而後可為故以是言</hi>
<pb n="55a"/>
　<hi>之馬氏曰攘者非其有而取之也</hi>
管仲鏤簋朱紘山節藻梲君子以為濫矣<hi>鏤力豆切簋音軌紘音宏梲章悦切</hi>
　<hi>方氏曰濫者溢而無所制之謂鄭氏曰濫亦盜竊也鏤簋謂刻而飾之大夫刻為龜耳諸侯飾以象天子</hi>
　<hi>飾以玉朱紘天子冕之紘也諸侯青組紘大夫士當緇組紘纁邊栭謂之節梁上楹謂之梲宫室之飾士</hi>
　<hi>首本大夫逹棱諸侯斲而礱之天子加密石焉無畫山藻之禮也孔氏曰管仲齊大夫也簋黍稷噐鏤簋</hi>
　<hi>朱紘天子之飾明堂位云山節藻梲天子廟飾此管仲僭為之也</hi>
晏平仲祀其先人豚肩不揜豆澣衣濯冠以朝君子以<lb/>
<pb n="55b"/>
為隘矣<hi>澣户管切</hi>
　<hi>鄭氏曰隘猶狹陋也祀不以少牢與無田者同不盈禮也大夫士有田則祭無田則薦澣衣濯冠儉不務</hi>
　<hi>新孔氏曰晏平仲齊大夫名嬰大夫祭用少牢士用特豚而平仲今用豚豚又過小併豚兩肩不揜豆也</hi>
　<hi>必言肩者周人貴肩也肩在爼今云豆喻其小假豆言之其實在爼不在豆也</hi>
是故君子之行禮也不可不慎也衆之紀也紀散而衆<lb/>
亂孔子曰我戰則克祭則受福葢得其道矣<lb/>
　<hi>鄭氏曰言二大夫皆非也紀絲縷之數克勝也孔氏曰戰勝祭受福二句相連故合引之也張子曰孔子</hi>
　<hi>謂我戰則克聖人有不戰戰豈容至敗衂凡興師必各有名師非尊主庇民皆無名也若止謂仗義者為</hi>
<pb n="56a"/>
　<hi>勝則子産叔向軰舉兵亦莫有不義聖人之戰無敗若周孔相對則何如唯有不戰知彼知己一有不及</hi>
　<hi>則戰矣祭必受福福者百順之名孔子所以交於神明者必别有道凡祭祀之末告利成利之為言順利</hi>
　<hi>通逹内盡志外盡物於祭祀之事順利皆達也舊以利為養養乃其間一事耳澄曰自禮有以多為貴者</hi>
　<hi>至此凡十五小節皆言稱之事</hi>
○君子曰祭祀不祈不麾蚤不樂葆大不善嘉事牲不<lb/>
及肥大薦不美多品<hi>麾毁皮切蚤音早葆音保又保毛切</hi>
　<hi>方氏曰以其言得於當時之君子故稱君子曰與左氏所稱同義鄭氏曰祈求也詩云自求多福福由已</hi>
　<hi>耳祭祀不為求福也麾之言快也祭有時不以先之為快也葆之言褒也葆大謂噐幣也孔氏曰凡祭祀</hi>
<pb n="56b"/>
　<hi>本為感踐霜露設祭以存親非為祈福報也周禮設六祈之科非福之常也蚤謂先時也不以霜露未至</hi>
　<hi>而光時蚤設為快也褒崇髙之稱也祭之噐幣大小長短自有常宜幣通丈八尺豆盛四升不以貴者貪</hi>
　<hi>髙大為之也嘉事冠昬也人生二十成人自宜冠三十嗣世自宜昬若無親者昬三月祭以告廟冠畢埽</hi>
　<hi>地而祭禰並是有為而然非謂善之而設祭牲不及肥大者謂郊牛之角繭栗宗廟角握社稷角尺各有</hi>
　<hi>所宜不必並及肥大薦不美多品者薦祭品味各有其定不以多為美故郊特牲而社稷大牢也</hi>
孔子曰臧文仲安知禮夏父弗綦逆祀而弗止也燔柴<lb/>
於奥夫奥者老婦之祭也盛於盆尊於瓶<hi>綦音忌奥音㸑下同夫音扶盛音成瓶歩丁切</hi>
<pb n="57a"/>
　<hi>鄭氏曰文仲魯公子彄之曽孫臧孫辰也莊文之間為大夫文二年八月丁卯大祀于大廟躋僖公始逆</hi>
　<hi>祀是夏父弗綦為宗人之為也奥當為㸑字之誤也或作竈禮尸卒食而祭饎㸑饔㸑也時人以為祭火</hi>
　<hi>神乃燔柴老婦先炊者也盆瓶炊噐也明此祭先炊非祭火神燔柴似失之孔氏曰僖公閔公俱是荘公</hi>
　<hi>之子閔小僖大閔為君時僖為臣閔少而死後乃立僖僖死其子文公立弗綦為宗伯典禮佞文公云吾</hi>
　<hi>見新鬼大故鬼小以閔置僖下是臣在君上為逆亂昭穆文仲不能諫止故為不知禮禮祭㸑神言其有</hi>
　<hi>功於人人得飲食故祭報之弗綦謂是火神燔柴祭之文仲又不能諫止又為不知禮㸑者是老婦之祭</hi>
　<hi>其祭卑唯盛食於盆盛酒於瓶卑賤若此何得燔柴祭之故注謂奥當為㸑也祝融并奥及㸑三者不同</hi>
　<hi>祝融古火官之長五祀之神祀於郊奥者正是竈之神常祀在夏以老婦配之有爼及籩豆設於竈陘又</hi>
<pb n="57b"/>
　<hi>延尸入奥㸑者宗廟祭後直祭先炊老婦之神在於㸑竈三者所以不同也周氏曰先炊之有祭猶牧之</hi>
　<hi>有先牧而嗇之有先嗇也澄曰自君子曰祭祀不祈至此二小節言宜之事</hi>
○禮也者猶體也體不備君子謂之不成人設之不當<lb/>
猶不備也<hi>當丁浪切</hi>
　<hi>體謂身之百體成謂完全人身之百體皆備乃為完全之人若缺其一體則非全人矣設謂所置之處言</hi>
　<hi>耳目鼻口手足各在其處也設之不當謂若眉在眼下口在鼻上或手之指短足之指長之類皆為不當</hi>
　<hi>不當則雖備猶不備也</hi>
禮有大有小有顯有微大者不可損小者不可益顯者<lb/>
<pb n="58a"/>
不可揜微者不可大也故經禮三百曲禮三千其致一<lb/>
也<lb/>
　<hi>上既以體喻禮此遂言禮之三百三千皆不可缺如人之百體也凡禮大小顯微之俱有者猶人身百體</hi>
　<hi>之俱備也損之益之揜之大之則俱不可者猶人百體之設各有定處不可易置也損謂減削其大而使</hi>
　<hi>之小益謂增補其小而使之大揜謂葢藏其顯而使之微大謂充廓其微而使之顯也致謂至極或大或</hi>
　<hi>小或顯或微其餘共有三千三百之多其為禮之至極則一爾不可有所去取亦如人之百體一一皆當</hi>
　<hi>愛養也孔氏曰禮有大者謂有大及多為貴也有小者謂有小及少為貴也有顯者謂有髙及文為貴也</hi>
　<hi>有微者謂有素及下為貴也方氏曰體有上下有左右各有所用不可易也易則無用故曰設之不當猶</hi>
<pb n="58b"/>
　<hi>不備也以多之為美故大者不可損以為小以少之為貴故小者不可益以為大以外之為樂故顯者不</hi>
　<hi>可揜以為微以内之為尊故㣲者不可大以為顯也馬氏曰百骸九竅具然後足以為人大小精麤備然</hi>
　<hi>後足以為禮經禮者曲禮之總曲禮者經禮之别至於三百三千之多者皆慮其禮之不備也</hi>
未有入室而不由尸者<lb/>
　<hi>又以户喻禮行道者必由乎禮如入室者必由乎户此禮之為體所以有一之不可或缺而或不當者也</hi>
　<hi>自禮也者猶體也至此三小節言體之事</hi>
○君子之於禮也有所竭情盡慎致其敬而誠若有美<lb/>
而文而誠若<lb/>
<pb n="59a"/>
　<hi>鄭氏曰若順也竭情盡慎謂以少小下素為貴也美而文謂以多大髙文為貴也孔氏曰求竭己情盡其</hi>
　<hi>戒慎致其恭敬内也威儀之美文章顯著外也澄曰若者句末之助辭猶易之出涕沱若戚嗟若若字雖</hi>
　<hi>不訓順然或内或外各以其誠其於人道之倫為順也沈氏曰表裏相稱内外相似之謂若即誠意而發</hi>
　<hi>為禮文故謂之若今人禮文多溢於誠意則為偽矣陸氏曰誠之所在常自若也不為質文加損</hi>
君子之於禮也有經而等也有直而行也有曲而殺也<lb/>
有順而討也有順而摭也有摲而播也有推而進也有<lb/>
放而文也有放而不致也<hi>殺所戒切摭之石切摲所監切放方往切</hi>
　<hi>鄭氏曰經而等若天子下至士庶人為父母三年直而行若始死哭踊無節也曲而殺若父在為母期也</hi>
<pb n="59b"/>
　<hi>順而討若天子以十二公以九侯伯以七子男以五為節討猶去也順而摭若君沐梁大夫沐稷士沐梁</hi>
　<hi>摲而播謂芟殺有所與也摲之言芟也若祭者貴賤皆有所得不使虚也推而進若王者之後得用天子</hi>
　<hi>之禮放而文若天子之服象日月以至黼黻放而不致若諸侯自山龍以下孔氏曰經常也直謂任已而</hi>
　<hi>行順猶順序自天子以下轉相降差是順序而稍去之也摭猶拾取也君沐粱士畢不嫌是拾君之禮而</hi>
　<hi>用之播布也謂君祭而臣助下至胞翟悉有所得是芟上貴之分以布徧於下也放法也法天以為文也</hi>
　<hi>致極也諸侯以下亦有放法而不得極也方氏曰經而等謂順理之常無貴賤一也三年之䘮男有昬女</hi>
　<hi>有嫁是矣直而行謂行吾誠於内而無所屈若凶事不詔至敬無文是矣曲而殺者謂為所隆者厭而不</hi>
　<hi>得伸若父在為母期卿燕不以卿為賔長是矣順而討者謂順人之情而有法以治之也若順君臣之義</hi>
<pb n="60a"/>
　<hi>以治朝廷順父子之情以治閨門是矣順而摭者謂順人情而有所取若孔子純儉以從衆拜下以從禮</hi>
　<hi>是矣摲而播者謂摲此以播於彼若旅酬之逮賤餕餘之逮下是矣推而進若兄弟子猶己子是矣放而</hi>
　<hi>文謂觀象放法以致其飾若天子之服龍衮冕其旗大常是矣放而不致若諸侯之服自驚冕而下其旗</hi>
　<hi>自龍而下是矣項氏曰有經而等經謂不變等謂同也禮以變為文以不同爲節同而不變則若父母之</hi>
　<hi>䘮自天子達於庶人皆一等是也此章凡九條皆以反對為文獨經而等無反對者此外八條皆變而不</hi>
　<hi>同即此一條之反對也先儒以順而討為對非也順而討自與順而摭為對脱簡誤在末耳討去也摭取</hi>
　<hi>也順而去謂自上而下毎法减去以去為順此以多為貴者也順而取謂自上而下毎等取加以加為順</hi>
　<hi>此以多為貴者也取猶君取一臣取二之取澄曰凡此九條皆順其自然之倫九條之次今依項説更定</hi>
<pb n="60b"/>
　<hi>自君子之於禮也至此二小節言順之事</hi>
○三代之禮一也民共由之<lb/>
　<hi>鄭氏曰孔子曰殷因於夏禮所損益可知也周因於殷禮所損益可知也由用也澄曰共由猶云通行言</hi>
　<hi>夏殷周三代之時禮之儀文雖小有損益而其所以爲禮者則一故天下之民皆可通行葢損益而異者</hi>
　<hi>禮之文耳禮之本則相因不變而無不同也</hi>
或素或青夏造殷因<lb/>
　<hi>鄭氏曰素尚白青尚黑也言所尚雖異禮則相因耳澄曰所尚之色雖有或素或青之異然禮之本則夏</hi>
　<hi>造作於前殷因襲於後無不同者方氏曰或素或青言質文之相變也言素則知青之為文言青則知素</hi>
<pb n="61a"/>
　<hi>之為質言殷之因夏則周之因殷從可知矣</hi>
夏立尸而卒祭殷坐尸周坐尸詔侑武方其禮亦然其<lb/>
道一也<hi>武音無</hi>
　<hi>鄭氏曰夏禮尸有事乃坐殷無事猶坐周亦坐尸因於殷也武當為無聲之誤也方猶常也告尸行節勸</hi>
　<hi>尸食飲無常若孝子之為也孝子就養無方孔氏曰夏禮質言尸是人人不可乆坐神坐故唯飲食時暫</hi>
　<hi>坐非飲食則尸倚立以至祭竟也殷因夏禮而損其不坐之禮葢為常坐之法是殷轉文也殷人坐尸周</hi>
　<hi>因坐之詔告也侑勸也子事父母就養無方在宗廟之中禮主於孝凡預助祭皆得告尸威儀勸尸飲食</hi>
　<hi>無常人也按特牲延尸及詔侑相尸之禮皆是祝官則是有常而云無常者謂但是祝官皆得為之不常</hi>
<pb n="61b"/>
　<hi>用一祝也周禮大祝下大夫二人上士四人小祝中士八人下士十有六人就此衆祝之中皆得相侑尸</hi>
　<hi>也方氏曰夏立尸而殷坐尸殷雖坐尸而詔侑未必無方周則文又備不唯坐尸而且詔侑無方也澄曰</hi>
　<hi>言尸之或立或坐殷異於夏詔侑或有方或無方周異於殷曰亦然者言亦如上文或素或青之不同也</hi>
　<hi>繼之曰其道一也言坐立及有方無方雖不同而其敬祭之道則一也道即禮也此句與上文三代之禮</hi>
　<hi>一也一句相始終</hi>
周旅酬六尸曾子曰周禮其猶醵與<hi>醵其庶切又其約切與音餘</hi>
　<hi>鄭氏曰旅酬使之相酌也后稷之尸發爵不受旅合錢飲酒為醵旅酬相酌似之孔氏曰六尸謂祫祭時</hi>
　<hi>聚羣廟之主於大祖后稷廟中后稷在室西壁東向為發爵之主不與子孫酬酢餘尸凡六在后稷之東</hi>
<pb n="62a"/>
　<hi>南北對為昭穆更相次序以酬也殷但坐尸未有旅酬而周益之然大祫多主唯云六尸者毁廟但有主</hi>
　<hi>無尸也凡斂錢飲酒必合均遍與旅酬相似故曽子引世事證周禮陸氏曰按周九廟而旅酬六尸盖言</hi>
　<hi>成康之世文武親未盡猶在七廟之數澄曰此承上文言周之異於殷者不但詔侑無方之禮又有旅酬</hi>
　<hi>六尸之禮也而又引曽子釋周旅酬之言于後以結之自三代之禮一也至此四小節言時之事</hi>
○君子曰禮之近人情者非其至者也郊血大饗腥三<lb/>
獻爓一獻孰<hi>爓似廉切</hi>
　<hi>鄭氏曰近人情者䙝而逺之者敬郊祭天也大饗祫祭先王也三獻祭社稷五祀一獻祭羣小祀也爓沉</hi>
　<hi>肉於湯也血腥爓孰逺近備古今也尊者先逺差降而下至小祀孰而已孔氏曰血為逺腥次之爓稍近</hi>
<pb n="62b"/>
　<hi>孰最近逺者古近者今一祭之中兼有此事按宗伯祭廟以祼鬯為始祭社稷五祀以血為始凡郊與大</hi>
　<hi>饗三獻之屬正祭之時皆有血有腥有爓有孰此云郊血是郊有血也郊特牲云血毛告幽全是宗廟有</hi>
　<hi>血也宗伯云以血祭祭社稷五祀是三獻有血也楚語云禘郊則有全蒸是祭天有孰也有孰則有腥可</hi>
　<hi>知也宗伯云以肆獻祼享先王是大饗有生有孰也此云三獻爓宗伯云以血祭祭社稷五祀既有血有</hi>
　<hi>爓明有腥有孰可知也皇氏曰郊天與大饗三獻並有血腥爓孰今此據設之先後郊則先設血後設腥</hi>
　<hi>與爓孰雖以郊為主其祭天皆然也大饗之時血與腥同時俱薦當朝事迎尸於户外薦血腥也雖以大</hi>
　<hi>饗為主其宗廟之祭皆然也其三獻之祭血腥與爓一時同薦凡薦爓之時皆在薦腥之後但社稷五祀</hi>
　<hi>初祭降神之時已埋血宗伯之文是也至正祭薦爓之時又薦血此文是也若羣小祀之屬唯有薦孰無</hi>
<pb n="63a"/>
　<hi>血腥爓也以其神卑故耳先薦者設之在前後進者設之居後沈氏曰祭禮有腥燖孰三獻舊説謂腥爓</hi>
　<hi>備大古中古之禮予以為不然先王之於死者以為無知則不仁以為有知則不智薦可食之孰所以為</hi>
　<hi>仁不可食之腥爓所以為智又一說謂腥爓以鬼道接之饋食以人道接之致疑也一或謂鬼神嗜腥爓</hi>
　<hi>此雖出於異説聖人知鬼神之情狀或有此理未可致詰</hi>
是故君子之於禮也非作而致其情也此有由始也是<lb/>
故七介以相見也不然則已慤三辭三譲而至不然則<lb/>
已蹙故魯人將有事於上帝必先有事於頖宫晉人將<lb/>
有事於河必先有事於惡池齊人將有事於泰山必先<lb/>
<pb n="63b"/>
有事於配林三月繫七日戒三日宿慎之至也故禮有<lb/>
擯詔樂有相歩温之至也<hi>蹙子六切又音促頖與泮同惡音呼池大河切相息亮切温紆運切</hi>
　<hi>鄭氏曰作起也己猶甚也慤蹙愿貌大愿則辭不見情無由至也魯以周公之故得郊祀上帝與周同先</hi>
　<hi>有事於頖宫告后稷也告之者將以配天先仁也呼池漚夷并州川也配林林名繫繫牲于牢也戒散齊</hi>
　<hi>也宿致齊也將有祭祀之事必先敬慎如此不敢切也擯詔告道賔主者也相歩扶工也皆為温籍重禮</hi>
　<hi>也孔氏曰君子行禮當有積漸非是徒起而致己之情皆有所由以為始也魯人無后稷之廟今將祭天</hi>
　<hi>先告后稷是先告卑後祭尊也先告呼池配林然後祭河及泰山此皆積漸從小至大之義也繫牲于牢</hi>
<pb n="64a"/>
　<hi>芻之三月祭前十日七日散齊三日宿齊積漸敬慎不敢逼切也賔主相見有擯相詔告作樂之人無目</hi>
　<hi>有扶相行歩温藉之至極也皇氏曰温謂承藉凡玉以物緼裹承籍君子亦以威儀擯相以自承籍也方</hi>
　<hi>氏曰禮之情常直而畧禮之文常曲而詳情文相須不可以偏廢禮之作也豈徒直情而徑行哉亦必有</hi>
　<hi>所由始以曲為之文而已由始言有所先也以其有所先而不遽作故能委曲以成其文焉自七介相見</hi>
　<hi>而下至温之至皆其事也相見必以介者所以達其情辭譲而後至者所以舒其行初曰禮辭再曰固辭</hi>
　<hi>三曰終辭則讓亦由是也有事謂祭也將有事於大必先有事於小焉所謂有由始也擯於賔執事以奉</hi>
　<hi>主者也詔於主𫝊命以告賔者也相歩則相瞽之歩者賔主相接而後禮行瞽相相資而後樂作則緩而</hi>
　<hi>不廹和而無乖故曰温之至也</hi>
<pb n="64b"/>
禮也者反本脩古不忘其初者也故凶事不詔朝事以<lb/>
樂醴酒之用𤣥酒之尚割刀之用鸞刀之貴莞簟之安<lb/>
而藁鞂之設是故先王之制禮也必有主也故可述而<lb/>
多學也<hi>莞音官藁古老切鞂江八切</hi>
　<hi>鄭氏曰哭泣由中非由人也朝廷養賢以樂樂之二者反本也醴酒以下三者脩古也有主謂本與古可</hi>
　<hi>述而多學以本與古求之而已孔氏曰孝子親䘮痛由心發故啼號哭泣不待外告而哀自至朝事謂朝</hi>
　<hi>廷之事以樂奏音樂也醴酒五齊第二酒也𤣥酒水也尚上也割刀今刀也鸞刀古刀也今刀便利古刀</hi>
　<hi>遲緩莞簟今之席也槀鞂除穗粒取稈藁為席祭祀𤣥酒在醴酒之上宗廟不用今刀而用古刀郊祭不</hi>
<pb n="65a"/>
　<hi>用莞簟之安而設藁鞂之麤席皆脩古也方氏曰本者末之初古者今之初本末一物追還之而已故曰</hi>
　<hi>反古今異時必有損益故曰脩凶事䘮禮朝事吉禮凶事不詔則朝事必詔可知朝事以樂則凶事無樂</hi>
　<hi>可知朝事之籩豆以象朝事親其所進祭之始也祭義曰樂以迎來正謂是矣禮有儐詔所以示相接之</hi>
　<hi>文也凶事則用情而已故不詔樂以侑食所以盡事生之歡也祭則如在焉故亦以樂夫於凶事則用情</hi>
　<hi>朝事則如在豈非反本者乎主猶賔主之主衆之所從故也葢本者末之主古者今之主少則得多則惑</hi>
　<hi>以其有主則雖多不惑故可述而多學也</hi>
○君子曰無節於内者觀物弗之察矣欲察物而不由<lb/>
禮弗之得矣故作事不以禮弗之敬矣出言不以禮弗<lb/>
<pb n="65b"/>
之信矣故曰禮也者物之致也<lb/>
　<hi>鄭氏曰致之言至也極也孔氏曰内猶心也物萬物也察分辨也外欲觀察萬物而心不由禮則察物不</hi>
　<hi>能得也無禮不為民物敬信故禮為萬物之至極也馬氏曰觀物在目必有主於心觀物在於心心不可</hi>
　<hi>以無節所以節之者禮而已方氏曰節者即物自然而為之制者也能度彼者以吾有度也能量彼者以</hi>
　<hi>吾有量也苟無節於内則所存乎己者未定何恃而觀彼哉禮者體物以制節者也由禮乃能得物之情</hi>
　<hi>也</hi>
是故昔先王之制禮也因其財物而致其義焉爾故作<lb/>
大事必順天時為朝夕必放於日月為髙必因丘陵為<lb/>
<pb n="66a"/>
下必因川澤是故天時雨澤君子達亹亹焉<hi>亹亡匪切</hi>
　<hi>鄭氏曰大事祭事也春秋傳曰啟蟄而郊龍見而雩始殺而嘗閉蟄而烝丘陵謂冬至祭天於圜丘之上</hi>
　<hi>川澤謂夏至祭地於方澤之中達猶皆也亹亹勉勉也君子愛物見天雨澤皆勉勉勸樂孔氏曰自作大</hi>
　<hi>事以下皆因財物之事為朝謂天子春分之旦朝日於東門之外為夕謂秋分之夕祀月於西門之外亦</hi>
　<hi>順天之時也天地感祭而降雨澤人君愛物生而勉勉勸樂所以與天地合德也方氏曰因其財物於外</hi>
　<hi>以致其義於内葢先王制禮之意也大事若春有祠夏有禴秋有嘗冬有烝此因其財物以致大事之義</hi>
　<hi>以日之出於朝也朝日於王宫之壇以月之見於夕也夕月於夜明之坎此因其財物以致朝夕之義也</hi>
　<hi>因山之髙而為事髙之禮因川澤之下而為事下之禮此因其財物以致髙下之義然此皆財物之大者</hi>
<pb n="66b"/>
　<hi>悉而論之凡天之所生苟可以為禮者莫非財物也財物固皆天之所生天之所以生之者存乎時雨之</hi>
　<hi>澤天時雨澤君子逹亹亹者為其足以致其義故也亹亹言勸勉於禮達言君子之人皆如是也馬氏曰</hi>
　<hi>天時雨澤君子勉勉樂之而不倦者樂其生財得以行其禮也</hi>
是故昔先王尚有德尊有道任有能舉賢而置之聚衆<lb/>
而誓之<lb/>
　<hi>鄭氏曰古者將有大事必選賢誓衆重事也孔氏曰此明舉賢任能敬事天地遂致龜龍降集寒暑順時</hi>
　<hi>至將祭之時選舉賢能置之祭位則射以擇士是也又聚集其衆而誓戒之其有不恭則服天刑是也方</hi>
　<hi>氏曰射義天子將祭必先習射於澤澤者所以擇士也射中者得與於祭不中者不得與於祭此舉賢而</hi>
<pb n="67a"/>
　<hi>置之也郊特牲曰獻命庫門之内戒百官也大廟之命戒百姓也此聚衆而誓之也澄按賢謂有德有道</hi>
　<hi>者衆謂有能者</hi>
是故因天事天因地事地因名山升中于天因吉土以<lb/>
饗帝于郊升中于天而鳳凰降龜龍假饗帝於郊而風<lb/>
雨節寒暑時是故聖人南面而立而天下大治<hi>假音格</hi>
　<hi>鄭氏曰天髙因髙者以事也地下因下者以事也名山名猶大也升上也升中于天而鳯凰降龜龍假謂</hi>
　<hi>隂陽氣和而致象物也饗帝于郊而風雨節寒暑時謂五行之氣和而庶徵得其序也孔氏曰因天事天</hi>
　<hi>因地事地上文為髙必因邱陵為下必因川澤是也方氏曰告天謂之升中因名山而升中因其髙以告</hi>
<pb n="67b"/>
　<hi>天也吉土卜土之吉者以為之兆也小宗伯言兆五帝於四郊是也四靈之物至五行之氣和聖人夫何</hi>
　<hi>為哉故南面而立而天下大治也馬氏曰升中于天謂升中心之誠於天澄曰因天因地言毎嵗圜邱方</hi>
　<hi>澤之正祭因名山因吉土言告祭之禮非常祭也書言至于岱宗柴望詩言<graphic n="KR1406" url="https://raw.githubusercontent.com/kanripo/KR-Gaiji/master/images/KR1406.png" mimeType="image/png"/>其髙山盖廵狩之時登髙</hi>
　<hi>山以告祭天也所以必登髙山者盖人望見天之蒼蒼唯山頂與相接連故以在地之人徃就天之髙而</hi>
　<hi>登彼名山以升達心中之誠于天也告祭之禮或掃除郊野之平地為墠覬得在天之神來就地之卑而</hi>
　<hi>降此吉土以歆饗人間之祭于郊也人之受於天者謂之中天之宰扵人者謂之帝在人曰中在天曰帝</hi>
　<hi>其實一也故此登彼降上下交相感應焉本無彼此亦無上下姑以人目所視而言之也享帝與饗帝不</hi>
　<hi>同享帝者以下人而祭享其上易言聖人烹以享上帝是也饗帝者以上神而歆饗其下記言唯聖人為</hi>
<pb n="68a"/>
　<hi>能饗帝是也但享饗二字多通用故讀者易惑升中于天者下地之人徃與上天之神接鳳凰龜龍地之</hi>
　<hi>物也人之品彚也故其祥由升中而致人之感乎天者也饗帝于郊者上天之神來與下地之人接風雨</hi>
　<hi>寒暑天之氣也神之造化也故其和由饗帝而致天之應乎人者也二者之感應各有所屬鳯凰自空中</hi>
　<hi>飛下人間故曰降龜龍自水中出至地上故曰假風雨不過多亦不太少故曰節當寒而寒當暑而暑故</hi>
　<hi>曰時此數語至精非㡬於知道者不能及後世登封泰山承襲升中于天之説而誤下禪梁父承襲饗帝</hi>
　<hi>于郊之說而誤或以饗帝于郊為兆五帝于四郊非也彼乃常祭爾</hi>
天道至教聖人至德廟堂之上罍尊在阼犧尊在西廟<lb/>
堂之下縣鼔在西應鼓在東君在阼夫人在房大明生<lb/>
<pb n="68b"/>
於東月生於西此隂陽之分夫婦之位也君西酌犧象<lb/>
夫人東酌罍尊禮交動乎上樂交應乎下和之至也<hi>罍音雷縣音𤣥分扶問切</hi>
　<hi>鄭氏曰至教至德目下事也天子諸侯有左右房西酌犧象象日出東方而西行也東酌罍尊象月出西</hi>
　<hi>方而東行也孔氏曰此明天道用教以示人聖人則放之以為德故君立于阼以象日夫人在西房以象</hi>
　<hi>月罍尊在阼夫人所酌也犧尊在西君所酌也縣鼓謂大鼓也在西方縣之應鼓謂小鼔也在東方縣之</hi>
　<hi>罍尊在阼階堂上犧尊在西階堂上故君於阼階西嚮酌犧尊夫人扵西房之前東嚮酌罍尊禮交動乎</hi>
　<hi>上者謂君與夫人酌獻之禮交相動扵堂上也樂交應乎下者謂縣鼔應鼓交相應於堂下也上下禮樂</hi>
<pb n="69a"/>
　<hi>交相應㑹和諧之至極也馬氏曰天道至教非無德也聖人至德非無教也大明生於東月生於西此至</hi>
　<hi>教之一端耳君西酌犧象夫人東酌罍尊此至德之一端耳方氏曰分位定而天人不交不可以致和故</hi>
　<hi>廟堂之上罍尊在東者陽也夫入位則在房而東酌罍尊以隂而上交乎陽也犧象在西者隂也君位在</hi>
　<hi>阼而西酌犧象以陽而下交乎隂也此禮所以交動乎上也廟堂之下大鼓以倡始陽道也其位則在西</hi>
　<hi>是以陽交乎隂也應鼔以和終隂道也其位則在東是以隂上交乎陽也此樂所以交應乎下也隂陽交</hi>
　<hi>通天人和同故曰和之至也周氏曰雷陽也牛隂也故罍在左而犧尊在右者隂陽之位也以縣鼓而對</hi>
　<hi>應鼔則應鼓非縣乃提之者也以應鼔而對縣鼔則縣鼓非應乃倡之者也倡者為陽和者為隂故縣鼔</hi>
　<hi>在右而應鼔在左者隂陽之配也君在東阼所以祖日之生於東夫人在西房所以祖月之生扵西此隂</hi>
<pb n="69b"/>
　<hi>陽之位也君在東階而西酌犧象所以祖日之西行夫人在西房而東酌罍尊所以祖月之東行此隂陽</hi>
　<hi>之配也</hi>
禮也者反其所自生樂也者樂其所自成是故先王之<lb/>
制禮也以節事脩樂以道志故觀其禮樂而治亂可知<lb/>
也蘧伯玉曰君子之人達故觀其噐而知其工之巧觀<lb/>
其發而知其人之知故曰君子慎其所以與人者<lb/>
　<hi>鄭氏曰自由也蘧伯玉衛大夫名瑗孔氏曰據王業之初故云所自生據王業之末故云所自成以禮為</hi>
　<hi>反本故用以節萬事樂以成王業故脩以道己志能以禮節事以樂道志則國治不爾則國亂觀噐之善</hi>
<pb n="70a"/>
　<hi>惡而知工匠巧拙觀人之發動所為而知其有知禮樂猶是也禮正而樂和則知其國治禮慢而樂滛則</hi>
　<hi>知其國亂也禮樂者與人交接之具君子治國謹慎其所以與人相接者馬氏曰自非智足以及則不能</hi>
　<hi>達君子之達其明足以照之則噐之巧拙發之智愚皆不能逃扵視聽之内葢達者觀微以知著察往以</hi>
　<hi>知來也</hi>
大廟之内敬矣君親牽牲大夫贊幣而從君親制祭夫<lb/>
人薦盎君親割牲夫人薦酒卿大夫從君命婦從夫人<lb/>
洞洞乎其敬也屬屬乎其忠也勿勿乎其欲其饗之也<lb/>
納牲詔於庭血毛詔於室羮定詔於堂三詔皆不同位<lb/>
<pb n="70b"/>
葢道求而未之得也設祭于堂為祊乎外故曰於彼乎<lb/>
於此乎<hi>屬之玉切定丁罄切祊百彭切</hi>
　<hi>鄭氏曰納牲於庭當用幣告神而殺牲故君牽牲大夫以幣從也親制祭謂朝事進血膋時所制者制肝</hi>
　<hi>洗於鬱鬯以祭扵室及主也親割牲謂進牲孰體時勿勿猶勉勉也肉謂之羹道猶言也設祭之饌于堂</hi>
　<hi>人君禮然為祊乎外明日之繹祭也謂之祊者於廟門之旁因名焉其祭之禮既設祭於室而事尸於堂</hi>
　<hi>孝子求神非一處也孔氏曰祼鬯既訖君出廟門迎牲牽牲而納於庭大夫贊佐執幣而從君君乃用幣</hi>
　<hi>告神而殺牲也殺牲已畢進血腥之時君斷制牲肝洗於鬱鬯入以祭神於室於此之時夫人薦盎齊以</hi>
　<hi>獻之侯伯子男朝踐君不獻故夫人薦盎薦孰時君親割牲體於時君亦不獻故夫人薦酒卿大夫從君</hi>
<pb n="71a"/>
　<hi>謂制祭割牲之時也命婦從夫人謂薦盎薦酒之時也洞洞質慤之貌屬屬專一之貌中心勉勉乎欲望</hi>
　<hi>神之歆饗也詔告也謂牲入在庭以幣告神殺牲取血及毛入以告神於室羹肉湆也定孰肉也謂煑肉</hi>
　<hi>既孰將迎尸主入室乃先以爼盛之告神扵堂是薦孰未食之前也三詔不同位者求而未得故扵三處</hi>
　<hi>求之也設祭謂薦腥爓之時設此所薦饌於堂為祊謂明日繹祭在廟門外之西也不知此神於彼堂乎</hi>
　<hi>扵此祊乎古語有此記者引以結之此一節論侯伯子男祭宗廟之事方氏曰君子無所不用其敬然扵</hi>
　<hi>大廟之事尤見其敬制祭薦盎朝事之時也割牲薦酒饋食之時也朝事以神事之故制祭以腥而薦以</hi>
　<hi>齊饋食以人事之故割牲以孰而薦以酒然君以盎齊饋食而夫人用之扵朝踐君以酒羨尸而夫人用</hi>
　<hi>之於饋食者葢禮殺扵君故也牲自外至而納之故詔於庭以庭在室之外故也血毛告幽全之物故詔</hi>
<pb n="71b"/>
　<hi>於室以室比庭為幽故也羮定則事以人道神明之也故詔於堂以堂比室為明故也三詔求之而曰求</hi>
　<hi>而未之得特疑其如此故以葢言之設祭於堂言正祭之時也為祊乎外言索祭之時也祭言其事祊言</hi>
　<hi>其所謂之祊者祝祭求神以此為所在之方故也</hi>
一獻質三獻文五獻察七獻神<lb/>
　<hi>鄭氏曰一獻祭羣小祀也三獻祭社稷五祀也五獻祭四望山川也察明也七獻祭先公也孔氏曰羣小</hi>
　<hi>祀最卑其禮質畧社稷五祀稍尊比羣小祀禮儀為文四望山川既尊則明察先公之廟轉尊則神靈按</hi>
　<hi>周禮司服職𤣥冕一章祭羣小祀絺冕三章祭社稷五祀毳冕五章祭四望山川鷩冕七章饗先公熊氏</hi>
　<hi>曰此社稷三獻卑於四望山川而大宗伯職云以血祭祭社稷五嶽又大司樂祭社稷奏大蔟祀四望奏</hi>
<pb n="72a"/>
　<hi>姑洗又禮緯云社稷牛角握五嶽四瀆角尺以此言之則社稷尊扵四望山川而獻與衣服卑者葢獻與</hi>
　<hi>衣服從神之尊卑其餘處尊者以其有功與地同類故進之在上也長樂陳氏曰周禮大祀次祀小祀見</hi>
　<hi>於肆師大祭中祭小祭見於酒正大宗伯所辨天地五帝先王之類大祀也社稷五祀五嶽之類中祀也</hi>
　<hi>四方百物之類小祀也大祀獻多小祀獻寡則社稷所獻宜加扵山川也先王祭服各有象類則絺冕三</hi>
　<hi>章以祭社稷者非卑之於山川也以社稷之所上止於利人故服粉米以稱之則獻數不繫於服章矣且</hi>
　<hi>賔客之禮士一獻卿大夫三獻子男五獻侯伯七獻上公九獻而王饗諸侯自子男五獻以至諸侯長十</hi>
　<hi>有再獻皆服鷩㦲鄭氏以三獻</hi>　<hi>七章而已孰謂獻數必繋於服章祭社稷五祀五獻為祭四望山川</hi>
　<hi>誤矣羣小祀則四方百物之類也其牲色龎其牲體疈辜其祼噐用散其舞兵舞帗舞或不興舞山川四</hi>
<pb n="72b"/>
　<hi>望則其兆位各因其郊與其方其牲各因其方之色祼則用蜃玉則兩圭有邸與璋邸射舞則兵舞與羽</hi>
　<hi>舞奏姑洗歌南吕舞大㲈奏蕤賔歌函鍾舞大夏社稷則其牲黝其祭血祼以大罍鼔以靈鼔舞以帗舞</hi>
　<hi>奏大蔟歌應鍾舞咸池其禮樂辨異如此則獻數不同宜矣葢禮畧故質禮加故文察則其事地也察矣</hi>
　<hi>神則其事祖也神矣一獻孰則於人情為近故曰質三獻爓則扵人漸逺故曰文三獻爓則五獻其血乎</hi>
　<hi>禮所謂血祭社稷是也</hi>
大饗其王事與三牲魚腊四海九州之美味也籩豆之<lb/>
薦四時之和氣也内金示和也束帛加璧尊德也龜為<lb/>
前列先知也金次之見情也丹漆絲纊竹箭與衆共財<lb/>
<pb n="73a"/>
也其餘無常貨各以其國之所有則致逺物也其出也<lb/>
肆夏而送之葢重禮也<hi>與音餘内音納見賢遍切纊音曠</hi>
　<hi>鄭氏曰大饗謂盛其饌與貢祫祭先王也内金内之庭實先設之金從革性和荆揚二州貢金三品是也</hi>
　<hi>束帛加璧貢享所執致命者君子於玉比德焉龜知事情者陳於庭在前荆州納錫大龜是也金照物故</hi>
　<hi>云見情金有兩義先入後設也丹漆絲纊竹箭萬民皆有此物荆州貢丹兖州貢漆絲豫州貢纊揚州貢</hi>
　<hi>篠簜其餘謂九州之外夷服鎮服蕃服之國周禮九州之外謂之蕃國世一見各以其所貴寳為贄其出</hi>
　<hi>也謂諸侯之賔禮畢而出作樂以節之肆夏當為陔夏孔氏曰此明天子大饗之事諸侯各貢其方物奉</hi>
　<hi>助祭之禮饗謂饗祭先王饗中之大謂祫也諸侯祫祭不可致九州物唯王者乃然故云其王事歟三牲</hi>
<pb n="73b"/>
　<hi>魚腊諸侯所貢故云九州之美味籩豆之薦亦諸侯所貢實扵籩豆四時和氣所生也諸侯内金以為庭</hi>
　<hi>實示其柔和金能從革束帛加璧者謂朝而行饗之時以束帛加璧於上以君子之徳與玉相似尊之也</hi>
　<hi>龜為前列者布庭實之時以龜有靈知在衆物之前而為列先其有知也金次之者陳列此金次在龜後</hi>
　<hi>以金能照物露見其情先云内金示和是先入陳在龜後是後設龜金之後布陳丹之與漆也絲也纊也</hi>
　<hi>竹也箭也與天下衆人共有此財故諸侯來朝而貢之陳列在下以上所陳謂九州之内諸侯其餘外國</hi>
　<hi>無常貢之貨各以其所貴寳為贄則招致逺物也馬氏曰大饗者三年一祫羣廟之主而合食於大祖之</hi>
　<hi>廟方氏曰司服以九章之衮冕饗先王則大饗為九獻矣九獻之事獨王得備故曰大饗其王事歟三牲</hi>
　<hi>牛羊豕也魚腊薧魚也三牲魚腊天産也天産所以作隂德故以味為主而曰美味味為隂也籩豆之薦</hi>
<pb n="74a"/>
　<hi>地産也地産所以作陽德故以氣為主而曰和氣氣為陽也龜北方之蟲北方主知灼之以卜可知來物</hi>
　<hi>長樂陳氏曰王行大饗之禮四海諸侯各以其職來祭其祭而入也各貢國之所有以脩職其畢而出也</hi>
　<hi>王奏肆夏之樂而送之肆夏天子所以饗元侯也以饗元侯之樂送來祭之諸侯重也待使臣歌皇華以</hi>
　<hi>送待帥臣歌采薇以送於大饗言肆夏以送之則有送而無迎臣之而弗賔故也於燕饗言賔入門而奏</hi>
　<hi>肆夏則有迎而無送賔而弗臣故也新安王氏曰鄭謂肆夏當作陔夏按大司樂王出入奏王夏尸出入</hi>
　<hi>奏肆夏而大饗諸侯則諸侯出入奏肆夏考其意享則賔出奏肆夏重賔也燕則有無筭爵恐其醉而失</hi>
　<hi>禮故奏陔夏戒之也然則助祭之後出廟門疑奏肆夏不奏陔夏禮謂助祭之後無筭爵禮畢客醉而出</hi>
　<hi>宜奏陔夏故燕禮大射賔出皆奏陔夏明不失禮其説不然饗扵廟燕於寝故曰享以訓恭儉其禮意主</hi>
<pb n="74b"/>
　<hi>於嚴燕以示慈恵其禮意主於歡為有無爵筭故也廟中之享必不至醉享於廟燕不於廟安得奏陔夏</hi>
　<hi>以警其失禮乎</hi>
祀帝於郊敬之至也宗廟之祭仁之至也喪禮忠之至<lb/>
也備服噐仁之至也賔客之用幣義之至也故君子欲<lb/>
觀仁義之道禮其本也<lb/>
　<hi>鄭氏曰敬之至言就而祭之不敢致也仁之至仁㤙也父子主㤙也喪禮謂哭踊袒襲也服噐謂小歛大</hi>
　<hi>歛之衣服葬之明噐用幣謂來賻賵欲觀仁義之道禮其本者言禮有節於内可以觀也方氏曰逺而尊</hi>
　<hi>者主乎敬近而親者主乎愛祀帝於郊所以為敬祭親於廟所以為仁仲尼燕居曰郊社所以仁鬼神則</hi>
<pb n="75a"/>
　<hi>郊無非仁也要之以敬為主耳記曰大廟之内敬矣則廟無非敬也要之以仁為主耳馬氏曰人死斯惡</hi>
　<hi>之矣無能斯倍之矣故先王為之禮使民不惡不倍而盡心於死者三日而歛凡附於身者必誠必信三</hi>
　<hi>月而𦵏凡附於棺者必誠必信故曰忠之至也禮生扵仁義因其禮行之際仁義存其中也</hi>
○君子曰甘受和白受采忠信之人可以學禮苟無忠<lb/>
信之人則禮不虗道是以得其人之為貴也<hi>和户卧切</hi>
　<hi>孔氏曰其人即忠信之人也鄭氏曰道由也馬氏曰道之為言行也</hi>
孔子曰誦詩三百不足以一獻一獻之禮不足以大饗<lb/>
大饗之禮不足以大旅大旅具矣不足以饗帝毋輕議<lb/>
<pb n="75b"/>
禮<lb/>
　<hi>鄭氏曰誦詩三百喻習多言而不學禮也大旅祭五帝也饗帝祭天毋輕議禮謂若誦詩者不可以彊言</hi>
　<hi>禮孔氏曰一獻祭羣小祀不學禮則不能行大饗謂祫祭宗廟其禮又繁大旅是緫祭五帝天人道隔其</hi>
　<hi>禮轉難大旅又不如郊天之備祀天重於旅帝延平周氏曰誦詩三百不足以一獻禮略者猶且有所不</hi>
　<hi>足則其禮之愈詳者愈有所不足矣方氏曰禮有大小故行之有難易此愈大者所以愈難焉行其事者</hi>
　<hi>其難如此則言其義者可不重乎故曰毋輕議禮</hi>
子路為季氏宰季氏祭逮闇而祭日不足繼之以燭雖<lb/>
有彊力之容肅敬之心皆倦怠矣有司跛倚以臨祭其<lb/>
<pb n="76a"/>
為不敬大矣它日祭子路與室事交乎户堂事交乎階<lb/>
質眀而始行事晏朝而退孔子聞之曰誰謂由也而不<lb/>
知禮乎<hi>跛彼義切倚於綺切朝音潮</hi>
　<hi>鄭氏曰宰治邑吏也季氏祭謂舊時也倦怠以其乆也偏任為跛依物為倚室事祭時堂事儐尸也孔氏</hi>
　<hi>曰逮及也言季氏祭於宗廟及至日闇而行祭禮祭祀未終日已昬沒故云日不足繼日明以燭也其後</hi>
　<hi>祭子路與行禮正祭之時事尸在室外將饌至户内人於户受饌設於尸前相交承接在於户也正祭後</hi>
　<hi>儐尸之時事尸於堂在下之人送饌至階堂上之人於階受取是交乎階也質正也晏晚也正明始行事</hi>
　<hi>朝正饗晚禮畢而退言敬而能速也子路好勇時人多不尚其所為故孔子明之誰謂由也而不知禮言</hi>
<pb n="76b"/>
　<hi>其知禮也張子曰室事交乎户堂事交乎階亦通達連續之義也方氏曰君子之行禮固不欲速又惡乎</hi>
　<hi>乆而怠焉禮以敬為主故也昔周人祭日以朝及闇季氏之於魯其亦習周之文而不知其意者歟及子</hi>
　<hi>路行之乃能速而敬焉雖不必合於先王之文然亦可謂知禮之意且能救一時之弊此孔子所以善之</hi>
　<hi>也彊力即聘義所謂彊有力是也肅則不怠敬則不慢彊力動乎外故以容言之肅敬存乎中故以心言</hi>
　<hi>之執事者内外異位乃以内而交乎外上下異等乃以上而交乎下則尤易為力矣山隂陸氏曰子路有</hi>
　<hi>為為之也即無為是圖速者也</hi>
　　　右記論禮之辭凡十<lb/>
　禮記纂言卷二十六<lb/>
</p>
<p>
</p>
  </div>
</body>
</text>
</TEI>