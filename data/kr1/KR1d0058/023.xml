<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
                <head>禮記纂言卷二十三</head>
    <p>
<pb n="1a"/>
欽定四庫全書<lb/>
　禮記纂言卷二十三　　　　元　吳澄　撰<lb/>
　　祭義<lb/>
　　<hi>鄭氏曰祭義者記祭祀齊戒薦羞之義也方氏曰陳乎外者祭之法存乎中者祭之義此篇以祭義</hi>
　　<hi>名若冠昬射燕聘鄉飲酒之言義也澄曰凡儀禮經中有其禮者後人釋其經而謂之義若冠義昬</hi>
　　<hi>義燕義聘義等篇是也既别為卷而附儀禮經後矣此篇雖名祭義然是總説天子諸侯以下之祭</hi>
　　<hi>而儀禮正經無天子諸侯祭禮止有卿大夫士祭禮三篇此篇非引儀禮經文而釋之故不附經後</hi>
　　<hi>而存諸記篇之中也</hi>
<pb n="1b"/>
祭不欲數數則煩煩則不敬祭不欲疏疏則怠怠則忘<lb/>
是故君子合諸天道春禘秋嘗<hi>數色角切</hi>
　<hi>數謂促宻煩謂太多而煩縟不敬謂媟瀆疏謂闊逺怠謂太簡而怠慢忘謂不思其親天道三月一小變</hi>
　<hi>為一時禘當作祠下同此言每嵗時祭疏數之義未及三月而又祭則祭期太促宻疑若煩縟而媟瀆已</hi>
　<hi>過三月而不祭則祭期太闊逺疑若怠慢而不思其親天道一嵗有四時故君子之祭取法於天道而一</hi>
　<hi>時一祭一嵗通有四祭是為不數不疏而得其中合於天道三月為一時之節也延平周氏曰一嵗之内</hi>
　<hi>天時有四而宗廟之祭亦有四舉春以見夏舉秋以見冬方氏曰數疏言其時煩怠言其事不敬與忘言</hi>
　<hi>其心</hi>
<pb n="2a"/>
秋霜露既降君子履之必有悽愴之心非其寒之謂也<lb/>
春雨露既濡君子履之必有怵惕之心如將見之樂以<lb/>
迎來哀以送徃故禘有樂而嘗無樂<hi>悽音妻愴初亮切濡音儒怵敕律切惕他歴切樂以之樂音樂</hi>
　<hi>鄭氏曰霜露既降上脫秋字今從之此承上文春祠秋嘗而言隂陽往來之義孝子各因其時而念親也</hi>
　<hi>秋謂自孟秋之月以接乎秋後孟冬之月也已霜則霜降未霜則露降悽愴悲惨意春謂自孟春之月以</hi>
　<hi>接乎春後孟夏之月也有雨則雨濡無雨則露濡怵惕驚恐意來謂兩間生物長物之氣伸而來則祖考</hi>
　<hi>之䰟氣亦隨之而來也往謂兩間收物藏物之氣屈而往則祖考之魂氣亦隨之而往也履秋時霜露所</hi>
<pb n="2b"/>
　<hi>降之地而悲惨者非怯其寒而然以祖考與造化之氣俱往故悲其不可復留也履春時雨露所濡之地</hi>
　<hi>而驚恐者以祖考與造化之氣俱來如将見其在此故驚其忽有所見也天地之氣春來秋往而祖考之</hi>
　<hi>來往與之俱春之祭也孝子迎其祖考之來而樂扵見之故春祠有樂以樂之也秋之祭也孝子送其祖</hi>
　<hi>考之往而哀其不留故秋嘗無樂以哀之也然澄謹按天子諸侯之祭孔䟽謂周禮四時祭皆有樂殷烝</hi>
　<hi>嘗亦有樂又按卿大夫士之祭儀禮特牲饋食少牢饋食四時皆不用樂此記云春有樂秋無樂葢是言</hi>
　<hi>天子諸侯之祭然亦不知何據今不可考朱子曰春氣發來人之䰟魄亦動故祠有樂以迎來秋氣退去</hi>
　<hi>乃鬼之屈故嘗不用樂以送往延平黄氏曰雨露既濡則萬物感陽以生霜露既降則萬物感隂以死萬</hi>
　<hi>物以生之時君子不忍致死扵其親且謂其與物而來矣故樂以迎之萬物以死之時君子不敢致生扵</hi>
<pb n="3a"/>
　<hi>其親且謂其與物而往矣故哀以送之孝子之祭有送往之哀而不及樂是謂弗仁有迎來之樂而不及</hi>
　<hi>哀是謂弗智</hi>
○致齊於内散齊於外齊之日思其居處思其笑語思<lb/>
其志意思其所樂思其所嗜齊三日乃見其所為齊者<lb/>
<hi>齊側皆切所樂五教切所為云偽切</hi>
　<hi>致齊謂散齊以後三日齊也扵内就齊所也散齊謂致齊以前七日戒也扵外未就齊所也居處謂其燕</hi>
　<hi>坐之時笑語謂其貌言之發見志意謂其心之所主所向所樂所嗜謂其所好所欲之聲色臭味扵志意</hi>
　<hi>尤為深至者鄭氏曰致齊思此五者散齊七日不御不樂不弔耳所嗜素所欲飲食也見所為齊者思之</hi>
<pb n="3b"/>
　<hi>孰也孔氏曰此明祭前之齊五事先思其麄漸思其精故居處在前樂嗜居後思念其親精意純孰目想</hi>
　<hi>之若見其所為齊之親也慕容氏曰心之官曰思思之所至無所不達夫不以欲惡哀樂二其心而致一</hi>
　<hi>扵其所祭故無形之中視有所見無聲之中聽有所聞皆其思之所達親之居處笑語志意樂嗜往而不</hi>
　<hi>反非有實也言思之至雖親之不可見者如見其存也張子曰齊須是屏絶思慮祭之日便可與神明交</hi>
　<hi>若如此思之却惹起無窮哀戚如何接神程子曰思其居處思其笑語此孝子平日思親之心非齊也齊</hi>
　<hi>不容有思齊者湛然純一方能與鬼神接然能事鬼神已是上一等人眞氏曰齊與戒異七日之戒容有</hi>
　<hi>所思齊三日則湛然純一無所思矣澄曰齊而思親祭則如見此中人之能致其孝者若夫齊則無思心</hi>
　<hi>如止水以與神明交必程子所謂上一等人而後能也</hi>
<pb n="4a"/>
祭之日入室僾然必有見乎其位周還出户肅然必有<lb/>
聞乎其容聲出户而聽愾然必有聞乎其歎息之聲<hi>僾音愛還音旋愾開代切</hi>
　<hi>鄭氏曰周還出户謂薦設時也無尸者闔户若食間則有出戸而聼之孔氏曰此祭之日孝子想念其親</hi>
　<hi>也入室謂祭之日朝初入廟隂厭時也僾僾髣髴如見親之在神位也出户謂特牲少牢主婦設豆及佐</hi>
　<hi>食設爼之屬是也孝子薦爼酌獻行歩周旋或出戸當此時必肅肅然如聞舉動容止之聲設薦已畢孝</hi>
　<hi>子出戸而静聼愾愾然必有聞乎其歎息之聲也案士虞禮云無尸則禮及薦饌皆如初主人哭出復位</hi>
　<hi>祝闔户牖注云如尸一食九飯之頃彼謂虞祭無孫行為尸者則吉祭亦當然也輔氏曰僾疑與暖義近</hi>
<pb n="4b"/>
　<hi>不分明貌肅謂靜而有聞也既曰必有又曰僾然肅然愾然葢所謂如在其上如在其左右也張子曰齊</hi>
　<hi>之至則祭之日自然如此慕容氏曰前言致其深思扵未祭之始此又言祭之日也以愛之至則存不㤀</hi>
　<hi>乎心故必有以見乎其位肅然言思之靜則於無聲之中而有所聞周旋出户者以親之在此不忍遽退</hi>
　<hi>故必周旋而后出户容聲者思至扵佩玉之時也出户而聽愾然者已祭出戸猶疑而聼焉悵親之将往</hi>
　<hi>而不得見也心絶志悲而已既慨然矣又有聞焉則思不能㤀也歎息之聲逺而㣲矣此其所以為誠之</hi>
　<hi>至也</hi>
是故先王之孝也色不忘乎目聲不絶乎耳心志嗜欲<lb/>
不忘乎心致愛則存致慤則著著存不忘乎心夫安得<lb/>
<pb n="5a"/>
不敬乎<hi>慤苦角切夫音扶</hi>
　<hi>方氏曰色不㤀乎目常若承顔之際也教不絶乎耳常若聽命之際也愛言追念之思慤言想見之誠致</hi>
　<hi>其愛矣親雖亡而猶存致其慤矣神雖微而猶著祭如在則怠慢之心無自而入故首言先王之孝而終</hi>
　<hi>之以敬焉孔氏曰此覆説孝子祭時念親之事孝子致極愛親之心則若親之存以嗜欲不㤀故也致極</hi>
　<hi>端慤之心則若親之顯著以色聲不㤀故也如親存在常想見之何得不敬馬氏曰内焉心志嗜欲不㤀</hi>
　<hi>乎心故曰致愛則存存者有在乎内也外焉聲色不絶乎耳目故曰致慤則著著則有見乎外也山隂陸</hi>
　<hi>氏曰食則見堯扵羮坐則見堯扵牆是之謂著延平周氏曰致愛言其仁致慤言其誠存者亾之對著者</hi>
　<hi>微之對言致仁則能存其亾致誠則能著其微著與存不㤀乎心先王之所以敬也</hi>
<pb n="5b"/>
○君子生則敬養死則敬享思終身弗辱也君子有終<lb/>
身之喪忌日之謂也忌日不用非不祥也言夫日志有<lb/>
所至而不敢盡其私也<hi>飬羊尚切</hi>
　<hi>此因上文安得不敬而以養享二事言君子終身之敬又因終身二字而以忌日一事言君子終身之哀</hi>
　<hi>輔氏曰一不敬則辱其親矣故敬養敬享是乃思終身弗辱也方氏曰生事之以禮敬養也死祭之以禮</hi>
　<hi>敬享也敬養扵生敬享扵死凡以思終身弗辱而已練祥則止扵又朞忌日則比年有焉故曰終身之䘮</hi>
　<hi>以是日志於親而有所至故不敢盡情扵他事鄭氏曰忌日親亾之日忌日不用舉他事如有時日之禁</hi>
　<hi>也祥善也志有所至至扵親以此日亾其哀心如䘮時孔氏曰此明孝子終身念親不忘之事非謂忌日</hi>
<pb n="6a"/>
　<hi>不善别有禁忌不舉事也以孝子志意有所至極思念親不敢盡其私情而營他事也張子曰或問忌日</hi>
　<hi>有薦可乎曰古則無之今有扵人情自亦不害</hi>
○唯聖人為能饗帝孝子為能饗親饗者鄉也鄉之然<lb/>
後能饗焉是故孝子臨尸而不怍君牽牲夫人奠盎君<lb/>
獻尸夫人薦豆卿大夫相君命婦相夫人齊齊乎其敬<lb/>
也愉愉乎其忠也勿勿諸其欲其饗之也<hi>鄉許亮切怍才各切盎烏浪切齊齊如字愉羊朱切</hi>
　<hi>享饗二字義不同而字通用辨之不明則易扵相亂享獻也祭享之享假借烹字謂烹孰祭物而獻之鬼</hi>
<pb n="6b"/>
　<hi>神也燕享則以飲食獻諸賔客朝享聘享則以庭實獻諸王公皆是享字而亦有通用饗者饗帝饗親之</hi>
　<hi>饗謂能致神明來歆饗其祭也從食從鄊諧聲字也祝辭曰饗曰尚饗皆是饗字而亦有通用享者此記</hi>
　<hi>言祭之時君之夫婦親之臣之夫婦相之致極其敬與忠者孝子專一心以鄉其親而欲其親之歆饗也</hi>
　<hi>鄭氏曰能饗帝能饗親謂祭之能使之饗也帝天也中心鄉之乃能使其祭見饗也色不和曰怍奠盎設</hi>
　<hi>盎齊之奠也此時君牽牲將薦毛血君獻尸而夫人薦豆謂繹日也儐尸主人獻尸主婦自東房薦韭菹</hi>
　<hi>醢勿勿猶勉勉慤愛之貌孔氏曰此明孝子祭祀欲親歆饗之意饗帝為難故唯聖人能之饗親不易故</hi>
　<hi>唯孝子能之此本為饗親而發欲與饗帝同也孝子歸嚮然後能使神靈歆饗齊齊整齊之貌愉愉和恱</hi>
　<hi>之貌忠謂忠心也其皆語助方氏曰自下享上之謂享以幽饗明之謂饗唯其人自下而享上故神明自</hi>
<pb n="7a"/>
　<hi>幽而饗明焉此篇有曰先王者言行之自古也有曰君子者言行之以徳也有曰聖人者言有事天之道</hi>
　<hi>也有曰孝子者言有事親之行也亦互相備自君牽牲而下皆言鄉之以心如此故終言欲其饗之也齊</hi>
　<hi>齊乎其敬者言敬有所飾而無慢心愉愉乎其忠者言忠有所順而無違志勿勿諸欲其饗之者言制其</hi>
　<hi>怠惰而有所勉冀其神之饗吾誠也山隂陸氏曰孝子臨尸而不怍以尊臨卑以老事幼自非眞以為親</hi>
　<hi>則宜有怍容君牽牲夫人奠盎君獻尸夫人薦豆此當朝踐之節鄭氏以謂繹祭誤也凡祭主人獻尸主</hi>
　<hi>婦薦豆豈特繹祭而已輔氏曰徳與天同然後能饗帝心與親一然後能饗親祭祀之物牲酒為上故君</hi>
　<hi>牽牲敬以致其力也夫人奠盎敬以致其職也君獻尸祭以獻為主也夫人薦豆以副君也君牽之而夫</hi>
　<hi>人薦之夫人奠之而君獻之以見夫婦相須以共成其事也卿大夫相君命婦相夫人以見在上者盡其</hi>
<pb n="7b"/>
　<hi>道則在下者各致其事以相助也内直之謂敬盡己之謂忠内直則外自齊盡己則事無不順愉愉者順</hi>
　<hi>也勿勿者戒止之辭戒止其他而專心一志以鄉乎親而冀其饗也</hi>
○文王之祭也事死者如事生思死者如不欲生忌日<lb/>
必哀稱諱如見親祀之忠也如見親之所愛如欲色然<lb/>
其文王與詩云明發不寐有懐二人文王之詩也祭之<lb/>
明日明發不寐饗而致之又從而思之祭之日樂與哀<lb/>
半饗之必樂已至必哀<hi>文王與音餘樂音洛</hi>
　<hi>鄭氏曰如不欲生思親之深也如欲色然以時人于色厚假以喻之明發不寐謂夜而至旦也祭之明日</hi>
<pb n="8a"/>
　<hi>謂繹日也言繹之夜不寐也二人謂父母容尸侑也孔氏曰文王思念死者意欲隨之而死似不欲復生</hi>
　<hi>也廟中上不諱下扵祖廟稱親之諱如見親也此文王祭祀之忠誠也故思念親之平生嗜欲如眞見親</hi>
　<hi>所愛在於目前又思念親之所愛之甚與凡人貪欲女色然也唯文王能如此與與是不執定之辭詩小</hi>
　<hi>雅小宛之篇而云文王詩者記者斷章取義饗而致之又從而思之者既設繹祭之饗而致於神其夜又</hi>
　<hi>從而思之也饗之必樂已至必哀者孝子想神之歆饗故必樂又想及饗已至之後必分離故必哀也方</hi>
　<hi>氏曰事死如事生祭如在也思死如不欲生至痛極也忌日必哀有終身之䘮也稱諱如見親聞名心瞿</hi>
　<hi>也明發者發夕至明也祭之明日猶且如此而况祭之正日乎於将祭而齊焉則逆思其去故曰饗而致</hi>
　<hi>之又從而思之祭之日樂與哀半者以其饗之必樂已至必哀故也饗之必樂則樂致其來已至必哀則</hi>
<pb n="8b"/>
　<hi>哀思其去澄曰或云如欲色謂如欲見親之顔色非是</hi>
○仲尼嘗奉薦而進其親也慤其行也趨趨以數已祭<lb/>
子貢問曰子之言祭濟濟漆漆然今子之祭無濟濟漆<lb/>
漆何也子曰濟濟者容也逺也漆漆者容也自反也容<lb/>
以逺若容以自反也夫何神明之及交夫何濟濟漆漆<lb/>
之有乎反饋樂成薦其薦俎序其禮樂備其百官君子<lb/>
致其濟濟漆漆夫何慌愡之有乎夫言豈一端而已夫<lb/>
各有所當也<hi>趨音促數色角切一音速濟子禮切漆音切夫音扶下同慌况往切愡音忽當丁浪<pb n="9a"/>切</hi>
　<hi>鄭氏曰嘗秋祭也親謂身親執事時也慤與趨趨言少威儀也趨讀如促數之言速也漆漆讀如朋友切</hi>
　<hi>切自反猶言自脩整也容以逺言非所以接親親也容以自反言非孝子所以事親也及交及與也此皆</hi>
　<hi>非與神明交之道也天子諸侯之祭或自血腥始至反饋是進孰也薦爼豆與爼也慌惚思念益深之時</hi>
　<hi>也豈一端言不可以一槩也禮各有當行祭宗廟者賔容漆漆濟濟主人慤而趨趨孔氏曰濟濟是容貌</hi>
　<hi>自䟽逺漆漆謂容貌自反覆而脩整也容以逺若容以自反此賔客之事何得神明之與交更覆結云孝</hi>
　<hi>子何得濟濟切切之有言不得有也初祭尸入扵室後出在堂門尸更反入而設饋故云反饋卿士大夫</hi>
　<hi>從饋孰始樂成謂設饌進孰合樂成畢薦爼謂薦其饋食之豆并牲體之爼也進饋之前與神明交貴其</hi>
<pb n="9b"/>
　<hi>誠敬進饋之後人事之盛故序其禮樂備其百官君子謂助祭之人扵此時致其濟濟漆漆若孝子自濟</hi>
　<hi>濟漆漆行賔客之事何得慌惚思念之有乎方氏曰奉薦而進謂子奉所薦之時物而薦之扵其親也慤</hi>
　<hi>言奉之之容貌實而無文趨趨以數言行之之節收攝而不䟽濟濟者威儀之齊逺則優㳺而不迫也漆</hi>
　<hi>漆者威儀之飾自反則反覆而不苟也濟濟者之逺則異乎趨數者矣漆漆者之自反則異乎慤者矣容</hi>
　<hi>以逺若容以自反則致其飾而扵神明之道不及以交故曰夫何神明之及交反饋者既往薦腥而反饋</hi>
　<hi>孰也反饋而後樂成則以周人先求諸隂故也序其禮樂則先後不失其倫備其百官則小大各供其事</hi>
　<hi>故君子於是致其濟濟漆漆也濟濟漆漆則非以慌惚與神明交矣故曰夫何慌惚之有乎慌焉若無惚</hi>
　<hi>焉若有神人之道幽明之際以誠心交之其状如此延平周氏曰濟濟之容逺也漆漆之容自反也逺而</hi>
<pb n="10a"/>
　<hi>自反非主祭者之容特其助祭者之容耳孔子之言祭則濟濟漆漆而親奉祭則慤而趨趨者葢言之各</hi>
　<hi>有所當也輔氏曰慤謂誠實篤扵誠者異扵儀趨數唯恐不及不暇為容也濟濟漆漆皆容儀濟濟有自</hi>
　<hi>辨之意漆漆有自固之義故有逺與自反之别未反饋樂未成主人自盡其誠敬與神明交故其意慤其</hi>
　<hi>行趨趨以數至反饋樂成則禮數繁褥各致其儀故助祭之人濟濟漆漆然也此與子㳺誤認速朽速貧</hi>
　<hi>之意同然子貢能質扵聖人不徒執其言所以為善學</hi>
○孝子將祭祀必有齊莊之心以慮事以具服物以修<lb/>
宫室以治百事及祭之日顔色必温行必恐如懼不及<lb/>
愛然其奠之也容貌必温身必詘如語焉而未之然宿<lb/>
<pb n="10b"/>
者皆出其立卑靜以正如將弗見然及祭之後陶陶遂<lb/>
遂如將復入然是故慤善不違身耳目不違心思慮不<lb/>
違親結諸心形諸色而術省之孝子之志也<hi>齊側皆切詘音屈陶音遥復扶又切術音述</hi>
　<hi>方氏曰服物慮其不備故具宫室慮其不完故脩百姓慮其不飾故治温不暴也祭之日其温見扵顔色</hi>
　<hi>及奠之也又見乎容貌祭之日行必恐及奠之也又身必詘孝子之心有加而無己也如懼不及愛所謂</hi>
　<hi>致愛則存如語焉而未之所謂如親聼命如将弗見所謂如将失之如将復入所謂又從而思之是矣陶</hi>
　<hi>陶言思親之心存乎心遂遂言思親之心逹乎外慤言實而無偽善言愛而無惡葢所體者如此常不違</hi>
<pb n="11a"/>
　<hi>於身也耳所聞者必親之聲目所見者必親之容葢所存者如此常不違扵心也思言思死者慮言慮事</hi>
　<hi>葢所念者如此常不違扵親也結諸心言齊荘之心不可解形諸色言敬齊之色不可掩鄭氏曰如懼不</hi>
　<hi>及愛如懼不及見其所愛者也奠之謂酌尊酒奠之及酳之屬也宿者既出謂賔助祭者事畢出去也如</hi>
　<hi>将弗見祭事畢而不知親所在也陶陶遂遂相隨行之貌思念既深如覩親将復入也孔氏曰孝子将祭</hi>
　<hi>祀務在齊荘謀慮祭事服物謂衣服及祭物百事謂齊前後凡百之事行必恐戰恐也身必詘卑屈也其</hi>
　<hi>立卑静以正卑柔靜黙正定心意以思念其親術述也省視也循述而省視之反覆不㤀思念也澄曰此</hi>
　<hi>一節其小節有五将祭慮事一也祭之日二也奠之時三也宿者既出四也祭之後五也祭之初神未來</hi>
　<hi>也如懼不及得見其所愛之親葢望其來之切也奠之時神已來矣如神與己語而猶未之語未之者未</hi>
<pb n="11b"/>
　<hi>語也葢喜其來之至也祭將畢神未去也如其將去而弗可見盖悲其去之速也祭既畢神已去矣如將</hi>
　<hi>見其復入葢冀其不去而復來也違猶離去也慤善不違身如懼不及愛之時也耳目不違心如語焉而</hi>
　<hi>未之之時也思慮不違親如將弗見之時也結諸心形諸色而術省之如将復入之時也</hi>
○孝子將祭慮事不可以弗豫比時具物不可以不備<lb/>
虚中以治之宫室既修牆屋既設百物既備夫婦齊戒<lb/>
沐浴奉承而進之洞洞乎屬屬乎如弗勝如將失<lb/>
之其孝敬之心至也與薦其薦俎序其禮樂備其百官<lb/>
奉承而進之於是諭其志意以其慌惚以與神明交庶<lb/>
<pb n="12a"/>
或饗之庶或饗之孝子之志也<hi>比必利切又普至切洞音動屬音燭勝音升與音餘</hi>
　<hi>方氏曰若前期十日帥執事而卜日遂戒此慮事之豫也若天之所生地之所産苟可薦者莫不咸在此</hi>
　<hi>具物之備也豫則無不及之時備則無不足之用此事與物之辨也具之然後備也比時與學記言比年</hi>
　<hi>同義心不苟慮以虛其中脩則葺其舊設則飾其新百物既備則凡祭之物無不備矣致齊三日之謂齊</hi>
　<hi>散齊七日之謂戒沐浴則澡雪其髮膚焉如弗勝如將失之非孝敬之至者疇克如是祝諭人之志意扵</hi>
　<hi>神於其慌惚有無之間人與神交扵是而祭庶幾乎神或饗之庶者幸而不必之辭或者疑而不定之辭</hi>
　<hi>郊特牲言豈知神之所饗也主人自盡其敬而已正謂是也鄭氏曰比時猶先時也虛中言不兼念餘事</hi>
<pb n="12b"/>
　<hi>也既脩既設謂掃除及黝堊百官助主人進之也諭其志意謂使祝祝饗及侑尸也或猶有也言想其髣</hi>
　<hi>髴來孔氏曰虚中以治之言心中唯思此祭而已洞洞屬屬敬也恭敬心甚如舉物之弗勝如恐將失所</hi>
　<hi>奉持之物此孝子敬心之至極也既薦於是使祝官啟告暁諭鬼神以志意其思念情深慌惚似神明交</hi>
　<hi>接庶望神明或來歆饗是孝子之志意也輔氏曰洞洞内之直而無蔽也屬屬誠之弗息也延平周氏曰</hi>
　<hi>洞洞言其幽深屬屬言其聮續備其百官者言助祭之百官也澄曰此一節其小節有三盧事具物而虚</hi>
　<hi>中以治之一也此祭之先也脩設百物既辦則夫婦奉承而進之二也此祭之始也再申其義盖夫婦奉</hi>
　<hi>承者致愛也而又洞洞屬屬以致其敬焉乃以孝敬之心至也與一句結之薦爼禮樂既陳則百官奉承</hi>
　<hi>而進之三也此祭之中也再竟其義盖百官奉承者致敬也而又諭神交神以致其愛焉乃以孝子之志</hi>
<pb n="13a"/>
　<hi>也一句結之</hi>
○孝子之祭也盡其慤而慤焉盡其信而信焉盡其敬<lb/>
而敬焉盡其禮而不過失焉進退必敬如親聽命則或<lb/>
使之也<lb/>
　<hi>鄭氏曰言當盡己而已如居父母前將受命而使之也孔氏曰盡慤謂心盡其慤而慤焉謂外亦慤其信</hi>
　<hi>與敬皆内有其心外著扵貌禮包衆事非一可極云不過失則是禮也孝子祭時進退必恒恭敬如親聼</hi>
　<hi>父母之命而父母或使之也慕容氏曰三者皆本扵心而形扵貌禮則見於薦獻動容之間者皆是也輔</hi>
　<hi>氏曰禮見扵進退容止器用牲幣之間貴在中節故以不過失言之石林葉氏曰慤者信之始信者慤之</hi>
<pb n="13b"/>
　<hi>著敬者禮之質禮者敬之文四者扵祭無不盡而獨於禮不敢過失者明其誠謹與物稱也</hi>
○孝子之祭可知也其立之也敬以詘其進之也敬以<lb/>
愉其薦之也敬以欲退而立如將受命已徹而退敬齊<lb/>
之色不絶於面孝子之祭也立而不詘固也進而不愉<lb/>
疏也薦而不欲不愛也退立而不如受命敖也已徹而<lb/>
退無敬齊之色而忘本也如是而祭失之矣<hi>敬齊舊讀如字今側皆切</hi>
　<hi>方氏曰孝子之祭可知者言觀其祭可以知其心也其立之者言方待事而立也其進之者言既從事而</hi>
<pb n="14a"/>
　<hi>進也其薦之者言奉其物而薦也退而立者言其進而後退也已徹而退者言既薦而後徹也盖退而立</hi>
　<hi>則少退而已已徹而退則扵是乎退焉詘則身之屈也愉則色之愉也欲則心之欲也退而立如將受命</hi>
　<hi>則順聽而無所忽焉已徹而退敬齊之色不絶扵面則慎終如始矣鄭氏曰進之謂進血腥也愉顔色和</hi>
　<hi>也薦之謂進孰也欲婉順也齊謂齊莊固猶質陋也而忘本而衍字也孔氏曰此明孝子之祭觀其貌而</hi>
　<hi>知其心孝子之祭可知也以下諸事是也其立之也言孝子尸前立也已徹謂祭畢已徹饌食黄氏曰敬</hi>
　<hi>以欲者欲其親之歆饗之也欲冀見其親之容顔也故云薦而不欲不愛也山隂陸氏曰立而不詘以其</hi>
　<hi>恃親故謂之固進而不愉以其憚親故謂之疏薦而不欲若不得已而後薦也不愛莫大扵是退立而不</hi>
　<hi>如受命敖也始立如此是固也非敖也凡祭以齊為本方祭慊扵不愉已祭慊扵不齊已徹而忘之是之</hi>
<pb n="14b"/>
　<hi>謂忘本</hi>
○孝子之有深愛者必有和氣有和氣者必有愉色有<lb/>
愉色者必有婉容孝子如執玉如奉盈洞洞屬屬然如<lb/>
弗勝如將失之嚴威儼恪非所以事親也成人之道也<lb/>
<hi>奉芳勇切儼魚檢切恪苦角切</hi>
　<hi>以上十節皆言祭之義此一節總言孝子事親之愛敬或生而事之或死而祭之一皆如此也愛以根扵</hi>
　<hi>心者言氣以充扵體者言色以見扵面者言容以動於身者言和睟之氣愉恱之色婉順之容皆深愛之</hi>
　<hi>發也此孝子之愛由中而達于外者故其愛之所行有如春之温也玉重寳也執之在手唯恐其或墜盈</hi>
<pb n="15a"/>
　<hi>器中水滿也奉之在手唯恐其或溢故其恭謹安詳洞洞屬屬然所執雖輕亦如至重而不能勝所奉雖</hi>
　<hi>正亦如欹傾而將失之失之謂溢出其水也此孝子之敬以愛而逹扵敬者故其敬之所形非如秋之厲</hi>
　<hi>也若夫嚴乎其整肅而外見可畏之威儼乎其矜荘而内守不愉之恪則敬勝其愛而非孝子所以事親</hi>
　<hi>之道乃既冠成人者之道也盖孝子事親常當歡愉媚婉如未冠以前之孺子不可嚴威儼恪如既冠以</hi>
　<hi>後之成人也故大戴記云坐如尸立如齊此成人之善者也未得為人子之道也番陽饒氏云執玉奉盈</hi>
　<hi>以卑承尊之敬嚴威儼恪以上臨下之敬也敬親當如執玉奉盈澄按諸家解洞洞屬屬孔疏引廣雅輔</hi>
　<hi>氏周氏以字義推之或云洞洞質慤貌屬屬專一貌皆未為盡竊疑四字是恭敬安詳之意故為以卑承</hi>
　<hi>尊之敬而與嚴威儼恪以正臨下之敬不同也慕容氏曰仁人心也孝子之所本深愛而已深愛則仁之</hi>
<pb n="15b"/>
　<hi>心和則仁之氣愉則仁之色婉則仁之容延平周氏曰如執玉言其恭如奉盈言其愼孔氏曰嚴肅威重</hi>
　<hi>儼恪四者非事親之貌事親當和順卑柔也鄭氏曰成人既冠者孝子則不失其為孺子之心也</hi>
　　　右記宗廟祭人鬼之義凡十一節<lb/>
宰我曰吾聞鬼神之名不知其所謂子曰氣也者神之<lb/>
盛也魄也者鬼之盛也合鬼與神教之至也<lb/>
　<hi>氣謂人之魂氣死則其魂氣之靈為神魄謂人之體魄死則其體魄之靈為鬼盛猶言張旺也生時之魂</hi>
　<hi>魄即死後之鬼神死者茫昧而難知生者顯著而易見以生比死則生而顯著者為盛因其盛者可以知</hi>
　<hi>其茫昧者也生則魂魄合而為人死則魂魄分而為神為鬼聖人制禮合聚已分離之魂魄而報祭之以</hi>
<pb n="16a"/>
　<hi>此教民其義理奥妙故為教之極至也鄭氏曰氣謂嘘吸出入者也耳目之聦明為魄合鬼與神而祭之</hi>
　<hi>聖人之教也孔氏曰人之死其神與形體分散各别聖人以生存之時形容和合今雖身死聚合鬼神似</hi>
　<hi>生人而祭之也</hi>
衆生必死死必歸土此之謂鬼骨肉斃于下隂為野土<lb/>
<hi>斃婢世切隂音䕃</hi>
　<hi>此言人之體魄死則為鬼也體魄之能活動為生不活動為死既死則不留於人間而歸于土以其歸也</hi>
　<hi>故名之曰鬼歸于土者人之骨肉死則斃壊于地下朽腐而為野中之土也鄭氏隂讀為䕃言人之骨肉</hi>
　<hi>䕃扵地中為土壤</hi>
<pb n="16b"/>
其氣𤼵掦于上為昭明焄蒿悽愴此百物之精也神之<lb/>
著也<hi>焄許云切蒿許髙切</hi>
　<hi>此言人之魂氣死則為神也未死則魂氣在人之身既死則其魂氣散布升舉于上而為昭明與天之昭</hi>
　<hi>明者混為一其昭明者即其䰟氣之焄蒿悽愴者也焄如火氣之上蒸蒿如木氣之上抽悽愴如金氣水</hi>
　<hi>氣之凉寒此即百物之精氣也以其著也故名之曰神此與上文對言而其文交錯不齊氣發揚于上對</hi>
　<hi>骨肉斃于下而言為昭明對為野土而言焄蒿悽愴對死必歸土而言百物之精對衆生必死而言衆生</hi>
　<hi>百物皆兼人物神之著也對此之謂鬼而言鄭氏曰先言衆生又言百物明其與人同也不如人貴耳孔</hi>
　<hi>氏曰此夲說人因及物也</hi>
<pb n="17a"/>
因物之精制為之極明命鬼神以為黔首則百衆以畏<lb/>
萬民以服<hi>黔其㢘切</hi>
　<hi>上分言鬼神而此緫言之物之精即所謂百物之精也但言百物之精為神而不言衆生之死為鬼舉其</hi>
　<hi>一以該其二也精字雖是言神亦可言鬼葢神是陽精之靈鬼是隂精之靈也言聖人因物之精死而有</hi>
　<hi>靈故制為極尊之名鬼神本幽㣲也乃顯著而名之曰鬼曰神名之曰神是與天地生物長物之氣來而</hi>
　<hi>伸者同名之曰鬼是與天地收物蔵物之氣徃而屈者同是為尊之極使民皆知死者之有靈而報事之</hi>
　<hi>是為民之法則也黔首黒首之民也人莫不思慕其親故其心莫不敬畏恱服百衆萬民互言也畏服亦</hi>
　<hi>互言葢敬則必恱恱則必敬</hi>
<pb n="17b"/>
聖人以是為未足也築為宫室設為宗祧以别親疏逺<lb/>
邇教民反古復始不忘其所由生也衆之服自此故聽<lb/>
且速也<hi>别彼列切</hi>
　<hi>孔氏曰聖人以尊名鬼神為未足以稱其意故為鬼神立宗廟為宗祧以别親疎逺邇方氏曰上言明命</hi>
　<hi>鬼神則為之名而已然未致其實焉故聖人以是為未足築為宫室則致其實矣宫室者廟之宫室非人</hi>
　<hi>之宫室也宫室土木之所成故曰築宗祧名號之所施故曰設親疏以情言逺邇以時言觀祭法立廟之</hi>
　<hi>數則宗祧以别親疏逺邇可見矣慕容氏曰親而邇者為宗疏而逺者為祧廟則脩除祧則黝堊所以别</hi>
　<hi>親疏逺邇也祖則以教反始也禰則以教不忘其所由生也民得其心之所本則徳齊厚而其服也出扵</hi>
<pb n="18a"/>
　<hi>心之誠非有彊之而為也則其從上也速扵置郵矣澄曰宗宗廟之宗廟之名也非指百世不遷之宗而</hi>
　<hi>言祧逺廟也天子三昭三穆四親廟為宗二逺廟為祧諸侯二昭二穆無祧廟或祖禰二廟為宗其上二</hi>
　<hi>廟為祧也左傳云豐氏之祧則卿大夫雖一昭一穆亦有所謂祧也豈以禰為宗而祖為祧與扵禮無可</hi>
　<hi>攷據此記所云葢以廟之親而邇者為宗疏而逺者為祧爾反還也古猶昔也反古謂還思在昔之時復</hi>
　<hi>與反字同義始謂䰟氣之所始也不忘謂常思念也所由生謂體魄之所由以生也扵廟之疏而逺者則</hi>
　<hi>追思吾受氣之所始謂自禰以上逮扵祖也扵廟之親而近者則常念吾賦形之所由生謂自毋以上逮</hi>
　<hi>扵父也此人心所同故以此教民則民恱服而聽順其教者甚敏速葢言不待彊之而使從也上文言百</hi>
　<hi>衆萬民此言衆而不言民上文言以畏以服此言服而不言畏皆互文見義也</hi>
<pb n="18b"/>
二端既立報以二禮建設朝事燔燎羶薌見以蕭光以<lb/>
報氣也此教衆反始也薦黍稷羞肝肺首心覸以俠甒<lb/>
加以鬱鬯以報魄也教民相愛上下用情禮之至也<hi>燔音煩燎力召切羶注音馨今讀如字見覸並音間厠之間俠古洽切甒音武</hi>
　<hi>鄭氏曰二端既立謂氣也魄也更有尊名云鬼神也二禮謂朝事與薦黍稷也朝事謂薦血腥時薦黍稷</hi>
　<hi>謂饋食也見及見間皆當為覸字之誤也羶當為馨聲之誤也燔燎馨香覸以蕭光取牲祭脂也光猶氣</hi>
　<hi>也有虞氏祭首夏后氏祭心殷祭肝周祭肺覸以俠甒謂雜之兩甒醴酒也報氣以氣報魄以實各本其</hi>
　<hi>類孔氏曰既立謂尊名立也報此氣魄以二種祭禮氣魄既殊設祭之時二禮亦異報氣謂朝踐之節也</hi>
<pb n="19a"/>
　<hi>報魄謂饋孰之節也朝事謂早朝祭事燔燎謂取膟膋燎扵爐炭覸謂雜也燔膟膋兼爇蕭蒿是雜以蕭</hi>
　<hi>氣此三者是報氣也饋孰時薦此黍稷進肝肺首心雜以兩甒醴酒此皆是報祭形魄也加以鬰鬯者言</hi>
　<hi>非但薦孰是報魄以魄在地下鬰鬯灌地雖是祭初亦是報魄也不當薦孰之時故云加燔燎馨香蕭光</hi>
　<hi>之屬是氣黍稷肺肝之屬是實物氣虚還以馨香虚氣報之魄實還以黍稷實物報之各本其事類也方</hi>
　<hi>氏曰報氣之禮凡皆以臭為主臭為陽氣以陽生而有所始故曰教反始報魄之禮凡皆以味為主味為</hi>
　<hi>隂魄以隂聚而有所愛故曰教相愛報氣所以求陽乎上是用情扵上也報魄所以求隂乎下是用情於</hi>
　<hi>下也上下用情則二禮之報無以復加故曰禮之至也延平周氏曰䰟氣在上體魄則降言氣則知魄為</hi>
　<hi>體言魄則知氣為魂燔燎羶薌蕭先者氣而已故以氣報魂所以教衆反始粢盛牲體醴酒鬰鬯者皆有</hi>
<pb n="19b"/>
　<hi>成體故以體報魄所以教民相愛澄曰朝事時所薦之血腥及所爇之膟膋及並爇之蒿蕭三者之臭皆</hi>
　<hi>聞扵鼻而其馨上逹于天者故以此報升天之魂氣羶讀如字謂所爇膟膋之臭也饋孰時所薦之黍稷</hi>
　<hi>及所羞之肝肺首心及兩甒之醴酒三者之味皆可於口而其馨下逹于地者故以此報降地之體魄言</hi>
　<hi>所甒之醴酒而因及祭初灌地之鬰鬯亦是下達于地而報魄者也報氣者孝子反思受氣之所始故曰</hi>
　<hi>教衆反始報魄者孝子不忘其賦形之所由生故曰教民相愛父母扵子一體而分父母甚愛其子之身</hi>
　<hi>以其為吾體之遺也子亦甚愛其父母之身以其為吾體之所由以生也是謂相愛上謂天下謂地與前</hi>
　<hi>發揚于上斃于下之上下同以臭之虚報氣者求親之魂氣于天是於在上之天而用其情也以味之實</hi>
　<hi>報魄者求親之體魄于地是扵在下之地而用其情也是二禮者義理奥妙禮之極至也</hi>
<pb n="20a"/>
○君子反古復始不忘其所由生也是以致其敬發其<lb/>
情竭力從事以報其親不敢弗盡也<lb/>
　<hi>此承前一節言君子反之扵昔則追復受氣之始念之於今則不忘賦形之所由生吾親之徳如天地所</hi>
　<hi>以報之者敢有弗盡乎是以致極其敬於内發露其情於外竭盡其力於身以從祭事也鄭氏曰從事謂</hi>
　<hi>脩薦可以祭者也方氏曰敬有所至曰致情無所愛曰發力之用無遺曰竭事之來無拒曰從致敬發情</hi>
　<hi>竭力從事凡此所以報其親不敢弗盡故也如上所言報氣報魄皆報親之事也盡謂内盡志外盡物也</hi>
　<hi>孔氏曰此明竭力報親之事致其敬發其情竭盡氣力以從其事上報於親不敢不極盡也</hi>
是故昔者天子為藉千畝冕而朱紘躬秉耒諸侯為藉<lb/>
<pb n="20b"/>
百畝冕而青紘躬秉耒以事天地山川社稷先古以為<lb/>
醴酪齊盛於是乎取之敬之至也<hi>藉在亦切紘音宏耒力内切酪音洛齊音咨盛音成</hi>
　<hi>鄭氏曰藉藉田也先古先祖長樂陳氏曰天子為藉千畝扵南郊正陽之位也冕而朱紘朱者正陽之色</hi>
　<hi>也諸矦為藉百畆於東郊少陽之位也冕而青紘青者少陽之色也慕容氏曰王畿千里而藉亦千畆封</hi>
　<hi>疆百里而藉亦百畆首服莫尊於冕而冕以躬耕有天下有一國可以取安佚可以役民力而必躬秉耒</hi>
　<hi>者以為祭不自致非所以事神明凡此皆自盡之道也方氏曰耕必服冕敬其事也躬耒躬耕也天地指</hi>
　<hi>天子言之山川社稷先古則兼諸侯言之孔氏曰君子報親不敢不盡心以事之故古者天子諸侯親耕</hi>
<pb n="21a"/>
　<hi>藉田以祭祀諸神須醴酪栥盛之屬扵是藉田乎取之敬之至也</hi>
古者天子諸侯必有公桑蠶室近川而為之築宫仞有三<lb/>
尺棘牆而外閉之及大昕之朝君皮弁素積卜三宫之夫<lb/>
人世婦之吉者使入蠶于蠶室奉種浴于川桑于公桑風<lb/>
戾以食之歳既單矣世婦卒蠶奉繭以示于君遂獻繭于<lb/>
夫人夫人曰此所以為君服與遂副褘而受之因少牢以<lb/>
禮之古之獻繭者其率用此與及良日夫人繅三盆手遂<lb/>
布于三宫夫人世婦之吉者使繅遂朱緑之𤣥黄之以為<lb/>
<pb n="21b"/>
黼黻文章服既成君服以祀先王先公敬之至也<hi>昕許斤切奉芳勇切種章勇切戾力計切食音嗣單音丹繭古典切與音余下同褘音暉率音律又音類又所律切繅悉刀切</hi>
　<hi>鄭氏曰大昕季春朔日之朝也諸侯夫人三宫半王后也風戾之者及早涼脆采之風戾之使露氣燥乃</hi>
　<hi>以食蠶蠶惡濕也歳單謂三月月盡之後也言歳者蠶歳之大功事畢於此也副褘王后之服而云夫人</hi>
　<hi>容二王之後與禮之禮奉繭之世婦也三盆手者三淹也凡繅毎淹大緫而手振之以出緒也孔氏曰公</hi>
　<hi>桑謂官家之桑於其處而築養蠶之室近川取其浴蠶種便也築宫謂築宫牆七尺曰仞牆七尺又三尺</hi>
　<hi>髙一丈也棘牆謂牆上置棘外閉謂扇在戸外閉也世婦亦諸侯世婦前雖緫舉天子諸侯此特舉諸侯</hi>
　<hi>互言之奉種浴于川言蠶将生而又浴之初扵仲春已浴至此更浴之也夫人曰此所以為君服與者所</hi>
<pb n="22a"/>
　<hi>舉奉處重既擬君之祭服故夫人首著副身著褘衣受此所獻之繭因少牢以禮之接獻繭之世婦也率</hi>
　<hi>法也獻繭之法自古如此重事之義良日謂吉日冝繅之日明繅更擇日日至後夫人親繅三盆以手振</hi>
　<hi>出其緒訖遂布與三宫夫人世婦之吉者據諸侯則夫人唯一人雜互天子言之此天子有三夫人就其</hi>
　<hi>中取吉者若諸侯唯世婦之吉者蠶繅非一人擇其吉者主領前文耕藉男子之事故云以事天地山川</hi>
　<hi>社稷兼云先祖養蠶是婦人之事婦人不與外祭故云以事先王先公其寔養蠶為衣亦事天地山川社</hi>
　<hi>稷山隂陸氏曰鄭氏謂大昕季春朔日之朝然則餘日為昕朔日謂之大昕言大以有小文王世子大昕</hi>
　<hi>皷徴視學盖亦朔日方氏曰公桑猶公田也别扵私故謂之公曰室曰宫者蠶居於内故曰室牆圍扵外</hi>
　<hi>故曰宫人長八尺牆仞有三尺髙扵人防窺伺也又置棘防踰越也閽人自外閉其門以親蠶者皆婦人</hi>
<pb n="22b"/>
　<hi>故也君皮弁素積與廵牲同蠶雖隂事亦天産也卜其人之吉亦欲其事之吉也天子六宫而曰三宫據</hi>
　<hi>三夫人言之也後言夫人繅三盆手正言諸侯之夫人而已蠶扵蠶室躬蠶事於其室也躬蠶事謂之蠶</hi>
　<hi>則躬桑事亦謂之桑故下言桑于公桑也浴種于川者以流水滌其宿塵欲其出之速也風戾戾至也盖</hi>
　<hi>桑經宿不能無雨露之潤風至則乾矣蠶惡濕故待風戾而後食之也繭示于君而獻于夫人者示則告</hi>
　<hi>其成而已獻則欲其受之以繅也言布于三宫之夫人以見王后之繅亦若是互明其事也以至副褘為</hi>
　<hi>王后之服止言之於夫人先王乃天子之祀止言之於君者皆此意馬氏曰周官内宰中春詔后帥内外</hi>
　<hi>命婦始蠶于北郊以為祭服王躬耕于南郊后躬蠶于北郊公羊傳曰國非無良農工女也以為人之所</hi>
　<hi>盡於其祖禰者不若以所自親者也長樂陳氏曰天子諸侯之禮文而有辨故耕扵南郊東郊王后夫人</hi>
<pb n="23a"/>
　<hi>之禮質而少變故皆蠶于北郊躬桑不過鞠衣而受繭必以副褘者重繭之成也繅必三盆手者禮成於</hi>
　<hi>三也三盆手猶王藉之三推也然後布于三夫人世婦之吉者使繅遂朱緑之𤣥黄之以為祭服猶庶人</hi>
　<hi>之終畝也澄曰此一小節又分三小節其一必有公桑蠶室以下言食蠶其二嵗既單以下言獻繭古之</hi>
　<hi>獻繭者其率用此與記者之辭以結上文其三及良日以下言繅絲成祭服</hi>
古者天子諸侯必有養獸之官及嵗時齊戒沐浴而躬朝<lb/>
之犧牷祭牲必於是取之敬之至也君召牛納而視之擇<lb/>
其毛而卜之吉然後養之君皮弁素積朔月月半君廵牲<lb/>
所以致力孝之至也祭之日君牽牲穆荅君卿大夫序從<lb/>
<pb n="23b"/>
既入廟門麗于碑卿大夫袒而毛牛尚耳鸞刀以刲取膟<lb/>
膋乃退爓祭祭腥而退敬之至也<hi>朝音潮序從才用切膟音律膋力彫切爓音燖</hi>
　<hi>此一小節亦分三小節養獸之官周官牧人是也及嵗時謂毎嵗将祭而擇牲之時也及此時則養獸之</hi>
　<hi>官齊戒沐浴而躬朝于君葢敬恭以聽君擇牲之令也君祭所用之牲必於是乎取而擇之是者謂獸官</hi>
　<hi>所養者也言不取於它必取扵獸官平日素所養之牲者敬祭之至故不泛用它牲也此小節之一獸官</hi>
　<hi>朝君之後君召取其所養之牛納之於内而視之擇其毛之中於祭者既擇之於人又卜之於神卜之吉</hi>
　<hi>然後養之于滌三月三月内之朔及月半君必服平日視朔之皮弁素積而廵視其牲葢所以致盡其力</hi>
　<hi>於祭先所用之牲者如此孝心之極至也此小節之二祭之日則君自牽其所養之牲入廟穆者君之子</hi>
<pb n="24a"/>
　<hi>姓父昭則子為穆故稱穆父穆則子為昭但云穆者省文以該之荅者謂與君對偶而共牽其牲卿大夫</hi>
　<hi>各以其位次之序而從君與子姓既入廟門則君以所牽之牲麗于庭中之碑卿大夫乃袒左衣取牛耳</hi>
　<hi>之毛以表其色之䋲又以鸞刀刲取牛腸之膟膋乃退自卿大夫袒起皆相其君至此乃退卿大夫之退</hi>
　<hi>也君則俟祭腥祭爓朝踐之事畢而退是君之退也此小節之三也饋孰以後不復言者初之敬如此則</hi>
　<hi>終之敬可知畧之也鄭氏以齊戒沐浴而躬朝為下月朔月半廵牲之事而孔氏謂言朝者敬辭非也山</hi>
　<hi>隂陸氏則謂君齊戒沐浴躬受獸官之朝亦未是方氏曰自養獸之官而下所云即牧人阜蕃其物之時</hi>
　<hi>也自君召牛而下所云即充人繫扵牢之時也齊戒沐浴者臣見君之禮臣以見君之禮而朝所以致其</hi>
　<hi>敬也皮弁素積者君視朝之服君以視朝之服而廵所以極其辨也祭之日謂祭宗廟之日荅君必以穆</hi>
<pb n="24b"/>
　<hi>者以示父子合敬而致其力也卿大夫從君而在穆後故曰序從言不失先後之序也郊特牲言肉袒親</hi>
　<hi>割此則言卿大夫者葢卿大夫相君也取膟膋將以染蕭而焫之也祭之日内之父子外之君臣周旋反</hi>
　<hi>覆從事如此故曰敬之至也孔氏曰犧純色謂天子牲也牷完色謂諸侯牲也犧牷所祭之牲必扵是養</hi>
　<hi>獸之官受擇取之初擇牧時君於牧處命取牛納之於内而視之皮弁素積諸侯視朔之服朔月月半君</hi>
　<hi>服此衣而廵牲所以致其力也云孝之至又云敬之至互文也子姓對居共牽牲卿大夫佐幣士奉芻依</hi>
　<hi>次從君也牲以紖繫著中庭碑將殺牲卿大夫袒取牛之耳毛用鸞刀刲割牲體取賜間脂殺牲竟取所</hi>
　<hi>刲毛膟膋薦之乃退薦膟膋之後以爼載爓肉腥肉以祭祭卒而退祭先腥後爓此先云爓便文耳非先</hi>
　<hi>後之次鄭氏曰麗猶繫也毛牛尚耳以耳毛為上也湯肉曰爓爓祭祭腥祭爓肉腥肉也</hi>
<pb n="25a"/>
○郊之祭也喪者不敢哭凶服者不敢入國門敬之至也<lb/>
　<hi>孔氏曰郊祀之禮是吉禮大事故喪與凶服者皆辟之鄭氏曰吉禮不欲聞見凶人方氏曰禮莫重扵祭</hi>
　<hi>祭奠大於郊故不敢以凶事干吉禮焉山隂陸氏曰人鬼言親之以為敬天神言辟之以為敬亦互相備</hi>
　<hi>也輔氏曰在我者雖敬而在人者弗肅猶非敬之至也</hi>
郊之祭大報天而主日配以月夏后氏祭其闇殷人祭<lb/>
其陽周人祭日以朝及闇<lb/>
　<hi>鄭氏曰主日者以其光明天之神可見者莫著焉闇昏時也陽讀為曰雨曰暘之暘謂日中時也朝日出</hi>
　<hi>時也夏后氏大事以昏殷人大事以日中周人大事以日出亦謂此郊祭也以朝及闇謂終日有事澄曰</hi>
<pb n="25b"/>
　<hi>祭日謂其祭終此一日孔氏曰郊之祭大報天之衆神天無形體懸象著明不過於日月故以日為百神</hi>
　<hi>之主配之以月自日以下皆祭特言月者但月為重以對日耳葢天獨為一壇其日月及天神等共為一</hi>
　<hi>壇故日得為衆神之主也檀弓所云大事非止是喪亦兼諸祭周人尚文祭百神禮多故以朝及闇彼季</hi>
　<hi>氏大夫之家禮儀應少亦以朝及闇故夫子譏之方氏曰郊雖以報天而以日為之主猶王燕飲則主之</hi>
　<hi>以大夫王嫁女則主之以諸侯也</hi>
祭日於壇祭月於坎以别幽明以制上下祭日於東祭<lb/>
月於西以别外内以端其位日出於東月生於西隂陽<lb/>
長短終始相廵以致天下之和<hi>别彼列切下同巡注音㳂或如字</hi>
<pb n="26a"/>
　<hi>孔氏曰此春分朝日秋分夕月也祭日於壇謂春分也祭月扵坎謂秋分也月為幽日為明日在壇月在</hi>
　<hi>坎是殊别幽明制定上下也日為陽在外月為隂在内今祭日扵東用朔旦之時是為外祭月於西用鄉</hi>
　<hi>夕之時是為内是别外内以正其位也隂謂夜陽謂晝夏則陽長而隂短冬則陽短而隂長是隂陽長短</hi>
　<hi>也晦朔之日月與日同處自朔之後月與日先後而行至月終日還與月同處是終始相廵也隂陽和㑹</hi>
　<hi>是致天下之和也方氏曰封土為壇其形髙而顯鑿土為坎其形深而隠一顯一隠所以别隂陽之幽明</hi>
　<hi>一髙一深所以制隂陽之上下東動而出西靜而入出則在外入則反内故東西所以别隂陽之外内東</hi>
　<hi>為陽中西為隂中中則得位故東西所以端隂陽之位别幽明之道然後能制上下之分别内外之所然</hi>
　<hi>後能端隂陽之位言之序所以如此且壇坎者人為之形東西者天然之方以出扵人為也故言制上下</hi>
<pb n="26b"/>
　<hi>以出於天然也故言以端其位日出扵東言其象出扵天地之東也月生扵西言其明生於輪廓之西也</hi>
　<hi>此又覆明祭日月於東西之意也日言出於東則知為入於西堯典於東曰寅賔出日於西曰寅餞納日</hi>
　<hi>者以此月生於西則知為死於東揚雄言月未望則載魄于西既望則終魄于東者以此日之出入也歴</hi>
　<hi>朝夕晝夜而成一日月之死生也歴晦朔弦望而成一月日彺則月來月往則日來隂陽之義一長一短</hi>
　<hi>終則有始相廵而未嘗相絶故足以致天下之和者隂陽相濟也獨隂而無陽獨陽而無隂是同而已又</hi>
　<hi>何以致和乎石林葉氏曰日陽月隂相代晝夜以成長短終則始始則終迭相㳂而不乖異所以和也山</hi>
　<hi>隂陸氏曰廵讀如字澄曰廵如廵行之廵如環之循是謂相廵長樂陳氏曰古者祀日月其禮有六因郊</hi>
　<hi>因蜡而祀之非正祀也或類或禜而祀之與覲諸侯而禮之非常祀也惟春分朝日於東門之外秋分夕</hi>
<pb n="27a"/>
　<hi>月於西門之外此祀之正且常者也</hi>
天下之禮致反始也致鬼神也致和用也致義也致讓<lb/>
也致反始以厚其本也致鬼神以尊上也致物用以立<lb/>
民紀也致義則上下不悖逆矣致讓以去爭也合此五<lb/>
者以治天下之禮也雖有竒邪而不治者則微矣<hi>悖布内切去起吕切竒紀宜切邪似嗟切</hi>
　<hi>鄭氏曰因祭之義泛說禮也致之言至也使人勤行至扵此也至於反始謂報天之屬也至扵鬼神謂祭</hi>
　<hi>宗廟之屬也至扵和用謂治民之事以足用也微猶少也孔氏曰禮之大用凡五事若能行之則天下治</hi>
<pb n="27b"/>
　<hi>矣和用謂財用豐足義謂得冝讓謂逓相推讓反始報天是厚重其本祭祀鬼神是尊嚴其上民豐物用</hi>
　<hi>則知榮辱禮節故可立人紀合此五者之禮以治天下雖有竒異邪惡異行不從治者亦當少也慕容氏</hi>
　<hi>曰百物利用懋遷歛散各適其平所謂致和用也物用得其節民知止足扵分界則有紀而不亂辨下上</hi>
　<hi>明尊卑定名分别嫌疑所謂致義也義明則民志定故無悖逆之事方氏曰用志不至用力不至不能有</hi>
　<hi>致則不足以行禮故毎以致言之致反始致鬼神所以盡天道致物用致義讓所以盡人道竒言其無常</hi>
　<hi>邪言其不正澄曰致謂推而極之致反始謂郊社之禮人物本始於天地故祭祀以報之上文宗廟報氣</hi>
　<hi>亦云復始此之反始則專言天地之神示也致鬼神謂宗廟之禮鬼神即夫子荅宰予所問者禮運祭山</hi>
　<hi>川亦云儐鬼神此之鬼神則專言宗廟之人鬼也和用猶言利用和者利於人而不乖戾之謂義謂君臣</hi>
<pb n="28a"/>
　<hi>之上下父子之尊卑兄弟之長幼夫婦之外内各得其宜也讓則宗族鄉黨相推遜也致和用者利民之</hi>
　<hi>用厚民之生也致義致讓者正民之徳也先言和用富而後教之也厚猶重也重其所本本謂禀氣於天</hi>
　<hi>賦形於地也祖禰在己之上故尊敬其鬼神也物用謂食貨之物民用所資者民衣食足則可教之孝弟</hi>
　<hi>而立民之紀也民紀即義讓等事也上謂君父之尊及兄與夫也下謂臣子之卑及弟與婦也不悖逆謂</hi>
　<hi>皆順也能相推讓則無復有爭故曰去爭合此五者為句以治天下之禮解上文天下之禮四字謂此禮</hi>
　<hi>乃先王以之治天下者以此五者之禮治天下則天下皆治而無竒邪不從治之民緃或有之亦微少也</hi>
○建國之神位右社稷而左宗廟<lb/>
　<hi>鄭氏曰周尚左也孔氏曰周人尚左故宗廟在左社稷在右長樂陳氏曰宗廟陽也故居左社稷隂也故</hi>
<pb n="28b"/>
　<hi>居右方氏曰王氏謂右隂也地道之所尊左陽也人道之所向位宗廟於人道所鄉則不死其親之意山</hi>
　<hi>隂陸氏曰左宗廟不死其親之意三代共之先儒謂質家右宗廟尚親親文家左宗廟尚尊尊非是</hi>
　　　右記祭鬼神示之義凡四節<lb/>
先王之所以治天下者五貴有德貴貴貴老敬長慈幼<lb/>
此五者先王之所以定天下也貴有德何為也為其近<lb/>
於道也貴貴為其近於君也貴老為其近於親也敬長<lb/>
為其近於兄也慈幼為其近於子也<hi>長知兩切為云偽切</hi>
　<hi>慕容氏曰先王所以治天下在因民之性五者民性所有人道所先也天下莫不貴者道也尊無二上繼</hi>
<pb n="29a"/>
　<hi>天而為之子位莫貴焉者君也凡有徳者能得道者也凡有爵而貴者佐君而理者也有徳者有天爵貴</hi>
　<hi>者有人爵天爵人爵皆可貴也故曰貴有徳貴貴親生我者也兄先我者也子承我者也於親致其孝於</hi>
　<hi>兄竭其敬於子盡其慈人道備矣貴老則凡在己上者欲其同於親所以廣孝也敬長則凡在己右者欲</hi>
　<hi>其同於兄所以廣敬也慈幼則凡在己下者欲其同於子所以廣愛也先王推其所為如此則天下之大</hi>
　<hi>可運於掌其於定天下何有方氏曰先言治天下後言定天下者治之然後定也德未足以盡道近於道</hi>
　<hi>而已列爵皆謂之貴貴不必皆君也貴在外者也先徳而後貴以内外為序也貴必在上者老有在下者</hi>
　<hi>先貴而後老以上下為序也先老而後長先長而後㓜以尊卑小大為序也貴有位而已老有年而已不</hi>
　<hi>必皆有徳故於徳特言有焉石林葉氏曰自老而上皆曰貴者以其逹尊也故孟子曰爵一齒一徳一輔</hi>
<pb n="29b"/>
　<hi>氏曰君臣父子兄弟人倫之大者而道又人倫之緫也故先曰貴有徳先王之治天下舉斯心加諸彼而</hi>
　<hi>已刑名法數不與焉澄曰治謂理之使不亂定則各安其常而無不治道謂聖人盡道於天為一者有徳</hi>
　<hi>謂賢人能得此道於心者有徳者雖未至於道然近於道矣貴謂公卿大夫雖難比君然其位之貴近於</hi>
　<hi>君矣老謂人之老雖非吾父然其年之老近於吾父矣長謂人之長雖非吾兄然其年之長近於吾兄矣</hi>
　<hi>幼謂人之幼雖非吾子然其年之幼近扵吾子矣惟其相近故推吾之所尊所敬所愛以及之也</hi>
是故至孝近乎王至弟近乎霸至孝近乎王雖天子必<lb/>
有父至弟近乎霸雖諸侯必有兄先王之教因而弗改<lb/>
所以領天下國家也<hi>王于况切</hi>
<pb n="30a"/>
　<hi>是故二字承上起下上文言五者而此不申言道二句末一句但舉中間貴老敬長二者言之貴老孝也</hi>
　<hi>敬長弟也至孝者之事其父如天下之事王王者天下之所尊父雖非王而其尊有同於天下之王故曰</hi>
　<hi>近于王至弟者之事其兄如列國之事霸霸者列國之所長兄雖非霸而其長有同於列國之霸必有父</hi>
　<hi>父謂父之也必有兄兄謂兄之也又覆解上二句至孝者之事父如王而天下之事王如父王者天子之</hi>
　<hi>尊雖非人父而必有父之者焉謂天下尊之如其父也至弟者之事兄如霸而列國之事霸如兄霸者諸</hi>
　<hi>侯之長雖非人兄而必有兄之者焉謂列國長之如其兄也子之事父如王弟之事兄如霸天下列國之</hi>
　<hi>事王事霸如父兄此人心自然之理先王之教因人心之自然而不改變之所以治天下國家也領如衣</hi>
　<hi>之揭其領而衣無不随順也</hi>
<pb n="30b"/>
子曰立愛自親始教民睦也立敬自長始教民順也教<lb/>
以慈睦而民貴有親教以敬長而民貴用命孝以事親<lb/>
順以聽命錯諸天下無所不行<hi>錯初故切</hi>
　<hi>又引夫子之言以申言上文所言孝弟之義立謂建立於此不躓仆也仁者扵人無所不愛而當先扵己</hi>
　<hi>之父故曰自親始義者於人無所不敬而當先於己之兄故曰自長始睦者由愛親而推之無不慈睦也</hi>
　<hi>順者由敬兄而推之無不恭順也貴猶重也言以此為重事而不敢輕忽也有親謂知有其親由己父之</hi>
　<hi>親至扵凡有服之親皆如有之也用命謂能用其命由己兄之命至於凡在上之命皆能用之也慈睦即</hi>
　<hi>愛親之孝所充敬長即恭順之弟所本錯置也以此二者之教置之天下則無不從其教者故曰無所不</hi>
<pb n="31a"/>
　<hi>行鄭氏曰親長父兄也睦和厚也尊長出教令者孔氏曰人君欲立愛扵天下從親為始言先自愛親也</hi>
　<hi>己愛親則人亦愛親是教民睦也欲立敬於天下從長為始言先自敬長也己能敬長則民亦敬長是教</hi>
　<hi>民順也睦則慈恩故云慈睦民既慈睦則各貴所有之親民心和順不悖逆故貴用在上之教命石林葉</hi>
　<hi>氏曰君子無不愛也自親而始無不敬也自長而始始乎親而逹其教於天下凡有親者莫不敦愛而相</hi>
　<hi>顧也始乎長而逹其教扵天下凡有上者莫不用命而相尊也親親長長君子所自立而效至於天下平</hi>
　<hi>方氏曰相親之謂睦不悖之謂順能慈睦則相親而不離能敬順則從命而無逆孝以事親則知所謂順</hi>
　<hi>以聽命者敬以事長也順以聽命則知所謂孝以事親者睦以相親也其言互相備錯諸天下無所不行</hi>
　<hi>者以人心所同故也孟子曰親親仁也敬長義也無他逹之天下也</hi>
<pb n="31b"/>
○昔者有虞氏貴德而尚齒夏后氏貴爵而尚齒殷人<lb/>
貴富而尚齒周人貴親而尚齒<lb/>
　<hi>鄭氏曰貴謂燕賜有加於諸臣也尚謂有事尊之扵其黨也臣能世禄曰富舜時多仁聖有徳後徳則在</hi>
　<hi>小官孔氏曰此論四代弟順尚齒之義虞氏帝徳宏大故貴徳徳之中年髙者在前故云尚齒夏后氏尚</hi>
　<hi>功功髙則爵髙既貴其爵則徳雖下而爵髙者亦貴之於貴爵之中年髙者在前殷人累世有功世爵而</hi>
　<hi>富乃貴之殷人疏而富者猶貴之周人於己有親乃貴之亦皆年髙者在前也輔氏曰有徳者必有爵有</hi>
　<hi>爵者必有富此虞夏殷之所貴如此至扵周則又厚親以反本焉此世變使然聖人因時定制也若夫年</hi>
　<hi>齒之尚行乎萬世而不可變者馬氏曰貴對賤尚對下四代非相反也葢有虞氏貴徳則賢者能者固已</hi>
<pb n="32a"/>
　<hi>在位在服矣故夏后氏承之以貴爵貴爵則賢而徳似其先人者使之世官不賢而不至於不由禮者使</hi>
　<hi>之世禄矣故殷人承之以貴富貴富則尊祖尊祖則敬宗敬宗則收族故周人承之以貴親夏后氏貴爵</hi>
　<hi>斯所以貴徳也殷人貴富斯所以貴爵也周人貴親斯所以貴富也貴徳以賢賢貴爵以貴貴貴富以明</hi>
　<hi>功貴親以厚本而年齒之尚則四代一也</hi>
虞夏殷周天下之盛王也未有遺年者年之貴乎天下<lb/>
久矣次乎事親也<lb/>
　<hi>此承上文申言四代皆尚齒之義遺謂忽忘之與違其親之違同年即齒也四代之所貴雖有不同而其</hi>
　<hi>尊尚年齒則一葢年齒之可貴於天下歴四代至今不變故曰乆矣尚齒之弟次乎事親之孝也方氏曰</hi>
<pb n="32b"/>
　<hi>虞帝亦曰盛王者以舜五帝之終三王之始也四代之所貴不同貴徳之弊有至於忘君故夏后氏救之</hi>
　<hi>以貴爵葢爵所以明貴賤也貴爵之弊有至扵忘功故殷人救之以貴富葢富者所以明世禄也三者之</hi>
　<hi>弊有至扵忘親故周人救之以貴親至扵尚齒則未嘗易者萬世而無弊故也所以四代不遺年之意則</hi>
　<hi>一而已或曰年或曰齒年以所歴言齒以所序言延平周氏曰年之貴者弟也而事親者孝也</hi>
是故朝廷同爵則尚齒七十杖於朝君問則席八十不<lb/>
俟朝君問則就之而弟逹乎朝廷矣<hi>朝音潮</hi>
　<hi>鄭氏曰同爵尚齒則老者在上也君問則席為之布席於堂上而與之言凡朝位立扵廷不俟朝君揖之</hi>
　<hi>即退不待朝事畢也就之就其家也老而致仕君或不許異其禮而已孔氏曰言敬老之道通逹於朝廷</hi>
<pb n="33a"/>
　<hi>也</hi>
行肩而不併不錯則隨見老者則車徒辟斑白者不以<lb/>
其任行乎道路而弟逹乎道路矣<hi>錯初洛切辟音避</hi>
　<hi>鄭氏曰錯鴈行也父黨随行兄黨鴈行車徒辟乗車歩行者皆避老人也斑白者髮雜色也任所擔持也</hi>
　<hi>不以任少者代之也孔氏曰行肩而不併謂老少並行肩臂不得併行少者差退在後朋友肩随是也不</hi>
　<hi>錯則随者若兄黨為鴈行之差錯是父黨則隨從而行也山隂陸氏曰邪行為錯若鴈之行參差少邪方</hi>
　<hi>氏曰車言其貴徒言其賤見老者則貴賤無不辟也斑白者不以任行乎道路所謂斑白者不提挈也凡</hi>
　<hi>此皆道路禮順之事故曰弟逹乎道路</hi>
<pb n="33b"/>
居鄉以齒而老窮不遺彊不犯弱衆不暴寡而弟逹乎<lb/>
州巷矣<lb/>
　<hi>鄭氏曰老窮不遺以鄉人尊而長之雖貧且無子孫無弃忘也一鄉者五州巷猶閭也方氏曰艾耆耄耋</hi>
　<hi>為老鰥寡孤獨為窮石林葉氏曰彊以力言衆以人言老而窮者猶所不弃則寡弱者固不患於無告此</hi>
　<hi>弟所以逹乎州巷</hi>
古之道五十不為甸徒頒禽隆諸長者而弟逹乎獀狩<lb/>
矣<lb/>
　<hi>鄭氏曰四井為邑四邑為丘四丘為甸甸六十四井也軍田出役之法五十始衰不從力役之事頒之言</hi>
<pb n="34a"/>
　<hi>分也隆猶多也及田者分禽多其老者謂竭作未五十者春獵為獀冬獵為狩孔氏曰作記之人在扵周</hi>
　<hi>末時力役煩重道周初之事故云古之道凡起徒役無過家一人唯田與追胥竭作即所謂甸徒也先儒</hi>
　<hi>誤以為丘甸之甸凡此皆獀狩禮順之事故曰弟逹乎獀狩</hi>
軍旅什伍同爵則尚齒而弟逹乎軍旅矣<lb/>
　<hi>鄭氏曰什伍士卒部曲也孔氏曰五人為伍二伍為什士謂甲士卒謂歩卒在軍旅之中時主帥部領圍</hi>
　<hi>曲而聚故云部曲方氏曰周官五卒為旅五旅為師五師為軍此言軍旅衆莫小於旅莫大於軍故也尚</hi>
　<hi>齒止以什伍者什以外齒有所不勝序故也凡此皆軍旅禮順之事故曰弟逹乎軍旅澄曰凡軍旅五人</hi>
　<hi>為一伍五伍為一兩五人之長曰伍長凡二十人為伍者四為什者二四伍長統之一人為兩司馬統四</hi>
<pb n="34b"/>
　<hi>伍長共二十五人葢尚齒者各行扵一兩二什四伍之中兩之外則不序故曰什伍四伍長爵皆下士是</hi>
　<hi>為同爵四人之中齒尊者先是為尚齒</hi>
孝弟發諸朝廷行乎道路至乎州巷放乎獀狩修乎軍<lb/>
旅衆以義死之而弗敢犯也<hi>放方往切</hi>
　<hi>孔氏曰此緫結上文上諸文但云弟此兼云孝者以孝故能弟弟則孝之次也孝弟之道無處不行故衆</hi>
　<hi>行孝弟雖死不捨也澄曰朝廷政令所自出下民所視效故先言朝廷道路民所行之處州巷民所居之</hi>
　<hi>處獀狩者用衆於内也軍旅者用衆於外也義謂所宜行衆人以此孝弟為所宜行者故寧死而不敢犯</hi>
　<hi>不孝不弟之事也</hi>
<pb n="35a"/>
祀乎明堂所以教諸侯之孝也食三老五更於大學所<lb/>
以教諸侯之弟也祀先賢於西學所以教諸侯之德也<lb/>
耕藉所以教諸侯之養也朝覲所以教諸侯之臣也五<lb/>
者天下之大教也<hi>食音嗣更古行切大學音泰</hi>
　<hi>鄭氏曰祀乎明堂宗祀文王西學周小學也先賢有道徳王所使教國子者方氏曰祀明堂以享帝而享</hi>
　<hi>必配以父所以教孝也食三老五更於大學以貴老所以教弟也先賢則樂祖西學則瞽宗瞽宗殷學樂</hi>
　<hi>祖則有道徳者所以教徳也朝覲以尊天子而致為臣之義故以之教臣馬氏曰耕藉以供粢盛故以之</hi>
　<hi>教養延平周氏曰五者之教以徳為主養者孝之屬臣者弟之屬故其序如此澄曰凡享先王皆是敎孝</hi>
<pb n="35b"/>
　<hi>而獨言祀明堂者尊先王以配天扵享禮為最大孝經謂孝莫大於嚴父配天是也上下文止是言弟長</hi>
　<hi>之事而此兼言五教者葢先且列其凡其下乃專言教弟一事也</hi>
食三老五更於大學天子袒而割牲執醬而饋執爵而<lb/>
酳冕而摠干所以教諸侯之弟也<hi>酳音𦙍</hi>
　<hi>此承上文就五教之中獨提教弟一事詳言之也鄭氏曰割牲制爼實也冕而揔干親在舞位以樂侑食</hi>
　<hi>也孔氏曰牲入之時天子袒而親割之食之時親執醤而饋食罷親執爵而酳干盾也親在舞位持盾而</hi>
　<hi>舞</hi>
是故鄉里有齒而老窮不遺彊不犯弱衆不暴寡此由<lb/>
<pb n="36a"/>
大學來者也<lb/>
　<hi>有齒謂知有年齒者之當敬老窮不遺者敬老所行之效彊不犯弱衆不暴寡則敬老所推之餘也孔氏</hi>
　<hi>曰以天子敬老郷里化之故有齒也在下年老困窮者皆化上而養之不見遺弃故彊不犯弱衆不暴寡</hi>
　<hi>所以致此由養三老五更扵大學也方氏曰由大學來者言教化之原出自大學也</hi>
天子設四學當入學而大子齒<lb/>
　<hi>此以下又歴叙尚齒之事此尚齒之第一事也山隂陸氏曰天子立四學并其中學而五直於一處並建</hi>
　<hi>周人辟雍則辟雍最居中其南為成均其北為上庠其東為東序其西為瞽宗當學禮者就瞽宗學書者</hi>
　<hi>就上庠學舞干戈羽籥者就東序學樂徳樂舞樂語者就成均辟雍唯天子承師問道養三老五更及出</hi>
<pb n="36b"/>
　<hi>師受成等就焉學禮曰帝入東學尚親而貴仁東序是也帝入南學尚齒而貴誠成均是也帝入西學尚</hi>
　<hi>賢而貴徳瞽宗是也帝入北學尚貴而尊爵上庠是也帝入大學承師而問道辟雍是也緫而言之四學</hi>
　<hi>亦大學也若辟雍雖大子不得預大子入學學者所學之官也辟雍非其所學之官故云四學孔氏曰當</hi>
　<hi>入學而大子齒於國人故云大子齒</hi>
天子廵守諸侯待于竟天子先見百年者<hi>守手又切竟與境同</hi>
　<hi>此尚齒之第二事也孔氏曰廵守謂廵行守土諸侯方氏曰竟者疆土至此而竟也待于竟而不敢越其</hi>
　<hi>所守先見百年者王制所謂問百年者就見之是也鄭氏曰問其國君以百年者所在而往見之</hi>
八十九十者東行西行者弗敢過西行東行者弗敢過<lb/>
<pb n="37a"/>
欲言政者君就之可也<lb/>
　<hi>此尚齒之第三事也鄭氏曰弗敢過者謂道經之則見之孔氏曰八十九十不可一一就見若天子諸侯</hi>
　<hi>因其行次或東行西行至八十九十者閭里之旁不敢過越而去必往見之若欲論政教雖不當道路左</hi>
　<hi>右君即就之可也方氏曰彼或在東行此在西行者弗敢過之而弗見西行東行其義亦若是以不必人</hi>
　<hi>人而見之也若欲言政雖非東行西行固當就而問之矣</hi>
壹命齒于鄉里再命齒于族三命不齒族有七十者弗<lb/>
敢先<lb/>
　<hi>此尚齒之第四事也方氏曰以周制考之一命下士也再命中士也三命上士也四命則大夫諸侯之國</hi>
<pb n="37b"/>
　<hi>三命則卿再命則大夫一命則士小國則降扵此一命齒于郷里非其鄉里則以爵而不以齒再命齒于</hi>
　<hi>族非其族則以爵而不以齒三命不齒雖扵其族亦不得而齒之周官黨正屬民于序以正齒位其言與</hi>
　<hi>此合然此特貴貴之義爾至扵老老之仁又不可廢故族有七十者弗敢先也五州為鄉五鄰為里於逺</hi>
　<hi>舉鄉則近至於五比之閭可知於近舉里則逺逹於五縣之遂可知六鄉六遂互見之也族謂公族也有</hi>
　<hi>天下者謂之王族有國者謂之公族有家者謂之父族以傳代言之則曰世族以主祭言之則曰宗族鄭</hi>
　<hi>氏曰此謂鄉射飲酒時也齒者謂以年次立若坐也三命列國之卿也不復齒席之扵賔東不敢先族之</hi>
　<hi>七十者謂既一人舉觶乃入也雖非族亦然承齒乎族故言族爾孔氏曰身有一命官者或立或坐齒與</hi>
　<hi>郷人同再命既髙鄉人䟽者雖復年髙不與之齒但族内計長幼為班序三命轉尊不復齒於親族特坐</hi>
<pb n="38a"/>
　<hi>賔東若此飲酒時族内有年七十者令其先入此三命者後入故云不敢先也三命不齒謂黨正飲酒若</hi>
　<hi>鄉飲酒諸侯之國但爵位為卿大夫雖再命一命皆得不齒以鄉飲酒賔賢其賔必少其得爵為卿大夫</hi>
　<hi>者必年長於君故在賔東西面而不齒若黨正飲酒其賔必長故天子諸侯之國三命乃不齒旴江李氏</hi>
　<hi>曰一命者天子之下士公侯伯之上士子男之上大夫也而與鄉里齒焉再命者天子之中士公侯伯之</hi>
　<hi>大夫子男之卿也而與父族齒焉三命者天子之上士公侯伯之卿也雖云不齒亦異席而已非敢居其</hi>
　<hi>上也山隂陸氏曰荀子曰三命族人雖七十者不敢先言族人齒雖髙猶後三命葢三命受位朝坐燕與</hi>
　<hi>進扵鄉矣故族有七十者弗敢先澄按陸引荀子義與舊注異今兼存之</hi>
七十者不有大故不入朝若有大故而入君必與之揖<lb/>
<pb n="38b"/>
讓而后及爵者<lb/>
　<hi>此尚齒之第五事也鄭氏曰謂致仕在家者其入朝君先與之為禮而後揖卿大夫士澄曰自有虞氏貴</hi>
　<hi>徳而尚齒至此凡十六小節前之一言徳爵富親之貴有四而尚齒獨專其一其二承上申言尚齒之事</hi>
　<hi>其三是故以下至其七分言弟長之事其目有五其八乃合五目而緫言之後之一言孝徳飬臣之教有</hi>
　<hi>四而教弟亦與其一其二承上詳言教弟之事其三是故以下緫言尚齒之效以起下目其四至其八乃</hi>
　<hi>分五目而各言之</hi>
○昔者聖人建隂陽天地之情立以為易易抱龜南面<lb/>
天子卷冕北面雖有明知之心必進斷其志焉示不敢<lb/>
<pb n="39a"/>
專以尊天也<hi>卷古本切知音智斷丁亂切</hi>
　<hi>建猶豎立也天地隂陽之情不可見作為竒偶之畫以明之猶豎立標的使人見之也天地言其理隂陽</hi>
　<hi>言其氣情者人性之動在天地隂陽則言其用也易謂竒偶之畫相變易者也指易之書而言下易抱龜</hi>
　<hi>之易指掌占易之官而言也周官大卜是也易所以筮龜所以卜此言易官而曰抱龜盖卜筮一道也故</hi>
　<hi>一官而兼統其事周官大卜之職而兼掌三易之筮是也鄭氏曰立以為易謂作易易抱龜易官名周曰</hi>
　<hi>大卜大卜主三兆三易三夢之占孔氏曰占易之官抱龜南面尊其神明也天子親執卑道故卷冕北面</hi>
　<hi>雖有明哲之心必進扵龜之前令龜决斷其已所有為之志示不敢自専以尊敬上天也</hi>
善則稱人過則稱己教不伐以尊賢也<lb/>
<pb n="39b"/>
　<hi>上文言在上者不自尊其智而尊天事不自決待神而決是尊天也此言在下者不自伐其善而尊賢己</hi>
　<hi>不自善稱人之善是尊賢也</hi>
天子有善讓徳於天諸侯有善歸諸天子卿大夫有善<lb/>
薦於諸侯士庶人有善本諸父母存諸長老禄爵慶賞<lb/>
成諸宗廟所以示順也<lb/>
　<hi>方氏曰天子受命扵天者也故有善則讓徳扵天諸侯受命於天子者也故有善則歸諸天子卿大夫受</hi>
　<hi>命扵諸侯故有善則薦於諸侯士庶人既卑且賤其善亦小矣内則本諸父母外則存諸長老而已讓為</hi>
　<hi>不受之詞自諸侯而下皆不受其善特扵天子言譲者唯天子之尊其讓為足道也徳善之所積由諸侯</hi>
<pb n="40a"/>
　<hi>而下皆推之於人故止言善唯讓於天則言徳也自外至内謂之歸自下進上謂之薦本以言其有所反</hi>
　<hi>存以言其無所忘父母内也故言其有所反而曰本長老外也故言其無所忘而曰存禄則施之及賤爵</hi>
　<hi>則制之以貴慶所以為禮賞所以為利成諸宗廟者謂必進諸宗廟之中然後得以成其事也祭統曰古</hi>
　<hi>者明君爵有徳而禄有功必賜爵禄於大廟示不敢專也澄曰天子不自有其善而讓於天即上文不自</hi>
　<hi>専而尊天之意諸侯卿大夫士庶人不自有其善而推於人亦廣上文不自伐而尊賢之意也成諸宗廟</hi>
　<hi>者天子既讓善於天諸侯既歸善於天子矣又不敢自專而尊其祖考皆為人下者之順道也故曰示順</hi>
　<hi>自昔者聖人建天地隂陽之情至此又為三小節葢承前所言尚齒敬長之弟而及讓善尊上之順順者</hi>
　<hi>弟之推也</hi>
<pb n="40b"/>
　　　右附記孝弟等義此三節舊本附記又有曽子<lb/>
　　　大孝一節繫是大戴記全篇之文此不重出<lb/>
　<lb/>
　<lb/>
　<lb/>
　<lb/>
　<lb/>
　禮記纂言卷二十三<lb/>
<pb n="41a"/>
欽定四庫全書<lb/>
　禮記纂言卷二十三　　　　元　吳澄　撰<lb/>
　　祭義<lb/>
　　<hi>鄭氏曰祭義者記祭祀齊戒薦羞之義也方氏曰陳乎外者祭之法存乎中者祭之義此篇以祭義</hi>
　　<hi>名若冠昬射燕聘鄉飲酒之言義也澄曰凡儀禮經中有其禮者後人釋其經而謂之義若冠義昬</hi>
　　<hi>義燕義聘義等篇是也既别為卷而附儀禮經後矣此篇雖名祭義然是總説天子諸侯以下之祭</hi>
　　<hi>而儀禮正經無天子諸侯祭禮止有卿大夫士祭禮三篇此篇非引儀禮經文而釋之故不附經後</hi>
　　<hi>而存諸記篇之中也</hi>
<pb n="41b"/>
祭不欲數數則煩煩則不敬祭不欲疏疏則怠怠則忘<lb/>
是故君子合諸天道春禘秋嘗<hi>數色角切</hi>
　<hi>數謂促宻煩謂太多而煩縟不敬謂媟瀆疏謂闊逺怠謂太簡而怠慢忘謂不思其親天道三月一小變</hi>
　<hi>為一時禘當作祠下同此言每嵗時祭疏數之義未及三月而又祭則祭期太促宻疑若煩縟而媟瀆已</hi>
　<hi>過三月而不祭則祭期太闊逺疑若怠慢而不思其親天道一嵗有四時故君子之祭取法於天道而一</hi>
　<hi>時一祭一嵗通有四祭是為不數不疏而得其中合於天道三月為一時之節也延平周氏曰一嵗之内</hi>
　<hi>天時有四而宗廟之祭亦有四舉春以見夏舉秋以見冬方氏曰數疏言其時煩怠言其事不敬與忘言</hi>
　<hi>其心</hi>
<pb n="42a"/>
秋霜露既降君子履之必有悽愴之心非其寒之謂也<lb/>
春雨露既濡君子履之必有怵惕之心如將見之樂以<lb/>
迎來哀以送徃故禘有樂而嘗無樂<hi>悽音妻愴初亮切濡音儒怵敕律切惕他歴切樂以之樂音樂</hi>
　<hi>鄭氏曰霜露既降上脫秋字今從之此承上文春祠秋嘗而言隂陽往來之義孝子各因其時而念親也</hi>
　<hi>秋謂自孟秋之月以接乎秋後孟冬之月也已霜則霜降未霜則露降悽愴悲惨意春謂自孟春之月以</hi>
　<hi>接乎春後孟夏之月也有雨則雨濡無雨則露濡怵惕驚恐意來謂兩間生物長物之氣伸而來則祖考</hi>
　<hi>之䰟氣亦隨之而來也往謂兩間收物藏物之氣屈而往則祖考之魂氣亦隨之而往也履秋時霜露所</hi>
<pb n="42b"/>
　<hi>降之地而悲惨者非怯其寒而然以祖考與造化之氣俱往故悲其不可復留也履春時雨露所濡之地</hi>
　<hi>而驚恐者以祖考與造化之氣俱來如将見其在此故驚其忽有所見也天地之氣春來秋往而祖考之</hi>
　<hi>來往與之俱春之祭也孝子迎其祖考之來而樂扵見之故春祠有樂以樂之也秋之祭也孝子送其祖</hi>
　<hi>考之往而哀其不留故秋嘗無樂以哀之也然澄謹按天子諸侯之祭孔䟽謂周禮四時祭皆有樂殷烝</hi>
　<hi>嘗亦有樂又按卿大夫士之祭儀禮特牲饋食少牢饋食四時皆不用樂此記云春有樂秋無樂葢是言</hi>
　<hi>天子諸侯之祭然亦不知何據今不可考朱子曰春氣發來人之䰟魄亦動故祠有樂以迎來秋氣退去</hi>
　<hi>乃鬼之屈故嘗不用樂以送往延平黄氏曰雨露既濡則萬物感陽以生霜露既降則萬物感隂以死萬</hi>
　<hi>物以生之時君子不忍致死扵其親且謂其與物而來矣故樂以迎之萬物以死之時君子不敢致生扵</hi>
<pb n="43a"/>
　<hi>其親且謂其與物而往矣故哀以送之孝子之祭有送往之哀而不及樂是謂弗仁有迎來之樂而不及</hi>
　<hi>哀是謂弗智</hi>
○致齊於内散齊於外齊之日思其居處思其笑語思<lb/>
其志意思其所樂思其所嗜齊三日乃見其所為齊者<lb/>
<hi>齊側皆切所樂五教切所為云偽切</hi>
　<hi>致齊謂散齊以後三日齊也扵内就齊所也散齊謂致齊以前七日戒也扵外未就齊所也居處謂其燕</hi>
　<hi>坐之時笑語謂其貌言之發見志意謂其心之所主所向所樂所嗜謂其所好所欲之聲色臭味扵志意</hi>
　<hi>尤為深至者鄭氏曰致齊思此五者散齊七日不御不樂不弔耳所嗜素所欲飲食也見所為齊者思之</hi>
<pb n="43b"/>
　<hi>孰也孔氏曰此明祭前之齊五事先思其麄漸思其精故居處在前樂嗜居後思念其親精意純孰目想</hi>
　<hi>之若見其所為齊之親也慕容氏曰心之官曰思思之所至無所不達夫不以欲惡哀樂二其心而致一</hi>
　<hi>扵其所祭故無形之中視有所見無聲之中聽有所聞皆其思之所達親之居處笑語志意樂嗜往而不</hi>
　<hi>反非有實也言思之至雖親之不可見者如見其存也張子曰齊須是屏絶思慮祭之日便可與神明交</hi>
　<hi>若如此思之却惹起無窮哀戚如何接神程子曰思其居處思其笑語此孝子平日思親之心非齊也齊</hi>
　<hi>不容有思齊者湛然純一方能與鬼神接然能事鬼神已是上一等人眞氏曰齊與戒異七日之戒容有</hi>
　<hi>所思齊三日則湛然純一無所思矣澄曰齊而思親祭則如見此中人之能致其孝者若夫齊則無思心</hi>
　<hi>如止水以與神明交必程子所謂上一等人而後能也</hi>
<pb n="44a"/>
祭之日入室僾然必有見乎其位周還出户肅然必有<lb/>
聞乎其容聲出户而聽愾然必有聞乎其歎息之聲<hi>僾音愛還音旋愾開代切</hi>
　<hi>鄭氏曰周還出户謂薦設時也無尸者闔户若食間則有出戸而聼之孔氏曰此祭之日孝子想念其親</hi>
　<hi>也入室謂祭之日朝初入廟隂厭時也僾僾髣髴如見親之在神位也出户謂特牲少牢主婦設豆及佐</hi>
　<hi>食設爼之屬是也孝子薦爼酌獻行歩周旋或出戸當此時必肅肅然如聞舉動容止之聲設薦已畢孝</hi>
　<hi>子出戸而静聼愾愾然必有聞乎其歎息之聲也案士虞禮云無尸則禮及薦饌皆如初主人哭出復位</hi>
　<hi>祝闔户牖注云如尸一食九飯之頃彼謂虞祭無孫行為尸者則吉祭亦當然也輔氏曰僾疑與暖義近</hi>
<pb n="44b"/>
　<hi>不分明貌肅謂靜而有聞也既曰必有又曰僾然肅然愾然葢所謂如在其上如在其左右也張子曰齊</hi>
　<hi>之至則祭之日自然如此慕容氏曰前言致其深思扵未祭之始此又言祭之日也以愛之至則存不㤀</hi>
　<hi>乎心故必有以見乎其位肅然言思之靜則於無聲之中而有所聞周旋出户者以親之在此不忍遽退</hi>
　<hi>故必周旋而后出户容聲者思至扵佩玉之時也出户而聽愾然者已祭出戸猶疑而聼焉悵親之将往</hi>
　<hi>而不得見也心絶志悲而已既慨然矣又有聞焉則思不能㤀也歎息之聲逺而㣲矣此其所以為誠之</hi>
　<hi>至也</hi>
是故先王之孝也色不忘乎目聲不絶乎耳心志嗜欲<lb/>
不忘乎心致愛則存致慤則著著存不忘乎心夫安得<lb/>
<pb n="45a"/>
不敬乎<hi>慤苦角切夫音扶</hi>
　<hi>方氏曰色不㤀乎目常若承顔之際也教不絶乎耳常若聽命之際也愛言追念之思慤言想見之誠致</hi>
　<hi>其愛矣親雖亡而猶存致其慤矣神雖微而猶著祭如在則怠慢之心無自而入故首言先王之孝而終</hi>
　<hi>之以敬焉孔氏曰此覆説孝子祭時念親之事孝子致極愛親之心則若親之存以嗜欲不㤀故也致極</hi>
　<hi>端慤之心則若親之顯著以色聲不㤀故也如親存在常想見之何得不敬馬氏曰内焉心志嗜欲不㤀</hi>
　<hi>乎心故曰致愛則存存者有在乎内也外焉聲色不絶乎耳目故曰致慤則著著則有見乎外也山隂陸</hi>
　<hi>氏曰食則見堯扵羮坐則見堯扵牆是之謂著延平周氏曰致愛言其仁致慤言其誠存者亾之對著者</hi>
　<hi>微之對言致仁則能存其亾致誠則能著其微著與存不㤀乎心先王之所以敬也</hi>
<pb n="45b"/>
○君子生則敬養死則敬享思終身弗辱也君子有終<lb/>
身之喪忌日之謂也忌日不用非不祥也言夫日志有<lb/>
所至而不敢盡其私也<hi>飬羊尚切</hi>
　<hi>此因上文安得不敬而以養享二事言君子終身之敬又因終身二字而以忌日一事言君子終身之哀</hi>
　<hi>輔氏曰一不敬則辱其親矣故敬養敬享是乃思終身弗辱也方氏曰生事之以禮敬養也死祭之以禮</hi>
　<hi>敬享也敬養扵生敬享扵死凡以思終身弗辱而已練祥則止扵又朞忌日則比年有焉故曰終身之䘮</hi>
　<hi>以是日志於親而有所至故不敢盡情扵他事鄭氏曰忌日親亾之日忌日不用舉他事如有時日之禁</hi>
　<hi>也祥善也志有所至至扵親以此日亾其哀心如䘮時孔氏曰此明孝子終身念親不忘之事非謂忌日</hi>
<pb n="46a"/>
　<hi>不善别有禁忌不舉事也以孝子志意有所至極思念親不敢盡其私情而營他事也張子曰或問忌日</hi>
　<hi>有薦可乎曰古則無之今有扵人情自亦不害</hi>
○唯聖人為能饗帝孝子為能饗親饗者鄉也鄉之然<lb/>
後能饗焉是故孝子臨尸而不怍君牽牲夫人奠盎君<lb/>
獻尸夫人薦豆卿大夫相君命婦相夫人齊齊乎其敬<lb/>
也愉愉乎其忠也勿勿諸其欲其饗之也<hi>鄉許亮切怍才各切盎烏浪切齊齊如字愉羊朱切</hi>
　<hi>享饗二字義不同而字通用辨之不明則易扵相亂享獻也祭享之享假借烹字謂烹孰祭物而獻之鬼</hi>
<pb n="46b"/>
　<hi>神也燕享則以飲食獻諸賔客朝享聘享則以庭實獻諸王公皆是享字而亦有通用饗者饗帝饗親之</hi>
　<hi>饗謂能致神明來歆饗其祭也從食從鄊諧聲字也祝辭曰饗曰尚饗皆是饗字而亦有通用享者此記</hi>
　<hi>言祭之時君之夫婦親之臣之夫婦相之致極其敬與忠者孝子專一心以鄉其親而欲其親之歆饗也</hi>
　<hi>鄭氏曰能饗帝能饗親謂祭之能使之饗也帝天也中心鄉之乃能使其祭見饗也色不和曰怍奠盎設</hi>
　<hi>盎齊之奠也此時君牽牲將薦毛血君獻尸而夫人薦豆謂繹日也儐尸主人獻尸主婦自東房薦韭菹</hi>
　<hi>醢勿勿猶勉勉慤愛之貌孔氏曰此明孝子祭祀欲親歆饗之意饗帝為難故唯聖人能之饗親不易故</hi>
　<hi>唯孝子能之此本為饗親而發欲與饗帝同也孝子歸嚮然後能使神靈歆饗齊齊整齊之貌愉愉和恱</hi>
　<hi>之貌忠謂忠心也其皆語助方氏曰自下享上之謂享以幽饗明之謂饗唯其人自下而享上故神明自</hi>
<pb n="47a"/>
　<hi>幽而饗明焉此篇有曰先王者言行之自古也有曰君子者言行之以徳也有曰聖人者言有事天之道</hi>
　<hi>也有曰孝子者言有事親之行也亦互相備自君牽牲而下皆言鄉之以心如此故終言欲其饗之也齊</hi>
　<hi>齊乎其敬者言敬有所飾而無慢心愉愉乎其忠者言忠有所順而無違志勿勿諸欲其饗之者言制其</hi>
　<hi>怠惰而有所勉冀其神之饗吾誠也山隂陸氏曰孝子臨尸而不怍以尊臨卑以老事幼自非眞以為親</hi>
　<hi>則宜有怍容君牽牲夫人奠盎君獻尸夫人薦豆此當朝踐之節鄭氏以謂繹祭誤也凡祭主人獻尸主</hi>
　<hi>婦薦豆豈特繹祭而已輔氏曰徳與天同然後能饗帝心與親一然後能饗親祭祀之物牲酒為上故君</hi>
　<hi>牽牲敬以致其力也夫人奠盎敬以致其職也君獻尸祭以獻為主也夫人薦豆以副君也君牽之而夫</hi>
　<hi>人薦之夫人奠之而君獻之以見夫婦相須以共成其事也卿大夫相君命婦相夫人以見在上者盡其</hi>
<pb n="47b"/>
　<hi>道則在下者各致其事以相助也内直之謂敬盡己之謂忠内直則外自齊盡己則事無不順愉愉者順</hi>
　<hi>也勿勿者戒止之辭戒止其他而專心一志以鄉乎親而冀其饗也</hi>
○文王之祭也事死者如事生思死者如不欲生忌日<lb/>
必哀稱諱如見親祀之忠也如見親之所愛如欲色然<lb/>
其文王與詩云明發不寐有懐二人文王之詩也祭之<lb/>
明日明發不寐饗而致之又從而思之祭之日樂與哀<lb/>
半饗之必樂已至必哀<hi>文王與音餘樂音洛</hi>
　<hi>鄭氏曰如不欲生思親之深也如欲色然以時人于色厚假以喻之明發不寐謂夜而至旦也祭之明日</hi>
<pb n="48a"/>
　<hi>謂繹日也言繹之夜不寐也二人謂父母容尸侑也孔氏曰文王思念死者意欲隨之而死似不欲復生</hi>
　<hi>也廟中上不諱下扵祖廟稱親之諱如見親也此文王祭祀之忠誠也故思念親之平生嗜欲如眞見親</hi>
　<hi>所愛在於目前又思念親之所愛之甚與凡人貪欲女色然也唯文王能如此與與是不執定之辭詩小</hi>
　<hi>雅小宛之篇而云文王詩者記者斷章取義饗而致之又從而思之者既設繹祭之饗而致於神其夜又</hi>
　<hi>從而思之也饗之必樂已至必哀者孝子想神之歆饗故必樂又想及饗已至之後必分離故必哀也方</hi>
　<hi>氏曰事死如事生祭如在也思死如不欲生至痛極也忌日必哀有終身之䘮也稱諱如見親聞名心瞿</hi>
　<hi>也明發者發夕至明也祭之明日猶且如此而况祭之正日乎於将祭而齊焉則逆思其去故曰饗而致</hi>
　<hi>之又從而思之祭之日樂與哀半者以其饗之必樂已至必哀故也饗之必樂則樂致其來已至必哀則</hi>
<pb n="48b"/>
　<hi>哀思其去澄曰或云如欲色謂如欲見親之顔色非是</hi>
○仲尼嘗奉薦而進其親也慤其行也趨趨以數已祭<lb/>
子貢問曰子之言祭濟濟漆漆然今子之祭無濟濟漆<lb/>
漆何也子曰濟濟者容也逺也漆漆者容也自反也容<lb/>
以逺若容以自反也夫何神明之及交夫何濟濟漆漆<lb/>
之有乎反饋樂成薦其薦俎序其禮樂備其百官君子<lb/>
致其濟濟漆漆夫何慌愡之有乎夫言豈一端而已夫<lb/>
各有所當也<hi>趨音促數色角切一音速濟子禮切漆音切夫音扶下同慌况往切愡音忽當丁浪<pb n="49a"/>切</hi>
　<hi>鄭氏曰嘗秋祭也親謂身親執事時也慤與趨趨言少威儀也趨讀如促數之言速也漆漆讀如朋友切</hi>
　<hi>切自反猶言自脩整也容以逺言非所以接親親也容以自反言非孝子所以事親也及交及與也此皆</hi>
　<hi>非與神明交之道也天子諸侯之祭或自血腥始至反饋是進孰也薦爼豆與爼也慌惚思念益深之時</hi>
　<hi>也豈一端言不可以一槩也禮各有當行祭宗廟者賔容漆漆濟濟主人慤而趨趨孔氏曰濟濟是容貌</hi>
　<hi>自䟽逺漆漆謂容貌自反覆而脩整也容以逺若容以自反此賔客之事何得神明之與交更覆結云孝</hi>
　<hi>子何得濟濟切切之有言不得有也初祭尸入扵室後出在堂門尸更反入而設饋故云反饋卿士大夫</hi>
　<hi>從饋孰始樂成謂設饌進孰合樂成畢薦爼謂薦其饋食之豆并牲體之爼也進饋之前與神明交貴其</hi>
<pb n="49b"/>
　<hi>誠敬進饋之後人事之盛故序其禮樂備其百官君子謂助祭之人扵此時致其濟濟漆漆若孝子自濟</hi>
　<hi>濟漆漆行賔客之事何得慌惚思念之有乎方氏曰奉薦而進謂子奉所薦之時物而薦之扵其親也慤</hi>
　<hi>言奉之之容貌實而無文趨趨以數言行之之節收攝而不䟽濟濟者威儀之齊逺則優㳺而不迫也漆</hi>
　<hi>漆者威儀之飾自反則反覆而不苟也濟濟者之逺則異乎趨數者矣漆漆者之自反則異乎慤者矣容</hi>
　<hi>以逺若容以自反則致其飾而扵神明之道不及以交故曰夫何神明之及交反饋者既往薦腥而反饋</hi>
　<hi>孰也反饋而後樂成則以周人先求諸隂故也序其禮樂則先後不失其倫備其百官則小大各供其事</hi>
　<hi>故君子於是致其濟濟漆漆也濟濟漆漆則非以慌惚與神明交矣故曰夫何慌惚之有乎慌焉若無惚</hi>
　<hi>焉若有神人之道幽明之際以誠心交之其状如此延平周氏曰濟濟之容逺也漆漆之容自反也逺而</hi>
<pb n="50a"/>
　<hi>自反非主祭者之容特其助祭者之容耳孔子之言祭則濟濟漆漆而親奉祭則慤而趨趨者葢言之各</hi>
　<hi>有所當也輔氏曰慤謂誠實篤扵誠者異扵儀趨數唯恐不及不暇為容也濟濟漆漆皆容儀濟濟有自</hi>
　<hi>辨之意漆漆有自固之義故有逺與自反之别未反饋樂未成主人自盡其誠敬與神明交故其意慤其</hi>
　<hi>行趨趨以數至反饋樂成則禮數繁褥各致其儀故助祭之人濟濟漆漆然也此與子㳺誤認速朽速貧</hi>
　<hi>之意同然子貢能質扵聖人不徒執其言所以為善學</hi>
○孝子將祭祀必有齊莊之心以慮事以具服物以修<lb/>
宫室以治百事及祭之日顔色必温行必恐如懼不及<lb/>
愛然其奠之也容貌必温身必詘如語焉而未之然宿<lb/>
<pb n="50b"/>
者皆出其立卑靜以正如將弗見然及祭之後陶陶遂<lb/>
遂如將復入然是故慤善不違身耳目不違心思慮不<lb/>
違親結諸心形諸色而術省之孝子之志也<hi>齊側皆切詘音屈陶音遥復扶又切術音述</hi>
　<hi>方氏曰服物慮其不備故具宫室慮其不完故脩百姓慮其不飾故治温不暴也祭之日其温見扵顔色</hi>
　<hi>及奠之也又見乎容貌祭之日行必恐及奠之也又身必詘孝子之心有加而無己也如懼不及愛所謂</hi>
　<hi>致愛則存如語焉而未之所謂如親聼命如将弗見所謂如将失之如将復入所謂又從而思之是矣陶</hi>
　<hi>陶言思親之心存乎心遂遂言思親之心逹乎外慤言實而無偽善言愛而無惡葢所體者如此常不違</hi>
<pb n="51a"/>
　<hi>於身也耳所聞者必親之聲目所見者必親之容葢所存者如此常不違扵心也思言思死者慮言慮事</hi>
　<hi>葢所念者如此常不違扵親也結諸心言齊荘之心不可解形諸色言敬齊之色不可掩鄭氏曰如懼不</hi>
　<hi>及愛如懼不及見其所愛者也奠之謂酌尊酒奠之及酳之屬也宿者既出謂賔助祭者事畢出去也如</hi>
　<hi>将弗見祭事畢而不知親所在也陶陶遂遂相隨行之貌思念既深如覩親将復入也孔氏曰孝子将祭</hi>
　<hi>祀務在齊荘謀慮祭事服物謂衣服及祭物百事謂齊前後凡百之事行必恐戰恐也身必詘卑屈也其</hi>
　<hi>立卑静以正卑柔靜黙正定心意以思念其親術述也省視也循述而省視之反覆不㤀思念也澄曰此</hi>
　<hi>一節其小節有五将祭慮事一也祭之日二也奠之時三也宿者既出四也祭之後五也祭之初神未來</hi>
　<hi>也如懼不及得見其所愛之親葢望其來之切也奠之時神已來矣如神與己語而猶未之語未之者未</hi>
<pb n="51b"/>
　<hi>語也葢喜其來之至也祭將畢神未去也如其將去而弗可見盖悲其去之速也祭既畢神已去矣如將</hi>
　<hi>見其復入葢冀其不去而復來也違猶離去也慤善不違身如懼不及愛之時也耳目不違心如語焉而</hi>
　<hi>未之之時也思慮不違親如將弗見之時也結諸心形諸色而術省之如将復入之時也</hi>
○孝子將祭慮事不可以弗豫比時具物不可以不備<lb/>
虚中以治之宫室既修牆屋既設百物既備夫婦齊戒<lb/>
沐浴奉承而進之洞洞乎屬屬乎如弗勝如將失<lb/>
之其孝敬之心至也與薦其薦俎序其禮樂備其百官<lb/>
奉承而進之於是諭其志意以其慌惚以與神明交庶<lb/>
<pb n="52a"/>
或饗之庶或饗之孝子之志也<hi>比必利切又普至切洞音動屬音燭勝音升與音餘</hi>
　<hi>方氏曰若前期十日帥執事而卜日遂戒此慮事之豫也若天之所生地之所産苟可薦者莫不咸在此</hi>
　<hi>具物之備也豫則無不及之時備則無不足之用此事與物之辨也具之然後備也比時與學記言比年</hi>
　<hi>同義心不苟慮以虛其中脩則葺其舊設則飾其新百物既備則凡祭之物無不備矣致齊三日之謂齊</hi>
　<hi>散齊七日之謂戒沐浴則澡雪其髮膚焉如弗勝如將失之非孝敬之至者疇克如是祝諭人之志意扵</hi>
　<hi>神於其慌惚有無之間人與神交扵是而祭庶幾乎神或饗之庶者幸而不必之辭或者疑而不定之辭</hi>
　<hi>郊特牲言豈知神之所饗也主人自盡其敬而已正謂是也鄭氏曰比時猶先時也虛中言不兼念餘事</hi>
<pb n="52b"/>
　<hi>也既脩既設謂掃除及黝堊百官助主人進之也諭其志意謂使祝祝饗及侑尸也或猶有也言想其髣</hi>
　<hi>髴來孔氏曰虚中以治之言心中唯思此祭而已洞洞屬屬敬也恭敬心甚如舉物之弗勝如恐將失所</hi>
　<hi>奉持之物此孝子敬心之至極也既薦於是使祝官啟告暁諭鬼神以志意其思念情深慌惚似神明交</hi>
　<hi>接庶望神明或來歆饗是孝子之志意也輔氏曰洞洞内之直而無蔽也屬屬誠之弗息也延平周氏曰</hi>
　<hi>洞洞言其幽深屬屬言其聮續備其百官者言助祭之百官也澄曰此一節其小節有三盧事具物而虚</hi>
　<hi>中以治之一也此祭之先也脩設百物既辦則夫婦奉承而進之二也此祭之始也再申其義盖夫婦奉</hi>
　<hi>承者致愛也而又洞洞屬屬以致其敬焉乃以孝敬之心至也與一句結之薦爼禮樂既陳則百官奉承</hi>
　<hi>而進之三也此祭之中也再竟其義盖百官奉承者致敬也而又諭神交神以致其愛焉乃以孝子之志</hi>
<pb n="53a"/>
　<hi>也一句結之</hi>
○孝子之祭也盡其慤而慤焉盡其信而信焉盡其敬<lb/>
而敬焉盡其禮而不過失焉進退必敬如親聽命則或<lb/>
使之也<lb/>
　<hi>鄭氏曰言當盡己而已如居父母前將受命而使之也孔氏曰盡慤謂心盡其慤而慤焉謂外亦慤其信</hi>
　<hi>與敬皆内有其心外著扵貌禮包衆事非一可極云不過失則是禮也孝子祭時進退必恒恭敬如親聼</hi>
　<hi>父母之命而父母或使之也慕容氏曰三者皆本扵心而形扵貌禮則見於薦獻動容之間者皆是也輔</hi>
　<hi>氏曰禮見扵進退容止器用牲幣之間貴在中節故以不過失言之石林葉氏曰慤者信之始信者慤之</hi>
<pb n="53b"/>
　<hi>著敬者禮之質禮者敬之文四者扵祭無不盡而獨於禮不敢過失者明其誠謹與物稱也</hi>
○孝子之祭可知也其立之也敬以詘其進之也敬以<lb/>
愉其薦之也敬以欲退而立如將受命已徹而退敬齊<lb/>
之色不絶於面孝子之祭也立而不詘固也進而不愉<lb/>
疏也薦而不欲不愛也退立而不如受命敖也已徹而<lb/>
退無敬齊之色而忘本也如是而祭失之矣<hi>敬齊舊讀如字今側皆切</hi>
　<hi>方氏曰孝子之祭可知者言觀其祭可以知其心也其立之者言方待事而立也其進之者言既從事而</hi>
<pb n="54a"/>
　<hi>進也其薦之者言奉其物而薦也退而立者言其進而後退也已徹而退者言既薦而後徹也盖退而立</hi>
　<hi>則少退而已已徹而退則扵是乎退焉詘則身之屈也愉則色之愉也欲則心之欲也退而立如將受命</hi>
　<hi>則順聽而無所忽焉已徹而退敬齊之色不絶扵面則慎終如始矣鄭氏曰進之謂進血腥也愉顔色和</hi>
　<hi>也薦之謂進孰也欲婉順也齊謂齊莊固猶質陋也而忘本而衍字也孔氏曰此明孝子之祭觀其貌而</hi>
　<hi>知其心孝子之祭可知也以下諸事是也其立之也言孝子尸前立也已徹謂祭畢已徹饌食黄氏曰敬</hi>
　<hi>以欲者欲其親之歆饗之也欲冀見其親之容顔也故云薦而不欲不愛也山隂陸氏曰立而不詘以其</hi>
　<hi>恃親故謂之固進而不愉以其憚親故謂之疏薦而不欲若不得已而後薦也不愛莫大扵是退立而不</hi>
　<hi>如受命敖也始立如此是固也非敖也凡祭以齊為本方祭慊扵不愉已祭慊扵不齊已徹而忘之是之</hi>
<pb n="54b"/>
　<hi>謂忘本</hi>
○孝子之有深愛者必有和氣有和氣者必有愉色有<lb/>
愉色者必有婉容孝子如執玉如奉盈洞洞屬屬然如<lb/>
弗勝如將失之嚴威儼恪非所以事親也成人之道也<lb/>
<hi>奉芳勇切儼魚檢切恪苦角切</hi>
　<hi>以上十節皆言祭之義此一節總言孝子事親之愛敬或生而事之或死而祭之一皆如此也愛以根扵</hi>
　<hi>心者言氣以充扵體者言色以見扵面者言容以動於身者言和睟之氣愉恱之色婉順之容皆深愛之</hi>
　<hi>發也此孝子之愛由中而達于外者故其愛之所行有如春之温也玉重寳也執之在手唯恐其或墜盈</hi>
<pb n="55a"/>
　<hi>器中水滿也奉之在手唯恐其或溢故其恭謹安詳洞洞屬屬然所執雖輕亦如至重而不能勝所奉雖</hi>
　<hi>正亦如欹傾而將失之失之謂溢出其水也此孝子之敬以愛而逹扵敬者故其敬之所形非如秋之厲</hi>
　<hi>也若夫嚴乎其整肅而外見可畏之威儼乎其矜荘而内守不愉之恪則敬勝其愛而非孝子所以事親</hi>
　<hi>之道乃既冠成人者之道也盖孝子事親常當歡愉媚婉如未冠以前之孺子不可嚴威儼恪如既冠以</hi>
　<hi>後之成人也故大戴記云坐如尸立如齊此成人之善者也未得為人子之道也番陽饒氏云執玉奉盈</hi>
　<hi>以卑承尊之敬嚴威儼恪以上臨下之敬也敬親當如執玉奉盈澄按諸家解洞洞屬屬孔疏引廣雅輔</hi>
　<hi>氏周氏以字義推之或云洞洞質慤貌屬屬專一貌皆未為盡竊疑四字是恭敬安詳之意故為以卑承</hi>
　<hi>尊之敬而與嚴威儼恪以正臨下之敬不同也慕容氏曰仁人心也孝子之所本深愛而已深愛則仁之</hi>
<pb n="55b"/>
　<hi>心和則仁之氣愉則仁之色婉則仁之容延平周氏曰如執玉言其恭如奉盈言其愼孔氏曰嚴肅威重</hi>
　<hi>儼恪四者非事親之貌事親當和順卑柔也鄭氏曰成人既冠者孝子則不失其為孺子之心也</hi>
　　　右記宗廟祭人鬼之義凡十一節<lb/>
宰我曰吾聞鬼神之名不知其所謂子曰氣也者神之<lb/>
盛也魄也者鬼之盛也合鬼與神教之至也<lb/>
　<hi>氣謂人之魂氣死則其魂氣之靈為神魄謂人之體魄死則其體魄之靈為鬼盛猶言張旺也生時之魂</hi>
　<hi>魄即死後之鬼神死者茫昧而難知生者顯著而易見以生比死則生而顯著者為盛因其盛者可以知</hi>
　<hi>其茫昧者也生則魂魄合而為人死則魂魄分而為神為鬼聖人制禮合聚已分離之魂魄而報祭之以</hi>
<pb n="56a"/>
　<hi>此教民其義理奥妙故為教之極至也鄭氏曰氣謂嘘吸出入者也耳目之聦明為魄合鬼與神而祭之</hi>
　<hi>聖人之教也孔氏曰人之死其神與形體分散各别聖人以生存之時形容和合今雖身死聚合鬼神似</hi>
　<hi>生人而祭之也</hi>
衆生必死死必歸土此之謂鬼骨肉斃于下隂為野土<lb/>
<hi>斃婢世切隂音䕃</hi>
　<hi>此言人之體魄死則為鬼也體魄之能活動為生不活動為死既死則不留於人間而歸于土以其歸也</hi>
　<hi>故名之曰鬼歸于土者人之骨肉死則斃壊于地下朽腐而為野中之土也鄭氏隂讀為䕃言人之骨肉</hi>
　<hi>䕃扵地中為土壤</hi>
<pb n="56b"/>
其氣𤼵掦于上為昭明焄蒿悽愴此百物之精也神之<lb/>
著也<hi>焄許云切蒿許髙切</hi>
　<hi>此言人之魂氣死則為神也未死則魂氣在人之身既死則其魂氣散布升舉于上而為昭明與天之昭</hi>
　<hi>明者混為一其昭明者即其䰟氣之焄蒿悽愴者也焄如火氣之上蒸蒿如木氣之上抽悽愴如金氣水</hi>
　<hi>氣之凉寒此即百物之精氣也以其著也故名之曰神此與上文對言而其文交錯不齊氣發揚于上對</hi>
　<hi>骨肉斃于下而言為昭明對為野土而言焄蒿悽愴對死必歸土而言百物之精對衆生必死而言衆生</hi>
　<hi>百物皆兼人物神之著也對此之謂鬼而言鄭氏曰先言衆生又言百物明其與人同也不如人貴耳孔</hi>
　<hi>氏曰此夲說人因及物也</hi>
<pb n="57a"/>
因物之精制為之極明命鬼神以為黔首則百衆以畏<lb/>
萬民以服<hi>黔其㢘切</hi>
　<hi>上分言鬼神而此緫言之物之精即所謂百物之精也但言百物之精為神而不言衆生之死為鬼舉其</hi>
　<hi>一以該其二也精字雖是言神亦可言鬼葢神是陽精之靈鬼是隂精之靈也言聖人因物之精死而有</hi>
　<hi>靈故制為極尊之名鬼神本幽㣲也乃顯著而名之曰鬼曰神名之曰神是與天地生物長物之氣來而</hi>
　<hi>伸者同名之曰鬼是與天地收物蔵物之氣徃而屈者同是為尊之極使民皆知死者之有靈而報事之</hi>
　<hi>是為民之法則也黔首黒首之民也人莫不思慕其親故其心莫不敬畏恱服百衆萬民互言也畏服亦</hi>
　<hi>互言葢敬則必恱恱則必敬</hi>
<pb n="57b"/>
聖人以是為未足也築為宫室設為宗祧以别親疏逺<lb/>
邇教民反古復始不忘其所由生也衆之服自此故聽<lb/>
且速也<hi>别彼列切</hi>
　<hi>孔氏曰聖人以尊名鬼神為未足以稱其意故為鬼神立宗廟為宗祧以别親疎逺邇方氏曰上言明命</hi>
　<hi>鬼神則為之名而已然未致其實焉故聖人以是為未足築為宫室則致其實矣宫室者廟之宫室非人</hi>
　<hi>之宫室也宫室土木之所成故曰築宗祧名號之所施故曰設親疏以情言逺邇以時言觀祭法立廟之</hi>
　<hi>數則宗祧以别親疏逺邇可見矣慕容氏曰親而邇者為宗疏而逺者為祧廟則脩除祧則黝堊所以别</hi>
　<hi>親疏逺邇也祖則以教反始也禰則以教不忘其所由生也民得其心之所本則徳齊厚而其服也出扵</hi>
<pb n="58a"/>
　<hi>心之誠非有彊之而為也則其從上也速扵置郵矣澄曰宗宗廟之宗廟之名也非指百世不遷之宗而</hi>
　<hi>言祧逺廟也天子三昭三穆四親廟為宗二逺廟為祧諸侯二昭二穆無祧廟或祖禰二廟為宗其上二</hi>
　<hi>廟為祧也左傳云豐氏之祧則卿大夫雖一昭一穆亦有所謂祧也豈以禰為宗而祖為祧與扵禮無可</hi>
　<hi>攷據此記所云葢以廟之親而邇者為宗疏而逺者為祧爾反還也古猶昔也反古謂還思在昔之時復</hi>
　<hi>與反字同義始謂䰟氣之所始也不忘謂常思念也所由生謂體魄之所由以生也扵廟之疏而逺者則</hi>
　<hi>追思吾受氣之所始謂自禰以上逮扵祖也扵廟之親而近者則常念吾賦形之所由生謂自毋以上逮</hi>
　<hi>扵父也此人心所同故以此教民則民恱服而聽順其教者甚敏速葢言不待彊之而使從也上文言百</hi>
　<hi>衆萬民此言衆而不言民上文言以畏以服此言服而不言畏皆互文見義也</hi>
<pb n="58b"/>
二端既立報以二禮建設朝事燔燎羶薌見以蕭光以<lb/>
報氣也此教衆反始也薦黍稷羞肝肺首心覸以俠甒<lb/>
加以鬱鬯以報魄也教民相愛上下用情禮之至也<hi>燔音煩燎力召切羶注音馨今讀如字見覸並音間厠之間俠古洽切甒音武</hi>
　<hi>鄭氏曰二端既立謂氣也魄也更有尊名云鬼神也二禮謂朝事與薦黍稷也朝事謂薦血腥時薦黍稷</hi>
　<hi>謂饋食也見及見間皆當為覸字之誤也羶當為馨聲之誤也燔燎馨香覸以蕭光取牲祭脂也光猶氣</hi>
　<hi>也有虞氏祭首夏后氏祭心殷祭肝周祭肺覸以俠甒謂雜之兩甒醴酒也報氣以氣報魄以實各本其</hi>
　<hi>類孔氏曰既立謂尊名立也報此氣魄以二種祭禮氣魄既殊設祭之時二禮亦異報氣謂朝踐之節也</hi>
<pb n="59a"/>
　<hi>報魄謂饋孰之節也朝事謂早朝祭事燔燎謂取膟膋燎扵爐炭覸謂雜也燔膟膋兼爇蕭蒿是雜以蕭</hi>
　<hi>氣此三者是報氣也饋孰時薦此黍稷進肝肺首心雜以兩甒醴酒此皆是報祭形魄也加以鬰鬯者言</hi>
　<hi>非但薦孰是報魄以魄在地下鬰鬯灌地雖是祭初亦是報魄也不當薦孰之時故云加燔燎馨香蕭光</hi>
　<hi>之屬是氣黍稷肺肝之屬是實物氣虚還以馨香虚氣報之魄實還以黍稷實物報之各本其事類也方</hi>
　<hi>氏曰報氣之禮凡皆以臭為主臭為陽氣以陽生而有所始故曰教反始報魄之禮凡皆以味為主味為</hi>
　<hi>隂魄以隂聚而有所愛故曰教相愛報氣所以求陽乎上是用情扵上也報魄所以求隂乎下是用情於</hi>
　<hi>下也上下用情則二禮之報無以復加故曰禮之至也延平周氏曰䰟氣在上體魄則降言氣則知魄為</hi>
　<hi>體言魄則知氣為魂燔燎羶薌蕭先者氣而已故以氣報魂所以教衆反始粢盛牲體醴酒鬰鬯者皆有</hi>
<pb n="59b"/>
　<hi>成體故以體報魄所以教民相愛澄曰朝事時所薦之血腥及所爇之膟膋及並爇之蒿蕭三者之臭皆</hi>
　<hi>聞扵鼻而其馨上逹于天者故以此報升天之魂氣羶讀如字謂所爇膟膋之臭也饋孰時所薦之黍稷</hi>
　<hi>及所羞之肝肺首心及兩甒之醴酒三者之味皆可於口而其馨下逹于地者故以此報降地之體魄言</hi>
　<hi>所甒之醴酒而因及祭初灌地之鬰鬯亦是下達于地而報魄者也報氣者孝子反思受氣之所始故曰</hi>
　<hi>教衆反始報魄者孝子不忘其賦形之所由生故曰教民相愛父母扵子一體而分父母甚愛其子之身</hi>
　<hi>以其為吾體之遺也子亦甚愛其父母之身以其為吾體之所由以生也是謂相愛上謂天下謂地與前</hi>
　<hi>發揚于上斃于下之上下同以臭之虚報氣者求親之魂氣于天是於在上之天而用其情也以味之實</hi>
　<hi>報魄者求親之體魄于地是扵在下之地而用其情也是二禮者義理奥妙禮之極至也</hi>
<pb n="60a"/>
○君子反古復始不忘其所由生也是以致其敬發其<lb/>
情竭力從事以報其親不敢弗盡也<lb/>
　<hi>此承前一節言君子反之扵昔則追復受氣之始念之於今則不忘賦形之所由生吾親之徳如天地所</hi>
　<hi>以報之者敢有弗盡乎是以致極其敬於内發露其情於外竭盡其力於身以從祭事也鄭氏曰從事謂</hi>
　<hi>脩薦可以祭者也方氏曰敬有所至曰致情無所愛曰發力之用無遺曰竭事之來無拒曰從致敬發情</hi>
　<hi>竭力從事凡此所以報其親不敢弗盡故也如上所言報氣報魄皆報親之事也盡謂内盡志外盡物也</hi>
　<hi>孔氏曰此明竭力報親之事致其敬發其情竭盡氣力以從其事上報於親不敢不極盡也</hi>
是故昔者天子為藉千畝冕而朱紘躬秉耒諸侯為藉<lb/>
<pb n="60b"/>
百畝冕而青紘躬秉耒以事天地山川社稷先古以為<lb/>
醴酪齊盛於是乎取之敬之至也<hi>藉在亦切紘音宏耒力内切酪音洛齊音咨盛音成</hi>
　<hi>鄭氏曰藉藉田也先古先祖長樂陳氏曰天子為藉千畝扵南郊正陽之位也冕而朱紘朱者正陽之色</hi>
　<hi>也諸矦為藉百畆於東郊少陽之位也冕而青紘青者少陽之色也慕容氏曰王畿千里而藉亦千畆封</hi>
　<hi>疆百里而藉亦百畆首服莫尊於冕而冕以躬耕有天下有一國可以取安佚可以役民力而必躬秉耒</hi>
　<hi>者以為祭不自致非所以事神明凡此皆自盡之道也方氏曰耕必服冕敬其事也躬耒躬耕也天地指</hi>
　<hi>天子言之山川社稷先古則兼諸侯言之孔氏曰君子報親不敢不盡心以事之故古者天子諸侯親耕</hi>
<pb n="61a"/>
　<hi>藉田以祭祀諸神須醴酪栥盛之屬扵是藉田乎取之敬之至也</hi>
古者天子諸侯必有公桑蠶室近川而為之築宫仞有三<lb/>
尺棘牆而外閉之及大昕之朝君皮弁素積卜三宫之夫<lb/>
人世婦之吉者使入蠶于蠶室奉種浴于川桑于公桑風<lb/>
戾以食之歳既單矣世婦卒蠶奉繭以示于君遂獻繭于<lb/>
夫人夫人曰此所以為君服與遂副褘而受之因少牢以<lb/>
禮之古之獻繭者其率用此與及良日夫人繅三盆手遂<lb/>
布于三宫夫人世婦之吉者使繅遂朱緑之𤣥黄之以為<lb/>
<pb n="61b"/>
黼黻文章服既成君服以祀先王先公敬之至也<hi>昕許斤切奉芳勇切種章勇切戾力計切食音嗣單音丹繭古典切與音余下同褘音暉率音律又音類又所律切繅悉刀切</hi>
　<hi>鄭氏曰大昕季春朔日之朝也諸侯夫人三宫半王后也風戾之者及早涼脆采之風戾之使露氣燥乃</hi>
　<hi>以食蠶蠶惡濕也歳單謂三月月盡之後也言歳者蠶歳之大功事畢於此也副褘王后之服而云夫人</hi>
　<hi>容二王之後與禮之禮奉繭之世婦也三盆手者三淹也凡繅毎淹大緫而手振之以出緒也孔氏曰公</hi>
　<hi>桑謂官家之桑於其處而築養蠶之室近川取其浴蠶種便也築宫謂築宫牆七尺曰仞牆七尺又三尺</hi>
　<hi>髙一丈也棘牆謂牆上置棘外閉謂扇在戸外閉也世婦亦諸侯世婦前雖緫舉天子諸侯此特舉諸侯</hi>
　<hi>互言之奉種浴于川言蠶将生而又浴之初扵仲春已浴至此更浴之也夫人曰此所以為君服與者所</hi>
<pb n="62a"/>
　<hi>舉奉處重既擬君之祭服故夫人首著副身著褘衣受此所獻之繭因少牢以禮之接獻繭之世婦也率</hi>
　<hi>法也獻繭之法自古如此重事之義良日謂吉日冝繅之日明繅更擇日日至後夫人親繅三盆以手振</hi>
　<hi>出其緒訖遂布與三宫夫人世婦之吉者據諸侯則夫人唯一人雜互天子言之此天子有三夫人就其</hi>
　<hi>中取吉者若諸侯唯世婦之吉者蠶繅非一人擇其吉者主領前文耕藉男子之事故云以事天地山川</hi>
　<hi>社稷兼云先祖養蠶是婦人之事婦人不與外祭故云以事先王先公其寔養蠶為衣亦事天地山川社</hi>
　<hi>稷山隂陸氏曰鄭氏謂大昕季春朔日之朝然則餘日為昕朔日謂之大昕言大以有小文王世子大昕</hi>
　<hi>皷徴視學盖亦朔日方氏曰公桑猶公田也别扵私故謂之公曰室曰宫者蠶居於内故曰室牆圍扵外</hi>
　<hi>故曰宫人長八尺牆仞有三尺髙扵人防窺伺也又置棘防踰越也閽人自外閉其門以親蠶者皆婦人</hi>
<pb n="62b"/>
　<hi>故也君皮弁素積與廵牲同蠶雖隂事亦天産也卜其人之吉亦欲其事之吉也天子六宫而曰三宫據</hi>
　<hi>三夫人言之也後言夫人繅三盆手正言諸侯之夫人而已蠶扵蠶室躬蠶事於其室也躬蠶事謂之蠶</hi>
　<hi>則躬桑事亦謂之桑故下言桑于公桑也浴種于川者以流水滌其宿塵欲其出之速也風戾戾至也盖</hi>
　<hi>桑經宿不能無雨露之潤風至則乾矣蠶惡濕故待風戾而後食之也繭示于君而獻于夫人者示則告</hi>
　<hi>其成而已獻則欲其受之以繅也言布于三宫之夫人以見王后之繅亦若是互明其事也以至副褘為</hi>
　<hi>王后之服止言之於夫人先王乃天子之祀止言之於君者皆此意馬氏曰周官内宰中春詔后帥内外</hi>
　<hi>命婦始蠶于北郊以為祭服王躬耕于南郊后躬蠶于北郊公羊傳曰國非無良農工女也以為人之所</hi>
　<hi>盡於其祖禰者不若以所自親者也長樂陳氏曰天子諸侯之禮文而有辨故耕扵南郊東郊王后夫人</hi>
<pb n="63a"/>
　<hi>之禮質而少變故皆蠶于北郊躬桑不過鞠衣而受繭必以副褘者重繭之成也繅必三盆手者禮成於</hi>
　<hi>三也三盆手猶王藉之三推也然後布于三夫人世婦之吉者使繅遂朱緑之𤣥黄之以為祭服猶庶人</hi>
　<hi>之終畝也澄曰此一小節又分三小節其一必有公桑蠶室以下言食蠶其二嵗既單以下言獻繭古之</hi>
　<hi>獻繭者其率用此與記者之辭以結上文其三及良日以下言繅絲成祭服</hi>
古者天子諸侯必有養獸之官及嵗時齊戒沐浴而躬朝<lb/>
之犧牷祭牲必於是取之敬之至也君召牛納而視之擇<lb/>
其毛而卜之吉然後養之君皮弁素積朔月月半君廵牲<lb/>
所以致力孝之至也祭之日君牽牲穆荅君卿大夫序從<lb/>
<pb n="63b"/>
既入廟門麗于碑卿大夫袒而毛牛尚耳鸞刀以刲取膟<lb/>
膋乃退爓祭祭腥而退敬之至也<hi>朝音潮序從才用切膟音律膋力彫切爓音燖</hi>
　<hi>此一小節亦分三小節養獸之官周官牧人是也及嵗時謂毎嵗将祭而擇牲之時也及此時則養獸之</hi>
　<hi>官齊戒沐浴而躬朝于君葢敬恭以聽君擇牲之令也君祭所用之牲必於是乎取而擇之是者謂獸官</hi>
　<hi>所養者也言不取於它必取扵獸官平日素所養之牲者敬祭之至故不泛用它牲也此小節之一獸官</hi>
　<hi>朝君之後君召取其所養之牛納之於内而視之擇其毛之中於祭者既擇之於人又卜之於神卜之吉</hi>
　<hi>然後養之于滌三月三月内之朔及月半君必服平日視朔之皮弁素積而廵視其牲葢所以致盡其力</hi>
　<hi>於祭先所用之牲者如此孝心之極至也此小節之二祭之日則君自牽其所養之牲入廟穆者君之子</hi>
<pb n="64a"/>
　<hi>姓父昭則子為穆故稱穆父穆則子為昭但云穆者省文以該之荅者謂與君對偶而共牽其牲卿大夫</hi>
　<hi>各以其位次之序而從君與子姓既入廟門則君以所牽之牲麗于庭中之碑卿大夫乃袒左衣取牛耳</hi>
　<hi>之毛以表其色之䋲又以鸞刀刲取牛腸之膟膋乃退自卿大夫袒起皆相其君至此乃退卿大夫之退</hi>
　<hi>也君則俟祭腥祭爓朝踐之事畢而退是君之退也此小節之三也饋孰以後不復言者初之敬如此則</hi>
　<hi>終之敬可知畧之也鄭氏以齊戒沐浴而躬朝為下月朔月半廵牲之事而孔氏謂言朝者敬辭非也山</hi>
　<hi>隂陸氏則謂君齊戒沐浴躬受獸官之朝亦未是方氏曰自養獸之官而下所云即牧人阜蕃其物之時</hi>
　<hi>也自君召牛而下所云即充人繫扵牢之時也齊戒沐浴者臣見君之禮臣以見君之禮而朝所以致其</hi>
　<hi>敬也皮弁素積者君視朝之服君以視朝之服而廵所以極其辨也祭之日謂祭宗廟之日荅君必以穆</hi>
<pb n="64b"/>
　<hi>者以示父子合敬而致其力也卿大夫從君而在穆後故曰序從言不失先後之序也郊特牲言肉袒親</hi>
　<hi>割此則言卿大夫者葢卿大夫相君也取膟膋將以染蕭而焫之也祭之日内之父子外之君臣周旋反</hi>
　<hi>覆從事如此故曰敬之至也孔氏曰犧純色謂天子牲也牷完色謂諸侯牲也犧牷所祭之牲必扵是養</hi>
　<hi>獸之官受擇取之初擇牧時君於牧處命取牛納之於内而視之皮弁素積諸侯視朔之服朔月月半君</hi>
　<hi>服此衣而廵牲所以致其力也云孝之至又云敬之至互文也子姓對居共牽牲卿大夫佐幣士奉芻依</hi>
　<hi>次從君也牲以紖繫著中庭碑將殺牲卿大夫袒取牛之耳毛用鸞刀刲割牲體取賜間脂殺牲竟取所</hi>
　<hi>刲毛膟膋薦之乃退薦膟膋之後以爼載爓肉腥肉以祭祭卒而退祭先腥後爓此先云爓便文耳非先</hi>
　<hi>後之次鄭氏曰麗猶繫也毛牛尚耳以耳毛為上也湯肉曰爓爓祭祭腥祭爓肉腥肉也</hi>
<pb n="65a"/>
○郊之祭也喪者不敢哭凶服者不敢入國門敬之至也<lb/>
　<hi>孔氏曰郊祀之禮是吉禮大事故喪與凶服者皆辟之鄭氏曰吉禮不欲聞見凶人方氏曰禮莫重扵祭</hi>
　<hi>祭奠大於郊故不敢以凶事干吉禮焉山隂陸氏曰人鬼言親之以為敬天神言辟之以為敬亦互相備</hi>
　<hi>也輔氏曰在我者雖敬而在人者弗肅猶非敬之至也</hi>
郊之祭大報天而主日配以月夏后氏祭其闇殷人祭<lb/>
其陽周人祭日以朝及闇<lb/>
　<hi>鄭氏曰主日者以其光明天之神可見者莫著焉闇昏時也陽讀為曰雨曰暘之暘謂日中時也朝日出</hi>
　<hi>時也夏后氏大事以昏殷人大事以日中周人大事以日出亦謂此郊祭也以朝及闇謂終日有事澄曰</hi>
<pb n="65b"/>
　<hi>祭日謂其祭終此一日孔氏曰郊之祭大報天之衆神天無形體懸象著明不過於日月故以日為百神</hi>
　<hi>之主配之以月自日以下皆祭特言月者但月為重以對日耳葢天獨為一壇其日月及天神等共為一</hi>
　<hi>壇故日得為衆神之主也檀弓所云大事非止是喪亦兼諸祭周人尚文祭百神禮多故以朝及闇彼季</hi>
　<hi>氏大夫之家禮儀應少亦以朝及闇故夫子譏之方氏曰郊雖以報天而以日為之主猶王燕飲則主之</hi>
　<hi>以大夫王嫁女則主之以諸侯也</hi>
祭日於壇祭月於坎以别幽明以制上下祭日於東祭<lb/>
月於西以别外内以端其位日出於東月生於西隂陽<lb/>
長短終始相廵以致天下之和<hi>别彼列切下同巡注音㳂或如字</hi>
<pb n="66a"/>
　<hi>孔氏曰此春分朝日秋分夕月也祭日於壇謂春分也祭月扵坎謂秋分也月為幽日為明日在壇月在</hi>
　<hi>坎是殊别幽明制定上下也日為陽在外月為隂在内今祭日扵東用朔旦之時是為外祭月於西用鄉</hi>
　<hi>夕之時是為内是别外内以正其位也隂謂夜陽謂晝夏則陽長而隂短冬則陽短而隂長是隂陽長短</hi>
　<hi>也晦朔之日月與日同處自朔之後月與日先後而行至月終日還與月同處是終始相廵也隂陽和㑹</hi>
　<hi>是致天下之和也方氏曰封土為壇其形髙而顯鑿土為坎其形深而隠一顯一隠所以别隂陽之幽明</hi>
　<hi>一髙一深所以制隂陽之上下東動而出西靜而入出則在外入則反内故東西所以别隂陽之外内東</hi>
　<hi>為陽中西為隂中中則得位故東西所以端隂陽之位别幽明之道然後能制上下之分别内外之所然</hi>
　<hi>後能端隂陽之位言之序所以如此且壇坎者人為之形東西者天然之方以出扵人為也故言制上下</hi>
<pb n="66b"/>
　<hi>以出於天然也故言以端其位日出扵東言其象出扵天地之東也月生扵西言其明生於輪廓之西也</hi>
　<hi>此又覆明祭日月於東西之意也日言出於東則知為入於西堯典於東曰寅賔出日於西曰寅餞納日</hi>
　<hi>者以此月生於西則知為死於東揚雄言月未望則載魄于西既望則終魄于東者以此日之出入也歴</hi>
　<hi>朝夕晝夜而成一日月之死生也歴晦朔弦望而成一月日彺則月來月往則日來隂陽之義一長一短</hi>
　<hi>終則有始相廵而未嘗相絶故足以致天下之和者隂陽相濟也獨隂而無陽獨陽而無隂是同而已又</hi>
　<hi>何以致和乎石林葉氏曰日陽月隂相代晝夜以成長短終則始始則終迭相㳂而不乖異所以和也山</hi>
　<hi>隂陸氏曰廵讀如字澄曰廵如廵行之廵如環之循是謂相廵長樂陳氏曰古者祀日月其禮有六因郊</hi>
　<hi>因蜡而祀之非正祀也或類或禜而祀之與覲諸侯而禮之非常祀也惟春分朝日於東門之外秋分夕</hi>
<pb n="67a"/>
　<hi>月於西門之外此祀之正且常者也</hi>
天下之禮致反始也致鬼神也致和用也致義也致讓<lb/>
也致反始以厚其本也致鬼神以尊上也致物用以立<lb/>
民紀也致義則上下不悖逆矣致讓以去爭也合此五<lb/>
者以治天下之禮也雖有竒邪而不治者則微矣<hi>悖布内切去起吕切竒紀宜切邪似嗟切</hi>
　<hi>鄭氏曰因祭之義泛說禮也致之言至也使人勤行至扵此也至於反始謂報天之屬也至扵鬼神謂祭</hi>
　<hi>宗廟之屬也至扵和用謂治民之事以足用也微猶少也孔氏曰禮之大用凡五事若能行之則天下治</hi>
<pb n="67b"/>
　<hi>矣和用謂財用豐足義謂得冝讓謂逓相推讓反始報天是厚重其本祭祀鬼神是尊嚴其上民豐物用</hi>
　<hi>則知榮辱禮節故可立人紀合此五者之禮以治天下雖有竒異邪惡異行不從治者亦當少也慕容氏</hi>
　<hi>曰百物利用懋遷歛散各適其平所謂致和用也物用得其節民知止足扵分界則有紀而不亂辨下上</hi>
　<hi>明尊卑定名分别嫌疑所謂致義也義明則民志定故無悖逆之事方氏曰用志不至用力不至不能有</hi>
　<hi>致則不足以行禮故毎以致言之致反始致鬼神所以盡天道致物用致義讓所以盡人道竒言其無常</hi>
　<hi>邪言其不正澄曰致謂推而極之致反始謂郊社之禮人物本始於天地故祭祀以報之上文宗廟報氣</hi>
　<hi>亦云復始此之反始則專言天地之神示也致鬼神謂宗廟之禮鬼神即夫子荅宰予所問者禮運祭山</hi>
　<hi>川亦云儐鬼神此之鬼神則專言宗廟之人鬼也和用猶言利用和者利於人而不乖戾之謂義謂君臣</hi>
<pb n="68a"/>
　<hi>之上下父子之尊卑兄弟之長幼夫婦之外内各得其宜也讓則宗族鄉黨相推遜也致和用者利民之</hi>
　<hi>用厚民之生也致義致讓者正民之徳也先言和用富而後教之也厚猶重也重其所本本謂禀氣於天</hi>
　<hi>賦形於地也祖禰在己之上故尊敬其鬼神也物用謂食貨之物民用所資者民衣食足則可教之孝弟</hi>
　<hi>而立民之紀也民紀即義讓等事也上謂君父之尊及兄與夫也下謂臣子之卑及弟與婦也不悖逆謂</hi>
　<hi>皆順也能相推讓則無復有爭故曰去爭合此五者為句以治天下之禮解上文天下之禮四字謂此禮</hi>
　<hi>乃先王以之治天下者以此五者之禮治天下則天下皆治而無竒邪不從治之民緃或有之亦微少也</hi>
○建國之神位右社稷而左宗廟<lb/>
　<hi>鄭氏曰周尚左也孔氏曰周人尚左故宗廟在左社稷在右長樂陳氏曰宗廟陽也故居左社稷隂也故</hi>
<pb n="68b"/>
　<hi>居右方氏曰王氏謂右隂也地道之所尊左陽也人道之所向位宗廟於人道所鄉則不死其親之意山</hi>
　<hi>隂陸氏曰左宗廟不死其親之意三代共之先儒謂質家右宗廟尚親親文家左宗廟尚尊尊非是</hi>
　　　右記祭鬼神示之義凡四節<lb/>
先王之所以治天下者五貴有德貴貴貴老敬長慈幼<lb/>
此五者先王之所以定天下也貴有德何為也為其近<lb/>
於道也貴貴為其近於君也貴老為其近於親也敬長<lb/>
為其近於兄也慈幼為其近於子也<hi>長知兩切為云偽切</hi>
　<hi>慕容氏曰先王所以治天下在因民之性五者民性所有人道所先也天下莫不貴者道也尊無二上繼</hi>
<pb n="69a"/>
　<hi>天而為之子位莫貴焉者君也凡有徳者能得道者也凡有爵而貴者佐君而理者也有徳者有天爵貴</hi>
　<hi>者有人爵天爵人爵皆可貴也故曰貴有徳貴貴親生我者也兄先我者也子承我者也於親致其孝於</hi>
　<hi>兄竭其敬於子盡其慈人道備矣貴老則凡在己上者欲其同於親所以廣孝也敬長則凡在己右者欲</hi>
　<hi>其同於兄所以廣敬也慈幼則凡在己下者欲其同於子所以廣愛也先王推其所為如此則天下之大</hi>
　<hi>可運於掌其於定天下何有方氏曰先言治天下後言定天下者治之然後定也德未足以盡道近於道</hi>
　<hi>而已列爵皆謂之貴貴不必皆君也貴在外者也先徳而後貴以内外為序也貴必在上者老有在下者</hi>
　<hi>先貴而後老以上下為序也先老而後長先長而後㓜以尊卑小大為序也貴有位而已老有年而已不</hi>
　<hi>必皆有徳故於徳特言有焉石林葉氏曰自老而上皆曰貴者以其逹尊也故孟子曰爵一齒一徳一輔</hi>
<pb n="69b"/>
　<hi>氏曰君臣父子兄弟人倫之大者而道又人倫之緫也故先曰貴有徳先王之治天下舉斯心加諸彼而</hi>
　<hi>已刑名法數不與焉澄曰治謂理之使不亂定則各安其常而無不治道謂聖人盡道於天為一者有徳</hi>
　<hi>謂賢人能得此道於心者有徳者雖未至於道然近於道矣貴謂公卿大夫雖難比君然其位之貴近於</hi>
　<hi>君矣老謂人之老雖非吾父然其年之老近於吾父矣長謂人之長雖非吾兄然其年之長近於吾兄矣</hi>
　<hi>幼謂人之幼雖非吾子然其年之幼近扵吾子矣惟其相近故推吾之所尊所敬所愛以及之也</hi>
是故至孝近乎王至弟近乎霸至孝近乎王雖天子必<lb/>
有父至弟近乎霸雖諸侯必有兄先王之教因而弗改<lb/>
所以領天下國家也<hi>王于况切</hi>
<pb n="70a"/>
　<hi>是故二字承上起下上文言五者而此不申言道二句末一句但舉中間貴老敬長二者言之貴老孝也</hi>
　<hi>敬長弟也至孝者之事其父如天下之事王王者天下之所尊父雖非王而其尊有同於天下之王故曰</hi>
　<hi>近于王至弟者之事其兄如列國之事霸霸者列國之所長兄雖非霸而其長有同於列國之霸必有父</hi>
　<hi>父謂父之也必有兄兄謂兄之也又覆解上二句至孝者之事父如王而天下之事王如父王者天子之</hi>
　<hi>尊雖非人父而必有父之者焉謂天下尊之如其父也至弟者之事兄如霸而列國之事霸如兄霸者諸</hi>
　<hi>侯之長雖非人兄而必有兄之者焉謂列國長之如其兄也子之事父如王弟之事兄如霸天下列國之</hi>
　<hi>事王事霸如父兄此人心自然之理先王之教因人心之自然而不改變之所以治天下國家也領如衣</hi>
　<hi>之揭其領而衣無不随順也</hi>
<pb n="70b"/>
子曰立愛自親始教民睦也立敬自長始教民順也教<lb/>
以慈睦而民貴有親教以敬長而民貴用命孝以事親<lb/>
順以聽命錯諸天下無所不行<hi>錯初故切</hi>
　<hi>又引夫子之言以申言上文所言孝弟之義立謂建立於此不躓仆也仁者扵人無所不愛而當先扵己</hi>
　<hi>之父故曰自親始義者於人無所不敬而當先於己之兄故曰自長始睦者由愛親而推之無不慈睦也</hi>
　<hi>順者由敬兄而推之無不恭順也貴猶重也言以此為重事而不敢輕忽也有親謂知有其親由己父之</hi>
　<hi>親至扵凡有服之親皆如有之也用命謂能用其命由己兄之命至於凡在上之命皆能用之也慈睦即</hi>
　<hi>愛親之孝所充敬長即恭順之弟所本錯置也以此二者之教置之天下則無不從其教者故曰無所不</hi>
<pb n="71a"/>
　<hi>行鄭氏曰親長父兄也睦和厚也尊長出教令者孔氏曰人君欲立愛扵天下從親為始言先自愛親也</hi>
　<hi>己愛親則人亦愛親是教民睦也欲立敬於天下從長為始言先自敬長也己能敬長則民亦敬長是教</hi>
　<hi>民順也睦則慈恩故云慈睦民既慈睦則各貴所有之親民心和順不悖逆故貴用在上之教命石林葉</hi>
　<hi>氏曰君子無不愛也自親而始無不敬也自長而始始乎親而逹其教於天下凡有親者莫不敦愛而相</hi>
　<hi>顧也始乎長而逹其教扵天下凡有上者莫不用命而相尊也親親長長君子所自立而效至於天下平</hi>
　<hi>方氏曰相親之謂睦不悖之謂順能慈睦則相親而不離能敬順則從命而無逆孝以事親則知所謂順</hi>
　<hi>以聽命者敬以事長也順以聽命則知所謂孝以事親者睦以相親也其言互相備錯諸天下無所不行</hi>
　<hi>者以人心所同故也孟子曰親親仁也敬長義也無他逹之天下也</hi>
<pb n="71b"/>
○昔者有虞氏貴德而尚齒夏后氏貴爵而尚齒殷人<lb/>
貴富而尚齒周人貴親而尚齒<lb/>
　<hi>鄭氏曰貴謂燕賜有加於諸臣也尚謂有事尊之扵其黨也臣能世禄曰富舜時多仁聖有徳後徳則在</hi>
　<hi>小官孔氏曰此論四代弟順尚齒之義虞氏帝徳宏大故貴徳徳之中年髙者在前故云尚齒夏后氏尚</hi>
　<hi>功功髙則爵髙既貴其爵則徳雖下而爵髙者亦貴之於貴爵之中年髙者在前殷人累世有功世爵而</hi>
　<hi>富乃貴之殷人疏而富者猶貴之周人於己有親乃貴之亦皆年髙者在前也輔氏曰有徳者必有爵有</hi>
　<hi>爵者必有富此虞夏殷之所貴如此至扵周則又厚親以反本焉此世變使然聖人因時定制也若夫年</hi>
　<hi>齒之尚行乎萬世而不可變者馬氏曰貴對賤尚對下四代非相反也葢有虞氏貴徳則賢者能者固已</hi>
<pb n="72a"/>
　<hi>在位在服矣故夏后氏承之以貴爵貴爵則賢而徳似其先人者使之世官不賢而不至於不由禮者使</hi>
　<hi>之世禄矣故殷人承之以貴富貴富則尊祖尊祖則敬宗敬宗則收族故周人承之以貴親夏后氏貴爵</hi>
　<hi>斯所以貴徳也殷人貴富斯所以貴爵也周人貴親斯所以貴富也貴徳以賢賢貴爵以貴貴貴富以明</hi>
　<hi>功貴親以厚本而年齒之尚則四代一也</hi>
虞夏殷周天下之盛王也未有遺年者年之貴乎天下<lb/>
久矣次乎事親也<lb/>
　<hi>此承上文申言四代皆尚齒之義遺謂忽忘之與違其親之違同年即齒也四代之所貴雖有不同而其</hi>
　<hi>尊尚年齒則一葢年齒之可貴於天下歴四代至今不變故曰乆矣尚齒之弟次乎事親之孝也方氏曰</hi>
<pb n="72b"/>
　<hi>虞帝亦曰盛王者以舜五帝之終三王之始也四代之所貴不同貴徳之弊有至於忘君故夏后氏救之</hi>
　<hi>以貴爵葢爵所以明貴賤也貴爵之弊有至扵忘功故殷人救之以貴富葢富者所以明世禄也三者之</hi>
　<hi>弊有至扵忘親故周人救之以貴親至扵尚齒則未嘗易者萬世而無弊故也所以四代不遺年之意則</hi>
　<hi>一而已或曰年或曰齒年以所歴言齒以所序言延平周氏曰年之貴者弟也而事親者孝也</hi>
是故朝廷同爵則尚齒七十杖於朝君問則席八十不<lb/>
俟朝君問則就之而弟逹乎朝廷矣<hi>朝音潮</hi>
　<hi>鄭氏曰同爵尚齒則老者在上也君問則席為之布席於堂上而與之言凡朝位立扵廷不俟朝君揖之</hi>
　<hi>即退不待朝事畢也就之就其家也老而致仕君或不許異其禮而已孔氏曰言敬老之道通逹於朝廷</hi>
<pb n="73a"/>
　<hi>也</hi>
行肩而不併不錯則隨見老者則車徒辟斑白者不以<lb/>
其任行乎道路而弟逹乎道路矣<hi>錯初洛切辟音避</hi>
　<hi>鄭氏曰錯鴈行也父黨随行兄黨鴈行車徒辟乗車歩行者皆避老人也斑白者髮雜色也任所擔持也</hi>
　<hi>不以任少者代之也孔氏曰行肩而不併謂老少並行肩臂不得併行少者差退在後朋友肩随是也不</hi>
　<hi>錯則随者若兄黨為鴈行之差錯是父黨則隨從而行也山隂陸氏曰邪行為錯若鴈之行參差少邪方</hi>
　<hi>氏曰車言其貴徒言其賤見老者則貴賤無不辟也斑白者不以任行乎道路所謂斑白者不提挈也凡</hi>
　<hi>此皆道路禮順之事故曰弟逹乎道路</hi>
<pb n="73b"/>
居鄉以齒而老窮不遺彊不犯弱衆不暴寡而弟逹乎<lb/>
州巷矣<lb/>
　<hi>鄭氏曰老窮不遺以鄉人尊而長之雖貧且無子孫無弃忘也一鄉者五州巷猶閭也方氏曰艾耆耄耋</hi>
　<hi>為老鰥寡孤獨為窮石林葉氏曰彊以力言衆以人言老而窮者猶所不弃則寡弱者固不患於無告此</hi>
　<hi>弟所以逹乎州巷</hi>
古之道五十不為甸徒頒禽隆諸長者而弟逹乎獀狩<lb/>
矣<lb/>
　<hi>鄭氏曰四井為邑四邑為丘四丘為甸甸六十四井也軍田出役之法五十始衰不從力役之事頒之言</hi>
<pb n="74a"/>
　<hi>分也隆猶多也及田者分禽多其老者謂竭作未五十者春獵為獀冬獵為狩孔氏曰作記之人在扵周</hi>
　<hi>末時力役煩重道周初之事故云古之道凡起徒役無過家一人唯田與追胥竭作即所謂甸徒也先儒</hi>
　<hi>誤以為丘甸之甸凡此皆獀狩禮順之事故曰弟逹乎獀狩</hi>
軍旅什伍同爵則尚齒而弟逹乎軍旅矣<lb/>
　<hi>鄭氏曰什伍士卒部曲也孔氏曰五人為伍二伍為什士謂甲士卒謂歩卒在軍旅之中時主帥部領圍</hi>
　<hi>曲而聚故云部曲方氏曰周官五卒為旅五旅為師五師為軍此言軍旅衆莫小於旅莫大於軍故也尚</hi>
　<hi>齒止以什伍者什以外齒有所不勝序故也凡此皆軍旅禮順之事故曰弟逹乎軍旅澄曰凡軍旅五人</hi>
　<hi>為一伍五伍為一兩五人之長曰伍長凡二十人為伍者四為什者二四伍長統之一人為兩司馬統四</hi>
<pb n="74b"/>
　<hi>伍長共二十五人葢尚齒者各行扵一兩二什四伍之中兩之外則不序故曰什伍四伍長爵皆下士是</hi>
　<hi>為同爵四人之中齒尊者先是為尚齒</hi>
孝弟發諸朝廷行乎道路至乎州巷放乎獀狩修乎軍<lb/>
旅衆以義死之而弗敢犯也<hi>放方往切</hi>
　<hi>孔氏曰此緫結上文上諸文但云弟此兼云孝者以孝故能弟弟則孝之次也孝弟之道無處不行故衆</hi>
　<hi>行孝弟雖死不捨也澄曰朝廷政令所自出下民所視效故先言朝廷道路民所行之處州巷民所居之</hi>
　<hi>處獀狩者用衆於内也軍旅者用衆於外也義謂所宜行衆人以此孝弟為所宜行者故寧死而不敢犯</hi>
　<hi>不孝不弟之事也</hi>
<pb n="75a"/>
祀乎明堂所以教諸侯之孝也食三老五更於大學所<lb/>
以教諸侯之弟也祀先賢於西學所以教諸侯之德也<lb/>
耕藉所以教諸侯之養也朝覲所以教諸侯之臣也五<lb/>
者天下之大教也<hi>食音嗣更古行切大學音泰</hi>
　<hi>鄭氏曰祀乎明堂宗祀文王西學周小學也先賢有道徳王所使教國子者方氏曰祀明堂以享帝而享</hi>
　<hi>必配以父所以教孝也食三老五更於大學以貴老所以教弟也先賢則樂祖西學則瞽宗瞽宗殷學樂</hi>
　<hi>祖則有道徳者所以教徳也朝覲以尊天子而致為臣之義故以之教臣馬氏曰耕藉以供粢盛故以之</hi>
　<hi>教養延平周氏曰五者之教以徳為主養者孝之屬臣者弟之屬故其序如此澄曰凡享先王皆是敎孝</hi>
<pb n="75b"/>
　<hi>而獨言祀明堂者尊先王以配天扵享禮為最大孝經謂孝莫大於嚴父配天是也上下文止是言弟長</hi>
　<hi>之事而此兼言五教者葢先且列其凡其下乃專言教弟一事也</hi>
食三老五更於大學天子袒而割牲執醬而饋執爵而<lb/>
酳冕而摠干所以教諸侯之弟也<hi>酳音𦙍</hi>
　<hi>此承上文就五教之中獨提教弟一事詳言之也鄭氏曰割牲制爼實也冕而揔干親在舞位以樂侑食</hi>
　<hi>也孔氏曰牲入之時天子袒而親割之食之時親執醤而饋食罷親執爵而酳干盾也親在舞位持盾而</hi>
　<hi>舞</hi>
是故鄉里有齒而老窮不遺彊不犯弱衆不暴寡此由<lb/>
<pb n="76a"/>
大學來者也<lb/>
　<hi>有齒謂知有年齒者之當敬老窮不遺者敬老所行之效彊不犯弱衆不暴寡則敬老所推之餘也孔氏</hi>
　<hi>曰以天子敬老郷里化之故有齒也在下年老困窮者皆化上而養之不見遺弃故彊不犯弱衆不暴寡</hi>
　<hi>所以致此由養三老五更扵大學也方氏曰由大學來者言教化之原出自大學也</hi>
天子設四學當入學而大子齒<lb/>
　<hi>此以下又歴叙尚齒之事此尚齒之第一事也山隂陸氏曰天子立四學并其中學而五直於一處並建</hi>
　<hi>周人辟雍則辟雍最居中其南為成均其北為上庠其東為東序其西為瞽宗當學禮者就瞽宗學書者</hi>
　<hi>就上庠學舞干戈羽籥者就東序學樂徳樂舞樂語者就成均辟雍唯天子承師問道養三老五更及出</hi>
<pb n="76b"/>
　<hi>師受成等就焉學禮曰帝入東學尚親而貴仁東序是也帝入南學尚齒而貴誠成均是也帝入西學尚</hi>
　<hi>賢而貴徳瞽宗是也帝入北學尚貴而尊爵上庠是也帝入大學承師而問道辟雍是也緫而言之四學</hi>
　<hi>亦大學也若辟雍雖大子不得預大子入學學者所學之官也辟雍非其所學之官故云四學孔氏曰當</hi>
　<hi>入學而大子齒於國人故云大子齒</hi>
天子廵守諸侯待于竟天子先見百年者<hi>守手又切竟與境同</hi>
　<hi>此尚齒之第二事也孔氏曰廵守謂廵行守土諸侯方氏曰竟者疆土至此而竟也待于竟而不敢越其</hi>
　<hi>所守先見百年者王制所謂問百年者就見之是也鄭氏曰問其國君以百年者所在而往見之</hi>
八十九十者東行西行者弗敢過西行東行者弗敢過<lb/>
<pb n="77a"/>
欲言政者君就之可也<lb/>
　<hi>此尚齒之第三事也鄭氏曰弗敢過者謂道經之則見之孔氏曰八十九十不可一一就見若天子諸侯</hi>
　<hi>因其行次或東行西行至八十九十者閭里之旁不敢過越而去必往見之若欲論政教雖不當道路左</hi>
　<hi>右君即就之可也方氏曰彼或在東行此在西行者弗敢過之而弗見西行東行其義亦若是以不必人</hi>
　<hi>人而見之也若欲言政雖非東行西行固當就而問之矣</hi>
壹命齒于鄉里再命齒于族三命不齒族有七十者弗<lb/>
敢先<lb/>
　<hi>此尚齒之第四事也方氏曰以周制考之一命下士也再命中士也三命上士也四命則大夫諸侯之國</hi>
<pb n="77b"/>
　<hi>三命則卿再命則大夫一命則士小國則降扵此一命齒于郷里非其鄉里則以爵而不以齒再命齒于</hi>
　<hi>族非其族則以爵而不以齒三命不齒雖扵其族亦不得而齒之周官黨正屬民于序以正齒位其言與</hi>
　<hi>此合然此特貴貴之義爾至扵老老之仁又不可廢故族有七十者弗敢先也五州為鄉五鄰為里於逺</hi>
　<hi>舉鄉則近至於五比之閭可知於近舉里則逺逹於五縣之遂可知六鄉六遂互見之也族謂公族也有</hi>
　<hi>天下者謂之王族有國者謂之公族有家者謂之父族以傳代言之則曰世族以主祭言之則曰宗族鄭</hi>
　<hi>氏曰此謂鄉射飲酒時也齒者謂以年次立若坐也三命列國之卿也不復齒席之扵賔東不敢先族之</hi>
　<hi>七十者謂既一人舉觶乃入也雖非族亦然承齒乎族故言族爾孔氏曰身有一命官者或立或坐齒與</hi>
　<hi>郷人同再命既髙鄉人䟽者雖復年髙不與之齒但族内計長幼為班序三命轉尊不復齒於親族特坐</hi>
<pb n="78a"/>
　<hi>賔東若此飲酒時族内有年七十者令其先入此三命者後入故云不敢先也三命不齒謂黨正飲酒若</hi>
　<hi>鄉飲酒諸侯之國但爵位為卿大夫雖再命一命皆得不齒以鄉飲酒賔賢其賔必少其得爵為卿大夫</hi>
　<hi>者必年長於君故在賔東西面而不齒若黨正飲酒其賔必長故天子諸侯之國三命乃不齒旴江李氏</hi>
　<hi>曰一命者天子之下士公侯伯之上士子男之上大夫也而與鄉里齒焉再命者天子之中士公侯伯之</hi>
　<hi>大夫子男之卿也而與父族齒焉三命者天子之上士公侯伯之卿也雖云不齒亦異席而已非敢居其</hi>
　<hi>上也山隂陸氏曰荀子曰三命族人雖七十者不敢先言族人齒雖髙猶後三命葢三命受位朝坐燕與</hi>
　<hi>進扵鄉矣故族有七十者弗敢先澄按陸引荀子義與舊注異今兼存之</hi>
七十者不有大故不入朝若有大故而入君必與之揖<lb/>
<pb n="78b"/>
讓而后及爵者<lb/>
　<hi>此尚齒之第五事也鄭氏曰謂致仕在家者其入朝君先與之為禮而後揖卿大夫士澄曰自有虞氏貴</hi>
　<hi>徳而尚齒至此凡十六小節前之一言徳爵富親之貴有四而尚齒獨專其一其二承上申言尚齒之事</hi>
　<hi>其三是故以下至其七分言弟長之事其目有五其八乃合五目而緫言之後之一言孝徳飬臣之教有</hi>
　<hi>四而教弟亦與其一其二承上詳言教弟之事其三是故以下緫言尚齒之效以起下目其四至其八乃</hi>
　<hi>分五目而各言之</hi>
○昔者聖人建隂陽天地之情立以為易易抱龜南面<lb/>
天子卷冕北面雖有明知之心必進斷其志焉示不敢<lb/>
<pb n="79a"/>
專以尊天也<hi>卷古本切知音智斷丁亂切</hi>
　<hi>建猶豎立也天地隂陽之情不可見作為竒偶之畫以明之猶豎立標的使人見之也天地言其理隂陽</hi>
　<hi>言其氣情者人性之動在天地隂陽則言其用也易謂竒偶之畫相變易者也指易之書而言下易抱龜</hi>
　<hi>之易指掌占易之官而言也周官大卜是也易所以筮龜所以卜此言易官而曰抱龜盖卜筮一道也故</hi>
　<hi>一官而兼統其事周官大卜之職而兼掌三易之筮是也鄭氏曰立以為易謂作易易抱龜易官名周曰</hi>
　<hi>大卜大卜主三兆三易三夢之占孔氏曰占易之官抱龜南面尊其神明也天子親執卑道故卷冕北面</hi>
　<hi>雖有明哲之心必進扵龜之前令龜决斷其已所有為之志示不敢自専以尊敬上天也</hi>
善則稱人過則稱己教不伐以尊賢也<lb/>
<pb n="79b"/>
　<hi>上文言在上者不自尊其智而尊天事不自決待神而決是尊天也此言在下者不自伐其善而尊賢己</hi>
　<hi>不自善稱人之善是尊賢也</hi>
天子有善讓徳於天諸侯有善歸諸天子卿大夫有善<lb/>
薦於諸侯士庶人有善本諸父母存諸長老禄爵慶賞<lb/>
成諸宗廟所以示順也<lb/>
　<hi>方氏曰天子受命扵天者也故有善則讓徳扵天諸侯受命於天子者也故有善則歸諸天子卿大夫受</hi>
　<hi>命扵諸侯故有善則薦於諸侯士庶人既卑且賤其善亦小矣内則本諸父母外則存諸長老而已讓為</hi>
　<hi>不受之詞自諸侯而下皆不受其善特扵天子言譲者唯天子之尊其讓為足道也徳善之所積由諸侯</hi>
<pb n="80a"/>
　<hi>而下皆推之於人故止言善唯讓於天則言徳也自外至内謂之歸自下進上謂之薦本以言其有所反</hi>
　<hi>存以言其無所忘父母内也故言其有所反而曰本長老外也故言其無所忘而曰存禄則施之及賤爵</hi>
　<hi>則制之以貴慶所以為禮賞所以為利成諸宗廟者謂必進諸宗廟之中然後得以成其事也祭統曰古</hi>
　<hi>者明君爵有徳而禄有功必賜爵禄於大廟示不敢專也澄曰天子不自有其善而讓於天即上文不自</hi>
　<hi>専而尊天之意諸侯卿大夫士庶人不自有其善而推於人亦廣上文不自伐而尊賢之意也成諸宗廟</hi>
　<hi>者天子既讓善於天諸侯既歸善於天子矣又不敢自專而尊其祖考皆為人下者之順道也故曰示順</hi>
　<hi>自昔者聖人建天地隂陽之情至此又為三小節葢承前所言尚齒敬長之弟而及讓善尊上之順順者</hi>
　<hi>弟之推也</hi>
<pb n="80b"/>
　　　右附記孝弟等義此三節舊本附記又有曽子<lb/>
　　　大孝一節繫是大戴記全篇之文此不重出<lb/>
　<lb/>
　<lb/>
　<lb/>
　<lb/>
　<lb/>
　禮記纂言卷二十三<lb/>
</p>
<p>
</p>
  </div>
</body>
</text>
</TEI>