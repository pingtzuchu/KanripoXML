<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Title</title>
            </titleStmt>
            <publicationStmt>
                <p>Information about publication or distribution</p>
            </publicationStmt>
            <sourceDesc>
                <p>Information about the source</p>
            </sourceDesc>
        </fileDesc>
    </teiHeader>
    <text>
        <body>
            <div>
                <head>書傳</head>
    <p>
<pb n="1a"/>欽定四庫全書　　　　經部二<lb/>
　書傳　　　　　　　　書類<lb/>
　　提要<lb/>
　　　　<hi>臣</hi>等謹案書傳二十卷宋蘇軾撰尚書所載<lb/>
　　　　皆帝王大政軾究心經世之學明于事勢而<lb/>
　　　　又長于議論故其詮解經義於治亂興亡之<lb/>
　　　　故披抉明暢較他經獨為擅長其釋禹貢三<lb/>
　　　　江定為南江中江北江本諸鄭康成逺有端<lb/>
<pb n="1b"/>　　　　緒但未嘗詳審經文攷覈水道而附益以味<lb/>
　　　　别之説遂以啟後人之譏議至于以羲和曠<lb/>
　　　　職為貳於羿而忠于夏則林之奇宗之以康<lb/>
　　　　王之誥服冕為非禮引左傳叔向之言為証<lb/>
　　　　則蔡沈取之朱子亦稱其解吕刑篇以荒度<lb/>
　　　　作刑為句甚合于理則皆卓然具有特見朱<lb/>
　　　　子雖有惜其太簡之説然漢代訓詁文多簡<lb/>
　　　　質自孔賈以後徴引始繁軾文如萬斛源泉<lb/>
<pb n="2a"/>　　　　隨地涌出非不能曼衍其詞當以解經之體<lb/>
　　　　詞貴典要故歛才就範但取詞逹而止未可<lb/>
　　　　以繁省為優劣也乾隆四十三年五月恭校<lb/>
　　　　上<lb/>
　　　　　　　總纂官<hi>臣</hi>紀昀<hi>臣</hi>陸錫熊<hi>臣</hi>孫士毅<lb/>
　　　　　　　　　總　校　官　<hi>臣</hi>陸　費　墀<lb/>
</p>

  </div>
            <div>
                <head>書傳卷一</head>
    <p>
<pb n="1a"/>欽定四庫全書<lb/>
　書傳卷一　　　　　　　宋　蘇軾　撰<lb/>
　　虞書<lb/>
堯典第一<lb/>
昔在帝堯聰明文思<lb/>
　聰者無所不聞明者無所不見文者其法度也思者<lb/>
　其智慮也<lb/>
光宅天下<lb/>
<pb n="1b"/>　聖人之德如日月之光貞一而無所不及也<lb/>
將遜于位<lb/>
　遜遁也<lb/>
讓于虞舜作堯典<lb/>
　言常道也<lb/>
曰若稽古帝堯曰放勲欽明文思安安<lb/>
　若順也稽考也放法也有功而可法曰放勲猶孔子<lb/>
　曰巍巍乎其有成功此論其德之辭也自孟子太史<lb/>
<pb n="2a"/>　公咸以放勲重華文命為堯舜禹之名然有不可者<lb/>
　以類求之則臯陶為名允迪乎欽敬也或言其聰或<lb/>
　言其敬初無異義而學者因是以為説則不勝異說<lb/>
　矣凡若此者皆不取欽明文思才之絶人者也以絶<lb/>
　人之才而安於無事此德之盛也夫惟天下之至仁<lb/>
　為能安其安<lb/>
允恭克讓光被四表格于上下<lb/>
　允信也克能也表外也格至也上下天地也恭有偽<lb/>
<pb n="2b"/>　讓有不克故以允克為賢<lb/>
克明俊德以親九族<lb/>
　明揚也俊傑也堯之政以舉賢為首親親為次九族<lb/>
　高祖𤣥孫之族也<lb/>
九族既睦平章百姓<lb/>
　平和也章顯用其賢者也百姓凡國之大族民之望<lb/>
　也大族予之民莫不予也方是時上世帝皇之子孫<lb/>
　其得姓者蓋百餘族而已故曰百姓<lb/>
<pb n="3a"/>百姓昭明協和萬邦黎民於變時雍<lb/>
　協合也黎衆也變化也雍和也<lb/>
乃命羲和欽若昊天厯象日月星辰敬授人時<lb/>
　昊廣大也厯者其書也象者其器也璿璣玉衡之類<lb/>
　是也星四方中星也辰日月所㑹也或曰星五星辰<lb/>
　三辰心伐北辰也重黎之後羲氏和氏世掌天地四<lb/>
　時之官故堯以是命之<lb/>
分命羲仲宅嵎夷曰暘谷<lb/>
<pb n="3b"/>　禹貢嵎夷在青州又曰暘谷則其地近日而先明當<lb/>
　在東方海上以此推之則昧谷當在西極朔方幽都<lb/>
　當在幽州而南交為交趾明矣春曰宅嵎夷夏曰宅<lb/>
　南交冬曰宅朔方而秋獨曰宅西徐廣曰西今天水<lb/>
　之西縣也羲和之任亦重矣堯都於兾州而其所重<lb/>
　任之臣乃在四極萬里之外理或不然當是致日景<lb/>
　以定分至然後厯可起也故使往驗於四極非常宅<lb/>
　也<lb/>
<pb n="4a"/>寅賔出日平秩東作<lb/>
　寅敬也賔導也秩次序也東作春作也西成秋成也<lb/>
　春夏欲民早起故先日出而作是謂寅賔出日秋冬<lb/>
　寒不能早起故令民候日入而息是謂寅餞納日二<lb/>
　叔不言餞者因仲之辭<lb/>
日中星鳥以殷仲春<lb/>
　日中者晝夜平也二分皆晝夜平而春言日中秋言<lb/>
　宵中者互相備也春分朱鳥七宿昏見於南方夏至<lb/>
<pb n="4b"/>　則青龍秋分則𤣥武冬至則白虎而夏秋冬獨舉一<lb/>
　宿者舉其中也殷當也書曰九江孔殷<lb/>
厥民析<lb/>
　冬寒無事民入室處春事既起丁壯就田其民老壯<lb/>
　分析<hi>見漢志</hi>
鳥獸孳尾<lb/>
　乳化曰孳交接曰尾<lb/>
申命羲叔<lb/>
<pb n="5a"/>　申重也<lb/>
宅南交平秩南訛敬致<lb/>
　訛化也敘南方化育之事以敬致其功<lb/>
日永星火以正仲夏<lb/>
　永長也火心也<lb/>
厥民因<lb/>
　老弱畢作因就在田之丁壯也<lb/>
鳥獸希革<lb/>
<pb n="5b"/>　其羽毛希少而革易也<lb/>
分命和仲宅西曰昩谷寅餞納日<lb/>
　餞送也<lb/>
平秩西成宵中星虚以殷仲秋厥民夷<lb/>
　夷平也農事至秋稍緩可以漸休故曰夷<lb/>
鳥獸毛毨<lb/>
　毨理也毛更生整理<lb/>
申命和叔宅朔方曰幽都平在朔易<lb/>
<pb n="6a"/>　在察也朔易歲於此改易也禮十二月天子與公卿<lb/>
　大夫共飭國典論時令以待來歲之宜<lb/>
日短星昴以正仲冬厥民隩<lb/>
　隩室也民老幼皆入室<lb/>
鳥獸氄毛<lb/>
　氄軟厚也<lb/>
帝曰咨汝羲暨和朞三百有六旬有六日以閏月定四<lb/>
時成歲<lb/>
<pb n="6b"/>　暨與也周四時曰朞朞當三百六十五日四分日之<lb/>
　一而云六日舉其全也歲止得三百五十四日故以<lb/>
　閏月定而正之有讀為又古有又通<lb/>
允釐百工庶績咸熙<lb/>
　釐理工官也績功也熙光明也<lb/>
帝曰疇咨若時登庸<lb/>
　疇誰也咨嗟也時是也猶曰時乎嗟哉能順是者我<lb/>
　登進而用之<lb/>
<pb n="7a"/>放齊曰𦙍子朱啓明帝曰吁嚚訟可乎<lb/>
　放齊臣名𦙍國子爵朱名書有𦙍侯吁疑恠之辭也<lb/>
　口不道忠信之言為嚚或曰太史公曰嗣子丹朱開<lb/>
　明<lb/>
帝曰疇咨若予采<lb/>
　采事也<lb/>
驩兜曰都共工方鳩僝功<lb/>
　驩兜臣名都於嘆羙之辭也共工其先為是官者因<lb/>
<pb n="7b"/>　以氏也方類也鳩聚也僝布也言共工能類聚而布<lb/>
　其功也<lb/>
帝曰吁靜言庸違象恭滔天<lb/>
　静則能言用則違之貌象恭敬而實滅其天理滔滅<lb/>
　也<lb/>
帝曰咨四岳<lb/>
　孔安國以四岳為羲和四子而太史公以羲和為司<lb/>
　馬之先以四岳為齊太公之祖則四岳非羲和也當<lb/>
<pb n="8a"/>　以史為正<lb/>
湯湯洪水方割蕩蕩懐山襄陵浩浩滔天<lb/>
　湯湯蕩蕩浩浩皆水之狀也割害也懷包也襄上也<lb/>
　水逆流曰襄<lb/>
下民其咨有能俾乂<lb/>
　俾使也乂治也<lb/>
僉曰於鯀哉<lb/>
　僉皆也鯀崇伯之名<lb/>
<pb n="8b"/>帝曰吁咈哉方命圯族<lb/>
　咈戾也方命負命也族類也圯族敗類也<lb/>
岳曰异哉試可乃已<lb/>
　异舉也時未有賢於鯀者故岳曰舉而試之可以治<lb/>
　水則已無求其他<lb/>
帝曰往欽哉九載績用弗成<lb/>
　載年也九年三考而功不成<lb/>
帝曰咨四岳朕在位七十載<lb/>
<pb n="9a"/>　堯年十六以唐侯為天子在位七十年時年八十六<lb/>
汝能庸命巽朕位岳曰否德忝帝位<lb/>
　巽受也否不也忝辱也<lb/>
曰明明揚側陋<lb/>
　明其高明者揚其側陋者言不擇貴賤也<lb/>
師錫帝曰有鰥在下曰虞舜<lb/>
　師衆也錫予也無妻曰鰥舉舜而言其鰥者欲帝妻<lb/>
　之也帝知岳不足禪而禪之岳知舜可禪而不舉何<lb/>
<pb n="9b"/>　也以天下予庶人古無是道也故必先自岳始岳必<lb/>
　不敢當也岳不敢當而後及其餘曰吾不擇貴賤也<lb/>
　而衆乃敢舉舜理勢然也堯之知舜至矣而天下不<lb/>
　足以盡知之故將授之天下使其事發於衆不發於<lb/>
　堯故舜受之也安<lb/>
帝曰俞予聞如何<lb/>
　俞然也曰然予亦聞之其德果何如哉<lb/>
岳曰瞽子父頑母嚚象傲克諧以孝烝烝乂不格姦<lb/>
<pb n="10a"/>　瞽舜父名也其字瞍心不則德義之經為頑象舜弟<lb/>
　也諧和也烝進也姦亂也舜能以孝和諧父母昆弟<lb/>
　使進於德不及於亂而孟子太史公皆言象日以殺<lb/>
　舜為事塗廩浚井僅脫於死至欲室其二嫂其為格<lb/>
　姦也甚矣故凡言舜之事不告而娶避堯之子於南<lb/>
　河之南舉皆齊束野人之語而二子不察也<lb/>
帝曰我其試哉女于時觀厥刑于二女釐降二女于媯<lb/>
汭嬪于虞帝曰欽哉<lb/>
<pb n="10b"/>　刑法也釐理也媯水名也婦敬曰嬪虞其族也舜能<lb/>
　以理下二女於媯水之陽耕稼陶漁之地使二女不<lb/>
　獨敬其親而通敬其族舜之所謂諸難無難於此者<lb/>
　也雖付之天下可也堯以是信之矣而人未足以信<lb/>
　之故復試之以五典百揆四門大麓之事<lb/>
　<lb/>
　<lb/>
　書傳卷一<lb/>
</p>

  </div>
            <div>
                <head>書傳卷二</head>
    <p>
<pb n="1a"/>欽定四庫全書<lb/>
　書傳卷二　　　　　　　　宋　蘇軾　撰<lb/>
　　虞書<lb/>
舜典第二<lb/>
虞舜側微堯聞之聰明將使嗣位厯試諸難作舜典<lb/>
曰若稽古帝舜曰重華協于帝<lb/>
　重襲也華文也襲堯之文也<lb/>
濬哲文明溫恭允塞<lb/>
<pb n="1b"/>　濬深也哲智也塞實也書曰剛而塞詩曰秉心塞淵<lb/>
𤣥德升聞<lb/>
　𤣥幽也<lb/>
乃命以位慎徽五典五典克從納于百揆百揆時叙賔<lb/>
于四門四門穆穆<lb/>
　徽和也五典五敎也司徒之事也揆度也書曰有能<lb/>
　奮庸熙帝之載使宅百揆亮采惠疇僉曰伯禹作司<lb/>
　空而左氏傳亦云使主后土以揆百事則百揆司空<lb/>
<pb n="2a"/>　之事也四門四方之門也穆穆羙也諸侯之來朝者<lb/>
　舜賔迎之宗伯之事也<lb/>
納于大麓烈風雷雨弗迷<lb/>
　舊說麓録也舜大錄萬機之政隂陽和風雨時自漢<lb/>
　以來有是說故章帝始置太傅録尚書事而晉以後<lb/>
　强臣將簒者為之其源出於此考其所由蓋古文麓<lb/>
　作㯟故學者誤以為錄耳或曰大麓太山麓也古者<lb/>
　易姓告代必因泰山除地為墠以告天地故謂之禪<lb/>
<pb n="2b"/>　其禮既不經見而考書之文則堯見舜為政三年而<lb/>
　五典從百揆叙四門穆風雨不迷而後告舜以禪位<lb/>
　而舜猶讓不敢當也而堯乃於未告舜禪之前先往<lb/>
　太山以易姓告代豈事之實也哉書云烈風雷雨弗<lb/>
　迷是天有烈風雷雨而舜弗迷也今乃以為隂陽和<lb/>
　風雨時逆其文矣太史公曰堯使舜入山林川澤暴<lb/>
　風雷雨舜行不迷此其實也堯之所以試舜者亦多<lb/>
　方矣洪水為患使舜入山林相視原隰雷雨大至衆<lb/>
<pb n="3a"/>　懼失常而舜不迷其度量有絶人者而天地鬼神亦<lb/>
　或有以相之歟且帝王之興其受命之祥卓然見於<lb/>
　書詩者多矣河圖洛書𤣥鳥生民之詩豈可謂誣也<lb/>
　哉恨學者推之太詳讖緯而後之君子亦矯枉過正<lb/>
　舉從而廢之以為王莽公孫述之流沿此作亂使漢<lb/>
　不失德莽述何自而起而歸罪三代受命之符亦過<lb/>
　矣故夫君子之論取其實而已矣<lb/>
帝曰格汝舜詢事考言乃言底可績三載汝陟帝位<lb/>
<pb n="3b"/>　格來也詢謀也底致也猶受命而往返而致命也陟<lb/>
　升也舜之始見堯也必有以論天下之事其措置當<lb/>
　爾其成當如何考三年而其言驗乃致其功<lb/>
舜讓于德弗嗣<lb/>
　以德不能繼為讓<lb/>
正月上日受終于文祖<lb/>
　上日上旬日也太史公曰文祖堯之太祖也不於其<lb/>
　所祖受堯之終必於堯之祖廟有事於祖廟則餘廟<lb/>
<pb n="4a"/>　可知<lb/>
在璿璣玉衡以齊七政<lb/>
　在察也璿羙玉也璣衡王者正天文之器可運轉者<lb/>
　七政日月五星也<lb/>
肆類于上帝<lb/>
　肆遂也類事類也以事告非常祀也凡祀上帝必及<lb/>
　地示何以知其然也以郊之有望知之春秋書不郊<lb/>
　猶三望傳曰望郊之細也書曰庚戌柴望大告武成<lb/>
<pb n="4b"/>　柴祀天也望祀山川也而禮成於一日祀山川而不<lb/>
　及地此理之必不然者也是以知祀天必及地也詩<lb/>
　曰昊天有成命郊祀天地也漢以來學者考之不詳<lb/>
　而世主或出其私意五畤祭帝汾隂祀后土而王莽<lb/>
　始合祭天地世祖以來或合或否而唐明皇始下詔<lb/>
　合祀至于今者疑焉以為莽與明皇始變禮而不知<lb/>
　祀天之必及地蓋自舜以來見于經矣<lb/>
禋于六宗望于山川徧于羣神<lb/>
<pb n="5a"/>　精意以享曰禋宗尊也六宗尊神也所祭不經見諸<lb/>
　儒各以意度之皆可疑惟晉張髦以為三昭三穆學<lb/>
　者多從其說然以書考之受終之初既有事於文祖<lb/>
　其勢必及餘廟豈有獨祭文祖於齊七政之前而别<lb/>
　祭餘廟於類上帝之後者乎以此推之則齊七政之<lb/>
　後所祭皆天神非人鬼矣孔安國六宗四時也寒暑<lb/>
　也日也月也星也水旱也其說自西漢有之意其必<lb/>
　有所傳受非臆度者其神名壇位皆不可以禮推猶<lb/>
<pb n="5b"/>　秦八神漢太乙之類豈區區曲學所能以私意損益<lb/>
　者哉春秋不郊猶三望三望分野之星與國中山川<lb/>
　乃知古者郊祭天地必及於天地之間所謂尊神者<lb/>
　魯諸侯也故三望而已則此禋于六宗望于山川徧<lb/>
　于羣神蓋與類上帝為一禮耳又以祭法考之其曰<lb/>
　燔柴於泰壇祭天也瘞埋於泰折祭地也則此所謂<lb/>
　類于上帝者也埋少牢於泰昭祭時也相近於坎壇<lb/>
　祭寒暑也王宮祭日也夜明祭月也幽宗祭星也雩<lb/>
<pb n="6a"/>　宗祭水旱也則此所謂禋于六宗也四坎壇祭四方<lb/>
　也山林川谷丘陵能出雲為風雨見恠物皆曰神有<lb/>
　天下者祭百神則此所謂望于山川徧于羣神也祭<lb/>
　法所叙蓋郊祀天地從祀諸神之壇位而舜典之章<lb/>
　句義疏也故星為幽宗水旱為雩宗合於所謂六宗<lb/>
　者但鄭𤣥曲為異説而改宗為禜不可信也<lb/>
輯五瑞既月乃日覲四岳羣牧班瑞于羣后<lb/>
　輯斂也班還也五瑞五玉也公執桓圭侯執信圭伯<lb/>
<pb n="6b"/>　執躬圭子執穀璧男執蒲璧既盡也正月之末盡也<lb/>
　蓋齊七政類上帝無暇日見諸侯既月無事則四岳<lb/>
　羣牧可以日覲矣古者朝覲䞇玉已事則還之故始<lb/>
　輯而終班<lb/>
歲二月東巡守至于岱宗柴<lb/>
　巡守者巡行諸侯之所守也岱宗泰山也柴燔柴祭<lb/>
　天告至也<lb/>
望秩于山川<lb/>
<pb n="7a"/>　東嶽諸侯境内名山大川如其秩次望祭之五岳牲<lb/>
　祀視三公四瀆視諸侯其餘視伯子男<lb/>
肆覲東后<lb/>
　東方諸侯也<lb/>
協時月正日同律度量衡<lb/>
　合四時之氣節月之大小日之甲乙使齊一也律十<lb/>
　二律也<lb/>
脩五禮五玉三帛二生一死䞇<lb/>
<pb n="7b"/>　五禮吉凶軍賔嘉也五玉五瑞也三帛孔安國曰諸<lb/>
　侯世子執纁公之孤執𤣥附庸之君執黄二生卿執<lb/>
　羔大夫執㕍一死士執雉執以見曰䞇<lb/>
如五器卒乃復<lb/>
　五器五玉也帛生死則否<lb/>
五月南巡守至于南岳如岱禮<lb/>
八月西巡守至于西岳如初<lb/>
十有一月朔巡守至于北岳如西禮<lb/>
<pb n="8a"/>　南岳衡山西岳華山北岳恒山<lb/>
歸格于藝祖用特<lb/>
　藝祖文祖也特一牛也<lb/>
五載一巡守羣后四朝敷奏以言明試以功車服以庸<lb/>
　敷陳也奏進也庸用也諸侯四朝各使陳其言而試<lb/>
　其功則賜以車服而用之<lb/>
肇十有二州<lb/>
　肇始也禹治水之後舜分兾州為幽州并州分青州<lb/>
<pb n="8b"/>　為營州<lb/>
封十有二山<lb/>
　封封殖也十二州之名山皆禁採伐也<lb/>
濬川象以典刑<lb/>
　典刑常刑也殺人者死傷人者刑象其所犯<lb/>
流宥五刑<lb/>
　五刑墨劓剕宮辟也作五流之法以宥五刑之輕者<lb/>
　墨薄刑也其宥乃至於流乎曰刑者終身不可復而<lb/>
<pb n="9a"/>　流者有時而釋不賢於刑之乎<lb/>
鞭作官刑<lb/>
　官刑以治庶人在官慢於事而未入於刑者<lb/>
朴作敎刑<lb/>
　朴榎楚也敎學者所用也<lb/>
金作贖刑<lb/>
　過誤而入於刑與罪疑者皆入金以贖<lb/>
眚災肆赦怙終賊刑<lb/>
<pb n="9b"/>　易曰无妄行有眚眚亦災也眚災者猶曰不幸非其<lb/>
　罪也肆縱也春秋肆大眚是也怙恃也終不改也賊<lb/>
　害也不幸而有罪則縱捨之恃惡不悛以害人則刑<lb/>
　之<lb/>
欽哉欽哉惟刑之恤哉<lb/>
　恤憂也<lb/>
流共工于幽洲<lb/>
　幽洲北裔洲水中可居者<lb/>
<pb n="10a"/>放驩兜于崇山<lb/>
　崇山南裔<lb/>
竄三苗于三危<lb/>
　三苗縉雲氏之後為諸侯三危西裔<lb/>
殛鯀于羽山<lb/>
　羽山東裔在海中殛誅死也流放竄皆遷也<lb/>
四罪而天下咸服<lb/>
　此四凶族也其罪則莫得詳矣至於流且死則非小<lb/>
<pb n="10b"/>　罪矣然堯不誅而待舜古今以為疑此皆世家巨室<lb/>
　其執政用事也久矣非堯始舉而用之苟無大故雖<lb/>
　知其惡勢不可去至舜為政而四人者不利乃始為<lb/>
　惡於舜之世如管蔡之於周公也歟<lb/>
二十有八載帝乃徂落百姓如喪考妣三載四海遏密<lb/>
八音<lb/>
　徂落死也考妣父母也遏絶也密靜也堯年十六即<lb/>
　位七十載求禪試三載自正月上日至崩二十八載<lb/>
<pb n="11a"/>　凡壽一百一十七歲<lb/>
月正元日舜格于文祖<lb/>
　月正正月也元日朔日也向告攝今告即位<lb/>
詢于四岳闢四門明四目達四聰<lb/>
　廣視聼於四方<lb/>
咨十有二牧曰食哉惟時<lb/>
　十二州之牧所重民食惟是而已<lb/>
柔遠能邇惇德允元而難任人蠻夷率服<lb/>
<pb n="11b"/>　能讀如不相能之能柔懐遠者使與近者相能惇厚<lb/>
　也元善也難拒也任人佞人也惇厚其德信用善人<lb/>
　而拒佞人則蠻夷服蓋佞人必好功名不務德而勤<lb/>
　遠略也<lb/>
舜曰咨四岳有能奮庸熙帝之載使宅百揆亮采惠疇<lb/>
　奮立也庸功也熙光也載事也有能立功光堯之事<lb/>
　者當使宅百揆其能信事而順者誰乎<lb/>
僉曰伯禹作司空帝曰俞咨禹汝平水土惟時懋哉<lb/>
<pb n="12a"/>　懋勉也<lb/>
禹拜稽首讓于稷契暨臯陶<lb/>
　居稷官者棄也契臯陶二臣名<lb/>
帝曰俞汝往哉<lb/>
　然其所推之賢不許其讓也<lb/>
帝曰棄黎民阻饑<lb/>
　阻險難也<lb/>
汝后稷播時百穀帝曰契百姓不親五品不遜汝作司<lb/>
<pb n="12b"/>徒敬敷五敎在寛<lb/>
　五敎父義母慈兄友弟恭子孝以此敎民必寛而後<lb/>
　可亟則以德為怨否則相率為偽<lb/>
帝曰臯陶蠻夷猾夏寇賊姦宄<lb/>
　猾亂也夏華夏也亂在外曰姦在内曰宄<lb/>
汝作士五刑有服五服三就<lb/>
　士理官也服從也三就國語所謂三次也大者陳之<lb/>
　原野小者致之市朝<lb/>
<pb n="13a"/>五流有宅五宅三居惟明克允<lb/>
　三居如今律五流其詳不可知矣堯舜以德禮治天<lb/>
　下雖有蠻夷寇賊時犯其法然未嘗命將出師時使<lb/>
　臯陶作士以五刑三就五流三居之法治之足矣兵<lb/>
　既不用度其軍政必㝢於農民當時訓農治民之官<lb/>
　如十二牧司徒司空之流當兼領其事是以不復立<lb/>
　司馬也而或者因謂堯時上與司馬為一官誤矣夫<lb/>
　以將帥之任而兼之於理官無時而可也堯獨安能<lb/>
<pb n="13b"/>　行之<lb/>
帝曰疇若予工僉曰垂哉帝曰俞咨垂汝共工<lb/>
　垂臣名<lb/>
垂拜稽首讓于殳斨暨伯與<lb/>
　二臣名<lb/>
帝曰俞往哉汝諧<lb/>
　諧宜也<lb/>
帝曰疇若予上下草木鳥獸<lb/>
<pb n="14a"/>　上山也下澤也<lb/>
僉曰益哉<lb/>
　伯益也<lb/>
帝曰俞咨益汝作朕虞<lb/>
　虞掌山澤之官<lb/>
益拜稽首讓于朱虎熊羆<lb/>
　二臣名<lb/>
帝曰俞往哉汝諧帝曰咨四岳有能典朕三禮僉曰伯<lb/>
<pb n="14b"/>夷<lb/>
　三禮天地人禮伯夷臣名姜姓<lb/>
帝曰俞咨伯汝作秩宗<lb/>
　秩序宗廟之官<lb/>
夙夜惟寅直哉惟清<lb/>
　書曰伯夷降典折民惟刑禮之所去刑之所取故古<lb/>
　者禮官兼折刑夙夜惟寅者為禮也直哉惟清者為<lb/>
　刑也惟直則刑清<lb/>
<pb n="15a"/>伯拜稽首讓于夔龍<lb/>
　二臣名<lb/>
帝曰俞往欽哉帝曰夔命汝典樂敎胄子直而温寛而<lb/>
栗剛而無虐簡而無傲<lb/>
　栗莊栗也敎者必因其所長而輔其所不足直者患<lb/>
　不溫寛者患不栗剛者患虐簡者患傲<lb/>
詩言志歌永言聲依永律和聲<lb/>
　言之不足故長言之吟詠其言而樂生焉是謂歌永<lb/>
<pb n="15b"/>　言聲者樂聲也永者人聲也樂聲升降之節視人聲<lb/>
　之所能至則為中聲是謂聲依永永則無節無節則<lb/>
　不中律故以律為之節是謂律和聲孔子論玉之德<lb/>
　曰叩之有聲清越以長其終詘然樂也夫清越以長<lb/>
　者永也其終詘然者律也夫樂固成於此二者歟<lb/>
八音克諧無相奪倫神人以和夔曰於予擊石拊石百<lb/>
獸率舞<lb/>
　此舜命九官之際也無緣夔於此獨稱其功此益稷<lb/>
<pb n="16a"/>　之文也簡編脫誤復見於此<lb/>
帝曰龍朕堲讒說殄行震驚朕師命汝作納言夙夜出<lb/>
納朕命惟允<lb/>
　聖疾也殄絶也絶行猶獨行行之不可繼者也惟讒<lb/>
　說獨行為能動衆納言之官聼下言納於上受上言<lb/>
　宣於下樞機之官故能為天下言行之帥舜有不問<lb/>
　而命臣有不讓而受者皆隨其實也<lb/>
帝曰咨汝二十有二人<lb/>
<pb n="16b"/>　書曰内有百揆四岳堯欲使巽朕位則非四人明矣<lb/>
　二十二人者蓋十二牧四岳九官也而舊說以為四<lb/>
　人蓋毎訪四岳必僉曰以答之訪者一而答者衆不<lb/>
　害四岳之為一人也<lb/>
欽哉惟時亮天功<lb/>
　亮弼也<lb/>
三載考績三考黜陟幽明庶績咸熙分北三苖<lb/>
　苖之國左洞庭右彭蠡南方之國也而竄之西裔必<lb/>
<pb n="17a"/>　竄其君耳其民未也至此治功大成而苖民猶不服<lb/>
　故分北之<lb/>
舜生三十<lb/>
　為民者三十載<lb/>
徵庸三十<lb/>
　歴試三載攝位二十八載通為三十<lb/>
在位五十載陟方乃死<lb/>
　堯崩舜服喪三年然後即位蓋年六十二矣在位五<lb/>
<pb n="17b"/>　十載而崩壽百有一十二說者以為舜廵守南方死<lb/>
　於蒼梧之野韓愈以為非其說曰地傾東南廵非陟<lb/>
　也陟方者猶曰升遐爾書曰惟新陟王是也傳書者<lb/>
　以乃死為陟方之訓蓋其章句而後之學者誤以為<lb/>
　經文此說為得之<lb/>
帝釐下土方説居方别生分類作汨作九共九篇稾飫<lb/>
　凡逸書不可强通其訓或曰九共九丘也古文丘共<lb/>
　相近也其曰述職方以除九丘非也九丘逸矣理或<lb/>
<pb n="18a"/>　然歟<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="18b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書傳卷二<lb/>
</p>

  </div>
            <div>
                <head>書傳卷三</head>
    <p>
<pb n="1a"/>欽定四庫全書<lb/>
　書傳卷三　　　　　　　　宋　蘇軾　撰<lb/>
　　虞書<lb/>
大禹謨第三<lb/>
臯陶矢厥謨禹成厥功帝舜申之作大禹謨臯陶謨益<lb/>
稷<lb/>
　矢陳也申推明之也<lb/>
曰若稽古大禹曰文命敷于四海祗承于帝<lb/>
<pb n="1b"/>　命敎也以文敎布于四海而繼堯舜以文命為禹名<lb/>
　則布于四海者為何事耶<lb/>
曰后克艱厥后臣克艱厥臣政乃乂黎民敏德<lb/>
　此禹之言也君臣各艱畏則非辟無自入民利在為<lb/>
　善而已故敏於德<lb/>
帝曰俞允若玆嘉言罔攸伏野無遺賢萬邦咸寧<lb/>
　君臣無所艱畏則易事而簡賢賢者遁去而善言不<lb/>
　敢出矣<lb/>
<pb n="2a"/>稽于衆舍己從人不虐無告不廢困窮惟帝時克<lb/>
　無告天民之窮者也困窮士之不遇者也帝堯也<lb/>
益曰都帝德廣運乃聖乃神乃武乃文皇天眷命奄有<lb/>
四海為天下君<lb/>
　都美也至道必簡至言必近君臣相與艱畏舍己而<lb/>
　用衆禮鰥寡達窮士其為德若卑約然此夸者之所<lb/>
　小而世俗之所謂無所至也故舜特申之曰是德也<lb/>
　惟堯能之他人不能也益又從而賛之曰是德也推<lb/>
<pb n="2b"/>　而廣之則乃所以為聖神文武而天之所以命堯為<lb/>
　天子者特以是耳<lb/>
禹曰惠迪吉從逆凶惟影響<lb/>
　惠順也迪道也言吉凶之出於善惡猶影響之生於<lb/>
　形聲<lb/>
益曰吁戒哉儆戒無虞<lb/>
　虞憂也自其未有憂而戒之矣<lb/>
罔失法度罔游于逸罔淫于樂任賢勿貳去邪勿疑<lb/>
<pb n="3a"/>　貳不專任也<lb/>
疑謀勿成百志惟熙<lb/>
　人之為不善雖小人不能無疑凡疑則己則天下無<lb/>
　小人矣人之所以不能大相過者皆好行其所疑也<lb/>
　疑謀勿成則凡所志皆卓然光明無可媿者<lb/>
罔違道以千百姓之譽罔咈百姓以從己之欲<lb/>
　民至愚而不可欺凡其所毁譽天且以是為聰明而<lb/>
　況人君乎違道足以致民毁而已安能求譽哉以是<lb/>
<pb n="3b"/>　知堯舜之間所謂百姓者皆謂世家大族也好行小<lb/>
　慧以求譽於此固不足恤以為不足恤而縱欲以戾<lb/>
　之亦殆矣咈戾也<lb/>
無怠無荒四夷來王<lb/>
　九州之外世一見曰王國語日祭月祀時享歲貢終<lb/>
　王<lb/>
禹曰於帝念哉德惟善政政在養民水火金木土穀惟<lb/>
脩<lb/>
<pb n="4a"/>　所謂六府<lb/>
正德利用厚生惟和<lb/>
　所謂三事也春秋傳曰民生厚而德正用利而事節<lb/>
　正德者管子所謂倉廩實而知禮節衣食足而知榮<lb/>
　辱也利用利器用也厚生時使薄斂也使民之賴其<lb/>
　生也者厚也民薄其生則不難犯上矣利用厚生而<lb/>
　後民德正先言正德者德不正雖有粟吾得而食諸<lb/>
九功惟敘九敘惟歌戒之用休董之用威勸之以九歌<lb/>
<pb n="4b"/>俾勿壞<lb/>
　先事而語曰戒休恩也董督也太史公曰沐浴膏澤<lb/>
　而歌詠勤苦古之治民者於其勤苦之事則歌之使<lb/>
　忘其勞九功之歌意其若豳詩也歟<lb/>
帝曰俞地平天成六府三事允治萬世永賴時乃功<lb/>
　水土治曰平五行敘曰成賴利也乃汝也<lb/>
帝曰格汝禹朕宅帝位三十有三載耄期倦于勤<lb/>
　八十九十曰耄百年曰期頤<lb/>
<pb n="5a"/>汝惟不怠總朕師禹曰朕德罔克民不依臯陶邁種德<lb/>
德乃降黎民懷之帝念哉念兹在兹釋兹在兹名言兹<lb/>
在兹允出兹在玆惟帝念功<lb/>
　邁遠也降下也種德者如農夫之種殖也衆人之種<lb/>
　其德也近朝種而莫穫則其報亦狹矣臯陶之種其<lb/>
　德也遠造次顛沛未嘗不在於德而不求其報也及<lb/>
　其充溢而不已則沛然下及於民而民懷之聖人之<lb/>
　德必始於念故曰帝念哉念兹者固在兹矣及其念<lb/>
<pb n="5b"/>　之至也則雖釋而不念亦未嘗不在兹也其始也念<lb/>
　仁而仁念義而義及其至也不念而自仁義也是謂<lb/>
　念兹在兹釋兹在兹名言者其辭命也允出者其情<lb/>
　實也孔子曰名之必可言言之必可行是之謂名言<lb/>
　名之以仁固仁矣名之以義固義矣是謂名言兹在<lb/>
　兹及其念之至也不待名言而情實皆仁義也是謂<lb/>
　允出兹在兹此帝念念不忘之功也故曰惟帝念功<lb/>
　禹既以是推臯陶之德因以是敎帝也曰邁種德者<lb/>
<pb n="6a"/>　其德不可以一二數也念之而已念之至者念與不<lb/>
　念未嘗不在德也其外之辭命其中之情實皆德也<lb/>
　而德不可勝用矣孔子曰非禮勿視非禮勿聽非禮<lb/>
　勿言非禮勿動一出於禮而仁不可勝用矣舜禹臯<lb/>
　陶之微言其傳於孔子者蓋如此<lb/>
帝曰臯陶惟兹臣庶罔或干予正<lb/>
　干犯也<lb/>
汝作士明于五刑以弼五敎期于予治刑期于無刑民<lb/>
<pb n="6b"/>協于中時乃功懋哉<lb/>
　期至也<lb/>
臯陶曰帝德罔愆臨下以簡御衆以寛罰弗及嗣賞延<lb/>
于世宥過無大刑故無小罪疑惟輕功疑惟重與其殺<lb/>
不辜寧失不經好生之德洽于民心兹用不犯于有司<lb/>
　帝因禹之讓臯陶故推其功而勉之臯陶憂天下後<lb/>
　世以刑為足以治也故推明其所自以為非帝之至<lb/>
　德不能至也<lb/>
<pb n="7a"/>帝曰俾予從欲以治四方風動惟乃之休<lb/>
　帝之所欲欲民仁而壽且富也風動者如風動物而<lb/>
　物不病也<lb/>
帝曰來禹降水儆予成允成功惟汝賢<lb/>
　降當作洚孟子曰洚水者洪水也天以洪水儆予而<lb/>
　禹平之使聲敎信于四海<lb/>
克勤于邦克儉于家不自滿假惟汝賢<lb/>
　假大也<lb/>
<pb n="7b"/>汝惟不矜天下莫與汝爭能汝惟不伐天下莫與汝爭<lb/>
功予懋乃德嘉乃丕績天之厯數在爾躬汝終陟元后<lb/>
人心惟危道心惟微惟精惟一允執厥中<lb/>
　人心衆人之心也喜怒哀樂之類是也道心本心也<lb/>
　能生喜怒哀樂者也安危生於喜怒治亂寄於哀樂<lb/>
　是心之發有動天地傷隂陽之和者亦可謂危矣至<lb/>
　於本心果安在哉為有耶為無耶有則生喜怒哀樂<lb/>
　者非本心矣無則孰生喜怒哀樂者故夫本心學者<lb/>
<pb n="8a"/>　不可以力求而達者可以自得也可不謂微乎舜戒<lb/>
　禹曰吾將使汝從人心乎則人心危而不可據使汝<lb/>
　從道心乎則道心微而不可見夫心豈有二哉不精<lb/>
　故也精則一矣子思子曰喜怒哀樂之未發謂之中<lb/>
　發而皆中節謂之和中也者天下之大本也和也者<lb/>
　天下之達道也致中和天地位焉萬物育焉夫喜怒<lb/>
　哀樂之未發是莫可名言者子思名之曰中以為本<lb/>
　心之表著古之為道者必識此心養之有道則卓然<lb/>
<pb n="8b"/>　可見於至微之中矣夫苟見此心則喜怒哀樂無非<lb/>
　道者是之謂和喜則為仁怒則為義哀則為禮樂則<lb/>
　為樂無所往而不為盛德之事其位天地育萬物豈<lb/>
　足恠哉若夫道心隱微而人心為主喜怒哀樂各隨<lb/>
　其欲其禍可勝言哉道心即人心也人心即道心也<lb/>
　放之則二精之則一桀紂非無道心也放之而已堯<lb/>
　舜非無人心也精之而已舜之所謂道心者子思之<lb/>
　所謂中也舜之所謂人心者子思之所謂和也<lb/>
<pb n="9a"/>無稽之言勿聽弗詢之謀勿庸可愛非君可畏非民衆<lb/>
非元后何戴后非衆罔與守邦欽哉慎乃有位敬脩其<lb/>
可願<lb/>
　人之所願與聖人同而不脩其可以得所願者孟子<lb/>
　所謂惡濕而居下惡醉而强酒也<lb/>
四海困窮天祿永終<lb/>
　舜之授禹也天下可謂治矣而曰四海困窮者託於<lb/>
　不能以讓禹也<lb/>
<pb n="9b"/>惟口出好興戎朕言不再<lb/>
　好爵禄也戎兵刑也吾言非苟而已喜則為爵禄怒<lb/>
　則為兵刑其為授禹也決矣<lb/>
禹曰枚卜功臣<lb/>
　枚厯也<lb/>
惟吉之從帝曰禹官占惟先蔽志昆命于元龜<lb/>
　蔽斷也昆後也使卜筮之官占是事必先斷志而後<lb/>
　令龜<lb/>
<pb n="10a"/>朕志先定詢謀僉同鬼神其依龜筮協從<lb/>
　其者意之之詞也以龜協從知之<lb/>
卜不習吉<lb/>
　習因也卜已吉而更卜為習吉<lb/>
禹拜稽首固辭帝曰毋惟汝諧正月朔旦受命于神宗<lb/>
　堯之所從受天下者曰文祖舜之所從受天下者曰<lb/>
　神宗受天下於人必告於其人之所從受者禮曰有<lb/>
　虞氏禘黄帝而郊嚳祖顓頊而宗堯則神宗為堯明<lb/>
<pb n="10b"/>　矣舜禹之受天下於堯舜也及堯舜之存而受命於<lb/>
　其祖宗矣舜受命二十八年而堯崩禹受命十七年<lb/>
　而舜崩既崩三年然後退而避其子是猶足信乎<lb/>
率百官若帝之初帝曰咨禹惟時有苗弗率汝徂征<lb/>
　率循也徂往也<lb/>
禹乃會羣后誓于師曰濟濟有衆咸聽朕命蠢兹有苗<lb/>
　蠢動也<lb/>
昏迷不恭侮慢自賢反道敗德君子在野小人在位民<lb/>
<pb n="11a"/>棄不保天降之咎肆予以爾衆士奉辭伐罪爾尚一乃<lb/>
心力<lb/>
　尚庶幾也<lb/>
其克有勲三旬苗民逆命益賛于禹曰惟德動天無遠<lb/>
弗届<lb/>
　屇至也<lb/>
滿招損謙受益時乃天道帝初于歴山往于田日號泣<lb/>
于旻天于父母負罪引慝祗載見瞽瞍夔夔齊慄瞽亦<lb/>
<pb n="11b"/>允若<lb/>
　夔夔敬懼貌也<lb/>
至諴感神<lb/>
　以誠感物曰諴<lb/>
矧兹有苗禹拜昌言曰俞<lb/>
　昌言盛德之言也<lb/>
班師振旅<lb/>
　班還也入曰振旅<lb/>
<pb n="12a"/>帝乃誕敷文德<lb/>
　誕大也<lb/>
舞干羽于兩階<lb/>
　干楯也羽翳也兩階賔主之階也<lb/>
七旬有苗格<lb/>
　世傳汲冡書以堯舜為幽囚野死而伊尹為太甲所<lb/>
　殺或以為信然學者雖非之而心疑其說考之於書<lb/>
　禹既受命于神宗出征三苖而反帝猶在位脩文德<lb/>
<pb n="12b"/>　舞干羽以來有苖此豈逼禪也哉<lb/>
臯陶謨第四<lb/>
曰若稽古臯陶曰允迪厥德謨明弼諧<lb/>
　迪蹈也謨謀也弼正也諧和也言世所稱臯陶之德<lb/>
　臯陶信蹈而行之非虚名也其為人謀也明其正人<lb/>
　之失也和皆臯陶之德也書言若稽古者四蓋史之<lb/>
　為此書也曰吾順孝古昔而得其為人之大凡如此<lb/>
　在堯曰放勲欽明文思安安允恭克讓光被四表格<lb/>
<pb n="13a"/>　于上下在舜曰重華協于帝濬哲文明溫恭允塞在<lb/>
　禹曰文命敷于四海祗承于帝在臯陶曰允迪厥德<lb/>
　謨明弼諧皆有虞氏之世史官記其所聞之辭也有<lb/>
　虞氏之世而謂舜臯陶為古可乎曰自今已上皆古<lb/>
　也何必異代春秋傳凡虞書皆曰夏書則此書作於<lb/>
　夏氏之世亦不可知也<lb/>
禹曰俞如何<lb/>
　允迪厥德謨明弼諧者史之所述非臯陶之言也而<lb/>
<pb n="13b"/>　禹曰俞所然者誰乎此其間必有闕文者矣臯陶有<lb/>
　言而禹然之且問之簡編脫壞而失之耳<lb/>
臯陶曰都慎厥身脩思永<lb/>
　慎其身之所脩者思其久遠之至者禮曰君子過言<lb/>
　則民作辭過動則民作則故言必慮其所終行必稽<lb/>
　其所敝<lb/>
惇敘九族庶明勵翼邇可遠在兹<lb/>
　惇厚也敘次也庶明衆顯者謂近臣也勵勉也翼輔<lb/>
<pb n="14a"/>　也自脩身以及九族近臣此邇可遠之道也<lb/>
禹拜昌言曰俞<lb/>
　盛德之言故拜<lb/>
臯陶曰都在知人在安民禹曰吁咸若時惟帝其難之<lb/>
知人則哲能官人安民則惠黎民懷之能哲而惠何憂<lb/>
乎驩兜何遷乎有苖何畏乎巧言令色孔壬<lb/>
　孔甚也壬佞也<lb/>
臯陶曰都亦行有九德亦言其人有德乃言曰載采采<lb/>
<pb n="14b"/>　人有可知之道而無可知之法如蕭何之識韓信此<lb/>
　豈有法可學哉故聖人不敢言知人輕用人而不疑<lb/>
　與疑人而不用皆足以敗國而亡家然卒無知人之<lb/>
　法以諸葛亮之賢而短於知人況其下者乎人主欲<lb/>
　常有為則事繁而民亂欲常無為則政荒而國削自<lb/>
　古及今兵强國治而民安者無有也人之難安如此<lb/>
　此禹之所畏堯舜之所病也臯陶曰然豈可以畏其<lb/>
　難而不求其術乎蓋亦嘗試以九德求之亦行有九<lb/>
<pb n="15a"/>　德者以此自脩也亦言其人有德者以此求人也論<lb/>
　其人則曰斯人也有某德言其德則曰是德也有某<lb/>
　事某事采者事也載采采者歴言之也<lb/>
禹曰何臯陶曰寛而栗<lb/>
　栗懼也寛者患不戒懼<lb/>
柔而立愿而恭<lb/>
　愿慤也慤者或不恭<lb/>
亂而敬<lb/>
<pb n="15b"/>　横流而濟曰亂故才過人可以濟大難者曰亂亂臣<lb/>
　十人是也才過人者患在於夸傲<lb/>
擾而毅<lb/>
　擾馴也<lb/>
直而温簡而亷<lb/>
　簡易者或無亷隅<lb/>
剛而塞<lb/>
　塞實也剛者或色厲而内荏故以實為貴易曰剛徤<lb/>
<pb n="16a"/>　篤實輝光日新其德<lb/>
彊而義彰厥有常吉哉<lb/>
　德惟一動罔不吉故常於是德然後為吉也<lb/>
日宣三德夙夜浚明有家<lb/>
　宣達也浚盡其才也明察其心也言九德之中得三<lb/>
　人而宣逹之盡其才而察其心則卿大夫之家可得<lb/>
　而治也<lb/>
日嚴祗敬六德亮采有邦<lb/>
<pb n="16b"/>　得六人而嚴憚敬用之信任以事則諸侯之國可得<lb/>
　而治也<lb/>
翕受敷施九德咸事俊乂在官百僚師師百工惟時撫<lb/>
于五辰庶績其凝<lb/>
　翕合也有治才曰乂撫循也五辰四時也凝成也九<lb/>
　德竝至文武更進剛柔雜用則以能合而受之為難<lb/>
　能合而受之矣則以能行其言為難故曰翕受敷施<lb/>
　九德咸事此天子之事也古之知言者忘言而取意<lb/>
<pb n="17a"/>　故言無不通後之學士膠於言而責其必然故多礙<lb/>
　多礙故多説天子用九德諸侯用六大夫用三言不<lb/>
　得不爾而其實未必然也孔子曰天子有爭臣七人<lb/>
　諸侯五人大夫三人使諸侯而有爭臣七人可得謂<lb/>
　之僭天子乎故觀書者取其意而已或曰臯陶之九<lb/>
　德區區剛柔之迹耳何足以與知人之哲乎然則臯<lb/>
　陶何為立此言也曰何獨臯陶舜命夔曰直而溫寛<lb/>
　而栗剛而無虐簡而無傲箕子敎武王正直剛克柔<lb/>
<pb n="17b"/>　克沉濳剛克高明柔克雖三聖之所陳詳略不同然<lb/>
　皆以長短相輔剛柔相濟為不知人者立寡過之法<lb/>
　也其意曰不知人者以此觀人恭其短長剛柔而用<lb/>
　之可以無大失矣譬如藥之有方聚衆毒而治一病<lb/>
　君臣相使畏惡相制幸則愈疾不幸亦不至殺人者<lb/>
　此豈為秦越人華陀設乎<lb/>
無敎逸欲有邦兢兢業業一日二日萬幾<lb/>
　事無不待敎而成惟國君之逸欲莫有以敎之者而<lb/>
<pb n="18a"/>　自能也位不期驕祿不期侈故一日二日之間而可<lb/>
　致危亡者至於無數幾危也<lb/>
無曠庶官天工人其代之<lb/>
　天有是事則人有此官官非其人與無官同是廢天<lb/>
　事也而可乎<lb/>
天敘有典勑我五典五惇哉<lb/>
　勑正也<lb/>
天秩有禮自我五禮五庸哉<lb/>
<pb n="18b"/>　秩亦敘也庸常也<lb/>
同寅協恭和衷哉<lb/>
　寅敬也衷誠也<lb/>
天命有德五服五章哉天討有罪五刑五用哉政事懋<lb/>
哉懋哉<lb/>
　懋勉也父義母慈兄友弟恭子孝皆出於民性之自<lb/>
　然孰為此敘者非天乎我特從而正之使益厚耳豺<lb/>
　獺之敬啁啾之悲交際之歡攘奪之怒牝牡之好此<lb/>
<pb n="19a"/>　五禮之所從出也孰為此秩者非天乎我特從而脩<lb/>
　之使有常耳此二者道德之事非君臣同其誠敬莫<lb/>
　能致也五等車服天所以命有德而我章之刑罰天<lb/>
　所以討有罪而我用之此二者政事也勉之而已<lb/>
天聰明自我民聰明天明畏自我民明威達于上下敬<lb/>
哉有土<lb/>
　上帝付耳目於民者以其衆而無私也民所喜怒威<lb/>
　福行焉自天子達不避貴賤有土者可不敬哉<lb/>
<pb n="19b"/>臯陶曰朕言惠<lb/>
　惠順也<lb/>
可底行禹曰俞乃言底可績臯陶曰予未有知思曰賛<lb/>
賛襄哉<lb/>
　曰當作日<lb/>
　<lb/>
　<lb/>
　書傳卷三<lb/>
</p>

  </div>
            <div>
                <head>書傳卷四</head>
    <p>
<pb n="1a"/>欽定四庫全書<lb/>
　書傳卷四　　　　　　　宋　蘇軾　撰<lb/>
　　虞書<lb/>
益稷第五<lb/>
帝曰來禹汝亦昌言禹拜曰都帝予何言予思日孜孜<lb/>
　汝亦昌言者因臯陶之言以訪禹也臯陶曰予未有<lb/>
　知者猶曰吾不知其他也思日夜賛襄而已賛進也<lb/>
　襄上也讀如懷山襄陵之襄臯陶之意曰吾不知其<lb/>
<pb n="1b"/>　他也思日夜進益而已知進而不知退知上而不知<lb/>
　下也易曰天行健君子以自强不息行健者如登高<lb/>
　進而不知止雖超太山可也禹亦因臯陶之言而進<lb/>
　之曰予何言何言者亦猶臯陶之未有知也又曰予<lb/>
　思日孜孜思日孜孜者亦猶臯陶之思日賛賛襄哉<lb/>
　也其言皆相因之辭予是以知曰之當為日也伏生<lb/>
　以益稷合於臯陶謨有以也夫<lb/>
臯陶曰吁如何禹曰洪水滔天浩浩懷山襄陵下民昏<lb/>
<pb n="2a"/>墊<lb/>
　昏瞀也墊陷也<lb/>
予乗四載隨山刋木暨益奏庶鮮食<lb/>
　水行乗舟陸行乗車泥行乗輴山行乗樏秦漢以來<lb/>
　師傳如此且孔氏之舊也故安國知之非諸儒之臆<lb/>
　說也四載之解雜出於尸子慎子而最可信者太史<lb/>
　公也亦如六宗之說自秦漢以來尚矣豈可以私意<lb/>
　曲學鐫鑿附會為之哉而或者以為鯀治水九載兗<lb/>
<pb n="2b"/>　州作十有三載乃同禹之代鯀蓋四載而成功也世<lb/>
　或喜其說然詳味本文予乗四載隨山刋木則是駕<lb/>
　此四物以行於山林川澤之間非以四因九通為十<lb/>
　三載之辭也按書之文鯀九載績用弗成在堯未得<lb/>
　舜之前而殛鯀在舜登庸厯試之後鯀殛而後禹興<lb/>
　則禹治水之年不得與鯀之九載相接兗州之功安<lb/>
　得通四與九為十三乎禹之言曰娶于塗山辛壬癸<lb/>
　甲是娶在治水之中又曰啓呱呱而泣予弗子惟荒<lb/>
<pb n="3a"/>　度土功是啓生在水患未平之前也禹服鯀三年之<lb/>
　喪自免喪而至于娶而至于子自有子至于止禹而<lb/>
　泣亦久矣安得在四載之中乎反覆考之皆與書文<lb/>
　乖異書所云作十有三載乃同者指兗州之事非謂<lb/>
　天下共作十三載也近世學者喜異而巧於鑿故詳<lb/>
　辯之以解世之惑<lb/>
予決九州距四海<lb/>
　九州之名川也<lb/>
<pb n="3b"/>濬畎澮距川<lb/>
　畎遂溝洫澮皆通水之道達于川者也<lb/>
暨稷播奏庶艱食鮮食懋遷有無化居烝民乃粒萬邦<lb/>
作乂<lb/>
　播種也奏進也鮮食肉食也禹之在山林也與益同<lb/>
　之益朕虞也其鮮食鳥獸也其在川澤也與棄同之<lb/>
　棄后稷也其鮮食魚鱉也艱食者草木根實之類凡<lb/>
　施力艱難而得者也艱食鮮食民粗無饑矣乃勉之<lb/>
<pb n="4a"/>　遷易其有無以變化其所居積而農事作矣<lb/>
臯陶曰俞師汝昌言<lb/>
　禹所謂孜孜者其言至約而近也故臯陶吁而問之<lb/>
　禹乃極言孜孜之功効其所建立成就巍巍如此故<lb/>
　臯陶曰俞師汝昌言失以一言而濟天下利萬世可<lb/>
　不師乎<lb/>
禹曰都帝慎乃在位帝曰俞禹曰安汝止惟幾惟康其<lb/>
弼直惟動丕應徯志以昭受上帝天其申命用休帝曰<lb/>
<pb n="4b"/>吁臣哉鄰哉鄰哉臣哉禹曰俞<lb/>
　止居也安汝居者自處於至靜也防患於微曰幾幾<lb/>
　則思慮周無心於物曰康康則視聼審思慮周而視<lb/>
　聼審則輔汝者莫不盡其直也反而求之無意於防<lb/>
　患則思慮淺有心於求物則視聼亂思慮淺而視聼<lb/>
　亂則輔汝者皆諂而已士之志於用者衆矣待汝而<lb/>
　作故曰徯志汝既能安居幾康而觀利害之實是惟<lb/>
　無動動則凡徯志者皆應矣夫豈獨人應之天必與<lb/>
<pb n="5a"/>　之鄰近臣也帝以其言切而道大故歎曰我獨成此<lb/>
　非臣誰與共之助我者四鄰之臣而助四鄰者凡在<lb/>
　朝之臣也故曰臣哉鄰哉鄰哉臣哉<lb/>
帝曰臣作朕股肱耳目予欲左右有民汝翼<lb/>
　左右助也助我所有之民也輔翼之也<lb/>
予欲宣力四方汝為<lb/>
　朝諸侯服四夷凡富國强兵之事也<lb/>
予欲觀古人之象日月星辰山龍華蟲作會宗彝藻火<lb/>
<pb n="5b"/>粉米黼黻絺繡以五采彰施于五色作服汝明<lb/>
　日日也月月也星五緯之星也辰心伐北辰三辰也<lb/>
　山山也龍龍也華蟲雉也日也月也星辰也山也龍<lb/>
　也華蟲也此六章者畫之於宗廟之彝樽故曰作會<lb/>
　宗彝也藻水草也火火也粉粉也米米也黼斧也黻<lb/>
　兩已也藻也火也粉也米也黼也黻也此六章者繡<lb/>
　之於絺以為裳絺葛之精者也故曰絺繡以五采彰<lb/>
　施于五色作服者通言十二章也上六章繪而為衣<lb/>
<pb n="6a"/>　下六章繡而為裳故曰作服也自孔安國鄭𤣥王肅<lb/>
　之流各傳十二章紛然不齊予獨為此解與諸儒異<lb/>
　者以虞書之文為正也<lb/>
予欲聞六律五聲八音在治忽以出納五言汝聽<lb/>
　在察也忽不治也聲音與政通故可以察治否也五<lb/>
　言者詩也以諷詠之言寄之於五聲蓋以聲言也故<lb/>
　謂之五言<lb/>
予違汝弼汝無面從退有後言欽四鄰<lb/>
<pb n="6b"/>　帝感禹言有臣鄰之歎故條四事以責其臣而又戒<lb/>
　之曰欽四鄰<lb/>
庶頑讒說若不在時侯以明之撻以記之書用識哉欲<lb/>
竝生哉工以納言時而颺之格則承之庸之否則威之<lb/>
　論語曰有恥且格格改過也春秋傳曰奉承齊犧古<lb/>
　者謂奉牲幣而薦之曰承承薦也衆頑讒說之人不<lb/>
　率是敎者舜皆有以待之夫化惡莫若進善故擇其<lb/>
　可進者以射侯之禮舉之其不率敎之甚者則撻之<lb/>
<pb n="7a"/>　其小者則書其罪以記之欲其竝居而知恥也此士<lb/>
　之有罪而未可終棄者故使樂工采其謳謡諷諫之<lb/>
　言而颺之以觀其心其改過者則薦之且用之其不<lb/>
　悛者則威之夏楚之寄之之類是也<lb/>
禹曰俞哉<lb/>
　春秋傳太子欲殺渾良夫公曰諾哉諾哉云者口諾<lb/>
　而心不然也禹之所以然者曰俞而已俞哉云者亦<lb/>
　有味其言矣舜舉四事以責其臣立射侯書撻等法<lb/>
<pb n="7b"/>　以待庶頑皆治理也而禹獨有味於斯言也者蓋其<lb/>
　心有所不可於此以為身脩而天下自服也<lb/>
帝光天之下至于海隅蒼生萬邦黎獻<lb/>
　衆賢也<lb/>
共惟帝臣惟帝時舉敷納以言明試以功車服以庸誰<lb/>
敢不讓敢不敬應帝不時敷同日奏罔功無若丹朱傲<lb/>
惟慢遊是好傲虐是作罔晝夜額額<lb/>
　頑狠之狀<lb/>
<pb n="8a"/>罔水行舟朋淫于家用殄厥世予創若時娶于塗山辛<lb/>
壬癸甲<lb/>
　創懲也懲丹朱之惡辛日娶于塗山甲日復往治水<lb/>
啓呱呱而泣予弗子惟荒度土功<lb/>
　啓禹子也禹治水過門不入聞啓泣而不暇子也惟<lb/>
　大度土工而已<lb/>
弼成五服至于五千<lb/>
　五服侯甸綏要荒也服五百里四方相距為方五千<lb/>
<pb n="8b"/>　里<lb/>
州十有二師<lb/>
　師二千五百人一州用三萬人九州二十七萬人<lb/>
外薄四海咸建五長<lb/>
　五國立賢者一人為方伯謂之五長<lb/>
各迪有功苗頑弗即工帝其念哉<lb/>
　禹見帝憂讒邪之甚故推廣其意曰帝之德光被天<lb/>
　下至于海濵草木而況此衆賢乎考其言明其功誰<lb/>
<pb n="9a"/>　敢不從帝不能如是布宣其德以同天下使苗民逆<lb/>
　命日進而終無功者豈其脩已有未至也哉故戒之<lb/>
　曰無若丹朱傲而歴數其惡曰我惟以丹朱為戒故<lb/>
　能平治水土弼成五服今天下定矣而苗猶不即工<lb/>
　者帝不可以不求諸己也故曰帝其念哉此禹得之<lb/>
　於益班師而歸諫舜之詞也而説者乃謂禹勸舜當<lb/>
　念三苗之罪而誅之夫所謂念哉者豈誅有罪之言<lb/>
　乎<lb/>
<pb n="9b"/>帝曰迪朕德時乃功惟敘臯陶方祗厥敘方施象刑惟<lb/>
明夔曰戛擊鳴球搏拊琴瑟以詠祖考來格虞賔在位<lb/>
羣后德讓<lb/>
　此堂上樂也戛擊柷敔也鳴球玉罄也搏拊以韋為<lb/>
　之實之以糠所以節樂虞賔丹朱也二王後故稱賔<lb/>
下管鼗鼓合止柷敔笙鏞以間鳥獸蹌蹌簫韶九成鳯<lb/>
凰來儀<lb/>
　此堂下樂也鏞大鍾也夔作樂而鳥獸舞鳯凰儀信<lb/>
<pb n="10a"/>　乎曰何獨夔也樂工所以不能致氣召物如古者以<lb/>
　不得中聲故爾樂不得中聲者器不當律也器不當<lb/>
　律則與擿植鼓盆無異何名為樂乎使律能當律則<lb/>
　致氣召物雖常人能之蓋見於古今之傳多矣而況<lb/>
　於夔乎夫能當一律則衆律皆得衆律皆得則樂之<lb/>
　變動猶鬼神也是以降天神格人鬼來鳥獸皆無足<lb/>
　疑者不如此何以使孔子忘味三月乎丹朱之惡幾<lb/>
　於桀紂罔水行舟朋淫于家非紂而何今乃與羣后<lb/>
<pb n="10b"/>　濟濟相讓此其難化蓋甚於鳥獸也<lb/>
夔曰於予擊石拊石百獸率舞庶尹允諧<lb/>
　舜聞禹諫則曰道我德者皆汝功也今苗民逆命臯<lb/>
　陶方祗厥敘而行法焉故夔又進而諫曰鬼神猶可<lb/>
　以樂格鳥獸猶可以樂致也而況於人乎此所謂一<lb/>
　執藝事以諫者也<lb/>
帝庸作歌曰勑天之命惟時惟幾乃歌曰股肱喜哉元<lb/>
首起哉百工熈哉臯陶拜手稽首颺言曰念哉率作興<lb/>
<pb n="11a"/>事慎乃憲欽哉屢省乃成欽哉乃賡載歌曰元首明哉<lb/>
股肱良哉庶事康哉又歌曰元首叢脞哉<lb/>
　叢脞細碎也<lb/>
股肱惰哉萬事墮哉帝拜曰俞往欽哉<lb/>
　帝至此納禹之諫乃作歌曰天命不可常也待禍福<lb/>
　之至而慮之則晚矣當以時慮其微者蓋始從禹之<lb/>
　諫而取益之言有畏滿思謙之意也臯陶颺言曰念<lb/>
　哉申禹之諫也曰凡所興作慎用刑廣禹之意也雖<lb/>
<pb n="11b"/>　成功猶内自省終益之戒也帝之歌曰股肱喜則元<lb/>
　首起而百工熙臯陶反之曰良康惰壞皆元首之致<lb/>
　也嗚呼唐虞之際於斯為盛而學者不論惜哉<lb/>
　<lb/>
　<lb/>
　<lb/>
　<lb/>
　書傳卷四<lb/>
</p>

  </div>
            <div>
                <head>書傳卷五</head>
    <p>
<pb n="1a"/>欽定四庫全書<lb/>
　書傳卷五　　　　　　　　　宋　蘇軾　撰<lb/>
　　夏書<lb/>
禹貢第一<lb/>
禹别九州隨山濬川任土作貢<lb/>
　不貢所無及所難得<lb/>
禹敷土<lb/>
　敷道修載叙乂皆治也<lb/>
<pb n="1b"/>隨山刋木<lb/>
　山行多迷刋木以表之且以通道史記云山行表木<lb/>
奠髙山大川<lb/>
　奠定也髙山五岳大川四瀆定其名秩祀禮所視<lb/>
冀州<lb/>
　堯河水為患最甚江次之淮次之河行冀兗為多而青徐<lb/>
　其下流被害亦甚堯都於冀故禹行自冀始次于兖次于<lb/>
　青次于徐四州治而河患衰矣雍豫雖近河以下流既治<lb/>
<pb n="2a"/>　可以少緩也故次乎揚次乎荆以治江淮江淮治而水患<lb/>
　平次于豫次于梁次于雍以治江河上流之餘患而雍最<lb/>
　髙故終焉八州皆言自某及某為某州而冀獨否蓋以餘<lb/>
　州所至而知之先賦後田不言貢篚皆與餘州異<lb/>
既載壺口治梁及岐<lb/>
　壺口在河東屈縣東南梁山在左馮翊夏陽縣西北<lb/>
　岐山在扶風美陽縣西北梁岐二山在雍州今於冀<lb/>
　州言之者豈當時河患上及梁岐乎禹通砥柱則壺<lb/>
<pb n="2b"/>　口平而梁岐自治因河而言非以二山為冀州之地<lb/>
　也<lb/>
既修太原至于岳陽<lb/>
　太原晉陽也岳太岳也亦號霍太山在彘縣東<lb/>
覃懷底績至于衡漳<lb/>
　覃懷河内懷縣漳水横流入河衡横也濁漳水出長<lb/>
　子縣東至鄴入清漳清漳水出上黨沾縣大黽谷東<lb/>
　北至渤海阜城縣入河<lb/>
<pb n="3a"/>厥土惟白壤<lb/>
　無塊曰壤<lb/>
厥賦惟上上錯厥田惟中中<lb/>
　賦田所出榖米兵車之類禹貢田賦皆九等此為第<lb/>
　一雜出第二之賦冀州畿内也田中中而賦上上理<lb/>
　不應爾必當時事有相補除者豈以不貢而多賦耶<lb/>
　然不可以臆説也<lb/>
恒衛既從大陸既作<lb/>
<pb n="3b"/>　恒水出常山上曲陽縣東入滱水衛水出常山靈壽<lb/>
　縣東北入滹沲大陸在鉅鹿縣北水已復故道則大<lb/>
　陸之地可耕作<lb/>
島夷皮服<lb/>
　東北海夷也水患除故服皮服<lb/>
夾右碣石入于河<lb/>
　碣石海畔山在北平驪城縣西南河自碣石山南渤<lb/>
　海之北入海夾挾也自海入河逆流而西右顧碣石<lb/>
<pb n="4a"/>　如在挾掖也<lb/>
濟河為兗州<lb/>
　河濟之間相去不逺兗州之境北距河東南跨濟非<lb/>
　止於濟也<lb/>
九河既道<lb/>
　河水自平原以北分為九道其名據爾雅則徒駭也<lb/>
　太史也馬頰也覆釡也胡蘇也簡也潔也鈎槃也鬲<lb/>
　津也漢成帝時河隄都尉許商上書曰古記九河之<lb/>
<pb n="4b"/>　名有徒駭胡蘇鬲津今見在成平東光鬲縣自鬲津<lb/>
　以北至徒駭其間相去二百餘里以許商之言考之<lb/>
　徒駭最北鬲津最南蓋徒駭是河之本道東出分為<lb/>
　八枝徒駭在成平胡蘇在東光鬲津在鬲縣其餘不<lb/>
　可復知也然爾雅九河之次自北而南既知三河之<lb/>
　處則其餘六者太史馬頰覆釡當在東光之北成平<lb/>
　之南簡潔鈎槃當在東光之南鬲縣之北也其河堙<lb/>
　塞時有故道春秋緯寶乾圖云移河為界在齊呂填<lb/>
<pb n="5a"/>　閼八荒以自廣故鄭𤣥云齊威公塞之同為一河今<lb/>
　河間弓髙以東至平原髙津徃徃有其遺處蓋塞其<lb/>
　八枝并使歸於徒駭也<lb/>
雷夏既澤灉沮㑹同<lb/>
　灉沮二水雷澤在濟隂城陽縣西北<lb/>
桑土既蠶是降丘宅土厥土黑墳<lb/>
　黑而墳起<lb/>
厥草惟繇厥木惟條<lb/>
<pb n="5b"/>　繇茂也條長也<lb/>
厥田惟中下厥賦貞<lb/>
　貞正也賦當隨田髙下此其正也其不相當者蓋必<lb/>
　有故如向所云相補除者非其正也此州田中下賦<lb/>
　亦中下皆第六<lb/>
作十有三載乃同<lb/>
　兗州河患最甚故功後成至于作十有三載<lb/>
厥貢漆絲厥篚織文<lb/>
<pb n="6a"/>　幣帛盛於篚書曰篚厥𤣥黄<lb/>
浮于濟漯逹于河<lb/>
　順流曰浮因水入水曰逹漯水出東郡東武陽縣至<lb/>
　樂安千乗縣入海濟水具下文自漯入濟自濟入河<lb/>
海岱惟青州<lb/>
　西南至岱宗東北跨海至遼東舜十二州分青為營<lb/>
　營州即遼東也漢末公孫度據遼東自號青州刺史<lb/>
嵎夷既略濰淄其道<lb/>
<pb n="6b"/>　嵎夷即堯典嵎夷也略用功少也濰水出瑯邪箕屋<lb/>
　山北至都昌縣入海湽水出泰山萊蕪縣原山東北<lb/>
　至千乘博昌縣入海<lb/>
厥土白墳海濵廣斥<lb/>
　説文云東方謂之斥西方謂之鹵鹵鹹地也<lb/>
厥田惟上下厥賦中上<lb/>
　田第三賦第四<lb/>
厥貢鹽絺<lb/>
<pb n="7a"/>　絺細葛也<lb/>
海物惟錯<lb/>
　錯雜也魚鰕之類<lb/>
岱畎絲枲鉛松怪石<lb/>
　畎谷也枲麻也鈆錫也怪石石似玉者貢此八物<lb/>
萊夷作牧<lb/>
　春秋夾谷之會萊人以兵劫魯侯孔子曰兩君合好<lb/>
　而裔夷之俘以兵亂之以是知古者東萊之有夷也<lb/>
<pb n="7b"/>　牧芻牧也傳曰牧隰臯井衍沃蓋海水患除始芻牧<lb/>
　也<lb/>
厥篚檿絲<lb/>
　爾雅檿桑山桑惟東萊出此絲以織繒堅韌異常萊<lb/>
　人謂之山蠒萊夷作牧而後有此故書篚在作牧之<lb/>
　後<lb/>
浮于汶逹于濟<lb/>
　汶水出太山萊蕪縣西南入濟諸州之末皆記入河<lb/>
<pb n="8a"/>　水道以堯都在冀而河行於冀也雖不言河濟固逹<lb/>
　河也<lb/>
海岱及淮惟徐州<lb/>
　東至海北至岱南及淮<lb/>
淮沂其乂蒙羽其藝<lb/>
　淮水出桐柏山其原逺矣於此言之者淮水至此而<lb/>
　大為害尤甚喜其治故於此記之沂水出泰山蓋縣<lb/>
　臨樂子山南至下邳入泗䝉山在泰山蒙隂縣西南<lb/>
<pb n="8b"/>　羽山在東海祝其縣南二水既治則二山可種<lb/>
大野既豬東原底平<lb/>
　大野澤在山陽鉅野縣北東原今東平郡也水之停<lb/>
　曰豬<lb/>
厥土赤埴墳<lb/>
　土黏曰埴<lb/>
草木漸包<lb/>
　進長曰漸藂生曰包<lb/>
<pb n="9a"/>厥田惟上中厥賦中中<lb/>
　田第二賦第五<lb/>
厥貢惟土五色<lb/>
　王者封五色土為社建諸侯則以其方色土賜之燾<lb/>
　以黄土苴以白茅使歸其國立社<lb/>
羽畎夏翟<lb/>
　夏翟雉也羽中旌旄羽山之谷有之<lb/>
嶧陽孤桐<lb/>
<pb n="9b"/>　東海下邳縣西有葛嶧山即此山也其特生之桐中<lb/>
　琴瑟<lb/>
泗濵浮磬<lb/>
　泗水依山水中見石若浮於水上此石可為磬<lb/>
淮夷蠙珠暨魚<lb/>
　詩有淮夷知古者淮有夷也蠙蚌屬出珠惟淮夷有<lb/>
　珠暨魚如萊夷之有檿絲也貢此六物<lb/>
厥篚𤣥纖縞<lb/>
<pb n="10a"/>　𤣥黑繒縞白繒纖細也<lb/>
浮于淮泗逹于河<lb/>
　自淮泗入河必道于汴世謂隋煬帝始通汴入泗禹<lb/>
　時無此水道以疑禹貢之言此特學者考之不詳而<lb/>
　已謹按前漢書項羽與漢約中分天下割鴻溝以西<lb/>
　為漢以東為楚文穎注云於滎陽下引河東南為鴻<lb/>
　溝以通宋鄭陳蔡曹衛與濟汝淮泗會於楚即今官<lb/>
　渡是也魏武與袁紹相持於官渡乃楚漢分裂之處<lb/>
<pb n="10b"/>　蓋自秦漢以來有之安知非禹迹耶禹貢九州之末<lb/>
　皆記入河水道而淮泗獨不能入河帝都所在理不<lb/>
　應爾意其必開此道以通之其後或為鴻溝或為官<lb/>
　渡或為汴上下百餘里間不可必然皆引河水而注<lb/>
　之淮泗也故王濬伐吳杜預與之書曰足下既摧其<lb/>
　西藩當徑取秣陵討累世之逋寇釋吳人於塗炭自<lb/>
　江入淮逾于泗汴泝河而上振旅還都亦曠世一事<lb/>
　也王濬舟師之盛古今絶倫而自泗汴泝河可以班<lb/>
<pb n="11a"/>　師則汴水之大小當不減於今又足以見秦漢魏晉<lb/>
　皆有此水道非煬帝創開也自唐以前汴泗會于彭<lb/>
　城之東北然後東南入淮近歲汴水直逹于淮不復<lb/>
　入泗矣吳王夫差闢溝通水與晉會于黄池而江始<lb/>
　有入淮之道禹時則無之故禹貢曰沿于江海逹于<lb/>
　淮泗明非自海入淮則江無通淮之道个之末直云<lb/>
　浮于淮泗逹于河不言自海則鴻溝官渡汴水之類<lb/>
　自禹以來有之明矣<lb/>
<pb n="11b"/>淮海惟揚州<lb/>
　北跨淮南跨海<lb/>
彭蠡既豬陽鳥攸居<lb/>
　陽鳥鴻鴈之屬也避寒就煖九月而南正月而北彭<lb/>
　蠡在彭澤西北北方之南南方之北也故陽鳥多留<lb/>
　於此<lb/>
三江既入震澤底定<lb/>
　三江之入古今皆不明予以所見考之自豫章而下<lb/>
<pb n="12a"/>　入于彭蠡而東至海為南江自蜀岷山至于九江彭<lb/>
　蠡以入于海為中江自嶓冡導漾東流為漢過三澨<lb/>
　大别以入于江東匯澤為彭蠡以入于海為北江此<lb/>
　三江自彭蠡以上為二自夏口以上為三江漢合于<lb/>
　夏口而與豫章之江皆匯于彭蠡則三江為一過秣<lb/>
　陵京口以入于海不復三矣然禹貢猶有三江之名<lb/>
　曰北曰中者以味别也蓋此三水性不相入江雖合<lb/>
　而水則異故至于今而有三泠之説古今稱唐陸羽<lb/>
<pb n="12b"/>　知水味三泠相雜而不能欺不可誣也予又以禹貢<lb/>
　之言考之若合符節禹之叙漢水也曰嶓冡導漾東<lb/>
　流為漢又東為滄浪之水過三澨至于大别南入于<lb/>
　江至于東匯澤為彭蠡東為北江入于海夫漢既已<lb/>
　入江且匯為彭蠡矣安能復出為北江以入于海乎<lb/>
　知其以味别也禹之敘江水也曰岷山導江東别為<lb/>
　沱又東至于澧過九江至于東陵東迤北會于匯東<lb/>
　為中江入于海夫江既已與漢合且匯為彭蠡矣安<lb/>
<pb n="13a"/>　能自别為中江以入于海乎知其以味别也漢為北<lb/>
　江岷山之江為中江則豫章之江為南江不言而可<lb/>
　知矣禹以味别信乎曰濟水既入于河而溢為滎禹<lb/>
　不以味别則安知滎之為濟也堯水之未治也東南<lb/>
　皆海豈復有吳越哉及彭蠡既豬三江入海則吳越<lb/>
　始有可宅之土水之所鍾獨震澤而已故曰三江既<lb/>
　入震澤底定孔安國以為自彭蠡江分為三入震澤<lb/>
　為北入于海踈矣蓋安國未嘗南游按經文以意度<lb/>
<pb n="13b"/>　之不知三江距震澤逺甚決無入理而震澤之大小<lb/>
　決不足以受三江也班固曰南江從會稽陽羡東入<lb/>
　海北江從會稽毗陵縣北東入海會稽并陽羡有此<lb/>
　三江然皆是東南枝流小水自相派别而入海者非<lb/>
　禹貢所謂中江北江自彭蠡出者也徒見禹貢有南<lb/>
　北中三江之名而不悟一江三泠合流而異味也故<lb/>
　雜取枝流小水以應三江之數如使此三者為三江<lb/>
　則是與今京口入海之江為四矣京口之江視此三<lb/>
<pb n="14a"/>　者猶畎澮禹獨遺大而數小何耶<lb/>
篠簜既敷<lb/>
　篠竹箭也簜大竹闊節曰簜<lb/>
厥草惟夭厥木惟喬<lb/>
　少長曰夭喬髙也<lb/>
厥土惟塗泥厥田惟下下厥賦下上上錯<lb/>
　田第九賦第七雜出第六<lb/>
厥貢惟金三品<lb/>
<pb n="14b"/>　金銀銅<lb/>
瑶琨篠簜<lb/>
　瑶琨石似玊者<lb/>
齒革羽毛惟木<lb/>
　齒象齒革犀革之類毛旄牛尾之類木楩楠豫章之<lb/>
　類貢此數物<lb/>
島夷卉服厥篚織貝<lb/>
　南海島夷績草木為服如今吉貝木綿之類其紋斕<lb/>
<pb n="15a"/>　斑如貝故曰織貝詩曰萋兮斐兮成是貝錦<lb/>
厥包橘柚錫貢<lb/>
　小曰橘大曰柚包裹而致也禹貢言錫者三大龜不<lb/>
　可常得磬錯不常用而橘柚常貢則勞民害物如漢<lb/>
　永平唐天寶荔枝之害矣故皆錫命乃貢<lb/>
沿于江海逹于淮泗<lb/>
　逹泗則逹河矣<lb/>
荆及衡陽惟荆州<lb/>
<pb n="15b"/>　舊有三條之説北條荆山在馮翊懷德縣南南條荆<lb/>
　山在南郡臨沮縣東北自南條荆山至衡山之陽為<lb/>
　荆州自北條荆山至于河為豫州<lb/>
江漢朝宗于海<lb/>
　二水經此州入海百川以海為宗宗尊也<lb/>
九江孔殷<lb/>
　九江在今廬江潯陽縣南潯陽記有九江名一曰烏<lb/>
　白江二曰蚌江三曰烏江四曰嘉靡江五曰畎江六<lb/>
<pb n="16a"/>　曰源江七曰廩江八曰提江九曰箘江殷當也得水<lb/>
　所當行也<lb/>
沱濳既道<lb/>
　爾雅水自江出為沱自漢出為濳南郡枝江縣有沱<lb/>
　水尾入江華容縣有夏水首出江尾入沔此荆州之<lb/>
　沱濳也蜀郡郫縣有沱江及漢中安陽皆有沱水濳<lb/>
　水尾入江漢此梁州之沱濳也孔安國云沱濳發源<lb/>
　梁州入荆州孔穎逹云雖於梁州合流還於荆州分<lb/>
<pb n="16b"/>　出猶如濟水入河還從河出也以安國穎逹之言考<lb/>
　之則味别之説古人蓋知之乆矣梁州荆州相去數<lb/>
　千里非以味則安知其合而復出耶<lb/>
雲土夢作乂<lb/>
　春秋傳曰楚子與鄭伯田于江南之夢又曰王寢于<lb/>
　雲中則雲與夢二土名也而云雲土夢者古語如此<lb/>
　猶曰𤣥纖縞云爾<lb/>
厥土惟塗泥厥田惟下中厥賦上下<lb/>
<pb n="17a"/>　田第八賦第三<lb/>
厥貢羽毛齒革惟金三品杶榦栝柏<lb/>
　杶柘也以為弓榦柏葉松身曰栝<lb/>
礪砥砮丹惟箘簵楛<lb/>
　箘簵美竹楛中矢幹貢此十物<lb/>
三邦底貢厥名<lb/>
　三邦大國次國小國也杶榦栝柏礪砥砮丹與箘簵<lb/>
　楛皆物之重者荆州去冀最逺而江無逹河之道難<lb/>
<pb n="17b"/>　以必致重物故使此州之國不以大小但致貢其名<lb/>
　數而準其物易以輕資致之京師重勞人也<lb/>
包匭菁茅<lb/>
　匭匣菁茅以供祭縮酒者<lb/>
厥篚𤣥纁璣組<lb/>
　纁絳也三入為纁璣珠類組綬類<lb/>
九江納錫大龜<lb/>
　尺二寸曰大龜寶龜也不可常得故錫命乃納之<lb/>
<pb n="18a"/>浮于江沱濳漢逾于洛至于南河<lb/>
　江無逹河之道捨舟陸行以逹于河故逾于洛自洛<lb/>
　則逹河矣河行冀州之南故曰南河<lb/>
荆河惟豫州<lb/>
　自北條荆山至河甚近當是跨荆而南猶濟河惟兗<lb/>
　州也<lb/>
伊洛瀍澗既入于河<lb/>
　伊水出𢎞農盧氏縣東熊耳山東北入洛洛水出𢎞<lb/>
<pb n="18b"/>　農上洛縣冡領山東北至鞏縣入河瀍水出河南穀<lb/>
　城縣濳亭北東南入洛澗水入𢎞農新安縣東南入<lb/>
　洛三水入洛洛入河<lb/>
滎波既豬<lb/>
　沇水入河溢為滎澤堯時滎澤常波而今始豬也今<lb/>
　滎陽在河南春秋衛狄戰于滎澤當在河北孔穎逹<lb/>
　謂此澤跨河而南北也<lb/>
導菏澤被孟豬<lb/>
<pb n="19a"/>　沇水東出于陶丘北又東為菏澤在濟隂定陶縣東<lb/>
　孟豬在梁國雎陽縣東北水流溢覆被之<lb/>
厥土惟壤下土墳壚<lb/>
　壚疏也或曰黑也<lb/>
厥田惟中上厥賦錯上中<lb/>
　田第四賦第二雜出第一<lb/>
厥貢漆枲絺紵<lb/>
　貢此四物<lb/>
<pb n="19b"/>厥篚纖纊<lb/>
　細綿也<lb/>
錫貢磬錯<lb/>
　治磬錯也以玉為磬故以此石治之<lb/>
浮于洛逹于河華陽黑水惟梁州<lb/>
　自華山之南至黑水皆梁州<lb/>
岷嶓既藝沱濳既道<lb/>
　岷山嶓冡皆山名也沱水出于江濳水出于漢二水<lb/>
<pb n="20a"/>　發源此州而復出於荆州故於荆州亦云<lb/>
蔡蒙旅平<lb/>
　蔡蒙二山蒙山在蜀郡青衣縣今曰蒙頂祭山曰旅<lb/>
　水患平始祭也<lb/>
和夷底績<lb/>
　和夷西南夷名<lb/>
厥土青黎<lb/>
　黎黑也<lb/>
<pb n="20b"/>厥田惟下上厥賦下中三錯<lb/>
　田第七賦第八雜出第七第九<lb/>
厥貢璆鐵銀鏤砮磬<lb/>
　璆美玉也鏤剛鐵也可以鏤者<lb/>
熊羆狐貍織皮<lb/>
　以罽者曰織以裘者曰皮<lb/>
西傾因桓是來浮于濳逾于沔<lb/>
　西傾山名在隴西臨洮縣西南桓水出焉桓入濳濳<lb/>
<pb n="21a"/>　入河漢始出為漾東南流為沔至漢中東行為漢<lb/>
入于渭亂于河<lb/>
　沔在梁州山南而渭在雍州山北沔無入渭之道然<lb/>
　按前漢書武帝時人有上書欲通襃斜道及漕事下<lb/>
　張湯問之云襃水通沔斜水通渭皆可以漕從南陽<lb/>
　下沔入襃襃絶水至斜間百餘里以車轉從斜下渭<lb/>
　如此漢中穀可致此則自沔入渭之道也然襃斜之<lb/>
　間絶水百餘里故曰逾于沔蓋禹時通謂襃為沔也<lb/>
<pb n="21b"/>黑水西河惟雍州<lb/>
　西跨黑水東至河河在冀州西<lb/>
弱水既西<lb/>
　衆水皆東此水獨西<lb/>
涇屬渭汭<lb/>
　涇水入渭屬連也汭水涯也<lb/>
漆沮既從<lb/>
　從如少之從長渭大而漆沮小故言從<lb/>
<pb n="22a"/>灃水攸同<lb/>
　灃渭相若故言同<lb/>
荆岐既旅<lb/>
　荆北條荆山也<lb/>
終南惇物至于鳥鼠<lb/>
　三山名武功縣東有太一山即終南山有垂山即惇<lb/>
　物<lb/>
原隰底績至于豬野<lb/>
<pb n="22b"/>　詩云度其隰原即此原隰也豳地武威縣東有休屠<lb/>
　澤即豬野<lb/>
三危既宅三苗丕敘<lb/>
　春秋傳曰先王居檮杌于四裔允姓之姦居于瓜州<lb/>
　杜預云允姓之祖與三苗俱放于三危瓜州今敦煌<lb/>
　也<lb/>
厥土惟黄壤厥田惟上上厥賦中下<lb/>
　田第一賦第六<lb/>
<pb n="23a"/>厥貢惟球琳琅玕<lb/>
　球琳玉琅玕石而似珠貢此二物<lb/>
浮于積石至于龍門西河會于渭汭<lb/>
　積石山在金城河關縣西南河所經也龍門山在馮<lb/>
　翊夏陽縣北禹鑿以通河也渭水至長安東北入河<lb/>
　河始大自渭汭而下巨舟重載皆可以逹冀州矣<lb/>
織皮崑崙析枝渠搜西戎即叙<lb/>
　禹貢之所篚皆在貢後立文而青徐揚三州皆萊夷<lb/>
<pb n="23b"/>　淮夷島夷所篚此云織皮崑崙析枝渠搜西戎即叙<lb/>
　大意與上三州無異蓋言因西戎即叙而後崑崙析<lb/>
　枝渠搜三國皆篚織皮但古語有顛倒詳略爾其文<lb/>
　當在厥貢惟球琳琅玕之下其浮于績石至于龍門<lb/>
　西河會于渭汭三句當在西戎即叙之下以記入河<lb/>
　水道結雍州之末簡編脱誤不可不正也<lb/>
導岍及岐至于荆山<lb/>
　岍山在扶風即吳岳也荆山北條荆山也孔子敘禹<lb/>
<pb n="24a"/>　貢曰禹别九州隨山濬川蓋言此書一篇而三致意<lb/>
　也既畢九州之事矣則所謂隨山與濬川者復中言<lb/>
　之隨山者隨其地脉而究其終始也何謂地脉曰地<lb/>
　之有山猶人之有脉也有近而不相連者有逺而相<lb/>
　屬者雖江河不能絶也自秦蒙恬始言地脉而班固<lb/>
　馬融王肅治尚書皆有三條之説鄭𤣥則以為四列<lb/>
　古之逹者已知此矣北條山道起岍岐而逾于河以<lb/>
　至太岳東盡碣石以入于海是河不能絶也南條之<lb/>
<pb n="24b"/>　山自嶓冡岷山至于衡山過九江至于敷淺原是江<lb/>
　不能絶也皆禹之言卓然見於經者非地脉而何自<lb/>
　此以下至敷淺原皆隨山之事也<lb/>
逾于河壺口雷首至于太岳<lb/>
　三山之名也雷首在河東蒲坂南太岳者霍太山也<lb/>
底柱析城至于王屋<lb/>
　底柱在陜東北析城在河東濩澤西南王屋在河東<lb/>
　垣縣東北<lb/>
<pb n="25a"/>太行恒山至于碣石入于海<lb/>
　大行山在河内山陽縣西北恒山在上曲陽縣西北<lb/>
西傾朱圉鳥鼠<lb/>
　西傾山在隴西臨洮縣西南朱圉山在天水冀縣南<lb/>
　鳥鼠同穴山在隴西首陽縣西南<lb/>
至于太華<lb/>
　太華在京兆華隂南<lb/>
熊耳外方桐柏至于陪尾<lb/>
<pb n="25b"/>　熊耳山在𢎞農盧氏縣東外方嵩髙山也在潁川桐<lb/>
　柏在南陽平氏縣東南陪尾山在江夏安陸縣東北<lb/>
導嶓冡至于荆山<lb/>
　南條荆山<lb/>
内方至于大别<lb/>
　内方山在江夏竟陵縣東北春秋傳曰吳楚夾漢而<lb/>
　陳自小别至于大别二别山皆在漢上<lb/>
岷山之陽至于衡山<lb/>
<pb n="26a"/>　岷山在蜀郡湔氏西衡山在長沙湘南縣東南<lb/>
過九江至于敷淺原<lb/>
　豫章歴陵縣南有博陽山即敷淺原<lb/>
導弱水至于合黎餘波入于流沙<lb/>
　合黎山在張掖郡刪丹縣弱水自此西至酒泉合黎<lb/>
　張掖郡有居延澤在縣東即流沙也自此以下皆濬<lb/>
　川之事也所導者九弱水不能載物入居延澤中不<lb/>
　復見此水之絶異者也黑水漢水與四瀆皆特入海<lb/>
<pb n="26b"/>　渭洛皆入河逹冀之道故特記此九者餘不録也<lb/>
導黑水至于三危入于南海<lb/>
　黑水得越河入南海者河自積石以西皆多伏流故<lb/>
　黑水得越而南也<lb/>
導河積石至于龍門<lb/>
　施功發于積石<lb/>
南至于華隂東至于底柱又東至于孟津<lb/>
　孟津在河内河陽縣南都道所湊古今以為津<lb/>
<pb n="27a"/>東過洛汭至于大伾<lb/>
　洛汭洛入河處在河南鞏縣東大伾山在黎陽或曰<lb/>
　成臯<lb/>
北過降水至于大陸<lb/>
　河至大伾而北降水在信都<lb/>
又北播為九河同為逆河入于海<lb/>
　播分也逆迎也既分為九又合為一以一迎八而入<lb/>
　于海即渤海也<lb/>
<pb n="27b"/>嶓冡導漾東流為漢<lb/>
　嶓冡山在梁州南<lb/>
又東為滄浪之水<lb/>
　出荆州東南流為滄浪之水即漁父所歌者也<lb/>
過三澨至于大别<lb/>
　三澨水在江夏竟陵<lb/>
南入于江<lb/>
　觸大别山而南<lb/>
<pb n="28a"/>東匯澤為彭蠡<lb/>
　匯廻也<lb/>
東為北江入于海岷山導江東别為沱<lb/>
　江東南流沱東行<lb/>
又東至于澧<lb/>
　澧水在荆州楚詞云遺予佩兮澧浦<lb/>
過九江至于東陵東迤北會于匯<lb/>
　迤迤邐也匯彭蠡也<lb/>
<pb n="28b"/>東為中江入于海<lb/>
　今金山以北取中泠水味既殊絶稱之輕重亦異蓋<lb/>
　蜀江所為也<lb/>
導沇水東流為濟入于河溢為滎<lb/>
　濟水出河東垣縣王屋山東南至河内武德縣入河<lb/>
　竝流而南截河又竝流溢出乃為滎澤也<lb/>
東出于陶丘北<lb/>
　陶丘在濟隂定陶西南<lb/>
<pb n="29a"/>又東至于菏又東北會于汶<lb/>
　汶入濟也<lb/>
又北東入于海導淮自桐柏<lb/>
　淮水出胎簪山東北過桐柏胎簪蓋桐柏之傍小山<lb/>
　也<lb/>
東會于泗沂東入于海<lb/>
　泗水出濟隂乗氏縣至臨淮雎陵縣入淮沂水先入<lb/>
　泗泗入淮也<lb/>
<pb n="29b"/>導渭自鳥鼠同穴東會于灃<lb/>
　灃入渭也灃水出扶風鄠縣東南北過上林苑入渭<lb/>
又東會于涇<lb/>
　涇入渭也涇水出安定涇陽縣西東南至馮翊陽陵<lb/>
　縣入渭<lb/>
又東過漆沮入于河<lb/>
　沮水出北地直路縣東入洛鄭渠在太上皇陵東南<lb/>
　濯水入焉俗謂之漆水又謂之漆沮其水東入洛此<lb/>
<pb n="30a"/>　言東會于灃又東會于涇又東過漆沮者渭水自西<lb/>
　而東之次也雍州所云涇屬渭汭漆沮既從灃水攸<lb/>
　同者散言境内諸水非西東之次也詩云自土沮漆<lb/>
　乃豳地非此漆沮<lb/>
導洛自熊耳東北會于澗瀍又東會于伊又東北入于<lb/>
河九州攸同<lb/>
　書同文車同軌<lb/>
四隩既宅<lb/>
<pb n="30b"/>　隩深也四方深逺者皆可居<lb/>
九山刋旅九川滌源九澤既陂四海會同六府孔修<lb/>
　水火金木土榖<lb/>
庶土交正底慎財賦咸則三壤成賦中邦<lb/>
　交通也正平準也庶土不通有無則輕重偏矣故交<lb/>
　通而平準之九州各則壤之髙下以制國用為賦入<lb/>
　之多少中邦諸夏也貢篚有及於四夷者而賦止於<lb/>
　諸夏也<lb/>
<pb n="31a"/>錫土姓<lb/>
　春秋傳曰天子建國因生以賜姓胙之土而命之氏<lb/>
祗台德先不距朕行<lb/>
　台我也我以德先之則民敬而不違矣<lb/>
五百里甸服<lb/>
　王畿千里面五百里也甸田也為天子治田<lb/>
百里賦納總<lb/>
　總藁穟并也最近故納總<lb/>
<pb n="31b"/>二百里納銍<lb/>
　銍刈也刈其穟不納藁<lb/>
三百里納秸服<lb/>
　秸藁也以藁為藉薦之類可服用者<lb/>
四百里粟五百里米<lb/>
　稍逺故所納者愈輕<lb/>
五百里侯服<lb/>
　此五百里始有諸侯故曰侯服<lb/>
<pb n="32a"/>百里采<lb/>
　卿大夫之采也<lb/>
二百里男邦<lb/>
　與百里采通為二百里也男邦小國也<lb/>
三百里諸侯<lb/>
　自三百里以徃皆諸侯也諸侯大國次國也小國在<lb/>
　内依天子而國大國在外以禦侮也<lb/>
五百里綏服<lb/>
<pb n="32b"/>　綏安也<lb/>
三百里揆文教二百里奮武衛五百里要服<lb/>
　總其大要法不詳也<lb/>
三百里夷<lb/>
　雜夷俗也<lb/>
二百里蔡<lb/>
　放有罪曰蔡春秋傳曰殺管叔而蔡蔡叔<lb/>
五百里荒服<lb/>
<pb n="33a"/>　其法荒略<lb/>
三百里蠻二百里流<lb/>
　罪大者流于此<lb/>
東漸于海西被于流沙朔南暨聲教訖于四海禹錫𤣥<lb/>
圭告厥成功<lb/>
　以五德王天下所從來尚矣黄帝以土故曰黄炎帝<lb/>
　以火故曰炎禹以治水得天下故從水而尚黑殷人<lb/>
　始以兵王故從金而尚白周人冇流火之祥故從火<lb/>
<pb n="33b"/>　而尚赤湯用𤣥牡蓋初克夏因其舊也詩云冇客有<lb/>
　客亦白其馬是殷尚白也帝錫禹以𤣥圭為水德之<lb/>
　瑞是夏尚黑也此五德所尚之色見于經者也<lb/>
　<lb/>
　<lb/>
　<lb/>
　<lb/>
　書傳卷五<lb/>
</p>

  </div>
            <div>
                <head>書傳卷六</head>
    <p>
<pb n="1a"/>欽定四庫全書<lb/>
　書傳卷六　　　　　　　　宋　蘇軾　撰<lb/>
　　夏書<lb/>
甘誓第二<lb/>
啓與有扈戰于甘之野作甘誓<lb/>
　史記有扈禹之後其國扶風雩縣是也國語曰夏有<lb/>
　觀扈周有管蔡以比管蔡兄弟之國也甘扈之南郊<lb/>
　也<lb/>
<pb n="1b"/>大戰于甘乃召六卿<lb/>
　天子六師其將皆命卿<lb/>
王曰嗟六事之人予誓告汝有扈氏威侮五行怠棄三<lb/>
正<lb/>
　王者各以五行之德王易服色及正朔孔子曰行夏<lb/>
　之時自舜以前必有以建子建丑為正者有扈氏不<lb/>
　用夏之服色正朔是叛也故曰威侮五行怠棄三正<lb/>
天用勦絶其命今予惟恭行天之罰左不攻予左汝不<lb/>
<pb n="2a"/>恭命右不攻于右汝不恭命<lb/>
　左車左也主射右車右執戈矛攻治也<lb/>
御非其馬之正汝不恭命<lb/>
　春秋傳曰楚許伯御樂伯攝叔為右以致晉師樂伯<lb/>
　曰吾聞致師者左射以菆攝叔曰吾聞致師者右入<lb/>
　壘折馘執俘而還是古者三人同一車而御在中也<lb/>
　車六馬兩服兩驂兩騑各任其事御之正也王良曰<lb/>
　吾為之範我馳驅終日而不獲一為之詭遇一朝而<lb/>
<pb n="2b"/>　獲十此所謂御非其馬之正也<lb/>
用命賞于祖不用命戮于社<lb/>
　孔子曰當七廟五廟無虚主師行載遷之主以行無<lb/>
　遷廟則以幣曰主命故師行有祖廟也武王伐紂師<lb/>
　度孟津有宗廟有將舟將舟社主在焉故師行有社<lb/>
　也戮人必於社故哀公問社宰我對以戰栗<lb/>
予則孥戮汝<lb/>
　戮及其子曰孥堯舜之世罰弗及嗣武王數紂之罪<lb/>
<pb n="3a"/>　曰罪人以族孥戮非聖人之事也言孥戮者惟啓與<lb/>
　湯知德衰矣然亦言之而已未聞真孥戮人也<lb/>
五子之歌第三<lb/>
太康失邦<lb/>
　太康啟子也<lb/>
昆弟五人<lb/>
　皆啟子<lb/>
須于洛汭作五子之歌<lb/>
<pb n="3b"/>　須待也<lb/>
太康尸位<lb/>
　尸主也<lb/>
以逸豫滅厥德黎民咸貳<lb/>
　貳攜貳也<lb/>
乃盤遊無度<lb/>
　盤樂也<lb/>
畋于有洛之表<lb/>
<pb n="4a"/>　洛表水南也夏都河北而畋于洛南言其去國之逺<lb/>
　也<lb/>
十旬弗反有窮后羿因民弗忍距于河<lb/>
　有窮國名羿其君也春秋傳曰后羿自鉏遷于窮石<lb/>
　忍堪也<lb/>
厥弟五人御其母以從徯于洛之汭<lb/>
　母徯焉而不歸以著太康之不孝也<lb/>
五子咸怨述大禹之戒以作歌其一曰皇祖有訓民可<lb/>
<pb n="4b"/>近不可下民惟邦本本固邦寧予視天下愚夫愚婦一<lb/>
能勝予一人三失<lb/>
　皇祖禹也民可近者言民可親近而不可踈也不可<lb/>
　下者言民可敬而不可賤若自賢而愚人以愚視天<lb/>
　下則一夫可以勝我矣一人三失者失民則失天失<lb/>
　天則失國也<lb/>
怨豈在明不見是圖<lb/>
　怨不在大當及其未明而圖之<lb/>
<pb n="5a"/>予臨兆民<lb/>
　十萬曰億十億曰兆<lb/>
凛乎若朽索之馭六馬為人上者奈何不敬<lb/>
　馭民若朽索之馭馬不已過乎曰天下皆有所恃民<lb/>
　恃有司以安其身有司恃天子之法以安其位惟天<lb/>
　子無所恃恃民心而已民心攜則天子為獨夫謂之<lb/>
　朽索不亦宜乎<lb/>
其二曰訓有之内作色荒外作禽荒甘酒嗜音峻宇雕<lb/>
<pb n="5b"/>牆有一于此未或不亡其三曰惟彼陶唐有此冀方<lb/>
　陶唐堯也堯都平陽舜都蒲坂禹都安邑皆在冀州<lb/>
今失厥道亂其紀綱乃底滅亡<lb/>
　大曰綱小曰紀舜禹皆守堯之綱紀<lb/>
其四曰明明我祖萬邦之君有典有則貽厥子孫關石<lb/>
和鈞王府則有荒墜厥緒覆宗絶祀<lb/>
　關通也和平也緒餘也古者有五權百二十斤曰石<lb/>
　三十斤曰鈞舉其二則餘可知矣太史公曰禹以聲<lb/>
<pb n="6a"/>　為律以身為度左準繩右規矩知度量權衡凡法度<lb/>
　之器至禹明具故曰我祖有典法以遺子孫凡法度<lb/>
　之器具在王府而吾不能守以亡也<lb/>
其五曰嗚呼曷歸予懷之悲萬姓仇予予將疇依鬱陶<lb/>
乎予心顔厚有忸怩弗慎厥德雖悔可追<lb/>
　鬱陶憤懣也顔厚色愧也有讀曰又忸怩心慙也<lb/>
胤征第四<lb/>
羲和湎淫廢時亂日𦙍往征之作𦙍征<lb/>
<pb n="6b"/>　羲和掌天地四時之官堯時為四人今此有國邑而<lb/>
　以沈湎得罪則一人而已不知其何自為一也按史<lb/>
　記及春秋傳晉魏絳吳伍員言帝太康帝仲康帝相<lb/>
　帝少康四世事甚詳蓋羿既逐太康太康崩其弟仲<lb/>
　康立而羿為政仲康崩其子相立相為羿所逐羿為<lb/>
　家衆所殺寒浞代之浞因羿室生澆及豷使澆伐滅<lb/>
　二斟且殺相相之后曰緍方娠而逃于有仍以生少<lb/>
　康少康復逃于有虞虞思邑之於綸少康布德以收<lb/>
<pb n="7a"/>　夏衆夏之遺臣靡收二斟之餘民以滅浞而立少康<lb/>
　少康滅澆與豷然後祀夏配天不失舊物以此考之<lb/>
　則太康失國之後至少康祀夏之前皆羿浞專政僭<lb/>
　位之年如曹操之於漢司馬仲逹之於魏也𦙍征之<lb/>
　事蓋出於羿非仲康之所能專明矣羲和湎淫之臣<lb/>
　也而貳於羿蓋忠於夏也如王淩諸葛誕之叛晉尉<lb/>
　遲逈之叛隋故羿假仲康之命以命𦙍侯而往征之<lb/>
　何以知其然也曰𦙍侯數羲和之罪至於殺無赦然<lb/>
<pb n="7b"/>　其實狀止於酣酒不知日食而已此一法吏所辦耳<lb/>
　何至於六師取之乎夫酒荒廢職之人豈復有渠魁<lb/>
　脅從之事是强國得衆者也孔子敘書其篇曰羲和<lb/>
　湎淫廢時亂日者言其罪止於此也曰𦙍徃征之者<lb/>
　見征伐號令之出於𦙍非仲康之命也此春秋之法<lb/>
　曰然則孔子何取於此篇而不刪去乎曰書固有非<lb/>
　聖人之所取而猶存者也孟子曰盡信書不如無書<lb/>
　吾於武成取二三䇿而已紂之衆既已倒戈然猶縱<lb/>
<pb n="8a"/>　兵以殺至於血流漂杵聖人何取焉予於書見聖人<lb/>
　所不取而猶存者二𦙍征之挾天子令諸侯與康王<lb/>
　之誥釋斬衰而服袞冕也春秋晉侯召王而謂之巡<lb/>
　狩孔子書之於策曰天王狩于河陽若無簡牘之記<lb/>
　則後世以天王為真狩也𦙍征之事孔氏必有師𫝊<lb/>
　之説也乆逺而亡之耳<lb/>
惟仲康肇位四海𦙍侯命掌六師<lb/>
　𦙍國名<lb/>
<pb n="8b"/>羲和廢厥職酒荒于厥邑𦙍后承王命徂征告于衆曰<lb/>
嗟予有衆聖有謨訓明徴定保先王克謹天戒臣人克<lb/>
有常憲百官修輔厥后惟明明<lb/>
　徴猶書所謂庶徴也保猶詩所謂天保也羲和之罪<lb/>
　止於日食不知故首引天事以誓之<lb/>
每歲孟春遒人以木鐸徇于路<lb/>
　孟春觀治象之法徇以木鐸此周禮小宰之事而在<lb/>
　夏則遒人之職也遒之言聚也木鐸金口木舌也昔<lb/>
<pb n="9a"/>　者有文事則徇以木鐸有武事則徇以金鐸<lb/>
官師相規工執藝事以諫<lb/>
　工各執其事諫如虞人之箴也<lb/>
其或不㳟邦有常刑惟時羲和顛覆厥德沈亂于酒畔<lb/>
官離次<lb/>
　官局所在曰次<lb/>
俶擾天紀<lb/>
　俶始也擾亂也<lb/>
<pb n="9b"/>遐棄厥司乃季秋月朔辰弗集于房瞽奏鼓嗇夫馳庶<lb/>
人走<lb/>
　日月合朔於十二辰今季秋之朔而不合于房日食<lb/>
　也古有伐鼓用幣救日之事春秋傳曰惟正陽之月<lb/>
　則然餘否今季秋而行此禮蓋夏禮與周異漢有上<lb/>
　林嗇夫嗇夫小臣庶人庶人之在官者<lb/>
羲和尸厥官罔聞知昏迷于天象以干先王之誅政典<lb/>
曰先時者殺無赦不及時者殺無赦<lb/>
<pb n="10a"/>　先後時罪之薄者必殺無赦非虐政乎惟軍中法則<lb/>
　或用之穰苴斬莊賈是也傳曰國容不入軍軍容不<lb/>
　入國此政典夏之司馬法止用於軍中今無以加羲<lb/>
　和之罪乃取軍法一切之政而為有司沈湎失職之<lb/>
　罰蓋文致其罪非實事也<lb/>
今予以爾有衆奉將天罰爾衆士同力王室尚弼予欽<lb/>
承天子威命<lb/>
　曹操司馬仲逹楊堅之流討貳己者未嘗不以王室<lb/>
<pb n="10b"/>　為辭也<lb/>
火炎崑岡玉石俱焚天吏逸德烈于猛火殲厥渠魁脅<lb/>
從罔治舊染汙俗咸與維新<lb/>
　玉石俱焚言不擇善惡也天吏之勢猛於火故脅從<lb/>
　染汙皆非其罪言此者以壞其黨與也<lb/>
嗚呼威克厥愛允濟愛克厥威允罔功其爾衆士懋戒<lb/>
哉<lb/>
　先王之用威愛稱事當理而已不惟不使威勝愛若<lb/>
<pb n="11a"/>　曰與其殺不辜寧失不經又曰不幸而過寧僭無濫<lb/>
　是堯舜已來常務使愛勝威也今乃謂威勝愛則事<lb/>
　濟愛勝威則無功是為堯舜不如申商也而可乎此<lb/>
　后羿之黨臨敵誓師一切之言當與申商之言同棄<lb/>
　不齒而近世儒者欲行猛政輒以此藉口予不可以<lb/>
　不辨<lb/>
自契至于成湯八遷湯始居亳從先王居作帝告釐沃<lb/>
　自契至湯十四世凡八徙都契之世父帝嚳都亳湯<lb/>
<pb n="11b"/>　自商丘遷焉故曰從先王居五篇皆商書也經亡而<lb/>
　序存文無所託故附夏書之末<lb/>
湯征諸侯葛伯不祀湯始征之作湯征<lb/>
　葛梁國寧陵葛鄉也征葛事見孟子<lb/>
伊尹去亳適夏既醜有夏復歸于亳<lb/>
　古稱伊尹五就湯五就桀夫湯與桀敵國也伊尹徃<lb/>
　來其間皆聞其政而兩國不疑則伊尹聖人也其道<lb/>
　大矣其信於天下深矣是以廢太甲復立之而太甲<lb/>
<pb n="12a"/>　安焉非聖人而何<lb/>
入自北門乃遇汝鳩汝方作汝鳩汝方<lb/>
　二臣名<lb/>
　<lb/>
　<lb/>
　<lb/>
　<lb/>
　<lb/>
<pb n="12b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書傳卷六<lb/>
</p>

  </div>
            <div>
                <head>書傳卷七</head>
    <p>
<pb n="1a"/>欽定四庫全書<lb/>
　書傳卷七　　　　　　　　宋　蘇軾　撰<lb/>
　　商書<lb/>
湯誓第一<lb/>
伊尹相湯伐桀<lb/>
　古之君臣有如二君而不相疑者湯之於伊尹劉𤣥<lb/>
　德之於諸葛孔明是也湯言聿求元聖與之戮力而<lb/>
　伊尹曰惟尹躬暨湯咸有一德其君臣相期如此故<lb/>
<pb n="1b"/>　孔子曰伊尹相湯伐桀太甲不明而廢之思庸而復<lb/>
　之君臣相安此聖人之事也𤣥德孔明雖非聖人然<lb/>
　其君臣相友之契亦庶幾於此矣𤣥德之將死也囑<lb/>
　孔明曰禪可輔輔之不可君自取之非伊尹之流而<lb/>
　可以屬此乎孔明專蜀事二君雍容進退初不自疑<lb/>
　人亦莫之疑者使常人處之不為竇武何進則為曹<lb/>
　操司馬仲逹矣世多疑伊尹之事至謂太甲為殺伊<lb/>
　尹者皆以常情度聖賢也<lb/>
<pb n="2a"/>升自陑遂與桀戰於鳴條之野作湯誓<lb/>
　孔安國以謂桀都安邑陑在河曲之南安邑之西湯<lb/>
　自亳往當由東行故以升自陑為出不意又言武王<lb/>
　觀兵孟津以卜諸侯之心而退以示弱其言湯武皆<lb/>
　陋甚古今地名道路有改易不可知者安知陑鳴條<lb/>
　之必在安邑西耶升陑以戰記事之實猶泰誓師渡<lb/>
　孟津而已或曰升髙而戰非地利以人和而已夫恃<lb/>
　人和而行師於不利之地亦非人情故皆不取<lb/>
<pb n="2b"/>王曰格爾衆庶悉聽朕言非台小子敢行稱亂有夏多<lb/>
罪天命殛之今爾有衆汝曰我后不恤我衆舍我穡事<lb/>
而割正夏予惟聞汝衆言夏氏有罪予畏上帝不敢不<lb/>
正今汝其曰夏罪其如台夏王率遏衆力率割夏邑有<lb/>
衆率怠弗協曰時日曷喪予及汝皆亡夏德若兹今朕<lb/>
必徃<lb/>
　桀之惡不能及商民商民安於無事而畏伐桀之勞<lb/>
　故曰我后不恤我衆舍我穡事而割正夏夏氏之罪<lb/>
<pb n="3a"/>　其能若我何故湯告之曰夏王遏絶衆力以割夏邑<lb/>
　其民皆曰何時何日當喪吾欲與之皆亡其亟若此<lb/>
　不可以不救<lb/>
爾尚輔予一人致天之罰予其大賚汝爾無不信朕不<lb/>
食言爾不從誓言予則孥戮汝罔有攸赦<lb/>
湯既勝夏欲遷其社不可作夏社疑至臣扈<lb/>
　春秋傳曰共工氏有子曰句龍為后土后土為社烈<lb/>
　山氏之子曰柱為稷自夏以上祀之周棄亦為稷自<lb/>
<pb n="3b"/>　商以來祀之是湯以棄易柱而無以易句龍者故曰<lb/>
　欲遷其社不可<lb/>
夏師敗績湯遂從之遂伐三朡<lb/>
俘厥寶玉誼伯仲伯作典寶<lb/>
　三朡今定陶四篇亡<lb/>
仲虺之誥第二<lb/>
湯歸自夏至于大坰<lb/>
　大坰地名史記作泰卷陶<lb/>
<pb n="4a"/>仲虺作誥<lb/>
　春秋傳曰薛之皇祖奚仲居薛以為夏車正仲虺居<lb/>
　薛以為湯左相<lb/>
成湯放桀于南巢<lb/>
　廬江六縣東有居巢城書有巢伯來朝春秋楚人圍<lb/>
　巢桀奔于此湯不殺也<lb/>
惟有慙德曰予恐來世以台為口實<lb/>
　後世放殺其君者必以湯武藉口其為病也大矣<lb/>
<pb n="4b"/>仲虺乃作誥曰嗚呼惟天生民有欲無主乃亂惟天生<lb/>
聰明時乂有夏昏德民墜塗炭天乃錫王勇智<lb/>
　凡聖人之德仁義孝弟忠信禮樂之類皆可以學至<lb/>
　惟勇也智也必天予而後能非天予而欲以學求之<lb/>
　則智勇皆凶德也漢髙祖識三傑於衆人之中知周<lb/>
　勃陳平於一世之後此天所予智也光武平生畏怯<lb/>
　見大敵勇此天所予勇也豈可學哉若漢武帝唐德<lb/>
　宗之流則古之學勇智者也足以敝其國殘其民而<lb/>
<pb n="5a"/>　已矣故天不予是德則君子不敢言智勇短於智勇<lb/>
　而厚於仁不害其為令德之主也周公亦曰今天其<lb/>
　命哲命吉凶命厯年哲者知人之謂也知人與不知<lb/>
　人乃與吉凶厯年同出於天命蓋教成王不强其所<lb/>
　無也<lb/>
表正萬邦纉禹舊服兹率厥典奉若天命<lb/>
　纉繼也服五服也<lb/>
夏王有罪矯誣上天以布命于下帝用不臧式商受命<lb/>
<pb n="5b"/>用爽厥師簡賢附勢實繁有徒肇我邦于有夏若苖之<lb/>
有莠若粟之有秕小大戰戰罔不懼于非辜矧予之德<lb/>
言足聽聞<lb/>
　矯詐也臧善也式用也爽明肇啟也簡慢也帝既不<lb/>
　善桀故用湯為受命之君彰明其衆於天下而桀之<lb/>
　黨惡之流欲并我以啟其國若欲去莠秕然故小大<lb/>
　戰戰無罪而懼況我以德見忌乎蓋言我不放桀則<lb/>
　桀必滅我也<lb/>
<pb n="6a"/>惟王不邇聲色不殖貨利德懋懋官功懋懋賞用人惟<lb/>
己<lb/>
　如自己出<lb/>
改過不吝克寛克仁彰信兆民乃葛伯仇餉初征自葛<lb/>
東征西夷怨南征北狄怨曰奚獨後予攸徂之民室家<lb/>
相慶曰徯予后后來其蘇民之戴商厥惟舊哉<lb/>
　用兵如施鍼石則病者惟恐其來之後也<lb/>
佑賢輔德顯忠遂良兼弱攻昧取亂侮亡推亡固存邦<lb/>
<pb n="6b"/>乃其昌<lb/>
　善者自遂惡者自亡湯豈有心哉應物而已<lb/>
德日新萬邦惟懷志自滿九族乃離王懋昭大德建中<lb/>
于民以義制事以禮制心<lb/>
　未嘗作事也事以義起未嘗有心也心以禮作<lb/>
垂裕後昆<lb/>
　裕餘也<lb/>
予聞曰能自得師者王謂人莫己若者亡好問則裕<lb/>
<pb n="7a"/>　裕廣也<lb/>
自用則小嗚呼慎厥終惟其始殖有禮覆昏㬥欽崇天<lb/>
道永保天命<lb/>
　湯之慙德仁人君子莫大之病也仲虺恐其憂媿不<lb/>
　已以害維新之政故思有以廣其意者首言桀得罪<lb/>
　於天天命不可辭次言桀之必害己終言湯之勲德<lb/>
　足以受天下者乃因極陳為君艱難安危禍福可畏<lb/>
　之道以明今者受夏非以利己乃為無窮之恤以慰<lb/>
<pb n="7b"/>　湯而解其慙仲虺之忠愛可謂至矣然而湯之所慙<lb/>
　來世口實之病仲虺終不敢謂無也夫君臣之分放<lb/>
　弑之名雖其臣子有不能文況萬世之後乎<lb/>
湯誥第三<lb/>
湯既黜夏命復歸于亳作湯誥<lb/>
　亳在梁國榖熟縣<lb/>
王歸自克夏至于亳誕告萬方<lb/>
　誕大也<lb/>
<pb n="8a"/>王曰嗟爾萬方有衆明聽予一人誥惟皇上帝降衷于<lb/>
下民若有恒性克綏厥猷惟后<lb/>
　衷誠也若順也仁義之性人所咸有故言天降也順<lb/>
　其有常之性其無常者喜怒哀樂之變非性也能安<lb/>
　此道乃君也<lb/>
夏王滅德作威以敷虐于爾萬方百姓爾萬方百姓罹<lb/>
其凶害弗忍茶毒竝告無辜于上下神祗天道福善禍<lb/>
淫降災于夏以彰厥罪肆台小子將天命明威不敢赦<lb/>
<pb n="8b"/>敢用𤣥牡敢昭告于上天神后請罪有夏聿求元聖與<lb/>
之戮力以與爾有衆請命<lb/>
　請罪者為桀謝罪請命者為民祈福<lb/>
上天孚佑下民罪人黜服天命弗僭賁若草木兆民允<lb/>
殖<lb/>
　僭不信也言天命有信視民所與則殖之所不與則<lb/>
　蹶之若草木然民所殖則生不殖則死賁飾也其理<lb/>
　明甚炳然如丹青也<lb/>
<pb n="9a"/>俾予一人輯寧爾邦家兹朕未知獲戾于上下慄慄危<lb/>
懼若將隕于深淵<lb/>
　此亦慙德之言也<lb/>
凡我造邦無從匪彝無即慆淫<lb/>
　彝常也慆慢也戒諸侯之言<lb/>
各守爾典以承天休爾有善朕弗敢蔽罪當朕躬弗敢<lb/>
自赦惟簡在上帝之心<lb/>
　言上帝當簡察其善惡<lb/>
<pb n="9b"/>其爾萬方有罪在予一人予一人有罪無以爾萬方嗚<lb/>
呼尚克時忱乃亦有終<lb/>
　庶幾能信此也<lb/>
咎單作明居<lb/>
　一篇亡<lb/>
伊訓第四<lb/>
成湯既没太甲元年伊尹作伊訓肆命徂后<lb/>
　史記湯之子太丁未立而卒湯崩太丁之弟外丙立<lb/>
<pb n="10a"/>　二年崩外丙之弟仲壬立四年崩伊尹乃立太丁之<lb/>
　子太甲太史公按世本湯之後二帝七年而後至太<lb/>
　甲其迹明甚不可不信而孔安國獨據經臆度以為<lb/>
　成湯没而太甲立且於是歲改元學者因謂太史公<lb/>
　為妄初無二帝而太史公妄增之豈有此理哉經云<lb/>
　湯既没大甲元年者非謂湯之崩在太甲元年也伊<lb/>
　尹稱湯以訓故孔子敘書亦以湯為首殷道親親兄<lb/>
　死弟及若湯崩舍外丙而立太丁之子則殷道非親<lb/>
<pb n="10b"/>　親矣而可乎以此知史記之不妄也安國謂湯崩之<lb/>
　歲而太甲改元不待明年者亦因經文以臆也經云<lb/>
　惟元祀十有二月伊尹祠于先王奉嗣王祗見厥祖<lb/>
　者蓋太甲立之明年正月也正月而謂之十二月何<lb/>
　也殷之正月則夏之十二月也殷雖以建丑為正猶<lb/>
　以夏正數月亦猶周公作豳詩於成王之世而云七<lb/>
　月流火九月授衣皆夏正也史記秦始皇三十一年<lb/>
　十二月更名臘曰嘉平夫臘必建丑之月也秦以十<lb/>
<pb n="11a"/>　月為正則臘當在三月而云十二月以是知古者雖<lb/>
　改正朔然猶以夏正數月也崩年改元亂世之事不<lb/>
　容伊尹在而有之不可以不辨<lb/>
惟元祀十有二月乙丑伊尹祠于先王奉嗣王祗見厥<lb/>
祖侯甸羣后咸在百官總已以聽冡宰<lb/>
　湯崩雖乆矣而仲壬之服未除故冡宰為政也<lb/>
伊尹乃明言烈祖之成德以訓于王曰嗚呼古冇夏先<lb/>
后方懋厥德罔有天災山川鬼神亦莫不寧暨鳥獸魚<lb/>
<pb n="11b"/>龞咸若于其子孫弗率皇天降災假手于我有命<lb/>
　我有天命之君湯也<lb/>
造攻自鳴條朕哉自亳<lb/>
　造哉皆始也始攻自鳴條始建號自亳<lb/>
惟我商王布昭聖武代虐以寛兆民允懷今王嗣厥德<lb/>
罔不在初立愛惟親立敬惟長始于家邦終于四海嗚<lb/>
呼先王肇修人紀<lb/>
　戒其恃天命不修人事<lb/>
<pb n="12a"/>從諫弗咈先民時若居上克明為下克忠<lb/>
　言君明臣忠也<lb/>
與人不求備檢身若不及以至于有萬邦茲惟艱哉敷<lb/>
求哲人俾輔于爾後嗣制官刑儆于有位曰敢有恒舞<lb/>
于宮酣歌于室時謂巫風<lb/>
　詩云無冬無夏值其鷺羽此巫風也<lb/>
敢有殉于貨色恒于遊畋<lb/>
　從流上而忘反謂之遊<lb/>
<pb n="12b"/>時謂淫風敢有侮聖言逆忠直逺耆德比頑童時謂亂<lb/>
風惟兹三風十愆卿士有一于身家必喪邦君有一于<lb/>
身國必亡臣下不匡其刑墨<lb/>
　匡正也謂諫也<lb/>
具訓于䝉士<lb/>
　蒙童也士自童幼即以此訓之也<lb/>
嗚呼嗣王祗厥身念哉聖謨洋洋嘉言孔彰惟上帝不<lb/>
常作善降之百祥作不善降之百殃爾惟德罔小萬邦<lb/>
<pb n="13a"/>惟慶爾惟不德罔大墜厥宗<lb/>
　爾若作德雖小善足以慶萬邦若其不德不待大惡<lb/>
　而亡<lb/>
肆命徂后<lb/>
　二篇亡<lb/>
大甲上第五<lb/>
太甲既立不明伊尹放諸桐三年復歸于亳思庸伊尹<lb/>
作太甲三篇<lb/>
<pb n="13b"/>　思用伊尹之言也湯放桀伊尹放太甲古未有是皆<lb/>
　聖人不得已之變也故湯以慙德為法受惡曰此我<lb/>
　之所以甚病也亂臣賊子庶乎其少衰矣湯不放桀<lb/>
　伊尹不放太甲不獨病一時而已將使後世無道之<lb/>
　君謂天下無柰我何此其病與口實之慙均耳聖人<lb/>
　以為寧慙已以救天下後世故不得已而為之以為<lb/>
　不得已之變則可以為道固當爾則不可使太甲不<lb/>
　思庸伊尹卒故之而更立主則其慙有大於湯者矣<lb/>
<pb n="14a"/>惟嗣王不惠于阿衡<lb/>
　惠順也阿倚也衡平也言天下之所倚平也阿衡伊<lb/>
　尹之號猶曰師尚父云爾師其官也尚父其號也<lb/>
伊尹作書曰先王顧諟天之明命<lb/>
　顧眷也以言許人曰諟言湯為天命之眷許也<lb/>
以承上下神祗社稷宗廟罔不祗肅天監厥德用集大<lb/>
命撫綏萬方惟尹躬克左右厥辟宅師<lb/>
　伊尹助其君居集天下之衆也<lb/>
<pb n="14b"/>肆嗣王丕承基緒惟尹躬先見于西邑夏<lb/>
　丕大也夏都在亳西<lb/>
自周有終<lb/>
　自由也忠信為周由忠信之道則有終也<lb/>
相亦惟終其後嗣王罔克有終相亦罔終<lb/>
　言君臣一體禍福同也<lb/>
嗣王戒哉祗爾厥辟<lb/>
　辟君也敬其為君之道<lb/>
<pb n="15a"/>辟不辟沗厥祖王惟庸罔念聞<lb/>
　沗辱也以不善為常聞伊尹之訓若不聞然<lb/>
伊尹乃言曰先王昧爽丕顯坐以待旦<lb/>
　方天昧明之間先王已大明其心思道以待旦<lb/>
旁求俊彦啟迪後人<lb/>
　彦美士也以賢者遺子孫開道之<lb/>
無越厥命以自覆<lb/>
　越墜失也<lb/>
<pb n="15b"/>慎乃儉德惟懷永圖<lb/>
　以約失之者鮮矣未有泰侈而能乆者也<lb/>
若虞機張徃省括于度則釋<lb/>
　虞虞人也機張所以射鳥獸者省察也括隱括也度<lb/>
　機之準望也釋捨也詩曰舍矢如破準望有毫釐之<lb/>
　差則所中有尋丈之失矣言人君所為得失微而禍<lb/>
　福大亦如此也<lb/>
欽厥止<lb/>
<pb n="16a"/>　止居也孔子曰居敬而行簡<lb/>
率乃祖攸行惟朕以懌萬世有辭<lb/>
　辭所以名言於天下後世者也<lb/>
王未克變伊尹曰兹乃不義習與性成<lb/>
　性無不善者今王習為不義則性淪於習巾皆成於<lb/>
　惡也<lb/>
予弗狎于弗順營于桐宮密邇先王其訓無俾世迷<lb/>
　狎近也王之不義以近羣小故也故獨使居於桐宮<lb/>
<pb n="16b"/>　密邇先王之陵墓以思哀而生善心此先王之訓也<lb/>
　迷讀如懷寶迷邦之迷我不訓正太甲則是懷道以<lb/>
　迷天下也<lb/>
王徂桐宮居憂克終允德<lb/>
太甲中第六<lb/>
惟三祀十有二月朔<lb/>
　此亦三年正月也<lb/>
伊尹以冕服奉嗣王歸于亳<lb/>
<pb n="17a"/>　始吉服也<lb/>
作書曰民非后罔克胥匡以生<lb/>
　胥匡相正也<lb/>
后非民罔以辟四方<lb/>
　言民去之則吾無與為君者<lb/>
皇天眷佑有商俾嗣王克終厥德實萬世無疆之休王<lb/>
拜手稽首曰予小子不明于德自底不類<lb/>
　不類猶失常也<lb/>
<pb n="17b"/>欲敗度縱敗禮以速戾于厥躬天作孽猶可違自作孽<lb/>
不可逭<lb/>
　孽妖也違逭皆避也妖祥之來有可以避者此天作<lb/>
　也若妖由人興則無可避之理<lb/>
既徃背師保之訓弗克于厥初尚頼匡救之德圖惟厥<lb/>
終伊尹拜手稽首曰修厥身允德協于下惟明后<lb/>
　允德信有德也下之協從從其非偽者蓋欲天下中<lb/>
　心悦而誠服苟非其德出於其固有之誠心未有能<lb/>
<pb n="18a"/>　至者<lb/>
先王子惠困窮民服厥命罔有不悦竝其有邦厥鄰乃<lb/>
曰徯我后后來無罰<lb/>
　上失其道民散乆矣凡麗于罰皆君使之湯來則我<lb/>
　自無罪矣<lb/>
王懋乃德視乃厥祖無時豫怠奉先思孝接下思㳟視<lb/>
逺惟明聽德惟聰<lb/>
　視不及逺非明聽不擇善非聰<lb/>
<pb n="18b"/>朕承王之休無斁<lb/>
　斁厭也<lb/>
太甲下第七<lb/>
伊尹申誥于王<lb/>
　申重也<lb/>
曰鳴呼惟天無親克敬惟親民罔常懷懷于有仁鬼神<lb/>
無常享享于克誠天位艱哉德惟治否德亂與治同道<lb/>
罔不興與亂同事罔不亡<lb/>
<pb n="19a"/>　堯舜讓而帝之噲讓而絶湯武行仁義而王宋襄公<lb/>
　行仁而亡與治同道罔不興與亂同事罔不亡也必<lb/>
　同道而後興道同者事未必同也周厲王弭謗秦始<lb/>
　皇禁偶語周景王鑄大錢王莾作泉貨紂積鉅橋之<lb/>
　粟隋煬帝洛口諸倉其事同其道無不同者故與亂<lb/>
　同事則亡矣<lb/>
終始慎厥與惟明明后<lb/>
　慎所與之人也君子難合而易離能與君子固難矣<lb/>
<pb n="19b"/>　能終始之尤難<lb/>
先王惟時懋敬厥德克配上帝<lb/>
　湯惟能如是勉敬厥德故能配天天無言無作而四<lb/>
　時行百物生王亦如是老子曰王乃天天乃道<lb/>
今王嗣有令緒尚監兹哉若升髙必自下若陟遐必自<lb/>
邇<lb/>
　邇者逺之始下者髙之本升髙而不自下陟遐而不<lb/>
　自邇慕道而求速逹皆自欺而已<lb/>
<pb n="20a"/>無輕民事惟難無安厥位惟危<lb/>
　輕之則難安之則危<lb/>
慎終于始<lb/>
　慮終必自其始慎之<lb/>
有言逆于汝心必求諸道有言遜于汝志必求諸非道<lb/>
嗚呼弗慮胡獲弗為胡成一人元良萬邦以貞<lb/>
　伊尹憂太甲之深故所戒者非一有言合于道則逆<lb/>
　汝心合于非道則順汝志如此則是患不可勝慮事<lb/>
<pb n="20b"/>　不可勝為矣故歎曰嗚呼弗慮胡獲弗為胡成亦治<lb/>
　其元良而已此所謂要道也元始也良其良心也人<lb/>
　君能治其始有之良心則萬邦不令而自正前言皆<lb/>
　籧篨矣<lb/>
君罔以辯言亂舊政臣罔以寵利居成功邦其永孚于<lb/>
休<lb/>
　天下之亂必始於君臣攜離君以辯言亂舊政則大<lb/>
　臣懼臣以寵利居成功則人主疑亂之始也<lb/>
<pb n="21a"/>咸有一德第八<lb/>
伊尹作咸有一德<lb/>
伊尹既復政厥辟將告歸乃陳戒于德曰嗚呼天難諶<lb/>
　諶信也<lb/>
命靡常常厥德保厥位厥德靡常九冇以亡<lb/>
　九有九州也<lb/>
夏王弗克庸德慢神虐民皇天弗保監于萬方啟迪有<lb/>
命眷求一德俾作神主惟尹躬暨湯咸有一德克享天<lb/>
<pb n="21b"/>心受天明命以有九有之師爰革夏正非天私我有商<lb/>
惟天佑于一德非商求于下民惟民歸于一德德惟一<lb/>
動罔不吉德二三動罔不凶惟吉凶不僭在人惟天降<lb/>
災祥在德今嗣王新服厥命惟新厥德終始惟一時乃<lb/>
日新<lb/>
　一者不變也如其善而一也不亦善乎如其不善而<lb/>
　一也不幾桀乎曰非此之謂也中有主之謂一中有<lb/>
　主則物至而應物至而應則日新矣中無主則物為<lb/>
<pb n="22a"/>　宰凡喜怒哀樂皆物也而誰使新之故伊尹曰終始<lb/>
　惟一時乃日新予嘗有言聖人如天時殺時生君子<lb/>
　如水因物賦形天不違仁水不失平惟一故新惟新<lb/>
　故一一故不流新故無斁此伏羲以來所傳要道也<lb/>
　伊尹恥其君不如堯舜故以是訓之如衆人之言新<lb/>
　則不能一而一非新也伊尹曰一所以新也是謂萬<lb/>
　物竝育而不相害道竝行而不相悖<lb/>
任官惟賢才左右惟其人臣為上為德為下為民<lb/>
<pb n="22b"/>　士之所求者爵禄而爵禄我有也挾是心以輕士此<lb/>
　最人主之大患故告之曰臣之所以為民上者非為<lb/>
　爵禄也為德也德非位不行其所以為我下者非為<lb/>
　爵禄也為民屈也知此則知敬其臣知敬其臣而後<lb/>
　天位安<lb/>
其難其慎惟和惟一<lb/>
　和如晏平仲之所謂和也<lb/>
德無常師主善為師善無常主協于克一<lb/>
<pb n="23a"/>　中無主者雖為善皆偽也<lb/>
俾萬姓咸曰大哉王言<lb/>
　名之必可言言之必可行是謂大<lb/>
又曰一哉王心<lb/>
　如天地之有信可恃以安也<lb/>
克綏先王之禄永底烝民之生嗚呼七世之廟可以觀<lb/>
德萬夫之長可以觀政<lb/>
　非德無以遺後非政無以齊衆<lb/>
<pb n="23b"/>后非民罔使民非后罔事無自廣以狹人匹夫匹婦不<lb/>
獲自盡民主罔與成厥功<lb/>
沃丁既葬伊尹于亳咎單遂訓伊尹事作沃丁<lb/>
　咎單訓伊尹事猶曹參述行蕭何之政也咎單作明<lb/>
　居司空之職也舜宅百揆亦司空之事也禹作司空<lb/>
　以此考之自堯舜至商蓋嘗以司空為政也歟沃丁<lb/>
　太甲子自克夏至沃丁五十有二年伊尹亦上壽矣<lb/>
伊陟相太戊<lb/>
<pb n="24a"/>　伊陟伊尹子太戊帝太庚之子<lb/>
亳有祥桑穀共生于朝<lb/>
　桑穀合生于朝七日而拱妖也<lb/>
伊陟賛于巫咸作咸乂四篇<lb/>
　書曰在太戊時巫咸乂王家<lb/>
太戊賛于伊陟作伊陟原命仲丁遷于囂作仲丁<lb/>
　仲丁大戊子自亳遷囂囂在陳留浚儀縣或曰今河<lb/>
　南敖倉<lb/>
<pb n="24b"/>河亶甲居相作河亶甲<lb/>
　河亶甲仲丁弟相在河北<lb/>
祖乙圯于耿作祖乙<lb/>
　祖乙河亶甲子耿在河東皮氏縣耿鄉圯毁也都邑<lb/>
　為水所毁凡十篇亡<lb/>
　<lb/>
　<lb/>
　書傳卷七<lb/>
</p>

  </div>
            <div>
                <head>書傳卷八</head>
    <p>
<pb n="1a"/>欽定四庫全書<lb/>
　書傳卷八　　　　　　　　宋　蘇軾　撰<lb/>
　　商書<lb/>
盤庚上第九<lb/>
盤庚五遷將治亳殷民咨胥怨作盤庚三篇<lb/>
　咨嗟也盤庚陽甲弟湯遷于亳仲丁遷于囂河亶甲<lb/>
　居相祖乙圯于耿而盤庚遷于殷<lb/>
盤庚遷于殷民不適有居<lb/>
<pb n="1b"/>　祖乙圯于耿盤庚不得不遷而小人懷上故不肯適<lb/>
　新居<lb/>
率籲衆慼出矢言<lb/>
　籲呼也矢誓也盤庚知民怨故呼衆憂之人而告誓<lb/>
　之<lb/>
曰我王來既爰宅于兹重我民無盡劉不能胥匡以生<lb/>
卜稽曰其如台先王有服恪謹天命兹猶不常寧不常<lb/>
厥邑于今五邦今不承于古罔知天之斷命矧曰其克<lb/>
<pb n="2a"/>從先王之烈<lb/>
　爰於也劉殺也匡救也我先王祖乙既宅於耿耿圯<lb/>
　欲遷而不忍曰民勞矣無盡致之死然民終不能相<lb/>
　救以生乃稽之卜曰是圯者無若我何我先王自湯<lb/>
　以來奄有五服以謹天命之故猶不敢寧居遷者五<lb/>
　邦矣今若不承古而遷則天其斷棄我命况能從先<lb/>
　王之烈乎<lb/>
若顛木之有由蘖天其永我命于兹新邑紹復先王之<lb/>
<pb n="2b"/>大業底綏四方<lb/>
　木之蠧病者雖勤於封殖不能使復遂茂顛仆也既<lb/>
　仆而蘖生之然後有復盛之道不顛則無所從蘖也<lb/>
　言天之欲復興殷必在新邑矣<lb/>
盤庚斆于民由乃在位以常舊服正法度曰無或敢伏<lb/>
小人之攸箴<lb/>
　斆教也由乃在位者教自有位而下也箴規也服事<lb/>
　也矇誦工諫士傳言庶人謗于市此先王之舊服正<lb/>
<pb n="3a"/>　法也今民敢相聚怨誹疑當立新法行權政以一切<lb/>
　之威治之盤庚仁人也其下教于民者乃以常舊事<lb/>
　而已言不造新令也以正法度而已言不立權政也<lb/>
　曰無或敢伏小人之攸箴者憂百官有司逆探其意<lb/>
　而禁民言也盤庚遷而殷復興用此道歟<lb/>
王命衆悉至于庭王若曰<lb/>
　書凡言若曰者非盡當時之言大意若此而已<lb/>
格汝衆予告汝訓汝猷黜乃心無傲從康<lb/>
<pb n="3b"/>　謀自抑黜其心無傲無懷安也<lb/>
古我先王亦惟圖任舊人共政<lb/>
　此篇數言用耆舊又戒其侮老成以此推之凡不欲<lb/>
　遷者皆衆穉且狂也盤庚言非獨我用舊先王亦用<lb/>
　舊耳豈可違哉<lb/>
王播告之修不匿厥指王用丕欽㒺有逸言民用丕變<lb/>
　不仁者鄙慢其民曰民可與樂成難與慮始故為一<lb/>
　切之政若雷霆鬼神然使民不知其所從出其肯敷<lb/>
<pb n="4a"/>　心腹腎腸以與民謀哉今吾布告民以所修之政無<lb/>
　所隠匿是大敬民也言之必可行無過也是以信而<lb/>
　變從我也逸過也<lb/>
今汝聒聒起信險膚予弗知乃所訟<lb/>
　險者利口相傾覆也孔子曰浸潤之譖膚受之愬不<lb/>
　行焉可謂明也已矣巧言之入人如水之漸漬如病<lb/>
　之自肌理入也是之謂膚今汝聒聒以險膚之言起<lb/>
　信于人將誰訟乎<lb/>
<pb n="4b"/>非予自荒兹徳惟汝含徳不惕予一人予若觀火予亦<lb/>
拙謀作乃逸<lb/>
　荒廣也猶詩曰遂荒大東書曰予荒度土功也含容<lb/>
　也逸過也言汝妄造怨誹若非我自廣此徳以遂其<lb/>
　事但汝容使汝不惕畏我則我亦不仁矣如觀火作<lb/>
　而不救能終不救乎終必撲滅之容爾而不問能終<lb/>
　不問乎終必誅絶之不忍于小而忍于大則是我拙<lb/>
　謀成汝過也作成也<lb/>
<pb n="5a"/>若網在綱有條而不紊若農服田力穡乃亦有秋<lb/>
　網無綱縱之亂也農不力穡安於逸也<lb/>
汝克黜乃心施實徳于民至于婚友丕乃敢大言汝有<lb/>
積徳乃不畏戎毒于逺邇<lb/>
　戎大也毒害也商之世家大族造言以害遷者欲以<lb/>
　苟悅小民為徳也故告之曰是何徳之有汝曷不施<lb/>
　實徳于汝民與汝婚友乎勞而有功此實徳也汝能<lb/>
　勞而有功則汝乃敢大言曰我有積徳如此則汝自<lb/>
<pb n="5b"/>　得衆而多助豈復畏從我逺遷之大害乎<lb/>
惰農自安不昬作勞不服田畆越其㒺有黍稷<lb/>
　昬强也<lb/>
汝不和吉言于百姓惟汝自生毒乃敗禍姦宄以自災<lb/>
于厥身乃既先惡于民乃奉其恫汝悔身何及<lb/>
　吉善也奉承也恫痛也汝今所施乃惡也非徳也當<lb/>
　自承其疾痛<lb/>
相時憸民猶胥顧于箴言其發有逸口矧予制乃短長<lb/>
<pb n="6a"/>之命<lb/>
　憸民小人也小人尚顧箴規之言小人違箴言其禍<lb/>
　敗之發有過於口舌之相傾覆矧予制汝死生之命<lb/>
　而敢違之乎<lb/>
汝曷弗告朕而胥動以浮言恐沈于衆<lb/>
　恐動沈溺于衆人<lb/>
若火之燎于原不可嚮邇其猶可撲滅則惟爾衆自作<lb/>
弗靖非予有咎遲任有言曰人惟求舊器非求舊惟新<lb/>
<pb n="6b"/>　遲任古賢人言人舊則習器舊則敝當常使舊人用<lb/>
　新器我今所以從老成之言而遷新邑也<lb/>
古我先王暨乃祖乃父胥及逸勤予敢動用非罰<lb/>
　我先王與汝祖父同其勞逸我其敢動用非法之罰<lb/>
　於其子孫乎<lb/>
世選爾勞予不掩爾善兹予大享于先王爾祖其從與<lb/>
享之作福作災予亦不敢動用非徳<lb/>
　古者功臣配食於大烝王言吾固欲選用功臣之子<lb/>
<pb n="7a"/>　孫也然爾祖與先王同享於廟能作福作災者吾亦<lb/>
　不敢動用非徳之賞於其子孫也<lb/>
予告汝于難若射之有志<lb/>
　志所射表的也射而無志則孰為中孰為否王事艱<lb/>
　難當各分守無為浮言當若射之有志後有以考其<lb/>
　功罪也<lb/>
汝無侮老成人無弱孤有幼<lb/>
　有又通猶言孤與幼也<lb/>
<pb n="7b"/>各長于厥居勉出乃力聽予一人之作猷無有逺邇<lb/>
　汝無侮老弱幼各為乆居之計無有逺邇惟予所謀<lb/>
　是從<lb/>
用罪伐厥死用徳彰厥善<lb/>
　有罪不伐則人將長惡不悛必死而後己故我薄刑<lb/>
　小罪者以伐其當死者也<lb/>
邦之臧惟汝衆邦之不臧惟予一人有佚罰凡爾衆其<lb/>
惟致告<lb/>
<pb n="8a"/>　國有不善則我有餘罪矣爾衆當盡以告我佚餘也<lb/>
　致盡也<lb/>
自今至于後日各恭爾事齊乃位度乃口<lb/>
　度法也<lb/>
罰及爾身弗可悔<lb/>
盤庚中第十<lb/>
盤庚作惟渉河<lb/>
　作起也<lb/>
<pb n="8b"/>以民遷乃話民之弗率<lb/>
　民之弗率不以政令齊之而以話言曉之此盤庚之<lb/>
　仁也<lb/>
誕告用亶其有衆咸造勿褻在王庭<lb/>
　䙝慢也<lb/>
盤庚乃登進厥民曰明聽朕言無荒失朕命嗚呼古我<lb/>
前后罔不惟民之承保后胥慼鮮以不浮于天時<lb/>
　承敬也古者謂過曰浮浮之言勝也以敬民故民保<lb/>
<pb n="9a"/>　衛其后相與憂其憂雖有天時之災鮮不以人力勝<lb/>
　之也<lb/>
殷降大虐先王不懷厥攸作視民利用遷<lb/>
　先王以天降災虐不敢懷安其所作而遷者視民利<lb/>
　而已<lb/>
汝曷弗念我古后之聞承汝俾汝惟喜康共非汝有咎<lb/>
比于罰<lb/>
　我古后所以敬汝使汝者喜與汝同安耳非為有咎<lb/>
<pb n="9b"/>　之日使汝同受其罰也<lb/>
予若籲懷兹新邑亦惟汝故以丕從厥志<lb/>
　予所以召呼懷來新邑之人者亦惟以汝故也將使<lb/>
　汝乆居而安以大從我志<lb/>
今予將試以汝遷安定厥邦汝不憂朕心之攸困乃咸<lb/>
大不宣乃心欽念以忱動予一人爾惟自鞠自苦若乘<lb/>
舟汝弗濟臭厥載<lb/>
　困病也鞠窮也汝不憂我心之所病者乃不布心腹<lb/>
<pb n="10a"/>　敬念以誠動我但作怨誹以自窮苦譬如臨<hi>一作流</hi>水<lb/>
　具<hi>一作乘</hi>舟能終不濟乎無遲留以臭敗其所載也<lb/>
爾忱不屬惟胥以沈不其或稽自怒曷瘳<lb/>
　爾誠不能上達也但相與沈溺莫或考其利害者自<lb/>
　怨自怒何損於病乎<lb/>
汝不謀長以思乃災汝誕勸憂<lb/>
　汝不謀長策以慮患則是勸憂矣勸憂猶言樂禍也<lb/>
今其有今罔後汝何生在上<lb/>
<pb n="10b"/>　不謀其長有今而無後汝何以生於民上乎<lb/>
今予命汝一<lb/>
　命汝一徳一心也<lb/>
無起穢以自臭<lb/>
　起穢者未能臭人先自臭也<lb/>
恐人倚乃身迂乃心予迓續乃命于天予豈汝威用奉<lb/>
畜汝衆<lb/>
　出怨言者或愚人為人所使故告之曰恐人倚託乃<lb/>
<pb n="11a"/>　身以為姦迂僻乃心俾迷惑失道予故導迎汝以續<lb/>
　汝命于天予豈汝威哉以奉養汝衆而已<lb/>
予念我先神后之勞爾先予丕克羞爾用懷爾然<lb/>
　爾之先祖有勲勞于湯故我大進用爾以懷爾也<lb/>
失于政陳于兹髙后丕乃崇降罪疾曰曷虐朕民<lb/>
　陳乆也崇大也耿圯而不遷以病我民是失政而乆<lb/>
　于此也湯必大降罪疾于我以我為虐民也<lb/>
汝萬民乃不生生暨予一人猷同心先后丕降與汝罪<lb/>
<pb n="11b"/>疾曰曷不暨朕幼孫有比<lb/>
　樂生興事則其生也厚是謂生生比同徳也<lb/>
故有爽徳自上其罰汝汝㒺能迪<lb/>
　非獨先后罰汝也汝有失徳天其罰汝汝何道自免<lb/>
　乎<lb/>
古我先后既勞乃祖乃父汝共作我畜民汝有戕則在<lb/>
乃心我先后綏乃祖乃父乃祖乃父乃斷棄汝不救乃<lb/>
死<lb/>
<pb n="12a"/>　則象也汝同我養民而有戕民之象見于心故為鬼<lb/>
　神之所斷棄也<lb/>
兹予有亂政同位具乃貝玉乃祖乃父丕乃告我髙后<lb/>
曰作丕刑于朕孫迪髙后丕乃崇降弗祥<lb/>
　亂政猶言亂臣也其者多取而兼有之之謂也春秋<lb/>
　傳曰昔平王東遷七姓從王牲用備具王賴之而賜<lb/>
　之騂旄之盟鄭子産曰我先君威公與商人皆出自<lb/>
　周庸次比耦以艾殺此地斬之蓬蒿藜藿而共處之<lb/>
<pb n="12b"/>　世有盟誓以相信也曰爾無我叛我無彊賈母或匃<lb/>
　奪爾有利市寶賄我勿與知蓋遷國危事也方道路<lb/>
　之勤營築之勞寶賄暴露而貪吏擾之易以生變故<lb/>
　於其將行先盟之鬼神曰凡我亂政同位之臣敢利<lb/>
　汝貝玉則其父祖當告我髙后而誅之不獨如此而<lb/>
　已王亦自誓于衆曰朕不肩好貨又曰無總于貨寶<lb/>
　丁寧如此所以儆百官而安民心此古者遷國之法<lb/>
　也<lb/>
<pb n="13a"/>嗚呼今予告汝不易永敬大恤無胥絶逺<lb/>
　遷國大憂也君臣與民一徳一心而後可相絶逺則<lb/>
　殆矣<lb/>
汝分猷念以相從<lb/>
　各分其事以謀之<lb/>
各設中于乃心<lb/>
　中公平也<lb/>
乃有不吉不迪<lb/>
<pb n="13b"/>　不吉凶人也不迪不道者也<lb/>
顛越不恭<lb/>
　行險以犯上者<lb/>
暫遇姦宄<lb/>
　刧掠行道為奸者也<lb/>
我乃劓殄滅之<lb/>
　輕者劓之重者殄滅之<lb/>
無遺育無俾遺種于兹新邑往哉生生今予將試以汝<lb/>
<pb n="14a"/>遷永建乃家<lb/>
盤庚下第十一<lb/>
盤庚既遷奠厥攸居乃正厥位<lb/>
　郊廟朝社之位<lb/>
綏爰有衆曰無戲怠懋建大命<lb/>
　生者有以養死者有以葬祭勉立此大命也<lb/>
今予其敷心腹腎腸歴告爾百姓于朕志罔罪爾衆爾<lb/>
無共怒協比讒言予一人古我先王將多于前功適于<lb/>
<pb n="14b"/>山用降我凶徳嘉績于朕邦今我民用蕩析離居罔有<lb/>
定極爾謂朕曷震動萬民以遷<lb/>
　古我先王將求多於前人之功故即於髙原近山而<lb/>
　居而天降此凶災之徳我先王不即遷者嘉與汝民<lb/>
　共施功於我舊邦而民終不免流離無所定止我豈<lb/>
　無故震動萬民以遷哉<lb/>
肆上帝將復我髙祖之徳亂越我家<lb/>
　濟及我家也<lb/>
<pb n="15a"/>朕及篤敬恭承民命用永地于新邑<lb/>
　我當及此時敬承上帝恤民之命以永居於新邑<lb/>
肆予沖人非廢厥謀弔由靈各非敢違卜用宏兹賁<lb/>
　沖童也弔至也靈善也宏大也賁飾也我非敢不與<lb/>
　衆謀但至用其善者自遷至於奠居無所不用卜以<lb/>
　大此郊廟朝市之飾<lb/>
嗚呼邦伯師長百執事之人尚皆隠哉<lb/>
　邦伯諸侯也師長公卿也隠閔也<lb/>
<pb n="15b"/>予其懋簡相爾<lb/>
　擇賢以助爾<lb/>
念敬我衆朕不肩好貨敢恭生生鞠人謀人之保居敘<lb/>
欽<lb/>
　肩任也不任好貨之人也敢果也恭者必慎果於利<lb/>
　慎於厚生之道也鞠人窮人也謀人富人也富則能<lb/>
　謀貧富相保而居各以其敘相敬也此教民厚生之<lb/>
　道也<lb/>
<pb n="16a"/>今我既羞告爾于朕志若否㒺有弗欽<lb/>
　若順我而遷者也否不順者也<lb/>
無總于貨寶<lb/>
　總聚也<lb/>
生生自庸<lb/>
　各自用其厚生之道<lb/>
式敷民徳永肩一心<lb/>
　民不悅而猶為之先王未之有也祖乙圯于耿盤庚<lb/>
<pb n="16b"/>　不得不遷然使先王處之則動民而民不懼勞民而<lb/>
　民不怨盤庚徳之衰也其所以信於民者未至故紛<lb/>
　紛如此然民怨誹逆命而盤庚終不怒引咎自責益<lb/>
　開衆言反覆告諭以口舌代斧鉞忠厚之至此殷所<lb/>
　以不亡而復興也後之君子厲民以自用者皆以盤<lb/>
　庚藉口予不可以不論<lb/>
說命上第十二<lb/>
髙宗夢得說使百工營求諸野得諸傅巖作說命三篇<lb/>
<pb n="17a"/>　髙宗武丁也帝小乙之子傅巖之野在虞虢之間<lb/>
王宅憂諒隂三祀<lb/>
　諒信也隂黙也居憂信任冢宰而不言<lb/>
既免喪其惟弗言羣臣咸諌于王曰嗚呼知之曰明哲<lb/>
明哲實作則<lb/>
　自知曰明知人曰哲<lb/>
天子惟君萬邦百官承式<lb/>
　式法也<lb/>
<pb n="17b"/>王言惟作命不言臣下罔攸稟令王庸作書以誥曰以<lb/>
台正于四方台恐徳弗類兹故弗言恭黙思道夢帝賚<lb/>
予良弼其代予言<lb/>
　信一夢而以天下之政授匹夫此事之至難者也武<lb/>
　丁恭黙思道神交於上帝得良弼於夢中武丁自信<lb/>
　可也天下其孰信之故三年不言既免喪而猶黙也<lb/>
　夫天子三年不言百官萬民莫不憂懼以待命若大<lb/>
　旱之望時雨也故一言而天下信之若神明然昔楚<lb/>
<pb n="18a"/>　莊王齊威王皆三年不出令而以一言致彊霸亦此<lb/>
　道也恨其所得非傅說之流是以不王然亦可謂神<lb/>
　而明之者矣<lb/>
乃審厥象俾以形旁求于天下說築傅巖之野惟肖爰<lb/>
立作相<lb/>
　肖似也史記髙宗得說與之語果聖人乃舉以為相<lb/>
　蓋非直以夢而已<lb/>
王置諸其左右命之曰朝夕納誨以輔台徳若金用汝<lb/>
<pb n="18b"/>作礪若濟巨川用汝作舟楫若嵗大旱用汝作霖雨啓<lb/>
乃心沃朕心<lb/>
　渴其言也<lb/>
若藥弗瞑眩厥疾弗瘳若跣弗視地厥足用傷<lb/>
　瞑眩憒眊也藥有毒者必瞑眩人所畏也跣不視地<lb/>
　為棘茨瓦礫所傷人所不畏也君子為國有革弊去<lb/>
　惡之政如用毒藥瞑眩非所畏也謀之不審慮之不<lb/>
　周以敗國事如跣不視地以傷足乃所當畏也<lb/>
<pb n="19a"/>惟暨乃僚㒺不同心以匡乃辟俾率先王迪我髙后以<lb/>
康兆民嗚呼欽予時命其惟有終說復于王曰惟木從<lb/>
繩則正后從諫則聖后克聖臣不命其承疇敢不祗若<lb/>
王之休命<lb/>
　說以匹夫得政而王虚心以待之者如此意其必有<lb/>
　髙世絶人之謀今其所以復於王者曰從諫而已大<lb/>
　哉仁人之言約而至也唐太宗中主也其事父兄畜<lb/>
　妻子正身治家有不正者多矣然所以致刑措其成<lb/>
<pb n="19b"/>　功去聖人無幾者特以從諫而已說以為此一言可<lb/>
　以聖也故首進之以太宗觀之知從諫之可使狂作<lb/>
　聖也<lb/>
說命中第十三<lb/>
惟說命總百官乃進于王曰嗚呼明王奉若天道建邦<lb/>
設都樹后王君公承以大夫師長不惟逸豫惟以亂民<lb/>
　古之天者皆言民也民不難出其力以食諸侯卿士<lb/>
　以養天子者豈獨以逸樂之哉將使濟已也此所以<lb/>
<pb n="20a"/>　為天道也<lb/>
惟天聰明惟聖時憲惟臣欽若惟民從乂<lb/>
　未甞視也而無不見未甞聽也而無不聞此天聰明<lb/>
　也而聖人法之<lb/>
惟口起羞<lb/>
　多言數窮故吉人之辭寡<lb/>
惟甲胄起戎<lb/>
　春秋傳曰無戎而城讎必保焉無故而好甲兵民疑<lb/>
<pb n="20b"/>　且畏致冦之道也<lb/>
惟衣裳在笥<lb/>
　笥也篚也皆所以盛衣裳幣帛者也以貢曰篚以賜<lb/>
　下曰笥趙簡子曰帝賜我二笥衣裳不藏之府庫而<lb/>
　常在笥以待命而賜有功勸其不忘於進善也<lb/>
惟干戈省厥躬<lb/>
　苗頑弗即工帝其念哉是也<lb/>
王惟戒兹允兹克明乃罔不休惟治亂在庶官官不及<lb/>
<pb n="21a"/>私昵惟其能爵罔及惡徳惟其賢慮善以動動惟厥時<lb/>
有其善喪厥善矜其能喪厥功惟事事乃其有備有備<lb/>
無患無啓寵納侮<lb/>
　小人有寵則慢其君故啓寵則納侮之道也<lb/>
無恥過作非惟厥攸居政事惟醇<lb/>
　居不醇則駁雜之政也史佚曰無始禍無怙亂孔子<lb/>
　曰無欲速無見小利顔淵曰無伐善無施勞其語不<lb/>
　同此所謂立言者也譬之藥石米粟天下後世其皆<lb/>
<pb n="21b"/>　以藉口今傅說之言皆散而不一一言一藥皆足以<lb/>
　治天下之公患豈獨以訓武丁哉人至于今誦之也<lb/>
黷于祭祀時謂弗欽禮煩則亂事神則難<lb/>
　髙宗之祀豐數于近廟故說因以戒之也<lb/>
王曰㫖哉說乃言惟服<lb/>
　可服行也<lb/>
乃不良于言予罔聞于行說拜稽首曰非知之艱行之<lb/>
惟艱王忱不艱允協于先王成徳惟說不言有厥咎<lb/>
<pb n="22a"/>說命下第十四<lb/>
王曰來汝說台小子舊學于甘盤既乃遯于荒野入宅<lb/>
于河自河徂亳暨厥終罔顯<lb/>
　古之君子明玉之世而不肯仕蓋有之矣許由不仕<lb/>
　堯舜夷齊不仕周商山之老不仕漢懷寶迷邦以終<lb/>
　其身是或一道也武丁為太子則學于甘盤武丁即<lb/>
　位而甘盤遯去隠于荒野武丁使人求之迹其所往<lb/>
　則居河濱自河徂亳不知其所終武丁無與共政者<lb/>
<pb n="22b"/>　故相說也舊說乃謂武丁遯于荒野武丁為太子而<lb/>
　遯決無此理遯則如呉太伯豈復立也哉學者徒見<lb/>
　書云其在髙宗時舊勞于外故以武丁為遁小乙使<lb/>
　武丁劬勞于外以知艱難決非荒野之遁又以書曰<lb/>
　在武丁時則有若甘盤故謂武丁即位而甘盤在也<lb/>
　甘盤武丁師也蓋配食其廟其曰在武丁時固宜豈<lb/>
　必即位而後師之哉若武丁遁而復立不當云暨厥<lb/>
　終罔顯也<lb/>
<pb n="23a"/>爾惟訓于朕志若作酒醴爾惟麴蘖若作和羮爾惟鹽<lb/>
梅<lb/>
　礪切磨己者也舟楫濟己者也霖雨澤民者也麴蘖<lb/>
　鹽梅和而不同者也<lb/>
爾交修予㒺予棄予惟克邁乃訓說曰王人求多聞時<lb/>
惟建事<lb/>
　學道將以見之行事也非獨知之而已<lb/>
學于古訓乃有獲事不師古以克永世匪說攸聞惟學<lb/>
<pb n="23b"/>遜志務時敏厥修乃來允懷于兹道積于厥躬<lb/>
　說既勉王以學又憂其所學者非道也故曰惟學遜<lb/>
　志遜之言隨也隨其所志而得之志於仁則所得於<lb/>
　學者皆仁也志於義則所得於學者皆義也若志於<lb/>
　功利則所得於學者皆功利而已智足以飾非辯足<lb/>
　以拒諫皆學之力也敏於是則隨其所修而至矣故<lb/>
　必先懷仁義之道然後積學以成之<lb/>
惟斆學半<lb/>
<pb n="24a"/>　王者之學且學且教既以教人因以修其身其功半<lb/>
　於學<lb/>
念終始典于學厥徳修罔覺<lb/>
　積善如長不自覺也<lb/>
監于先王成憲其永無愆惟說式克欽承旁招俊乂列<lb/>
于庶位王曰嗚呼說四海之内咸仰朕徳時乃風股肱<lb/>
惟人良臣惟聖<lb/>
　以良臣惟聖猶以股肱惟人也<lb/>
<pb n="24b"/>昔先正保衡<lb/>
　伊尹亦號保衡<lb/>
作我先王乃曰予弗克俾厥后惟堯舜其心愧恥若撻<lb/>
于市一夫不獲則曰時予之辜佑我列祖格于皇天爾<lb/>
尚明保予罔俾阿衡專美有商惟后非賢不乂惟賢非<lb/>
后不食其爾克紹乃辟于先王永綏民說拜稽首曰敢<lb/>
對揚天子之休命<lb/>
髙宗彤日第十五<lb/>
<pb n="25a"/>髙宗祭成湯有飛雉升鼎耳而雊祖已訓諸王作髙宗<lb/>
肜日髙宗之訓<lb/>
　此一篇亡<lb/>
髙宗肜日越有雊雉祖已曰惟先格王正厥事乃訓于<lb/>
王曰惟天監下民典厥義降年有永有不永非天夭民<lb/>
民中絶命民有不若徳不聽罪天既孚命正厥徳乃曰<lb/>
其如台嗚呼王司敬民罔非天𦙍典祀無豐于昵<lb/>
　祭之明日又祭殷曰肜周曰繹雊號也格正也典常<lb/>
<pb n="25b"/>　也孚信也司主也𦙍嗣也昵親也繹祭之日野雉雊<lb/>
　于鼎耳此為神告王以宗廟祭祀之失審矣故祖己<lb/>
　以謂當先格王心之非蓋武丁不專修人事數祭以<lb/>
　媚神而祭又豐於親廟儉於逺者敬其父薄其祖此<lb/>
　失徳之大者故傅說祖己皆先格而正之祖己之言<lb/>
　曰天之監人有常義無所厚薄而降年有永有不永<lb/>
　者非天夭人人或以中道自絶于天也人有不順之<lb/>
　徳不聽之罪天未即誅絶而以孽祥為符信以正其<lb/>
<pb n="26a"/>　徳人乃不悔禍曰是孽祥其如我何則天必誅絶之<lb/>
　矣今王專主於敬民而已數祭無益也夫先王孰非<lb/>
　天嗣者常祀而豐于昵其可乎此理明甚而或者乃<lb/>
　謂先王遇災異非可以象類求天意獨正其事而已<lb/>
　髙宗無所失徳惟以豐昵無過此乃諂事世主者言<lb/>
　天人本不相與欲以廢洪範五行之說予以為五行<lb/>
　傳未易盡廢也書曰越有雊雉足矣而孔子又記其<lb/>
　雊於耳非以耳為祥乎而曰不可以象類求過矣人<lb/>
<pb n="26b"/>　君於天下無所畏惟天可以儆之今乃曰天災不可<lb/>
　以象類求我自視無過則已矣為國之害莫大於此<lb/>
　予不可以不論<lb/>
西伯戡黎第十六<lb/>
殷始咎周<lb/>
　咎惡也<lb/>
周人乘黎<lb/>
　乘勝也黎在上黨壺闗<lb/>
<pb n="27a"/>祖伊恐奔告于受作西伯戡黎<lb/>
　祖已後也受紂也帝乙子西伯文王也戡亦勝也<lb/>
西伯既戡黎祖伊恐奔告于王曰天子天既訖我殷命<lb/>
格人元龜罔敢知吉<lb/>
　人至於道為佫人其言與蓍龜同也<lb/>
非先王不相我後人惟王淫戲用自絶故天棄我不有<lb/>
康食不虞天性不迪率典<lb/>
　天棄我故天地鬼神無有安食於我者不虞天性者<lb/>
<pb n="27b"/>　父子之親不相虞度也不迪率典者五典之親不相<lb/>
　道率也<lb/>
今我民罔弗欲喪曰天曷不降威大命不摰今王其如<lb/>
台<lb/>
　摰鷙也言天何不摰取王乎今王無若我何民不忌<lb/>
　王如此<lb/>
王曰嗚呼我生不有命在天祖伊反曰嗚呼乃罪多參<lb/>
在上乃能責命于天<lb/>
<pb n="28a"/>　天子固有天命以保已今汝罪之聞於天者衆矣天<lb/>
　將去汝豈可復責天以保己之命耶<lb/>
殷之即喪指乃功不無戮于爾邦<lb/>
　功事也視汝所行之事雖邦人猶當戮汝而况於天<lb/>
　乎孔子曰紂之不善不如是之甚也予乃今知之祖<lb/>
　伊之諫盡言不諱漢唐中主所不能容者紂雖不改<lb/>
　而終不怒祖伊得全則後世人主有不如紂者多矣<lb/>
微子第十七<lb/>
<pb n="28b"/>殷既錯天命<lb/>
　錯亂也<lb/>
微子作誥父師少師<lb/>
　微子紂兄也父師箕子紂之諸父少師比干也<lb/>
微子若曰父師少師殷其弗或亂正四方我祖底遂陳<lb/>
于上<lb/>
　致成其法度以陳示後<lb/>
我用沈酗于酒用亂敗厥徳于下殷罔不小大好草竊<lb/>
<pb n="29a"/>姦宄卿士師師非度<lb/>
　相師於非法<lb/>
凡有辜罪乃罔恒獲小民方興相為敵讎今殷其淪喪<lb/>
若涉大水其無津涯殷遂喪越至于今曰父師少師我<lb/>
其發出狂吾家耄遜于荒今爾無指告予顛隮若之何<lb/>
其<lb/>
　我其奔走去國若狂人然吾家之耆老知紂之必亡<lb/>
　而遯于荒野者多矣今爾無意告教我其若顛隮何<lb/>
<pb n="29b"/>父師若曰王子天毒降災荒殷邦方興沈酗于酒乃罔<lb/>
畏畏<lb/>
　不畏其可畏乎<lb/>
咈其耉長舊有位人今殷民乃攘竊神祗之犧牷牲用<lb/>
以容將食無災<lb/>
　色純曰犧體完曰牷牛羊豕曰牲用器也盜天地宗<lb/>
　廟之牲器以相容匿且以祭器食而曰無災<lb/>
降監殷民用乂讎斂召敵讎不怠<lb/>
<pb n="30a"/>　言殷之君臣下視其民若仇讎而聚斂之以此為治<lb/>
　力行不怠皆召敵讎之道也<lb/>
罪合于一多瘠㒺詔<lb/>
　瘠病也君臣為一皆病矣無從告之者<lb/>
商今其有災我興受其敗商其淪喪我㒺為臣僕<lb/>
　商之有災而未亡也我起而正之則受其禍若其既<lb/>
　已也我又無與為臣僕者此所以佯狂而為奴也<lb/>
詔王子出迪我舊云刻子王子弗出我乃顛隮<lb/>
<pb n="30b"/>　刻害也箕子在帝乙時以微子長且賢欲立之而帝<lb/>
　乙不可卒立紂紂忌此兩人故箕子曰子之出固其<lb/>
　道也我舊所云者害子子若不出則我與子皆危矣<lb/>
自靖<lb/>
　靖安也微子之告箕子若欲與之皆去然箕子曰吾<lb/>
　三人者各行其志自用其心之所安者而已<lb/>
人自獻于先王<lb/>
　人各自以其意貢于先王微子以去之為續先王之<lb/>
<pb n="31a"/>　國箕子以為之奴為全先王之嗣比干以諫而死為<lb/>
　不負先王也<lb/>
我不顧行遯<lb/>
　不念與汝皆行也<lb/>
　<lb/>
　<lb/>
　<lb/>
　<lb/>
<pb n="31b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書傳卷八<lb/>
</p>

  </div>
            <div>
                <head>書傳卷九</head>
    <p>
<pb n="1a"/>欽定四庫全書<lb/>
　書傳卷九　　　　　　　　宋　蘇軾　撰<lb/>
　　周書<lb/>
泰誓上第一<lb/>
惟十有一年武王伐殷一月戊午師渡孟津作泰誓三<lb/>
篇<lb/>
　文王受命九年而崩武王以大統未集故即位而不<lb/>
　改元十一年喪畢觀兵於商而歸至十三年乃復伐<lb/>
<pb n="1b"/>　商敘所謂十一年武王伐殷者觀兵之事也所謂一<lb/>
　月戊午師渡孟津作泰誓者十三年之事也而并為<lb/>
　一年言之疑敘文有闕誤<lb/>
惟十有三年春大㑹于孟津王曰嗟我友邦冢君越我<lb/>
御事庶士明聽誓<lb/>
　天子有友諸侯之義冢大也御治也<lb/>
惟天地萬物父母惟人萬物之靈亶聰明作元后元后<lb/>
作民父母今商王受弗敬上天降災下民沈湎冒色敢<lb/>
<pb n="2a"/>行暴虐罪人以族官人以世<lb/>
　孥戮湯事也而罪人以族則為紂罪賞延于世舜徳<lb/>
　也而官人以世則為紂惡者湯之孥戮徒言之而不<lb/>
　用舜之賞延非官人也<lb/>
惟宫室臺榭陂池侈服以殘害于爾萬姓焚炙忠良刳<lb/>
剔孕婦皇天震怒命我文考肅將天威大勲未集肆予<lb/>
小子發以爾友邦冢君觀政于商<lb/>
　或曰武王觀政于商欲紂改過不幸而不悛若其悛<lb/>
<pb n="2b"/>　也則武王當復北面事之歟曰否文王武王之王也<lb/>
　乆矣紂若改過不過存其社稷宗廟而封諸商使為<lb/>
　二王後也以為武王退而示弱固陋矣而曰復北面<lb/>
　事之者亦過也<lb/>
惟受罔有悛心乃夷居<lb/>
　安居自若也<lb/>
弗事上帝神祇遺厥先宗廟弗祀犧牲粢盛既于凶盜<lb/>
乃曰吾有民有命罔懲其侮天佑下民作之君作之師<lb/>
<pb n="3a"/>惟其克相上帝寵綏四方有罪無罪予曷敢有越厥志<lb/>
同力度徳同徳度義<lb/>
　力均以徳徳均以義則知勝負矣<lb/>
受有臣億萬惟億萬心予有臣三千惟一心商罪貫盈<lb/>
天命誅之予弗順天厥罪惟鈞予小子夙夜祗懼受命<lb/>
文考類于上帝宜于冢土<lb/>
　冢土社也祭社曰宜<lb/>
以爾有衆底天之罰天矜于民民之所欲天必從之爾<lb/>
<pb n="3b"/>尚弼予一人永清四海時哉弗可失<lb/>
泰誓中第二<lb/>
惟戊午王次于河朔羣后以師畢㑹王乃徇師而誓曰<lb/>
嗚呼西土有衆咸聽朕言我聞吉人為善惟日不足凶<lb/>
人為不善亦惟日不足今商王受力行無度播棄黎老<lb/>
昵比罪人淫酗肆虐臣下化之朋家作仇脅權相滅無<lb/>
辜籲天穢徳彰聞惟天惠民惟辟奉天有夏桀弗克若<lb/>
天流毒下國天乃佑命成湯降黜夏命惟受罪浮于桀<lb/>
<pb n="4a"/>剝喪元良<lb/>
　剝落也喪去也古者謂去國為喪元良微子也微子<lb/>
　紂之同母兄而謂之庶子不得立者生於帝乙未即<lb/>
　位之前也以禮言之當與紂均為嫡子而微子長故<lb/>
　成王命之曰殷王元子<lb/>
賊虐諫輔<lb/>
　比干也<lb/>
謂已有天命謂敬不足行謂祭無益謂暴無傷厥監惟<lb/>
<pb n="4b"/>不逺在彼夏王天其以予乂民朕夢協朕卜<lb/>
　髙宗言夢文王武王言夢孔子亦言夢者其性情治<lb/>
　其夢不亂<lb/>
襲于休祥戎商必克受有億兆夷人離心離徳予有亂<lb/>
臣十人同心同徳<lb/>
　夷人平民也古今傳十人為文母周公太公召公畢<lb/>
　公榮公太顛閎夭散宜生南宫括孔子曰有婦人焉<lb/>
　九人而已<lb/>
<pb n="5a"/>雖有周親不如仁人<lb/>
　十人之中雖有周召之親然皆仁人非以親用也<lb/>
天視自我民視天聽自我民聽百姓有過在予一人今<lb/>
朕必往我武惟揚侵于之疆取彼凶殘我伐用張于湯<lb/>
有光<lb/>
　湯放桀而有慙徳今我亦為之湯不媿矣<lb/>
勗哉夫子罔或無畏寧執非敵百姓懍懍若崩厥角<lb/>
　勗勉也戒民無輕敵寧執是心曰我不足以敵紂民<lb/>
<pb n="5b"/>　畏紂之虐若崩厥角也<lb/>
嗚呼乃一徳一心立定厥功惟克永世<lb/>
泰誓下第三<lb/>
時厥明<lb/>
　戊午之明日也<lb/>
王乃大巡六師明誓衆士王曰嗚呼我西土君子天有<lb/>
顯道厥類惟彰<lb/>
　天有明人之道明其類徳者<lb/>
<pb n="6a"/>今商王受狎侮五常<lb/>
　五常五典也狎侮五典以人倫為戲也<lb/>
荒怠弗敬自絶于天結怨于民斮朝涉之脛剖賢人之<lb/>
心作威殺戮毒痡四海<lb/>
　痡病也<lb/>
崇信姦回放黜師保屏棄典刑囚奴正士郊社不修宗<lb/>
廟不享作奇技淫巧以悅婦人上帝弗順祝降時喪<lb/>
　祝斷也<lb/>
<pb n="6b"/>爾其孜孜奉予一人恭行天罰古人有言曰撫我則后<lb/>
虐我則讎獨夫受洪惟作威乃汝世讎樹徳務滋除惡<lb/>
務本<lb/>
　滋廣也言止取紂也<lb/>
肆予小子誕以爾衆士殄殲乃讎爾衆士其尚迪果毅<lb/>
以登乃辟功多有厚賞不迪有顯戮嗚呼惟我文考若<lb/>
日月之照臨光于四方顯于西土惟我有周誕受多方<lb/>
予克受非予武惟朕文考無罪受克予非朕文考有罪<lb/>
<pb n="7a"/>惟予小子無良<lb/>
　兵凶事也以武王與紂猶有勝負之憂為文王羞是<lb/>
　以先王重用兵也<lb/>
牧誓第四<lb/>
武王戎車三百兩虎賁三百人<lb/>
　虎賁猛士也若虎之奔獸<lb/>
與受戰于牧野作牧誓<lb/>
　春秋晉與楚戰皆七八百乘武王能以三百乘三百<lb/>
<pb n="7b"/>　人克紂者其徳與政皆勝且諸侯之兵助之者衆也<lb/>
時甲子昧爽王朝至于商郊牧野<lb/>
　在朝歌南<lb/>
乃誓王左杖黄鉞右秉白旄以麾<lb/>
　黄鉞以金飾也軍中指麾白則見逺王無自用鉞之<lb/>
　理以為儀耳故左杖黄鉞麾非右手不能故右秉白<lb/>
　旄此事理之常本無異說而學者妄相附致張為議<lb/>
　論皆非其實凡若此者不取<lb/>
<pb n="8a"/>曰逖矣西土之人<lb/>
　逖逺也<lb/>
王曰嗟我友邦冢君御事司徒司馬司空<lb/>
　御事治事也指此三卿也六卿止言三古者官不必<lb/>
　備或三公兼之<lb/>
亞旅師氏<lb/>
　亞旅衆大夫其位次卿師氏亦大夫主以兵守門<lb/>
千夫長百夫長及庸蜀羌髳微盧彭濮人<lb/>
<pb n="8b"/>　春秋傳楚饑庸與百濮伐之庸上庸縣濮即百濮也<lb/>
　又楚伐羅羅與盧戎兩軍之蓋南蠻之屬楚者羌先<lb/>
　零䍐开之屬彭今屬武陽有彭亡髳微闕則知此數<lb/>
　國皆西南之夷<lb/>
稱爾戈比爾干立爾矛予其誓王曰古人有言曰牝雞<lb/>
無晨牝雞之晨惟家之索今商王受惟婦言是用昬棄<lb/>
厥肆祀弗荅<lb/>
　肆祀所陳祭祀也祀所以報也故謂之荅<lb/>
<pb n="9a"/>昬棄厥遺王父母弟不迪<lb/>
　王父母及母弟皆先王之遺𦙍不以道遇之也<lb/>
乃惟四方之多罪逋逃是崇是長是信是使是以為大<lb/>
夫卿士俾暴虐于百姓以姦宄于商邑今予發惟恭行<lb/>
天之罰今日之事不愆于六步七步乃止齊焉夫子勗<lb/>
哉不愆于四伐五伐六伐七伐乃止齊焉<lb/>
　孫武言用兵其勢險其節短故不過六步七步四伐<lb/>
　五伐六伐七伐必少休而整齊之伐擊刺也<lb/>
<pb n="9b"/>勗哉夫子尚桓桓如虎如貔如熊如羆于商郊弗迓克<lb/>
奔以役西土<lb/>
　紂師能來奔者勿復迎擊以勞役我西土之人<lb/>
勗哉夫子爾所弗勗其于爾躬有戮<lb/>
武成第五<lb/>
武王伐殷往伐歸獸識其政事作武成<lb/>
　自往伐至歸牛馬皆記之<lb/>
惟一月壬辰旁死魄越翼日癸巳王朝步自周于征伐<lb/>
<pb n="10a"/>商厥四月哉生明王來自商至于豐<lb/>
　壬辰未有事先書旁死魄者記月之生死使千載之<lb/>
　日後世可考也厯法以月起故書多記生死胐朢皆<lb/>
　先事而書所以正厯也<lb/>
乃偃武修文歸馬于華山之陽放牛于桃林之野示天<lb/>
下弗服<lb/>
　華山之陽有山川焉然地至險絶可入而不可出桃<lb/>
　林之野在華山東亦險阻歸馬牛於此示天下弗服<lb/>
<pb n="10b"/>　也春秋傳曰天生五材民並用之闕一不可誰能去<lb/>
　兵兵不可去則牛馬不可無雖堯舜之世牛馬之政<lb/>
　不可不修而武王歸馬休牛倒載干戈包之虎皮示<lb/>
　不復用者蓋勢有不得不然者也夫以兵雄天下殺<lb/>
　世主而代之雖盛徳所在懼者衆矣武庚紂子也殺<lb/>
　其父用其子付之以殷民武王知其必叛矣然必用<lb/>
　之紂子且用况其餘乎所以安諸侯之懼也楚靈<lb/>
　王既縣陳蔡朝諸侯卜曰當得天下民患王之無厭也<lb/>
<pb n="11a"/>　故從亂如歸知伯夫差皆以此亡戰勝而不己非獨<lb/>
　諸侯懼也吾民先叛矣湯武皆畏之故湯以慙徳令<lb/>
　諸侯曰慄慄危懼若將隕于深淵其敢復言兵乎武<lb/>
　王之偃武則湯之慙徳也秦漢惟不知此故始皇不<lb/>
　及一世而天下亂漢雖不亡然諸侯功臣皆叛髙祖<lb/>
　以流矢崩不偃武之過也<lb/>
丁未祀于周廟邦甸侯衛駿奔走執豆籩越三日庚戌<lb/>
柴望大告武成既生魄庶邦冢君暨百工受命于周王<lb/>
<pb n="11b"/>若曰嗚呼羣后惟先王建邦啟土公劉克篤前烈至于<lb/>
大王肇基王迹王季其勤王家<lb/>
　先王當作先公后稷也或曰先王謂舜也舜始封后<lb/>
　稷於邰公劉后稷曾孫鞠之子太王后稷十二世孫<lb/>
　公叔祖類之子謂古公亶父也其子王季謂季歴也<lb/>
我文考文王克成厥勲誕膺天命以撫方夏大邦畏其<lb/>
力小邦懷其徳惟九年大統未集<lb/>
　文王以虞芮質厥成之嵗改元九年而崩<lb/>
<pb n="12a"/>予小子其承厥志底商之罪告于皇天后土所過名山<lb/>
大川曰惟有道曾孫周王發<lb/>
　有道指其父祖也<lb/>
將有大正于商今商王受無道暴殄天物害虐烝民為<lb/>
天下逋逃主萃淵藪<lb/>
　天下有罪而逃歸紂者紂皆主之藏如淵藪之聚鳥<lb/>
　獸也<lb/>
予小子既獲仁人<lb/>
<pb n="12b"/>　謂亂臣十人<lb/>
敢祗承上帝以遏亂略華夏蠻貊罔不率俾恭天成命<lb/>
肆予東征綏厥士女惟其士女篚厥𤣥黄昭我周王天<lb/>
休震動用附我大邑周惟爾有神尚克相予以濟兆民<lb/>
無作神羞既戊午師渡孟津癸亥陳于商郊俟天休命<lb/>
甲子昧爽受率其旅若林㑹于牧野罔有敵于我師前<lb/>
徒倒戈攻于後以北血流漂杵<lb/>
　紂師自相攻至血流漂杵非武王之罪然孟子不取<lb/>
<pb n="13a"/>　者謂其應兵也惡其以此自多而言之也<lb/>
一戎衣天下大定乃反商政政由舊釋箕子囚封比干<lb/>
墓式商容閭<lb/>
　商容賢者而紂不用車過其閭式以禮之<lb/>
散鹿臺之財發鉅橋之粟大賚于四海而萬姓悅服<lb/>
　非獨以惠民亦以示不復用兵也<lb/>
列爵惟五<lb/>
　公侯伯子男<lb/>
<pb n="13b"/>分土惟三<lb/>
　公侯百里伯七十里子男五十里自孟子王制皆云<lb/>
　爾此周制也鄭子産言列國一同今大國數圻若無<lb/>
　侵小何以至焉而周禮乃曰公之地五百里侯四百<lb/>
　里伯三百里子二百里男百里凡五等禮曰封周公<lb/>
　於曲阜地方七百里皆妄也先儒以謂周衰諸侯相<lb/>
　并自以國過大違禮乃除滅舊文而為此說獨鄭𤣥<lb/>
　之徒以謂周初因商三等其後周公攘戎狄斥廣中<lb/>
<pb n="14a"/>　國大封諸侯夫攘戎斥地能拓邊耳自荒服以内諸<lb/>
　侯固自如也周公得地于邊而增封于内非動移諸<lb/>
　侯遷其城郭廟社安能增封乎知𤣥之妄也而近嵗<lb/>
　學者必欲實周禮之言則為之說曰公之地百里而<lb/>
　已五百里者并附庸言之夫以五百里之地公居其<lb/>
　一而附庸居其四豈有此理哉予專以書孟子王制<lb/>
　及鄭子産之言考之知周禮非聖人之全書明矣<lb/>
建官惟賢位事惟能重民五教惟食喪祭惇信明義崇<lb/>
<pb n="14b"/>徳報功垂拱而天下治<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書傳卷九<lb/>
</p>

  </div>
            <div>
                <head>書傳卷丄</head>
    <p>
<pb n="1a"/>欽定四庫全書<lb/>
　書傳卷丄　　　　　　　　宋　蘇軾　撰<lb/>
　　周書<lb/>
洪範第六<lb/>
武王勝殷殺受立武庚以箕子歸作洪範<lb/>
　洪範大法也武王殺受立武庚非所以問洪範者而<lb/>
　孔子於此言之明武王之得箕子蓋師而不臣也箕<lb/>
　子之言曰殷其淪喪我罔為臣僕殷亡則箕子無復<lb/>
<pb n="1b"/>　仕之道以此表正萬世為君臣之法如伯夷叔齊之<lb/>
　志也箕子之道徳賢於㣲子而況武庚乎武王將立<lb/>
　殷後必以箕子為首㣲子次之而卒立武庚者必二<lb/>
　子辭焉武庚死而立㣲子則是箕子固辭而不可立<lb/>
　也太史公曰武王封箕子朝鮮而不臣也非五服之<lb/>
　外賓客之國則箕子不可得而侯也然則曷為為武王<lb/>
　陳洪範也天以是道畀禹而𫝊至于箕子不可使自我<lb/>
　而絶也以武王而不𫝊則天下無復可𫝊者矣故為箕<lb/>
<pb n="2a"/>　子之道者𫝊道則可仕則不可此孔子叙書之意也<lb/>
惟十有三祀王訪于箕子<lb/>
　商曰祀周曰年在周而稱祀亦箕子不事周之意<lb/>
王乃言曰嗚呼箕子惟天隂騭下民相協厥居我不知<lb/>
其彝倫攸叙<lb/>
　騭升彝常也倫理也天人有相通之道若顯然而通<lb/>
　之以交於天地鬼神之間則家為巫史矣故堯命重<lb/>
　黎絶地天通惟逹者為能默然而心通也謂之隂騭<lb/>
<pb n="2b"/>　君子而不通天道則無以助民而合其居矣故武王<lb/>
　以天人常類之次訪箕子<lb/>
箕子乃言曰<lb/>
　乃言曰難之也王虚心而後問箕子辭讓而後對也<lb/>
我聞在昔鯀陻洪水汨陳其五行帝乃震怒不畀洪範<lb/>
九疇彝倫攸斁鯀則殛死禹乃嗣興天乃錫禹洪範九<lb/>
疇彝倫攸叙<lb/>
　汨亂也九疇如草木之區别也斁厭也執一而不知<lb/>
<pb n="3a"/>　變鮮不厭者孔子曰克伐怨慾不行焉可為難矣好<lb/>
　勝之謂克治民而求勝民者必亡治病而求勝病者<lb/>
　必殺人堯謂鯀方命圯族楚詞云鯀婞直以亡身知<lb/>
　其剛愎好勝者也五行土勝水鯀知此而已不通其<lb/>
　變犬物之方壯不逹其怒而投之以其所畏其爭必<lb/>
　大豈獨水哉以其殛死知帝之震怒也舊說河出圖<lb/>
　洛出書河圖為八卦洛書為九疇其𫝊也尚矣學者<lb/>
　或疑而不敢言以予觀之圖書之文必粗有八卦九<lb/>
<pb n="3b"/>　疇之象數以發伏羲與禹之知如春秋之以麟作也<lb/>
　豈可謂無也哉<lb/>
初一曰五行<lb/>
　無所不用五行故不言用<lb/>
次二曰敬用五事次三曰農用八政<lb/>
　農厚也<lb/>
次四曰協用五紀次五曰建用皇極次六曰乂用三德<lb/>
次七曰明用稽疑次八曰念用庶徵次九曰嚮用五福<lb/>
<pb n="4a"/>威用六極<lb/>
　嚮趨也用福極使人知所趨避也<lb/>
一五行一曰水二曰火三曰木四曰金五曰土<lb/>
　此五行生數也生成之數解見易𫝊<lb/>
水曰潤下火曰炎上木曰曲直金曰從革上爰稼穡<lb/>
　皆其德也水不潤下則不能生物故水以潤下為德<lb/>
　火不炎上則不能熟物故火以炎上為徳木曰曲直<lb/>
　謂其能從繩墨也木不曲直則不能棟宇故木以曲<lb/>
<pb n="4b"/>　直為德金曰從革謂其能就鎔範也金不變化則不<lb/>
　能成器故金以從革為德土無所不用不可以一德<lb/>
　名而其德盛於稼穡不曰曰而曰爰爰於也曰者所<lb/>
　以名之也無成名無專氣無定位蓋曰於此稼穡而<lb/>
　非所以名之也<lb/>
潤下作鹹炎上作苦曲直作酸從革作辛稼穡作甘<lb/>
　五行之所作不可勝言也可言者聲色臭味而已人<lb/>
　之用是四者惟味為急故舉味以見其餘也<lb/>
<pb n="5a"/>二五事一曰貌二曰言三曰視四曰聽五曰思貌曰恭<lb/>
言曰從視曰明聽曰聰思曰睿㳟作肅從作乂明作哲<lb/>
聰作謀睿作聖<lb/>
　人生而有耳目口鼻視聽言思之具中有知而外有<lb/>
　容與生俱生者也今五事先貌而次言然後有視聽<lb/>
　已而乃有思何也人之生也五事皆具而未能用也<lb/>
　自其始孩而貌知恭見其父母匍匐而就之擎跽而<lb/>
　禮之是貌恭者先成也稍長而知言語以達其意故<lb/>
<pb n="5b"/>　言從者次之於是始有識别而目乃知物之羙惡耳<lb/>
　乃知事之然否於是而致其思無所不至矣故視明<lb/>
　聽聰思睿者又次之睿者達也窮理之謂也貌恭而<lb/>
　人畏之謂之肅言從而民服之謂之乂視明而不為<lb/>
　色所眩謂之哲聽聰而不為言所移謂之謀致思自<lb/>
　窮理盡性以至於命謂之聖此天理之自然由匹夫<lb/>
　而為聖人之具也聖人以為此五者之事可以交天<lb/>
　人之際治隂陽之變山川之有草木如人之有容色<lb/>
<pb n="6a"/>　威儀也故貌為木而可以治雨金之聲如人之有言<lb/>
　也故言為金而可以治暘火之外景如人之有目也<lb/>
　故視為火而可以治燠水之内景如人之有耳也故<lb/>
　聴為水而可以治寒土行於四時金木水火得之而<lb/>
　後成如人心之無所不在也故思為土而可以治風<lb/>
　此洪範言天人之大略也或曰五事之叙與五行之<lb/>
　叙異蓋從其相勝者是殆不然聖人叙五事專以人<lb/>
　事之理為先後如向所云者其合於五勝適會其然<lb/>
<pb n="6b"/>　耳從而為之說則過矣<lb/>
三八政一曰食二曰貨三曰祀四曰司空五曰司徒六<lb/>
曰司寇七曰賔八曰師<lb/>
　食為首貨次之祀次之食貨所以養生而祀所以事<lb/>
　死也生死之理得則司空定其居居定而後可敎既<lb/>
　敎而後可誅故司空司徒司寇次之所以治民者至<lb/>
　矣然後治諸侯治諸侯莫若禮所以賔之者備矣而<lb/>
　猶不服則兵可用故賔而後師<lb/>
<pb n="7a"/>四五紀一曰歲<lb/>
　歲星所次也<lb/>
二曰月<lb/>
　月所躔也<lb/>
三曰日<lb/>
　日所在也<lb/>
四曰星辰<lb/>
　星二十八宿辰十二次也星辰者歲月日之所行也<lb/>
<pb n="7b"/>　此四者所以授民時也<lb/>
五曰厯數<lb/>
　以厯授民時則并彼四者為一矣豈復與彼四者列<lb/>
　而為五哉予以是知厯者授民時者也數者如陽九<lb/>
　百六之類聖人以是前知吉凶者也書曰天之厯數<lb/>
　在爾躬<lb/>
五皇極<lb/>
　大而無際謂之皇莊子曰無門無旁四達之皇皇至<lb/>
<pb n="8a"/>　而無餘謂之極子思子曰喜怒哀樂之未發謂之中<lb/>
　道有進此者乎故曰極亦曰中孔子曰過猶不及學<lb/>
　者因是以謂中者過與不及之間之謂也陋哉斯言<lb/>
　也聵者之言不粗則微何也耳之官廢則粗微之制<lb/>
　不在我也聰者之言無粗微豈復擇粗微之間而後<lb/>
　言乎中則極極則中中極一物也學者知此則幾矣<lb/>
皇建其有極<lb/>
　大立是道以為民極<lb/>
<pb n="8b"/>斂時五福用敷錫厥庶民惟時厥庶民<lb/>
　我有是道五福自至可以錫庶民矣<lb/>
于汝極<lb/>
　我有是道則民皆取中于我<lb/>
錫汝保極<lb/>
　我有是道則民皆保我以安我以五福錫民民以保<lb/>
　安錫我<lb/>
凡厥庶民無有淫朋人無有比德惟皇作極凡厥庶民<lb/>
<pb n="9a"/>有猷有為有守汝則念之不協于極不罹于咎皇則受<lb/>
之而康而色曰予攸好德汝則錫之福時人斯其惟皇<lb/>
之極無虐㷀獨而畏高明人之有能有為使羞其行而<lb/>
邦其昌凡厥正人既富方榖汝弗能使有好于而家時<lb/>
人斯其辜于其無好德汝雖錫之福其作汝用咎<lb/>
　皇極之道大矣無所不受無所不可苟非淫朋比德<lb/>
　自棄於邪者皆可受而成就之與作極也有猷者有<lb/>
　謀慮者也有為者有材力者也有守者有節守者也<lb/>
<pb n="9b"/>　皆可與作極者也汝則念之勿忘也雖不協于極而<lb/>
　未麗於惡者汝則受之勿棄也有自言者曰我所好<lb/>
　者德也雖真偽未可知汝則錫之福則人知為善之<lb/>
　利斯大作極矣虐㷀獨而畏高明則人慕冨貴厭貧<lb/>
　賤利不在於為善矣人之有能有為皆得自進而邦<lb/>
　乃昌雖正人亦有見而後仁既富而後為善者汝知<lb/>
　其不邪斯可進矣不必待其有善而後禄也汝見正<lb/>
　人而不能進使與汝國家相好則此正人亦或去而<lb/>
<pb n="10a"/>　為惡也于其無好德者所謂淫朋比德自棄於邪者<lb/>
　也斯人而錫之福則汝亦有咎矣大哉皇極之道非<lb/>
　大人其孰能行之嗚呼此固硜硜者之所大笑也歟<lb/>
　不協于極而受之自言好德而信之必有欺我而敗<lb/>
　事者矣然得者必多失者必少唐武氏之無道也獨<lb/>
　於進人無所留難非徒人得薦士亦許自舉其材其<lb/>
　後開元賢臣致刑措者皆武氏所收也德宗好察而<lb/>
　多忌士無賢愚皆不得進國空無人以致奉天之禍<lb/>
<pb n="10b"/>　故陸䞇有言武后以易得人而陛下以精失士至哉<lb/>
　斯言也昔常袞為相艱於進人賢愚同滯及崔祐甫<lb/>
　代之未朞年除吏八百多其親舊其曰非親舊莫由<lb/>
　知之若祐甫與䞇真可與論皇極者也<lb/>
無偏無陂遵王之義無有作好遵王之道無有作惡遵<lb/>
王之路無偏無黨王道蕩蕩無黨無偏王道平平無反<lb/>
無側王道正直會其有極歸其有極<lb/>
　偏陂反側而作好惡此㝡害皇極者皇極無可作可<lb/>
<pb n="11a"/>　作非皇極也去其害皇極而已<lb/>
曰皇極之敷言是彝是訓于帝其訓<lb/>
　天之錫禹九疇不能如是諄諄也蓋粗有象數而已<lb/>
　禹箕子推而廣之至皇極尤詳曰此非皆帝之言也<lb/>
　皇極之敷言也帝以數象告而我敷廣其言為彝訓<lb/>
　亦與帝言無異故曰于帝其訓<lb/>
凡厥庶民極之敷言是訓是行以近天子之光曰天子<lb/>
作民父母以為天下王<lb/>
<pb n="11b"/>　皇極非獨天子事也使庶人而能訓行此敷言者其<lb/>
　功烈豈可勝言哉亦足以附益天子之光明且能使<lb/>
　其民愛其君如父母也<lb/>
六三德一曰正直二曰剛克三曰柔克平康正直彊弗<lb/>
友剛克燮友柔克<lb/>
　不剛不柔曰正直孔子曰以直報怨平安無事用正<lb/>
　直而已燮和也過彊不順者則以剛勝之人治之和<lb/>
　順者則以柔順之人養之所謂剛亦不吐柔亦不茹<lb/>
<pb n="12a"/>　也<lb/>
沈濳剛克高明柔克<lb/>
　沈濳地也坤至柔而動也剛是以剛勝也高明天也<lb/>
　天為剛德猶不干時是以柔勝也坤六二直方大乾<lb/>
　上九亢龍有悔臣當執剛以正君君當體柔以納臣<lb/>
　也<lb/>
惟辟作福惟辟作威惟辟玉食臣無有作福作威玉食<lb/>
臣之有作福作威玉食其害于而家凶于而國人用側<lb/>
<pb n="12b"/>頗僻民用僭忒<lb/>
　聖人之憂世深矣其言世為天下則既陳天地君臣<lb/>
　剛柔之道矣則憂後世因是以亂君臣之分故復深<lb/>
　戒之<lb/>
七稽疑擇建立卜筮人<lb/>
　將與卿士皆謀及之其可不擇而立乎<lb/>
乃命卜筮<lb/>
　卜筮必命此人不使不立者占也<lb/>
<pb n="13a"/>曰雨<lb/>
　其兆如雨<lb/>
曰霽<lb/>
　如雨止<lb/>
曰䝉<lb/>
　如蒙霧<lb/>
曰驛<lb/>
　兆絡驛不相屬<lb/>
<pb n="13b"/>曰克<lb/>
　兆相錯入也<lb/>
曰貞曰悔<lb/>
　春秋傳曰秦伯伐晉卜徒父筮之遇蠱曰蠱之貞風<lb/>
　也其悔山也是内卦為貞外卦為悔也卦之不變者<lb/>
　占卦而不占爻故用貞悔占者變者則止以所變之<lb/>
　爻占之其謂之貞悔者古語如此莫知其訓也<lb/>
凡七卜五占用二衍忒<lb/>
<pb n="14a"/>　衍推也忒過也謂變而適他卦者也卜用其五占也<lb/>
　於二曰貞曰悔此其不變者耳又當推其變者皆占<lb/>
　之<lb/>
立時人作卜筮三人占則從二人之言<lb/>
　既立此人為卜筮矣則當信而從之其占不同則當<lb/>
　從衆<lb/>
汝則有大疑謀及乃心謀及卿士謀及庶人<lb/>
　聖人無私之至視其心與卿士庶人如一皆謀及之<lb/>
<pb n="14b"/>　周禮有外朝致民之法然上酌民言聴輿人之誦皆<lb/>
　謀及之道也<lb/>
謀及卜筮汝則從龜從筮從卿士從庶民從是之謂大<lb/>
同身其康彊子孫其逢吉汝則從龜從筮從卿士逆庶<lb/>
民逆吉卿士從龜從筮從汝則逆庶民逆吉庶民從龜<lb/>
從筮從汝則逆卿士逆吉汝則從龜從筮逆卿士逆庶<lb/>
民逆作内吉作外凶龜筮共違于人用靜吉用作凶<lb/>
　内祭祀昏冠之類外出師征伐之類<lb/>
<pb n="15a"/>八庶徵曰雨曰暘曰燠曰寒曰風曰時<lb/>
　貌木也其徵為雨言金也其徵為暘視火也其徵為<lb/>
　燠聴水也其徵為寒思土也其徵為風聖人何以知<lb/>
　之以四時知之也四時之氣木為春春多雨故雨為<lb/>
　貌徵金為秋秋多旱故暘為言徴火為夏夏多燠故<lb/>
　燠為視徵水為冬冬多寒故寒為聴徵土為四季而<lb/>
　風行於四時故風為思徵箕子既叙此五徵矣則又<lb/>
　有曰時者明此五徵以四時五行推知之也<lb/>
<pb n="15b"/>五者來備各以其叙庶草蕃廡一極備凶一極無凶<lb/>
　備者皆有而不過也極備者過多也極無者過少也<lb/>
　此五者有一如此則皆凶也<lb/>
曰休徵曰肅時雨若曰乂時暘若曰哲時燠若曰謀時<lb/>
寒若曰聖時風若曰咎徵曰狂恒雨若<lb/>
　貌不肅則狂<lb/>
曰僭恒暘若<lb/>
　言不從則僭僭不信也<lb/>
<pb n="16a"/>曰豫恒燠若<lb/>
　視不哲則豫豫淫樂於色也<lb/>
曰急恒寒若<lb/>
　聴不聰則曰急急過察也<lb/>
曰䝉恒風若<lb/>
　思不睿則蒙蒙暗也<lb/>
曰王省惟歲<lb/>
　自此以下皆五紀之文也簡編脫誤是以在此其文<lb/>
<pb n="16b"/>　當在五曰厯數之後莊子曰除日無歲王省百官而<lb/>
　不兼有司之事如歲之總日月也<lb/>
卿士惟月師尹惟日<lb/>
　卿士亦不侵師尹之職也<lb/>
歲月日時無易百榖用成乂用明俊民用章家用平康<lb/>
日月歲時既易百穀用不成乂用昏不明俊民用微家<lb/>
用不寧<lb/>
　歲月日時相奪則百穀不成君臣相侵則治不明俊<lb/>
<pb n="17a"/>　民微而家不寧<lb/>
庶民惟星星有好風星有好雨日月之行則有冬有夏<lb/>
月之從星則以風雨<lb/>
　箕好風畢好雨月在箕則多風在畢則多雨言歲之<lb/>
　寒燠由日月其風雨由星以明卿士之能為國休戚<lb/>
　庶民之能為君禍福也<lb/>
九五福一曰壽二曰富三曰康寧<lb/>
　無疾病<lb/>
<pb n="17b"/>四曰攸好德<lb/>
　作德心逸日休其為福也大矣<lb/>
五曰考終命六極<lb/>
　極窮也<lb/>
一曰凶短折<lb/>
　不得其死曰凶<lb/>
二曰疾<lb/>
　多疾病<lb/>
<pb n="18a"/>三曰憂<lb/>
　人有常戚戚者亦命也<lb/>
四曰貧五曰惡<lb/>
　醜陋也<lb/>
六曰弱<lb/>
　尫劣也福之反則極也極之對則福也五與六豈其<lb/>
　盡之皇極之建則多福不建則多極皆其大略也必<lb/>
　曰何以致之則過矣<lb/>
<pb n="18b"/>武王既勝殷邦諸侯班宗彝作分器<lb/>
　宗彝宗廟彝尊也以為諸侯分器一篇亡<lb/>
　<lb/>
　<lb/>
　<lb/>
　<lb/>
　<lb/>
　書傳卷十<lb/>
</p>

  </div>
            <div>
                <head>書傳卷十一</head>
    <p>
<pb n="1a"/>欽定四庫全書<lb/>
　書傳卷十一　　　　　　　　　宋　蘇軾　撰<lb/>
　　周書<lb/>
旅獒第七<lb/>
西旅獻獒太保作旅獒<lb/>
　召公也<lb/>
惟克商遂通道于九夷八蠻西旅底貢厥獒<lb/>
　西方之國有以獒為貢者旅陳也春秋傳曰庭實旅<lb/>
<pb n="1b"/>　百犬四尺曰獒<lb/>
太保乃作旅獒用訓于王曰嗚呼明王慎徳四夷咸賓無有逺<lb/>
邇畢獻方物惟服食器用王乃昭徳之致于異姓之邦無替厥服<lb/>
　如以肅慎楉矢分陳之類使知王能以徳致四夷之物況諸<lb/>
　夏乎<lb/>
分寳玉于伯叔之國時庸展親<lb/>
　如以夏后氏之璜分魯之類以布親親之意<lb/>
人不易物惟徳其物<lb/>
<pb n="2a"/>　同是物也有德則貴無德則賤<lb/>
德盛不狎侮狎侮君子罔以盡人心<lb/>
　君使臣以禮<lb/>
狎侮小人罔以盡其力<lb/>
　小人學道則易使<lb/>
不役耳目百度惟貞<lb/>
　不以聲色為役<lb/>
玩人喪德玩物喪志志以道寧言以道接<lb/>
<pb n="2b"/>　玩人則人不我敬故喪德玩物則志以物移故喪志<lb/>
　志喪則中亂故志以道寧德喪則人離故言以道接<lb/>
不作無益害有益功乃成不貴異物賤用物民乃足<lb/>
　民爭為異物以中上好則農工病矣<lb/>
犬馬非其土性不畜珍禽竒獸不育于國不寳遠物則<lb/>
遠人格<lb/>
　夷狄性貪故喜亷而畏貪古之循吏能以亷服夷狄<lb/>
　者多矣而貪吏亦足以致寇況於王乎周穆王得狼<lb/>
<pb n="3a"/>　鹿爾而荒服因以不至<lb/>
所寳惟賢則邇人安嗚呼夙夜罔或不勤不矜細行終<lb/>
累大德為山九仞功虧一簣<lb/>
　大德細行之積也九仞一簣之積也<lb/>
允迪兹生民保厥居惟乃世王<lb/>
巢伯來朝芮伯作旅巢命<lb/>
　芮在馮翊臨晉縣一篇亡<lb/>
金縢第八<lb/>
<pb n="3b"/>武王有疾周公作金縢<lb/>
　金縢之書緣周公而作非周公作也周公作金縢策<lb/>
　書爾<lb/>
既克商二年王有疾弗豫<lb/>
　猶言不懌也<lb/>
二公曰我其為王穆卜<lb/>
　太公召公也穆敬也<lb/>
周公曰未可以戚我先王<lb/>
<pb n="4a"/>　二公欲卜於廟周公曰王疾無害未可以憂我先王<lb/>
　周公欲自以身禱故以此言拒二公<lb/>
公乃自以為功<lb/>
　功事也<lb/>
為三壇同墠<lb/>
　築土曰壇除地曰墠<lb/>
為壇於南方北面周公立焉植璧秉圭乃告太王王季<lb/>
文王<lb/>
<pb n="4b"/>　植置也秉執圭<lb/>
史乃冊祝<lb/>
　史太史也冊祝册也告神祝辭書之冊以告<lb/>
曰惟爾元孫某遘厲虐疾若爾三王是有丕予之責于<lb/>
天以旦代某之身<lb/>
　某發也丕壯大也言爾三王天必欲取其一壯大子<lb/>
　孫者則旦亦丕子也可以代之<lb/>
予仁若考能多材多藝能事鬼神乃元孫不若旦多材<lb/>
<pb n="5a"/>多藝不能事鬼神乃命于帝庭敷佑四方用能定爾子<lb/>
孫于下地四方之民罔不祗畏嗚呼無墜天之降寳命<lb/>
我先王亦永有依歸<lb/>
　我仁孝能順父祖且多材多藝於事鬼神為宜乃元<lb/>
　孫材藝不若旦而有人君德度留以王天下為宜死<lb/>
　生有可相代之理世多疑之予觀近世匹夫匹婦為<lb/>
　其父母發一至誠之心以動天地鬼神者多矣況周<lb/>
　公乎且周公之禱非獨弟為兄臣為君也乃為天下<lb/>
<pb n="5b"/>　為先王禱也上帝聽而從之無足疑者世之所以疑<lb/>
　者以己之多偽而疑聖人之不情也<lb/>
今我即命于元龜爾之許我我其以璧與珪歸俟爾命<lb/>
爾不許我我乃屏璧與珪乃卜三龜一習吉啓籥見書<lb/>
乃并是吉公曰體王其罔害予小子新命于三王惟永<lb/>
終是圖<lb/>
　龜之兆吉凶也詳矣故許不許皆聽命于龜已而視<lb/>
　龜之體知王之罔害己亦莫之代也故曰予受命于<lb/>
<pb n="6a"/>　三王王之壽考長終可圖也<lb/>
兹攸俟能念予一人<lb/>
　一人者指武王也武王臨天下未久人之念其德者<lb/>
　尚淺周公憂其崩而或叛之故欲以身代既見三龜<lb/>
　之吉知王之未崩天假之年以紹其德故曰此可以<lb/>
　待天下之能念王也<lb/>
公歸乃納冊于金縢之匱中<lb/>
　縢緘也以金緘之欲人之不發也<lb/>
<pb n="6b"/>王翼日乃瘳武王既喪管叔及其羣弟乃流言於國<lb/>
　管叔鮮武王弟也羣弟蔡叔度霍叔處之流也武王<lb/>
　崩成王幼周公專國政故羣叔疑而流言也<lb/>
曰公將不利於孺子<lb/>
　成王也<lb/>
周公乃告二公曰我之弗辟我無以告我先王<lb/>
　辟誅也管叔之當誅者挾殷以叛也<lb/>
周公居東二年則罪人斯得<lb/>
<pb n="7a"/>　二年而後克明管蔡亦得衆也<lb/>
于後公乃為詩以貽王名之曰鴟鴞<lb/>
　豳詩鴟鴞惡鳥也破巢取卵以比管蔡之害王室及<lb/>
　成王也<lb/>
王亦未敢誚公<lb/>
　未敢誚明其心之疑也<lb/>
秋大熟未穫天大雷電以風禾盡偃大木斯拔邦人大<lb/>
恐王與大夫盡弁以啓金縢之書<lb/>
<pb n="7b"/>　皮弁也意當時占國休咎之書皆藏金縢故周公納<lb/>
　冊于此而成王遇災而懼亦啓此書也<lb/>
乃得周公所自以為功代武王之說二公及王乃問諸<lb/>
史與百執事對曰信噫公命我勿敢言王執書以泣曰<lb/>
其勿穆卜昔公勤勞王家惟予沖人弗及知今天動威<lb/>
以彰周公之德惟朕小子其新逆<lb/>
　自新且使人逆公公時尚在東也<lb/>
我國家禮亦宜之王出郊<lb/>
<pb n="8a"/>　郊告謝罪也<lb/>
天乃雨反風<lb/>
　雨降風回天意得而災乃解<lb/>
禾則盡起二公命邦人凡大木所偃盡起而築之歲則<lb/>
大熟<lb/>
　大木既拔築之而復生此豈人力之所及哉予以是<lb/>
　知天人之不相遠凡災異可以推知其所自五行傳<lb/>
　未易盡廢也<lb/>
<pb n="8b"/>大誥第九<lb/>
武王崩三監及淮夷叛周公相成王將黜殷作大誥<lb/>
　三監管蔡武庚淮夷徐奄之屬也<lb/>
王若曰猷大誥爾多邦越爾御事<lb/>
　猷謀也越及也<lb/>
弗弔天降割于我家不少延<lb/>
　天弗弔恤我降喪于我邦家不少延武王之命<lb/>
洪惟我幼冲人嗣無疆大歴服弗造哲迪民康矧曰其<lb/>
<pb n="9a"/>有能格知天命<lb/>
　服事也造至也大哉我幼冲人繼此大歴事也我尚<lb/>
　不能至於知人迪哲以安民者况能至於知天命乎<lb/>
已予惟小子若渉淵水予惟往求朕攸濟<lb/>
　已矣今予但求所濟而已<lb/>
敷賁敷前人受命兹不忘大功<lb/>
　賁飾也我之所敷者以飾敷前人受命而不忘其功<lb/>
　也<lb/>
<pb n="9b"/>予不敢閉于天降威用<lb/>
　天降威三監叛也天欲絶殷故使之叛也<lb/>
寧王遺我大寳龜紹天明即命<lb/>
　當時謂武王為寧王以見其克殷寧天下也下文曰<lb/>
　乃寧考知其為武王舊說以為文王非也曰前寧人<lb/>
　者亦謂武王之舊臣也天降威于殷予不敢隱閉用<lb/>
　武王所遺寳龜卜之所以繼天明而待命也<lb/>
曰有大艱于西土西土人亦不靜<lb/>
<pb n="10a"/>　此龜所以告者也<lb/>
越兹蠢<lb/>
　蠢動也及此三監果動<lb/>
殷小腆誕敢紀其叙天降威知我國有疵民不康曰予<lb/>
復反鄙我周邦<lb/>
　腆厚也殷少富厚乃敢紀其既亡之叙蓋天降威亦<lb/>
　其心知我國有三叔之疵而民不安故欲作難以鄙<lb/>
　我周邦也<lb/>
<pb n="10b"/>今蠢今翼日民獻有十夫予翼以于敉寧武圖功<lb/>
　獻賢也敉撫也四國蠢動之明日民之賢者有十夫<lb/>
　來助我求往征四國撫循寧王之武事以圖功也周<lb/>
　公之東征邦君卿士皆疑天下騷動而此十夫者至<lb/>
　故周公喜之表其人以令天下漢高祖討陳豨至趙<lb/>
　得四人皆封之千户曰吾以羽檄徵天下兵未有一<lb/>
　人至者吾何愛四千户不以慰趙子弟乎此亦周公<lb/>
　之意也<lb/>
<pb n="11a"/>我有大事休朕卜并吉肆予告我友邦君越尹氏庶士<lb/>
御事曰予得吉卜予惟以爾庶邦于伐殷逋播臣爾庶<lb/>
邦君越庶士御事罔不反曰艱大民不靜亦惟在王宮<lb/>
邦君室越予小子考翼不可征王害不違卜<lb/>
　休羙也尹正也官之表正也翼敬也害曷也詩曰害<lb/>
　澣害否我事既羙矣而我卜又吉故告爾以東征殷<lb/>
　之叛臣今汝反曰難哉此大事也民之不靜亦惟在<lb/>
　王與邦君之家及王之身考德敬事脩已以正之不<lb/>
<pb n="11b"/>　可征也王曷不違卜而用人言乎<lb/>
肆予沖人永思艱曰嗚呼允蠢鰥寡哀哉予造天役遺<lb/>
大投艱于朕身越予沖人不卬自恤義爾邦君越爾多<lb/>
士尹氏御事綏予曰無毖于恤不可不成乃寧考圖功<lb/>
　卬我也毖畏也我聞汝衆言亦永思其難曰是行也<lb/>
　信動鰥寡哀哉然予為天子作天之役天實以大艱<lb/>
　遺我故勉而從天非我自憂也爾衆人義當以言安<lb/>
　我曰無畏此所憂之事惟當一心以成汝寧考所圖<lb/>
<pb n="12a"/>　之功今乃不然故深責之也<lb/>
已予惟小子不敢替上帝命天休于寧王興我小邦周<lb/>
寧王惟卜用克綏受兹命今天其相民矧亦惟卜用嗚<lb/>
呼天明畏弼我丕丕基<lb/>
　已矣予惟不敢替上帝命帝羙寧王之德而興周王<lb/>
　惟用卜以安受帝命至于今天其猶助我民況我亦<lb/>
　用卜哉天所以動四國明威命者非以困我欲輔成<lb/>
　我大業也<lb/>
<pb n="12b"/>王曰爾惟舊人爾丕克遠省爾知寧王若勤哉<lb/>
　王又特命久老之人逮事武王者曰爾當犬省久遠<lb/>
　爾知武王之勤勞若此也哉<lb/>
天閟毖我成功所予不敢不極卒寧王圖事<lb/>
　閟閉也天所以閉塞艱礙我國者使我知畏而成功<lb/>
　於此我其敢不盡力以終寧王所圖之事哉<lb/>
肆予大化誘我友邦君<lb/>
　王告此舊人我已大化誘我友邦君無不從我矣<lb/>
<pb n="13a"/>天棐忱辭其考我民予曷其不于前寧人圖功攸終<lb/>
　天既助我至誠之辭其必考之於民以驗其實我其<lb/>
　可不與寧王之舊臣圖功之所終乎<lb/>
天亦惟用勤毖我民若有疾予曷敢不于前寧人攸受<lb/>
休畢<lb/>
　天所以勤勞憂畏我民者使我日夜思念如人有疾<lb/>
　之不忘醫也予其可不與前寧人同受休終哉<lb/>
王曰若昔朕其逝朕言艱日思<lb/>
<pb n="13b"/>　如我本意則昔者已往矣所以至今者以言艱而日<lb/>
　思之也<lb/>
若考作室既底法厥子乃弗肯堂矧肯構<lb/>
　王以築室喻也父已準望高下程度廣狹以致法矣<lb/>
　子乃不肯為基矧肯構屋乎<lb/>
厥父菑厥子乃弗肯播矧肯穫<lb/>
　王又以農喻也菑耕也播種也穫斂也<lb/>
厥考翼其肯曰予有後弗棄基<lb/>
<pb n="14a"/>　父雖敬其事而子不繼其父其肯曰我有後不棄我<lb/>
　基乎<lb/>
肆予曷敢不越卬敉寧王大命<lb/>
　我其敢不及我身之存以撫循寧王之大命乎<lb/>
若兄考乃有友伐厥子民養其勸弗救<lb/>
　養厮養也父兄而與朋友伐其子其家之民養當助<lb/>
　父兄歟抑助其子歟其將相勸助其父兄弗救其子<lb/>
　也今王與諸侯征伐四國如父兄與朋友伐其子爾<lb/>
<pb n="14b"/>　衆人孰當助乎<lb/>
王曰嗚呼肆哉爾庶邦君越爾御事<lb/>
　肆過也過矣哉爾衆人也不助父而助子<lb/>
爽邦由哲亦惟十人迪知上帝命<lb/>
　邦之明乃能用哲今十人歸我而不助彼則帝命可<lb/>
　知矣<lb/>
越天棐忱爾時罔敢易法矧今天降戾于周邦惟大艱<lb/>
人誕鄰胥伐于厥室爾亦不知天命不易<lb/>
<pb n="15a"/>　及天之方輔誠以助我爾時我猶不敢不畏法度矧<lb/>
　今天降戾使我大艱難之民與强大之鄰相伐于厥<lb/>
　室鄰室相攻可謂急矣汝猶不知天命不易欲安而<lb/>
　不問也<lb/>
予永念曰天惟喪殷若檣夫予曷敢不終朕畝<lb/>
　天使我喪殷若農夫之去草其敢不盡力乎<lb/>
天亦惟休于前寧人予曷其極卜敢弗于從率寧人有<lb/>
指疆土矧今卜并吉肆朕誕以爾東征天命不僭卜陳<lb/>
<pb n="15b"/>惟若兹<lb/>
　方是時武王之舊臣皆欲從王征伐故王曰天若欲<lb/>
　休息此前寧人者予何敢盡用卜敢不從衆而止乎<lb/>
　今寧人指我以疆域所至不可坐受侵略況今卜并<lb/>
　吉是天欲征而不欲休也我其必往蓋卜之久矣陳<lb/>
　久也盤庚大誥皆違衆自用者所以藉口也使盤庚<lb/>
　不遷都周公不攝政天下豈有異議乎平居無事變<lb/>
　亂先王之政而民不悅則以盤庚周公自比此王莾<lb/>
<pb n="16a"/>　所以作大誥也<lb/>
微子之命第十<lb/>
成王既黜殷命殺武庚命微子啓代殷後作微子之命<lb/>
王若曰猷殷王元子惟稽古崇德象賢<lb/>
　禮曰繼世以立諸侯象賢也用庶人之賢者不如用<lb/>
　世家之賢者民服也<lb/>
統承先王脩其禮物<lb/>
　用其正朔禮樂使不失舊物也<lb/>
<pb n="16b"/>作賔于王家<lb/>
　二王後客禮<lb/>
與國咸休永世無窮嗚呼乃祖成湯克齊聖廣淵<lb/>
　齊肅也史記幼而徇齊<lb/>
皇天眷佑誕受厥命撫民以寛除其邪虐功加子時德<lb/>
垂後裔爾惟踐脩厥猷舊有令聞恪慎克孝肅恭神人<lb/>
予嘉乃德曰篤不忘上帝時歆下民祗協<lb/>
　予嘉乃德曰若厚而已帝且歆之民且歸之<lb/>
<pb n="17a"/>庸建爾于上公尹兹東夏欽哉往敷乃訓慎乃服命<lb/>
　服章命令也<lb/>
率由典常以蕃王室𢎞乃烈祖<lb/>
　成湯也<lb/>
律乃有民<lb/>
　律法也<lb/>
永綏厥位毗于一人世世享德萬邦作式俾我有周無<lb/>
斁嗚呼往哉惟休無替朕命<lb/>
<pb n="17b"/>　方武庚叛後而封微子微子蓋處可疑之地而命之<lb/>
　曰上帝時歆又曰𢎞乃烈祖又曰萬邦作式此三代<lb/>
　之事後世所不能及也<lb/>
唐叔得禾異畝同穎獻諸天子王命唐叔歸周公于東<lb/>
作歸禾<lb/>
　成王弟唐叔虞也禾各生一壟而合為一穟<lb/>
周公既得命禾旅天子之命作嘉禾<lb/>
　二篇亡<lb/>
<pb n="18a"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="18b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書傳卷十一<lb/>
</p>

  </div>
            <div>
                <head>書傳卷十二</head>
    <p>
<pb n="1a"/>欽定四庫全書<lb/>
　書傳卷十二　　　　　　　宋　蘓軾　撰<lb/>
　　周書<lb/>
康誥第十一<lb/>
成王既伐管叔蔡叔以殷餘民封康叔作康誥酒誥梓材<lb/>
　康叔封文王子封為衛侯<lb/>
惟三月哉生魄周公初基作新大邑于東國洛四方民<lb/>
大和會侯甸男邦采衛百工播民和見士于周<lb/>
<pb n="1b"/>　百工百官也播民和布法也周禮正月之吉始和布<lb/>
　治于邦國都鄙諸侯來朝公行師從故見士于周<lb/>
周公咸勤<lb/>
　皆勞來之<lb/>
乃洪大誥治<lb/>
　自惟三月哉生魄至此皆洛誥文當在洛誥周公拜<lb/>
　手稽首之前何以知之周公東征二年乃克管蔡即<lb/>
　以殷餘民封康叔七年而復辟營洛在復辟之歲皆<lb/>
<pb n="2a"/>　經文明甚則封康叔之時決未營洛又此文終篇初<lb/>
　不及營洛之事知簡編脫誤也<lb/>
王若曰孟侯朕其弟小子封<lb/>
　孟長也康叔成王叔父而周公弟謂之孟侯則可謂<lb/>
　之小子則不可且謂武王為寡兄此豈成王之言蓋<lb/>
　周公雖以王命命康叔而其實訓誥皆周公之言也<lb/>
　故曰朕其弟小子封<lb/>
惟乃丕顯考文王克明德慎罰不敢侮鰥寡庸庸祗祗<lb/>
<pb n="2b"/>威威顯民<lb/>
　用可用敬可敬刑可刑以治顯人言敬鰥寡而治强<lb/>
　禦也<lb/>
用肇造我區夏越我一二邦以脩我西土惟時怙冒<lb/>
　怙恃也冒被也<lb/>
聞于上帝帝休天乃大命文王殪戎殷<lb/>
　殪殺也戎殷比之戎虜也<lb/>
誕受厥命越厥邦厥民惟時叙乃寡兄朂肆汝小子封<lb/>
<pb n="3a"/>在兹東土<lb/>
　民與國皆敘乃汝寡有之兄武王朂勉之力言汝小<lb/>
　子封承文武之澤乃得列為諸侯也<lb/>
王曰嗚呼封汝念哉今民將在祗遹乃文考紹聞衣德<lb/>
言<lb/>
　遹循也紹繼也衣服也繼其所聞而服行其德言也<lb/>
往敷求于殷先哲王用保乂民汝丕遠惟商耉成人宅<lb/>
心知訓别求聞由古先哲王用康保民<lb/>
<pb n="3b"/>　文王與殷先哲王及商耉成人之德皆遠而易法有<lb/>
　以居已而知訓矣則更求殷以前古先哲王之道以<lb/>
　安民也<lb/>
𢎞于天若德裕乃身不廢在王命<lb/>
　既求古聖賢以𢎞大汝天性順成其德則汝身綽綽<lb/>
　然有餘裕矣然終不廢用天子之法令此所謂雖有<lb/>
　庇民之大德而有事君之小心也<lb/>
王曰嗚呼小子封恫瘝乃身敬哉<lb/>
<pb n="4a"/>　恫痛也瘝疾也常若有疾痛在身不忘治也<lb/>
天畏棐忱民情大可見小人難保往盡乃心無康好逸<lb/>
豫乃其乂民<lb/>
　天威可畏也然可恃以安者輔誠也誠則天與之者<lb/>
　可必矣民歸有道懷有德其情大略可見也然不可<lb/>
　恃以安者小人也故盡心於誠以求天輔不可好逸<lb/>
　豫以遠小人也<lb/>
我聞曰怨不在大亦不在小惠不惠懋不懋<lb/>
<pb n="4b"/>　怨無大小不順不勉皆足以致怨<lb/>
已汝惟小子乃服惟𢎞王應保殷民亦惟助王宅天命<lb/>
作新民<lb/>
　服事也𢎞廣也應者觀民設教也作治也殷民衛之<lb/>
　舊民也武庚之亂征伐之餘民流徙無常居故康叔<lb/>
　之國有新民也新誅武庚故命康叔曰汝之事在廣<lb/>
　天子之意觀民設敎以保安殷民又當助王宅天命<lb/>
　治新民也方三監叛周之初天命蓋岌岌矣黜殷而<lb/>
<pb n="5a"/>　封康叔天命乃定<lb/>
王曰嗚呼封敬明乃罰人有小罪非眚乃惟終自作不<lb/>
典式爾有厥罪小乃不可不殺乃有大罪非終乃惟眚<lb/>
災適爾既道極厥辜時乃不可殺<lb/>
　近時學者解此書其意以謂人有小罪非過眚也惟<lb/>
　終成其惡非詿誤也乃惟自作不善原其情乃惟不<lb/>
　以爾為典式是人當殺之無赦乃有大罪非能終成<lb/>
　其惡也乃惟過眚原其情乃惟適爾非敢不以爾為<lb/>
<pb n="5b"/>　典式也是人當赦之不可殺信如此言周公虐刑殺<lb/>
　非死罪且敎康叔以人之向背以為喜怒而出入其<lb/>
　生死也法當死原情以生之可也法不當死而原情<lb/>
　以殺之可乎情之輕重寄於有司之手則人人可殺<lb/>
　矣雖大無道嗜殺人之君不立此法而謂周公為之<lb/>
　歟吾嘗問之知法者曰此假設法也周公設為甲乙<lb/>
　二人皆犯死罪而議其輕重也甲之罪小於乙之謂<lb/>
　也非謂其罪不至死也然其罪乃非眚災而惟終之<lb/>
<pb n="6a"/>　乃惟自作不法而曰法固當爾如是者當據法殺之<lb/>
　不可讞也乙之罪雖大然非終之者乃惟眚災適爾<lb/>
　適爾者適會其如此也是則真可讞也末世法壞違<lb/>
　經背禮然終無許有司論殺小罪之法況使諸侯自<lb/>
　以向背為喜怒而專殺非死罪者歟以今世之法考<lb/>
　之謀殺已傷雖未殺皆死雖未傷而置人於必死之<lb/>
　地亦死鬬殺故殺雖已殺而情可愍者讞過失殺雖<lb/>
　已殺皆贖夫以未傷未殺而皆云既殺豈非小罪殺<lb/>
<pb n="6b"/>　而大罪赦乎豈可以非死罪為小罪也所謂既道極<lb/>
　辜者是人之罪重情輕盡道以責備則信有大罪矣<lb/>
　而以常情恕之則不可殺孟子曰夫謂非其有而取<lb/>
　之為盜者是充類至義之盡也夫充類至義則書之<lb/>
　所謂盡道也予恐後世好殺者以周公為口實故具<lb/>
　論之<lb/>
王曰嗚呼封有敘<lb/>
　如此則刑有敘也<lb/>
<pb n="7a"/>時乃大明服<lb/>
　春秋傳曰乃大明服已則不明而殺人以逞不亦難<lb/>
　乎<lb/>
惟民其敕懋和<lb/>
　敕正也<lb/>
若有疾惟民其畢棄咎若保赤子惟民其康乂非汝封<lb/>
刑人殺人<lb/>
　刑人殺人者法也非汝意也<lb/>
<pb n="7b"/>無或刑人殺人非汝封<lb/>
　雖非汝意然生殺必聽汝不可使在人也<lb/>
又曰劓刵人無或劓刵人<lb/>
　劓割鼻刵割耳也言非獨生殺也劓刵亦如此其文<lb/>
　略蓋因前之辭也<lb/>
王曰外事汝陳時臬<lb/>
　德為内政為外臬闑也凡政事汝當陳此法以為限<lb/>
　節也<lb/>
<pb n="8a"/>司師兹殷罰有倫<lb/>
　司專也專師此則殷罰有倫矣<lb/>
又曰要囚服念五六日至于旬時丕蔽要囚<lb/>
　要獄辭也服念至句日為囚求生道也求之旬日而<lb/>
　終無生道乃可殺<lb/>
王曰汝陳時臬事罰蔽殷彝<lb/>
　汝陳此以限節事罰以蔽殷之常法也<lb/>
用其義刑義殺勿庸以次汝封<lb/>
<pb n="8b"/>　次就也<lb/>
乃汝盡遜曰時叙惟曰未有遜事<lb/>
　常自以為不足也<lb/>
已汝惟小子未其有若汝封之心朕心朕德惟乃知<lb/>
　將有以深告之故言我與汝相知如此<lb/>
凡民自得罪冦攘姦宄殺越人于貨暋不畏死<lb/>
　越顛越也暋强也<lb/>
罔弗憝<lb/>
<pb n="9a"/>　憝惡也人無不惡之者<lb/>
王曰封元惡大憝矧惟不孝不友子弗祗服厥父事大<lb/>
傷厥考心于父不能字厥子乃疾厥子于弟弗念天顯<lb/>
乃弗克恭厥兄兄亦不念鞠子哀大不友于弟惟弔兹<lb/>
不于我政人得罪天惟與我民彝大泯亂曰乃其速由<lb/>
文王作罰刑兹無赦不率大戛<lb/>
　商紂之後三監之世殷人之父子兄弟以相賊虐為<lb/>
　俗周公之意蓋曰孝友民之天性也不孝不友必有<lb/>
<pb n="9b"/>　以使之子弟固有罪矣而父兄獨無過乎故曰凡民<lb/>
　有自棄於姦宄者此固為元惡大憝矣政刑之所治<lb/>
　也至于父子兄弟相與為逆亂則治之當有道不可<lb/>
　與寇攘同法我將誨其子曰汝不服父事豈不大傷<lb/>
　父心又誨其父曰此非汝子乎何疾之深也又誨其<lb/>
　弟曰長幼天命也其可不順又誨其兄曰此汝弟也<lb/>
　獨不念先父母鞠養劬勞之哀乎人非木石禽犢稍<lb/>
　假以日月須其善心油然而生未有不為君子也我<lb/>
<pb n="10a"/>　獨弔閔此人不幸而得罪於三監之世不得罪於我<lb/>
　政人之手天與我民五常之性而吏不知訓以大泯<lb/>
　亂乃迫而蹙之曰乃其速由文王作罰刑兹無赦則<lb/>
　民將辟罪不暇而父子兄弟益相忿疾至於賊殺而<lb/>
　已後雖大戞擊痛傷之民不率也舜命契為司徒曰<lb/>
　敬敷五敎在寛寛之言緩也五敎所以復其天性當<lb/>
　緩而不當速也<lb/>
矧惟外庶子訓人<lb/>
<pb n="10b"/>　禮曰庶子之正於公族者敎之以孝弟睦友子愛明<lb/>
　父子之義長幼之序言治之以峻急雖國君不能況<lb/>
　庶子乎<lb/>
惟厥正人越小臣諸節<lb/>
　正人官長也諸節諸符節之吏也<lb/>
乃别播敷造民大譽弗念弗庸瘝厥君時乃引惡惟朕<lb/>
憝<lb/>
　汝既不由此道諸臣等又各出私意以布敎令要一<lb/>
<pb n="11a"/>　切之譽不念人之不庸以病厥君如是長惡我亦惡<lb/>
　之矣<lb/>
已汝乃其速由兹義率殺亦惟君惟長不能厥家人<lb/>
　汝若速用此道以率民民不率則殺之乃是汝為人<lb/>
　君長而不能治其家人也<lb/>
越厥小臣外正惟威惟虐大放王命乃非德用乂<lb/>
　至於小臣皆為威虐放棄王命此速由兹義率殺之<lb/>
　致也<lb/>
<pb n="11b"/>汝亦罔不克敬典乃由裕民惟文王之敬忌乃裕民曰<lb/>
我惟有及則予一人以懌<lb/>
　居敬而行寛裕先法文王之所敬畏乃裕民曰我惟<lb/>
　有及緩之至也欲速者惟恐不及<lb/>
王曰封爽惟民迪吉康<lb/>
　明哉民之迪於吉且安也<lb/>
我時其惟殷先哲王德用康乂民作求<lb/>
　作求者為民所求也王弼曰無者求有有者不求所<lb/>
<pb n="12a"/>　與危者求安安者不求所保火有其炎寒者附之已<lb/>
　苟安焉則不寧方來矣是之謂作求<lb/>
矧今民罔迪不適不迪則罔政在厥邦<lb/>
　適從也矧今民無有道之而不從者若聽其所為而<lb/>
　莫之道則是民為政也<lb/>
王曰封予惟不可不監告汝德之說于罰之行<lb/>
　德有說說者其理之謂也易曰和順于道德而理於<lb/>
　義作德而不知其所以然之理則其德若假貸然非<lb/>
<pb n="12b"/>　已有也已且不能有安能移諸人此罰所以不行也<lb/>
今惟民不靜未戾厥心迪屢未同爽惟天其罰殛我我<lb/>
其不怨惟厥罪無在大亦無在多矧曰其尚顯聞于天<lb/>
　同從也戾止也今殷民不靜其心無所止戾道之而<lb/>
　屢不從者罪在我也天其罰殛我明矣我其敢怨無<lb/>
　曰我無罪罪豈在大與多乎言行之失毫釐為千里<lb/>
　況其顯聞於天者乎<lb/>
王曰嗚呼封敬哉無作怨勿用非謀非彝蔽時忱丕則<lb/>
<pb n="13a"/>敏德<lb/>
　非謀不與衆謀者也非彝非故常者也非謀非彝事<lb/>
　之危疑者也忱言所信者也汝當以所信者決危疑<lb/>
　不當以危疑決所信也<lb/>
用康乃心顧乃德遠乃猷裕乃以民寧不汝瑕殄<lb/>
　汝惟寛裕則民安不汝瑕疵亦不汝遠絶也<lb/>
王曰嗚呼肆汝小子封惟命不于常汝念哉無我殄享<lb/>
　無自絶天享也<lb/>
<pb n="13b"/>明乃服命<lb/>
　明汝車服敎令<lb/>
高乃聽<lb/>
　聽於先王為高<lb/>
用康乂民王若曰往哉封勿替敬典聽朕告汝乃以殷<lb/>
民世享<lb/>
酒誥第十二<lb/>
王若曰明大命于妹邦<lb/>
<pb n="14a"/>　妹沬也詩所謂沬之鄉矣在朝歌以北俗化紂德沈<lb/>
　湎於酒故以酒戒<lb/>
乃穆考文王<lb/>
　文王於世次為穆<lb/>
肇國在西土厥誥毖庶邦庶士越少正御事<lb/>
　少正官之副貳也<lb/>
朝夕曰祀兹酒<lb/>
　朝夕敕之惟祭祀則用酒<lb/>
<pb n="14b"/>惟天降命肇我民惟元祀<lb/>
　酒行於天下非小物細故也故本之天天始令民知<lb/>
　作酒者本為祭祀而已<lb/>
天降威我民用大亂喪德亦罔非酒惟行越小大邦用<lb/>
喪亦罔非酒惟辜文王誥敎小子有正有事無彝酒<lb/>
　彝常也有正有所繩治也有事有所興作也有正有<lb/>
　事無常酒容其飲於燕閒也<lb/>
越庶國飲惟祀德將無醉<lb/>
<pb n="15a"/>　因祭賜胙乃飲猶曰以德自將無醉也<lb/>
惟曰我民迪小子惟土物愛厥心臧聰聽祖考之彝訓<lb/>
越小大德小子惟一妹土嗣爾股肱純其藝黍稷奔走<lb/>
事厥考厥長肇牽車牛遠服賈用孝養厥父母厥父母<lb/>
慶自洗腆致用酒庶士有正越庶伯君子其爾典聽朕<lb/>
敎爾大克羞耉惟君爾乃飲食醉飽丕惟曰爾克永觀<lb/>
省作稽中德爾尚克羞饋祀爾乃自介用逸兹乃允惟<lb/>
王正事之臣兹亦惟天若元德永不忘在王家<lb/>
<pb n="15b"/>　純大也純其藝黍稷者大脩農事也洗腆逸樂之狀<lb/>
　也脩進也羞耉惟君者猶曰寡君之老也介副也惟<lb/>
　曰我民迪於小子之敎懷土安居嗇於用物其心無<lb/>
　惡以聽祖考之訓小大上下德我小子如一如妹土<lb/>
　之民皆竭其股肱之力以繼其上之事或大脩農事<lb/>
　或遠服商賈以養父母父母洗腆自慶則汝民可以<lb/>
　飲食醉飽也汝小子封能自觀省作稽中德常有則<lb/>
　於内以察物至又有耆老賢臣可以代汝進饋于廟<lb/>
<pb n="16a"/>　者則汝亦可以此人自副而休逸飲食醉飽如此則<lb/>
　汝小子乃為王正事之臣亦為天所順予元德之君<lb/>
　永世不忘矣飲酒人情之所不免禁而絶之雖聖人<lb/>
　有所不能故獨戒其沈湎之禍而開其德飲之樂則<lb/>
　其法不廢聖人之禁人也蓋如此<lb/>
王曰封我西土棐徂邦君御事小子尚克用文王敎不<lb/>
腆于酒<lb/>
　徂往也我西土邦君輔武王同往伐紂者下至於其<lb/>
<pb n="16b"/>　御事小子皆用文王敎不腆于酒<lb/>
故我至于今克受殷之命王曰封我聞惟曰在昔殷先<lb/>
哲王迪畏天顯小民經德秉哲自成湯咸至于帝乙成<lb/>
王畏相惟御事厥棐有恭不敢自暇自逸矧曰其敢崇<lb/>
飲越在外服侯甸男衛邦伯越在内服百僚庶尹惟亞<lb/>
惟服宗工越百姓里居罔敢湎于酒不惟不敢亦不暇<lb/>
惟助成王德顯越尹人祗辟<lb/>
　崇聚也宗工大臣也我聞惟曰殷之先王畏天道顯<lb/>
<pb n="17a"/>　民德常德秉哲自成湯太甲太戊祖乙盤庚武丁帝<lb/>
　乙七王皆成德之王皆畏敬其輔相至於御事之臣<lb/>
　所以輔王者皆恭敬不敢暇逸况敢聚飲至於外服<lb/>
　諸侯内服百僚皆服事其大臣至于百姓大族居于<lb/>
　閭里者皆不湎于酒不惟不敢亦不暇惟以助王之<lb/>
　顯民德及以助庶尹之祗厥辟也<lb/>
我聞亦惟曰在今後嗣王酣身厥命罔顯于民祗保越<lb/>
怨不易誕惟厥縱淫泆于非彝用燕喪威儀民罔不䀌<lb/>
<pb n="17b"/>傷心惟荒腆于酒不惟自息乃逸厥心疾狠不克畏死<lb/>
辜在商邑越殷國滅無罹弗惟德馨香祀登聞于天誕<lb/>
惟民怨庶羣自酒腥聞在上故天降喪于殷罔愛于殷<lb/>
惟逸天非虐惟民自速辜<lb/>
　今後嗣王紂也祗適也䀌痛也紂酣樂其身命令不<lb/>
　下行于民本以求慢易之樂也然其德適足以為怨<lb/>
　仇之保未嘗樂易也紂燕喪其威儀望之不似人君<lb/>
　民莫不痛其將亡也而猶荒湎不少休息其心為酒<lb/>
<pb n="18a"/>　所使忿疾彊狠不復畏死不醉而怒曰奰明醉者常<lb/>
　怒也國君醉則殺人士庶人則相殺明酒之能使人<lb/>
　怒也紂之怒至於殺其身而不畏惟多罪逋逃萃于<lb/>
　商邑上下沈湎及殷之滅此等能無罹乎言與紂俱<lb/>
　死也天不聞明德之馨但聞刑戮之腥故天之降喪<lb/>
　於殷無所愛愍者皆以其逸耳非天之虐殷人自速<lb/>
　其辜也<lb/>
王曰封予不惟若兹多誥古人有言曰人無於水監當<lb/>
<pb n="18b"/>於民監今惟殷墜厥命我其可不大監撫于時<lb/>
　撫安也<lb/>
予惟曰汝劼毖殷獻臣侯甸男衛<lb/>
　劼固也堅固汝心敬畏殷賢臣之在侯甸男衛者<lb/>
矧大史友内史友<lb/>
　當時二賢臣封所友者<lb/>
越獻臣百宗工<lb/>
　及汝之賢臣與凡大臣百執也<lb/>
<pb n="19a"/>矧惟爾事服休服采<lb/>
　休德也采事也服休以德為事者也服采以事為事<lb/>
　者也<lb/>
矧惟若疇圻父<lb/>
　疇誰也司馬主封圻曰圻父所以訶問寇敵者賈誼<lb/>
　曰陳利兵而誰何<lb/>
薄違農父<lb/>
　薄近也違去也司徒訓農敷五敎曰農父去民最近<lb/>
<pb n="19b"/>　也<lb/>
若保宏父<lb/>
　保安也宏大也司空斥大都邑曰宏父以保安民居<lb/>
　者<lb/>
定辟<lb/>
　諸侯以定位為難故春秋傳曰厚問定君於石子又<lb/>
　秦伯謂晉惠公入而未定列故周公戒康叔敬畏衆<lb/>
　賢士以定位也<lb/>
<pb n="20a"/>矧汝剛制于酒<lb/>
　酒非剛者不能制<lb/>
厥或誥曰羣飲汝勿佚盡執拘以歸于周予其殺<lb/>
　予其殺者未必殺也猶今法曰當斬者皆具獄以待<lb/>
　命不必死也然必立死法者欲人畏而不敢犯也羣<lb/>
　飲蓋亦當時之法有羣聚飲酒謀為大姦者其詳不<lb/>
　可得而聞矣如今之法有曰夜聚曉散者皆死罪蓋<lb/>
　聚而為妖逆者也使後世不知其詳而徒聞其名凡<lb/>
<pb n="20b"/>　民夜相過者輙殺之可乎舊說以為羣飲者周人則<lb/>
　殺之殷人則勿殺也民同犯一罪而殺其一不殺其<lb/>
　一周人其肯服乎民羣飲則死公卿大夫羣飲可不<lb/>
　誅乎不誅吏則無以禁民吏民皆誅則桀紂之虐不<lb/>
　至於此矣皆事之必不然者予不可以不論<lb/>
又惟殷之迪諸臣惟工乃湎于酒勿庸殺之姑惟敎之<lb/>
有斯明享乃不用我敎辭惟我一人弗恤弗蠲乃事時<lb/>
同于殺<lb/>
<pb n="21a"/>　此謂凡湎于酒而不為他大姦者也不擇殷周而周<lb/>
　公特言殷者蓋為妺邦化紂之德諸臣百工皆沉湎<lb/>
　而況民乎故凡湎于酒者皆可教不可殺不分殷周<lb/>
　也有斯明享者哀敬之意達于民如達于神也如此<lb/>
　豈復有不用命者乎若我初不知恤此不潔治其事<lb/>
　則是陷民於死同於我殺之也<lb/>
王曰封汝典聽朕毖勿辯乃司民湎于酒<lb/>
　禁之難行者莫若酒周公憂之深矣故卒告之曰汝<lb/>
<pb n="21b"/>　既常聽用我所畏慎者又當專建一司以察沉湎若<lb/>
　以泛責羣吏而不辯其司禁必不行矣或曰自漢武<lb/>
　帝以來至于今皆有酒禁刑者有至流賞或不貲未<lb/>
　嘗以少縱而私釀終不能絶也周公獨何以禁之曰<lb/>
　周公無所利於酒也以正民德而已甲乙皆笞其子<lb/>
　甲之子服乙之子不服何也甲笞其子而責之學乙<lb/>
　笞其子而奪之食此周公所以能禁酒也<lb/>
　書傳卷十二<lb/>
</p>

  </div>
            <div>
                <head>書傳卷十三</head>
    <p>
<pb n="1a"/>欽定四庫全書<lb/>
　書傳卷十三　　　　　　宋　蘇軾　撰<lb/>
　　周書<lb/>
梓材第十三<lb/>
王曰封以厥庶民暨厥臣逹大家以厥臣逹王惟邦君<lb/>
　大家者如晉六卿魯三桓齊諸田楚昭屈景之類此<lb/>
　晉魯齊楚之所恃以為骨幹者無之則無以為國也<lb/>
　故曰季氏亡則魯不昌然其擅威福竊國命則有之<lb/>
<pb n="1b"/>　矣古者國君馭此為難孟子所謂不得罪於巨室者<lb/>
　周公敎康叔曰汝上不得罪於王下不得罪於巨室<lb/>
　則國安矣人君多疾惡於巨室所惡於巨室者惡其<lb/>
　危國也周公曰無庸疾也汝得民與臣而國自安巨<lb/>
　室何為乎故曰以厥庶民暨厥臣逹大家以厥臣逹<lb/>
　王上下情通謂之逹以爾臣民之心逹大家之心以<lb/>
　爾賢臣聘于周以逹王心而國安矣<lb/>
汝若恒越曰我有師師司徒司馬司空尹旅曰予罔厲<lb/>
<pb n="2a"/>殺人亦厥君先敬勞肆徂厥敬勞肆往姦宄殺人歴人<lb/>
宥肆亦見厥君事戕敗人宥王啓監厥亂為民曰無胥<lb/>
戕無胥虐至于敬寡至于屬婦合由以容王其效邦君<lb/>
越御事厥命曷以引養引恬自古王若兹監罔攸辟<lb/>
　自此以下文多不類古今解者皆隨文附致不厭人<lb/>
　情當以意求之乃得蓋當時衛有大家得罪於衛當<lb/>
　誅而未決者周公之意以謂新殺武庚管叔刑不可<lb/>
　遂故敎康叔以和緩治之越及也汝當晏然如平常<lb/>
<pb n="2b"/>　時及曰此我之官師相師不可去也以至於三卿之<lb/>
　正長及其旅士亦皆曰我非危殺人者也君臣皆為<lb/>
　寛辟以逸罪人使亡也此大家之長先為國君之所<lb/>
　敬勞今雖有罪未可殺也當徂此敬勞者而已蓋使<lb/>
　之去國也然後治其餘黨亦不可盡法也往者流也<lb/>
　肆往姦宄殺人歴人宥者謂以流宥五刑也歴人者<lb/>
　罪人之所過律所謂知情藏匿貲給者此殺人與歴<lb/>
　人皆以流宥之也肆亦見厥君事戕敗人宥者傷毁<lb/>
<pb n="3a"/>　人四肢面目漢律所謂疻也是人因為君幹事而疻<lb/>
　傷人者可以直宥也於是王乃啓監厥亂為民而寛<lb/>
　慰之曰無相戕無相虐王又收恤此大家破亡之餘<lb/>
　而鎮撫之禮敬其鰥寡比次其婦女使共由此道以<lb/>
　相容也至矣王之仁也邦君御事所當則傚其命令<lb/>
　當何所用乎亦用此而已亂生於激事不小忍而求<lb/>
　速決則釁故横生靡所不至小引延之人靜而亂自<lb/>
　衰使相容養以至恬安是謂引養引恬古我先王未<lb/>
<pb n="3b"/>　有不順此者監無所用殺也<lb/>
惟曰若稽田既勤敷葘惟其陳脩為厥疆畎<lb/>
　稽考也敷治也菑去草棘也陳脩脩舊也疆畔也畎<lb/>
　壟也<lb/>
若作室家既勤垣墉惟其塗塈茨<lb/>
　塗塈墐飾之也茨苫蓋也<lb/>
若作梓材既勤樸斵惟其塗丹雘<lb/>
　梓良材可為器者丹雘膠漆五采也田既敷菑室既<lb/>
<pb n="4a"/>　垣墉器既樸斵則當因舊守成而潤色之不當復有<lb/>
　所建立除治也以言康叔既已立國定位不當復有<lb/>
　所斬艾斵削也<lb/>
今王惟曰先王既勤用明德懷為夾<lb/>
　夾近也懷遠為近也<lb/>
庶邦享作兄弟方來亦既用明德<lb/>
　享朝享也王謂諸侯為兄弟凡言用德者皆謂不用<lb/>
　刑也<lb/>
<pb n="4b"/>后式典集庶邦丕享<lb/>
　后今王也亦用此常道以集天下也<lb/>
皇天既付中國民越厥疆土于先王<lb/>
　此書專言王惟不殺則子孫萬年享國故以天付為<lb/>
　言<lb/>
肆王惟德用和懌先後迷民<lb/>
　民迷失道故先後之<lb/>
用懌先王受命<lb/>
<pb n="5a"/>　不惟以悅民心亦以悅天命也<lb/>
已若兹監惟曰欲至于萬年惟王子子孫孫永保民<lb/>
　大誥康誥酒誥梓材其文皆奥雅非世俗所能通學<lb/>
　者見其書紛然若有殺罰之言因為之說曰康誥所<lb/>
　戒大抵先言殺罰蓋衛地服紂成俗小人衆多所以<lb/>
　治之先後緩急當如此予詳考四篇之文雖古語淵<lb/>
　慤然皆粲有條理反覆丁寧以殺為戒以不殺為德<lb/>
　此易所謂聰明睿智神武而不殺者故周有天下八<lb/>
<pb n="5b"/>　百餘年後之王者以不殺享國以好殺殃其身及其<lb/>
　子孫者多矣天人之際有不可盡知者至於殺不殺<lb/>
　之報一一若符契可見也而世主不以為監小人又<lb/>
　或附會六經醞釀鐫鑿以勸之殺悲夫殆哉唐末五<lb/>
　代之亂殺人如飲食周太祖叛漢漢隱帝使開封尹<lb/>
　劉銖屠其家百口太祖既克京師夜召其故人知星<lb/>
　者趙延義問漢祚所以短促者延義答曰漢本未亡<lb/>
　以刑殺冤濫故不及期而滅時太祖方以兵圍銖及<lb/>
<pb n="6a"/>　蘇逢吉第旦且滅其族聞延義言矍然貸之誅止其<lb/>
　身予讀至此未嘗不流涕太息故表其事於書傳以<lb/>
　救世云<lb/>
召誥第十四<lb/>
成王在豐<lb/>
　文王都豐豐在京兆鄠縣東<lb/>
欲宅洛邑使召公先相宅作召誥<lb/>
　武王克商遷九鼎于洛則已有都洛之意而周公成<lb/>
<pb n="6b"/>　王成之且以殷餘頑民為憂故營洛而遷焉太史公<lb/>
　曰洛邑武王營之成王使召公卜居居九鼎焉而周<lb/>
　復都豐鎬至犬戎敗幽王周乃東遷洛邑所謂周葬<lb/>
　于畢在郭東南社中明成王雖營洛而不遷都蓋甞<lb/>
　因巡狩而朝諸侯於洛邑云<lb/>
惟二月既望越六日乙未王朝歩自周則至于豐<lb/>
　王自鎬至豐以營洛之事告文王廟鄗在上林昆明<lb/>
　北有鎬池去豐二十五里<lb/>
<pb n="7a"/>惟太保先周公相宅越若來三月惟丙午朏<lb/>
　朏明也月三日明生之名<lb/>
越三日戊申太保朝至于洛卜宅厥既得卜則經營越<lb/>
三日庚戍太保乃以庶殷攻位于洛汭越五日甲寅位<lb/>
成<lb/>
　庶殷凡殷民也位朝市宗廟郊社之位洛汭洛水北<lb/>
若翼日乙卯周公朝至于洛則逹觀于新邑營<lb/>
　徧觀所營也<lb/>
<pb n="7b"/>越三日丁巳用牲于郊牛二<lb/>
　帝及配者各一牛<lb/>
越翼日戊午乃社于新邑牛一羊一豕一<lb/>
　用太牢也<lb/>
越七日甲子周公乃朝用書命庶殷侯甸男邦伯<lb/>
　春秋傳曰士彌牟營成周計丈數揣高卑度厚薄仞<lb/>
　溝洫物土方議遠邇量事期計徒庸慮財用書餱糧<lb/>
　以令役於諸侯屬役賦丈書以授帥而效諸劉子此<lb/>
<pb n="8a"/>　之謂書<lb/>
厥既命殷庶庶殷丕作<lb/>
　言殷人悅而聽命也<lb/>
太保乃以庶邦冡君出取幣乃復入錫周公曰拜手稽<lb/>
首旅王若公<lb/>
　旅讀如庭實旅百之旅諸侯之幣旅王而及公者尊<lb/>
　周公也<lb/>
誥告庶殷越自乃御事嗚呼皇天上帝改厥元子兹大<lb/>
<pb n="8b"/>國殷之命惟王受命無疆惟休亦無疆惟恤嗚呼曷其<lb/>
奈何弗敬<lb/>
　庶殷諸侯皆在故召公託為遜辭曰誥告汝御事以<lb/>
　下也言殷甞以元子嗣位而帝改其命以授周今王<lb/>
　受命雖無疆之福亦無疆之憂其可不敬乎<lb/>
天既遐終大邦殷之命兹殷多先哲王在天越厥後王<lb/>
後民兹服厥命厥終智藏瘝在夫知保抱攜持厥婦子<lb/>
以哀籲天徂厥亡出執嗚呼天亦哀于四方民其眷命<lb/>
<pb n="9a"/>用懋王其疾敬德<lb/>
　此所謂無疆之憂也殷雖滅其先哲王固在天也其<lb/>
　後王後民至于今兹猶服用其福祿其心終不忘報<lb/>
　怨以復國也如武庚蓄謀以伺隙者多矣其智藏于<lb/>
　中其病則在也夫夫人也猶曰人人也各抱持其婦<lb/>
　子以哀痛呼天徂往其逃亡解出其囚執以叛我者<lb/>
　蓋有之矣王其可不大畏乎天其哀我民其亦眷命<lb/>
　於勉德者王其速敬德定天命也召公之誥王也庶<lb/>
<pb n="9b"/>　殷皆在而出此言亦如微子之命有上帝時歆萬邦<lb/>
　作式之語古之人無所忌諱忠厚之至也<lb/>
相古先民有夏天迪從子保面稽天若今時既墜厥命<lb/>
今相有殷天迪格保面稽天若今時既墜厥命今沖子<lb/>
嗣則無遺壽耉曰其稽我古人之德矧曰其有能稽謀<lb/>
自天<lb/>
　從子與子也堯舜與賢禹與子面嚮也言我觀夏殷<lb/>
　之世天之迪夏也迪其與子而保安之其迪殷也迪<lb/>
<pb n="10a"/>　其能用伊尹格天之臣而保安之夏殷之哲王皆能<lb/>
　嚮天之所順以考其意而其後王皆以失道而墜厥<lb/>
　命矣今王其無棄老成人以考古人之德況能博謀<lb/>
　于衆以求天心乎<lb/>
嗚呼有王雖小元子哉其丕能諴于小民今休<lb/>
　王雖幼周之元子也其大能以誠感民矣當及今休<lb/>
　其德<lb/>
王不敢後<lb/>
<pb n="10b"/>　王疾敬德不肯遲也<lb/>
用顧畏于民碞<lb/>
　碞險也民猶水也水能載舟亦能覆舟物無險於民<lb/>
　者矣<lb/>
王來紹上帝自服于土中<lb/>
　服事也洛邑為天下中<lb/>
旦曰其作大邑其自時配皇天毖祀于上下其自時中<lb/>
又王厥有成命治民今休王先服殷御事比介于我有<lb/>
<pb n="11a"/>周御事節性惟日其邁王敬作所不可不敬德<lb/>
　王能訓服殷之御事使比附介副于我周御事矣又<lb/>
　當節文殷人之善性使日進于善作所者所作政事<lb/>
　也既敬其事又敬其德則至矣<lb/>
我不可不監于有夏亦不可不監于有殷我不敢知曰<lb/>
有夏服天命惟有歴年我不敢知曰不其延惟不敬厥<lb/>
德乃早墜厥命我不敢知曰有殷受天命惟有歴年我<lb/>
不敢知曰不其延惟不敬厥德乃早墜厥命今王嗣受<lb/>
<pb n="11b"/>厥命我亦惟兹二國命嗣若功<lb/>
　召公恐成王恃天命以自安故又戒之曰夏殷之所<lb/>
　以多歴年與其所以不永延者其受天命皆非我所<lb/>
　敢知也所知者惟不敬德以墜厥命也今王亦監此<lb/>
　二國脩人事而已功事也<lb/>
王乃初服嗚呼若生子罔不在厥初生自貽哲命<lb/>
　習于上則智習于下則愚<lb/>
今天其命哲命吉凶命歴年知今我初服宅新邑肆惟<lb/>
<pb n="12a"/>王其疾敬德王其德之用祈天永命<lb/>
　惟德是用不用刑也<lb/>
其惟王勿以小民淫用非彝亦敢殄戮用乂民若有功<lb/>
其惟王位在德元小民乃惟刑用于天下越王顯<lb/>
　古今說者皆謂召公戒王過用非常之法又勸王亦<lb/>
　須果敢殄滅殺戮以為治嗚呼殄滅殺戮桀紂之事<lb/>
　桀紂猶有所不果而召公乃勸王使果於殄戮而無<lb/>
　疑嗚呼儒者之叛道一至於此哉臯陶曰與其殺不<lb/>
<pb n="12b"/>　辜寧失不經人主之用刑憂其不慎不憂其不果也<lb/>
　憂其殺不辜不憂其失不經也今召公方戒王以慎<lb/>
　罰言未終而又勸王以果於殄戮則臯陶不當戒舜<lb/>
　以寧失不經乎季康子問孔子曰如殺無道就有道<lb/>
　何如孔子曰子為政焉用殺子欲善而民善矣君子<lb/>
　之德風小人之德草草上之風必偃夫殺無道以就<lb/>
　有道為政者之所不免其言蓋未為過也而孔子惡<lb/>
　之如此惡其恃殺以為政也今予詳考召公之言本<lb/>
<pb n="13a"/>　不如說者之意蓋曰王勿以小民過用非法之故亦<lb/>
　敢於法外殄戮以治之民自用非法我自用法民自<lb/>
　過我自不過稱罪作刑而已民之有過罪實在我及<lb/>
　其有功則王亦有德何也王之位民德之先倡也如<lb/>
　此則法用于天下王亦顯矣兵固不可弭也而佳兵<lb/>
　者必亂刑固不可廢也而恃刑者必亡痛召公之意<lb/>
　為俗儒所誣以啓後世之虐政故具論之<lb/>
上下勤恤其曰我受天命丕若有夏歴年式勿替有殷<lb/>
<pb n="13b"/>歴年欲王以小民受天永命<lb/>
　君臣一心以勤恤民庶幾王受命歴年如夏殷且以<lb/>
　民心為天命也<lb/>
拜手稽首曰予小臣敢以王之讎民百君子越友民保<lb/>
受王威命明德王末有成命王亦顯我非敢勤惟恭奉<lb/>
幣用供王能祈天永命<lb/>
　庶殷雖以丕作召公憂其間尚有反側自疑者故因<lb/>
　其大和會而協同之讎民殷之頑民與三監叛者友<lb/>
<pb n="14a"/>　民周民也百君子者殷周之賢士大夫也自今以往<lb/>
　殷人周人與百君子皆保受王之威德王當終永天<lb/>
　命以顯于後世我非敢以此為勤勞也奉幣賛王祈<lb/>
　天永命而已<lb/>
洛誥第十五<lb/>
召公既相宅周公往營成周使來告卜作洛誥<lb/>
　周人謂洛為成周謂鎬為宗周此下有脫簡在康誥<lb/>
　自惟三月哉生魄至洪大誥治下屬周公拜手稽首<lb/>
<pb n="14b"/>　之文<lb/>
周公拜手稽首曰朕復子明辟<lb/>
　周公雖不居位稱王然實行王事至此歸政則成王<lb/>
　之德始明於天下故曰復子明辟曰子者叔父家人<lb/>
　之辭<lb/>
王如弗敢及天基命定命予乃𦙍保大相東土其基作<lb/>
民明辟<lb/>
　基始也周公以營洛為定天命何也易曰渙亨王假<lb/>
<pb n="15a"/>　有廟言天下方渙散而王乃有宗廟則民心一方漢<lb/>
　之初定蕭何築未央宫東闕北闕武庫宫室極壯麗<lb/>
　亦所以示天下不渝而定民心也周公言我欲歸政<lb/>
　久矣王之意若有所不敢及天命之始而定命者我<lb/>
　所以少留嗣行保佑之事以率營洛之功為復辟之<lb/>
　始也<lb/>
予惟乙卯朝至于洛師我卜河朔黎水<lb/>
　今河朔黎陽也周公營東都本以處殷餘民民懷土<lb/>
<pb n="15b"/>　重遷故以都河朔為近便卜不吉然後卜洛也<lb/>
我乃卜澗水東瀍水西惟洛食我又卜瀍水東亦惟洛<lb/>
食<lb/>
　卜必以墨墨食乃兆蓋有龜不兆者<lb/>
伻來以圖及獻卜<lb/>
　伻使也<lb/>
王拜手稽首曰公不敢不敬天之休來相宅其作周匹<lb/>
休公既定宅伻來來視予卜休恒吉我二人共貞公其<lb/>
<pb n="16a"/>以予萬億年敬天之休拜手稽首誨言<lb/>
　周公歸政王未敢當欲與周公共政若二君然故曰<lb/>
　作周匹休再卜皆吉我二人當共正天下也<lb/>
周公曰王肇稱殷禮祀于新邑咸秩無文<lb/>
　稱舉也殷禮盛禮也雖不在祀典者皆次秩而祭之<lb/>
予齊百工伻從王于周予惟曰庶有事今王即命曰記<lb/>
功宗以功作元祀惟命曰汝受命篤弼丕視功載乃汝<lb/>
其悉自敎工孺子其朋孺子其朋其往無若火始燄燄<lb/>
<pb n="16b"/>厥攸灼敘弗其絶厥若彝及撫事如予惟以在周工往<lb/>
新邑伻嚮即有僚明作有功惇大成裕汝永有辭<lb/>
　成王欲與周公共政如二君周公不可曰汝用我言<lb/>
　足矣我整齊百官使從汝于周者將使辦事也今王<lb/>
　肇稱盛禮祀于新邑且命我曰記功臣之尊者使列<lb/>
　于祭祀又命曰汝受命厚輔我其重且嚴如此今我<lb/>
　大閱視爾功賞載籍而所用者乃汝自受敎之官皆<lb/>
　汝私人非我所齊百工也於是周公乃訓責成王曰<lb/>
<pb n="17a"/>　孺子其有黨乎自今以往孺子其以黨為政乎此雖<lb/>
　小過如火始作不即撲滅則其所灼爍者漸不可絶<lb/>
　矣自今以往凡處彝常及有所鎮撫之事當如我為<lb/>
　政時惟用周官勿參以私人今在新邑使人有所嚮<lb/>
　往皆當即用舊僚而明作其有功者惇大汝心裕廣<lb/>
　汝德勿牽於私昵則汝永有辭於天下矣<lb/>
公曰已汝惟沖子惟終汝其敬識百辟享亦識其有不<lb/>
享享多儀儀不及物惟曰不享惟不役志于享凡民惟<lb/>
<pb n="17b"/>曰不享惟事其爽侮<lb/>
　享朝享也儀不及物與不朝同爽失也禮失而人慢<lb/>
　也小人以賄說人必簡於禮故孔子曰獨飽於少施<lb/>
　氏者遠小人也周公戒成王責諸侯以禮不以幣恐<lb/>
　其役志于物而不役志于禮則諸侯慢而王室輕矣<lb/>
　此治亂之本故周公特言之春秋傳曰晉趙文子為<lb/>
　政薄諸侯之幣而重其禮謂魯穆叔曰自今以往兵<lb/>
　其少弭矣夫以列國之卿輕幣重禮猶足以弭兵王<lb/>
<pb n="18a"/>　而好賄則其致寇也必矣唐之衰君相皆可以賄取<lb/>
　方鎮爭貢羡餘行苞苴而天子始失政以至於亡周<lb/>
　公之戒至矣哉<lb/>
乃惟孺子頒朕<lb/>
　徒以高爵厚祿賜我而已<lb/>
不暇聽朕敎汝于棐民彝<lb/>
　曾不暇聼我敎汝輔民之常道也<lb/>
汝乃是不蘉乃時惟不永哉<lb/>
<pb n="18b"/>　蘉勉也成王曰公其以予億萬年公答以永年之道<lb/>
　如此則不永也<lb/>
篤敘乃正父罔不若予不敢廢乃命<lb/>
　正父諸正國之老如圻父農父宏父之類<lb/>
汝往敬哉兹予其明農哉彼裕我民無遠用戾<lb/>
　勸王脩農事者民有餘裕則不去也我不裕民而彼<lb/>
　或裕之則無遠而逝矣<lb/>
王若曰公明保予沖子公稱丕顯德以予小子揚文武<lb/>
<pb n="19a"/>烈奉答天命和恒四方民<lb/>
　和恒常和也<lb/>
居師<lb/>
　定民居也<lb/>
惇宗將禮稱秩元祀咸秩無文<lb/>
　惇宗厚宗族也將禮秉禮也稱秩元祀舉大祀也<lb/>
惟公德明光于上下勤施于四方旁作穆穆迓衡不迷<lb/>
文武勤敎<lb/>
<pb n="19b"/>　迓衡導我於治平<lb/>
予沖子夙夜毖祀<lb/>
　祭則我沖子政則周公<lb/>
王曰公功棐迪篤<lb/>
　公之功輔我以道者厚矣<lb/>
罔不若時王曰公予小子其退即辟于周命公後<lb/>
　成王許周公復辟之事曰我其退歸宗周而即辟焉<lb/>
　今當命伯禽為公後<lb/>
<pb n="20a"/>四方迪亂未定于宗禮亦未克敉公功<lb/>
　方以道濟四方凡宗廟之禮所以鎮撫公之元勲者<lb/>
　亦未定也成王蓋有賜周公以天子禮樂之意<lb/>
迪將其後監我士師工<lb/>
　惟以伯禽為諸侯以監臨我士民及庶官也<lb/>
誕保文武受民亂為四輔<lb/>
　保濟文武所受民為周四方之輔也<lb/>
王曰公定予往已<lb/>
<pb n="20b"/>　公留相我我歸宗周矣<lb/>
公功肅將祗歡<lb/>
　祗大也公之功肅將民心大得其歡<lb/>
公無困哉<lb/>
　去我則困我也<lb/>
我惟無斁其康事<lb/>
　不厭康民之事<lb/>
公勿替刑四方其世享<lb/>
<pb n="21a"/>　刑儀刑也<lb/>
周公拜手稽首曰王命予來承保乃文祖受命民越乃<lb/>
光烈考武王𢎞朕恭<lb/>
　𢎞大成王之恭德<lb/>
孺子來相宅其大惇典殷獻民<lb/>
　厚施典法於賢人<lb/>
亂為四方新辟作周恭先<lb/>
　後世言周之恭王者以成王為先古之言恭者甚盛<lb/>
<pb n="21b"/>　德不敢居也詩曰自古在昔先民有作溫恭朝夕執<lb/>
　事有恪<lb/>
曰其自時中乂萬邦咸休惟王有成績予旦以多子越<lb/>
御事篤前人成烈答其師作周孚先<lb/>
　多子衆賢也後世言周之信臣者以周公為先也<lb/>
考朕昭子刑乃單文祖德<lb/>
　考我所以明子之法乃盡文王德也<lb/>
伻來毖殷乃命寧予以秬鬯二卣曰明禋拜手稽首休<lb/>
<pb n="22a"/>享<lb/>
　秬黒黍也鬯鬱金香草也卣中尊也以黒黍為酒合<lb/>
　以鬱鬯所以祼也宗廟之禮莫盛於祼王使人來戒<lb/>
　飭庶殷且以秬鬯二卣綏寧周公拜手稽首而致之<lb/>
　公曰明禋曰休享者何也事周公如神明也古者有<lb/>
　大賔客以享禮禮之酒清人渴而不飲肉乾人饑而<lb/>
　不食也故享有體荐豈非敬之至者則其禮如祭也<lb/>
　歟<lb/>
<pb n="22b"/>予不敢宿<lb/>
　周公不敢當此禮即日致之文武不敢以王命宿于<lb/>
　家<lb/>
則禋于文王武王惠篤敘無有遘自疾萬年厭于乃德<lb/>
殷乃引考王伻殷乃承敘萬年其永觀朕子懷德<lb/>
　周公以秬鬯二卣禋于文武且祝之曰使我國家順<lb/>
　厚以敘身其康彊無有遇疾子孫萬年厭飽乃德殷<lb/>
　人亦永夀考王使殷人承敘萬年其永觀法我孺子<lb/>
<pb n="23a"/>　而懷其德<lb/>
戊辰王在新邑烝祭歲<lb/>
　是歲始冬烝於洛<lb/>
文王騂牛一武王騂牛一<lb/>
　宗廟用太牢此云牛一者告立周公後加之周尚赤<lb/>
　故騂牛<lb/>
王命作冊逸祝冊惟告周公其後王賔殺禋咸格<lb/>
　王賔諸侯殺騂以禋諸侯咸格<lb/>
<pb n="23b"/>王入太室祼<lb/>
　太室清廟中央室也祼以圭瓉酌秬鬯以灌地求神<lb/>
　也<lb/>
王命周公後作冊逸誥<lb/>
　前告神後告伯禽也<lb/>
在十有二月惟周公誕保文武受命惟七年<lb/>
　<lb/>
　書傳卷十三<lb/>
</p>

  </div>
            <div>
                <head>書傳卷十四</head>
    <p>
<pb n="1a"/>欽定四庫全書<lb/>
　書傳卷十四　　　　　　　宋　蘇軾　撰<lb/>
　　周書<lb/>
多士第十六<lb/>
成周既成遷殷頑民周公以王命誥作多士<lb/>
惟三月周公初于新邑洛用告商王士王若曰爾殷遺<lb/>
多士弗弔旻天大降喪于殷我有周佑命將天明威致<lb/>
王罰敕殷命終于帝肆爾多士非我小國敢弋殷命<lb/>
<pb n="1b"/>　弋取也<lb/>
惟天不畀允罔固亂弼我我其敢求位<lb/>
　固讀如推亡固存之固信哉天之固治而不固亂也<lb/>
　不固亂所以輔我我豈敢求之哉<lb/>
惟帝不畀惟我下民秉為惟天明畏<lb/>
　秉持也帝既不畀殷矣則民皆持為此說曰天將降<lb/>
　威于殷也<lb/>
我聞曰上帝引逸<lb/>
<pb n="2a"/>　引去也故逸者則天命去之也<lb/>
有夏不適逸則惟帝降格嚮于時夏<lb/>
　夏之先王不往從放逸之樂故上帝格嚮之<lb/>
弗克庸帝大淫泆有辭<lb/>
　此桀也淫泆且有辭飾非也<lb/>
惟時天罔念聞<lb/>
　雖有飾非之辭帝不聽也<lb/>
厥惟廢元命降致罰乃命爾先祖成湯革夏俊民甸四<lb/>
<pb n="2b"/>方<lb/>
　甸治也<lb/>
自成湯至于帝乙罔不明德恤祀亦惟天丕建保乂有<lb/>
殷殷王亦罔敢失帝罔不配天其澤在今後嗣王誕罔<lb/>
顯于天矧曰其有聽念于先王勤家誕淫厥泆罔顧于<lb/>
天顯民祗惟時上帝不保降若兹大喪惟天不畀不明<lb/>
厥德凡四方小大邦喪罔非有辭于罰<lb/>
　言天不畀紂使不明于德凡小大邦為紂所刑喪者<lb/>
<pb n="3a"/>　皆有辭于罰不暇也<lb/>
王若曰爾殷多士今惟我周王丕靈承帝事<lb/>
　言我周文王武王皆繼行大事<lb/>
有命曰割殷告敕于帝<lb/>
　將有割殷之事必先告正于天而後行曰將有大正<lb/>
　于商是也<lb/>
惟我事不貳適惟爾王家我適<lb/>
　我有事于四方曷甞有再舉而後定者乎故曰惟我<lb/>
<pb n="3b"/>　事不貳適貳適再往也惟於伐殷則觀政而歸已而<lb/>
　再往是我先王不忍滅商之意也故曰惟爾王家我<lb/>
　適不申言貳適者因前之辭也<lb/>
予其曰惟爾洪無度我不爾動自乃邑予亦念天即于<lb/>
殷大戾肆不正<lb/>
　今三監叛予惟曰此乃汝大無法非予爾動變起于<lb/>
　爾邑予亦念天命不可不征即於其首亂罪大者而<lb/>
　誅之謂殺武庚管叔也肆不正者言其餘不盡䋲治<lb/>
<pb n="4a"/>　也<lb/>
王曰猷告爾多士予惟時其遷居西爾<lb/>
　洛邑在故殷西南<lb/>
非我一人奉德不康寧時惟天命無違朕不敢有後無<lb/>
我怨<lb/>
　既遷爾于洛乃安居無後命矣<lb/>
惟爾知惟殷先人有冊有典殷革夏命<lb/>
　言湯之革夏其故事皆在典冊爾所知也<lb/>
<pb n="4b"/>今爾又曰夏迪簡在王庭有服在百僚<lb/>
　夏臣之有道者湯皆選用為近臣在王庭其可以任<lb/>
　事者則為百僚而今不然以為怨<lb/>
予一人惟聽用德肆予敢求爾于天邑商<lb/>
　我知用德而已爾乃與三監叛我豈敢求爾於商邑<lb/>
　而用之乎<lb/>
予惟率肆矜爾<lb/>
　循湯故事而矜赦汝則可<lb/>
<pb n="5a"/>非予罪時惟天命王曰多士昔朕來自奄予大降爾四<lb/>
國民命我乃明致天罰移爾遐逖比事臣我宗多遜<lb/>
　東征誅三監及奄遷四國民于遠當此時爾協比以<lb/>
　事我宗臣多遜不違也<lb/>
王曰告爾殷多士今予惟不爾殺予惟時命有申今朕<lb/>
作大邑于兹洛予惟四方罔攸賔亦惟爾多士攸服奔<lb/>
走臣我多遜<lb/>
　我惟不忍爾殺故申明此命爾我所以營洛者以四<lb/>
<pb n="5b"/>　方諸侯至而無所容亦為爾等服事奔走臣我多遜<lb/>
　而無所居故也<lb/>
爾乃尚有爾土爾乃尚寧幹止<lb/>
　幹事也止居也<lb/>
爾克敬天惟畀矜爾爾不克敬爾不啻不有爾土予亦<lb/>
致天之罰于爾躬今爾惟時宅爾邑繼爾居爾厥有幹<lb/>
有年于兹洛爾小子乃興從爾遷<lb/>
　汝能敬天安居汝子其有興者非遷洛何從得之殷<lb/>
<pb n="6a"/>　人之怨不在王庭百僚故成王以此答其意也<lb/>
王曰又曰時予乃或言爾攸居<lb/>
　王言爾子孫當有顯者殷人喜而記之異日王告之<lb/>
　曰及爾子孫之顯是時我當復言之于爾所居信其<lb/>
　言以大慰之也非一日之言故以又曰别之<lb/>
無逸第十七<lb/>
周公作無逸<lb/>
周公曰嗚呼君子所其無逸先知稼穡之艱難乃逸則<lb/>
<pb n="6b"/>知小人之依<lb/>
　舊説先知農事之艱難乃謀逸豫非也周公方以逸<lb/>
　為深戒何其謀逸之亟也蓋曰王當先知稼穡之道<lb/>
　為艱難乃所以逸樂則知小人之所依怙以生者知<lb/>
　此則不妨農時不奪民利不盡民力也<lb/>
相小人厥父母勤勞稼穡厥子乃不知稼穡之艱難<lb/>
　雖農夫之子生而飽煖則不知艱難而況王乎以訓<lb/>
　王無忘太王王季文武之勤勞王業也<lb/>
<pb n="7a"/>乃逸乃諺既誕否則侮厥父母曰昔之人無聞知<lb/>
　戯侮曰諺大言曰誕信哉周公之言也曰昔之人無<lb/>
　聞知至于今閭巷田里之民有不令子弟猶皆相師<lb/>
　為此言也是蟣蝨螻蟻周公何誅焉而載於書曰以<lb/>
　戒成王也人君欲自恣於逸樂者必先詆娸先王戯<lb/>
　玩老成而小人譸張為幻者又勸成之韓非之言曰<lb/>
　堯之有天下也堂髙三尺采椽不斵茅茨不剪雖逆<lb/>
　旅之宿不勤於此矣冬日鹿裘夏日葛衣粢糲之食<lb/>
<pb n="7b"/>　藜藿之羮飲土匭啜土鉶雖監門之養不觳於此矣<lb/>
　禹鑿龍門通大夏疏九河曲九防決停水致之海股<lb/>
　無胈脛無毛手足胼胝面目黧黒遂以死于外葬於<lb/>
　會稽雖臣虜之勞不烈於此矣然則天子所以貴於<lb/>
　有天下者豈欲苦形勞神自取逆旅之宿口食監門<lb/>
　之養手持臣虜之作哉此不肖人之所勉非賢者之<lb/>
　所務也此其論豈不出於昔之人無聞知也哉其言<lb/>
　至淺陋而世主悅之故韓非一言覆秦殺二世如反<lb/>
<pb n="8a"/>　掌自漢以來學者雖鄙申韓不取然世主心悅其言<lb/>
　而隂用之小人之欲得君者必私習其說或誦言稱<lb/>
　舉之故其學至于今猶行也予是以具論之<lb/>
周公曰嗚呼我聞曰昔在殷王中宗嚴恭寅畏天命自<lb/>
度治民祗懼不敢荒寧肆中宗之享國七十有五年<lb/>
　中宗太戊也此書方論享國之長短故先言享國之<lb/>
　最長者非世次也<lb/>
其在高宗時舊勞于外爰暨小人作其即位乃或亮隂<lb/>
<pb n="8b"/>三年不言其惟不言言乃雍<lb/>
　雍和也以其久不言之故言則天下信之<lb/>
不敢荒寧嘉靖殷邦至于小大無時或怨肆高宗之享<lb/>
國五十有九年<lb/>
　高宗武丁也<lb/>
其在祖甲不義惟王舊為小人作其即位爰知小人之<lb/>
依能保惠于庶民不敢侮鰥寡肆祖甲之享國三十有<lb/>
三年<lb/>
<pb n="9a"/>　祖甲太甲也<lb/>
自時厥後立王生則逸生則逸不知稼穡之艱難不聞<lb/>
小人之勞惟耽樂之從自時厥後亦罔或克夀或十年<lb/>
或七八年或五六年或四三年周公曰嗚呼厥亦惟我<lb/>
周太王王季克自抑畏文王卑服即康功旧功<lb/>
　康功安人之功田功農功也<lb/>
徽柔懿恭懷保小民惠鮮鰥寡<lb/>
　鮮貧乏者<lb/>
<pb n="9b"/>自朝至于日中昃不遑暇食用咸和萬民文王不敢盤<lb/>
于遊田以庶邦惟正之供<lb/>
　言不以庶邦貢賦供私事也<lb/>
文王受命惟中身<lb/>
　文王九十七而終即位之年四十七<lb/>
厥享國五十年<lb/>
　令德之主欲其長有天下以庇民仁人之意莫急於<lb/>
　此此周公所以身代武王也人莫不好逸欲而其所<lb/>
<pb n="10a"/>　甚好者生也以其所甚好禁其所好庶幾必信此無<lb/>
　逸之所為作也然猶不信者以逸欲為未必害生也<lb/>
　漢武帝唐明皇豈無欲者哉而夀如此矣夫多欲而<lb/>
　不享國者皆是也漢武明皇十一而已豈可望哉飲<lb/>
　酖食野葛必死而曹操獨不死亦可効乎使人主不<lb/>
　夀者五一曰色二曰酒三曰便辟嬖佞四曰臺榭游<lb/>
　觀五曰田獵此五者無逸之所諱也既困其身又困<lb/>
　其民民怨咨籲天此最害夀之大者予欲以惡衣食<lb/>
<pb n="10b"/>　遠女色卑宮室罷遊田夙興勤勞以此五物者為人<lb/>
　主永年之藥石也<lb/>
周公曰嗚呼繼自今嗣王則其無淫于觀于逸于遊于<lb/>
田以萬民惟正之供無皇曰今日耽樂乃非民攸訓非<lb/>
天攸若時人丕則有愆<lb/>
　以百日之憂而聞一日之樂疑若可許也然周公不<lb/>
　許防其漸也曰此非所以訓民順天也言此者必有<lb/>
　大咎<lb/>
<pb n="11a"/>無若殷王受之迷亂酗于酒德哉<lb/>
　酗者用酒而怒輕用兵刑也<lb/>
周公曰嗚呼我聞曰古之人猶胥訓告胥保惠胥敎誨<lb/>
民無或胥譸張為幻此厥不聽人乃訓之乃變亂先王<lb/>
之正刑至于小大民否則厥心違怨否則厥口詛祝<lb/>
　譸狂也張誕也變名易實以眩觀者曰幻古之人相<lb/>
　與訓戒者其言皆切近明白世之所共知者也若曰<lb/>
　不殺為仁殺為不仁薄斂為有德原賦為無道此古<lb/>
<pb n="11b"/>　今不刋之語先王之正刑也及小人為幻或師申韓<lb/>
　之學或誦六經以文姦言則曰多殺所以為仁也厚<lb/>
　斂所以為德也高臺深池女色畋遊皆不害霸此理<lb/>
　之必不然而其學之有師言之有章世主多喜之此<lb/>
　之謂幻幻能害夀以其能怨詛也<lb/>
周公曰嗚呼自殷王中宗及高宗及祖甲及我周文王<lb/>
兹四人迪哲<lb/>
　古之哲王莫不如此而專言四人此四人尤以此顯<lb/>
<pb n="12a"/>　於世也<lb/>
厥或告之曰小人怨汝詈汝則皇自敬德厥愆曰朕之<lb/>
愆允若時不啻不敢含怒此厥不聽人乃或譸張為幻<lb/>
曰小人怨汝詈汝則信之則若時不永念厥辟不寛綽<lb/>
厥心亂罰無罪殺無辜怨有同是叢于厥身<lb/>
　人不怨讒者而怨聽者<lb/>
周公曰嗚呼嗣王其監于兹<lb/>
　<lb/>
<pb n="12b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書傳卷十四<lb/>
</p>

  </div>
            <div>
                <head>書傳卷十五</head>
    <p>
<pb n="1a"/>欽定四庫全書<lb/>
　書傳卷十五　　　　　　　宋　蘇軾　撰<lb/>
　　周書<lb/>
君奭第十八<lb/>
召公為保周公為師相成王為左右<lb/>
　三公論道左右相任事周公召公以師保為左右相<lb/>
召公不悦周公作君奭<lb/>
　舊說或謂召公疑周公陋哉斯言也方周公攝政管<lb/>
<pb n="1b"/>　蔡流言周公晏然不自疑當時大臣亦莫之疑者何<lb/>
　獨召公也今已復子明辟召公復何疑乎然則何為<lb/>
　不悦也功成身退天之道也故伊尹既復政則告歸<lb/>
　而周公不歸此召公所以不悦也然則周公何以不<lb/>
　歸也察成王之德未可以舍而去也周公齊百官以<lb/>
　從王而王之所用悉其私人受敎於王者此其德豈<lb/>
　能離師輔而弗反也哉故召公之不悅為周公謀也<lb/>
　人臣之常道也而周公之不歸為周謀也宗臣之深<lb/>
<pb n="2a"/>　憂也召公豈獨欲周公之歸哉蓋亦欲因復辟之初<lb/>
　而退老於厥邑特以周公未歸故不敢也何以知之<lb/>
　此書非獨周公自言其當留亦多留召公語以此知<lb/>
　召公欲去也<lb/>
周公若曰君奭弗弔天降喪于殷殷既墜厥命我有周<lb/>
既受我不敢知曰厥基永孚于休若天棐忱我亦不敢<lb/>
知曰其終出于不祥嗚呼君已曰時我我亦不敢寧于<lb/>
上帝命弗永遠念天威越我民罔尤違惟人<lb/>
<pb n="2b"/>　周公昔甞告召公曰天其將使周室永孚于休歟抑<lb/>
　將終出於不祥歟皆未可知也于時召公答曰是在<lb/>
　我而已我若能祗上帝命不敢荒寧則天永孚于休<lb/>
　若其以念我天威及使我民無所尤違則天將終出<lb/>
　于不祥此皆在人而已今我不去正為此耳故舉其<lb/>
　昔言以喻之<lb/>
在我後嗣子孫大弗克㳟上下遏佚前人光在家不知<lb/>
天命不易天難諶乃其墜命弗克經歴嗣前人㳟明德<lb/>
<pb n="3a"/>　此皆罪成王之言在察也遏絶也佚失也經厯厯年<lb/>
　長久言我察成王之德大未能事天地遏絶放失前<lb/>
　人之光明蓋生於深宮之中不知天命不易我若去<lb/>
　之其將弗永年矣周公蓋以丕視功載知其如此<lb/>
在今予小子旦非克有正迪惟前人光施于我沖子<lb/>
　沖子之不正吾亦安能正之哉獨示之以前人光明<lb/>
　之德使不習于下流其為正也大矣<lb/>
又曰天不可信我道惟寧王德延天不庸釋于文王受<lb/>
<pb n="3b"/>命<lb/>
　天命不常我所以輔成王之道惟以延武王之德使<lb/>
　天下不捨文王所受之命也<lb/>
公曰君奭我聞在昔成湯既受命時則有若伊尹格于<lb/>
皇天在太甲時則有若保衡<lb/>
　即伊尹也<lb/>
在太戊時則有若伊陟臣扈格于上帝<lb/>
　湯初克夏欲遷夏社作臣扈之篇湯享國十三年又<lb/>
<pb n="4a"/>　七年而太甲立太甲享國三十二年又更四帝乃至<lb/>
　太戊而臣扈猶在豈非夀百餘歲哉<lb/>
巫咸乂王家在祖乙時則有若巫賢<lb/>
　賢亦巫咸之子孫<lb/>
在武丁時則有若甘盤<lb/>
　殷有聖賢之君七此獨言五下文云殷禮陟配天豈<lb/>
　配祀于天者止此五王而其臣皆配食於廟乎在武<lb/>
　丁時不言傅説豈傅説不配食於配天之王乎其詳<lb/>
<pb n="4b"/>　不可得而聞矣<lb/>
率惟兹有陳保乂有殷故殷禮陟配天多歴年所<lb/>
　陳久也陟升遐也言此諸臣為政不久則不能保乂<lb/>
　有殷且使其王升遐則配天致殷有天下多歴年所<lb/>
　此周公所以久留之意也<lb/>
天惟純佑命則商實百姓王人罔不秉德明恤小臣屏<lb/>
侯甸矧咸奔走惟兹惟德稱用乂厥辟故一人有事于<lb/>
四方若卜筮罔不是孚<lb/>
<pb n="5a"/>　此明主賢臣為政既久則天乃為純佑者是命商之<lb/>
　百族大姓及王臣之微者實皆秉德明恤以至于小<lb/>
　臣藩屏侯甸者皆得其人況於奔走執事之臣皆以<lb/>
　此道此德舉用乂厥辟以上下同德故有事于四方<lb/>
　則民信之若蓍龜然此又周公久留之意也<lb/>
公曰君奭天夀平格保乂有殷有殷嗣天滅威<lb/>
　天夀此中宗高宗祖甲和平至道之王使保乂有殷<lb/>
　此三王皆能繼天滅威滅威者除害也<lb/>
<pb n="5b"/>今汝永念則有固命厥亂明我新造邦<lb/>
　汝若憂思深長則天命乃可堅固汝其念有以濟明<lb/>
　我邦者<lb/>
公曰君奭在昔上帝割申勸寧王之德其集大命于厥<lb/>
躬<lb/>
　寧王武王也天降割喪文王申勸武王之德而集天<lb/>
　命也<lb/>
惟文王尚克脩和我有夏<lb/>
<pb n="6a"/>　諸夏也<lb/>
亦惟有若虢叔<lb/>
　王季子文王弟<lb/>
有若閎夭有若散宜生有若泰顛有若南宫括<lb/>
　五人皆賢臣有道德者不及太公望者太公專治兵<lb/>
　事功臣非周公所法也<lb/>
又曰無能往來兹迪彝敎文王蔑德降于國人<lb/>
　此五人者文王疏附先後奔走禦侮之友也故曰文<lb/>
<pb n="6b"/>　王若不能與此五人者往來使以常道敎文王則無<lb/>
　德以降于國人也<lb/>
亦惟純佑秉德迪知天威乃惟時昭文王迪見冐聞于<lb/>
上帝惟時受有殷命哉<lb/>
　迪見者以道顯也冐聞者以德被天下聞也<lb/>
武王惟兹四人<lb/>
　虢叔亡矣<lb/>
尚迪有祿後暨武王誕將天威咸劉厥敵惟兹四人昭<lb/>
<pb n="7a"/>武王惟冐丕單稱德<lb/>
　凡周德之所被及者其民盡稱誦武王也<lb/>
今在予小子旦若游大川予往暨汝奭其濟小子同未<lb/>
在位誕無我責<lb/>
　游大川者必濟而後已令予與汝奭同濟小子其可<lb/>
　以中流而止乎<lb/>
收罔朂不及耉造德不降我則鳴鳥不聞矧曰其有能<lb/>
格<lb/>
<pb n="7b"/>　周人以鸑鷟鳴於𡵨山為文王受命之符故其詩曰<lb/>
　鳯皇鳴矣于彼高岡我與汝奭皆文王舊臣同聞鳴<lb/>
　鳥者也我與汝同聞見受命之符而今又同輔孺子<lb/>
　其可以不俟王業之大成而言去乎我當收蓄成王<lb/>
　不勉不及之心又當留汝奭耉老成人以自助汝若<lb/>
　不降意小留則是天不欲我終王業定天命也天如<lb/>
　不欲我終王業定天命則當時必不使我與汝同聞<lb/>
　鳴鳥矣況能格于皇天乎<lb/>
<pb n="8a"/>公曰嗚呼君肆其監于兹我受命無疆惟休亦大惟艱<lb/>
告君乃猷裕我<lb/>
　謀廣我意<lb/>
不以後人迷公曰前人敷乃心乃悉命汝作汝民極曰<lb/>
汝明朂偶王在亶乘兹大命惟文王德丕承無疆之恤<lb/>
　周公與召公同受武王顧命輔成王故周公曰前人<lb/>
　敷其心腹以命汝位三公以為民極且曰汝當明朂<lb/>
　孺子如耕之有偶也在於相信如車之有馭也并力<lb/>
<pb n="8b"/>　一心以載天命念文考之舊德以丕承無疆之憂武<lb/>
　王之言如此而可以求去乎<lb/>
公曰君告汝朕允<lb/>
　告汝以我誠心<lb/>
保奭其汝克敬以予監于殷喪大否<lb/>
　殷之喪其否塞大亂至於如此可不懼乎<lb/>
肆念我天威予不允惟若兹誥予惟曰襄我二人<lb/>
　襄成也予本不欲如此告也予惟曰王業之成在我<lb/>
<pb n="9a"/>　與汝二人而已<lb/>
汝有合哉言曰在時二人天休滋至惟時二人弗戡<lb/>
　汝聞我言而心有合也曰信如我言在我二人而已<lb/>
　然今天方保周王室日昌大在我二人受此福乎德<lb/>
　勝福則安福勝德則危今天休滋至恐二人德不能<lb/>
　勝也由此知召公之不悅蓋以滿溢為憂也<lb/>
其汝克敬德明我俊民在讓後人于丕時<lb/>
　周公言汝奭以滿溢為憂乎則當求俊民而顯明之<lb/>
<pb n="9b"/>　他日讓此後人惟昌大之時而去未晚也<lb/>
嗚呼篤棐時二人我式克至于今日休<lb/>
　以我二人厚輔之故周室乃有今日之休<lb/>
我咸成文王功于不怠丕冐海隅出日罔不率俾<lb/>
　我以今日之休為未足也惟至於日月所照莫不祗<lb/>
　服乃已也<lb/>
公曰君予不惠若兹多誥<lb/>
　惠猶言願也<lb/>
<pb n="10a"/>予惟用閔于天越民<lb/>
　予惟哀天命之不終及民之無辜也<lb/>
公曰嗚呼君惟乃知民德亦罔不能厥初惟其終祗若<lb/>
兹往敬用治<lb/>
蔡仲之命第十九<lb/>
蔡叔既沒王命蔡仲踐諸侯位作蔡仲之命<lb/>
　蔡叔死于囚不得稱沒仲為卿士無囚父用子之理<lb/>
　蓋釋之矣仲踐蔡叔之舊國以鮮為始封之君則周<lb/>
<pb n="10b"/>　既赦其罪矣故得稱沒<lb/>
惟周公位冡宰正百工羣叔流言乃致辟管叔于商囚<lb/>
蔡叔于郭鄰<lb/>
　郭虢也周禮六遂五家為鄰<lb/>
以車七乘降霍叔于庶人三年不齒<lb/>
　周公不以流言殺骨肉若管叔不挾武庚以叛亦不<lb/>
　誅也蔡叔囚而不誅至子乃封霍叔降而不囚三年<lb/>
　復封之霍此周公治親之道也<lb/>
<pb n="11a"/>蔡仲克庸祗德周公以為卿士叔卒乃命諸王邦之蔡<lb/>
　蔡叔未卒仲無君國之理蒯瞶在而輒立衛是以亂<lb/>
　孔子將為政於衛必以正名為先則周公封蔡仲必<lb/>
　在叔卒之後也<lb/>
王若曰小子胡惟爾率德改行克慎厥猷肆予命爾侯<lb/>
于東土往即乃封敬哉爾尚蓋前人之愆惟忠惟孝爾<lb/>
乃邁迹自身<lb/>
　邁德自已使人可以循迹而法汝也<lb/>
<pb n="11b"/>克勤無怠以垂憲乃後率乃祖文王之彝訓無若爾考<lb/>
之違王命皇天無親惟德是輔民心無常惟惠之懷為<lb/>
善不同同歸于治為惡不同同歸于亂爾其戒哉慎厥<lb/>
初惟厥終終以不困不惟厥終終以困窮懋乃攸績睦<lb/>
乃四鄰以蕃王室以和兄弟康濟小民率自中無作聰<lb/>
明亂舊章<lb/>
　中情也治國濟民皆以情不以偽也中不足則必彊<lb/>
　諸外故作聰明而實聰明者未嘗亂舊章也<lb/>
<pb n="12a"/>詳乃視聽罔以側言改厥度<lb/>
　以一偏之言而改其常度非其本心也生於視聴之<lb/>
　不審爾故患在欲速不在緩緩則視聽審而事無不<lb/>
　中矣<lb/>
則予一人汝嘉王曰嗚呼小子胡汝往哉無荒棄朕命<lb/>
成王東伐淮夷遂踐奄作成王政<lb/>
　踐滅也<lb/>
成王既踐奄將遷其君於蒲姑周公告召公作將蒲姑<lb/>
<pb n="12b"/>　晏子謂齊景公古之居此者有蒲姑氏樂安縣北有<lb/>
　蒲姑城二篇亡<lb/>
多方第二十<lb/>
成王歸自奄在宗周誥庶邦作多方<lb/>
　自大誥康誥酒誥梓材召洛誥多士多方八篇雖所<lb/>
　誥不一然大略以殷人不心服周而作也予讀泰誓<lb/>
　牧誓武成常怪周取殷之易及讀此八篇又怪周安<lb/>
　殷之難也多方所告不止殷人乃及四方之士是紛<lb/>
<pb n="13a"/>　紛焉不心服者非獨殷人也予乃今知湯已下七王<lb/>
　之德深矣方紂之虐人如在膏火中歸周如流不暇<lb/>
　念先王之德及天下粗定人自膏火中出即念殷先<lb/>
　七王如父母雖以武王周公之聖相繼撫之而莫能<lb/>
　禁也夫以西漢道德比之殷猶珷玞之與羙玉也然<lb/>
　王莽公孫述隗囂之流終不能使人忘漢光武之成<lb/>
　功若建瓴然使周無周公則殷之復興也必矣此周<lb/>
　公之所以畏而不敢去也<lb/>
<pb n="13b"/>惟五月丁亥王來自奄至于宗周周公曰王若曰猷告<lb/>
爾四國多方惟爾殷侯尹民<lb/>
　周公以王命告諸侯及凡尹民者<lb/>
我惟大降爾命爾罔不知<lb/>
　大降爾命謂誅三監黜殷時也<lb/>
洪惟圖天之命弗永寅念于祀<lb/>
　圗天之命猶曰徼福于天小人之求福者必以祭祀<lb/>
　念汝殷人大惟徼福于天而不念敬祀是求非望也<lb/>
<pb n="14a"/>惟帝降格于夏有夏誕厥逸不肯慼言于民<lb/>
　帝非不降格于夏而夏乃大厥逸無憂民之言雖無<lb/>
　憂民之心而有其言民猶不怒天猶赦之猶賢於初<lb/>
　無言者棄民之深也<lb/>
乃大淫昏不克終日勸于帝之迪<lb/>
　桀未嘗肯以一日之力勉行順天之道<lb/>
乃爾攸聞厥圗帝之命不克開于民之麗<lb/>
　麗著也奠民之居王政之本民不土著雖堯舜不能<lb/>
<pb n="14b"/>　使無亂桀之所以徼福于天者皆非其道未嘗開衣<lb/>
　食之源以定民居也<lb/>
乃大降罰崇亂有夏因甲于内亂<lb/>
　甲始也亂自内起<lb/>
不克靈承于旅罔丕惟進之恭洪舒于民<lb/>
　古者謂大祭祀曰旅言不能承祀天地鬼神又不知<lb/>
　進德之恭而大慢于民也<lb/>
亦惟有夏之民叨懫日欽劓割夏色<lb/>
<pb n="15a"/>　叨貪也懫忿也尊用此人使劓割夏邑<lb/>
天惟時求民主乃大降顯休命于成湯刑殄有夏惟天<lb/>
不畀純<lb/>
　不與桀者亦大矣<lb/>
乃惟以爾多方之義民不克永于多享<lb/>
　義民正人也桀所害者皆正人天以此故不可使桀<lb/>
　永年而多享也<lb/>
惟夏之恭多士大不克明保享于民<lb/>
<pb n="15b"/>　桀之所尊用者皆不能知保享于民之道也<lb/>
乃胥惟虐于民至于百為大不克開<lb/>
　開明也<lb/>
乃惟成湯克以爾多方簡代夏作民主<lb/>
　簡至也<lb/>
慎厥麗乃勸厥民刑用勸以至于帝乙罔不明德慎罰<lb/>
亦克用勸要囚殄戮多罪亦克用勸開釋無辜亦克用<lb/>
勸<lb/>
<pb n="16a"/>　自湯以來皆謹土著之政民既奠居則刑罰可以勸<lb/>
　而況於賞乎<lb/>
今至于爾辟弗克以爾多方享天之命嗚呼王若曰誥<lb/>
告爾多方非天庸釋有夏非天庸釋有殷乃惟爾辟以<lb/>
爾多方大淫圖天之命屑有辭<lb/>
　屑輕也紂責命于天輕出怨天之辭<lb/>
乃惟有夏圖厥政不集于享天降時喪有邦間之<lb/>
　夏政不享于天則其諸侯間而取之亦如今殷之為<lb/>
<pb n="16b"/>　周取也<lb/>
乃惟爾商後王逸厥逸圖厥政不蠲烝天惟降時喪<lb/>
　蠲潔也烝升也其升聞于天者不潔也<lb/>
惟聖罔念作狂惟狂克念作聖<lb/>
　世未甞有自狂作聖自聖作狂之人而有自聖作狂<lb/>
　自狂作聖之道在念不念之間耳<lb/>
天惟五年須暇之子孫誕作民主罔可念聽<lb/>
　須待也暇間也武王服喪三年還師二年天佑殷之<lb/>
<pb n="17a"/>　子孫以此五年暇以待之夫聖狂之間如反覆手而<lb/>
　況五年之久足以悔禍復天命矣紂惟曰我民主也<lb/>
　其若我何其言無可念聽者<lb/>
天惟求爾多方大動以威開厥顧天惟爾多方罔堪顧<lb/>
之惟我周王靈承于旅克堪用德惟典神天天惟式敎<lb/>
我用休簡畀殷命尹爾多方今我曷敢多誥我惟大降<lb/>
爾四國民命爾曷不忱裕之于爾多方爾曷不夾介乂<lb/>
我周王享天之命<lb/>
<pb n="17b"/>　夾輔也介助也<lb/>
今爾尚宅爾宅畋爾田爾曷不惠王熙天之命爾乃迪<lb/>
屢不静爾心未愛<lb/>
　道爾而數不静者以爾心未仁也<lb/>
爾乃不大宅天命爾乃屑播天命<lb/>
　輕棄天命也<lb/>
爾乃自作不典圖忱于正我惟時其敎告之我惟時其<lb/>
戰要囚之<lb/>
<pb n="18a"/>　我欲汝信于正故敎告之不改則戰恐要囚之<lb/>
至于再至于三乃有不用我降爾命我乃其大罰殛之<lb/>
非我有周秉德不康寧乃惟爾自速辜王曰嗚呼猷告<lb/>
爾有方多士暨殷多士今爾奔走臣我監五祀<lb/>
　汝奔走事我我監視汝所為五年於此矣<lb/>
越惟有胥伯大小多正爾罔不克臬<lb/>
　伯長也汝自有相君相長者至於小大衆正之人皆<lb/>
　汝所能作止也<lb/>
<pb n="18b"/>自作不和爾惟和哉爾室不睦爾惟和哉爾邑克明爾<lb/>
惟克勤乃事<lb/>
　家不和則邑不明雖勤於事無益也<lb/>
爾尚不忌于凶德亦則以穆穆在乃位<lb/>
　服凶人莫如和敬<lb/>
克閱于乃邑謀介<lb/>
　簡邑人以自介副<lb/>
爾乃自時洛邑尚永力畋爾田天惟畀矜爾我有周惟<lb/>
<pb n="19a"/>其大介賚爾<lb/>
　介助也<lb/>
迪簡在王庭尚爾事有服在大僚王曰嗚呼多士爾不<lb/>
克勸忱我命爾亦則惟不克享凡民惟曰不享<lb/>
　爾不我享民亦不爾敬矣<lb/>
爾乃惟逸惟頗大遠王命<lb/>
　迪簡之命也<lb/>
則惟爾多方探天之威我則致天之罰離逖爾土<lb/>
<pb n="19b"/>　將遠徙之<lb/>
王曰我不惟多誥我惟祗告爾命又曰時惟爾初不克<lb/>
敬于和則無我怨<lb/>
　今既戒汝以和敬汝不能用則他日又舉今言以告<lb/>
　汝無怨也<lb/>
　<lb/>
　<lb/>
　書傳卷十五<lb/>
</p>

  </div>
            <div>
                <head>書傳卷十六</head>
    <p>
<pb n="1a"/>欽定四庫全書<lb/>
　書傳卷十六　　　　　　宋　蘇軾　撰<lb/>
　　周書<lb/>
立政第二十一<lb/>
周公作立政<lb/>
周公若曰拜手稽首告嗣天子王矣用咸戒於王曰王<lb/>
左右常伯常任準人綴衣虎賁周公曰嗚呼休兹知恤<lb/>
鮮哉<lb/>
<pb n="1b"/>　周公率羣臣進戒於王贊曰羣臣皆再拜稽首告天<lb/>
　子今王矣不可以幼沖自待則進戒曰王左右有牧<lb/>
　民之長曰常伯有任事之公卿曰常任有守法之有<lb/>
　司曰準人此三事之外則有掌服器者曰綴衣執射<lb/>
　御者曰虎賁此褻御也周公則戒之曰非獨三事者<lb/>
　當擇人此褻御者亦當擇人也能知憂此者美哉鮮<lb/>
　矣<lb/>
古之人迪惟有夏乃有室大競籲俊尊上帝<lb/>
<pb n="2a"/>　夏后氏之世王室所以大强者以求賢爲事天之實<lb/>
　也<lb/>
迪知忱恂于九德之行乃敢告教厥后曰拜手稽首后<lb/>
矣曰宅乃事宅乃牧宅乃準兹惟后矣<lb/>
　事則向所謂常任也牧則向所謂常伯也準則向所<lb/>
　謂準人也一篇之中所論宅俊者參差不齊然大要<lb/>
　不出是三者其餘則皆小臣百執事也古今學者解<lb/>
　三宅三俊多不同惟專以經訓經庶得其正書曰迪<lb/>
<pb n="2b"/>　知忱恂於九德之行是九德爲三俊也臯陶之九德<lb/>
　則箕子三德之詳者也并三爲一則九德爲三俊明<lb/>
　矣書曰宅乃事宅乃牧宅乃準是事也牧也準也爲<lb/>
　三宅所以宅三俊也書曰流宥五刑五流有宅五宅<lb/>
　三居又曰兹乃三宅無義民此三宅所以宅五流也<lb/>
　人之有疾也食而不藥不可藥而不食亦不可三宅<lb/>
　三俊如藥食之交相養而不知食之養藥耶藥之養<lb/>
　食耶所以宅三俊及所以宅五流者皆曰三宅如此<lb/>
<pb n="3a"/>　而後經之言可通也<lb/>
謀面用丕訓德則乃宅人兹乃三宅無義民<lb/>
　謀面謀其耳目所及者言自近及逺皆大訓我德則<lb/>
　可以宅三俊之人既宅三俊然後可以宅五流凡民<lb/>
　之無義而有罪者<lb/>
桀德惟乃弗作徃任是惟暴德罔後<lb/>
　書曰肆徃姦宄是古者謂流爲徃也桀之所徃者無<lb/>
　罪之人所任者皆小人殘民者也所徃所任皆出於<lb/>
<pb n="3b"/>　暴德是以無後<lb/>
亦越成湯陟丕釐上帝之耿命乃用三有宅克即宅曰<lb/>
三有俊克即俊嚴惟丕式克用三宅三俊其在商邑用<lb/>
協于厥邑其在四方用丕式見德<lb/>
　耿光也成湯既以升聞大治上帝之命則以三宅去<lb/>
　凶人凶人各即其宅然後宅俊其所謂俊者皆眞有<lb/>
　德者也故曰三有俊克即俊殷人去凶而後用賢夏<lb/>
　后氏用賢而後去凶各從當時之宜要之二者相資<lb/>
<pb n="4a"/>　而成也禮曰夏后氏先禄而後威先賞而後罰殷人<lb/>
　先罰而後賞蓋緣立政之文而立此言不知聖人之<lb/>
　賞罰應物而作無所先後也湯惟嚴敬用宅俊故能<lb/>
　内協商邑外以顯德於四方也<lb/>
嗚呼其在受德暋惟羞刑暴德之人同于厥邦乃惟庶<lb/>
習逸德之人同于厥政帝欽罰之乃伻我有夏式商受<lb/>
命奄甸萬姓<lb/>
　甸治也帝欽我而伐紂使我有諸夏法湯受命而治<lb/>
<pb n="4b"/>　萬姓也<lb/>
亦越文王武王克知三有宅心灼見三有俊心以敬事<lb/>
上帝立民長伯<lb/>
　君子小人各知其本心去凶進賢各得其實<lb/>
立政任人準夫牧作三事<lb/>
　任人常任也準夫準人也牧常伯也此三事皆大臣<lb/>
　也<lb/>
虎賁綴衣趣馬小尹<lb/>
<pb n="5a"/>　自此以下皆小臣或其逺外者趣馬掌馬也小尹小<lb/>
　官之長也<lb/>
左右攜僕<lb/>
　執持器物者<lb/>
百司庶府<lb/>
　府庫藏吏也<lb/>
大都小伯<lb/>
　大都之伯在牧人中矣此其小伯也<lb/>
<pb n="5b"/>藝人<lb/>
　執技以事上者<lb/>
表臣百司<lb/>
　表外也有兩百司此其外者也<lb/>
太史尹伯庶常吉士<lb/>
　太史下大夫掌六典之貳尹伯庶常吉士皆當時小<lb/>
　官<lb/>
司徒司馬司空亞旅<lb/>
<pb n="6a"/>　六卿獨數其三不及冢宰宗伯司寇者周公以師兼<lb/>
　冢宰周公謂蘇忿生爲蘇公是蘇公以公兼司寇也<lb/>
　而宗伯則召公兼之歟亞其貳也旅其士也卿在常<lb/>
　任中矣此言其亞旅而已<lb/>
夷微盧烝三亳阪尹<lb/>
　蠻夷之民微盧之衆及三亳阪險之地皆有尹正湯<lb/>
　始都亳其後屢遷所遷之地皆有亳名故曰亳或曰<lb/>
　蒙爲北亳穀熟爲南亳偃師爲西亳歴數此者欲得<lb/>
<pb n="6b"/>　其人也<lb/>
文王惟克厥宅心<lb/>
　能知君子小人之心<lb/>
乃克立兹常事司牧人以克俊有德<lb/>
　常任常伯必以德選不言準人者容以才進也<lb/>
文王罔攸兼于庶言庶獄庶愼惟有司之牧夫是訓用<lb/>
違庶獄庶愼文王罔敢知于兹<lb/>
　文王不識不知順帝之則其所知者三宅三俊去凶<lb/>
<pb n="7a"/>　用賢之事而已至于庶言有司所下教令也庶獄獄<lb/>
　訟也庶愼國之禁戒儲備也文王皆不敢下侵有司<lb/>
　之事惟使有司牧夫訓治用命及違命者而已<lb/>
亦越武王率惟敉功不敢替厥義德率惟謀從容德以<lb/>
並受此丕丕基<lb/>
　武王但撫存文王之功不改其義德而從其冇容之<lb/>
　德也<lb/>
嗚呼孺子王矣繼自今我其立政立事準人牧夫我其<lb/>
<pb n="7b"/>克灼知厥若丕乃俾亂<lb/>
　其心如其言是謂若<lb/>
相我受民<lb/>
　助我所受民<lb/>
和我庶獄庶愼時則勿有間之<lb/>
　既灼知其心而後用既用則勿以流言讒間之<lb/>
自一話一言我則末惟成德之彦以乂我受民<lb/>
　道隱於小成言隱於榮華一話一言聞斯行之則不<lb/>
<pb n="8a"/>　勝其弊以其不勝弊而舉棄之則所喪亦多矣必受<lb/>
　而繹之末惟成德之彦則不可以小道小言眩也故<lb/>
　一話一言終必付之而後可<lb/>
嗚呼予旦已受人之徽言咸告孺子王矣<lb/>
　我受美言於人不敢自有而獻之於王也<lb/>
繼自今文子文孫其勿誤于庶獄庶愼惟正是乂之<lb/>
　心有邪正事有是非正心而求其理未有不得也<lb/>
自古商人亦越我周文王立政立事牧夫準人則克宅<lb/>
<pb n="8b"/>之克由繹之兹乃俾乂<lb/>
　人有臨事而失其常不如所期者故已宅則復繹之<lb/>
　者紬繹其所已行之事也<lb/>
國則罔有立政用憸人不訓于德是罔顯在厥世繼自<lb/>
今立政其勿以憸人其惟吉士用勱相我國家<lb/>
　勱勉也何謂憸人賈誼賦曰鳯凰翔于千仞兮覽德<lb/>
　輝而下之見世德之憸微兮遙増擊而去之是之謂<lb/>
　憸人<lb/>
<pb n="9a"/>今文子文孫孺子王矣其勿誤于庶獄惟有司之牧夫<lb/>
　夫周公尤以獄爲憂故此篇之終特以囑司寇蘇公<lb/>
　也<lb/>
其克詰爾戎兵以陟禹之迹方行天下至于海表罔有<lb/>
不服<lb/>
　罔有不服則兵初不用也然不可以不用而不以時<lb/>
　詰治之<lb/>
以覲文王之耿光以揚武王之大烈嗚呼繼自今後王<lb/>
<pb n="9b"/>立政其惟克用常人<lb/>
　人之才德長於此者天下之所共推而不可易也是<lb/>
　之謂常人如廷尉用張釋之于定國吏部尚書用山<lb/>
　濤度支用劉晏此非常人乎<lb/>
周公若曰太史司寇蘇公式敬爾由獄以長我王國兹<lb/>
式有愼以列用中罰<lb/>
　春秋傳曰昔武王克商使諸侯撫封蘇忿生以溫爲<lb/>
　司寇此言其能敬用獄以長王國是爲三公也列者<lb/>
<pb n="10a"/>　前後相比猶今之言例也以舊事爲比而用其輕重<lb/>
　之中者也呼太史而告之者欲書之於史以爲後世<lb/>
　法也<lb/>
周官第二十二<lb/>
成王既黜殷命滅淮夷還歸在豐作周官<lb/>
　殷未黜淮夷未滅則成王有所不睱<lb/>
惟周王撫萬邦巡侯甸四征弗庭綏厥兆民六服羣辟<lb/>
罔不承德歸于宗周董正治官<lb/>
<pb n="10b"/>　書曰侯甸男邦采衞此周五服之名也禹貢五服通<lb/>
　畿内周五服在王畿千里之外并畿内爲六服董督<lb/>
　也治官治事之官也<lb/>
王曰若昔大猷制治于未亂保邦于未危曰唐虞稽古<lb/>
建官惟百内有百揆四岳外有州牧侯伯庶政惟和萬<lb/>
國咸寧夏商官倍亦克用乂<lb/>
　唐虞官百而天下治夏商曷爲倍之德衰而政卑也<lb/>
　堯舜官天下無患失之憂故任人而不任法人得自<lb/>
<pb n="11a"/>　盡也故法簡官少而事省夏商家天下惟恐失之不<lb/>
　敢以付人人與法相持而行故法煩官多而事冗後<lb/>
　世德愈衰政愈卑人愈不信而一付之法吏不敢任<lb/>
　事相倚以苟免故法愈亂官愈多而事不舉人主知<lb/>
　此則治<hi>一作幾</hi>矣<lb/>
明王立政不惟其官惟其人<lb/>
　明王觀唐虞夏商之政而知爲國不在官多而在得<lb/>
　人故官不必備也<lb/>
<pb n="11b"/>今予小子祗勤于德夙夜不逮仰惟前代時若訓迪厥<lb/>
官立太師太傅太保兹惟三公論道經邦燮理隂陽<lb/>
　師傅保皆論道國以道爲經以政事緯之與刑無相<lb/>
　奪倫而隂陽和<lb/>
官不必備惟其人少師少傅少保曰三孤貳公𢎞化寅<lb/>
亮天地弼予一人<lb/>
　孤特也此雖三公之貳而非其屬官故曰孤以重之<lb/>
冢宰掌邦治統百官均四海<lb/>
<pb n="12a"/>　政教禮刑無所不掌謂之邦治而百官總已以聽焉<lb/>
　故冢宰爲天官必三公兼之餘卿或兼或特命<lb/>
司徒掌邦教敷五典擾兆民<lb/>
　司徒之職如地之生物富而能教之故爲地官擾馴<lb/>
　也<lb/>
宗伯掌邦禮治神人和上下司馬掌邦政統六師平邦<lb/>
國<lb/>
　王者以禮樂治天下政所從出本於禮而成於政和<lb/>
<pb n="12b"/>　如天之春萬物生焉而盛於夏故宗伯爲春官司馬<lb/>
　爲夏官<lb/>
司寇掌邦禁詰姦慝刑暴亂<lb/>
　如秋之肅殺萬物故司寇爲秋官<lb/>
司空掌邦土居四民時地利<lb/>
　民各有居室如冬之蓋藏故司空爲冬官<lb/>
六卿分職各率其屬以倡九牧<lb/>
　九州之牧也<lb/>
<pb n="13a"/>阜成兆民六年五服一朝<lb/>
　一朝畢朝也朝以逺近爲疏數六年而遍五服畢朝<lb/>
　也<lb/>
又六年王乃時巡考制度于四岳諸侯各朝于方岳大<lb/>
明黜陟<lb/>
　夏商以來人主奉養日侈供衞日廣亦不能數巡守<lb/>
　故以五載爲十二年也<lb/>
王曰嗚呼凡我有官君子欽乃攸司愼乃出令令出惟<lb/>
<pb n="13b"/>行弗惟反<lb/>
　令出不善知而改之猶賢於不反也然數出數改則<lb/>
　民不復信上雖有善令不行矣故教以善令非教其<lb/>
　遂非也<lb/>
以公滅私民其允懷學古入官議事以制政乃不迷<lb/>
　春秋傳曰鄭子産鑄刑書晉叔向譏之曰昔先王議<lb/>
　事以制不爲刑辟其言蓋取諸此也先王人法並任<lb/>
　而任人爲多故律設大法而已其輕重之詳則付之<lb/>
<pb n="14a"/>　人臨事而議以制其出入故刑簡而政清自唐以前<lb/>
　治罪科條止於今律令而已人之所犯日變無窮而<lb/>
　律令有限以有限治無窮不聞其有所闕豈非人法<lb/>
　兼行吏猶得臨事而議乎今律令之外科條數萬而<lb/>
　不足於用有司請立新法者日益而不已嗚呼任法<lb/>
　之弊一至於此哉<lb/>
其爾典常作之師無以利口亂厥官<lb/>
　小人不利於用常法常以利口亂政<lb/>
<pb n="14b"/>蓄疑敗謀<lb/>
　人主聞讒言不即辨而藏之中曰蓄疑敗謀害政無<lb/>
　大於此者<lb/>
怠忽荒政不學牆面蒞事惟煩戒爾卿士功崇惟志<lb/>
　未有志卑而功崇者<lb/>
業廣惟勤惟克果斷乃罔後艱<lb/>
　媮於初必艱於終<lb/>
位不期驕禄不期侈恭儉惟德無載爾僞<lb/>
<pb n="15a"/>　孟子曰恭儉豈可以聲音笑貌爲哉<lb/>
作德心逸日休作僞心勞日拙居寵思危罔不惟畏弗<lb/>
畏入畏推賢讓能庶官乃和不和政龎<lb/>
　士無賢不肖入朝見嫉自有君臣以來病之矣惟讓<lb/>
　爲能和是以貴之<lb/>
舉能其官惟爾之能稱匪其人惟爾不任王曰嗚呼三<lb/>
事<lb/>
　三公也<lb/>
<pb n="15b"/>暨大夫敬爾有官亂爾有政以佑乃辟永康兆民萬邦<lb/>
惟無斁<lb/>
成王既伐東夷肅愼來賀<lb/>
　東夷淮夷也在周之東肅愼東北逺夷也<lb/>
王俾榮伯作賄肅愼之命<lb/>
　國語曰文王諏於蔡原訪於辛尹重之以周召畢榮<lb/>
　豈此榮伯也與<lb/>
周公在豐將殁欲葬成周公薨成王葬于畢告周公作<lb/>
<pb n="16a"/>亳姑<lb/>
　畢有文武墓葬公于畢示不敢臣也亳姑蒲姑也周<lb/>
　公告召公作將蒲姑至此并告已遷歟二篇亡<lb/>
君陳第二十三<lb/>
周公既殁命君陳分正東郊成周作君陳<lb/>
　君陳命於周公之後畢公之前必周之老臣也鄭𤣥<lb/>
　以爲周公子非也畢公成王之父師弼亮四世豈以<lb/>
　周公之子先之周公遷殷頑民于洛不必遷舊人以<lb/>
<pb n="16b"/>　宅新民也洛人在内殷人在郊理必然也分正者畢<lb/>
　命所謂旌别淑慝表厥宅里殊厥井疆俾克畏慕也<lb/>
王若曰君陳惟爾令德孝恭惟孝友于兄弟克施有政<lb/>
命汝尹兹東郊敬哉昔周公師保萬民民懷其德徃愼<lb/>
乃司兹率厥常懋昭周公之訓惟民其乂我聞曰至治<lb/>
馨香感于神明黍稷非馨明德惟馨<lb/>
　物之精華發越于外者爲聲色臭味是妙物也故足<lb/>
　以移人亦足以感鬼神聖人以至治明德比于馨香<lb/>
<pb n="17a"/>　有以也夫荀悦有言君子以情用小人以形用榮辱<lb/>
　者賞罰之精華故禮教榮辱以加君子化其情也桎<lb/>
　梏鞭朴以加小人化其形也君子不犯辱况於刑乎<lb/>
　小人不忌刑况於辱乎若教化之廢推中人而墜於<lb/>
　小人之域教化之行引小人而納於君子之塗此之<lb/>
　謂也<lb/>
爾尚式時周公之猷訓惟日孜孜無敢逸豫凡人未見<lb/>
聖若不克見既見聖亦不克由聖爾其戒哉爾惟風下<lb/>
<pb n="17b"/>民惟草<lb/>
　豈獨聖也凡有求而未得也無所容其愛既得則愛<lb/>
　衰此人之情也爲人君者不能顯諸仁藏諸用凡所<lb/>
　以治民之具畢用而常陳則民狎而玩之矣故教之<lb/>
　惟風下民惟草德復有妙於風者乎<lb/>
圖厥政莫或不艱有廢有興出入自爾師虞庶言同則<lb/>
繹<lb/>
　有所興廢出納皆咨于衆以度之衆言同則繹之孔<lb/>
<pb n="18a"/>　子曰巽語之言能無悦乎繹之爲貴<lb/>
爾有嘉謀嘉猷則入告爾后于内爾乃順之于外曰斯<lb/>
謀斯猷惟我后之德嗚呼臣人咸若時惟良顯哉<lb/>
　臣謀之而君能行此眞君之德也豈待其順之于外<lb/>
　云爾也哉成王之言此者非貪臣之功實欲歸功於<lb/>
　臣以來衆言也<lb/>
王曰君陳爾惟𢎞周公丕訓無依勢作威無倚法以削<lb/>
寛而有制從容以和殷民在辟予曰辟爾惟勿辟予曰<lb/>
<pb n="18b"/>宥爾惟勿宥惟厥中有弗若于汝政弗化于汝訓辟以<lb/>
止辟乃辟<lb/>
　辟而不能止辟者勿辟也<lb/>
狃于姦宄敗常亂俗三細不宥<lb/>
　狃習也常者國之舊法俗者民之所安而敗亂之害<lb/>
　政之尤故此三者所犯雖小亦不可宥也<lb/>
爾無忿疾于頑無求備于一夫必有忍其乃有濟有容<lb/>
德乃大<lb/>
<pb n="19a"/>　有殘忍之忍有容忍之忍春秋傳曰州吁阻兵而安<lb/>
　忍此殘忍之忍孔子曰小不忍則亂大謀此容忍之<lb/>
　忍也古今語皆然不可亂也成王指言三細不宥則<lb/>
　其餘皆當宥之曰必有忍其乃有濟者正孔子所戒<lb/>
　小不忍則亂大謀者也而近世學者乃謂當斷不可<lb/>
　以不忍忍所以爲義是成王教君陳果於刑殺以殘<lb/>
　忍爲義也夫不忍人之心人之本心也故古者以不<lb/>
　忍勸人以容忍勸人也則有之矣未有以殘忍勸人<lb/>
<pb n="19b"/>　者也不仁之禍至六經而止今乃析言誣經以助發<lb/>
　之予不可以不論<lb/>
簡厥脩亦簡其或不脩進厥良以率其或不良惟民生<lb/>
厚因物有遷違上所命從厥攸好爾克敬典在德時乃<lb/>
罔不變允升于大猷惟予一人膺受多福其爾之休終<lb/>
有辭于永世<lb/>
　<lb/>
　書傳卷十六<lb/>
</p>

  </div>
            <div>
                <head>書傳卷十七</head>
    <p>
<pb n="1a"/>欽定四庫全書<lb/>
　書傳卷十七　　　　　　宋　蘇軾　撰<lb/>
　　周書<lb/>
顧命第二十四<lb/>
成王將崩命召公畢公率諸侯相康王作顧命<lb/>
　畢公高周之同姓<lb/>
惟四月哉生魄王不懌<lb/>
　有疾不豫<lb/>
<pb n="1b"/>甲子王乃洮頮水<lb/>
　發大命當齊戒沐浴今有疾不能洮頮水而已洮盥<lb/>
　也頮頮面也<lb/>
相被冕服馮玉几<lb/>
　相相禮者以衮冕服被王身也大朝覲設左右玉几<lb/>
乃同召太保奭<lb/>
　召公爲保兼冢宰<lb/>
芮伯<lb/>
<pb n="2a"/>　司徒<lb/>
彤伯<lb/>
　宗伯<lb/>
畢公<lb/>
　畢公三公亦兼司馬<lb/>
衞侯<lb/>
　春秋傳康叔爲司寇<lb/>
毛公<lb/>
<pb n="2b"/>　司空也史記有毛叔鄭五人皆姬姓惟彤伯姒姓<lb/>
師氏<lb/>
　師氏中大夫居虎門之左<lb/>
虎臣<lb/>
　虎賁氏<lb/>
百尹御事王曰嗚呼疾大漸惟幾<lb/>
　漸進也幾危也<lb/>
病日臻既彌留<lb/>
<pb n="3a"/>　臻至也彌甚也疾甚將去而少留也<lb/>
恐不獲誓言嗣兹予審訓命汝昔君文王武王宣重光<lb/>
奠麗陳教則肄肄不違用克達殷集大命<lb/>
　麗土著也文武先定民居乃教之既教則集之民既<lb/>
　集教用命乃能開達殷之喪否也<lb/>
在後之侗<lb/>
　侗愚也揚雄曰倥侗顓蒙<lb/>
敬迓天威嗣守文武大訓無敢昬逾今天降疾殆弗興<lb/>
<pb n="3b"/>弗悟爾尚明時朕言用敬保元子釗<lb/>
　康王也<lb/>
𢎞濟于艱難柔逺能邇安勸小大庶邦思夫人自亂于<lb/>
威儀爾無以釗冒貢于非幾<lb/>
　恭敬可以濟大難但世以威儀爲文飾而已不知其<lb/>
　爲濟難之具也故曰自亂于威儀幾危也非幾者安<lb/>
　也惟安爲可畏不可以冒進也死生之際聖賢之所<lb/>
　甚重也成王將崩之一日被冕服以見百官出經逺<lb/>
<pb n="4a"/>　保世之言其不死於燕安婦人之手明矣其致刑措<lb/>
　宜哉<lb/>
兹既受命還出綴衣于庭<lb/>
　綴衣幄帳也羣臣既出設幄帳于中庭王反路寢之<lb/>
　室也<lb/>
越翼日乙丑王崩太保命仲桓南宫毛俾爰齊侯吕伋<lb/>
　伋太公望子爰及也詩曰爰及姜女<lb/>
以二干戈虎賁百人逆子釗于南門之外<lb/>
<pb n="4b"/>　成王之崩子釗固在王所今乃出之于路寢門外而<lb/>
　復逆之蓋所以表異之也<lb/>
延入翼室<lb/>
　路寢旁左右翼室也成王喪在路寢故子釗廬於翼<lb/>
　室<lb/>
恤宅宗<lb/>
　爲憂居之主也<lb/>
丁夘命作冊度<lb/>
<pb n="5a"/>　以法度作冊也<lb/>
越七日癸酉伯相命士須材<lb/>
　自西伯入爲相召公也須材以供喪用<lb/>
狄設黼扆綴衣<lb/>
　狄下士扆屏風爲斧文也<lb/>
牖間南嚮<lb/>
　户牖間也<lb/>
敷重篾席<lb/>
<pb n="5b"/>　桃竹枝席也<lb/>
黼純<lb/>
　黼黑白也純縁也<lb/>
華玉仍几<lb/>
　華玉色玉也仍因也周禮吉事變几凶事仍几因生<lb/>
　時所設色玉左右几也此見羣臣覲諸侯之坐也<lb/>
西序東嚮<lb/>
　東西廂謂之序<lb/>
<pb n="6a"/>敷重底席<lb/>
　底蒻席也<lb/>
綴純<lb/>
　綴雜采也<lb/>
文貝仍几<lb/>
　以文貝飾几此旦夕聽事之坐也<lb/>
東序西嚮敷重豐席<lb/>
　豐莞席也<lb/>
<pb n="6b"/>畫純<lb/>
　繪縁也<lb/>
雕玉仍几<lb/>
　以刻玉飾几此養國老享羣臣之坐也<lb/>
西夾南嚮<lb/>
　西廂夾堂<lb/>
敷重筍席<lb/>
　筍竹席也<lb/>
<pb n="7a"/>玄紛純<lb/>
　紛紺也以𤣥紺爲緣<lb/>
漆仍几<lb/>
　此親屬私燕之坐也故几席質儉無貝玉之飾將傳<lb/>
　先王之顧命也不知神之所在於此乎於彼乎故兼<lb/>
　設平生之坐也<lb/>
越玉五重<lb/>
　及玉五重謂𢎞璧琬琰大玉夷玉天球也<lb/>
<pb n="7b"/>陳寳<lb/>
　謂赤刀以下衆寳<lb/>
赤刀大訓<lb/>
　虞夏商之書<lb/>
𢎞璧<lb/>
　大璧也<lb/>
琬琰在西序大玉夷玉天球河圖<lb/>
　八卦也<lb/>
<pb n="8a"/>在東序𦙍之舞衣<lb/>
　𦙍國所爲舞者之衣<lb/>
大貝鼖鼓在西房兑之戈和之弓<lb/>
　兑和古之巧人<lb/>
垂之竹矢<lb/>
　垂舜共工<lb/>
在東房<lb/>
　舞衣鼖鼓弓竹矢皆以古物寳之如後世寳孔子履<lb/>
<pb n="8b"/>　也<lb/>
大輅在賔階面<lb/>
　大輅玉輅<lb/>
綴輅在阼階面<lb/>
　綴輅金輅<lb/>
先輅在左塾之前<lb/>
　先輅象輅塾夾門堂也<lb/>
次輅在右塾之前<lb/>
<pb n="9a"/>　次輅木輅也革輅不陳<lb/>
二人雀弁執惠立于畢門之内<lb/>
　雀弁赤黒如雀頭色惠三隅矛畢門路寢門<lb/>
四人綦弁執戈上刃夾兩階戺<lb/>
　綦弁青黒色堂廉曰戺<lb/>
一人冕執劉立于東堂<lb/>
　劉鉞屬<lb/>
一人冕執鉞立于西堂一人冕執戣立于東垂一人冕<lb/>
<pb n="9b"/>執瞿立于西垂<lb/>
　戣瞿皆㦸屬<lb/>
一人冕執鋭立于側階<lb/>
　鋭當作鈗説文曰鈗侍臣所執兵從金允聲書曰一<lb/>
　人冕執鈗讀若鋭冕大夫服弁士服<lb/>
王麻冕黼裳由賔階隮<lb/>
　麻冕三十升麻爲冕蓋衮冕也衮冕之裳四章此獨<lb/>
　用黼者以釋喪服吉示變也王方自外入受命傳命<lb/>
<pb n="10a"/>　者自阼階升則王當從賔階也<lb/>
卿士邦君麻冕蟻裳入即位<lb/>
　禮曰子張之喪公明儀爲志焉褚幕丹質蟻結于四<lb/>
　隅殷士也鄭𤣥云畫者之四角其文如蟻行徃來相<lb/>
　錯殷之蟻結似今蛇文畫豈蟻裳亦爲此文歟君臣<lb/>
　皆吉服然皆有變<lb/>
太保太史太宗皆麻冕彤裳<lb/>
　太宗上宗皆大宗伯也彤纁也纁裳亦變也<lb/>
<pb n="10b"/>太保承介圭上宗奉同瑁由阼階隮<lb/>
　介圭大圭尺有二寸王所守也同爵名瑁四寸王所<lb/>
　執以朝諸侯傳顧命授圭瑁當阼階升也<lb/>
太史秉書由賔階隮御王冊命<lb/>
　書冊也王在西階上故太史由此以冊御王凡王所<lb/>
　臨所服用皆曰御<lb/>
曰皇后馮玉几道揚末命命汝嗣訓臨君周邦率循大<lb/>
卞燮和天下用答揚文武之光訓<lb/>
<pb n="11a"/>　成王顧命之言書之冊矣此太史口陳者卞法也<lb/>
王再拜興答曰𦕈𦕈予末小子其能而亂四方以敬忌<lb/>
天威乃受同瑁王三宿三祭三咤上宗曰饗<lb/>
　太保實三爵於王王受而置之曰宿祭先曰祭至齒<lb/>
　而不飲曰咤曰嚌示飲而實不忍也上宗曰饗以嘏<lb/>
　王也<lb/>
太保受同降盥以異同<lb/>
　易爵而洗也<lb/>
<pb n="11b"/>秉璋以酢<lb/>
　半珪曰璋太保實此爵以爲王酢已也<lb/>
授宗人同拜<lb/>
　宗人小宗伯<lb/>
王答拜太保受同祭嚌宅授宗人同拜<lb/>
　宅居其所也<lb/>
王答拜太保降收<lb/>
　收徹也<lb/>
<pb n="12a"/>諸侯出廟門俟<lb/>
　此路寢門也而謂之廟以正殯在焉<lb/>
康王之誥第二十五<lb/>
康王既尸天子遂誥諸侯作康王之誥<lb/>
王出在應門之内<lb/>
　出畢門立應門内之中庭南面<lb/>
太保率西方諸侯入應門左畢公率東方諸侯入應門<lb/>
右<lb/>
<pb n="12b"/>　二公爲二伯各率其所領諸侯隨其方爲位皆北面<lb/>
　成王之疾久矣豈西方東方諸侯來問王疾者歟<lb/>
皆布乘黄朱<lb/>
　陳四黄馬朱鬛<lb/>
賔稱奉圭兼幣<lb/>
　馬所以先圭幣<lb/>
曰一二臣衞敢執壤奠<lb/>
　䞇土所出<lb/>
<pb n="13a"/>皆再拜稽首王義嗣德答拜<lb/>
　王義諸侯不忘先王之德故答拜<lb/>
太保暨芮伯咸進相揖<lb/>
　冢宰司徒與羣臣進戒<lb/>
皆再拜稽首曰敢敬告天子皇天改大邦殷之命惟周<lb/>
文武誕受羑若<lb/>
　文王出羑里之囚天命自是始順周人記之謂之羑<lb/>
　若猶管仲鮑叔願齊威公不忘在莒時也康王生而<lb/>
<pb n="13b"/>　富貴故於其初即位告以文武造邦之艱難以憂患<lb/>
　受命也<lb/>
克恤西土惟新陟王<lb/>
　陟升遐也成王未有諡故稱新陟王<lb/>
畢協賞罰戡定厥功用敷遺後人休今王敬之哉張皇<lb/>
六師無壞我高祖寡命王若曰庶邦侯甸男衞惟予一<lb/>
人釗報誥昔君文武丕平富不務咎底至齊信用昭明<lb/>
于天下<lb/>
<pb n="14a"/>　詩歌文王之德曰陳錫哉周言其布大利以賜天下<lb/>
　則天下相率而戴周及其亡也以榮夷公專利今康<lb/>
　王所謂丕平富者豈非陳錫布利也歟所謂不務咎<lb/>
　者豈非不專利以消怨咎也歟即位而首言此其與<lb/>
　成王皆致刑措宜也<lb/>
則亦有熊羆之士不二心之臣保人王家用端命于上<lb/>
帝皇天用訓厥道付畀四方乃命建侯樹屏在我後之<lb/>
人今予一二伯父尚胥暨顧綏爾先公之臣服于先王<lb/>
<pb n="14b"/>　言諸臣忠於我所以安汝先人事先王者如盤庚告<lb/>
　教之意也<lb/>
雖爾身在外乃心罔不在王室用奉恤厥若<lb/>
　使我雖宅憂而人無不順者<lb/>
無遺鞠子羞<lb/>
　鞠子稚子也<lb/>
羣公既皆聽命相揖趨出王釋冕反喪服<lb/>
　成王崩未葬君臣皆冕服禮歟曰非禮也謂之變禮<lb/>
<pb n="15a"/>　可乎曰不可禮變於不得已嫂非溺終不援也三年<lb/>
　之喪既成服釋之而即吉無時而可者曰先王之命<lb/>
　不可以不傳既傳不可以喪服受也曰何爲其不可<lb/>
　也曰以喪冠者雖三年之喪可也既冠於次入哭踊<lb/>
　者三乃出孔子曰將冠子未及期日而有大功齊衰<lb/>
　之服則因喪服而冠冠吉<hi>一作嘉</hi>禮也猶可以喪服行<lb/>
　之受顧命見諸侯獨不可以喪服乎太保使大史奉<lb/>
　冊授王于次諸侯入哭於路寢而見王於次王喪服<lb/>
<pb n="15b"/>　受教戒諌哭踊答拜聖人復起不易斯言也始死方<lb/>
　殯孝子釋服離次出居路門之外受干戈虎賁之逆<lb/>
　此何禮也漢宣帝以庶人入立故遣宗正太僕奉迎<lb/>
　以顯異之康王元子也天下莫不知何用此紛紛也<lb/>
　春秋傳曰鄭子皮如晉葬晉平公將以幣行子産曰<lb/>
　喪安用幣子皮固請以行既葬諸侯之大夫欲因見<lb/>
　新君叔向辭之曰大夫之事畢矣而又命孤孤斬焉<lb/>
　在衰絰之中其以嘉服見則喪禮未畢其以喪服見<lb/>
<pb n="16a"/>　是重受弔也大夫將若之何皆無辭以退今康王既<lb/>
　以嘉服見諸侯又受乘黄玉帛之幣曽謂盛德之王<lb/>
　不若衰世之侯召畢公不如子産叔向乎使周公在<lb/>
　必不爲此然則孔子何取於此一書也曰至矣其父<lb/>
　子君臣之間教戒深切著明者猶足以爲後世法孔<lb/>
　子何爲不取哉然其失禮則不可以不論<lb/>
　<lb/>
　<lb/>
<pb n="16b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書傳卷十七<lb/>
</p>

  </div>
            <div>
                <head>書傳卷十八</head>
    <p>
<pb n="1a"/>欽定四庫全書<lb/>
　書傳卷十八　　　　　　宋　蘇軾　撰<lb/>
　　周書<lb/>
畢命第二十六<lb/>
康王命作冊畢分居里成周郊作畢命<lb/>
　畢公弼亮四世蓋甞相文王也至是耄矣而猶勤小<lb/>
　物亦可謂盛德也哉<lb/>
惟十有二年六月庚午朏越三日壬申王朝步自宗周<lb/>
<pb n="1b"/>至于豐以成周之衆命畢公保釐東郊<lb/>
　畢公蓋甞相文王故康王就豐文王廟命之<lb/>
王若曰嗚呼父師惟文王武王敷大德于天下用克受<lb/>
殷命惟周公左右先王綏定厥家毖殷頑民遷于洛邑<lb/>
密邇王室式化厥訓既歴三紀<lb/>
　十二年爲一紀<lb/>
世變風移四方無虞予一人以寧<lb/>
　方三監叛天下騷動天子亦不安<lb/>
<pb n="2a"/>道有升降政由俗革<lb/>
　子思子曰昔吾先君子道隆則從而隆道汚則從而<lb/>
　汚伋則安能惟聖人爲能與道升降因俗立政也<lb/>
不臧厥臧民罔攸勸惟公懋德克勤小物<lb/>
　有道者不以小大變易不忽小物斯不難大事矣<lb/>
弼亮四世正色率下罔不祗師言<lb/>
　雖正色不言而自服然常敬衆言也<lb/>
嘉績多于先王<lb/>
<pb n="2b"/>　自文武時已立功矣<lb/>
予小子垂拱仰成王曰嗚呼父師今予祗命公以周公<lb/>
之事徃哉旌别淑慝表厥宅里彰善癉惡<lb/>
　癉病也<lb/>
樹之風聲弗率訓典殊厥井疆俾克畏慕申畫郊圻愼<lb/>
固封守以康四海政貴有恒辭尚體要不惟好異商俗<lb/>
靡靡利口惟賢餘風未殄公其念哉<lb/>
　予以書考之知商俗似秦俗蓋二世似紂也張釋之<lb/>
<pb n="3a"/>　諫文帝秦以任刀筆之吏爭以亟疾苛察相高其弊<lb/>
　徒文具無惻隱之實以故不聞其過陵夷至於二世<lb/>
　天下土崩今以嗇夫口辯而超遷之臣恐天下隨風<lb/>
　而靡爭爲口辯而無其實凡釋之所論則康王以告<lb/>
　畢公者也<lb/>
我聞曰世禄之家鮮克由禮以蕩陵德實悖天道敝化<lb/>
奢麗萬世同流<lb/>
　惟惡能及逺故秦之俗至今猶在也<hi>秦疑當作殷</hi>
<pb n="3b"/>兹殷庶士席寵惟舊<lb/>
　乘勢勝物曰席<lb/>
怙侈滅義服美于人<lb/>
　用美物多則爲人所畏服鄭子産言伯有用物𢎞而<lb/>
　取精多則生爲人豪死爲厲鬼<lb/>
驕淫矜侉將由惡終雖收放心閑之惟艱資富能訓惟<lb/>
以永年<lb/>
　富而能訓則可以久安其富<lb/>
<pb n="4a"/>惟德惟義時乃大訓不由古訓于何其訓王曰嗚呼父<lb/>
師邦之安危惟兹殷士不剛不柔厥德允修惟周公克<lb/>
愼厥始惟君陳克和厥中惟公克成厥終三后恊心同<lb/>
底于道道洽政治澤潤生民四夷左衽罔不咸賴予小<lb/>
子永膺多福<lb/>
　康王以爲邦之安危在殷士又以保釐之任爲足以<lb/>
　澤生民而服四夷其言若過然殷民至此亦不能睥<lb/>
　睨周室如三監時矣然猶重其事如此賈誼言秦俗<lb/>
<pb n="4b"/>　婦乳其兒與翁併踞母取箕帚立而誶語以此痛哭<lb/>
　流涕太息以爲漢之所憂無大於此者正此意也古<lb/>
　之知治體者其論安危蓋如此<lb/>
公其惟時成周建無窮之基亦有無窮之聞子孫訓其<lb/>
成式惟乂嗚呼罔曰弗克惟既厥心罔曰民寡惟愼厥<lb/>
事<lb/>
　曰弗克者畏其難而不敢爲者也曰民寡者易其事<lb/>
　以爲不足爲者也<lb/>
<pb n="5a"/>欽若先王成烈以休于前政<lb/>
　前政謂周公君陳也<lb/>
君牙第二十七<lb/>
穆王命君牙爲周大司徒作君牙<lb/>
　穆王滿康王孫昭王子<lb/>
王若曰嗚呼君牙惟乃祖乃父世篤忠貞服勞王家厥<lb/>
有成績紀于太常<lb/>
　周禮司勲凡有功者銘書于王之太常祭于太烝日<lb/>
<pb n="5b"/>　月爲常<lb/>
惟予小子嗣守文武成康遺緒亦惟先王之臣克左右<lb/>
亂四方心之憂危若蹈虎尾涉于春冰今命爾予翼作<lb/>
股肱心膂纉乃舊服無忝祖考𢎞敷五典式和民則爾<lb/>
身克正罔敢弗正民心罔中惟爾之中夏暑雨小民惟<lb/>
曰怨咨冬祁寒小民亦惟曰怨咨厥惟艱哉思其艱以<lb/>
圖其易民乃寧<lb/>
　方周之盛越裳氏來朝曰久矣天之無疾風暴雨也<lb/>
<pb n="6a"/>　中國其有聖人乎方是時四夷之民莫不戴王雖風<lb/>
　雨天事非人力者亦歸德於王及其衰也一寒一暑<lb/>
　亦惟王之怨是故聖人以民心爲存亡一失其心無<lb/>
　動而非怨者賞則謂之私罰則謂之虐作德則謂之<lb/>
　僞不作則謂之漫出令而不信無事而致謗皆王之<lb/>
　咎也夏諺曰吾王不游吾何以休吾王不豫吾何以<lb/>
　助游豫且以爲德豈復有風雨寒暑之怨乎<lb/>
嗚呼丕顯哉文王謨丕承哉武王烈啓佑我後人咸以<lb/>
<pb n="6b"/>正罔缺爾惟敬明乃訓用奉若于先王對揚文武之光<lb/>
命追配于前人王若曰君牙乃惟由先正舊典時式<lb/>
　先正周召畢公之流<lb/>
民之治亂在兹率乃祖考之攸行昭乃辟之有乂<lb/>
　嗚呼予讀穆王之書一篇然後知周德之衰有以也<lb/>
　夫昭王南征而不復至齊桓公乃以問楚是終穆王<lb/>
　之世君弑而賊不討也而王初無憤恥之意乃欲以<lb/>
　車轍馬跡周於天下今觀君牙伯冏二書皆無哀痛<lb/>
<pb n="7a"/>　惻怛之語但曰嗣先人宅丕后而已足以見無道之<lb/>
　情非祭公謀父以祈招之詩收王之放心則王不復<lb/>
　矣吕刑有哀敬之情蓋在感悔之後時已耄矣<lb/>
冏命第二十八<lb/>
穆王命伯冏爲周太僕正作冏命<lb/>
　太僕正太御中大夫<lb/>
王若曰伯冏惟予弗克于德嗣先人宅丕后怵惕惟厲<lb/>
中夜以興思免厥愆昔在文武聰明齊聖小大之臣咸<lb/>
<pb n="7b"/>懷忠良其侍御僕從罔匪正人以旦夕承弼厥辟出入<lb/>
起居罔有不欽發號施令罔有不臧下民祗若萬邦咸<lb/>
休惟予一人無良實賴左右前後有位之士匡其不及<lb/>
繩愆糾謬格其非心俾克紹先烈今予命汝作大正正<lb/>
于羣僕侍御之臣懋乃后德交脩不逮愼簡乃僚無以<lb/>
巧言令色便辟側媚其惟吉士僕臣正厥后克正僕臣<lb/>
諛厥后自聖<lb/>
　至哉此言可以補説命之缺也孔子取於君牙伯冏<lb/>
<pb n="8a"/>　二書者獨斯言歟<lb/>
后德惟臣不德惟臣爾無昵于憸人充耳目之官迪上<lb/>
以非先王之典非人其吉惟貨其吉若時瘝厥官惟爾<lb/>
大弗克祗厥辟惟予汝辜<lb/>
　引小人以昵王人臣不敬莫大於此<lb/>
王曰嗚呼欽哉永弼乃后于彛憲<lb/>
　<lb/>
　<lb/>
<pb n="8b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書傳卷十八<lb/>
</p>

  </div>
            <div>
                <head>書傳卷十九</head>
    <p>
<pb n="1a"/>欽定四庫全書<lb/>
　書傳卷十九　　　　　　宋　蘇軾　撰<lb/>
　　周書<lb/>
吕刑第二十九<lb/>
吕命穆王訓夏贖刑作吕刑<lb/>
　穆王命吕侯作此書史記作甫侯堯舜之刑至禹明<lb/>
　備後王德衰而政煩故稍増重積累世之漸非一人<lb/>
　之意也至周公時五刑之屬各五百周公非不能改<lb/>
<pb n="1b"/>　以從夏蓋世習重法而驟輕之則姦民肆而良民病<lb/>
　矣及成康刑措穆王之末姦益衰少而後乃敢改也<lb/>
　周禮之刑二千五百穆王之三千雖増其科條而入<lb/>
　墨劓者多入宫辟者少也贖者疑赦之罰耳然訓刑<lb/>
　必以贖者非贖之鍰數無以爲五刑輕重之率也如<lb/>
　今世徒流皆折杖非以杖數折不知徒流増減之率<lb/>
　也吕刑孝經禮記皆作甫刑説者謂吕侯後封甫詩<lb/>
　之申甫是也<lb/>
<pb n="2a"/>惟吕命王享國百年耄荒度作刑以詰四方<lb/>
　刑必老者制之以其更事而仁也耄荒度作刑者以<lb/>
　耄年而大度作刑猶禹曰予荒度土功度約也猶漢<lb/>
　高祖約法三章也<lb/>
王曰若古有訓蚩尤惟始作亂延及于平民罔不寇賊<lb/>
鴟義姦宄奪攘矯䖍<lb/>
　炎帝世衰蚩尤作亂黄帝誅之自蚩尤以前未有以<lb/>
　兵强天下者鴟義以鷙殺爲義如後世所謂俠也矯<lb/>
<pb n="2b"/>　詐䖍劉也凡民爲姦者皆祖蚩尤<lb/>
苗民弗用靈制以刑惟作五虐之刑曰法殺戮無辜爰<lb/>
始淫爲劓刵㭬黥越兹麗刑并制罔差有辭<lb/>
　蚩尤既倡民爲姦苗民又不用善但過作劓鼻刵耳<lb/>
　㭬竅黥面殺戮五虐之刑而謂之法苟麗於法者必<lb/>
　刑之并制無罪不復以寃訴爲差别有辭無辭皆刑<lb/>
　之也自苗民以前亦未有作五虐之刑者故舉此二<lb/>
　人以爲亂始<lb/>
<pb n="3a"/>民興胥漸冺冺棼棼罔中于信以覆詛盟<lb/>
　人無所訴則訴於鬼神德衰政亂則鬼神制世民相<lb/>
　與反覆詛盟而已<lb/>
虐威庶戮方告無辜于上上帝監民罔有馨香德刑<lb/>
　無德刑之香也<lb/>
發聞惟腥皇帝哀矜庶戮之不辜報虐以威遏絶苗民<lb/>
無世在下<lb/>
　皇帝堯也分北三苗遷其君於三危<lb/>
<pb n="3b"/>乃命重黎絶地天通<lb/>
　民瀆於詛盟祭祀家爲巫史堯乃命重黎授時勸農<lb/>
　而禁淫祀人神不復相亂故曰絶地天通重黎即羲<lb/>
　和也<lb/>
罔有降格<lb/>
　號之亡也有神降于莘蓋此類也<lb/>
羣后之逮在下明明棐常鰥寡無蓋<lb/>
　自諸侯以及其臣下皆脩明人事而輔常道故鰥寡<lb/>
<pb n="4a"/>　無蔽塞之者<lb/>
皇帝清問下民鰥寡有辭于苗<lb/>
　國無政天子欲聞民言豈易得其實哉故政清而後<lb/>
　民可問也<lb/>
德威惟畏德明惟明<lb/>
　非德之威所謂虐也非德之明所謂察也<lb/>
乃命三后恤功于民伯夷降典折民惟刑<lb/>
　失禮則入刑禮刑一物也折折衷也<lb/>
<pb n="4b"/>禹平水土主名山川稷降播種農殖嘉穀三后成功惟<lb/>
殷于民<lb/>
　殷富也<lb/>
士制百姓于刑之中以教祗德<lb/>
　士臯陶也<lb/>
穆穆在上明明在下灼于四方罔不惟德之勤故乃明<lb/>
于刑之中率乂于民棐彝典獄非訖于威惟訖于富<lb/>
　訖盡也威貴有勢者乘富貴之勢以爲姦不可以不<lb/>
<pb n="5a"/>　盡法非盡于威則盡于富其餘貧賤者則容有所不<lb/>
　盡也<lb/>
敬忌罔有擇言在身惟克天德自作元命配享在下<lb/>
　脩其敬畏至於口無擇言此盛德之士也何以貴之<lb/>
　於典獄曰獄賤事也而聖人盡心焉其德入人之深<lb/>
　動天地感鬼神無大於獄者故盛德之士皆屑爲之<lb/>
　臯陶逺矣莫得其詳如漢張釋之于定國唐徐有功<lb/>
　民皆自以爲不寃其不信之信幾於聖與仁者豈非<lb/>
<pb n="5b"/>　口無擇言身無擇行之人哉若斯人者將與天合德<lb/>
　子孫其必有興者非自作元命配享在下而何漢楊<lb/>
　賜辭廷尉之命曰三后成功惟殷于民臯陶不與焉<lb/>
　蓋吝之也書蓋以爲惟克天德自作元命者何吝之<lb/>
　有此俗儒妄論也或然之不可以不辨<lb/>
王曰嗟四方司政典獄非爾惟作天牧<lb/>
　爲天牧民非爾而誰<lb/>
今爾何監非時伯夷播刑之迪其今爾何懲惟時苗民<lb/>
<pb n="6a"/>匪察于獄之麗<lb/>
　麗于獄輒刑之不復察也<lb/>
罔擇吉人觀于五刑之中惟時庶威奪貨<lb/>
　貴者以威亂政富者以貨奪法<lb/>
斷制五刑以亂無辜上帝不蠲降咎于苗苗民無辭于<lb/>
罰乃絶厥世<lb/>
　言當以伯夷爲監苗民爲戒也<lb/>
王曰嗚呼念之哉伯父伯兄仲叔季弟幼子童孫皆聽<lb/>
<pb n="6b"/>朕言庶有格命<lb/>
　諸侯羣臣自其父行至于兄弟子孫皆聽朕言庶以<lb/>
　格天命<lb/>
今爾罔不由慰日勤爾罔或戒不勤<lb/>
　獄非盡心力不得其實故無獄不以勤爲主由用也<lb/>
　爾當用獄吏慰安之而日愈勤者不當用戒敕之而<lb/>
　終不勤者<lb/>
天齊于民俾我一日非終惟終在人<lb/>
<pb n="7a"/>　刑獄非所恃以爲治也天以是整齊亂民而已蓋使<lb/>
　我爲一日之用非究竟要道也可恃以終者其惟得<lb/>
　人乎<lb/>
爾尚敬逆天命以奉我一人雖畏勿畏雖休勿休<lb/>
　休喜也典獄者不可以冇所畏喜<lb/>
惟敬五刑以成三德一人冇慶兆民賴之其寧惟永<lb/>
　三德洪範三德也以刑成德王有慶民冇利則其安<lb/>
　長久也<lb/>
<pb n="7b"/>王曰吁來有邦有土告爾祥刑<lb/>
　祥善也<lb/>
在今爾安百姓何擇非人何敬非刑何度非及<lb/>
　罪非已造爲人所累曰及秦漢之間謂之逮此最爲<lb/>
　政者所當愼故特立此法謂之及因有大獄獄吏以<lb/>
　多殺爲功以不遺支黨爲忠胥史皁𨽻以多逮廣繫<lb/>
　爲利故古者大獄有萬人者國之安危運祚長短或<lb/>
　寄於此故曰何度非及度其非同惡者則勿逮可也<lb/>
<pb n="8a"/>兩造具備師聽五辭<lb/>
　訟者兩至則士聽其辭<lb/>
五辭簡孚正于五刑<lb/>
　簡核也孚審慮也簡孚而無辭乃正五刑<lb/>
五刑不簡正于五罰<lb/>
　罰贖也<lb/>
五罰不服正于五過<lb/>
　過失則當宥也<lb/>
<pb n="8b"/>五過之疵惟官惟反惟内惟貨惟來其罪惟均其審克<lb/>
之<lb/>
　刑之而不服則贖贖之而不服則宥無不可者但恐<lb/>
　其有疵弊耳官者更爲請求也反者報也報德怨也<lb/>
　内女謁也貨鬻獄也來親友徃來者爲言也法當同<lb/>
　坐故曰其罪惟均克勝也勝其非也<lb/>
五刑之疑有赦五罰之疑有赦其審克之簡孚有衆惟<lb/>
貌有稽<lb/>
<pb n="9a"/>　既簡且孚衆證之矣口服而貌不服此必有故不可<lb/>
　以不稽也<lb/>
無簡不聽<lb/>
　初無核實之狀則此獄不當聽也<lb/>
具嚴天威<lb/>
　所以如此者畏天威也<lb/>
墨辟疑赦其罰百鍰閲實其罪<lb/>
　刻其顙而涅之曰墨六兩曰鍰<lb/>
<pb n="9b"/>劓辟疑赦其罰惟倍閲實其罪<lb/>
　截鼻爲劓倍之爲二百鍰<lb/>
剕辟疑赦其罰倍差閲實其罪<lb/>
　刖足曰剕倍之又半之爲五百鍰<lb/>
宫辟疑赦其罰六百鍰閲實其罪<lb/>
　宫淫刑也男子腐婦人閉<lb/>
大辟疑赦其罰千鍰閲實其罪<lb/>
　大辟死刑也五刑疑則入罰不降相因古之制也所<lb/>
<pb n="10a"/>　謂疑者其罪既閲實矣而於用法疑耳<lb/>
墨罰之屬千劓罰之屬千剕罰之屬五百宫罰之屬三<lb/>
百大辟之罰其屬二百<lb/>
　墨劓剕宫辟皆眞刑也罰者罰應贖者也屬類也凡<lb/>
　五刑五罰之罪皆分門而類別之也<lb/>
五刑之屬三千<lb/>
　周禮五刑之屬二千五百而此三千孝經據而用之<lb/>
　是孔子以夏刑爲正也<lb/>
<pb n="10b"/>上下比罪<lb/>
　比例也以上下罪參驗而立例也<lb/>
無僭亂辭<lb/>
　僭差也亂辭辭與情違者也<lb/>
勿用不行<lb/>
　立法必用衆人所能者然後法行若責人以所不能<lb/>
　則是以不可行者爲法也<lb/>
惟察惟法其審克之<lb/>
<pb n="11a"/>　察我心也法國法也内合我心外合國法乃爲得之<lb/>
上刑適輕下服下刑適重上服<lb/>
　世或謂大罪法重而情輕則服下刑此猶可也不失<lb/>
　爲仁若小罪法輕情重而服上刑則不可古之用刑<lb/>
　者有出於法内無入於法外與其殺不辜寧失不經<lb/>
　故知此説之非也請設爲甲乙以解此二言甲初欲<lb/>
　爲强盜既至其所則不强而竊當以竊法坐之此之<lb/>
　謂上刑適輕下服乙初欲竊爾既至其所則强當以<lb/>
<pb n="11b"/>　强法坐之此之謂下刑適重上服刑貴稱罪報其所<lb/>
　犯之功不報其所犯之意也<lb/>
輕重諸罰有權<lb/>
　一人同時而犯二罪一罪應剕一罪應劓劓剕不並<lb/>
　論當以一重剕之而已然是人所犯劓罪應刑剕罪<lb/>
　應贖則刑之歟抑贖之歟蓋當其劓罪而贖其餘何<lb/>
　謂餘曰劓之罰二百鍰既刑之矣則又贖三百鍰以<lb/>
　足剕罰五百鍰之數以此爲率如權石之推移以求<lb/>
<pb n="12a"/>　輕重之詳故曰輕重諸罰有權<lb/>
刑罰世輕世重惟齊非齊有倫有要<lb/>
　穆王復古而不是古變今而不非今厚之至也曰各<lb/>
　隨世輕重而已民有犯罪於改法之前而論法於今<lb/>
　日者可復齊於一乎舊法輕則從舊今法輕則從今<lb/>
　任其不齊所以爲齊也倫者其例也要者其辭也辭<lb/>
　例相參考必有以處之矣<lb/>
罰懲非死人極于病<lb/>
<pb n="12b"/>　時有議新法之輕多罰而少刑恐不足以懲姦者故<lb/>
　王言罰之所懲雖非殺之也而民出重贖已極于病<lb/>
　言如是亦足矣<lb/>
非佞折獄惟良折獄罔非在中<lb/>
　佞口給也良精也辯者服其口不服其心也<lb/>
察辭于差<lb/>
　事之眞者不謀而同從其差者而詰之多得其情<lb/>
非從惟從<lb/>
<pb n="13a"/>　囹圄之中何求而不得固有畏吏甚者寧死而不辯<lb/>
　故囚之言惟吏是從者皆非其實不可用也<lb/>
哀敬折獄明啟刑書胥占咸庶中正<lb/>
　律令當令獄囚及僚吏明見相與占考之庶幾共得<lb/>
　其中正也<lb/>
其刑其罰其審克之獄成而孚輸而孚<lb/>
　輪不成也囚無罪如傾瀉出之也孚審慮也成與不<lb/>
　成皆當與衆審慮也<lb/>
<pb n="13b"/>其刑上備有并兩刑<lb/>
　其上刑已有餘罪矣則并兩刑從一重論<lb/>
王曰嗚呼敬之哉官伯族姓<lb/>
　呼其大官大族而戒之<lb/>
朕言多懼<lb/>
　民命之存亡天意之喜怒國本之安危在焉不得不<lb/>
　懼<lb/>
朕敬于刑有德惟刑今天相民作配在下明清于單辭<lb/>
<pb n="14a"/>民之亂罔不中聽獄之兩辭<lb/>
　欲濟民于險難者當竭其中以聽兩辭也<lb/>
無或私家于獄之兩辭獄貨非寳惟府辜功報以庶尤<lb/>
永畏惟罰非天不中惟人在命天罰不極庶民罔有令<lb/>
政在于天下<lb/>
　府聚也辜功猶言罪狀也古者論罪有功意功其迹<lb/>
　狀也言獄貨非所以爲寳也但與汝典獄者聚罪狀<lb/>
　耳我報汝以衆罪而所當長畏者天罰也非天不中<lb/>
<pb n="14b"/>　惟汝罪在人命也天既罰汝不中之罪則民皆咎我<lb/>
　我無復有善政在天下矣<lb/>
王曰嗚呼嗣孫今徃何監非德于民之中尚明聽之哉<lb/>
　王耄矣諸侯多其孫矣自今當安所監非以此德爲<lb/>
　民中乎<lb/>
哲人惟刑<lb/>
　古之哲人無不以刑作德者<lb/>
無疆之辭屬于五極咸中有慶<lb/>
<pb n="15a"/>　無窮之聞必由五刑咸得其中則有慶五極五常也<lb/>
受王嘉師監于兹祥刑<lb/>
　嘉善也王所以能輕刑者以民善故也<lb/>
　<lb/>
　<lb/>
　<lb/>
　<lb/>
　<lb/>
<pb n="15b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書傳卷十九<lb/>
</p>

  </div>
            <div>
                <head>書傳卷二十</head>
    <p>
<pb n="1a"/>欽定四庫全書<lb/>
　書傳卷二十　　　　　　宋　蘇軾　撰<lb/>
　　周書<lb/>
文侯之命第三十<lb/>
平王錫晉文侯秬鬯圭瓚作文侯之命<lb/>
　平王幽王之子宜臼也文侯仇義和其字也以圭爲<lb/>
　杓柄曰圭瓚<lb/>
王若曰父義和丕顯文武克愼明德昭升于上敷聞在<lb/>
<pb n="1b"/>下惟時上帝集厥命于文王亦惟先正克左右昭事厥<lb/>
辟越小大謀猷罔不率從肆先祖懷在位<lb/>
　懷安也<lb/>
嗚呼閔予小子嗣造天丕愆<lb/>
　痛幽王犬戎之禍也<lb/>
殄資澤于下民侵戎我國家純<lb/>
　殄絶也純大也言無以資給惠利下民民莫爲用者<lb/>
　故爲犬戎所侵害我國家者亦大矣<lb/>
<pb n="2a"/>即我御事罔或耆壽俊在厥服<lb/>
　西周之所以亡者無人也耆而俊者皆不在位春秋<lb/>
　傳曰惡角犀豐滿而近頑童焉<lb/>
予則罔克曰惟祖惟父其伊恤朕躬<lb/>
　諸侯在我祖父行者其誰恤我哉<lb/>
嗚呼有績予一人<lb/>
　有能致功予一人者乎<lb/>
永綏在位父義和汝克昭乃顯祖<lb/>
<pb n="2b"/>　謂唐叔也<lb/>
汝肇刑文武用㑹紹乃辟追孝于前文人<lb/>
　汝始法文武之道以和㑹紹接我使得追孝于前文<lb/>
　人奉祭祀也<lb/>
汝多脩扞我于艱<lb/>
　多所脩完扞衞我于艱難也<lb/>
若汝予嘉王曰父義和其歸視爾師寧爾邦用賚爾秬<lb/>
鬯一卣彤弓一彤矢百盧弓一盧矢百<lb/>
<pb n="3a"/>　賜弓矢使得征伐<lb/>
馬四匹父徃哉柔逺能邇惠康小民無荒寧簡恤爾都<lb/>
　簡閲其士惠恤其民<lb/>
用成爾顯德<lb/>
　予讀文侯篇知東周之不復興也宗周傾覆禍敗極<lb/>
　矣平王宜若衞文公越句踐然今其書乃施施焉與<lb/>
　平康之世無異春秋傳曰厲王之禍諸侯釋位以問<lb/>
　王政宣王有志而後效官讀文侯之篇知平王之無<lb/>
<pb n="3b"/>　志也唐德宗奉天之難陸䞇爲作制書武夫悍卒皆<lb/>
　爲出涕唐是以復興嗚呼平王獨無此臣哉<lb/>
費誓第三十一<lb/>
魯侯伯禽宅曲阜徐夷並興東郊不開作費誓<lb/>
　伯禽周公子費在東海郡後爲季氏邑非魯近郊蓋<lb/>
　當時治兵於費<lb/>
公曰嗟人無譁聽命<lb/>
　譁讙也<lb/>
<pb n="4a"/>徂兹淮夷徐戎並興<lb/>
　成王征淮夷滅奄蓋此徐州之戎及淮浦之夷叛已<lb/>
　久矣及伯禽就國則並起攻魯故曰徂兹淮夷徐戎<lb/>
　並興徂兹者猶云徃者云爾<lb/>
善穀乃甲冑敿乃干無敢不弔備乃弓矢鍛乃戈矛礪<lb/>
乃鋒刃無敢不善<lb/>
　<graphic n="KR1600" url="https://raw.githubusercontent.com/kanripo/KR-Gaiji/master/images/KR1600.png" mimeType="image/png"/>敿鍛礪皆脩治也弔精至也<lb/>
今惟淫舍牿牛馬<lb/>
<pb n="4b"/>　牿所以械牛馬者今當用之於戰故大釋其牿淫大<lb/>
　也<lb/>
杜乃擭敜乃穽無敢傷牿牿之傷汝則有常刑<lb/>
　擭機檻也敜塞也恐傷此釋牿之牛馬此令軍所在<lb/>
　居民也<lb/>
馬牛其風臣妾逋逃勿敢越逐祗復之我商賚汝乃越<lb/>
逐不復汝則有常刑<lb/>
　軍亂生於動故軍以各居其所不動爲法若牛馬風<lb/>
<pb n="5a"/>　逸臣妾逋逃而聽其越逐則軍或以亂亦恐姦人規<lb/>
　亂我軍故竊牛馬誘臣妾以發之禁其主使不得捕<lb/>
　逐則軍自定得此風逃者當敬復其主我當商度有<lb/>
　以賜汝若其越逐與其得而不復者皆有常刑<lb/>
無敢寇攘踰垣牆竊馬牛誘臣妾汝則冇常刑甲戌我<lb/>
惟征徐戎峙乃糗糧無敢不逮汝則有大刑魯人三郊<lb/>
三遂峙乃楨榦甲戌我惟築<lb/>
　糗糒也師逺行則用之楨榦皆木也所以築者徐戎<lb/>
<pb n="5b"/>　淮夷近在魯東郊不伐之於郊而載糗糧逺征其國<lb/>
　既以甲戌築又以甲戌行何也古來未有知其説者<lb/>
　以予考之伯禽初至魯魯人未附韓信所謂非素拊<lb/>
　循士大夫驅市人而戰者若伐之於東郊魯人自戰<lb/>
　其地易以敗散築城而守之徐夷必爭使土功不得<lb/>
　成故以是日築亦以是日行徐夷方空國寇魯魯侯<lb/>
　乃以大兵徃攻其巢穴師興之日東郊之圍自解所<lb/>
　謂攻其必救築者亦得成功也費誓言征言築而終<lb/>
<pb n="6a"/>　不言戰蓋妙於用兵周公之子蓋亦多材藝耳<lb/>
無敢不供汝則有無餘刑非殺<lb/>
　汝敢不供楨榦則吾之刑汝不遺餘力矣特不殺而<lb/>
　已糗糧芻茭不供則軍飢故皆用大刑大刑死刑也<lb/>
　楨榦不供比芻糧差緩故用無餘刑而非殺近時學<lb/>
　者乃謂無餘刑孥戮其妻子非止殺其身而已夫至<lb/>
　於殺而猶不止誰忍言之伯禽周公子也而至於是<lb/>
　哉<lb/>
<pb n="6b"/>魯人三郊三遂峙乃芻茭無敢不多汝則有大刑<lb/>
　言魯人以别之知當時有諸侯之師也楨榦芻茭皆<lb/>
　重物故獨使魯人供之三郊三遂南西北方郊遂之<lb/>
　人東郊以備寇不供也徐夷作難久矣魯國受其害<lb/>
　而以宅伯禽知周公不私其子伯禽生而富貴安佚<lb/>
　始侯於魯遇難而能濟達於政練於兵皆見於費誓<lb/>
　見周公教子之有方也孔子敘書蓋取此也<lb/>
秦誓第三十二<lb/>
<pb n="7a"/>秦穆公伐鄭<lb/>
　秦穆公任好<lb/>
晉襄公帥師<lb/>
　襄公歡文公子<lb/>
敗諸崤還歸作泰誓<lb/>
　秦穆公違蹇叔以貪勤民爲晉所敗不殺孟明而復<lb/>
　用之悔過自誓孔子蓋有取焉崤在𢎞農澠池縣西<lb/>
公曰嗟我士聽無譁予誓告汝羣言之首<lb/>
<pb n="7b"/>　此篇首要言也<lb/>
古人有言曰民訖自若是多盤<lb/>
　孔子曰人之言曰予無樂乎爲君惟其言而莫予違<lb/>
　也孔子蓋以爲一言而喪邦者此言也民訖自若是<lb/>
　民盡順我而不我違樂則樂矣不幾於游盤無度以<lb/>
　亡其國如夏太康乎<lb/>
責人斯無難惟受責俾如流是惟艱哉<lb/>
　人知聲色之害己也然終好之知藥石之壽已也然<lb/>
<pb n="8a"/>　終惡之豈好死而惡生哉私欲勝也夫惟少私寡欲<lb/>
　者爲能受責而不責人是以難也<lb/>
我心之憂日月逾邁若弗云來<lb/>
　已犯之惡既成而不可追未遷之善未成而不可補<lb/>
　日月逝而不復反我心皇皇若無明日悔之至也<lb/>
惟古之謀人則曰未就予忌惟今之謀人姑將以爲親<lb/>
　我視在朝之謀人未見可以就問使我敬畏如古人<lb/>
　者故且用今之流親己者而已<lb/>
<pb n="8b"/>雖則云然尚猷詢兹黄髪則罔所愆<lb/>
　雖不免且用孟明然必訪諸黄髪如蹇叔之流也<lb/>
番番良士旅力既愆我尚有之<lb/>
　番番老者雖旅力既愆我猶庶幾得而用之<lb/>
仡仡勇夫射御不違我尚不欲<lb/>
　仡仡勇者雖射御不違我猶庶幾疎而逺之<lb/>
惟截截善諞言俾君子易辭我皇多有之<lb/>
　諞巧也皇暇也仡仡勇夫且不欲而巧言令色使君<lb/>
<pb n="9a"/>　子變志易辭者我何暇復多有之哉<lb/>
昧昧我思之如有一介臣斷斷猗無他技其心休休焉<lb/>
其如有容人之有技若已有之人之彦聖其心好之不<lb/>
啻如自其口出是能容之以保我子孫黎民亦職有利<lb/>
哉<lb/>
　我昧旦而起則思之矣曰安得是人哉得是人而付<lb/>
　之子孫黎民我無恨矣<lb/>
人之有技冒疾以惡之人之彦聖而違之俾不達是不<lb/>
<pb n="9b"/>能容以不能保我子孫黎民亦曰殆哉<lb/>
　至哉穆公之論此二人也前一人似房𤣥齡後一人<lb/>
　似李林甫後之人主鑒此足矣<lb/>
邦之杌隉<lb/>
　不安也<lb/>
曰由一人邦之榮懷亦尚一人之慶<lb/>
　懷安也<lb/>
　書傳卷二十<lb/>
</p>

  </div>
        </body>
    </text>
</TEI>