<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>Title</title>
            </titleStmt>
            <publicationStmt>
                <p>Information about publication or distribution</p>
            </publicationStmt>
            <sourceDesc>
                <p>Information about the source</p>
            </sourceDesc>
        </fileDesc>
    </teiHeader>
    <text>
        <body>
            <div>
                <head>書纂言</head>
    <p>
<pb n="1a"/>欽定四庫全書　　　　經部二<lb/>
　書纂言　　　　　　　書𩔖<lb/>
　　提要<lb/>
　　　　<hi>臣</hi>等謹案書纂言四卷元吳澄撰澄有易纂<lb/>
　　　　言已著録是編其書解也古文尚書自貞觀<lb/>
　　　　勅作正義以後終唐世無異説宋吳棫作書<lb/>
　　　　埤傳始稍稍掊擊朱子語録亦疑其偽然言<lb/>
　　　　性言心言學之語宋人據以立教者其端皆<lb/>
<pb n="1b"/>　　　　𤼵自古文故亦無肯輕議者其考定今文古<lb/>
　　　　文自陳振孫尚書説始其分編今文古文自<lb/>
　　　　趙孟頫書古今文集注始其專釋今文則自<lb/>
　　　　澄此書始自序謂晉世晚出之書别見於後<lb/>
　　　　然此四卷以外實未釋古文一篇朱彝尊經<lb/>
　　　　義考以為權詞其説是也考漢代治尚書者<lb/>
　　　　伏生今文傳為大小夏侯歐陽三家孔安國<lb/>
　　　　古文别傳都尉朝庸生胡常自為一派是今<lb/>
<pb n="2a"/>　　　　文古文本各為師説澄專釋今文尚為有合<lb/>
　　　　於古義非王柏詩疑舉歴代相傳之古經肆<lb/>
　　　　意刊削者比惟其顛倒錯簡皆以意自為且<lb/>
　　　　不明言所以改竄之故與所作易纂言體例<lb/>
　　　　迥殊是則不可以為訓讀者取所長而無效<lb/>
　　　　所短可矣乾隆四十二年三月恭校上<lb/>
　　　　　　　總纂官<hi>臣</hi>紀昀<hi>臣</hi>陸錫熊<hi>臣</hi>孫士毅<lb/>
　　　　　　　總　校　官　<hi>臣</hi>　陸　費　墀<lb/>
<pb n="3a"/>書今文<lb/>
　虞書<lb/>
　　堯典<lb/>
　　臯陶謨<lb/>
　夏書<lb/>
　　禹貢<lb/>
　　甘誓<lb/>
　商書<lb/>
<pb n="3b"/>　　湯誓<lb/>
　　盤庚<lb/>
　　髙宗肜日<lb/>
　　西伯戡黎<lb/>
　　微子<lb/>
　周書<lb/>
　　牧誓<lb/>
　　洪範<lb/>
<pb n="4a"/>　　康誥<lb/>
　　酒誥<lb/>
　　金縢<lb/>
　　大誥<lb/>
　　君奭<lb/>
　　多方<lb/>
　　立政<lb/>
　　梓材<lb/>
<pb n="4b"/>　　召誥<lb/>
　　洛誥<lb/>
　　多士<lb/>
　　無逸<lb/>
　　顧命<lb/>
　　吕刑<lb/>
　　文侯之命<lb/>
　　費誓<lb/>
<pb n="5a"/>　　秦誓<lb/>
　　　右書二十八篇漢伏生所口授者所謂今文書<lb/>
　　　也伏生故為秦博士焚書時生壁藏之其後兵<lb/>
　　　起流亡漢定生求其書亡數十篇獨得二十八<lb/>
　　　篇以教授于齊魯之間孝文時求能治尚書者<lb/>
　　　天下無有欲召生時年九十餘矣不能行詔太<lb/>
　　　常遣掌故鼂錯往受之生老言不可曉使其女<lb/>
　　　傳言教錯齊人語多與潁川異錯所不知凡十<lb/>
<pb n="5b"/>　　　二三略以其意屬讀而已夫此二十八篇伏生<lb/>
　　　口授而鼂錯以意屬讀者也其間闕誤顛倒固<lb/>
　　　多然不害其為古書也漢魏四百年間諸儒所<lb/>
　　　治不過此耳當時以應二十八宿蓋不知二十<lb/>
　　　八篇之外猶有書也至晉梅賾始増多伏生書<lb/>
　　　二十五篇稱為孔子壁中古文鄭沖授之蘇愉<lb/>
　　　愉授梁栁栁之内兄皇甫謐從栁得之而栁又<lb/>
　　　以授臧曹曹授賾賾遂奏上其書今攷傳記所<lb/>
<pb n="6a"/>　　　引古書見於二十五篇之内者如鄭𤣥趙岐韋<lb/>
　　　昭王肅杜預皆指為逸書則是此二十五篇漢<lb/>
　　　魏晉初諸儒曽未之見也故今特出伏氏二十<lb/>
　　　八篇如舊為漢儒所傳確然可信而晉世晚出<lb/>
　　　之書則別見于後以俟後之君子擇焉<lb/>
書古文<lb/>
　虞書<lb/>
　　堯典第一<lb/>
<pb n="6b"/>　　舜典第二　同今文<lb/>
　　　堯典慎徽五典以下孔疏曰東晉梅賾上孔傳<lb/>
　　　時以慎徽五典為舜典之初隋開皇初購求遺<lb/>
　　　書有人言蕭齊建武四年姚方興於大航頭得<lb/>
　　　孔氏傳言古文舜典有曰若稽古帝舜曰重華<lb/>
　　　協于帝濬哲文明温恭允塞𤣥徳升聞乃命以<lb/>
　　　位在慎徽五典之上方興上之未及施行而以<lb/>
　　　罪僇隋旣購得此本遂増入二十八字<lb/>
<pb n="7a"/>　　臯陶謨第四　同今文篇首増曰若稽古<lb/>
　　益稷第五　分今文臯陶謨帝曰來禹以下<lb/>
　　大禹謨第三<lb/>
　夏書<lb/>
　　禹貢第一　同今文<lb/>
　　甘誓第二<lb/>
　　五子之歌第三<lb/>
　　𦙍征第四<lb/>
<pb n="7b"/>　商書<lb/>
　　湯誓第一　同今文<lb/>
　　盤庚上第九<lb/>
　　盤庚中第十　分今文盤庚作以下<lb/>
　　盤庚下第十一　分今文盤庚旣遷以下<lb/>
　　髙宗肜日第十五　同今文<lb/>
　　西伯戡黎第十六<lb/>
　　微子第十七<lb/>
<pb n="8a"/>　　仲虺之誥第二<lb/>
　　湯誥第三<lb/>
　　伊訓第四<lb/>
　　太甲上第五<lb/>
　　太甲中第六<lb/>
　　太甲下第七<lb/>
　　咸有一徳第八<lb/>
　　說命上第十二<lb/>
<pb n="8b"/>　　說命中第十三<lb/>
　　說命下第十四<lb/>
　周書<lb/>
　　牧誓第四<lb/>
　　洪範第六<lb/>
　　金縢第八<lb/>
　　大誥第九<lb/>
　　康誥第十一<lb/>
<pb n="9a"/>　　酒誥第十二<lb/>
　　梓材第十三<lb/>
　　召誥第十四<lb/>
　　洛誥第十五<lb/>
　　多士第十六<lb/>
　　無逸第十七<lb/>
　　君奭第十八<lb/>
　　多方第二十<lb/>
<pb n="9b"/>　　立政第二十一<lb/>
　　顧命第二十四<lb/>
　　康王之誥第二十五　分今文顧命王出在應門<lb/>
　　　之内以下<lb/>
　　吕刑第二十九　同今文<lb/>
　　文侯之命第三十<lb/>
　　費誓第三十一<lb/>
　　秦誓第三十二<lb/>
<pb n="10a"/>　　泰誓上第一<lb/>
　　泰誓中第二<lb/>
　　泰誓下第三<lb/>
　　武成第五<lb/>
　　旅<graphic n="KR0729" url="https://raw.githubusercontent.com/kanripo/KR-Gaiji/master/images/KR0729.png" mimeType="image/png"/>第七<lb/>
　　微子之命第十<lb/>
　　蔡仲之命第十九<lb/>
　　周官第二十二<lb/>
<pb n="10b"/>　　君陳第二十三<lb/>
　　畢命第二十六<lb/>
　　君牙第二十七<lb/>
　　冏命第二十八<lb/>
　　　右書二十五篇晉梅賾所奏上者所謂古文書<lb/>
　　　也書有今文古文之異何哉鼂錯所受伏生書<lb/>
　　　以隷寫之隷者當世通行之字也故曰今文魯<lb/>
　　　共王壞孔子宅得壁中所藏皆科斗書科斗者<lb/>
<pb n="11a"/>　　　蒼頡所制之字也故曰古文然孔壁真古文書<lb/>
　　　不傳後有張霸偽作舜典汨作九共九篇大禹<lb/>
　　　謨益稷五子之歌𦙍征湯誥咸有一徳典寳伊<lb/>
　　　訓肆命原命武成旅獒冏命二十四篇目為古<lb/>
　　　文書漢藝文志云尚書經二十九篇古經十六<lb/>
　　　卷二十九篇者即伏生今文書二十八篇及武<lb/>
　　　帝時増偽泰誓一篇也古經十六卷者即張霸<lb/>
　　　偽古文書二十四篇也漢儒所治不過伏生書<lb/>
<pb n="11b"/>　　　及偽泰誓共二十九篇爾張霸偽古文雖在而<lb/>
　　　辭義蕪鄙不足取重於世以售其欺及梅賾二<lb/>
　　　十五篇之書出則凡傳記所引書語諸家指為<lb/>
　　　逸書者收拾無遺旣有證驗而其言率依於理<lb/>
　　　比張霸偽書遼絶矣析伏氏書二十八篇為三<lb/>
　　　十三雜以新出之書通為五十八篇并書序一<lb/>
　　　篇凡五十九篇有孔安國傳及序世遂以為真<lb/>
　　　孔壁所藏也唐初諸儒從而為之疏義自是漢<lb/>
<pb n="12a"/>　　　世大小夏侯歐陽氏所傳尚書止有二十九篇<lb/>
　　　者廢不復行惟此孔傳五十八篇孤行於世伏<lb/>
　　　氏書既與梅賾所増混淆誰復能辯竊嘗讀之<lb/>
　　　伏氏書雖難盡通然辭義古奥其為上古之書<lb/>
　　　無疑梅賾所増二十五篇體製如出一手采集<lb/>
　　　補掇雖無一字無所本而平緩卑弱殊不𩔖先<lb/>
　　　漢以前之文夫千年古書最晚乃出而字畫略<lb/>
　　　無脱誤文勢略無齟齬不亦大可疑乎吳才老<lb/>
<pb n="12b"/>　　　曰増多之書皆文從字順非若伏生之書詰曲<lb/>
　　　聱牙夫四代之書作者不一乃至一人之手而<lb/>
　　　定為二體其亦難言矣朱仲晦曰書凡易讀者<lb/>
　　　皆古文豈有數百年壁中之物不訛損一字者<lb/>
　　　又曰伏生所傳皆難讀如何伏生偏記其所難<lb/>
　　　而易者全不能記也又曰孔書至東晉方出前<lb/>
　　　此諸儒皆未見可疑之甚又曰書序伏生時無<lb/>
　　　之其文甚弱亦不是前漢人文字只似後漢末<lb/>
<pb n="13a"/>　　　人又曰小序決非孔門之舊安國序亦非西漢<lb/>
　　　文章又曰先漢文字重厚今大序格致極輕又<lb/>
　　　曰尚書孔安國是魏晉間人作托孔安國為名<lb/>
　　　耳又曰孔傳幷序皆不𩔖西漢文字氣象與孔<lb/>
　　　叢子同是一手偽書蓋其言多相表裏而訓詁<lb/>
　　　亦多出小爾雅也夫以吳氏及朱子之所疑者<lb/>
　　　如此顧澄何敢質斯疑而斷斷然不敢信此二<lb/>
　　　十五篇之為古書則是非之心不可得而昧也<lb/>
<pb n="13b"/>　　　故今以此二十五篇自為卷袠以別於伏氏之<lb/>
　　　書而小序各冠篇首者復合為一以寘諸後孔<lb/>
　　　氏序并附焉而因及其所可疑非澄之私言也<lb/>
　　　聞之先儒云耳<lb/>
</p>

  </div>
            <div>
                <head>書纂言卷一</head>
    <p>
<pb n="1a"/>欽定四庫全書<lb/>
　書纂言卷一　　　　　　　元　呉澄　撰<lb/>
　　　書者史之所紀録也從聿從者聿古筆字以筆<lb/>
　　　畫成文字載之簡冊曰書者諧聲伏羲始畫八<lb/>
　　　卦黃帝時蒼頡始制文字凡通文字能書者謂<lb/>
　　　之史人君左右有史以書其言動堯舜以前世<lb/>
　　　質事簡莫可攷詳孔子斷自堯舜以後史所紀<lb/>
　　　録定為虞夏商周四代之書初蓋百篇遭秦焚<lb/>
<pb n="1b"/>　　　滅挾書有禁漢興禁猶未除舊學之士皆已老<lb/>
　　　死文帝時詔求天下能治書者惟有濟南伏生<lb/>
　　　一人年九十餘遣掌故眺錯即其家傳受僅得<lb/>
　　　二十八篇武帝時河内女子獻偽泰誓一篇得<lb/>
　　　附二十八篇之列元成間東萊張霸作偽舜典<lb/>
　　　等二十四篇其書不行東晉豫章内史梅賾増<lb/>
　　　多伏生書二十五篇又於二十八篇内分出五<lb/>
　　　篇共五十八篇上送於官遂與漢儒歐陽氏大<lb/>
<pb n="2a"/>　　　小夏侯氏三家所治伏生之書並唐初尊信承<lb/>
　　　用命儒臣為五十八篇作䟽因此大顯而三家<lb/>
　　　之書廢今澄所註止以伏生二十八篇之經為<lb/>
　　　正<lb/>
　　虞書<lb/>
　　　虞舜氏因以為有天下之號虞書虞史所記也<lb/>
　　　堯典<lb/>
　　　　堯唐帝名典説文云冊在兀上尊閣之也載<lb/>
<pb n="2b"/>　　　　事於簡冊庋而藏之書府以傳永乆故曰典<lb/>
　　　　以其所載可為常法故又訓常此篇蓋舜崩<lb/>
　　　　之後虞史紀舜之行事然以舜徴庸攝位皆<lb/>
　　　　在堯時故追紀堯之行事以該初終一篇並<lb/>
　　　　載二帝之事不名舜典而曰堯典者統于尊<lb/>
　　　　也伏生書此篇止名堯典梅賾始分慎徽五<lb/>
　　　　典以下爲舜典陳振孫曰孟子所引二十有<lb/>
　　　　八載放勲乃徂落之文曰堯典則知古無舜<lb/>
<pb n="3a"/>　　　　典也<lb/>
曰若稽古帝堯曰放勲欽明文思安安允恭克讓光被<lb/>
四表格于上下<lb/>
　曰粤越通唐以前隷書本曰作粤曰若者發語辭猶<lb/>
　周書越若來三月也稽考也放勲堯號放至也猶放<lb/>
　乎四海之放勲功也言堯之功勲無所不至也羲農<lb/>
　黃帝數聖人皆有功於生民而堯之功大孔子稱堯<lb/>
　巍巍乎其有成功故堯崩之後以放勲號之也史將<lb/>
<pb n="3b"/>　叙堯事先言攷古之帝堯没而號曰放勲者其徳如<lb/>
　下文所云也欽仁敬也明聖智也文身儀之外著思<lb/>
　心官之中主安安自然而然無所勉強也允信也恭<lb/>
　莊肅也克能也讓謙遜也常人偽恭而不實欲讓而<lb/>
　不能堯信<hi>疑信作性</hi>之者是以信恭能讓也光徳盛而有<lb/>
　光輝也被及也四四方也表外格至上天下地也言<lb/>
　盛徳光輝充滿六合極其廣逺也<lb/>
克明俊徳以親九族九族既睦平章百姓百姓昭明協<lb/>
<pb n="4a"/>和萬邦黎民於變時雍<lb/>
　明明之也俊大也聖人氣清質美性之全體無所汚<lb/>
　壞故其徳之大非常人所及也以用也親愛之也九<lb/>
　族髙祖至𤣥孫之親也既盡睦和也平均齊普徧之<lb/>
　意章亦明之也平章謂均齊普徧無一不眀之也下<lb/>
　文平秩平在倣此百姓畿内之民昭明能明其明徳<lb/>
　也協合也和和之使不乖戾也協和合諸侯而皆和<lb/>
　之也萬邦天下諸侯之國黎黒也謂黒首之民於歎<lb/>
<pb n="4b"/>　辭變變化時是雍和也堯能自明其大徳推以齊家<lb/>
　治國平天下而家齊國治天下平也<lb/>
乃命羲和欽若昊天厯象日月星辰敬授人時<lb/>
　羲和重黎之後司天之官也若順也昊廣大也厯以<lb/>
　推算度數氣朔象以窺測躔次晷景日陽精一日遶<lb/>
　地一匝月隂精一月與日一㑹星二十八宿及衆經<lb/>
　星東七宿角亢氐房心尾箕北七宿斗牛女虛危室<lb/>
　壁西七宿奎婁胃昴畢觜參南七宿井鬼栁星張翼<lb/>
<pb n="5a"/>　軫東七宿象龍西七宿象虎皆南首而北尾北七宿<lb/>
　象龜蛇南七宿象鳥皆西首而東尾辰天之壤無星<lb/>
　處皆是而因日月所㑹分為十二次㑹于辰曰壽星<lb/>
　卯曰大火寅曰析木丑曰星紀子曰𤣥枵亥曰娵訾<lb/>
　戌曰降婁酉曰大梁申曰實沈未曰鶉首午曰鶉火<lb/>
　已曰鶉尾授謂頒布于有司俾遵而行之也人時謂<lb/>
　耕穫𧖟績之候凡民事早晚所闗如下文東作南訛<lb/>
　西成朔易之節候也孔疏曰據堯身而言用臣故云<lb/>
<pb n="5b"/>　乃命非時雍之後方始命之程子曰克明俊徳至時<lb/>
　雍言治身以至平天下治之道也乃命羲和至咸熙<lb/>
　言分職順時事則治之法也而事之最大最先在天<lb/>
　道時令萬事無一不體于此故先詳載其事聖人治<lb/>
　天下惟此二端作典者述堯之治盡于此矣<lb/>
分命羲仲宅嵎夷曰暘谷寅賔出日平秩東作日中星<lb/>
鳥以殷仲春厥民析鳥獸孶尾<lb/>
　分別也宅居也或曰度也嵎夷東裔之地禹貢屬青<lb/>
<pb n="6a"/>　州暘明也日出而天下明故曰暘谷寅敬賔迎也出<lb/>
　日初出之日也于東方迎日之出而識其景出卯中<lb/>
　則為春分也平秩一切皆秩也東謂立春以後東方<lb/>
　木王之時作𤼵生也一一次序春時萬物𤼵生之節<lb/>
　候也日晝之晷也中猶半也日與夜平分而得其半<lb/>
　也星謂中星初昏時見于南方正午之位者也鳥南<lb/>
　方朱鳥之星其辰鶉火其宿則星也殷中也仲春之<lb/>
　中謂春分也厥其也析分也老壯分析而居壯者出<lb/>
<pb n="6b"/>　就田廬老者留居邑宅也孶乳化也尾交接也為將<lb/>
　乳化而交接也<lb/>
申命羲叔宅南交平秩南訛敬致日永星火以正仲夏<lb/>
厥民因鳥獸希革<lb/>
　申重也南交南裔交阯之地南謂立夏以後南方火<lb/>
　王之時訛化也一一次序夏時萬物化育之節候也<lb/>
　致推極也周官冬夏致日是也於南方推極日中之<lb/>
　景至午中而短極則為夏至也火東方蒼龍之星其<lb/>
<pb n="7a"/>　辰大火其宿房心也正謂陽至此極得陽之正仲夏<lb/>
　之正謂夏至也因孔註謂老弱因就在田之丁壯以<lb/>
　助農是也希疏也革皮膚也膚革希疏猶眺錯言䟽<lb/>
　理也<lb/>
分命和仲宅西曰昧谷寅餞納日平秩西成宵中星虛<lb/>
以殷仲秋厥民夷鳥獸毛毨<lb/>
　西西裔之地漢志天水郡有西縣昧暗也日入而天<lb/>
　下暗故曰昧谷餞送也納日方入之日也於西方送<lb/>
<pb n="7b"/>　日之入而識其景入酉中則為秋分也西謂立秋以<lb/>
　後西方金王之時成收熟也一一次序秋時萬物收<lb/>
　熟之節候也宵夜之晷也中者夜與日平分而得其<lb/>
　半也虛北方𤣥武之星其辰𤣥枵宿則虛也仲秋之<lb/>
　中謂秋分也夷平也老壯平分老者歸邑而壯者在<lb/>
　田也毛毨毛落更生潤澤鮮好也<lb/>
申命和叔宅朔方曰幽都平在朔易日短星昴以正仲<lb/>
冬厥民隩鳥獸氄毛<lb/>
<pb n="8a"/>　朔方北裔之地北謂之朔者取月朔之義前月之終<lb/>
　後月之始明盡而復生謂朔北方隂盡于中陽起于<lb/>
　中亦猶月之朔也日行至此淪于地中萬象幽冥故<lb/>
　曰幽都在存察之意朔謂立冬以後朔方水王之時<lb/>
　易改更之也一一詳察冬時嵗物改更之節候也冬<lb/>
　不言秩而言在終始之交冝詳察也日短晝晷最短<lb/>
　也□音留星在天之酉位字從丣舊音卯者非西方<lb/>
　白虎之星其辰大梁宿則昴也隂至此極得隂之正<lb/>
<pb n="8b"/>　仲冬之正謂冬至也隩隈也老壯皆居邑宅就隈隩<lb/>
　温暖之處以避寒也氄毛細毛也毛理細宻猶眺錯<lb/>
　言密理也乃命緫命羲和也就羲和之内分别之羲<lb/>
　掌春夏和掌秋冬故言分命又就羲之内和之内重<lb/>
　分之旣命其仲復命其叔故言申命堯命四時之官<lb/>
　明天時以授人時而其要在於度日景日晷驗初昏<lb/>
　中星以定二分二至而已蓋分至定則四時之節候<lb/>
　皆不差矣蘇氏曰嵎夷南交西朔方乃四極之地以<lb/>
<pb n="9a"/>　日景定分至而後厯可起必驗之四極非常宅也朱<lb/>
　子曰推測日景之處寅賔是賔其出寅餞是餞其入<lb/>
　敬致是致其中北方無日故不説東作南訛西成朔<lb/>
　易謂節候也林氏曰仲春日在卯入酉昏時鶉火見<lb/>
　晝五十刻夜五十刻是爲春分之氣仲夏日在星入<lb/>
　辛初昏大火見晝六十刻夜四十刻是為夏至之氣<lb/>
　仲秋日在心入酉初昏虛星見晝五十刻夜五十刻<lb/>
　是為秋分之氣仲冬日在虛入申初昏昴星見晝四<lb/>
<pb n="9b"/>　十刻夜六十刻是為冬至之氣馬氏曰星鳥以象言<lb/>
　星火以次言虛昴以宿言互相備也朱子曰堯時冬<lb/>
　至日在虛昏中昴月令冬至日在斗昏中壁中星古<lb/>
　今不同者蓋天有三百六十五度四分度之一而有<lb/>
　餘嵗有三百六十五日四分日之一而不足天平運<lb/>
　而舒日内轉而縮天漸差而西嵗漸差而東唐一行<lb/>
　所謂嵗差者是也古厯簡易未立差法但隨時占候<lb/>
　脩改以與天合東晉虞喜始以天為天以嵗為嵗乃<lb/>
<pb n="10a"/>　立差法以追其變約以五十年退一度何承天以為<lb/>
　大過乃倍其年而又不及至隋劉焯取二家中數為<lb/>
　七十五年蓋近之而未精宻也澄案唐開元大衍厯<lb/>
　以八十三年差一度宋紀元厯以七十八年差一度<lb/>
　然久亦與天違今授時厯不立差法但日夜占候以<lb/>
　求合於天<lb/>
帝曰咨汝羲暨和朞三百有六旬有六日以閏月定四<lb/>
時成嵗<lb/>
<pb n="10b"/>　咨者嗟嘆而命之也曁及也朞猶周也前冬至距後<lb/>
　冬至周匝一嵗也有又通旬十日也三百六旬有六<lb/>
　日者一嵗三百六十五日四分日之一微弱而交次<lb/>
　年節氣也不言五日四分日之一而言六日舉成數<lb/>
　也閏月者氣盈朔虛所積之餘日也天周圍三百六<lb/>
　十五度四分度之一其行至健繞地左旋一日一周<lb/>
　而又過一度日行少遲繞地左旋一日適得一周而<lb/>
　不過比之天則為不及一度月行尤遲繞地左旋一<lb/>
<pb n="11a"/>　日將近一周而不及比之天則為不及十三度十九<lb/>
　分度之七若依四分厯法分一日為九百四十分則<lb/>
　日之行積三百六十五日二百三十五分而與天㑹<lb/>
　是為一嵗之氣月之行積二十九日四百九十九分<lb/>
　而與日㑹是為一月之朔一嵗十二朔通計三百五<lb/>
　十四日三百四十八分一嵗有十二月一月有三十<lb/>
　日積日凡三百六十者一嵗之正數也日與天一㑹<lb/>
　而過三百六十之數故多五日二百三十五分謂之<lb/>
<pb n="11b"/>　氣盈月與日十二㑹而不及三百六十之數故少五<lb/>
　日五百九十二分謂之朔虛合氣盈朔虛之積一嵗<lb/>
　得十日八百二十七分二嵗得二十一日七百一十<lb/>
　四分三嵗得三十二日六百有一分以二十九日四<lb/>
　百九十九分置第一閏尚餘三日百有二分四嵗并<lb/>
　上所餘得十三日九百二十九分五嵗得二十四日<lb/>
　八百一十六分六嵗得三十五日七百有三分置第<lb/>
　二閏尚餘六日二百有四分七嵗并上所餘得十七<lb/>
<pb n="12a"/>　日九十一分八嵗得二十七日九百一十八分九嵗<lb/>
　得三十八日八百有五分置第三閏尚餘九日三百<lb/>
　有六分十嵗并上所餘得二十日一百九十三分十<lb/>
　一嵗得三十一日八十分置第四閏尚餘一日五百<lb/>
　二十一分十二嵗并上所餘得十二日四百有八分<lb/>
　十三嵗得二十三日二百九十五分十四嵗得三十<lb/>
　四日一百八十二分置第五閏尚餘四日六百二十<lb/>
　三分十五嵗并上所餘得十五日五百一十分十六<lb/>
<pb n="12b"/>　嵗得二十六日三百九十七分十七嵗得三十七日<lb/>
　二百八十四分置第六閏尚餘七日七百二十五分<lb/>
　十八嵗并上所餘得十八日六百一十二分十九嵗<lb/>
　得二十九日四百九十九分置第七閏無餘是為一<lb/>
　章失一閏則春之季月入夏夏之季月入秋秋之季<lb/>
　月入冬冬之季月入春失二閏則春之仲季入夏夏<lb/>
　之仲季入秋秋之仲季入冬冬之仲季入春失三閏<lb/>
　則春皆入夏夏皆入秋秋皆入冬冬皆入春而四時<lb/>
<pb n="13a"/>　不定四時不定則嵗首非嵗首嵗終非嵗終而嵗不<lb/>
　成故必置閏月以定四時然後能成嵗也今案一日<lb/>
　分為九百四十分者蓋以史記所載顓頊四分厯為<lb/>
　準漢三統厯則一日為千五百三十九分唐開元大<lb/>
　衍厯則一日為三千四十分其氣盈朔虛分數各不<lb/>
　同每改一厯又變一法訖不得其至當攷之厯代史<lb/>
　志可見兹不備陳及宋紀元厯則一日萬分至今承<lb/>
　用雖其分愈細然其數整齊難與天合西山蔡氏祖<lb/>
<pb n="13b"/>　述邵子元㑹運世嵗月日辰之例以一辰為三十分<lb/>
　一分為十二釐一釐為三十毫一毫為十二絲一辰<lb/>
　計十二萬九千六百絲一日計百五十五萬五千二<lb/>
　百絲每嵗氣盈朔虛共十日一百三十六萬絲澄嘗<lb/>
　即其法推算與古差殊乃知其説甚羙其術則疏猶<lb/>
　欲因之再為更定以追古合天而未之能也尚將有<lb/>
　俟于哲人<lb/>
允釐百工庶績咸熙<lb/>
<pb n="14a"/>　釐析而治之也百工百官之事如工人然一工掌一<lb/>
　事也庶衆也績積其功之成也咸皆也熙光明廣大<lb/>
　也吕氏曰二句乃史記堯之治非堯之言澄謂此章<lb/>
　自乃命以下記堯命官之事然特詳于司天時之一<lb/>
　官此一節上句緫言治人事之官下句則言其效也<lb/>
　　此第一章堯在位之事<lb/>
帝曰疇咨若時登庸放齊曰𦙍子朱啓明帝曰吁嚚訟<lb/>
可乎<lb/>
<pb n="14b"/>　疇誰也疇咨謂誰可咨命者若時謂順是猶言稱此<lb/>
　也登庸謂登進于百僚之上而用之蓋百揆之職也<lb/>
　放齊臣名𦙍嗣也朱堯嗣子名啓開也言其心識開<lb/>
　明稱是登庸之職也吁者嘆其不然之辭嚚口多言<lb/>
　不忠信也訟争辯也朱蓋以其開明之才用之于不<lb/>
　善故為嚚訟堯至公至明知其子之惡而不然放齊<lb/>
　所舉也<lb/>
帝曰疇咨若予采驩兜曰都共工方鳩僝功帝曰吁静<lb/>
<pb n="15a"/>言庸違象恭滔天<lb/>
　采事也任事之臣為百揆之副登庸者舉其綱任事<lb/>
　者治其目也驩兜臣名共工官名蓋古之世官族也<lb/>
　方且鳩聚僝見也能成其事曰功言方且鳩聚而見<lb/>
　其功可稱今任事之職也静言庸違謂閒居無事之<lb/>
　時則能言及至用之則違背其言也象恭貌恭而心<lb/>
　不然也滔天蓋因下文有此二字而誤二字當是中<lb/>
　心傲狠之意<lb/>
<pb n="15b"/>帝曰咨四岳湯湯洪水方割蕩蕩懷山襄陵浩浩滔天<lb/>
下民其咨有能俾乂僉曰於鯀哉帝曰吁咈哉方命圮<lb/>
族岳曰异哉試可乃已帝曰往欽哉九載績用弗成<lb/>
　四岳官名一人而緫四岳諸侯之事也湯湯水盛貌<lb/>
　洪大也孟子曰水逆行謂之洚水洚水者洪水也蓋<lb/>
　下流不洩泛濫上涌而逆行也割害也蕩蕩廣貌懷<lb/>
　包其四傍也襄駕出其上也大阜曰陵浩浩大貌滔<lb/>
　漫也極言其大勢若漫天也下民居處卑下之民也<lb/>
<pb n="16a"/>　咨嗟怨也能者謂其才足以辦此事俾使乂治也僉<lb/>
　衆共之辭鯀崇伯名先言於者嘆羙其才而薦之也<lb/>
　咈者甚不然之辭方逆也命上之令也言恣已自專<lb/>
　違逆上命也圯敗族類也言與衆不和傷害同類也<lb/>
　鯀之不可用者以此楚辭言鯀悻直方命圯族之證<lb/>
　也岳曰四岳獨言也异置也已也試嘗而驗之也言<lb/>
　鯀不可用則已之哉或姑試其可見其不可乃已之<lb/>
　也蓋當時治水之才亦未有能過于鯀者故四岳之<lb/>
<pb n="16b"/>　意欲堯且試之也於是遣鯀往治水而戒以欽者凡<lb/>
　事不可不敬况治水之事任大責重乎帝朝用人三<lb/>
　載一考其績九載則三考矣成猶完也禮記言禹脩<lb/>
　鯀之功則鯀之治水非無小小之功但至於三考而<lb/>
　其功不成完耳卲子皇極經世書帝堯六十一載命<lb/>
　鯀治水六十九載其績弗成或疑績用弗成蓋在舜<lb/>
　既徵庸之後史言之于此以終上事也朱子曰自疇<lb/>
　咨若時登庸以下皆為禪位設也一舉而放齊舉𦙍<lb/>
<pb n="17a"/>　子再舉而驩兜舉共工三舉而四岳舉鯀皆不得其<lb/>
　人故卒以天下授舜陳氏曰朱共鯀皆有過人之才<lb/>
　堯獨察其非賢蓋世大姦舉不能欺史備載之以表<lb/>
　堯知人之明以示萬世人主擇人之法<lb/>
帝曰咨四岳朕在位七十載汝能庸命巽朕位岳曰否<lb/>
德忝帝位曰明明揚側陋師錫帝曰有鰥在下曰虞舜<lb/>
帝曰俞予聞如何岳曰瞽子父頑母嚚象傲克諧以孝<lb/>
烝烝乂不格姦帝曰我其試哉<lb/>
<pb n="17b"/>　朕我也古者上下得通稱朕至秦定為天子之稱案<lb/>
　史記堯年十六自唐侯為天子在位七十載則年八<lb/>
　十六矣巽遜通堯嗣子丹朱旣不肖羣臣又多不稱<lb/>
　當時百揆虛職在朝之臣四岳獨尊居是官者必世<lb/>
　族重臣才德出于羣臣之上故堯欲以天下授人而<lb/>
　先語四岳謂汝能用我之命今巽我之位于汝也否<lb/>
　不通忝辱也四岳謂己不徳不足以當帝位之重受<lb/>
　之適為辱耳故辭而不受也曰者堯言也明明普照<lb/>
<pb n="18a"/>　精察之意重言二字猶前言安安也揚舉也側陋偏<lb/>
　僻之處也四岳旣辭堯使之舉人自代謂在朝無其<lb/>
　人則明明揚偏僻微賤之人也師衆錫與也師錫帝<lb/>
　曰縁四岳未對而衆臣先與帝言也鰥無妻也在下<lb/>
　在民閒未仕也虞氏舜名也俞應許也予聞者我亦<lb/>
　嘗聞是人也如何者復問其人之詳也瞽無目也舜<lb/>
　父號瞽瞍頑心無知覺也母舜後母也象舜異母弟<lb/>
　名傲倨慢也諧和也孝善事父母而推之為友悌也<lb/>
<pb n="18b"/>　烝進也如火氣之烝而上也姦惡而為亂也堯問舜<lb/>
　之為人如何四岳乃獨對謂舜乃瞽者之子父旣頑<lb/>
　母又嚚弟又傲而舜能諧和以孝使進進于治而不<lb/>
　至於為大惡也其者將然之辭四岳旣詳言舜之為<lb/>
　人堯謂我將以事試之也試之之目見下文<lb/>
女于時觀厥刑于二女釐降二女于媯汭嬪于虞帝曰<lb/>
欽哉<lb/>
　女以女與人也刑儀法也二女堯二女娥皇女英也<lb/>
<pb n="19a"/>　堯以二女女舜于是娥皇為妻女英為妾而觀舜所<lb/>
　以示儀法于妻妾者此史臣述堯試舜之意釐理也<lb/>
　降下也媯水名在今河東縣出厯山入河内汭兩水<lb/>
　合流之内也媯汭舜所居之地嬪婦也謂堯治裝下<lb/>
　嫁二女于媯水之内使為婦于虞氏之家也此史臣<lb/>
　述堯嫁女之事欽哉堯戒二女之辭即禮所謂往之<lb/>
　女家必敬必戒者周子曰治天下有則家之謂也家<lb/>
　難而天下易家親而天下踈也堯所以釐降二女于<lb/>
<pb n="19b"/>　媯汭舜可禪乎吾兹試矣案此一節堯試舜以齊家<lb/>
　之事<lb/>
慎徽五典五典克從納于百揆百揆時叙賔于四門四<lb/>
門穆穆納于大麓烈風雷雨弗迷帝曰格汝舜詢事考<lb/>
言乃言厎可績三載汝陟帝位舜讓于徳弗嗣<lb/>
　慎謹也徽以繩糾約之意五典父子君臣夫婦長幼<lb/>
　朋友五者之常道也蓋使為司徒之官從順也左氏<lb/>
　所謂無違教是也此試之以教萬民之事也納入居<lb/>
<pb n="20a"/>　其位也百揆揆度百事之官猶周之冢宰也叙各循<lb/>
　倫次也左氏所謂無廢事是也此試之以緫百官之<lb/>
　事也四門四方之門諸侯各以方至而使主焉故曰<lb/>
　賔蓋使兼四岳之職穆穆敬也左氏所謂無凶人是<lb/>
　也此試之以臨諸侯之事也麓山足也烈迅也迷錯<lb/>
　也記曰因名山升中于天堯使舜主祭將升大山方<lb/>
　入于其麓而偶遭烈風雷雨衆懼失常舜行獨不迷<lb/>
　錯遇非常之變而不為動非固聦明誠智確乎不亂<lb/>
<pb n="20b"/>　者不能也易震驚百里不喪匕鬯近之此試之以攝<lb/>
　祭主之事也格來詢訪乃汝厎致陟升也讓辭遜也<lb/>
　堯謂詢舜行事而考所言則見汝之言致之可以有<lb/>
　功于今三年矣汝宜升帝位舜謙遜辭避以其徳不<lb/>
　能嗣堯也案此一節堯試舜以治國之事<lb/>
　　此第二章堯禪位之事<lb/>
正月上日受終于文祖<lb/>
　正長也正月長於諸月上日此月上旬之日蓋堯在<lb/>
<pb n="21a"/>　位七十有三載之正月朔日也文祖堯始祖之廟舜<lb/>
　以此年正月朔朝於文祖之廟堯於是終帝位之事<lb/>
　而舜受之也<lb/>
在璿璣玉衡以齊七政<lb/>
　璿羙珠璣衡皆觀天之器以璿飾璣所以象天也有<lb/>
　機運轉故曰璣以玉為管所以窺天也横設於璣故<lb/>
　曰衡齊者測驗推歩之不差也七政日月五星也其<lb/>
　行或遲或速各有限節度數如國家之政然故曰七<lb/>
<pb n="21b"/>　政常星為天定體者謂之經七政與天各行者謂之<lb/>
　緯故必察於璣衡之器以齊其行度堯之命官先命<lb/>
　羲和舜之攝位先齊七政蓋治厯明時君道所當先<lb/>
　也璣衡之制蓋如後世之渾天儀云自古言天者三<lb/>
　家曰宣夜曰周髀曰渾天宣夜無師説不知其何如<lb/>
　周髀之説謂天似覆盆斗極為中中髙四邉下日月<lb/>
　旁行繞之蔡邕以為考驗天象多所違失渾天之説<lb/>
　謂天渾渾然圓如彈丸地居其中如鳥卵中黄天包<lb/>
<pb n="22a"/>　地外半覆地上半在地下地上見者百八十二度半<lb/>
　強地下不見者亦百八十二度半強其南北兩端樞<lb/>
　紐不移處為極北極出地上三十六度南極入地下<lb/>
　三十六度其天體經星與日月五緯斜而迴轉北極<lb/>
　之南五十五度當嵩髙之上正為天中又其南十二<lb/>
　度為夏至之日道又其南二十四度為春秋分之日<lb/>
　道又其南二十四度為冬至之日道南下去地三十<lb/>
　一度而已夏至之日北去極六十七度春秋分之日<lb/>
<pb n="22b"/>　去極九十一度冬至之日去極北一十五度此其大<lb/>
　率也古者觀天之器其法無傳漢武帝時洛下閎始<lb/>
　經營之鮮于妄人又量度之宣帝時耿夀昌以銅鑄<lb/>
　為天象劉宋時錢樂以銅鑄為渾天儀厯代相因由<lb/>
　唐至宋漸加精緻為儀三重其外第一重曰六合儀<lb/>
　平置黒單環名地平環上列壬子癸丑艮寅甲卯乙<lb/>
　辰巽已丙午丁未坤申庚酉辛戌乾亥二十四字一<lb/>
　名隂渾一名單横規一名隂緯單環北地面四方四<lb/>
<pb n="23a"/>　緯之象也又側立黒䨇環名天經環横刻二極相去<lb/>
　度數直跨地平環相銜於子午半出地上半入地下<lb/>
　子以上出地平三十六度為北極樞孔午以下入地<lb/>
　平三十六度為南極樞孔一名外雙規一名陽經雙<lb/>
　規此天脊從布之象也又斜倚赤單環名天緯環互<lb/>
　刻赤道周天宿度上下與天經環相銜去南北極各<lb/>
　九十一度少弱東西與地平環相銜當卯酉之位此<lb/>
　天腰横繞之象也三環表裏相結不動上下四方之<lb/>
<pb n="23b"/>　定位於是可考故曰六合其内第二重曰三辰儀側<lb/>
　立黒雙環亦刻去極度數制如天經黒雙環在内而<lb/>
　差小但彼不可動而此銜附黄赤二環以轉動爾其<lb/>
　赤道環則為赤單環亦刻宿度制如天緯赤單環在<lb/>
　内而差小上下與三辰雙環相銜去南北極各九十<lb/>
　一度少弱其黄道環則為黄單環亦刻宿度上下亦<lb/>
　與三辰黒雙環相銜而南出赤道環二十四度弱北<lb/>
　入赤道環二十四度弱東西與赤道環相銜在環上<lb/>
<pb n="24a"/>　所刻卯酉春秋二分之處又為白單環承其交鎖定<lb/>
　黄赤二環使不傾墊或不用下設機輪以水激之可<lb/>
　省人運亦或不用日月星辰之運行於是可考故曰<lb/>
　三辰又其内第三重曰四遊儀亦為黒雙環制如三<lb/>
　辰儀之黒雙環在内而又小以揭直距直距者銅板<lb/>
　二從置於四遊儀内上屬北極下屬南極而横夹望<lb/>
　筒於其腰中内面為小孔以受望筒腰中之小軸望<lb/>
　筒者古所謂玉衡也一名窺筒一名窺管一名横簫<lb/>
<pb n="24b"/>　其筒中空兩端各為方掩方掩中各開圓孔以俟仰<lb/>
　窺腰中兩面各為小軸以貫直距腰中之小孔東西<lb/>
　旣得隨環運轉南北又可隨處低昂故曰四遊第一<lb/>
　重六合天經雙環銜附地平天緯二單環第二重三<lb/>
　辰雙環銜附黄赤道二單環第三重四遊雙環銜附<lb/>
　直距與望筒六合之規大於三辰三辰之規大於四<lb/>
　遊雙環雙鑄一様二合而為一故厚可貫管軸單環<lb/>
　單鑄故薄其六合天經雙環南北二極之處有孔銜<lb/>
<pb n="25a"/>　軸以穿三辰四遊二雙環於内軸如管虛中其外有<lb/>
　臍兩層以間隔三辰四遊之位次其尺度則地平單<lb/>
　環徑八尺濶五寸厚一寸半天經雙環徑八尺濶五<lb/>
　寸厚八分兩環合一寸六分天緯單環徑七尺八寸<lb/>
　一分濶九分厚五分三辰雙環徑七尺四寸八分濶<lb/>
　一寸八分厚七分兩環合一寸四分黄赤二道單環<lb/>
　徑七尺二寸八分濶九分厚六分四遊雙環徑六尺<lb/>
　二寸八分濶一寸八分厚八分半兩環合一寸七分<lb/>
<pb n="25b"/>　直距二長各如四遊環内徑濶一寸六分厚八分望<lb/>
　筒長隨直距方一寸六分兩端方掩方一寸七分中<lb/>
　間圓孔徑七分半地平之下檠以龍柱四各髙七尺<lb/>
　七寸植于水槽上一名水趺或名水平其臺為十字<lb/>
　或為方井中鑿水道相通行水以激機輪沈括曰舊<lb/>
　法規環一面刻周天度一面加銀丁蓋以夜候天晦<lb/>
　不可目察則以手切之也古人以璿飾璣疑亦為此<lb/>
肆𩔖于上帝禋于六宗望于山川徧于羣神<lb/>
<pb n="26a"/>　肆遂也類禋望皆祭名郊者祭昊天之常祀非常<lb/>
　祭而祭告于天其禮依郊祀為之故曰𩔖精意以享<lb/>
　曰禋宗尊也所尊祀者有六曰日曰月曰星曰四時<lb/>
　曰寒暑曰水旱逺望而祭之曰望山川名山大川徧<lb/>
　周徧也羣神者天神自六宗之外地示自山川之外<lb/>
　以次神示皆祭之也言受終觀象之後即祭祀上下<lb/>
　神示以攝位告也<lb/>
輯五瑞旣月乃日覲四岳羣牧班瑞于羣后<lb/>
<pb n="26b"/>　輯斂也瑞玉也周官典瑞公執桓圭侯執信圭伯執<lb/>
　躬圭子執穀璧男執蒲璧執之以為符信故曰瑞旣<lb/>
　月盡此月也覲見也四岳在朝之臣統羣牧者羣牧<lb/>
　九州之伯統諸侯者班分也羣后衆國君也程子曰<lb/>
　輯五瑞徵五等諸侯也此上皆正月事盡此月則四<lb/>
　方諸侯有至者逺近不同至有先後故每日接見岳<lb/>
　牧率諸侯以見見者分還所輯之瑞與之使之歸國<lb/>
　也陳氏曰自正月上日至此述攝位初事<lb/>
<pb n="27a"/>嵗二月東巡守至于岱宗柴望秩于山川肆覲東后五<lb/>
玉三帛二生一死贄協時月正日同律度量衡脩五禮<lb/>
如五器卒乃復五月南巡守至于南岳如岱禮八月西<lb/>
巡守至于西岳如初十有一月朔巡守至于北岳如西<lb/>
禮歸格于藝祖用特<lb/>
　嵗二月當巡守之年之二月也巡守行視諸侯所守<lb/>
　之土也岱宗東岳泰山也柴燔柴祭天也望望祭山<lb/>
　川也秩者品等其尊卑先後之次序一一皆祭之也<lb/>
<pb n="27b"/>　東后東方諸侯也五玉即五等諸侯所執之瑞玉也<lb/>
　三帛諸侯世子執纁公之孤執𤣥附庸之君執黄二<lb/>
　生卿執羔大夫執鴈一死士執雉五玉三帛二生一<lb/>
　死諸國君臣所以為贄而見者時謂嵗之四時月謂<lb/>
　月之大小日謂每嵗每月之積日諸侯之國皆稟天<lb/>
　子正朔嵗月日有不合者則協而正之以節氣定四<lb/>
　時所以正一嵗之日以晦朔定大小所以正一月之<lb/>
　日時日協則日正也律謂十二律黄鍾太簇姑洗𬎼<lb/>
<pb n="28a"/>　賔夷則無射六陽律為律大吕夾鍾仲吕林鍾南吕<lb/>
　應鍾六隂律為吕凡十二管皆空圍九分有竒徑三<lb/>
　分而黄鍾之長九寸大吕以下律吕相間以次而短<lb/>
　至應鍾而極以之制樂而節聲音則長者聲下而重<lb/>
　濁短者聲髙而輕清以之審度而度長短則九十分<lb/>
　黄鍾之長其一為一分十分為寸十寸為尺十尺為<lb/>
　丈十丈為引以之審量而量多少則黄鍾之管容千二<lb/>
　百黍為龠十龠為合十合為升十升為斗十斗為斛<lb/>
<pb n="28b"/>　以之平衡而權輕重則黄鍾之龠所容千二百黍其<lb/>
　重十二銖兩龠則二十四銖為兩十六兩為斤三十<lb/>
　斤為鈞四鈞為石諸侯之國皆遵天子法制四器有<lb/>
　不一者則審而同之度量衡其起於律律同則度量<lb/>
　衡亦同也脩完整之也五禮吉凶軍賔嘉之禮其有<lb/>
　廢缺者則完整之也如猶同也五器即五禮之器蓋<lb/>
　猶周官所謂同數器也卒終畢也復回還也此數事<lb/>
　皆畢則回還而他向也二月東五月南八月西十有<lb/>
<pb n="29a"/>　一月北各以其方所屬之時也南岳衡山西岳華山<lb/>
　北岳恒山如岱禮如初如西禮謂祭秩覲見協正同<lb/>
　脩等事皆如東巡守之禮也歸巡守旣畢而歸至於<lb/>
　國也格至也至其廟而告祭也藝祖疑即文祖或云<lb/>
　文祖之所自出也王制曰歸格于祖禰古者君行必<lb/>
　告于祖禰歸又至其廟而告蓋孝子不忍死其親出<lb/>
　告反面之義也程子曰言藝祖舉尊爾實皆告也但<lb/>
　止就祖廟共用一牛不如時祭各于其廟也文中子<lb/>
<pb n="29b"/>　曰舜一嵗而巡四岳國不費而民不勞何也儀衛少<lb/>
　而徴求寡也林氏曰漢武帝元朔初東巡海上還封泰<lb/>
　山並北海之碣石厯朔方九原以至甘泉武帝儀衛<lb/>
　徵求多矣八月之間尚行一萬八千里則舜一嵗而<lb/>
　巡四岳可知也<lb/>
五載一巡守羣后四朝<lb/>
　鄭氏曰巡守之年諸侯各朝于方岳其間四年則諸<lb/>
　侯来朝于京師蔡氏曰五載之内天子巡守者一諸<lb/>
<pb n="30a"/>　侯来朝者四蓋巡守之明年東方諸侯来朝又明年<lb/>
　南方諸侯来朝又明年西方諸侯来朝又明年北方<lb/>
　諸侯来朝又明年則天子復巡守天子諸侯雖有尊<lb/>
　卑而一徃一来禮無不荅是以上下交通而逺近協<lb/>
　和也<lb/>
敷奏以言明試以功車服以庸<lb/>
　敷廣布也奏進也車服謂命之仕而賜以車服也周<lb/>
　官一命受則再命受服三命受器蓋因古制也此承<lb/>
<pb n="30b"/>　上文言諸侯貢士於天子者先廣進之以言復明試<lb/>
　之以功必施之於事功如其言而後用之也<lb/>
肇十有二州封十有二山濬川<lb/>
　肇始也古者中國之地為九州冀兖青徐揚荆豫梁<lb/>
　雍禹治水作貢亦因其舊大河以北為冀州而帝都<lb/>
　在焉禹既作貢之後舜以冀青地太廣始分冀東恒<lb/>
　山之地為并州東北醫無閭之地為幽州又分青之<lb/>
　東北遼東等處為營州而冀州止有河内之地今河<lb/>
<pb n="31a"/>　東一路是也然舜旣分十二州而商時但言九圍九<lb/>
　有周官職方氏亦止列九州有揚青荆豫兖雍幽冀<lb/>
　并而無徐梁營則十二州蓋不甚久或謂禹即位後<lb/>
　復合為九然未有考也封表也每州表識一山以為<lb/>
　一州之鎮如職方氏言揚州其山鎮曰㑹稽之類濬<lb/>
　川濬導十二州之川也山言十二蓋一州止封一山<lb/>
　而餘山不封濬川不言十二則川無大小皆濬也曽<lb/>
　氏曰冀之北邉與狄接故分正北為幽西北為并東<lb/>
<pb n="31b"/>　北為營陳氏曰旣分此三州然後冀中立於諸州之<lb/>
　内故三代後復為九州而幽并不革<lb/>
象以典刑流宥五刑鞭作官刑扑作教刑金作贖刑眚<lb/>
災肆赦怙終賊刑欽哉欽哉惟刑之恤哉<lb/>
　象圖所用五刑之象以示人所謂唐虞畫衣冠而民<lb/>
　不犯也周官懸刑象之法于象魏使萬民觀之蓋亦<lb/>
　由是典刑謂墨劓剕宫大辟五等重刑典章所載之<lb/>
　常法也流謂徙之逺方若水之流去然宥寛之也五<lb/>
<pb n="32a"/>　刑即典刑鞭木末垂革官刑官府之刑扑夏楚二物<lb/>
　教刑教學之刑也金赤金銅也贖贖其罪也古者贖<lb/>
　罪用銅漢及後魏用黄金唐宋復用銅蓋寇賊姦宄<lb/>
　之大惡冝服五等之重刑但聖人至仁不忍輕用故<lb/>
　圖象以示使之知畏而不敢犯如此而猶有犯者乃<lb/>
　不得已而刑之也五者之刑至重然苟其罪之可疑<lb/>
　與夫不當施刑之人則以五流之法宥之至於官府<lb/>
　學校之間或有慢令違令者旣不可待以五刑又不<lb/>
<pb n="32b"/>　可無以懲戒故設鞭扑之輕刑使之知愧而不欲犯<lb/>
　周官條狼氏掌執鞭以趨辟誓大夫曰敢不闗鞭五<lb/>
　百儀禮鄉射記楚扑長如笴射者有過則撻之即此<lb/>
　官刑教刑也二者之刑雖輕然苟其情之可矜與夫<lb/>
　不堪受刑之人則以罰金之法贖之此五句者有重<lb/>
　有輕各有攸當法之正也眚過誤也災殃禍也肆縱<lb/>
　之也赦除釋也怙恃也終不悛也賊以宼賊治之也<lb/>
　承上文而言所犯輕刑之可矜者雖在罰贖之法例<lb/>
<pb n="33a"/>　然或其人因過誤致災而麗於刑則又不令罰贖而<lb/>
　直縱肆以赦之所犯重刑之可疑者雖在議宥之科<lb/>
　然或其人因怙恃不悛而麗于刑則又不令議宥而<lb/>
　如寇賊以刑之此二句者或由重而即輕或由輕而<lb/>
　即重蓋用法之權衡法外意也通前後七句聖人立<lb/>
　法制刑之本末具矣而主之以敬慎重詳審常以慈<lb/>
　祥惻怛之意行乎其中故曰欽哉欽哉惟刑之恤哉<lb/>
　恤謂憐憫之也程子曰史記載舜制刑之法重明舜<lb/>
<pb n="33b"/>　之意言敬謹哀矜之至朱子曰古所謂贖刑者贖鞭<lb/>
　扑五刑有流宥而無金贖周官亦無其文至吕刑乃<lb/>
　有五等之罰疑穆王始制之非先王之法也<lb/>
流共工于幽州放驩兜于崇山竄三苖于三危殛鯀于<lb/>
羽山四罪而天下咸服<lb/>
　流即流宥五刑之流放竄殛亦流也放棄置於此不<lb/>
　得他適竄捕匿於此如穴中鼠三苗國名在江南荆<lb/>
　揚之間恃險為亂竄者竄其君也殛謂待死于此以<lb/>
<pb n="34a"/>　終其身流放竄殛四者陳氏謂有重輕如今世編管<lb/>
　羈管安置居住之𩔖澄謂罪旣重輕則地冝有逺近<lb/>
　幽州北裔崇山南裔不知的在何處三危在雍州羽<lb/>
　山在徐州今以四凶之罪論之後篇於共工言畏於<lb/>
　驩兜言憂於有苖言遷其辭蓋有輕重鯀以治水之<lb/>
　績不成故廢黜而用其子代之罪比三凶為輕而説<lb/>
　者不明殛字之義以殛為誅死果若是則四罪鯀乃<lb/>
　最重誤矣又以四裔之地論之羽山去帝都差近三<lb/>
<pb n="34b"/>　危稍逺崇山蓋又逺幽州蓋最逺或謂崇山即今澧<lb/>
　州慈寧縣之崇山幽州即其後所分幽州之北鄙未<lb/>
　詳是否若以罪之重輕度地之逺近則北流冝在荒<lb/>
　服二百里流之地南放冝在荒服三百里蠻之地西<lb/>
　竄冝在要服二百里蔡之地東殛冝在要服三百里<lb/>
　夷之地但疑當時水土未平五服地里未定則未能<lb/>
　盡然也陳氏曰言四罪見當時無犯者罰當其罪明<lb/>
　也法行權貴公也刑止流放仁也允惬人心故天下<lb/>
<pb n="35a"/>　咸服史載於欽恤之後見用法之審林氏曰殛鯀竄<lb/>
　三苗當在水未平之前巡守肈十二州當在禹平水<lb/>
　之後史因言舜之謹刑遂舉誅四凶之事繫于下爾<lb/>
　吳氏曰史泛記舜所行之大事初不記先後之序也<lb/>
二十有八載帝乃殂落百姓如喪考妣三載四海遏宻<lb/>
八音<lb/>
　堯在位七十載而徵庸舜試舜三載而老舜以堯七<lb/>
　十三載之正月上日受終于文祖攝位之二十八載<lb/>
<pb n="35b"/>　堯在位一百載矣殂落死也死者魂氣升于天故曰<lb/>
　殂體魄降于地故曰落喪為之服也父曰考母曰妣<lb/>
　三載子為父服則斬衰三年為母服則齊衰三年也<lb/>
　四海甸服千里之外四方諸侯之民也遏絶密静也<lb/>
　八音金石絲竹匏土革木八音之樂器也案儀禮圻<lb/>
　内之民為天子服齊衰三月圻外之民無服今百姓<lb/>
　應服三月者如服考妣三年之喪四海應無服者耳<lb/>
　不聽樂蓋雖無服而若有心喪者焉此堯聖徳廣大<lb/>
<pb n="36a"/>　恩澤隆厚故近而國中之民逺而天下之民思慕之<lb/>
　深至於如此也<lb/>
　　此第三章舜攝位之事<lb/>
月正元日舜格于文祖<lb/>
　月正正月也元日上日也蓋舜攝位三十有一載之<lb/>
　正月朔孔傳曰舜服堯喪三年畢將即政故復至文<lb/>
　祖之廟告疏曰旣除喪以明年之正月告廟即正位<lb/>
　為天子蘇氏曰受終告攝此告即位也然春秋國君<lb/>
<pb n="36b"/>　皆以遭喪之明年正月即位于廟而改元孔氏云喪<lb/>
　畢之明年不知何據澄案孟子言堯老而舜攝堯崩<lb/>
　而舜帥天下諸侯為堯三年喪三年之喪畢舜避堯<lb/>
　之子于南河之南天下諸侯朝覲者不之堯之子而<lb/>
　之舜訟獄者不之堯之子而之舜謳歌者不謳歌堯<lb/>
　之子而謳歌舜矣然後之中國踐天子位焉子嗣父<lb/>
　位者雖以遭喪之明年正月即位然國事則緫于大<lb/>
　臣喪畢而嗣君始親政此常禮也舜以大臣攝天子<lb/>
<pb n="37a"/>　事在堯生存之時堯崩之後堯之子居喪舜攝事如<lb/>
　故蓋天子崩世子聽于冢宰三年者禮也喪旣畢則<lb/>
　堯之子可以嗣堯為天子矣故舜避之而去天下臣<lb/>
　民皆就舜而不就堯之子堯之子亦不敢當而舜不<lb/>
　得辭于是乃還國中告祖廟而踐帝位與嗣君踰年<lb/>
　即位之常禮不同也<lb/>
詢于四岳闢四門明四目達四聦<lb/>
　詢謀也闢開也帝朝大臣百揆四岳為尊舜自百揆<lb/>
<pb n="37b"/>　升為天子則朝之大臣惟有四岳而已故舜踐位之<lb/>
　初首謀治于四岳開四方賔客之門俾下之事情無<lb/>
　或壅蔽廣四方耳目之寄俾上之視聽無不周徧也<lb/>
　蓋四岳在内而統四方之諸侯者故謀之以天子治<lb/>
　天下之道<lb/>
咨十有二牧曰食哉惟時柔逺能邇惇徳允元而難任<lb/>
人蠻夷率服<lb/>
　十有二牧十二州之牧也牧以養民為職養民在先<lb/>
<pb n="38a"/>　足民食足食在不違農時故曰食哉惟時柔謂撫綏<lb/>
　之能謂和協之惇謂厚待之徳有徳之人也允謂信<lb/>
　用之元仁者之人也難謂拒絶之任壬通壬人包藏<lb/>
　凶惡之人也率猶皆也養其身懷其心者安民也親<lb/>
　君子逺小人者知人也如此則不特中國順治雖蠻<lb/>
　夷之國亦率皆服從矣蓋十二牧在外而長一州之<lb/>
　諸侯者故命之以諸侯治其國之道<lb/>
舜曰咨四岳有能奮庸熙帝之載使宅百揆亮采惠疇<lb/>
<pb n="38b"/>僉曰伯禹作司空帝曰俞咨禹汝平水土惟時懋哉禹<lb/>
拜稽首讓于稷契曁臯陶帝曰俞汝往哉<lb/>
　言舜曰者別于堯也此以前之帝曰皆堯此以後之<lb/>
　帝曰則舜也奮起也奮庸猶曰登庸載行事也亮明<lb/>
　了之意采事治之意惠順也意與若相近謂得事之<lb/>
　理稱人之意無所拂戾也亮采惠疇猶言疇若予采<lb/>
　而倒用其語也伯爵禹名崇伯鯀之子姒姓司空掌<lb/>
　土之官懋勉也舜問有能奮起升用於羣臣之上而<lb/>
<pb n="39a"/>　廣明帝堯所行之事者使之居百揆之職亮采而順<lb/>
　者其誰乎四岳與羣臣同辭以對謂崇伯名禹見作<lb/>
　司空之官可當百揆之任也俞者帝然四岳羣臣所<lb/>
　舉之當命禹仍作司空而兼行百揆之事謂汝前有<lb/>
　平水土之功矣今惟於是百揆之事而勉之哉以司<lb/>
　空兼百揆如後世以他官平章事知政事也稽首拜<lb/>
　而首至地臣拜君之禮也稷田正官名棄封於邰姬<lb/>
　姓契臣名封於商子姓稷契皆帝嚳之子臯陶亦臣<lb/>
<pb n="39b"/>　名稷契二人臯陶一人故言曁以别之下文殳斨曁<lb/>
　伯與倣此俞者帝然伯禹所推之賢汝徃哉謂汝其<lb/>
　往宅百揆哉不許其讓也舜登帝位百揆職虛故首<lb/>
　擇人以居此職<lb/>
帝曰棄黎民阻飢汝后稷播時百穀<lb/>
　帝因禹之讓三臣各申命之使仍舊職以終其事阻<lb/>
　厄也后君也有土之稱蓋分土為諸侯而仕于帝朝<lb/>
　者也稷五穀之長故主穀之官以稷名播種也穀品<lb/>
<pb n="40a"/>　數多故曰百穀帝言黎民或有厄於飢者汝為后稷<lb/>
　之官其教民播是百種之穀一年耕有三年之食則<lb/>
　雖遇水旱凶荒不至厄於飢也<lb/>
帝曰契百姓不親五品不遜汝作司徒敬敷五教在寛<lb/>
　親相親睦也五品父子君臣夫婦長幼朋友五者之<lb/>
　名位等級也遜順也司徒掌教之官聖賢於事無所<lb/>
　不敬授人時敷五教事之重者故特言敬五教以父<lb/>
　子有親君臣有義夫婦有别長幼有序朋友有信五<lb/>
<pb n="40b"/>　者為教也寛有容而不迫也帝言百姓或有不相親<lb/>
　睦而於五品之人倫或有不順者汝為司徒之官其<lb/>
　敬敷此五教以教民在乎寛以待之使其優㳺浸漬<lb/>
　以漸而至則人不苦其難而教易入也孟子所引堯<lb/>
　言曰勞之來之匡之直之輔之翼之使自得之又從<lb/>
　而振徳之亦此意也<lb/>
帝曰臯陶蠻夷猾夏寇賊姦宄汝作士五刑有服五服<lb/>
三就五流有宅五宅三居惟明克允<lb/>
<pb n="41a"/>　猾亂也夏猶四時之夏明而大也中國文明之地故<lb/>
　曰華夏刼人曰宼殺人曰賊姦宄皆為亂也士理官<lb/>
　也服猶衣服之服謂刑加其身也三就朱子以為惟<lb/>
　大辟棄之於市宫刑則下𧖟室餘刑亦就屏處蓋不<lb/>
　欲風中其瘡誤而至死聖人之仁也五流五刑之當<lb/>
　宥者也五宅三居者流雖有五而宅之但為三等之<lb/>
　居如列爵五而分土三也孔氏以為大罪居于四裔<lb/>
　次則九州之外次則千里之外明謂照察精審允謂<lb/>
<pb n="41b"/>　刑罰當罪言蠻夷或有猾亂中夏者宼賊或有為姦<lb/>
　為宄者不可以無刑也汝為士官五刑五流各有所<lb/>
　冝惟明而後能允也<lb/>
帝曰疇若予工僉曰垂哉帝曰俞咨垂汝共工垂拜稽<lb/>
首讓于殳斨曁伯與帝曰俞往哉汝諧<lb/>
　若與若予采之若同工造作器用者也周官考工記<lb/>
　六工曰攻木攻金攻皮設色刮摩搏埴曲禮則曰木<lb/>
　工金工獸工草工石工土工也垂臣名有巧思顧命<lb/>
<pb n="42a"/>　云垂之竹矢莊子工垂之指即此人也帝問誰可稱<lb/>
　予工官之職者而僉舉垂以對也共謂供其職共工<lb/>
　蓋衆工之長也殳斨伯與三臣名殳以集竹為兵建<lb/>
　于兵車者斨方銎斧也古者多以其所能為名殳斨<lb/>
　豈能為二器者歟往哉者令垂往為工官汝諧者以<lb/>
　所讓三臣為佐汝與之諧和共治工事也<lb/>
帝曰疇若予上下草木鳥獸僉曰益哉帝曰俞咨益汝<lb/>
作朕虞益拜稽首讓于朱虎熊羆帝曰俞往哉汝諧<lb/>
<pb n="42b"/>　上謂髙上之地山林也下謂卑下之地川澤也益臣<lb/>
　名嘗同禹治水烈山澤而焚之芟除草木驅逐鳥獸<lb/>
　故帝問誰可稱予上下草木鳥獸之職者而僉舉益<lb/>
　以對虞掌山林川澤之官周官分為虞衡二職山與<lb/>
　澤曰虞川與林曰衡朱虎熊羆四臣名左氏傳載八<lb/>
　元之名有曰伯虎仲熊虎與熊為二人則朱與羆亦<lb/>
　二人也史記謂朱虎熊羆為伯益之佐徃哉者令益<lb/>
　往為虞官汝諧者以所讓四臣為佐汝與之諧和共<lb/>
<pb n="43a"/>　治虞事也<lb/>
帝曰咨四岳有能典朕三禮僉曰伯夷帝曰俞咨伯汝<lb/>
作秩宗夙夜惟寅直哉惟清伯拜稽首讓于䕫龍帝曰<lb/>
俞往欽哉<lb/>
　宅揆典禮之事重與工虞不同故特咨四岳而皆以<lb/>
　有能二字𤼵之典謂主掌其事三禮祀天神享人鬼<lb/>
　祭地祗之吉禮也禮有吉凶軍賔嘉而此獨言吉禮<lb/>
　者蓋以吉禮為重也伯夷姜姓伯爵夷名也朝臣僉<lb/>
<pb n="43b"/>　舉稱爵稱名與伯禹同而帝之咨命爵而不名蓋齒<lb/>
　徳俱尊不純以臣禮待之也秩品次也宗祖廟也秩<lb/>
　宗禮官也品次百神之祭祀而專以秩宗名者蓋以<lb/>
　宗廟為主也周官掌禮者謂之宗伯都家掌祭祀者<lb/>
　並謂之宗人名義蓋亦同此夙早也直謂心不斜倚<lb/>
　清謂潔浄不汚禮以敬為主交神明者自早至夜惟<lb/>
　當常敬故曰夙夜惟寅敬所以直内然敬立而内直<lb/>
　未易能也惟人欲浄盡無所汚濁而後能之故曰直<lb/>
<pb n="44a"/>　哉惟清䕫龍二臣名往欽哉者令伯夷往踐其職而<lb/>
　主之以敬也凡事無不當敬典禮者尤當敬故特言<lb/>
　欽哉<lb/>
帝曰䕫命汝典樂教胄子直而温寛而栗剛而無虐簡<lb/>
而無傲詩言志歌永言聲依永律和聲八音克諧無相<lb/>
奪倫神人以和<lb/>
　䕫龍二臣名亦因伯夷之讓而申命之使仍舊職以<lb/>
　終其事若前之申命稷契臯陶也胄長也胄子天子<lb/>
<pb n="44b"/>　之元子公卿大夫元士之適子也直者徑行温者和<lb/>
　煦寛者宏量栗者嚴密剛者堅勁虐者殘酷簡者省<lb/>
　約帝言命汝為典樂之官欲俾汝教胄子以變化其<lb/>
　氣質之偏也直者不足於温故欲其温寛者不足於<lb/>
　栗故欲其栗所以益其不及也剛者易至於虐故欲<lb/>
　其無虐簡者易至於傲故欲其無傲所以損其太過<lb/>
　也四者姑舉其大凡其他莫不皆然而所以變化氣<lb/>
　質專在於樂是以教胄子必屬典樂之官而周官掌<lb/>
<pb n="45a"/>　成均之法以樂徳樂語樂舞教國子亦大司樂所職<lb/>
　也詩以言陳述其心也在心為志發言為詩故詩者<lb/>
　所以言其心之志歌以口唱嘆其詩也永長也詩若<lb/>
　急疾讀過則其辭短促必歌之于口每字延引遲久<lb/>
　使之悠長故歌者所以永其詩之言永或作詠永或<lb/>
　同義聲謂五聲最濁者為宫稍濁者為商微濁微清<lb/>
　者為角稍清者為徵最清者為羽依慿倚也所歌之<lb/>
　辭若無清濁髙下之節自始至終皆同則雖遲久悠<lb/>
<pb n="45b"/>　長亦不足聽故曰歌辭之永必慿依于五聲而抑揚<lb/>
　髙下之五者清濁相間迭用然後錯雜成文而不質<lb/>
　俚故曰聲依永律之十二管長者聲濁短者聲清和<lb/>
　謂五聲勻調也蓋宫商角徴羽之髙下無定準必以<lb/>
　律管之長短定之每律之宫各有商徵羽而不相亂<lb/>
　其長短之度不可有分釐之差然後其聲勻調故曰<lb/>
　律和聲聲和律不特歌聲勻調施之八音皆能諧和<lb/>
　而無相奪倫矣相奪倫者商太下則奪宫之倫太髙<lb/>
<pb n="46a"/>　則奪角之倫角太下則奪商之倫太髙則奪徵之倫<lb/>
　徵太下則奪角之倫太髙則奪羽之倫羽太下則奪<lb/>
　徵之倫太髙則奪變宫之倫不相奪倫而和足以感<lb/>
　格神明變移風俗故用之于神則神和用之于人則<lb/>
　人和也<lb/>
帝曰龍朕堲讒説殄行震驚朕師命汝作納言夙夜出<lb/>
納朕命惟允<lb/>
　火熟之土曰堲燭頭之燼亦曰堲皆有熄滅不生之<lb/>
<pb n="46b"/>　義音與疾相近古字或通用故孔傳曰疾也讒説誣<lb/>
　譛人之言也殄行傷害人之事也震動也驚猶駭也<lb/>
　師衆也帝言造讒譛以傷害人者駭動衆聽易于惑<lb/>
　人我欲熄滅之故命汝為納言之官凡夙夜之間上<lb/>
　言之出下言之入惟其允當而後出納之蔡氏曰命<lb/>
　令政教審之既允而後出敷奏復逆審之旣允而後<lb/>
　入則讒説不得行邪僻無自進矣孔疏曰納言者聽<lb/>
　下言納于上出朕命者受上言宣于下納言下納于<lb/>
<pb n="47a"/>　言朕命有出無納官名納言又云出納朕命互相見<lb/>
　也○澄曰舜命九官新命者四人禹垂益伯夷也因<lb/>
　人之讓而以舊職申命之者五人稷契臯陶䕫龍也<lb/>
　或因汝典樂汝作納言之上有命字遂以䕫龍二人<lb/>
　亦為新命者非也今案帝問而命臣拜而讓之新命<lb/>
　也不問而命不拜不讓者申命也䕫龍若果新命則<lb/>
　臣受君之命豈得不拜王氏曰百揆者百官之首故<lb/>
　先命禹養民者王道之始故次命稷富之然後教之<lb/>
<pb n="47b"/>　故次命契刑所以弼教故次命臯陶工者成器以為<lb/>
　天下利治人之末故次命垂治人者略具然後及草<lb/>
　木鳥獸故次命益自百工至于鳥獸草木咸若則隆<lb/>
　禮樂之時也禮樂者治之大成所以事天地鬼神而<lb/>
　和理萬物故次命夷䕫有禮而後樂生焉故先夷後<lb/>
　䕫陳氏曰羣賢雖盛苟讒閒一行則賢者不安前功<lb/>
　廢矣命龍于末所以衞羣賢而成其終猶命十二牧<lb/>
　終之以難任人夫子論為邦終之以逺佞人也<lb/>
<pb n="48a"/>帝曰咨汝二十有二人欽哉惟時亮天功<lb/>
　二十有二人四岳十二牧九官也人君之位天位也<lb/>
　人臣之職天職也天下之事無一非天之事故曰天<lb/>
　功舜踐位之初詢四岳咨十二牧命九官而又緫命<lb/>
　之曰汝二十有二人者其敬哉惟于是而亮天之事<lb/>
　蓋明于其事則善于其職矣<lb/>
三載考績三考黜陟幽明庶績咸熙<lb/>
　考核實也三考九載也黜貶退也陟升進也幽謂暗<lb/>
<pb n="48b"/>　于其事而隳廢所職者明謂明于其事而脩舉所職<lb/>
　者考績至三厯年至九則人之賢否事之得失畢見<lb/>
　故黜其幽陟其明考核精賞罰當人人勉力事功是<lb/>
　以庶績咸熙也帝既咨命羣臣史因述其考績黜陟<lb/>
　之法于後而并及其效如此且于堯舜二帝在位之<lb/>
　事皆以庶績咸熙四字終之辭雖簡而所該則大矣<lb/>
分北三苗<lb/>
　分謂使之離異二人隨順為從二人相背為北三苗<lb/>
<pb n="49a"/>　之君前既竄于三危而三苗之民尚居故地頑而習<lb/>
　惡治水之役違拒上命羣類衆多終必為亂故遷徙<lb/>
　之使分𣪚各居不得聚在一處既全其生又免于亂<lb/>
　聖人立心之仁處事之義兩盡其道矣舜在位三十<lb/>
　有三載而始薦禹自代今書所載自初年咨命羣臣<lb/>
　之外惟有考績分北二條其他無事可見夫子曰無<lb/>
　為而治者其舜也與朱子曰紹堯之後又得人以任<lb/>
　衆職故無所為澄以書稽之尤信<lb/>
<pb n="49b"/>舜生三十徵庸三十在位五十載陟方乃死<lb/>
　前章紀舜攝位之事而于章末叙堯之終此章紀舜<lb/>
　在位之事故于章末緫叙舜之始終徵召也陟方猶<lb/>
　言升遐也舜生三十年堯方召用厯試三年居攝二<lb/>
　十八年通三十年乃嗣堯位又五十年而崩也舜以<lb/>
　服堯喪畢之明年正月踐位而此五十載數自堯崩<lb/>
　之明年始何也蓋堯崩而天下無君舜雖未為天子<lb/>
　而紀年則當屬之舜故始自堯崩之明年為舜元年<lb/>
<pb n="50a"/>　如漢王五年方并項氏得天下然秦亡而天下無君<lb/>
　漢王雖未稱皇帝而紀年則當屬之漢故始自入闗<lb/>
　之年為漢元年也韓子曰陟方乃死傳謂舜昇道南<lb/>
　方以死竹書紀年帝王之没皆曰陟陟昇也謂昇天<lb/>
　也書曰殷禮陟配天言以道終其徳協乎天也舜之<lb/>
　没云陟者與竹書同文方乃死者所以釋陟為死也<lb/>
　地之𫝑東南下如言舜南巡而死冝言下方不得言<lb/>
　陟方也朱子曰案此得之但不當以陟字為句絶爾<lb/>
<pb n="50b"/>　方猶云徂乎方之方林氏曰陟方乃死與揚子黄帝<lb/>
　堯舜殂落而死文𫝑同<lb/>
　　此第四章舜在位之事<lb/>
　　臯陶謨<lb/>
　　　謨謀也典者載堯舜二帝之善政謨者載臯陶<lb/>
　　　禹二臣之嘉言<lb/>
臯陶曰允迪厥徳謨明弼諧禹曰俞如何臯陶曰都慎<lb/>
厥身脩思永惇叙九族庶明勵翼邇可逺在兹禹拜昌<lb/>
<pb n="51a"/>言曰俞<lb/>
　迪猶導也明謂明哲之人弼猶輔也諧猶汝諧之諧<lb/>
　惇厚而篤也叙各得其倫理也庶衆也勵勉也翼猶<lb/>
　弼也言臣之于君信實開導其徳所資之謀謨必以<lb/>
　明者為輔弼而諧和之所謂允迪厥徳者謹其身之<lb/>
　所脩而思永久則其徳終始如一也身脩則家可齊<lb/>
　故能惇叙九族所謂謨明弼諧者庶明之人勉勵輔<lb/>
　翼則國治也國治則天下可平故自一國之邇可推<lb/>
<pb n="51b"/>　而及于天下之逺者在此臯陶禹問荅于帝前臯陶<lb/>
　所言善故禹拜而然其言孟子曰禹聞善言則拜<lb/>
臯陶曰都在知人在安民禹曰吁咸若時惟帝其難之<lb/>
知人則哲能官人安民則惠黎民懷之能哲而惠何憂<lb/>
乎驩兜何遷乎有苗何畏乎巧言令色孔壬<lb/>
　申上文之意言庶明勵翼者在于知人邇可逺者在<lb/>
　于安民帝帝舜也禹謂臯陶言治國平天下惟在于<lb/>
　知人安民二者誠能如是之所言然人未易知民未<lb/>
<pb n="52a"/>　易安帝舜雖聖當以二者為難而不可忽也知人則<lb/>
　有明哲之智而能官使人才安民則有惠愛之仁而<lb/>
　民心無不歸嚮巧好令善孔甚也好其言善其色佞<lb/>
　偽于外而包藏于中甚深蓋指共工也前此憂驩兜<lb/>
　而放之于崇山以其阿黨惑上而害于知人也遷有<lb/>
　苗而竄之于三危以其威虐殘下而害于安民也畏<lb/>
　巧言令色孔壬之共工而流之于幽州以其静言象<lb/>
　恭姦回叵測而于知人安民俱有害也既能哲又能<lb/>
<pb n="52b"/>　惠則知仁兩盡雖有如共驩三苗亦不能昏吾之智<lb/>
　梗吾之仁而何怪乎憂之遷之畏之哉或問人之難<lb/>
　知民之難安何也曰堯舜之智而不徧物當務之為<lb/>
　急天下之人品不一也豈兩耳目之聦明所能盡知<lb/>
　脩已以安百姓博施于民而能濟衆堯舜其猶病諸<lb/>
　天下之民數至衆也詎可謂覆載之内無有匹夫匹<lb/>
　婦不得其所者乎雖大聖人不敢自足也<lb/>
臯陶曰都亦行有九徳亦言其人有徳乃言曰載采采<lb/>
<pb n="53a"/>禹曰何<lb/>
　此以下自亦行有九徳至政事懋哉懋哉言知人之<lb/>
　事自天聦明至敬哉有土言安民之事行者行于身<lb/>
　徳者得于心言猶王制所謂辯論官材也載始行也<lb/>
　采采事其事也觀其身之所行則知其心之所得其<lb/>
　別有九者人不可求備苟有一徳可矣此知人之法<lb/>
　也先論量其人之有何一徳乃論量其人曰可以事<lb/>
　何事此官人之法也何者禹復問其詳而臯陶于下<lb/>
<pb n="53b"/>　文乃詳陳之也<lb/>
臯陶曰寛而栗柔而立愿而恭亂而敬擾而毅直而温<lb/>
簡而亷剛而塞彊而義彰厥有常吉哉<lb/>
　此詳陳行有九徳之目愿謹慤也亂治也才能可以<lb/>
　治亂也擾馴狎也毅果決也亷有分辯也塞實也義<lb/>
　合宜也寛宏而縝栗則不濶疏柔順而植立則不懦<lb/>
　弱謹愿而恭肅則不至于朴野而不文有治才而敬<lb/>
　畏則不至于逞能而妄作馴擾而果毅則不至于少<lb/>
<pb n="54a"/>　斷徑直而温和則不至于多忤簡畧而亷隅則不至<lb/>
　于無分辯剛健而有實則非虛矯恃氣之剛彊勇而<lb/>
　有義則非鬭狠為亂之彊寛與直對柔與剛對亂與<lb/>
　簡對擾與彊對而轉語辭合二長為一徳則不偏皆<lb/>
　天之所與學之所成自然而然之懿非以彼濟此之<lb/>
　謂彰著也有常久而不變也徳著于外終始不變是<lb/>
　為吉徳也<lb/>
日宣三徳夙夜浚明有家日嚴祗敬六徳亮采有邦翕<lb/>
<pb n="54b"/>受敷施九徳咸事俊乂在官百僚師師百工惟時撫于<lb/>
五辰庶績其凝<lb/>
　此詳陳言其人有徳乃言曰載采采之意三徳六徳<lb/>
　謂九徳之中或得其三或得其六也宣達之也浚謂<lb/>
　脩事明謂通曉有家卿大夫之家也嚴祗敬禮之也<lb/>
　亮亦通曉之謂采亦脩事之謂有邦諸侯之國也翕<lb/>
　合也兼收而並蓄之曰翕受分別而任使之曰敷施<lb/>
　俊才之大而敏者乂才之可以治者百僚百官之屬<lb/>
<pb n="55a"/>　師師官之長也百工百官之事撫循也五辰四時也<lb/>
　木火金水旺于四時土寄旺于四季各旺七十二日<lb/>
　共三百六十日而成一嵗也凝成也卿大夫之有家<lb/>
　者得三徳之人日進達而用之足以治其家矣諸侯<lb/>
　之有國者得六徳之人日尊禮而用之足以治其國<lb/>
　矣天子有天下者于九徳之人合而受之敷而施之<lb/>
　使皆事其事各隨其能以居其官則百官長屬所職<lb/>
　之事悉不違時故循四時之序而衆功皆成也<lb/>
<pb n="55b"/>無教逸欲有邦兢兢業業一日二日萬幾無曠庶官天<lb/>
工人其代之<lb/>
　承上文言天子所以用九徳之人者蓋不能自治天<lb/>
　職故也無毋通禁止辭教謂上行而下效之逸謂安<lb/>
　逸欲謂嗜欲兢兢戒謹業業恐懼幾微也曠廢也天<lb/>
　子者諸侯之視效不可導之以逸欲當戒懼一日二<lb/>
　日之萬幾一日二日日之至淺萬幾事之至繁一日<lb/>
　二日之間事之細微至于萬焉其可逸欲而不兢業<lb/>
<pb n="56a"/>　乎已雖兢業然萬幾之多豈一人所能自治庶官與<lb/>
　我共治者也蓋天子所事皆天之事天以此事付之<lb/>
　君君不能自治而分之人是庶官所治之事皆代天<lb/>
　而為之也其可有一職之曠廢乎孔氏曰曠空也位<lb/>
　非其人為空言官不可以非才<lb/>
天叙有典勑我五典五惇哉天秩有禮自我五禮五庸<lb/>
哉同寅協恭和衷哉天命有徳五服五章哉天討有罪<lb/>
五刑五用哉政事懋哉懋哉<lb/>
<pb n="56b"/>　五庸舊本作有庸今從馬本勑教戒督勉之意我通<lb/>
　言君臣自由也寅恭皆敬也寅在心恭在貌和謂不<lb/>
　乖衷即典禮也五服五等之服九章至一章是也章<lb/>
　顯也承上文天工人其代之而言父子君臣夫婦兄<lb/>
　弟朋友有自然之倫乃天所叙也而五者之典各惇<lb/>
　其所當惇者勑于我則不可無司徒之官親踈貴賤<lb/>
　尊卑隆殺有自然之品乃天所秩也而五者之禮各<lb/>
　庸其所當庸者由于我則不可無秩宗之官君臣當<lb/>
<pb n="57a"/>　内同其寅外協其恭以和此典禮之衷使民彛物則<lb/>
　各得其正而無乖戾也命徳者天也隨其徳之大小<lb/>
　而章之以五等之服則不可無百揆之官討罪者天<lb/>
　也因其罪之輕重而用之以五等之刑則不可無士<lb/>
　師之官命討之政事君臣當勉勉無已不可使賞罰<lb/>
　有一之不當也此所謂天工人其代之者也<lb/>
天聦明自我民聦明天明畏自我民明威達于上下敬<lb/>
哉有土<lb/>
<pb n="57b"/>　威古文作畏二字通用明者顯其善畏者威其惡上<lb/>
　謂天下謂民天之聦明非有視聽因民之視聽以為<lb/>
　聦明天之明畏非有好惡因民之好惡以為明畏天<lb/>
　不在天而在民上天下民通徹為一民即天也故能<lb/>
　安民則民懐而天眷之不能安民則民離而天釋之<lb/>
　矣有土之君其可不敬哉<lb/>
臯陶曰朕言惠可厎行禹曰俞乃言厎可績臯陶曰予<lb/>
未有知思曰賛賛襄哉<lb/>
<pb n="58a"/>　思曰之曰當作日襄去衣而耕也勤力服事之意臯<lb/>
　陶謂我所言良可以厎行禹然之謂汝之言厎行之<lb/>
　可以有功臯陶謙辭言我未有所知不敢計功也但<lb/>
　思每日賛助于帝勤力服事而已<lb/>
　　此第一章<lb/>
帝曰来禹汝亦昌言禹拜曰都帝予何言予思日孜孜<lb/>
臯陶曰吁如何禹曰洪水滔天浩浩懷山襄陵下民昏<lb/>
墊予乗四載隨山刋木曁益奏庶鮮食予決九川距四<lb/>
<pb n="58b"/>海濬畎澮距川曁稷播奏庶艱食鮮食懋遷有無化居<lb/>
烝民乃粒萬邦作乂臯陶曰俞師汝昌言<lb/>
　孜孜勤勉不已之意禹臯陶相與問荅于帝前臯陶<lb/>
　旣陳謨于帝呼禹使之亦陳其言禹拜而歎美謂臯<lb/>
　陶之謨至矣我更何所言惟思日孜孜以務事功而<lb/>
　已臯陶問其所以孜孜者禹乃言前此勤勞治水之<lb/>
　事昏瞀謂四顧茫然莫知所之也墊下謂卑下之地<lb/>
　爲水所及也四載水乗舟陸乗車泥乗輴山乗樏也<lb/>
<pb n="59a"/>　輴史記作橇漢書作毳以板為之其狀如箕擿行泥<lb/>
　上樏史記作橋漢書作梮以鐵為之其形如錐長半<lb/>
　寸施之履下以上山不蹉跌也隨循刋除也蓋水涌<lb/>
　不洩平地皆水不没者山耳故循山伐木以通治水<lb/>
　之道路也奏進也肉食曰鮮水土未平民未播種曁<lb/>
　益教民以田進刋木所得禽獸之肉以食也九川九<lb/>
　州之川距至濬深也周官一𤱔之間廣尺深尺曰畎<lb/>
　一夫之間廣深二尺曰遂一井之間廣深四尺曰溝<lb/>
<pb n="59b"/>　方十里為成成閒廣深八尺曰洫方百里為同同閒<lb/>
　廣二尋深二仭曰澮皆田間水道此言畎澮而不及<lb/>
　遂溝洫舉小大以包其餘也先決九川之水使至于<lb/>
　海次濬畎澮之水使至于川也播謂播種百穀也艱<lb/>
　漢今文作根謂百穀根生其實可食者也或曰難也<lb/>
　人力所成得之不易也曁稷教民播穀以供食然可<lb/>
　耕之地尚少故又教民以漁兼進決水所得魚鱉之<lb/>
　肉以食也懋大傳作貿貿易也遷徙也化變换也居<lb/>
<pb n="60a"/>　儲積也兩相貿易遷有于無變化其所居積之貨也<lb/>
　烝衆也米食曰粒蓋水患悉平民得播種之利而山<lb/>
　林川澤之貨有無相通以濟匱乏然後庶民皆得粒<lb/>
　食而萬邦興于治也禹之意謂今水患雖平然不敢<lb/>
　忘昔之勤勞而遂安逸欲常如治水之時所謂孜孜<lb/>
　者如此而臯陶以其言為可師也<lb/>
禹曰都帝慎乃在位帝曰俞禹曰安汝止惟幾惟康其<lb/>
弼直惟動丕應徯志以昭受上帝天其申命用休<lb/>
<pb n="60b"/>　禹既自述其孜孜之意乃進戒于帝俾慎于居位居<lb/>
　天位甚難雖聖人不可忽易慎之之道安汝止以下<lb/>
　是也止謂心之所止蓋一物有一則皆具于心各有<lb/>
　所止凡事之来物各付物循其自然之則曰安審事<lb/>
　之幾于始省事之康于終其輔弼又得直人斯無過<lb/>
　舉矣徯待凡所作為大應下民期望之志得人心斯<lb/>
　得天心故以此明荅上帝眷祐之心則天亦申重其<lb/>
　已然之命而嘉羙之也<lb/>
<pb n="61a"/>帝曰吁臣哉鄰哉鄰哉臣哉禹曰俞<lb/>
　帝之意謂此非吾所自能實賴臣鄰之助臣謂任事<lb/>
　之臣當時九官如周之六卿者是也鄰謂君所親近<lb/>
　左輔右弼前疑後丞如周之師傅保者是也君與為<lb/>
　師友而不臣之故不曰臣而曰鄰鄰以輔成君徳臣<lb/>
　以分治天職禹所謂弼帝所謂鄰也輔成君徳之鄰<lb/>
　固所當重分治天職之臣亦不可輕故帝因禹言弼<lb/>
　直而并言之互言至再以見反覆丁寧之意<lb/>
<pb n="61b"/>帝曰臣作朕股肱耳目予欲左右有民汝翼予欲宣力<lb/>
四方汝為予欲觀古人之象日月星辰山龍華蟲作㑹<lb/>
宗彞藻火粉米黼黻絺繡以五采彰施于五色作服汝<lb/>
明予欲聞六律五聲八音七始詠以出納五言汝聽<lb/>
　此帝言所資于臣之事股足髀肱手臂左右有民謂<lb/>
　内治畿甸厚民生利民用正民徳也翼如鳥翼謂在<lb/>
　身兩旁夾持覆䕶宣力四方謂外使諸侯諭志意布<lb/>
　徳化救災患也為獸名猴屬有力便捷効使令趨事<lb/>
<pb n="62a"/>　功者似之黃帝始制衣裳古人蓋謂黄帝象謂肖其<lb/>
　形狀星辰凡經星布列周十二辰者皆是此謂星宿<lb/>
　三星名為大辰者也華蟲有文華之羽蟲雉也㑹與<lb/>
　繪同畫也宗彞宗廟盛鬱鬯之尊名曰彞周有六彞<lb/>
　虎彞蜼彞為上藻水中聚藻粉米白米黼黻黼為斧<lb/>
　形刄白身黒黻兩己相背青黒線繡絺讀為黹刺繡<lb/>
　也象日月星辰山龍華蟲六者作為繪畫于上衣象<lb/>
　宗彞藻火粉米黼黻六者黹為繡紋于下裳采五色<lb/>
<pb n="62b"/>　之物藍砂粉墨雌黃之屬繪則以五采澤之于筆繡<lb/>
　則以五采染之于線彰施彰顯而施用之也五色青<lb/>
　黃赤白黒也明謂察其物象采色之合法也七始詠<lb/>
　孔氏傳作在治忽史記引書作來始滑惟漢書律厯<lb/>
　志引書作七始詠今從之七始國語謂之七均蓋六<lb/>
　陽律六隂律各有宫商角徵羽三分損益隔八相生<lb/>
　十二管之中用其五為五聲然宫與商商與角徵與<lb/>
　羽相去皆一律角與徴羽與宫相去獨二律一律則<lb/>
<pb n="63a"/>　近而和二律則逺而不相及五聲之序宫生徵徵生<lb/>
　商商生羽羽生角至角則窮矣角又隔八下生其律<lb/>
　位與宫相比謂之變宫則羽聲距正宫雖間二律而<lb/>
　距變宫止聞一律矣變宫又隔八土生其律位與徵<lb/>
　相比謂之變徵則角聲距正徵雖間二律而距變徵<lb/>
　止聞一律矣正聲五變聲二每律用七聲為均相和<lb/>
　而均調故曰七均七聲迭用以終始一調故曰七始<lb/>
　先有六律然後可定五聲宫徵該正變二變非正聲<lb/>
<pb n="63b"/>　故止曰五聲也五聲定則被之八音之器而奏七始<lb/>
　之均詠歌也八音之外有人聲也人聲之精者為言<lb/>
　五言唇齒舌牙喉之音為言各不同也或曰五方之<lb/>
　言也樂工審于聲音故亦能辯人之聲音而使之出<lb/>
　納五言也聽謂審其聲律音調之中倫也帝欲左右<lb/>
　而臣翼之作肱也帝欲宣力而臣為之作股也帝所<lb/>
　欲觀而臣明之作目也帝所欲聞而臣聽之作耳也<lb/>
　有民蓋后稷司徒所職四方蓋四岳十二牧所職服<lb/>
<pb n="64a"/>　色蓋典禮所職聲音蓋典樂所職翼為明聽皆曰汝<lb/>
　者禹與羣臣咸在而禹作揆兼緫衆職也<lb/>
予違汝弼汝無面從退有後言欽四鄰<lb/>
　此帝言所資于鄰之事違戾也我有違戾于道汝當<lb/>
　弼正其失汝無面諛以為是而背毁以為非不可不<lb/>
　敬爾四鄰之職也四鄰謂在前在後在左右也帝舜<lb/>
　之時輔弼疑丞之庶官不可知其為誰或百揆四岳<lb/>
　亦兼此職如周以六卿兼三公也曰汝弼曰汝無面<lb/>
<pb n="64b"/>　從責之禹及居是官而在帝側者林氏曰舜大聖人<lb/>
　夫豈有違于道禹亦大聖人豈有面從後言無是而<lb/>
　猶儆戒所以為聖吕氏曰舜非有所歉而畏人之後<lb/>
　言非容受有所未盡而致人之後言虞廷之臣非肯<lb/>
　欺其君而面是背非者聖人敬畏無已虛懷待諫惟<lb/>
　恐過之不聞言之不盡故其求之切也如此大傳曰<lb/>
　古者天子必有四鄰前曰疑後曰丞左曰輔右曰弼<lb/>
　其爵視卿其禄視次國之君其為人也仁好學多聞<lb/>
<pb n="65a"/>　道順天子未嘗有過者謂之疑其位在前强立敢斷<lb/>
　輔善從義者謂之輔其位在左亷潔切直弼過諫邪<lb/>
　者謂之弼其位在右齋給便利善應顧問而不回者<lb/>
　謂之丞其位在後天子中位而聽朝四鄰維之是以<lb/>
　慮無失計舉無過事也<lb/>
庶頑讒説若不在時侯以明之撻以記之書用識哉欲<lb/>
並生哉工以納言時而颺之格則承之庸之否則威之<lb/>
　帝與禹言欲臣鄰各盡其職以助已而未任之人亦<lb/>
<pb n="65b"/>　欲教養以成其才蓋百官世胄萬民之俊選及諸侯<lb/>
　所貢之士皆他日居臣鄰之職者其可用之才固将<lb/>
　論定而官使之其間有庶頑讒説不在是選者儻以<lb/>
　為不可用而遽棄之慮有遺才之失故必命掌教掌<lb/>
　樂之官悉心造就冀其改過遷善而得為吾用侯張<lb/>
　侯以射也如王制所謂司徒命郷簡不率教者以告<lb/>
　耆老皆朝于庠習射上功是也明之使自明也射之<lb/>
　禮必明于進退周旋升降揖讓之儀必明于騶虞貍<lb/>
<pb n="66a"/>　首采蘩采蘋之節又必内志正外體直持弓矢審固<lb/>
　而後可以中所以開悟其心思智識者非一故曰以<lb/>
　明之撻扑也如儀禮郷射記所謂楚扑長如笴射者<lb/>
　有過則撻之是也記之使之自記也人有不善每欲<lb/>
　諱䕶不遭戮辱稍久即忘恥不甚則悔不深悔不深<lb/>
　則改不力射而有過及犯教者撻之中庭衆所共見<lb/>
　辱莫大焉所以堅牢其羞惡憤悔者至切故曰以記<lb/>
　之書用識哉者謂嵗時常教習之苟其有一善則書<lb/>
<pb n="66b"/>　而識之以待考校如周官族師屬民讀法書其孝弟<lb/>
　睦婣閭胥聚衆庶讀法書其敬敏任恤是也夫習射<lb/>
　而使之明撻過而使之記又用書以識其善道之齊<lb/>
　之懲之勸之至再至三而未已者欲其並生而已善<lb/>
　者生之徒不善者死之徒改不善而從善是與之並<lb/>
　生也已上蓋使掌教者教之猶以為未足又使典樂<lb/>
　者教之工謂樂工納言樂工平日所納之言也颺播<lb/>
　揚也工以所采詩歌之𩔖時時播揚倡歎以曉諭感<lb/>
<pb n="67a"/>　動之而興起其善心如周官大司樂以樂語教國子<lb/>
　興道諷誦言語是也承進也威謂屏之責之也其改<lb/>
　過而至于善者則進之用之其不可化而終不改者<lb/>
　則屏之責之也嗚呼帝舜為君為師之道仁之至義<lb/>
　之盡也<lb/>
禹曰俞哉帝光天之下至于海隅蒼生萬邦黎獻共惟<lb/>
帝臣惟帝時舉敷納以言明庶以功車服以庸誰敢不<lb/>
讓敢不敬應<lb/>
<pb n="67b"/>　俞哉者然之而不盡然蘇氏謂與春秋傳諾哉意同<lb/>
　是也隅角也海隅四海之隅蒼生草木蒼蒼然而生<lb/>
　之處言極其逺也黎獻黎民之賢者庶朱子云當作<lb/>
　試由音相近而訛也帝徳光輝逺被普天之下以至<lb/>
　海隅草木所生之地萬邦黎民之賢誰不感慕興起<lb/>
　共願為帝朝之臣惟帝于是而舉之既敷納之以其<lb/>
　言又明試之以其功必其言之施于事而有功然後<lb/>
　賜以車服而用之用人之際如此精別誰敢不以敬<lb/>
<pb n="68a"/>　以讓而應上之求言此蓋謂諸侯所貢之士必不敢<lb/>
　為頑讒也不言國之俊選者以逺包近也<lb/>
帝不時敷同日奏㒺功無若丹朱傲惟慢遊是好傲虐<lb/>
是作㒺晝夜頟頟罔水行舟朋淫于家用殄厥世<lb/>
　敷同孫氏謂猶言普同也帝之用人試其言之有功<lb/>
　然後用不是普同無分別而日進無功之人世胄非<lb/>
　才者不得世其官故以丹朱示戒堯處子朱于丹淵<lb/>
　為諸侯丹者朱之國名也慢怠慢也因怠惰而好逰<lb/>
<pb n="68b"/>　行也傲嬉戲也因嬉戲而為虐害也不分晝夜頟頟<lb/>
　不休息此好慢遊之事罔水行舟如奡之平地盪舟<lb/>
　此作傲虐之事朋猶言羣聚也羣聚而淫亂于家也<lb/>
　殄絶也世者世堯之天下也丹朱不肖堯以天下與<lb/>
　舜而不與朱故曰殄厥世言此蓋以儆公卿大夫元<lb/>
　士之子使之不敢為頑讒也<lb/>
予創若時娶于塗山辛壬癸甲啓<graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>
                    <graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>而泣予弗子惟<lb/>
荒度土功<lb/>
<pb n="69a"/>　創懲也塗山國名夀春縣東北有山名曰塗山國蓋<lb/>
　近此山也啓禹子<graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>
                    <graphic n="KR0561" url="https://raw.githubusercontent.com/kanripo/KR-Gaiji/master/images/KR0561.png" mimeType="image/png"/>泣聲荒大度營為也圡功治<lb/>
　水之事也禹言我懲創丹朱之如此故娶妻厯辛壬<lb/>
　癸甲四日即徃治水其後過門不入聞子啓泣聲不<lb/>
　暇子之惟以荒度土功為急朱子曰丹朱如是故不<lb/>
　得為天子我如此勤苦故有功以此戒教令莫如丹<lb/>
　朱而如我也<lb/>
弼成五服至于五千州十有二師外薄四海咸建五長<lb/>
<pb n="69b"/>各迪有功苖頑弗即工帝其念哉<lb/>
　夾持以正弓體曰弼薄迫近也治水事畢經理天下<lb/>
　定為五服之制每一服一面五百里兩面相夾而成<lb/>
　千里如弓之弼然五服共五千里既別九州後増其<lb/>
　三一州立一州牧為之師故有十二師内自侯服而<lb/>
　始外迫四海之逺皆建五等諸侯為之長師統諸侯<lb/>
　者也長君一國者也有師有長各使導迪其民以趨<lb/>
　事功惟三苖之國于治水之前已竄其君于三危而<lb/>
<pb n="70a"/>　其民留居故土者習頑不順政教治水之時不就官<lb/>
　司之徵役在内讒説之頑可化也在外苗民之頑未<lb/>
　易化帝其念之哉苗民之頑其後帝分北之猶殷民<lb/>
　之頑周公遷之于洛蓋所以化其頑也<lb/>
帝曰廸朕徳時乃功惟敘臯陶方祗厥敘方施象刑惟<lb/>
明<lb/>
　叙者無一事之不理也帝言導廸朕徳者是汝之功<lb/>
　惟當更使事事咸叙又言臯陶為禹之助方祗敬其<lb/>
<pb n="70b"/>　當叙之事方示人以畫象之刑凡猾夏之蠻夷姦宄<lb/>
　之寇賊有刑以待之惟當更加明審蓋因禹臯陶謨<lb/>
　之後歸美二臣而又欲其加勉也<lb/>
　　此第二章<lb/>
䕫曰戛擊鳴球搏拊琴瑟以詠祖考来格虞賔在位羣<lb/>
后徳讓<lb/>
　此堂上之樂戛亦擊也戛輕擊重球玉磬石音也叩<lb/>
　之則鳴故曰鳴球搏猶擊也輕手取聲曰拊琴瑟絲<lb/>
<pb n="71a"/>　音也詠登歌也鳴球琴瑟其聲清越和平可與人聲<lb/>
　相比故戛擊搏拊之而詠也祖考所祭之祖考虞賔<lb/>
　丹朱也在位内百官也羣后外諸侯也皆助祭者虞<lb/>
　賔不臣故序内外諸臣之上徳讓有相讓之徳也樂<lb/>
　作而所祭者来格助祭者徳讓則神人無不和矣<lb/>
下管鼗鼓合止柷敔笙鏞以間鳥獸蹌蹌<lb/>
　下謂堂下之樂管竹音也堂上之樂以歌為主故謂<lb/>
　之升歌堂下之樂以管為主故謂之下管鼗小鼓鼓<lb/>
<pb n="71b"/>　大鼓革音也合止為二音合作止則敔止柷木音敔<lb/>
　當是土音塤之類而舊説相傳以為斵木成伏虎狀<lb/>
　背有鉏鋙櫟之以為聲蓋因敔名而生鉏鋙之義必<lb/>
　不然也笙匏音也列管于匏中又施簧于管端鏞大<lb/>
　鐘金音也堂下之吹與堂上之歌相間故曰閒蹌蹌<lb/>
　舞貌鳥獸蹌蹌而舞則萬物無不和矣孔疏曰樂上<lb/>
　下迭奏而曲成神人鳥獸之應上下共致以神人尊<lb/>
　而在上故配堂上之樂言之鳥獸賤而在下故配堂<lb/>
<pb n="72a"/>　下之樂言之非堂上之樂獨感神人堂下之樂偏感<lb/>
　鳥獸也<lb/>
簫韶九成鳯凰來儀<lb/>
　簫韶舜樂名簫字本作箾舞者所執之物成謂樂曲<lb/>
　之一終也樂曲終必變而更奏周官言九變傳言九<lb/>
　奏與九成之義同鳳凰靈鳥也儀有容儀也箾韶合<lb/>
　奏九成而樂大備雖靈鳥瑞物不常有者亦感至和<lb/>
　而來儀也<lb/>
<pb n="72b"/>䕫曰於予擊石拊石百獸率舞庶尹允諧<lb/>
　此又一時之言拊猶言戛也石通球而言石音貴于<lb/>
　衆音故韶樂以球為首商頌亦言依我磬聲也百獸<lb/>
　該物之飛走庶尹該官之正貳方擊拊石音不待衆<lb/>
　音備奏而已能召人物之和上文先言神人而後鳥<lb/>
　獸以尊卑為序此先言百獸而次庶尹以難易為序<lb/>
　䕫言樂如此蓋有舜之徳是以有䕫之樂道徳樂之<lb/>
　本聲音樂之具舜徳極大極盛而韶樂又盡善盡羙<lb/>
<pb n="73a"/>　故其感應之妙古今莫及<lb/>
　　此第三章<lb/>
帝庸作歌曰勑天之命惟時惟幾<lb/>
　凡樂必有歌辭上章載韶樂感應之效驗此章載帝<lb/>
　朝君臣之歌詩勑天之命謂以天命難保相教戒督<lb/>
　勉也惟時惟幾謂無一時不勑無一事不勑雖須㬰<lb/>
　不敢忘雖細微不敢忽也此帝先言其所以作歌之<lb/>
　意<lb/>
<pb n="73b"/>乃歌曰股肱喜哉元首起哉百工熙哉<lb/>
　股肱臣也喜歡喜而有為元首君也起謂作興而無<lb/>
　怠百工熙哉謂百工之職業廣大光明也此惟時惟<lb/>
　幾而勑天命者也<lb/>
臯陶拜手稽首颺言曰念哉率作興事慎乃憲欽哉屢<lb/>
省乃成欽哉<lb/>
　拜手首至手稽首首至地先拜手而後稽首九拜中<lb/>
　之吉拜也颺言𤼵揚其聲而言也念哉令同列思念<lb/>
<pb n="74a"/>　帝歌之意作起也振𤼵之意興事謂建立其事不可<lb/>
　頽廢也憲法也率皆起而立事事必循法所當致慎<lb/>
　于始事雖已成猶當屢省于終始終同一敬也此臯<lb/>
　陶先拜帝歌又言所以賡帝歌之意<lb/>
乃賡載歌曰元首明哉股肱良哉庶事康哉又歌曰元<lb/>
首叢脞哉股肱惰哉萬事墮哉<lb/>
　賡續也載始也帝歌則先臣後君臯陶賡則先君後<lb/>
　臣君以知人為明臣以任職為良如此則庶事安泰<lb/>
<pb n="74b"/>　也叢脞煩碎也惰懈怠也墮傾圯也君不識體要而<lb/>
　行臣之事臣虚竊禄位而怠君之事則萬事廢壞矣<lb/>
　王氏曰前言庶事後言萬事甚言叢脞與隋之敗事<lb/>
　也<lb/>
帝拜曰俞往欽哉<lb/>
　蔡氏曰帝拜重其禮也然其言而曰汝等往治其職<lb/>
　不可不敬也陳氏曰典謨之書皆以欽終之<lb/>
　　此第四章<lb/>
<pb n="75a"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="75b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書纂言卷一<lb/>
</p>

  </div>
            <div>
                <head>書纂言卷二</head>
    <p>
<pb n="1a"/>欽定四庫全書<lb/>
　書纂言卷二　　　　　　　元　吳澄　撰<lb/>
　　夏書<lb/>
　　　夏禹有天下之號也禹貢成於堯之時而繫之<lb/>
　　　夏書者禹之王以是功也<lb/>
　　　禹貢<lb/>
　　　　貢者下供上之名林氏曰是篇有貢有賦而<lb/>
　　　　獨以貢名篇者孟子曰夏后氏五十而貢則<lb/>
<pb n="1b"/>　　　　貢又夏后氏田賦之總名也<lb/>
禹敷土隨山刋木奠髙山大川<lb/>
　禹先分布九州之土地以別州界隨山之𫝑斬木通<lb/>
　道又定其山之髙者川之大者以為各州綱紀然後<lb/>
　因界分相其便冝而施功焉<lb/>
　　此第一章緫叙大槩以起後章<lb/>
冀州<lb/>
　冀州堯都之地三面距河兖河之西雍河之東豫河<lb/>
<pb n="2a"/>　之北八州皆言疆界而冀不言者以尊帝畿示天子<lb/>
　無外之意<lb/>
既載壺口治梁及岐<lb/>
　既者已事之辭載始有事也壺口山名龍門之上口<lb/>
　也在隰州吉鄉縣東南梁吕梁山也在石州離石縣<lb/>
　東北春秋成公五年梁山朋壅河爾雅云梁山晉望<lb/>
　謂此山也岐狐岐之山也在汾州介休縣勝水所出<lb/>
　東北流注于汾吕不韋謂龍門未闢吕梁未鑿河出<lb/>
<pb n="2b"/>　孟門之上水溢逆流孟門蓋在壺口之下流壺口治<lb/>
　則河流壺之中而不復出其上矣自是乃治梁治岐<lb/>
　魏志曰梁山北有龍門大禹所鑿新安王氏曰龍門<lb/>
　兩山夾河其一在洚州龍門縣其一在同州韓城縣<lb/>
　陳氏曰水患莫甚于河河之險在于龍門孟門蓋孟<lb/>
　門龍門乃河之上下口為河之巨扼故首治之吕氏<lb/>
　曰此禹最用功處孟子謂禹行其所無事如鑿龍門<lb/>
　豈得為無事鑿其所當鑿不憚難而止乃是行其所<lb/>
<pb n="3a"/>　無事也林氏曰鑿者疑就狹處鑿而廣之未必如賈<lb/>
　讓所謂隳斷天地之性也蔡氏曰梁岐二山河水所<lb/>
　經治之所以開河道先儒以為雍州梁岐者非是<lb/>
旣修太原至于岳陽<lb/>
　修因鯀之功而修之也廣平曰原太原河東太原府<lb/>
　也岳太岳山在晉州霍邑縣東山南曰陽今岳陽縣<lb/>
　地也從太原至岳陽皆修之蓋汾水出太原經太岳<lb/>
　東入于河此導汾水也朱子曰他所舉山川皆先地<lb/>
<pb n="3b"/>　後績覩成功而言也壺口梁岐太原獨先績後地本<lb/>
　用功之始而言也豈治之有難易歟<lb/>
覃懷厎績至于衡漳<lb/>
　覃懷地名漢河内郡懷縣今懷州也衡漳水名衡古<lb/>
　横字漳水二源一出平定軍樂平縣少山者名清漳<lb/>
　一出潞州長子縣𤼵鳩山者名濁漳東至涉縣合清<lb/>
　漳東北至定逺軍東光縣入北河曽氏曰地形南北為<lb/>
　從東西為横河自大伾而北流漳水東流而注之河<lb/>
<pb n="4a"/>　從漳横故曰衡漳蔡氏曰桑欽云二漳異源而下流<lb/>
　相合同歸于海唐人亦言漳水能獨達于海請以為<lb/>
　瀆而不云入河者蓋禹導河自洚水大陸至碣石東<lb/>
　北入海周定王五年河徙砱礫則漸遷而東漢初漳<lb/>
　猶入河其後河日以東而漳水益逺至欽時河自大<lb/>
　伾而下已非故道而漳自入海矣故欽與唐人所言<lb/>
　如此<lb/>
厥土惟白壤<lb/>
<pb n="4b"/>　無塊曰壤白色也壤質也水害旣去土復其常故以<lb/>
　土色質辨土之所宜也王氏曰冀土非盡白壤其大<lb/>
　致然也餘州倣此<lb/>
厥賦惟上上錯厥田惟中中<lb/>
　賦者上税下之名粟米兵車之類錯猶閒也賦上上<lb/>
　第一等閒或第二等田中中第五等田賦之等不同<lb/>
　何也賦之九等以各州嵗入緫數較其多寡而為髙<lb/>
　下也數之最多者為上上田之九等以各州土地所<lb/>
<pb n="5a"/>　宜較其肥瘠而為髙下也地之最肥者為上上林氏<lb/>
　曰冀州先賦後田者畿内之地併與廛里場圃關市<lb/>
　之𩔖征之如周官載師所載非但田賦也他州皆先<lb/>
　田後賦蓋賦出于田而已<lb/>
恒衞旣從大陸旣作<lb/>
　恒衞二水名恒水出定州曲陽縣恒山北谷東流合<lb/>
　滱水至瀛州髙陽縣入易水眺氏曰今恒水西南流<lb/>
　至眞定府行唐縣東流入滋水又南流入衡水非古<lb/>
<pb n="5b"/>　逕矣衞水出真定府靈夀縣東流合滹沱河過信安<lb/>
　軍入易水從從其道也大陸蔡氏曰髙平曰陸禹河<lb/>
　自澶相以北在貝冀以及枯洚之南皆穿西山踵趾<lb/>
　以行班馬王横所謂載之髙地是也及其已過信洚<lb/>
　之北則西山𫝑斷曠然四平蓋此處謂之大陸杜佑<lb/>
　李吉甫以邢趙深三州為大陸者得之孫炎以為鉅<lb/>
　鹿北廣阿澤河所經者非是程氏曰古河未嘗逕邢<lb/>
　行鉅鹿之廣阿也作謂耕治水患旣息而平地之廣<lb/>
<pb n="6a"/>　衍者可耕治也敘此于田賦之下以其成功在田賦<lb/>
　旣定之後吕氏曰言于田賦之前者其害大不可不<lb/>
　先治也言于田賦之後者其害小故徐治之也<lb/>
㠀夷皮服<lb/>
　㠀海中山皮服製皮為衣海㠀之夷以皮服来貢也<lb/>
夾右碣石入于河<lb/>
　碣石在漢右北平郡驪城縣遼西臨榆縣河入海處<lb/>
　蓋在碣石東南冀州三面距河他州貢物必達于海<lb/>
<pb n="6b"/>　而後至帝都故八州敘事于章末紀其入貢之道冀<lb/>
　州天子所自治故無貢篚惟有島夷皮服之貢島夷<lb/>
　来貢所經之道東海在左碣石在右来行其閒由海<lb/>
　入河而達帝都也<lb/>
　　此第二章<lb/>
濟河惟兖州<lb/>
　東南據濟西北距河蘇氏曰河濟之閒相去不逺兖<lb/>
　州之境東南跨濟非止于濟也蔡氏曰河昔北流兖<lb/>
<pb n="7a"/>　州之境北盡碣石河右之地後淪于海河益徙而南<lb/>
　濟河始相去不逺林氏曰濟古文作泲説文註云此<lb/>
　兖州濟也其從水從齊者説文註云出常山房子縣<lb/>
　賛皇山濟泲音同字異當以古文為正澄案導水章<lb/>
　所敘冀州之濟兖州之濟實一水也濟泲二字蓋通<lb/>
　用註説文者因二字而以北濟南泲為二水非也<lb/>
九河旣道<lb/>
　孔氏曰河水分為九道在此州界蔡氏曰唐滄州即<lb/>
<pb n="7b"/>　漢漸海羣地北境與平州接相去五百餘里禹之九<lb/>
　河當在其地後為海水淪没故其迹不存九河入海<lb/>
　之處有碣石在其西北岸九河水道變遷而平州正<lb/>
　南有山名碣石者去海岸五百餘里則是古河自今<lb/>
　已為海處始分為九而淪于海矣漢王横言昔天常<lb/>
　連雨東北風海水溢西南出浸數百里九河之地已<lb/>
　為海水所漸酈道元亦謂九河碣石苞淪于海此説<lb/>
　是也澄案後儒蓋因爾雅九河之名而誤道水得其<lb/>
<pb n="8a"/>　道也後倣此<lb/>
雷夏旣澤<lb/>
　雷夏在濮州雷澤縣西北澤者水之鍾也孫氏曰旣<lb/>
　澤向未為澤今始為澤也吕氏曰治水不出兩端川<lb/>
　流畎澮則相轉而已達海使之有所歸也或不可以<lb/>
　達海則損數百里之地因其𫝑以為澤使之有所容<lb/>
　也<lb/>
灉沮㑹同<lb/>
<pb n="8b"/>　灉沮二水名兩相合謂之㑹合為一謂之同新安王<lb/>
　氏曰九域志濮州有沮溝即禹貢灉沮㑹同者沮溝出<lb/>
　濮陽灉水出曹州下流相合<lb/>
桑土旣蠶是降丘宅土<lb/>
　桑土冝桑之土也兖地冝桑後之濮上桑間可驗也<lb/>
　地髙曰丘兖地卑民皆升髙丘以避水今水退而桑<lb/>
　土旣可蠶矣于是民始下髙丘而居平土也<lb/>
厥土黒墳厥草惟繇厥木惟條<lb/>
<pb n="9a"/>　墳土脈墳起也如左氏傳所謂祭之地地墳是也繇<lb/>
　抽也條長也吕氏曰兖水最甚草木至是始抽始長<lb/>
　與包喬不同<lb/>
厥田惟中下厥賦貞作十有三載乃同<lb/>
　田中下第六等貞猶木之貞榦貞榦在下枝條在上<lb/>
　貞者物之下事之終也賦下下第九等言在九州之<lb/>
　下九等之終也禹治水八年十有三載通治水八年<lb/>
　言之則此州水平其後他州五年歟同謂一州之内<lb/>
<pb n="9b"/>　或髙或下水患皆平若有一處未平則不可謂同也<lb/>
　兖水最甚故作治十有三載乃同也<lb/>
厥貢漆絲<lb/>
　貢者謂諸侯貢天子故畿外八州皆有貢先漆絲以<lb/>
　土地最冝者先之也他州倣此<lb/>
厥篚織文<lb/>
　篚者所貢之物入于篚也篚竹器筐屬幣帛必承以<lb/>
　篚所謂篚厥𤣥黄也織文織而成文綾羅之屬東陽<lb/>
<pb n="10a"/>　馬氏曰周官九貢一曰祀貢菁茅是也二曰嬪貢絲<lb/>
　枲是也三曰器貢浮磬是也四曰幣貢琨瑶皮革是<lb/>
　也五曰材貢杶榦栝柏篠簜是也六曰貨貢龜貝金<lb/>
　珠是也七曰服貢絺紵織文是也八曰斿貢羽毛是<lb/>
　也斿旗之有旄垂下者九曰物貢魚鹽橘柚是也林<lb/>
　氏曰八州之貢兖雍最寡荆揚最多然各因土地所<lb/>
　宜雖有多寡而無輕重<lb/>
浮于濟漯達于河<lb/>
<pb n="10b"/>　泛舟于水謂之浮自水通水謂之達案地志漯水出<lb/>
　東郡東武陽至千乗入海程氏謂此乃漢河與漯殊<lb/>
　異澄嘗浮濟舟人言漯合于濟孔疏曰自漯入濟自<lb/>
　濟入河<lb/>
　　此第三章<lb/>
海岱惟青州<lb/>
　東北至海西南距岱岱泰山也在襲慶府奉符縣西<lb/>
　北三十里孔疏曰東北當跨海堯時青州越海而有<lb/>
<pb n="11a"/>　遼東舜分青州為營州即遼東也漢公孫度據遼東<lb/>
　自號青州刺史矣<lb/>
嵎夷旣略<lb/>
　嵎夷即堯典嵎夷蓋海濵之夷在登州略為之封畛<lb/>
　也<lb/>
濰淄其道<lb/>
　濰淄二水名濰水出宻州莒縣東北濰山北至濰州<lb/>
　昌邑入海淄水出淄州淄川縣東南七十里原山東<lb/>
<pb n="11b"/>　至青州壽光縣入濟其者將然之辭上言旣道旣者<lb/>
　已然之辭林氏曰河濟下流兖受之淮下流徐受之<lb/>
　江漢下流揚受之青雖近海然不當衆流之衝但濰<lb/>
　淄二水順故道則功畢矣比之他州用力最省者也<lb/>
厥土白墳海濵廣斥<lb/>
　濵水旁也斥鹹土也可煑為鹽東方謂之斥西方謂<lb/>
　之鹵平土則白而墳海濵之土則處處皆斥鹵故曰<lb/>
　廣斥<lb/>
<pb n="12a"/>厥田惟上下厥賦中上<lb/>
　田上下第三等賦中上第四等也<lb/>
厥貢鹽絺海物惟錯岱畎絲枲鉛松怪石<lb/>
　鹽斥地所出絺細葛也海物水族排蜃羅池之𩔖惟<lb/>
　或在句中猶言與及曁也或在句端猶如越如若也<lb/>
　錯石可磨礪者也詩云他山之石可以為錯畎谷也<lb/>
　枲麻也鉛黒錫也怪石怪異之石碔砆之屬岱山之<lb/>
　谷出此五物林氏曰凡貢不言所出之地者一州所<lb/>
<pb n="12b"/>　出皆可貢言所出之地者以此地所産為良也<lb/>
萊夷作牧厥篚檿絲<lb/>
　莱夷莱山之夷作謂耕作牧謂放牧夷人以耕牧為<lb/>
　業也檿山桑也野蠶食山桑成蠒其絲中琴瑟絃以<lb/>
　之為繒堅韌異常惟東莱出此絲水平而莱夷之地<lb/>
　可作牧矣故篚檿絲而来貢也<lb/>
浮于汶達于濟<lb/>
　汶水出原山西南至鄆州中都縣入濟蓋淄水出原<lb/>
<pb n="13a"/>　山之隂汶水出原山之陽不言達河者達濟則自濟<lb/>
　可達河矣<lb/>
　　此第四章<lb/>
海岱及淮惟徐州<lb/>
　東至海北距岱南至淮林氏曰北接青州則至岱南<lb/>
　接揚州則至淮一州之境有四至七州止言二至此<lb/>
　獨載三面者止言海岱則嫌于青止言淮海則嫌于<lb/>
　揚故言海岱及淮而後徐州之疆境始別<lb/>
<pb n="13b"/>淮沂其乂蒙羽其藝<lb/>
　淮沂二水名淮之源出于豫之境至揚徐閒始大其<lb/>
　泛溢為患尤在于徐故淮之治于徐言之沂水出沂<lb/>
　州沂水縣艾山行六百里南至下邳入泗源出尼丘<lb/>
　山西北徑魯雩門即曽㸃浴沂處又一源出武陽冠<lb/>
　石山又一源出黃孤山又有出沂州費縣者皆曰沂<lb/>
　水乂治也徐之水非一獨舉淮沂者蓋徐州泗水為<lb/>
　大而淮沂二水與之並沂在上流而入泗水淮在下<lb/>
<pb n="14a"/>　流而受泗水二水治則他無不治矣蒙羽二山名蒙<lb/>
　山在費縣西北八十里跨兩邑閒費縣在其東南蒙<lb/>
　隂縣在其東北顓㬰國在費縣西北故為東蒙主羽<lb/>
　山在沂州臨沂縣之東南海州朐山縣之西北藝言<lb/>
　可種藝也<lb/>
大野旣豬東原厎平<lb/>
　大野澤名在鉅野縣北五里其澤廣大南通洙泗北<lb/>
　連清濟俗呼梁山泊水蓄而復流曰豬東原漢東平<lb/>
<pb n="14b"/>　國即鄆州也後為東平府以地之平故曰東平在徐<lb/>
　西北謂之東者以在濟東故也東平國景帝時亦名<lb/>
　濟東國東平下濕自古多水患後世數徙其城厎平<lb/>
　者水患已去厎于平也蔡氏曰大野東原所以志濟<lb/>
厥土赤埴墳草木漸包<lb/>
　土黏曰埴黏泥如脂之膩也考工記言摶埴老氏言<lb/>
　埏埴土黏膩故可摶可埏而為器埴墳其土質有黏<lb/>
　膩者有墳起者漸進長也包叢生也<lb/>
<pb n="15a"/>厥田惟上中厥賦中中<lb/>
　田上中第二等賦中中第五等也<lb/>
厥貢惟土五色羽畎夏翟嶧陽孤桐泗濵浮磬淮夷蠙<lb/>
珠曁魚<lb/>
　土五色謂青黃赤白黒五種之土徐土赤而五色亦<lb/>
　間有之案周書作雒篇曰建大社于國中其壝東青<lb/>
　土南赤土西白土北驪土中央舋以黃土將建諸侯<lb/>
　鑿取其方面之土包以黃土苴以白茅以為土封故<lb/>
<pb n="15b"/>　曰受削土于周室此貢土五色蓋以為是用也羽畎<lb/>
　羽山之谷也夏五色具也翟雉也五色之雉羽中旌<lb/>
　旄嶧山名下邳縣有葛嶧山嶧陽嶧山之南也孤桐<lb/>
　特生之桐材中琴瑟泗水名出泗水縣桃墟西北陪<lb/>
　尾山源有泉四因以為名西南經曲阜分為二派南<lb/>
　洙北泗至瑕丘復合又經魚臺東南過沛彭城又過<lb/>
　下邳入淮泗濵泗水之二旁也浮磬石露水濵若浮<lb/>
　于水然或曰泗水旁近石浮生土中不根著者也下<lb/>
<pb n="16a"/>　邳有石磬山或以為古取磬之地不曰石而曰磬成<lb/>
　磬而後貢也淮夷淮北之夷蠙蚌之别名淮有羙魚<lb/>
　謂之淮白魚夏翟孤桐浮磬珠魚各有所産之地非<lb/>
　他處所有故詳其地<lb/>
厥篚𤣥纎縞<lb/>
　𤣥黒繒纎黒經白緯縞白繒<lb/>
浮于淮泗達于河<lb/>
　自淮而泗自泗達于河或謂泗水不可達河者蘇氏<lb/>
<pb n="16b"/>　曰自淮泗入河必道于汴世謂隋煬始通汴入泗禹<lb/>
　時無此水道此考之不詳也漢書項羽與漢約中分<lb/>
　天下割鴻溝以西為漢東為楚文頴註云于滎陽下<lb/>
　引河東南為鴻溝以通宋鄭陳蔡曹衞與濟汝淮泗<lb/>
　㑹于楚即今官渡水也魏武與𡊮紹相持于官渡乃<lb/>
　楚漢分裂之地自秦漢有之安知非禹跡邪晉王濬<lb/>
　伐吳杜預與書云足下當徑取秣陵自江入淮踰于<lb/>
　泗汴泝河而上振旅還都王濬舟師古今絶倫而自<lb/>
<pb n="17a"/>　汴泝河可以班師則汴水之大小當不減于今足以<lb/>
　見秦漢魏晉皆有此水道非煬帝創開也禹貢九州<lb/>
　之末皆記入河水道而淮泗獨不能入河理不應爾<lb/>
　意此水道其後或為鴻溝或為官渡或為汴皆引河<lb/>
　而注之淮泗也<lb/>
　　此第五章<lb/>
淮海惟揚州<lb/>
　北至淮東南至海<lb/>
<pb n="17b"/>彭蠡旣豬陽鳥攸居<lb/>
　彭蠡澤名跨豫章鄱陽之境廣數百里受歙信饒撫<lb/>
　之水及洪州東境水豬者名鄱陽湖流出名揚瀾左<lb/>
　蠡䖍吉𡊮筠之水及洪西境之水皆㑹過南康至湖<lb/>
　口縣入江陽鳥鴈也冬月居于此澤洲渚之閒千百<lb/>
　為羣日冬南夏北鴈九月而南正月而北隨日南北<lb/>
　趨暖避寒故曰陽鳥<lb/>
三江旣入震澤厎定<lb/>
<pb n="18a"/>　唐仲初吳都賦註松江下七十里分流東北入海者<lb/>
　為婁江東南流者為東江併松江為三江其地今亦<lb/>
　名三江口呉越春秋謂范蠡乗舟出三江之口者是<lb/>
　也入謂入海蘇湖之水于此入海也震澤太湖一名<lb/>
　五湖在吳縣西南五十里今湖州也震如三川震之<lb/>
　震俗謂湖翻太湖之水震蕩難定故名震澤江之下<lb/>
　流三江旣入海則震澤厎于定也<lb/>
篠簜旣敷厥草惟夭厥木惟喬厥土惟塗泥<lb/>
<pb n="18b"/>　篠箭竹簜大竹竹濶節曰簜少長曰夭喬髙也塗泥<lb/>
　水泉濕也下地多水其土淖新安王氏曰兖徐言草<lb/>
　木于厥土之下其土髙下燥濕同兼山林言之也揚<lb/>
　之塗泥惟言沮洳之多山林不與故言草木于厥土<lb/>
　之上<lb/>
厥田惟下下厥賦下上上錯<lb/>
　田下下第九等賦下上第七等上錯錯在下上之上<lb/>
　言間出第六也九等分為三品下上與中下異品故<lb/>
<pb n="19a"/>　特言上錯也<lb/>
厥貢惟金三品瑶琨篠簜齒革羽毛惟木㠀夷卉服<lb/>
　三品金銀銅也瑶琨皆羙石瑶次玉琨次瑶篠材中<lb/>
　矢笴簜材中樂管亦可為符節周官掌節有英簜齒<lb/>
　象齒革犀兕革羽鳥羽毛牛毛木楩梓豫章之屬凡<lb/>
　木之可用者皆是㠀夷東海南海㠀上之夷卉草也<lb/>
　卉服織草以為衣服也<lb/>
厥篚織貝<lb/>
<pb n="19b"/>　貝錦名詩云成是貝錦染其絲五色織之成文者曰<lb/>
　織貝不染五色而織之成文者曰織文<lb/>
厥包橘柚錫貢<lb/>
　凡貢物有宜入篚而貢者有宜包裹而貢者故又出<lb/>
　厥包一條于厥篚之外小曰橘大曰柚錫與也言下<lb/>
　與上有時特獻送而貢非常制也故曰錫貢錫貢字<lb/>
　例當在貢物之上為嫌厥篚之文繫以錫貢則不成<lb/>
　辭故言之于貢物之下<lb/>
<pb n="20a"/>沿于江海達于淮泗<lb/>
　順流而下曰沿沿江入海自海入淮自淮入泗泗可<lb/>
　達河而至帝都矣林氏曰禹時江淮未通故揚州入<lb/>
　貢必自江以入海然後達于淮泗至吳夫差掘溝通<lb/>
　水與晉㑹黃池然後江淮始通孟子謂禹排淮泗而<lb/>
　注之江蓋誤指吳王所通之水以為禹跡澄謂江北<lb/>
　淮南地髙于水雖曰溝通江淮兩水之間掘一横溝<lb/>
　兩端築堤壅水在溝中若欲行舟須自江中拽舟上<lb/>
<pb n="20b"/>　溝行溝旣盡又拽舟下淮江淮二水實未嘗通流也<lb/>
　　此第六章<lb/>
荆及衡陽惟荆州<lb/>
　北距南條荆山南盡衡山之陽<lb/>
江漢朝宗于海<lb/>
　朝宗諸侯見天子之名也春曰朝夏曰宗江漢合流<lb/>
　于荆去海尚逺然水道已安而無汜濫横流之患其<lb/>
　𫝑奔趨于海猶諸侯朝宗也<lb/>
<pb n="21a"/>九江孔殷<lb/>
　九江今之洞庭也經言九江在長沙下雋西北楚地<lb/>
　記言巴陵瀟湘之淵在九江之間今岳州巴陵縣即<lb/>
　楚之巴陵漢之下雋也洞庭正在其西北則洞庭為<lb/>
　九江審矣今沅水漸水元水辰水敘水酉水澧水資<lb/>
　水湘水皆合于洞庭意以是名九江也孔甚殷盛也<lb/>
　言九水之合有所容歸其流甚盛也漢志以九江為<lb/>
　在廬江之尋陽縣者非是蓋尋陽乃揚州之境不屬<lb/>
<pb n="21b"/>　荆州且惟一江而已不見有九江而孔疏又以彼處<lb/>
　九江之名起于近代則非禹貢所謂九江也<lb/>
沱潛旣道雲土夢作乂<lb/>
　爾雅曰水自江出為沱自漢出為潛江漢源𤼵梁州<lb/>
　流經荆州故梁荆皆有沱潛此則荆州江漢之出者<lb/>
　也案枝江縣有沱水然其流入江非出于江也華容<lb/>
　縣有夏水者首出于江尾入于沔亦謂之沱潛乃江<lb/>
　漢下流支派不一蓋謂江漢下流不一支派無循其<lb/>
<pb n="22a"/>　道者矣雲夢澤名周官職方氏荆州其澤藪曰雲夢<lb/>
　案華容縣南有雲夢澤枝江縣西有雲夢城江夏安<lb/>
　陸縣亦有雲夢蓋此澤跨江南北八九百里故每處<lb/>
　名焉土謂水退而土見作乂謂可耕種而治乂鄭氏<lb/>
　曰雲在江北今玉沙監利景陵等縣夢在江南今公<lb/>
　安石首建寧等縣易氏曰左傳楚子涉睢濟江入于<lb/>
　雲中則在江北為雲楚子田江南之夢則在江南為<lb/>
　夢江北江漢之㑹水潦常積雲在北方者方見土江<lb/>
<pb n="22b"/>　南皆山水源易涸夢在江南者已作乂沈氏曰舊尚<lb/>
　書雲夢土作乂太宗時得古本尚書乃雲土夢作乂<lb/>
　詔改從古本<lb/>
厥土惟塗泥<lb/>
　土下濕與揚州同<lb/>
厥田惟下中厥賦上下<lb/>
　田下中第八等賦上下第三等蔡氏曰田比揚只加<lb/>
　一等而賦為第三等者地濶人衆也<lb/>
<pb n="23a"/>厥貢羽毛齒革惟金三品杶榦栝柏礪砥砮丹惟箘簵<lb/>
楛<lb/>
　荆州貢與揚州大抵多同然荆先言羽毛者孔註謂<lb/>
　善者為先也杶榦栝柏皆木名杶古椿字榦柘也柏<lb/>
　葉松身曰栝揚州貢木不言其名凡木可用者皆貢<lb/>
　此州所貢只此四木而已礪麤砥細皆磨石也砮石<lb/>
　中矢鏃丹丹砂箘簵二竹楛木名材皆中矢笴<lb/>
三邦厎貢厥名包匭菁茅<lb/>
<pb n="23b"/>　三邦未詳其地厎致也匭匣也旣包而又匣之敬也<lb/>
　菁茅有刺而三脊所以供祭祀縮酒之用三邦厎貢<lb/>
　其有名者今辰州麻陽縣包茅山出菁茅然他處亦<lb/>
　有之舊以三邦厎貢厥名屬上文箘簵楛者非是<lb/>
厥篚𤣥纁璣組<lb/>
　𤣥染黒六入者七入則為緇深黒矣纁染綘三入者<lb/>
　四入則為朱深赤矣璣珠不圓者組綬璣組以璣穿<lb/>
　結為組也揚州先篚後包此先包後篚者以菁茅祀<lb/>
<pb n="24a"/>　貢重物包而且匭故升在篚前<lb/>
九江納錫大龜<lb/>
　尺二寸曰大龜神物國之所寳非可常得若偶得之<lb/>
　則以入納而錫于上謂納不謂貢明其非貢物也故<lb/>
　于貢包篚之外別出此條<lb/>
浮于江沱潛漢逾于洛至于南河<lb/>
　江沱潛漢其水道出入不可詳大𫝑則自江沱而入<lb/>
　潛漢也逾越也漢與洛不通故自漢出陸行及洛濵<lb/>
<pb n="24b"/>　乃用舟順流而下逾越洛口而遂入河也程氏曰不<lb/>
　徑浮江漢兼浮沱潛者隨其貢物所出之便或由經<lb/>
　流或循支派也<lb/>
　　此第七章<lb/>
荆河惟豫州<lb/>
　西南至南條荆山北距大河<lb/>
伊洛瀍澗旣入于河<lb/>
　伊水出虢州盧氏縣熊耳山東北至河南府鞏縣入<lb/>
<pb n="25a"/>　洛瀍水出河南郡舊穀城縣潛亭北至偃師入洛澗<lb/>
　水出澠池縣白石山至新安入洛伊瀍澗三水入洛<lb/>
　而洛水入河此言四水皆入于河猶漢入江江入海<lb/>
　而荆州言江漢朝宗于海意同蓋四水並流大小相<lb/>
　敵故也<lb/>
滎波旣豬<lb/>
　滎波二水名周官職方氏豫州其川滎雒其浸波溠<lb/>
　滎在今鄭州滎澤縣西五里敖倉東南鄭氏謂滎今<lb/>
<pb n="25b"/>　塞為平地滎陽民猶謂其處為滎澤酈道元曰禹塞<lb/>
　淫水于滎陽下引河東南以通淮泗濟水分河東南<lb/>
　流漢明帝使王景即滎水故瀆東注浚儀謂之浚儀<lb/>
　渠漢志謂滎陽縣有狼蕩渠首受濟是也南曰狼蕩<lb/>
　北曰浚儀一也滎瀆水受河水有石門謂之滎口石<lb/>
　門波水爾雅云水自洛出為波山海經曰婁涿之山<lb/>
　波水出其隂北流注于穀二説不同未詳孰是<lb/>
導菏澤被孟豬<lb/>
<pb n="26a"/>　菏澤在興仁府濟隂縣南三里其地有菏山故名其<lb/>
　澤為菏澤也蓋濟水所經水經謂南濟東過冤句縣<lb/>
　南又東過定陶縣南又東北菏水東出焉是也被被<lb/>
　覆而及之也孟豬在睢陽郡虞城縣西北周官作望<lb/>
　諸左傳爾雅作孟諸漢志作盟豬史記作明都夏氏<lb/>
　曰菏澤水盛餘波被于孟豬如弱水餘波入于流沙<lb/>
　也不言入言被者水盛乃被之不常入也<lb/>
厥土惟壤下土墳壚<lb/>
<pb n="26b"/>　土不言色色不一也壚疏也顔氏曰𤣥而疏説文曰<lb/>
　黒剛土土質髙下不同故別而言之<lb/>
厥田惟中上厥賦錯上中<lb/>
　田中上第四等賦錯上中第二等而間或第一等也<lb/>
　蓋冀賦第一或時數少于豫則降為第二而升豫為<lb/>
　上上豫賦第二或時數多于冀則升為第一而降冀<lb/>
　為上中也<lb/>
厥貢漆枲絺紵<lb/>
<pb n="27a"/>　周官漆林有征周時豫為畿内故征而不貢禹時豫<lb/>
　在畿外故貢而不征紵麻屬林氏曰顔師古謂織紵<lb/>
　為布及練然經但言貢紵或成布未成布不可詳<lb/>
厥篚纎纊<lb/>
　纊綿也林氏曰纎與纊二物也<lb/>
錫貢磬錯<lb/>
　磬錯治磬之錯也凡錫者非常貢故于末特言之龜<lb/>
　非貢物故言納不言貢橘柚磬錯雖是貢物非常制<lb/>
<pb n="27b"/>　所貢也故言錫貢<lb/>
浮于洛達于河<lb/>
　豫去帝都最近其東境徑自入河其西境由洛達河<lb/>
　　此第八章<lb/>
華陽黒水惟梁州<lb/>
　東距西岳華山之南西據黒水<lb/>
岷嶓旣藝沱潛旣道<lb/>
　岷嶓二山名岷江源所出嶓漢源所出二源旣滌水<lb/>
<pb n="28a"/>　無阻滯泛溢之患其山已可種藝也沱潛江漢別流<lb/>
　之在梁州者成都府郫縣東有沱水西入江又彭州<lb/>
　導江縣西南有沱水東入江又洋州眞符縣有灊谷<lb/>
　水西南入漢灊音潛凡江漢支流或大或小或長或<lb/>
　短皆名沱潛不拘一處岷嶓藝則江漢之上源治矣<lb/>
　沱潛道則江漢之下流治矣<lb/>
蔡蒙旅平和夷厎績<lb/>
　蔡蒙二山名蔡山在雅州嚴道縣蒙山在雅州名山<lb/>
<pb n="28b"/>　縣酈道元謂其山上合下開沬水逕其間溷崖水脈<lb/>
　漂疾厯代為患蜀郡太守李冰𤼵卒鑿平溷崖則二<lb/>
　山在禹為用功多也旅祭名旅平者治功畢而祭以<lb/>
　告水患之平和夷自嚴道而西地名和川夷人居之<lb/>
　旅祭二山而和夷所居之地亦致功也林氏曰今雅<lb/>
　州有和川鎮即和夷故地<lb/>
厥土青黎<lb/>
　黎黒也土不言質質不一也<lb/>
<pb n="29a"/>厥田惟下上厥賦下中三錯<lb/>
　田下上第七等賦下中第八等三錯者或時錯出第<lb/>
　七則降揚于下中而梁為下上或時錯出第九則升<lb/>
　兖于下中而梁為下下隨本等第八為三故曰三錯<lb/>
厥貢璆鐵銀鏤砮磬熊羆狐貍織皮西傾因桓是來<lb/>
　璆玉磬鐵柔鐵銀白金鏤剛鐡可鏤刻者也磬石磬<lb/>
　先鐵後銀鐵多于銀也後世蜀之卓氏程氏以鐵冶<lb/>
　冨擬封君見梁州産鐵之多也熊似豕羆似熊而黃<lb/>
<pb n="29b"/>　狐類犬而長尾貍則狐之小者孔氏謂以四獸之皮<lb/>
　織今通外國之俗者為澄言曰織皮者獸皮熟之去<lb/>
　毛削令至薄裁令極細如縷以金傅之織而為布非<lb/>
　縫皮為裘亦非織毳為褐也西傾山名在洮州臨潭<lb/>
　縣西南桓水名水經曰西傾之南桓水出焉葉氏曰<lb/>
　中國之貢疑西傾即西戎之境熊羆狐貍織皮文當<lb/>
　與西傾因桓是来相屬謂四獸織皮西傾之戎因桓<lb/>
　水而来以通中國獻方物也澄案西傾山雖屬雍州<lb/>
<pb n="30a"/>　然山趾所必廣西傾之戎蓋在梁州境内此句特為<lb/>
　織皮之貢而言章末乃緫言一州貢物達于帝都之<lb/>
　道他州之貢則皆然舊註以此句屬下文浮于潛之<lb/>
　上者非是<lb/>
浮于潛逾于沔入于渭亂于河<lb/>
　凡漢水分支可以容舟處皆潛也不言浮漢而言浮<lb/>
　潛者隨其支流徑便不必至漢乃浮也桑欽叙漢自<lb/>
　西樂城以上為沔度水口以下為漢大率漢之支流<lb/>
<pb n="30b"/>　皆名潛漢之上流皆名沔此由潛以逹漢也沔在山南<lb/>
　屬梁州渭在山北屬雍州水不可通自沔而北陸行<lb/>
　度隴至于渭濵乃用舟順流而不可逾越渭口而遂<lb/>
　渡河也文當曰入于沔逾于渭蓋二文互也漢武帝<lb/>
　時人有上書欲通襃斜道及漕事下張湯問之云襃<lb/>
　水通沔斜水通渭皆可以漕從南陽上沔入襃襃絶<lb/>
　水至斜間百餘里以車轉從斜下渭蔡氏曰襃斜之<lb/>
　間絶水百餘里故曰逾然當曰逾于渭今曰逾于沔<lb/>
<pb n="31a"/>　又未可曉絶河而渡曰亂<lb/>
　　此第九章<lb/>
黒水西河惟雍州<lb/>
　西跨黒水東至西河西河主冀都而言龍門之河在<lb/>
　冀西也<lb/>
弱水旣西<lb/>
　弱水出吐谷渾界窮石山自張掖郡刪丹縣西至合<lb/>
　黎山與張掖縣河合旣西者導之西流也栁宗元曰<lb/>
<pb n="31b"/>　其水無力不能負芥投之則墊没及底故名弱水<lb/>
涇屬渭汭<lb/>
　涇水出安定岍頭山易氏曰岍頭山一名崆峒連亘<lb/>
　原州髙平百泉平涼三縣涇水東南流至涇州臨涇<lb/>
　縣保定縣邠州冝禄縣永夀縣又東北流至京兆醴<lb/>
　泉縣九嵕山東仲山西當水出山處故漢名谷口縣<lb/>
　白渠漑田在此地又自池陽東流至涇陽縣南七里<lb/>
　左傳襄十四年諸侯伐秦濟涇而次在此地東南流<lb/>
<pb n="32a"/>　至髙陵縣東北流至雲陽縣西二十五里即鄭國鑿<lb/>
　渠處又東流而入渭洛入河處謂之洛汭渭入河處<lb/>
　謂之渭汭涇至雲陽縣而入渭又至華州華隂之永<lb/>
　豐倉而入河此二百八十里間涇與渭相連故曰涇<lb/>
　屬渭汭<lb/>
漆沮旣從灃水攸同<lb/>
　漆沮二水名漆水自耀州同官縣東北界來經華原<lb/>
　縣沮水自坊州昇平縣北子午嶺出下合榆谷慈馬<lb/>
<pb n="32b"/>　等川至華原縣合漆水至同州朝邑縣東南入渭從<lb/>
　如恒衛旣從之從灃水出京兆鄠縣北東至咸陽縣<lb/>
　經上林苑與渭水合為一故曰同案水經漆水出扶<lb/>
　風杜陽縣眺氏曰此邠州漆也程氏曰杜陽今岐山<lb/>
　普潤縣之地亦漢漆縣之境非禹貢之漆水也<lb/>
荆岐旣旅終南惇物至于鳥鼠<lb/>
　荆岐二山名荆北條荆山在耀州富平縣掘陵原岐<lb/>
　在鳯翔岐山縣東北十里終南惇物鳥鼠三山名終<lb/>
<pb n="33a"/>　南一名太一山在京兆萬年縣南五十里惇物一名<lb/>
　垂山在武功縣鳥鼠俗呼為青雀山在渭源縣西舉三<lb/>
　山而不言所治者蒙上文旣旅之文也<lb/>
原隰厎績至于豬野<lb/>
　廣平曰原下濕曰隰詩曰度其隰原即此也在邠州<lb/>
　豬野澤名武威縣東北休屠澤是也治水成功自髙<lb/>
　而下故先言山次原隰次陂澤也<lb/>
三危既宅三苗丕敘<lb/>
<pb n="33b"/>　三危山名未詳其地地記以為在鳥鼠之西而南當<lb/>
　岷山或以為燉煌左傳曰先王居檮杌于四裔故允<lb/>
　姓之姦居于瓜州即燉煌也叙謂服從政教也舜竄<lb/>
　三苗之君于三危者猶尚桀驁頑不即功蓋三苗故<lb/>
　地山川險惡氣習使然今湖南徭洞時猶竊𤼵俘而<lb/>
　詢之多為猫姓豈其遺種歟<lb/>
厥土惟黃壤<lb/>
　黄者土之正色林氏曰物得其常性者最貴雍州黃<lb/>
<pb n="34a"/>　壤故其田他州莫及<lb/>
厥田惟上上厥賦中下<lb/>
　田上上第一等賦中下第六等或謂荆州厥賦下上<lb/>
　上錯之等是與雍州兩易而此不言錯何也曰荆賦<lb/>
　或時數多于雍則錯出第六而雍為第七自是荆之<lb/>
　賦有増羡而非雍之賦有減殺也故荆言錯而雍不<lb/>
　言錯<lb/>
厥貢惟球琳琅玕織皮崑崙析支渠捜西戎即敘<lb/>
<pb n="34b"/>　球琳皆羙玉或云球玉磬琅玕羙石似珠今南海有<lb/>
　青琅玕珊瑚屬也崑崙析支渠搜皆西戎國名崑崙<lb/>
　在臨羌西析支在河闗西渠搜近朔方地即猶即工<lb/>
　之即敘猶丕敘之敘即敘言臣順而効貢也梁州織<lb/>
　皮西傾之戎所貢雍州織皮此諸國之戎所貢易氏<lb/>
　曰臨羌西即今蘭州之地河闗西即今積石軍之地<lb/>
　朔方郡有渠搜縣水經云河自朔方東流經渠搜故<lb/>
　城禮大戴記云北𤼵渠捜西戎又在三國之外如漢<lb/>
<pb n="35a"/>　之西域亦緫三十六國舊本織皮至即敘十二字在<lb/>
　㑹于渭汭之下蘇氏曰其文當在球琳琅玕之下浮<lb/>
　于積石之上今從之<lb/>
浮于積石至于龍門西河㑹于渭汭<lb/>
　積石山名禹導河所始處龍門在河中府龍門縣雍<lb/>
　之貢道有二北道自積石至西河南道自渭入河北<lb/>
　道自龍門而下與南道㑹于渭汭蔡氏曰他州入貢<lb/>
　亦必不止一道𤼵此例以互見耳案邢恕奏乞下熙<lb/>
<pb n="35b"/>　河路打造船五百隻于黄河順流放下至㑹州西小<lb/>
　河内藏放熙河漕使李復奏竊知邢恕欲用此船載<lb/>
　兵順流而下去取興州契勘㑹州之西小河鹹水其<lb/>
　濶不及一丈深止于一二尺豈能藏船過㑹州入韋<lb/>
　精山石峽險窄自上垂流直下髙數十丈船豈可過<lb/>
　至西安州之東大河分為六七道散流渭之南山逆<lb/>
　流數十里方再合逆溜水淺灘磧不勝舟載此聲若<lb/>
　出必為夏國侮笑事遂寢邢恕之䇿如李復之言可<lb/>
<pb n="36a"/>　謂謬矣然此言雍州貢賦之路亦曰浮于積石至于<lb/>
　龍門西河則古来此處河道固通舟楫矣而復之言<lb/>
　乃如此何也姑錄之以備參考云<lb/>
　　此第十章<lb/>
導岍及岐至于荆山逾于河壺口雷首至于太岳厎柱<lb/>
析城至于王屋太行恒山至于碣石入于海<lb/>
　陳氏曰隨山治水故以導言水源出于山因山以相<lb/>
　水之源委山有澗谷者導而納之川朱子曰導山自<lb/>
<pb n="36b"/>　北而南據導字分南北二條而江河為之紀二條又<lb/>
　分為四鄭氏曰岍岐為正隂列西傾為次隂列嶓冢<lb/>
　為次陽列岷山為正陽列澄案毎列之中又有二焉<lb/>
　此條河渭北境之山北條之北也岍岐荆三山在渭<lb/>
　北北條之北之一也岍在雍州岍源縣西六十里北<lb/>
　與隴山接今之隴山天井金門秦嶺山皆古之岍也<lb/>
　逾謂行及河濵用舟截流横渡逾越河濵而又出陸<lb/>
　也壺口雷首太岳厎柱析城王屋太行恒山碣石九<lb/>
<pb n="37a"/>　山在河北北條之北之二也雷首一名中條山在河<lb/>
　中府河東縣南十五里太岳即霍山在晉州霍邑縣<lb/>
　東三十里厎柱在陜州陜縣東北五十里山在水中<lb/>
　破為三穿河出其間有似于門俗名三門山析城在<lb/>
　王屋縣西北七十里山峰四面如城有南門焉王屋<lb/>
　在垣曲縣北十五里周廻一百三十里髙三十里山<lb/>
　形如屋太行連亘河北諸州澤州之晉城陸州懷州<lb/>
　之河内武涉修武以至于河北境皆太行所經故太<lb/>
<pb n="37b"/>　行在河北為天下之脊恒山北岳也在漢常山郡上<lb/>
　曲陽縣西北入于海言山傍之水皆入海也<lb/>
西傾朱圉鳥鼠至于太華熊耳外方桐柏至于陪尾<lb/>
　岍與西傾皆雍州山故西傾不言導其文蒙于導岍<lb/>
　也此條大河南境之山北條之南也西傾朱圉鳥鼠<lb/>
　太華四山北條之南之一也朱圉在秦州清水縣伏<lb/>
　羗鎮西南六十里太華西岳也在華州華隂縣南八<lb/>
　里熊耳外方桐柏陪尾四山北條之南之二也熊耳<lb/>
<pb n="38a"/>　在虢州盧氏縣南五十里外方中岳嵩山也在河南<lb/>
　府登封縣西北二十三里桐柏一名大復山在唐州<lb/>
　桐柏縣西南九十里陪尾案唐志泗水縣有陪尾山<lb/>
　泗水出焉蓋此是也孔疏以安州安陸縣横尾山為<lb/>
　陪尾者非是<lb/>
導嶓冢至于荆山内方至于大別<lb/>
　此條江漢北境之山南條之北也嶓冢荆山二山在<lb/>
　北南條之北之一也嶓冢在興元府金牛鎮東二十八<lb/>
<pb n="38b"/>　里其山中髙東西下形似冢山以東水皆東流山以<lb/>
　西水皆西流俗謂分水嶺荆山在荆門軍當陽内方<lb/>
　大別二山在江北南條之北之二也内方一名章山<lb/>
　在復州竟陵縣大別在漢陽軍漢陽縣漢水入江處<lb/>
　鄂州在江南岸北對此山<lb/>
岷山之陽至于衡山過九江至于敷淺原<lb/>
　嶓岷皆梁州山故岷山不言導其文蒙于導嶓冢此<lb/>
　條大江南境之山南條之南也岷衡二山南條之南<lb/>
<pb n="39a"/>　之一也岷山在茂州汶山縣西北俗謂鐵豹嶺南去<lb/>
　青城石山百里蜀以西近江源者皆為岷山連峰接<lb/>
　岫青城天彭諸山之所環遶皆岷也岷山之陽其山<lb/>
　非一衡山南岳也在衡州衡陽縣北七十里南一峰<lb/>
　曰岣嶁山自縣西北以至湘南縣東南皆衡山也過<lb/>
　九江謂導山之人至衡山之麓遂越洞庭之尾東取<lb/>
　山路以至敷淺原是導岍岐荆山逾于河以盡恒山<lb/>
　碣石之例也敷淺原一山南條之南之二也導山自<lb/>
<pb n="39b"/>　衡山東行至今江州徳安縣有敷淺原即漢厯陵縣<lb/>
　地敷淺原蓋兼山水而名望敷陽乃其中間之小山<lb/>
　廬阜則其盡處之大山也<lb/>
　　此第十一章<lb/>
導弱水至于合黎餘波入于流沙<lb/>
　蔡氏曰濬川自隨山始故導水次于導山山水皆原<lb/>
　于西北故敘山叙水皆自西北而東南導山則先岍<lb/>
　岐導水則先弱水也朱子曰導水凡九條弱水最西<lb/>
<pb n="40a"/>　北水又西流不經中國故首言之黒水從雍梁西界<lb/>
　入南海亦不經中國故次之河為四瀆宗且𤼵源西<lb/>
　北故中國之水以河為先漢𤼵源于西在江之北故<lb/>
　次于河江在漢南故次于漢濟雖北而𤼵源近故次<lb/>
　于江淮在濟南故次于濟渭水所經止于雍州于一<lb/>
　州為大于九州為小故後及之洛水所經止于豫州<lb/>
　自渭而言又在南故居末易氏曰弱水合黎流沙同<lb/>
　在甘州即漢張掖郡弱水出刪丹縣南山下合黎山<lb/>
<pb n="40b"/>　在張掖縣西北二百里俗名要塗山又有居延澤在<lb/>
　縣東北六十里古以為流沙朱子曰流沙在合黎之<lb/>
　西杜佑曰在沙州西八十里其沙隨風流行故曰流<lb/>
　沙<lb/>
導黒水至于三危入于南海<lb/>
　水經曰出張掖雞山南至燉煌過三危山漢志曰益<lb/>
　州郡滇池縣有黒水祠夏氏曰黒水在張掖為雍州<lb/>
　之界在于闐為梁州之界易氏曰樊綽蠻書載蠻水<lb/>
<pb n="41a"/>　之入南海者有四西洱河與瀾滄江合一也麗水與瀰<lb/>
　渃江合二也新豐川合勃弄諸水三也唐蒙所見盤江<lb/>
　四也綽指麗水為黒水一名様禆江而羅些城北有<lb/>
　山即三危山其水從羅些城三危山西南行上流出<lb/>
　于西羌吐蕃下流南至蒼望城又南至雙王道勿川<lb/>
　有瀰渃江西南来㑹南經驃國之東而入海羅些乃<lb/>
　南詔吐蕃南北相距之地其西接吐蕃其東接劍南<lb/>
　東北之西境蔡氏曰梁雍二州西邉皆以黒水為界<lb/>
<pb n="41b"/>　是黒水自雍之西北而直出梁之西南也中國山𫝑<lb/>
　岡脊皆自西北而来積石西傾岷山岡脊以東之水<lb/>
　既入于河漢岷江其岡脊以西之水即為黒水而入<lb/>
　于南海<lb/>
導河積石至于龍門南至于華隂東至于厎柱又東至<lb/>
于孟津東過洛汭至于大伾北過洚水至于大陸又北<lb/>
播為九河同為逆河入于海<lb/>
　河水出塞外東北入塞内漢張騫窮河源一源出葱<lb/>
<pb n="42a"/>　嶺一源出于闐于闐河北流合葱嶺河東注蒲昌海<lb/>
　去玉門陽闗三百餘里水潛行地下南出積石為中<lb/>
　國河説者謂張騫徒見兩水入蒲昌海誤以為河源<lb/>
　爾雅云河出崑崙墟唐長慶中薛元鼎使吐蕃自隴<lb/>
　西成紀縣西南出塞二千餘里得河源于莫賀延磧<lb/>
　尾曰悶磨黎山其山中髙四下所謂崑崙也東北流<lb/>
　與積石河相連河源澄瑩冬春可涉下稍合流色赤<lb/>
　益逺他水并注遂濁河源非出于積石禹導河自積<lb/>
<pb n="42b"/>　石始也易氏曰河自廓州積石軍北東北流一百五<lb/>
　十里至化城縣南八十歩東流一百四十里至鄯州<lb/>
　龍支縣西南六十里積石山在縣西九十八里又三<lb/>
　百九十里至河州枹罕縣南五十里積石在縣西北<lb/>
　七十里一名唐述山今人自龍支縣山為大積石此<lb/>
　山名小積石又三百里至蘭州五泉縣北二十里東<lb/>
　北流三百八十里至㑹州之㑹寧縣西北有黄河堰<lb/>
　又五百三十里至靈州之迴樂縣枕黄河即後魏刁<lb/>
<pb n="43a"/>　雍開冨平艾山舊渠通河漑田之地又經靈武縣又<lb/>
　一千餘里至西受降城東流一百八十里至天徳軍<lb/>
　又二百里至中受降城又三百里至東受降城三城<lb/>
　皆唐景隆中張仁愿所築並在河岸以遏突厥河轉<lb/>
　南流三百五十里至朔州之鄯陽縣西三十里又三<lb/>
　百七十四里至嵐州之合河縣西二里又七十里至<lb/>
　石州之臨泉縣北二十里又經定湖縣西二百歩孟<lb/>
　門闗在縣西一百歩又經平夷縣西四五十里又四<lb/>
<pb n="43b"/>　百二十里至隰州之永和縣東六十里又經泰寧縣<lb/>
　又二百里至慈州之吉昌縣北六十里又經文城縣<lb/>
　孟門山在縣西南三十六里河中有山如槽水流懸<lb/>
　注七十餘尺俗名石槽與龍門相對即龍門之上口<lb/>
　為河之巨阨又一百八十里至河中府之龍門縣北<lb/>
　二十五里乃龍門口所謂至于龍門者也河口廣八<lb/>
　十歩水陸不通大魚集其下不得上又二百里至陝<lb/>
　州之西北對河為華州華隂縣河經太華之北故曰<lb/>
<pb n="44a"/>　華隂河至東流經陜州之芮城縣陜縣又五十里至<lb/>
　陜石縣有厎柱山在河中又二百五十里至河南府<lb/>
　王屋縣南五十里又至河陽縣後為孟州南城四面<lb/>
　臨河謂之冨平津古謂之孟津又經鞏縣有五社渡<lb/>
　洛水入河謂之洛口亦名什谷張儀所謂下兵三川<lb/>
　塞什谷之口者也又經氾水縣本漢成臯縣一名虎<lb/>
　牢三百九十里至衞州汲縣南五十里謂之棘津亦<lb/>
　謂之石濟津東北流至黎陽縣大伾山在縣南七里<lb/>
<pb n="44b"/>　俗號為黎山二百五十里至相州臨河縣南五里又<lb/>
　八十里至澶州頓丘縣南二十五里北流一百二十<lb/>
　里至魏州之貴鄉縣大河故瀆在縣西三里俗云王<lb/>
　莽河東北流二百一十里至貝州經城縣枯河在縣<lb/>
　東十里又二百一十里至冀州南宫縣洚水故瀆在<lb/>
　縣東南六里以禹河東從故道入海而不入河又一<lb/>
　百二十里至滄州下流故道不可復考九河入海當<lb/>
　在滄州之北蔡氏曰自積石至龍門三千里經但一<lb/>
<pb n="45a"/>　書積石不言方向荒逺在所畧也龍門而下因其所<lb/>
　經記其自北而南則曰南至華隂記其自南而東則<lb/>
　曰東至厎柱又詳記其東向所經則曰孟津曰洛汭<lb/>
　曰大伾通利軍黎陽縣臨河有山蓋大伾也山在大<lb/>
　河垂欲趨北之地又記其自東而北則曰過洚水洚<lb/>
　水今冀州信都縣枯洚渠也周時河徙砱礫至漢又<lb/>
　改向頓丘東南流與禹河道背戾漢魏郡鄴縣有故<lb/>
　大河在東北古洚瀆自貝州經城北入南宫貫穿信<lb/>
<pb n="45b"/>　都向北而入故河于信都之北又詳記其北向所經<lb/>
　則曰大陸曰九河又記其入海處則曰逆河自洛汭<lb/>
　而上河行于山其地皆可考自大伾而下垠岸髙于<lb/>
　平地故決齧流移水陸變遷而洚水大陸九河逆河<lb/>
　皆難指實然上求大伾下得碣石因其方向辨其故<lb/>
　道則猶可考也蘇氏曰播為九河播分也朱子曰河<lb/>
　從積石北行又東乃折而南計應三千里然後至龍<lb/>
　門而為西河南流至華隂而極始折而東至厎柱至<lb/>
<pb n="46a"/>　孟津過洛汭而為南河至大伾而極始折而北流為<lb/>
　東河至兖州而分為九復合為一而入海河流于是<lb/>
　終矣澄案自漢以来人但知有漢河不能復知禹河<lb/>
　入海之處雖遷固且然近世河趨汴泗徑淮入海與<lb/>
　淮合為一瀆河瀆遂絶不考古者非惟不知禹河所<lb/>
　在雖漢河故迹漸莫能知已<lb/>
嶓冢導漾東流為漢又東為滄浪之水過三澨至于大<lb/>
別南入于江東為北江入于海<lb/>
<pb n="46b"/>　嶓冢山漢水所出在興元府西縣之西此漢水東源<lb/>
　也其西源在三泉縣之東始源曰沔逕葭萌入漢酈<lb/>
　道元謂東西兩川俱出嶓冢而同為漢水是也易氏<lb/>
　曰漾水東流百八十里經興元之南鄭縣至此名漢<lb/>
　水又七十二里至城固縣北二里又三百里至洋州<lb/>
　興道縣百歩又經金州之漢隂縣南二里又五百里<lb/>
　至金州西城縣北百歩又經洵陽縣又經均州之豐<lb/>
　利鄖鄉二縣又六百八十里至均州武當縣西北四<lb/>
<pb n="47a"/>　十里水中有滄浪州至此又名滄浪水東南流經襄<lb/>
　陽府之樂鄉冝城二縣又三百六十里至襄陽府襄<lb/>
　陽縣又三百二十里至郢州長壽縣十歩又三百里<lb/>
　至復州景陵縣南縣有汊汊水即三澨也又經沔州<lb/>
　漢川縣至漢陽縣大別山之東北入江澄曰漢水南<lb/>
　入于江乃循江北岸東行為江之北而入于海夫漢<lb/>
　旣入江與江混為一水而又曰東為北江入于海有<lb/>
　似別為一水然何也蓋漢水源逺流大可亞于江兩<lb/>
<pb n="47b"/>　相匹配與他小水入大水之例不同故于荆州言朝<lb/>
　宗于海必以江漢並稱蓋曰江之入海非獨江水實<lb/>
　兼漢水江固為江漢亦為江也故漢得分江之名而<lb/>
　為北江記其入海者著其為瀆也三瀆皆自為一瀆<lb/>
　惟江與漢共為一瀆導水九條始之以三水終之以<lb/>
　二水而中間記四瀆其一河一瀆也其二漢與江一<lb/>
　瀆也其三濟瀆其四淮瀆河瀆非無他水入之然皆<lb/>
　小水入大水故河得以大并小而專為瀆江漢𫝑體<lb/>
<pb n="48a"/>　均敵二水合流所以如此其大不以漢附于江而泯<lb/>
　其入海之實故于漢于江並言入海而同為瀆也若<lb/>
　漢不為瀆則東為北江入于海七字衍文而其序當<lb/>
　殿導洛之後矣<lb/>
岷山導江東別為沱又東至于灃過九江至于東陵東<lb/>
迤北㑹于匯東匯澤為彭蠡東為中江入于海<lb/>
　易氏曰岷山漢志在蜀郡湔氐道西徼外考唐志岷<lb/>
　山近在茂州而江源逺出西徼松州交川縣古西羌<lb/>
<pb n="48b"/>　地江源鎮在縣西北三十里江南流二百四十里至<lb/>
　翼州翼水縣二百歩又六十里至茂州汶山縣汶山<lb/>
　即岷山禹導江始此又經蜀州之青城縣彭州之導<lb/>
　江縣後以二縣治永康軍又三百七十里至成都縣<lb/>
　南七里縣有沱江鎮以沱水名即東別為沱者也凡<lb/>
　江之別出者為沱梁荆二州皆有此特其一又二百<lb/>
　里至眉州通義縣東三里又經陵州之籍縣嘉州犍<lb/>
　為縣又五百六十里至戎州僰道縣東北十歩東流五<lb/>
<pb n="49a"/>　十里經南溪縣有符黒水入江今南廣溪也又經瀘<lb/>
　州之綿水江安二縣又三百一十里至瀘州瀘川縣<lb/>
　南三十歩東北流經渝州之萬壽縣七百里至渝州<lb/>
　巴縣南又三百四十里至涪州涪陵縣東流三百五<lb/>
　十里至忠州臨江縣南百歩又二百六十里至萬州<lb/>
　南浦縣又經至夔州之雲安縣南百歩又三百一十里<lb/>
　䕫州魚復縣瞿塘峽在縣東二里水中孤石名灔澦<lb/>
　堆又一百里至巫山縣巫山在縣東四十里江水南<lb/>
<pb n="49b"/>　去縣一里波流峻急或有冒險朝𤼵白帝暮宿荆渚<lb/>
　其間千二百里又經歸州之巴東縣南百歩又三百<lb/>
　三十里至歸州秭歸縣縣城東北二面並臨絶澗西<lb/>
　大溪水南大江有空岭峽在縣東百二十里湍水迅<lb/>
　急上甚艱險載物悉下然後得過又經硤州之冝都<lb/>
　縣南二百歩又二百里至硤州夷陵縣自蜀至此五<lb/>
　千餘里下水五日上水百日縣西北有西陵山自縣<lb/>
　浙沂江二十里入峽口名為西陵峽長二十里所謂<lb/>
<pb n="50a"/>　三峽此其一也或謂巴自有三峽此即峽石東南流<lb/>
　入夷道縣百歩又三百三十里至江陵府江陵縣東<lb/>
　流經公安石首二縣東南至澧州界即東至于澧也<lb/>
　先儒以為澧水然澧水入洞庭而後入江又以為澧<lb/>
　陵然澧陵在江東南數百里禹貢言至者非山即澤<lb/>
　今澧州在江南無非山澤是小山澤因水而得名者<lb/>
　自澧州界東流五百七十里至岳州巴陵縣北五里<lb/>
　洞庭湖在縣西南五十歩周廻二百六十里此禹貢<lb/>
<pb n="50b"/>　之九江過九江言横截乎洞庭之口是漢水過三澨<lb/>
　之例巴陵與夷陵相為東西夷陵亦名西陵則巴陵<lb/>
　為東陵可知江水過九江而後至于東陵自巴陵東<lb/>
　迤北經臨湘縣北又經鄂州之蒲圻縣五百一十里<lb/>
　至鄂州江夏縣澄曰鄂北對漢陽軍大別山漢水自北<lb/>
　来入江合流江水與之㑹水之合流曰匯故曰東迤<lb/>
　北㑹于匯不言㑹于漢者以漢有漾沔滄浪之異名<lb/>
　不可指定一名而言故但曰㑹于匯也江㑹漢水合<lb/>
<pb n="51a"/>　流之後東流經武昌縣北又經興國軍界六百里<lb/>
　至江州徳化縣又六十里有水自南來入江合流其<lb/>
　澤名為彭蠡西岸江磯山乃廬山盡處東岸今為湖<lb/>
　口縣所謂匯澤為彭蠡也東匯澤為彭蠡六字舊本<lb/>
　誤在導漾條南入于江之下解説不通遂至紛紜異<lb/>
　論今正其錯簡諸儒之疑可釋而辨可息矣江與彭<lb/>
　蠡合流之後東北流又經池州城北五里池口鎮自<lb/>
　江州至此凡五百八十里又經太平州當塗縣之采<lb/>
<pb n="51b"/>　石鎮又經建康府城西十五里又經鎮江府自池州<lb/>
　至此凡七百四十里又東至江隂軍北對泰州入海<lb/>
　自鎮江府至此凡三百里江之入于海也必曰為中<lb/>
　江何也蓋禹貢以漢水江水共為一瀆漢旣分江之<lb/>
　半為北江故江不得專江之名漢為北江則江當為<lb/>
　南江矣然循江南面岸有彭蠡湖水若曰南江恐疑<lb/>
　為指湖水而言以江水行于湖水漢水之中故曰為<lb/>
　中江也<lb/>
<pb n="52a"/>導沇水東流為濟入于河溢為滎東出于陶丘北又東<lb/>
至于菏又東北㑹于汶又北東入于海<lb/>
　沇水𤼵源王屋山東南頂崖下旣見而復伏至濟源<lb/>
　縣西北平地而出有兩源東源周廻七百歩其深不<lb/>
　測西源周廻六百八十五歩其深一丈其見者兩源<lb/>
　合流東至温縣厯虢公臺西南入河其伏者潛行地<lb/>
　下絶河而南溢為滎澤再出于陶丘北溢者言如井<lb/>
　泉自中而滿非有来處如菏澤被孟豬之被出者言<lb/>
<pb n="52b"/>　在平地自下面而湧非有上流如某水至某處之至<lb/>
　滎澤後旣填塞陶丘亦無竇濟瀆故迹不復可尋自<lb/>
　至菏㑹汶之後流而為川其迹始著易氏曰孟州王<lb/>
　屋縣王屋山南行九十里至濟源縣流方名濟水南<lb/>
　流一百二十里而入于河自入河處東南三百三十<lb/>
　里至鄭州之滎澤縣有古滎澤東五十里至鄭州又<lb/>
　一百里至汴州東北二百四十里曹州濟隂縣有定<lb/>
　陶鎮後以為縣屬廣濟軍蓋陶丘一名再成唐堯所<lb/>
<pb n="53a"/>　居故為陶唐又東北九十里至菏澤陶丘在廣濟軍<lb/>
　之西菏澤在廣濟軍之東北凡古濟所經之地自河<lb/>
　至此七百餘里濟至菏澤又東北至東平府之壽張<lb/>
　縣安民亭㑹于汶北流一百里至須城縣西二里又<lb/>
　經齊州之長清縣東北流經豐濟縣西二十六里二<lb/>
　百里至臨邑縣西四十里又經全節章丘臨濟三縣<lb/>
　又經淄州之鄒平鄉南三十里又經濟陽又一百九<lb/>
　十里至髙苑縣七十歩東流二百四十里至青州博<lb/>
<pb n="53b"/>　興縣北百歩東北流入海蔡氏曰濟水伏流絶河乃<lb/>
　其物性之常經書導沇或見或伏而脈絡可考程氏<lb/>
　言河溢出南岸為滎溢出者非濟水顧弗深考耳蓋<lb/>
　溢者指滎而言非指河也且河濁而滎清滎之水非<lb/>
　河之溢明矣先儒皆以濟水性下勁疾故能穴地流<lb/>
　注顯伏吳興沈氏亦言濟水伏流地中今厯下凡𤼵<lb/>
　地皆是流水世謂濟水經過其下東阿亦濟所經取<lb/>
　其井水煑膠謂之阿膠用攪濁水則清人服之下膈<lb/>
<pb n="54a"/>　疏痰蓋其水性趨下清而勁故也澄曰沇水之伏而<lb/>
　見也近見于河北之濟源者終于入河是為北濟逺<lb/>
　見河南之滎澤者終于入海是為南濟<lb/>
導淮自桐柏東㑹于泗沂東入于海<lb/>
　淮水出胎簪山東北過桐柏山胎簪蓋桐柏之旁小山<lb/>
　也易氏曰淮自桐柏縣東流經蔡州之朗山縣又二<lb/>
　百八十里經真陽縣南八十里北至蔡州一百里又<lb/>
　經襃信縣又經新息縣南五里又三百里西南流經<lb/>
<pb n="54b"/>　潁川汝隂縣南五里東流二百二十里經下蔡縣後<lb/>
　為壽春府又五百里至宿州蘄縣南七十里又經虹<lb/>
　縣又經濠州之招義縣即漢淮陵縣地漢志所謂淮<lb/>
　水至淮陵入海者也東北經泗州之徐城縣又二百<lb/>
　四十里至泗州臨淮縣東流經宿遷縣東北流經漣<lb/>
　水縣又二百七十里入海澄曰沂至下邳先入泗泗<lb/>
　至淮隂乃入淮而曰東㑹于泗沂二水均敵不以沂<lb/>
　旣入泗而没其名如朝宗並稱江漢之例<lb/>
<pb n="55a"/>導渭自鳥鼠同穴東㑹于灃又東㑹于涇又東過漆沮<lb/>
入于河<lb/>
　鳥鼠同處一穴故名其山曰鳥鼠易氏曰山在渭州<lb/>
　渭源縣西七十六里後屬雍州禹導渭始此有三源<lb/>
　正東微南流至襄武縣東流五十里至隴西縣縣後<lb/>
　為鞏州又至秦州之伏羌縣南一里又三百里至秦<lb/>
　州上邽縣北三十里秦州後徙治成紀又一百二十<lb/>
　里至隴州之南由縣南四十里縣後併入吳山又三<lb/>
<pb n="55b"/>　百二十里至鳯翔之岐山南二十里又經京兆府之<lb/>
　渭南同官咸陽三縣又二百七十里至萬年縣北五<lb/>
　里又二百六十里至華州華隂縣東北流三十五里<lb/>
　有永豐倉入河謂之渭口澄案㑹于灃在鄠縣東㑹<lb/>
　于涇在雲陽縣西過漆沮在同州朝邑縣蘇氏曰㑹<lb/>
　灃㑹涇過漆沮者渭水自西而東之次雍州先涇次<lb/>
　漆沮後灃者散言境内諸水也合沙鄭氏曰渭水源<lb/>
　出塞外行二千里而附于河不得與四瀆並而施功<lb/>
<pb n="56a"/>　不下于四瀆故與四瀆同紀于導水也<lb/>
導洛自熊耳東北㑹于澗瀍又東㑹于伊又東北入于<lb/>
河<lb/>
　洛水出冢嶺山在商州上洛縣西七十里東流七十<lb/>
　里至上洛縣東北流九十里至洛之南四十里乃在<lb/>
　熊耳山之西浮梁之水出焉而注于洛又四百六十<lb/>
　里至虢州盧氏縣熊耳山在縣南五十里禹導洛始<lb/>
　此東流經河南府之福昌縣東北流經壽安縣又四<lb/>
<pb n="56b"/>　百五十里至河南府河南縣北四里洛陽縣西南三<lb/>
　里自苑内上陽之南瀰漫東流六十三里至緱氏縣<lb/>
　東北流七十七里至鞏縣㑹伊瀍澗之水一百四十<lb/>
　里而入河合沙鄭氏曰洛水其上源不逺不及渭漢<lb/>
　其流之不過涇沔其行僅千餘里而入河而得與導<lb/>
　水之列者洛居天下之中與河並為出圖書之所後<lb/>
　人見洛而思禹功蓋亦以此曽氏曰水所經一也有<lb/>
　言至言過言㑹者言過言㑹者皆水名言至者或山<lb/>
<pb n="57a"/>　或澤也河之至于龍門華隂厎柱大伾漢之至于大<lb/>
　別皆山名河至于孟津則地名河至于大陸濟至于<lb/>
　菏澤皆澤名也江至于澧或以為澧州多山澤或地<lb/>
　名因水也至于東陵陵名也以大水合小水謂之過<lb/>
　河之過洛汭過洚水漢之過三澨江之過九江渭之<lb/>
　過漆沮皆以大合小也二水𫝑均而相入謂之㑹江<lb/>
　㑹于匯濟㑹于汶淮㑹于泗沂渭㑹于灃于涇洛㑹<lb/>
　于澗瀍于伊皆水𫝑之均也天下之水莫大于河故<lb/>
<pb n="57b"/>　未嘗言㑹濟淮洛之水為小凡川之合者勢皆可均<lb/>
　故未嘗言過也<lb/>
　　此第十二章澄曰篇内地里凡稱郡者因漢之舊<lb/>
　　　稱府州軍者因唐宋所名不及一一改從後所<lb/>
　　　稱也<lb/>
九州攸同四隩旣宅<lb/>
　此言民居之安同謂九州之内無一處有未治者隩<lb/>
　隈水涯也四隩四海之隈水患悉平海濵逺地旣可<lb/>
<pb n="58a"/>　奠居則中國近地可知也<lb/>
九山刋旅九川滌源九澤旣陂四海㑹同<lb/>
　此言水患之平九州之山槎木通道而旅祭告成矣<lb/>
　九州之川疏滌其源而無復壅滯矣九州之澤旣有<lb/>
　陂障而無或決溢矣四海㑹同言天下之水皆與㑹<lb/>
　同而為一也或曰諸侯之見天子時見曰㑹殷見曰<lb/>
　同九州川澤之水一一皆歸于四海其㑹同諸水猶<lb/>
　天子之㑹同諸侯也<lb/>
<pb n="58b"/>六府孔修庶土交正厎慎財賦咸則三壤成賦中邦<lb/>
　此言水平而任土以賦民也六府水火金木土穀也<lb/>
　修整飭六者皆修故曰孔修庶土川澤墳衍原隰丘<lb/>
　陵山林也交俱也正辨土所宜各得其正也財謂民<lb/>
　所出賦謂上所取致其謹者惟恐過取也則準也三<lb/>
　壤上中下九等之田也依約田之髙下以成則法于<lb/>
　中國則取之有制而不過也<lb/>
錫土姓祇台德先不距朕行<lb/>
<pb n="59a"/>　此言水平而建國以君民也錫土者分之以百里七<lb/>
　十里五十里之地也錫姓者天子建國因生以賜姓<lb/>
　如生于姜水者賜之姜姓生于媯汭者賜之媯姓也<lb/>
　祇敬也徳先有徳之先世也所封諸侯乃帝者子孫<lb/>
　所以敬其有徳之先世也有徳之後象賢故人人能<lb/>
　恭順天子而不距違我所行也<lb/>
　　此第十三章緫結前章別州隨山濬川之事<lb/>
五百里甸服百里賦納緫二百里納銍三百里納秸服<lb/>
<pb n="59b"/>四百里粟五百里米<lb/>
　甸服畿内之地也甸田服事也所服皆田賦之事故<lb/>
　謂之甸服五百里者王城之外四面皆五百里也禾<lb/>
　本全曰緫刈禾曰銍半藁也半藁去皮曰秸謂之服<lb/>
　者三百里内去王城為近非惟納緫銍秸而又使之<lb/>
　服輸將之事也獨于秸言之者該前二者而言也粟<lb/>
　穀也内百里為最近故并禾本緫納二百里次之只<lb/>
　刈禾半藁而納三百里又次之去藁麤皮而納四百<lb/>
<pb n="60a"/>　里為逺去其穗而納穀五百里尤逺去其穀而納米<lb/>
　蓋量地之逺近而為納賦之輕重精麤也此分甸服<lb/>
　五百里而為五等也孫氏曰二百里以下不言賦粟<lb/>
　米不言納從上文也朱子曰緫至米皆公田之賦畿<lb/>
　内不封諸侯故田賦入天子<lb/>
五百里侯服百里采二百里男邦三百里諸侯<lb/>
　侯服者侯國之服甸服外四面又各五百里也采者<lb/>
　卿大夫邑地男邦男爵小國也諸侯諸侯之爵大國<lb/>
<pb n="60b"/>　次國也先小國而後大國者大可以禦外侮小得以<lb/>
　安内附也此分侯服五百里而為三等也陳氏曰言<lb/>
　男則子在其間言侯則公伯在其間或曰王制云千<lb/>
　里之外曰采禹定千里之外曰侯服侯服一百里内<lb/>
　為采者此也然周官六郷之外為六遂六遂之外有<lb/>
　家邑稍地者大夫之采地乃在畿内又有小都縣<lb/>
　地大都畺地者公卿王子弟之采地亦在畿内與禹<lb/>
　貢不同疑禹貢侯服之采其周官所謂邦國閒田乎<lb/>
<pb n="61a"/>　蓋侯服百里最近王畿故不以封而為閒田天子之<lb/>
　子弟食采者畿内之畺地世逺族蕃則其采地有及<lb/>
　于侯服故空其地以待之所謂百里采者如此或曰<lb/>
　此説非也虞周之制各不同耳<lb/>
五百里綏服三百里揆文教二百里奮武衞<lb/>
　綏服去王畿漸逺謂之綏者撫安之義侯服外四面<lb/>
　又各五百里也揆度也綏服内取王畿千里外取荒服<lb/>
　千里介于内外之間故以内三百里揆文教外二百<lb/>
<pb n="61b"/>　里奮武衞文以治内武以治外聖人所以嚴華夷之<lb/>
　辨者如此此分綏服五百里而為二等也<lb/>
五百里要服三百里夷二百里蔡<lb/>
　要服去王畿已逺皆夷狄之地其文法略于中國謂<lb/>
　之要者要約之義覊縻之而已綏服外四面又各五<lb/>
　百里也夷夷之也夷東夷之名也要服内三百里東<lb/>
　西南北皆曰夷者謂待之若東夷而不繩以中國之<lb/>
　法也蔡放也左傳云蔡蔡叔孟子云殺三苗字異音<lb/>
<pb n="62a"/>　同古字通用也説文作<graphic n="KR1281" url="https://raw.githubusercontent.com/kanripo/KR-Gaiji/master/images/KR1281.png" mimeType="image/png"/>謂<graphic n="KR1281" url="https://raw.githubusercontent.com/kanripo/KR-Gaiji/master/images/KR1281.png" mimeType="image/png"/>散之也散置罪人于<lb/>
　此也此分要服五百里而為二等也<lb/>
五百里荒服三百里蠻二百里流<lb/>
　荒服去王畿益逺而經理之者視要服為尤略也其<lb/>
　地荒野故謂之荒服要服外四面又各五百里也蠻<lb/>
　慢之也蠻南夷之名也荒服内三百里東西南北皆<lb/>
　曰蠻者謂待之若南蠻而不繩以中國之法也流流<lb/>
　徙罪人之地蔡與流皆所以處罪人而罪有輕重故<lb/>
<pb n="62b"/>　地有逺近之別也此分荒服五百里而為二等也今<lb/>
　案要服荒服内三百里均以處夷人而俗小異故曰<lb/>
　夷曰蠻蠻蓋甚于夷也外二百里均以處罪人而罰<lb/>
　不同故曰蔡曰流流蓋加于蔡也夷蠻雖非中國禮<lb/>
　義之俗而其居猶在蔡流者之内蓋亦人類非有罪<lb/>
　也蔡流之人不與同中國旣逺屏要荒矣而所出夷<lb/>
　蠻者之外蓋深弃絶之所謂投之四裔以禦魑魅也<lb/>
　或曰内三百里亦處蔡人外二百里亦為夷人夷與<lb/>
<pb n="63a"/>　蔡蠻與流互文以見耳然則夷地蓋以處罪之輕于<lb/>
　蔡者蔡地又逺于夷其猶戎與蠻地蓋以處罪之輕<lb/>
　于流者流地又逺于蠻其猶狄與蔡氏曰五服四面<lb/>
　二千五百里然堯都冀州北境恐無二千五百里藉<lb/>
　使有之亦皆沙漠不毛之地而東南財賦所出則反<lb/>
　弃要荒以地𫝑考之殊未可曉但古今土地盛衰不<lb/>
　同當時冀北未必荒落如後世耳亦猶閩浙之間舊<lb/>
　為蠻夷淵藪而今冨庶蕃衍土地興廢不可以一時<lb/>
<pb n="63b"/>　槩也澄案周制方千里曰王畿其外方五百里曰侯<lb/>
　服又其外方五百里曰甸服又其外方五百里曰男<lb/>
　服又其外方五百里曰采服又其外方五百里曰衞<lb/>
　服又其外方五百里曰蠻服又其外方五百里曰夷<lb/>
　服又其外方五百里曰鎮服又其外方五百里曰蕃<lb/>
　服禹并王畿為五服周王畿之外自為九服而里不<lb/>
　同蓋禹服言其面每面各五百里故五服相距方五<lb/>
　千里周服言其方方五百里則其面一方二百五十<lb/>
<pb n="64a"/>　里自王畿至蕃面二千七百五十里相距五千五百<lb/>
　里増于禹貢但五百里耳禹辨甸服為王畿其外侯<lb/>
　服其別有三綏服要服荒服其別各二蓋亦別為九<lb/>
　焉曽氏曰周王畿即禹甸服其侯服甸服即禹侯服<lb/>
　其男服采服即禹綏服其衞服蓋若綏服之奮武衞<lb/>
　也禹之衞去甸服八百里周之衞去王畿千里周之<lb/>
　衞凢二百里其蠻服夷服即禹要服其鎮服蕃服即<lb/>
　禹荒服澄案周之蠻服一作要服<lb/>
<pb n="64b"/>東漸于海西被于流沙朔南曁聲教訖于四海<lb/>
　漸如水之漸漬被如衣之被覆聲教者雖不近見善<lb/>
　教之實然亦逺聞善教之聲而效慕之也訖盡也凡<lb/>
　言四海者謂東西南北通乎地下之海其海也西北<lb/>
　地髙臨海皆髙山海在下如深井然人不得而見東<lb/>
　南卑海水溢出岸上今所見之海乃海傍平地水所<lb/>
　淹及者耳故東南海中洲㠀又有國土人民更幾千<lb/>
　里始為無底之海東漸于海之海指今人所見者而<lb/>
<pb n="65a"/>　言非訖于四海之海也青徐東距海岸故曰東漸雍<lb/>
　州弱水餘波西入流沙故曰西被言漸出今海被過<lb/>
　流沙之外與北際南陲之逺皆及嚮慕帝朝之聲教<lb/>
　而所及極盡于地維窮處之四海也中庸曰天之所<lb/>
　覆地之所載日月所照霜露所隊凡有血氣者莫不<lb/>
　尊親其斯言之謂與<lb/>
　　此第十四章<lb/>
禹錫𤣥圭告厥成功<lb/>
<pb n="65b"/>　錫猶錫貢納錫之錫下錫上也治水事畢故以𤣥圭<lb/>
　為贄而見于帝以告成功蔡氏曰水色𤣥故圭以𤣥<lb/>
　云<lb/>
　　此第十五章<lb/>
　　甘誓<lb/>
　　　甘地名有扈氏國之南郊也誓者以言戒勵之<lb/>
　　　也誓師于甘故以甘誓名篇<lb/>
大戰于甘乃召六卿<lb/>
<pb n="66a"/>　交兵曰戰六卿六鄉之卿也召之者將誓也周官每<lb/>
　鄉卿一人六鄉六卿平居無事則各掌其鄉之政教<lb/>
　禁令而屬之大司徒有事出征則各率其鄉之一軍<lb/>
　而屬之大司馬所謂軍將皆卿是也意夏制亦或相<lb/>
　似古者四方有變專責之方伯方伯不能討然後天<lb/>
　子親征天子之兵有征無戰今啓親率六軍造其城<lb/>
　下有扈之敢抗天子交兵大戰若𫝑均體敵然視堯<lb/>
　舜禹三聖相承之時氣象有間矣<lb/>
<pb n="66b"/>王曰嗟六事之人予誓告汝<lb/>
　王夏王啓也嗟𤼵語閔嘆之辭六事即六卿人則六<lb/>
　卿所統之衆<lb/>
有扈氏威侮五行怠棄三正天用𠞰絶其命今予惟恭<lb/>
行天之罰<lb/>
　有扈夏同姓之國在漢鄠縣史記曰啓立有扈不服<lb/>
　遂滅之威謂暴害侮謂輕忽五行水火金木土也民<lb/>
　用所資不可一日無威侮之則其用乖違民有不遂<lb/>
<pb n="67a"/>　其生者矣怠謂不䖍棄謂不用三正子丑寅之正也<lb/>
　帝王受命三正迭用蓋自唐虞之前已然夏以建寅<lb/>
　之月為正則當時諸侯當禀正朔有扈氏不臣服故<lb/>
　怠弃夏之正朔也𠞰絶也𠞰絶謂滅之虐下背上𫉬<lb/>
　罪于天故天用𠞰絶其命今惟恭承天意以行罰恭<lb/>
　敬奉也天子用兵稱恭行天罰諸侯伐有罪稱肅將<lb/>
　王誅皆謂有禀承也<lb/>
左不攻于左汝不恭命右不攻于右汝不恭命御非其<lb/>
<pb n="67b"/>馬之正汝不恭命<lb/>
　左車左右車右攻治也古者車戰之法一車甲士三<lb/>
　人左掌射右掌擊刺御者居中掌進退驅馳命謂受<lb/>
　上命各有所掌春秋左氏傳宣公十二年楚許伯御<lb/>
　樂伯攝叔為右致晉師樂伯曰致師者左射以菆是<lb/>
　車左主射也攝叔曰致師者右入壘折馘執俘而還<lb/>
　是車右主擊刺也御非其馬之正猶王良所謂詭遇<lb/>
　也左右不治其事與御非其正皆能致敗故戒勵之<lb/>
<pb n="68a"/>　俾各盡其職也<lb/>
用命賞于祖不用命戮于社<lb/>
　用命謂恭命不用命謂不恭命戮殺也天子親征必<lb/>
　載遷廟之主及社主以行示賞罰之不敢專也祖左<lb/>
　陽也故賞于祖社右隂也故戮于社社下疑有脱簡<lb/>
予則孥戮汝<lb/>
　此句與上文辭意不屬或有脱簡或是下篇湯誓之<lb/>
　文重出在此<lb/>
<pb n="68b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書纂言卷二<lb/>
</p>

  </div>
            <div>
                <head>書纂言卷三</head>
    <p>
<pb n="1a"/>欽定四庫全書<lb/>
　書纂言卷三　　　　　　元　吳澄　撰<lb/>
　　商書<lb/>
　　　契始封商湯因以為有天下之號鄭𤣥云商在<lb/>
　　　太華之陽皇甫謐云上洛商是也春秋左氏傳<lb/>
　　　云閼伯居商丘杜預注云梁國睢陽宋都也<lb/>
　　　湯誓<lb/>
　　　　湯號也湯名履姓子氏都于亳鄭元云亳在<lb/>
<pb n="1b"/>　　　　河南偃師縣漢書音義臣瓉云濟隂亳縣夏<lb/>
　　　　桀暴虐湯往征之亳衆憚於征役故湯諭以<lb/>
　　　　弔伐之意蓋師征之時誓于亳都者也孔疏<lb/>
　　　　曰甘誓牧誓首皆言其誓意記其誓處此與<lb/>
　　　　費誓惟記誓辭不言誓處者史辭有詳略也<lb/>
王曰格爾衆庶悉聽朕言非台小子敢行稱亂有夏多<lb/>
罪天命殛之<lb/>
　王追稱也格至台我稱舉殛誅也以人事言之則臣<lb/>
<pb n="2a"/>　伐君疑於亂矣以天命言之則所謂天吏非稱亂也<lb/>
今爾有衆汝曰我后不恤我衆舎我穡事而割正夏予<lb/>
惟聞汝衆言夏氏有罪予畏上帝不敢不正<lb/>
　我后湯民指湯也恤憂念也穡耕穫之通稱割斷也<lb/>
　亳邑之民憚伐桀之勞謂湯不恤我衆舎我耕穫之<lb/>
　事而斷正有夏湯言聞衆之言如此然夏氏有暴虐<lb/>
　之罪天命我殛之我畏上帝不敢不往正其罪也<lb/>
今汝其曰夏罪其如台夏王率遏衆力率割夏邑有衆<lb/>
<pb n="2b"/>率怠弗協曰時日曷䘮予及汝皆亡夏徳若兹今朕必<lb/>
往<lb/>
　其曰其者將然之辭如台猶曰如何也率盡遏絶也<lb/>
　割如劓割夏邑之割怠謂解體弗協謂離心時是也<lb/>
　日指桀曷何也喪亦亡也湯旣言夏氏有罪然亳衆<lb/>
　安於湯徳政桀之虐焰所不及故不知夏氏之罪其<lb/>
　心曰夏氏之罪其如何哉故湯言夏王率為重役以<lb/>
　窮民力嚴刑以殘民生夏之有衆率皆解體離心疾<lb/>
<pb n="3a"/>　視其君指日而曰是日何時而亡乎若亡吾寧與之<lb/>
　俱亡蓋苦桀之虐而欲其亡之甚也桀之惡徳如此<lb/>
　今我必往征之桀嘗自言吾有天下如天之有日日<lb/>
　亡吾乃亡耳故民因以日目之<lb/>
爾尚輔予一人致天之罰予其大賚汝爾無不信朕不<lb/>
食言爾不從誓言予則孥戮汝㒺有攸赦<lb/>
　致推而至於彼也賚與也謂勝夏之後有賞賜也食<lb/>
　言如日食之食自有而無謂言已出口又收入而吞<lb/>
<pb n="3b"/>　食之不行其言也不從誓言謂不肯往伐夏也孥奴<lb/>
　通孥戮謂囚繫為奴而戮辱之也<lb/>
　　盤庚<lb/>
　　　湯都亳第二世次子外丙立三世弟仲壬立四<lb/>
　　　世湯長子太丁之子太甲立五世子沃丁嗣六<lb/>
　　　世弟太庚立七世子小甲嗣八世弟雍已立九<lb/>
　　　世弟太戊立十世子仲丁嗣遷囂十一世弟外<lb/>
　　　壬立十二世弟河亶甲立遷相十三世子祖乙<lb/>
<pb n="4a"/>　　　嗣遷耿案書序但言圯于耿史記言乂遷邢依<lb/>
　　　書序則盤庚是自耿遷亳依史記則是自邢遷<lb/>
　　　亳或謂今邢州不近河圯如耿之有患若果在<lb/>
　　　邢似可以不遷况邢耿字體易相混亂恐疑邢<lb/>
　　　字即耿字傳寫之誤故史記以為再遷邢也但<lb/>
　　　若無遷邢一遷則五邦之數少其一此又不可<lb/>
　　　追考且當闕之十四世子祖辛嗣十五世弟沃<lb/>
　　　甲立十六世祖辛之子祖丁立十七世沃甲之<lb/>
<pb n="4b"/>　　　子南庚立十八世祖丁之子陽甲立十九世弟<lb/>
　　　盤庚立復都于亳舊註以為自耿而遷也大家<lb/>
　　　世族安土重遷唱為浮言以惑衆小民雖蕩析<lb/>
　　　離居亦惑於浮言盤庚喻以遷都之利不遷之<lb/>
　　　害書凡四節第一節述民怨之辭第二節未遷<lb/>
　　　時告羣臣之辭第三節在途告庶民之辭第四<lb/>
　　　節既遷至亳緫告臣民之辭<lb/>
盤庚遷于殷民不適有居率籲衆慼出矢言曰我王來<lb/>
<pb n="5a"/>旣爰宅于兹重我民無盡劉不能胥匡以生卜稽曰其<lb/>
如台<lb/>
　殷亳都也在河南偃師適往籲呼矢誓也我王指祖<lb/>
　乙兹指當時所都而言也劉殺稽與叶通問卜也盤<lb/>
　庚欲遷於殷民不肯往適有居率呼衆憂之人出誓<lb/>
　言而曰我王祖乙來都於此固重我民之生非欲盡<lb/>
　致之死地也今不幸蕩析離居不能相救以生則當<lb/>
　卜以稽之曰其如之何也豈可不信卜而輕遷之也<lb/>
<pb n="5b"/>　哉意者盤庚之遷卜之不吉而盤庚必於遷故民之<lb/>
　不肯遷者以此為言<lb/>
先王有服恪謹天命兹猶不常寧不常厥邑于今五邦<lb/>
今不承于古㒺知天之斷命矧曰其克從先王之烈若<lb/>
顚木之有由蘖天其永我命于兹新邑紹復先王之大<lb/>
業厎綏四方<lb/>
　先王成湯以来之王服事也兹指先王所都亳而言<lb/>
　也顚仆也由古文作甹木生條也蘖萌芽也盤庚之<lb/>
<pb n="6a"/>　遷以今所都有水患故欲舎舊從新復成湯所都之<lb/>
　邑庶望可再興盛如先王之時故民從而譏之曰我<lb/>
　先王有所事能謹敬天命其處亳邑猶不能常常安<lb/>
　寧所以不常其居自亳而遷至今已厯五邦若亳果<lb/>
　可常安則先王居之至今矣今於他事皆不承順於<lb/>
　古先王之為不知天将斷絶汝命況可自謂吾往都<lb/>
　亳邑則能從先王之功烈如已仆之木再生枝條萌<lb/>
　芽天将長永我命于此新遷之邑而繼紹復還先王<lb/>
<pb n="6b"/>　之大業以致于撫安天下之民乎<lb/>
　　此第一章周氏曰殷人稱殷自盤庚始以前惟稱<lb/>
　　　商盤庚遷都後殷商兼稱或只稱殷<lb/>
盤庚斆于民由乃在位以常舊服正法度曰無或敢伏<lb/>
小人之攸箴<lb/>
　斆教由自箴規也小民蕩析離居而巨室安土重遷<lb/>
　以浮言相眩惑盤庚知其然故其教民必自在位始<lb/>
　以先王舊常遷都之事正其法度小民有欲以言箴<lb/>
<pb n="7a"/>　其上者毋得遏絶而使不上達<lb/>
王命衆悉至于庭王若曰格汝衆予告汝訓汝猷黜乃<lb/>
心無傲從康<lb/>
　衆者臣民咸在也若曰史述其大意若此猷語辭毋<lb/>
　與無同傲上命而從已之安故不肯遷二者所當黜<lb/>
　之私心也雖臣民咸在此言實為羣臣而𤼵<lb/>
古我先王亦惟圖任舊人共政王播告之脩不匿厥指<lb/>
王用丕欽罔有逸言民用丕變<lb/>
<pb n="7b"/>　脩猶易言脩辭論語言為命也古先王任舊人共政<lb/>
　凡有播告其臣皆承宣而不隱匿其指用能大敬乎<lb/>
　王者如此盤庚將責其臣故先舉先王之臣而勸之<lb/>
　也<lb/>
今汝聒聒起信險膚予弗知乃所訟非予自荒兹徳惟<lb/>
汝含徳不惕予一人予若觀火予亦拙謀作乃逸<lb/>
　聒聒多言亂徳也險利口相傾覆膚巧言切中肌膚<lb/>
　訟争辯今汝亦是舊人胡不能如先王之臣乃聒聒<lb/>
<pb n="8a"/>　然以險膚之言起人之信予弗知汝所訟言者何故<lb/>
　反求内省非我自荒廢其徳召汝怨謗乃是汝含容<lb/>
　我之徳恃我之寛厚而不畏懼我一人故敢浮言以<lb/>
　惑衆我不遏絶於始萌之時遂至舉國怨咨無所忌<lb/>
　憚如火之方燎不撲之乃坐觀其熾盛是我之拙謀<lb/>
　起汝過也<lb/>
若網在綱有條而不紊若農服田力穡乃亦有秋汝克<lb/>
黜乃心施實徳于民至于婚友丕乃敢大言汝有積徳<lb/>
<pb n="8b"/>乃不畏戎毒于逺邇<lb/>
　綱網大繩紊絲亂也力勤也秋收成之時有秋有收<lb/>
　成也戎大毒害之甚者君如網之綱臣如網之目舉<lb/>
　網在提其綱則衆目自有條而不亂喻臣當從君之<lb/>
　令不可傲上也農夫服事田畆勤力耕種則必有收<lb/>
　成喻今不憚往遷之勞終必安居之利不可從康也<lb/>
　汝之不肯遷者以有傲上從康之心也汝能黜去此<lb/>
　心承命往遷則小民之家與汝婚姻僚友之家皆有<lb/>
<pb n="9a"/>　便益是汝施實徳於彼也汝之祖父嘗有徳於民矣<lb/>
　今汝又施徳於民是世有積徳也乃敢大言於人而<lb/>
　無愧旣遷去則不復畏水災為大言於逺邇矣<lb/>
惰農自安不昬作勞不服田畝越其㒺有黍稷汝不和<lb/>
吉言于百姓惟汝自生毒乃敗禍姦宄以自災于厥身<lb/>
乃旣先惡于民乃奉其恫汝悔身何及<lb/>
　昬勉也恫痛也惰農自安不勤勉於耕作之勞則必<lb/>
　無黍稷之收成汝不以温和吉善之言言於百姓使<lb/>
<pb n="9b"/>　之樂遷將後遭水患則是汝自生此害為致敗致禍<lb/>
　之姦宄以自災汝之身也夫怨咨不遷民之惡也實<lb/>
　由汝倡浮言惑之是汝先其惡也病痛人之所去而<lb/>
　今乃奉之是䕶其疾利其災及有災之時汝雖悔之<lb/>
　而身已無及矣此戒其從康也<lb/>
相時憸民猶胥顧于箴言其𤼵有逸口矧予制乃短長<lb/>
之命汝曷弗告朕而胥動以浮言恐沈于衆若火之燎<lb/>
于原不可嚮邇其猶可撲滅則惟汝衆自作弗靖非予<lb/>
<pb n="10a"/>有咎<lb/>
　視此小人平日猶且相顧人所箴規之言慮已之𤼵<lb/>
　言或有過差於口況我為天子生殺在手實制汝短<lb/>
　長之命汝苟以遷都為不利何不直以告我而乃倡<lb/>
　浮言以恐嚇沈溺于臣民如火燎于原𫝑焰薫灼不<lb/>
　可嚮而近之其尚可撲而滅之乎汝之浮言是汝自<lb/>
　作不安靖非予有召怨致謗之咎此戒其傲上也<lb/>
遲任有言曰人惟求舊器非求舊惟新<lb/>
<pb n="10b"/>　遲任古賢人言人舊則習器舊則敝當用舊人使新<lb/>
　器我今與汝舊臣世家同遷新邑也<lb/>
古我先王曁乃祖乃父胥及逸勤予敢動用非罰<lb/>
　我先王與汝祖父同其勞逸汝為功臣之子孫我其<lb/>
　敢用非所當罰之罰於汝乎<lb/>
世選爾勞予不掩爾善兹予大享于先王爾祖其從與<lb/>
享之作福作災予亦不敢動用非徳<lb/>
　大享祫祭爾祖父有功勞於國其子孫當世世選用<lb/>
<pb n="11a"/>　爾苟有善予不敢掩蔽而不用汝然爾祖配食於我<lb/>
　先王之廟能昭鑒其子孫善惡而為福為禍無所私<lb/>
　者是以我亦不敢用非所當徳之賞於汝也<lb/>
予告汝于難若射之有志汝無侮老成人無弱孤有幼<lb/>
各長于厥居勉出乃力聽予一人之作猷無有逺邇<lb/>
　志所射表的也侮玩慢之也弱輕蔑之也無父曰孤<lb/>
　十年曰㓜有又通言孤與㓜作起而遷也猷字或在<lb/>
　句首或在句中或在句末皆語辭也我告汝今日遷<lb/>
<pb n="11b"/>　都之艱難當如射之有表的期於必中必至汝當與<lb/>
　老者㓜者各謀久長於其所居勉出汝力聽從我起<lb/>
　而遷去不問逺邇皆當同遷也<lb/>
用罪伐厥死用徳彰厥善邦之臧惟汝衆邦之不臧惟<lb/>
予一人有佚罰凡爾衆其惟致告<lb/>
　今日不遷他日必死用罪罪之所以救其死故曰伐<lb/>
　厥死其從令者用徳徳之所以彰其善也邦之善歟<lb/>
　是為汝衆之善邦之不善歟是爾衆有不善而予一<lb/>
<pb n="12a"/>　人佚於行罰凡在爾衆當致告於我正為告羣臣而<lb/>
　此言汝衆爾衆兼民而言也<lb/>
自今至于後日各恭爾事齊乃位度乃口罰及爾身弗<lb/>
可悔<lb/>
　汝自今以徃有事者各恭敬有位者各齊同言一心<lb/>
　協力也出口之言當有節度勿復以浮言胥動如其<lb/>
　不然則罰及汝身不可得而悔也<lb/>
　　此第二章<lb/>
<pb n="12b"/>盤庚作惟渉河以民遷乃話民之弗率誕告用亶其有<lb/>
衆咸造勿褻在王庭盤庚乃登進厥民曰明聽朕言無<lb/>
荒失朕命<lb/>
　以猶與也謂能左右之也話説喻之也弗率不循上<lb/>
　命誕大亶誠有衆兼臣民而言王庭謂道路次舎之<lb/>
　所如周官掌次所職盤庚旣起渉河南其民以遷乃<lb/>
　説喻其不從令者大告之以誠心其民皆至戒其勿<lb/>
　得褻慢凡在王庭聽號令王臣君前庶民居後盤庚<lb/>
<pb n="13a"/>　已告其臣矣今將告其民故升進其民於前令其明<lb/>
　聽我言遵守而行不得廢失我所命也自君言之謂<lb/>
　之言自臣言之謂之命<lb/>
嗚呼古我前后㒺不惟民之承保后胥慼鮮以不浮于<lb/>
天時殷降大虐先王不懷厥攸作視民利用遷汝曷弗<lb/>
念我古后之聞承汝俾汝惟喜康共非汝有咎比于罰<lb/>
　承奉順也保愛䕶也浮如名浮于實實浮于名之浮<lb/>
　過也猶言勝之也降黜去之意大虐謂水災虐害人<lb/>
<pb n="13b"/>　也我先王無不惟民是承故民亦保愛其君共憂其<lb/>
　憂雖有天時之災鮮不以人力勝之也殷家能逺去<lb/>
　水災之大害以先王不懷其居之故其所以起而遷<lb/>
　者視民所利而用遷也汝民何不思念所聞我先后<lb/>
　之事我之奉承汝者蓋欲使汝共享喜樂安康之利<lb/>
　非惟汝有罪比附于罰而謫遷汝也<lb/>
予若籲懷兹新邑亦惟汝故以丕從厥志今予將試以<lb/>
汝遷安定厥邦<lb/>
<pb n="14a"/>　民志本欲安其居所以不肯遷者以苟目前之暫安<lb/>
　而不圖他日之乆安我所以招呼汝遷懷念此新邑<lb/>
　者亦惟汝之故將以大從爾民欲安之志不遷則舉<lb/>
　國無安定之時以汝遷者所以安定一國也<lb/>
汝不憂朕心之攸困乃咸大不宣乃心欽念以忱動予<lb/>
一人爾惟自鞠自苦若乗舟汝弗濟臭厥載爾忱不屬<lb/>
惟胥以沈不其或稽自怒曷瘳汝不謀長以思乃災汝<lb/>
誕勸憂今其有今㒺後汝何生在上<lb/>
<pb n="14b"/>　爾民不得安居此我心之憂而至于困者我憂爾民<lb/>
　之憂而汝不憂我心之憂乃皆大不宣布其心欽敬<lb/>
　思念以誠心感動我爾惟苟安坐待水患之至是自<lb/>
　取窮苦譬之乗舟者然汝若遲滯不濟則必臭敗其<lb/>
　所載之物濟水之誠心間斷不屬則不復能濟惟相<lb/>
　與以及沈溺而已利害若此汝不考察但自怨咨忿<lb/>
　怒何能瘳其病乎言無益也汝不為長乆之謀以思<lb/>
　將至之災是汝大有可憂而自勸其憂也孟子曰安<lb/>
<pb n="15a"/>　其危利其災樂其所以亡勸憂之謂有今言有今日<lb/>
　也㒺後言無後日也上天也今日偷生後日必死何<lb/>
　能有生命于天乎下文迓續乃命于天蓋相首尾之<lb/>
　辭<lb/>
今予命汝一無起穢以自臭恐人倚乃身迂乃心予迓<lb/>
續乃命于天予豈汝威用奉畜汝衆<lb/>
　爾旣從我渉河矣或尚有二心而遲滯于行今予命<lb/>
　汝專一其心無再起穢惡間其從上之善心以自致<lb/>
<pb n="15b"/>　臭敗其舟中之載恐人之浮言誑惑偏倚汝之身迂<lb/>
　曲汝之心使汝身心顛倒利害昏迷不知不遷則將<lb/>
　有沈溺之禍故我今因水患未至之時而遷是迎迓<lb/>
　接續汝命于天而使汝更生也予豈是用威𫝑驅迫<lb/>
　汝以遷乎蓋用以奉承畜養汝衆欲汝得全其生矣<lb/>
予念我先神后之勞爾先予丕克羞爾用懷爾然<lb/>
　先神后先王也羞養也即上文奉畜之意言我思念<lb/>
　我先王嘗勞爾之先人我大克羞養爾者用撫安爾<lb/>
<pb n="16a"/>　故如此<lb/>
失于政陳于兹髙后丕乃崇降罪疾曰曷虐朕民<lb/>
　陳久崇大髙后湯也知有水患而不遷政之失也失<lb/>
　政而久留于此湯必大降罪疾于我曰何為虐害我<lb/>
　民蓋君不能為民圖安俾遭沈溺之患是虐害之也<lb/>
汝萬民乃不生生曁予一人猷同心先后丕降與汝罪<lb/>
疾曰曷不曁朕幼孫有比故有爽徳自上其罰汝汝㒺<lb/>
能迪<lb/>
<pb n="16b"/>　去死地就生地生其生也先后泛言商先王幼孫盤<lb/>
　庚自稱比順從也故如刑故之故爽差也言汝民不<lb/>
　能求生其生而與我同心以遷我先后大降罪戾於<lb/>
　汝曰汝何不與我幼孫順比而故有此失徳也先后<lb/>
　自上罰汝汝無能廸廸謂開導解説以求免也<lb/>
古我先后旣勞乃祖乃父汝共作我畜民汝有戕則在<lb/>
乃心我先后綏乃祖乃父乃祖乃父乃斷棄汝不救乃<lb/>
死<lb/>
<pb n="17a"/>　旣勞乃祖乃父者申言勞爾先也汝共作我畜民者<lb/>
　汝皆為我所畜之民也戕害也汝不肯遷非止災及<lb/>
　汝身凡我所畜之民皆受其禍是汝實戕害之也則<lb/>
　或云當作賊貝右畔戎字也綏撫諭之意汝有戕賊<lb/>
　民生之惡在心先后知之以此諭汝祖父汝祖父亦<lb/>
　棄絶汝而不救汝之死也<lb/>
兹予有亂政同位具乃貝玉乃祖乃父丕乃告我髙后<lb/>
曰作丕刑于朕孫迪髙后丕乃崇降弗祥<lb/>
<pb n="17b"/>　亂治也具者多取而兼之謂貝海介蟲古者以貝為<lb/>
　貨以玉為寳此言貝玉貨寳互相備也世臣巨家聚<lb/>
　畜貨寳恐因遷散失耗費故摇動百姓使不肯遷迪<lb/>
　開導也盤庚言若治政之臣所以共天位者不以民<lb/>
　生為念而惟務冨巳之貝玉者其祖父亦告我髙后<lb/>
　令作大刑于其子孫開導我髙后崇降之以不祥也<lb/>
　丕刑以人事言不祥以神事言皆謂禍也以上四節<lb/>
　言君有罪民有罪臣有罪我先后與爾民臣祖父皆<lb/>
<pb n="18a"/>　降之禍商俗尚鬼因其所畏所信以曉之先儒皆以<lb/>
　此一節為責臣然詳其文𫝑則亦對民庶而責其臣<lb/>
　之辭蓋此時臣民皆在盤庚登進其民於前則所告<lb/>
　皆與民言不應此一節獨為與臣言也<lb/>
嗚呼今予告汝不易永敬大恤無胥絶逺汝分猷念以<lb/>
相從各設中于乃心<lb/>
　告汝不易猶上文告汝于難之意水患大可憂汝當<lb/>
　久敬畏與我同心不可相䟽逺隔絶也民之所以與<lb/>
<pb n="18b"/>　君相逺絶者由其偏為已計而不分其念以為國計<lb/>
　也故使之分其念以相從而各設中于其心也中則<lb/>
　其心公平不偏于為巳計矣<lb/>
乃有不吉不迪顛越不恭暫遇姦宄我乃劓殄滅之無<lb/>
遺育無俾易種于兹新邑<lb/>
　不善不道之人顛倒踰越不恭順上令者及暫時所<lb/>
　遇為姦為宄刼掠行道者輕則劓之重則殄滅之無<lb/>
　有遺留其生育無俾遺其種𩔖于此新邑也遷徙道<lb/>
<pb n="19a"/>　路恐有姦人乗隙生變故嚴以戒勅之<lb/>
往哉生生今予將試以汝遷永建乃家<lb/>
　往哉生生往新邑以生汝之生也永建乃家為爾子<lb/>
　孫立無窮之業也<lb/>
　　此第三章<lb/>
盤庚旣遷奠厥攸居乃正厥位綏爰有衆<lb/>
　旣遷至亳邑也定其上下所居謂君有寢廟臣有邑<lb/>
　宅民有廛里也位朝見羣下之位正其朝位以見臣<lb/>
<pb n="19b"/>　民而慰勞撫諭之也<lb/>
曰無戲怠懋建大命<lb/>
　曰盤庚之言也無戲欲其敬事無怠欲其勤事大命<lb/>
　兼民命國命而言建命猶孟子言立命蓋命雖在天<lb/>
　立之在我使民有以遂其生國有以永其祚也當時<lb/>
　傲上從康習于戲怠未遷則以為憚旣遷則以為足<lb/>
　謂今日自可永命不復為自勉自力之計故以戒之<lb/>
今予其敷心腹腎腸厯告爾百姓于朕志㒺罪爾衆爾<lb/>
<pb n="20a"/>無共怒協比讒言予一人<lb/>
　自此至兹賁告民也敷心腹腎腸謂無一不布露也<lb/>
　厯盡也百姓民庶也協合比連也臣民雖旣遷盤庚<lb/>
　猶慮其強從上令非出本心怨怒未忘故明白洞達<lb/>
　以釋其疑而曰爾無共懷前日之怒而合比讒言以<lb/>
　謗議我也<lb/>
古我先王將多于前功適于山用降我凶徳嘉績于朕<lb/>
邦<lb/>
<pb n="20b"/>　古我先王湯也多猶増廣也山謂亳邑商都囂相耿<lb/>
　等處皆近水惟亳近山鄭氏曰東成臯南轘轅西降<lb/>
　谷是也契始居亳其後累遷莫能安定湯欲増廣前<lb/>
　人之功于是復居于亳凶徳謂民受水害適亳邑依<lb/>
　山以居自此民𫉬其吉所以降黜其凶徳而又成美<lb/>
　功于我邦謂湯由亳而興以有天下也<lb/>
今我民用蕩析離居㒺有定極爾謂朕曷震動萬民以<lb/>
遷肆上帝將復我髙祖之徳亂越我家朕及篤敬恭承<lb/>
<pb n="21a"/>民命用永地于新邑肆予沖人非廢厥謀弔由靈各非<lb/>
敢違卜用宏兹賁<lb/>
　蕩漂析分極止震亦動也沖童弔至由用靈善宏大<lb/>
　賁飾也舊都墊圯民漂蕩分析離其所居無有定止<lb/>
　而爾民猶且安土重遷乃謂我何為震動萬民以遷<lb/>
　乎此乃天將俾我興復成湯之徳以治我家故我及<lb/>
　一二臣之能篤敬以恭承民命者用圖永安居于此<lb/>
　新邑也我非廢爾衆謀其至乃用爾謀之善指當時<lb/>
<pb n="21b"/>　民臣有言當遷者也我與善謀之人各非敢違卜蓋<lb/>
　用以宏大此賁飾之事是以不得不遷也賁者猶曰<lb/>
　増光于前人也蓋盤庚之遷鬼謀不吉而人謀已决<lb/>
　故違卜而遷也<lb/>
嗚呼邦伯師長百執事之人尚皆隱哉予其懋簡相爾<lb/>
念敬我衆<lb/>
　自此至篇終告臣也邦伯邦之長諸侯也師長衆官<lb/>
　之長公卿也百執事百官也隱閔痛也簡閱相視也<lb/>
<pb n="22a"/>　新遷之民生理未復諸臣當惻然憫痛愛䕶封殖之<lb/>
　予其勉閲視爾爾當思所以敬我衆衆兼臣民而言<lb/>
朕不肩好貨敢恭生生鞠人謀人之保居敘欽<lb/>
　肩任也鞠人困窮之人不能自謀者也謀人能自謀<lb/>
　之人不困窮者也我不任貪人有能敢于恭承民之<lb/>
　生生俾貧冨之各保其居皆敘而敬之者我則任之<lb/>
　也曰恭曰欽所謂敬我衆也<lb/>
今我旣羞告爾于朕志若否㒺有弗欽無緫于貨寳生<lb/>
<pb n="22b"/>生自庸式敷民徳永肩一心<lb/>
　若者如我之志恭生生是也否者不如我之志好貨<lb/>
　是也緫聚也庸用也今旣示汝以朕志之向背爾當<lb/>
　無所不用其敬毋聚寳貨而以民之生生為已責式<lb/>
　用敷布其徳于民永久守此一心而不變也始終不<lb/>
　二之謂一<lb/>
　　此第四章<lb/>
　　髙宗肜日<lb/>
<pb n="23a"/>　　　髙宗武丁廟名史記曰武丁崩祖庚立尊其廟<lb/>
　　　為髙宗是也湯十九世盤庚其二十世弟小辛<lb/>
　　　立二十一世弟小乙立二十二世子武丁嗣二<lb/>
　　　十三世子祖庚嗣<lb/>
髙宗肜日越有雊雉<lb/>
　肜日祭明日又祭之名殷曰肜周曰繹雊鳴也祖庚<lb/>
　于髙宗肜祭之明日有雊雉之異蓋祖庚當時致隆<lb/>
　于禰廟故天降災異以儆之也<lb/>
<pb n="23b"/>祖己曰惟先格王正厥事<lb/>
　格正也祖己将告王故先言古先格王或遇災異惟<lb/>
　反身自省正其所行之事而已若今王之祀豐于昵<lb/>
　事之當正者也<lb/>
乃訓于王曰惟天監下民典厥義降年有永有不永非<lb/>
天夭民民中絶命<lb/>
　監視也下民猶曰下人典猶主也義者天理之冝言<lb/>
　天監視下人其禍福予奪惟主于義爾降年有永有<lb/>
<pb n="24a"/>　不永者義則永不義則不永其不永者非天夭折其<lb/>
　民民自以非義而中絶其命也商人尚鬼其瀆祀也<lb/>
　必有祈年請命之意如漢武帝五畤之𩔖祖己言永<lb/>
　年之道在于所行之義不在于禱祠也泛言人而不<lb/>
　言君不敢斥也<lb/>
民有不若徳不聽罪天旣孚命正厥徳乃曰其如台<lb/>
　不若徳不順于徳不聽罪不服其罪謂不改過也孚<lb/>
　命者以妖孽為符信而譴告之也言人不順徳不服<lb/>
<pb n="24b"/>　罪天旣以妖孽為符信而譴告之欲其恐懼脩省以<lb/>
　正其徳人乃曰孽祥其如何則是不畏天戒也意欲<lb/>
　祖庚因雊雉以自省而改黷禰廟之失也<lb/>
嗚呼王司敬民㒺非天𦙍典祀無豐于昵<lb/>
　嗚呼嘆辭司主也敬民即上文所謂義也猶夫子告<lb/>
　樊遲以務民之義胤嗣也昵親也近也謂禰廟也王<lb/>
　之所司當敬以盡人事而已徼福鬼神非王之事也<lb/>
　況祖宗莫非天之嗣主祀者其可獨豐于昵廟乎<lb/>
<pb n="25a"/>　　西伯戡黎<lb/>
　　　史記文王脱羑里之囚獻洛西之地紂賜弓矢<lb/>
　　　鈇鉞專征伐為西伯戡勝也黎國名舊説以為<lb/>
　　　在上黨壺闗之地今潞州有黎城縣吕氏曰西<lb/>
　　　伯武王也史記紂使膠鬲觀周師問曰西伯曷<lb/>
　　　為而来則武王亦繼文王為西伯矣澄謂黎畿<lb/>
　　　内之國文王三分天下有其二以服事殷決不<lb/>
　　　稱兵於紂之畿内武王嗣為西伯其事殷猶文<lb/>
<pb n="25b"/>　　　王也其伐殷在於嗣位十有二年之後蓋天命<lb/>
　　　未絶則為君臣一日命絶乃行天罰此事間不<lb/>
　　　容髪今旣兵逼王畿祖伊而奔告則振撼甚矣<lb/>
　　　豈得戡黎之後班師而去復就臣位而紂恬不<lb/>
　　　以為意也竊疑戡黎之師當是伐紂之時然黎<lb/>
　　　國若潞州之黎城則山路險僻不當周師經行<lb/>
　　　之道紂都朝歌在今衛州而衛州有黎陽去朝<lb/>
　　　歌甚邇或指當時近畿有小國周師自孟津渡<lb/>
<pb n="26a"/>　　　河故先戡黎而遂乗勝以進紂都也<lb/>
西伯旣戡黎祖伊恐奔告于王<lb/>
　祖伊殷賢臣也篇中無及戡黎之事作書者特標此<lb/>
　于篇首以見祖伊告王之因也奔告自邑来奔告紂<lb/>
　也<lb/>
曰天子天旣訖我殷命格人元龜㒺敢知吉非先王不<lb/>
相我後人惟王淫戲用自絶故天棄我不有康食不虞<lb/>
天性不廸率典<lb/>
<pb n="26b"/>　訖絶也格人猶言至人也康安虞度率循典常法也<lb/>
　祖伊特呼天子而言天旣絶我殷命格人元龜皆能<lb/>
　先知吉凶今無敢知其吉者甚言凶禍之必至非先<lb/>
　王在天之靈不佑我後人我後人淫戲用自絶于天<lb/>
　故天從而棄絶之使我不有其安享之食謂沈酗暴<lb/>
　殄也不知其本然之性謂昏亂厥徳也不行其當循<lb/>
　之典謂廢壞常法也三者皆紂所自為若天奪其間<lb/>
　而使之為之然故曰天棄我<lb/>
<pb n="27a"/>今我民㒺弗欲喪曰天曷不降威大命不摰今王其如<lb/>
台<lb/>
　大命非常之命民苦紂虐無不欲殷之亡曰天何不<lb/>
　降威于殷而受大命冝王者何不至乎今王其何如<lb/>
　哉上言天棄殷此言民棄殷祖伊之言可謂痛切著<lb/>
　明矣<lb/>
王曰嗚呼我生不有命在天<lb/>
　紂嘆而言謂民雖欲亡我我之生獨不有命在天乎<lb/>
<pb n="27b"/>祖伊反曰嗚呼乃罪多參在上乃能責命于天<lb/>
　反還其私邑也乃指紂也旣無改過之意祖伊退而<lb/>
　言曰爾罪衆多參列在上乃能責其命于天邪吕氏<lb/>
　曰責命于天惟與天同徳者方可前與紂言故稱王<lb/>
　此以下祖伊退而私言之故稱乃<lb/>
殷之即喪指乃功不無戮于爾邦<lb/>
　功事也言殷即喪亡也指當時與紂共事之人皆無<lb/>
　不同受戮于爾之邦者時周師已逼商亡在旦暮間<lb/>
<pb n="28a"/>　祖伊危迫之情可見史記載紂使膠鬲觀周師其在<lb/>
　祖伊旣告之後乎蘇氏曰祖伊之諫直言不諱漢唐<lb/>
　中主所不能容紂雖不改而不怒祖伊得全則後世<lb/>
　人主有不如紂者多矣愚案此乃殷邦殞滅命在須<lb/>
　㬰之時蓋已無暇於怒忠諫而殺忠臣也湯二十四<lb/>
　世祖庚弟祖甲立二十五世子廩辛嗣二十六世弟<lb/>
　庚丁立二十七世子武乙嗣去亳遷河北二十八世<lb/>
　子太丁嗣二十九世子帝乙嗣三十世子受辛嗣而<lb/>
<pb n="28b"/>　商亡受紂字通用<lb/>
　　微子<lb/>
　　　微國名子爵也微子名啓帝乙長子紂之庶兄<lb/>
　　　也此篇次序疑在戡黎之前然商書五篇前四<lb/>
　　　篇乃君告其下臣告其上之辭此篇乃臣下自<lb/>
　　　相告之辭故居後云<lb/>
微子若曰父師少師殷其弗或亂正四方我祖厎遂陳<lb/>
于上我用沈酗于酒用亂敗厥徳于下<lb/>
<pb n="29a"/>　父師太師三公箕子也少師孤卿比干也其與或者<lb/>
　皆非必然之辭亂治也殷之亡形決矣猶曰其弗或<lb/>
　復能治正四方乎猶冀其悔悟不敢必其果不能也<lb/>
　我祖湯厎致沈于水不復能出也飲酒成凶曰酗亂<lb/>
　敗為酒所亂而壞其徳也上謂在前下謂在後也我<lb/>
　祖成湯致遂陳列其功在上而子孫沈酗于酒亂敗<lb/>
　厥徳于下我指紂也不斥紂而言我厚之道也<lb/>
殷㒺不小大好草竊姦宄卿士師師非度凡有辜罪乃<lb/>
<pb n="29b"/>㒺恒𫉬小民方興相為敵讎今殷其淪喪若渉大水其<lb/>
無津涯殷遂喪越至于今<lb/>
　草亂雜意竊盗取也卿士卿也淪没也津渡處涯水<lb/>
　際殷民染紂之惡無小無大皆好草竊姦宄在上者<lb/>
　以法禁治之庶其可止今卿士為民師表凡有辜罪<lb/>
　之人反容縱之無常法捕𫉬者是以小民無所畏懼<lb/>
　強凌弱衆暴寡方起而争奪相與為鬭敵之讎匹天<lb/>
　下蕩無綱紀殷其淪没喪亡矣若渉大水茫無畔岸<lb/>
<pb n="30a"/>　無望其可濟惟有没于水而亡爾<lb/>
曰父師少師我其𤼵出狂吾家耄遜于荒今爾無指告<lb/>
予顛隮若之何其<lb/>
　曰更端之辭我微子自我也遜逃遁荒野外顚傾覆<lb/>
　隮隕墜何其語辭微子言我其𤼵而出外歟則若病<lb/>
　狂之人行不知所之留而在家歟則若昏耄之人居<lb/>
　不知所為愁悶憂困無所措其身思欲逃遁于荒野<lb/>
　不忍此身親見宗國之亡也今爾無所指示以告我<lb/>
<pb n="30b"/>　國將顚覆隮墜若之何者蓋微子之情危迫之甚故<lb/>
　又更端以問救亡之䇿<lb/>
父師若曰王子天毒降災荒殷邦方興沈酗于酒<lb/>
　此以下箕子之荅也毒甚害之意荒謂迷亂紂之無<lb/>
　道乃天甚其害而降之以災使之荒迷于國方且起<lb/>
　而沈酗于酒以紂無道歸之天與詩言旻天疾威敷<lb/>
　于下土意同此荅微子所言酗酒敗徳之語<lb/>
乃㒺畏畏咈其耇長舊有位人<lb/>
<pb n="31a"/>　乃㒺畏畏者不畏其所當畏也孔子曰君子有三畏<lb/>
　畏天命畏大人畏聖人之言咈逆也耇長老成之人<lb/>
　紂惟不畏其所當畏故老成舊有位者皆咈逆而棄<lb/>
　逐之則在位者新進年少不更事之人爾此荅微子<lb/>
　所言卿士非度之語<lb/>
今殷民乃攘竊神祇之犧牷牲用以容將食無災<lb/>
　毛純曰犧體完曰牷牛羊豕曰牲犧牷牲祀天祭地<lb/>
　享宗廟之物商民猶且攘竊有司用相容隱俾將去<lb/>
<pb n="31b"/>　食之而無災禍此荅微子草竊㒺𫉬之語<lb/>
降監殷民用乂讎斂召敵讎不怠<lb/>
　降下也監臨視也乂治也斂掊聚也召招至也乂讎<lb/>
　猶曰嘉耦怨耦云爾言下臨視者殷民使殷民平日<lb/>
　安和之讎匹皆化而為鬬敵之讎匹猶掊歛招召之<lb/>
　然日長無已故曰不怠此荅微子相為敵讎之語<lb/>
罪合于一多瘠㒺詔<lb/>
　詔告也夫民之盗竊有司反容之民之鬬敵有司實<lb/>
<pb n="32a"/>　召之則盗竊鬭敵非專民之罪治民者亦有罪與之<lb/>
　相合而為一上下同惡不恤其民民多餓莩捐瘠無<lb/>
　所告也此緫前兩節意<lb/>
商今其有災我興受其敗商其淪喪我㒺為臣僕<lb/>
　箕子言我皆自我也臣僕謂國亡俘虜而為人臣僕<lb/>
　也言商今其有災我適起而當禍敗人臣之義無可<lb/>
　逃避商其淪喪我惟有死之而已不復為他人之臣<lb/>
　僕也此箕子為自已謀亦荅微子淪喪之語<lb/>
<pb n="32b"/>詔王子出迪我舊云刻子王子弗出我乃顚隮<lb/>
　出謂去之以避國亡之禍也蓋商祀不可以無人主<lb/>
　之微子之身存則商祀不絶刻害也箕子舊以微子<lb/>
　長且賢勸帝乙立之帝乙不從卒立紂紂必忌之是<lb/>
　我前日所云適以害子微子若不出而國滅身死則<lb/>
　我之宗祀遂隕墜而無所托矣夫委質為臣身非我<lb/>
　之身國家之身也國家之宗祀冺絶猶我之顚隮也<lb/>
　故亦言我箕子紂叔父同出于先王者也此箕子為<lb/>
<pb n="33a"/>　微子謀亦荅微子顚隮之語<lb/>
自靖人自獻于先王我不顧行遯<lb/>
　靖安也微子之義不可不去箕子之義不可去各有<lb/>
　所當故箕子言自安所安人各有以自獻陳于先王<lb/>
　之前我之義則不復却顧而行出逃遯矣此亦緫前<lb/>
　兩節意論語曰微子去之箕子為奴比干諌而死孔<lb/>
　子曰殷有三仁焉蓋微子問箕子箕子荅微子之後<lb/>
　微子然箕子之言去之以避禍及至商亡之後微子<lb/>
<pb n="33b"/>　歸周武王封之于宋以奉殷祀微子旣去箕子竭誠<lb/>
　匡正其國猶冀其不亡紂惡而囚之箕子佯狂而為<lb/>
　奴武王克商釋其囚訪洪範箕子不仕周而處于遼<lb/>
　東以終其身箕子旣囚比干竭誠諫諍其君猶冀其<lb/>
　能改紂怒而殺之武王克商封其墓三人者各得其<lb/>
　本心之安天理之正故曰殷有三仁案樂記云武王<lb/>
　旣下車封舜之後于陳封夏之後于杞封殷之後于<lb/>
　宋荀子成相篇云武王怒師牧野紂卒易鄉啓乃下<lb/>
<pb n="34a"/>　武王善之封之于宋立其祖蓋武王旣克商即封<lb/>
　微子于宋舊説謂封紂子武庚紹殷後武庚叛而誅<lb/>
　死微子始得封者非也<lb/>
　<lb/>
　<lb/>
　<lb/>
　<lb/>
　<lb/>
<pb n="34b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書纂言卷三<lb/>
</p>

  </div>
            <div>
                <head>書纂言卷四上</head>
    <p>
<pb n="1a"/>欽定四庫全書<lb/>
　書纂言卷四上　　　　　　元　呉澄　撰<lb/>
　　周書<lb/>
　　　周自后稷封邰其後公劉居邠大王始遷于岐<lb/>
　　　山之下曰周武王因以爲有天下之號<lb/>
　　　牧誓<lb/>
　　　　牧地名在紂都朝歌之南近郊三十里文王<lb/>
　　　　為西方諸侯伯三分天下有其二以服事殷<lb/>
<pb n="1b"/>　　　　武王嗣為西伯亦如之及十有三年紂惡已<lb/>
　　　　極遂率西方諸侯伐紂師自孟津渡河諸侯<lb/>
　　　　不期而㑹者八百國師進至牧野誓于將戰<lb/>
　　　　之時<lb/>
時甲子昧爽王朝至于商郊牧野乃誓王左杖黄鉞右<lb/>
秉白旄以麾曰逖矣西土之人<lb/>
　甲子二月四日也昧冥爽眀也昧爽將眀未眀之時<lb/>
　也鉞大斧也以黃金飾之杖鉞示誅有罪左手杖之<lb/>
<pb n="2a"/>　示不必用旄犛牛尾使指麾三軍進退右手秉之以<lb/>
　麾則有力逖逺也言自西土至紂都道里遥逺行力<lb/>
　勞苦撫慰之之辭也<lb/>
王曰嗟我友邦冢君御事司徒司馬司空亞旅師氏千<lb/>
夫長百夫長及庸蜀羌髳微盧彭濮人稱爾戈比爾干<lb/>
立爾矛予其誓<lb/>
　友邦親之也冢君尊之也御事治事之臣也司徒司<lb/>
　馬司空三卿也大國三卿下大夫五人士二十七人<lb/>
<pb n="2b"/>　亞次也卿之貳大夫是也旅衆也卿之屬士是也師<lb/>
　氏以兵守門者千夫長千人之帥百夫長百人之帥<lb/>
　庸濮在江漢之南蜀西蜀羌西羌髳微在巴蜀盧彭<lb/>
　在西北當時諸侯不期而會者八百國友邦冢君諸<lb/>
　夏大國也此八國逺方小國也稱舉戈㦸干楯矛㦸<lb/>
　之屬長二丈戈短人執以舉之故言稱楯則相並捍<lb/>
　敵故言比矛長立之于地故言立<lb/>
王曰古人有言曰牝雞無晨牝雞之晨惟家之索今商<lb/>
<pb n="3a"/>王受惟婦言是用昏棄厥肆祀弗荅昏棄厥遺王父母<lb/>
弟不迪乃惟四方之多罪逋逃是崇是長是信是使是<lb/>
以為大夫卿士俾暴虐于百姓以姦宄于商邑今予發<lb/>
惟㳟行天之罰<lb/>
　晨雞鳴戒曉也索盡也牝雞而晨反常之妖其家必<lb/>
　敗婦妲已也婦言是用猶牝雞司晨也國必亡矣昏<lb/>
　昧也蓋紂為妲已所蔽惑故凡皆昏昧也肆祭名未<lb/>
　詳其義周官以肆獻祼享先王鄭讀為他厯反或曰<lb/>
<pb n="3b"/>　肆陳也陳設以祀也荅猶報也不荅廢宗廟之禮不<lb/>
　知報本也遺先王之遺𦙍也王父母弟王之諸父諸<lb/>
　母諸弟也迪猶道也不廸絶族親之義待之不以道<lb/>
　也逋亡也卿士卿也四方多罪之人逃亡而歸紂者<lb/>
　乃尊寵而任用之以之居顯位俾毒民為惡也此言<lb/>
　紂反人道之常天罰所宜加也<lb/>
今日之事不愆于六歩七歩乃止齊焉夫子勗哉<lb/>
　愆過也歩進趨也齊猶整也勗勉也今日之戰不過<lb/>
<pb n="4a"/>　六步七步乃止而整齊其行列此告之以坐作進退<lb/>
　之法以戒其輕進也吳氏曰乃止句絶齊焉者陳法<lb/>
　也<lb/>
不愆于四伐五伐六伐七伐乃止齊焉勗哉夫子<lb/>
　伐擊刺也少不下四五多不過六七而止又整齊其<lb/>
　行列此告之以攻殺擊刺之法以戒其貪殺也上言<lb/>
　夫子勗哉此言勗哉夫子反覆成文以致丁寧之意<lb/>
尚桓桓如虎如貔如熊如羆于商郊弗迓克奔以役西<lb/>
<pb n="4b"/>土勗哉夫子<lb/>
　桓桓威武貎貔執夷也虎屬欲將士如四獸之猛而<lb/>
　奮擊于商郊也迓迎也奔謂來降也以役西土與周<lb/>
　官以役太師左傳以役諸侯意同紂之衆弗來迎戰<lb/>
　而能來降者則受之而俾役使于我西土之人蓋勉<lb/>
　其武勇又令其受降也<lb/>
爾所弗勗其于爾躬有戮<lb/>
　弗勗謂不勉于前三者<lb/>
<pb n="5a"/>　　　洪範<lb/>
　　　　洪大也範謂鑄金之模匣禹治水之時洛出<lb/>
　　　　神龜龜背有文自一至九禹則之第列三才<lb/>
　　　　之道分為九類以配九數其綱九其目五十<lb/>
　　　　凡天下之道悉包括而無外故曰洪範<lb/>
惟十有三祀王訪于箕子<lb/>
　十有三祀武王克商之年商謂年為祀訪就而問之<lb/>
　也箕國名子爵紂諸父也紂囚之為奴武王克商而<lb/>
<pb n="5b"/>　釋其囚以其素傳洪範之學故下車之初就問之也<lb/>
　此篇以箕子所陳録而為書稱祀不稱年見箕子不<lb/>
　臣周之意<lb/>
王乃言曰嗚呼箕子惟天陰隲下民相協厥居我不知<lb/>
其彞倫攸敘<lb/>
　乃難辭嗚呼歎辭歎而後言重其事也陰黙隲定相<lb/>
　助也協和也相協厥居謂厚其生利其用正其德也<lb/>
　彞倫常道之次序指洪範九疇而言也叙謂各有條<lb/>
<pb n="6a"/>　理也凡九疇之序皆天所以黙定下民而相恊其居<lb/>
　者也<lb/>
箕子乃言曰我聞在昔鯀陻洪水汨陳其五行帝乃震<lb/>
怒不卑洪範九疇彞倫攸斁鯀則殛死禹乃嗣興天乃<lb/>
錫禹洪範九疇彞倫攸叙<lb/>
　陻塞汨亂鯀不順水之性導之就下但為隄防障塞<lb/>
　之水失其道汎濫逆流故陰勝火木不能敷榮金不<lb/>
　得孕育土不可墾闢五行皆汨亂陳列矣帝即天也<lb/>
<pb n="6b"/>　以主宰言曰帝震怒謂鯀逆天理得罪於天也卑與<lb/>
　也疇如田之界域斁敗也殛死謂放之羽山而死嗣<lb/>
　興謂繼鯀而登用錫賜也禹錫洪範九疇謂洛出書<lb/>
　也洛書不出於鯀治水之時而出於禹治水之時是<lb/>
　天不以卑鯀而以錫禹也洛書不出洪範不作人不<lb/>
　得見此常道之次序所謂斁也洛書出洪範作人皆<lb/>
　得見此常道之次序所謂叙也然洛之出書不過龜<lb/>
　背有一二三四五六七八九之文而已五行至六極<lb/>
<pb n="7a"/>　皆禹所分配則洪範之書禹所自作也今曰天錫禹<lb/>
　何也蓋禹心得此道前此未嘗為書因龜文有九感<lb/>
　觸其心遂作洪範九疇雖禹之自為然實因龜文𤼵<lb/>
　之若天啓其衷云爾故以為天所錫也<lb/>
　　此第一章洪範之總序也<lb/>
初一<lb/>
　數之初為一一洛書文之在後者<lb/>
曰五行<lb/>
<pb n="7b"/>　曰五行禹所分配也下八疇倣此五行五氣之運行<lb/>
　也不言用者無所待於人而自然也造化萬𩔖無不<lb/>
　本於五行故以五行配數之一<lb/>
次二<lb/>
　一之次為二二洛書文之在右前者<lb/>
曰敬用五事<lb/>
　敬者此心常存而為一身之主凡言用者有所待於<lb/>
　人而後然也蓋主於君人者而言人稟五行之氣而<lb/>
<pb n="8a"/>　成形故以五事配數之二<lb/>
次三<lb/>
　二之次爲三三洛書文之在左者<lb/>
曰農用八政<lb/>
　農厚也所以厚於人也先身而後及於人故以八政<lb/>
　配數之三<lb/>
次四<lb/>
　三之次爲四四洛書文之在左前者<lb/>
<pb n="8b"/>曰協用五紀<lb/>
　協謂與天合紀如絲之紀先人而後及於天故以五<lb/>
　紀配數之四<lb/>
次五<lb/>
　四之次爲五五洛書文之在中者<lb/>
曰建用皇極<lb/>
　建立也皇君也極屋棟之名髙上之至無能過之也<lb/>
　尊爲天子徳爲聖人人倫之至四方瞻仰而取則焉<lb/>
<pb n="9a"/>　是之謂皇極五行順五事敬八政厚五紀協斯可以<lb/>
　建極矣皇極居天下之中洛書之五亦居中故以皇<lb/>
　極配數之五<lb/>
次六<lb/>
　五之次爲六六洛書文之在右後者<lb/>
曰乂用三德<lb/>
　乂治也德道之得於已者惟皇作極民所視效日遷<lb/>
　善而不知無所事乎治也或有未然則治之各有所<lb/>
<pb n="9b"/>　冝故以三德配數之六<lb/>
次七<lb/>
　六之次爲七七洛書文之在右者<lb/>
曰明用稽疑<lb/>
　明謂决其疑也稽古作卜考也謂考之卜筮也德雖<lb/>
　應變無方然有疑事非人謀所能決者必須謀之鬼<lb/>
　神故以稽疑配數之七<lb/>
次八<lb/>
<pb n="10a"/>　七之次爲八八洛書文之在左後者<lb/>
曰念用庶徴<lb/>
　念謂反身思省也庶衆徴騐也雖聽命於鬼神猶不<lb/>
　敢自是也必驗吾之得失於天故以庶徴配數之八<lb/>
次九<lb/>
　八之次爲九九洛書文之在前者<lb/>
曰嚮用五福威用六極<lb/>
　威畏古字通用嚮者慕之而欲其有威者畏之而欲<lb/>
<pb n="10b"/>　其無極者禍之至極者也五福人心所同嚮慕也君<lb/>
　之所嚮在此而常願民之𫉬此福則凡可以致福者<lb/>
　靡不勉矣六極人心所同畏避也君之所畏在此而<lb/>
　常恐民之至此極則凡可以致極者靡不戒矣自五<lb/>
　行至庶徴皆得其道則協氣成象人蒙休祥而五福<lb/>
　應之或失其道則乖氣成象人罹殃咎而六極應之<lb/>
　故以五福六極配數之九而爲九疇之終<lb/>
　　此第二章洪範之綱也其下九章洪範之目也<lb/>
<pb n="11a"/>一<lb/>
　洛書文<lb/>
五行一曰水二曰火三曰木四曰金五曰土<lb/>
　天一生水地二生火天三生木地四生金天五生土<lb/>
　朱子曰五行質具於地而氣行於天以質而語其生<lb/>
　之序則曰水火木金土以氣而語其行之序則曰木<lb/>
　火土金水<lb/>
水曰潤下火曰炎上木曰曲直金曰從革土爰稼穡<lb/>
<pb n="11b"/>　此五行之材水能潤能下火能炎能上木可曲可直<lb/>
　金可從可革土冝稼冝穡稼謂耕治穡謂收穫蘇氏<lb/>
　曰曰者所以名之也土不曰曰而言爰爰於也土無<lb/>
　成名無專氣無定位言於此稼穡而非所以名之也<lb/>
　新安王氏曰土非止於稼穡以民生粒食之用言之<lb/>
　也潤下用之於灌溉炎上用之於烹餁曲直之斵削<lb/>
　從革之鎔範用之於宫室器用也<lb/>
潤下作鹹炎上作苦曲直作酸從革作辛稼穡作甘<lb/>
<pb n="12a"/>　作猶為也水之鹵味鹹火之焦味苦木之實味酸金<lb/>
　之繡味辛土之稼穡味甘五行各有聲色氣味此獨<lb/>
　言所作之味以見其餘<lb/>
　　此第三章<lb/>
二<lb/>
　洛書文<lb/>
五事一曰貌二曰言三曰視四曰聽五曰思<lb/>
　貌者身所動之容言者口所發之辭視者目所見於<lb/>
<pb n="12b"/>　外聽者耳所聞於内思者心所處運於中<lb/>
貌曰恭言曰從視曰明聽曰聰思曰睿<lb/>
　恭容莊而謹也從辭順而逹也明所見昭徹聰所聞<lb/>
　審詳睿通於幽微陳氏曰天生烝民有物有則貌言<lb/>
　視聽思物也恭從明聰睿則也<lb/>
恭作肅從作乂明作哲聰作謀睿作聖<lb/>
　貌莊謹則其心齊一而不二故作肅言順逹則其心<lb/>
　理治而不亂故作乂視昭徹則其心知識了悟而不<lb/>
<pb n="13a"/>　眩故作哲聽審詳則其心計慮精當而不苟故作謀<lb/>
　思通於幽微則其心可馴至於無所不通故作聖<lb/>
　　此第四章<lb/>
三<lb/>
　洛書文<lb/>
八政一曰食二曰貨三曰祀四曰司空五曰司徒六曰<lb/>
司宼七曰賔八曰師<lb/>
　民生所最急者務農重榖以足其食有食則種樹阜<lb/>
<pb n="13b"/>　通以殖其貨旣有以養生必有以事死故祀以報本<lb/>
　追遠養生事死在乎安居故司空掌土以定其居居<lb/>
　旣得安不可無教故司徒掌教以導其善教之不從<lb/>
　則齊之以刑故司宼掌禁以懲其惡内治舉而後及<lb/>
　外故賔以親邦國往來交際有其禮師以平邦國立<lb/>
　武足兵有其備用師非得已故最後八政或言其事<lb/>
　或言其官此一疇該周官六官之事食貨天官所總<lb/>
　祀春官所掌司空冬官也司徒地官也司宼秋官也<lb/>
<pb n="14a"/>　賔亦秋官所掌師夏官所掌<lb/>
　　此第五章<lb/>
四<lb/>
　洛書文<lb/>
五紀一曰歳二曰月三曰日四曰星辰五曰厯數<lb/>
　歲自冬至至來歳冬至凡三百六十五日四分日之<lb/>
　一日行天一周也以分至啟閉定歳之四時是爲一<lb/>
　歳之紀月自合朔至來月合朔凡二十九日六辰有<lb/>
<pb n="14b"/>　竒月與日一會也以晦朔弦朢定月之大小是爲一<lb/>
　月之紀日自日出至來日日出厯十二辰日繞地一<lb/>
　匝也以晨昏出没定晝夜長短是爲一日之紀星謂<lb/>
　二十八宿衆經星辰謂天之壤因日月所會分經星<lb/>
　之度爲十二次觀象測候以驗天之體也是爲星辰<lb/>
　之紀厯謂日月五緯所厯之度數謂一二三四五六<lb/>
　七八九十百千萬七政行度各有盈縮疾遲立數推<lb/>
　算以步天之用也是爲厯數之紀<lb/>
<pb n="15a"/>曰王省惟歳卿士惟月師尹惟日歳月日時無易百穀<lb/>
用成乂用明俊民用章家用平康日月歳時旣易百穀<lb/>
用不成乂用昏不明俊民用微家用不寧<lb/>
　五紀雖有專官掌之然王與羣臣亦自加省察恐其<lb/>
　測候推算之或差所以欽天也卿士師尹不言省者<lb/>
　省文師尹衆尹謂大夫士也尊者所省者大而簡卑<lb/>
　者所省者小而繁王省一歲之四時卿士省每月之<lb/>
　大小師尹省每日之長短易謂與天不相合而差殊<lb/>
<pb n="15b"/>　所省一歲一月一日之時皆與天協則物産收熟政<lb/>
　治光顯賢人之未用者用羣臣之有家者安其或一<lb/>
　日一月一歳之時皆與天殊則其應反是此申言嵗<lb/>
　月日之紀<lb/>
庶民惟星星有好風星有好雨<lb/>
　庶民之所省者惟觀星而已星有好風者有好雨者<lb/>
　觀星則知將有風雨而避就之以耕種穫斂也此申<lb/>
　言星辰之紀<lb/>
<pb n="16a"/>日月之行則有冬有夏月之從星則以風雨<lb/>
　日之行冬至道極南度極盈冬至後漸北漸縮夏至<lb/>
　道極北度極縮夏至後漸南漸盈月之行春從青道<lb/>
　夏從朱道秋從白道冬從黒道青朱出陽道白黒出<lb/>
　隂道月從箕度則風從畢度則雨凡此皆用厯數推<lb/>
　算而知之此申言厯數之紀<lb/>
　　此第六章<lb/>
五<lb/>
<pb n="16b"/>　洛書文<lb/>
皇極皇建其有極<lb/>
　釋皇極二字言皇極者謂人君建立其有極也<lb/>
凡厥庶民無有淫朋人無有比德惟皇作極<lb/>
　庶民在下之民淫謂沈浸爲惡朋𩔖也人在官之人<lb/>
　比謂阿黨徇私民無惡𩔖人無私心皆君之德有以<lb/>
　爲之標準也<lb/>
凡厥庶民有猷有爲有守汝則念之不協于極不罹于<lb/>
<pb n="17a"/>咎皇則受之惟時厥庶民于汝極錫汝保極<hi>念叶音狃</hi>
　有猷謂工於謀事有爲謂敢於作事有守謂操持不<lb/>
　變時是也庶民之中其有有謀爲操守者固當念之<lb/>
　而勿忘其有雖未合於善道而亦未陷於罪戾者亦<lb/>
　且容之而勿責則是庶民皆有得於汝之極而使汝<lb/>
　長保此極矣<lb/>
人之有能有爲使羞其行而邦其昌無虐㷀獨而畏高<lb/>
明時人斯其惟皇之極<hi>行叶音杭明叶音芒</hi>
<pb n="17b"/>　人之有才能有作爲者使進其行務令才徳兼全而<lb/>
　國可賴之以昌㷀獨孤立無援者高明勢位崇顯者<lb/>
　不以其無援而困沮之不以其有勢而尊敬之但論<lb/>
　其才行之何如耳是則人亦有得於君之極也<lb/>
曰皇極之敷言是彞是訓于帝其訓凡厥庶民極之敷<lb/>
言是訓是行以近天子之光曰天子作民父母以爲天<lb/>
下王<hi>言叶干斤切訓叶平聲行音杭</hi>
　敷廣布也人君立極者所敷之言即此常道而敎訓<lb/>
<pb n="18a"/>　之皆以天理而敎訓也庶民於立極者所敷之言即<lb/>
　此敎訓而踐行之斯能親近天子道德之光矣又言<lb/>
　天子能使庶民近其光斯可作民之父母而爲天下<lb/>
　之王矣此一節申言庶民無有淫朋之意<lb/>
無偏無陂遵王之義無有作好遵王之道無有作惡遵<lb/>
王之路無偏無黨王道蕩蕩無黨無偏王道平平無反<lb/>
無側王道正直會其有極歸其有極<hi>陂舊作頗義叶音䕏</hi>
　偏謂不正陂謂不平遵循也義天理之宜也好惡有<lb/>
<pb n="18b"/>　當然之理不容以私意作爲考工記千夫有道萬夫<lb/>
　有路此言道路互辭取韻叶耳道路即義之可通行<lb/>
　者也黨謂阿比偏者私於已黨者私於人也蕩蕩廣<lb/>
　大貌平平夷易貌反側皆謂不正正謂不偏直謂不<lb/>
　枉其正會如會同之會歸如歸家之歸遵義遵道遵<lb/>
　路會其極也蕩蕩平平正直歸於極也此一節申言<lb/>
　人無有比德之意<lb/>
　　此第七章<lb/>
<pb n="19a"/>六<lb/>
　洛書文<lb/>
三徳一曰正直二曰剛克三曰柔克<lb/>
　正直不偏於剛不偏於柔剛柔適中徑直行之而無<lb/>
　所枉也克勝也剛克剛勝於柔也柔克柔勝於剛也<lb/>
平康正直彊弗友剛克燮友柔克<lb/>
　平謂平均不彊不弱也康安而無事也彊弗友謂剛<lb/>
　彊不相順助也燮友謂柔和相順助也平康者治之<lb/>
<pb n="19b"/>　以正直如周官所謂刑平國用中典也彊弗友者治<lb/>
　之以剛克如周官所謂刑亂國用重典也燮友者治<lb/>
　之以柔克如周官所謂刑新國用輕典也或寛或猛<lb/>
　或寛猛適中各隨其時俗而施之有不同焉<lb/>
沈潛剛克高明柔克<lb/>
　沈謂沈抑下而不上潛謂潛藏内而不外高謂高亢<lb/>
　上而不下明謂明顯外而不内沈潛者易至於卑晦<lb/>
　故以剛克治之進之於高明也高明者易至於浮露<lb/>
<pb n="20a"/>　故以柔克治之退之於沈潛也各因其資質而待之<lb/>
　有不同焉<lb/>
　　此第八章<lb/>
七<lb/>
　洛書文<lb/>
稽疑擇建立卜筮人乃命卜筮曰雨曰霽曰䝉曰驛曰<lb/>
克曰貞曰悔凡七卜五占用二<lb/>
　鑽龜曰卜揲蓍曰筮選擇知卜筮之人而建立之以<lb/>
<pb n="20b"/>　爲卜筮之官及有疑事之時乃命之使卜命之使筮<lb/>
　卜兆有五雨水兆霽火兆蒙土兆驛木兆克金兆筮<lb/>
　卦有二貞内卦悔外卦卜筮皆有占此占字專言筮<lb/>
衍忒立時人作卜筮三人占則從二人之言<lb/>
　三人句絶衍忒未詳朱子曰衍是多剰忒是差錯或<lb/>
　曰卜筮若止一人則或有差錯無從正救故多剰其<lb/>
　人數俾之參互推究其或有差錯者立是人爲卜筮<lb/>
　之官各三人人各一法三卜三筮所占或皆吉或皆<lb/>
<pb n="21a"/>　不吉若一不吉二吉則作吉用一吉二不吉則作不<lb/>
　吉用故曰占則從二人之言<lb/>
汝則有大疑謀及乃心謀及卿士謀及庶人謀及卜筮<lb/>
　新安王氏曰大疑謂國有非常之事未能决者周官<lb/>
　有大事衆庶得至外朝與羣臣以序進而天子親問<lb/>
　焉朱子曰卜筮處末者占法先斷人志後命蓍龜<lb/>
汝則從龜從筮從卿士從庶民從是之謂大同身其康<lb/>
彊子孫其逢吉<lb/>
<pb n="21b"/>　康彊無疾而壽逢大也朱子曰此條無問尊卑其謀<lb/>
　皆配於龜筮故爲大同之吉人心之虛靈知覺無異<lb/>
　於鬼神雖龜筮之靈不至踰於人也故自此以下必<lb/>
　以人謀爲首然鬼神無心而人有欲人之慮未必盡<lb/>
　能無適莫之私故自此以下皆以龜筮爲主人雖不<lb/>
　盡從不害其爲吉若龜筮兩逆則凶咎必矣<lb/>
汝則從龜從筮從卿士逆庶民逆吉<lb/>
　朱子曰此條惟君謀配於龜筮亦吉<lb/>
<pb n="22a"/>卿士從龜從筮從汝則逆庶民逆吉<lb/>
　朱子曰此條惟卿士謀配於龜筮亦吉<lb/>
庶民從龜從筮從汝則逆卿士逆吉<lb/>
　朱子曰此條惟民謀配於龜筮亦吉<lb/>
汝則從龜從筮逆卿士逆庶民逆作内吉作外凶<lb/>
　内謂祭祀冠婚外謂出師征伐朱子曰此條龜筮一<lb/>
　從一違本不可以舉事但筮短龜長又尊者之謀配<lb/>
　合故内事猶可外事則凶<lb/>
<pb n="22b"/>龜筮共違于人用静吉用作凶<lb/>
　靜謂外事内事俱不作也朱子曰此條龜筮皆逆於<lb/>
　人人謀縱有從者動則凶矣<lb/>
　　此第九章陳氏曰卜筮者天之所示也人事盡而<lb/>
　　　後可以求之天故必皇極建三徳乂至於有疑<lb/>
　　　然後謀及人而斷之以卜筮苟人事不協而惟<lb/>
　　　卜筮之從雖得吉兆而無益也故稽疑必在於<lb/>
　　　皇極三徳之後<lb/>
<pb n="23a"/>八<lb/>
　洛書文<lb/>
庶徴曰雨曰暘曰燠曰寒曰風<lb/>
　隂陽之氣交則蒸而爲雨氣散則開而爲暘隂退陽<lb/>
　進則爲燠陽退隂進則爲寒隂陽旋繞扇播則爲風<lb/>
　燠熱凉寒四時之氣也雨暘風佐四時之氣而化育<lb/>
　不言熱凉止言燠寒者燠爲熱之㣲寒爲凉之極長<lb/>
　物舉其始成物舉其終也雨與暘對燠與寒對風行<lb/>
<pb n="23b"/>　於四時之間<lb/>
曰時五者來備各以其叙庶草蕃廡<lb/>
　備猶有也是五者之來其有各應期而不亂所謂時<lb/>
　雨時暘時燠時寒時風也庶草物之尤㣲者此茂盛<lb/>
　則萬物咸遂可知所謂休也<lb/>
一極備凶一極無凶<lb/>
　極備謂過於有極無謂過於無一者過於有謂恒雨<lb/>
　恒暘恒燠恒寒恒風也一者過於無謂恒雨則無暘<lb/>
<pb n="24a"/>　恒暘則無雨恒燠則無寒恒寒則無燠或彌旬彌月<lb/>
　無風也凶謂饑饉疫癘由此起所謂咎也<lb/>
曰休徵曰肅時雨若曰乂時暘若曰哲時燠若曰謀時<lb/>
寒若曰聖時風若<lb/>
　禎祥曰休皆因五事之敬而有此徴肅有滋潤意時<lb/>
　雨似之乂有開豁意時暘似之哲昭融有和暖意時<lb/>
　燠似之謀審宻有凝結意時寒似之聖無所不通時<lb/>
　風似之<lb/>
<pb n="24b"/>曰咎徴曰狂恒雨若曰僭恒暘若曰豫恒燠若曰急恒<lb/>
寒若曰蒙恒風若<lb/>
　災沴曰咎皆因五事之不敬而有此徴狂者貌之放<lb/>
　蕩淫雨似之僭者言之差忒亢暘似之豫則昏惰散<lb/>
　緩而不收恒燠似之急則躁率縮栗而不舒恒寒似<lb/>
　之蒙則心冥迷而無主猶風之終日飄揚而無定也<lb/>
　凡此休咎之徴因其事而各以類應<lb/>
　　此第十章<lb/>
<pb n="25a"/>九<lb/>
　洛書文<lb/>
五福一曰壽二曰富三曰康寧四曰攸好徳五曰考終<lb/>
命<lb/>
　五福以人所尤好者爲先生而爲人孰不好生而惡<lb/>
　死壽者其生之長也故先之以壽有生必有以養故<lb/>
　繼之以富雖有以養又必身安而心寧故繼之以康<lb/>
　寧身康心寧又必知爲善之樂故繼之以攸好徳考<lb/>
<pb n="25b"/>　成也成全以終其命謂盡其天年而不死於戰鬬刑<lb/>
　戮也有雖壽而不得善終者故卒之以考終命<lb/>
六極一曰凶短折二曰疾三曰憂四曰貧五曰惡六曰<lb/>
弱<lb/>
　六極以人所尤惡者爲先不得其死曰凶凶者考之<lb/>
　反也疾憂者康寧之反也貧者冨之反也陷於不善<lb/>
　者惡也雖欲爲善而不能自彊者弱也惡弱者好德<lb/>
　之反也<lb/>
<pb n="26a"/>斂時五福用敷錫厥庶民<lb/>
　言人君當斂聚此五福以廣布與庶民<lb/>
凡厥正人旣富方穀而康而色曰予攸好德汝則錫之<lb/>
福汝弗能使有好于而家時人斯其辜予其無好德汝<lb/>
雖錫之福其作汝用咎<lb/>
　色當作寧字之誤也正人謂爲正長之官者穀禄也<lb/>
　詩曰佌佌方有穀好如鄉黨自好者之好謂自愛重<lb/>
　也言正長之官使之旣富足有祿而又身得以康心<lb/>
<pb n="26b"/>　得以寧其人必能爲善而曰予所好者德則是汝實<lb/>
　與之以此福也汝若不能先使之富且康寧則彼在<lb/>
　家無所顧藉不自愛重將陷於罪而無好德之心汝<lb/>
　雖欲與之以福而彼之所作爲無非得罪於汝之事<lb/>
　矣上爲庶民言斂五福此爲在官之人言而不及壽<lb/>
　與考終命者蓋以人臣委質致命不敢有全身保生<lb/>
　之心然苟真能好德則天自報之以壽考也<lb/>
惟辟作福惟辟作威惟辟玉食<lb/>
<pb n="27a"/>　辟君也威謂六極之可畏玉食謂珍美之食也此言<lb/>
　能爲民福禍者惟君一人此其所以獨享天下珍美<lb/>
　之奉也<lb/>
臣無有作福作威玉食臣之有作福作威玉食其害于<lb/>
而家凶于而國人用側頗僻民用僭忒<lb/>
　臣謂大臣人謂小臣頗不平僻不中也臣佐君治民<lb/>
　然無有能自爲福禍者故亦不敢享至尊之奉若爲<lb/>
　臣而有君之權享君之奉則是僭亂之臣君臣必俱<lb/>
<pb n="27b"/>　傷敗凶於臣之家害於君之國有位之人效之而側<lb/>
　僻天下之民效之而僭越差忒矣<lb/>
　　此第十一章<lb/>
　　　金縢<lb/>
　　　　蔡氏曰武王有疾周公以王室未安殷民未<lb/>
　　　　服根本易搖故請命三王欲以身代武王之<lb/>
　　　　死其冊文藏於金縢之匱編書者序其事之<lb/>
　　　　始末因以金縢名篇孔疏曰𤼵首至王季文<lb/>
<pb n="28a"/>　　　　王敘將告神史乃冊至屏璧與珪記告神之<lb/>
　　　　辭乃卜至乃瘳記卜吉及王病瘳之事武王<lb/>
　　　　旣喪以下記周公流言居東及成王迎歸之<lb/>
　　　　事也<lb/>
旣克商二年王有疾弗豫<lb/>
　克商以後之二年言克商未久也有疾初得疾弗恱<lb/>
　豫則疾篤也<lb/>
二公曰我其爲王穆卜<lb/>
<pb n="28b"/>　二公太公召公也穆敬也古者國有大事卜則公卿<lb/>
　百執事咸在肅敬以聽命於神故曰穆卜<lb/>
周公曰未可以戚我先王<lb/>
　葉氏曰戚者休之反也二公以武王疾爲先王不佑<lb/>
　而遺之戚如雲漢之詩言父母先祖胡寧忍予者故<lb/>
　周公以爲未可因武王之疾而遽戚我先王也<lb/>
公乃自以爲功爲三壇同墠爲壇于南方兆靣周公立<lb/>
焉植璧秉珪乃告太王王季文王<lb/>
<pb n="29a"/>　功事也自以爲功謂以身自任其事築土曰壇除地<lb/>
　曰墠同除地一所而築三壇設三王之位皆南向三<lb/>
　壇之南别爲一壇北向周公所立之地也古禮凡於<lb/>
　逺祖之無廟者及宗子去其宗廟而在他國者及支<lb/>
　子雖在本國而於禮不得入廟者或有禱告必須墠<lb/>
　地爲壇以棲祖考之神周公之爲子爲臣故不敢告<lb/>
　於廟而爲壇以告也璧珪所以禮神植謂置之於壇<lb/>
　秉謂執之以手二公爲王穆卜不過欲占其病之安<lb/>
<pb n="29b"/>　否何如非能轉凶爲吉也周公以介弟之親任冢宰<lb/>
　之重愛兄憂國其情切至爲宗社計其慮深逺有非<lb/>
　二公所得與者故却二公之卜而自任其事也<lb/>
史乃冊祝曰惟爾元孫某遘厲虐疾若爾三王是有丕<lb/>
子之責于天以旦代某之身予仁若考能多材多藝能<lb/>
事鬼神乃元孫不若旦多材多藝不能事鬼神乃命于<lb/>
帝庭敷佑四方用能定爾子孫于下地四方之民罔不<lb/>
祗畏嗚呼無墜天之降寶命我先王亦永有依歸今我<lb/>
<pb n="30a"/>即命于元龜爾之許我我其以璧與珪歸俟爾命爾不<lb/>
許我我乃屏璧與珪<lb/>
　史掌治文書冊作冊以書告神之辭也祝掌接鬼神<lb/>
　祝曰者祝述冊書之辭以告也元孫長孫某武王名<lb/>
　遘遇也厲惡虐害丕子太子也責猶責其侍子之責<lb/>
　旦周公名武王爲文王之丕子若爾三王之靈在天<lb/>
　責其來服事左右願以身代之材才智藝技能周公<lb/>
　謂我之仁德如父又多材藝從三王在天則能供給<lb/>
<pb n="30b"/>　服役於鬼神武王之德雖亦能然而材藝不如我之<lb/>
　多縱死而從三王於天亦不能供給服役於鬼神但<lb/>
　當畱下地作民主乃受命於天帝之庭廣佑四方之<lb/>
　民而君之矣用能定爾三王之子孫皆有分土在於<lb/>
　下地四方之民無不敬畏武王之威德然天命方新<lb/>
　人心初服未久未固未可遽死也武王一身宗社所<lb/>
　繫三王愛念保護毋令其死而墜失天所已降之命<lb/>
　則我先王之祀亦永有所賴以存也寶命即帝庭之<lb/>
<pb n="31a"/>　命也謂之寶者貴重之也即就也命三王之命也元<lb/>
　龜大龜也就受三王之命於元龜謂决之於卜也卜<lb/>
　之吉是三王之許我卜之不吉是三王之不許我也<lb/>
　許我則王疾瘳而已代死得從三王在天事鬼神故<lb/>
　以此璧與珪歸家而俟三王許我之命屏藏也不許<lb/>
　我則王疾弗瘳而已不死不得從三王在天事鬼神<lb/>
　而此璧與珪無所用故藏之也案周公告三王稱爾<lb/>
　稱我無異人子之侍側以語其親可見終身慕父母<lb/>
<pb n="31b"/>　不死其親之實孝愛忠誠之至也又案武王喪於克<lb/>
　商七八年之後天下大勢已定猶有武庚之叛周室<lb/>
　幾危設使喪於克商甫二年之時則禍變又將若何<lb/>
　周公蓋覩事勢之必至於此所以欲代武王之死也<lb/>
　或曰死生有命而周公欲代死理有之乎曰有匹夫<lb/>
　匹婦𤼵一誠心可動天地况聖人至誠至公心與天<lb/>
　一志壹則動氣固有改移造化之理若理之所無則<lb/>
　周公豈爲之哉<lb/>
<pb n="32a"/>乃卜三龜一習吉啓籥見書乃幷是吉公曰體王其罔<lb/>
害予小子新命于三王惟永終是圖兹攸俟能念予一<lb/>
人<lb/>
　卜筮必立三人以相參考洪範所謂立時人作卜筮<lb/>
　三人是也三龜者三人所卜之龜一猶齊也習重也<lb/>
　幷並也謂三龜之兆齊相繼而吉及啓籥見兆書而<lb/>
　其占果並吉也體兆之體周官君占體大夫占色史<lb/>
　占墨卜人占坼公言視卜兆之體王之疾其可無害<lb/>
<pb n="32b"/>　予小子周公自謂予一人謂武王也公視卜知王疾<lb/>
　必瘳而已亦不代死故言我新受命於三王惟當永<lb/>
　久克終是圖三王旣不令我代死則今此所俟三王<lb/>
　之命但俟其能愛念武王而使其疾之瘳矣<lb/>
公歸乃納冊于金縢之匱中王翼日乃瘳<lb/>
　公歸周公歸其私家也冊即史所作之冊縢緘也匱<lb/>
　藏物之器金縢之匱藏卜書之匱以金緘之也翼日<lb/>
　公歸之明日瘳愈也言公旣卜而歸卜人乃以周公<lb/>
<pb n="33a"/>　請命之冊納於匱中與卜書並藏也蔡氏曰金縢之<lb/>
　匱藏卜筮書每卜則以告神之辭書於冊旣卜則納<lb/>
　冊於匱而藏之前後卜皆如此王氏曰卜筮旣畢而<lb/>
　不敢褻必納其冊書於匱異時將卜則復啓焉乃國<lb/>
　家故事非特爲此匱藏其冊爲後來自解之計也愚<lb/>
　謂匱所以藏卜書卜則啓匱此常事也惟周公此時<lb/>
　之卜有與常時不同者以先有冊書告三王而後卜<lb/>
　也故旣卜之後其冊書因得同藏於卜書之匱若常<lb/>
<pb n="33b"/>　時之卜則史述卜主之命告卜人蓋不書於冊旣卜<lb/>
　亦無冊可藏也故前此二公欲卜武王之疾後此成<lb/>
　王欲卜風雷之變皆不聞有冊王氏蔡氏之說未當<lb/>
　而謂非周公藏其冊爲後來自解之計則是<lb/>
　　此第一章<lb/>
武王旣喪管叔及其羣弟乃流言于國曰公將不利于<lb/>
孺子<lb/>
　武王之疾旣瘳數年之後乃喪管叔名鮮武王弟周<lb/>
<pb n="34a"/>　公兄也羣弟蔡叔度也非長弟故曰羣弟猶儀禮非<lb/>
　長子者曰衆子也流言如水流自彼至此也國周國<lb/>
　也其言𤼵自紂都而傳至周國也孺子成王也公將<lb/>
　不利于孺子謂欲奪其位也蓋商有天下六百年賢<lb/>
　聖之君六七作德澤之入人者深紂爲無道諸侯離<lb/>
　心而雍梁荆豫徐揚六州歸周冀兖青三州猶屬商<lb/>
　及武王克商封帝乙元子微子啟于宋以奉湯祀分<lb/>
　紂故都爲三以母弟三人爲三監紂都之北爲邶封<lb/>
<pb n="34b"/>　管叔南爲鄘封蔡叔東爲衛封康叔紂子武庚居殷<lb/>
　墟有司厚給其廩禄而已蓋未嘗與之土地人民也<lb/>
　然殷民懷商不忘武王崩成王幼周公攝政武庚煽<lb/>
　惑管叔以謂兄亡弟及管叔當立今周公弟也而居<lb/>
　内將爲天子管叔兄也而居外不過爲諸侯管叔及<lb/>
　弟蔡叔唱爲流言以惑王而閒公將西向奔喪以軍<lb/>
　師從而圖不軌周旣有釁武庚俟管蔡二叔去國之<lb/>
　後收其遺民叛周而復商南有徐戎淮夷等國亦相<lb/>
<pb n="35a"/>　挺而起所謂管叔監殷以殷叛者其事情之實蓋如<lb/>
　此而前史所載失其傳也<lb/>
周公乃告二公曰我之弗辟我無以告我先王<lb/>
　辟法也周公自責言今此召謗致亂是我之所爲不<lb/>
　法也王室將危我何告我先王乎亟能弭變安王室<lb/>
　乃可於是大誥諸侯東征叛人<lb/>
周公居東二年則罪人斯得<lb/>
　居東謂出征而居東方也二年出征之第二年也罪<lb/>
<pb n="35b"/>　人謂叛人武庚得謂捕𫉬也武庚伏誅而管叔亦死<lb/>
　殷亂遂平林氏曰自周公居東以下其事跡皆在大<lb/>
　誥之後然實與周公請死之事相爲始終故於此倂<lb/>
　載之<lb/>
于後公乃爲詩以貽王名之曰鴟鴞王亦未敢誚公<lb/>
　于後謂罪人斯得之後貽遺也鴟鴞詩見今豳風以<lb/>
　言責人曰誚管叔流言謂周公將爲不利公不俟王<lb/>
　疑之釋而自往征之蓋國家安危重於一身聖人之<lb/>
<pb n="36a"/>　心至公無我豈若小丈夫然避小嫌而妨大計乎以<lb/>
　王室至親兼東方諸侯伯而仇讎之人煽惑我兄弟<lb/>
　離閒我君臣以傾覆我國家禍變艱大事機迫急拯<lb/>
　溺救焚惟恐不及征之其可少緩乎逮叛亂旣平周<lb/>
　公居東不歸作鴟鴞之詩以貽王極言周家創造王<lb/>
　業之難而有傾覆之者其情哀痛庶幾成王之悟而<lb/>
　王疑終於未釋但亦未敢誚公而已<lb/>
秋大熟未穫天大雷電以風禾盡偃大木斯拔邦人大<lb/>
<pb n="36b"/>恐王與大夫盡弁以啟金縢之書乃得周公所自以爲<lb/>
功代武王之說二公及王乃問諸史與百執事對曰信<lb/>
噫公命我勿敢言王執書以泣曰其勿穆卜昔公勤勞<lb/>
王家惟予沖人弗及知今天動威以彰周公之德惟朕<lb/>
小子其親逆我國家禮亦冝之王出郊天乃雨反風禾<lb/>
則盡起二公命邦人凡大木所偃盡起而築之歳則大<lb/>
熟<lb/>
　東征之二年罪人斯得而周公尚畱居東都此其三<lb/>
<pb n="37a"/>　年之秋也大雷電以風天之怒而渝也弁皮弁常服<lb/>
　𤣥冠端畏天威敬鬼神故王與大夫盡改服皮弁素<lb/>
　積啟金縢所藏卜書以卜而於其匱中見周公請命<lb/>
　之冊諸史百執事供給卜筮之人昔日從周公以卜<lb/>
　者今王將卜故爲卜而俱至二公及王得周公代死<lb/>
　之說遂以問之則爲信有此事噫心不平之聲又慨<lb/>
　歎而謂公常有命令勿與人言故我勿敢言爾蓋請<lb/>
　命代死出於一時迫切之誠變禮也非常道也故不<lb/>
<pb n="37b"/>　令宣洩成王初意欲卜天變之爲何旣得此說始知<lb/>
　昔日周公如此用心以勤勞於王家王自悔年幼不<lb/>
　及知不免爲流言所惑夫周公肯以身代兄死其肯<lb/>
　奪兄子之位乎以公之忠聖而被謗蒙疑至今在外<lb/>
　公無負於王王有負於公矣天動威譴告以彰顯周<lb/>
　公忠聖之德王因此感悟知天變爲公故曰其勿穆<lb/>
　卜王疑旣釋亟欲去歸謂我當親迎而國家所以待<lb/>
　公之禮亦當冝稱公自東歸將至王出郊以迎而天<lb/>
<pb n="38a"/>　乃雨隂陽和也反偃禾之風而禾之偃者盡起天意<lb/>
　囘也感應之速如此凡大木爲風所拔者旣顛仆於<lb/>
　地矣風所偃者根未拔而榦欹斜則合衆力支拽之<lb/>
　起其榦令不偃又築其根令堅固也前言秋大熟後<lb/>
　言歳則大熟其辭相始終以見未穫而禾偃旣偃而<lb/>
　復起雖遭風災而不害也親迎俗本親作新今從馬<lb/>
　氏本<lb/>
　　此第二章<lb/>
<pb n="38b"/>　　　大誥<lb/>
　　　　誥辭有大誥二字取以名篇武王克商誅紂<lb/>
　　　　其子武庚曷嘗一日忘周哉顧周未有隙可<lb/>
　　　　乗又在已無土地人民之資耳會武王崩成<lb/>
　　　　王幼周公攝政管叔不平此可乗之隙也武<lb/>
　　　　庚說管叔聲周公之罪舉兵西向其心豈爲<lb/>
　　　　管叔計直欲伺管蔡二叔去商則己得收遺<lb/>
　　　　民據故都以復商也管蔡庸愚武庚狡黠管<lb/>
<pb n="39a"/>　　　　叔身行叛事而實爲武庚所陷武庚身造叛<lb/>
　　　　謀而先藉管叔以𤼵禍機可畏折之於方萌<lb/>
　　　　則易遏之於已熾則難所以不得不速出師<lb/>
　　　　也此誥蓋作於武王崩之年他書載武王崩<lb/>
　　　　在十二月若果爾東征亦當不出是月也成<lb/>
　　　　王元年殷亂平二年周公歸三年伐奄遷殷<lb/>
　　　　民七年營洛<lb/>
王若曰猷大誥爾多邦越爾御事弗弔天降割于我家<lb/>
<pb n="39b"/>不少延洪惟我幼沖人嗣無疆大厯服弗造哲迪民康<lb/>
矧曰其有能格知天命<lb/>
　周公以冢宰攝行王事公之東征代王親征也國之<lb/>
　號令當自天子出故稱王命以告猷𤼵語辭大誥猶<lb/>
　言普徧以告也多邦謂諸侯之君御事謂其治事之<lb/>
　臣不弔猶言不幸謂不爲天所閔恤也割猶害也遭<lb/>
　大喪禍其痛如割也延謂待也不少延謂伐殷未久<lb/>
　武王遽崩也無疆謂無有境界窮盡之處言其大也<lb/>
<pb n="40a"/>　厯天之厯數也服猶事也造猶造道之造格猶格物<lb/>
　之格武王受天厯而服王事此至大之任大惟我以<lb/>
　幼小沖弱之人而嗣守之弗能造於明哲以導民於<lb/>
　安康是人事且有未盡況敢言能格知天命乎<lb/>
巳予惟小子若涉淵水予惟往求朕攸濟敷賁敷前人<lb/>
受命兹不忘大功<lb/>
　渡水曰涉往猶進也渡訖曰濟敷廣也賁飾也若涉<lb/>
　深淵之水進而求所以濟思欲增廣修飾以増廣前<lb/>
<pb n="40b"/>　人所受之命使其命愈隆愈固此不忘前人創業之<lb/>
　大功也<lb/>
予不敢閉于天降威用寧王遺我大寶龜紹天明即命<lb/>
曰有大艱于西土西土人亦不靜<lb/>
　閉謂掩藏諱護降威即降割也寧王武王也紹謂龜<lb/>
　能承接天意以傳於人即命就受天之命於龜也曰<lb/>
　者龜兆之占如此云也大艱謂大患難也天降喪禍<lb/>
　於我未知天意若何不敢諱護不問故用寧王所遺<lb/>
<pb n="41a"/>　我之大寶龜以繼紹天明卜未來之吉凶而龜兆之<lb/>
　占預報以武庚叛亂之事謂將有爲大患難於西土<lb/>
　者蓋言武庚叛周也雖西土之人亦爲不安靜之事<lb/>
　蓋言管蔡雖是周人而亦爲亂也此武王崩後所卜<lb/>
越玆蠢殷小腆誕敢紀其敘天降威知我國有疵民不<lb/>
康曰予復反鄙我周邦<lb/>
　蠢如蟲之物而無知也殷謂武庚腆厚也紀理絲也<lb/>
　敘傳世之次也疵猶隙也國有疵謂二叔謗周公以<lb/>
<pb n="41b"/>　惑成王也民即人不康即不靜謂動兵也反謂反於<lb/>
　常理也鄙逺邑也武王崩後龜兆預告以將有叛亂<lb/>
　及此果有蠢然而動者殷餘小小腆厚之武庚大敢<lb/>
　理其傳系以已爲殷王之子當繼世而王適值天降<lb/>
　喪禍於周知二叔與周公有隙而爲不安靜之事遂<lb/>
　乗比隙而曰此予殷家興復之時欲亡周而反以周<lb/>
　邦之土地爲商畿之逺鄙此武庚之叛謀也當時蠢<lb/>
　動蓋是管蔡率殷民以來誥辭直歸罪武庚者指出<lb/>
<pb n="42a"/>　叛謀所起禍根所在而言也<lb/>
今蠢今翼日民獻有十夫予翼以于敉寧武圖功我有<lb/>
大事休朕卜幷吉<lb/>
　民獻未仕之賢也于往敉撫安也寧武亦謂武王初<lb/>
　喪未諡以其能安天下曰寧王有安天下之武功故<lb/>
　曰寧武自嗣子言之則曰寧考槩言之曰寧人自後<lb/>
　人言之則曰前寧人大事戎事也幷吉三龜皆吉也<lb/>
　今殷民蠢動於今日之明日有賢者十人來爲我輔<lb/>
<pb n="42b"/>　翼以往撫安武王所圖之功克殷有天下者武王所<lb/>
　圖之功也使殷再復則前功墮矣往平殷亂所以敉<lb/>
　其圖功也我之戎事有克捷休祥之徴故卜三龜而<lb/>
　皆吉此東征之時所卜聖人雖灼見事理之當爲尤<lb/>
　必協人謀鬼謀而不自用也<lb/>
肆予告我友邦君越尹氏庶士御事曰予得吉卜予惟<lb/>
以爾庶邦于伐殷逋播臣爾庶邦君越庶士御事罔不<lb/>
反曰艱大民不靜亦惟在王宫邦君室越予小子考翼<lb/>
<pb n="43a"/>不可征王害不違卜<lb/>
　尹氏大夫庶士上中下士御事指卿而言也逋播臣<lb/>
　謂殷亡而武庚逋逃播蕩也以此見周未嘗封武庚<lb/>
　爲諸侯而自司馬遷以來皆謂紂誅而以武庚續殷<lb/>
　祀者所傳謬誤也越予小子設爲諸侯自稱之辭考<lb/>
　謂揆度審察翼即十夫予翼者周公以十賢來助龜<lb/>
　卜協吉決於往伐而邦君御事乃不欲往曰患難之<lb/>
　大而人之爲不靜者亦惟在王之宫邦君之室蓋謂<lb/>
<pb n="43b"/>　王惑流言二叔不咸也我衆諸侯揆度審察十夫之<lb/>
　謀不可往征王曷不違卜而罷東征之役乎或曰王<lb/>
　師以順討逆而諸侯敢不從命何也曰管蔡二叔誣<lb/>
　謗周公舉兵内嚮必以奬輔王室爲名成王幼沖方<lb/>
　且疑惑豈遽目之爲逆武庚之叛謀甚深黨附二叔<lb/>
　勸之西行實欲二叔去殷亂周而已得以據殷叛周<lb/>
　也二叔旣墮其術中衆人淺識亦但見二叔有不咸<lb/>
　之迹而不知武庚懷叵測之心諸侯不欲東征者以<lb/>
<pb n="44a"/>　二叔王室至親而武庚叛形未露也惟周公上智洞<lb/>
　燭幾先明徴其辭顯斥其罪專指武庚而不及二叔<lb/>
　兵法所謂上兵伐謀先人奪人之心者固聖人之餘<lb/>
　事邦君御事乃以艱大不靜惟在二叔而不及武庚<lb/>
　愚智所見相去懸絶若此儻武庚謀泄迹著人人皆<lb/>
　知其叛則諸侯安敢不從征討而自比於逆亂哉<lb/>
肆予沖人永思艱曰嗚呼允蠢鰥寡哀哉予造天役遺<lb/>
大投艱于朕身越予沖人不卬自恤義爾邦君越爾多<lb/>
<pb n="44b"/>士尹氏御事綏予曰無毖于恤不可不成乃寧考圖功<lb/>
　永思猶曰深長思也卬我也毖謹慎勤勞之意我深<lb/>
　思今日之患難而曰彼之蠢信乎爲無知而動矣然<lb/>
　少壯被驅以行鰥寡不得其養可哀也哉我嗣受天<lb/>
　命興師討罪乃天役也爲此天役所謂大艱皆遺之<lb/>
　投之於我一身謂我身自當之也但我不暇自憂一<lb/>
　身所憂者在前人之基業意謂爾邦君等知義必安<lb/>
　我曰無過於憂不可不勇往定亂以成汝寧考所圖<lb/>
<pb n="45a"/>　之功今爾反曰不可征豈爲義乎<lb/>
已予惟小子不敢替上帝命天休于寧王興我小邦周<lb/>
寧王惟卜用克綏受兹命今天其相民矧亦惟卜用嗚<lb/>
呼天明畏弼我丕丕基<lb/>
　我之往征蓋不敢廢上帝之命也天降休命於寧王<lb/>
　由百里小邦而興周惟卜之吉而用以伐紂遂能安<lb/>
　受此天命而爲王今天意其相助我周之人猶寧王<lb/>
　時也況我亦惟卜之吉而用以討叛卜吉則天意可<lb/>
<pb n="45b"/>　知矣故嘆而言曰天之明天之威輔弼我大大之基<lb/>
　業其可不順天命以討彼之逆天命者乎<lb/>
王曰爾惟舊人爾丕克逺省爾知寧王若勤哉天閟毖<lb/>
我成功所予不敢不極卒寧王圖事肆予大化誘我友<lb/>
邦君天棐忱辭其考我民予曷其不于前寧人圖功攸<lb/>
終天亦惟用勤毖我民若有疾予曷敢不于前寧人攸<lb/>
受休畢<lb/>
　爾西土邦君御事皆舊事武王之人爾大能逺省前<lb/>
<pb n="46a"/>　事豈不知武王定天下若是之勤勞哉閟者隱匿不<lb/>
　顯之意天實隱匿勤慎與我以成完前人圖功之所<lb/>
　我不敢不極盡以卒其所圖之事也化謂化其固滯<lb/>
　誘謂誘之順從天非誠有言辭以命我但考我之民<lb/>
　民賢來助即天意也予曷其不於前人所圖之功而<lb/>
　思所以終之乎天亦惟用勤謹佑我周之人若有疾<lb/>
　病當速攻治予曷其不於前人所受之休命而思所<lb/>
　以畢之乎<lb/>
<pb n="46b"/>王曰若昔朕其逝朕言艱日思若考作室旣厎法厥子<lb/>
乃弗肯堂矧肯構厥父菑厥子乃弗肯播矧肯穫厥考<lb/>
翼其肯曰予有後弗棄基肆予曷敢不越卬敉寧王大<lb/>
命若兄考乃有友伐厥子民養其勸弗救<lb/>
　昔昔日也謂初欲東征之時言語辭或曰猶謂說及<lb/>
　也如昔日之意則我已往矣我亦於此患難日日思<lb/>
　之以至於今譬如作室父旣厎定廣狹之度矣其子<lb/>
　乃不肯爲之築基況肯爲之造屋乎譬如耕田父旣<lb/>
<pb n="47a"/>　反土而菑矣其子乃不肯爲之播種況肯使之成熟<lb/>
　而穫乎其子如此其父之輔翼者其肯曰予有後嗣<lb/>
　能不弃父之基業乎予者予其父也蓋武王定天下<lb/>
　如作室之厎法如耕田之旣菑今不能討平叛亂以<lb/>
　終武王之業則是不肯堂不肯播矣況可望其肯構<lb/>
　肯穫而保天命於無窮乎故我何敢不以我而撫安<lb/>
　武王所已受之天命此自責之辭養如養癰䕶疽之<lb/>
　養勸如盤庚篇汝誕勸憂之勸叛者當懲不往誅之<lb/>
<pb n="47b"/>　是勸之也坐視其叛而不之懲是養其勸而不救也<lb/>
　兄考喻武王友喻武庚子喻成王民謂爲兄考家之<lb/>
　人喻邦君御事此責諸侯之辭<lb/>
王曰嗚呼肆哉爾庶邦君越爾御事爽邦由哲亦惟十<lb/>
人迪知上帝命越天棐忱爾時罔敢易法矧今天降戾<lb/>
于周邦惟大艱人誕鄰胥伐于厥室爾亦不知天命不<lb/>
易予永念曰天惟喪殷若穡夫予曷敢不終朕畝天亦<lb/>
惟休于前寧人予曷其極卜敢弗于從率寧人有指疆<lb/>
<pb n="48a"/>土矧今卜幷吉肆朕誕以爾東征天命不僭卜陳惟若<lb/>
兹<lb/>
　肆下加哉字亦𤼵語之辭連下至御事句絶明察國<lb/>
　事由於哲人十人即民獻十夫迪知者真知非臆度<lb/>
　知之十人知天命之眷周故來助東征之役天非可<lb/>
　信爾於是無敢改易前人之法奉天命以伐商者武<lb/>
　王之成法改其成法是逆天命也則天將不可信而<lb/>
　命亦改矣況今天降喪禍之戾於周邦故惟興大患<lb/>
<pb n="48b"/>　難之人大於鄰近之處自相攻伐於其邦君之室此<lb/>
　事不可考疑是康叔不肯從亂而管蔡伐之也今汝<lb/>
　不欲東征是不知天命之不易得而輕弃之也降戾<lb/>
　猶前章降割降威謂武王崩也蓋亦有周之喪禍故<lb/>
　有殷之大艱也天意惟欲亡殷武王旣誅紂於始若<lb/>
　穡夫然予曷敢不因武王已墾之田而終其畝乎謂<lb/>
　當誅武庚也天亦惟休眷我武王故伐紂之時卜之<lb/>
　而吉明周當得天下此極吉之卜也予曷敢不從此<lb/>
<pb n="49a"/>　吉卜而率循保守武王已有所指定之疆土乎何況<lb/>
　今日將伐武庚卜之又并吉是天意欲誅武庚也天<lb/>
　之命不僭差以卜之吉陳說告汝是如此也<lb/>
　　　康誥<lb/>
　　　　康地名文王之子名封初食采於康武王克<lb/>
　　　　商之後分紂故都朝歌以北爲邶管叔居之<lb/>
　　　　以南爲鄘蔡叔居之以東爲衛康叔居之管<lb/>
　　　　蔡以長康叔以賢皆以母弟鎭守商地其後<lb/>
<pb n="49b"/>　　　　紂子武庚誘管叔以畔惟康叔忠賢阻阨亂<lb/>
　　　　人如防制水殷亂之平康叔有力焉如漢時<lb/>
　　　　吳楚七國反得梁孝王捍其衝七國卒以破<lb/>
　　　　亡事勢相類漢書言周公善康叔不從管蔡<lb/>
　　　　之亂是也此篇及酒誥乃康叔往衛之時武<lb/>
　　　　王告之之辭朱子曰孔氏小序以康誥爲成<lb/>
　　　　王周公之書而五峯胡氏以爲武王嘗考之<lb/>
　　　　其曰朕弟寡兄皆武王之自言而其他證亦<lb/>
<pb n="50a"/>　　　　多小序之言不足信蔡氏曰康叔成王叔父<lb/>
　　　　不應以弟稱之說者謂周公以成王命誥故<lb/>
　　　　曰弟然謂之王若曰則爲成王之言周公何<lb/>
　　　　遽自以弟稱之也說者又謂寡兄勗爲稱武<lb/>
　　　　王尤非寡兄自謙之辭苟語他人猶之可也<lb/>
　　　　武王康叔之兄家人相語安得以武王爲寡<lb/>
　　　　兄而告其弟乎且康誥酒誥言文王者非一<lb/>
　　　　而略無一語及武王何耶或又謂武王時康<lb/>
<pb n="50b"/>　　　　叔尚幼故不得封然康叔武王同母弟武王<lb/>
　　　　分封之時年已九十安有九十之兄同母弟<lb/>
　　　　尚幼者乎又按汲冢周書克殷篇言王即位<lb/>
　　　　於社南羣臣畢從毛叔鄭奉明水衛叔封傅<lb/>
　　　　禮召公奭贊采師尚父牽牲史記亦言康叔<lb/>
　　　　布兹與汲冢大同小異康叔在武王時非幼<lb/>
　　　　明矣特序者不知康誥篇首四十八字爲脫<lb/>
　　　　簡因誤爲成王書也康誥酒誥篇次當在金<lb/>
<pb n="51a"/>　　　　縢前<lb/>
王若曰孟侯朕其弟小子封惟乃丕顯考文王克明徳<lb/>
愼罰不敢侮鰥寡庸庸祗祗威威顯民用肇造我區夏<lb/>
越我一二邦以修我西土惟時怙冒聞于上帝帝休天<lb/>
乃犬命文王殪戎殷誕受厥命越厥邦厥民惟時敘乃<lb/>
寡兄勗肆汝小子封在兹東土<lb/>
　孟長也言爲諸侯之長丕顯大明也明徳生知而猶<lb/>
　緝熙也慎罰哀矜而不輕用也侮謂忽慢鰥無妻寡<lb/>
<pb n="51b"/>　無夫民之窮而無告者且不敢侮則法不輕用於民<lb/>
　可知也庸有常祗敬威可畏重言之猶堯典言安安<lb/>
　以庸常敬畏之德顯其民謂導民而使之明也肈始<lb/>
　造作區謂分畫界域夏謂華夏岐周猶近西戎文王<lb/>
　徙豐始作區宇於華夏之地也一二邦謂鄰國也修<lb/>
　謂完治怙恃也冒上進也此言文王初年我西土惟<lb/>
　文王是怙其德日盛上聞於天天用休嘉之乃大命<lb/>
　文王而三分天下有其二也殪殺也戎殷謂殷之虐<lb/>
<pb n="52a"/>　民猶寇戎也誕大寡兄武王自謂謙辭東土殷都在<lb/>
　周東也此言滅商而大受天命爲天子及所統之國<lb/>
　所有之民無一不得其敘乃汝寡徳之兄所勉勗以<lb/>
　繼志述事者也故今日汝得以在此東土而爲諸侯<lb/>
王曰嗚呼封汝念哉今民將在祗遹乃文考紹聞衣徳<lb/>
言往敷求于殷先哲王用保乂民汝丕逺惟商耇成人<lb/>
宅心知訓别求聞由古先哲王用康保民𢎞于天若徳<lb/>
裕乃身不廢在王命<lb/>
<pb n="52b"/>　此以下王曰者二欲康叔明德也念謂不可忽忘將<lb/>
　語辭遹述也紹繼也聞衣謂聞而服之於身猶下文<lb/>
　言聞由也往之國也敷求廣求也宅心謂居官之心<lb/>
　如立政所言克厥宅心也訓古訓也𢎞充廣也裕饒<lb/>
　益也言汝今治民在敬述文王所紹所聞所衣之徳<lb/>
　言葢文王雖生知安行之聖亦聞而知之故孟子曰<lb/>
　由湯至於文王五百有餘歳若文王則聞而知之因<lb/>
　文王之所聞又往敷求殷家先哲王所用以保乂其<lb/>
<pb n="53a"/>　民之道以證文王所聞之德言汝大逺惟商之老成<lb/>
　人居官者所知之古訓因商臣之所知又更求知行<lb/>
　古昔先哲王所用以康保其民之道以證商臣所知<lb/>
　之古訓然未可自足也又當擴充其德與天爲一若<lb/>
　德足乎已則王之命汝者永不廢矣<lb/>
王曰嗚呼小子封恫瘝乃身敬哉天畏棐忱民情大可<lb/>
見小人難保往盡乃心無康好逸豫乃其乂民我聞曰<lb/>
怨不在大亦不在小惠不惠懋不懋已汝惟小子乃服<lb/>
<pb n="53b"/>惟𢎞王應保殷民亦惟助王宅天命作新民<lb/>
　恫痛瘝病戒慎恐懼常若病痛之在身則無所不敬<lb/>
　矣畏威通棐朱子從顔氏漢書註與匪同後並倣此<lb/>
　忱信也天之威非可信其常佑助民之情大可見者<lb/>
　小人難保其常懷服也然天之視聽自民民情所向<lb/>
　即天所佑民情所背即天所弃汝往就國當盡汝之<lb/>
　心毋自安而好逸豫乃可以治民又申言小人難保<lb/>
　之意我聞人有言曰凡民不當使之有怨怨無大小<lb/>
<pb n="54a"/>　皆能爲患不在大者大起於小不在小者小至於大<lb/>
　汝之德雖已惠愛於人猶自以爲不惠雖已懋勉於<lb/>
　已猶自以爲不懋歉然不自足惟恐失民之心如此<lb/>
　庶可使民無怨也應謂順其心宅謂已得天命而居<lb/>
　守之也作謂振起而變化之也新民殷民之新附者<lb/>
　汝所服行惟𢎞廣王之所以應保殷民者亦惟佐助<lb/>
　王之所以守天命而動化其新民者<lb/>
王曰嗚呼封敬明乃罰人有小罪非眚乃惟終自作不<lb/>
<pb n="54b"/>典式爾有厥罪小乃不可不殺乃有大罪非終乃惟眚<lb/>
災適爾旣道極厥辜時乃不可殺<lb/>
　此以下王曰者六欲康叔慎罰也敬則慎重所以能<lb/>
　明小大猶言輕重眚謂誤犯終謂故犯典式謂以常<lb/>
　法爲法式也自作不典式謂自爲不法之事眚災謂<lb/>
　因過誤而罹災禍適爾適然如此也蘇氏曰此設爲<lb/>
　死罪之大小以明其情之有輕重非謂小罪爲可殺<lb/>
　也如甲乙皆百死罪而甲之罪小於乙非謂其罪不<lb/>
<pb n="55a"/>　至死也今世之法謀殺已傷雖未殺皆死雖未傷而<lb/>
　寘人於必死之地亦死過失殺雖已殺皆贖與此意<lb/>
　略相似<lb/>
王曰嗚呼封有敘時乃大明服惟民其勑懋和若有疾<lb/>
惟民其畢棄咎若保赤子惟民其康乂<lb/>
　有敘謂刑罰中倫皆得其宜是汝能大明而有以服<lb/>
　民也明不可欺而民畏服其必勑正懋勉不敢乖戾<lb/>
　以犯法然此特道之以政而已故民之和者勉强爲<lb/>
<pb n="55b"/>　之若有疾若保赤子道之以德也止民之惡者如去<lb/>
　已之疾則調護無所不至民必逺罪而盡棄其咎矣<lb/>
　保民之善者如保己之赤子則愛養無所不至民必<lb/>
　遷善而厎於康乂矣先言有疾後言赤子蓋民棄咎<lb/>
　而後可康乂也<lb/>
非汝封刑人殺人無或刑人殺人非汝封又曰劓刵人<lb/>
無或劓刵人<lb/>
　非汝封刑此人殺此人則無或敢有刑人殺人者非<lb/>
<pb n="56a"/>　汝封又言當劓此人刵此人則無或敢有劓刵人者<lb/>
　言用刑之權惟汝得專不可輕用也刑殺刑之重者<lb/>
　劓刵刑之輕者刑人之刑輕於殺重於劓刵蓋指剕<lb/>
　宫二刑而言也孔疏曰此又曰述康叔之文曰下章<lb/>
　倣此<lb/>
王曰外事汝陳時臬司師兹殷罰有倫又曰要囚服念<lb/>
五六日至于旬時丕蔽要囚<lb/>
　外事謂都邑之事天子地方千里六鄉六遂在方四<lb/>
<pb n="56b"/>　百里内者爲國中公邑家邑小都大都在方四百里<lb/>
　外者爲野諸侯大國地方百里方四十里内爲國中<lb/>
　其外爲野次國地方七十里小國地方五十里方三<lb/>
　十里内爲國中其外爲野野之獄訟各有大夫士自<lb/>
　治其事不屬國中故曰外事葢如魯之費郈楚之申<lb/>
　息齊之平陸靈邱也臬法也立木爲射之的故謂法<lb/>
　爲臬都邑之事在司之者得其人汝陳列任法之司<lb/>
　使之師此殷罰之有倫理者殷法乃殷民所習知故<lb/>
<pb n="57a"/>　師之以治殷民言罰不言刑舉其輕者言也要謂詰<lb/>
　罪之辭囚謂拘繫之人汝又與有司言及罪已詰定<lb/>
　明徵其辭而囚繫其人以待決斷者當服着於心而<lb/>
　思念之五六日至十日至三月詳察審覆情理無差<lb/>
　則上其獄而丕斷此要囚之人也案周官鄉遂之外<lb/>
　縣野有縣士都家有方士掌王城二百里以外至五<lb/>
　百里之獄訟各辯其罪而要之或二旬或三旬或三<lb/>
　月而上其獄於國司寇聽之葢與此誥之意相似<lb/>
<pb n="57b"/>王曰汝陳時臬事罰蔽殷彞用其義刑義殺勿庸以次<lb/>
汝封乃汝盡遜曰時敘惟曰未有遜事<lb/>
　此言國中康叔自決之事汝陳列用法之事其輕而<lb/>
　當罰則斷以殷家之常法其重而當刑當殺則擇用<lb/>
　殷法之合於冝者不可移就汝之意此刑字兼墨劓<lb/>
　剕宫次猶次舎之次汝所用之法盡遜順於理曰是<lb/>
　有敘矣惟當曰未有遜順之事葢道民以德刑措不<lb/>
　用乃爲極治法之當未足言也<lb/>
<pb n="58a"/>已汝惟小子未其有若汝封之心朕心朕德惟乃知<lb/>
　已者畢前起後之辭汝雖年小他人未有能若汝之<lb/>
　心者至於我之心我之德惟期於無刑亦惟汝能知<lb/>
　之也<lb/>
王曰封以厥庶民曁厥臣達大家以厥臣達王惟邦君<lb/>
汝若恒越曰我有師師司徒司馬司空尹旅曰予罔厲<lb/>
殺人亦厥君先敬勞肆徂厥敬勞肆往姦宄殺人厯人<lb/>
宥肆亦見厥君事戕敗人宥<lb/>
<pb n="58b"/>　達通也惟猶與也越助語辭我我康叔也尹謂大夫<lb/>
　旅謂衆士予予司徒司馬司空等也厲虐害之也勞<lb/>
　慰安之也厯經也過也謂挺刄及其身傷而未死者<lb/>
　也戕殺人者也敗厯人者也宥當服重刑而從輕者<lb/>
　也前一節武王言我之心欲用徳不用刑惟汝能知<lb/>
　之此承前節之意而言上下貴賤皆當使其心通達<lb/>
　爲一而相知以庶人之爲民及士之爲臣者通達於<lb/>
　卿大夫之家欲其皆知大家之心以卿大夫之爲臣<lb/>
<pb n="59a"/>　者通達於王與邦君欲其皆知王與國君之心汝若<lb/>
　於恒時而曰我之卿大夫士言曰予罔或厲人殺人<lb/>
　蓋素知其君之心不欲厲人殺人也臣之罔厲殺人<lb/>
　者亦其君先敬於慰安其民故其臣所徂往皆敬於<lb/>
　慰安其民而不厲之也臣之罔殺人者所往有爲姦<lb/>
　宄殺人傷人而情理可憫猶或宥而不殺之亦見其<lb/>
　君所行之事於殺人傷人者亦或宥之也此一節舊<lb/>
　本錯在梓材篇首<lb/>
<pb n="59b"/>凡民自得罪寇攘姦宄殺越人于貨暋不畏死罔弗憝<lb/>
　凡民句絶言凡人之情皆如此也自得罪猶上言自<lb/>
　作不典式太甲自作孽之自謂其得罪皆由已稔惡<lb/>
　非因人致災也越人猶顚越人即上文厯人敗人孔<lb/>
　疏謂不死而傷是也于貨謂所以殺傷人者于其貨<lb/>
　也暋昏愚强暴也憝惡也凡人之情於怙終爲惡寇<lb/>
　攘之姦宄甚至殺人傷人而取其貨強悍不畏死者<lb/>
　無不惡之孟子引此凡民二字在罔弗憝上語意尤<lb/>
<pb n="60a"/>　明上文言戕殺敗厯之姦宄亦或有時宥之蓋其情<lb/>
　理之可憫者耳若此自得罪不畏死之姦宄凡民罔<lb/>
　不惡之則必刑必殺而不可宥孟子所謂不待教而<lb/>
　誅者也<lb/>
王曰封元惡大憝矧惟不孝不友子弗祗服厥父事大<lb/>
傷厥考心于父不能字厥子乃疾厥子于弟弗念天顯<lb/>
乃弗克恭厥兄兄亦不念鞠子哀大不友于弟惟弔玆<lb/>
不于我政人得罪天惟與我民彞大泯亂曰乃其速由<lb/>
<pb n="60b"/>文王作罰刑玆無赦<lb/>
　元惡殺越人于貨者也大憝凡民罔不憝也善父母<lb/>
　爲孝善兄弟爲友不孝總言父子失道不友總言兄<lb/>
　弟失道下乃分言之也字撫愛也天顯長幼之分乃<lb/>
　天之顯道也鞠子幼而未離鞠養之子也哀矜憐也<lb/>
　弔至也上文所指元惡人所大惡也況於不孝不友<lb/>
　之人父因子之不孝遂不慈其子兄因弟之不恭遂<lb/>
　不友其弟其斁倫悖理至此豈不於我爲政之人而<lb/>
<pb n="61a"/>　得罪乎天所與斯民之常理大泯絶紊亂矣然則如<lb/>
　之何哉汝其曰速由文王所作之罰刑以罰之刑之<lb/>
　而於此無所赦乎蓋不可也<lb/>
不率大戞矧惟外庶子訓人惟厥正人越小臣諸節乃<lb/>
别播敷造民大譽弗念弗庸瘝厥君時乃引惡惟朕憝<lb/>
已汝乃其速由玆義率殺<lb/>
　不率不孝不友者也戞擊也大戞謂罰之刑之而不<lb/>
　赦也外謂都邑之官也庶子卿大夫士之庶子爲士<lb/>
<pb n="61b"/>　者訓人猶周官土訓誦訓訓方氏之類多見聞能道<lb/>
　說古今逺近之事者正人如周官宫正酒正之類爲<lb/>
　一官之長者諸節如符節璽節旌節之類小臣持以<lb/>
　出入者引猶引弓之引言滿盈其惡義謂君臣之義<lb/>
　上文所指一家父子兄弟之不率且欲大治之也況<lb/>
　於不令之臣哉夫爲臣者當承宣君之政教今則别<lb/>
　有所播揚敷布以造大譽於民間亂政改作違道干<lb/>
　譽弗念弗用其君之命以病其君是乃長惡之人爲<lb/>
<pb n="62a"/>　上之人所惡然則如之何哉汝乃其速用此君臣之<lb/>
　義律之而率皆殺之乎蓋不可也<lb/>
亦惟君惟長不能厥家人越厥小臣外正惟威惟虐大<lb/>
放王命乃非徳用乂汝亦罔不克敬典乃由裕民惟文<lb/>
王之敬忌乃裕民曰我惟有及則予一人以懌<lb/>
　君長謂康叔也能如柔逺能邇之能謂化誨而和順<lb/>
　之意也家人謂父子兄弟一家之人小臣即小臣諸<lb/>
　節外正即外庶子訓人正人也舉其長以包其次也<lb/>
<pb n="62b"/>　威虐謂無赦率殺也放廢棄也典謂五典父子之親<lb/>
　兄弟之序君臣之義在乎以身先之有不孝不友之<lb/>
　民弗念弗庸之臣者亦是汝爲君爲長不以德化順<lb/>
　彼一家之人與此小臣外正之官乃惟用威虐以刑<lb/>
　殺之是大廢棄王命而非以德爲治矣王之命欲以<lb/>
　徳乂汝不用徳而用威虐廢棄王命也汝亦無不敬<lb/>
　行五典以道其民汝所用以裕其民者惟當用文王<lb/>
　敬畏之德汝之裕民曰我惟求有以及於文王則我<lb/>
<pb n="63a"/>　之所喜也<lb/>
王曰封爽惟民迪吉康我時其惟殷先哲王德用康乂<lb/>
民作求矧今民罔迪不適不迪則罔政在厥邦<lb/>
　武王旣戒康叔矣又自責於身爽明也明知斯民導<lb/>
　迪之則吉康我欲迪民於是惟殷先哲王之徳所用<lb/>
　以安治其民者起而求也況今殷民無以迪之則不<lb/>
　能自適於吉康之地不迪其民則非惟民陷於凶危<lb/>
　而我國亦無政矣<lb/>
<pb n="63b"/>王曰封予惟不可不監告汝德之說于罰之行今惟民<lb/>
不靜未戾厥心迪屢未同爽惟天其罰殛我我其不怨<lb/>
惟厥罪無在大亦無在多矧曰其尚顯聞于天<lb/>
　我惟不可不監視於古告汝以德之說于罰之行葢<lb/>
　德者本也告汝以罰之行必本於徳之說所謂徳者<lb/>
　即上文求殷先哲王以康乂民之德是也戾定也今<lb/>
　殷民不安靜未定其心道迪之屢屢矣猶未齊同此<lb/>
　皆我道民之德未至也不能奉天作君師之意天其<lb/>
<pb n="64a"/>　降罰而殛我我不敢怨天我之罪無在於大亦無在<lb/>
　於多雖小寡亦不可矧至於章顯而上聞於天爲天<lb/>
　所罰殛則罪大且多矣尚何敢怨乎此亦王自責以<lb/>
　儆康叔<lb/>
王曰嗚呼封敬哉無作怨勿用非謀非彞蔽時忱丕則<lb/>
敏徳用康乃心顧乃德逺乃猷裕乃以民寧不汝瑕殄<lb/>
　戒康叔敬而無忽無作致怨於民之事非善謀非常<lb/>
　道者勿用惟斷以是心之誠大則在於敏修其徳誠<lb/>
<pb n="64b"/>　則揆諸心而安顧謂常目在之敏則不怠是以能顧<lb/>
　非謀非彞猷之不逺者能饒益其民民乃厎於寧而<lb/>
　我不瑕疵絶汝矣<lb/>
王曰嗚呼肆汝小子封惟命不于常汝念哉無我殄享<lb/>
明乃服命高乃聽用康乂民<lb/>
　命謂命爲諸侯之命不于常謂不可常保殄享謂失<lb/>
　國而絶朝享天子之禮當明汝所服之王命謂不可<lb/>
　昏忘也高汝所聽謂當聽我所告文考及先哲王之<lb/>
<pb n="65a"/>　道不可卑汚也<lb/>
王若曰往哉封勿替敬典聽朕告汝乃以殷民世享<lb/>
　五典者率性之道汝敬而行之勿或失墜聽我告汝<lb/>
　之言乃以殷民世世爲國君而享於天子矣<lb/>
　　　酒誥<lb/>
　　　　商紂酗酒其下化之康叔封於紂都就封之<lb/>
　　　　時武王有誥之之辭載之康誥之篇矣又特<lb/>
　　　　誥之以此俾徃妹土教戒其臣民勿湎於酒<lb/>
<pb n="65b"/>　　　　而别爲酒誥之篇<lb/>
王若曰明大命于妹邦<lb/>
　命教戒之辭也妹地名紂所都言康叔今旣徃封當<lb/>
　明示大教命於彼妹邦之臣民俾勿湎於酒也<lb/>
乃穆考文王肇國在西土厥誥毖庶邦庶士越少正御<lb/>
事朝夕曰祀兹酒<lb/>
　文王廟次爲穆故稱穆考告勑之使敬謹故曰誥毖<lb/>
　庶邦諸侯之君文王爲西伯故告戒庶邦庶士上中<lb/>
<pb n="66a"/>　下士少正大夫御事治事之卿皆文王之臣也告戒<lb/>
　他國衆君本國羣臣於朝夕之間曰惟祭祀得用此<lb/>
　酒武王將欲康叔往東土告戒其臣民故先言文王<lb/>
　在西土亦如此告戒令康叔法之也<lb/>
惟天降命肇我民惟元祀天降威我民用大亂喪德亦<lb/>
罔非酒惟行越小大邦用喪亦罔非酒惟辜<lb/>
　天降命謂天降此教命於人威猶禍也禍之可畏者<lb/>
　也武王旣述文王昔者之告戒遂自言曰如今我民<lb/>
<pb n="66b"/>　作酒惟用之於大祭祀是天以此教人也旣有此酒<lb/>
　之後飲者至於沈縱有身者有酗酒之行則大荒亂<lb/>
　而喪失其德有國者有酗酒之罪則非但喪失其徳<lb/>
　幷喪亡其邦凡民之喪德君之喪邦皆因於酒是天<lb/>
　以此禍人也<lb/>
文王誥教小子有正有事無彞酒越庶國飲惟祀德將<lb/>
無醉<lb/>
　小子者庶民之子孫有正即少正有事即御事不言<lb/>
<pb n="67a"/>　庶士省文上旣總言文王之誥毖此又分言文王誥<lb/>
　教本國之民臣無得常飲酒必因事而後飲及誥敎<lb/>
　他國諸侯之君惟祀乃飲其飲以德將之無至於醉<lb/>
惟曰我民迪小子惟土物愛厥心臧聰聽祖考之彞訓<lb/>
越小大德小子惟一妹土嗣爾股肱純其藝黍稷奔走<lb/>
事厥考厥長肇牽車牛逺服賈用孝養厥父母厥父母<lb/>
慶自洗腆致用酒<lb/>
　此武王授康叔以往妹邦誥民之辭今汝之往惟當<lb/>
<pb n="67b"/>　言曰爲我之民者各導迪其子孫務本力農惟土地<lb/>
　所生之物是愛不爲外慕所誘則其心臧善能聰聽<lb/>
　祖考彞常之敎及其小大之德小大徳謂所行之善<lb/>
　或小或大純語辭爲民之小子者惟專一其心於妹<lb/>
　土之地繼爾民股肱之力其種藝黍稷竭力代父兄<lb/>
　之勞農隙之時始逺役賈買貿易貨物用以孝養其<lb/>
　父母至父母當慶爲子者乃自盥洗以示潔敬極其<lb/>
　腆厚致用酒以奉親豳風所謂爲此春酒以介眉壽<lb/>
<pb n="68a"/>　是也<lb/>
庶士有正越庶伯君子其爾典聽朕敎爾大克羞耇惟<lb/>
君爾乃飲食醉飽丕惟曰爾克永觀省作稽中德爾尚<lb/>
克羞饋祀爾乃自介用逸玆乃允惟王正事之臣玆亦<lb/>
惟天若元徳永不忘在王家<lb/>
　此武王授康叔以往妹邦誥臣之辭庶士有正越庶<lb/>
　伯君子與篇首所稱庶士少正御事同有正即少正<lb/>
　庶伯君子衆官之長即御事也爾康叔與其臣也爾<lb/>
<pb n="68b"/>　臣常主於聽我之敎戒必不以酒廢事凡燕享祭祀<lb/>
　之禮皆有俎有羞先進俎後進羞羞者惟國養耆老<lb/>
　之時爾大能進羞於老者侍君燕飲之時爾大能進<lb/>
　羞於君此時爾乃可因而飲酒以醉食肉以飽若非<lb/>
　養老侍燕則不得飲也又有大於典聽朕敎者爾能<lb/>
　自修其德也惟曰爾能永逺監觀省察動作有稽欲<lb/>
　其德無過不及必不以酒喪德惟祭祀之時爾尚能<lb/>
　進羞以饋祀祖考此時爾乃可因而飲酒自介景福<lb/>
<pb n="69a"/>　用以逸樂若非祭祀祖考則不得飲也如此乃真可<lb/>
　爲王家有正有事之臣如此天亦佑助爾之大德在<lb/>
　王家亦永逺不忘爾也非止爲一國之賢臣而已<lb/>
王曰封我西土棐徂邦君御事小子尚克用文王敎不<lb/>
腆于酒故我至于今克受殷之命<lb/>
　徂往也御事之下不言少正庶士以大統小也文王<lb/>
　昔爲西土之君常教戒其臣民文王旣終西土非往<lb/>
　日之邦君矣而臣民猶能遵用文王之遺教不敢腆<lb/>
<pb n="69b"/>　於酒文王徳教盛行永久不替天所佑助故我用至<lb/>
　於今日遂能受殷之命而有天下也<lb/>
王曰封我聞惟曰在昔殷先哲王迪畏天顯小民經徳<lb/>
秉哲自成湯咸至于帝乙成王畏相惟御事厥棐有恭<lb/>
不敢自暇自逸矧曰其敢崇飲<lb/>
　殷先哲王謂湯迪畏猶言實畏天顯天道之顯明經<lb/>
　常秉持哲者德之明也成王守成之王畏相敬畏之<lb/>
　相相謂輔弼師保在王左右者也棐有恭猶内則言<lb/>
<pb n="70a"/>　不有敬事崇猶崇酒之崇過飲而崇足也言湯畏天<lb/>
　畏民明徳日新自湯以後之成王畏相及治事之卿<lb/>
　大夫雖平居燕息之時非有所恭敬之事猶且憂勤<lb/>
　不敢自閒暇逸樂況敢過飲乎<lb/>
越在外服侯甸男衞邦伯越在内服百僚庶尹惟亞惟<lb/>
服宗工越百姓里居罔敢湎于酒不惟不敢亦不暇惟<lb/>
助成王德顯越尹人祗辟<lb/>
　外服邦國之諸侯侯甸男衞舉四服以包其餘邦伯<lb/>
<pb n="70b"/>　邦君及其州牧也内服都鄙之臣百僚庶尹都鄙之<lb/>
　庶士周官所謂殷也亞都鄙之大夫周官所謂伍也<lb/>
　服都鄙服官政之卿周官所謂兩也宗工王朝公卿<lb/>
　大夫及王子弟之食采邑爲大宗者都鄙之長也百<lb/>
　姓里居民之居於閭里者尹人邦國都鄙之尹其民<lb/>
　者辟法也承上文言不止殷王與公卿大夫不敢崇<lb/>
　飲外而邦國諸侯内而都鄙羣臣下而閭里百姓皆<lb/>
　無敢湎於酒者臣勤其職民勤其業亦無暇於飲也<lb/>
<pb n="71a"/>　爲臣但知助成王之明德爲民但知助尹人之祗敬<lb/>
　奉法而已<lb/>
我聞亦惟曰在今後嗣王酣身厥命罔顯于民祗保越<lb/>
怨不易誕惟厥縱淫泆于非彞用燕喪威儀民罔不䀌<lb/>
傷心惟荒腆于酒不惟自息乃逸厥心疾狠不克畏死<lb/>
辜在商邑越殷國滅無罹弗惟徳馨香祀登聞于天誕<lb/>
惟民怨庶羣自酒腥聞在上故天降喪于殷罔愛于殷<lb/>
惟逸天非虐惟民自速辜<lb/>
<pb n="71b"/>　亦惟曰繼上文惟曰而言後嗣王紂也酣身酣酒於<lb/>
　身也言其命令之出無能明於民之當祗保及民怨<lb/>
　之不易弭縱恣意也淫沈溺也泆放失也燕褻慢也<lb/>
　衋痛意息止也大惟其縱意以淫泆於非彞用燕喪<lb/>
　其威儀民無不䀌然傷心悼其將亡者紂惟荒亂腆<lb/>
　厚於酒更不自止息乃肆爲逸豫商邑王畿千里之<lb/>
　内殷國天下諸侯之國罹憂也其心忿疾狠戾不克<lb/>
　畏死其罪積聚在商邑及殷之侯國得罪於畿内之<lb/>
<pb n="72a"/>　民天下之民雖至於滅亡而不以爲憂德馨香祀以<lb/>
　德之馨香祀神也民怨庶羣自酒謂民所以怨皆紂<lb/>
　與其羣臣自酒而召怨也天不聞其以德感格於神<lb/>
　之馨香但聞其與羣臣自酒召怨於民之腥穢天降<lb/>
　喪而不愛之者惟以其逸豫故也蓋天非虐惟民自<lb/>
　速其罪民猶人指紂而言速召也<lb/>
王曰封予不惟若兹多誥古人有言曰人無於水監當<lb/>
於民監今惟殷墜厥命我其可不大監撫于時<lb/>
<pb n="72b"/>　撫猶以手案循而視之也我不惟如此多誥所以詳<lb/>
　言湯及紂之事者葢以古人有言謂人無於水而監<lb/>
　水能見形之妍醜而已當於人而監則其得失興亡<lb/>
　可知今殷人自速辜旣墜命矣我其可不大監視於<lb/>
　是乎<lb/>
予惟曰汝劼毖殷獻臣侯甸男衞矧太史友内史友越<lb/>
獻臣百宗工矧惟爾事服休服采矧惟若疇圻父薄違<lb/>
農父若保宏父定辟矧汝剛制于酒<lb/>
<pb n="73a"/>　劼毖勤力戒勑而使敬畏也獻臣侯甸男衞之賢臣<lb/>
　封爲諸侯者當時侯國多承殷之舊也案周官太史<lb/>
　掌邦之六典八法八則内史掌王之八柄之法此太<lb/>
　史友内史友乃殷時太史内史之官廢居紂都康叔<lb/>
　與爲賓友者獻臣百宗工皆殷賢臣之不仕者爾事<lb/>
　服事於爾者大夫也服休職之優閑者服采職之繁<lb/>
　劇者若疇汝之疇類三卿也圻父司馬薄迫也司馬<lb/>
　掌封圻薄伐愆違農父司徒也司徒掌農事順保萬<lb/>
<pb n="73b"/>　民宏父司空也宏宫室之宏司空定度地居民之法<lb/>
　故曰定辟矧汝句絶先劼毖殷民之爲諸侯者次及<lb/>
　殷臣之爲賓友不仕者然後及康叔之臣自卑而尊<lb/>
　然後及康叔之身而總戒之曰凡殷之臣及汝之臣<lb/>
　及汝之身皆當剛制於酒<lb/>
厥或誥曰羣飲汝勿佚盡執拘以歸于周予其殺又惟<lb/>
殷之迪諸臣惟工乃湎于酒勿庸殺之姑惟敎之有斯<lb/>
明享乃不用我敎辭惟我一人弗恤弗蠲乃事時同于<lb/>
<pb n="74a"/>殺<lb/>
　誥告字通用飲不羣則不久亦未至於荒敗惟羣飲<lb/>
　則酗矣周京師也其者未定之辭諸臣衆臣官之卑<lb/>
　者工宗工官之尊者蠲除也其或有人告汝之臣羣<lb/>
　聚飲酒汝勿縱失盡執拘以歸於京師予當詳其罪<lb/>
　可殺者殺之若殷家所迪之衆臣及宗工湎酒者予<lb/>
　勿用殺之姑惟敎之其有從斯敎者則襃顯之使明<lb/>
　享其報以示勸乃或不用我教辭不恤我一人不蠲<lb/>
<pb n="74b"/>　除其湎酒之事是則同於殺前兼戒民臣至此則略<lb/>
　於民而獨詳於臣者蓋臣者民之師表臣正則民正<lb/>
　矣<lb/>
王曰封汝典聽朕毖勿辯乃司民湎于酒<lb/>
　辯使也汝常主聽我誥毖之言勿使爾司民之官湎<lb/>
　於酒<lb/>
　　　梓材<lb/>
　　　　案召誥言甲子周公乃朝用書命庶殷侯甸<lb/>
<pb n="75a"/>　　　　男邦伯疑此篇即其命侯甸男邦伯之書也<lb/>
　　　　召誥召公率諸侯陳幣而有進戒之辭葢所<lb/>
　　　　以荅此篇之意故此篇列於召誥之前若其<lb/>
　　　　命庶殷之書則多士是也列於洛誥之後者<lb/>
　　　　蓋周公獻卜之事在命庶殷之先也吳氏曰<lb/>
　　　　此書設諭者三不於其先其次取之而獨取<lb/>
　　　　其後梓材名篇不可考矣<lb/>
惟三月哉生魄周公初基作新大邑于東國洛四方民<lb/>
<pb n="75b"/>大和會侯甸男邦采衞百工播民和見士于周周公咸<lb/>
勤乃洪大誥治<lb/>
　哉生魄朢後也基始營作四方民諸侯各以其國之<lb/>
　民來赴役者也營築勞事民之至者乃大和猶文王<lb/>
　作靈臺而庶民子來也會五服諸侯以時見之禮相<lb/>
　見也周制侯甸男邦采衞蠻夷鎮藩九服獨舉上五<lb/>
　服者以蠻夷鎮藩皆夷狄也男下有邦字以男居五<lb/>
　服之中舉中則五服皆有邦可知百工周公官屬播<lb/>
<pb n="76a"/>　鼓動之意見猶論語從者見之之見士諸侯之士率<lb/>
　其民者也勤謂勞撫之成王七年三月朢後周公新<lb/>
　作洛邑而赴役之民皆大恱周公于是以會禮見五<lb/>
　服諸侯百工又因民之恱而鼓動之雖士之微亦使<lb/>
　得見而周公皆撫勞之因大誥以王居洛邑治民之<lb/>
　意也舊本此一節誤在康誥篇首而康誥内一節誤<lb/>
　冠此篇之首蓋互錯一簡也蘇氏移此一簡於洛誥<lb/>
　篇首者非是蓋與彼文意不相聯貫又詳彼處即無<lb/>
<pb n="76b"/>　缺簡不待補也惟吳氏說得之今附見篇末<lb/>
王啓監厥亂爲民曰無胥戕無胥虐至于敬寡至于屬<lb/>
婦合由以容王其效邦君越御事厥命曷以引養引恬<lb/>
自古王若玆監罔攸辟<lb/>
　此以下疑即周公告侯甸男邦采衞之辭然文闕不<lb/>
　可復考存者亦顛倒失次今姑據其存者略爲叙正<lb/>
　而釋其義啓開監侯國也敬當作矜與鰥同屬對長<lb/>
　而言謂其子弟婦對夫而言謂長與屬之妻辟偏邪<lb/>
<pb n="77a"/>　也謂王之所以開置監國爲治民也其命監之意葢<lb/>
　曰無相與戕殺虐害其民雖至於鰥寡窮民及其家<lb/>
　之屬與婦皆合聚由是以容蓄之王之所以責效侯<lb/>
　國之君及其御事之臣者其命何以哉惟欲引長斯<lb/>
　民生養安恬之道而已自古王者皆如此故其所立<lb/>
　之監皆能遵上意而無有偏邪也<lb/>
皇天旣付中國民越厥疆土于先王今王惟曰先王旣<lb/>
勤用明德懷爲夾庶邦享作兄弟方來亦旣用明徳后<lb/>
<pb n="77b"/>式典集庶邦丕享<lb/>
　先王文王武王也皇天旣付與中國之民及其疆土<lb/>
　於先王今王之意惟曰先王旣勤於用其明德以懷<lb/>
　撫爲已夾輔之諸侯俾庶方之來享者皆作而起兄<lb/>
　弟之國方方而來矣亦旣用其明德能使羣后之式<lb/>
　用典章者皆聚集而庶邦無不來享者矣享言同姓<lb/>
　之國丕享幷言異姓之國<lb/>
肆王惟徳用和懌先後迷民用懌先王受命惟曰若稽<lb/>
<pb n="78a"/>田旣勤敷菑惟其陳修爲厥疆畎若作室家旣勤垣墉<lb/>
惟其塗墍茨若作梓材旣勤樸斵惟其塗丹雘<lb/>
　迷民商之頑民也先謂紂之民後謂紂之遺民復與<lb/>
　武庚爲亂者故曰先後迷民先王受命謂先王受天<lb/>
　所命之民也言今王但當如先王之用其明德以和<lb/>
　恱商家先後之迷民又用以慰恱周家先王之受命<lb/>
　民也迷民專指殷民遷洛者而言受命汎指四方諸<lb/>
　國之民而言稽治敷廣菑芟去草棘陳列修治疆畔<lb/>
<pb n="78b"/>　畎通水渠也塈仰泥茨葢也梓良材可爲器樸粗治<lb/>
　之也斵精治之也丹赤石雘采色之名言先王用徳<lb/>
　以懷諸侯已如稽田之敷菑作室家之垣墉作梓材<lb/>
　之樸斵矣今惟當用德以成其終如陳修而爲疆畎<lb/>
　塗之以塈而茨之塗之以丹而雘之也故宅洛邑土<lb/>
　中以賔四方諸侯者蓋爲此耳<lb/>
己若玆監惟曰欲至于萬年惟王子子孫孫永保民<lb/>
　若玆言如上文所云也諸侯之君自今以往咸願周<lb/>
<pb n="79a"/>　之王業至於萬年之久俾王之子子孫孫長保其民<lb/>
　而已吳氏曰此篇庶邦享作兄弟方來庶邦丕享之<lb/>
　類與四方民大和會侯甸男邦采衞百工播民和見<lb/>
　士於周之意若相始終王啓監以後若洛邑初成諸<lb/>
　侯畢至之時周公進戒之辭曰中國民亦謂徙居於<lb/>
　洛在天地之中也其曰若稽田作室家作梓材皆爲<lb/>
　作洛而言欲其克終也<lb/>
　　　召誥<lb/>
<pb n="79b"/>　　　　春秋左氏傳曰武王克商遷九鼎於洛邑史<lb/>
　　　　記載武王之言曰我南望三途北望岳鄙顧<lb/>
　　　　瞻有河粤瞻洛伊毋逺天室營周居於洛邑<lb/>
　　　　然則武王固欲宅洛矣周公相成王成武王<lb/>
　　　　之志此時召公先至經始周公繼至成終庶<lb/>
　　　　殷之民舊遷在洛者諸侯之民新來赴役者<lb/>
　　　　同力輸作營洛功畢周公歸鎬而召公率諸<lb/>
　　　　侯作書致誥以荅周公甲子誥治之辭幷以<lb/>
<pb n="80a"/>　　　　告庶殷御事俾與聞之所謂公事公言之也<lb/>
　　　　而因周公之歸以達於王召公所誥故曰召<lb/>
　　　　誥蔡氏曰其書拳拳於厯年之久近反復乎<lb/>
　　　　夏商之廢興以諴小民爲祈天命之本疾敬<lb/>
　　　　德爲諴小民之本一篇之中屢致意焉古之<lb/>
　　　　大臣其爲國家長逺慮蓋如此<lb/>
惟二月旣朢越六日乙未王朝步自周則至于豐惟太<lb/>
保先周公相宅<lb/>
<pb n="80b"/>　二月成王十七年之二月日月相朢謂之朢或十五<lb/>
　日或十六日或十四日旣朢朢後一日也若十六日<lb/>
　旣朢則乙未二十一日也周鎬京也豐去鎬二十五<lb/>
　里文武廟在焉王至豐以宅洛之事告廟也太保召<lb/>
　公也告廟召公乃先周公往洛以相宅<lb/>
越若來三月惟丙午朏越三日戊申太保朝至于洛卜<lb/>
宅厥旣得卜則經營<lb/>
　越若𤼵語辭來猶來年來日之來承上二月而言故<lb/>
<pb n="81a"/>　云來三月丙午三月三日也月三日明生始出西方<lb/>
　謂之朏戊申五日也卜宅用龜卜宅都之地也得卜<lb/>
　卜而吉也經營規度城郭塗巷廟社朝市寢室之位<lb/>
　也<lb/>
越三日庚戌太保乃以庶殷攻位于洛汭越五日甲寅<lb/>
位成<lb/>
　庚戌七日也庶殷殷之衆紂都之民遷在洛者就役<lb/>
　之也攻治也甲寅十一日也位成左祖右社前朝後<lb/>
<pb n="81b"/>　市等位置已定也召公之攻位但用殷民不用周民<lb/>
　何也蓋洛邑畿内之民不征其力諸侯四方之民又<lb/>
　未至洛惟殷民遷在洛者可役而攻位之攻力亦省<lb/>
　且易故也<lb/>
若翼日乙卯周公朝至于洛則達觀于新邑營越三日<lb/>
丁巳用牲于郊牛二越翼日戊午乃社于新邑牛一羊<lb/>
一豕一<lb/>
　若𤼵語辭翼在身旁故在旁之日謂之翼甲寅之次<lb/>
<pb n="82a"/>　日乙卯也達觀徧觀也召公已成位周公至則徧觀<lb/>
　新邑所營之位丁巳十四日用牲於郊祭告天也郊<lb/>
　用特牲配以后稷故牛二戊午十五日社於新邑祭<lb/>
　告地也祭社用太牢故牛羊豕各一此蓋就洛邑新<lb/>
　立之郊社爲成王告作洛於天地而周公攝行其事<lb/>
　告畢然後興功也不告先王者王已在豐告廟矣於<lb/>
　時洛邑宗廟未成故至十二月始烝祭宗廟也遣使<lb/>
　告卜於王疑在祭告天地之後<lb/>
<pb n="82b"/>越七日甲子周公乃朝用書命庶殷侯甸男邦伯厥旣<lb/>
命殷庶庶殷丕作<lb/>
　甲子二十一日也用書命庶殷者多士之書是也命<lb/>
　侯甸男邦伯者梓材之書是也梓材言五服此言三<lb/>
　服者省文互見也伯州牧也庶邦冢君咸在而統於<lb/>
　伯也丕作言皆趨事赴功也殷之冢民且樂於効力<lb/>
　周之友民可知矣恱以使民民忘其勞其斯之謂與<lb/>
　或問至此始言庶殷丕作何也曰周公未至洛之前<lb/>
<pb n="83a"/>　召公以庶殷攻位用其力者五日矣及周公至洛而<lb/>
　諸侯之民皆至考之前篇自哉生魄而基作凡治城<lb/>
　郭宫室蓋四方太和之民少休殷民之力至此亦已<lb/>
　五日故於其朝用書命殷庶旣命而遂丕作自是之<lb/>
　後在洛之民與四方之民同輸力役以至於畢功其<lb/>
　勞逸之均也如此<lb/>
太保乃以庶邦冢君出取幣乃復入錫周公<lb/>
　作洛功成周公將歸宗周召公與庶邦君咸在公所<lb/>
<pb n="83b"/>　出謂自公所出外復入謂自外入至公所也錫與也<lb/>
　召公率諸侯出而取幣復入而與周公因公歸以獻<lb/>
　於王蓋以慶洛邑之成也<lb/>
曰拜手稽首旅王若公<lb/>
　此召公與庶邦冢君言也旅陳也猶庭實旅百之旅<lb/>
　蓋贊之拜送幣而陳獻於王與公也<lb/>
誥告庶殷越自乃御事<lb/>
　此召公與殷之長民者言也御事商之舊臣長其民<lb/>
<pb n="84a"/>　而同遷於洛者此篇召公陳戒之辭蓋與庶邦君同<lb/>
　辭以荅前日周公命書之意因公歸以達於王而俾<lb/>
　遷洛之殷人與聞之故曰誥告庶殷越自乃御事謂<lb/>
　告殷民而又自其長以達於民也<lb/>
嗚呼皇天上帝改厥元子兹大國殷之命惟王受命無<lb/>
疆惟休亦無疆惟恤嗚呼曷其奈何弗敬<lb/>
　此下皆召公與周公言而以告王也殷紂嗣天位爲<lb/>
　元子殷大國也元子非可廢大國未易亡而天改其<lb/>
<pb n="84b"/>　命矣我周王今受其命此莫大之美亦莫大之憂也<lb/>
　故嘆而言曰曷其奈何弗敬乎甚言不可以不敬也<lb/>
　此篇專主敬字而言敬則此心常存動循乎理我不<lb/>
　違天而天亦不違我矣所以能保有天命也<lb/>
天旣遐終大邦殷之命玆殷多先哲王在天越厥後王<lb/>
後民兹服厥命厥終智藏瘝在夫知保抱攜持厥婦子<lb/>
以哀籲天徂厥亡出執嗚呼天亦哀于四方民其眷命<lb/>
用懋王其疾敬德<lb/>
<pb n="85a"/>　遐逺也終絶也後王謂紂後民紂之民也後王服天<lb/>
　命以有其民後民服天命以戴其君厥終紂之末年<lb/>
　也疾猶速也殷亡十有餘年天旣久絶其命矣殷先<lb/>
　世多有哲王殁而精神在天子孫宜若可恃其佑助<lb/>
　而紂之末年賢智隱藏惟病民者在位民困虐政保<lb/>
　抱扶持其妻子哀號呼天逃亡而出則又往其亡出<lb/>
　之地拘執之無地可容故天亦哀此民而眷命其用<lb/>
　懋徳者以代殷此周文武所以興也天命惟歸於德<lb/>
<pb n="85b"/>　今王其可以不疾敬徳乎<lb/>
相古先民有夏天迪從子保面稽天若今時旣墜厥命<lb/>
今相有殷天迪格保面稽天若今時旣墜厥命<lb/>
　夏去周之時已逺故曰相古先民天迪從子保謂夏<lb/>
　爲天所開導從其傳與子而保佑之面稽天若謂所<lb/>
　向能考知天意之如此也殷去周之時爲近故曰今<lb/>
　相天迪格保謂殷爲天所開導使之格正夏罪而保<lb/>
　佑之禹湯受天眷命不違天意而其後皆墜厥命見<lb/>
<pb n="86a"/>　天命之無常也<lb/>
今冲子嗣則無遺壽耇曰其稽我古人之徳矧曰其有<lb/>
能稽謀自天<lb/>
　遺棄壽耇有年壽之老人古人之徳如禹湯之敬德<lb/>
　稽謀自天謂所謀能考天意如禹湯之面稽天若蓋<lb/>
　老成之人旣能知古又能知天所當親信也<lb/>
嗚呼有王雖小元子哉其丕能諴于小民今休王不敢<lb/>
後用顧畏于民碞<lb/>
<pb n="86b"/>　其者期之之辭諴和也後猶後獲後義之後顧囘視<lb/>
　也碞險也言王雖幼沖乃天之元子年雖幼任則大<lb/>
　也其大能和於小民在今可以爲休美乎王於今時<lb/>
　有不敢後者民心無常有如碞險所當囘顧而惕畏<lb/>
　也<lb/>
王來紹上帝自服于土中旦曰其作大邑其自時配皇<lb/>
天毖祀于上下其自時中乂王厥有成命治民今休王<lb/>
先服殷御事比介于我有周御事節性惟日其邁<lb/>
<pb n="87a"/>　來來洛邑也周公歸告洛邑之成王將自來行祭祀<lb/>
　朝會之禮也紹上帝代天而繼其志也服行事也土<lb/>
　中洛邑居四方之中也旦者君前臣名召公告王故<lb/>
　稱周公名也成命天命定而不改也先猶先難後獲<lb/>
　之先服化服之也比親也介猶賔介之介節裁抑之<lb/>
　也性氣質之性邁行而進也王來洛邑將繼天而自<lb/>
　行事於土中周公曰其作大邑於洛其可自是對乎<lb/>
　天以主上下之百神而毖祀其可自是宅乎地中以<lb/>
<pb n="87b"/>　臨四方之諸侯而爲治洛邑旣成王其有天之成命<lb/>
　於此治民在今可以爲休美乎王於今時尤有所當<lb/>
　先者商之舊臣已遷於洛正欲化服其心使之親近<lb/>
　我周之臣薰染變化以矯揉其性之偏而日進於善<lb/>
　也<lb/>
王敬作所不可不敬德<lb/>
　此一句起下三節謂王當以敬而爲其所不可不敬<lb/>
　其德<lb/>
<pb n="88a"/>我不可不監于有夏亦不可不監于有殷我不敢知曰<lb/>
有夏服天命惟有厯年我不敢知曰不其延惟不敬厥<lb/>
徳乃早墜厥命我不敢知曰有殷受天命惟有厯年我<lb/>
不敢知曰不其延惟不敬厥德乃早墜厥命<lb/>
　在我不可不監視夏殷之興亡厯年長短在乎天者<lb/>
　也我皆不敢知敬徳在乎人者也惟不敬德乃早墜<lb/>
　命我所知者此耳夏商厯年不爲不久召公以爲早<lb/>
　墜命蓋欲王永命於無窮也<lb/>
<pb n="88b"/>今王嗣受厥命我亦惟玆二國命嗣若功<lb/>
　今王繼夏殷而受其命在此亦惟以此二國之命而<lb/>
　繼其功功謂能敬德而有厯年者不可如其後王之<lb/>
　不敬而墜命者也<lb/>
王乃初服嗚呼若生子罔不在厥初生自貽哲命今天<lb/>
其命哲命吉凶命厯年知今我初服宅新邑肆惟王其<lb/>
疾敬德<lb/>
　貽遺也哲命以哲而爲天所命也王今日來宅新邑<lb/>
<pb n="89a"/>　乃行事之初譬如生子者在其初生之時服習正事<lb/>
　則膺受福禄是命雖在天而以哲獲命則此命乃自<lb/>
　己所貽也今日天之所命其亦命其哲者敬德哲也<lb/>
　不敬德非哲也故所命或吉或凶厯年或長或短知<lb/>
　皆在今我初來行事於宅新邑之時敬德則命以吉<lb/>
　而年永不敬德則命以凶而年不永故王惟當疾敬<lb/>
　德也肆惟王其疾敬德一語通結上三節與王敬作<lb/>
　所不可不敬德一語相終始<lb/>
<pb n="89b"/>王其德之用祈天永命<lb/>
　此一句起下三節祈求也天命視人心而爲去留王<lb/>
　用德不用刑則民懷其德而天命永矣雖非有所祈<lb/>
　於天然以用德而永命有若祈而得之也<lb/>
其惟王勿以小民淫用非彞亦敢殄戮用乂民若有功<lb/>
　非彞猶曰非法勿以小民犯法之故我亦敢於用嚴<lb/>
　刑以治之而有功有功謂能勝奸宄也<lb/>
其惟王位在德元小民乃惟刑用于天下越王顯上下<lb/>
<pb n="90a"/>勤恤<lb/>
　元首也衆體之長也顯明德也上下羣臣有上有下<lb/>
　也勤謂勞心恤謂恤刑王之位居民上如元首之於<lb/>
　身然不以位長民惟在以德長民故言其惟王之位<lb/>
　在於德之元小民而己王德之元小民猶天德之首<lb/>
　庶物也乃惟刑用見先德後刑有不得已而用之意<lb/>
　刑之不得已而用於天下及王之惟務明德不欲用<lb/>
　刑者羣臣奉承此意故若上若下皆勤意於恤刑而<lb/>
<pb n="90b"/>　不輕用也勤恤猶帝典言欽哉欽哉惟刑之恤<lb/>
其曰我受天命丕若有夏厯年式勿替有殷厯年欲王<lb/>
以小民受天永命<lb/>
　其曰者所期如此夏厯年踰四百丕若者期於過之<lb/>
　殷厯年踰六百式勿替者期於及之也欲王以小民<lb/>
　受天永命一語通結上三節與王其徳之用祈天永<lb/>
　命一語相始終<lb/>
拜手稽首<lb/>
<pb n="91a"/>　此四字召公又贊庶邦君同拜也<lb/>
曰予小臣敢以王之讎民百君子越友民保受王威命<lb/>
明德<lb/>
　旣拜復更端而言予小臣召公暨庶邦君也讎民殷<lb/>
　民也百君子殷之御事也友民周民也保猶五家爲<lb/>
　比使之相保之保威命猶言嚴命即命庶殷侯甸男<lb/>
　邦伯之命也明徳謂王敬德以愛民而祈天者也<lb/>
王末有成命王亦顯我非敢勤惟恭奉幣用供王能祈<lb/>
<pb n="91b"/>天永命<lb/>
　王於終有成命之時亦顯其德蓋謹始如終不以命<lb/>
　旣有成而怠於德也我召公庶邦君自我也若我衆<lb/>
　臣則非敢曰能勤也惟恭敬奉進幣帛用以供給王<lb/>
　期王之能祈天永命而已王末有成命因上文王厥<lb/>
　有成命而言顯字勤字因上文越王顯上下勤恤而<lb/>
　言恭奉幣因上文取幣旅王若公而言能祈天永命<lb/>
　亦因上文而言以結一篇之意<lb/>
<pb n="92a"/>　　　洛誥<lb/>
　　　　成王在洛烝祭命周公留後治洛作冊以誥<lb/>
　　　　周公故名洛誥而篇首先記周公在洛遣使<lb/>
　　　　告卜之事次記成王在洛與周公問荅之辭<lb/>
　　　　所以具事之始終也<lb/>
周公拜手稽首曰朕復子明辟<lb/>
　拜手稽首者記周公遣使之禮曰者周公授使者以<lb/>
　告王之辭復猶復逆之復反也報也王命周公營洛<lb/>
<pb n="92b"/>　遣使反報于王也子親之之辭明辟尊之之辭周公<lb/>
　于成王親則兄之子尊則君也故稱之曰子明辟<lb/>
王如弗敢及天基命定命予乃𦙍保大相東土其基作<lb/>
民明辟予惟乙卯朝至于洛師<lb/>
　及猶言與也基謂創始定謂成終于此新作都邑爲<lb/>
　基命從此久安長治爲定命宅洛所以基命定命也<lb/>
　王冝親行而王以幼沖執謙退讓若不敢與知大事<lb/>
　然于是周公乃繼召公而往相視洛邑庶幾爲王肇<lb/>
<pb n="93a"/>　始作民明辟之地而周公以二月十二日乙卯之朝<lb/>
　至于洛也洛邑在鎬東故曰東土洛師猶曰京師師<lb/>
　衆也言可以居衆也<lb/>
我卜河朔黎水我乃卜澗水東瀍水西惟洛食我又卜<lb/>
瀍水東亦惟洛食伻來以圖及獻卜<lb/>
　我者謂國家也卜宅乃國家之事非己所敢專故曰<lb/>
　我卜召公以二月五日戊申至洛卜宅是也召公旣<lb/>
　卜宅定位位成周公始至徧觀畢然後遣使以復于<lb/>
<pb n="93b"/>　王也河朔黎水漢時河北黎陽也澗水東瀍水西東<lb/>
　都王城也漢時河南縣瀍水東下都成周也漢時洛<lb/>
　陽縣食者龜兆食墨占之吉也薛氏曰食者墨與龜<lb/>
　相茹入今卜兆先揚火而後致墨旣坼而墨加之則<lb/>
　大小㣲明可知吉凶自此辯澄案龜卜占法今不傳<lb/>
　據褚少孫所録在史記龜䇿傳者每一事有一占法<lb/>
　各不同疑卜宅之占以兆食墨而明爲吉不食則其<lb/>
　兆曖昧非吉兆也先卜黎陽不吉乃卜洛邑二處而<lb/>
<pb n="94a"/>　龜兆皆食其墨也伻使也使來將至所卜地圖及獻<lb/>
　所卜吉兆也<lb/>
王拜手稽首曰公不敢不敬天之休來相宅其作周匹<lb/>
休公旣定宅伻來來視予卜休恒吉我二人共貞公其<lb/>
以予萬億年敬天之休<lb/>
　王拜手稽首者成王受周公獻卜之禮也曰者王授<lb/>
　使者以荅周公之辭匹配也視示同貞猶主也天將<lb/>
　休我國家欲俾宅土中而定命周公承天意來相宅<lb/>
<pb n="94b"/>　于洛所以敬天之休也相洛邑可定宅其休可與宗<lb/>
　周鎬京之地相配使來示予以卜觀卜兆則宅洛之<lb/>
　休非但一時之吉乃永久之吉予與公共當之公旣<lb/>
　敬天休矣又當以予敬天休于萬億年之久也所責<lb/>
　望于公者逺矣<lb/>
拜手稽首誨言<lb/>
　此亦王之辭倂受之使者王自謂拜手稽首以荅公<lb/>
　之誨言也所謂拜手稽首即上文所記受獻卜之禮<lb/>
<pb n="95a"/>　誨言即謂周公獻卜之辭拜手稽首誨言與後拜手<lb/>
　稽首休享文同皆王行此禮又授此辭而使者以達<lb/>
　于公也<lb/>
　　此第一章周公在洛使于王<lb/>
王若曰公明保予沖子公稱丕顯德以予小子揚文武<lb/>
烈奉答天命和恒四方民居師惇宗將禮稱秩元祀咸<lb/>
秩無文惟公德明光于上下勤施于四方旁作穆穆迓<lb/>
衡不迷文武勤敎予沖子夙夜毖祀<lb/>
<pb n="95b"/>　公明保予公以其明而保我也保猶保傅之保稱丕<lb/>
　顯徳所謂明也以予小子揚文武烈奉答天命和恒<lb/>
　四方民居師所謂保也和恒非止和于今和于久也<lb/>
　居師居洛師也惇敦同猶敦匠之敦宗禮官將猶行<lb/>
　也稱秩謂舉行而秩序有功之臣也旁無方所也迓<lb/>
　迎也衡平也穆穆迓衡篤恭而天下平也不迷文武<lb/>
　所知所行不失文武之道也宅洛者所以𤼵揚先烈<lb/>
　順承天眷輯睦民心也公舉其大明之德護衞我以<lb/>
<pb n="96a"/>　我如此而居于洛此王以宅洛之事功歸于公也今<lb/>
　當敦篤禮官舉行大祀雖祀典所無者咸秩敘之而<lb/>
　不遺惟公之德其明則光于上下其勤則施于四方<lb/>
　有功于天下而無愧于前人旣以其明而保予矣又<lb/>
　以其勤而敎予俾予夙興夜寐毖謹于祀事也此王<lb/>
　以毖祀之事求敎于公也<lb/>
周公曰王肇稱殷禮祀于新邑咸秩無文予齊百工伻<lb/>
從王于周予惟曰庶有事今王即命曰記功宗以功作<lb/>
<pb n="96b"/>元祀惟命曰汝受命篤弼丕視功載乃汝其悉自敎工<lb/>
孺子其朋孺子其朋其往無若火始燄燄厥攸灼敘弗<lb/>
其絶厥若彞及撫事如予惟以在周工往新邑伻嚮即<lb/>
有僚明作有功惇大成裕汝永有辭<lb/>
　此周公荅王請敎之辭殷盛也與五年殷祭之殷同<lb/>
　齊謂整一之惟命之惟又也汝受命之汝王汝公也<lb/>
　乃汝之汝公汝王也朋謂比昵之私彞謂故常之事<lb/>
　撫如以手撫循之撫嚮謂心所專嚮明謂精明不眩<lb/>
<pb n="97a"/>　大謂功業盛大裕謂民生饒裕王始舉盛禮于新邑<lb/>
　予統率百官使從王于宗周予之心惟曰王將往洛<lb/>
　邑行祭禮庶幾各有所事今王即有命曰記錄功臣<lb/>
　之禮官以有功者與此大祭又有命曰汝周公受我<lb/>
　之命篤輔之我大視記功之典籍勿俾有所遺周公<lb/>
　旣述成王所命而曰汝之命如此悉以自敎令羣臣<lb/>
　矣案周官有功書于太常祭于大烝盤庚曰兹予大<lb/>
　享于先王爾祖其從與享之成王將烝祭故命禮官<lb/>
<pb n="97b"/>　錄有功者而祭之又命周公丕視功載也毖祀之事<lb/>
　王旣自紹羣臣故周公惟務格王之心王新莅政于<lb/>
　洛其心不可有比昵之私故曰孺子其朋乎孺子其<lb/>
　朋乎其往新邑也當杜私心私心之𤼵始雖甚㣲終<lb/>
　必熾盛而不斷絶有如火然當遏之于㣲也王心旣<lb/>
　正所謂一正君而國定其如故常之事及新至之事<lb/>
　則予之責也如予但以在周之百官往新邑使之專<lb/>
　邑就職精心作事百官各勝其任以敦其所已大以<lb/>
<pb n="98a"/>　成其所已裕則汝之休聞永世有辭矣<lb/>
　　此第二章成王在鎬將往洛邑烝祭與周公問荅<lb/>
　　　之辭<lb/>
王曰公予小子其退即辟于周命公後四方迪亂未定<lb/>
于宗禮亦未克敉公功迪將其後監我士師工誕保文<lb/>
武受民亂爲四輔<lb/>
　此成王在洛命公留洛之辭遣使致此辭于公也敉<lb/>
　慰撫綏安之意猶下文言寧禮記言康皆謂尊崇賞<lb/>
<pb n="98b"/>　賚也迪將語辭未詳其義士師工洛邑百工有士者<lb/>
　有師者師爲大夫文武受民謂洛之民皆文武所受<lb/>
　于天之民輔如車輔之輔謂夾輔于其旁漢三輔蓋<lb/>
　本諸此成王言我其退歸就君位于周今四方開治<lb/>
　之初未定宗人之禮亦未能崇奬公之功公其留後<lb/>
　于洛監臨我之士師工大保護文武所受之民治此<lb/>
　洛邑以爲宗周之四輔<lb/>
周公拜手稽首曰王命予來承保乃文祖受命民越乃<lb/>
<pb n="99a"/>光烈考武王𢎞朕恭<lb/>
　此周公拜受王命而許之留洛亦以此文授使者以<lb/>
　荅王也來者來洛邑承保汝文祖之受命民及汝光<lb/>
　烈考武王之受命民此荅王誕保文武受命民之言<lb/>
　也武王之下不再言受命民者省文恪恭臣事君之<lb/>
　職也今又命我治洛是欲𢎞大我事君之恭也<lb/>
孺子來相宅其大惇典殷獻民亂爲四方新辟作周恭<lb/>
先曰其自時中乂萬邦咸休惟王有成績<lb/>
<pb n="99b"/>　前此王未至洛惟召公先相之周公𦙍相之今王初<lb/>
　來至洛故言相宅典猶主掌也獻民猶曰良民王來<lb/>
　相此洛邑之宅其大敦督主掌在洛之殷民致治而<lb/>
　爲四方之新君作周家人君恭以禮下者之倡曰者<lb/>
　人所期望之言其自是居土中而治非但治殷民兼<lb/>
　治四方使萬邦無一不寧是惟王治功之成<lb/>
予旦以多子越御事篤前人成烈答其師作周孚先考<lb/>
朕昭子刑乃單文祖徳<lb/>
<pb n="100a"/>　多子衆士也予統率羣士大夫増廣前人已成之烈<lb/>
　副荅民衆之望爲周家人臣信以事上者之倡成我<lb/>
　所以昭明乎子之儀刑乃能使王殫盡文祖之徳昭<lb/>
　猶前篇昭文王昭武王之昭殫謂率而行之無不盡<lb/>
　也<lb/>
伻來毖殷乃命寧予以秬鬯二卣曰明禋拜手稽首休<lb/>
享予不敢宿則禋于文王武王<lb/>
　寧猶敉也秬黍爲酒芬香條暢謂之秬鬯所以祼神<lb/>
<pb n="100b"/>　也以賜公者敬公如神也卣中尊也明潔也精意以<lb/>
　享曰禋王使我來洛邑化誨殷民乃有命綏寧我賚<lb/>
　以秬鬯二卣命曰此潔而可禋今拜手稽首以賚于<lb/>
　公其承此休而享受之周公不敢留以經宿即以禋<lb/>
　于文王武王敬之至也<lb/>
惠篤敘無有遘自疾萬年厭于乃德<lb/>
　遘遇自周公自己厭飽也言行之無已時也乃文武<lb/>
　也周公禋于文武且爲自己祝曰願篤敘文武所行<lb/>
<pb n="101a"/>　庶獲助佑身其康强無有遇己身之疾至于萬年之<lb/>
　久飽于文武之德<lb/>
殷乃引考王伻殷乃承敘萬年其永觀朕子懷徳<lb/>
　又爲殷人祝曰願殷人以長壽考王能使之順從即<lb/>
　敘至于萬年之久永永觀瞻我王所以懷之之德蓋<lb/>
　公旣許留洛治殷民故爲己與殷民致祝也<lb/>
　　此第三章後章所謂王命周公後作冊逸誥者冊<lb/>
　　　之所書蓋即此章王曰之辭而逸傳王命以誥<lb/>
<pb n="101b"/>　　　周公也或謂此章問答疑在烝祭之前者非是<lb/>
　　　蓋周公旣拜手稽首以受王命矣豈公旣受命<lb/>
　　　而始告文武也哉<lb/>
王曰公定予往已公功肅將祗歡公無困哉我惟無斁<lb/>
其康事公勿替刑四方其世享<lb/>
　此周公旣許王留洛王遂歸周而與公别也定止也<lb/>
　已語辭肅將未詳困猶倦也斁厭也公其止留于此<lb/>
　予往歸宗周已公之功人皆愛敬之王願公留治洛<lb/>
<pb n="102a"/>　故曰公無倦哉我歸周當無斁其安天下之事公更<lb/>
　久留洛無替其儀刑則四方其世世來朝享于周矣<lb/>
公曰已汝惟沖子惟終<lb/>
　此周公于王歸宗周之時進敎戒之辭也汝年尚幼<lb/>
　沖初政今如此矣惟當其終欲王有初有終也<lb/>
汝其敬識百辟享亦識其有不享享多儀儀不及物惟<lb/>
曰不享惟不役志于享凡民惟曰不享惟事其爽侮<lb/>
　成王有四方世享之語周公因言當識享上者之誠<lb/>
<pb n="102b"/>　偽多猶重也儀禮物幣也享之所重者重其禮也禮<lb/>
　不足而物有餘雖享猶不享也謂其不用志于享故<lb/>
　爾凡民見其如此亦曰雖享猶不享也諸侯無享上<lb/>
　之誠則其于事上之事必有差爽侮慢者矣其可不<lb/>
　辨之于早察之于㣲也<lb/>
乃惟孺子頒朕不暇聽朕敎汝于棐民彞汝乃是不蘉<lb/>
乃時惟不永哉<lb/>
　頒謂頒賜也棐民彞非人之常道所不當爲之事也<lb/>
<pb n="103a"/>　蘉勉也言王若但能頒賜我而不暇聽我敎汝不爲<lb/>
　所不當爲之事則是汝不自勉而天命將不永矣<lb/>
篤敘乃正父罔不若予不敢廢乃命汝往敬哉兹予其<lb/>
明農哉彼裕我民無逺用戾<lb/>
　正父武王也彼謂宗周戾定也篤敘汝父武王之道<lb/>
　無或有不如者汝命我治洛我不敢廢棄汝所命今<lb/>
　留洛矣汝往歸宗周其敬之哉我留于此其務審知<lb/>
　耕農之事以不奪民時汝在彼宗周而饒裕我民則<lb/>
<pb n="103b"/>　無問遐逺之地皆安定矣蓋邇安則逺安自然而然<lb/>
　也<lb/>
王曰公功棐迪篤罔不若時<lb/>
　周公敎王篤敘乃正父王謂公之功非但開道我以<lb/>
　篤敘而已蓋平日無一事不如是敎我也<lb/>
　　此第四章王與周公問荅之言蓋在烝祭之後王<lb/>
　　　將歸鎬之時<lb/>
戊辰王在新邑烝祭歳文王騂牛一武王騂牛一<lb/>
<pb n="104a"/>　此以下記成王在洛之事考漢書律厯志成王七年正<lb/>
　月乙巳朔大二月乙亥朔小三月甲辰朔大四月甲<lb/>
　戌朔小五月癸卯朔大六月癸酉朔小七月壬寅朔<lb/>
　大八月壬申朔小九月辛丑朔大十月辛未朔小十<lb/>
　有一月庚子朔大閏月庚午朔小十有二月己亥朔<lb/>
　大戊辰晦日也烝冬祭之名歳者適當歳終也騂赤<lb/>
　色周尚赤故用騂宗廟禮太牢此用特牛者命周公<lb/>
　留後于洛故舉盛禮也<lb/>
<pb n="104b"/>王命作冊逸祝冊惟告周公其後<lb/>
　作冊者作爲冊書也逸史逸也祝讀冊以告神也作<lb/>
　冊在祭前讀冊在祭之日冊惟告周公其後謂冊書<lb/>
　之辭惟是誥文武以周公留後于洛之事<lb/>
王賔殺禋咸格王入太室祼<lb/>
　王賔猶虞賔二王之後來助祭者或曰凡諸侯之君<lb/>
　皆曰賔殺殺牲之時禋初祭之時祼酌鬯以享也殺<lb/>
　牲初禋之時助祭諸侯咸至及祼獻則王獨入太室<lb/>
<pb n="105a"/>　之中也<lb/>
王命周公後作冊逸誥<lb/>
　王命周公留後亦作冊書載命之之辭逸誥者讀冊<lb/>
　以告周公也作冊在祭前祭畢而逸就公所授冊也<lb/>
在十有二月<lb/>
　以上事皆在十有二月明戊辰之爲十二月之日也<lb/>
　書之常法當以日繫月以事繫日此先記日記事後<lb/>
　乃記月變例也大戴記公冠篇先載祝辭後乃曰維<lb/>
<pb n="105b"/>　某年某月上日亦此例<lb/>
惟周公誕保文武受命<lb/>
　題上事也此篇自予小子其退即辟于周以後皆載<lb/>
　王命周公留後于洛誕保文武受命民之辭此九字<lb/>
　猶禮記文王世子篇文王之爲世子章周公踐祚章<lb/>
　敎世子章並題上事于章後<lb/>
惟七年<lb/>
　題上年也雖已題其事未表其年故又記此言此篇<lb/>
<pb n="106a"/>　所載事辭皆在成王之七年也洪範惟十有三祀表<lb/>
　年于篇端也此篇惟七年表年于篇終也<lb/>
　　此第五章前四章記言此一章記事也<lb/>
　<lb/>
　<lb/>
　<lb/>
　<lb/>
　<lb/>
<pb n="106b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書纂言卷四上<lb/>
<pb n="107a"/>欽定四庫全書<lb/>
　書纂言卷四下　　　　　　元　吴澄　撰<lb/>
　　　多士<lb/>
　　　　士殷之諸臣有位者<lb/>
惟三月周公初于新邑洛用告商王士<lb/>
　召誥所謂甲子周公朝用書命庶殷即此篇也<lb/>
王若曰爾殷遺多士弗弔旻天大降喪于殷我有周佑<lb/>
命將天明威致王罰勅殷命終于帝肆爾多士非我小<lb/>
<pb n="107b"/>國敢弋殷命惟天不畀允罔固亂弼我我其敢求位惟<lb/>
帝不畀惟我下民秉爲惟天明畏<lb/>
　周公稱王命以誥謂王之意若曰爾乃殷所遺之多<lb/>
　士不幸旻天大降下喪亡之禍于殷我有周爲天佑<lb/>
　助而命之將奉天之明天之威致王者之罰以督促<lb/>
　殷命使終絶于天射取禽鳥曰弋爾衆士當知所以<lb/>
　王非我小國之周敢弋取殷之天命乃紂不爲天所<lb/>
　與天信不堅固保䕶爲亂之人所以弼我而使我受<lb/>
<pb n="108a"/>　殷命也我豈敢求殷天位而有之哉乃紂不爲帝所<lb/>
　與而我下民皆秉心以爲我民心所歸即天命所歸<lb/>
　也或言天或言帝綜錯成文爾非有異也殷命非我<lb/>
　敢弋乃天不畀紂而我得之天位非我敢求乃帝不<lb/>
　畀紂而我有之畀我者天之明不畀紂者天之威也<lb/>
　故總之曰惟天明畏畏與威通<lb/>
我聞曰上帝引逸有夏不適逸則惟帝降格嚮于時夏<lb/>
弗克庸帝大滛泆有辭惟時天罔念聞厥惟廢元命降<lb/>
<pb n="108b"/>致罰乃命爾先祖成湯革夏俊民甸四方自成湯至于<lb/>
帝乙罔不明德恤祀亦惟天丕建保乂有殷殷王亦罔<lb/>
敢失帝罔不配天其澤在今後嗣王誕罔顯于天矧曰<lb/>
其有聼念于先王勤家誕滛厥泆罔顧于天顯民祗惟<lb/>
時上帝不保降若兹大喪惟天不畀不明厥德凡四方<lb/>
小大邦喪罔非有辭于罰<lb/>
　上既言殷所以亡周所以興此又言夏亡殷興之事<lb/>
　以見昔殷之代夏亦如今周之代殷也我聞人言上<lb/>
<pb n="109a"/>　帝於人君之好逸樂者引而去之有夏之君若禹若<lb/>
　啓若少康皆以憂勤合天意而不適於逸則上帝降<lb/>
　格眷佑之嚮猶趨向之向謂趨而至也向至於是夏<lb/>
　桀不能用上帝之意天不好逸樂而桀乃適逸大滛<lb/>
　溺於逸樂而有可罪之辭惟是之故天無復愛念聽<lb/>
　聞之遂廢絶其大命降致以罰謂夏亡而桀放也天<lb/>
　乃命爾殷士之先祖成湯改革夏之俊民爲殷之俊<lb/>
　民而甸四方諸國之土地不言改夏民而言改夏俊<lb/>
<pb n="109b"/>　民蓋謂俊民且歸殷則凡民可知猶孟子言天下之<lb/>
　父歸之其子焉徃也殷自成湯至帝乙皆能合天之<lb/>
　意無不克明其德勤恤祀事蓋人君爲神天之主承<lb/>
　上下神祗與社稷宗廟然黍稷非馨明德惟馨故祀<lb/>
　事以明德爲本殷之諸賢君知此故天大建立之爲<lb/>
　王而保治有殷之國殷王爲天所建立亦無敢失帝<lb/>
　之意無不益廣其德澤以配合乎天蓋言帝乙以上<lb/>
　諸王能順天意以保天下而紂不能然也在今後嗣<lb/>
<pb n="110a"/>　王謂紂也天意引勉而紂乃適逸是大不明於天之<lb/>
　意也況能耳聽心念先王克勤于家之事乎大滛於<lb/>
　其逸樂之事泆逸通無能顧視天之顯道與民之當<lb/>
　敬惟是之故上帝不保殷而降如此大喪亡之禍天<lb/>
　之所不與紂者以紂不明其德故耳因言凡四方小<lb/>
　大之國至于喪亡者無非皆有可罪之辭然則紂之<lb/>
　亡也亦以有辭于罰而天罰之也<lb/>
王若曰爾殷多士今惟我周王丕靈承帝事有命曰割<lb/>
<pb n="110b"/>殷告勑于帝惟我事不貳適惟爾王家我適予其曰惟<lb/>
爾洪無度我不爾動自乃邑予亦念天即于殷大戾肆<lb/>
不正<lb/>
　又呼殷士而與之言謂周所以王以我周王大善承<lb/>
　奉上帝之事故上帝有命命之割絶殷命遂告勑殷<lb/>
　之事于帝如湯將伐桀用𤣥牡昭告于帝也我于割<lb/>
　殷之事應天順人一舉而定不待再適殷都爾乃不<lb/>
　明天命所歸既亡復叛使我之用兵遂至于再乃惟<lb/>
<pb n="111a"/>　爾商王之家召我適爾殷都也其曰者審度之辭武<lb/>
　庚之叛乃惟爾大爲非度我不先起兵端于爾擾動<lb/>
　自爾邑作亂有以招致我之罰前既誅紂後又殺武<lb/>
　庚我亦惻然念及天就降于殷以此大災戾故使汝<lb/>
　以不正而取諸滅亡之禍也<lb/>
王曰猷告爾多士予惟時其遷居西爾非我一人奉德<lb/>
不康寧時惟天命無違朕不敢有後無我怨惟爾知惟<lb/>
殷先人有冊有典殷革夏命今爾其曰夏廸簡在王庭<lb/>
<pb n="111b"/>有服在百僚予一人惟聽用德肆予敢求爾于天邑商<lb/>
予惟率肆矜爾非予罪時惟天命<lb/>
　承上而言我惟是之故所以遷爾之居而西爾也紂<lb/>
　都在洛東自東遷而適西故曰西爾所以遷爾者非<lb/>
　我一人奉持其德好勞動爾不安寧爾也是惟天命<lb/>
　如此不可違逆我順天命不敢有後後猶緩也爾無<lb/>
　怨我爾殷王先世改革夏命爲殷有冊書典籍記載<lb/>
　其事爾所知也今爾又言殷革夏之後簡㧞其人使<lb/>
<pb n="112a"/>　在王庭有職于百僚今我一人惟有德者聽采而用<lb/>
　之爾若有德亦用爾也天邑商言商地舊爲天子之<lb/>
　都我豈是敢以私意求索爾於天邑之商而遷爾於<lb/>
　洛乎予惟皆矜憫爾欲俾爾習於遜順不爲叛亂以<lb/>
　保爾之生也遷爾非我之罪是惟天命當如此<lb/>
王曰多士昔朕來自奄予大降爾四國民命我乃明致<lb/>
天罰移爾遐逖比事臣我宗多遜<lb/>
　昔我伐奄而歸之時大降下爾四國民以教命多方<lb/>
<pb n="112b"/>　之書是也其時殷民未遷既告多方之後見殷民未<lb/>
　化遂乃明致天罰移爾於遐逺之地謂遷洛也叛亂<lb/>
　之人得免誅戮罪當流徙遷之者乃致天之罰也紂<lb/>
　都距洛非甚逺而曰遐逖者以殷民安土之情則爲<lb/>
　遐逖也遷爾者欲俾爾親比服事臣順于我周多遜<lb/>
　之宗薫染以成習也宗謂士大夫之家各有宗以相<lb/>
　統<lb/>
王曰告爾殷多士今予惟不爾殺于惟時命有申今朕<lb/>
<pb n="113a"/>作大邑于兹洛予惟四方罔攸賔亦惟爾多士攸服奔<lb/>
走臣我多遜爾乃尚有爾土爾乃尚寧幹止爾克敬天<lb/>
惟畀矜爾爾不克敬爾不啻不有爾土予亦致天之罰<lb/>
于爾躬今爾惟時宅爾邑繼爾居爾厥有幹有年于兹<lb/>
洛爾小子乃興從爾遷<lb/>
　承上而言今我惟不欲殺汝故惟以是昔日誥多方<lb/>
　之命又重言以告爾殷士欲使爾臣順我周而不致<lb/>
　殺身也今我所以作大邑于此洛者一則爲四方諸<lb/>
<pb n="113b"/>　侯無所賔貢之地以洛是中土四方來者道里均故<lb/>
　營洛以爲朝㑹之所二則爲爾殷多士遷徙在此就<lb/>
　此朝㑹爾習見我周羣臣濟濟相遜爾所服事奔走<lb/>
　臣順者皆多遜之人而爾亦化爲多遜也蓋洛有二<lb/>
　都一以賔諸侯者名東都又名王城所卜澗東瀍西<lb/>
　之地是也一以居殷民者名下都又名成周所卜澗<lb/>
　水東之地是也殷士化爲多遜庶幾於此保有爾之<lb/>
　土田庶幾於此安寧如木之幹有所定止而枝葉得<lb/>
<pb n="114a"/>　以生長也敬者一心謹畏不敢怠忽之謂克敬則循<lb/>
　理而致福天所與而矜憐者也不克敬則悖理而取<lb/>
　禍是天所罰也不但不能保有爾土亦將不能保有<lb/>
　爾身此戒之之辭今爾惟於是立家而安處爾邑於<lb/>
　是傳世而繼續爾居有幹謂宅爾邑而基業植立有<lb/>
　年謂繼爾居而子孫永乆爾後世子孫之興從爾遷<lb/>
　洛始此勸之之辭<lb/>
王曰嗚呼猷告爾有方多士暨殷多士今爾奔走臣我<lb/>
<pb n="114b"/>監五祀越惟有胥伯小大多正爾罔不克臬自作不和<lb/>
爾惟和哉爾室不睦爾惟和哉爾邑克明爾惟克勤乃<lb/>
事爾尚不忌于凶德亦則以穆穆在乃位克閱于乃邑<lb/>
謀介爾乃自時洛邑尚永力畋爾田天惟畀矜爾我有<lb/>
周惟其大介賚爾迪簡在王庭尚爾事有服在大僚<lb/>
　此篇爲誥殷多士而作此又普告四方諸國衆士來<lb/>
　赴營洛之役者而及殷士之遷在洛者蓋欲諸國之<lb/>
　士共聞誥殷士之言也今爾之爾專指殷士殷士之<lb/>
<pb n="115a"/>　遷洛蓋在成王之三年此時爲成王之七年故謂爾<lb/>
　奔走臣服於我所立之監已五年矣汝等多士其間<lb/>
　亦有衆胥之長與小官之正大官之正各爲官長無<lb/>
　或不能守法也爾自身所爲或猶有怨恨不和之心<lb/>
　繼今以後爾惟自變化而和哉非特爾身爾室家之<lb/>
　内猶或有陵犯不睦之人繼今以後爾惟變化而和<lb/>
　之哉不和不睦謂不肯臣順于周也居爾之邑而能<lb/>
　至於光顯由爾能勤其事之所致庶幾無有凶惡之<lb/>
<pb n="115b"/>　德可忌諱也亦且肅敬在爾之位能臨視於爾之邑<lb/>
　而所謀者大矣庶幾自此洛邑可以長保其禄天亦<lb/>
　將畀矜於爾我周家亦將大有賜賚於爾簡㧞而置<lb/>
　之王庭庶幾爾之所事有服其事而至大官者非特<lb/>
　保有爾邑土田而已此所謂大介賚也<lb/>
王曰嗚呼多士爾不克勸忱我命爾亦則惟不克享凡<lb/>
民惟曰不享<lb/>
　爾若不能勸勉以信奉我之教命是不能奉上而凡<lb/>
<pb n="116a"/>　爲民者亦惟曰汝不奉上矣通前一節王曰嗚呼猷<lb/>
　告爾有方多士至此百五十一字舊本錯簡在多方<lb/>
　篇今從吳氏胡氏説釐正在此不享之下疑又闕文<lb/>
又曰時予乃或言爾攸居<lb/>
　又曰上舊有王曰二字新安王氏曰王曰之上必有<lb/>
　脫簡又曰之下必有脫文不可强釋今案王氏說是<lb/>
　也王曰之下脫簡即是誤在多方篇内者既取彼之<lb/>
　文補之於此則此王曰二字宜衍今删去又曰蓋承<lb/>
<pb n="116b"/>　上文惟曰而言述凡民之又曰也予自民言之予周<lb/>
　王也爾爾殷士也洛邑殷士所居此篇叮嚀告教欲<lb/>
　殷士永乆安居於洛所謂言爾攸居也凡民又曰是<lb/>
　我周王乃或能言爾所居諄切懇至如此非愛爾之<lb/>
　深其能然乎爾殷士在下者不能敬上我周王在上<lb/>
　者乃能愛下不爲必然之辭故曰或<lb/>
　　　無逸<lb/>
　　　　成王漸長周公慮其嗜欲萌動故作此書教<lb/>
<pb n="117a"/>　　　　戒以篇首無逸二字名篇吳氏曰考於君奭<lb/>
　　　　立政洛誥諸篇周公於成王皆有沖孺幼小<lb/>
　　　　之稱而無逸獨無故知其爲最後也<lb/>
周公曰嗚呼君子所其無逸先知稼穡之艱難乃逸則<lb/>
知小人之依相小人厥父母勤勞稼穡厥子乃不知稼<lb/>
穡之艱難乃逸乃諺既誕否則侮厥父母曰昔之人無<lb/>
聞知<lb/>
　此篇七更端皆以嗚呼發之重嗟永嘆所以深感動<lb/>
<pb n="117b"/>　成王也君子小人以位言所語辭也古人盟誓之辭<lb/>
　發端皆曰所其者有所指而言無逸者勤勞而無休<lb/>
　息也勤勞之事非一而惟小人之於稼穡最爲艱難<lb/>
　君子於人所勤勞之事首先能知乎此身體盡瘁濕<lb/>
　暍備嘗耕種耘穫終歳無有逸時此小人勞逸者之<lb/>
　爲也君子雖不爲之而能知之故乃暇逸之時則能<lb/>
　知小人之所倚賴以爲生者在此而不敢厚斂多取<lb/>
　以困其力也視彼小人其父母勤勞於稼穡而爲農<lb/>
<pb n="118a"/>　家之子乃不服田畝反不知稼穡之艱難故乃暇逸<lb/>
　之時猥習俚言既恣爲夸誕矣不然則又侮訕其父<lb/>
　母曰古老之人無所聞知徒爾自苦也夫勞心以治<lb/>
　下者君子也勞力以奉上者小人也周公教戒成王<lb/>
　亦欲其勤勞於心耳豈欲其勤勞於力哉然不知小<lb/>
　人勞力之事者必不能爲君子勞心之事蓋勞心者<lb/>
　治人而食於人勞力者食人而治於人居人上者當<lb/>
　思我之崇髙富貴凡宮室衣服飲食之奉無一不出<lb/>
<pb n="118b"/>　於民力彼之勞力以奉我者如此其至也我其可不<lb/>
　勞心以治之而使之得遂其生乎故此篇七節自第<lb/>
　二節以下皆以勤勞於心者勉成王而篇首獨舉勤<lb/>
　勞於力者爲先俾王知小人勤勞稼穡之事其善於<lb/>
　格君心哉<lb/>
周公曰嗚呼我聞曰昔在殷王中宗嚴恭寅畏天命自<lb/>
度治民祗懼不敢荒寧肆中宗之享國七十有五年<lb/>
　中宗大戊廟號嚴恭敬之形于外寅畏敬之主于中<lb/>
<pb n="119a"/>　自度猶言自律自檢天命在躬易失難保故反躬自<lb/>
　省謹循法則惟恐不能永保天命也天人相關知敬<lb/>
　天命故亦敬民事以嚴恭治民爲祗以寅畏治民爲<lb/>
　懼平日存心處事皆不敢迷亂怠弛中宗能如此所<lb/>
　以能永年也<lb/>
其在髙宗時舊勞于外爰暨小人作其即位乃或亮隂<lb/>
三年不言其惟不言言乃雍不敢荒寧嘉靖殷邦至于<lb/>
小大無時或怨肆髙宗之享國五十有九年<lb/>
<pb n="119b"/>　髙宗武丁廟號亮隂居喪之名鄭氏讀爲梁闇雍和<lb/>
　也發言和順當於理也嘉者羙之至靖者治安之謂<lb/>
　髙宗舊時勞苦於外及與小人逰處起自民間即天<lb/>
　子位蓋嘗親歴民事艱難故發言不敢輕易居喪不<lb/>
　言禮也然三年之乆不出一言聖賢之君未必盡然<lb/>
　髙宗獨能如此故謂乃或猶言是或一道也惟不輕<lb/>
　言故言發而當前此殷國中衰不可言靖況可言嘉<lb/>
　乎髙宗存心處事亦如中宗不敢荒寧遂能中興嘉<lb/>
<pb n="120a"/>　靖殷國至于或小或大之人咸得其安無于是時而<lb/>
　或有怨者髙宗能如此所以能永年也<lb/>
其在祖甲不義惟王舊爲小人作其即位爰知小人之<lb/>
依能保惠于庶民不敢侮鰥寡肆祖甲之享國三十有<lb/>
三年<lb/>
　鄭氏曰祖甲武丁子有兄祖庚武丁欲廢兄立弟祖<lb/>
　甲甲以此爲不義逃於民間故曰舊爲小人澄案史<lb/>
　記武丁崩祖庚立七年而崩祖甲起承帝位以其乆<lb/>
<pb n="120b"/>　在民間于是能知小人之所依用能愛䕶利澤于衆<lb/>
　民雖窮民亦不敢慢忽祖甲能如此所以能永年也<lb/>
自時厥後立王生則逸生則逸不知稼穡之艱難不聞<lb/>
小人之勞惟耽樂之從自時厥後亦罔或克壽或十年<lb/>
或七八年或五六年或四三年<lb/>
　自時厥後夏氏以爲或自中宗之後或自髙宗之後<lb/>
　或自祖甲之後是也耽貪欲自侈之謂言自是三君<lb/>
　之後立而爲王者生則好耽樂不知農事之艱難是<lb/>
<pb n="121a"/>　以不聞細民用力之勞而惟一已耽樂之欲是從以<lb/>
　此伐性戕生自是以後亦無或能壽者澄案史記中<lb/>
　宗之後仲丁十三年仲壬十五年所謂十年者也河<lb/>
　亶甲九年陽甲七年所謂或七八年者也髙宗祖甲<lb/>
　之後廩辛六年所謂或五六年者也武乙四年大丁<lb/>
　三年所謂或四三年者也時成王稍長疑或有狥欲<lb/>
　促年之漸故周公丁寧戒之林氏曰此言商賢君止<lb/>
　于三酒誥多方多士言自成湯至帝乙罔非賢君蓋<lb/>
<pb n="121b"/>　與成王言則責其難不如三君之享國則不足稱與<lb/>
　商民言則樂道前王之善苟能紹湯之基業而不墜<lb/>
　則皆可稱不以辭害意可也<lb/>
周公曰嗚呼厥亦惟我周太王王季克自抑畏<lb/>
　不特殷之三王如此周之三王亦然抑者貶損謙下<lb/>
　之意將言文王之事故原其家法之所自<lb/>
文王卑服即康功田功徽柔懿恭懷保小民惠鮮鰥寡<lb/>
自朝至于日中昃不遑暇食用咸和萬民文王不敢盤<lb/>
<pb n="122a"/>于遊田以庶邦惟正之供文王受命惟中身厥享國五<lb/>
十年<lb/>
　卑服猶禹之惡衣服也蓋舉一端而言凡宮室飲食<lb/>
　自奉之薄在其中矣康功安民之事田功養民之事<lb/>
　徽懿皆羙也而徽有糾緊之意懿有淑善之意柔易<lb/>
　至于懦徽柔則非不斷之柔恭易至于拘懿恭則非<lb/>
　不安之恭惠鮮謂惠利而甦鮮之使有生意也遑亦<lb/>
　暇也重言文王之薄于奉已而厚于養民斯有柔恭<lb/>
<pb n="122b"/>　之美德平易近民于民之微者則懷保之于民之窮<lb/>
　者則惠鮮之然此特一國之民爾紂毒痡四海文王<lb/>
　爲方伯勤勞政事自早朝不食至于日中或至于日<lb/>
　昃猶不暇于食者蓋將用以咸和庶邦之萬民視民<lb/>
　如傷望道如未見其勤勞自不能已豈若後世量書<lb/>
　傳餐代有司之任者哉盤謂盤旋不已耽其樂也遊<lb/>
　謂巡行田謂圍獵遊田有常制文王不敢過也以遊<lb/>
　田之簡可知百用之約故庶邦之供貢者惟正數而<lb/>
<pb n="123a"/>　已于外無一毫之多取方伯長諸侯所統庶邦皆有<lb/>
　常供春秋時齊晉稱伯諸侯各有貢物至唐猶有送<lb/>
　使之制其所從來舊矣受命謂嗣爲諸侯内受命于<lb/>
　先君上受命于天子也中身文王九十七而終即位<lb/>
　時年四十七中身舉全數也<lb/>
周公曰嗚呼繼自今嗣王則其無淫于觀于逸于遊于<lb/>
田以萬民惟正之供無皇曰今日耽樂乃非民攸訓非<lb/>
天攸若時人丕則有愆無若殷王受之迷亂酗于酒德<lb/>
<pb n="123b"/>哉<lb/>
　無毋通禁止辭觀謂覧視逸謂宴安或觀以舒目或<lb/>
　逸以休身或遊以省方或田以習武四者人君所不<lb/>
　能無特不可淫溺于此耳淫於四者則侈費無度必<lb/>
　致橫斂四者不淫用有常經而以萬民惟正賦之供<lb/>
　萬民畿内之民也正謂九貢九賦什一之制也無暇<lb/>
　言曰今日姑且耽樂人始耽樂者曰吾于今日爲一<lb/>
　日之樂而已是心一流今日而明日或至終身忘返<lb/>
<pb n="124a"/>　者焉民生在勤天生不息但一日耽樂則非所以訓<lb/>
　民非所以若天是人大有愆矣非小失也酒德以酒<lb/>
　爲德也耽樂之事非一酒德爲首故又專以此爲戒<lb/>
周公曰嗚呼我聞曰古之人猶胥訓告胥保惠胥敎誨<lb/>
民無或胥譸張爲幻<lb/>
　訓告道說告詔之也有朋友之道焉保惠保䕶惠愛<lb/>
　之也有保傅之道焉敎誨模範開曉之也有師道焉<lb/>
　譸譎誑也張夸誕也變名易實以眩觀者曰幻古人<lb/>
<pb n="124b"/>　德業已盛其臣猶且相訓告相保惠相敎誨夫如此<lb/>
　則視聽聰明是非不惑故民無或敢以誑誕之言而<lb/>
　爲欺罔也<lb/>
此厥不聽人乃訓之乃變亂先王之正刑至于小大民<lb/>
否則厥心違怨否則厥口詛祝<lb/>
　正刑正法也心違怨者怨蓄于中也口詛祝者怨形<lb/>
　于外也言成王於此古人胥訓告保惠敎誨之事而<lb/>
　不聽信則人乃道說之以變亂先王之正法先王之<lb/>
<pb n="125a"/>　法甚便于民一變亂之則至于或小或大或有違怨<lb/>
　於心者矣或有詛祝於口者矣<lb/>
周公曰嗚呼自殷王中宗及髙宗及祖甲及我周文王<lb/>
兹四人迪哲厥或告之曰小人怨汝詈汝則皇自敬德<lb/>
厥愆曰朕之愆允若時不啻不敢含怒<lb/>
　知小人之依而或忿戾者不能迪知也殷周四王允<lb/>
　蹈所知其或有人告曰小人心怨口詈則皇皇然自<lb/>
　敬其德反求諸己不尤其人其所誣毁之愆則安受<lb/>
<pb n="125b"/>　之曰我之愆信乎若是不但不敢藏怒而已<lb/>
此厥不聽人乃或譸張爲幻曰小人怨汝詈汝則信之<lb/>
則若時不永念厥辟不寛綽厥心亂罰無罪殺無辜怨<lb/>
有同是叢于厥身<lb/>
　綽大也亂謂不當殺罰而殺罰之罰者不至于殺殺<lb/>
　者不止于罰叢聚也言成王于此殷周四王迪哲之<lb/>
　事而不聽信人乃或以誑誕無實之言相欺罔而曰<lb/>
　小人怨汝詈汝則信之則以爲果若是蓋君道尚寛<lb/>
<pb n="126a"/>　大不長永思念其爲君之道不寛綽其心信譸張無<lb/>
　實之人不知實無怨詈之事于是羅織疑事刑戮妄<lb/>
　亂及于無辜罪之人罪辜互文也向之怨詈設或有<lb/>
　之亦不過一二人耳至此則人同怨之是衆人之怨<lb/>
　叢于一身也<lb/>
周公曰嗚呼嗣王其監于兹<lb/>
　其者期望之意兹者如此以上所陳也<lb/>
　　　君奭<lb/>
<pb n="126b"/>　　　　召公封於燕留王朝爲太保有國故稱君奭<lb/>
　　　　其名也武王時太公爲太師周公以太傅行<lb/>
　　　　冢宰事武王崩武庚叛周公東征三年而歸<lb/>
　　　　蓋周公既歸而太公薨周公以太師與召公<lb/>
　　　　太保奭左右成王召公欲去周公留之而作<lb/>
　　　　此篇<lb/>
周公若曰君奭弗弔天降喪于殷殷既墜厥命我有周<lb/>
既受我不敢知曰厥基永孚于休若天棐忱我亦不敢<lb/>
<pb n="127a"/>知曰其終出于不祥<lb/>
　不幸天降喪亡之禍于殷殷既墜其命而我有周既<lb/>
　受之矣然天命難諶有德則常留無德則旋去孚者<lb/>
　以實感以實應也永孚于休命之留也不祥者休之<lb/>
　反出于不祥命之去也雖曰我周既受天命然謂其<lb/>
　基必可乆長我所不敢知也雖曰天非可信然謂其<lb/>
　終必至失墜我亦不敢知也呂氏曰自後世之私言<lb/>
　之殷之喪周之福也而亦曰弗弔蓋聖賢以天下爲<lb/>
<pb n="127b"/>　心不幸遇喪亂而任此責豈所樂哉<lb/>
嗚呼君已曰時我我亦不敢寧于上帝命弗永逺念天<lb/>
威越我民罔尤違惟人<lb/>
　嗚呼君奭歎而呼召公以告之也君已皆一字爲句<lb/>
　已字義見康誥大誥曰時我承上文言天命去留國<lb/>
　祚脩短我皆不敢知則臣之事君惟當竭人力以保<lb/>
　天命是我之責也然我亦不敢安于上帝之命而不<lb/>
　永逺思念天威及我民之無尤無違者惟在於得人<lb/>
<pb n="128a"/>　也<lb/>
在我後嗣子孫大弗克恭上下遏佚前人光在家不知<lb/>
天命不易天難諶乃其墜命弗克經厯嗣前人恭明德<lb/>
　遏絶佚失也先王既受天命爲後嗣子孫者若大不<lb/>
　能恭承天地之祀事遏佚前人盛德之輝光居深宮<lb/>
　之中不知天命之不易保則天命難信乃或至墜失<lb/>
　其命不復能經厯乆逺而繼嗣前人之恭德明德矣<lb/>
　恭上下者前人之恭德光者前人之明德也<lb/>
<pb n="128b"/>在今予小子旦非克有正迪惟前人光施于我冲子又<lb/>
曰天不可信我道惟寧王德延天不庸釋于文王受命<lb/>
　施延及也釋解去也在今我小子旦之身非能自有<lb/>
　所正於王迪惟前人盛德之輝光可以延及于我冲<lb/>
　子又言天命不可信我之道惟以寧王之德必可延<lb/>
　長此命故周自文王始受天命傳于至今子孫天不<lb/>
　庸釋去之也<lb/>
公曰君奭我聞在昔成湯既受命時則有若伊尹格于<lb/>
<pb n="129a"/>皇天在太甲時則有若保衡在太戊時則有若伊陟臣<lb/>
扈格于上帝巫咸乂王家在祖乙時則有若巫賢在武<lb/>
丁時則有若甘盤率惟兹有陳保乂有殷故殷禮陟配<lb/>
天多厯年所<lb/>
　又舉商家所以能創業守成中興者皆得大臣爲之<lb/>
　輔相以見召公未可去也成湯之時其臣有如伊尹<lb/>
　能相湯以格于皇天湯雖聖亦賴伊尹之助也湯孫<lb/>
　太甲之時其臣有如保衡保衡即伊尹以其保䕶王<lb/>
<pb n="129b"/>　躬而天下之事皆取平焉故曰保衡蓋太甲始立是<lb/>
　號以尊伊尹而不名太甲孫太戊之時則有如伊尹<lb/>
　之子陟與臣扈能相太戊以格于上帝巫咸不及伊<lb/>
　陟臣扈亦能治王家之事巫賢巫咸子保衡巫賢甘<lb/>
　盤之下不言其事蓋無可指定而言者也陳如陳力<lb/>
　之陳陟猶言升遐也禮陟以禮而終謂善終也總言<lb/>
　商五君所用此六臣皆有所陳以保乂有殷之國故<lb/>
　殷王各保其位以禮善終得配天爲王者六百餘年<lb/>
<pb n="130a"/>　呂氏曰伊尹佐湯以聖輔聖與天無間故曰格于皇<lb/>
　天伊陟臣扈佐太戊以賢輔賢克厭帝心故曰格于<lb/>
　上帝自其徧覆包含言之謂之天自其主宰言之謂<lb/>
　之帝凡書或稱天或稱帝各隨所指此對言之則見<lb/>
　聖賢之分<lb/>
天惟純佑命則商實百姓王人罔不秉德明恤小臣屏<lb/>
侯甸矧咸奔走惟兹惟德稱用乂厥辟故一人有事于<lb/>
四方若卜筮罔不是孚<lb/>
<pb n="130b"/>　百姓王畿之民王人王朝之士也承上文言天惟于<lb/>
　商純篤佑助而命之者非特大臣得人而已則以商<lb/>
　家實是内而百姓之賤王人之微無不秉執其德明<lb/>
　於其所當憂勤之事外而侯國之小臣爲藩屏在侯<lb/>
　服甸服者與其一切奔走任事之人惟此諸臣惟德<lb/>
　是舉用以治其國君之事以此之故凡天子苟有所<lb/>
　爲于四方辟如卜筮之占無不以實應者<lb/>
公曰君奭天壽平格保乂有殷有殷嗣天滅威今汝永<lb/>
<pb n="131a"/>念則有固命厥亂明我新造邦<lb/>
　平格謂無一事不與天通也心通乎天必得其壽伊<lb/>
　尹而下六臣能相其君以平格于天故能保乂有殷<lb/>
　多厯年所至于殷紂亦嗣天位乃驟罹滅亡之威天<lb/>
　不壽之者何哉蓋無賢臣輔之以格于天故爾今汝<lb/>
　永逺念及此則我周可有堅固不墜之命其能常治<lb/>
　而顯明我新造之周邦矣<lb/>
公曰君奭在昔上帝割申勸寧王之德其集大命于厥<lb/>
<pb n="131b"/>躬惟文王尚克修和我有夏亦惟有若虢叔有若閎夭<lb/>
有若散宜生有若泰顛有若南宮括又曰無能徃來兹<lb/>
迪彝敎文王蔑德降于國人亦惟純佑秉德迪知天威<lb/>
乃惟時昭文王迪見冒聞于上帝惟時受有殷命哉<lb/>
　呂氏曰割裁也澄案禮記緇衣篇引此割申勸寧王<lb/>
　作周田觀文王今詳割字無義周字疑當作用田觀<lb/>
　當從書作申勸寧王當從禮記作文王申重也再三<lb/>
　丁寧之意勸猶褒賞之也言天意用以厚報文王之<lb/>
<pb n="132a"/>　德所以集大命于其躬脩謂完備無所虧缺脩和猶<lb/>
　曰咸和虢國叔字文王弟閎散泰南宮皆氏夭宜生<lb/>
　顚括皆名蔑無也文王之心求賢如不及視民如傷<lb/>
　雖有五臣爲助而其心歉然又言無能徃來於此而<lb/>
　導迪常敎者德已及民而自視猶若無德及於國人<lb/>
　聖人之不敢自足者如此亦惟天篤佑我周家秉德<lb/>
　迪知天威之臣乃能於是而顯其君使其德著見上<lb/>
　聞于上帝故能于是而受有殷命也<lb/>
<pb n="132b"/>武王惟兹四人尚迪有禄後暨武王誕將天威咸劉厥<lb/>
敵惟兹四人昭武王惟冒丕單稱德<lb/>
　武王時虢叔已死死者曰不禄四人猶及武王之世<lb/>
　故曰尚迪有禄劉殺也謂誅紂及其黨單盡也四臣<lb/>
　能顯其君使徧覆包含大盡其所稱舉之德林氏曰<lb/>
　文武佐命元功多矣獨稱虢叔等五人者豈其逮事<lb/>
　王季遂及文武耶伊尹事湯又事太甲伊陟乃尹子<lb/>
　臣扈非湯舊臣即殷世臣巫咸巫賢世爲大臣甘盤<lb/>
<pb n="133a"/>　小乙舊臣以遺武丁周公所舉皆世臣舊德故武丁<lb/>
　世不及傅說文武世不及太公今周公與召公正如<lb/>
　殷之六臣文武之五臣豈可去乎<lb/>
在今予小子旦若㳺大川予徃暨汝奭其濟小子同未<lb/>
在位誕無我責收罔勗不及耉造德不降我則鳴鳥不<lb/>
聞矧曰其有能格<lb/>
　游浮水也當此重任若游大川予之徃也與汝共游<lb/>
　其思所以濟我而至于岸周公居東時召公專任國<lb/>
<pb n="133b"/>　事今周公雖已歸而在位然謂召公今日任事當同<lb/>
　于昔日我未在位之時大無諉責于我而欲去造猶<lb/>
　脩爲也鳴鳥鳯也時周方隆盛鳴鳯在郊召公若收<lb/>
　斂而去無以勗我之所不及耆老退處自脩其德而<lb/>
　德不降下于民則我不能保今日之盛在郊之鳯將<lb/>
　不復鳴況曰能格于天乎<lb/>
公曰嗚呼君肆其監于兹我受命無疆惟休亦大惟艱<lb/>
告君乃猷裕我不以後人迷<lb/>
<pb n="134a"/>　周公厯述殷周世臣又歎而言令召公監視于此者<lb/>
　以我家受命爲天子固有無窮之休祥然天命未易<lb/>
　保亦有至大之艱難我告汝以予心所謀汝當有以<lb/>
　禆益我使我不以文武之後人昏迷于永保天命之<lb/>
　道也<lb/>
公曰前人敷乃心乃悉命汝作汝民極曰汝明勗偶王<lb/>
在亶乗兹大命惟文王德丕承無疆之恤<lb/>
　此前人指武王偶猶配也夫與妻爲偶君與臣爲偶<lb/>
<pb n="134b"/>　乗載也猶負荷也承猶當也周公與召公同受武王<lb/>
　顧命輔成王故言前人宣布其心悉以命汝俾汝位<lb/>
　三公作汝民之極其意曰汝當明勉輔所偶之王在<lb/>
　今誠宜負荷此武王當日之大命惟率循文王之德<lb/>
　以當此無窮之憂責其可求去乎<lb/>
公曰君告汝朕允保奭其汝克敬以予監于殷喪大否<lb/>
肆念我天威予不允惟若兹誥予惟曰襄我二人汝有<lb/>
合哉言曰在時二人天休滋至惟時二人弗戡其汝克<lb/>
<pb n="135a"/>敬德明我俊民在讓後人于丕時嗚呼篤棐時二人我<lb/>
式克至于今日休我咸成文王功于不怠丕冒海隅出<lb/>
日罔不率俾<lb/>
　告汝以予中心之誠實汝克敬謂不敢怠忽也以我<lb/>
　監視于殷之喪亡大否者我念天威之可畏不但是<lb/>
　中心如此多誥而已予惟曰勤力輔治者我二人也<lb/>
　襄字義如臯陶謨襄哉之襄汝之見有合于此則亦<lb/>
　當曰在是二人也若曰今日天之休命滋至功業日<lb/>
<pb n="135b"/>　隆福禄日増惟是二人將弗能勝其在汝惟能不怠<lb/>
　忽于德益加抑畏明揚賢俊之人布列于位若他日<lb/>
　治功大成之時汝乃可告于嗣王辭遜而去今則未<lb/>
　可也又嘆而言若非是二人則我周用能至于今日<lb/>
　之休羙乎我等皆當同心協力終始不怠以完成文<lb/>
　王治天下之功大所覆冒雖海隅出日之地亦無不<lb/>
　屬吾之使令者如此方爲丕時<lb/>
公曰君予不惠若兹多誥予惟用閔于天越民<lb/>
<pb n="136a"/>　言予不但惠順于汝而若此多誥予惟用憂天命人<lb/>
　心之不常所以拳拳留汝輔治也<lb/>
公曰嗚呼君惟乃知民德亦罔不能厥初惟其終祗若<lb/>
兹徃敬用治<lb/>
　惟汝諳歴之乆能知民之德人亦無不能于其初者<lb/>
　惟當于其終而如其初汝其敬順此所誥之言徃而<lb/>
　敬用以治事上章言天命民心民心又天命之本故<lb/>
　卒章專言民德篇内後嗣子孫冲子後人皆謂成王<lb/>
<pb n="136b"/>　小子皆周公自稱<lb/>
　　　多方<lb/>
　　　　孟子曰周公相武王誅紂伐奄討其君驅飛<lb/>
　　　　廉於海隅而戮之滅國者五十書序曰成王<lb/>
　　　　東伐淮夷遂踐奄奄東方之國蓋與淮夷相<lb/>
　　　　近武王崩奄及淮夷徐戎與武庚同叛周公<lb/>
　　　　東征之二年誅武庚其時伯禽在魯征徐伐<lb/>
　　　　奄及淮夷雖爲魯所遏不得猖獗然未及聲<lb/>
<pb n="137a"/>　　　　罪致伐吳氏曰周公東征三年而歸明年奉<lb/>
　　　　王東伐淮夷遂踐奄還歸於豐而作多方及<lb/>
　　　　營洛邑成周而作多士澄案吳氏說與胡氏<lb/>
　　　　皇王大紀同今書多士在多方之前者失其<lb/>
　　　　次也多方之書蓋以伐奄而還有俘囚之民<lb/>
　　　　與東方諸侯偕至宗周者既不誅戮俾敎告<lb/>
　　　　之而復遣之歸仁之至也孟子所謂伐奄戮<lb/>
　　　　飛廉滅國五十疑皆此時之事不與相武王<lb/>
<pb n="137b"/>　　　　誅紂同時也<lb/>
惟五月丁亥王來自奄至于宗周<lb/>
　五月蓋成王三年之五月宗周鎬京也<lb/>
周公曰王若曰猷告爾四國多方惟爾殷侯尹民我惟<lb/>
大降爾命爾罔不知洪惟圖天之命弗永寅念于祀<lb/>
　此時王與周公同在鎬京止稱王若曰恐疑爲王之<lb/>
　自誥故先稱周公曰而後稱王若曰以見王不親臨<lb/>
　而周公傳王命以告也大誥亦是周公以王命誥而<lb/>
<pb n="138a"/>　直稱王若曰者以其時王居憂周公攝政出征非王<lb/>
　自誥可知故不稱周公曰也四國謂四方諸國多方<lb/>
　謂諸國之民非一處也惟猶及也殷侯尹民殷諸侯<lb/>
　之尹其民者正謂誥民而因及其君也降下命誥命<lb/>
　也圖計度也天命已去商知大度乎此則必不徼覬<lb/>
　以謀興復恭順事上可保祭祀長敬念乎此則必不<lb/>
　叛亂以取誅滅<lb/>
惟帝降格于夏有夏誕厥逸不肯慼言于民乃大淫昏<lb/>
<pb n="138b"/>不克終日勸于帝之廸乃爾攸聞厥圖帝之命不克開<lb/>
于民之麗乃大降罰崇亂有夏因甲于内亂不克靈承<lb/>
于旅罔丕惟進之恭洪舒于民亦惟有夏之民叨懫日<lb/>
欽劓割夏邑天惟時求民主乃大降顯休命于成湯刑<lb/>
殄有夏惟天不畀純乃惟以爾多方之義民不克永于<lb/>
多享惟夏之恭多士大不克明保享于民乃胥惟虐于<lb/>
民至于百爲大不克開乃惟成湯克以爾多方簡代夏<lb/>
作民主愼厥麗乃勸厥民刑用勸以至于帝乙罔不明<lb/>
<pb n="139a"/>德慎罰亦克用勸要囚殄戮多罪亦克用勸開釋無辜<lb/>
亦克用勸今至于爾辟弗克以爾多方享天之命<lb/>
　周之代殷猶殷之代夏也故先舉夏亡殷興之事次<lb/>
　及殷亡周興之事以喻殷民使之知天命也慼憂言<lb/>
　語辭淫昏謂沈溺迷惑勸勤勉之意帝之廸謂天道<lb/>
　開通悟也麗民所依也甲始也旅祭名周官有大故<lb/>
　則旅上帝靈承于旅猶曰靈承帝事也進之恭猶曰<lb/>
　日躋之敬也舒緩叨貪懫忿日欽謂孜孜爲惡猶孜<lb/>
<pb n="139b"/>　孜爲善者之敬也劓割謂傷害之夏邑畿内之民也<lb/>
　享饗通謂歆受而有之也恭多士桀以爲恭而任之<lb/>
　者也簡者閱視選擇之意夏之盛時帝降格于夏而<lb/>
　眷佑之有道桀大其縱逸不肯憂民之憂大爲淫昏<lb/>
　而不能一日勸勉于帝之迪此乃爾所素聞善圖帝<lb/>
　命者惟得民心則天命固矣桀則不然其圖帝之命<lb/>
　也不能通悟民之所依故天降罰而増崇其亂于有<lb/>
　夏國之治者天福之也國之亂者天罰之也桀之亡<lb/>
<pb n="140a"/>　因始于其家國之亂遂至失天下而不克靈承上帝<lb/>
　之祀事蓋以桀無能日躋其敬以寛裕其民乃惟日<lb/>
　務貪虐以傷害其民桀既不君天惟于是求其可以<lb/>
　爲民主者而大降光顯休羙之命于成湯俾伐夏而<lb/>
　絶其命惟天不與桀故不能以爾多方之義民永乆<lb/>
　多年享而有之民之於君以義合天與之則能有其<lb/>
　民天不與則不能有其民矣故曰義民非特桀一人<lb/>
　爲虐夏之多士亦大不能明而保享其民乃相與共<lb/>
<pb n="140b"/>　虐其民至于凡百所爲皆不能通悟于保享其民之<lb/>
　事惟湯能以爾多方之民爲臣所簡選以代夏而爲<lb/>
　之主蓋湯心謹慎惟恐民失其依故乃勸勉加意於<lb/>
　其民尤於刑而加意由湯至于帝乙三十一君無不<lb/>
　明其德以導民慎其罰而不輕亦能加意于獄訟要<lb/>
　囚之人要囚之中又有分别其多罪者殄戮之亦能<lb/>
　加意而非失入其無辜者開釋之亦能加意而非失<lb/>
　出湯後諸王皆能如此今至于爾君紂乃不如此所<lb/>
<pb n="141a"/>　以亡國而不能以爾多方享有天命也<lb/>
嗚呼王若曰誥告爾多方非天庸釋有夏非天庸釋有<lb/>
殷乃惟爾辟以爾多方大淫圖天之命屑有辭乃惟有<lb/>
夏圖厥政不集于享天降時喪有邦間之乃惟爾商後<lb/>
王逸厥逸圖厥政不蠲烝天惟降時喪惟聖罔念作狂<lb/>
惟狂克念作聖天惟五年須暇之子孫誕作民主罔可<lb/>
念聽天惟求爾多方大動以威開厥顧天惟爾多方罔<lb/>
堪顧之惟我周王靈承于旅克堪用德惟典神天天惟<lb/>
<pb n="141b"/>式敎我用休簡畀殷命尹爾多方<lb/>
　周公又更端而言先自歎而後稱王命以告爾辟承<lb/>
　有夏有殷之文兼言桀紂屑輕小之意不集于享謂<lb/>
　諸侯離心不能合聚之使來朝享也有邦謂商問猶<lb/>
　伐也蠲潔也詩曰吉蠲爲饎烝冬祭名不蠲烝若所<lb/>
　謂昏棄厥祀弗答也聖謂明智狂謂昏惑五年當時<lb/>
　蓋有所指今不可考須待也暇寛暇也之子孫猶之<lb/>
　子于歸之之念聽謂有善可愛念而徹天之聽也動<lb/>
<pb n="142a"/>　謂警發之顧乃眷顧之顧堪可勝也敎謂若天啓其<lb/>
　衷也夏殷之亡非天釋去之皆其自取惟桀紂有爾<lb/>
　多方而大淫于惡以圖天之命一一皆有可罪之辭<lb/>
　既總言之以下又分言桀紂然于夏則降時喪之下<lb/>
　惟有邦間之一句于商則降時喪之下自惟聖罔念<lb/>
　至尹爾多方累十餘句蓋前一節言夏已詳而言殷<lb/>
　猶略故于此一節略于夏而詳于殷也明智之人一<lb/>
　不念則即爲昏惑昏惑之人一克念則即爲明智故<lb/>
<pb n="142b"/>　紂雖極惡未嘗不可改而善也自武王克商之年追<lb/>
　數五年之前紂惡已極商已當亡然天以其爲商先<lb/>
　王子孫故須待寛暇未遽亡之猶冀其能改可作民<lb/>
　主及五年之乆紂卒無一善之可念聽天于是求民<lb/>
　主于四方諸侯大動以譴告商紂之威開悟爾多方<lb/>
　之國顧有可勝天之眷顧者而爾多方又無可勝眷<lb/>
　顧之人惟我周王善奉皇天之祀克用其德遂令爲<lb/>
　神天之主天實敎我而用休羙之命以休之簡選而<lb/>
<pb n="143a"/>　畀之以殷命使尹爾之多方也<lb/>
今我曷敢多誥我惟大降爾四國民命爾曷不忱裕之<lb/>
于爾多方爾曷不夾介乂我周王享天之命爾曷不惠<lb/>
王熈天之命爾乃迪屢不靜爾心未愛爾乃不大宅天<lb/>
命爾乃屑播天命爾乃自作不典圖忱于正爾乃惟逸<lb/>
惟頗大逺王命則惟爾多方探天之威我則致天之罰<lb/>
離逖爾土今爾尚宅爾宅畋爾田我惟時其敎告之我<lb/>
惟時其戰要囚之至于再至于三乃有不用我降爾命<lb/>
<pb n="143b"/>我乃其大罰殛之非我有周秉德不康寧乃惟爾自速<lb/>
辜<lb/>
　夾左右輔之也介相助也乂猶用乂厥辟之乂惠順<lb/>
　也熈光顯也播棄也不典逆理亂常也圖忱于正謂<lb/>
　圖復商也大逺猶曰大逆也逺者違去也離逖爾土<lb/>
　謂離去所居逺徙它處也上文言商之亡周之興皆<lb/>
　天命謀復商者不知天命也所以不容不以言解惑<lb/>
　今我曷敢多言以告我惟大降下爾四國之民以敎<lb/>
<pb n="144a"/>　命也爾多方何不誠心以利益于爾乎何不輔助我<lb/>
　周王享有天命乎何不惠順我王光顯天命乎爾乃<lb/>
　導迪至屢而尚不安靖爾心未能自愛乃大不安天<lb/>
　命乃輕棄天命乃自爲逆亂圖欲使已亡之國誠得<lb/>
　再居天下之正乃惟縱逸頗僻大逆王命則惟爾多<lb/>
　方探取天之禍我則當致天之罰徙逺爾所居之土<lb/>
　我周仁厚未忍遽流放爾今爾庶幾得以如舊保有<lb/>
　爾之田宅我惟於是而敎告汝我惟於是而戰汝之<lb/>
<pb n="144b"/>　國訊汝之罪俘汝之身以至于此略示懲戒既不殺<lb/>
　汝而復使汝歸宅汝之宅田汝之田若至再至三又<lb/>
　不用我所降之敎命我乃大罰殛汝罰即上文天罰<lb/>
　之罰殛猶殛鯀之殛謂遷徙流放也至此之時非我<lb/>
　有周所秉之德不能安寧乃汝自召此罪多方蓋是<lb/>
　徐奄淮夷及所滅五十國之人從殷以叛者罪當流<lb/>
　放今但告之曰離逖曰罰殛而未忍刑之其後多方<lb/>
　之民卒免遷徙惟紂都之民懷商之念深慮其不靜<lb/>
<pb n="145a"/>　故于是年遷洛所遷者紂都之民非多方之民也<lb/>
王曰我不惟多誥我惟祗告爾命又曰時惟爾初不克<lb/>
敬于和則無我怨<lb/>
　我非是多誥惟敬告爾以敎命而已又言是惟爾之<lb/>
　一初乃爾去惡從善改舊爲新之時若自今以後不<lb/>
　能敬行和睦之道猶復乖戾則自厎于罰無我怨也<lb/>
　　　立政<lb/>
　　　　立政謂建立政事之人猶曰知政執政也唐<lb/>
<pb n="145b"/>　　　　虞之百揆周之冢宰後世之丞相是也篇内<lb/>
　　　　官職非一而獨取此二字名篇以其爲衆職<lb/>
　　　　之首也成王歸自伐奄周公敎以用人之道<lb/>
　　　　官制猶因殷夏之舊蓋其時制作未定未有<lb/>
　　　　周官六典也<lb/>
周公若曰拜手稽首告嗣天子王矣用咸戒于王曰王<lb/>
左右常伯常任凖人綴衣虎賁周公曰嗚呼休兹知恤<lb/>
鮮哉<lb/>
<pb n="146a"/>　常以有常德之人居此官也伯長民者也文武時召<lb/>
　公爲伯而宣化于外蓋其職也任任事者也文武時<lb/>
　周公爲宰而秉政于中蓋其職也凖人掌法之官刑<lb/>
　法當如凖之平故曰凖人綴衣幄帳也如幕人掌次<lb/>
　之類虎賁衞王者如虎賁氏旅賁氏之類周公率羣<lb/>
　臣進戒于王而賛之曰拜手稽首告嗣天子王矣羣<lb/>
　臣用皆進戒而曰王左右之臣有長民者有任事者<lb/>
　有平法者有居而張設者有行而䕶衞者皆不可不<lb/>
<pb n="146b"/>　謹選其人周公不待其辭之畢於王前嘆羙羣臣所<lb/>
　戒謂羙哉斯言也然能以五官不得其人爲憂者鮮<lb/>
　哉前周公若曰公與羣臣言也後周公曰公與王言<lb/>
　也<lb/>
古之人迪惟有夏乃有室大競籲俊尊上帝迪知忱恂<lb/>
于九徳之行乃敢告敎厥后曰拜手稽首后矣曰宅乃<lb/>
事宅乃牧宅乃凖兹惟后矣謀面用丕訓德則乃宅人<lb/>
　競强也迪知忱恂真實知之信之也九德之行見臯<lb/>
<pb n="147a"/>　陶謨面猶向也訓順也古之人惟有夏之君乃當王<lb/>
　室大强之時而求賢以事天有真知實能九德之行<lb/>
　者乃敢告戒其君先致其尊敬而曰拜手稽首后矣<lb/>
　復盡其忠愛而曰得人以居是三者之官斯可以爲<lb/>
　后也然謀度其人而向之者必其大順于德乃可以<lb/>
　爲居是官之人<lb/>
兹乃三宅無義民桀德惟乃弗作徃任是惟暴德罔後<lb/>
　承上文言此夏桀之時居三官者皆無善人蓋由桀<lb/>
<pb n="147b"/>　于有德之人弗以爲徃昔所任而棄之所任者惟暴<lb/>
　德之人所以喪國而無繼嗣也<lb/>
亦越成湯陟丕釐上帝之耿命乃用三有宅克即宅曰<lb/>
三有俊克即俊嚴惟丕式克用三宅三俊其在商邑用<lb/>
協于厥邑其在四方用丕式見德<lb/>
　嚴惟猶曰恭惟嚴惟丕式四字並發語辭湯自七十<lb/>
　里升爲天子大能理上帝之明命用以居是官之人<lb/>
　無不稱其位未居其官而言其有才者無不稱其人<lb/>
<pb n="148a"/>　所任得人故王畿千里之民皆和睦四方諸侯之國<lb/>
　皆見其所任之爲有德<lb/>
嗚呼其在受德暋惟羞刑暴德之人同于厥邦乃惟庶<lb/>
習逸德之人同于厥政帝欽罰之乃伻我有夏式商受<lb/>
命奄甸萬姓<lb/>
　羞刑進任刑戮者同厥邦謂共涖侯國庶習逸德羣<lb/>
　衆相習爲縱逸者同厥政謂共治王事奄謂包覆而<lb/>
　有之甸謂井牧其地以授民紂於有德之人冺昏而<lb/>
<pb n="148b"/>　不能明惟與羞刑暴德之人共國庶習逸德之人共<lb/>
　政上帝敬致其罰乃使我周有此諸夏用商所受之<lb/>
　命而奄甸其萬姓萬姓者商之受命民而今爲周所<lb/>
　有也<lb/>
亦越文王武王克知三有宅心灼見三有俊心以敬事<lb/>
上帝立民長伯立政任人凖夫牧作三事虎賁綴衣趣<lb/>
馬小尹左右攜僕百司庶府大都小伯藝人表臣百司<lb/>
太史尹伯庶常吉士司徒司馬司空亞旅夷微盧烝三<lb/>
<pb n="149a"/>亳阪尹<lb/>
　三宅居其位克知其心者知其能官也三俊有其才<lb/>
　灼見其心者見其可用也得人以治天職可當天心<lb/>
　矣所以敬事上帝也立民如立之斯立之立謂植民<lb/>
　之生也立民之長伯常伯也即夏之宅乃牧在帝朝<lb/>
　則四岳統十二牧是也立政之任人常任也即夏之<lb/>
　宅乃事在帝朝則百揆統九官是也凖夫凖人也即<lb/>
　夏之宅乃凖在帝朝則臯陶作士是也夫下牧字衍<lb/>
<pb n="149b"/>　夏氏曰凖夫牧謂凖夫不專任法以仁政牧民爲事<lb/>
　也今詳立民立政二官大臣也職位相等凖夫掌刑<lb/>
　之一職耳以民命爲重故與二官並而曰作三事趣<lb/>
　爲掌養馬左車左右車右攜持也攜僕執轡御車者<lb/>
　也官之所居曰府庶府衆官府也大都都鄙之逺者<lb/>
　除食邑采地外爲公邑王使大夫治之庶府非一其<lb/>
　賤者又有藝人焉藝伎也醫卜之類大都最逺其近<lb/>
　者又有表臣焉表外也郊外治公邑之臣也虎賁綴<lb/>
<pb n="150a"/>　衣趣馬之下言小尹庶府大都之下言小伯皆其屬<lb/>
　也左右攜僕藝人表臣之下言百司該其餘也太史<lb/>
　掌六典八則八法不可雜于衆職之中故特出於後<lb/>
　而其下文繼之以尹伯該其屬總之以庶常吉士該<lb/>
　其餘司徒司馬司空諸侯之三卿亞者大夫旅者衆<lb/>
　士三卿王所命大夫士亦以名達于王者歟夷微盧<lb/>
　烝夷蠻之國蒙北亳穀熟南亳偃師西亳阪險也夷<lb/>
　蠻小國前代故都及險要之地皆以王官爲之尹此<lb/>
<pb n="150b"/>　言文武之時大小内外之官皆得人也<lb/>
文王惟克厥宅心乃克立兹常事司牧人以克俊有德<lb/>
文王罔攸兼于庶言庶獄庶愼惟有司之牧夫是訓用<lb/>
違庶獄庶愼文王罔敢知于兹<lb/>
　克厥宅心能以宅官者之心爲心也立兹常事謂立<lb/>
　事之官即任人也司即凖夫也牧即長伯也能於立<lb/>
　事司牧之官以能得俊有德者居之惟能心其心故<lb/>
　能於其官而能得其人也三克字皆謂文王能之兼<lb/>
<pb n="151a"/>　猶言參預也庶言諸多是非淆亂之言庶獄諸多鞫<lb/>
　辯爭訟之事庶愼諸多禁戒儲備之事陳氏曰之猶<lb/>
　及也澄案有司之牧夫其立文猶月令言參保介之<lb/>
　御兼文王不下侵臣職惟信任凖人及牧夫違逆也<lb/>
　是訓用違謂庶言之順逆及庶獄庶愼文王皆不敢<lb/>
　自知知猶知政之知得人而信任之篤文王所以盡<lb/>
　君道也<lb/>
亦越武王率惟敉功不敢替厥義德率惟謀從容德以<lb/>
<pb n="151b"/>並受此丕丕基<lb/>
　率循敉功安天下之功義德處事合宜者容德其心<lb/>
　有容者武王率循文王之功其于義德之人用之而<lb/>
　不敢替率循文王之謀其于容德之人從之而不敢<lb/>
　違蓋拯民危急必資剸裁之能貽謀宏逺必資寛大<lb/>
　之度此武王述事繼志而不改父之臣故父子並受<lb/>
　此大大之基業也<lb/>
嗚呼孺子王矣繼自今我其立政立事凖人牧夫我其<lb/>
<pb n="152a"/>克灼知厥若丕乃俾亂相我受民和我庶獄庶愼時則<lb/>
勿有間之自一話一言我則末惟成德之彦以乂我受<lb/>
民<lb/>
　繼自今言繼續自今以徃也此一節六我字皆我成<lb/>
　王也立政立事之人即常任也若謂如此也相佑助<lb/>
　之也受民王之民受之于天受之于祖宗也和不乖<lb/>
　戾也自一話一言即所謂庶言也末終成德之彦即<lb/>
　三宅之俊有德者也自今以徃王於三事之官當灼<lb/>
<pb n="152b"/>　然知其如此乃使之爲治謂知之貴乎明也使之相<lb/>
　我所受之民和我庶獄庶愼之事勿有以間之而不<lb/>
　得專意爲治至于庶言則自始至終一惟成德之羙<lb/>
　士是諮獻可替否以乂我所受之民謂任之貴乎專<lb/>
　也<lb/>
嗚呼予旦已受人之徽言咸告孺子王矣繼自今文子<lb/>
文孫其勿誤于庶獄庶愼惟正是乂之<lb/>
　成王武王之文子文王之文孫周公謂我已受人言<lb/>
<pb n="153a"/>　之羙者皆告之于王則所謂庶言不勞王之自擇其<lb/>
　美惡矣惟有庶獄庶慎之事其勿自用而至于誤但<lb/>
　當付之于人以治之正者官之長即常任常伯凖人<lb/>
　之官也蓋言之當擇獄之當决事之當謹皆不易能<lb/>
　人君苟恃已自用一或至誤雖悔何及惟當求賢審<lb/>
　官委任責成則自收得人之效此周公所以拳拳于<lb/>
　成王也<lb/>
自古商人亦越我周文王立政立事牧夫凖人則克宅<lb/>
<pb n="153b"/>之克由繹之兹乃俾乂<lb/>
　克宅之謂能以可居是官者居之繹如繹絲謂又從<lb/>
　而由繹之審度之詳也商人與文王于三事之官詳<lb/>
　察其可而後使之治<lb/>
國則罔有立政用憸人不訓于德是罔顯在厥世繼自<lb/>
今立政其勿以憸人其惟吉士用勱相我國家<lb/>
　憸人小人也小人不順于德使其君無能光顯以在<lb/>
　世故戒以勿用憸人而惟用吉士也勱勉力也此申<lb/>
<pb n="154a"/>　言上文之意言立政之官當擇其人<lb/>
今文子文孫孺子王矣其勿誤于庶獄惟有司之牧夫<lb/>
　不云庶言庶慎舉其中以該之省文也此申上文之<lb/>
　意言凖牧之官當專其任也三官皆當擇人而專任<lb/>
　兩節之文互相備<lb/>
其克詰爾戎兵以陟禹之迹方行天下至于海表罔有<lb/>
不服以覲文王之耿光以揚武王之大烈<lb/>
　詰治也詰戎兵謂農隙講武事田獵選車徒之類陟<lb/>
<pb n="154b"/>　猶行也禹迹禹治水所行之舊迹也方行徧行也覲<lb/>
　顯見也耿光德之輝也揚振發也大烈業之盛也文<lb/>
　王以方伯專征伐武王一戎衣有天下其光烈如此<lb/>
　成王伐奄而歸兵威逺被周公欲其繼今毋忘武備<lb/>
　以顯揚文武之德業故言及此或疑此一節與前後<lb/>
　文意不接恐有脫簡<lb/>
嗚呼繼自今後王立政其惟克用常人<lb/>
　承上文王武王而言故稱成王爲後王常人有常德<lb/>
<pb n="155a"/>　之人三事常任爲重故獨舉此一官以結一篇之意<lb/>
　　此第一章<lb/>
周公若曰太史司冦蘇公式敬爾由獄以長我王國兹<lb/>
式有慎以列用中罰<lb/>
　司冦刑官蘇國公爵名忿生武王時爲司冦敬不敢<lb/>
　慢忽也爾今蘇公也由用長我王國謂延國祚也列<lb/>
　者前後相比猶今言例也蘇公能敬其所用之獄今<lb/>
　亦於此而有慎以例比並權輕重之中而用其罰也<lb/>
<pb n="155b"/>　周公呼太史而告以蘇公敬獄之事太史書之簡䇿<lb/>
　因此篇周公戒成王以勿誤庶獄而附記于其後非<lb/>
　一時之言也<lb/>
　　此第二章<lb/>
　　　顧命<lb/>
　　　　顧還視也成王將崩命羣臣立康王臨死回<lb/>
　　　　顧而發命故曰顧命<lb/>
惟四月哉生魄王不懌<lb/>
<pb n="156a"/>　成王崩年之四月不懌疾甚也天子之疾曰不懌曰<lb/>
　不豫崩曰登遐曰宴駕皆臣子不忍斥言之也<lb/>
甲子王乃洮頮水相被冕服慿玉几乃同召太保奭芮<lb/>
伯彤伯畢公衞侯毛公師氏虎臣百尹御事<lb/>
　洮盥手也頮沃面也水以水洮頮之也發大命臨羣<lb/>
　臣必齋戒沐浴今疾病故但洮頮也相相禮者被冕<lb/>
　服以衮冕服被王身也几所慿以爲安玉几以玉飾<lb/>
　几也凡大朝覲王位設黼扆前設左右玉几同召同<lb/>
<pb n="156b"/>　時俱召也太保奭召公以太保領冢宰也特名以其<lb/>
　尊異之芮伯司徒彤伯宗伯畢公太師領司馬衞侯<lb/>
　司冦毛公太傅領司空師氏中大夫虎臣虎賁氏下<lb/>
　大夫二官宿衞之臣也百尹謂諸大夫衆士也御事<lb/>
　總言上自六卿下至百尹皆治事者也平時則召六<lb/>
　卿使率其屬此時發顧命故自尊及卑同以王命召<lb/>
　異於平時也<lb/>
王曰嗚呼疾大漸惟幾病日臻既彌留恐不獲誓言嗣<lb/>
<pb n="157a"/>兹予審訓命汝<lb/>
　此以下王之顧命也漸進幾危疾甚曰病日臻日加<lb/>
　劇也彌甚留乆也誓以信言相要約也病既不瘳恐<lb/>
　至大故不得誓言繼嗣之事今此我所以詳審道說<lb/>
　而命汝<lb/>
昔君文王武王宣重光奠麗陳敎則肄肄不違用克達<lb/>
殷集大命<lb/>
　昔君猶先君也宣昭布也重光明德之輝光相繼也<lb/>
<pb n="157b"/>　奠定麗依肄習重言者習之不已也達由此而通于<lb/>
　彼也集猶鳥之來于木也定民所依陳列敎條民皆<lb/>
　服習而不違民心從故天命至也<lb/>
在後之侗敬迓天威嗣守文武大訓無敢昏逾<lb/>
　侗幼而未有知也成王以幼沖即位故稱侗迓逢迎<lb/>
　之也天威大誥所謂天降威也成王升遐敬迎此天<lb/>
　威而嗣守文武之大訓無敢昏迷逾越也<lb/>
今天降疾殆弗興弗悟爾尚明時朕言用敬保元子釗<lb/>
<pb n="158a"/>𢎞濟于艱難柔逺能邇安勸小大庶邦思夫人自亂于<lb/>
威儀爾無以釗冒貢于非幾<lb/>
　殆違也弗興弗能起弗悟不蘇醒明是朕言者不昧<lb/>
　我所命而遵用之也宗社之重基業之大付之一人<lb/>
　可謂艱難言當敬保䕶康王大渡脫艱難和夑畿内<lb/>
　逺邇之民安勸畿内大小之國然爲政有本必先脩<lb/>
　身當思如夫人之能自治于威儀者脩身有要必先<lb/>
　治心毋使冒進于不善之幾幾者動之微幾有善惡<lb/>
<pb n="158b"/>　審擇于此時進于善不進于惡非幾者動而之惡者<lb/>
　也冒所以韜尸進於不善猶尸之入於冒故曰冒進<lb/>
兹既受命還出綴衣于庭<lb/>
　綴衣幄帳羣臣于此既受顧命畢而各還其位徹出<lb/>
　幄帳于路寢之庭<lb/>
越翼日乙丑王崩太保命仲桓南宮毛俾爰齊侯呂伋<lb/>
以二干戈虎賁百人逆子釗于南門之外延入翼室恤<lb/>
宅宗<lb/>
<pb n="159a"/>　仲南宮氏桓毛名齊侯氏呂名伋太公望之子爲天<lb/>
　子虎賁氏延引也翼室路寢旁左右翼室也太保以<lb/>
　冢宰攝政命桓毛二臣使齊侯以兵衞迎太子以入<lb/>
　發命者冢宰傳命者兩朝臣承命者勲戚顯諸侯延<lb/>
　入翼室爲憂居之宗主或曰恤宅宗蓋喪次之名宗<lb/>
　者宮廟室屋之通稱初喪未成服未居梁闇故於路<lb/>
　寢之翼室爲憂居之室也<lb/>
丁卯命作冊度<lb/>
<pb n="159b"/>　丁卯王崩之第三日也命亦太保命也成王有遺命<lb/>
　將傳之于康王故作冊以紀其言而授之也既作冊<lb/>
　因作受冊之度如下文升階即位受同祭咤等禮節<lb/>
　是也凡喪禮厥明而小斂又厥明而大斂尊卑皆同<lb/>
　命作冊度者既大斂之後也<lb/>
越七日癸酉伯相命士須材<lb/>
　癸酉王崩之第九日天子七日而殯自死之明日數<lb/>
　此既殯之後也殯畢則送死之事略具矣故于此時<lb/>
<pb n="160a"/>　傳顧命于嗣君也召公以西伯爲冢宰故曰伯相士<lb/>
　山虞匠人之屬須索取也命士取材木以供喪用士<lb/>
　喪禮獻材于殯門外檀弓旬而布材與明器<lb/>
狄設黼扆綴衣牖間南嚮敷重篾席黼純華玉仍几西<lb/>
序東嚮敷重底席綴純文貝仍几東序西嚮敷重豐席<lb/>
畫純雕玉仍几西夾南嚮敷重筍席𤣥紛純漆仍几<lb/>
　狄下士喪大記狄人設階蓋供喪役而典設張之事<lb/>
　者也黼扆屏風爲斧文設黼扆幄帳如成王生存之<lb/>
<pb n="160b"/>　時牖間牖東户西此平時見羣臣覲諸侯之坐也敷<lb/>
　猶鋪也重天子之席三重篾席桃竹枝席也此舉其<lb/>
　上席而言其下更有二席黼以絳帛爲質白黒線刺<lb/>
　爲斧文純縁也即周官次席黼純也華玉有彩色之<lb/>
　玉以之飾几周官吉事變几凶事仍几變几謂飾之<lb/>
　漆之盡變其質彌文也仍几謂雖飾之漆之尚仍其<lb/>
　質其文不皆滅質也吉事尚文凶事尚質故爾西序<lb/>
　東嚮此旦夕聽事之坐也成王殯在西階之上此座<lb/>
<pb n="161a"/>　堂在殯之西南底席蒲席綴雜彩文貝有文之貝以<lb/>
　飾几也東序西嚮此養國老饗羣臣之坐也豐席筍<lb/>
　席畫彩色雕刻鏤西夾南饗此親屬私燕之坐也筍<lb/>
　席竹席紛雜以𤣥黒之色雜爲之縁漆漆几牖間兩<lb/>
　序西夾其席有四牖户之間謂之扆天子負扆朝諸<lb/>
　侯則牖間南嚮之席坐之正也其三席各隨事以時<lb/>
　設將傳顧命知神之在此乎在彼乎故兼設平生之<lb/>
　坐也<lb/>
<pb n="161b"/>越玉五重陳寶赤刀大訓𢎞璧琬琰在西序大玉夷玉<lb/>
天球河圖在東序𦙍之舞衣大貝鼖鼓在西房兌之戈<lb/>
和之弓垂之竹矢在東房<lb/>
　於東西序坐北列玉五重及陳先王所寶器物赤刀<lb/>
　赤削也大訓三皇五帝之書訓誥亦在焉文武之訓<lb/>
　亦曰大訓𢎞璧大璧也琬琰圭名夷常也球鳴球也<lb/>
　河圖伏羲時龍馬負圖出於河一六位北二七位南<lb/>
　三八位東四九位西五十居中者易大傳所謂河出<lb/>
<pb n="162a"/>　圖是也𦙍國名𦙍國所制舞衣大貝如車渠鼖鼓長<lb/>
　八尺兌和皆古之巧工垂舜時共工舞衣鼖鼓戈弓<lb/>
　竹矢皆制作精巧中度故厯代相傳寶之此陳寶器<lb/>
　也楊氏曰宗器于祭陳之示能守也于顧命陳之示<lb/>
　能傳也<lb/>
大輅在賔階面綴輅在阼階面先輅在左塾之前次輅<lb/>
在右塾之前<lb/>
　大輅玉輅綴輅金輅面皆南向先輅象輅次輅木輅<lb/>
<pb n="162b"/>　門側之堂曰塾左塾門内之西右塾門内之東前皆<lb/>
　北面此陳車乗也象輅對玉輅木輅對金輅不陳戎<lb/>
　輅者戎事非常故不陳也<lb/>
二人雀弁執惠立于畢門之内四人綦弁執戈上刃夾<lb/>
兩階戺一人冕執劉立于東堂一人冕執鉞立于西堂<lb/>
一人冕執戣立于東垂一人冕執瞿立于西垂一人冕<lb/>
執銳立于側階<lb/>
　雀弁赤色韋弁也惠三隅矛畢門路寢門綦弁以文<lb/>
<pb n="163a"/>　鹿子皮爲之上刃刃外向堂廉曰戺兩階戺阼階賔<lb/>
　階之稜也士皆立堂下冕大夫服劉鉞屬東堂西堂<lb/>
　路寢東西廂之前堂也戣瞿皆㦸屬東垂西垂東西<lb/>
　序之階上也銳矛屬說文作鈗側階蓋東廂之側階<lb/>
　上以恤宅宗在東夾翼室故此陳兵衞也上文陳座<lb/>
　席寶器車乗皆象成王生存時儀物成王殯在西故<lb/>
　以西爲上陳兵衞者衞嗣君也嗣君在東故以東爲<lb/>
　上<lb/>
<pb n="163b"/>王麻冕黼裳由賔階隮卿士邦君麻冕蟻裳入即位<lb/>
　王康王釗也儀物既備然後受顧命嗣王位自是始<lb/>
　稱王麻冕績麻三十升布爲冕蓋袞冕也是時成王<lb/>
　在殯尚未成服君臣皆吉服然皆有變袞冕之衣五<lb/>
　章其裳四章此用黼裳惟二章示變也由賔階升猶<lb/>
　以子道自居不敢自爲主也卿士王朝之卿也邦君<lb/>
　諸侯也蓋自此始至卿士王臣故先于邦君蟻裳色<lb/>
　𤣥如蟻正服當𤣥衣纁裳此變其裳色也卿士邦君<lb/>
<pb n="164a"/>　及太保等蓋各從其命服卿士邦君但陪位無所執<lb/>
　事故入路門即堂下之位不升堂也卿西向諸侯北<lb/>
　面若有公亦北面孤則東面<lb/>
太保太史太宗皆麻冕彤裳太保承介圭上宗奉同瑁<lb/>
由阼階隮太史秉書由賔階隮御王冊命<lb/>
　太宗上宗大宗伯也彤赤色纁赤色之淺者下纁裳<lb/>
　而彤裳亦變也介大也大圭鎮圭也長尺二寸天子<lb/>
　所執同爵名瑁方四寸太保攝王事故承介圭太宗<lb/>
<pb n="164b"/>　掌禮故奉同瑁太史太宗之屬以其秉冊故先之太<lb/>
　保宗伯奉先王之命以傳嗣王故升自阼階書即書<lb/>
　顧命之冊太史將以命王故從王而升自西階御猶<lb/>
　御車者之御言與王相近也王于此時立賔階上少<lb/>
　東太史東面于殯西南秉冊書而命王以嗣位之事<lb/>
　也<lb/>
曰皇后慿玉几道揚末命命汝嗣訓臨君周邦率循大<lb/>
卞夑和天下用答揚文武之光訓<lb/>
<pb n="165a"/>　皇后大君也末命臨終之命成王顧命自言其嗣守<lb/>
　文武大訓故曰命汝嗣訓卞法也夑亦和也蓋成王<lb/>
　顧命命羣臣也此辭則述成王顧命之意書之于冊<lb/>
　以命康王者也<lb/>
王再拜興答曰眇眇予末小子其能而亂四方以敬忌<lb/>
天威<lb/>
　眇小而如亂治也天威與前敬迓天威同謂喪禍也<lb/>
　太史讀冊畢王再拜受命起而答曰眇然予末小子<lb/>
<pb n="165b"/>　其能如前人之治四方以敬畏此可畏之威乎<lb/>
乃受同瑁王三宿三祭三咤上宗曰饗<lb/>
　天子之禮無可考證今以士禮推之父之命子必醮<lb/>
　以酒醮者有獻無酢太保攝王事傳顧命命嗣王亦<lb/>
　用酒者如成王生存親命其子也然太保臣也不敢<lb/>
　純如父醮子之禮故略如臣獻君之禮有獻有酢其<lb/>
　時太保執天子之圭爲攝主太保以同酌酒承以瑁<lb/>
　獻嗣王王受同瑁三宿而後三祭三祭而後三咤宿<lb/>
<pb n="166a"/>　與肅通肅者肅拜也案儀禮燕禮臣獻君君拜而後<lb/>
　受爵此天子禮或異于諸侯或一時變禮不當比于<lb/>
　常禮故先受爵而就執爵以肅拜三肅致敬也春秋<lb/>
　傳晋郤至三肅使者或曰儀禮鄉飲酒主人三拜衆<lb/>
　賔疏云衆賔各得主人一拜蓋衆賔升階拜受爵者<lb/>
　三人主人各爲一拜故三拜此蓋以太保太宗太史<lb/>
　三臣傳顧命故各一肅拜以禮之也祭者飲食必祭<lb/>
　先代始爲飲食之人示不忘本也三祭儀禮冠禮皆<lb/>
<pb n="166b"/>　以四祭醴三註云禮成于三故三祭也咤者以酒至<lb/>
　口而不飲居喪故也三咤肅祭皆以三成禮故咤亦<lb/>
　三也饗者勸飲食之辭欲王受此酒而饗之也如成<lb/>
　王錫周公鬯酒而曰休享享饗通士特牲饋食禮尸<lb/>
　執奠祝饗註云饗謂勸强之也<lb/>
太保受同降盥以異同秉璋以酢授宗人同拜王答拜<lb/>
太保受同祭嚌宅授宗人同拜王答拜<lb/>
　王三咤畢太保受同于王降盥升以異同酌酒秉璋<lb/>
<pb n="167a"/>　以酢蓋臣爲獻主不敢勞君酢己故自酌以酢又不<lb/>
　敢襲君爵故易異同又不敢以圭瓚故用璋禮凶事<lb/>
　設洗西階西南吉事設洗阼階東南此時喪未成服<lb/>
　而行吉事盥洗在東宗人小宗伯佐大宗者大宗供<lb/>
　王小宗人供太保既自酌酒于同將拜故受宗人同<lb/>
　而拜受爵王答拜以送爵太保乃于宗人受同而祭<lb/>
　嚌咤嚌者各嘗其味宅與咤同以嚌爲咤嘗至口異<lb/>
　于王也既嚌咤以同授宗人又拜者拜酢禮也王又<lb/>
<pb n="167b"/>　答拜亦如平時燕飲之禮<lb/>
太保降收<lb/>
　獻酢禮畢太保降則王及羣臣亦皆降收者有司收<lb/>
　徹器用<lb/>
諸侯出廟門俟<lb/>
　廟門路寢之正門成王殯在焉故曰廟蓋自廟門出<lb/>
　而俟于路門之外非俟于路寢門外也<lb/>
王出在應門之内<lb/>
<pb n="168a"/>　天子五門臯庫雉應畢畢門即路寢門以諸門至此<lb/>
　而畢也應門之内内朝也天子三朝外朝在雉門内<lb/>
　朝士掌之内朝在應門内司士掌之燕朝在路寢太<lb/>
　僕掌之時殯在路寢故王于内朝見諸侯<lb/>
太保率西方諸侯入應門左畢公率東方諸侯入應門<lb/>
右皆布乗黄朱賔稱奉圭兼幣曰一二臣衞敢執壤奠<lb/>
皆再拜稽首王義嗣德答拜<lb/>
　周中分天下諸侯以二伯自陜以東周公主之自陝<lb/>
<pb n="168b"/>　以西召公主之召公率西方諸侯蓋西伯舊職畢公<lb/>
　率東方諸侯者繼周公爲東伯也諸侯各隨其方而<lb/>
　入分左右班皆北面以東爲右以西爲左布陳也乗<lb/>
　四馬也黄朱黄馬而朱其鬛以爲庭實其時諸侯必<lb/>
　衆衆國皆陳四馬非王庭所容必少陳之餘者在外<lb/>
　賔諸侯也或曰當作擯案周官小行人合六幣圭以<lb/>
　馬璋以皮璧以帛琮以錦琥以繡璜以黼謂以馬爲<lb/>
　幣則以圭合之兼幣即合幣也布乗黄朱是馬爲幣<lb/>
<pb n="169a"/>　也故賔舉所奉之圭以兼其所陳之幣而致辭于王<lb/>
　云云一二見非一也爲王藩衛故曰臣衞敢執壤地所<lb/>
　出之贄奠之再拜稽首臣拜君之禮也義嗣德史氏<lb/>
　之辭義宜也王義嗣前人之德故答拜也吳氏曰穆<lb/>
　公使人弔公子重耳重耳稽顙而不拜穆公曰仁夫<lb/>
　公子稽顙而不拜則未爲後也喪禮弔者含者襚者<lb/>
　升堂致命主孤拜稽顙成爲後者也康王見諸侯若<lb/>
　以爲不當拜則疑未爲後且純乎吉也答拜既正其<lb/>
<pb n="169b"/>　爲後且知其以喪見也呂氏曰此非常禮也<lb/>
太保暨芮伯咸進相揖皆再拜稽首<lb/>
　諸侯朝王而召畢爲二伯故召畢率之以入羣臣見<lb/>
　王而冢宰司徒最尊故太保與芮伯咸進相擯相之<lb/>
　人太保司徒率羣臣而相者舉手揖之使拜遂皆再<lb/>
　拜稽首也前之拜諸侯拜羣臣不拜此之拜羣臣拜<lb/>
　諸侯不拜也王答諸侯拜而不答羣臣拜蓋諸侯自<lb/>
　外初見羣臣在内日見也<lb/>
<pb n="170a"/>曰敢敬告天子皇天改大邦殷之命惟周文武誕受羑<lb/>
若克恤西土惟新陟王畢協賞罰戡定厥功用敷遺後<lb/>
人休今王敬之哉張皇六師無壞我髙祖寡命<lb/>
　曰者太保言也太保爲外諸侯之伯内羣臣之長故<lb/>
　率諸侯羣臣進戒于王也羑若未詳或曰若順也羑<lb/>
　里之囚逆境也而文王以順處之因此遂受天命或<lb/>
　曰文王自出羑里之囚而天命始順或曰羑善也天<lb/>
　所善天所若謂眷佑之也或曰羑若即下文厥若或<lb/>
<pb n="170b"/>　字有訛澄案四說俱未安西土文武所興之地言文<lb/>
　武所以誕受天命以其能恤西土之民也陟升遐也<lb/>
　成王未諡故稱新陟王畢盡協合賞當功罰當罪盡<lb/>
　合其宜克勝其任安定文武之功用能延及于今後<lb/>
　人有此休美今王嗣位其敬之哉張猶張弓之張言<lb/>
　無弛也皇大也六師六軍也天子六軍髙祖謂文武<lb/>
　寡命言周之受命世所寡有今王當不忘戎備無或<lb/>
　弛怠而墮壞我文武不易得之天命也<lb/>
<pb n="171a"/>王若曰庶邦侯甸男衞惟予一人釗報誥<lb/>
　禮天子自稱予一人不稱名王在喪故稱名春秋嗣<lb/>
　王未踰年亦書名也報誥報其進戒之辭而告之也<lb/>
　報誥不及羣臣者以外見内<lb/>
昔君文武丕平富不務咎厎至齊信用昭明于天下則<lb/>
亦有熊羆之士不二心之臣保乂王家用端命于上帝<lb/>
皇天用訓厥道付畀四方乃命建侯樹屏在我後之人<lb/>
　丕平富謂無一人不富也平者各得其分願富者家<lb/>
<pb n="171b"/>　給人足也不務咎不以咎人之咎爲務慎刑罰也厎<lb/>
　至致于極也齊信謂皆信也文武之心致之至極而<lb/>
　民丕齊其信用能顯著于天下文武既聖則亦有勇<lb/>
　猛如熊羆之士忠一不二心之臣共保乂王家用能<lb/>
　受正命于上帝君仁于民臣忠于君兩盡其道天用<lb/>
　順之而付畀以四方謂得天下也既得天下之後乃<lb/>
　封建諸侯樹立以藩屏在我後之人言先王之有臣<lb/>
　以保乂王家所以勵羣臣也言先王之建侯以藩屏<lb/>
<pb n="172a"/>　後人所以勵諸侯也<lb/>
今予一二伯父尚胥暨顧綏爾先公之臣服于先王雖<lb/>
爾身在外乃心罔不在王室用奉恤厥若無遺鞠子羞<lb/>
　天子稱同姓大國曰伯父小國曰叔父異姓大國曰<lb/>
　伯舅小國曰叔舅今獨舉同姓大國以包其餘也顧<lb/>
　綏回視而安行之也王室若此汝則奉承而同恤之<lb/>
　言以王室之憂爲憂也鞠子王自謂諸侯不能盡職<lb/>
　豈不貽我羞乎<lb/>
<pb n="172b"/>羣公既皆聽命相揖趨出<lb/>
　羣公謂大國諸公與王之三公諸臣亦在焉既皆聽<lb/>
　新天子誥命相者推手揖之使出遂皆趨而出也<lb/>
王釋冕反喪服<lb/>
　脫去冕服反喪次成服自是常服斬衰居倚廬朝臣<lb/>
　反就其次諸侯反歸其國亦服喪服喪禮喪服篇臣<lb/>
　爲君諸侯爲天子皆斬衰蘇氏曰成王崩未葬君臣<lb/>
　皆冕服禮歟曰非禮也謂之變禮可乎曰不可禮變<lb/>
<pb n="173a"/>　于不得已三年之喪而即吉無時而可者曰成王顧<lb/>
　命不可以不傳既傳不可以喪服受也曰何爲其不<lb/>
　可孔子有曰將冠子未及期日而有齊衰大功之喪<lb/>
　則因喪服而冠冠嘉禮也猶可以喪服行之受顧命<lb/>
　見諸侯獨不可以喪服乎太保使太史奉冊授王于<lb/>
　次諸侯入哭于路寢而見王于次王喪服受敎戒哭<lb/>
　踊答拜聖人復起不易斯言矣春秋傳鄭子皮如晉<lb/>
　葬晉平公將以幣行子産曰喪安用幣子皮固請以<lb/>
<pb n="173b"/>　行既葬諸侯之大夫欲因見新君叔向辭之曰大夫<lb/>
　之事畢矣而又命孤孤斬焉在衰絰之中其以嘉服<lb/>
　見則喪服未畢其以喪服見是重受弔也大夫將若<lb/>
　之何皆無辭以退今康王既以嘉服見諸侯而又受<lb/>
　乗黃玉帛之幣使周公在必不爲此然則孔子何取<lb/>
　于此書也曰父子君臣之間敎戒深切著明猶以爲<lb/>
　後世法然其失禮則不可不辯或問蘇氏以此爲失<lb/>
　禮如何朱子曰天子諸侯之禮與士庶人不同故孟<lb/>
<pb n="174a"/>　子有吾未之學語漢唐新主即位皆行冊禮君臣亦<lb/>
　皆吉服追述先帝之意以告嗣君韓文外集順宗實<lb/>
　録此事可考蓋易世傳受國之大事當嚴其禮而王<lb/>
　侯以國爲家雖先君之喪猶以爲己私服也五代以<lb/>
　來此禮不講則始終之際殊草草矣或問蘇朱二說<lb/>
　孰當澄曰蘇說據禮之經朱說逹事之權舉一而廢<lb/>
　一皆不可古者天子崩世子聽于冢宰雖未正名嗣<lb/>
　位而羣臣尊之爲君下無所覬覦上無所疑忌禮明<lb/>
<pb n="174b"/>　而分定故也武王喪成王幼周公以叔父位冢宰攝<lb/>
　王事致流言之謗成王或因風雷之異得周公代武<lb/>
　死之說而王之疑始釋及其將終以此爲監欲嗣子<lb/>
　正名定分于初喪之時故有顧命召畢奉承其意制<lb/>
　爲權宜之禮蓋前此所未嘗有後此亦不常行也朱<lb/>
　子見後世有繼嗣不定而致禍亂者當宋氏光寧授<lb/>
　受之際又嘗身親其事一時困心衡慮故其言如此<lb/>
　然先王之禮萬世可行或值事變不同隨時度宜而<lb/>
<pb n="175a"/>　行變禮亦聖人所許所謂禮變于不得已也若遂以<lb/>
　後世冊立新主君臣吉服爲是改先王之禮則恐未<lb/>
　爲通論<lb/>
　　　呂刑<lb/>
　　　　呂國名刑刑書也禮記孝經作甫刑宣王時<lb/>
　　　　詩云生甫及申平王時詩云不與我戍甫蓋<lb/>
　　　　呂侯子孫或因呂爲甫或别封爲甫穆王時<lb/>
　　　　未有甫名後人曰甫刑者猶叔虞封唐子孫<lb/>
<pb n="175b"/>　　　　稱晉詩從初所封曰唐國風史記從後所稱<lb/>
　　　　曰晉世家也或曰呂甫聲協猶受紂二字不<lb/>
　　　　同其初蓋一名也<lb/>
惟呂命<lb/>
　呂侯爲王司冦更定贖刑新制具載刑書因諸侯來<lb/>
　朝王使呂侯以書之意告命諸侯也<lb/>
王享國百年耄荒度作刑以詰四方<lb/>
　穆王嗣位時年已五十享國百年蓋在位五十年之<lb/>
<pb n="176a"/>　後耄老而昏忘也荒大度揆猶禹言荒度土功詰治<lb/>
　也大加揆度作爲刑書以詰治四方也<lb/>
王曰若古有訓蚩尤惟始作亂延及于平民罔不寇賊<lb/>
鴟義姦宄奪攘矯䖍<lb/>
　若發語辭訓遺書也古有遺書所載之事如下所云<lb/>
　蚩尤炎帝時諸侯黄帝興兵誅之鴟貪殘之鳥橫取<lb/>
　非已之有曰奪矯强䖍殺上古風淳俗厚蚩尤始行<lb/>
　凶暴以開亂原惡勢熾盛驅扇薫染延及平民皆習<lb/>
<pb n="176b"/>　于惡無不爲冦爲賊以貪殘爲義肆行不忌外姦内<lb/>
　宄爲冦而劫奪取貨爲賊而强矯殺人也<lb/>
苗民弗用靈制以刑惟作五虐之刑曰法殺戮無辜爰<lb/>
始淫爲劓刵㭬黥越兹麗刑并制罔差有辭民興胥漸<lb/>
冺冺棼棼罔中于信以覆詛盟虐威庶戮方告無辜于<lb/>
上上帝監民罔有馨香德刑發聞惟腥皇帝哀矜庶戮<lb/>
之不辜報虐以威遏絶苗民無世在下<lb/>
　苗民三苗之君也蠻獠之處擅自長雄雖君其國非<lb/>
<pb n="177a"/>　受天子命而爲諸侯也其實一民而已五虐之刑比<lb/>
　舊五刑更加酷虐也曰法非法而爲之法也殺戮大<lb/>
　辟也劓刵皆劓辟不言剕辟者包于劓宮或曰刖字<lb/>
　誤爲則椓宮辟黥墨辟并制一并制之不分輕重也<lb/>
　有辭無罪者也凡對獄有罪者無辭無罪者有辭苗<lb/>
　民承蚩尤之暴不用善而制以刑改作五虐之刑爲<lb/>
　法大辟既施于無罪而又過爲四者深刻之刑凡麗<lb/>
　于刑不分輕重而并其制無復簡别其無罪而有辭<lb/>
<pb n="177b"/>　者興猶生也民生斯時相與漸浸于淫刑之中冺冺<lb/>
　然沈昏棼棼然殽亂信實也刑之輕重允當情理之<lb/>
　實是之謂中并制之刑其實民無所取中顯明之地<lb/>
　莫可告訴則告訴幽㝠之間以求直于鬼神而已覆<lb/>
　反也彼此互相詛盟也衆庶被虐威之戮各以無罪<lb/>
　告訴于天天視苗民無有馨香之德其刑威之虐發<lb/>
　而上聞惟有腥穢之氣皇帝堯也庶戮以無辜告天<lb/>
　而帝堯哀矜之堯之心即天之心也遏絶謂竄之于<lb/>
<pb n="178a"/>　三危遏止其惡而絶其世使其子孫無復得傳世爲<lb/>
　君也此篇言在下者五皆謂爲諸侯也對天子而言<lb/>
　天子在上諸侯在下者也<lb/>
乃命重黎絶地天通罔有降格<lb/>
　重少昊之後黎顓頊之後重即羲黎即和在地者人<lb/>
　也在天者神也三苗貪虐民罹凶害無所控訴而聽<lb/>
　于神夫妖由人興民不謟瀆求神則神之妖怪自息<lb/>
　堯命羲和欽天授時禮秩有經職方無越民不得以<lb/>
<pb n="178b"/>　非禮上交於神神不可以非類下接於人自是無復<lb/>
　有妖怪降至人間者國語曰古者民神不雜少昊之<lb/>
　衰也九黎亂德天人作享家爲巫史民神同位顓頊<lb/>
　受之乃命南正重司天以屬神北正黎司地以屬民<lb/>
　使復舊常無相侵瀆是謂絶地天通其後三苗復九<lb/>
　黎之德堯復育重黎之後世敘天地而别其分至<lb/>
羣后之逮在下明明棐常鰥寡無蓋皇帝清問下民鰥<lb/>
寡有辭于苗德威惟畏德明惟明<lb/>
<pb n="179a"/>　羣后諸侯也逮及也及此時在下爲諸侯者皆有非<lb/>
　常之明故鰥寡之情無所掩蔽時苗民已寛矣堯清<lb/>
　心訪問下民鰥寡遂言苗民既徃之惡其情即得上<lb/>
　逹堯知苗之毒民在於昏虐今諸侯一反其道以德<lb/>
　之威爲威則不虐以德之明爲明則不昏也案苗民<lb/>
　之竄考之傳記在舜賔于四門之後受終攝位之前<lb/>
　時帝堯在上爲君所謂皇帝哀矜庶戮清問下民孔<lb/>
　傳皆以爲堯蔡氏以爲舜者非是<lb/>
<pb n="179b"/>乃命三后恤功于民伯夷降典折民惟刑禹平水土主<lb/>
名山川稷降播種農殖嘉穀三后成功惟殷于民士制<lb/>
百姓于刑之中以敎祗德穆穆在上明明在下灼于四<lb/>
方罔不惟德之勤故乃明于刑之中率乂于民棐彞典<lb/>
獄非訖于威惟訖于富敬忌罔有擇言在身惟克天德<lb/>
自作元命配享在下<lb/>
　三后皆以諸侯入爲帝朝之臣伯爵夷名猶崇伯名<lb/>
　禹稱伯禹也稷封于邰以有邰之君入爲稷官故稱<lb/>
<pb n="180a"/>　后稷恤功以民事爲憂也自上敎下曰降内則曰降<lb/>
　德于衆兆民伯夷敎民以禮民入于禮而不入于刑<lb/>
　折絶斯民入刑之路也禹爲司空治水水由地中行<lb/>
　而土可居九州各主有名之山川以表疆域稷降下<lb/>
　播種之法三農得豐殖其嘉穀三后各成其事惟務<lb/>
　繁盛其民之生聚降典敎之也平水土安之也降播<lb/>
　種養之也所謂德明惟明者如此臯陶爲士官爲百<lb/>
　姓制得中之刑使之畏威寡罪而敬其德當是之時<lb/>
<pb n="180b"/>　穆穆者在上爲天子明明者在下爲諸侯封國在東<lb/>
　在西在南在北其明各章灼于其方無一不勤于德<lb/>
　棐彞猶召誥言非彞四方諸侯皆惟德之勤故能明<lb/>
　于臯陶制刑之中導民爲善禁民爲惡民之棐彞者<lb/>
　率皆順治而刑不用典獄諸侯之君主四方之獄者<lb/>
　非反辭惟正辭下章非時伯夷惟時苗民是其例也<lb/>
　訖絶也富貪賄賂也堯時萬國咸寧比屋可封刑措<lb/>
　不用或不得已而用刑則盡絶貪虐一是公正敬謹<lb/>
<pb n="181a"/>　畏忌表裏無愧身之所爲皆可言之于人無所揀擇<lb/>
　去取治獄如此是能合乎天德而天之元命不待外<lb/>
　求乃其自作也故得上配天子享國在下所謂德威<lb/>
　惟畏者如此案此篇皆是誥諸侯之辭此章首言蚩<lb/>
　尤之亂遂言堯時苗民淫刑之惡羣后祥刑之美以<lb/>
　示戒示勸也<lb/>
王曰嗟四方司政典獄非爾惟作天牧今爾何監非時<lb/>
伯夷播刑之迪其今爾何懲惟時苗民匪察于獄之麗<lb/>
<pb n="181b"/>罔擇吉人觀于五刑之中惟時庶威奪貨斷制五刑以<lb/>
亂無辜上帝不蠲降咎于苗苗民無辭于罰乃絶厥世<lb/>
　嗟歎辭四方司政典獄謂諸侯也非爾諸侯爲天之<lb/>
　牧民者乎今爾何所監視何所懲創乎所當監者非<lb/>
　伯夷乎所當懲者惟是苗民也伯夷以禮敎民使不<lb/>
　犯刑此其布政之迪也奪貨刼取賄賂也蠲貸也苗<lb/>
　民不察獄辭之所麗蓋以不擇用吉人審觀于五刑<lb/>
　之中惟是一衆虐者貪者斷制五刑妄亂加罪于無<lb/>
<pb n="182a"/>　罪之人上帝不貸其惡而降之殃咎苗民無所辭于<lb/>
　帝之罰乃至滅亡絶其子孫之傳世不復得爲君也<lb/>
王曰嗚呼念之哉伯父伯兄仲叔季弟幼子童孫皆聽<lb/>
朕言庶有格命今爾罔不由慰日勤爾罔或戒不勤天<lb/>
齊于民俾我一日非終惟終在人爾尚敬逆天命以奉<lb/>
我一人雖畏勿畏雖休勿休惟敬五刑以成三德一人<lb/>
有慶兆民賴之其寧惟永<lb/>
　伯父等即司正典獄之諸侯王享國百年矣諸侯之<lb/>
<pb n="182b"/>　老者猶父兄弟少者猶子孫父兄之列以伯稱弟之<lb/>
　列以仲叔季稱子孫之列以童幼稱舉同姓諸侯以<lb/>
　包異姓也刑合天心則天降格而眷命之爾皆聽我<lb/>
　言而謹于刑庶乎天有格命也由用也刑之中者用<lb/>
　以慰民也爾無于此而不日勤刑之失者宜以爲戒<lb/>
　也爾無于此而戒不勤勤于由慰爲其所當爲也不<lb/>
　勤于所戒不爲其不當爲也刑者天之所以齊乎民<lb/>
　也淫刑爲天所譴則必不終于位祥刑爲天所福則<lb/>
<pb n="183a"/>　必克終于位使我在位一日或不克終或克終皆在<lb/>
　爾司刑之人爾能謹于用刑庶可敬逆天命而使我<lb/>
　克終所以奉我一人也畏與威同畏謂刑罰之也休<lb/>
　謂赦宥之也雖有所刑罰苟不當則勿刑罰之雖有<lb/>
　所赦宥苟不當則勿赦宥之惟當敬謹于五刑使輕<lb/>
　重寛嚴各得其當以成剛柔正直之三德當寛而從<lb/>
　輕柔克也當嚴而從重剛克也寛嚴輕重適其平正<lb/>
　直也天有格命而克終于位一人有慶也惡無所容<lb/>
<pb n="183b"/>　而善有所恃兆民賴之也上下同享其安永求無窮<lb/>
　矣穆王惕然以己之克終不克終係于諸侯用刑之<lb/>
　當不當諸侯承王之命其可不謹于刑乎<lb/>
王曰吁來有邦有土告爾祥刑在今爾安百姓何擇非<lb/>
人何敬非刑何度非及<lb/>
　邦言其國土言其境内之地祥吉善也刑者凶器而<lb/>
　曰祥刑蓋慈良惻怛詳審輕重主之以不忍行之以<lb/>
　不得已所以謂之祥也在今日爾諸侯欲安百姓何<lb/>
<pb n="184a"/>　者當擇非人乎何者當敬非刑乎何者當揆度非及<lb/>
　乎人謂用刑之人及謂刑之所加猶罰及爾身之及<lb/>
兩造具備師聽五辭五辭簡孚正于五刑五刑不簡正<lb/>
于五罰五罰不服正于五過五過之疵惟官惟反惟内<lb/>
惟貨惟來其罪惟均其審克之<lb/>
　兩辭證也造至也具備俱完也師衆也獄辭不一麗<lb/>
　于刑者不過五故曰五辭辭證俱完則與衆有司共<lb/>
　聽其辭當麗何刑簡分别之也孚實信無疑也辭既<lb/>
<pb n="184b"/>　分辯而無疑則定其罪而正之于五刑五辭所麗之<lb/>
　刑分辯不明是謂不簡不簡則正之于五罰五刑所<lb/>
　宥之罰審責不合是謂不服不服則正之于五過刑<lb/>
　罰過皆曰正者謂斷以公定以理各得其正也然古<lb/>
　之所謂罰者以五流之法宥之而已今五罰皆以金<lb/>
　贖則與古不同矣周官所謂過者桎梏而坐諸嘉石<lb/>
　役諸司空今五過輕于金贖則與周官又或不同矣<lb/>
　夫自刑輕之而爲罰自罰輕之而爲過過則幾于免<lb/>
<pb n="185a"/>　矣法固欲其輕也以私而故縱之則非天討之公所<lb/>
　以嚴責五過之疵官挾勢也反報恩也内女謁也貨<lb/>
　賄賂也來請求也爲是五者而徇私所犯非過而以<lb/>
　爲過此故縱之罪與犯人同所宜審克之審克謂審<lb/>
　之而能得其審也<lb/>
五刑之疑有赦五罰之疑有赦其審克之<lb/>
　五刑不簡正于五罰者雖不刑之而猶入于罰也若<lb/>
　五刑有疑則直赦之而不復入于罰矣五罰不服正<lb/>
<pb n="185b"/>　于五過者雖不罰之而猶治其過也若五罰有疑則<lb/>
　直赦之而不復治其過矣有疑而當赦者所宜審克<lb/>
　之<lb/>
簡孚有衆惟貌有稽無簡不聽具嚴天威墨辟疑赦其<lb/>
罰百鍰閱實其罪劓辟疑赦其罰惟倍閱實其罪剕辟<lb/>
疑赦其罰倍差閱實其罪宮辟疑赦其罰六百鍰閱實<lb/>
其罪大辟疑赦其罰千鍰閱實其罪墨罰之屬千劓罰<lb/>
之屬千剕罰之屬五百宮罰之屬三百大辟之罰其屬<lb/>
<pb n="186a"/>二百五刑之屬三千上下比罪無僭亂辭勿用不行惟<lb/>
察惟法其審克之<lb/>
　推究得實者罪之當刑者也雖有衆人同聽惟當更<lb/>
　于其容貌有所考察周官所謂色聽是也衆皆曰然<lb/>
　而猶必察焉慎之至也無可推究者疑而當赦者也<lb/>
　疑獄難明不復再聽蓋過于㝷求或至誤入必受天<lb/>
　譴天威俱所當畏故疑者不問而赦之也刑施于人<lb/>
　曰辟五辟之疑皆赦其罰謂或有不赦而罰贖者也<lb/>
<pb n="186b"/>　六兩曰鍰鍰黃鐵也倍謂倍百爲二百鍰倍差謂倍<lb/>
　二百爲四百而差之少進爲五百鍰閱察也察數而<lb/>
　得其實曰閱實五罰之金多寡不同皆必閱實其罪<lb/>
　果當其罰而後罰也屬類也三千總計之也别言罰<lb/>
　屬合言刑屬者刑罰同屬互見之也周官司刑所掌<lb/>
　五刑之屬二千五百今此雖増其舊然輕罪比舊爲<lb/>
　多重罪比舊爲少三千屬者法之正條若罪無正條<lb/>
　則取上下條比附其罪但比附之例有不可誤者有<lb/>
<pb n="187a"/>　不可用者僭差誤也謂當比此一例乃比彼一例所<lb/>
　比不當則與辭不相應是亂其辭也雖有比附之例<lb/>
　其法不可行者勿用之漢長安賈人坐與渾邪王市<lb/>
　者五百餘人當死汲黯曰愚民安知所市賈長安中<lb/>
　而文吏以爲出財物如邊關乎若此之類是以不可<lb/>
　行者比附也法無正條尤當詳謹内致其察外比以<lb/>
　法所宜審克也<lb/>
上刑適輕下服下刑適重上服輕重諸罰有權刑罰世<lb/>
<pb n="187b"/>輕世重惟齊非齊有倫有要罰懲非死人極于病非佞<lb/>
折獄惟良折獄罔非在中察辭于差非從惟從哀敬折<lb/>
獄明啓刑書胥占咸庶中正其刑其罰其審克之<lb/>
　刑在上而情適輕則減一等而下服刑在下而情適<lb/>
　重則加一等而上服用刑之權也諸罰亦然或減輕<lb/>
　一等或加重一等輕之重之如衡之有權然此特隨<lb/>
　一事而輕重耳亦有隨一世而輕重者若刑新國用<lb/>
　輕典刑亂國用重典刑平國用中典之類是也刑罰<lb/>
<pb n="188a"/>　之權或同或不同然有其倫叙則不可紊有其要歸<lb/>
　則不可易惟齊非齊者權也有倫有要者經也罰贖<lb/>
　聊以懲之雖非至死然殫其資財人已極于病矣輸<lb/>
　財者猶憫之况刑加其身乎此穆王哀矜之甚也佞<lb/>
　口才也獄者欲盡人之情實以口辯折人使人無所<lb/>
　措其辭易至誣枉良者慈祥豈弟之人治獄之法雖<lb/>
　不可過亦不可不及無非在于得其中而已察獄之<lb/>
　辭參差不齊有不從順者有從順者從謂得其情理<lb/>
<pb n="188b"/>　也當以哀敬之心折獄哀謂矜憐其人敬謂謹重于<lb/>
　己獄辭既定當得何罪則明白開讀律法之書與衆<lb/>
　有司共相推度如卜筮之旅占咸欲庶幾乎中正其<lb/>
　刑必如是其罰亦必如是所宜審克也<lb/>
獄成而孚輸而孚其刑上備有并兩刑<lb/>
　獄既成于下而無疑輸于上而無疑治獄有司于其<lb/>
　刑達上之時必備載其情節有可輕可重者并載兩<lb/>
　刑聽君國者之自裁不敢專决也<lb/>
<pb n="189a"/>王曰嗚呼敬之哉官伯族姓朕言多懼朕敬于刑有德<lb/>
惟刑今天相民作配在下明清于單辭民之亂罔不中<lb/>
聽獄之兩辭無或私家于獄之兩辭獄貨非寶惟府辜<lb/>
功報以庶尤永畏惟罰非天不中惟人在命天罰不極<lb/>
庶民罔有令政在于天下<lb/>
　卿大夫從諸侯而來朝故又呼其大官大姓而戒之<lb/>
　穆王惟恐用刑之或誤故言之而多懼惟其敬于刑<lb/>
　故欲有德者司刑今天相佑斯民有四方司政典獄<lb/>
<pb n="189b"/>　之諸侯爲天牧民作天子之配而在下單辭無佐證<lb/>
　者聽之尤難其明之所照當如清水之照影表裏洞<lb/>
　徹無毫髮之不見故曰明清于單辭民之所以治由<lb/>
　典獄者之無偏私中聽聽之不偏也家者人之所私<lb/>
　私家謂私之如家然府主案牘者辜功以入人之罪<lb/>
　爲功也報如報虐以威之報庶衆言之也尤殃咎也<lb/>
　不中聽獄者所見之偏爾私家于獄者必受貨賂也<lb/>
　然獄之所以私亦有非以財寶爲貨者惟主吏欲以<lb/>
<pb n="190a"/>　人之罪爲己之功則故以陷人治獄而私天必報之<lb/>
　以庶尤今雖未報終乆可畏者惟天罰也非天不中<lb/>
　而偏罰之蓋以人之爲人在于有生之命陷人命以<lb/>
　至于死天豈容之哉若天之罰不如此其極則獄吏<lb/>
　將無所畏恣爲深刻而施之庶民者皆酷虐之政無<lb/>
　復有令善之政在于天下矣<lb/>
王曰嗚呼嗣孫今徃何監非德于民之中尚明聽之哉<lb/>
哲人惟刑無疆之辭屬于五極咸中有慶受王嘉師監<lb/>
<pb n="190b"/>于兹祥刑<lb/>
　嗣孫諸侯嗣世之子孫蓋諸侯或有世子代君來朝<lb/>
　者自今以徃將何所監視豈非德于民之中乎謂以<lb/>
　德用刑于民而得其中也我之言如此汝尚明聽之<lb/>
　哉屬猶附著也哲人明理審法其于用刑也雖兩造<lb/>
　之辭紛紛無有窮盡皆使附著于五刑之極處極謂<lb/>
　得其至當故刑咸適中而已亦有福慶也凡受王之<lb/>
　良民而治之者不可虐之以不祥之刑當監視于此<lb/>
<pb n="191a"/>　之祥刑祥刑者以德爲刑也<lb/>
　　　文侯之命<lb/>
　　　　文侯晉君姬姓武王子唐叔虞之後史記幽<lb/>
　　　　王娶于申生太子宜臼後幽王嬖襃姒廢申<lb/>
　　　　后逐太子宜臼宜臼奔申申侯與犬戎殺幽<lb/>
　　　　王晉文侯與鄭武公及申侯共立宜臼是爲<lb/>
　　　　平王東遷于洛平王賜文侯秬鬯弓矢命爲<lb/>
　　　　侯伯此其命書也<lb/>
<pb n="191b"/>王若曰父義和丕顯文武克慎明德昭升于上敷聞在<lb/>
下惟時上帝集厥命于文王亦惟先正克左右昭事厥<lb/>
辟越小大謀猷罔不率從肆先祖懷在位<lb/>
　同姓故稱父文侯名仇義和其字不名尊之也文武<lb/>
　之德昭明而上升于天廣布而下聞于民惟以是之<lb/>
　故天集其命于文王之身周家之命集于文王定于<lb/>
　武王故集命則以文王言明德則兼文武言先正文<lb/>
　武之臣也能于左右昭事其君及小大謀猷之事皆<lb/>
<pb n="192a"/>　率循從順以此貽後故文武而下諸君爲平王之祖<lb/>
　者得以安于其位<lb/>
嗚呼閔予小子嗣造天丕愆殄資澤于下民侵戎我國<lb/>
家純即我御事罔或耆壽俊在厥服予則罔克曰惟祖<lb/>
惟父其伊恤朕躬嗚呼有績予一人永綏在位<lb/>
　嘆而自傷言己嗣位父死國敗爲天下之大罪戾夫<lb/>
　犬戎之禍幽王實致之平王過則稱己故以天丕愆<lb/>
　爲己所造也戎猶寇也純語辭俊大也王室中圯資<lb/>
<pb n="192b"/>　用惠澤及于下民者殄絶詩所謂喪亂蔑資曾莫惠<lb/>
　我師是也資澤殄則民心去故夷狄乗間侵寇我國<lb/>
　家即我治事之臣無或有耆宿壽考之人尚在其所<lb/>
　服之官既無可以付托而内顧己才則不能勝其任<lb/>
　惟曰四方諸侯在祖行父行者其誰能憂恤朕躬乎<lb/>
　又嘆而言諸侯若有功于我一人則我可以永安在<lb/>
　位矣蓋悲無人如先正之能使先祖得以安于位者<lb/>
　也<lb/>
<pb n="193a"/>父義和汝克昭乃顯祖汝肇刑文武用㑹紹乃辟追孝<lb/>
于前文人汝多脩扞我于艱若汝予嘉<lb/>
　乃汝也顯祖唐叔也乃辟平王自謂唐叔有功周室<lb/>
　今汝有功于我是汝能光昭其祖也幽王失信諸侯<lb/>
　莫有至者文侯始以身爲天下倡取法文武之道以<lb/>
　勤王室用以㑹合諸侯繼紹汝君使不絶其世追孝<lb/>
　于前時文德之人謂使己不失天下以祀其先王也<lb/>
　汝多所脩完捍衞我于艱難如汝之功我所嘉也<lb/>
<pb n="193b"/>王曰父義和其歸視爾師寧爾邦用賚爾秬鬯一卣彤<lb/>
弓一彤矢百盧弓一盧矢百馬四匹父徃哉柔逺能邇<lb/>
惠康小民無荒寧簡恤爾都用成爾顯德<lb/>
　師衆也彤赤盧黑也諸侯受賜命當告其始祖故賜<lb/>
　鬯有大功賜弓矢然後得專征伐馬供武用四匹曰<lb/>
　乗徃者徃歸晉國簡者簡閱其士恤者惠恤其民都<lb/>
　者國之都鄙蘇氏曰宗周傾覆禍敗極矣平王宜若<lb/>
　衞文公越勾踐然今其書乃旋旋焉與平康之世無<lb/>
<pb n="194a"/>　異春秋傳曰厲王之禍諸侯釋位以間王室宣王有<lb/>
　志而後效官讀文侯之命知平王之無志也呂氏曰<lb/>
　東遷之初大讎未報王略未復正卧薪嘗膽之時奔<lb/>
　亡之餘僅得苟安釋然遽以爲足嗚呼此周之所以<lb/>
　終于東乎<lb/>
　　　費誓<lb/>
　　　　費地名後爲季氏邑魯侯伯禽征徐戎之時<lb/>
　　　　誓師于費也案史記周本紀魯世家武王克<lb/>
<pb n="194b"/>　　　　殷封周公旦于曲阜曰魯公不就封留佐王<lb/>
　　　　王崩管叔及羣弟流言公相成王而使子伯<lb/>
　　　　禽代就封于魯管蔡武庚反公奉王命東伐<lb/>
　　　　淮夷徐戎亦反伯禽率師伐之作肹誓遂平<lb/>
　　　　徐戎定魯肹即費字傳寫不同爾<lb/>
公曰嗟人無譁聽命<lb/>
　戒勅之使無諠譁欲其靜聽誓命也<lb/>
徂兹淮夷徐戎並興善敹乃甲胄敿乃干無敢不弔備<lb/>
<pb n="195a"/>乃弓矢鍜乃戈矛礪乃鋒刃無敢不善<lb/>
　徂兹猶曰徃者敹整治之也敿施楯紛也紛如組而<lb/>
　小繫於楯以持之弔精至也備具也每弓百矢又有<lb/>
　重弓以防損折鍜鍊礪磨也鋒刃刀劒之屬甲衞身<lb/>
　胄衞首干楯以捍敵皆自衞者戰伐所用長兵則弓<lb/>
　矢短兵則戈矛與凡可以擊刺之鋒刃皆攻人者先<lb/>
　自衞之器後攻人之器言之序也魯侯謂徃者至國<lb/>
　之初已有淮夷徐戎並起叛亂其時已嘗俾汝脩戎<lb/>
<pb n="195b"/>　備無敢有不精好者矣今徃征徐戎且築壘壁有當<lb/>
　敎戒之事如下文所云故又誓衆也<lb/>
今惟淫舍牿牛馬杜乃擭敜乃穽無敢傷牿牿之傷汝<lb/>
則有常刑<lb/>
　今謂今出征之時也滛大舍放牿牢言放牧杜塞擭<lb/>
　捕獸機檻敜塞穽穿地陷獸傷牿謂傷牿之牛馬牛<lb/>
　馬在牿遂以牿爲牛馬之名<lb/>
馬牛其風臣妾逋逃勿敢越逐祗復之我商賚汝乃越<lb/>
<pb n="196a"/>逐不復汝則有常刑<lb/>
　風牡牝相奔逸役人賤者男曰臣女曰妾逐追求也<lb/>
　復還之也失者無得踰越壘伍而追求得者惟當歸<lb/>
　還之則我當商度多寡以賞賚汝如或失者越伍追<lb/>
　逐得者藏匿不還則皆有常刑也<lb/>
無敢寇攘踰垣墻竊馬牛誘臣妾汝則有常刑<lb/>
　上文既言馬牛臣妾之去失者此又言不因去失而<lb/>
　敢盗取他隊之馬牛臣妾者先戒之以無敢寇攘而<lb/>
<pb n="196b"/>　或有踰垣墻而竊其馬牛誘其臣妾者當服寇攘之<lb/>
　罪故亦有常刑也<lb/>
甲戌我惟征徐戎峙乃糗糧無敢不逮汝則有大刑<lb/>
　甲戌用兵之期也峙儲也糗糧食也不逮不及數也<lb/>
　大刑死刑也淮夷徐戎並起今獨征徐戎蓋徐戎近<lb/>
　魯先攻近者<lb/>
魯人三郊三遂峙乃楨榦甲戌我惟築無敢不供汝則<lb/>
有無餘刑非殺<lb/>
<pb n="197a"/>　國外曰郊郊外曰遂天子六軍則六鄉六遂大國三<lb/>
　軍故魯三郊三遂也楨榦板築之木題曰楨墻端之<lb/>
　木也旁曰榦墻兩邊障土者也上文峙糗糧不言魯<lb/>
　人蓋伯禽爲侯伯監七百里内諸侯率以同征糧食<lb/>
　當自賫持蓋統告諸侯在㑹之人也此下楨榦芻茭<lb/>
　非逺國所能自賫故責之魯人也無餘刑謂刑之至<lb/>
　重其上更無餘特降死一等而已<lb/>
魯人三郊三遂峙乃芻茭無敢不多汝則有大刑<lb/>
<pb n="197b"/>　芻茭所以供牛馬若不繼則牛馬飢疲故亦服死刑<lb/>
　也魯侯作費誓之時蓋在周公作大誥之後其篇次<lb/>
　文侯之命者以侯國之書附帝王之書故居周書之<lb/>
　末<lb/>
　　　秦誓<lb/>
　　　　秦穆公遣兵襲鄭而爲晉所敗作誓以悔過<lb/>
　　　　此其辭也案春秋左氏傳僖公三十年九月<lb/>
　　　　晉秦圍鄭鄭使燭之武見秦君秦與鄭盟使<lb/>
<pb n="198a"/>　　　　杞子逢孫楊孫戍之而還三十二年杞子自<lb/>
　　　　鄭使告于秦曰鄭人使我掌其北門之管若<lb/>
　　　　潛師以來國可得也穆公訪諸蹇叔蹇叔曰<lb/>
　　　　勞師以襲逺非所聞也且行千里其誰不知<lb/>
　　　　使孟明西乞白乙出師蹇叔曰吾見師之出<lb/>
　　　　而不見其入也公使謂之曰爾何知爾墓之<lb/>
　　　　木拱矣秦師遂東三十三年春過周北門左<lb/>
　　　　右免胄而下超乗者三百乗王孫滿觀之曰<lb/>
<pb n="198b"/>　　　　秦師輕而無禮必敗及滑鄭商人弦髙遇之<lb/>
　　　　以乗韋先牛十二犒師使遽告于鄭鄭視客<lb/>
　　　　舘則束載厲兵秣馬矣使皇武子辭焉杞子<lb/>
　　　　奔齊逢孫楊孫奔宋孟明曰鄭有備矣不可<lb/>
　　　　冀也滅滑而還晉原軫曰敵不可縱夏四月<lb/>
　　　　晉敗秦師于殽獲百里孟明視西乞術白乙<lb/>
　　　　丙晉文公夫人文嬴秦穆公女也請舍秦囚<lb/>
　　　　晉人歸三帥秦伯素服郊次鄉師而哭曰孤<lb/>
<pb n="199a"/>　　　　違蹇叔以辱二三子孤之罪也作誓悔過蓋<lb/>
　　　　在此時然文公二年春秦又伐晉戰彭衙三<lb/>
　　　　年夏秦又伐晉封殽尸既作秦誓之後荐興<lb/>
　　　　報復之師烏在其爲能悔過也但其行事雖<lb/>
　　　　不踐言而其立言則可垂訓故夫子取之聖<lb/>
　　　　人不以人廢言也如是邵子曰夫子定書終<lb/>
　　　　于秦誓知周之必爲秦也<lb/>
公曰嗟我士聽無譁予誓告汝羣言之首<lb/>
<pb n="199b"/>　羣言之首猶曰第一等言語云爾即下文所引古人<lb/>
　之言是也<lb/>
古人有言曰民訖自若是多盤責人斯無難惟受責俾<lb/>
如流是惟艱哉<lb/>
　訖盡盤樂無逸所謂盤于遊田孟子所謂般樂怠敖<lb/>
　是也言人盡如此多荒于盤樂己責人之不善此甚<lb/>
　無難惟受人責己之不善能如水之流有順而無逆<lb/>
　者是爲難也盤艱難三字協韻<lb/>
<pb n="200a"/>我心之憂日月逾邁若弗云來<lb/>
　思欲遷善改過惟恐弗及故憂日月之逝若弗復有<lb/>
　來日也<lb/>
惟古之謀人則曰未就予忌惟今之謀人姑將以爲親<lb/>
雖則云然尚猷詢兹黃髮則罔所愆<lb/>
　惟如古先謀國之人則今未能即有其人使來就已<lb/>
　忌語辭如詩抑鬯弓忌惟今之謀人姑且將以爲可<lb/>
　親而與之謀雖則曰如此然于今之謀人之中庶幾<lb/>
<pb n="200b"/>　求問老成之人則無所過也此蓋悔其違蹇叔之謀<lb/>
　也<lb/>
番番良士旅力既愆我尚有之仡仡勇夫射御不違我<lb/>
尚不欲惟截截善諞言俾君子易辭我皇多有之昧昧<lb/>
我思之<lb/>
　番番良貌仡仡勇貌截截辯給貌諞巧也皇大也昧<lb/>
　昧深潛之意旅力既愆之良士前日所詆墓木既拱<lb/>
　者我庶幾有其人射御不違之勇夫前日所誇過門<lb/>
<pb n="201a"/>　超乗者我庶幾不願有其人此二者人品易明前日<lb/>
　之失今日復踐矣惟有捷給善巧諞言之人以非爲<lb/>
　是以是爲非俾君子變易其言辭我大多有其人故<lb/>
　昧昧深潛而思之惟恐一日不察復爲所惑也良士<lb/>
　謂蹇叔勇夫謂三帥諞言謂杞子此蓋悔其用杞子<lb/>
　之言也<lb/>
如有一介臣斷斷猗無他技其心休休焉其如有容人<lb/>
之有技若已有之人之彦聖其心好之不啻如自其口<lb/>
<pb n="201b"/>出是能容之以保我子孫黎民亦職有利哉人之有技<lb/>
冒疾以惡之人之彦聖而違之俾不達是不能容以不<lb/>
能保我子孫黎民亦曰殆哉<lb/>
　介猶个也斷斷誠一之貌猗語辭休休易直好善之<lb/>
　意容有受也技有才者彦聖有德者彦美士也聖通<lb/>
　明也不啻謂心之所好甚于口之所言也子孫黎民<lb/>
　言子孫所有之黎民職主也冒忌也違背也俾不達<lb/>
　謂在下困窮不使之達也殆危也穆公前既悔用人<lb/>
<pb n="202a"/>　聽言之非矣故又及此言能容之人進賢利國不能<lb/>
　容之人妨賢病國<lb/>
邦之杌陧曰由一人邦之榮懐亦尚一人之慶<lb/>
　杌陧不安也懐安也結上文言國之危殆繫于所任<lb/>
　一人之非國之榮安繫于所任一人之是<lb/>
　<lb/>
　<lb/>
　<lb/>
<pb n="202b"/>　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　書纂言卷四下<lb/>
</p>

  </div>
        </body>
    </text>
</TEI>