<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>周禮註疏刪翼卷十二</head> <lb/>
    <p>
<pb n="1a"/>
欽定四庫全書<lb/>
　周禮註疏刪翼卷十二<lb/>
　　　　　　　　　　　　明　王志長　撰<lb/>
大宗伯之職掌建邦之天神人鬼地示之禮以佐王建<lb/>
保邦國註建立也立天神地示人鬼之禮者謂祀之祭<lb/>
之享之禮吉禮是也<lb/>
　疏上單言邦據王言也以佐王建邦國則統侯國言<lb/>
　之矣○王氏曰謂之建邦之天神人鬼地示之禮則<lb/>
<pb n="1b"/>
　禮當自王出也○王氏曰封國則頒祀此之謂佐王<lb/>
　建邦國也祭則受福此之謂佐王保邦國也○潛谿<lb/>
　鄧氏曰經言以吉禮事邦國之鬼神示可矣首曰掌<lb/>
　建邦之天神人鬼地示之禮以佐王建保邦國何也<lb/>
　曰異吉禮也吉禮所以接三才之奥也小宗伯之職首<lb/>
　建邦之神位肆師之職首立國祀之禮他四禮無列<lb/>
　焉皆異之也夫國於天地與有立焉王上事天明下<lb/>
　事地察中事其先無怨恫於鬼神而後能以邦國寧<lb/>
<pb n="2a"/>
　故建禮以佐王建保邦國也嗚呼不本於神道而能<lb/>
　制禮樂者末矣不本於禮樂而能以和於神人安定<lb/>
　其國家未之有也○愚按建以立其基保以固其脉<lb/>
　邦國始終唯禮是藉如此<lb/>
以吉禮事邦國之鬼神示註事謂祀之祭之享之杜子<lb/>
春云吉禮之别十有二<lb/>
　疏舉邦國以包王國也○又云從下經禋祀血祭等<lb/>
　天地各有三享人鬼有六故十二也○唐氏曰虞書<lb/>
<pb n="2b"/>
　廵守修五禮臯陶謨言自我五禮至命官則曰有能<lb/>
　典朕三禮故宗伯先言建邦之天神人鬼地示之禮<lb/>
　則所謂典三禮也次之以吉凶軍賔嘉則五禮也成<lb/>
　周葢祖述舜命官之意五禮之制掌於宗伯而其教<lb/>
　掌於司徒教萬民養國子五禮在六藝之首又曰以<lb/>
　五禮防萬民之偽而教之中則無一民之不由於禮<lb/>
　者夫子所謂齊之以禮者也○潛谿鄧氏曰首吉禮<lb/>
　尊鬼神先言鬼引而親之<lb/>
<pb n="3a"/>
以禋祀祀昊天上帝以實柴祀日月星辰以槱燎祀司中<lb/>
司命飌師雨師註禋之言煙周人尚臭煙氣之臭聞者<lb/>
槱積也三祀皆積柴實牲體焉或有玉帛燔燎而升煙<lb/>
所以報陽也鄭司農云實柴實牛柴上也司中三能三<lb/>
階也司命文昌宫星風師箕也雨師畢也𤣥謂昊天上<lb/>
帝冬至於圜丘所祀天皇大帝星謂五緯辰謂日月所<lb/>
㑹十二次司中司命文昌第五第四星或曰中能上能<lb/>
也<lb/>
<pb n="3b"/>
　疏周語云精意以享謂之禋義並與煙得相叶也郊<lb/>
　特牲云殷人尚聲周人尚臭司中司命等言槱燎則<lb/>
　亦用煙也於日月言實牲至昊天上帝言禋祀則三<lb/>
　祀互相備矣但先積柴次實牲後取煙事列於卑祀<lb/>
　義全於昊天作文之意也五緯即五星東方嵗星南<lb/>
　方熒惑西方太白北方辰星中央鎮星二十八宿隨<lb/>
　天左轉為經五星右旋為緯按武陵太守星傳云文<lb/>
　昌宫六星第一曰上将第二曰次將第三曰貴相第<lb/>
<pb n="4a"/>
　四曰司命第五曰司中第六曰司禄○黄氏曰日月<lb/>
　星辰風師雨師有象者也山林川澤四方百物有形<lb/>
　者也有象者以物之聲臭祀之有形者以物之形體<lb/>
　祭之是則可矣昊天上帝其降而與物接也不見其<lb/>
　形其升而與物辨也不見其象然則如之何致之無形<lb/>
　也不可薦之以味無象也不可達之以氣先王之<lb/>
　於天神以誠意動之以精意接之定之以七日之戒<lb/>
　齊之以三日之齊不御色不聴樂不飲酒不茹葷眡<lb/>
<pb n="4b"/>
　滌濯涖玉鬯省牲鑊奉玉齍贊爵幣告時告備告純<lb/>
　告潔以誠其意而已人之意粗則交於物精則交於<lb/>
　神葢其理也有無之間帝之神用在焉古之先王精<lb/>
　意與帝感通夢帝賚子良弼葢夫精神之接於帝也<lb/>
　豈粗於意者所能及哉以恭致荘而後以黙致静而<lb/>
　後思道以致其虚此其所以接於帝也精意以享其<lb/>
　猶孝子之致其親歟祭之日入室僾然必有見乎其<lb/>
　位周旋出入肅然必有聞乎其容聲出而聴愾然必<lb/>
<pb n="5a"/>
　有聞乎歎息之聲先王之事帝其亦猶此嗚呼鬼神<lb/>
　之物非他即吾之誠是已○伊川程氏曰天與帝一<lb/>
　也天言其體帝言其主也○信齋楊氏曰愚按典瑞<lb/>
　朝日註云天子當春分朝日秋分夕月玉藻朝日於<lb/>
　東門之外註云朝日於春分之時馬融鄭康成皆同<lb/>
　此説賈誼亦曰三代之禮春朝朝日秋暮夕月所以<lb/>
　明有敬也葢冬至祭天夏至祭地此祭天地之正禮<lb/>
　也春分朝日秋分夕月此祭日月之正禮也陳氏云<lb/>
<pb n="5b"/>
　天地至尊故用其始而祭以二至日月次天地故祭<lb/>
　以二分此言是也所謂兆日於東郊兆月於西郊祭<lb/>
　日於壇祭月於坎祭日於東祭月於西王宫祭日夜<lb/>
　明祭月即春分朝日秋暮夕月之事也此外則因事<lb/>
　而祭如大報天而主日配以月此因郊而祭也覲禮<lb/>
　拜日於東門之外禮日於南門外禮月於北門外此<lb/>
　因覲禮而行用也月令祈來年於天宗此因蜡而祈<lb/>
　也日月星辰之神則雪霜風雨之不時於是乎禜之<lb/>
<pb n="6a"/>
　此因禜而祭也○浚儀王氏曰郊特牲疏凡祭日月<lb/>
　之禮崔氏云一嵗有四迎氣之時祭日於東祭月於<lb/>
　西故小宗伯云兆五帝於四郊四望四類亦如之一<lb/>
　也春分朝日秋分夕月二也夏正郊天之時而主日<lb/>
　配以月祭義云大報天而主日配以月三也孟冬大<lb/>
　蜡又祭日月月令祈來年於天宗四也其牲皆用犢<lb/>
　祈禱則用少牢○貴與馬氏曰大宗伯以實柴祀日<lb/>
　月星辰以槱燎祀司中司命風師雨師鄭君以為六<lb/>
<pb n="6b"/>
　宗按異義今歐陽夏侯説六宗者上不及天下不及<lb/>
　人傍不及四時居中間恍惚無有神助隂陽變化有<lb/>
　益於人故郊祭之古尚書説六宗天地神之尊者謂<lb/>
　天宗三地宗三日月為隂陽宗北辰為星宗河為水<lb/>
　宗岱為山宗海為澤宗祀天則天文從祀祀地則地<lb/>
　理從祀謹按夏侯歐陽説云宗實一而有六名實不<lb/>
　相應春秋魯郊猶三望言郊天日月星河海山凡六<lb/>
　宗魯下天子不祭日月星但祭其分野星其中山川<lb/>
<pb n="7a"/>
　故言三望六宗與古尚書説同𤣥之聞也書曰肆類<lb/>
　於上帝禋於六宗望於山川徧於羣神六宗言禋山<lb/>
　川言望則六宗無山川明矣大宗伯以禮祀昊天上<lb/>
　帝實柴祀日月星辰槱燎祀司中司命風師雨師凡<lb/>
　此所祭皆天神也禮記郊特牲曰郊之祭也迎長日<lb/>
　之至也大報天而主日也兆於南郊就陽位也埽地<lb/>
　而祭於其質也祭義曰郊之祭也大報天而主日配<lb/>
　以月則郊祭并祭日月可知其餘星也辰也司中司<lb/>
<pb n="7b"/>
　命風師雨師此之謂六宗亦自明矣禮論王莽時劉<lb/>
　歆孔昭以為易震巽等六子之卦為六宗漢武即位<lb/>
　依虞書禋於六宗禮用大社至魏明帝時詔令王肅<lb/>
　議六宗取家語宰我問六宗孔子曰所宗者六埋少<lb/>
　牢於泰昭祭時祖迎於坎壇祭寒暑王宫祭日夜明<lb/>
　祭月幽宗祭星雩宗祭水旱孔安國注尚書與此同<lb/>
　張融許從鄭君於義為允按月令孟冬祈來年於天<lb/>
　宗鄭云天宗日月星辰若然星辰入天宗又入六宗<lb/>
<pb n="8a"/>
　其日月入天宗即不入六宗之數也以其祭天主日<lb/>
　配以月日月既尊故不得入六宗也○又曰按祀司<lb/>
　中司命司民司禄出於周禮注家以為四司皆星也<lb/>
　未知何據而星宿之名多出於緯書又先後鄭之説<lb/>
　自為牴牾此後人所以難據以為信也但信齋楊氏<lb/>
　皆歸之於天與氣數而以為非有一星以主之則其<lb/>
　説又似大渺茫葢天之有日月星辰猶君之有百司<lb/>
　庻府也謂品物嵗功一出於天而無日月星辰以司<lb/>
<pb n="8b"/>
　之是猶謂政教號令一出於君而無百司庻府以行<lb/>
　之也况金木水火土人間有此五物則天上亦有此<lb/>
　五星以主之而洪範言星有好風星有好雨則司風<lb/>
　雨者亦星也然則司中司命司民司禄何害其為星<lb/>
　乎○按明齋王氏謂虚宿下有司命星主人壽夭名<lb/>
　義甚正司中無考豈天樞北極主天之中氣故祀之<lb/>
　歟若文昌六星自主天子文徳不當與此混也<lb/>
以血祭祭社稷五祀五嶽以貍沈祭山林川澤以疈辜<lb/>
<pb n="9a"/>
祭四方百物註不言祭地此皆地祗祭地可知也隂祀<lb/>
自血起貴氣臭也社稷土榖之神有徳者配食焉共工<lb/>
氏之子曰句龍食於社有厲山氏之子曰柱食於稷湯<lb/>
遷之而祀棄鄭司農曰五祀五色之帝於王者宫中曰<lb/>
五祀𤣥謂五祀者五官之神在四郊四時迎五行之氣<lb/>
於四郊而祭五徳之帝亦食此神焉少昊氏之子曰重<lb/>
為句芒食於水該為蓐収食於金修及熈為𤣥㝠食於<lb/>
水顓頊氏之子曰黎為祝融后土食於火土五嶽東曰<lb/>
<pb n="9b"/>
岱山南曰衡山西曰華山北曰恒山中曰嵩髙山祭山<lb/>
林曰貍川澤曰沈順其性之含蔵疈疈牲胸也疈而磔之<lb/>
謂磔禳及蜡祭郊特牲曰八蜡以祀四方四方年不順成八<lb/>
蜡不通以謹民財也又曰蜡之祭也主先嗇而祭司嗇也<lb/>
祭百種以報嗇也饗農及郵表畷禽獸仁之至義之盡也<lb/>
　胡氏曰古者祭地於社猶祀天於郊也故泰誓曰郊<lb/>
　社不修而周公祀於新邑亦先用二牛於郊後用太<lb/>
　牢於社也記曰天子将出類於上帝宜於社又曰郊<lb/>
<pb n="10a"/>
　所以明天道社所以神地道周禮以禋祀祀昊天上<lb/>
　帝以血祭祭社稷而别無地示之位四圭有邸舞雲<lb/>
　門以祀天神兩圭有邸舞咸池以祭地而别無祭社<lb/>
　之説則以郊對社可知矣後世既立社又立北郊失<lb/>
　之矣○楊氏曰愚按禮經天子祭天地諸侯祭社稷<lb/>
　祭莫重於天地而社稷其次也胡氏乃合祭地祭社<lb/>
　二者而一之何也曰社者五土之神是亦祭地也而<lb/>
　有廣狹之不同曰里社則所祭者一里之地而已曰<lb/>
<pb n="10b"/>
　州社則所祭者一州之地而已諸侯有一國其社曰<lb/>
　侯社則所祭者一國之地一國之外不及也天子有<lb/>
　天下其社曰王社則所祭者天下之地極其地之所<lb/>
　至無界限也故以祭社為祭地唯天子可以言之凡<lb/>
　胡氏所引皆天子社也但云後世既立社又立北郊<lb/>
　失之矣此則未然有正祭有告祭冬至祭天於南郊<lb/>
　順陽時因陽位夏至祭地於北郊順隂時因隂位以<lb/>
　類求類故求諸天而天神降求諸地而地祗出所謂<lb/>
<pb n="11a"/>
　正祭也匠人營國左祖右社以社與祖對尊而親之<lb/>
　若因事而告地則祭社亦可矣記曰天子将出類於<lb/>
　上帝宜乎社之類是也説者曰類者依郊祀正禮而<lb/>
　為之也宜者有事乎社求福祐也此所謂告祭也知<lb/>
　祭各有義不可以一説拘則知聖人制禮精㣲之意<lb/>
　矣○陳氏禮書曰五祀見於周禮禮記儀禮雜出於<lb/>
　史傳多矣特祭灋以司命泰厲為七祀而左傳昭二<lb/>
　十五年家語五帝篇則以五祀為重該修熙黎勾龍<lb/>
<pb n="11b"/>
　之五官月令以五祀為門行户竈中霤白虎通劉昭<lb/>
　范史髙堂隆之徒以五祀為門井户竈中霤鄭氏釋<lb/>
　大宗伯之五祀則用左傳家語之説釋小祝之五祀<lb/>
　則用月令之説釋王制之五祀則用祭灋之説而荀<lb/>
　卿謂五祀執薦者百人侍西房侍西房則五祀固非<lb/>
　四方之五官侍必百人則五祀固非門户之類然則<lb/>
　所謂五祀者其名雖同其祭各有所主七祀之制不<lb/>
　見他經鄭氏以七祀為周制五祀為商制然周官雖<lb/>
<pb n="12a"/>
　天子亦止於五祀儀禮雖士亦得五祀則五祀無尊<lb/>
　卑隆殺之數矣祭法自七祀推而下之至於適士二<lb/>
　祀庻人一祀非周禮也然禮所言五祀葢皆門户之<lb/>
　類而已門户人所資以出入者也中霤人所資以居<lb/>
　者也竈井人所資以養者也先王之於五者不特所<lb/>
　資如此而又事有所本制度有所興此所以祀而報<lb/>
　之也中霤土之所用事故祀於中央竈火之所用事<lb/>
　故祀於夏井水之所用事故祀於冬户在内而竒陽<lb/>
<pb n="12b"/>
　也故祀於春門在外而偶隂也故祀於秋兩漢魏晉<lb/>
　之立五祀井皆與焉特隋唐參用月令祭法之説五祀祭行<lb/>
　及李林甫之徒復修月令冬亦祀井而不祀行然則行神亦<lb/>
　特軷於始行而已非先王冬日之常祀也考之於禮五祀之<lb/>
　牲羊牲凡祭五祀於廟有主有尸觀月令臘先祖五祀同時<lb/>
　則五祀祭於廟可知也曽子問既殯而祭五祀尸及三飯則<lb/>
　五祀有尸可知也既殯而祭不酳不酢則凡祭五祀固有侑<lb/>
　酳與酢矣老婦之祭先儒以為竈配則五祀固有配矣先<lb/>
<pb n="13a"/>
　儒又謂卿以上宗廟有主五祀亦有主矣大夫以下<lb/>
　宗廟無主五祀亦如之然大夫之廟未嘗無主五祀<lb/>
　有主與否不可考也○浚儀王氏曰左傳昭二十九<lb/>
　年史墨對魏獻子曰五行之官是謂五官列受氏姓<lb/>
　封為上公祀為貴神社稷五祀是尊是奉木正勾芒<lb/>
　火祝融金蓐収水𤣥㝠土后土月令孟冬臘先祖五<lb/>
　祀注凡祭五祀於廟用特牲有主有尸皆先設席於<lb/>
　奥正義皆中霤禮此殷禮也周則七祀加司命與厲<lb/>
<pb n="13b"/>
　祀則在宫中宫正注祭七祀於宫中祭法王為羣姓<lb/>
　立七祀曰司命中霤國門國行泰厲户竈王自為立<lb/>
　七祀諸侯為國立五祀大夫立三祀士立二祀庻士<lb/>
　庻人立一祀鄭𤣥謂五祀殷制七祀周制然周官天<lb/>
　子亦止五祀明堂月令春祀户夏祀竈中央祀中霤<lb/>
　秋祀門冬祀行及曲禮禮運皆云五祀不及司命泰<lb/>
　厲儀禮士亦有五祀聘禮大夫有門行○升菴楊氏<lb/>
　曰禮記月令冬祀行淮南時則訓冬祀井太𤣥數曰<lb/>
<pb n="14a"/>
　冬為井白虎通曰春祭户夏祭竈秋祭門冬祭井六<lb/>
　月祭中霤户以羊竈以雞中霤以豚門以犬井以豕<lb/>
　愚按井即行也葢行井間道也古者八家同井由家<lb/>
　至井井有八道八家所行月令時訓互言之非有異<lb/>
　也○愚按門户中霤等祀祭之小者也女祝掌王后<lb/>
　之内祭祀鄭氏注内祭祀六宫之中竈門户又大夫<lb/>
　士皆有門户等五祀之禮今五祀在社稷之下五嶽<lb/>
　之上則非門户等可知意五官之神在四郊者亦得<lb/>
<pb n="14b"/>
　稱五祀宜從鄭氏矣但天官冢宰職云祀五帝鄭氏<lb/>
　注謂四郊及明堂則五方之神主五行之氣於四郊<lb/>
　其即為五帝無疑是亦天神之屬亦當從實柴槱燎<lb/>
　之例不宜血祭也○南軒張氏曰古者祭山川山川<lb/>
　所以為靈者以其氣之所蒸能出雲潤澤萬物故為<lb/>
　之壇壝立之祝史設之牲幣所以致禱祀之實而交<lb/>
　孚乎隠顯之際誠之不可揜如此後世固亦有山川<lb/>
　之祠而人其形宇其地則其失也久矣○王先生曰<lb/>
<pb n="15a"/>
　以社稷五祀為血祭則沈貍疈辜何以為非血是血<lb/>
　祭者取歆神之始耳○畷井田間道左思吴都賦云<lb/>
　畛畷無數<lb/>
　疏祭百種以報嗇者謂合聚萬物而索享之以報収<lb/>
　嗇之功八蜡先嗇一也司嗇二也農三也郵表畷四<lb/>
　也貓虎五也坊六也水庸七也昆蟲八也○按先嗇<lb/>
　若神農司嗇后稷是也農謂田畯郵表畷田間郵舍<lb/>
　田畯居之以督耕者禽獸謂貓虎迎貓為其食田䑕<lb/>
<pb n="15b"/>
　也迎虎謂其食田豕也坊堤防庸溝也昆蟲螟蝗之<lb/>
　屬○仁仲胡氏曰成身莫大於禮禮莫大於祭祭祀<lb/>
　之禮所以立吾誠也鬼神之為物非他即吾之誠是<lb/>
　已王者繼天而為之子獨主萬化故祭天於郊祭地<lb/>
　於社祭名山大川五祀各於其方後世禮學失傳論<lb/>
　者不本於性命故秦禮八神以求仙人一曰天二曰<lb/>
　地三曰兵四曰隂五曰陽六曰月七曰日八曰四時<lb/>
　漢祠太乙以求神仙天神貴者曰太乙太乙佐曰五<lb/>
<pb n="16a"/>
　帝是皆不知鬼神之形狀方士家妄作儒者不取也<lb/>
　及歴考儒者論祭天地之禮於天則有昊天上帝有<lb/>
　五方帝有感生帝夫土不可以二王而天可以有七<lb/>
　帝乎於地則或立方澤或立方丘或立北郊與天敵<lb/>
　體是猶家有二主也且子事父母父在為母齊衰期<lb/>
　不敢見其父者尊無二上故也王者父事天母事地<lb/>
　而可崇地以抗天乎是故夫獨制義於其家而家道<lb/>
　正矣君獨出令於其國而天下定矣天獨健而無息<lb/>
<pb n="16b"/>
　地道順承而無成而太極立矣王者以父事天立誠<lb/>
　而精一其徳故兆於南郊埽地而祭者昊天上帝而<lb/>
　已天言其氣帝言其性也社祭土所以神地道也名<lb/>
　山大川者寳貨財用之所出而四方之所依據也五<lb/>
　祀者榖水火金木也人所日用莫過五材不是之報<lb/>
　而顧報行與門户舉失輕重豈禮也哉禮之所貴貴<lb/>
　其義也是故王者祭天以柴燎牲使氣上逹語其精<lb/>
　神則謂之禋語其感格則謂之類語其方兆則謂之<lb/>
<pb n="17a"/>
　郊指事異名其實一也<lb/>
以肆獻課享先王以饋食享先王以祠春享先王以禴<lb/>
夏享先王以嘗秋享先王以蒸冬享先王註宗廟之祭<lb/>
有此六享肆獻祼饋食在四時之上則是祫也禘也肆<lb/>
者進所解牲體謂薦熟時也獻獻醴謂薦血腥也祼之<lb/>
言灌灌以鬱鬯謂始獻尸求神時也郊特牲曰魂氣歸<lb/>
於天形魄歸於地故祭所以求諸隂陽之義也殷人先<lb/>
求諸陽周人先求諸隂灌是也祭必先灌乃後薦腥薦<lb/>
<pb n="17b"/>
熟於祫逆言之者與下共文明六享俱然祫言肆獻祼<lb/>
禘言饋食者著有黍稷互相備也魯禮三年喪畢而祫<lb/>
於太祖明年春禘於羣廟自爾以後率五年而再殷祭<lb/>
一祫一禘<lb/>
　疏作樂為陽灌地為隂殷人先求諸陽謂未灌先合<lb/>
　樂周人先求諸隂謂未合樂先灌周法有三年一祫<lb/>
　祫者何合祭也毁廟之主陳於太祖未毁廟之主皆<lb/>
　升合食於太祖廟列昭穆序父子是祫之義也又有<lb/>
<pb n="18a"/>
　五年一禘禘雖小於祫大於四時亦大祭之名也周<lb/>
　衰禮廢無文可明春秋左傳云周禮盡在魯故即以<lb/>
　春秋為魯禮言魯禮者指春秋而言也殷大也○小<lb/>
　傳曰此兩者正謂禘也祫也禘禮以祼為重禴祠烝<lb/>
　嘗雖皆有祼饋之事恐其節文畧非禘祫比也孔子<lb/>
　曰禘自既祼而往者吾不欲觀之矣明禘禮以祼為<lb/>
　重肆猶旅也祫禮及毁廟故用旅獻○浚儀王氏曰<lb/>
　王制宗廟之祭春曰礿夏曰禘秋曰嘗冬曰烝注此<lb/>
<pb n="18b"/>
　葢夏殷之禮也周改之為春祠夏礿以禘為殷祭小<lb/>
　雅曰礿祠烝嘗此周四時祭宗廟之名○又云周頌<lb/>
　雝禘太祖也注禘大祭也大於四時而小於祫○王<lb/>
　氏曰宗廟祭有祼鬯禮既祼而獻有薦禮既薦而<lb/>
　肆有薦熟禮既肆而饋有饋禮四禮自禘祫及四時<lb/>
　皆然鄭氏以肆獻祼為禘以饋食為祫非也○臨川<lb/>
　王氏曰春物生未有以享也其享也主以詞達誠故<lb/>
　春曰祠夏則陽盛矣其享也以樂為主故夏曰禴秋<lb/>
<pb n="19a"/>
　物初成薦新曰嘗冬物大備合衆物以享曰烝○伊<lb/>
　川程氏曰萬物本乎天人本乎祖故冬至祭天而祖<lb/>
　配之以冬至者氣至之始也萬物成形於帝而人成<lb/>
　形於父故以季秋享帝而父配之以季秋者物成之<lb/>
　時也<lb/>
以凶禮哀邦國之憂註哀謂救患分烖凶禮之别有五<lb/>
以喪禮哀死亡註哀謂親者服焉疏者含襚<lb/>
　疏春秋王使榮叔歸含且賵士喪禮君使人襚明天<lb/>
<pb n="19b"/>
　子諸侯於臣子皆有含襚也<lb/>
以荒禮哀凶札註荒人物有害也曲禮曰年榖不登君<lb/>
　膳不祭肺馬不食榖馳道不除祭事不縣大夫不食<lb/>
　梁士飲酒不樂札謂疫厲<lb/>
以弔禮哀禍烖註禍烖謂遭水火宋大水魯荘公使人<lb/>
弔焉曰天作淫雨害於粢盛如之何不弔廄焚孔子拜<lb/>
郷人為火來者拜之士一大夫再亦相弔之道<lb/>
以禬禮哀圍敗註同盟者㑹合財貨以更其所喪<lb/>
<pb n="20a"/>
　疏大行人云致禬以補諸侯之烖小行人亦云若國<lb/>
　師役則命犒禬之是也<lb/>
以恤禮哀寇亂註恤憂也鄰國相憂兵作於外為寇作<lb/>
於内為亂<lb/>
　疏哀之者遣使諮問安否而已<lb/>
以賔禮親邦國註親謂使之相親附賓禮之别有八○<lb/>
春見曰朝夏見曰宗秋見曰覲冬見曰遇時見曰㑹殷<lb/>
見曰同註此六禮者以諸侯見王為文六服之内四方<lb/>
<pb n="20b"/>
以時分來或朝春或宗夏或覲秋或遇冬名殊禮異更<lb/>
逓而徧朝猶朝也欲其來之早宗尊也欲其尊王覲之<lb/>
言勤也欲其勤王之事遇偶也欲其若不期而偶至時<lb/>
見者言無常期諸侯有不順服者王将有征討之事則<lb/>
既朝覲王為壇於國外合諸侯而命事焉春秋傳曰有<lb/>
事而㑹不協而盟是也殷猶衆也十二嵗王如不廵守<lb/>
則六服盡朝朝禮既畢王亦為壇合諸侯以命政焉所命<lb/>
之政如王廵守殷見四方四時分来終嵗則徧<lb/>
<pb n="21a"/>
　雜説朝覲宗遇之名以别一時耳其禮一也書曰六<lb/>
　年五服一朝以二者參之諸侯六年之内唯一朝耳<lb/>
　來以春則曰朝以夏則曰宗秋冬亦然初無四方之<lb/>
　别猶漢春曰朝秋曰請呉王不朝使人為秋請之<lb/>
　禮也○劉氏曰賔禮者天子為主而用是禮以待諸<lb/>
　侯之来見也朝覲宗遇此王畿之外諸侯每服分為<lb/>
　四時逓来朝見於天子一嵗而徧者侯服也再嵗而<lb/>
　徧者甸服也三嵗而徧者男服也四嵗而徧者采服<lb/>
<pb n="21b"/>
　也五嵗而徧者衞服也六嵗而周者要服也其朝見<lb/>
　疏數之制如此<lb/>
時聘曰問殷頫曰視註時聘者亦無常期天子有事乃<lb/>
聘之焉竟外之臣既非朝嵗不敢瀆為小禮殷頫謂一<lb/>
服朝之嵗以朝者少諸侯乃使卿以大禮衆聘焉一服<lb/>
朝在元年七年十一年<lb/>
　疏天子無事不敢數遣大夫聘問天子是故有事乃<lb/>
　遣大夫問也按聘禮小聘曰問使大夫○王氏曰時<lb/>
<pb n="22a"/>
　聘殷頫皆諸臣之事所謂大客也王之所以撫諸侯<lb/>
　者有徧頫徧存之禮則諸侯於不朝之嵗其能恝然<lb/>
　乎於是乎有時聘之禮也王於諸侯有賀慶憂恤<lb/>
　之禮則諸侯於天子之善與烖可但已乎於是乎有<lb/>
　殷頫之禮也詳見大行人○潛谿鄧氏曰以賔禮親<lb/>
　邦國何也古王者賔臣賔之也者親之也易曰先王<lb/>
　以建萬國親諸侯曰箋有之天子廵守之明嵗東方<lb/>
　諸侯春見曰朝又明年南方諸侯夏見曰宗三年西<lb/>
<pb n="22b"/>
　方諸侯秋見曰覲四年北方諸侯冬見曰遇諒乎曰<lb/>
　是虞夏之制也諸侯以其方嵗見五載徧而王復廵<lb/>
　守也乃周禮大行人疏之矣曰春朝而見圖天下之<lb/>
　事圖事者於春春以發慮秋覲而比邦國之功比功<lb/>
　者於秋秋成報功也夏宗陳天下之謨陳謨者於夏<lb/>
　夏者大也冬遇而協諸侯之慮協慮者於冬冬者終<lb/>
　也慮終者㣲矣乃其來朝見之嵗其疏數各以九畿<lb/>
　之逺近為差侯服嵗見甸服二嵗一見男服三嵗見<lb/>
<pb n="23a"/>
　采服四嵗見衞服五嵗見要服六嵗見蕃國世一見<lb/>
　有等差而當朝之嵗聴各以其時其事而至則體人<lb/>
　情之大順也夫朝覲宗遇於述職同而朝猶日之朝<lb/>
　焉遇比之不期焉則禮以夙共為其敬也故朝車逆<lb/>
　覲車不逆矣朝朝於廟饗於朝覲獻饗皆於廟矣名<lb/>
　稱不同禮亦異數苟謂諸侯各以其方嵗至是東南<lb/>
　無覲遇而西方北方侯氏終無圖事若陳謨也於隆<lb/>
　殺何當焉故儀禮之具王覲也主其肅防㣲之義也<lb/>
<pb n="23b"/>
　乃若非時而見曰㑹㑹以發禁其殷祭各以其職来<lb/>
　見曰同同以施政禁所獨政所同也禁萌自下政發<lb/>
　自上也其非時遣卿大夫來聘曰問問以諭志王國<lb/>
　有慝而侯國卿大夫畢以其故来頫也曰視視以除<lb/>
　慝也問所獨視所同也問志自下視慝自上也或賓<lb/>
　而賓之或客而賓之凡以親邦國也葢十有二年而<lb/>
　王乃復狩或曰殷見以十二嵗王不廵狩六服盡朝<lb/>
　而名爰發政以代狩夫狩安可得復簡也視虞夏已<lb/>
<pb n="24a"/>
　疏矣<lb/>
以軍禮同邦國註同謂威其不協僭差者軍禮之别有<lb/>
五<lb/>
大師之禮用衆也註用其義勇<lb/>
　疏大師謂天子六軍諸侯大國三軍次國二軍小國<lb/>
　一軍<lb/>
大均之禮恤衆也註均其地政地守地職之賦所以憂<lb/>
民<lb/>
<pb n="24b"/>
　疏大均在軍禮者謂諸侯賦税不均者皆是諸侯僭<lb/>
　濫無道致有不均之事當合衆以均之故在軍禮也<lb/>
大田之禮簡衆也註古者因田習兵閲其車徒之數<lb/>
大役之禮任衆也註築宫邑所以事民力彊弱<lb/>
大封之禮合衆也註正封疆溝塗之固所以合聚其民<lb/>
　臨川王氏曰用衆者用其命恤衆者恤其事簡衆者<lb/>
　簡其能任衆者任其力合衆者合其志用其命而不<lb/>
　知恤其事恤其事而不知簡其能簡其能而不知任<lb/>
<pb n="25a"/>
　其力任其力而不知合其志非所以為軍禮軍禮以<lb/>
　用其命為主以合其志為終○王氏曰上下一心三<lb/>
　軍同力以之冒矢石而不辭當鋒刃而不懾莫不有<lb/>
　我行不来之死志而無與子偕老之還心此所以用<lb/>
　其命也因地以令賦因家以起役地有肥磽而賦有<lb/>
　輕重家有上下而役有多寡此所以恤其事也坐作<lb/>
　進退不講則不知刺伐擒縱不習則不能春以教振<lb/>
　旅夏以教茇舍秋以教治兵冬以教大閲此所以簡<lb/>
<pb n="25b"/>
　其能也大役則帥其民而至起徒役則無過家一人<lb/>
　豐年則公旬用三日中年用二日無年用一日此所<lb/>
　以任其力也正其畿疆而使地有定域平其土地而<lb/>
　使民有常主大國三軍次國二軍小國一軍率皆同<lb/>
　心而一徳此所以合其志也<lb/>
以嘉禮親萬民註嘉善也因人心之所善者而為之制<lb/>
嘉禮之别有六<lb/>
　疏餘四禮皆云邦國獨此云萬民者以嘉禮萬民所<lb/>
<pb n="26a"/>
　行者多故舉萬民實上下通也○潛谿鄧氏曰吉凶<lb/>
　軍賓之有嘉也猶五采之有素五味之有甘也所以<lb/>
　成人於人道之美而約之以和樂之極也<lb/>
以飲食之禮親宗族兄弟註人君有食宗族飲酒之禮<lb/>
所以親之也文王世子曰族食世降一等大傳曰繋之<lb/>
以姓而弗别綴之以食而弗殊百世而㛰姻不通者周<lb/>
道然也<lb/>
　疏彼注云親者稠疏者稀如親兄弟嵗四度從父昆<lb/>
<pb n="26b"/>
　弟歳三度從祖昆弟嵗二度族昆弟歳一度○陳氏<lb/>
　曰先王之於同姓有時燕焉有因祭而燕焉國語曰<lb/>
　時燕不淫此時燕也詩曰主宰君婦廢徹不遲諸父<lb/>
　兄弟備言燕私坊記曰因其酒肉聚其宗族以教民<lb/>
　睦此因祭而燕也其禮之詳雖不可考要之服皮弁<lb/>
　服即於路寝宰夫為主異姓為賔王與族人燕於堂<lb/>
　后帥内宗之屬燕於房其物餚蒸所以合好也其食<lb/>
　世降一等所以辨親疎也昭穆以序之所以明世次<lb/>
<pb n="27a"/>
　也夜飲以成之所以别異姓也若夫几席之位升降<lb/>
　之儀脱屨而坐立監相禮羞庶羞以盡愛爵樂無算<lb/>
　以盡歡其大率葢與諸侯燕禮不異諸侯燕族人與<lb/>
　父兄齒雖王之尊葢亦不以至尊廢至親也○臨川<lb/>
　王氏曰宗族兄弟飲食之而已致其愛故也四方賓<lb/>
　客則有饗燕之禮致其敬故也<lb/>
以昬冠之禮親成男女註親其恩成其性<lb/>
　疏按昬義壻親迎御輪三周是壻親之親之也者使<lb/>
<pb n="27b"/>
　之親已是親其恩也冠義云禮始於冠既冠責以為<lb/>
　人父為人子為人臣之禮又内則云二十敦行孝弟<lb/>
　是成其性也○冠義冠者禮之始也嘉事之重者也<lb/>
　是故古者重冠重冠故行之於廟行之於廟者所以<lb/>
　尊重事尊重事而不敢擅重事不敢擅重事所以自<lb/>
　卑而尊祖也○劉氏曰成成其徳也○陳氏曰昬禮<lb/>
　所以合二姓之好以繼萬世之後葢天地之大義人<lb/>
　事之終始也其禮有六納采問名納吉納徴請期親<lb/>
<pb n="28a"/>
　迎也冠者禮之始事之重也古耆尊重事故筮日筮<lb/>
　賓行之於廟冠之於阼醮之於客位祝之以成徳主<lb/>
　之以伯仲見之於母母拜之見之於兄弟兄弟拜之<lb/>
　所以責之為人子為人弟為人臣為人少之禮為子<lb/>
　而孝為弟而悌為臣而忠為少而順然後可以為人<lb/>
　可以為人然後可以治人則冠禮又可不重與<lb/>
以賓射之禮親故舊朋友註射禮雖王亦立賓主也王<lb/>
之故舊朋友為世子時共在學者天子亦有友諸侯之<lb/>
<pb n="28b"/>
義武王誓曰我友邦冢君是也司冦職有議故之辟<lb/>
議賓之辟<lb/>
以饗燕之禮親四方之賓客註賓客謂朝聘者<lb/>
　疏此經饗燕並言殊食於上者食無獻酢之法故别<lb/>
　言於上與私飲同科此饗燕謂大行人云上公三饗<lb/>
　三燕侯伯再饗再燕子男一饗一燕饗亨大牢以飲<lb/>
　賓獻依命數在廟行之燕者其牲狗行一獻四舉旅<lb/>
　降脱屨升坐無算爵以醉為度行之在寝此謂朝賓<lb/>
<pb n="29a"/>
　若聘客則皆一饗其燕與時賜無數是親四方賓客<lb/>
　也○王氏曰饗以訓恭儉燕以示慈惠也<lb/>
以脤膰之禮親兄弟之國註脤膰社稷宗廟之肉以賜<lb/>
同姓之國同福禄也兄弟有共先王者魯定公十四年<lb/>
天王使石尚來歸脤<lb/>
　疏宗廟之肉曰膰社稷之肉曰脤成十三年公及諸<lb/>
　侯朝王遂從劉康公成肅公㑹諸侯伐秦成子受脤<lb/>
　於社不敬劉子曰國之大事在祀與戎祀有執膰戎<lb/>
<pb n="29b"/>
　有受脤神之大節也今成子惰棄其命矣注云脤<lb/>
　宜社之肉也盛以蜃器故曰脤此其驗也兄弟有共<lb/>
　先王者葢同姓諸侯也天王使石尚來歸脤是已至<lb/>
　於二王後及異姓有大功者得與二王同僖九年夏<lb/>
　王使宰孔賜齊侯胙又僖二十四年宋成公如楚還<lb/>
　入於鄭鄭伯将享之問禮於皇武子對曰宋先代之<lb/>
　後也於周為客天子有事脤焉有喪拜焉是以大行<lb/>
　人直言歸脤以交諸侯之福不辨同姓異姓也<lb/>
<pb n="30a"/>
以慶賀之禮親異姓之國註異姓王㛰姻甥舅<lb/>
　疏大行人云賀慶以贊諸侯之喜不别同姓異姓則<lb/>
　亦兼同姓可知○某氏曰贊喜曰慶加財物曰賀<lb/>
　○劉氏曰觀乎大雅小雅正變之所存則周之所以<lb/>
　興莫不由於五禮也周之所以亡亦莫不由於五禮<lb/>
　也邦國之根本安危之所係其有大於是者乎是以<lb/>
　聖人務徳為之本而竭誠以踐其制莫敢須臾忽乎<lb/>
　其細者而况其大者乎○明齋王氏曰夫吉禮主嚴<lb/>
<pb n="30b"/>
　凶禮主哀軍禮主威賔禮主荘故復因人情可嘉<lb/>
　美之事制為五禮以親之則上下交而王澤之流沛<lb/>
　然矣<lb/>
以九儀之命正邦國之位註每命異儀貴賤之位乃正<lb/>
春秋傳曰名位不同禮亦異數<lb/>
壹命受職註始見命為正吏謂列國之士於子男為大<lb/>
夫王之下士亦一命鄭司農云受職治職事<lb/>
再命受服註鄭司農云受服受祭衣服為上士𤣥謂此<lb/>
<pb n="31a"/>
受𤣥冕之服列國之大夫再命於子男為卿卿大夫自<lb/>
𤣥冕而下如孤之服王之中士亦再命則爵弁服<lb/>
三命受位註鄭司農云受下大夫之位𤣥謂此列國之<lb/>
卿始有列位於王為王之臣也王之上士亦三命<lb/>
四命受器註鄭司農云受祭器為上大夫𤣥謂此公之<lb/>
孤始得有祭器者也禮運曰大夫具官祭器不假聲樂<lb/>
皆具非禮也王之下大夫亦四命<lb/>
　疏曲禮云大夫有田者先為祭服後為祭器今云公<lb/>
<pb n="31b"/>
　之孤始得有祭器者大夫雖得造祭器器猶未具必<lb/>
　假之始足至四命始備也<lb/>
五命賜則註鄭司農云則者灋也出為子男𤣥謂則地<lb/>
未成國之名王之下大夫四命出封加一等五命賜之<lb/>
以方百里二百里之地者方三百里以上為成國<lb/>
六命賜官註鄭司農云子男入為卿治一宮也𤣥謂此<lb/>
王六命之卿賜官者使得自置其臣治家邑如諸侯春<lb/>
秋襄十八年冬晉侯以諸侯圍齊荀偃為君禱河既陳<lb/>
<pb n="32a"/>
齊侯之罪而曰曽臣彪将率諸侯以討焉其官臣偃實<lb/>
先後之<lb/>
　疏先鄭云子男入為卿治一官後鄭不從者按典命<lb/>
　唯有出封加一等無入加之文今以子男五命入加<lb/>
　一等為王朝六命卿於理不可故不從也<lb/>
七命賜國註王之卿六命出封加一等者鄭司農云出<lb/>
就侯伯之國<lb/>
　明齋王氏曰或疑子男已有國矣至七命而後云賜<lb/>
<pb n="32b"/>
　國何也觀夫諸侯未踰年曰子蠻夷雖大曰子故子<lb/>
　者未成國之名男之名亦猶夫子耳是故三公未有<lb/>
　國而執璧子男執璧而不執圭其例可見故必七命<lb/>
　而後可以為侯國也<lb/>
八命作牧註謂侯伯有功徳者加命得專征伐於諸侯<lb/>
鄭司農云一州之牧王之三公亦八命<lb/>
　疏按王制云諸侯賜弓矢然後得專征伐並據州牧<lb/>
　而言謂州内有臣弑君子弑父不請於天子得征<lb/>
<pb n="33a"/>
　伐之<lb/>
九命作伯註上公有功徳者加命為二伯得征五侯九<lb/>
伯者鄭司農云長諸侯為方伯<lb/>
　疏二伯之文由於曲禮鄭引公羊傳云自陜以東周<lb/>
　公主之自陜以西召公主之是東西二伯也○薛氏<lb/>
　圖云凡王之臣命數其三公八命<hi>加一命為上公</hi>卿<lb/>
　六命<hi>加一命為侯伯</hi>大夫四命<hi>加一命為子男</hi>上士<lb/>
　三命<hi>加一命為附庸</hi>中士再命<hi>加一命為上士</hi>下士<lb/>
<pb n="33b"/>
　一命<hi>加一命為中士</hi>諸侯之君命數則上公九命<hi>加</hi>
　<hi>一命為二伯</hi>侯伯七命<hi>加一命為九州牧</hi>子男五命<lb/>
　<hi>加一命為王之卿</hi>諸侯之臣命數則上公之孤四命<lb/>
　<hi>加一命為縣内諸侯</hi>卿三命<hi>加一命受器</hi>大夫再命<lb/>
　<hi>加一命受位</hi>士一命<hi>加一命受服/</hi>侯伯之卿三命<hi>加</hi>
　<hi>一命受器</hi>大夫再命<hi>加一命受位/</hi>士一命<hi>加一命受</hi>
　<hi>服</hi>子男之卿再命<hi>加一命受位/</hi>大夫一命<hi>加一命受</hi>
　<hi>服</hi>士不命<hi>加一命受職</hi>一命受職者公侯伯之士子<lb/>
<pb n="34a"/>
　男之大夫王之下士皆一命固已受職治事矣子男<lb/>
　之士不命此則或加子男之士為之夫未命之士如<lb/>
　府掌官契以治藏史掌官書以贊治之類非無職也<lb/>
　然其職非受於王皆官長所自辟除受命於王則為<lb/>
　正吏矣再命受服者王之中士公侯伯之大夫子男<lb/>
　之卿皆再命固已受服矣王之下士公侯伯之士與<lb/>
　子男之大夫皆一命此則或加為之受服𤣥冕之服<lb/>
　以司服云卿大夫同𤣥冕而知也受於君則不自為<lb/>
<pb n="34b"/>
　也三命受位者公侯伯之卿固已受位矣此或加公<lb/>
　侯伯之大夫子男之卿王之中士為之夫再命已不<lb/>
　卑雖得聘於天子不得言位於王朝惟列國之卿始<lb/>
　有列位於王為王之臣也四命受器者公之孤已受<lb/>
　器矣公侯伯之卿皆三命則此或加公侯伯之卿為<lb/>
　之器謂祭器也惟四命始得有祭器禮運曰大夫具<lb/>
　官祭器不假非禮也則未四命已前雖得造祭器猶<lb/>
　未具必假之使足至四命始受器於公得具而用之<lb/>
<pb n="35a"/>
　五命賜則者或加公之孤或加王之大夫出為縣内<lb/>
　之諸侯故賜之八則之治也六命賜官者或加子男<lb/>
　入為王卿賜之官使得自置其臣治家邑也七命賜<lb/>
　國者或加王之卿或加子男為侯伯以卿而為侯伯<lb/>
　始有其國也以子男為侯伯則加受其國也八命作<lb/>
　牧者侯伯有功徳者加命得為州牧專征伐於諸侯<lb/>
　也九命作伯者王之三公八命是上公矣有功徳則<lb/>
　加一命為二伯得征五侯九伯公羊曰自陜以東周<lb/>
<pb n="35b"/>
　公主之自陜以西召公主之是東西二伯也王制曰<lb/>
　制三公一命衮若有加則賜也不過九命則諸侯之<lb/>
　加命至九而止矣先王之時有定命之數有加命之<lb/>
　數定命之數典命掌之加命之數宗伯掌之加命非<lb/>
　定命故謂之九儀之命而已一命之士積加命而至<lb/>
　九則為都鄙之君五命之子男積加命而至九則為<lb/>
　方伯諸臣進以為君諸侯進以為方伯九儀之命為<lb/>
　之勸乎<lb/>
<pb n="36a"/>
以玉作六瑞以等邦國註等猶齊等也<lb/>
　何氏曰四圭兩璧各差等也○劉氏曰舜受堯禪執<lb/>
　天下之大圭而陟帝位始受天下之朝則輯五瑞既<lb/>
　月乃日覲四岳班瑞於羣后是玉作六瑞古有之矣<lb/>
　○潛谿鄧氏曰瑞信也諸侯来朝執命圭輯合之為<lb/>
　信玉純陽精備天地全徳故用之<lb/>
王執鎮圭註鎮安也所以安四方鎮圭者葢以四鎮之<lb/>
山為縁飾圭長尺有二寸<lb/>
<pb n="36b"/>
　疏四鎮者謂楊州之㑹稽青州之沂山幽州之醫無<lb/>
　閭冀州之霍山是也○王先生曰王晉大圭以朝日<lb/>
　執冒圭以朝諸侯至於鎮圭則所用廣矣小行人曰<lb/>
　王執鎮圭是以朝諸侯為言也典瑞曰王執鎮圭是<lb/>
　以朝日為言也又曰鎮圭以召守以恤凶荒是以召<lb/>
　守恤凶荒為言也<lb/>
公執桓圭註公二王之後及王之上公雙植謂之桓桓<lb/>
宫室之象所以安其上也桓圭葢亦以桓為瑑飾圭長<lb/>
<pb n="37a"/>
九寸<lb/>
　疏桓謂若屋之桓楹宫室得桓楹乃安猶天子在上<lb/>
　須諸侯衞守乃安故云安其上也○王氏曰此公執<lb/>
　桓圭而射人又謂三公執璧葢方其在朝而為三<lb/>
　公則近於王而有所屈故執璧及其在外而為上則<lb/>
　逺於王而有所伸非其不同勢有屈伸也○郝氏曰<lb/>
　桓柱也<lb/>
侯執信圭伯執躬圭註信當作身身圭躬圭葢皆象以<lb/>
<pb n="37b"/>
人形為瑑飾文有麄縟耳欲其慎行以保身圭皆長七<lb/>
寸<lb/>
　敬仲鄭氏曰信圭直躬圭屈以為人形誤矣侯視伯<lb/>
　為尊尊者其道伸伯視侯為卑卑者其道屈也<lb/>
子執穀璧男執蒲璧註穀所以養人蒲為席所以安人<lb/>
二玉葢或以穀為飾或以蒲為飾璧皆徑五寸不執圭<lb/>
未成國也<lb/>
　雜記云凡圭廣三寸厚半寸剡上左右各半寸其長<lb/>
<pb n="38a"/>
　短各依命數璧形圓徑九寸中有孔曰好週邊曰肉<lb/>
　好倍肉曰瑗肉倍好曰璧○劉氏曰璧有虚中所以<lb/>
　受益也有循環所以勤道也治民之徳未大成而不<lb/>
　可以忘其進則其執璧宜矣○王氏曰六瑞之制形有<lb/>
　圭之鋭璧之圜以象天之體用也名有鎮桓信躬<lb/>
　穀蒲以别君徳之隆殺也○王氏曰鎮圭尺有二寸<lb/>
　法天數也其餘九七五皆陽數凡南面之君其命數<lb/>
　皆從陽圭直方止而不變者也公侯伯位已定故用<lb/>
<pb n="38b"/>
　之璧圓通流行而未定者也子男徳方進故用之<lb/>
以禽作六摯以等諸臣註摯之言至所執以自致<lb/>
　某氏曰謂自致其誠也<lb/>
孤執皮帛卿執羔大夫執鴈士執雉庻人執䳱工商執<lb/>
雞註皮帛者束帛而表以皮為之飾皮虎豹皮帛如今<lb/>
璧色繪也羔小羊取其羣而不失其類鴈取其候時而<lb/>
行雉取其守介而死不失其節鶩取其不飛遷雞取其<lb/>
守時而動曲禮曰飾羔鴈者以繢謂衣之以布而又畫<lb/>
<pb n="39a"/>
之者自雉以下執之無飾士相見之禮卿大夫執摯以<lb/>
布不言繢此諸侯之臣與天子之臣異也然則天子之<lb/>
孤飾摯以虎皮公之孤飾摯以豹皮與此孤卿大夫士<lb/>
之摯皆以爵不以命數凡摯無庭實<lb/>
　疏天子之臣尊諸侯之臣卑雖尊卑不同命數有異<lb/>
　爵同則摯同但飾有異耳○王氏曰不言三公三公<lb/>
　執璧○芸閣吕氏曰古者以禽為摯者執之以見其<lb/>
　所尊敬之物也人道之大貴賤長少賢不肖之分<lb/>
<pb n="39b"/>
　不亂也賤當事貴少當事長不肖當事賢事之必有<lb/>
　養摯用禽者所以致其養故膳夫之職以摯見者受<lb/>
　而膳之司士掌擯士者膳其摯也孤摯皮帛諸侯摯<lb/>
　圭璧孤與諸侯臣之貴摯亦以禽則偪於下矣皮帛<lb/>
　可制以衣裘圭璧則寳貨因以比徳焉所以異於諸<lb/>
　侯而為等也婦人無外事惟酒食是議供養舅姑者<lb/>
　也故摯用榛栗脯脩不用玉帛禽鳥天子無客禮無<lb/>
　所用其摯唯告於鬼神用鬯以為摯宗伯以禽作六<lb/>
<pb n="40a"/>
　摯以等諸臣虞書亦云三帛二生一死贄此孤卿大<lb/>
　夫士庻人之摯也羔鴈以生者卿大夫以道去就不<lb/>
　若士死以服事也○東萊吕氏曰左傳公㑹晉師於<lb/>
　瓦范獻子執羔中行文子趙簡子執鴈魯於是始尚<lb/>
　羔春秋稱周禮盡在魯然而卿大夫羔鴈之制見晉<lb/>
　師始知之以此見當時之禮散在諸國不能備著如<lb/>
　此亦是東遷後廵守之禮久不講故耳○劉氏曰執<lb/>
　其摯所以自致其徳也誠其禮所以不愧乎摯也○<lb/>
<pb n="40b"/>
　王先生曰六等之玉謂之瑞而六等之禽謂之摯曰<lb/>
　瑞曰摯有用飾者有不用飾者有用享者有不用享<lb/>
　者六瑞則有繅籍之飾皮帛則束帛而以虎豹之皮<lb/>
　為飾羔鴈則以繢布為飾自士執雉以下皆無飾矣<lb/>
　尊卑不同故也五等諸侯有摯有享圭璧摯也玉幣<lb/>
　享也按行人上云成六瑞下云合六幣圭以馬璋以<lb/>
　皮璧以帛琮以錦琥以繡璜以黼鄭氏謂五等諸侯<lb/>
　享天子用璧享后用琮其大各如瑞皆以庭實若馬<lb/>
<pb n="41a"/>
　以皮是已用圭璋者二王後也用琥璜者又子男之<lb/>
　朝於諸侯也自六摯以下則不用享矣以其六瑞受<lb/>
　而復之三帛二生一死受而不復故也<lb/>
以玉作六器以禮天地四方註禮謂始告神時薦於神<lb/>
坐書曰周公植璧秉圭是也<lb/>
以蒼璧禮天以黄琮禮地以青圭禮東方以赤璋禮南<lb/>
方以白琥禮西方以𤣥璜禮北方註此禮天以冬至謂<lb/>
天皇大帝在北極者也禮地以夏至謂神在崑崙者也<lb/>
<pb n="41b"/>
禮東方以立春謂蒼精之帝而大昊句芒食焉禮南方<lb/>
以立夏謂赤精之帝而炎帝祝融食焉禮西方以立秋<lb/>
謂白精之帝而少昊蓐収食焉禮北方以立冬謂黒精<lb/>
之帝而顓頊𤣥冥食焉禮神者必象其類璧圜象天琮<lb/>
八方象地圭銳象春物初生半圭曰璋象夏物半死琥<lb/>
猛象秋嚴半璧曰璜象冬閉蔵地上無物唯天半見<lb/>
　疏列宿為天文草木為地文冬時草木枯落唯天<lb/>
　列宿仍在故云半見○又云此禮天地以二至及迎<lb/>
<pb n="42a"/>
　氣於四郊禮五帝也小宗伯云兆五帝於四郊鄭注<lb/>
　云黄帝亦於南郊是也○劉氏曰玉者純陽之精氣<lb/>
　而聖人之至寳也将禮於天地四方而無以歸其誠<lb/>
　乃以玉作六器既象天地四方之色又擬其形以琢之<lb/>
　而柴槱煙燎埋瘞之所以答其神之降饗也○劉氏<lb/>
　曰璋明也象物之相見乎離也璜黄也象物蔵於<lb/>
　黄宫也○某氏曰半圭曰璋夏陽半也半璧曰璜冬<lb/>
　隂半也○明齋王氏曰按天地四方祀玉二而禮玉<lb/>
<pb n="42b"/>
　六葢祀玉者神之所主也天之四時主宰不同而同<lb/>
　出於天地之四方方向不同而同歸於地神示之精<lb/>
　一而已故止以天地為别若禮玉者人之所各致其<lb/>
　誠者也故天地各有四方而以六合為别也<lb/>
皆有牲幣各放其器之色註幣以從爵若人飲酒有酬<lb/>
幣<lb/>
　疏知幣是從爵非禮神者以幣在牲下也○劉氏曰<lb/>
　玉作六器所以放神示之徳也牲幣又放其器之色<lb/>
<pb n="43a"/>
　欲因其類以答其饗也故能建神示於無形而収禮<lb/>
　敬於色象而必受其福焉<lb/>
以天産作隂徳以中禮防之以地産作陽徳以和樂防<lb/>
之註鄭司農云隂徳謂男女之情天性生而自然者<lb/>
過時則奔隨先時則血氣未定聖人為制其中令民三<lb/>
十而娶女二十而嫁以防其淫泆令無失徳情性隠而<lb/>
不露故謂之隂徳陽徳謂分地利以致富富者之失不<lb/>
驕奢則吝嗇故以和樂防之樂所以滌蕩邪穢道人之<lb/>
<pb n="43b"/>
正性者也一説地産謂土地之性各異若齊性舒緩<lb/>
楚性急悍則以和樂防其失令無失徳樂所以移風易<lb/>
俗者也此皆露見於外故謂之陽徳陽徳隂徳不失其<lb/>
正則民和而物各得其理故云以諧萬民以致百物𤣥<lb/>
謂天産者動物謂六牲之屬地産者植物謂九榖之屬<lb/>
隂徳隂氣在人者隂氣虚純之則劣故食動物作之使<lb/>
動過則傷性制中禮以節之陽徳陽氣在人者陽氣盈<lb/>
純之則躁故食植物作之使静過則傷性制和樂以節<lb/>
<pb n="44a"/>
之如是然後隂陽平情性和而能育其類<lb/>
以禮樂合天地之化百物之産以事鬼神以諧萬民以<lb/>
致百物註禮濟虚樂損盈並行則四者乃得其和能生<lb/>
非類曰化生其種曰産<lb/>
　疏事鬼神則尚書所謂祖考来格諧萬民所謂庻尹<lb/>
　允諧致百物所謂百獸率舞等是也言四者謂天<lb/>
　地之化百物之産共為一事鬼神等為三也○黄氏<lb/>
　曰動物天産也以作隂徳能内養其精矣不以外作<lb/>
<pb n="44b"/>
　之禮而防之則類為情所流嘗至於過植物地産也<lb/>
　以作陽徳能外養其形矣不以中出之樂而防之則<lb/>
　類為形所踐嘗至於不及然則天地之道百物之功<lb/>
　未之至也有俟於先王焉先王之於兩間以道成能<lb/>
　以仁守位者也肉雖多不使勝食氣則血氣之物不<lb/>
　能致其滋味以亂天一之所生者非禮勿視以去其<lb/>
　亂色非禮勿動以去其淫志男女之别媒而後合幣<lb/>
　而後見祭則受爵坐則異席此以禮合天之化動物<lb/>
<pb n="45a"/>
　之産而防之故其所作不為淫邪以樂侑食動血脉<lb/>
　通精神使人神清而聴聪心虚而氣和則尺寸之膚<lb/>
　不能苟得安佚以昬其性焉堂有琴瑟車有鸞和樂<lb/>
　章之節以趨以行玉珮之聲於左於右弦誦之聲舞<lb/>
　蹈之容遣其滯思見天性之真樂耳目口鼻四支百<lb/>
　體皆由順正此以樂合地之化植物之産而防之故<lb/>
　其所作不為倦怠夫樂由陽来者也以樂合天之化<lb/>
　動地之産使隂徳無淫邪與天地同節者也夫禮由<lb/>
<pb n="45b"/>
　隂作者也以禮合地之化植物之産使陽徳無倦怠<lb/>
　與天地同和者也○劉氏曰中庸曰致中和天地位<lb/>
　焉萬物育焉○王氏曰記曰樂者天地之和也禮者<lb/>
　天地之序也和故百物皆化序故百物皆别夫惟禮<lb/>
　樂之道能合天地之化百物之産是故禮樂之功可<lb/>
　以事鬼神諧萬民致百物○仲輿郝氏曰隂静無陽<lb/>
　則消天陽也故以天産養隂然隂盛則淫聖人制禮<lb/>
　以中防陽作之過也陽動無隂則散地隂也故以地<lb/>
<pb n="46a"/>
　産養陽然陽盛則驕聖人制樂以和防隂作之過也<lb/>
　至陽赫赫非隂不斂禮主於退以隂節陽虚其盈而<lb/>
　為中至隂肅肅非陽不暢樂主於進以陽導隂宣其<lb/>
　滯而為和中和不偏禮樂之謂也<lb/>
凡祀大神享大鬼祭大示帥執事而卜日宿眂滌濯涖<lb/>
玉鬯省牲鑊奉玉齍詔大號治其大禮詔相王之大禮<lb/>
註執事諸有事於祭者宿申戒也滌濯溉祭器也玉禮<lb/>
神之玉也始涖之祭又奉之鑊烹牲器也大號六號之<lb/>
<pb n="46b"/>
大者以詔大祝以為祝詞治猶簡習也豫簡習大禮<lb/>
至祭富以詔相王羣臣禮為小禮<lb/>
　疏宿謂祭前一宿禮神之玉即蒼璧黄琮青圭赤璋<lb/>
　及四圭兩圭之類禮神置於神坐也天地有禮神之<lb/>
　玉無鬱鬯宗廟有鬱鬯而無禮神之玉但宗廟雖無<lb/>
　禮神之玉仍有圭瓚璋瓚亦是玉故曲禮云玉曰<lb/>
　嘉玉郊特牲云用玉氣是也齍粢通謂黍稷在器曰<lb/>
　齍天地當盛以瓦簠齍與鬯互見為義皆始臨之祭<lb/>
<pb n="47a"/>
　又奉之○又云按九嬪職贊玉齍注云玉齍玉敦彼<lb/>
　九嬪所贊據宗廟宗廟無禮神玉則玉齍不得别解<lb/>
　故為玉敦此據天地為主有禮神玉故與齍别釋也<lb/>
　○劉氏曰牲鑊在廟門外所以烹牲備熟獻兼省之焉<lb/>
　疏大祝云辨六號一神號二示號三鬼號四牲號五<lb/>
　齍號六幣號之等王親行之為大禮對下小宗伯<lb/>
　治小禮為小也未至之時詔告之及其行事則又相<lb/>
　之<lb/>
<pb n="47b"/>
若王不與祭祀則攝位註王有故代行其祭事<lb/>
　疏有故謂王有疾及哀慘皆是也<lb/>
凡大祭祀王后不與則攝而薦豆籩徹註薦徹豆籩王<lb/>
后之事<lb/>
　疏天地及社稷外神等后夫人不與則大祭祀惟宗<lb/>
　廟而已王后有故宗伯攝為之<lb/>
大賓客則攝而載果註載為也果讀為祼代王祼賓客<lb/>
以鬯君無酌臣之禮言為者攝酌獻耳拜送則王也<lb/>
<pb n="48a"/>
　疏燕禮大射諸侯禮皆使大夫為賓宰夫為主人是<lb/>
　諸侯君亦不酌臣○陳祥道曰此説非也攝謂攝后<lb/>
　○臨川王氏曰攝而載果者亦謂王后不預而攝其<lb/>
　事載果祼鬯載於圭瓚<lb/>
朝覲㑹同則為上相大喪亦如之王哭諸侯亦如之註<lb/>
相詔王禮也出接賔曰擯入詔禮曰相相者五人卿為<lb/>
上擯哭諸侯者謂薨於國為位而哭之檀弓曰天子之<lb/>
哭諸侯也爵弁絰䌶衣<lb/>
<pb n="48b"/>
　疏擯相對文義耳通而言之出入皆稱擯也上公之<lb/>
　禮擯者五人侯伯四人子男三人云相者五人卿為<lb/>
　上擯者依大行人據上公而言此大宗伯為上擯若<lb/>
　大朝覲則肆師為承擯四時來朝小行人為承擯○<lb/>
　康侯胡氏曰周制王哭諸侯則大宗伯為上相司服<lb/>
　為王制緦麻宰夫掌邦之弔事戒令與其幣器財用<lb/>
　是王者所以懐諸侯也<lb/>
王命諸侯則擯註儐進之也王將出命假祖廟立依前<lb/>
<pb n="49a"/>
南郷儐者進當命者延之命使登内史由王右以䇿命<lb/>
之降再拜稽首登受䇿以出此其畧也諸侯爵禄其臣<lb/>
則於祭焉<lb/>
　疏祭統十倫之義五曰見爵賞之施焉洛誥成王命<lb/>
　周公後云烝祭嵗文王騂牛一武王騂牛一王命作<lb/>
　策逸祝䇿唯告周公其後○愚按命諸侯必於祭<lb/>
　者皆尊祖不敢自專之意故曰賞於祖<lb/>
國有大故則旅上帝及四望註故謂凶烖旅陳也陳其<lb/>
<pb n="49b"/>
祭祀以祈焉禮不如祀之備也鄭司農云四望日<lb/>
月星海𤣥謂四望五嶽四鎮四瀆<lb/>
　疏尚書云望秩於山川○王氏曰旅者合衆神而祭<lb/>
　之也舉天之上帝地之四望則衆神皆合祭之矣○<lb/>
　陳氏禮書曰旅非常祭也國有大故然後旅其羣神<lb/>
　而祭之則荆岐既旅蔡蒙旅平九山刋旅者以水災<lb/>
　耳推此則凡所遭之大故皆凶災之類也考之於禮<lb/>
　天子所次之位則張氊案設皇邸所奠之圭則四圭<lb/>
<pb n="50a"/>
　有邸所用之版則金版至於司尊彝之存奠彞笙<lb/>
　師之陳樂器眂瞭之廞樂器皆如大喪之禮言奠則<lb/>
　非純乎祭也言存則非即徹之也陳樂而不縣廞樂<lb/>
　而不鼓非以其凶災耶周官或言大旅或言旅葢故<lb/>
　有大小而旅亦隨異也然大旅之禮不若事天之為<lb/>
　至也故曰大旅具矣不足以饗帝若夫旅四望山川<lb/>
　則所次不以氊案皇邸所用不以金版而所用之圭<lb/>
　則兩圭有邸而已<lb/>
<pb n="50b"/>
王大封則先告后土<lb/>
　疏大封謂若典命公八命卿六命大夫四命其出封<lb/>
　皆加一等是其大封之事對封公卿大夫為采邑者<lb/>
　為小封○王氏曰社土神后土配食於社者<lb/>
乃頒祀於邦國都家郷邑註頒祀頒其所當祀及其禮<lb/>
　疏頒禮謂若諸侯不得祭天地惟祭社稷宗廟五祀<lb/>
　之等二王後與魯惟祭天仍不得祭地大都亦與外<lb/>
　諸侯同其禮者若獻尸上公九侯伯七子男五皆大<lb/>
<pb n="51a"/>
　牢之屬是也其小都與家則依卿大夫之獻亦太牢<lb/>
　也○劉氏曰王大封諸侯則先告大社然後割其方<lb/>
　之土白茅包而賜之俾立社於其國又隨其命數頒<lb/>
　之祀典有邦國都鄙郷邑皆然○某氏曰邦國諸侯<lb/>
　之國都家王子弟及公卿大夫采地有社稷五祀等<lb/>
　祭郷邑亦有祭榮祭社等祭○明齋王氏曰愚按頒<lb/>
　祀上有闕文觀天地夏秋四官皆有和布縣灋此獨<lb/>
　闕頒祀者正嵗首之事乃者繼前事之詞也<lb/>
<pb n="51b"/>
小宗伯之職掌建國之神位右社稷左宗廟註庫門内<lb/>
雉門外之左右<lb/>
　疏建國之神位者從内向外故據國中神位而言對<lb/>
　下四郊等為外神也按匠人亦云左宗廟右社稷彼<lb/>
　掌其營作此掌其成事位次爾○又云何休云質家<lb/>
　右宗廟尚親親文家右社稷尚尊尊若然周人右社<lb/>
　稷者地道尊右故社稷在右是尚尊尊之義○介甫<lb/>
　王氏曰右隂也地道之所尊故右社稷左陽也人道<lb/>
<pb n="52a"/>
　之所郷故左宗廟位宗廟於人道之所郷則不死其<lb/>
　親之意<lb/>
兆五帝於四郊四望四類亦如之註兆為壇之營域五<lb/>
帝蒼曰靈威仰大昊食焉赤曰赤熛怒炎帝食焉黄曰<lb/>
含樞紐黄帝食焉白曰白招拒少昊食焉黒曰汁光紀<lb/>
顓頊食焉黄帝亦於南郊鄭司農云四望道氣出入四<lb/>
類三皇五帝九皇六十四民咸祀之𤣥謂四望五嶽四<lb/>
鎮四瀆四類日月星辰運行無常以氣類為之位兆日<lb/>
<pb n="52b"/>
於東郊兆月與風師於西郊兆司中司命於南郊兆雨<lb/>
師於北郊<lb/>
　詩我將疏雜問志云四時迎氣於四郊祭一帝還於<lb/>
　明堂亦如之○漢祭祀志立春之日迎春於東郊祭<lb/>
　青帝勾芒車旗服飾皆青歌青陽八佾舞雲翹之舞<lb/>
　立夏之日迎夏於南郊祭赤帝祝融車服皆赤歌朱<lb/>
　明八佾舞雲翹之舞先立秋十八日迎黄靈於中兆<lb/>
　祭黄帝后土車服皆黄歌朱明八佾舞雲翹育命之<lb/>
<pb n="53a"/>
　舞立秋迎秋西郊祭白帝蓐収車服皆白歌西皓<lb/>
　八佾舞育命之舞使謁者以一特牲先祭先虞於壇<lb/>
　有事天子入囿射牲以祭宗廟名曰貙劉立冬迎冬<lb/>
　北郊祭黒帝𤣥㝠車服皆黒歌𤣥㝠八佾舞育命之<lb/>
　舞○又祭祀志注月令章句東郊去邑八里因木數<lb/>
　也南郊七里因火數也中兆五里因土數也西郊九<lb/>
　里因金數也北郊六里因水數也○薛氏曰五帝而<lb/>
　兆止於四郊則土與火相生以相繼者也故同兆於<lb/>
<pb n="53b"/>
　南郊○王氏曰帝即易帝出乎震之帝所以主乎元<lb/>
　氣革而為五春青夏赤夏季黄秋白冬黒是為五天<lb/>
　帝月令云其帝太皥炎帝黄帝少昊顓頊是為五人<lb/>
　帝而用以配享者也○楊氏曰愚按註疏言周禮一<lb/>
　嵗九祭天孫宣公奭亦言嵗有九祭但註疏正月郊<lb/>
　謂祭感生帝孫奭正月郊謂祈穀二説不同何也註<lb/>
　疏言祭感生帝出於緯書孫奭言正月祈穀經有明<lb/>
　證學者以聖經為信可也又註疏言季秋明堂及孟<lb/>
<pb n="54a"/>
　夏大雩為合祭五帝以經考之孝經曰郊祀后稷以<lb/>
　配天宗祀文王於明堂以配上帝上帝即天也未聞<lb/>
　有合祭五帝之説也月令孟夏大雩帝用盛樂帝即<lb/>
　天也未聞有合祭五帝之説也故程子以秋明堂冬<lb/>
　圜丘春祈穀夏大雩四者皆為祭天斯言不可易矣<lb/>
　註疏以正月郊為祭感生帝以季秋明堂孟夏大雩<lb/>
　為合祭五帝九祭之中已失其三唯冬至圜丘祭昊<lb/>
　天上帝立春祭蒼帝立夏祭赤帝季夏祭黄帝立秋<lb/>
<pb n="54b"/>
　祭白帝立冬祭黒帝六者庻幾得之而曜魄寳靈威<lb/>
　仰等名又汨之以䜟緯之説則六者又胥失之矣○<lb/>
　疏哀六年楚昭王有疾卜曰河為祟王弗祭大夫請<lb/>
　祭諸郊王曰三代命祀祭不越望江漢睢漳楚之望<lb/>
　也爾雅云梁山晉望又尚書望於山川則望祭中無<lb/>
　天神可知兆日於東郊以大明生於東也兆月於西<lb/>
　郊以月生於西也風師亦兆於西郊以五行土為風<lb/>
　風雖屬土秋氣之時萬物燥落由風也兆司中司命<lb/>
<pb n="55a"/>
　於南郊以南郊為陽盛之方司中司命是陽也兆雨<lb/>
　師於北郊者雨是水宜在水位故也○魯語天子天<lb/>
　采朝日與三公九卿祖識地徳少采夕月與太史<lb/>
　司載糾䖍天刑注王搢大圭執鎮圭藻五采五就以<lb/>
　朝日大采謂此也朝日以五采則夕月其三采也○<lb/>
　俊卿章氏曰類之所施或於上帝或於日月星辰或<lb/>
　於社稷或於宗廟類之所因或以廵守或以大師或<lb/>
　以大烖肆師類造於上帝則為位大祝六祈一曰類<lb/>
<pb n="55b"/>
　二曰造凡此皆有所祈也不若大旅之有所告而已<lb/>
　故大祝六祈有類造而無旅焉昔武王伐紂既事而<lb/>
　退柴於上帝成王營洛位成之後用牲於郊牛二此<lb/>
　葢類禮也何則書於舜之既受命則類於上帝於湯<lb/>
　之受命則告於上天是既事則必祭而祭必以類禮<lb/>
　也類造之禮其詳不可得而知要之劣於正祭與旅<lb/>
　也觀祀天旅上帝大宗伯掌之類造上帝小宗伯肆<lb/>
　師掌之則禮有隆殺者矣○王氏曰五嶽四瀆在地<lb/>
<pb n="56a"/>
　而成形故祭謂之望日月星辰司中司命在天而成<lb/>
　象故祭謂之類<lb/>
兆山川丘陵墳衍各因其方註順其所在<lb/>
　仲輿郝氏曰望者無見類者無形故宗廟社稷亦謂<lb/>
　類小司徒類社稷宗廟是也山川丘陵等謂所在小<lb/>
　山川利益民者各因其所在祀之<lb/>
掌五禮之禁令與其用等註用等牲器尊卑之差<lb/>
　疏謂若天子大夫已上大牢士少牢諸侯之大夫少<lb/>
<pb n="56b"/>
　牢士特牲之等其器謂若少牢四敦特牲二敦士二<lb/>
　豆三俎大夫四豆五俎諸侯六豆七俎天子八豆九<lb/>
　俎其餘尊罍爵勺及饗食之等各依尊卑之差<lb/>
辨廟祧之昭穆註祧遷主所蔵之廟自始祖之後父曰<lb/>
昭子曰穆<lb/>
　疏按王制云天子七廟三昭三穆與大祖之廟而七<lb/>
　諸侯二昭二穆與大祖之廟而五大夫一昭一穆與<lb/>
　大祖之廟而三士一廟按祭灋適士二廟親盡以次<lb/>
<pb n="57a"/>
　逓遷蔵其主於太廟夾室每嵗春祫禘配享周以文<lb/>
　武為二祧文王第稱穆武王第稱昭其後穆之主入<lb/>
　文王祧昭之主入武王祧故云遷主所藏之廟曰祧<lb/>
　也云自始祖之後父曰昭子曰穆者周以后稷廟為<lb/>
　始祖特立廟不毁即從不窋以後為數不窋父為昭<lb/>
　鞠子為穆至文王十四世稱穆武王稱昭○劉歆曰<lb/>
　禮天子七廟三昭三穆與太祖之廟為七七者其正<lb/>
　灋數可常也宗不在此數中宗變也苟有功徳則宗<lb/>
<pb n="57b"/>
　之不可預為設數○張融曰孝經為之宗廟以鬼享<lb/>
　之公羊毁廟之主蔵乎太祖五年而再殷祭無去祧<lb/>
　為壇去壇為墠去墠為鬼之制祭灋所言皆衰世之<lb/>
　法○俊儀王氏曰王制天子七廟三昭三穆與太祖<lb/>
　之廟而七諸侯五廟二昭二穆與太祖之廟而五大<lb/>
　夫三廟士一廟庻人祭於寝注此周制七者太祖后<lb/>
　稷及文王武王二祧與親廟四商則六廟契及湯與<lb/>
　二昭二穆夏則五廟無太祖禹與二昭二穆而已<lb/>
<pb n="58a"/>
　正義按禮緯稽命證云唐虞五廟親廟四始祖廟一<lb/>
　夏四廟至子孫五殷五廟至子孫六鈎命決云唐堯<lb/>
　五廟親廟四與始祖五禹四廟至子孫五殷五廟至<lb/>
　子孫六周六廟至子孫七鄭據此為説王肅聖證論<lb/>
　難鄭云周文武受命之王不遷之廟非常廟之數殷<lb/>
　三宗宗其徳存其廟亦不以為數孫卿曰有天下事<lb/>
　七世家語孔子曰天子立七廟馬昭難王曰自夏及<lb/>
　周少不減五多不過七禮器天子七廟盧植云據周<lb/>
<pb n="58b"/>
　言也漢韋𤣥成議云周以后稷始封文武受命石渠<lb/>
　論白虎通云周以后稷文武特七廟○又云書咸有<lb/>
　一徳七世之廟可以觀徳疏有徳之王則列為祖宗<lb/>
　雖七廟親盡而其廟不毁故於七廟之外可以觀徳<lb/>
　漢氏以来論七廟者多矣其文見於記傳者禮器家<lb/>
　語荀卿書穀梁傳皆曰天子立七廟以為天子常法<lb/>
　○陳氏禮書曰廟所以象生之有朝也寝所以象生<lb/>
　之有寝也建之觀門之内不敢逺其親也位之觀門<lb/>
<pb n="59a"/>
　之左不忍死其親也家語曰天子七廟諸侯五廟自<lb/>
　虞至周之所不變也是故虞書禋於六宗以見太祖<lb/>
　周官守祧八人以兼姜嫄之宫則虞周七廟可知矣<lb/>
　伊尹言七世之廟商禮也禮記荀卿穀梁皆言天子<lb/>
　七廟不特周制也則自虞至周七廟又可知矣然存<lb/>
　親立廟親親之五恩祖功宗徳尊尊之大義古之人<lb/>
　思其人而愛其樹尊其人則敬其位况廟乎灋施於<lb/>
　民則祀之以勞定國則祀之况祖宗乎於是禮以義<lb/>
<pb n="59b"/>
　起而商之三宗周之文武漢之孝文孝武唐之神堯<lb/>
　文皇其廟皆在三昭三穆之外歴世不毁此所謂不<lb/>
　遷之廟非謂祧也鄭康成之徒以喪服小記言王者<lb/>
　立四廟則謂周制七廟文武為二祧親廟四而已則<lb/>
　文武不遷之廟在七廟内是臆説也王肅聖證論曰<lb/>
　禮自上以下降殺以兩使天子諸侯皆親廟四則是<lb/>
　君臣同等尊卑不别也又王祭殤五而下及無親之<lb/>
　孫上不及無親之祖不亦詭哉王舜中劉歆論之於<lb/>
<pb n="60a"/>
　漢韓退之論之於唐皆與肅同葢理之所在者無異<lb/>
　致也○又曰周公制禮之時文武尚為近廟其所以<lb/>
　宗之之禮特起於後代也果所以宗之者在七廟内<lb/>
　使繼世祖先同有豐功盛徳不下文武復在可宗之<lb/>
　列則親廟又益殺乎理必不然祭法曰逺祖為祧則<lb/>
　祧者兆也天子以五世六世之祖為祧所謂二二祧<lb/>
　是也諸侯以始祖為祧所謂先君之祧是也鄭氏以<lb/>
　祧為超去之超誤矣既曰超矣又以文武為不毁之<lb/>
<pb n="60b"/>
　祧何耶○又曰以明察下故曰昭子以敬事上故曰<lb/>
　穆廟有迭毁昭穆則一成而不可易春秋傳云大王<lb/>
　之昭王季之穆又言文之昭武之穆此世序之昭穆<lb/>
　不可易也周官冢人掌公墓之地先王之葬居中以<lb/>
　昭穆為左右此葬位之昭穆不可易也儀禮曰卒哭<lb/>
　明日以其班祔男祔於皇祖考女祔於皇祖妣婦祔<lb/>
　於皇祖姑喪服小記士大夫不得祔於諸侯祔於諸<lb/>
　祖父之為士大夫者亡則中一以上而祔祔必以其<lb/>
<pb n="61a"/>
　昭穆此祔位之昭穆不可易也司士凡祭祀賜爵呼<lb/>
　而進之祭統凡賜爵昭為一穆為一昭與昭齒穆與<lb/>
　穆齒此賜爵之昭穆不可易也大傳曰合族以食序<lb/>
　以昭穆此合食之昭穆不可易也生而賜爵合食死<lb/>
　而葬祔皆以世序而不可易則廟之昭穆可知矣其<lb/>
　制葢祖廟居中而父昭在左子穆在右始死者昭耶<lb/>
　則毁昭廟始死者穆耶則毁穆廟昭與昭為列而無<lb/>
　嫌乎子加於父穆與穆為列而無嫌乎父屈於子猶<lb/>
<pb n="61b"/>
　之賜爵也子與祖齒而無嫌乎卑者先父與孫齒而<lb/>
　無嫌乎尊者後猶之立尸也子無嫌乎南面而坐父<lb/>
　無嫌乎北面而事之昭穆之不互易不足怪也○王<lb/>
　氏曰自昔禹不先鯀湯不先契文王不先不窋葢子<lb/>
　雖齊聖不得先其父新鬼雖大不得先其故凡以昭<lb/>
　穆所辨其序固如此也而魯乃至於躋僖公夏父弗<lb/>
　忌為宗人不能有以辨之而已故君子以為逆祀○<lb/>
　朱晦菴曰或問昭穆之昭世讀為昭今從本字何也<lb/>
<pb n="62a"/>
　曰昭之為言明也以其南面而向明也其讀為韶先<lb/>
　儒以為晉避諱而改之然禮書亦有作佋字者則假<lb/>
　借而通用耳曰其為向明何也曰此不可以空言暁<lb/>
　也今且假設諸侯之廟以明之葢周禮建國之神位<lb/>
　左宗廟則五廟皆當在公宫之東南矣其制則孫毓<lb/>
　以為外為都宫大祖在北二昭二穆以次而南是也<lb/>
　葢大祖之廟始封之君居之昭之北廟二世之君居<lb/>
　之穆之北廟三世之君居之昭之南廟四世之君居<lb/>
<pb n="62b"/>
　之穆之南廟五世之君居之廟皆南向各有門堂室<lb/>
　寝而牆宇四周焉大祖之廟百世不遷其餘四廟則<lb/>
　六世之後毎一易世而一遷其遷之也新主祔於其<lb/>
　班之南廟南廟之主遷於北廟北廟親盡則遷其主<lb/>
　於太廟之西夾室而謂之祧凡廟主在本廟之室中<lb/>
　皆東向及其祫於太廟之室中則惟大祖東向自如<lb/>
　而為最尊之位羣昭之入乎此者皆列於北牖下而<lb/>
　南向羣穆之入乎此者皆列於南牖下而北向南向<lb/>
<pb n="63a"/>
　者取其向明故謂之昭北向者取其深逺故謂之穆<lb/>
　葢羣廟之列則左為昭而右為穆祫祭之位則北為<lb/>
　昭南為穆也曰六世之後二世之主既祧則三世之<lb/>
　昭而為四世之穆五世之昭而為六世之穆乎曰不<lb/>
　然也昭常為昭穆常為穆禮家之説有明文矣葢二<lb/>
　世祧則四世遷昭之北廟六世祔昭之南廟矣三世<lb/>
　祧則五世遷穆之北廟七世祔穆之南廟矣昭者祔<lb/>
　則穆者不遷穆者祔則昭者不動此所以祔必以班<lb/>
<pb n="63b"/>
　尸必以孫而子孫之列亦以為序若武王謂文王為<lb/>
　穆考成王稱武王為昭考則自其始祔而已然而春<lb/>
　秋傳以管蔡郕霍為文之昭邢晉應韓為武之穆則<lb/>
　雖其既逺而猶不易也豈其交錯彼此若是之紛紛<lb/>
　哉曰廟之始立也二世昭而三世穆四世昭而五世<lb/>
　穆則固當以左為尊右為卑矣今乃二世穆而四世<lb/>
　昭五世穆而六世昭是則右反為尊左反為卑也而<lb/>
　可乎曰不然也宗廟之制但以左右為昭穆而不以<lb/>
<pb n="64a"/>
　昭穆為尊卑故五廟同為都宫則昭常在左穆常在<lb/>
　右而外有以不失其序一世自為一廟昭不見穆穆<lb/>
　不見昭而内有以各全其尊必大祫而㑹於一室然<lb/>
　後序其尊卑之次則凡已毁未毁之主又畢陳而無<lb/>
　所易唯四時之祫不陳毁廟之主則髙祖有時而在<lb/>
　穆其禮有考焉意或如此則髙之上無昭而特設位<lb/>
　於祖之西禰之下無穆而特設位於曽之東也歟曰<lb/>
　然則毁廟云者何也曰春秋傳曰壤廟之道易檐可<lb/>
<pb n="64b"/>
　也改塗可也説者以為将納新主是有所加耳非盡<lb/>
　撤而悉去之也曰然則天子之廟其制若何曰唐之<lb/>
　文祖虞之神宗商之七世二宗其詳今不可考獨周<lb/>
　制猶有可言然而漢儒之記又已有不同矣謂后稷<lb/>
　始封文武受命而王故三廟不毁與親廟四而七者<lb/>
　諸儒之説也謂三昭三穆與大祖之廟而七文武為<lb/>
　宗不在數中者劉歆之説也雖其數之不同然其位<lb/>
　置遷次宜亦與諸侯之廟無甚異者但如諸儒之説<lb/>
<pb n="65a"/>
　則武王初有天下之時后稷為太祖而組紺居昭之<lb/>
　北廟太王居穆之北廟王季居昭之南廟文王居穆<lb/>
　之南廟猶為五廟而已至成王時則組紺祧王季遷<lb/>
　而武王祔至康王時則太王祧文王遷而成王祔至<lb/>
　昭王時則王季祧武王遷而康王祔自此以上亦皆<lb/>
　且為五廟而祧者藏於太祖之廟至穆王時則文王<lb/>
　親盡當祧而以有功當宗故别立一廟於西北而謂<lb/>
　之文世室於是成王遷昭王祔而為六廟矣至共王<lb/>
<pb n="65b"/>
　時則武王親盡當祧而亦以有功當宗故别立一廟<lb/>
　於東北而謂之武世室於是康王遷穆王祔而為七<lb/>
　廟矣自是以後則穆之祧者蔵於文世室昭之祧者<lb/>
　蔵於武世室而不復蔵於太廟矣如劉歆之説則周<lb/>
　自武王克商即増立二廟於二昭二穆之上以祀髙<lb/>
　圉亞圉如前逓遷至於懿王而始立王世室於三穆<lb/>
　之上至孝王時始立武世室於三昭之上此為少不<lb/>
　同耳曰然則諸儒與劉歆之説孰為是曰前代説者<lb/>
<pb n="66a"/>
　多是劉歆愚亦意其或然也○又曰韋𤣥成劉歆廟<lb/>
　數不同班固以歆説為是今亦未能決其是非姑兩<lb/>
　存之至於遷毁之序則昭常為昭穆常為穆假令新<lb/>
　死者當祔昭廟則毁其髙祖之廟而祔其主於左祧<lb/>
　遷其祖之主於髙祖之故廟而祔新死者於祖之故<lb/>
　廟即當祔於穆者其序亦然葢祔昭則羣昭皆動而<lb/>
　穆不移祔穆則羣穆皆移而昭不動故虞之明日祔<lb/>
　於祖父葢将代居其處故為之祭以告新舊之神也<lb/>
<pb n="66b"/>
　今以周室世次為圗如右所謂髙祖以上親盡當毁<lb/>
　虞之明日祔於祖父者也元豐議禮何洵直張璪以<lb/>
　此為説而陸佃非之曰昭穆者父子之號昭以明下<lb/>
　為義穆以恭上為義方其為父則稱昭取其昭以明<lb/>
　下也方其為子則稱穆取其穆以恭上也豈可謬哉<lb/>
　壇立於右墠立於左以周制言之則太王親盡去右<lb/>
　壇而為墠王季親盡去左祧而為壇左右遷徙無嫌<lb/>
　又曰顯考王考廟與左祧為昭皇考廟與右祧為穆<lb/>
<pb n="67a"/>
　如曰成王之世武王為昭文王為穆則武不入考廟<lb/>
　而入王考廟矣此皆為説之謬殊不知昭穆本以廟<lb/>
　之居東居西主之向南向北而得名初不為父子之<lb/>
　號也必曰父子之號則穆之子又安得復為昭哉壇<lb/>
　墠之左右亦出先儒一時之説禮經非有明文也政<lb/>
　使果然亦為去廟之後主蔵夾室而有禱之祭且壇<lb/>
　墠又皆一而已昭不可以越壇而徑墠穆不可以有<lb/>
　壇而無墠故迭進而無嫌非若廟之有昭穆而可以<lb/>
<pb n="67b"/>
　各由其序而逓遷也又况昭穆之分自始封以下入<lb/>
　廟之時便有定次後雖百世不復移易而其尊卑則<lb/>
　不以是而可紊也故成王之世文王當穆而不害其<lb/>
　尊於武武王為昭而不害其卑於文非謂之昭即為<lb/>
　王考謂之穆即為考廟也必且如佃説新死者必入<lb/>
　穆廟而自其父以上穆遷於昭昭遷於穆祔一神而<lb/>
　六廟皆為之動則其祔也又何不直祔於父而必隔<lb/>
　越一世以祔於其所未應入之廟乎佃又言曰假令<lb/>
<pb n="68a"/>
　甲於上世之次為穆今合堂同食實屬父行乙於上<lb/>
　世之次為昭今合堂同食實屬子行則甲宜為昭乙<lb/>
　宜為穆豈可遠引千嵗以来世次覆令甲為右穆乙<lb/>
　為左昭以紊父子之序乎此亦不曉前説之過也葢<lb/>
　昭穆之次既定則其子孫亦以為序禮所謂昭與昭<lb/>
　齒穆與穆齒傳所謂大王之昭王季之穆文之昭武<lb/>
　之穆者是也如必以父為昭而子為穆則泰伯虞仲<lb/>
　乃太王之父而文王反為管蔡魯衞之子矣而可乎<lb/>
<pb n="68b"/>
　哉且一昭穆也既有上世之次又有今世之次則所<lb/>
　以序其子孫者無乃更不定而徒為紛紛乎曰然則廟<lb/>
　之遷次如圖可以見子孫之序如佃所駁得無真有<lb/>
　難處者耶曰古人坐次或以西方為上或以南方為<lb/>
　上未必以左為尊也且又安知不如時祫之位乎<lb/>
辨吉凶之五服車旗宫室之禁註五服王及公卿大夫<lb/>
士之服<lb/>
　疏云吉凶之五服者皆據人數而云五也又云車旗<lb/>
<pb n="69a"/>
　宫室之禁者謂若典命云國家宫室車旗衣服禮儀<lb/>
　以九以七以五為節言禁者謂皆不得上僭下偪<lb/>
掌三族之别以辨親疎其正室皆謂之門子掌其政令<lb/>
註三族謂父子孫人道之正名喪服小記曰親親以三<lb/>
為五以五為九正室適子也将代父當門者也政令謂<lb/>
役守之事<lb/>
　疏以三為五者身以父而親祖以子而親孫則五也<lb/>
　以五為九者以祖親曽髙以孫親曽𤣥則九也按諸<lb/>
<pb n="69b"/>
　子職云掌國子之倅若有甲兵之事致於太子唯所<lb/>
　用之是其役事宫伯職云掌士庻子又有八次八舎<lb/>
　宿衞之事是其守事也○陳氏曰堯典詩序皆言九<lb/>
　族而周禮儀禮禮記特言三族三族父子孫也九族<lb/>
　髙祖至𤣥孫也三族舉其本九族極其末舉三族而<lb/>
　九族見矣○王先生曰春秋有公族餘子公行以親<lb/>
　疎為言也詩有公子公族公姓以久逺為言也此言<lb/>
　門子者以嫡子為言也古人重立嫡天子曰太子諸<lb/>
<pb n="70a"/>
　侯曰世子皆以嫡立也曲禮則曰孤子當室名其嫡<lb/>
　也文王世子曰正室守太廟是以正室名嫡也此曰<lb/>
　其正室皆謂之門子則其重嫡之意深矣○仲輿郝<lb/>
　氏曰掌其政令謂治其昭穆明其嫡庻不得以孽代<lb/>
　宗也<lb/>
毛六牲辨其名物而頒之於五官使共奉之註毛擇毛<lb/>
也鄭司農云司徒主牛宗伯主雞司馬主馬及羊司冦<lb/>
主犬司空主豕<lb/>
<pb n="70b"/>
　疏天官貳王治事尊而不使奉牲故五官也共奉<lb/>
　之謂祭日之旦於廟門前頒於五官助王率入廟○<lb/>
　王氏曰六牲之名如牛曰一元大武雞曰翰音物如<lb/>
　陽祀用騂隂祀用黝○愚按太宰職云贊王牲事安<lb/>
　得謂天官不使奉牲也或太宰總贊王牲事故不列<lb/>
　於五官歟<lb/>
辨六齍之名物與其用使六宫之人共奉之註齍讀為<lb/>
粢六粢謂六穀黍稷稻粱麥苽<lb/>
<pb n="71a"/>
　疏黍稷簠簋婦人所奉之事故使六宫之人奉之六<lb/>
　宫之人謂若世婦職云女宫之宿戒者也○王氏曰<lb/>
　祭祀之事莫重於犧牲粢盛牲天産也屬乎陽粢地<lb/>
　産也屬乎隂故王牽牲后薦玉齍牲必共奉於五官<lb/>
　者以五官所以續王之事而終之以成外治粢必共<lb/>
　奉於六宫者以六宫之人所以續后之事而終之以<lb/>
　成内治也○明齋王氏曰六齍名物如黍曰香合而<lb/>
　冬食其物稷曰明粢而季夏食其物<lb/>
<pb n="71b"/>
辨六彝之名物以待果將辨六尊之名物以待祭祀賔<lb/>
客註待者有事則給之六彞雞彞鳥彝斝彝黄彝虎彞<lb/>
蜼彝果讀為祼六尊獻尊象尊壺尊著尊大尊山尊<lb/>
　疏祼言将者將送也謂以圭瓚酌之送與尸及賔○<lb/>
　又云司尊彝唯為祭祀陳六彝六尊不為賓客陳六<lb/>
　尊此兼言賓客則在廟饗賓客時陳六尊亦依祭禮<lb/>
　唯在野外饗不用祭祀之尊故春秋左傳云犧象不<lb/>
　出門也○劉氏曰六尊六彝司尊彝四時所用不同<lb/>
<pb n="72a"/>
　故辨之○介甫王氏曰尊彞皆以待祭祀賓客於彞<lb/>
　言祼将於尊言祭祀賓客相備而已言彝祼将則尊<lb/>
　酌獻可知也<lb/>
掌衣服車旗宫室之賞賜註王以賞賜有功者書曰車<lb/>
服以庸<lb/>
掌四時祭祀之序事與其禮註序事卜日省牲視滌濯<lb/>
饔爨之事次序之時<lb/>
　王氏曰此謂天神人鬼地示之祭祀四時有之也<lb/>
<pb n="72b"/>
若國大貞則奉玉帛以詔號註號神號幣號鄭司農云<lb/>
大貞謂卜立君卜大封<lb/>
　疏不言大遷畧也○按禮運作其祝號注周禮祝號<lb/>
　有六號者所以尊神顯物也○或曰貞正也洛誥曰<lb/>
　我二人共貞謂卜而質正其吉凶也<lb/>
大祭祀省牲眂滌濯祭之日逆齍省鑊告時於王告備<lb/>
於王註逆齍受饎人之盛以入省鑊視亨腥熟時薦陳<lb/>
之晚早備謂饌具<lb/>
<pb n="73a"/>
　疏禮運云腥其俎熟其殽腥其俎謂豚解而腥之熟<lb/>
　其殽謂體解而爓之此謂祭宗廟朝踐饋獻節彼下<lb/>
　文更有體其犬豕牛羊謂室中饋熟亦須鑊鄭不言<lb/>
　畧也告時告備是其專職餘俱佐大宗伯也○王氏<lb/>
　曰省牲以省充人之所繋逆齍以逆饎人之所共省<lb/>
　鑊以眂亨人之所亨○按省牲省其有無損傷也<lb/>
凡祭祀賓客以時將瓚果註将送也猶奉也祭祀以時<lb/>
奉而授王賓客以時奉而受宗伯天子圭瓚諸侯璋瓚<lb/>
<pb n="73b"/>
　疏大宗伯云大賓客攝而載祼是也玉人云祼圭尺<lb/>
　有二寸諸侯用璋瓚謂未得圭瓚之賜者故王制云<lb/>
　諸侯賜圭瓚然後為鬯未賜圭瓚則資鬯於天子是<lb/>
　以祭義云君用圭瓚灌大宗用璋瓚亞灌鄭云大宗<lb/>
　亞灌容夫人有故是諸侯亦用圭瓚也其諸侯未得<lb/>
　圭瓚君與夫人同用璋瓚也<lb/>
詔相祭祀之小禮凡大禮佐大宗伯註小禮羣臣之禮<lb/>
　疏謂王有故不親行事使臣攝祭則為小禮○王氏<lb/>
<pb n="74a"/>
　曰詔相祭祀之小禮者以大禮大宗伯詔相之也故<lb/>
　大禮則佐大宗伯而已○按鄭氏謂王親行為大禮<lb/>
　有故臣代攝為小禮而明齋王氏謂大禮若祭主迎<lb/>
　尸祼獻割牲飲福交神之大節小禮又其中之節目<lb/>
　葢若後世之通贊分贊大宗伯云治其大禮詔相王<lb/>
　之大禮亦然<lb/>
賜卿大夫士爵則儐註賜猶命也儐之如命諸侯之儀<lb/>
春秋文元年天王使毛伯來錫公命傳曰錫者何賜也<lb/>
<pb n="74b"/>
命者何加我服也<lb/>
　疏諸侯尊故大宗伯儐卿大夫士卑故小宗伯儐之<lb/>
　○王氏曰諸侯雖卑如子男猶儐以大宗伯以子男<lb/>
　君道也故隆之以致其伸諸臣雖尊如孤卿猶儐以<lb/>
　小宗伯以孤卿臣道也故殺之以致其屈<lb/>
小祭祀掌事如大宗伯之禮大賓客受其將幣之齎註<lb/>
謂所齎來貢獻之財物<lb/>
　疏小祭祀謂王𤣥冕所祭諸侯來朝覲禮畢每國於<lb/>
<pb n="75a"/>
　廟貢國所有行三享之禮諸侯以玉幣致享既訖其<lb/>
　庭實之物則小宗伯受之所謂齎也<lb/>
若大師則帥有司而立軍社奉主車註有司大祝也王<lb/>
出軍必先有事於社及遷廟而以其主行社主曰軍社<lb/>
遷主曰祖春秋傳曰軍行祓社釁鼓祝奉以從曽子問<lb/>
曰天子廵守以遷廟主行載於齊車言必有尊也書曰<lb/>
用命賞於祖不用命戮於社社之主葢用石為之奉謂<lb/>
將行<lb/>
<pb n="75b"/>
　或曰廟主不可虚故以遷廟主行<lb/>
若軍將有事則與祭有司將事於四望註軍將有事将<lb/>
與敵合戰也鄭司農云則與祭謂軍祭表禡軍社之屬<lb/>
小宗伯與其祭事𤣥謂與祭有司謂大祝之屬葢司馬<lb/>
之官實典焉<lb/>
　王氏曰先王雖以至仁伐至不仁然君子臨事而懼<lb/>
　故有事於祭焉<lb/>
若大甸則帥有司而饁獸於郊遂頒禽註甸讀曰田有<lb/>
<pb n="76a"/>
司大司馬之屬饁饋也以禽饋四方之神於郊郊有羣<lb/>
神之兆頒禽謂以予羣臣詩傳曰禽雖多擇取三十焉<lb/>
其餘以予大夫士以習射於澤宫而分之<lb/>
大烖及執事禱祠於上下神示註執事大祝及男巫女<lb/>
巫也求福曰禱得求曰祠<lb/>
　王氏曰先王靡神不舉者要與民同患而已<lb/>
王崩大肆以秬鬯渳註鄭司農云大肆大浴也杜子春<lb/>
讀渳為泯以秬鬯浴尸𤣥謂大肆始陳尸伸之<lb/>
<pb n="76b"/>
　疏以秬鬯浴尸使香也渳尸大祝小祝已掌之此言<lb/>
　之者察其不如儀也<lb/>
及執事涖大斂小斂帥異族而佐註執事大祝之屬泣<lb/>
臨也親歛者葢事官之屬為之喪大記曰小斂衣十九<lb/>
稱君大夫士一也大斂君百稱大夫五十稱士三十稱<lb/>
異族佐斂疏者可以相助<lb/>
　疏以諸處更不見王斂事者事官又主功巧之事以<lb/>
　無正文故疑事官之屬為之也按喪大記注小斂十<lb/>
<pb n="77a"/>
　九稱法天地之成數故尊卑同至於襲與大斂乃異<lb/>
　大斂五等諸侯同百稱天子葢百二十稱也天子大<lb/>
　夫士約與諸侯之卿大夫士同以其執贄同也<lb/>
縣衰冠之式於路門之外註制色宜齊同<lb/>
及執事眂葬獻器遂哭之註執事葢梓匠之屬至将葬<lb/>
獻明器之材又獻素獻成皆於殯門外王不親哭有官<lb/>
代之<lb/>
　疏檀弓云既殯旬而布材故知将葬獻材也又士喪<lb/>
<pb n="77b"/>
　禮云獻材於殯門外西面北上請主人徧視之如哭<lb/>
　椁獻素獻成亦如之注云形法定為素飾治畢為成<lb/>
　是其事也○王氏曰天子七月而葬殯畢即當營其<lb/>
　事眂葬者眂其地也<lb/>
卜葬兆甫竁亦如之註兆墓塋域甫始也竁謂穿壙也<lb/>
鄭大夫讀竁皆為穿杜子春為毳皆謂葬穿壙也<lb/>
　疏亦如之亦如獻器哭之<lb/>
既葬詔相喪祭之禮註喪祭虞祔也檀弓曰葬日虞弗<lb/>
<pb n="78a"/>
忍一日離也是日也以虞易奠卒哭曰成事是日也以<lb/>
吉祭易喪祭明日祔於祖父<lb/>
　疏鄭注士虞禮云虞安也所以安神也以虞易奠者<lb/>
　士虞禮云男男尸女女尸為神象鬼事之是以虞易<lb/>
　奠也云卒哭曰成事吉祭易喪祭者按士虞禮三虞<lb/>
　卒哭俱用剛日云哀薦成事故檀弓記人解士虞禮<lb/>
　云卒哭曰成事祭以吉為成故云是日也以吉祭易<lb/>
　喪祭虞祭是也云明日祔於祖父者引之證經喪祭<lb/>
<pb n="78b"/>
　為虞祭又為祔祭士之禮葬用柔日假令丁日葬葬<lb/>
　日第一虞隔戊日己日為第二虞後虞改用剛用庚<lb/>
　日卒哭亦用剛日隔辛日壬日為卒哭祭其祔祭又<lb/>
　用柔則癸日為祔祭是士從始虞至祔凡七日以<lb/>
　此差之大夫五虞諸侯七虞天子九虞相次日數可<lb/>
　知耳此喪中自相對虞為喪祭卒哭即為吉祭以卒<lb/>
　哭為哀殺故為吉祭而鄭云祔祭亦為喪祭者此欲<lb/>
　引檀弓并祔祭總釋故喪中之祭總為喪祭其實卒<lb/>
<pb n="79a"/>
　哭既為吉祭祔祭在卒哭後是吉祭可知也<lb/>
成葬而祭墓為位註成葬丘已封也天子之冢葢不一<lb/>
日而畢位壇位也先祖形體託於此地祀其神以安之<lb/>
冢人職曰大喪既有日請度甫竁遂為之尸<lb/>
　疏按檀弓云有司以几筵舍奠於墓左反日中而虞<lb/>
　注云所使奠墓有司來歸乃虞也則虞祭在奠墓後<lb/>
　以王之墳髙四尺故日中虞祭可待有司來歸天子<lb/>
　冢髙大葢不一日而畢故喪祭在成葬之上也引冢<lb/>
<pb n="79b"/>
　人職者證祭墓為位冢人為尸以祭后土也<lb/>
凡王之㑹同軍旅甸役之禱祠肄儀為位註肄習也為<lb/>
位小宗伯主其位<lb/>
國有禍烖則亦如之註謂有所禱祈<lb/>
凡天地之大烖類社稷宗廟則為位註禱祈禮輕類者<lb/>
依其正禮而為之<lb/>
凡國之大禮佐大宗伯凡小禮掌事如大宗伯之儀<lb/>
　疏小禮羣臣攝而為之小宗伯專掌其事其法如大<lb/>
<pb n="80a"/>
　宗伯之儀但非王親行則謂之小禮也<lb/>
肆師之職掌立國祀之禮以佐大宗伯<lb/>
　疏國祀之禮則下經所云立大祀已下是也<lb/>
立大祀用玉帛牲牷立次祀用牲幣立小祀用牲註鄭<lb/>
司農云大祀天地次祀日月星辰小祀司命以下𤣥謂<lb/>
大祀又有宗廟次祀又有社稷五祀五嶽小祀又有司<lb/>
中風師雨師山川百物<lb/>
　劉氏曰天神地祗神鬼皆國祀也即其祀中皆有三<lb/>
<pb n="80b"/>
　等之差故以玉帛牲牷明其大小則祀典立矣<lb/>
以嵗時序其祭祀及其祈珥註序次第其先後大小故<lb/>
書祈為幾杜子春讀幾當為祈珥當為餌𤣥謂祈當為<lb/>
進禨之禨珥當為衈禨衈者釁禮之事雜記曰成廟則<lb/>
釁之饔人舉羊升屋自中中屋南面刲羊血流於前乃<lb/>
降門夾室皆用雞小子職曰掌珥於社稷祈於五祀是<lb/>
也亦謂其宫兆始成時也春秋僖十九夏邾人執鄫子<lb/>
用之傳曰用之者何葢叩其鼻以衈社也<lb/>
<pb n="81a"/>
　疏上三祀據大小言然各當其時以祭之以時序為<lb/>
　先後不必先大後小也按玉藻沐畢云進禨鄭以為<lb/>
　沐而飲酒曰禨彼禨為禨福之義此直取音讀不取<lb/>
　其義○介甫王氏曰祈大祝所六祈也<lb/>
大祭祀展犧牲繋於牢頒於職人註展省閲也職讀為<lb/>
樴樴可以繋牲者此職人謂充人及監門人<lb/>
　疏肆師於大祭祀牧人共牲時省閲其牲看完否及<lb/>
　色堪為祭牲乃繫於牢頒付於樴人也○王氏曰牲<lb/>
<pb n="81b"/>
　之純者謂之牷牷之全者謂之犧春秋魯郊牛口傷<lb/>
　周景王雄雞自斷其尾則不可謂之犧矣<lb/>
凡祭祀之卜日宿為期詔相其禮眂滌濯亦如之註宿<lb/>
先卜祭之夕<lb/>
　疏凡祭祀卜日宿為期者是卜祭之前夕與卜者及<lb/>
　諸執事者以明旦為期也肆師詔告相助其卜之威<lb/>
　儀及齊戒之禮眂滌濯則祭前之夕也亦詔相其禮<lb/>
　焉<lb/>
<pb n="82a"/>
祭之日表齍盛告潔展器陳告備及果築䰞相治小禮<lb/>
誅其慢怠者註齍六穀也在器曰盛表謂徽識也陳陳<lb/>
列也鄭司農云築䰞築香草煑以為鬯<lb/>
　王氏曰簠以盛稻粱簋以盛黍稷有葢不知其實故<lb/>
　有徽識以表其名○劉氏曰展器而陳之告備於小<lb/>
　宗伯<lb/>
　疏按禮記雜記築鬱臼以掬杵以梧而築鬱金煑以<lb/>
　和秬鬯之酒而泲之以祼○按彼註云掬栢木也搗<lb/>
<pb n="82b"/>
　鬱鬯者栢為臼梧為杵栢香而梧潔也<lb/>
掌兆中廟中之禁令註兆壇塋域<lb/>
　王氏曰宗伯兆五帝及四望四類也廟七廟及遷廟<lb/>
　　某氏曰謂平時不可不蠲富祭不可不肅<lb/>
凡祭祀禮成則告事畢大賓客涖筵几築䰞贊果將註<lb/>
酌鬱鬯授大宗伯載祼<lb/>
　疏按大行人上公再灌而酢侯伯一灌而酢子男一<lb/>
　灌不酢几筵曰涖謂司几筵設之肆師臨之○王氏<lb/>
<pb n="83a"/>
　曰大賓大祭皆主於敬故其灌賓也猶灌神焉<lb/>
大朝覲佐儐註為承儐也<lb/>
　疏此謂大㑹同朝覲時若四時常朝則小行人為承<lb/>
　儐<lb/>
共設匪罋之禮註設於賓客之館公食大夫禮云君不<lb/>
親食使大夫以侑幣致之豆實實於罋簋實實於筐匪<lb/>
其筐字之誤與禮不親饗則以酬幣致之或者匪以致<lb/>
饗<lb/>
<pb n="83b"/>
　王氏曰匪以實幣罋以實醯醢其物其事掌客籩人<lb/>
　共之其所設之禮則肆師共之<lb/>
饗食授祭註授賓祭肺<lb/>
　疏饗大牢以飲賓食者亦亨大牢以食賓祭祭先造<lb/>
　食者按膳夫云授王祭則知此授祭者授賓祭也有<lb/>
　虞氏祭首夏后氏祭心殷祭肝周祭肺<lb/>
與祝侯禳於畺及郊註侯禳小祝職也畺五百里逺郊<lb/>
百里近郊五十里<lb/>
<pb n="84a"/>
　疏侯者候迎善祥禳者禳去妖氣<lb/>
大喪大渳以鬯則築䰞令外内命婦序哭註大渳築香<lb/>
草煑以為鬯以浴尸香草鬱也序使相次秩<lb/>
　疏謂以服之輕重為先後内命婦為王斬衰者居前<lb/>
　諸臣之妻齊衰者居後也<lb/>
禁外内命男女之衰不中灋者且授之杖註外命男六<lb/>
郷以出也内命男朝廷卿大夫士也其妻為外命女喪<lb/>
服為夫之君齊衰不杖内命女王之三夫人以下不中<lb/>
<pb n="84b"/>
灋違升數與裁制者鄭司農云三日授子杖五日授<lb/>
大夫杖七日授士杖此舊説也喪大記曰君之喪三<lb/>
日子夫人杖五日既殯授大夫世婦杖無七日授士杖<lb/>
文𤣥謂授杖日數王喪依諸侯與七日授士杖四制云<lb/>
　疏諸侯為王義服斬衰衰三升半冠六升諸臣妻為<lb/>
　夫之君義服衰六升三夫人已下為王正服斬衰衰<lb/>
　三升是其數也凡衰外削幅裳内削幅幅三袧已下<lb/>
　具有裁制○王氏曰授杖王喪杖竹后喪杖桐也<lb/>
<pb n="85a"/>
凡師甸用牲於社宗則為位註社軍社宗遷主也尚書<lb/>
傳曰王升舟入水鼓鐘亞觀臺亞将舟亞宗廟亞杜子<lb/>
春云宗謂宗廟<lb/>
　疏皆肆師為位祭也引書傳證在軍有社及宗之意<lb/>
　此謂武王觀兵孟津渡河時也觀臺以望氛祥将舟<lb/>
　即社主舟也<lb/>
類造上帝封於大神祭兵於山川亦如之註造猶即也<lb/>
為兆以類禮即祭上帝也類禮依郊祀而為之者封謂<lb/>
<pb n="85b"/>
壇也大神社及方嶽也山川葢軍之所依止大傳曰牧<lb/>
之野武王之大事也既事而退柴於上帝祈於社設奠<lb/>
於牧室<lb/>
　疏四郊自有兆域今戰訖而祭須新為壇兆故鄭云<lb/>
　為兆也○介甫王氏曰類造皆祭名○或曰聚其神<lb/>
　謂之類詣其所謂之造○臨川王氏曰祭兵於山川<lb/>
　若武城告所過名山大川<lb/>
凡師不功則助牽主車註助助大司馬也師無功肆師<lb/>
<pb n="86a"/>
助牽之恐為敵所得<lb/>
　疏主車者主中有二社石王遷廟木主也<lb/>
凡四時之大甸獵祭表貉則為位註貉師祭也於所立<lb/>
表之處為師祭造軍灋者禱氣勢之倍増也其神葢蚩<lb/>
蚘或曰黄帝<lb/>
　陳氏曰表貉之祭其神蚩蚘黄帝與蚩尤戰於版泉<lb/>
　軍灋之興始於此也故後世祭之詩曰是類是禡記<lb/>
　曰禡於所征之地禡與貉一也貉之祭葢使有司為<lb/>
<pb n="86b"/>
　之而立表於陳前肆師為位甸祝掌祝號既事然後<lb/>
　誓衆而師田焉古者将卜則祭先卜将用馬則祭<lb/>
　馬祖将用火則祭爟然則将師田而禡祭者不特為<lb/>
　禱而已<lb/>
嘗之日涖卜來嵗之芟註芟芟草除田也古之始耕者<lb/>
除田種穀嘗者嘗新穀此芟之功也卜者問後歳宜芟<lb/>
不詩云載芟載柞其耕澤澤<lb/>
　疏秋祭曰嘗以其物新熟可嘗而為祭名也○或曰<lb/>
<pb n="87a"/>
　因祭而卜来嵗治田之早晚<lb/>
獮之日涖卜來嵗之戒註秋田為獮始習兵戒不虞也<lb/>
卜者問後嵗兵冦之備<lb/>
社之日涖卜來嵗之稼註社祭土為取財焉卜者問後<lb/>
嵗稼所宜<lb/>
　王氏曰夫於得也而不忘失於安也而不忘危先王<lb/>
　與民同吉凶之患而為之卜焉欲豫知其吉凶而防<lb/>
　之也○雜記肆師之涖卜来嵗天府之貞来嵗之媺<lb/>
<pb n="87b"/>
　惡預卜何也欲先事而備也春秋時鄭石㚟言於子<lb/>
　囊曰先王卜征五年而嵗習其祥祥習則行不習則<lb/>
　増修徳而改卜是卜不吉則修徳而預戒也<lb/>
若國有大故則令國人祭註大故謂水旱凶荒所令祭<lb/>
者社及禜酺<lb/>
嵗時之祭祀亦如之註月令仲春命民社此其一隅<lb/>
　疏月令唯言春者特舉春祈而言餘三時亦祭也故<lb/>
　鄭云此其一隅○王氏曰嵗時祭祀常禮也國有大<lb/>
<pb n="88a"/>
　故而祭非常禮也然皆待上令而後祭焉則其祀事<lb/>
　有節矣記曰禮有其舉之莫敢廢也有其廢之莫敢<lb/>
　舉也謂此矣○王先生曰大宗伯國有大故則旅上<lb/>
　帝及四望小宗伯凡天地之大烖類社稷宗廟則為<lb/>
　位肆師國有大故則令國人祭其祀大小不同而所<lb/>
　掌之官異焉<lb/>
凡卿大夫之喪相其禮註相其適子<lb/>
　疏庻子無事適子則有拜賔送賓之事且卿大夫適<lb/>
<pb n="88b"/>
　子為天子斬衰故知所相者適子也<lb/>
凡國之大事治其禮儀以佐宗伯凡國之小事治其禮<lb/>
儀而掌其事如宗伯之禮<lb/>
　王氏曰此所謂大事則從其長小事則專逹也○或<lb/>
　曰大事如朝覲㑹同小事如授祭授杖○明齋王氏<lb/>
　曰按天地之道春始之王者之政禮基之禮孰為大<lb/>
　鬼神示為大昔伯夷為秩宗典此而已至於樂以導<lb/>
　天地之和史以彌綸天地之文與夫羲和卜筮迪知<lb/>
<pb n="89a"/>
　天道巫祝知鬼神之情狀皆理之至精而事之神妙<lb/>
　茍非潔浄精㣲有以通神明之徳者不足以知其道<lb/>
　非清明正直純一不貳者不足以致其禮周禮所以<lb/>
　並屬之宗伯也歟故舜命伯夷曰夙夜唯寅直哉唯<lb/>
　清葢不荘不敬則慢易之心入之而自反不直靈<lb/>
　臺昬塞其何以感假於鬼神示易曰聖人以此洗心<lb/>
　退藏於密又曰齊戒以神明其徳夫宗伯之道斯其<lb/>
　至矣<lb/>
<pb n="89b"/>
鬱人掌祼器凡祭祀賓客之祼事和鬱鬯以實彞而陳<lb/>
之凡祼玉濯之陳之以贊祼事註祼器謂彞及舟與瓚<lb/>
和鬱鬯築鬱金煮之以和鬯酒鄭司農云鬱草名築以<lb/>
煑之鐎中停於祭前祼玉謂圭瓚璋瓚<lb/>
　疏祭統云君用圭瓚祼尸大宗用璋瓚亞祼鄭云<lb/>
　大宗亞祼夫人有故攝焉則王用圭瓚后用璋瓚可<lb/>
　知故鄭並言之郊特牲云祼以圭墇用玉氣也○王<lb/>
　氏曰祭祀惟宗廟用祼葢人之死也魂氣歸於天故<lb/>
<pb n="90a"/>
　焫蕭以求諸陽以臭求之也體魄降於地故祼鬯以<lb/>
　求諸隂以味求之也賓客亦用祼則先王之承賓也<lb/>
　猶敬神也<lb/>
詔祼將之儀與其節註節謂王奉玉送祼早晏之時<lb/>
　疏奉玉謂王與后祼時奉瓚而酌鬱鬯送祼謂送之<lb/>
　以授尸尸得祭之啐之奠之不飲故上文司農云停<lb/>
　於祭前也<lb/>
凡祼事沃盥<lb/>
<pb n="90b"/>
　疏言凡非一若賓客則大宗伯祼若祭則王及后祼<lb/>
　皆鬱人沃以水盥手及洗瓚也<lb/>
大喪之渳共其肆器註肆器陳尸之器喪大記曰君設<lb/>
大槃造氷焉大夫設夷槃造氷焉士併瓦槃無氷設牀<lb/>
襢第有枕此之謂肆器天子亦用夷槃<lb/>
　疏士無氷則盛水以寒尸士喪禮君賜氷用夷槃<lb/>
及葬共其祼器遂貍之註遣奠之彞與瓚也貍之於祖<lb/>
廟階間明奠終於此<lb/>
<pb n="91a"/>
　疏自此以前不忍異於生設奠象生而無尸葬訖日<lb/>
　中而虞則有尸故云明奠終於此也○仲輿郝氏曰<lb/>
　乃明器納之壙中者<lb/>
大祭祀與量人受舉斝之卒爵而飲之註斝受福之嘏<lb/>
聲之誤也王酳尸尸嘏王此其卒爵也少牢饋食禮主<lb/>
人受嘏詩懷之卒爵執爵以興出宰夫以籩受嗇黍主<lb/>
人嘗之乃還獻祝此鬱人受王之卒爵亦王出房時也<lb/>
必與量人者鬱人贊祼尸量人制從獻之脯㸋事相成<lb/>
<pb n="91b"/>
　疏前祼後獻祭祀乃成故云事相成也<lb/>
鬯人掌共秬鬯而飾之註秬鬯不和鬱者飾之謂設巾<lb/>
　王氏曰夫秬一稃二米天地至和之氣所生名曰鬯<lb/>
　以言和氣之條暢也鬯人供秬鬯又以巾飾之冪人<lb/>
　以畫布巾冪六彞是也然則祼之事必以鬱和鬯者<lb/>
　葢鬱香草也以明其徳之馨香也其色則黄以明徳<lb/>
　之中而著乎外也秬取天地至和之氣所生以明徳<lb/>
　之和而達乎外也先王所以承祭祀而交神明者其<lb/>
<pb n="92a"/>
　徳如此内有以致其徳外有以設飾而致其美神其<lb/>
　有不享乎<lb/>
凡祭祀社壝用大罍註壝謂委土為墠壇所以祭也大<lb/>
罍瓦罍<lb/>
　疏取質畧之意也<lb/>
禜門用瓢齎註禜謂營鄼所祭門國門也春秋傳曰日<lb/>
月星辰之神則雪霜風雨之不時於是乎禜之山川之<lb/>
神則水旱疫癘之不時於是乎禜之魯荘二十五年秋<lb/>
<pb n="92b"/>
大水鼓用牲於門杜子春讀齎為粢瓢謂瓠蠡也粢盛<lb/>
也𤣥謂齎讀為齊取甘瓠割去柢以齊為尊<lb/>
　疏亦取質畧之意○或曰瓢齎瓠器齎齍通盛受也<lb/>
廟用脩凡山川四方用蜃凡祼事用概凡疈事用散註<lb/>
祼當為埋字之誤也廟用脩者謂始禘時自饋食始脩<lb/>
蜃概散皆漆尊也脩讀曰卣卣中尊謂獻象之屬尊者<lb/>
彞為上罍為下蜃畫為蜃形概尊以朱帯者無飾曰散<lb/>
　疏若祼當用彞尊此用概尊故破從埋埋謂祭山林<lb/>
<pb n="93a"/>
　則山川用蜃者大山川也始禘時者謂練祭後遷廟<lb/>
　時以其宗廟之祭從自始死以來無祭今為遷廟以<lb/>
　新死者木主入廟特為此祭故云始禘時也以三年<lb/>
　喪畢明年春禘為終禘故云始也云自饋食始者天<lb/>
　子諸侯之祭自祼始有朝踐饋獻乃有饋食進黍稷<lb/>
　大夫士禮無饋獻已前事直自饋食始即特牲少牢<lb/>
　皆云饋食之禮是也今以喪中為吉祭不可與吉時<lb/>
　同故畧用大夫士禮且按大宗伯宗廟六享皆以灌<lb/>
<pb n="93b"/>
　始當在鬱人用彞今不用鬱在鬯人用卣故知畧用<lb/>
　饋食始也若然鄭知義遷廟在練時者按文二年穀<lb/>
　梁傳云作主壊廟有時日於練焉壊廟壊廟之道易<lb/>
　檐可也改塗可也是時木主新入廟禘祭之是以左<lb/>
　氏説凡君薨祔而作主特祀主於寝畢三時之祭朞<lb/>
　年然後烝嘗禘於廟許慎云左氏説與禮同鄭無駮<lb/>
　明用此禮同義與穀梁傳合賈服以為三年終禘遭<lb/>
　烝嘗則行祭禮與前解違非鄭義也○集説王氏曰<lb/>
<pb n="94a"/>
　社用瓦罍土氣故也瓢中虚而善容有門之象故禜<lb/>
　門用瓢齎山川四方為國阻固捍蔽蜃外堅以捍内<lb/>
　故用蜃廟脩則増飾之以彩色廟享人鬼人道尚文<lb/>
　故用修概謂朱帶為飾而横概以絡腹也凡祼必和<lb/>
　鬱鬯而多少之齊宜適平焉故取以概絡腹能平物<lb/>
　也疈辜以祭四方百物則蜡也蜡以息老物物終則無<lb/>
　飾矣故罍用散○王明齋氏曰按舊説謂祭天無鬯<lb/>
　夫天神在上似不當求之於地然地亦天也何嫌<lb/>
<pb n="94b"/>
　於隂陽上下以求之觀大宗伯祀神鬼示之下總云<lb/>
　涖玉鬯司尊彞職云大旅存奠彞表記云天子親耕<lb/>
　粢盛秬鬯以事上帝則事天有鬯明矣但此叙鬯器<lb/>
　不言祭天與典瑞灌器止於宗廟何也葢祭天用陶<lb/>
　匏貴其自然此特文有不備耳若因此而遂以為無<lb/>
　鬯則司尊彛但言宗廟而不及神示豈祭地無酒乎<lb/>
大喪之大渳設斗共其釁鬯註斗所以沃尸也釁尸以<lb/>
鬯酒使之香美<lb/>
<pb n="95a"/>
凡王之齊事共其秬鬯註給淬浴<lb/>
　某氏曰非飲也浴耳襲其香也○王氏曰王齊所以<lb/>
　致潔以交神明故鬯以浴所以致其香潔夫王内有<lb/>
　潔浄馨香之徳足以感通於神明而外又資於物之<lb/>
　潔浄馨香者以助其氣體之養此内外所以兩備焉<lb/>
凡王弔臨共介鬯註以尊適卑曰臨春秋傳曰照臨敝<lb/>
邑鄭司農云鬯香草王行弔喪被之故曰介𤣥謂曲禮<lb/>
曰摯天子鬯王至尊介為執致之以禮於鬼神與檀弓<lb/>
<pb n="95b"/>
曰臨諸侯畛於鬼神曰有天王某甫此王適四方舍諸<lb/>
侯祖廟祝告其神之詞介於是進鬯<lb/>
　疏介副也王弔臨諸臣則有副使行檀弓曰亦下曲<lb/>
　禮文言檀弓者誤彼注云畛致也臣不名君故云某<lb/>
　父某字也○陳氏曰天子無客禮於天下而有摯禮<lb/>
　於鬼神天子以鬯為摯共介鬯則以介致之而已觀<lb/>
　天子宗廟之灌以圭瓚廵守之灌以璋瓚則摯鬯之<lb/>
　禮葢圭璋也天子之摯不特鬯耳其執鎮圭以朝日<lb/>
<pb n="96a"/>
　猶諸侯執圭璧以朝君皆摯瑞也○王氏曰祭禮鬱<lb/>
　人所和鬯乃用以祼鬯人所共秬鬯不和鬱者用之<lb/>
　以陳而已鬱鬯之有秬鬯亦猶五齊三酒之有𤣥酒<lb/>
　也亦反本復古不忘其初之意歟<lb/>
雞人掌共雞牲辨其物註物謂毛色也辨之者陽祀用<lb/>
騂隂祀用黝<lb/>
　疏陽祀祭天於南郊及宗廟隂祀祭地於北郊及社<lb/>
　稷其望祀及四時迎氣各以其方色亦辨其毛物可<lb/>
<pb n="96b"/>
　知也○劉氏曰雞牲為物至微而設官者尊祭祀必<lb/>
　預畜養之也<lb/>
大祭祀夜嘑旦以嘂百官註夜夜漏未盡雞鳴時也呼<lb/>
旦以警起百官使夙興<lb/>
凡國之大賓客㑹同軍旅喪紀亦如之凡國事為期則<lb/>
告之時註象雞知時也告其有司主事者少牢曰宗人<lb/>
朝服北面白請祭期主人曰比於子宗人曰明旦行事<lb/>
告時者至此旦明而告之<lb/>
<pb n="97a"/>
　疏祭期由宗人宗人請主人者敬主人若不敢自由<lb/>
　然故讓之也按庭燎詩注王有雞人之官國事為期<lb/>
　則告之以時王不正其官而問夜早晚非也按齊詩<lb/>
　東方未明序云東方未明刺無節也朝廷興居無節<lb/>
　號令不時挈壺氏不能掌其職焉<lb/>
凡祭祀面禳釁共其雞牲註釁釁廟之屬釁廟以羊門<lb/>
夾室皆用雞鄭司農云面禳四面禳也<lb/>
　疏言釁廟之屬鐘鼓甲兵皆在其中○王氏曰古者<lb/>
<pb n="97b"/>
　候禳於郊及畺於四方皆有禳焉○潛谿鄧氏曰鬱<lb/>
　人鬯人之後次雞人何也鬱鬯作陽徳雞人作隂徳<lb/>
　也禮道然也<lb/>
司尊彞掌六尊六彞之位詔其酌辨其用與其實註位<lb/>
所陳之位酌泲之使可酌各異也用四時祭祀所用不<lb/>
同實鬱及醴齊之屬<lb/>
　仲輿郝氏曰禮運云𤣥酒在室醴醆在户粢醍在堂<lb/>
　澄酒在下所謂位也酒貴滓賤清貴者居上賤者<lb/>
<pb n="98a"/>
　居下<lb/>
春祠夏禴祼用雞彛鳥彞皆有舟其朝踐用兩獻尊其<lb/>
再獻用兩象尊皆有罍諸臣之所昨也秋嘗冬烝祼用<lb/>
斝彛黄彞皆有舟其朝獻用兩著尊其饋獻用兩壺尊<lb/>
皆有罍諸臣之所昨也凡四時之間祀追享朝享祼用<lb/>
虎彞蜼彞皆有舟其朝踐用兩大尊其再獻用兩山尊<lb/>
皆有罍諸臣之所昨也註祼謂以圭瓚酌鬱鬯始獻尸<lb/>
也后於是以璋瓚酌亞祼郊特牲曰周人尚臭灌用鬯<lb/>
<pb n="98b"/>
臭鬱合鬯臭隂達於淵泉灌以圭璋用玉氣也既灌然<lb/>
後迎牲致隂氣也朝踐謂薦血腥酌醴始行祭事后於<lb/>
是薦朝事之豆籩既又酌獻其變朝踐為朝獻者尊相<lb/>
因也朝獻謂尸卒食王酳之再獻者王酳尸之後后酌<lb/>
亞獻諸臣為賓又次后酌盎齊備卒食三獻也於后亞<lb/>
獻内宗薦加豆籩其變再獻為饋獻者亦尊相因饋獻<lb/>
謂薦孰時后於是薦饋食之豆籩此凡九酌王及后各<lb/>
四諸臣一祭之正也雞彞鳥彞謂刻而畫之為雞鳯凰<lb/>
<pb n="99a"/>
之形昨讀為酢諸臣獻者酌罍以自酢不敢與王之神<lb/>
靈共尊鄭司農云舟尊下臺若今時承盤獻讀為犧飾<lb/>
以翡翠象尊以象鳯凰或曰以象骨飾尊明堂位曰犧<lb/>
象周尊也春秋傳曰犧象不出門尊以祼神罍臣之所<lb/>
飲也詩云缾之磬矣維罍之耻斝讀為稼稼彞畫禾稼<lb/>
也黄彞黄目尊也明堂位曰夏后氏以雞彞殷以斝周<lb/>
以黄目爾雅曰彞卣罍器也著尊者著畧尊也或曰著<lb/>
尊著地無足明堂位曰著殷尊也壺者以壺為尊春秋<lb/>
<pb n="99b"/>
傳曰尊以魯壺追享朝享謂禘祫也在四時之間故曰<lb/>
間祀大尊太古之瓦尊山尊山罍也明堂位曰泰有虞<lb/>
氏之尊也山罍夏后氏之尊𤣥謂黄目以黄金為目郊<lb/>
特牲曰黄目鬱氣之上尊也黄者中也目者氣之清明<lb/>
者也言酌於中而清明於外追享謂追祭遷廟之主以<lb/>
事有所請禱朝享謂朝受政於廟春秋傳曰閏月不告<lb/>
朔猶朝於廟蜼禺屬卬鼻而長尾山罍亦刻而畫之為<lb/>
山雲之形<lb/>
<pb n="100a"/>
　疏九謂王及后祼各一朝踐各一饋獻各一酳尸各<lb/>
　一是各四也諸臣酳尸一并前八為九彝與齊尊各<lb/>
　用二者鬱鬯與齊皆配以明水若三酒配以𤣥酒故<lb/>
　禮記郊特牲云祭齊加明水三酒加𤣥酒依鄭志云<lb/>
　一雞彝盛明水鳥彞盛鬱是以各二○又云王酳尸<lb/>
　用朝踐之尊醴齊尸酢王還用醴齊后酳尸用饋獻<lb/>
　之尊盎齊尸酢后還用盎齊以王與后尊得與神靈<lb/>
　共尊今賓長臣卑酳尸雖得與后同用盎及尸酢<lb/>
<pb n="100b"/>
　賓長即用罍尊之清酒以自酢○王氏曰彛皆有舟<lb/>
　為酒戒也葢舟能載物所受過量則有沉溺之禍○<lb/>
　阮氏曰畫犧象於尊也犧牛也○何氏曰必用兩尊<lb/>
　者王酌其一后酌其一也疏謂彝為上尊即犧<lb/>
　象之屬為中罍為下祠禴嘗烝間祀六者皆據<lb/>
　宗廟之祭追享知祭遷廟主者按祭法云去廟<lb/>
　為壇去壇為墠壇墠皆有禱焉祭之無禱乃止<lb/>
　云朝享謂朝受政於廟者謂天子告朔於明堂<lb/>
<pb n="101a"/>
　因即朝享朝享即祭法謂之月祭故祭法云考廟王<lb/>
　考廟皇考廟顯考廟祖考廟皆月祭之二祧享嘗乃<lb/>
　止諸侯告朔於太廟因即朝享祭法云諸侯考廟王<lb/>
　考廟皇考廟皆月祭之顯考祖考享嘗乃止告朔天<lb/>
　子用牛諸侯用羊月祭皆太牢也○貴與馬氏曰按<lb/>
　陳氏曰周官行人上公再祼而酢饗禮九獻而祼不<lb/>
　預於九獻諸侯一祼而酢饗禮七獻而祼亦不預於<lb/>
　七獻先儒以二祼在九獻之内非也葢嘗考之古禮<lb/>
<pb n="101b"/>
　闕亡殘篇斷簡之僅存者如祭祀有二祼有朝踐有<lb/>
　饋獻有酳食此可得而知也其間禮之節文詳畧多<lb/>
　寡禮經無明文此不可得而知者也先鄭謂二祼王<lb/>
　與后各一朝踐王與后各一饋獻王與后各一酳尸<lb/>
　王與后各一又諸臣一為九獻求之禮經尚有明證<lb/>
　故先儒多從之今固不得遽以為非陳氏所引周官<lb/>
　行人謂二祼在九獻之外此固有所據謂朝踐三獻<lb/>
　饋食三獻酳尸三獻似亦可通但以諸臣之所酢為<lb/>
<pb n="102a"/>
　報祭而引太保秉璋以酢為證則恐不然夫尊重而<lb/>
　罍輕如先鄭謂諸臣酌罍以自酢不敢與神靈共尊<lb/>
　則可謂諸臣以罍報祭於神靈而不以尊則於理為<lb/>
　不通矣二説當並存之以待作者○又按九獻之禮<lb/>
　春祠夏禴秋嘗冬烝追享朝享莫不皆然今經獨於<lb/>
　春祠夏禴言朝踐再獻秋嘗冬烝言朝獻饋獻何也<lb/>
　葢互文以見義也春夏言朝踐秋冬言朝獻欲見朝<lb/>
　獻因朝踐之尊春夏言再獻秋冬言饋獻欲見再獻<lb/>
<pb n="102b"/>
　因饋獻之尊鄭注所謂尊相因是也○王氏曰追享<lb/>
　朝享所謂禘祫也禘及祖所自出故謂之追享祫自<lb/>
　除喪朝廟始故謂之朝享五年之夏有禘三年之冬<lb/>
　有祫此非四時之常祀故曰間祀也○薛氏圖云宗<lb/>
　廟有九獻之節一獻王祼二獻后祼三獻薦腥朝踐<lb/>
　節四獻后亞獻五獻薦孰饋食節六獻后亞獻七獻<lb/>
　王酳尸八獻后酳尸九獻諸臣酳尸也祭之日王服<lb/>
　衮冕入而立於阼后則副禕從王而入尸服衮冕在<lb/>
<pb n="103a"/>
　后之後而入王不迎尸所以别嫌也尸入室乃作樂<lb/>
　降神周人之祭以祼為始於是王以圭瓚酌鬱鬯以<lb/>
　獻尸亦以祭之啐之奠之是為祼地之一獻也王既<lb/>
　祼后次王以璋瓚酌鬱鬯以獻尸尸亦如之啐之奠<lb/>
　之此謂祼地之二獻也郊特牲曰周人尚臭灌用鬯<lb/>
　臭鬱合鬯臭隂達於淵泉灌以圭璋用玉氣也既灌<lb/>
　然後迎牲致隂氣也二祼後后及王皆迎牲於門親<lb/>
　牽而至庭乃執鸞刀取血以告殺取毛以告純遂殺<lb/>
<pb n="103b"/>
　牲以行朝踐之事於是尸出於室坐户西南面王則<lb/>
　北面而事之祝乃取脺膋燎於爐炭入而詔神於室<lb/>
　又出以堕王前王洗肝於鬱鬯而燔之以制於主前<lb/>
　謂之制祭乃升首於室薦腥於尸前王以玉爵酌醴<lb/>
　齊以獻尸是三獻也王既獻醴齊後后於是薦朝事<lb/>
　之豆籩次后又以玉爵酌醴齊以獻尸此四獻也薦<lb/>
　幣告於室之後更延尸坐於室乃薦孰設於王前祝<lb/>
　乃以斝酌奠奠於饌南然後取黍稷焫蕭合羶薌燎<lb/>
<pb n="104a"/>
　於爐炭乃迎尸入室内舉此奠斝将祭王乃拜安尸<lb/>
　尸祭之啐之奠之王乃以玉爵酌盎齊以獻尸是為<lb/>
　饋獻此五獻也王既獻盎齊後后於是薦饋食之豆<lb/>
　籩次后又以玉爵酌盎齊以獻尸此六獻也自饋食<lb/>
　後尸始有飲食之禮尸食訖王以玉斝因酌朝踐之<lb/>
　齊醴以酳尸為七獻故鄭云變朝踐云朝獻者尊相<lb/>
　因也謂此朝獻因朝踐之尊也尸酌酢主人主人受<lb/>
　酢王乃以獻諸侯此七獻禮也王酳尸後后乃薦加<lb/>
<pb n="104b"/>
　事之豆籩次后又以瑶爵酌饋食之盎齊以獻謂之<lb/>
　再獻亦尊相因也謂后酳尸因饋獻之尊也尸酢后<lb/>
　王乃以瑶爵獻卿也后未酳尸以前皆不用瑶爵惟<lb/>
　用於王酳尸后亞獻之始此八獻之禮也諸侯為賓<lb/>
　客者於后酳尸後又次以瑶爵酌盎齊獻尸以備卒<lb/>
　食三獻此為九獻及尸酢賓長即用罍尊三酒以自<lb/>
　酢焉以上九獻謂之正獻九獻後乃行加爵為旅酬<lb/>
　之禮○陳氏曰先王制器或逺取諸物或近取諸身<lb/>
<pb n="105a"/>
　其取之也有義其用之也以類雞鳥虎蜼之彞取諸<lb/>
　物也斝耳黄目取諸身也春祠夏禴彞以雞鳥尊以<lb/>
　犧象以雞鳥均羽物犧象均大物故也秋嘗冬烝彞<lb/>
　以耳目尊以著壺以耳目均人體著壺均無足故也<lb/>
　追享朝享彞以虎蜼尊以山大以虎蜼均毛物山大<lb/>
　均瓦器故也○林氏曰事有出於一時之陋見行之<lb/>
　數千百載莫有悟其非者良可嘆也夫禘祫之説諸<lb/>
　儒聚訟久矣論年之先後則謂之先三而後三或謂<lb/>
<pb n="105b"/>
　先二而後三辨祭之小大則或謂祫大於禘或謂禘<lb/>
　大於祫或謂一祭而二名禮無差降又或謂禘以夏<lb/>
　不以春祫以冬不以秋矛盾相攻卒無定論此皆置<lb/>
　而勿辨其可深責者始為私見陋説召諸儒之紛紛<lb/>
　者其鄭氏之失歟鄭氏之説曰魯禮三年喪畢而祫<lb/>
　於太祖明年春禘於羣廟自爾以後五年而再盛祭<lb/>
　一禘一祫周禮廢絶久矣鄭氏何據而云為之説者<lb/>
　曰周禮盡在魯鄭氏據春秋魯禮則周禮可知矣僖<lb/>
<pb n="106a"/>
　公薨文公即位二年秋八月大事於太廟大事祫也<lb/>
　推此是三年喪畢而祫於太祖也明年春禘雖無正<lb/>
　文約僖公定公八年皆有禘文可知葢以文公二年<lb/>
　祫則知僖宣二年亦皆有祫則明年是三年春禘四<lb/>
　年五年六年秋祫是三年祫更加七年八年并前為<lb/>
　五年禘故禘於羣廟也自後三年一祫五年一禘嗚<lb/>
　呼鄭氏不知春秋固妄為此説後學又不察因為所<lb/>
　惑也當春秋時諸侯僭亂無復禮制魯之祭祀皆妄<lb/>
<pb n="106b"/>
　舉也諸侯而郊上帝禘始祖罪也大夫而旅泰山舞<lb/>
　八佾罪也春秋常事不書其書者皆悖禮亂常之事<lb/>
　故書郊者九書禘者二與夫大事一有事二烝二嘗<lb/>
　一之類無非記其非常俾後世有以見其非奈何反<lb/>
　以為周禮而足法乎使魯之祭祀如周之禮則春秋<lb/>
　不書矣據僖公以三十二年冬十二月薨至文公二<lb/>
　年秋八月喪制未畢未可以祫也而乃大事焉一惡<lb/>
　也躋僖公二惡也彼有二惡春秋譏之鄭氏乃謂三<lb/>
<pb n="107a"/>
　年喪畢而祫於太祖者果禮耶又曰明年春禘經無<lb/>
　三年禘祭之文何自知之徒約僖公宣公八年皆有<lb/>
　禘而云愈謬也魯之設祭何常之有聖人於其常又<lb/>
　不書之何得約他公之年以足文公而見三年之禘<lb/>
　與五年而再殷祭乎使文公二年不因躋僖公則春<lb/>
　秋不書大事使僖公八年不因用致夫人則春秋不<lb/>
　書禘又何準耶況宣公八年經書有事於太廟則是<lb/>
　常祭也而以為禘何耶誠為禘祭經不得謂之有事<lb/>
<pb n="107b"/>
　且閔公二年春秋書夏月吉禘於荘公是魯常以二<lb/>
　年即禘矣何待三年與八年乎閔有禘文而不之據<lb/>
　宣無禘文而妄據之傅㑹可見也不然魯至僖公而<lb/>
　始書三望豈他公皆不望乎至成公而後書用郊豈<lb/>
　他公皆不郊乎桓公一嵗而再烝十二公而惟一嘗<lb/>
　又可以為法乎取亂世之典以為治世之制鄭氏豈<lb/>
　知春秋哉區區一鄭氏不足責後世諸儒波蕩而從<lb/>
　之歴代祀典咸所遵用益可悲也夫其論禘祫之制<lb/>
<pb n="108a"/>
　既謬至其言祭之時亦非矣春秋書大事於秋八月<lb/>
　而彼以為冬書閔公之禘於夏四月書僖公之禘於<lb/>
　秋七月而彼一以為夏既本魯禮以行祀典而又不<lb/>
　用其時是自戾也故曰事有出於一時之陋見行之<lb/>
　數千百嵗莫有悟其非者禘祫之説是也雖然魯禮<lb/>
　誠非矣先王之制可得聞乎曰孟子之時不聞周禮<lb/>
　之詳矣矧加秦火之酷乎夫子曰多聞闕疑鄭氏惟<lb/>
　不知闕疑之理乃妄説以惑世況又效其尤耶故求<lb/>
<pb n="108b"/>
　之聖經禘祫之文不詳所可知者禘尊而祫卑矣禮<lb/>
　不王不禘或問禘之説夫子答以不知譏魯僖僭也<lb/>
　春秋之法所譏在祭則書其祭名不然則不書郊書<lb/>
　望禘則所譏在郊望與禘也若文公之祫則譏其短<lb/>
　喪逆祀不在於祫故曰大事而已何者禘者禘其祖<lb/>
　之所自出王者立始祖之廟未足以盡追逺尊先之<lb/>
　意故近推祖所出之君而追祀之則謂之禘有虞氏<lb/>
　夏后氏皆禘黄帝以其祖顓帝之所出也商人周人皆<lb/>
<pb n="109a"/>
　禘嚳以其祖契文王之所出也禘天子之祭名諸<lb/>
　侯無禘禮魯用之僭也若夫祫則合食而已毁廟未<lb/>
　毁廟之主皆合食於太祖非惟天子有祫諸侯亦得<lb/>
　祫也詳二祭之名則禘尊而祫卑可謂明矣先儒據<lb/>
　鄭氏說率以祫大於禘是以諸侯之祭加天子之祭<lb/>
　可乎考之經籍禘祫之文可知者此爾葢其禮之大<lb/>
　者至於年數之久逺祭時之先後則經無所據學者<lb/>
　當闕其疑不可據漢儒臆論也若世有聖君賢臣逹<lb/>
<pb n="109b"/>
　禮之情觀時變通而為之制可矣何必膠柱而不知<lb/>
　變乎茍徒以鄭氏之誤説魯人僭禮之典以為百代<lb/>
　常行則恐為後世知春秋者笑也○貴與馬氏曰按<lb/>
　禘祫之制禮經無明文而漢儒之釋經者各以意言<lb/>
　之其説莫詳於鄭氏而其支離亦莫甚於鄭氏故先<lb/>
　儒皆不以為然如趙氏林氏楊氏之言辨析詳明已<lb/>
　無餘藴然其所詆訾者大槩有四三年一祫五年一<lb/>
　禘一也混禘祫為一事二也以禘為喪服即吉之祭<lb/>
<pb n="110a"/>
　三也以禘為時祭四也夫三年一祫五年一禘經無<lb/>
　其文葢緯書之説若混禘祫為一事則鄭氏據魯之<lb/>
　僭禮妄作而以為周禮先儒言之詳矣至於以禘為<lb/>
　喪服即吉後之祭為非則愚以為王制言三年之喪<lb/>
　不祭唯祭天地社稷為越紼而行事然則喪服未除<lb/>
　宗廟諸侯盡廢非特禘祫也左傳言祔而作主特祀<lb/>
　於主烝嘗禘於廟然則喪服既除宗廟諸祭盡舉亦<lb/>
　非特禘祫也以是觀之則鄭註所謂魯禮三年喪畢<lb/>
<pb n="110b"/>
　而祫於太祖明年春禘於羣廟恐只是泛指喪畢則<lb/>
　可以吉祭而言未見其即以祫禘為喪畢之祭也如<lb/>
　喪畢之祭則禮謂之祔然左氏所謂特祀於主者先<lb/>
　儒註釋以為祀新主於寝則不及羣廟也儀禮士虞<lb/>
　禮載祔祭祝文曰孝子某孝顯相夙興夜處小心畏<lb/>
　忌不惰其身不寧用尹祭嘉薦普淖普薦溲酒適爾<lb/>
　皇祖某甫以隮祔爾孫某甫尚享則祔亦有告登於<lb/>
　　廟之禮但儀禮所言乃士禮若國家之禮則禘祫<lb/>
<pb n="111a"/>
　時享之外必别有一祔祭之禮而經文無可考至魯<lb/>
　則始以禘為祔而禮之失自此始矣先儒議康成<lb/>
　之釋禘祫病其據魯之失禮以為周禮然魯自以禘<lb/>
　為祔祭而康成自謂三年喪畢祫於太祖則其意乃<lb/>
　以祔為祫本不以禘為祔實未嘗專以魯為據也葢<lb/>
　祫者合祭也大祫則以已毁廟之主合於太祖而祭之<lb/>
　時祫則以未毁昭穆廟之主合於太祖而祭之至於<lb/>
　祔則亦是以新主合於舊主而祭之然則以祫訓<lb/>
<pb n="111b"/>
　祔祭亦未為不可而所謂明年春禘於羣廟則自是<lb/>
　吉祭矣故愚以為康成所謂三年喪畢祫於太祖明<lb/>
　年禘於羣廟本非據魯禮而言未可深訾也特不當<lb/>
　以春秋所書而遥推其禘祫之年則為無據而臆説<lb/>
　耳若禘之又為時祭則王制天子祫禘諸侯禘一犆<lb/>
　一祫之説左傳烝嘗禘於廟之説所載晉人言寡君<lb/>
　未禘祀之説皆指時祭而言無縁皆妄葢禘有二名<lb/>
　有大禘之禘大傳所謂禮不王不禘王者禘其祖之<lb/>
<pb n="112a"/>
　所自出而以祖配之禮運所謂魯之郊禘非禮也是<lb/>
　也有時禘之禘祭義所謂春禘秋嘗王制所謂天子<lb/>
　祫禘諸侯禘一犆一祫是也趙伯循必以禘為非時<lb/>
　祭之名因不信鄭氏而并詆禮記左傳其意葢謂禘<lb/>
　只是大禘無所謂時禘然禘之名義他不經見惟禮<lb/>
　記詳言之耳趙氏所言亦是因不王不禘之説魯郊<lb/>
　禘非禮之説見得禘為天子之大祀故不可以名時<lb/>
　祭然大傳禮運禮記也王制祭義亦禮記也今所本<lb/>
<pb n="112b"/>
　者大傳禮運所詆者王制祭法是據禮記以攻禮記<lb/>
　也至於禘烝嘗於廟一語雖左氏所言然其所載昭<lb/>
　公十五年禘於武宫二十五年禘於襄公定公八年<lb/>
　禘於僖公襄公十六年晉人曰寡君之未禘祀則皆<lb/>
　當時之事今趙氏皆以為左氏見經中有禘於荘公<lb/>
　一事故於當時魯國及它國之祭祀皆妄以為禘則<lb/>
　其説尤不通矣安有魯國元無此祭晉人元無此言<lb/>
　而鑿空妄説乎葢魯伯禽嘗受郊禘之賜則魯國後<lb/>
<pb n="113a"/>
　来所行之禘其或為大禘或為時禘亦未可知也至<lb/>
　於左氏所謂烝嘗禘於廟晉人所謂寡君未禘祀則<lb/>
　時禘之通行於天子諸侯者非止魯國行之而已恐<lb/>
　難儕之郊望而例以僭目之也<lb/>
凡六彞六尊之酌鬱齊獻酌醴齊縮酌盎齊涗酌凡<lb/>
酒脩酌註鄭司農云獻讀為儀儀酌有威儀多也涚酌<lb/>
者涚拭勺而酌也脩酌者以水洗勺而酌也齊皆讀為<lb/>
齊和之齊𤣥謂禮運曰𤣥酒在室醴醆在户粢醍在堂<lb/>
<pb n="113b"/>
澄酒在下以五齊次之則醆酒盎齊也郊特牲曰縮酌<lb/>
用茅明酌也醆酒涚於清汁獻涚於醆酒猶明清與醆<lb/>
酒於舊澤之酒也此言轉相泲成也獻讀為摩莎之莎<lb/>
齊語聲之誤也煑鬱和秬鬯以醆酒摩莎泲之出其香<lb/>
汁也醴齊尤濁和以明酌泲之以茅縮去滓也盎齊差<lb/>
清和以清酒泲之而已其餘三齊泛從醴緹沈從盎凡<lb/>
酒謂三酒也修讀如滌濯之滌滌酌以水和而泲之今<lb/>
齊人命浩酒曰滌明酌酌取事酒之上也澤讀為醳明<lb/>
<pb n="114a"/>
酌清酒醆酒泲之皆以舊醳之酒凡此四者灌用鬱齊<lb/>
朝用醴齊饋用盎齊諸臣自酢用凡酒唯大事於太廟<lb/>
備五齊三酒<lb/>
　疏凡言酌者皆是泲之使可酌也縮酌當用茅又云<lb/>
　明酌者醴齊濁還用事酒之清明者和醴齊然後用<lb/>
　茅泲之使可酌故為明酌也醆酒即盎齊盎齊差清<lb/>
　不言縮則不用茅涗亦謂泲之也盎齊欲泲之時則<lb/>
　以清酒和而泲涚使可酌故云泲於清也汁獻謂<lb/>
<pb n="114b"/>
　鬱齊鬱齊尊不用三酒而用五齊中盎齊泲之故云<lb/>
　涚於醆酒也明謂事酒清謂清酒醆謂盎齊三者皆<lb/>
　於舊澤之酒中泲之故曰猶明清與醆酒於舊澤之<lb/>
　酒也此記人復恐不曉古人泲酒之法故舉當時泲<lb/>
　酒之法以曉人也此皆鄭氏重釋記人之言以泲三<lb/>
　者無文故鄭約其清濁之差同此二齊必知凡酒用<lb/>
　水者曲禮曰水曰清滌鬱鬯用五齊五齊用三酒三<lb/>
　酒用水差次然也大事謂祫也時祭用二齊禮運四<lb/>
<pb n="115a"/>
　齊據禘祭明大事祫祭備五齊三酒可知春秋大事<lb/>
　於太廟公羊傳大事者何大祫也○介甫王氏曰縮<lb/>
　酌以茅縮之而後酌也涚酌以酒涚之而後酌也鬱<lb/>
　齊不縮也獻之而已醴齊不涚也縮之而已盎齊則<lb/>
　涚之而已○小傳云獻讀如字鬱齊惟祼用之於獻<lb/>
　最重故曰獻酌也○愚按酒以濁為尊貴其初也故<lb/>
　鬱齊不縮醴齊不涚盎齊泲以清酒凡酒以水則愈<lb/>
　清而愈逺於初矣金陵王氏數語絶可味鄭氏註獻<lb/>
<pb n="115b"/>
　酌太鑿此漢儒之陋<lb/>
大喪存奠彝註存省也謂大遣時奠者朝夕乃徹也<lb/>
　疏大喪之奠有彝盛鬱鬯惟謂朝廟厥明将向壙為<lb/>
　大遣奠時有之按檀弓云朝奠日出夕奠逮日則朝<lb/>
　奠至夕徹之夕奠至朝乃徹其大遣亦朝設至夕乃<lb/>
　徹也○王氏曰明器中彝曰尊彝<lb/>
大旅亦如之註旅者國有大故之祭也亦存其奠彝則<lb/>
陳之不即徹<lb/>
<pb n="116a"/>
司几筵掌五几五席之名物辨其用與其位註五几左<lb/>
右玉彫彤漆素五席莞藻次蒲熊用位所設之席及其<lb/>
處<lb/>
　疏葦萑不入數者以喪中非常故不數○或曰細蒲<lb/>
　曰萑細葦曰莞故止名五○按几長五尺髙尺有二<lb/>
　寸博二尺筵之度九尺古席地而坐迫地鋪者為筵<lb/>
　言延神與賓加筵上者為席席藉也<lb/>
凡大朝覲大饗射凡封國命諸侯王位設黼依依前南<lb/>
<pb n="116b"/>
郷設莞筵紛純加繅席畫純加次席黼純左右玉几註<lb/>
斧謂之黼其繡白黒采以絳帛為質依其制如屏風然<lb/>
於依前為王設席左右有几優至尊也鄭司農云紛讀<lb/>
為豳又讀為和粉之粉謂白繡也純縁也𤣥謂粉如綬<lb/>
有文而狹者繅席削蒲蒻展之編以五采若今合歡矣<lb/>
畫謂雲氣也次席桃枝席有次列成文者<lb/>
　王氏曰依畫斧其上取其威斷不施柄以示神武不<lb/>
　殺之意○陳氏曰剛斷者先王之所沈潛非嚮而上<lb/>
<pb n="117a"/>
　之也故黼依設於後席用黼純設於下巾衣繡黼設<lb/>
　於中六服以黼為後其意同也○仲輿郝氏曰繅藻<lb/>
　通織五采文裀為席畫繒縁邉也<lb/>
　疏凡敷席之法初在地者一重謂之筵重在上者即<lb/>
　謂之席已下皆然○陳氏曰爾雅曰莞苻蘺郭璞曰<lb/>
　西人呼蒲為莞莞小蒲席也○陳氏曰五几莫貴於<lb/>
　玉几書之四几莫重於華玉几几所慿以安者也王<lb/>
　於朝覲㑹同立而不坐曲禮曰天子當依而立曰覲<lb/>
<pb n="117b"/>
　當宁而立曰朝明堂位曰天子負斧依而立非有所<lb/>
　憑也然必設几者鄭氏釋太宰謂立而設几優至尊<lb/>
　也荀卿曰周公負依而坐諸侯趨走堂下得非所聞<lb/>
　者異歟<lb/>
祀先王昨席亦如之註昨讀曰酢謂祭祀及王受酢之<lb/>
席尸卒食王酳之卒爵祝受之又酌授尸尸酢王於是<lb/>
席王於户内后諸臣致爵乃設席<lb/>
　疏祀先王謂宗廟六享及王受酢之席皆如上三種<lb/>
<pb n="118a"/>
　也○某氏曰祀先王謂設神席<lb/>
諸侯祭祀席蒲筵繢純加莞席紛純右彫几註繢畫文<lb/>
也不莞蓆加繅者繅柔嚅不如莞清堅又於鬼神宜<lb/>
　疏此經論諸侯禘祫及四時祭祀之席用此二種○<lb/>
　仲輿郝氏曰一几居右神道尚右也<lb/>
昨席莞筵紛純加繅席畫純<lb/>
　疏謂諸侯酳尸尸酢主君之席○愚按天子酢席與<lb/>
　祭祀之席同葢天子尊可與鬼神同席猶天子之酢<lb/>
<pb n="118b"/>
　酒得與鬼神同尊也諸侯卑故先君之前以異席示<lb/>
　遜焉<lb/>
筵國賓於牖前亦如之左彤几註國賓諸侯来朝孤卿<lb/>
大夫来聘朝者彫几聘者彤几<lb/>
　薛氏曰凡生人几在左鬼神几在右○陳氏曰司几<lb/>
　筵之席莫貴於次席而次席黼純書之席莫貴於篾<lb/>
　席而篾席亦黼純孔安國以篾席為桃枝席鄭氏亦以<lb/>
　次席為桃枝席葢亦有所傳然也司几筵王筵有<lb/>
<pb n="119a"/>
　莞而無蒲純有黼而無繢諸侯筵有蒲與莞席有莞<lb/>
　繅而無次純有繢而無黼則割制之義又王所獨也<lb/>
　禮器曰禮有以多為貴者天子之席五重諸侯三重<lb/>
　大夫再重郊特牲曰大饗君三重席而昨焉而司几<lb/>
　筵王之席三諸侯之席二郷飲郷射大夫士一而已<lb/>
　不同何哉詩曰肆筵設席註謂設席重席也葢古者<lb/>
　諸侯以上席皆重設筵單而已故曰敷重篾席敷重<lb/>
　底席則王之次席繅席皆重焉與莞筵而五諸侯繅<lb/>
<pb n="119b"/>
　席亦重焉與蒲筵而三其數適與禮器合矣<lb/>
甸役則設熊席右漆几註謂王甸有司祭表貉所設席<lb/>
　陳氏曰大田簡衆大役任衆涖之不可以無威故席<lb/>
　以熊皮設之○或曰有几武事尚右也<lb/>
凡喪事設葦席右素几其柏席用萑黼純諸侯則紛純<lb/>
每敦一几註喪事謂凡奠也萑如葦而細者鄭司農云<lb/>
柏席迫地之席葦居其上或曰柏席載黍稷之席𤣥謂<lb/>
柏椁字磨滅之餘椁席藏中神坐之席也敦讀曰燾燾<lb/>
<pb n="120a"/>
覆也棺在殯則椁燾既窆則加見皆謂覆之周禮雖<lb/>
合葬及同時在殯皆異几體實不同祭於廟同几精氣<lb/>
合<lb/>
　疏棺在殯則椁燾者檀弓云天子菆塗龍輴以椁是<lb/>
　也云既窆則加見者既夕下棺訖則加見見謂道上<lb/>
　帳帷荒将入藏以覆棺言見者以棺不復見唯見帷<lb/>
　荒故謂之見也○王氏曰柏席謂藉棺迫地之席萑<lb/>
　似葦而細實故以為藉棺之用喪席用黼純施於死<lb/>
<pb n="120b"/>
　者不嫌於文○郝氏曰柏席喪主香火之席柏香可<lb/>
　爇曰柏席王黼純諸侯紛純為别敦焚柏器<lb/>
凡吉事變几凶事仍几註吉事王祭宗廟祼於室饋食<lb/>
於堂繹於祊每事易几神事文示新之也凶事謂凡奠<lb/>
几朝夕相因喪禮畧<lb/>
　某氏曰仍几仍用生者舊几與書顧命華玉仍几文<lb/>
　貝仍几諸文義合○王氏曰吉事變几各致其誠以<lb/>
　求之庻或享之也凶事仍几使神有所依而不散也<lb/>
<pb n="121a"/>
　○又曰按此經所陳几席與書顧命稍異者葢顧命<lb/>
　乃路寝中所設王平日所御此所載乃有事所設故<lb/>
　不同也<lb/>
　<lb/>
　<lb/>
　<lb/>
　<lb/>
　<lb/>
<pb n="121b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　周禮註疏刪翼卷十二<lb/>
</p>
<p>
</p>
  </div>
</body>
</text>
</TEI>