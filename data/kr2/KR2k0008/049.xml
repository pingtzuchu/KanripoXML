<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>明一統志卷四十九</head> <lb/>
    <p>
<pb n="KR2k0008_WYG_049-1a"/>
欽定四庫全書<lb/>
　明一統志卷四十九<lb/>
　　　　　　　　　　　　　明　李賢等　撰<lb/>
　　江西布政司<lb/>
　江西古揚州地漢領以揚州部刺史唐𨽻江南道開元<lb/>
　中分為江南西道置採訪處置使治洪州後改採訪為<lb/>
　觀察治仍舊宋置江南西路安撫使以隆興守臣兼領<lb/>
　又置江西提點刑獄司治贑州元於隆興路置江西等<lb/>
<pb n="KR2k0008_WYG_049-1b"/>
　處行中書省及江西湖東道肅政亷訪司本朝置江西<lb/>
　等處承宣布政使司領南昌饒州廣信南康九江建昌<lb/>
　撫州瑞州袁州吉安臨江贑州南安十三府置江西都<lb/>
　指揮使司領南昌前南昌左袁州贑州四衛吉安安福<lb/>
　撫州鉛山建昌廣信饒州㑹昌南安永新信豐十一守<lb/>
　禦千户所置江西等處提刑按察司分南昌湖東湖西<lb/>
　九江嶺北五道兼察諸府衛所三司並治于南昌云<lb/>
　　南昌府<hi>東至饒州府餘干縣界二百四十里西至湖廣岳州府平江縣界四百九十里南至</hi>
<pb n="KR2k0008_WYG_049-2a"/>
　　　<hi>撫州府樂安縣界二百四十里北至南康府星子縣界一百八十里自府治至南京一千五百</hi>
　　　<hi>二十里至京師四千一百七十五里</hi>
　　　<hi>糧五十萬石零</hi>
建置沿革禹貢揚州之域天文斗分野春秋戰國時為<lb/>
　吳楚之交秦屬九江郡漢始置豫章郡属揚州王莽<lb/>
　改曰九江東漢復為豫章郡晉元康初置江州治此<lb/>
　後移治武昌宋齊梁陳並為豫章郡隋罷郡為洪州<lb/>
　大業初復為豫章郡唐復為洪州置都督府天寳初<lb/>
<pb n="KR2k0008_WYG_049-2b"/>
　改豫章郡後以避諱止稱章郡乾元初復為洪州建<lb/>
　中以後嘗為江南西道觀察使治所南唐遷都於此<lb/>
　改州為南昌府宋復為洪州宣和中於此置安撫使<lb/>
　隆興初陞隆興府元置隆興路本朝初改洪都府領<lb/>
　州一縣七<lb/>
　南昌縣<hi>附郭本漢舊縣為豫章郡治隋改為豫章縣属洪州大業初復名南昌縣後廢唐初復置</hi>
　<hi>属孫州又析置豫章縣尋廢孫州以南昌倂入豫章後復改曰南昌宋元仍舊本朝因之編户四百九十</hi>
　<hi>九里</hi>新建縣<hi>附郭本漢南昌縣之西境晉分置宜豐縣陳又分置西昌縣後俱省入豫章縣唐初</hi>
<pb n="KR2k0008_WYG_049-3a"/>
　<hi>復置西昌縣尋又省入豫章宋初為南昌縣地後置新建縣元仍舊本朝因之編户一百九十七里</hi>豐<lb/>
　城縣<hi>在府城南一百六十里本漢豫章郡南昌縣地三國呉分置富城縣晉移治豐水西改名豐城</hi>
　<hi>縣隋初廢尋復置五代梁時改曰呉臯唐復名豐城宋仍舊元陞為富州本朝復為豐城縣編户三百五</hi>
　<hi>十四里</hi>進賢縣<hi>在府城東一百二十里本漢豫章郡南昌東境晉分置鍾陵縣尋省入南昌唐</hi>
　<hi>初復析置鍾陵縣尋廢為鎮名進賢宋始陞鎮為進賢縣元仍舊本朝因之編户一百九十八里</hi>奉新<lb/>
　縣<hi>在府城西一百二十里本漢豫章郡海昏縣地東漢分置新吳縣治在山區之間隋省入建昌縣唐</hi>
　<hi>復置新吳縣尋省永淳初置神龍初遷治馮水南南唐改為奉新縣宋元仍舊本朝因之編户一百五十</hi>
　<hi>一里</hi>靖安縣<hi>在府城西北一百六十里本晉豫章郡建昌縣地唐置靖安鎮属洪州五代時楊吳</hi>
<pb n="KR2k0008_WYG_049-3b"/>
　<hi>改為場南唐割建昌奉新武寜三縣地陞為縣宋元仍舊本朝因之編户三十里</hi>武寧縣<hi>在府</hi>
　<hi>城北三百二十里本漢海昏縣地晋為建昌縣地唐始分置武寜縣景雲初改曰豫寜後復曰武寜属洪</hi>
　<hi>州宋属隆興府元置寜州本朝罷寜州以縣属南昌府編户五十一里</hi>寜州<hi>在府城西三百六十</hi>
　<hi>里本漢艾縣地属豫章郡隋省艾縣入建昌縣唐析建昌置武寧縣貞元中又以武寜析置分寜縣属洪</hi>
　<hi>州宋属龍興府元属寜州本朝初改為寜縣属南昌府𢎞治十六年陞為州仍𨽻本府編户八十六里</hi>
郡名豫章<hi>漢時有豫章生庭中故名</hi>洪都<hi>隋名見唐王/勃滕王閣序</hi>隆興<hi>宋名</hi>
形勝水陸四通山川特秀<hi>劉宋雷次宗豫章記</hi>咽扼荆淮翼蔽吳<lb/>
　越<hi>同上</hi>襟三江而帶五湖控蠻荆而引甌越<hi>唐王勃滕王閣序</hi>
<pb n="KR2k0008_WYG_049-4a"/>
　楚之東境吳之西界<hi>唐元和郡縣志</hi>當淮海之襟帶作吳楚<lb/>
　之把握<hi>唐封敖記</hi>在江湖之間東南一都㑹<hi>宋曽鞏記</hi>南距五<lb/>
　嶺北奠九江<hi>宋范致虚記</hi>羅山峙其南贑江環其北<hi>元富州志</hi>
風俗講誦為業<hi>晉志豫章范宣以<graphic n="KR0688" url="https://raw.githubusercontent.com/kanripo/KR-Gaiji/master/images/KR0688.png" mimeType="image/png"/>誦為業學者聞風而至諷誦之聲有若齊魯</hi>衣冠<lb/>
　萃止頗有文物<hi>三朝史志</hi>人尚清静之教重於隠遁<hi>宋雷次宗</hi>
　<hi>豫章記</hi>君子善居室小人勤耕稼<hi>隋志</hi>處士有巖穴之雍<lb/>
　容文章有江山之秀發<hi>宋黄庭堅道院賦有泰伯虞仲季子之風故䖏士有岩穴</hi>
　<hi>之雍容有屈原宋玉枚臯之筆故文章有江山之秀發</hi>勤生而嗇施薄義而喜<lb/>
<pb n="KR2k0008_WYG_049-4b"/>
　爭<hi>宋曽鞏分寜雲峰院記</hi>雅素不競<hi>圖/經</hi>士知尚儒民皆務本<hi>元富</hi>
　<hi>州志</hi>
山川鷄籠山<hi>在府城西一十里其山盤旋聳秀状若鷄籠下枕大江為一方逰覧之地</hi>釣磯<lb/>
　山<hi>在府城西一十里舊傳洪崖先生釣逰䖏</hi>西山<hi>在府城西大江之外三十里一名厭原山又名</hi>
　<hi>南里山上有仙洞道書第十二天柱寳極真天即此其最幽絶䖏有香城蘭若宋余靖記初濟江十里有</hi>
　<hi>盤石名石頭津自石頭西行有梅嶺即梅福學仙䖏嶺之南有葛仙峯下有葛仙壇上有煉丹井及鸞岡</hi>
　<hi>乃洪崖先生乗鸞所憇䖏西有鶴嶺王子喬控鶴所又有大簫小簫二峯世傳簫史嘗逰其側旁有簫仙</hi>
　<hi>壇又有水出山椒名吳源水高下十堰溉田萬餘頃西山之勢與廬岳等而餘山則支附耳</hi>罕王<lb/>
<pb n="KR2k0008_WYG_049-5a"/>
　山<hi>在府城西六十里峯巒高聳上有罕王廟</hi>馬鞍山<hi>在府城南七十里形如馬鞍</hi>逍遥<lb/>
　山<hi>在府城西南八十里乃道家第四十福地南有旌陽玉隆宫</hi>几山<hi>在府城東北一百四十里</hi>
　<hi>屹立湖中上有石橋釣臺又有仙岩</hi>吳城山<hi>在府城東一百八十里臨大江乃吳許二真君斬蛟</hi>
　<hi>䖏</hi>松門山<hi>在府城北二百十五里上有石鏡光可照人劉宋謝靈運詩攀岩照石鏡牽葉入松</hi>
　<hi>門</hi>吉州山<hi>在府城北一百八十里其上/居民数千家相傳秦時移此</hi>赤岡山<hi>在豐城縣</hi>
　<hi>西北一十五里山瀕江壁立土石皆赤宋朱熹詩晚風吹過赤岡頭</hi>白馬山<hi>在豐城縣東南三十</hi>
　<hi>五里相傳晉時有三神乗白馬于此郷人因立祠且以名山</hi>始豐山<hi>在豐城縣南七十五里乃</hi>
　<hi>道家三十九福地南唐徐鉉有記</hi>鳯凰山<hi>在豐城縣東九十里相傳晉昇平中有鳯將九雛于</hi>
<pb n="KR2k0008_WYG_049-5b"/>
　<hi>此又寧州治北奉新縣東九十里俱有鳯凰山</hi>龍門山<hi>在豐城縣南一百里傍有龍湫西北與道</hi>
　<hi>人山接相傳馬祖禪師駐錫于此</hi>堯山<hi>在豐城縣東南一百四十里上有堯祠因名</hi>羅山<lb/>
　<hi>在豐城縣南一百四十里東接堯山晉羅文通于此學道其巔有池又名池山</hi>澄山<hi>在豐城縣南一</hi>
　<hi>百四十七里其下有水澄澈土人取水造麯色如丹砂一名孤山</hi>壇石山<hi>在進賢縣治後相傳</hi>
　<hi>嘗闢縣治得斷石有尉遲恭監修五字其山乃縣治之根脉</hi>棲賢山<hi>在進賢縣東九十里唐撫</hi>
　<hi>州刺史戴叔倫携家居此因名</hi>登高山<hi>在奉新縣治北一名龍山下有泉名馮井其山下視民居</hi>
　<hi>千甍𨼆然每嵗重九士人多逰賞于此</hi>藥王山<hi>在奉新縣南五十里峭㧞屏列其巔夷曠唐文</hi>
　<hi>簫吳彩鸞仙去留藥一粒與其主人鄒舉詩簫聲凝露濕鶴背伴雲閒一粒仙人藥服之能駐顔</hi>華<lb/>
<pb n="KR2k0008_WYG_049-6a"/>
　林山<hi>在奉新縣西五十里一名浮雲山三峯秀㧞土人常伺雲氣舒卷以騐晴雨山巔有壇</hi>百<lb/>
　丈山<hi>在奉新縣西一百四十里吳源水倒出飛下千尺故號百丈以其勢出羣山又名大雄山下有</hi>
　<hi>大智院唐宣宗遯迹方外時嘗至此題詩有日月每從肩上過山河長向掌中看之句又有栁公權所書</hi>
　<hi>法正禪師碑</hi>駐蹕山<hi>在奉新縣西南一百四十里唐宣宗迎回嘗駐蹕于此</hi>繡谷山<lb/>
　<hi>在靖安縣北五里一名幽谷山有瀑布與幽谷亭相對</hi>桃源山<hi>在靖安縣西北四十里仙靈勝</hi>
　<hi>概宛如武陵故名</hi>葛仙山<hi>在靖安縣西北四十里按豫章志仙本楚人漢末隠此或云即葛洪</hi>
　<hi>也此山四面險阻人蹟罕到相傳其巔有金鍾每遇風雨晦冥則有聲又有煉丹壇飲馬池壇之左有葛</hi>
　<hi>仙庵</hi>石門山<hi>在靖安縣西北四十里山有寳峯院院有唐權徳輿碑宋僧詩兹山甲天下葱翠自</hi>
<pb n="KR2k0008_WYG_049-6b"/>
　<hi>開闢石磴縁空青新營炫金碧</hi>玊枕山<hi>在武寜縣北八里状若枕形北有四望山高下相等</hi>嚴<lb/>
　陽山<hi>在武寜縣南四十里舊傳嚴陽尊者嘗結庵于此</hi>石鏡山<hi>在武寜縣東北四十里面</hi>
　<hi>平色墨其形似鏡</hi>栁山<hi>在武寜縣西五十里峯巒峭㧞如文筆唐栁渾嘗隠此故名今讀書石臺</hi>
　<hi>遺趾尚存</hi>旌陽山<hi>在寜州東隔水山勢壁立横截水口相傳晋旌陽許遜嘗逐蛟過此上有旌陽</hi>
　<hi>觀</hi>南山<hi>在寜州隔溪跨橋穿石竇而入懸崖峭壁下瞰修水有釣磯玉溜石積雪石宋黄庭堅題</hi>
　<hi>字趙崇和為宰日剏一翠亭何異為記山巔有冠雲亭</hi>鹿源山<hi>在寜州西八里山有九峯昔有</hi>
　<hi>仙人乗白鹿出入其間故名</hi>毛竹山<hi>在寜州南一百二十里按圖經此山路塞宋治平間有余</hi>
　<hi>奭者出貲募人鑿道至爛泥坪始通徃來</hi>青龍山<hi>在寧州西二百八十里嘗有禪師駐錫于此能</hi>
<pb n="KR2k0008_WYG_049-7a"/>
　<hi>馴伏猛虎今有禪院塔廟</hi>黄龍山<hi>在寜州西一百八十里相傳吳黄武中黄龍見此或云山頭湫</hi>
　<hi>中有黄魚二能致風雨嵗旱禱之輒應</hi>幕阜山<hi>在寜州西一百九十里吳太史慈拒劉磐于此</hi>
　<hi>置營幕因名</hi>香爐峯<hi>在府城東四十里其状如爐時雨乍作烟霧滃然上有許旌陽洞</hi>文<lb/>
　筆峰<hi>在靖安縣治東高五六十丈與縣譙楼相對宛若筆之挿架</hi>白雲峰<hi>在靖安縣北五</hi>
　<hi>里上有二峯状如丫髻每天将雨雲必興于其間</hi>寳蓮峰<hi>在靖安縣北四十里宋紹聖初真净</hi>
　<hi>禪師𦵏此上有寳峯禪院</hi>翻車岡<hi>在府城西南四十里列仙傳許仙役夫許大者與妻運米至此</hi>
　<hi>忽聞仙君上昇倉皇奔歸遂覆車于此上有許仙廟</hi>龍岡<hi>在靖安縣西四十里每嵗旱禱有應</hi>清<lb/>
　水巖<hi>在寜州東北二十里南岩有石室北岩多蘭蕙黄庭堅云清水岩號為天下勝䖏</hi>野狐<lb/>
<pb n="KR2k0008_WYG_049-7b"/>
　巖<hi>在百丈山後昔懐誨禪師開堂有老人聴說法曰堕落此山今有幸矣明日有老狐斃于崖下自是</hi>
　<hi>老人不復至</hi>洪崖<hi>在府城西三十里西山左右石壁斗起峭絶飛湍奔注下有洪井乃洪崖先生</hi>
　<hi>得道之䖏</hi>翔鸞洞<hi>在西山有石洞敞豁可容数十人景物清曠相傳唐明皇公主隠于洞之南洞</hi>
　<hi>側有歐陽拾遺書堂</hi>天寳洞<hi>在府城西八十里西山最勝䖏洞門有石泉状如水簾宋嘗遣使投</hi>
　<hi>金龍玉簡于此楊傑詩天寳洞中如不到西山元似不曽來</hi>秦人洞<hi>在府城西齊源嶺側故老</hi>
　<hi>云嘗有郷人秉炬入洞行五里許豁然開明有泉横不可渡遥望桑麻芁芁若有居室然宋潘興嗣詩桃</hi>
　<hi>花洞口不多逺借問秦人知不知</hi>投龍洞<hi>在華林山本浮丘公逰息䖏號浮丘石室唐明皇投</hi>
　<hi>金龍于此因名投龍洞昭宗時里人費琯避冦于此得明皇所金簡玉環有<graphic n="KR0866" url="https://raw.githubusercontent.com/kanripo/KR-Gaiji/master/images/KR0866.png" mimeType="image/png"/>文八十六字</hi>李八<lb/>
<pb n="KR2k0008_WYG_049-8a"/>
　百洞<hi>在奉新縣南三十里洞門甚隘小但可側肩而入行数十歩漸高其深莫測或云髙安郡圃亦</hi>
　<hi>有李八百洞與此相通唐開元初有孫天師受張天師書藏于此故又名孫天師石室</hi>鳴水洞<lb/>
　<hi>在黄龍山西南水行兩石間其高数十丈直下聲如雷流十餘里始達平田宋韓駒詩大聲如雷霆細者</hi>
　<hi>亦竽瑟得非拖天紳常恐浮地脉</hi>鎮蛟石<hi>在奉新縣延真觀内舊傳許吳二真君逐蛟入穴以</hi>
　<hi>巨石書符鎮之有石碣尚存</hi>望夫石<hi>在豐城縣西二十六里高二十丈相傳昔人有商於逺者</hi>
　<hi>其妻望之遂化為石</hi>抱子石<hi>在寜州脩水之濵高/数十丈紆徐折洑</hi>試劔石<hi>在奉新縣</hi>
　<hi>三十四都有巨石中分相向如削舊傳許真君逐蛟嘗試劍于此</hi>章江<hi>在府城西一名贑江上從</hi>
　<hi>豐城縣界流至南浦折而北流下入鄱陽湖</hi>曲江<hi>在豐城縣東北一十里形如半月中分三潭有</hi>
<pb n="KR2k0008_WYG_049-8b"/>
　<hi>灘嘗出金宋姚勉詩曲江磯頭山崒嵂此景江南誇第一</hi>東湖<hi>在府城東南隅周廣五里舊通大江</hi>
　<hi>漢太守張躬築堤以通南路謂之南塘唐刺史韋丹開斗門以接江水俗呼謂南塘塍其水清魚美為一</hi>
　<hi>郡之勝張九齡詩郡庭日休暇湖曲邀勝餞樂職在中和虚心挹上善乗流坐清曠舉目稱悠緬林與西</hi>
　<hi>山重雲因北風卷晶明畫不逮隂影鏡無辨晩秀復芬敷秋光更遥衍萬族紛可佳一㳺豈能展</hi>蛟<lb/>
　湖<hi>在豐城縣西一十五里源發劍池東北流五里許滙為湖流入張樂港灌田数百頃</hi>日月湖<lb/>
　<hi>在進賢縣北二十里水涸則分為二漲則合為一中有石人灘古諺云日月湖明良将出石人灘合状元</hi>
　<hi>生</hi>武陽水<hi>在府城東南三十五里源出南豐流經臨川支流達于豐城東北流經南昌又東北</hi>
　<hi>入宫亭湖</hi>西洛水<hi>出府城南七十里自/旰汝東北入武陽水</hi>蜀水<hi>在府城西南六十里一名</hi>
<pb n="KR2k0008_WYG_049-9a"/>
　<hi>筠河自瑞州高安縣東流入南昌縣境與章江合流</hi>瀑布水<hi>在府城西六十里源出西山状如玉</hi>
　<hi>簾宋歐陽脩論水以洪水瀑布泉為第一</hi>雲韶水<hi>在豐城縣東一百十三里源出撫州横汊河東</hi>
　<hi>北入縣界合贑江</hi>富水<hi>在豐城縣東南一百五十里源出羅山西北流合豐水東入贑江</hi>豐<lb/>
　水<hi>在豐城縣南一百八十里出自柸山繞豊城劍池入贑江亦名劔水</hi>龍溪水<hi>在奉新縣西二</hi>
　<hi>十里源發藥王山流經縣界縈迴数里合馮水舊傳梁天監中嘗獲四目龜于此</hi>脩水<hi>在寜州西</hi>
　<hi>六十里自艾城東北流六七百里入彭蠡湖以其脩逺而達于江故名</hi>冷暖水<hi>在黄龍山下冷</hi>
　<hi>暖二泉同出相去数尺</hi>鶴源水<hi>在寜州東北七十里源發湖廣九官山下南流與脩水合嘗有</hi>
　<hi>羣鶴飲集于此故名</hi>生米潭<hi>在府城西南四十里昔有人投生米于潭中捕魚不覺行入一石門</hi>
<pb n="KR2k0008_WYG_049-9b"/>
　<hi>煥然明徹見一白髯翁曰此非爾所宜來速出猶可漁人遽出登岸云入水已三日矣故老云此即西山</hi>
　<hi>天寳洞南門也上有市曰生米市</hi>象牙潭<hi>在府城南八十里晉鍾離真君故宅在其上</hi>犀<lb/>
　津潭<hi>在寜州西三里一名西津每月夜風静光景湛然又云壁間有白石状若月夜倒影于水過客</hi>
　<hi>疑以為寳盗鑿而去自是影㓕惟餘石穴</hi>百花洲<hi>在東湖北宋紹興間張澄建亭其上扁曰講武</hi>
　<hi>以習水軍宋况志寜詩講武亭前水四流遊蜂飛蝶滿芳洲西風戰艦知何䖏嬴得斜暉伴白鷗</hi>黄<lb/>
　牛洲<hi>在府城西南一十里舊傳蛟精為許遜所逐嘗化黄牛于此因名</hi>吳家洲<hi>在府城西</hi>
　<hi>南二十里舊傳吳彩鸞至此故名上有聖母廟又有滕家郭家二洲俱南北相去数十里</hi>三洲<hi>在豐</hi>
　<hi>城縣北三里諺云三洲相連出状元謂楊林洲金雞洲牛宿洲也</hi>龍霧洲<hi>在豐城縣東北四十</hi>
<pb n="KR2k0008_WYG_049-10a"/>
　<hi>里大江中上皆橘林相傳宋時有漁者得一金鍾于此因名金鍾口上有覺海院宋李昴英文天祥有詩</hi>
　<hi>唱和</hi>龍馬洲<hi>在進賢縣北四十里軍山湖畔舊云舉目有湖山之景文士多樂逰之踪</hi>投書<lb/>
　渚<hi>在府城西北一十里石頭渡</hi>丹井<hi>在府城西宗華觀南乃彭真君舊宅宋宣和中嘗有人沒</hi>
　<hi>井得石匣内有小金合貯二丹</hi>蛟井<hi>在府城上藍院一名横泉即許遜逐蛟之所</hi>唐泉井<lb/>
　<hi>在府城孚應廟世傳唐崔𨼆士手植古槐尚存</hi>龍井<hi>有二一在府城南一在城東病者飲之多愈</hi>
　聖井<hi>在進賢縣舊麻姑觀東其水冬夏不竭每風月澄明之夕嘗聞鍾罄歩虚之聲</hi>雙井<hi>在寜</hi>
　<hi>州西二十里黄庭堅所居之南溪心有二井土人汲以造茶絶勝他䖏庭堅有送雙井茶與蘇軾詩云為</hi>
　<hi>公喚起黄州夢獨載扁舟泛五湖</hi>馬跑泉　淺沙泉<hi>俱在府城北舊馬薦福寺中北曰</hi>
<pb n="KR2k0008_WYG_049-10b"/>
　<hi>跑泉水極清冷南曰淺沙泉深纔二寸冬夏不竭</hi>給事泉<hi>在豊城縣東五十里智度寺宋紹興</hi>
　<hi>間給事中胡安國與子寅來寓居有泉出佛屋後清淺甘冷故名</hi>孝感泉<hi>在豊城縣西南八十</hi>
　<hi>里聖乗院少卿曹戬寓此其母喜茗寺初無井戬齋戒䖍祝斸地為井才尺餘泉湧出人以為孝感故名</hi>
　風雨池<hi>在府城西北七十里洪井之地西山之巔一名梅福種蓮池唐張九齡為都督禱旱得雨</hi>
　<hi>後屡禱皆應乃奏立風雨池廟以祀之</hi>洗馬池<hi>在府子城東南隅舊傳灌嬰飲馬䖏職方乗云</hi>
　<hi>嘗有少年見美女七人脫五彩衣岸側浴池中少年戲藏其一諸女浴竟就衣化白鶴飛去獨失衣女不</hi>
　<hi>能去随至少年家為夫婦約以三年還其衣亦飛去故又名浴仙池</hi>劔池<hi>在豊城縣西南三十一里</hi>
　<hi>晉雷煥得龍泉太阿二劔䖏梁隂鏗詩清池自湛淡長神劔乆遷移無復連星象空餘似月池池前有石函</hi>
<pb n="KR2k0008_WYG_049-11a"/>
　<hi>踰六尺廣半之土瘞其半俗呼曰石門</hi>九子池<hi>在豊城縣東南苦竹村相傳鳯凰将九雛飲于</hi>
　<hi>此故名按晉書穆帝昇平四年二月鳯凰将九雛見于豊城即此</hi>磨劔池<hi>在寜州東隔水一里</hi>
　<hi>舊傳許遜於此磨劔宋蔣之竒詩聞說旌陽舊築壇故浮修水一來㸔至今磨劔池猶在冷浸一天星斗</hi>
　<hi>寒</hi>青龍沼<hi>在武寜縣東三里嘗有青龍出此因名上有二足跡相傳昔有仙人至此觀神龍出</hi>
　<hi>入故又名仙人沼</hi>龍湫<hi>在豊城縣西南三十里衆峯抝䖏内有蟄龍雖連雨大旱水無増减中有</hi>
　<hi>石色深黒可以琢硯龍尾石之亞也</hi>黄源<hi>在府城西南五十里簫史峯下縈流六十里合蜀水入象</hi>
　<hi>牙潭宋袁渉詩心知與世踈乆欲棲山樊買田簫峯下結茅蒼松根竹枝翠拂拂禾穂風翻翻時觀峯頂</hi>
　<hi>雲西來暎衡門</hi>萬栁堤<hi>在府城/内東湖</hi>斗門堤<hi>在豊城縣南三里</hi>
<pb n="KR2k0008_WYG_049-11b"/>
土産金<hi>豊城東八十里溪水沙中出今無</hi>銅<hi>西山出唐時/有坑今無</hi>鐵<hi>豊城進賢二縣出有</hi>
　<hi>冶</hi>茶<hi>茶譜洪州西山白露鶴嶺茶號為絶品今紫清香城者為最及雙井茶芽歐陽修詩西山水清</hi>
　<hi>江石老石上生茶如鳯爪</hi>羅漢菜<hi>西山出葉如豆苗因靈觀尊者自西山持至故名</hi>東湖<lb/>
　魚<hi>東湖水清魚美宋徐俯詩東湖春水百金魚</hi>曲江魚<hi>曲江出魚食金花水其味美</hi>葛<lb/>
　布　乳柑<hi>各縣出</hi>苦參<hi>南昌縣出</hi>
藩封寧王府<hi>在府城中舊為布政司治永樂元年初建正徳初廢</hi>瑞昌王府　樂<lb/>
　安王府　石城王府　弋陽王府　臨川王府　冝<lb/>
　春王府　新昌王府　鍾陵王府　建安王府<hi>俱在府城</hi>
<pb n="KR2k0008_WYG_049-12a"/>
　<hi>中</hi>
公署南昌前衛<hi>在府治東洪武十九年建</hi>南昌左衛<hi>在府治南羊巷洪武八年建永</hi>
　<hi>樂初改為䕶衛天順初復舊</hi>
學校南昌府學<hi>在府城中洗馬池傍晉豫章太守胡淵建元設江西等䖏儒學提舉司本朝為</hi>
　<hi>府學</hi>寜州學<hi>在州治東即舊縣學宋元祐間建本朝洪武初重建𢎞治中改州學</hi>南昌縣<lb/>
　學<hi>在府治東南即宋東湖書院故址本朝正統七年重修胡儼有記</hi>新建縣學<hi>舊在南昌</hi>
　<hi>縣學西本朝洪武初移建于東湖之北宗濓書院故址</hi>豊城縣學<hi>在縣治東宋紹興初建本</hi>
　<hi>朝洪武二十七年重建</hi>進賢縣學<hi>在縣治南宋崇寜間建本朝重建正統十三年重修胡儼</hi>
<pb n="KR2k0008_WYG_049-12b"/>
　<hi>記</hi>奉新縣學<hi>在縣治西南文明坊宋淳佑間建本朝重建宣徳九年重修</hi>靖安縣<lb/>
　學<hi>在縣治東宋紹興末建本朝洪武初重建</hi>武寜縣學<hi>在縣治東宋紹興初建本朝永樂七</hi>
　<hi>年重建</hi>
書院梧桐書院<hi>在奉新縣南唐時中庸明誠兩羅先生講道之所山多梧桐故名</hi>東湖<lb/>
　書院<hi>在府治東南隅宋郡丞豊有俊假李寅涵虚閣故址創書院以館游學之士今為南昌縣學</hi>
　宗濓書院<hi>在府治南宋江萬里以濓溪周敦頥嘗典是邦葺宇祠之扁曰宗濓精舍元移于東</hi>
　<hi>湖北為書院又寜州治東旌陽山麓有濓溪書院即周敦頥作簿時建相連有山谷書院</hi>華林書<lb/>
　院<hi>在華林山宋雍熈中光禄寺丞胡仲堯建四方士㳺學者常数百人錢若水詩居近華林對白雲義</hi>
<pb n="KR2k0008_WYG_049-13a"/>
　<hi>風真可勸人倫兒孫盡得詩書力門巷偏多車馬塵</hi>龍光書院<hi>在豊城縣西劔池廟側元至正</hi>
　<hi>間邑人陳必强建取寳劍龍光為名</hi>貞文書院<hi>在豊城縣南八十里元掲傒斯之父來成學行</hi>
　<hi>師表一方諡曰貞文後傒斯請立書院遂賜以額歐陽𤣥記</hi>正學書院<hi>在府治東嘉靖中提</hi>
　<hi>學副使王宗沐建祀周敦頥程明道</hi>
宫室春風楼<hi>在府城西宋况志寜詩晴日㳺絲拂畫欄酒帘輕颺碧雲端春風蛺蝶知何䖏愁切</hi>
　<hi>江南曲已殘</hi>物華楼<hi>舊在東湖西取滕王閣序物華天寳之義宋王安石詩千里名城楚上㳺</hi>
　<hi>江山多在物華楼楊傑詩章郡物華楼上景江湖城閣畫圖間神仙已古遺蹤在牛斗從今勝氣還楼址</hi>
　<hi>今為府學射圃</hi>睡仙楼<hi>在府城大魚巷乃宋時酒庫紹興間役夫見有幅巾野服者横壁垂卧急</hi>
<pb n="KR2k0008_WYG_049-13b"/>
　<hi>呼其徒聚觀乃起立以䄂障面趍出失其所之因建楼肖像名曰睡仙</hi>西江第一楼<hi>在府</hi>
　<hi>城章江門外迎恩館乃滕王閣故址本朝建取唐韓愈記江南多登臨之美而滕王閣獨為第一古今題</hi>
　<hi>詠多刻其上</hi>聚奎楼<hi>在貢院前本朝建學/士劉儼有倡和序</hi>賜書楼<hi>在南昌府學</hi>
　魁星楼<hi>在南昌縣學舊有魁星古石故以名楼</hi>宗濓書楼<hi>在新建縣學以學為宋宗</hi>
　<hi>濓書院故以名楼三學之楼俱貯本朝頒降書籍</hi>滕王閣<hi>在府城西章江門外城上西臨大江</hi>
　<hi>高祖子元嬰都督洪州時建閣成命至封為滕王因名其閣夾以二亭南曰壓江北曰挹秀後都督閻伯</hi>
　<hi>嶼重修因九日宴僚属於閣欲誇其婿吳子章能文令宿搆之時王勃省父次馬當去南昌七百餘里水</hi>
　<hi>神告其故且助風天明而至與宴果請諸賓為序皆辭之至勃不辭閻不樂宻令吏得句即報至落霞與</hi>
<pb n="KR2k0008_WYG_049-14a"/>
　<hi>孤鶩齊飛秋水共長天一色矍然曰此天才也其婿慚而退後又有王緒為賦王仲舒及韓愈皆為記國</hi>
　<hi>初駕至南昌嘗於閣上命儒臣賦詩放陳友諒所畜鹿于西山</hi>涵虚閣<hi>在東湖北宋國子愽士李</hi>
　<hi>夤宅夤以母老致政浚湖建閣榜曰涵虚楊億作記晏殊有詩</hi>秋屏閣<hi>在府城北一十五里宋曽</hi>
　<hi>鞏云豫章城中凡楼觀見西山且盡者惟秋屏閣耳</hi>褒賢閣<hi>在東湖南宋樞宻吳居厚被遇徽宗</hi>
　<hi>於洪之私第建閣以蔵賜書徽宗親書褒賢之閣四字以寵之</hi>相公堂<hi>在西山舊名石堂南唐節</hi>
　<hi>度使宋齊丘訪䖏士陳陶嘗憇于此陶有書堂在山之香城寺</hi>三賢堂<hi>在奉新縣治東南宋周敦</hi>
　<hi>頥為分寜簿蘇軾來省其弟於瑞州黄庭堅又分寜人故奉新之地三賢所經游邑人慕而築堂且祠焉</hi>
　<hi>元歐陽𤣥記</hi>百鑑堂<hi>在按察司正堂後乃捲雨楼舊址元時改為堂元劉因作記本朝洪武初</hi>
<pb n="KR2k0008_WYG_049-14b"/>
　<hi>重修</hi>崇禮堂　敬義堂<hi>俱在南昌府/學㦸門外</hi>正心堂<hi>在舊南昌縣㕔後</hi>
　讓栗堂<hi>在豊城縣西五十五里舊傳浮丘翁與其徒王郭二仙昏夜食栗相讓因名</hi>思賢<lb/>
　堂<hi>在府城望仙寺東漢徐孺子墓側又名聘君亭</hi>冩韻亭<hi>在府城南紫極宫唐太和末仙姝吳</hi>
　<hi>綵鸞冩孫愐唐韻於此後人因立亭</hi>碧波亭<hi>一名渌波在/東湖之西</hi>望江亭<hi>在東湖唐</hi>
　<hi>刺史韋丹築南塘堤以捍潦水因建亭</hi>靈境亭<hi>在百丈山唐/宣宗嘗㳺此</hi>南浦亭<hi>在府</hi>
　<hi>城廣潤門外下瞰南浦今為南浦驛宋王安石詩南浦随花去回舟路已迷暗香無覔䖏日落畫橋西</hi>
　臨章亭<hi>在南浦亭東</hi>列岫亭<hi>在府城北龍沙前對西山取謝𤣥暉窻間列逺岫之句為</hi>
　<hi>名</hi>水天一色亭<hi>在府城洪/喬門外</hi>湖山千里亭<hi>在府城望雲門外俗呼為</hi>
<pb n="KR2k0008_WYG_049-15a"/>
　<hi>湖山亭</hi>望湖亭<hi>在府北吳城山宋蘇軾詩黒雲堆墨半遮山白雨跳珠亂入船捲地風來忽吹</hi>
　<hi>㪚望湖亭下水連天</hi>寳氣亭<hi>在豐城縣西北瞰大江有二碑刻唐李徳裕劔池賦宋黄長善石堤</hi>
　<hi>記黄庭堅赴泰和宰嘗登此賦詩</hi>幽谷亭<hi>在繡谷山宋曽肇詩行盡千車馬塵豁見水石環誰為</hi>
　<hi>家縣正在清華間</hi>四望亭<hi>在武寜縣治西宋李綱嘗經此酷喜山川之秀命立亭名四望</hi>桂<lb/>
　香亭<hi>在寧州西黄龍院側宋黄庭堅嘗㳺此院與靈源師論禪有時聞一陣桂花香之語後人因以</hi>
　<hi>名亭</hi>後樂亭<hi>在正心堂西本朝建取范仲淹後天下之樂而樂之義學士錢習禮有記</hi>豫章<lb/>
　臺<hi>在府城北龍沙南</hi>甘露臺<hi>在豐城縣北海慧院宋淳熈中經藏成有甘露降于寺因作臺</hi>
　<hi>名甘露</hi>風月臺<hi>在府子城上本江月/臺宋陳之茂改名</hi>釣臺<hi>在寧州西雙井側下有水</hi>
<pb n="KR2k0008_WYG_049-15b"/>
　<hi>號明月灣宋黄庭堅嘗㳺釣干其上手書釣臺二字鐫石上又有明月灣三字㳺孟博詩明月半灣雙井</hi>
　<hi>碧清風千古一絲輕</hi>
關梁洪恩橋<hi>在府城内東湖北唐觀察使李巽建宋少府監杜植修故又名杜公橋</hi>程公<lb/>
　橋<hi>在西山崇勝院前宋守程師孟有徳政嘗至院盤礴後寺僧建橋溪上題曰程公</hi>洪崖橋<lb/>
　<hi>在府治西翠巖寺側洪井之上</hi>百花橋<hi>在百花洲宋况志寜詩波光凊淺玉虹横過客誰題柱上</hi>
　<hi>名錦繡鋪張春色滿小車花下䴡人行</hi>南津橋<hi>在奉新縣治西宋淳化中縣人胡仲堯造楊億</hi>
　<hi>作記</hi>鎮川橋<hi>在府治北池江舊名池江/橋景泰二年重建易今名</hi>鍾陵橋<hi>在進賢縣東五</hi>
　<hi>十五里相傳元初累修累圯郷人埋小鍾扵橋側以厭之遂不圯故名</hi>温湯橋<hi>在寜州西南一</hi>
<pb n="KR2k0008_WYG_049-16a"/>
　<hi>百四十里跨温湯水元周維寧詩溪上小橋顔色新温泉水滑暖如春</hi>玉峽橋<hi>在寧州西南一</hi>
　<hi>百七十里跨山源水元汪奐英詩兩山壁立若重闗又云徃來人在白雲間</hi>
寺觀永寧寺<hi>在府城内舊名能仁上藍禪院唐馬祖禪師以梁葛鱏宅建本朝賜今額為百官祝</hi>
　<hi>聖習儀之所</hi>大安寺<hi>在府治北晉/僧安世高建</hi>普賢寺<hi>在府治東南舊名龍興院唐觀</hi>
　<hi>察使裴休迎黄蘗禪師居此本朝永樂中重建</hi>應天寺<hi>在府城進賢門内唐建</hi>雲盖寺<lb/>
　<hi>在府城西北四十餘里唐僧懐溢創此居之内有總翠亭</hi>壽昌寺<hi>在豐城縣治東宋胡銓有詩</hi>
　崇因寺<hi>在進賢縣西北五十里宋晏殊舉神童時過此有詩云苔徑雨餘惟落葉石楼風静鎻閒</hi>
　<hi>雲</hi>翠巖廣化院<hi>在府城西四十里梁景明初劉凖建初名常縁唐改洪井又改翠巖南唐</hi>
<pb n="KR2k0008_WYG_049-16b"/>
　<hi>時號翠岩廣化</hi>雙嶺崇勝院<hi>在府城西北有劉/宋謝靈運繙經臺</hi>雙林院<hi>在靖安縣</hi>
　<hi>北五里梁西域竺曇忍過之愛其山水開山居焉</hi>雲堂院<hi>在府城西梅嶺西唐僧貫休隠此有</hi>
　<hi>山居詩二十四首休嘗畫羅漢已畢十五身忽從禪定起自冩本身以足之今第十六身是也</hi>石亭<lb/>
　觀音院<hi>在府城西唐故相韋宙建以父丹遺愛碑在焉築石亭覆之故名</hi>雲溪院<hi>在府</hi>
　<hi>城西梅嶺宋朱陟嘗與曽鞏王安石來㳺後卜居其旁</hi>興福院<hi>在府城南二里宋悟寛禪師講</hi>
　<hi>經有白蛇來聴又呼蛇聴寺</hi>黄龍院<hi>在寜州西一百八十里宋黄庭堅寄黄龍禪師詩萬山不</hi>
　<hi>隔中秋月一鴈能傳寄逺書</hi>海慧院<hi>在豐城縣北又名感山宋姚勉有感山雜詠六首</hi>南<lb/>
　極長生宫<hi>在西山蕭史峯下宣徳七年寜獻王預作夀藏于此前建琳宫以祀南極請賜今額</hi>
<pb n="KR2k0008_WYG_049-17a"/>
　<hi>且度道士以奉祀事</hi>玉隆萬夀宫<hi>在府城西八十里晉許遜故宅舊名㳺惟觀宋賜今額</hi>
　鐵柱宫<hi>在府城内市中宫前有井水黒色其深莫測與江水相消長鐵柱立其中相傳晉許真君</hi>
　<hi>所鑄以息蛟害者元吳全節詩八索縱横維地脉一泓消長定江流</hi>紫極宫<hi>在府城南唐置𤣥宗</hi>
　<hi>書額内有冩韻亭</hi>黄堂隆道宫<hi>在府城南昔許吳二君師丹陽黄堂請諶母及歸母取香</hi>
　<hi>茅一根望南擲之曰子歸認茅落䖏立吾祠二君訪飛茅迹得于所居南五十里茅已叢生遂建祠以黄</hi>
　<hi>堂為名元虞集掲奚斯俱有記</hi>浮雲宫<hi>在奉新縣西華山有浮丘石室及李八百洞又有劍池丹</hi>
　<hi>井</hi>𤣥妙觀<hi>在府城南有秦時大樟樹為異物憑其間唐胡天師恵超燎其樹創信果觀元改今</hi>
　<hi>額</hi>宗華觀<hi>在府城西舊名彭真觀乃彭真/君故居南唐隠士許堅有詩</hi>棲霞觀<hi>在靖</hi>
<pb n="KR2k0008_WYG_049-17b"/>
　<hi>安縣治西東晉女冠劉懿真得道之所圖經以懿真為王子晉之外妺至東晉時已五六百嵗白日冲天</hi>
　<hi>而去</hi>冲虚觀<hi>在府城西北四十里葛/仙峯南上有葛洪仙壇</hi>翊真觀<hi>在府城西南觀有二</hi>
　<hi>松相去五尺合為一榦號曰義松</hi>至徳觀<hi>在府城西南其下即天寳洞南門</hi>廣福觀<lb/>
　<hi>在西山南舊傳許旌陽上昇其斬蛟神劍藏于山後石室中</hi>龍山觀<hi>在天寳洞西南舊名五龍</hi>
　<hi>洞胡天師恵超嘗立祠為祈禱之所</hi>天寳觀<hi>在西山最勝䖏乃第十二洞天也</hi>白鶴觀<lb/>
　<hi>在豐城縣治西唐高宗賜名</hi>崇真觀<hi>在進賢縣治西</hi>
祠廟昭靈廟<hi>在靖安縣西祠楚三閭大夫屈原每嵗端午邑人競渡弔祀之</hi>江東廟<hi>在府</hi>
　<hi>治南𤣥妙觀内神姓石名固相傳漢高祖時有功徳于民故祠之</hi>章江廟<hi>在府城西門外昔漢</hi>
<pb n="KR2k0008_WYG_049-18a"/>
　<hi>灌嬰討定南方居人章文獻地於嬰請築郡城郡人懐之立祠章江上因名宋賜號霈澤廟</hi>王中<lb/>
　尉廟<hi>在新建縣西昌邑山中祠漢中尉王吉</hi>賈萌廟<hi>在新建縣治北萌漢河東人仕為郡</hi>
　<hi>守與安成侯張普約同起兵誅王莾普負約遂獨戰死即日顯靈於津渚因為立祠</hi>五賢祠<hi>舊在</hi>
　<hi>府城内迎恩坊祀漢梅福陳蕃徐穉晉范寗唐韋丹五人宋徙于府學并賢牧為兩祠本朝合為一祠増</hi>
　<hi>祀宋曾鞏熊凱元高納麐熊釗熊良輔包希魯熊復及本朝陶安王莊朱善胡儼吕升十二人</hi>徐孺<lb/>
　子祠<hi>在東湖南小洲上祀漢徐穉宋曽鞏記有云章水經南昌城西歴白社其西有孺子墓又北歴</hi>
　<hi>南塘其東為東湖湖南小洲上有孺子宅號孺子臺吳太守徐熈於墓隧種松太守謝景于墓側立碑晉</hi>
　<hi>太守夏侯嵩於碑旁立思賢亭至拓䟦魏時謂之聘君亭今亭尚存而湖南小洲世不知其嘗為孺子宅</hi>
<pb n="KR2k0008_WYG_049-18b"/>
　<hi>又嘗為臺也余為太守之明年始即其䖏結茅為祠圖孺子像祀以中牢率州之賓属拜焉本朝永樂中</hi>
　<hi>重修胡儼記</hi>澹臺祠<hi>在總持寺左祀先賢澹臺滅明祠後即其墓也詳田汝耔記萬厯十五年</hi>
　<hi>重修</hi>梅仙祠<hi>在府城内漢梅福為南昌尉後棄官人傳以為仙去宋紹興初封福為吏隠真人</hi>
　順應廟<hi>在奉新縣東祀呉建昌都尉太史慈慈拒劉表兵有功民即墓旁立廟後賜今額封靈恵</hi>
　<hi>侯</hi>張華廟<hi>在豐城縣西劔池每祭以/雷煥配食亦名張雷廟</hi>何無忌廟<hi>在府城南</hi>
　<hi>五十里晉義熈中無忌討盧循與循黨遇握節受害後人為立廟</hi>温忠武廟<hi>在進賢門外濱</hi>
　<hi>江祀晉温嶠詳胡儼記萬厯間重脩陳文燭記</hi>英澤廟<hi>在府城南安仁郷本朝祭酒胡儼記云隋</hi>
　<hi>季有曽昭漁山澤間一夕雷雨得木槎于水中如聞語云吾乃柸山之神姓章氏明日徙于岸衆以為異</hi>
<pb n="KR2k0008_WYG_049-19a"/>
　<hi>立廟祀之宋賜額英澤</hi>桞貞公廟<hi>在武寜縣西南栁山唐栁渾嘗隠此讀書後拜相里人為</hi>
　<hi>建廟嵗時祀之宋相章鑑作記</hi>武陽郡公廟<hi>在鐵柱宫祀唐觀察使韋丹本朝宣徳末按察</hi>
　<hi>使石璞奏為立祠</hi>張王廟<hi>在府治南/祀唐張廵</hi>黄司空廟<hi>在進賢門外祀唐司空黄</hi>
　<hi>法氍有功豫章故祀之本朝萬厯十五年重建</hi>李司空廟<hi>在豐城縣西二十五里楊子洲唐鄂</hi>
　<hi>岳招討使李福之長子承鼐天祐中平豫章後戰沒𦵏于洲上里人祠之南唐徐鉉作記</hi>三徐廟<lb/>
　<hi>在府城西北三徐者南唐衛尉徐廷休及其子㪚騎常侍鉉内史舍人鍇後人因其先隴建廟祀之</hi>王<lb/>
　將軍廟<hi>在府城北神名林錢塘人五代時嘗䧏是地有大威靈</hi>順濟廟<hi>在吳城山世號</hi>
　<hi>小龍相傳即吳許二君所誅大蛇子宋封順濟王有真宗御製戒蛟石刻熈寜中遣太常林希逸致祭即</hi>
<pb n="KR2k0008_WYG_049-19b"/>
　<hi>有異蛇堕祝上翌旦行禮蛇引首望禮畢出循几案俄循入帳中及希逸歸蛇復尾軸轤送至彭蠡而沒</hi>
　<hi>後蘇軾自儋耳北歸艤舟祠下忽得古石砮矢於岸側傳觀左右失手墜江中乃禱于神許留廟中使人</hi>
　<hi>沒水求之一探而獲因為之記</hi>孚應廟<hi>在府城内東舊有崔隠士不求聞達惟以忠孝教人既沒</hi>
　<hi>郷人相與立廟祀之</hi>諶侯廟<hi>在府城南諶重南昌縣人舉有道科歴官荆州刺史政績愈著洎執</hi>
　<hi>親喪哀號悲慕廬墓側致白兎馴擾人感其化即所居立廟祀之</hi>樊脩職廟<hi>在進賢縣北六</hi>
　<hi>十里宋時賊王虎作亂樊率郷民力戰死之虎亦敗衂事聞贈脩職郎民為立廟</hi>蘇雲卿祠<lb/>
　<hi>在百花洲上本朝正統七年建以配徐孺子</hi>三李祠<hi>在府城内睡仙觀側三李宋殿中丞李夤</hi>
　<hi>及其子工部侍郎李虚已洗馬李虚舟也後人即其故居建祠肖像祀之元末燬</hi>胡氏祠<hi>在奉</hi>
<pb n="KR2k0008_WYG_049-20a"/>
　<hi>新縣人謂胡氏有功於學乃繪寺丞仲容都官克順尚書直孺之像祀干學宫西廡</hi>劉樞宻祠<lb/>
　<hi>在奉新縣寳雲寺宋樞宻劉珙鎮隆興奏蠲無産之税邑人徳之為立祠</hi>高令尹祠<hi>在奉新縣</hi>
　<hi>驛舍側宋令尹高南夀禱旱未雨有願減十年夀乞為三日霖之祝朱熹守南康曰使吾属皆如高令尹</hi>
　<hi>吾何憂乎邑民賴以全活者甚衆為之立祠</hi>濓溪先生祠<hi>在寜州旌陽山麓周敦頥主分</hi>
　<hi>寜簿創以延㳺學之士元燬于兵本朝初即其地建景濓書院至𢎞治間督學邵寳始肖像祀焉</hi>宻<lb/>
　都統廟<hi>在進賢縣西四十里宻佑廬州人宋咸淳中為江西都統元兵至隆興佑逆戰至龍馬坪</hi>
　<hi>元兵圍之数重佑告其部曰今日死日也若力戰或有生理衆力戰死者過半佑被執元将欲䧏之終不</hi>
　<hi>屈又令其子說之曰父死子安之佑斥曰汝行乞于市第云宻都統子誰不憐汝也怡然就死土人因立</hi>
<pb n="KR2k0008_WYG_049-20b"/>
　<hi>廟戰所有禱必應</hi>忠臣廟<hi>在府城五桂坊西本朝初文武諸臣與偽漢陳氏戰死者平章趙徳</hi>
　<hi>勝樞宻判官李繼先左副指揮使劉齊統軍元帥許圭右副元帥趙國昭同知元帥朱潜元帥副使牛海</hi>
　<hi>龍千户張子明張徳山百户徐明總管夏茂成江西行省都事葉思成洪都府知府葉琛臨海府同知趙</hi>
　<hi>天麟等十四人命立祠塑像春秋致祭</hi>大忠祠<hi>在府城四道後街祀宋忠臣岳飛文天祥謝枋</hi>
　<hi>得三人</hi>大節祠<hi>在府城高橋南祀靖難死事諸臣黄子澄練子寜胡閠劉端王艮周是脩曾鳯</hi>
　<hi>詔鄒瑾王高彭與明魏冕蔡運顔伯瑋及其子有為</hi>同仁祠<hi>在府城洪恩橋祀孫燧許逵胡世寜</hi>
　<hi>伍文定王守仁唐龍六人萬厯間重修</hi>旌忠祠<hi>在府城進賢門内祀忠臣孫燧許逵以馬思聪</hi>
　<hi>黄宏周憲宋以枋配嘉靖間勑建</hi>王文成公祠<hi>在大忠祠右祀新建伯王守仁萬厯間重</hi>
<pb n="KR2k0008_WYG_049-21a"/>
　<hi>修</hi>懷忠祠<hi>在府城恵民門内祀忠臣/孫燧許逵即其死難之所</hi>懷仁祠<hi>在府城章江門</hi>
　<hi>外祀都御史周如斗</hi>仁政祠<hi>在府學右祀/廵撫劉光濟</hi>忠節廟<hi>在奉新縣東門外祀副使</hi>
　<hi>周憲吳一貫兩廡祀舍人周幹及征華林陣亡烈士</hi>
陵墓寜獻王墓<hi>在西山緱嶺</hi>寜恵王墓<hi>在西山遐齡峰下俱本朝宗室</hi>澹臺<lb/>
　滅明墓<hi>在府城内東湖上總持院後滅明魯人史記仲尼沒滅明南逰至江居于楚友教士大夫</hi>
　<hi>故宋漕使程大昌築祠堂曰友教</hi>吳王墓<hi>在豐城東鍾城山幽𡨕録云吳太帝之子也</hi>徐<lb/>
　孺子墓<hi>在府城進賢門外望仙寺東孺子徐穉字也唐張九齡碣銘云在漢之季遭時混濁不抗</hi>
　<hi>迹以庇物故退棲山林不茍利以辱身故進無禄位</hi>温嶠墓<hi>在府城南宣妙寺前嶠晉侍中大將</hi>
<pb n="KR2k0008_WYG_049-21b"/>
　<hi>軍諡忠武郡人於墓所立祠</hi>桓伊墓<hi>在府城南門外/伊晉江州刺史</hi>曹王皋墓<hi>在進</hi>
　<hi>賢縣西五十里按唐韓愈曹成王碑王始政於温終政于襄不言墓在何䖏疑即此也</hi>鄭詹墓<lb/>
　<hi>在進賢縣西舊傳人於龍塘鋤得唐韓愈所撰碑</hi>王季友墓<hi>在豐城縣櫧山季友唐御史中</hi>
　<hi>丞舊有祠在學中</hi>徐鉉墓<hi>在西山鸞岡其父延休衛尉卿𦵏此鉉卒于邠州其門人胡仲容亦</hi>
　<hi>為歸𦵏焉</hi>黄庭堅墓<hi>在寜州西庭堅卒/於宜州歸𦵏焉</hi>范應鈴墓<hi>在豐城縣東宋</hi>
　<hi>勑𦵏</hi>廖立孫墓<hi>在豐城縣治西南元至元間郷冦大作立孫負母迯難孝飬終身掲傒斯題其</hi>
　<hi>墓曰有元純孝廖立孫之墓</hi>胡儼墓<hi>在南昌縣/進賢門外</hi>黄宗載墓<hi>在豐城縣梨樹</hi>
　<hi>岡</hi>劉端墓<hi>在南昌縣北/港就龍寺側</hi>王高墓<hi>在府城永/和門外</hi>李裕墓<hi>在豐</hi>
<pb n="KR2k0008_WYG_049-22a"/>
　<hi>城縣文岡橋</hi>謝一䕫墓<hi>在新建縣逰/山郷高熂村</hi>張元禎墓<hi>在南昌縣松亭里</hi>
　楊濓墓<hi>在豐城縣湖銅</hi>周季麟墓<hi>在寜州逸山弟/季鳯墓在犀津</hi>胡訓墓<hi>在南</hi>
　<hi>昌縣林家橋</hi>熊浹墓<hi>在南昌縣南六/十里超溪側</hi>萬鏜墓<hi>在進賢縣勅𦵏</hi>張鏊<lb/>
　墓<hi>在南昌縣溪湖山</hi>𫝊烱墓<hi>在進賢/縣勅𦵏</hi>李璣墓<hi>在豐城縣山溪峽弟璲墓在水</hi>
　<hi>南香社寺右</hi>丁以忠墓<hi>在新建縣/青峯嶺</hi>李遷墓<hi>在新建縣田西</hi>
古蹟越王城<hi>在奉新縣西五十里相傳越王勾踐伐楚屯兵于此又有齊雲峯鳯凰池枇杷峯趯</hi>
　<hi>毬塲青草塘點軍坪龍鬚洞雷公塘走馬崙英㳺石仙臺石</hi>艾城<hi>在寜縣西一百里龍岡坪春秋</hi>
　<hi>魯哀公二十年吳公子慶忌出居于艾即此漢有艾縣隋省入建昌</hi>灌嬰城<hi>在府城東漢灌嬰所</hi>
<pb n="KR2k0008_WYG_049-22b"/>
　<hi>築今為黄城寺</hi>昌邑城<hi>在府城北六十里豫章記漢昌邑王賀封海昏侯就國築城于此</hi>劉<lb/>
　繇城<hi>在府城東北漢揚州刺史劉繇所築</hi>椒丘城<hi>在府城北一百四十里漢建安中孫䇿築</hi>
　<hi>江表傳云孫䇿在椒丘遣虞詡說華歆即其地</hi>西安城<hi>在寜縣西二十里漢建安中置為縣隋開</hi>
　<hi>皇中廢</hi>古齊城<hi>在府城東二十里吳孫權立其弟五子奮為齊王都武昌諸葛恪徙奮于此</hi>
　古豐城<hi>在府城南劔池又有豐城故縣在豐水之西登仙郷</hi>南昌舊城<hi>城西瞰大江元</hi>
　<hi>末偽漢陳友諒以大艦乗水漲附城而登遂破之本朝命移城去江二十歩後友諒至不能近</hi>富城<lb/>
　廢縣<hi>在豐城縣富水西舊經謂在長豐郷七十三都</hi>廣豐廢縣<hi>在豐城縣富水西即今廣</hi>
　<hi>豐郷五十七都</hi>朝斗壇<hi>在豐城縣西北岸一十里其壇縱横各十尺有古松列植下有丹井相傳</hi>
<pb n="KR2k0008_WYG_049-23a"/>
　<hi>漢南昌尉梅福築以朝斗盖豐城在漢為南昌地也</hi>丁令威故居<hi>在武寜縣東三十里世傳</hi>
　<hi>晉建武初令威飛仙即其地為精靈觀鶴時徃還南有觀鶴橋北有禮星壇後人於壇址又創丁仙觀近</hi>
　<hi>有青牛洞洞口有巾石相傳令威飛騰時遺巾于此</hi>施先生石室<hi>在天寳洞上洞西十里又</hi>
　<hi>有書堂先生名肩吾舉唐進士退隠于此嘗著山居百韵詩宋楊傑詩玉京高謝黄金榜石室歸乗白鹿</hi>
　<hi>車</hi>鐵柱<hi>在府城南許旌陽既斬蛟蜃謂贑江百怪叢居慮為後害乃鑄鐵柱二一在子城南縻以鐵</hi>
　<hi>索以鎮蜃穴</hi>石柱<hi>在寜縣西南二百里郁/江口四面如削成柱</hi>流觴曲水<hi>在百丈山</hi>
　<hi>西北唐宣宗嘗㳺此避暑鑿石引泉為九曲每曲置石墩為坐石梁跨水以通徃來元趙孟頫書天下清</hi>
　<hi>規四字鐫于石</hi>仙虎跡<hi>在藥王山世傳文簫綵鸞跨虎昇仙䖏有二跡彷彿于石上</hi>龍沙<lb/>
<pb n="KR2k0008_WYG_049-23b"/>
　<hi>在府城北江水之濱白沙湧起堆阜高峻其形如龍舊俗為重九登高䖏國初駕至南昌築臺沙上集父</hi>
　<hi>老諭之曰陳氏據此軍旅百需民甚苦之今俱不以相勞其各事本業為吾良民父老皆感恱呼舞云</hi>
　常州亥<hi>本武寜縣之市名嶺南謂市曰虚以不常㑹多虚日也西蜀曰痎如瘧疾間而復作也江</hi>
　<hi>南惡以疾稱故止曰亥</hi>蛟穴<hi>有二一在豐城縣東二里一在豐城縣治西其中積水四時不竭舊</hi>
　<hi>傳蛟精嘗蟄于此許真君以符呪逐之蛟遂遁去</hi>
名宦漢梅福<hi>南昌尉時成帝委任王鳯福上書云方今君命犯而主威奪上不納遂棄官去妻子</hi>
　<hi>隠于洪崖山</hi>劉寵<hi>豫章太守性仁恵/為吏民所愛焉</hi>陳蕃<hi>豫章太守性方峻不接賔客惟</hi>
　<hi>禮徐孺子特設一榻去則懸之重其高節如此</hi>欒巴<hi>豫章太守郡多滛祀民常破貲産以祈禱巴素</hi>
<pb n="KR2k0008_WYG_049-24a"/>
　<hi>有道術乃剪除姦巫妖異自消民始懼而終安之</hi>三國顧邵<hi>吳豫章太守下車祀先賢徐孺</hi>
　<hi>子之墓舉善以教風化大行</hi>太史慈<hi>吳建昌都尉劉表從子磐驍勇数冦西安諸縣慈督諸将</hi>
　<hi>置營幕阜山以拒磐磐絶迹不復為冦</hi>晉雷煥<hi>武帝時斗牛間常有紫氣張華以煥妙達象緯</hi>
　<hi>問之煥曰寳劍之氣上徹于天耳當在豫章豐城華即補煥豐城令掘獄地果得二劍是夕紫氣不見劍</hi>
　<hi>名龍泉太阿煥以一送華以一自佩後華誅失劍所在煥卒其子携劔過延平津躍入水中令沒人探之</hi>
　<hi>但見二龍蟠縈須臾光彩照水</hi>何無忌<hi>都督江荆二州八郡軍事加鎮南将軍討賊死節</hi>范<lb/>
　寗<hi>豫章太守在郡大設庠序遣人徃交州採磐石以供學用逺近至者千餘人資給衆費一出私祿</hi>
　殷羡<hi>豫章太守都下士夫因其致書者百餘函行次石頭皆投水中曰洪喬不能為致書郵其資性</hi>
<pb n="KR2k0008_WYG_049-24b"/>
　<hi>介立如此</hi>唐張九齡<hi>開元中為洪州/都督有治聲</hi>張休<hi>洪州都督州人愛之如父母崔</hi>
　<hi>祐甫為作遺愛頌</hi>李勉<hi>江西觀察使厲兵睦鄰平賊屯部人父病為蠱求厭者以木偶署勉名埋</hi>
　<hi>之掘治驗服勉曰是為其父則孝也縱不誅</hi>魏少㳺<hi>江西觀察使表栁渾為判官州僧有夜飲</hi>
　<hi>火其廬歸罪瘖奴獄具渾與其僚崔祐甫曰奴寃少㳺趣訊僧服因厚謝二人</hi>王仲舒<hi>江西觀察</hi>
　<hi>使初江西𣙜酒民私醸嵗抵死不絶仲舒罷酤錢九十萬吏坐失官息錢五十萬仲舒焚簿書脱械不問</hi>
　<hi>水旱民賦不入為錢二十萬代之有興浮屠者皆驅出境</hi>韋丹<hi>江西觀察使計口受俸餘委于官教</hi>
　<hi>民為瓦屋民無火憂築堤捍江灌田萬餘頃百姓頼之詔刻功于碑子宙亦為江西觀察使尚簡易人以為</hi>
　<hi>能世其官</hi>張鎬<hi>寳應初洪州刺史屡平羣盗慎簡僚佐慈恵之政洽于百城卒于官郡人頌其遺愛</hi>
<pb n="KR2k0008_WYG_049-25a"/>
　<hi>為立碑焉</hi>周墀<hi>江西觀察使劾舉部刺史剪捕劇賊出兵戍彭蠡湖禁止剽刼百姓頼之</hi>宋李<lb/>
　諮<hi>知隆興府政平訟理人以况唐韋丹曰先韋後李</hi>王明<hi>初以秘書監知州事明帥師入豫章</hi>
　<hi>或勸以城違期不下當盡屠之明但入城觀變竟不戮一人</hi>王濟<hi>真宗時知洪州兼江西安撫使屬嵗</hi>
　<hi>旱民饑躬督官吏為麋粥日給之録饑民為州兵全活甚衆</hi>凌䇿<hi>知洪州真宗曰南昌水潦艱殆</hi>
　<hi>長吏當便宜從事宰相王旦言䇿涖事和平可寄方面即以江南轉運使授之</hi>程師孟<hi>知洪州州</hi>
　<hi>瀕江嵗積薪捍堤師孟疊石易薪又浚漳溝掲北閘以節水升降後無水患民甚便之</hi>周敦頥<lb/>
　<hi>分寜主簿有疑獄乆不决敦頥至一訊立辨邑人驚詫曰老吏不如也後知南昌縣邑人咸曰是能辨分</hi>
　<hi>寜獄者吾属得所訴矣由是富家大姓黠吏惡少皆以汚穢善政為恥</hi>程璠<hi>知豐城識用高爽凡</hi>
<pb n="KR2k0008_WYG_049-25b"/>
　<hi>山川道途人物名氏目所一見耳所暫聞閱年雖多不復忘廢為邑三年識其民且半</hi>楊告<hi>豐城</hi>
　<hi>主簿邑有賊殺人投尸于江人畏不敢言告親徃禽之有言賊黨欲報怨者告不為動既而果乗夜欲刺</hi>
　<hi>告告又捕得之境内肅然</hi>張瓌<hi>知洪州營校督役急其徒三百人将以夜殺之求不獲持臿譟請易</hi>
　<hi>校瓌召問諭遣明日推治黠者十人不為易校</hi>趙㮣<hi>仁宗時知洪州作石堤二百丈以捍江患至今頼</hi>
　<hi>之僚吏有挾持郡事為不法者概即収抵罪闔府肅然</hi>曽鞏<hi>知洪州㑹嵗大疫資其衣食責醫候</hi>
　<hi>視全活甚衆</hi>孔宗翰<hi>知洪州以治聞哲宗初立求言吏民上書以千数詔司馬光采閲其可用</hi>
　<hi>者獨宗翰王鞏二人見奨</hi>韓駒<hi>宣和間知分寜政修民悦訟簡庭空以吟詠為樂詩篇甚多</hi>張<lb/>
　商英<hi>知洪州興修學校㑹嵗澇開東湖以泄水民無渰浸之患</hi>劉韐<hi>豐城尉時嵗饑多盗他邑</hi>
<pb n="KR2k0008_WYG_049-26a"/>
　<hi>率以捕殺希賞韐獨率豪右出糓賑濟多有全活</hi>江介<hi>知進賢縣㑹詔蠲半租介白部使者程大</hi>
　<hi>昌自全户三升以上悉蠲之貧民被其實恵</hi>陳敏識<hi>知分寜縣金騎至江右牧守之臣望風逃</hi>
　<hi>避獨敏識抗義不屈與民死守卒全其境</hi>曽民瞻<hi>南昌尉通天文學以晷漏有差遂更用其法箭</hi>
　<hi>傍二木偶左者畫司刻夜司點則擊板以告右者晝司晨夜司更則鳴鉦以告自謂得古人之所未至</hi>
　李綱<hi>江西安撫制置大使兼知洪州有㫖赴行在奏事畢之官綱入對言今日用兵之失者四措置</hi>
　<hi>未盡善者五宜預偹者三當善後者二</hi>趙鼎<hi>知洪州在郡二年戢吏愛民盗賊屏息一方頼之</hi>
　張浚<hi>以觀文大學士判洪州時以母喪将歸𦵏念天下事為秦檜所壊邊偹廢弛又聞金主亮簒立</hi>
　<hi>必将舉兵不敢以居喪為嫌具奏論之</hi>張守<hi>知洪州兼江西安撫使時盗賊未悉守至部出師屯</hi>
<pb n="KR2k0008_WYG_049-26b"/>
　<hi>要害掲榜開諭禍福許之自新不数月盗平</hi>楊萬里<hi>知奉新縣戢追胥不入郷逋賦者掲其名</hi>
　<hi>市中民讙趍之賦不擾而足縣以大治</hi>龔茂良<hi>江西運判兼知隆興府時連歳大旱茂良戒郡</hi>
　<hi>縣免積稅上户止索逋發廪賑贍疫厲大作命醫治療全活数百萬</hi>劉珙<hi>乾道中知隆興府兼江西</hi>
　<hi>安撫使蠲歳務新額及罷苗倉大斛屬邑奉行有複出租稅窮民不能輸相率逃去反失正稅并奏除之</hi>
　沈作賔<hi>江西安撫兼知隆興府在郡撙錢二十餘萬緡僚屬請獻諸朝作賔謂平生未嘗獻羡以</hi>
　<hi>半歸帥司犒師半𨽻本府</hi>辛棄疾<hi>知隆興府兼江西安撫時大饑棄疾榜通衢曰閉糴者配彊糴</hi>
　<hi>者斬盡出公錢召幹實者責領運糴不取子錢期終月至城下發糶于是連檣而至其直自减民頼以濟</hi>
　<hi>時信守乞米救助棄疾曰均王民也即以米舟十之三與信</hi>楊長孺<hi>知南昌縣前宰多控制不</hi>
<pb n="KR2k0008_WYG_049-27a"/>
　<hi>下長孺䖏之裕如三年之間繭絲保障各得其所</hi>王居安<hi>知隆興府盗起列城皆震居安命都</hi>
　<hi>統許俊討平之賞厚罰明将吏盡力始終用以賊擊賊之䇿故兵民無傷者江西人祠祀之刻石記功</hi>
　陳韡<hi>知隆興府時贑盗出沒韡遣官諭降不從即自提兵𢷬賊巢克平六十餘砦郡境寜輯</hi>劉<lb/>
　應龍<hi>知隆興府兼江西轉運副使奏免和糴二十萬石人皆徳之</hi>陳塏<hi>知隆興府兼江西安</hi>
　<hi>撫使樂于薦士幕客甚多有善政軍民愛戴之</hi>吳淵<hi>知隆興府兼江西轉運嵗大侵講行荒政全活</hi>
　<hi>者七十八萬九千餘人</hi>程迥<hi>知進賢縣縣大水亡穡麥郡蠲租至薄迥白于府盡蠲之境内有婦</hi>
　<hi>人傭身以養姑其子為人牧牛亦乾飯以餉祖母迥亷得之為紀其事給以錢粟</hi>真徳秀<hi>知隆</hi>
　<hi>興府承寛弛之後稍濟以嚴而尤留意軍政</hi>趙良淳<hi>知分寜縣分寜俗尚譁訐良淳治之不用</hi>
<pb n="KR2k0008_WYG_049-27b"/>
　<hi>刑戮不任吏胥取民敦孝友者身親禮之甚桀驁者䋲以法俗為少革</hi>江萬里<hi>知隆興府兼江</hi>
　<hi>西運判創為宗濓書院萬里器望清峻論議風采傾動一時</hi>元岳柱<hi>江西行省平章政事時有</hi>
　<hi>誣富民負永寜王官帑錢者遣使徴之使至江西柱曰事渉誣不可奉命况民惟邦本傷本以歛怨非國</hi>
　<hi>家福也時相聞之感動詰治得誣罔狀乃罪誣告者</hi>劉容<hi>至元中以中書省掾使江西撫慰新附之</hi>
　<hi>民或勸其頗受送遺歸賂權要以致榮寵容曰剥民以自利吾心何安不聴</hi>敬儼<hi>江西行省參政</hi>
　<hi>舊俗民有争徃徃越訴於省吏得並縁為奸利訟以故繁儼令下省府不得侵民訟事遂簡</hi>黄澤<lb/>
　<hi>東湖書院山長以明經講道為志多所著述受學者甚衆嘗掲六經中疑義千有餘條以示學者</hi>安<lb/>
　謙<hi>監郡沉毅明㫁政尚清夷徳化大孚至于退强寇興學校舉弊政尤加意焉後人為立徳化碑</hi>李<lb/>
<pb n="KR2k0008_WYG_049-28a"/>
　亷<hi>龍興路録事日則署公事夜則課諸生有春秋㑹通傳世</hi>賈全<hi>豐城縣尹時民多附賊全以仁</hi>
　<hi>恕慰撫民以還定省徭役興學校邑人徳之</hi>吳觀<hi>分寜縣尹清慎寡欲門無私謁括私帑買田数</hi>
　<hi>百畆設郷司以掌之置倉積其所入名存恵遇水旱則發之後民為立祠</hi>本朝張子明<hi>國初</hi>
　<hi>為千户從大将守洪都陳友諒來攻子明潜出詣京師請援兵既還為友諒所獲使誘城降子明偽許之</hi>
　<hi>至城下大呼曰大軍且至宜固守以待友諒怒殺之事聞追封忠節侯</hi>陶安<hi>洪武初江西行中書</hi>
　<hi>省叅政端確儒雅振肅方面吏民畏服</hi>趙文奎<hi>洪武初知南昌府涖事嚴毅措置有方凡百興</hi>
　<hi>作民不知勞而事已畢集去後民思慕之</hi>許方<hi>洪武初知南昌府盡心民事勸課農桑尤惓惓於學</hi>
　<hi>校嘗夢一儒者曰吾廬冐風雨乆矣冀太守修之莫詳所以及見徐孺子像方悟遂葺其亭</hi>林弼<lb/>
<pb n="KR2k0008_WYG_049-28b"/>
　<hi>洪武初為豐城知縣以文學餙政事孜孜愛民士高其行民頌其徳時比之卓魯焉</hi>梁璧<hi>洪武初知</hi>
　<hi>進賢縣在任亷明果斷囹圄空虚吏畏其威民懐其徳立清政坊於縣前邑人稱頌不忘</hi>李思聰<lb/>
　<hi>洪武中為布政司叅議亷介自守行學俱優善書法作興學校創貢院士林重之</hi>房安<hi>洪武中為</hi>
　<hi>按察使有守有為崇儒重道旌善懲惡吏民咸服聲譽赫然</hi>秦泰<hi>洪武中知南昌縣勤于撫字延</hi>
　<hi>禮需士民有不孝者以禮諭之不加鞭朴政清訟簡去任父老攀留</hi>項中宣<hi>洪武中知寜縣治事</hi>
　<hi>嚴明公勤不怠公署廟宇多所剏建</hi>但元行<hi>洪武中武寜知縣開荒田興水利重建公署恵愛甚</hi>
　<hi>多民至今頌之</hi>朱宗晦<hi>洪武中靖安知縣愛民禮士潔已奉公脩壇壝興學校治橋道勸農桑政</hi>
　<hi>績甚著</hi>胡本恵<hi>南昌知府朴實有才愛民如子䖏紛斷伏綽有餘能滿去囊無南昌一物時儒</hi>
<pb n="KR2k0008_WYG_049-29a"/>
　<hi>士鍾甬制行卓然本恵特禮致之郡齋薦補本學訓導至今士民以為國朝南昌太守第一</hi>璩鎮<lb/>
　海<hi>奉新知縣蒞政亷勤鋤强植弱嵗大饑民頼存活邑學田科額重煩奏減十之二民咸徳之</hi>解<lb/>
　敏<hi>洪武中按察使性剛毅務學明敏以古人自期超拜右都御史</hi>周觀<hi>洪武末為按察使稟性剛</hi>
　<hi>直彈劾不避權貴在任振肅風紀百度惟新吏民畏之</hi>姚瑾<hi>洪武末知豐城縣平易近民有知人</hi>
　<hi>之明至其葺縣治修學宫築堤防濬溝洫皆務民之義去後民思之稱循良吏云</hi>劉辰<hi>永樂初布</hi>
　<hi>政司右叅政㑹嵗澇饑民聚盗辰檄郡邑勸冨出粟以貸民用輯寜南贑等郡荒田糧六萬餘石重為民</hi>
　<hi>困辰具奏悉蠲其額士民懐之</hi>顧佐<hi>永樂中按察司副使涖事勤敏威望尊號令嚴奸黠聞而遁聲</hi>
　<hi>名大振</hi>余耀<hi>進賢知縣亷介不阿涖下以信政平訟理而民不敢欺遷任士民不忍舍去</hi>林<lb/>
<pb n="KR2k0008_WYG_049-29b"/>
　瑜<hi>永樂中按察司僉事行部屢辨疑獄吏民信之如神晉副使袁有流冦瑜徃治之殱除渠魁撫綏餘</hi>
　<hi>黨一方底寜嘗督造戰衣一百萬責以三月如期而集在任二十餘年滿去耆老数百相與挽足脱革履</hi>
　<hi>為記</hi>史克新<hi>永樂中按察司副使剛方有守正直無阿發奸擿伏如神廵歴所部淹滯無遺卒于</hi>
　<hi>官聞者流涕</hi>邵玘<hi>江西按察使蒞任五年綱紀振肅嚴明之政與亷潔之操始終如一轍</hi>張<lb/>
　本<hi>永樂中南昌知府尋陞布政司左叅政為人有器識直諒通敏剛果亷介臨事秉公吏胥不能售其</hi>
　<hi>奸</hi>王翺<hi>宣徳中以都御史鎮守江西剛果孤介斂華就實䖏事平易而吏民自懼臨下雖寛裕有</hi>
　<hi>容而觸奸犯法不少貸刑清政舉一方晏然</hi>于謙<hi>以監察御史廵按江西風稜峻整時三司多宿</hi>
　<hi>望僉敬服之</hi>張文昌<hi>江西按察使性慈厚居憲職未嘗輕撻一人輕入一人罪吏民咸服吉郡</hi>
<pb n="KR2k0008_WYG_049-30a"/>
　<hi>素號健訟至今亦追思之不置云</hi>楊寜<hi>以刑部右侍郎鎮守江西寛裕和厚勸懲允愜時閩浙盗</hi>
　<hi>起属郡民皆震悚奔竄寜為警偹盗不侵境民復安堵</hi>韓雍<hi>正統中廵按江西尋復廵撫敏識高</hi>
　<hi>才嚴明敢為在任設施多愜輿情所行均徭嵗辦法民甚便之至今追頌</hi>林鶚<hi>厯江西按察使繼陞</hi>
　<hi>左布政使恪守禮法人無私干掌憲時有决獄雖滯其明如燭之謡</hi>張冲<hi>正統間知進賢縣亷幹嚴</hi>
　<hi>明愛民禮士重名器抑僥倖剏學宫築城垣増圖籍置義倉民無荐饑時致野蚕成繭瑞蓮靈芝之異</hi>
　陳純<hi>知奉新縣蒞官有恵政吏部以聞特賜楮幣樽酒</hi>張居傑<hi>正統中布政司左叅政有</hi>
　<hi>幹濟才聲譽著聞以績最陞山西左布政使</hi>孫遇<hi>江西右布政使為治一以至誠民皆心服稱仁</hi>
　<hi>厚長者云</hi>李齡<hi>按察司僉事提督學校時提學官乆罷復設齡欲士子敦本尚實痛抑奔競自持一</hi>
<pb n="KR2k0008_WYG_049-30b"/>
　<hi>言一動不茍雖時為教官士子所欺然終篤信不渝被讒而去時論惜之</hi>張翥<hi>知南昌府性剛鯁以</hi>
　<hi>名節自許優于刑名剖决如流時中貴王慶怙勢索珍玩翥峻拒之一無所與臨行挾之上舟欲挫辱之</hi>
　<hi>百姓號擁登舟奪歸</hi>吕聲<hi>由進士知進賢縣㨗敏有才幹凡所脩舉功能立就邑嘗多疫死聲剪爪</hi>
　<hi>齋沐禱上帝晝夜不少怠疫勢随息明年疫又作聲又齋禱請以身代疫又随止人咸感之</hi>王恕<lb/>
　<hi>江西右布政使操履剛正人不敢干以私天性忠直遇義敢為而無少顧忌</hi>陳選<hi>以監察御史廵</hi>
　<hi>按江西風采大振不事聲威官吏自不敢犯士民至今稱頌之</hi>尚裭<hi>監察御史左遷豐城知縣剛嚴</hi>
　<hi>敢為不畏權勢時鎮守中官假進貢名民不堪其需擾多伐木棄産以逃獨豐城頼裭無患一邑徳之</hi>
　黄雋<hi>成化間知武寜縣亷潔律己仁恵及民深得牧民之體士民至今稱之</hi>李廷聪<hi>豐城</hi>
<pb n="KR2k0008_WYG_049-31a"/>
　<hi>知縣亷明有為時洪水衝堤殆盡聪勸募採石興工修理至今百姓徳之</hi>夏寅<hi>江西提學副使愽學</hi>
　<hi>工文所至多題詠紀述其敷教以寛為本校文時雖不過為隄防而藻鑑精明毫髪不爽士子心服</hi>劉<lb/>
　芳<hi>由進士知靖安縣持身清介治政公勤建公署興學校修壇壝邑治煥然涖官六載政平訟理民到</hi>
　<hi>今思慕之</hi>祝瀚<hi>知南昌府視事勤敏時京奏臺訴者株連至千百人瀚不一閲其誕詞惟令對面纒</hi>
　<hi>縲之相去不能以寸寝息惟艱未旬日多求辭去圜土一空出堂餐餘墾田二百頃以贍三庠生築圩五</hi>
　<hi>百餘䖏統名曰祝公堤又立義學擇師以訓䝉士他如脩郡志移郡獄擴郡治基致靈鵲巢梁馴㕍隨車</hi>
　<hi>鐵船港妖龍潭鍾怪俱遯跡人以比魯恭三異為生祠祝之</hi>黄仲昭<hi>江西提學僉事氣㟁屹立</hi>
　<hi>而思致安詳校文以理氣為主綜核酙酌毫髪不爽有奔競躁進者則諭以受命之說時朝廷以學校冗</hi>
<pb n="KR2k0008_WYG_049-31b"/>
　<hi>滯令額外悉沙汰之仲昭奉行惟謹雖鼎貴子弟未嘗假借</hi>蘇葵<hi>以翰林編脩陞江西提學僉事</hi>
　<hi>性剛介不茍合太監董讓陷之理官附董欲加之刑南昌諸生数百人號泣白寃擁入扶蘇去事竟得雪</hi>
　<hi>其名愈彰白鹿洞書院自朱子振作之後至李齡復興而増置田廬招徠四方之士至葵益力</hi>潘子<lb/>
　秀<hi>提學副使藻鑑精明人才多所造就雖嚴刑弼教人或過而表正砥礪卓有可紀</hi>邵寳<hi>江西</hi>
　<hi>提學副使敦尚道義砥礪名節以身為教</hi>周憲<hi>按察司副使督兵捕馬瑙巖賊䇿馬以進為士卒先</hi>
　<hi>大戰華林桐梓嶺援兵不至死之其子幹亦從征奮不顧身同死于難事聞贈憲按察使諡節愍以其父</hi>
　<hi>死于忠子死于孝詔旌表其門嘉靖初從祀于旌忠祠</hi>蔡清<hi>提學副使性質温良問學純正取士</hi>
　<hi>先徳行而後文藝其教人論道必極其蘊奥語事必悉其首尾</hi>吳一貫<hi>正徳間按察司副使時華</hi>
<pb n="KR2k0008_WYG_049-32a"/>
　<hi>林賊勢猖獗一貫督兵𠞰捕嚴令命信賞罰罰卒奮勇俘斬甚多因建議築城賊至則督兵以戰戰退則</hi>
　<hi>督民以築至忘寝食竟以勞瘁卒于軍民立祠祀之</hi>李情<hi>按察司副使整飭饒州兵偹時桃源降賊</hi>
　<hi>復攻萬年縣有告賊至請去情曰我憲臣柄兵者也寜死不去遂遇害同死事者通判秦碧陳逺照磨馬</hi>
　<hi>驄指揮邢世臣千户許政等</hi>邵鋭<hi>提學僉事顧名檢篤孝義澹樸素持退然若不勝衣究心理學</hi>
　<hi>文體頼之以正且以敦行風士忠信之稱朝野同之</hi>孫璋<hi>正徳間南昌知縣孤介立身和緩應事時</hi>
　<hi>宸濠肆虐政多掣肘璋維持調䕶保全一邑之民濵江田多沙塞入覲䟽豁沙米八百石以蘇民困三年</hi>
　<hi>政平訟理民到今稱之</hi>林俊<hi>以僉都御史廵撫江西鋤強扶弱雖市販小害必懲之先事發寜庶</hi>
　<hi>人奸人服其見</hi>陳恪<hi>江西布政使時逆濠鈐制方面恪雖不事矯激而内有定見不可揺奪凡議夫</hi>
<pb n="KR2k0008_WYG_049-32b"/>
　<hi>價賀禮類多忤其意濠怒甚面叱数四且繫逮其吏恪䖏之裕如濠将中以竒禍㑹陞都御史廵撫南贑</hi>
　<hi>以去</hi>姚永禎<hi>知進賢縣一以愛民為本值嵗荒盗起流刼坊郷命将征𠞰調度軍用百法區䖏民</hi>
　<hi>不知擾閫帥求責自甘窘辱而不忍傷民卒于任士民思之</hi>李夢陽<hi>提學副使工英古文詞自任</hi>
　<hi>氣故在任亦以振作士氣為先至今頼之</hi>吳廷舉<hi>布政司叅政桃源洞亂被執入賊巢欲加害廷</hi>
　<hi>舉挺然不少動色且諭以順逆之道賊感化反加禮焉</hi>胡世寜<hi>按察司副使兵偹東郷民頼以</hi>
　<hi>寜時寜藩有逆謀乞詔戒諭濠賂權奸世寧坐離間謗下錦衣衛獄獄中三上書言江藩逆状後濠果反</hi>
　<hi>起用歴官廵撫所至有勞績</hi>穆相<hi>廵按江西劾太監章鑑風采肅然按部止乗驄馬除貪擿奸郡</hi>
　<hi>邑靡不憚服沒于官有遺囑詩</hi>徐一鳴<hi>提學副使崇正學□文體毁淫祠并寺觀創東湖書院院</hi>
<pb n="KR2k0008_WYG_049-33a"/>
　<hi>司憲綱禮自一鳴始明被誣逮械入京諸生泣送官校為之感動事竟得白</hi>范輅<hi>以御史清軍時</hi>
　<hi>逆濠将復䕶衛擅察民間殷實尅取民財輅忤之被誣謫龍州宣撫經歴恬然不悔後起陞江西副使</hi>
　李承勛<hi>正徳間知南昌府時劇賊驕藩内外孔亟號稱難治承勛深畧䧺才撫機應變華林馬瑙</hi>
　<hi>桃源各冦執殺藩臬勛疏蠲税請兵廣詗諜繕壁壘扼溪澗盡𠞰滅之境内安輯</hi>萬士賢<hi>正徳</hi>
　<hi>間令靖安縣時遭馬瑙賊變舊無城郭甲兵可恃士賢為鑄兵器訓戰士築城鑿池竟討平之己邜宸濠</hi>
　<hi>造逆偽檄取馬瑙餘黨以益其亂假威臨士賢士賢誓不受制即斬偽使於南港橋以定衆志隨興義兵</hi>
　<hi>討逆濠就擒士賢與有力焉遭兵燹後脩學校建射圃立社學治教聿興民到今懐之</hi>孫燧<hi>廵撫</hi>
　<hi>江西己邜六月濠反脅公保駕燧折之曰天無二日臣安有二君不屈遂遇害時烈日方熾忽隂曀慘淡</hi>
<pb n="KR2k0008_WYG_049-33b"/>
　<hi>百姓皆為流涕贈禮部尚書諡忠烈祀旌忠祠</hi>許逵<hi>按察司副使己邜濠反縳副都御史孫燧逵厲</hi>
　<hi>聲曰孫都堂朝廷大臣不可輒無禮濠并縳逵且問逵何言逵罵賊言天無二日我唯有赤心肯從汝反</hi>
　<hi>乎濠怒喝令斬之慷慨激烈挺立受刑贈左副都御史諡忠節並祀旌忠祠</hi>馬思聪<hi>户部主事</hi>
　<hi>奉命督糧江西己邜六月與宸濠生辰之燕翌旦入謝度必有變語厨人曰我倘不出将勑藏于高䖏厨</hi>
　<hi>人未諭其意姑如所示及入濠怒其不從遂遇害配享旌忠祠</hi>黄宏<hi>布政司叅議己夘之變濠械繫</hi>
　<hi>各官宏憤憤不平引所縻索自縊而死事聞贈太常寺少卿仍配享于旌忠祠</hi>王守仁<hi>以副都御</hi>
　<hi>史提督南贑軍務平峒冦奉命徃勘福建叛軍事道豐城聞宸濠反轉駐吉安起兵勤王平逆有功民尸</hi>
　<hi>祝之封新建伯諡文成從祀文廟</hi>伍文定<hi>正徳末知吉安府適寜藩謀不軌都御史王守仁募</hi>
<pb n="KR2k0008_WYG_049-34a"/>
　<hi>兵勤王文定首倡義兵四集及守仁兵入南昌逆濠兼程還救文定率哨兵先進披甲胄立矢石間雖火</hi>
　<hi>砲燃鬚不退故各哨奮勇先登逆濠就擒擢本省按察使</hi>顧佖<hi>豐城知縣存心仁恕蒞政嚴明積粟</hi>
　<hi>至数萬石頻年水旱佖發廩減價以糶秋成糴還民頼以濟逆濠要索悉禁絶之及叛欲加兵於豐即緝</hi>
　<hi>斬從逆者四十八人以殉極力偹禦境頼以安後從討有功陞大理寺丞轉少卿</hi>劉源清<hi>知進</hi>
　<hi>賢縣政尚嚴明尤加意學校己邜逆濠變起倉卒逺近震駭清竪旗邑門書精忠報國四字號集義兵斷</hi>
　<hi>橋守城效死弗去逆戚婁伯領偽詔逼奪邑篆清即斬以殉賊遂不敢東嚮逆平擢御史大理寺丞民于</hi>
　<hi>邑東闗立忠義祠去思碑杞名宦</hi>劉守緒<hi>正徳末知奉新縣嚴明正大不假人以辭色平夫役清獄</hi>
　<hi>囚事簡而民安己邜宸濠之變舉兵捜伏破城其功居多</hi>唐龍<hi>正徳末以御史廵按江西時逆濠就</hi>
<pb n="KR2k0008_WYG_049-34b"/>
　<hi>擒中貴張永率京兵駐省肆虐尤甚兵荒後且值水旱相仍龍疏請班師如觧倒懸列從逆之罪表劉源</hi>
　<hi>清馬津之功劾鎮監崔和之黷貨辨雪脅從多方存恤先後所上九十餘疏無非為民請蠲賑患時頼以</hi>
　<hi>寜去後肖像同仁祠</hi>汪頴<hi>同知南昌府練達政體人不敢干以私練兵營中申軍法作士氣與士卒</hi>
　<hi>同甘苦故人皆思奮若桃源華林馬瑙醴源諸巢皆險不可破者以次破之間闗百戰先期集事其勞居</hi>
　<hi>多</hi>吳嘉聰<hi>知南昌府當逆濠變後凡與平民讐者輒誣以助逆時拲梏盈囹圄嘉聪日夕細求</hi>
　<hi>割免者千計且留神興學造士豫章文風振起與有力焉</hi>陳世甫<hi>嘉靖初知南昌縣温厚慈祥視</hi>
　<hi>民如子聴訟時詳為開𨗳雖人服其罪亦貸不深究令其自化嘗有兄弟争田世甫且諭且泣兄弟竟以</hi>
　<hi>相讓庭無滯事至今稱為南昌縣令之最云</hi>陳仲錄<hi>知奉新縣甫涖任禁令一新盡革里役冗</hi>
<pb n="KR2k0008_WYG_049-35a"/>
　<hi>費撫良鋤强而寛洪閑雅四年間吏胥未見其疾言遽色秩滿去送者幾千人靡不墮涙</hi>鄭岳<hi>先任</hi>
　<hi>江西㕘政以守正拒濠被誣發戍及濠叛起江西廵撫時坐助濠逆者率多累死岳至曰濠横恣甚我藩</hi>
　<hi>司且被挫折矧民乎分豁不止千餘家至今民戴其徳</hi>徐階<hi>自翰林出為江浙文宗崇正學厲士</hi>
　<hi>風藻鑑精明時稱得人又開同仁祠陽明祠以示嚮徃逮登相位置田宅羣三學肄業其中迄今士類猶</hi>
　<hi>仰慕之</hi>鄭世威<hi>嘉靖間按察司副使督驛傳革借闗夫馬時分宜權宰當軸絶不通問人服其</hi>
　<hi>操且性侃直清苦自甘歸家止畜一僕灌園自給善翰札故江西名區多遺墨云</hi>譚大初<hi>按察</hi>
　<hi>司副使時江省供億不貲民力<graphic n="KR0629" url="https://raw.githubusercontent.com/kanripo/KR-Gaiji/master/images/KR0629.png" mimeType="image/png"/>甚大初一一裁革之且執法不媚權勢摘伏奸竇民畏服若神明然</hi>
　譙孟龍<hi>嘉靖間知南昌府府故九河交注春漲汪洋一浸龍為沿河築堤禦之民以有頼</hi>林<lb/>
<pb n="KR2k0008_WYG_049-35b"/>
　大霖<hi>南昌縣學教諭仁厚謹飭言不及利訓人以敦本為先論學以明經為急雖隆冬酷暑未嘗懈</hi>
　<hi>故學規整肅造士有方時稱得師云</hi>張岳<hi>先任提學以選貢法忤時相謫去尋以功擢江西廵撫㑹</hi>
　<hi>嵗大飢岳多方賑濟民頼以生各郡邑民糧苦偏重岳為請改重米若干民到今稍得輕輸皆岳之恵</hi>
　魏謙吉<hi>嘉靖間廵撫江西才猷軒敏綽有風裁墨吏豪猾莫不竦息時嵗大飢出贜鍰為糴民頼</hi>
　<hi>全活復奏蠲全稅稱威恵懋著云</hi>黄卿<hi>歴江西參政左右布政使清介峻特大旱步禱經旬不稍</hi>
　<hi>懈兊原封出入堂無筦庫捐脩學舍及城隍廟入覲唯圖書数卷有清風兩䄂獨朝天之謡</hi>薛大<lb/>
　楹<hi>主南昌簿清直自持嘗標其門曰要一文不直一文且不畏强禦不媚上官今郷耉猶有薛青天之</hi>
　<hi>稱焉</hi>陳紹儒<hi>南昌知府事上接下不設城府恒不言而飲人以和且案牘詳慎鞫獄刑不妄施百</hi>
<pb n="KR2k0008_WYG_049-36a"/>
　<hi>姓亦自輸情欵服</hi>胡松<hi>廵撫江西時流冦猖獗松入境單車趨撫州定難而後視事尋詔三省㑹</hi>
　<hi>兵𠞰廣劇賊璉松即飭兵境上滅冦斾旋建營據要害民頼以寜</hi>汪佐<hi>通判南昌清□古朴司捕</hi>
　<hi>時刑罪人人泣下嘗視篆南昌縣縣務素稱煩劇公無煩焉賦稅民争輸納至今稱之</hi>劉應峰<lb/>
　<hi>知南昌縣縣當㑹事難綜核應峰以鎮静䖏之一不為勞均丁糧以僉差役省工食以覈軍兵他如定追</hi>
　<hi>徴均舖行革民船政績為一時之最卒祀名宦</hi>杜完<hi>知新建縣愛民恤用嵗大旱乃出示責躬偹極</hi>
　<hi>剴切百姓讀之潜然淚下果雨注竟成有年及涖事權貴之家一無所忌當時百姓有杜母之號</hi>周<lb/>
　如斗<hi>廵撫江西稔知民困差徭孜孜與百執事議為四差條鞭畫一之法開局摩筭寝食俱廢竟以</hi>
　<hi>勞瘁得疾及革一語不他及詹詹惟鞭法是圗百姓如喪考為肖像祀江濵祠曰懐仁</hi>馮岳<lb/>
<pb n="KR2k0008_WYG_049-36b"/>
　<hi>江西左布政使正直重厚有大臣風度絶包苴之入革吏書之奸藩政一時肅然至今多其楷式</hi>劉<lb/>
　光濟<hi>廵撫江西首詢民瘼議行一條鞭法縂其事為二十四欵閱三月定為四差較若畫一貧冨兩</hi>
　<hi>便之諸所創建悉冝于民肖像祀于青雲舘</hi>江以東<hi>督學副使人不敢干以私時上加意學校</hi>
　<hi>以東奉行惟謹士習一變行部南贑當塗稍欲撓之公回省竟拂䄂歸諸士攀留江滸数日舟不得行嗣</hi>
　<hi>擢大叅竟致政去</hi>王天性<hi>通判南昌府資性質直䟽爽有才堤能署豐城縣篆丈田有法築平豐</hi>
　<hi>晝築工于郷夜理訟于庭吏胥肅然事罔不緝民稱無寃故豐人被澤尤深祀豐城縣名宦祠</hi>曹大<lb/>
　川<hi>豐城縣知縣存心易直守已清亷寜拙摧科不肯浚民脂膏以博聲譽受挫當道勿恤焉卒于官祀</hi>
　<hi>名宦祠</hi>丁應璧<hi>知南昌府資性亷介簡易慈祥留心民瘼士民稱氷檗之操者必歸之璧云</hi>
<pb n="KR2k0008_WYG_049-37a"/>
流寓范宣<hi>陳留人東晉時徙家豫章博學善三禮家貧躬耕養親親沒負土成墳廬于墓累徴不起</hi>
　<hi>太守殷羡以年荒疾疫厚餉給之固辭不受著易難行世</hi>陳陶<hi>本閩人以儒名家陶聲詩厯象無不</hi>
　<hi>精究南唐昇元中至南昌將詣建康不果乃築室西山日以詩酒為事㑹宋齊丘出鎮南昌陶志不屈而</hi>
　<hi>齊丘亦不為之薦</hi>李夤<hi>本建安人有清節仕江南李氏至諸司使宋初授官不拜舉進士為衢州</hi>
　<hi>司理㕘軍以母在江南棄官歸後其子虚巳亦舉進士歴官通判洪州時夤春秋高夤母尚無恙虚巳雙</hi>
　<hi>輦迎侍夤至豫章樂其山水曰此可以終吾身也遂於東湖築第以居焉虚巳官至工部侍郎與子婿晏</hi>
　<hi>殊有唱和集</hi>邵成章<hi>宋内侍建炎初以上書論黄潜善汪伯彦誤國除名南䧺州編管乆之高宗</hi>
　<hi>召赴行在其徒忌譛遂止于洪州金人入洪州訪得之曰知公忠正能事吾主可坐享富貴成章不應脅</hi>
<pb n="KR2k0008_WYG_049-37b"/>
　<hi>以威亦不從遂釋之曰忠臣也吾不忍殺遺之金帛而去</hi>蘇雲卿<hi>廣漢人少與宋丞相張浚為友</hi>
　<hi>靖康之亂避地豫章東湖治圃織屨浚入相貽書聘之遂遁去莫知所之郡為立祠</hi>伍伯遜<hi>本福</hi>
　<hi>建寜化人元時徙居南昌與弟伯𤾉伯逺伯璣讀書敦信義一時稱厚徳者歸焉同居数百口雍睦無間</hi>
　<hi>胡儼深嘉重之長子渙領正統戊午郷薦仲子恒景泰庚午應賢良詔終養于家</hi>
人物漢唐檀<hi>豫章人通經史善星占教授郷里漢元初間郡生芝草太守劉祗問檀對曰方今陽</hi>
　<hi>道㣲弱豈嘉瑞乎永寜初有婦生四子祗復問對曰京師有兵禍發蕭墻果如所占舉孝亷拜郎中時白</hi>
　<hi>虹貫日上書陳咎徴棄官去著書二十八篇</hi>徐穉<hi>南昌人家貧常自耕稼非其力不食恭儉義讓</hi>
　<hi>所居服其徳太守陳蕃特設榻以禮之累舉皆不就築室隠居時稱南州高士靈帝欲以蒲輪聘之㑹卒</hi>
<pb n="KR2k0008_WYG_049-38a"/>
　三國胡勃<hi>豫章人仕吳為郡功曺嘉禾初太守黄翊為人所誤勃懐斧詣闕乞代翊罪吳主嘉</hi>
　<hi>之後為廬江太守吳亡入晉懸車不仕</hi>晉熊逺<hi>豫章南昌人少有志尚朝臣勸帝親征杜弢逺</hi>
　<hi>嘗上疏諌止㑹弢平拜從事中郎累遷至㪚騎常侍帝每歎其忠及王敦作逆亦憚其正而有謀</hi>胡<lb/>
　藩<hi>豫章南昌人叅郄恢征虜軍事殷仲堪為荆州刺恱史藩說仲堪曰𤣥𤣥意趣不常非将來計仲堪不</hi>
　<hi>及劉裕起兵召叅軍事從征慕容超討盧循頖戰有功又從伐關中統别軍至河東破後魏河上兵以功</hi>
　<hi>封陽山縣男卒諡壯侯</hi>羅企生<hi>豫章人多才藝補臨汝令累遷武陵太守未之郡而桓𤣥攻殷</hi>
　<hi>仲堪仲堪以企生為諮議叅軍仲堪敗去文武無送者惟企生從焉𤣥至荆州或勸其詣𤣥企生曰殷遇</hi>
　<hi>我以國士不能共殄醜逆亦何面目復求生乎𤣥聞之太怒遂害之</hi>南北朝雷次宗<hi>豫章</hi>
<pb n="KR2k0008_WYG_049-38b"/>
　<hi>南昌人少入廬山篤志好學尤明三禮毛詩宋時徴至都開館鷄籠山聚徒教授乆之還廬山後又徴詣</hi>
　<hi>都為築室鍾山號招隠館使為太子諸王講喪服經</hi>胡諧之<hi>豫章人南齊武帝時江州别駕歴遷左</hi>
　<hi>衛将軍加給事中諧之風采瓌潤兼以舊恩見遇進都官尚書有識鍳每朝廷缺官宻量用人皆如其言</hi>
　<hi>人服其明卒諡肅侯</hi>王綜<hi>南昌人仕梁為魯郡太守嘗役家僕于所部職田中耕得銀二萬五千觔</hi>
　<hi>盡数送官一毫不取</hi>滕曇恭<hi>南昌人五嵗能孝母楊氏患熱思𤓰非其時曇恭歴訪不得銜悲且</hi>
　<hi>行遇一僧問其故曰我有一𤓰相遺持歸奉母舉室驚異太守王僧䖍引為功曹不就梁天監初表異之</hi>
　<hi>時號滕曽子</hi>唐胡敬之<hi>諧之五代孫幼聰敏高潔簡静仕為侍御史彈劾不避豪貴後為琛</hi>
　<hi>州刺史卒于官高宗下詔弔問賜絹歸𦵏</hi>楊相如<hi>南昌人聪明慱古神龍初進士補當塗尉屡上</hi>
<pb n="KR2k0008_WYG_049-39a"/>
　<hi>書言當世事改歴晉陵陸渾又上君臣政要三卷明皇曰朕身之寳也拜右拾遺開元末復上書語益切</hi>
　<hi>直出為懐州别駕</hi>臧嘉猷<hi>進賢人開元中州牧吳競召不赴著無求論以見志競名其郷曰真</hi>
　<hi>隠里曰正吉以旌異之又以所住為旌賢坊</hi>王季友<hi>豐城人博極羣書貞元進士能詩甚高古</hi>
　<hi>仕為御史中丞杜甫詩丈夫正色動引經豐城客子王季友羣書萬卷常暗誦孝經一通㸔在手豫章太</hi>
　<hi>守高帝孫引為賔客敬頗乆</hi>宋何䝉<hi>洪州人精春秋左氏學南唐時進士宋初為洺州推官累</hi>
　<hi>遷至水部員外郎通判廬州真宗時上所著兵機要類十卷後知濠州以光禄少卿致仕</hi>胡仲堯<lb/>
　<hi>奉新人累世聚居至百口搆學舍聚書以延逰學之士南唐時嘗授寺丞宋雍熈初旌其門州境旱歉仲</hi>
　<hi>堯發廩减市直以賑饑太宗嘉之除本州教授以國子監主簿致仕弟仲容累官光禄丞克順端拱時進</hi>
<pb n="KR2k0008_WYG_049-39b"/>
　<hi>士官至三司户部判官仲容子用之及從子用莊用舟並進士及第</hi>陳恕<hi>洪州南昌人少為縣吏折</hi>
　<hi>節讀書第進士通判澧州以吏幹聞召為三司判官累遷鹽鐵使太宗深器之恕事母孝沒以哀毁得疾</hi>
　<hi>不任治劇官至尚書左丞</hi>袁抗<hi>南昌人少以能文名及長遂厲學舉進士同學究出身吕夷簡執政</hi>
　<hi>或諷以私謁屹不徃自廣南提刑還槖中無銖兩南貨累官至少府監抗善藏書至萬餘卷子陟好學善</hi>
　<hi>為詩登第官至殿中丞</hi>陳執中<hi>恕子始以父任為秘書省正字出知梧州上復古要道三篇真</hi>
　<hi>宗異而召之又進演要三篇擢右正言累遷至同中書門下平章事昭文舘大學士執中當國人不敢干</hi>
　<hi>以私四方遺問無及門者卒諡曰恭</hi>吳居厚<hi>洪州人嘉祐進士元豐中累官至户部尚書以龍圖</hi>
　<hi>閣學士知開封府崇寜初拜尚書左丞進中書門下侍郎遷知樞宻院事</hi>潘興嗣<hi>新建人與王安</hi>
<pb n="KR2k0008_WYG_049-40a"/>
　<hi>石曾鞏善仕為徳化縣尉許瑊與興嗣同郡瑊為江州刺史興嗣徃見瑊踞不為禮興嗣竟歸徜徉山水</hi>
　<hi>間自號清逸居士後以瑞州推官召不赴孫淳師事黄庭堅作記尤工</hi>趙庶明<hi>新建人少倜儻</hi>
　<hi>以功名自許嘗詣闕上書僅萬餘言大略以為契丹不可恃其恭順而不之偹又言趙元昊必叛朝廷以</hi>
　<hi>為狂斥建州未幾元昊果叛識者高之</hi>黄庭堅<hi>分寜人其先居金華五世祖贍知分寜因家焉</hi>
　<hi>父亞夫有詩名庭堅號山谷舉進士教授北京國子監蘇軾見其詩文嘆其獨立萬物之表為著作佐郎</hi>
　<hi>神宗實録成擢起居舍人紹聖初知鄂州為章惇蔡京等所惡謫授涪州别駕黔州安置移戎州尋坐謫</hi>
　<hi>宜州江西詩𣲖祖庭堅世以其詩配軾稱蘇黄云</hi>徐禧<hi>分寜人少有志度博覽周㳺以求知古今</hi>
　<hi>事變風俗利疚以獻䇿擢檢討官元豐中城永樂禧以給事中被詔與内侍李舜舉徃相其事㑹賊趍新</hi>
<pb n="KR2k0008_WYG_049-40b"/>
　<hi>城禧亟徃視或說禧曰本被詔相城禦冦非職也禧不聽與舜舉俱至永樂城陷死之贈吏部尚書諡忠</hi>
　<hi>愍</hi>黄亷<hi>分寜人第進士歴官州縣神宗召訪時務對甚悉擢提點河東刑獄元佑初為户部郎中</hi>
　<hi>陸思閔茶法為川陜害遣亷按察奏罷其太甚者累遷陜西都轉運使給事中</hi>余良肱<hi>洪都分寜</hi>
　<hi>人第進士累官知䖍州士大夫死嶺外者喪車自䖍出良肱悉力振䕶遷光禄卿知宣州治為江東最七</hi>
　<hi>子卞爽最知名初試校書郎爽博學多大畧累官知明州復與卞俱入黨籍</hi>黄得禮<hi>豐城人舉</hi>
　<hi>進士為栁州推官建中靖國初應詔言持平守正如彭汝礪葉濤之徒當省其言子彦輔著論是非刋落</hi>
　<hi>陳言歴官所至有聲次山幼警敏歴官吏部員外郎数論事補外提點湖南刑獄所著有三餘集</hi>黄<lb/>
　庠<hi>分寜人博學强記就舉國子監開封府禮部皆第一比引崇政殿以疾不時入天子遣内侍即邸舍</hi>
<pb n="KR2k0008_WYG_049-41a"/>
　<hi>撫問賜藥時庠名動京師所作文傳誦天下聞于外夷歸江南五年以疾卒</hi>徐俯<hi>禧子庭堅甥仕</hi>
　<hi>為司門郎中㑹金人立張邦昌集百官議皆以次書名俯不書居城中買一婢名昌奴遇朝士至即呼前</hi>
　<hi>驅使之後避地廣中建炎中召至累官簽書樞宻院事俯工于詩有東湖集</hi>洪朋<hi>南昌人民師子</hi>
　<hi>庭堅甥也庭堅嘗稱其筆力扛鼎不患他日文章不圃垂世弟芻舉進士仕為諌議大夫所著有職方乗老</hi>
　<hi>集弟炎亦舉進士高宗召為中書舍人時方倥偬除命填委炎操筆立成未嘗屬藳</hi>李誼<hi>南昌人幼</hi>
　<hi>以孝聞舉進士罷入太學歴官諌議大夫奏牘数百無不剴切當帝心嘗論講和之非秦檜不樂累遷工</hi>
　<hi>部尚書資政殿學士所著有文集三十卷</hi>范璿<hi>豐城人舍選第一知甌寜縣平心率物吏民愛之遷</hi>
　<hi>兵部員外郎上言帝王弔伐事語凱切時秦檜主和議璿力争曰宰相須開懐聽天下人言安可以私意</hi>
<pb n="KR2k0008_WYG_049-41b"/>
　<hi>害公議耶出知南劍州不就所著有松谿集子徳動知龍泉縣遷知肇慶亦有文集</hi>李安國<hi>豫章</hi>
　<hi>人少穎悟能詩歴官知建昌軍剖决精明有两邑賦不均請减其多者交訟頓息遷知常州條上利害進</hi>
　<hi>司農卿開無名逋十八萬省楮幣百萬三年積緡錢斛米千百萬淳熈初擢户部侍郎</hi>京鏜<hi>南昌</hi>
　<hi>人紹興中進士擢監察御史嘗使金出為四川帥寜宗立累遷為左丞相卒贈太保諡莊定</hi>丁錟<lb/>
　<hi>新建人以伊洛之學倡江右子弟雲集與陸子靜友而議論有不同者號甕天先生孫中篤學力行聚書</hi>
　<hi>数萬卷號韋軒先生</hi>范士衡<hi>豐城人每謂春秋一經其說曼衍皆傳註害之作尊經辨及春秋本</hi>
　<hi>末晚事朱熹以書請益熹報之稱以老友</hi>黄疇若<hi>得禮曽孫第進士主析陽簿遷知廬陵周必大</hi>
　<hi>稱其有子路治蒲之政進知成都召除兵部尚書力辭丐歸命知貢舉試禮部尚書所著有竹坡集曽孫</hi>
<pb n="KR2k0008_WYG_049-42a"/>
　<hi>竑第進士仕至廣西提幹為文筆力奔放所著有留皮集</hi>孫義伯<hi>豐城人於書無所不讀謂治厯</hi>
　<hi>當偹三法曰象曰器曰数作六厯論渾盖同歸圖冩古今七十六家法数作大厯賦復古著傳其他著述</hi>
　<hi>尤盛雖瓶無儲粟澹如也</hi>李大性<hi>其先端州人祖積中為御史徙家豫章大性力學習典故仕至</hi>
　<hi>端明學士知平江府封豫章郡公諡文惠弟大異中博學宏詞科官至諌議大夫大理第進士官至朝奉</hi>
　<hi>郎大東官至龍圖閣學士大原官至朝㪚大夫其子孫尤盛</hi>趙汝暨<hi>新建人仕為明州録事叅</hi>
　<hi>軍有執平民為殺人盗者汝暨直其寃繼獲真盗豫章守貪刻宣撫趙葵薦汝暨知郷郡民始安且有拓</hi>
　<hi>境之功善政具舉進刑部尚書轉工部致仕</hi>胡价<hi>奉新人舉進士所著有當世急務湖北利害漢</hi>
　<hi>唐龜鑑及本朝名臣奏議等書</hi>裘萬頃<hi>新建人有孝行節操學問粹然一出于正登淳熈進士為</hi>
<pb n="KR2k0008_WYG_049-42b"/>
　<hi>樂平簿清聲播聞累遷大理司直力求外補差江西撫幹所著有竹齋詩集</hi>范應鈴<hi>豐城人開</hi>
　<hi>禧初進士知崇仁縣甚有政績累遷大理少卿卒諡清敏號西堂先生所著有西堂雜著及對越集徐鹿</hi>
　<hi>卿稱其經術似皃寛决獄似雋不疑治民似龔遂風采似范滂理財似劉晏而正大過之人以為名言</hi>
　徐鹿卿<hi>豐城人博通經史嘉定中進士累官禮部侍郎卒諡清正鹿卿居家孝友喜怒不形居官</hi>
　<hi>亷約清峻毫髪不妄取所著有泉谷文集奏議講義及手編漢唐文類文苑菁華</hi>羅必元<hi>進賢</hi>
　<hi>人嘉定中進士歴官撫州司法真徳秀入叅大政必元移書謂老醫嘗云傷寒壊証惟獨參湯可救先生</hi>
　<hi>其今之獨參湯乎通判贑州上書論賈似道後以直寳章閣致仕</hi>黄㽦<hi>庭堅姪孫嘗從朱熹學舉</hi>
　<hi>進士累官知台州謝良佐子孫居台州者播越流落㽦収而教之在郡先勸後禁訟牒消縮郡稱平治遷</hi>
<pb n="KR2k0008_WYG_049-43a"/>
　<hi>袁州所著有復齋集</hi>泠應徴<hi>分寜人寳慶初進士調廬陵主簿以亷能著知廣州理政務不擾不</hi>
　<hi>倦嘗曰治官事當如家事惜官物當如己物聞襄樊受圍日繕器械裕財粟以偹倉卒後卒頼其用臨事</hi>
　<hi>輒斷雖勢要不為撓奪</hi>徐經孫<hi>豐城人寳慶初進士累官太子詹事敷陳經義隨事啟廸景定</hi>
　<hi>初春雷求直言所對悉中時病忤時相賈似道拜翰林學士知制誥未踰月罷歸後以端明殿學士閒居</hi>
　<hi>十年卒追封豐城伯諡文恵</hi>劉徳秀<hi>豐城人舉進士歴官諌議大夫吏部尚書進龍圖閣學士</hi>
　<hi>四川制置使改知潭州召簽樞宻院進爵郡公為政嚴而不苛帥蜀尤有去思自號退軒有遺藁数十卷</hi>
　王衡仲<hi>豐城人舉進士授新昌簿居官不詭隨尤善推類以得事情漕運使捕盗数十約至境誅</hi>
　<hi>之衡仲按其事曰非真盗也悉縱之遷守建昌軍值大旱入境大雨如注郡人迎喜曰真刺史雨也號栢</hi>
<pb n="KR2k0008_WYG_049-43b"/>
　<hi>軒所著有文集</hi>李琮<hi>豐城人力學不倦趣向高雅邑有長堤江水為患琮輸財於官易以石以子貴</hi>
　<hi>進工部侍郎子秉登進士以都官郎中歴知宿州所至有恵政從子仲詢為金谿尉孫君伯知蕭縣亢臨</hi>
　<hi>川丞登舉進士歴官吉水丞龍庚舉進士疏論五欺十賣之罪子丁夘為桂陽軍判官有文集</hi>徐國<lb/>
　和<hi>豐城人兄弟義居宰木連理其子定親喪廬墓三年家有紅紫牡丹悉變為白人以為至孝所感定</hi>
　<hi>卒子頎居喪三年寢食于墓曽孫傅霖事親尤孝居喪如制人謂徐氏世孝又同邑過昱母卒刻像事之</hi>
　<hi>考古人勉于孝者類成三十卷目曰至孝通神集</hi>章鑑<hi>分寜人以别省試及第累官同知樞宻院</hi>
　<hi>事咸淳中拜右丞相兼樞宻使後予祠鑑在朝日寛厚與人多許可士大夫目為滿朝歡云</hi>元熊<lb/>
　凱<hi>南昌人精義理之學以明經開塾四十餘年時稱遙溪先生子東造詣尤高逺從逰者益衆同邑熊</hi>
<pb n="KR2k0008_WYG_049-44a"/>
　<hi>良輔受學于凱善屬文所著有易傳集疏風雅遺音小學入門等書</hi>雷光霆<hi>分寜人家居教授學</hi>
　<hi>士程鉅夫詹天遊皆其徒也嘗註九經集義五十卷史辨三十卷詩義指南十七卷至元間遣使徴拜未</hi>
　<hi>幾卒學者稱龍光先生</hi>熊朋來<hi>豫章人宋咸淳進士授寶慶僉判未上而國亡遂隠居教授元</hi>
　<hi>初以薦為福建廬陵教授所至講論經義考古篆籀文字調律吕恊聲歌以興雅樂後以清州判官致仕</hi>
　<hi>學者稱為天慵先生所著有集三十卷子太古郷貢進士有文名</hi>趙一徳<hi>新建人至元中被俘</hi>
　<hi>至燕為鄭留守家奴歴三十年忽泣拜請於其主欲歸視父母許之至家父兄已沒惟母在年八十餘一</hi>
　<hi>徳𦵏父兄畢如期而還主家嘆其孝即縱之将辭歸㑹主翁以寃被誅羣奴各亡去一徳獨留為訴枉得</hi>
　<hi>雪主家分以田廬一徳不受而歸皇慶初旌其門</hi>湯霖<hi>新建人早喪父事母孝母嘗病熱更数醫</hi>
<pb n="KR2k0008_WYG_049-44b"/>
　<hi>弗效母曰唯得冰我疾可愈時天甚燠霖累日號泣池上忽聞池中戞戞有聲視之乃冰凘也亟取以奉</hi>
　<hi>母疾果愈郡守聞于朝嘉其孝行授臨江路儒學教授</hi>掲傒斯<hi>龍興富州人父來成宋郷貢進</hi>
　<hi>士傒斯父子自為師友由是通五經屬文典䴡仕至翰林侍講學士同知經筵與修經世大典及遼金宋</hi>
　<hi>三史卒追封豫章郡公諡文安子汯工翰墨官至秘書監丞</hi>趙徳<hi>宋宗室博學工文隠居郡城之</hi>
　<hi>東湖嘗註四書箋義五經辨疑行世</hi>熊復<hi>豐城人以五經教授郷里四方來學者嘗数百人以明經</hi>
　<hi>舉進士者衆著春秋成紀以恵後進</hi>隂幼遇<hi>奉新人五世同居家数百口讀書講學八嵗中九經</hi>
　<hi>科著韻府羣玉行世</hi>巴延<hi>西域人其祖父仕江西因家焉巴延由東湖山長辟為行省都事至正中</hi>
　<hi>兵陷巴延間道入閩攻復建昌因陳江南緩急之勢朝臣驚歎奏授南恩知州後除吏部侍郎㑹全閩二</hi>
<pb n="KR2k0008_WYG_049-45a"/>
　<hi>廣皆歸夲朝巴延遂潜隠進賢之北山洪武中以禮徃徴巴延聞使者将至作七哀詩祭同事死節之士</hi>
　<hi>飲藥而卒</hi>本朝張謙<hi>南昌人明經飭行教授東湖書院洪武初以文學舉授監察御史未幾辭</hi>
　<hi>歸後布政李宜之再以明經薦赴京試周易劉向說苑吏部奏第一授刑部右侍郎</hi>李宗頥<hi>靖安</hi>
　<hi>人幼聰頴年十二以能詩聞陳友諒陷南昌妻夏氏自溺井宗頥義之不再娶本朝初擢國子監學正改</hi>
　<hi>丞渭南後拜監察御史累官禮部尚書卒表為義夫</hi>朱善<hi>豐城人十嵗能屬文長通五經尤邃于詩</hi>
　<hi>洪武初累官至文淵閣大學士歸終于家所著有詩經解頥一齋集遼海集</hi>包希魯<hi>進賢人學</hi>
　<hi>問該博制行高潔門人受業必先徳行而後文藝士習為之一新稱之曰忠文先生所著有諾若文集子</hi>
　<hi>實夫力學明經事親至孝一日獨行忽遇虎啣其衣曵至林莽中實夫曰爾欲食吾肉吾何憾念父母垂</hi>
<pb n="KR2k0008_WYG_049-45b"/>
　<hi>老缺終身之養虎知我乎虎乃起復曵其衣至故䖏而去人以為孝誠所感</hi>龔鐩<hi>南昌人洪武中</hi>
　<hi>領郷薦拜兵科給事中執政不阿永樂中歴轉廣東按察司僉事宣徳中特陞四川按察使明察民隠當理</hi>
　<hi>必為在職四十餘年蕭然不異寒士後致仕二子海浩俱領郷薦</hi>吳存<hi>南昌人洪武中領郷薦歴</hi>
　<hi>官中外才能著稱永樂中陞山東布政使寛平仁恕深得方面體善吟詠尤長于草書</hi>向寳<hi>進賢</hi>
　<hi>人洪武中進士敡歴仕途清譽著稱累官至都察院右都御史兼詹事府詹事宣徳初條陳八事言論剴</hi>
　<hi>切有禆治道尋引年致仕</hi>黄宗載<hi>豐城人洪武末進士拜監察御史廵歴四方所至有冰蘗聲累</hi>
　<hi>官吏部侍郎進陞尚書為人中正和厚寛裕有容長于詩詞以引年致仕士林重之</hi>徐伯恭<hi>南昌</hi>
　<hi>人山西行太僕寺少卿素抱清操險夷一致致仕歸行李蕭然安䖏舊廬非飲射不入城府</hi>陳仲<lb/>
<pb n="KR2k0008_WYG_049-46a"/>
　賢<hi>武寜人母病刲肝割股以食母尋愈永樂初以事聞擢鴻臚司儀署丞旌表其門</hi>張顯<hi>奉新</hi>
　<hi>人父上原洪武初以儒士薦不就嗜經史善草書學者稱為誠齋先生顯以明經舉授王府教授永樂初</hi>
　<hi>與修國史遷國子學正考績書最特陞國子監丞</hi>劉端<hi>南昌人由進士官大理寺丞亷明執法靖</hi>
　<hi>難後因治方孝孺獄暑月縱息樹隂劓鼻而卒平生負浩然氣每以天下事自任在詔獄時有詩云綱常</hi>
　<hi>千古事此日屬銘彛所著有儒行十二篇懐古詩集并百家輯録隆慶初詔恤革除死難諸臣建大節祠</hi>
　<hi>以祀之</hi>王高<hi>南昌人與劉端為同年進士又與端同官靖難後縱方孝孺息樹隂劓鼻而卒隆慶</hi>
　<hi>初與端同祀大節祠</hi>胡儼<hi>南昌人未冠知名由教官薦入翰林歴官侍講國子祭酒與典機務受知</hi>
　<hi>永樂洪熈間眷待優厚宣徳初以老疾進太子賔客兼祭酒致仕歸閒二十餘年儼詩文豐裕為時所重</hi>
<pb n="KR2k0008_WYG_049-46b"/>
　<hi>有頥菴集数十卷</hi>吳淑潤<hi>豐城人永樂初登進士第授福建道監察御史有謇諤風尋陞浙江</hi>
　<hi>按察司僉事聲譽藹然</hi>彭遠<hi>南昌人永樂初中郷試歴官治民勤於所務陞淮安知府殷勤撫字</hi>
　<hi>持已清慎吏民畏服遷廣東布政使徳化大行一方仰頼以年老休官</hi>吕爰正<hi>奉新人永樂初</hi>
　<hi>中郷試擢兵部主事亷謹守法歴陞郎中精于所務輿論以為不可釋特陞左通政仍理其事尋以老疾</hi>
　<hi>辭歸</hi>盧淵<hi>新建人永樂中貢入太學擢兵部主事尋陞貟外郎大著才猷特遷本部侍郎端重謹飭</hi>
　<hi>始終不渝凡所謀為深愜衆意卒賜𦵏祭贈本部尚書諡恭順</hi>史安<hi>豐城人永樂初進士授禮部主</hi>
　<hi>事時交人再叛用薦舉安助師入交趾總戎栁升戰沒安被執不屈死之</hi>衛源<hi>南昌人永樂中進士</hi>
　<hi>擢監察御史累官河南布政使賑恤饑民全活者衆三年入為刑部尚書與顧佐齊名</hi>徐義<hi>南昌</hi>
<pb n="KR2k0008_WYG_049-47a"/>
　<hi>人永樂中進士授監察御史歴陞廣東副使河南左布政使所至俱有聲</hi>况鍾<hi>靖安人由吏員薦授</hi>
　<hi>禮部主事陞郎中簡知蘇州府授璽書假便宜從事至則舉僚属胥卒不法暨豪右恣侈者繩刓不少恤</hi>
　<hi>彰善癉惡使民震慴嘗與周忱講求糧運之法奏减重額虚徴糧合一百二十萬辨釋誣入軍罪千八百</hi>
　<hi>餘復逋户三萬六千七百餘種種興革皆綱紀大務秩滿郡民八萬詣闕請留再任七年卒于官論者謂</hi>
　<hi>其亷潔之操一塵不滓執守之固千夫莫回</hi>丁鉉<hi>豐城人永樂中進士除太常愽士歴刑部員外</hi>
　<hi>郎正統初陞刑部右侍郎扈從北征而亡贈本部尚書追諡襄敏録用其子</hi>萬觀<hi>南昌人永樂辛</hi>
　<hi>丑進士授監察御史陞嚴州知府累有善政遷左布政使卒</hi>范衷<hi>豐城人由進士歴昌化太和二</hi>
　<hi>縣尹陞知汝州居官清苦每去任民輒哀戀不舍時天下亷官三人衷為第一性至孝廬父墓𤓰生連理</hi>
<pb n="KR2k0008_WYG_049-47b"/>
　<hi>又有三白兎遶墓馴走人謂孝感所致二子鏞鍈皆第進士官藩臬長有聲于時鏞任廣西政績尤著</hi>
　孫曰恭<hi>豐城人兄曰良進士官副都御史曰恭進士及第廷對時第為狀元嫌其名若暴字遂置</hi>
　<hi>第三歴官翰林編脩脩譔侍講端志雅操問學純篤為文簡古惜未大用而卒</hi>熊觀<hi>豐城人永樂中</hi>
　<hi>貢入太學授刑科給事中歴知常州鳯陽二府陞山西叅政所至旌亷能懲貪墨風采凛然及致政執經</hi>
　<hi>業者無虚日</hi>聶好謙<hi>豐城人永樂中進士授工部主事遷郎中擢知廣州府抑强扶弱除弊革</hi>
　<hi>奸權貴有所需拒之弗憚郡稱為仁懐太守時新㑹冦聚知其名撫之即降去之復叛後卒于官民祠祀</hi>
　<hi>之</hi>熊錬<hi>進賢人宣徳中進士授刑部主事調工部改大理寺正獄多平反陞淛江提學僉事嚴約</hi>
　<hi>革弊以孝弟忠信禮義亷恥為先務明于知人去就之際如較錙兩仕終布政使引年致仕歸</hi>熊尚<lb/>
<pb n="KR2k0008_WYG_049-48a"/>
　初<hi>南昌人由吏員舉授都察院都事轉經歴陞福建泉州知府㑹大冦鄧茂七猖獗鎮廵檄以監軍不</hi>
　<hi>旬日降賊数百明年賊復逼境閫帥危懼尚初歎曰受命一方本以安民今冦出不時由我不職所致寧</hi>
　<hi>一人受害無致下民受殃遂單騎出城為流矢所中卒有司嘉其忠配享忠臣廟</hi>萬祺<hi>南昌人為</hi>
　<hi>郡工曹掾正統間除鴻臚寺序班至天順中累陞工部尚書太子少保平生精星厯學且醇謹無敢慢立</hi>
　<hi>朝亦多建明云</hi>陳安<hi>新建人正統間進士授大理右寺副審獄詳慎多所平反陞陜西叅議嵗旱禱</hi>
　<hi>雨輒應改雲南㑹滇池暴溢渰沒多方賑給活人十萬餘累遷布政使引年致仕</hi>羅箎<hi>南昌人舉</hi>
　<hi>進士拜監察御史活閩冦少壮者三百餘人累陞右副都御史廵撫湖廣撫諭苖獠嵗饑多所全活召還</hi>
　<hi>上疏乞親萬機用正人節賜予等事皆人所難言未幾致仕卒所著有知菴集</hi>鍾甬<hi>南昌人幼頴敏</hi>
<pb n="KR2k0008_WYG_049-48b"/>
　<hi>長益肆力于學屹然為士林師表屢薦不就强補郡學訓導雅不能俯仰遂力求退張元禎稱其真知實</hi>
　<hi>踐卓然以聖賢自力特立乎詞華利禄之際非孟子所謂豪傑之士哉</hi>章幼文<hi>寜縣人由嵗貢</hi>
　<hi>終京衛經歴嘗受學于南昌鍾甬制行端潔老益不渝</hi>李瓛<hi>豐城人景泰初進士授監察御史廵</hi>
　<hi>按南畿獨持風紀累陞松潘兵偹副使却徐謝二指揮金總兵堯彧被虜重圍選将出竒以解後卒于官</hi>
　<hi>蜀人慕之祀于名宦祠</hi>李裕<hi>豐城人景泰中進士授監察御史廵按陜西建言選将安流民等八</hi>
　<hi>事尋劾權貴逆謀歴官副都御史總督漕運剔除宿弊修飭河道漕運至今頼之進右都御史振揚風紀</hi>
　<hi>臺省肅然陞工部尚書轉吏部㑹朝覲黜陟一以至公𢎞治間致仕歸卒年八十張澯楊亷誌其墓</hi>劉<lb/>
　季清<hi>南昌人景泰中進士授南京大理寺評事江陵有富民訟其子不孝乃以至親曉譬子竟化之</hi>
<pb n="KR2k0008_WYG_049-49a"/>
　<hi>又有姑訟婦不孝亷直其寃婦得免季清為人孝友亷介每遇宴輒不懌或怪之曰老母乆違養何能自</hi>
　<hi>樂居常食淡素以教授為業云</hi>楊瑄<hi>豐城人景泰中進士授監察御史廵按河南彈劾有聲歴陞浙</hi>
　<hi>江按察使卒</hi>楊暟<hi>南昌人由嵗貢歴知徳州以亷介稱時嵗乆旱徒跣祈禱竟焦勞疾卒啟篋惟</hi>
　<hi>一破褐衫猶未仕時所置也</hi>熊懐<hi>豐城人天順初進士擢刑部主事讞獄詳明擢廣平知府摶豪</hi>
　<hi>强興水利嵗暑澇餓殍載道捐俸發廩賑之全活者甚衆民立生祠祀之以外艱去服闋知衛輝府稱循</hi>
　<hi>良陞廣東叅政時瀧水猺獞猖獗大軍征𠞰懐給饋餉振威聲遂平之㨗聞賜予優厚進布政使政績茂</hi>
　<hi>著累遷南京刑部侍郎以老乞休卒</hi>王一䕫<hi>復姓謝新建人父得仁由吏員任汀州府經歴有異</hi>
　<hi>政汀民請于朝祠之扁曰遺愛一䕫天順庚辰廷對第一授翰林院修撰累陞禮部侍郎十年以不附李</hi>
<pb n="KR2k0008_WYG_049-49b"/>
　<hi>孜省擢工部尚書外夷中宻言婉氣和善謀而多成嘗因彗見陳五事以格君心正宫闈尤人所難言又</hi>
　<hi>疏諌土木輿論善之卒贈太子少保諡文莊</hi>張元禎<hi>南昌人幼靈異五嵗出語驚人有心定萬</hi>
　<hi>事定之句長益嗜學登進士授編修成化初上疏勸行三年喪又疏論治道大本四事與時宰議不合求</hi>
　<hi>去𢎞治初召用上疏勸行王道幾萬言凡三赴召侍經筵進講太極圖性理諸書孝廟恱有天生斯人以</hi>
　<hi>開朕之語正徳初乞歸終吏部侍郎</hi>凃觀<hi>豐城人兄謙進士時英廟北狩廷臣議遷都抗疏論止之</hi>
　<hi>官至副使蚤卒觀登天順庚辰進士歴南京吏部郎中考察疏黜十餘人憲廟從之陞知衢州府再知寜</hi>
　<hi>國府政尚寛平民懐其恵有天降凃來解倒懸之謡後致仕二子昇旦皆舉進士昇任御史終廣東副使</hi>
　<hi>旦任都給事中歴官湖廣布政使皆以才能著稱</hi>于大節<hi>進賢人天順末進士授行人陞監察</hi>
<pb n="KR2k0008_WYG_049-50a"/>
　<hi>御史廵按湖廣以直言謫鶴慶府推官歴陞浙江按察使以不阿權貴遂稱疾去大臣交薦力以疾辭朝</hi>
　<hi>廷强起之改山東按察使卒為人矜名譽甘清苦歴任三十餘年終始一操士大夫髙之</hi>黄琥<hi>豐城</hi>
　<hi>人領郷薦拜臨洮同知有善政民廟祀之陞知肇慶府以得慶瀧水功擢廣東叅政尋乞休進嘉議大夫</hi>
　楊峻<hi>進賢人成化初進士知丹徒縣寛嚴兼濟百度維貞擢監察御史累遷布政使進南京光禄卿</hi>
　<hi>以老乞休去峻性孝友才優識逺所至剔蠧宣滯政聲翕然</hi>熊繡<hi>豐城人由道州籍登成化丙戌</hi>
　<hi>進授行人轉御史廵按陜西劾布政使落職繡謫知清豐縣得民心肖像祀之起知鳯翔府歴陞兵部左</hi>
　<hi>侍郎進右都御史廵撫两廣以瑾誣休致瑾誅召為南京刑部尚書未幾卒家計蕭然嗣子貧不能立卒</hi>
　<hi>諡簡肅</hi>羅經<hi>南昌人幼有志節由進士歴官廣東僉事瓊崖逺隔鯨波分廵者多失所矢經居一</hi>
<pb n="KR2k0008_WYG_049-50b"/>
　<hi>載歸嚢無瓊物改補提學勞于督課卒平生亷潔嘗以京官居家十載惟閉門受徒以自給云</hi>周季<lb/>
　麟<hi>寜州人成化中進士歴官浙江左叅政屡斷寃獄平巨盗賑饑多所存活陞河南布政使政績益茂</hi>
　<hi>㑹冦犯北凉特陞右副都御史徃廵撫之至則勒兵與戰斬首百級餘㨗聞賜勅奨予移鎮陜西有奉詔</hi>
　<hi>取牡丹者裁抑其費民以不擾召還廵撫薊州致仕</hi>丁隆<hi>南昌人登進士授太平縣令築堤捍江民</hi>
　<hi>號丁公埧擢御史出按湖廣執法不狥為權奸所忌謫判光州風采愈勵進同知滅延平沙冦𠞰賀連猺</hi>
　<hi>賊陞兵偹副使乞休每恨逆濠殘逞請于官立保甲以偹防禦人服其先事之智云</hi>江潭<hi>豐城人成</hi>
　<hi>化中進士授南京屯田主事嘗捧部檄覈蘆洲權鐺多方賄之不得同官有中其餌者以語揺潭一不為</hi>
　<hi>動轉員外進郎中屡與司空争事不茍隨以内艱去服闋赴銓曹卒于京棺殮之資出于親友潭學問精</hi>
<pb n="KR2k0008_WYG_049-51a"/>
　<hi>博詩文可傳言動不苟惜未究厥施云</hi>舒綱<hi>本性陳進賢人幼頴異領成化辛邜郷薦一試禮闈</hi>
　<hi>不第遂棄科舉之業勵志聖賢博究羣書父喪廬墓三年事母孝撫弟遺孤恤族中婚𦵏者動遵古典主</hi>
　<hi>教白鹿洞師道尊嚴綽有古人風</hi>艾璞<hi>南昌人幼警敏擅文名登成化進士授兵部主事累官都</hi>
　<hi>御史廵撫蘇松諸郡所至有聲嘗捧建儲詔使朝鮮歸槖蕭然詔求直言首陳慎修等六事又陳聖政等</hi>
　<hi>四事皆人所難言因勘勲戚家田逆瑾誣逮詔獄幾死瑾誅復職致仕卒</hi>魏黙<hi>新建人成化甲午科</hi>
　<hi>舉人知光澤縣剗釐宿弊不畏强梗嘗延禮閩士有文行者課邑之俊秀暇則躬為講經義亹亹不倦光</hi>
　<hi>澤志稱其剛明幹濟請托不行公家庶務多所修舉後家居足不履城府所著有介菴小集</hi>范兆<lb/>
　祥<hi>豐城人七嵗作登堯山詩以竒童稱登𢎞治丙辰進士時北邊入貢廷議依違可否兆祥上疏数千</hi>
<pb n="KR2k0008_WYG_049-51b"/>
　<hi>言其間尊國體料夷情有人所不敢道者選庶吉士授檢討應詔陳言時政語切宫闈下獄尋釋之出為</hi>
　<hi>涇府長史上疏論計安民社三事時議招南土民兵偹邊兆祥力言不教之民不宜驅而逺征議寝後以</hi>
　<hi>不附中人復下獄編戍放歸兆祥有才名尚氣節雖屢困踣不少沮抑</hi>陳伯宣<hi>靖安人補邑庠</hi>
　<hi>父卒廬墓肖像事之母卒復廬五年子恩中𢎞治甲子郷試事父母以孝稱于繼母益謹𢎞治間有司上</hi>
　<hi>其事詔旌表父子孝行之門</hi>劉華甫<hi>豐城人由進士歴吏兵給事中彈劾不避陞蘇州知府奏</hi>
　<hi>蠲虚糧三萬餘石以疾去起知雲南曲靖軍民府夷民安之復以疾辭歸卒祀郷賢祠</hi>楊亷<hi>豐城</hi>
　<hi>人父崇領郷薦歴知桞州永州二府有善政民甚徳之亷舉郷試第一登進士好學攻文辭于天下事靡</hi>
　<hi>不究心授庶吉士轉給事中首薦張元禎吳寛李東陽王鏊宜偹日講講書宜用大學衍義時論韙之仕</hi>
<pb n="KR2k0008_WYG_049-52a"/>
　<hi>終南京禮部尚書嘗摘薛瑄十五人各為傳賛命之曰理學名臣卒贈太子少保諡文恪</hi>龔浩<hi>南昌</hi>
　<hi>人其妻徐與李孜省妻兄弟也孜省方寵幸浩郷舉上春官獨不徃至目為林靈素孜省中傷之授禄勸</hi>
　<hi>州知州□夷皆若于訓改知潞南州時竹子龜山二寨猖獗浩單車入寨宣威徳諭以禍福二寨帖然夷</hi>
　<hi>人廟祀之休致歸疾革作浩然歌而卒</hi>楊源<hi>瑄子欽天靈䑓郎正徳初逆瑾亂政源察星象失度</hi>
　<hi>疏陳止㳺幸黜奸邪忤㫖杖于朝謫戍甘肅卒于途中外壮其節概</hi>熊卓<hi>豐城人由進士為平湖知</hi>
　<hi>縣擢御史陳時政得失奉勅勞軍盡革乾沒之弊按都督神英賍罪論如法雖權貴莫之撓廵按廣東貪</hi>
　<hi>墨下吏望風先遁時逆瑾權傾中外卓獨抗節不屈遂誣以奸黨勒令致仕</hi>陸時通<hi>豐城人由</hi>
　<hi>進士授行人選御史首陳國體廣聖學六事發逆濠奸軌及濠誅武廟親征駐蹕南畿者逾嵗力請回鑾</hi>
<pb n="KR2k0008_WYG_049-52b"/>
　<hi>辭甚剴切士林韙之</hi>汪深<hi>進賢人由郷舉授蘄水知縣下車首詢民瘼革弊政清虚糧積榖至肆萬</hi>
　<hi>餘石後飢嵗藉以賑䘏脩築堤堰旱澇有偹葺學宫文風為之一新卒于官士民哀慕之祀蘄水縣名宦</hi>
　<hi>祠</hi>李元凱<hi>豐城人由進士知婺源縣邑故煩劇下車與民休息興革不避勞怨奏除鎮守千户</hi>
　<hi>民免暴害㑹採内臣貪虐凌有司遂棄官歸終身窮約婺人追祀名宦祠</hi>熊達<hi>南昌人由進士為溧</hi>
　<hi>陽令興學校毁淫祠立義塚以絶水𦵏擢御史劾道士崔志薦名儒張元禎陳獻章又納畨貨築堤塍杜</hi>
　<hi>滹沱水患因忤逆瑾致政值逆濠搆亂以死自守卒免于患祀郷賢祠</hi>傅習<hi>進賢人由進士任大</hi>
　<hi>理評事以執法忤逆瑾謫理問瑾怒未釋復逮刑弗狥屈後陞僉事副使兵偹屢建軍功終副都御史克</hi>
　<hi>定土官之亂其剛介始終一致云</hi>凃淮<hi>靖安人由進士授工部主事歴陞順慶知府嘗自矢曰吾</hi>
<pb n="KR2k0008_WYG_049-53a"/>
　<hi>縱不能為循吏自信决不為酷吏也時民苦水患奏築堤禦之且弭盗安民興利祛弊郡大治終身無所</hi>
　<hi>競於世居郷未嘗以貲貨差别人焉</hi>丁錬<hi>新建人由進士令淳安涖政清苦擢禮部主事與修憲宗</hi>
　<hi>實録母死廬墓服闋補工部員外引年致仕楊亷銘其無書不讀進退以禮</hi>朱廷聲<hi>進賢人授</hi>
　<hi>行人擢御史歴官浙江僉事以侍郎致仕平生操履清謹居官以亷介稱雖政尚平恕人不敢干以私郷</hi>
　<hi>評雅重其恬澹云</hi>朱槩<hi>豐城人由進士知吳縣改知旌徳陞刑部主事轉員外疏諌武皇廵逰廷</hi>
　<hi>杖奪俸起四川僉事畨賊阿戎叛據石城討平之轉叅議時播州宣尉兄弟争殺僉議用兵概獨徃諭以</hi>
　<hi>禍福竟悦服遷河南副使歴叅政卒于官</hi>楊銓<hi>豐城人由進士令襄陽擢御史以逆濠變疏革鎮守</hi>
　<hi>清戎两廣酌鹽法軍政利病罷行之陞興化知府去後民建祠立碑歴陞廣東布政使終順天府尹致仕</hi>
<pb n="KR2k0008_WYG_049-53b"/>
　<hi>銓體貌魁梧材宏而敏爲時所重云</hi>秦僎<hi>南昌人由進士授汀州府推官平反寃獄復補潮州擢涿</hi>
　<hi>州知州明文東武西之位雪妾誣嫡氏之寃以清節入朝名宦祀郷賢祠</hi>范慶<hi>豐城人由進士授刑</hi>
　<hi>部主事歴員外郎中嘗决武弁奪爵不為權貴撓奉命勘晉藩獄情法兩盡出守蘇州禁火𦵏革酒艤捕</hi>
　<hi>樗愽止㳺女惓惓以移風易俗為先終雲南憲副卒祀郷賢祠</hi>葉釗<hi>豐城人由進士授南京刑部主</hi>
　<hi>事見乆繫淹滯者皆制于貴戚不敢决釗悉按如法有中貴奪民蘆洲嵗利不下五百金判以歸之應詔</hi>
　<hi>陳八事忤逆瑾逮獄既歸講學於嶽麓石皷諸山尋卒諸士請配享石皷書院</hi>陳奎<hi>南昌人由進士</hi>
　<hi>知廣濟縣擢御史查盤甘肅牴牾逆瑾幾杖死廵按廣西奸賍觧綬歴山西山東河南臬藩平盂冦城晉</hi>
　<hi>陽脩三闗改汾河扈從武廟南廵權璫畏憚以廣西左轄致政當道餽以逆産咸固辭焉祀郷賢祠</hi>魏<lb/>
<pb n="KR2k0008_WYG_049-54a"/>
　棨<hi>新建人由進士授行人副時逆瑾擅權棨上書言時政無所避忌出叅閩藩時古田流賊盤據議者</hi>
　<hi>欲屠之棨曰倡亂者馬周良也誅止周良耳賊解民頼全活者数十萬咸肖像祀之以母喪歸行李蕭然</hi>
　<hi>陞右布政致仕卒祀郷賢祠</hi>查仲道<hi>寜州人舉進士授兵部主事疏諌武廟南廵被杖幾死嘉</hi>
　<hi>靖初録直言擢郎中出守杭州因織造太監暴横不堪命力抗阻之遂為所誣械至京謫運同擢知汀州</hi>
　<hi>府卒于官民祠祀之平生性剛介以直道自任云</hi>胡訓<hi>南昌人舉進士謙恭醇謹不以賢智先人</hi>
　<hi>每居一官輒思盡其職兵偹廣東以賊攻賊海賊竟遁廵撫雲南以夷治夷滇夷畏懐及總憲南都整飭</hi>
　<hi>大體風紀肅然官至太子少保南京兵部尚書卒贈榮禄大夫賜祭𦵏祀郷賢世稱盛徳長者云</hi>楊<lb/>
　薰<hi>南昌人由進士授主事劾逆瑾謫刺潮州民生祠之歴陞四川兵偹僉事讓松潘之功轉貴州有宣</hi>
<pb n="KR2k0008_WYG_049-54b"/>
　<hi>慰以金餽之者正色拒之致政歸行李蕭然家居野服途行絶無宦態王守仁大書清流臣子四字贈之</hi>
　熊浹<hi>南昌人由進士授職諌垣諍武廟南廵疏世廟以弟繼兄以子繼父與時議異出叅河南召修明倫大典</hi>
　<hi>歴僉副都御史風采凜然再起南京禮部尚書議寂表揚朱家巷疏轉南兵書考校軍政悉當材品召掌</hi>
　<hi>北院紏正官邪辨雪誣枉時議建九廟有附㑹武皇不可自為一世者浹正言之晉吏部尚書銓叙流品</hi>
　<hi>尤奨㧞恬退後以諌箕仙忤㫖械繫歸田平生重倫理挺挺有氣節深得大臣體穆宗即位贈少保諭祭</hi>
　<hi>録其後一人祀郷賢祀諡恭肅</hi>熊蘭<hi>南昌人由進士授行人擢御史豪右歛迹時逆濠蓄異謀蘭首</hi>
　<hi>洩其奸武廟親征至金陵聞而歎曰真御史也官至太平知府祀郷賢弟葛領郷薦為人剛正不苟合逆</hi>
　<hi>濠廹脅從已窘辱百端囚禁一載幾死終不附</hi>周季鳯<hi>寜州人由進士歴吏部員外慮囚湖廣極</hi>
<pb n="KR2k0008_WYG_049-55a"/>
　<hi>明慎釋矜疑者三百餘人陞兵偹副使改雲南提學卒遷布政使平嘉魚巨冦擢右副都御史終刑部侍郎</hi>
　<hi>進階尚書諡康恵</hi>余楨<hi>奉新人由進士授工部主事改武庫司嘉靖初議大禮以諌獲罪而死隆</hi>
　<hi>慶改元贈光禄寺少卿祀郷賢祠</hi>何祉<hi>進賢人由進士授行人陞户科給事以諌諍著聲時江北</hi>
　<hi>大饑疏請發内帑蠲租税民頼全活告飬復起南兵科條陳商書一徳三義軍政四事馬政五事足國裕</hi>
　<hi>民六事陞嘉定知府民為立祠未竟厥施而卒祀郷賢所著有常濱文集</hi>舒芬<hi>進賢人幼警異十二</hi>
　<hi>嵗作馴㕍依人賦郡守竒之薦補庠校士督學蔡清輒試首選曰他日必大魁天下果以廷試第一授修</hi>
　<hi>撰因武廟北狩上隆聖孝疏又上車服疏諷諭切至後因南廵率同官伏闕懇疏幾斃杖下神色不異謫</hi>
　<hi>福建市舶提舉世廟録直言復職旋以疾終平生風節凜然文章亦宕跌不羣所著有周禮定本等書諡</hi>
<pb n="KR2k0008_WYG_049-55b"/>
　<hi>文節</hi>朱世忠<hi>南昌人領郷薦時逆濠慕其才名招之不肯附授知縣歴同知民為尸祝以左長史</hi>
　<hi>致仕居官厲氷蘗之操事父母以孝稱沒祀鄊賢</hi>方孟縉<hi>武寜人早失父事母孝比沒廬墓由</hi>
　<hi>進士授刑部主事時貴戚張氏搆大獄不决縉折㫁平允推理淮安漕刑值江西吳城兊運軍民交變一</hi>
　<hi>詢輸服議改就省兊至今民便之歴陞僉事致仕卒祀郷賢祠所著有雁里淺稿</hi>姜儀<hi>南昌縣人</hi>
　<hi>由進士初任鳯陽抗疏逆權閹蕩平湖冦懾服貴宣慰安族鎮建寜諸路荒全活億萬人征楚苖蠻不妄</hi>
　<hi>殺一人復地四十五營寨疏忤時相謫官致仕平生剛介敦孝弟讀書危坐終日祀楚辰名宦本郡郷賢</hi>
　李金<hi>豐城人進士尹碭山築城以防流賊後值洪水恃為保障陞兵部郎中諌武廟南廵杖幾死陞</hi>
　<hi>台州知府懲奸慝弛鹽禁蠲逋負設糜拯飢民頼全活祀碭山名宦</hi>趙惟興<hi>南昌人由郷舉知桐</hi>
<pb n="KR2k0008_WYG_049-56a"/>
　<hi>廬縣仁恕均役野宿禱雨設飦粥濟民飢百姓尸祝之陞承天府同知出帑以援漂沒築堤以障洋沙巨璫</hi>
　<hi>不敢撓其法邑有𣙜鹽羡金用以貸貧民之輸宦逰十載寒素如故卒無以為殮云</hi>李逢<hi>豐城人以</hi>
　<hi>進士任紹興府推官亷明人不敢干以私擢給事有風采時大同搆隙國是無從逢抗章直憲臣劉源清</hi>
　<hi>之獄復疏諌光禄靡費四十萬緡世宗幸承天伏闕極諌謫尉永福轉徳安知府所至有聲卒于官</hi>魏<lb/>
　良弼<hi>新建人性資剛毅操履方嚴逰王守仁門早聞良知之學自縣宰陟諌垣屢以讜言犯闕屢受</hi>
　<hi>廷杖亦屢復職每杖患甫愈又以直言受杖下詔獄雖獄卒亦為之流涕而直聲滿天下隆慶初晉太常</hi>
　<hi>少卿致仕弟良中嘉靖乙酉郷試第一良器俱受學於王守仁門多所自得</hi>萬鏜<hi>進賢人父福進</hi>
　<hi>士官金華知府鏜舉進士授刑部主事員外郎改吏部考功文選郎中陞太常少卿累官吏部尚書掌銓</hi>
<pb n="KR2k0008_WYG_049-56b"/>
　<hi>選人服其介加太子少保卒䝉祭𦵏</hi>周期雍<hi>寜州人由進士選御史清軍两廣陞福建兵偹僉事</hi>
　<hi>歴官按察使刑部侍郎右都御史仕終南京刑部尚書自陳休致</hi>鄧顯麒<hi>奉新人由進士授行</hi>
　<hi>人諌武廟南廵忤㫖廷杖謫國子監學正典試京闈首㧞楊維聰士論服其知人擢御史上先聖學節民</hi>
　<hi>財釐祀典疏廵鹽山東監察湖廣俱有生祠去思碑仍祀本縣郷賢所著有夢虹奏議</hi>郭昇<hi>新建</hi>
　<hi>人事親以孝聞預識宸濠之變避居巖中卒免于難居室罹兵燹官給逆産堅執不受以貢授興國司訓</hi>
　<hi>日與諸士講學即以俸資舘榖之数月翕然信從卒于任歸櫬蕭然著有大學中庸問答</hi>羅明<hi>南昌</hi>
　<hi>人由吏員授衛知事歴四川劔州判官正徳中劇盗鄢藍等数萬人攻城民竄明偕其子介死守孤城不</hi>
　<hi>支明被執罵賊就死介奮身救父亦被殺事聞䝉恩䘏䕃</hi>江匯<hi>進賢人由進士授兵部主事累官河</hi>
<pb n="KR2k0008_WYG_049-57a"/>
　<hi>南右布政使亷介剛直不畏權貴居家益勵清節士論高之</hi>陳冠<hi>南昌人由進士授工部主事歴</hi>
　<hi>陞營繕郎中親覈中貴役占冐濫諸弊淹郎署十五年不遷忤時相謫官家居不事豐殖一榻数十年無</hi>
　<hi>有御之者郡士大夫共髙之祀郷賢</hi>張鏊<hi>南昌人由進士簡庶吉士陟部郎悉毁寳玉佛像力拒徽</hi>
　<hi>藩田租督浙學政得人最盛以祝辭忤時相改遼冏卿轉藩臬至南京兵部尚書相度留都險要分水陸</hi>
　<hi>兵首尾聫絡俾江南北免倭冦荼毒皆鏊力也鏊外直内清儒雅為世所重沒祀郷賢</hi>宋景<hi>奉新</hi>
　<hi>人方正耿介持大體習典故由進士筮仕州守以治行卓異改御史因忤逆瑾請告再起忤時相擢僉憲</hi>
　<hi>歸後薦起歴藩臬累官南京兵部尚書轉左都御史守法不撓紏肅百僚海内想望其風采卒贈太子少</hi>
　<hi>保諭祭𦵏諡荘靖祀郷賢</hi>萬廷彩<hi>武寜人由郷舉授訓導歴陞國子監學録南京刑部郎中仕終</hi>
<pb n="KR2k0008_WYG_049-57b"/>
　<hi>參政居官四十餘年練達剛正勤慎精明沒祀郷賢祠所著有求正稿</hi>張臬<hi>進賢人由進士授刑</hi>
　<hi>部主事歴官副使按察使左右布政使陞都御史廵撫四川進南京兵部侍郎總督閩廣右都御史</hi>傅<lb/>
　烱<hi>進賢人由進士授刑部主事改山東道御史歴操江都御史刑部侍郎仕至南京刑部尚書自陳致</hi>
　<hi>仕卒諭祭𦵏</hi>李璣<hi>豐城人由進士簡庶吉士歴官國子祭酒累陞至禮部尚書典文試者五典武</hi>
　<hi>試者一嘗為史官典内學堂教事後中官多貴倖亦不藉以進且衷膓洞豁不設城府人樂親焉</hi>李<lb/>
　遂<hi>璣弟由進士筮仕使垣列秩祠部出歴郡牧藩臬晉貳留憲終兵部尚書剔歴四紀赫有令聞間以</hi>
　<hi>忤權遭擯落迨平倭難靖叛軍坐消池河之變功績尤茂祀郷賢</hi>曽鈞<hi>進賢人由進士授行人累</hi>
　<hi>官南京刑部侍郎中外垂三十年所至遺愛遐思逺邇若一居南垣以謇諤稱歴藩臬中丞卿貳以勁節</hi>
<pb n="KR2k0008_WYG_049-58a"/>
　<hi>著且抗疏歸田其介如石竒氣峻節海宇仰之卒贈刑部尚書諡恭肅</hi>喻茂堅<hi>豐城人領四川</hi>
　<hi>郷薦登進士第授銅陵知縣治行卓異擢御史恒守正忤時後守两郡踐藩臬轉右副都御史大理卿刑</hi>
　<hi>部侍郎晉尚書歴事两朝屡批逆鱗履虎尾既全其道又全其身且筮仕宦成清苦一節以尚書致仕嚢</hi>
　<hi>無餘金自奉簡約若儒生然隆慶改元贈太子少保諭祭𦵏子姓秩秩約可百人科第接武遂為榮昌宦</hi>
　<hi>族云</hi>丁以忠<hi>新建人由進士授刑部主事諸疑難大獄多所裁决出為河間知府發粟賑饑却賄</hi>
　<hi>明法歴閩廣藩臬所在尸祝廵撫山東汰冗兵簡浮食晉南京兵部侍郎定噪卒之變既考續郷貴當國</hi>
　<hi>感時事遂懇疏致仕歸卒祀郷賢所著有世美堂稿</hi>黄樞<hi>南昌人由進士授縣尹陟南刑曹累轉至</hi>
　<hi>太守居官清慎自持興利剔蠧勞怨不避故嘉興賑飢湖州禱雨特疏請蠲民受其恵竟以勞心民瘼卒</hi>
<pb n="KR2k0008_WYG_049-58b"/>
　<hi>於官當永訣時有勢家饋貽棺衾奮起手麾之亷介至死不變沒祀湖州名宦本郡郷賢</hi>吳桂芳<lb/>
　<hi>新建人由進士筮仕部郎却婚時宰為士林所重出守維揚督學東魯繼由藩臬建牙两廣練兵禦冦開</hi>
　<hi>府河漕疏海口以洩滛潦造石堤以防風濤卒于官且孝事繼母推恩䕃均貲産以待弟建橋梁築圩壋</hi>
　<hi>以利濟郷人嘗論道龍光以作興後進云</hi>孫世祐<hi>豐城人由進士授行人歴員外僉憲藩叅至都御</hi>
　<hi>史巡撫雲南先是土官豪恣禍變相踵世祐約黔徒緝奸猾諸難悉平陞工部侍郎修葺城堞時倭夷江</hi>
　<hi>冦並起卒恃以無恐召拜刑部尚書致仕卒世稱為長者云</hi>李遷<hi>新建人登進士以行人出使滇</hi>
　<hi>蜀貴竹堅却餽贐除南京兵部主事按侵犯三皇陵獄不狥權貴全活数百人出知濟南府疑獄多所平</hi>
　<hi>反歴楚蜀西粤藩臬辨雪寃獄開諭藩王廵撫真定援兵破虜總督兩廣悉𠞰諸蠻蕩平三世劇冦功尤</hi>
<pb n="KR2k0008_WYG_049-59a"/>
　<hi>韋焉以南京刑部尚書歸老卒祀郷賢祠所著有鶯谷山房集</hi>黄潯<hi>豐城人領郷薦授彰徳府推官</hi>
　<hi>通判常州興吳中水利知許州除商税紆里甲民有青天黄母之謡卒祀許州名宦祀</hi>萬思謙<lb/>
　<hi>南昌人由進士授吳江丞轉嘉定尹偹禦倭冦築城堞淹滯郎署轉光禄丞以長揖冡宰外𥙷官至福建</hi>
　<hi>左布政使家徒壁立陞南京太常寺卿致書張江陵勸復言官切直相忤遂致政歸箧無遺帛清節天成</hi>
　<hi>士論歸之</hi>王希烈<hi>南昌人幼頴異七嵗有敲落梅花襯筆香之句人咸竒之由進士選翰林院庶</hi>
　<hi>吉士授編修歴官春坊國子祭酒吏禮二部侍郎兼侍讀學士掌詹事府事充經筵日講與纂修副總裁</hi>
　<hi>希烈梓中休度内直外和居常以名節自持立朝三十餘年未嘗私謁政府侍經筵日講每引經寓規諷</hi>
　<hi>忠悃溢然嘗攝禮部尚書事會肅王薨無嗣中尉某隂援為代希烈正色不許甲戍典會試張江陵以子</hi>
<pb n="KR2k0008_WYG_049-59b"/>
　<hi>希進則矢日不私士論服之屢與郷㑹試門生例獻贄悉峻絶之居父喪哀毁服闋以原官召用而烈竟</hi>
　<hi>以毁卒贈禮部尚書諭祭𦵏祀郷賢</hi>
列女謝小娥<hi>豫章人嫁溧陽段居正居正與小娥父作賈江湖並為盗所殺小娥夢父及夫告曰</hi>
　<hi>殺汝父者申蘭殺汝夫者申春小娥尋訪嵗餘得之乃詭服為男子托傭蘭家一日蘭釃酒會羣盗蘭與</hi>
　<hi>春皆醉小娥斬蘭首大呼捕盗郷人踰墻擒春并其黨数十皆抵死小娥還豫章人争聘之不許削髪為</hi>
　<hi>尼</hi>彭烈女<hi>分寜太平郷人宋嘉祐中随父入山伐薪虎嚙其父女抽刀挺身斫虎父得不死負</hi>
　<hi>歸州以事聞詔賜巢帛仍命有司嵗時存問</hi>吳中孚妻<hi>進賢人少寡宋景定初兵亂携孤女</hi>
　<hi>以自沉于縣之染歩曰義不辱吾夫也</hi>段氏<hi>隆興人霍榮妻榮無子嘗乞人為飬子榮卒段年二</hi>
<pb n="KR2k0008_WYG_049-60a"/>
　<hi>十六孝養舅姑舅姑沒諸父貪其産謂曰汝無子宜改適霍氏業汝無預段曰家資不足計但再醮非義</hi>
　<hi>即入室引針刺面墨漬之誓死不貳元大徳初旌其門</hi>丁氏<hi>新建人鄭伯文妻元大徳間伯文病</hi>
　<hi>将殁丁與訣曰君脱有不諱妾當從但君父母已老妾且忍死以奉其餘年必不負君伯文卒丁年二十</hi>
　<hi>七居喪哀毁服除其父母議奪嫁之丁慟哭言所以盡不死之故父遂止舅姑嘗病丁夙夜䕶侍及卒喪𦵏</hi>
　<hi>禮事上表其門</hi>陳淑貞<hi>富州陳壁之女壁故儒者移家隆興淑貞七嵗能誦詩鼓琴元末陳友諒</hi>
　<hi>冦隆興淑貞取琴絃之曲終泫然流涕曰吾絶絃於斯乎父母怪問之淑貞曰城陷必遭辱不如早死明</hi>
　<hi>日賊至遂溺東湖水死之時同郡李宗順妻夏氏亦儒家女賊至與其女共投井死</hi>劉氏二女<lb/>
　<hi>隆興人長曰貞年十九次曰孫年十七皆未許嫁陳友諒冦隆興其母泣謂曰城或破置汝何所二女曰</hi>
<pb n="KR2k0008_WYG_049-60b"/>
　<hi>寜死不辱父母也城陷二女登楼自縊</hi>羅文姬<hi>南昌人元幹女年十六適鄭氏鄭疾篤執姬手</hi>
　<hi>曰汝盛年當别適母自負也姬誓不嫁鄭亡水漿不入口者七日𦵏夫訖投繯而死</hi>高烈女<hi>寜縣</hi>
　<hi>人年十七有美色元季盗起匿巖穴中盗詰其弟得之高抗言曰我在室女未受父母命豈可擅事人盗</hi>
　<hi>甘言誘之再三高曰吾寜死不屈也盗强之高大詈不服乃㧞刀欲殺高忻然受刄顔色不少變遂遇害</hi>
　舒氏四節<hi>靖安舒𢎞道妻王氏年二十八而寡子三長仲甫生子未一週而卒妻陳氏亦操志</hi>
　<hi>不二女二長曰靖正適項坊張氏次曰靖貞適奉新鄭氏俱早寡無出矢志自持皆無愧于其母</hi>葉<lb/>
　貞女<hi>名兆姺南昌人聘新建李光庭未娶而光庭卒兆姺時年十三先月夢光庭騎白馬衣素衣入</hi>
　<hi>其室相携補綴覺以告嬸母越数日訃聞傷之誓不改節父母憐其幼强為轉聘兆姺聞之即于宻室整</hi>
<pb n="KR2k0008_WYG_049-61a"/>
　<hi>裝自縊而死</hi>劉氏雙節<hi>南昌劉天瑞妻熊氏年二十三而寡生子仲高娶喻氏年二十亦寡</hi>
　<hi>生子觀方四嵗熊自念婺居艱難諷喻曰此㷀㷀四嵗兒安可冀望喻泣曰姑能不負所天吾獨不能乎</hi>
　<hi>前途明暗一聽諸命于是姑婦紡織自給觀竟有成立孫曽不下二十餘人熊沒年九十一喻亦八十一</hi>
　<hi>人以為天道之報有雙節集行于世</hi>孫氏<hi>豐城庶吉士周懋昭妻年二十適懋昭越三載而昭卒于</hi>
　<hi>官遺腹生子仁誓不再嫁同邑庶吉士黄瓛妻胡氏年二十三適瓛甫二載而瓛亦卒于官胡扶櫬歸𦵏</hi>
　<hi>以節自守又邑庠生周珍妻吳氏珍卒殮畢吳自縊死合𦵏焉</hi>熊氏<hi>名謇奴豐城人余繼妻年二十</hi>
　<hi>一歸繼繼疾度不能起語以偹後事熊出篋中衣對繼紉定每襲為二泣且謂曰即有不幸吾當服之以</hi>
　<hi>俱死不能獨生也繼卒熊眎襲歛畢聞家人議舉棺焚化即衣所紉衣期赴火死家人察其意防之少懈</hi>
<pb n="KR2k0008_WYG_049-61b"/>
　<hi>即自縊與繼同日合𦵏于施家園</hi>余睿昭妻游氏<hi>睿昭卒無嗣撫侄銘為子孀居三十</hi>
　<hi>年非廟祀不接宗族紡織以供舅姑躬勤艱苦終身不渝𢎞治十一年旌表</hi>蔣愛貞<hi>順義郷人</hi>
　<hi>納徐貢陳聘未適而陳卒愛貞誓不改適有二富民争聘者訟于官得不果兄名貴亦死嫂陳氏年十九</hi>
　<hi>愛貞與之同志相守克全雙節亡年俱近七十</hi>林氏<hi>豐城李與鎬妻年十九歸鎬甫載鎬卒生子平</hi>
　<hi>尚在襁褓族豪利其有百計害之林恐平遇害宻托扵外氏育之身攖其鋒豪見林志難奪乃夤夜執凶</hi>
　<hi>器毆之中額流血被面時繼姑亦孀居林奔就之得免自是姑媳相依守節不渝教子有成孫逢遂繼領</hi>
　<hi>郷薦人皆賢之</hi>胡氏<hi>奉新李瓉妻瓉早卒遺二孤長浹甫三嵗次仲尚在懐時有欲奪其志者胡守</hi>
　<hi>益厲三十九年始終無玷華林亂嘗廹于冦投懸崖不死人咸謂天佑節云正徳十年旌表其門</hi>洪<lb/>
<pb n="KR2k0008_WYG_049-62a"/>
　氏<hi>南昌人張士琦繼室年十七歸張越二載而寡居志不二撫育夫前妻子源得有成立未嘗以貧窶</hi>
　<hi>動心貞白之操著聞于郷朝廷特加旌表焉</hi>張氏<hi>字文娥新建人指揮使方卬妻梧州知府張元</hi>
　<hi>春女也正徳庚午卬督兵討桃源劇盗死之張聞訃號曰吾夫以死報國吾何難以死報夫一慟遂絶救</hi>
　<hi>之得甦有娠黙禱曰姑俟之生男也吾與俱生生女也吾與俱死矣踰月而生子恩值家徒壁立惟紡繢</hi>
　<hi>織絍殫力盡瘁事姑以終其天年嘉靖間蒙旌表後以子貴封太淑人贈太夫人</hi>陳氏女<hi>寜州</hi>
　<hi>父孟寔為䖏子時母黄氏疾危醫不能療女焚香籲天割股置糜中食之母病尋愈郷人重之稱之曰孝</hi>
　<hi>女</hi>陳氏<hi>豐城人諶烓妻烓為江州廵司掾流冦掠其境烓被執陳氏同壽華俱色少賊欲汚之遂</hi>
　<hi>殺烓陳指賊厲罵賊怒又殺之夀痛哭抱二屍以血塗面籲天而呼復抗聲以罵賊賊又殺之有司竒其</hi>
<pb n="KR2k0008_WYG_049-62b"/>
　<hi>節以聞旌表其門</hi>張氏<hi>奉新人余陽妻年二十一時華林賊衝入縣境張以少艾被虜前去至後</hi>
　<hi>坪旅店衆欲辱之張憤罵曰有死而已决不受賊奴辱罵不絶口賊遂斬之</hi>江氏<hi>奉新易功亷妻</hi>
　<hi>被華林賊執堅不從賊且叱罵之賊怒㫁其首</hi>楊氏<hi>新建謝聰妻年二十聰卒誓不再適立姪廷和</hi>
　<hi>為嗣娶媳方氏生孫天𦙍和亦蚤卒𦙍長娶鄧氏未幾𦙍又早卒遺腹生子産正嘉靖丙辰楊年七十而</hi>
　<hi>終事聞旌表</hi>易妺貞<hi>聘儀賓子楊鐶未婚鐶卒妺貞聞訃墜樓幾死誓不再天奔弔楊氏舟至</hi>
　<hi>河索夫神主成親迎禮用小竹簥抱主入柩前行合巹禮朝夕哭奠及朞年夜焚香畢自縊於夫柩側事</hi>
　<hi>聞旌表</hi>秦氏　鄧氏<hi>新建人共事夫胡璡秦其妻而鄧其妾也鄧生子綗甫二嵗而璡卒</hi>
　<hi>二氏俱少誓不再適共撫一孤嘉靖二十四年嵗大饑撫台令民納榖賑濟者表揚義名綗納榖二千石</hi>
<pb n="KR2k0008_WYG_049-63a"/>
　<hi>辭義名而願表揚其二母撫台覈其實旌以雙節孝義二扁仍上其事詔旌表之</hi>孫氏<hi>新建金曰</hi>
　<hi>榮妻年二十二榮故長子應輝三嵗次應隆甫八月孫勵志守節貧苦萬状為人織絍以教其孫孫名銑</hi>
　<hi>第進士官知府嘉靖三十六年受旌表</hi>徐氏<hi>豐城吳都憲祺繼室又張氏李氏俱副室也俱芳齡</hi>
　<hi>徐氏事姑以孝聞嘗從祺北上抵河西忽祺堕舟徐躍出俱下頃抱以出祺逝櫬泝長沙風烈舟顛危甚</hi>
　<hi>徐哀哭籲天舟乃定李無育張嗣孩提或有以他意諷之者徐曰婦人夫死稱未亡人無再醮禮守適各</hi>
　<hi>惟所志張與李泣曰烈女無二肯憚一死辱大人于地下茹苦服縞共撫其孤事聞詔旌表之</hi>方氏<lb/>
　<hi>新建王朝卿妻朝卿舉成化丙辰進士甫三載而卒方年十九翁以姪諌嗣之時諌尚襁褓撫之甚艱閨</hi>
　<hi>門嚴謹人罕及見臨危惟曰雙槨雙槨他無所及後諌以選貢歴延平通判孫淑湜竝登進士</hi>萬氏<lb/>
<pb n="KR2k0008_WYG_049-63b"/>
　<hi>新建鄧梧妻年二十五梧卒萬氏哀絶期與同死父母以姑老子幼諭之遂剪髪毁容誓不他適専勤織</hi>
　<hi>絍甘茹澹薄𦵏故舅事繼姑俱盡禮撫孤訓孫俱成立邑侯給貞節扁額以表其門</hi>何氏<hi>進賢胡煌</hi>
　<hi>妻正徳六年冦至姑老疾艱於行何負之踰墻避焉姑尋以驚卒暨冬冦復至家人逃匿何泣守姑柩不</hi>
　<hi>去遂被執以行至苦腸陂曰此死所也胡不速殺我遂罵不絶口投入陂内死次日夫徃收其屍儼然若</hi>
　<hi>生人咸哀之</hi>樊鳯英<hi>南昌樊昱女聘新建石頭萬尚𢎞未婚𢎞病女為廢寝食𢎞病亟昱徃視</hi>
　<hi>之三晝夜女不寢食亦三晝夜訃至女痛哭亟白母曰吾欲歸治萬郎喪母曰逮父歸乃遣若女痛不能</hi>
　<hi>禁即登楼自縊時訃者席尚未煖也後合𦵏焉有司上其事詔旌表之</hi>温氏<hi>新建郭匡晉妻事舅</hi>
　<hi>姑極孝謹姑廢明昕夕侍側飲食親調移必扶携夜則候其就枕然後即安及寢疾割股以進即愈晉卒</hi>
<pb n="KR2k0008_WYG_049-64a"/>
　<hi>温年二十一子幼或有㣲諷之者輒摘髪碎鏡矢死靡他當道旌之</hi>屈氏<hi>南昌徐鍾妻年二十鍾客</hi>
　<hi>死聞訃閉門自縊姑覺而破門救之撫孤守節自誓其母憐之欲奪其志乃剪髪以示復欲奪之即欲自</hi>
　<hi>殺母乃止孤嘗患痘幾危屈掌心燒香籲天願身代子以昌夫後子果生事姑孝姑死紡績供𦵏學道書</hi>
　<hi>貞節扁以旌之</hi>徐氏<hi>南昌生員萬文式妻式亡徐年二十七撫一孤亡立一嗣又亡再立一嗣不肖</hi>
　<hi>蕩覆家産殆盡全無怨悔饘粥布服終身不御肉帛凡婚嫁一不與焉撫台表其閭曰貞節</hi>
仙釋許遜<hi>南昌人生而頴悟從吳猛得神方秘法以脩煉為事晉太康初為旌陽令大施利濟尋棄</hi>
　<hi>官東歸遇諶姆傳以道術遂斬蛇誅蛟悉除民害慮豫章為浮州蛟螭所穴乃於牙城南井鑄鐵為柱下</hi>
　<hi>施八索鉤鎻地脉由是水妖屏跡城邑無虞又周行江湖諸郡殄滅毒害乃歸舊隠精修至道寧康二年</hi>
<pb n="KR2k0008_WYG_049-64b"/>
　<hi>一百三十六嵗舉家同時昇天鷄犬亦随逐飛去宋封神功妙濟真君</hi>吳猛<hi>濮陽人仕吳為西安</hi>
　<hi>令因家分寜性至孝遇至人丁義授以神方又得秘法雲符道術大行嘗見暴風書符擲之風即止或問</hi>
　<hi>其故曰南湖有舟道士求救騐之果實西安令于慶死已三日猛曰數未盡乃卧於屍旁數日同起嘗渡</hi>
　<hi>江值風濤猛以白羽扇畫水而渡觀者駭異許遜上昇猛亦于是嵗乗鹿車與弟子四人昇天宋封神烈</hi>
　<hi>真人</hi>甘戰<hi>晉豐城人有孝行喜神仙術徃從許遜遜異其材器凡奥文秘訣悉命掌之自是周㳺江</hi>
　<hi>湖誅蛟斬蛇無不從焉及遜上昇戰歸豐城布徳行恵郷人感化陳大建初乃駕麟車乗雲而去宋封精</hi>
　<hi>行真人</hi>盱烈<hi>南昌人少孤事母孝母許氏遜之長姊遜嘗築室宅西数十步間俾烈母子居之故</hi>
　<hi>日聞至道母嘗採花果以奉遜及遜飛昇日母子俱從遜騰雲而去宋封烈和靖真人</hi>吳彩鸞<lb/>
<pb n="KR2k0008_WYG_049-65a"/>
　<hi>猛女唐太和末有書生文簫寓鍾陵紫極宫一日於西山遇之竟許成婚而歸鍾陵簫貧不自給彩鸞冩</hi>
　<hi>孫愐唐韻運筆如飛日得一部鬻之獲金五緡盡則復冩如是僅十載稍為人知遂潜徃新興越王山二</hi>
　<hi>人各跨一虎陟峰巒而去</hi>張氲<hi>晉州人號洪崖子隠姑射洞中僊書秘典無所不通唐開元中𤣥宗</hi>
　<hi>召問曰先生善長嘯可得聞乎即應聲而發拜官不受還山絶粒服氣洪州大疫有狂道士市藥病者立</hi>
　<hi>愈𤣥宗聞之意必氲果然三召不至天寳末忽大霧尸解乾元中詔立應聖宫奉肅宗以氲配焉</hi>錢<lb/>
　朗<hi>南昌人讀書西山以五經登科仕唐累官至光禄卿文宗朝歸隠廬山得補腦還元之術錢鏐延至</hi>
　<hi>于杭禮之如師𤣥孫數人皆以明經為縣宰已皓首矣而朗猶如童子一日語家人曰我適為上清所召</hi>
　<hi>今去矣俄氣絶数日顔色如生舉棺尸已解去時年一百七十餘嵗</hi>鄔通㣲<hi>不知何許人為道士</hi>
<pb n="KR2k0008_WYG_049-65b"/>
　<hi>神清氣爽㳺止無定常醉吟于道多㳺豫章之間或數見其容益壮于前人莫之測也一日忽登市楼醉</hi>
　<hi>飲飛昇而去</hi>周顛仙<hi>不知其名自言南康建昌人元末徃來南昌乞食暮宿閭閻下一日忽有</hi>
　<hi>異詞凡新官至必謁訴曰告太平及國初駕至南昌顛仙拜于道左言動殊異随至金陵且云入火不熱</hi>
　<hi>試覆以巨甕積薪煅之火滅掲視寒氣凜然嘗以手畫地成圈曰破一桶成一桶時陳友諒據江南問可</hi>
　<hi>征否曰可果平之後辭入廬山莫知所之有御製傳</hi>嚴陽尊者<hi>名善信唐天祐間杖錫來逰居</hi>
　<hi>明心寺踞坐蟠石嘗有二虎一蛇馴遶左右及沒建塔于寺中宋淳祐間啓其塔髪垂至踵指甲過臂</hi>
　訢笑隠<hi>名大訢南昌人幼開爽頓悟禪機研窮教典旁及儒家道流之説元文宗時召赴闕特賜</hi>
　<hi>三品文階嘗編禪林清規所著有四㑹語錄蒲室集</hi>來復<hi>豐城人號見心幼出家明内典通儒術善</hi>
<pb n="KR2k0008_WYG_049-66a"/>
　<hi>為詩文元末時受知于歐陽𤣥諸公本朝初以高僧召至京師時論與僧宗泐齊名所著有蒲菴集</hi>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2k0008_WYG_049-66b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　明一統志卷四十九<lb/>
</p>
<p>
</p>
  </div>
</body>
</text>
</TEI>