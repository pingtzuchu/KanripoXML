<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>滇考卷下</head> <lb/>
    <p>
<pb n="KR2c0019_WYG_002-1a"/>
欽定四庫全書<lb/>
　滇考卷下<lb/>
　　　　　　　　　　　　刑部侍郎馮甦撰<lb/>
　　元世祖平雲南<lb/>
古有天下者皆最後始開滇惟元起西北其得雲南也<lb/>
在未有天下之先史稱元憲宗二年議征西南彝烏蠻<lb/>
白蠻鬼蠻諸國乃命太弟呼必賚專征以烏蘭哈達總<lb/>
督軍事秋七月丙午禡牙西行八月次臨洮遣額哷斯<lb/>
<pb n="KR2c0019_WYG_002-1b"/>
王君侯王鑑諭大理不果行三年九月次圖喇分三道<lb/>
以進大將烏蘭哈達率西道兵由晏當路諸王察罕伊<lb/>
兆爾率東道兵由白蠻太弟由中道乙巳至滿陀城留<lb/>
輜重十月丙午過大渡河又經行山谷二千餘里至金<lb/>
沙江乘革囊及栰以渡摩沙蠻主迎降其地在大理北<lb/>
四百餘里十一月辛卯復遣額哷斯等使大理丁酉師<lb/>
至白蠻打郭寨其主將出降其姪堅壁拒守攻拔殺之<lb/>
不及其民庚子次三甸辛丑白蠻送欵十二月丙辰軍<lb/>
<pb n="KR2c0019_WYG_002-2a"/>
薄大理城大理國主段興智微弱國事皆決於相髙泰<lb/>
祥屢戰不勝時東路兵亦至皆登㸃蒼山視城中城中<lb/>
大懼泰祥徵兵三十七部有來援者皆為元兵阻敗始<lb/>
與興智謀出避外郡圖興復興智奔善闡泰祥奔統矢<lb/>
命大將伊克及巴圖爾追之先是詞臣姚樞從征至察<lb/>
遜諾爾因夜宴為太弟言宋曹彬下江南不殺一人市<lb/>
不易肆明日太弟據鞍呼曰汝昨夕言曹彬不殺吾能<lb/>
為之樞即馬上賀曰聖人之心神明如此生民之幸有<lb/>
<pb n="KR2c0019_WYG_002-2b"/>
國之福也至是太弟以大理拒命將屠其城樞復與劉<lb/>
秉忠張文謙力諫曰拒命髙泰祥耳其民何罪太弟乃<lb/>
命樞裂帛為旗書止殺之令分號於衆兵入大理人民<lb/>
安堵如無兵者太弟曰城破而我使不出計必死矣已<lb/>
未西道兵亦至命姚樞等捜訪圗籍乃得三使尸既瘞<lb/>
命樞為文祭之辛酉南出龍尾城次趙<graphic n="KR1714" url="https://raw.githubusercontent.com/kanripo/KR-Gaiji/master/images/KR1714.png" mimeType="image/png"/>癸亥獲髙泰<lb/>
祥於姚州欲官之不屈因斬之而用其子髙瓊髙長夀<lb/>
等眀年春太弟班師留烏蘭哈達經略雲南地哈達率<lb/>
<pb n="KR2c0019_WYG_002-3a"/>
衆攻合刺章水城屠之前次羅部府大酋髙昇集諸部<lb/>
兵拒戰又大破之進至善闡興智率衆固守城際滇池<lb/>
三靣皆水既險且堅哈達選驍勇以砲摧北門縱火攻<lb/>
之皆不克乃大震鼓鉦進而作作而止使不知所為如<lb/>
是者七日伺其困乏夜五鼓遣子阿珠潛師躍入亂砍<lb/>
之遂大潰至昆澤段興智及其渠帥馬合刺昔皆降餘<lb/>
衆依阻山谷者分命禆將伊埒圖巴約特章等掩其左右<lb/>
圍既合哈達與阿珠率善射者二百騎四靣進擊又攻<lb/>
<pb n="KR2c0019_WYG_002-3b"/>
纎寨㧞之至乾徳哥城哈達病委軍事於阿珠環城立<lb/>
砲以草填塹衆軍始集阿珠已率所部摶戰城上城遂<lb/>
破明年哈達又率師平烏蠻諸郡凡出師三年平大理<lb/>
五城八府四郡烏白等蠻三十七部兵威所加無不欵<lb/>
服歳丁巳元憲宗六年即宋理宗之寳佑五年也烏蘭<lb/>
哈達以雲南平獻捷并請依漢故事以西南夷悉為郡<lb/>
縣從之授哈達銀印加大元帥還鎮大理以劉時中為<lb/>
宣撫使赦段興智使領諸蠻從哈達征交趾屠其城經<lb/>
<pb n="KR2c0019_WYG_002-4a"/>
車里所部悉降之於蠻部三十六路四十八甸皆設土<lb/>
官管轄以大理金齒都元帥府總之又三年太弟即位<lb/>
是為世祖至元元年㸑蠻舍利畏者倡言䝉古處北吾<lb/>
等處南聲教所不及何以服從之時都元帥布呼丹又<lb/>
專制不善撫輯於是東方諸㸑部竝起應之衆至三十<lb/>
萬世祖聞變命總管信苴日與大將合兵討之衆皆解<lb/>
散惟舍利畏遁入巖箐未獲四年以皇子和克齊為雲<lb/>
南王出鎮其地八年分大理三十七部為南北中三路<lb/>
<pb n="KR2c0019_WYG_002-4b"/>
十年始置雲南行中書省於善闡以薩達克齊沙木斯廸音為<lb/>
平章政事十一年命雲南宣慰司與都元帥府竝聽行<lb/>
省平章節制置郡縣尹長選廉能者任之是年舍利畏<lb/>
伏誅十三年更定諸路名號改善闡為中慶路即今㑹<lb/>
城也凡為路三十有七府二屬府三州五十四縣四十<lb/>
七戸百二十八萬七千有奇而滇始復入中國版圗被<lb/>
教化矣<lb/>
　　薩達克齊張立道父子政績<lb/>
<pb n="KR2c0019_WYG_002-5a"/>
薩達克齊沙木斯廸音一名烏瑪喇回回人其國稱薩達克齊猶<lb/>
言貴族也宿衛元太祖以薩達克齊呼之而不名世祖時<lb/>
官至中書平章政事張立道字顯卿陳㽞人年十七即<lb/>
宿衛元世祖未嘗去左右至元四年皇子和克齊為雲<lb/>
南王以立道為王府文學立道勸王務農以厚民即署<lb/>
立道勸農官兼領屯田事佩銀符㝷與侍郎寗端甫使<lb/>
安南定嵗貢之禮八年雲南都元帥布呼丹專制歳久<lb/>
忌和克齊來為王設宴毒之賂王府官無泄其事立道<lb/>
<pb n="KR2c0019_WYG_002-5b"/>
聞之趨入閽人拒之立道怒與爭王聞其聲使人召立<lb/>
道入引其手使探口中肉已腐矣是夕王薨布呼丹遂<lb/>
據王座使人諷王妃索王印立道潛結義士得十三人<lb/>
約共討賊刺臂血和金屑飲之推一人走京師告變事<lb/>
頗露布呼丹乃囚立道大匠提舉張忠者燕人也於立<lb/>
道為族兄結壯士夜刧諸獄出之共亡至土蕃界遇帝<lb/>
所遣御史大夫博爾歡尚書拜特穆爾與告變人俱來<lb/>
遂與立道等還和克齊聞之密以金籝賂博爾歡於道<lb/>
<pb n="KR2c0019_WYG_002-6a"/>
祈勿究其事博爾歡遜詞謝之既至按布呼丹及王府<lb/>
官嘗受賂者皆伏誅有㫖召立道等入朝問王薨時状<lb/>
帝聞立道言泣數行下歔欷久之曰汝等為我家事甚<lb/>
勞苦今欲事朕乎事太子乎事安西王乎惟汝意所向<lb/>
立道等奏願㽞事陛下於是賜立道金五十兩以旌其<lb/>
忠張忠等亦皆授官有差是年復使安南宣建國號詔<lb/>
立道並黒水跨雲南以至其國歳貢之禮遂定十年三<lb/>
月領大司農事中書以立道熟於雲南奏授大理等處<lb/>
<pb n="KR2c0019_WYG_002-6b"/>
廵行勸農使佩金符十一年世祖謂薩達克齊曰雲南朕<lb/>
嘗親臨比因委任失宜使逺人不安欲選謹厚者撫治<lb/>
之無如卿者薩達克齊拜受命退朝即訪求知雲南地理<lb/>
者畫其山川城郭驛舍軍屯夷險逺近為圖以進帝大<lb/>
悅令薩達克齊行省雲南統哈喇章鴨赤赤科金齒茶<lb/>
罕章諸蠻賜銀二萬五千兩鈔五百錠時宗王圖固勒<lb/>
方鎮雲南惑於左右之言以薩達克齊至必奪其權具甲<lb/>
兵以為備薩達克齊聞之乃遣其子尼雅斯拉廸音先至王所<lb/>
<pb n="KR2c0019_WYG_002-7a"/>
請曰天子以雲南守者非人致諸國背叛故命臣來安<lb/>
集之且戒以至境當即加撫循今未敢專願王遣一人<lb/>
來共議王聞遽罵其下曰吾㡬為汝軰所誤明日遣親<lb/>
臣二人至薩達克齊問以何禮見對曰吾等與尼雅斯拉廸音<lb/>
偕來視猶兄弟也請用子禮見皆以名馬為贄拜跪甚<lb/>
恭觀者大駭乃設宴陳所賜金寳飲器酒罷盡以與之<lb/>
二人大喜過望明日來謝語之曰二君雖為宗王親臣<lb/>
未有名爵不可以議國事欲各授君行省斷事官以未<lb/>
<pb n="KR2c0019_WYG_002-7b"/>
見王未敢擅授令一人還先禀王王大悦由是政令一<lb/>
聴薩達克齊所為十二年奏雲南諸夷未附者尚多今擬<lb/>
宣慰司兼行元帥府事並聽行省節制又奏哈喇章雲<lb/>
南壤地均也而州縣皆以萬户千戸主之宜改置令長<lb/>
並從之十三年以所改雲南郡縣上聞先是雲南有昆<lb/>
明池環五百餘里夏潦暴至必冐城郭張立道為勸農<lb/>
使求水所自出役丁夫二千人洩之得壌地萬餘頃皆<lb/>
為艮田㸑僰之人雖知蠶桑而未得其法立道始教之<lb/>
<pb n="KR2c0019_WYG_002-8a"/>
飼養收利十倍於舊諸山蠻慕之相率來降收其地悉<lb/>
為郡縣薩達克齊表言於朝有㫖進官以褒之十五年除<lb/>
立道中慶路總管佩虎符雲南未知尊孔子祀王逸少<lb/>
為先師立道言於薩達克齊首建孔子廟置學舍擇蜀士<lb/>
之賢者為弟子師歳時率諸生行釋菜禮由是人習禮<lb/>
讓矣民俗以貝代錢初行鈔法不便薩達克齊請仍其舊<lb/>
患山路險逺盜賊出没為行者病相地置鎮毎鎮設土<lb/>
酋吏一人百夫長一人徃來者或值刧掠則罪及之而<lb/>
<pb n="KR2c0019_WYG_002-8b"/>
道俗以寧五月詔烏䝉路立驛治道聽薩達克齊節制有<lb/>
土吏怨薩達克齊不已用者至京誣其專僣帝曰薩達克齊<lb/>
憂國愛民朕洞知之此輩何敢相誣即命械送薩達克齊<lb/>
治之既至脫其械且諭之曰若未知上以便宜命我耳<lb/>
今不汝罪且命汝以官能竭忠自贖乎皆叩謝曰誓以<lb/>
死報時交趾叛服不常湖廣省發兵屢征不利薩達克齊<lb/>
遣人諭以逆順禍福且約為兄弟交趾王大喜親至雲<lb/>
南薩達克齊郊迎待以賔禮遂乞永為藩臣蘿槃甸叛徃<lb/>
<pb n="KR2c0019_WYG_002-9a"/>
征之有憂色從者問故薩達克齊曰吾非憂出征也憂汝<lb/>
曺冐鋒鏑不幸以無辜而死又憂汝曺刧掠平民使不<lb/>
聊生及民叛則又從而征之耳師次蘿槃城三日不降<lb/>
諸將請攻之薩達克齊不可遣使以理諭之蘿槃主曰謹<lb/>
奉命越三日又不降諸將奮勇請進兵薩達克齊又不可<lb/>
俄而將卒有乗城進攻者薩達克齊大怒遽鳴金止之召<lb/>
萬户叱責之曰天子命我安撫雲南未嘗命以殺戮也<lb/>
無主將命而擅攻於軍法當誅命左右縛之諸將叩首<lb/>
<pb n="KR2c0019_WYG_002-9b"/>
請俟城下之日從事蘿槃主聞之曰平章寛仁如此吾<lb/>
拒命不祥乃舉國出降將卒亦釋不誅由是西南諸彞<lb/>
翕然欵附酋長毎來見例有所獻納薩達克齊悉分賜從<lb/>
官或以給貧民秋毫無所私為酒食勞酋長製衣冠襪<lb/>
履易其卉服草履酋皆感悅薩達克齊居雲南六年至元<lb/>
十六年卒年六十九百姓巷哭葬鄯闡北門交趾王遣<lb/>
使者十二人齊絰為文致祭其辭有生我育我慈父慈<lb/>
母之語使者號泣震野帝思薩達克齊之功詔雲南省臣<lb/>
<pb n="KR2c0019_WYG_002-10a"/>
盡守薩達克齊成規不得輒改薩達克齊五子長即尼雅斯<lb/>
拉廸音初為雲南路宣慰使都元帥後改帥大理十七年將<lb/>
大理軍抵金齒蒲縹曲蠟𬗟國界内招忙木巨木秃等<lb/>
寨三百籍戸十一萬餘定賦租立站逓軍還獻馴象授<lb/>
雲南行中書省左丞㝷遷右丞建言三事其一謂雲南<lb/>
省規措所造金薄貿易病民宜罷其一謂雲南宣慰司<lb/>
已奏罷而元帥府尚存行省既兼領軍民元帥府亦在<lb/>
所當罷其一謂雲南官員子弟入質達官當遣餘宜罷<lb/>
<pb n="KR2c0019_WYG_002-10b"/>
俱從之是年張立道入朝力請於帝以雲南王子額森<lb/>
特穆爾襲王爵遂命立道為臨安廣西道宣撫兼管軍<lb/>
招討使仍佩虎符陛辭賜以弓矢衣服鞍馬始赴任㑹<lb/>
禾泥路大首領必思反扇動諸蠻夷亟發兵討之㧞其<lb/>
城邑鼓行而前狥金齒甸七十城越麻甸抵可蒲皆下<lb/>
之有遺以馴象金鳯異物者悉獻諸朝二十二年又籍<lb/>
兩江儂士貴岑從毅李維屏所部户二十五萬有竒以<lb/>
其籍歸有司遷軍民宣撫使復創廟學於建水路書清<lb/>
<pb n="KR2c0019_WYG_002-11a"/>
白之訓於公廨以警貪墨風化大行入朝值權臣用事<lb/>
遂退散地二十七年安南國復拒命討之失利帝怒欲<lb/>
再發兵丞相旺扎勒平章布呼宻言蠻夷小邦不足以勞<lb/>
中國張立道嘗再使安南有功今復使徃宜無不奉命<lb/>
帝召至香殿諭之曰小國不恭今遣汝徃諭朕意宜盡<lb/>
乃心立道對曰君父之命雖蹈水火不敢辭臣愚恐不<lb/>
足專任乞重臣一人與俱臣為之副帝曰卿朕腹心臣<lb/>
使一人居卿上必敗卿謀遂授禮部尚書佩三珠虎符<lb/>
<pb n="KR2c0019_WYG_002-11b"/>
賜衣段金鞍弓矢以行至安南界謂郊勞者曰語爾世<lb/>
子當出郭迎詔日燇乃率其屬焚香伏謁道左既抵府<lb/>
日燇拜跪聽詔如禮立道傳上命數其罪為書曉之日<lb/>
燇曰比三世辱公使公大國之卿小國之師也何以教<lb/>
我立道曰昔鎮南王奉詞致討汝非能勝之也由其不<lb/>
用嚮𨗳率衆深入不見一人遲疑而還曽未出險風雨<lb/>
驟至弓矢盡壞衆不戰而自潰天子亦既知之汝所恃<lb/>
者山海之險瘴癘之惡耳且雲南與嶺南之人習俗同<lb/>
<pb n="KR2c0019_WYG_002-12a"/>
而技力等今發而用之繼以北方之勁卒汝復能抗哉<lb/>
汝戰不利不過遁入海中島夷乗釁必來㓂抄汝汝食<lb/>
少不能支必為彼屈汝為其臣孰若為天子臣乎今海<lb/>
上諸彛歳貢於汝者亦畏我大國之爾與也聖天子有<lb/>
徳於汝甚厚前年之師殊非上意邊將讒汝爾汝曽不<lb/>
悟不能遣一介之使謝罪請命輙稱兵抗拒逐我使人<lb/>
以怒我大國之師今禍且至矣惟世子計之日燇拜且<lb/>
泣曰公言良是為我計者皆不知出此前日之戰救死<lb/>
<pb n="KR2c0019_WYG_002-12b"/>
而已寧不知懼天子知公來必能活我北靣再拜誓死<lb/>
不敢忘天子之徳遂迎立道入出竒寳為賄立道一無<lb/>
所受但要日燇入朝日燇曰貪生畏死人之常情誠有<lb/>
詔貸以不死臣將何辭乃先遣其臣阮代之何惟巖等<lb/>
随立道上表謝罪脩歳貢之禮如初且言所以願朝之<lb/>
意廷臣有害其功者以為必先朝而後赦日燇懼卒不<lb/>
敢至議者惜之三十年皇曽孫松山封梁王出鎮雲南<lb/>
大徳二年廷議求舊臣可為梁王輔行者立道遂以陜<lb/>
<pb n="KR2c0019_WYG_002-13a"/>
西行臺侍御史拜雲南行省叅政視事期月卒於官立<lb/>
道凡三使安南官雲南最久甚得土人之心為之立祠<lb/>
鄯闡城與薩達克齊祠至今血食焉時尼雅斯拉廸音已卒於<lb/>
陜西行省平章其弟呼遜復由陜西行臺改雲南行省<lb/>
右丞既至條諸不便民事於宗王請更張之王不可呼<lb/>
遜與左丞劉正馳還京師有㫖令宗王恊力施行由是<lb/>
一切病民之政悉革而新之豪民規避繇役徃徃投充<lb/>
王府宿衛有司不勝供給呼遜按朝廷元額所無者悉<lb/>
<pb n="KR2c0019_WYG_002-13b"/>
籍為民去其宿衛三分之二馬龍州酋謀叛隂與外賊<lb/>
通持所受宣敕納賊以示信事覺宗王為左右所蔽將<lb/>
釋不問呼遜與劉正反覆研鞠姦狀盡得竟斬之軍糧<lb/>
支給地理逺近不同吏夤緣為姦呼遜籍軍户姓名及<lb/>
倉廪處所為更畨支給吏姦始除先是呼遜父薩達克齊<lb/>
為平章時建孔子廟撥田五頃以供祭祀薩達克齊卒田<lb/>
為大徳寺所有呼遜按廟學舊籍奪歸之乃復下諸郡<lb/>
邑遍立廟學選文學之士為之教官文風大興王府畜<lb/>
<pb n="KR2c0019_WYG_002-14a"/>
馬繁多悉縱之郊敗民禾稼而牧人又在民家宿食室<lb/>
無寧居呼遜度地置草塲搆屋數千間使為牧所民得<lb/>
以安廣南酋沙奴素強悍宋時嘗賜以金印至元諸部<lb/>
悉平獨此尚梗化呼遜遣使誘至待以禮㽞數月不遣<lb/>
酋請還呼遜曰汝欲還可納印來酋不得已納之因置<lb/>
酒宴勞令偕印入覲帝大悦大徳五年𬗟國主負固不<lb/>
臣呼遜遣人諭之曰我老薩達克齊平章子也惟先訓是<lb/>
遵凡官府於汝國所不便事當一切為汝更之𬗟國主<lb/>
<pb n="KR2c0019_WYG_002-14b"/>
聞之遂與使者偕來獻白象一且曰此象古來所未有<lb/>
今聖徳所致敢效方物既入帝賜𬗟國主以世子之號<lb/>
烏蠻等租賦歳發軍徴索乃集呼遜以利害榜諭諸蠻<lb/>
不遣一卒而租賦咸足俄有為飛語及符讖以惑宗王<lb/>
者呼遜引劉正宻為奏馳報朝廷遣使臨問凡造言者<lb/>
悉誅之呼遜偕使者還覲後卒於江西行省平章贈雍<lb/>
國公謚忠簡其父沙木斯廸音贈咸陽王謚忠恵兄尼雅斯<lb/>
拉廸音贈延安王謚忠憲世為元名臣張立道子元亦官雲<lb/>
<pb n="KR2c0019_WYG_002-15a"/>
南行省左右司郎中<lb/>
　　元征𬗟與八百媳婦國<lb/>
𬗟國不載於前史唐書驃國傳在永昌南二千里今𬗟<lb/>
自永昌西南行四日至騰越州又十五日至其國之江<lb/>
頭城又十日至太公城又八日至馬來城又五日至安<lb/>
正國城又五日至蒲甘𬗟王城所謂𬗟中五城也計程<lb/>
已三千餘矣南詔野史載勸龍晟時師子國攻𬗟遣段<lb/>
榜秀救之破師子國兵得𬗟舍利以歸其後遂服屬於<lb/>
<pb n="KR2c0019_WYG_002-15b"/>
南詔宋熈寧間隨大理入貢名始聞於中國元世祖至<lb/>
元八年大理鄯闡等路宣慰司都元帥府遣竒塔特托音<lb/>
等使𬗟國招諭其王内附四月竒塔特托音等𨗳其使价<lb/>
博来以聞十年二月遣勘馬拉薩哩竒塔特托音等復持<lb/>
詔諭之曰間者竒塔特托音𨗳王國使价博詣京師且言<lb/>
欲觀吾大國舍利朕矜憫逺來即使來使覲見又令縱<lb/>
觀舍利益詢其所以來知王有内附意國雖云逺一視<lb/>
同仁今再遣勘馬拉薩哩等徃諭王國誠能謹事大之<lb/>
<pb n="KR2c0019_WYG_002-16a"/>
禮遣子弟若貴近臣來以彰我國家無外之義用敦永<lb/>
好時乃之休至若用兵夫誰所好王其思之十二年四<lb/>
月建寧路安撫使賀天爵言得金齒頭目阿郭之言曰<lb/>
竒塔特托音之使𬗟乃故父阿必所指也至元九年三月<lb/>
𬗟王恨父阿必故領兵數萬來侵執父去不得已厚獻<lb/>
其國始得釋回因知𬗟遣阿的八等九人至乃候視國<lb/>
家動静也今白衣頭目是阿郭親戚與𬗟為鄰嘗謂入<lb/>
𬗟有三道一由天部馬一由驃甸一由阿郭地界俱㑹<lb/>
<pb n="KR2c0019_WYG_002-16b"/>
𬗟之江頭城又阿郭親戚阿提犯在𬗟掌五甸戸各萬<lb/>
餘欲内附願先招阿提犯及金齒之未降者以為引𨗳<lb/>
雲南省因言𬗟王無降心去使必不返六月樞密院以<lb/>
聞十一月雲南省報遣金齒千額總管阿禾探得國使<lb/>
達𬗟俱安十四年𬗟以阿禾内附怨之攻其地遣蒲甘<lb/>
大將釋多羅伯級寇金齒欲立砦騰越永昌之間時大<lb/>
理路䝉古千户呼圖克大理路總管信苴日揔把千户多<lb/>
羅托海奉命伐永昌之西騰越蒲驃阿昌金齒未降部<lb/>
<pb n="KR2c0019_WYG_002-17a"/>
族駐劄南甸阿禾告急呼圖克等晝夜行與𬗟軍遇一河<lb/>
邊其衆約四五萬象八百馬萬匹呼圖克等軍僅七百人<lb/>
𬗟人前乘馬次象次歩卒象披甲背負戰樓兩旁挾大<lb/>
竹筩置短槍數十於其中乘象者取以撃刺呼圖克下令<lb/>
賊衆我寡當先衝河北軍親率二百八十一騎為一隊<lb/>
信苴日㫄河為一隊多羅托海依山為一隊戰良久賊<lb/>
敗信苴日追之三里抵寨門旋濘而退南靣賊萬餘繞<lb/>
出官軍後信苴日馳報呼圖克復列為三陣進至河㟁撃<lb/>
<pb n="KR2c0019_WYG_002-17b"/>
之又敗追破其十七砦逐北至窄山口賊及象馬自相<lb/>
蹂死者盈三巨溝日暮呼圖克中傷遂收兵明日追之至<lb/>
千額不及而還捕擄甚衆軍中以一㡌或兩靴一氊衣<lb/>
易一生口其脫者又為阿禾阿昌邀殺歸者無㡬十月<lb/>
雲南省遣都元帥尼雅斯拉廸音率䝉古㸑𤏡摩些軍三千<lb/>
餘人征𬗟至江頭城招降其磨欲等三百餘砦以天熱<lb/>
還師十七年二月尼雅斯拉廸音等請益兵征𬗟帝以問丞<lb/>
相多羅托海對曰陛下初命發哈喇章及四川士卒六<lb/>
<pb n="KR2c0019_WYG_002-18a"/>
萬人今尼雅斯拉廸音止欲得萬人耳宜從之帝即命樞密<lb/>
議選將出師十九年命諸王桑阿克達爾同右丞泰布叅<lb/>
政伊克徳濟將兵征𬗟詔雲南行省發四川兵萬人命<lb/>
雅爾哈領之叅政阿爾斯蘭督糧餉招討使齊喇先驅<lb/>
二十年九月大軍發中慶十月至南甸太卜由羅必甸<lb/>
進軍十一月桑阿克達爾命伊克徳濟取道於阿昔江達<lb/>
鎮西阿禾江造舟二百下流至江頭城斷𬗟人水路自<lb/>
將一軍從驃甸徑抵其國與泰布㑹進攻江頭城㧞之<lb/>
<pb n="KR2c0019_WYG_002-18b"/>
獲其銳卒萬人守之圖上其地形及攻守之略先遣使<lb/>
諭降𬗟酋不聽據太公城以拒大軍復遣僧諭以禍福<lb/>
反為所害遂督軍水陸俱進撃破之建都金齒等城皆<lb/>
降各分兵戍守置邦牙宣慰司於蒲甘城遂振旅還遣<lb/>
使進𬗟珍珠珊瑚異綵及七寳束帶雲南行省進破江<lb/>
頭城所得童男女八千人并銀器幣二十二年𬗟王遣<lb/>
其鹽井大官阿必立相至太公城納欵乞言於朝廷許<lb/>
其悔過然後差大官赴闕朝廷遣齊喇使其國二十三<lb/>
<pb n="KR2c0019_WYG_002-19a"/>
年置征緬都元帥府官俾圖們岱為都元帥總之雲南<lb/>
王使右丞阿爾斯蘭至永昌與征𬗟府官㑹差軍五百<lb/>
人䕶送招𬗟使齊喇至太公城二十四年正月至忙乃<lb/>
甸𬗟王為其庶子不速速古里所執囚於昔里怯荅刺<lb/>
之地又害其嫡子三人二月齊喇自忙乃甸登舟還㽞<lb/>
元送軍五百人于彼雲南省請今秋進討不聽既而雲<lb/>
南王與諸王進征蒲甘喪師七千𬗟始平命王率齊喇<lb/>
總兵三千屯鎮驃國設方略招徠其黨定歳貢方物後<lb/>
<pb n="KR2c0019_WYG_002-19b"/>
齊喇入朝世祖詢以𬗟國始末擢正議大夫行中書省<lb/>
事佩金符頒詔於𬗟𬗟王的立普哇拿阿廸提牙稽顙<lb/>
謝遣其子信合八的奉表入朝請歳輸銀二千五百兩<lb/>
帛千疋馴象二十糧萬石詔封為𬗟王賜銀印子為𬗟<lb/>
國世子賜以虎符大徳三年三月𬗟復遣其世子入謝<lb/>
自陳部民為金齒殺掠率皆貧乏以致上供金幣不能<lb/>
如期輸納帝憫之止命間歳貢象仍賜衣遣還四年四<lb/>
月遣使進白象五月𬗟王為其弟阿散哥也等所殺其<lb/>
<pb n="KR2c0019_WYG_002-20a"/>
子窟麻刺哥撒八逃詣京師令孟古圖嚕黙色率師問<lb/>
罪蠻賊與八百媳婦國通其勢張甚孟古圖嚕黙色請<lb/>
益兵又命薩察固勒等將兵萬二千人征之仍令諸王<lb/>
庫庫節制其軍六月立窟麻刺哥撒八為𬗟王賜以銀<lb/>
印秋七月𬗟賊阿撒哥也弟者蘇等九十一人各奉方<lb/>
物入朝自言殺主之罪始罷征𬗟兵而左丞劉深又有<lb/>
征八百媳婦之議八百媳婦國在𬗟東出永昌姚關五<lb/>
十程至其地古未通中國成宗初立左丞劉深倡議世<lb/>
<pb n="KR2c0019_WYG_002-20b"/>
祖以神武一海内今上嗣厯未有武功而八百媳婦國<lb/>
助𬗟為逆因請征之右丞相旺扎勒以聞左丞相哈喇哈<lb/>
遜御史中丞董士選諫不聽五年春命深及哈喇岱等<lb/>
將兵徃給軍鈔九萬二千錠又給雲南行省兵自願出<lb/>
征者人貝子六十索立征八百媳婦萬戸府二置萬戸<lb/>
四員兵既出取道順元逺冐煙瘴士卒多死驅民轉餉<lb/>
谿谷之間一夫負粟八斗率數十人佐之數十日乃達<lb/>
死者又數十萬人中外騷然而深復脇求水西土婦蛇<lb/>
<pb n="KR2c0019_WYG_002-21a"/>
節金三千兩馬三千匹土官宋隆濟因苗民之怨紿其<lb/>
衆曰官軍徴發汝等將悉剪髪黥面為兵身死行陣妻<lb/>
子為俘衆惑其言遂叛破楊黄寨進攻貴州知州張懷<lb/>
徳力戰死因圍劉深於窮谷中梁王庫庫率兵救之賊<lb/>
衆少解事聞帝始悔不用哈喇哈遜董士選之言乃遣<lb/>
劉國傑楊賽音布哈等分道進討劉國傑女貞人本姓<lb/>
烏庫哩後入中州改今姓號劉二巴圖華言敢勇士也<lb/>
至元中以歴戰功授湖廣行省平章政事楊賽音布哈<lb/>
<pb n="KR2c0019_WYG_002-21b"/>
初名漢英其始祖楊端唐季應募復播州世守其地為<lb/>
安撫使父邦憲歸元授平章政事追封播國公謚恵敏<lb/>
漢英生五歳而父卒隨母田氏入見世祖賜今名襲職<lb/>
歴陞侍衛親軍都指揮使至是奉命國傑率湖廣兵賽<lb/>
音布哈率四川兵入别敇梁王以雲南兵接應六年劉<lb/>
深等以糧盡不能至八百媳婦國而還宋隆濟蛇節率<lb/>
衆邀撃輜重委棄士卒殺傷殆盡御史中丞陳天祥上<lb/>
書請正深罪下詔招諭諸蠻不報三月罷深等官收其<lb/>
<pb n="KR2c0019_WYG_002-22a"/>
符劵後㑹赦當免哈喇哈遜曰徼名首釁喪師辱國不<lb/>
誅深無以謝天下遂伏誅時烏撒烏䝉東川芒部及武<lb/>
定威楚普安諸蠻因蛇節之亂皆以供輸煩勞為辭乘<lb/>
釁起兵攻掠州縣復詔伊蘇塔爾䝉古岱等將兵㑹劉<lb/>
國傑討之賊兵勁利且多健馬官軍戰不利國傑令軍<lb/>
人持一盾布釘其上俟陣合棄盾佯走賊來追馬遇盾<lb/>
皆仆國傑鼓譟趣之賊大敗既而餘冦復合要戰國傑<lb/>
不應數日度其氣衰一鼔破走之追戰數千里楊賽音<lb/>
<pb n="KR2c0019_WYG_002-22b"/>
布哈出播境連與賊遇破之前駐蹉泥賊騎猝至賽音<lb/>
布哈奮撃先進大軍隨之賊遂潰乗勝逐北殺獲不可<lb/>
勝計遂降阿苴下笮籠望塵送欵者相續七年正月進<lb/>
屯暮窩四月㑹戰於墨特川復大破之蛇節降隆濟遁<lb/>
去遂誅蛇節八年春雲南順元同知宣撫宋阿重生獲<lb/>
隆濟來獻斬之陞阿重為宣慰使𬗟與八百皆西廂小<lb/>
夷𬗟定而復叛終於議貢八百媳婦國未得過而問焉<lb/>
而水西之亂作矣楚蜀合兵經年始定大徳中撤里路<lb/>
<pb n="KR2c0019_WYG_002-23a"/>
總管寒賽亦為元江判官度宗顯所誣遣兵討之失利<lb/>
而還都元帥蘇哷勒徃諭以大義寒賽感悟遂偹珍貢<lb/>
請増差賦置驛傳并以黄金采女遺蘇哷勒一無所受<lb/>
蠻酋嘆曰入我境而不為金婦所餌者元帥一人而已<lb/>
嗟乎邊庭有㢘吏賢於十萬師逺矣<lb/>
　　雲南諸王<lb/>
元之以親王鎮雲南自和克齊始也和克齊世祖第五<lb/>
子舍利畏之亂念非親賢不能靖一方或以荒服難之<lb/>
<pb n="KR2c0019_WYG_002-23b"/>
帝曰朕固樂其風土向非厯數在躬將于彼請分器焉<lb/>
乃以至元四年八月丁丑封和克齊為雲南王出鎮大<lb/>
理鄯闡茶䍐章赤秃哥兒金齒等處金鍍銀印駝鈕復<lb/>
置大理等處行六部以庫庫岱為尚書兼王傅柴禎尙<lb/>
書兼府尉寗源侍郎兼司馬重其任也未㡬改賜金印<lb/>
五年受命與安南國王討占城真臘八年為元帥布呼<lb/>
丹所弑庫庫岱與謀事覺俱伏誅代鎮雲南者為宗王<lb/>
托呼嚕和克齊有子額森特穆爾從征在𬗟十七年以<lb/>
<pb n="KR2c0019_WYG_002-24a"/>
張立道言遣䝉古岱迎歸襲封為雲南王金印駝鈕十<lb/>
九年諸王桑阿克達爾率兵征𬗟二十年詔自今凡雲南<lb/>
大辟仍須待報盖前此生殺皆在外得自專矣二十二<lb/>
年詔事不議於雲南王額森特穆爾者毋輒行二十五<lb/>
年命雲南王移鎮大理二十七年復以皇孫噶瑪拉為<lb/>
梁王鎮雲南金印獸鈕盖一方二王焉噶瑪拉世祖太<lb/>
子珍戩子也珍戩先世祖卒後謚裕宗生子三長噶瑪<lb/>
拉後謚顯宗次達爾瑪巴拉後謚順宗三特穆爾後謚<lb/>
<pb n="KR2c0019_WYG_002-24b"/>
成宗噶瑪拉為梁王三年改封晉王鎮北邊以其子松<lb/>
山鎮雲南授梁王印至元三十一年世祖崩成宗嗣位<lb/>
以雲南歳貢馬二千五百匹給梁王數太多命量減之<lb/>
大徳三年賜雲南王額森特穆爾及所部鈔三萬八千<lb/>
錠九年詔梁王勿與雲南行省事賜鈔千錠十年賜復<lb/>
如之時梁王盖松山也征𬗟與八百媳婦之役又有梁<lb/>
王庫庫者諸王世系中不載豈即松山乎十一年進封<lb/>
雲南王額森特穆爾為營王是歳成宗崩太子徳夀先<lb/>
<pb n="KR2c0019_WYG_002-25a"/>
卒無子順宗次子阿裕爾巴里巴特喇入定内亂迎兄懷<lb/>
寧王哈尚於北立之是為武宗武宗至大二年梁王在<lb/>
雲南有瘋疾以世祖第七子西平王敖拉齊之孫羅丹<lb/>
為雲南王賜金印及金銀有差四年九月給娄達實部屬<lb/>
馬價一萬二千錠武宗崩阿裕爾巴里巴特喇嗣位是為<lb/>
仁宗武宗有子二長和實拉次圖卜特穆爾初約仁宗後<lb/>
仍傳位和實拉延祐二年仁宗惑於特們徳爾之言立<lb/>
其子碩廸巴拉為太子而封和實拉為周王出鎮雲南<lb/>
<pb n="KR2c0019_WYG_002-25b"/>
置常侍府等官賜鈔四十萬錠是年雲南王娄達實朝於<lb/>
京師四年諸王托克托駐雲南擾害軍民以鄂爾和代之七<lb/>
年仁宗崩太子碩廸巴拉即位是為英宗徙封周王於<lb/>
漠北復以晉王噶瑪拉之孫旺沁為雲南王金鍍銀印<lb/>
龜鈕是時噶瑪拉已死子額森特穆爾嗣為晉王至治<lb/>
三年英宗被弑諸臣迎立之是為泰定帝治簒逆罪流<lb/>
諸王伊埒特穆爾於雲南進封王禪為梁王金印獸鈕<lb/>
食邑益陽州仍以其子特穆爾布哈襲封雲南王又封<lb/>
<pb n="KR2c0019_WYG_002-26a"/>
周王弟圖卜特穆爾為懐王食邑端州三年召伊埓特穆<lb/>
爾嗣齊王給金印謀粘路土官賽丘羅招諭八百媳婦<lb/>
蠻來降銀沙羅土官散怯遮殺賽丘羅勅雲南王遣人<lb/>
諭之四年十一月召雲南王赴上都明年七月泰定崩<lb/>
大臣雅克特穆爾迎懷王入大都立之上都旺沁等立泰<lb/>
定子喇實晉巴為帝舉兵入討俱為雅克特穆爾所殺懷<lb/>
王又迎其兄和實拉於漠北至和寧即位是為明宗未<lb/>
㡬暴崩懷王復代之是為文宗是時雲南諸王達實巴<lb/>
<pb n="KR2c0019_WYG_002-26b"/>
哈圖卜沁巴哈及平章瑪蘇庫等聚衆五萬數丞相額森<lb/>
吉納專擅十罪將殺之額森吉納遁走八畨達實布哈<lb/>
等偽署叅知政事等官乃詔豫王喇特納實哩鎮雲南<lb/>
賜其衛士鈔萬錠仍許每歳豫給衣廩是天厯二年十<lb/>
一月事也明年改元至順正月丁卯諸王圖沁及萬户<lb/>
博勒呼阿禾等叛攻中慶路䧟之殺㢘訪司官執左丞實<lb/>
都等廹令署諸文牘二月攻䧟仁徳府至馬龍州調八<lb/>
畨元帥旺扎勒率兵禦之博勒呼引兵西攻威楚威楚城無<lb/>
<pb n="KR2c0019_WYG_002-27a"/>
武備官吏皆驚匿獨知事董文彦不去被擒令降文彦<lb/>
怒曰汝食君禄不思報恩逆天殄民恨不殺汝乃從汝<lb/>
反耶罵不絶口衆怒截其耳令㗖文彦嚼血肉噴賊面<lb/>
遂遇害又攻陷晉寧州南至臨安石屏鎮將朱寳乗間<lb/>
率驍騎五十餘人夜至宣慰司掩襲収所奪符印以歸<lb/>
退據異龍湖之和龍島賊合衆來攻戰艦三百艘衆懼<lb/>
欲降千户亨祐曰我等戰亦死降亦死當以死報國有<lb/>
言降者斬衆皆踴躍賊舟將至發砲擊之連碎數十艘<lb/>
<pb n="KR2c0019_WYG_002-27b"/>
斬首三百級圍經七旬糧盡富民王帑出粟千餘石給<lb/>
衆㑹救至得免圖沁自立為雲南王博勒呼為丞相阿哈<lb/>
呼喇呼等為平章五月博勒呼檄召烏䝉土官祿余襲殺<lb/>
烏撒宣慰司官吏於是羅羅斯諸蠻望風迎降其勢大<lb/>
振四川行省調重慶五路萬户以兵救雲南軍至境値<lb/>
羅羅斯蠻萬餘人遂遇害千户祝天祥等引餘衆遁回<lb/>
事聞調江浙河南江西兵一萬命諸王都實特穆爾及<lb/>
樞密判官洪浹將之與湖廣行省平章托歡㑹兵討雲<lb/>
<pb n="KR2c0019_WYG_002-28a"/>
南立雲南行樞密院以徹爾特穆爾知院事特黙齊嘉<lb/>
琿為同知副使發朶甘斯朶斯麻及鞏昌等處軍萬三<lb/>
千人付之徹爾治兵有紀律所過秋毫無犯親率大兵<lb/>
同鎮西王綽斯本等由四川進特黙齊嘉琿則從豫王<lb/>
喇特納實哩由八畨進七月羅羅斯土官撒加伯合烏<lb/>
䝉蠻兵攻建昌雲南右丞伊埓特穆爾統兵拒賊斬首<lb/>
四百級蜀軍亦敗撒加伯於盧古驛撒加伯謀建昌守<lb/>
兵不多而北兵來必由棧道乃與阿柄土官阿刺等以<lb/>
<pb n="KR2c0019_WYG_002-28b"/>
兵八千燒燬之又遣把事曺通潛結西畨聚大兵於大<lb/>
渡河進寇建昌此時王師尚未入滇彛衆一時並舉四<lb/>
川行省官莫敢抗敵但令萬户周戡統碉門軍并成都<lb/>
諸屯兵一千七百人抵羅羅斯界以控扼諸蠻又遣萬<lb/>
戸昝定逺同卭部知州馬伯合戡等從便進討八月伊<lb/>
埒兵屯建昌密遣入覘賊把守要隘執曺通斬之自此<lb/>
蠻兵不敢通於西畨冬十月烏䝉禄余乗勢欲寇順元<lb/>
以阻東路之兵徹爾遣使趣四川雲南兵進討十一月<lb/>
<pb n="KR2c0019_WYG_002-29a"/>
四川平章塔爾楚引兵由永寧左丞博囉引兵由青山諸<lb/>
部並進陳兵周泥驛及禄余等戰殺蠻兵三百餘人禄<lb/>
余衆潰遂奪其關隘以通順元諸軍是月羅羅斯撒加<lb/>
伯烏撒阿荅等合諸蠻復攻建昌伊埒等追戰於木托<lb/>
山下敗之斬首五百餘級姚安路土官子阿海率州人<lb/>
禦賊俘馘甚衆二年正月權仁徳府官曲木紏集義兵<lb/>
敗博勒呼於馬龍州殺其弟巴延又戰於金馬山獲博勒呼<lb/>
及其弟巴延徹爾其黨拜布哈等十餘人誅之餘賊皆<lb/>
<pb n="KR2c0019_WYG_002-29b"/>
潰惟禄余猶據金沙江二月鎮西武靖王綽斯本豫王<lb/>
喇特納實哩等兩路合兵討雲南時賊勢已漸衰因<lb/>
與伊埒倍道兼進遂奪金沙江大兵與阿禾軍遇戰敗<lb/>
之賊兵猶結寨安寧州再戰又敗之擒阿禾誅之大兵<lb/>
將抵中慶賊兵拒戰於伽橋古壁中伊埒右頰中流矢<lb/>
洞耳後㧞矢復戰遂大捷収復行省諸軍皆㑹駐於城<lb/>
中分兵進捕殘賊於嵩明州豫王與鎮西王擒賊首及<lb/>
諸將校悉誅之磔其屍以狥雲南平惟禄余懼罪竄伏<lb/>
<pb n="KR2c0019_WYG_002-30a"/>
諸臣請降詔赦之九月禄余復寇順元路雲南行省都<lb/>
事諾海奉詔徃諭授以叅政禄余拒不受俄而賊大至<lb/>
海因力戰及晩烏撒兵入順元境左丞特穆爾布哈禦<lb/>
賊諾海復就陣宣前詔遂為賊害海居官忠勤善辭令<lb/>
人共惜之時圖沁弟必喇托歡托實挾阿禾餘黨千餘<lb/>
人竄伏靖江海中據險兵不易上都元帥竒喇為雲梯<lb/>
登山破其栅殺賊五百餘人於是必喇托歡托實舉家<lb/>
赴海死禄余亦遁去夫博勒呼阿禾挾宗王之勢誘動諸<lb/>
<pb n="KR2c0019_WYG_002-30b"/>
蠻䧟烏撒圍建昌㡬於燎原矣不二年而遂撲滅何哉<lb/>
足固不可以加首上下分定故也南中雖險逺易於為<lb/>
亂然敢於過大渡河凴陵上國者自南詔世隆王嵯顛<lb/>
以來亦不數見卒皆以敗歸終不能併有蜀後之人坐<lb/>
井自大妄思僭竊適足以自取滅亾耳至順三年二月<lb/>
禄余言於四川行省乞降并請改附四川詔諸大臣議<lb/>
之是歳文宗崩立明宗之子鄜王是為寧宗逾月崩又<lb/>
迎其庶兄托歡特穆爾立之是為元順帝至正中梁王<lb/>
<pb n="KR2c0019_WYG_002-31a"/>
巴咱爾斡爾宻一稱博囉以宗室鎮雲南世系莫考元<lb/>
亡後仍阻險自守明太祖屢遣使招諭不從洪武十四<lb/>
年冬頴國公傅友徳等南伐梁王兵敗走滇池島中友<lb/>
徳等入雲南梁王聞之謂其右丞曰我宗室無降理有<lb/>
死以報國耳先縊其妃自飲藥不死投滇池水中舉家<lb/>
從之俱死焉㑹天下歸明已久無表章之者余謂揆以<lb/>
余闕之義則博囉不失為忠臣百世論定盖有待於今<lb/>
日云<lb/>
<pb n="KR2c0019_WYG_002-31b"/>
　　十一總管<lb/>
大理段興智降元其弟信苴日為總管屢立戰功傳載<lb/>
元史後嗣承之凡十有一人具詳滇載記中名氏世次<lb/>
間不符正史按元史成於明洪武二年其時雲南未平<lb/>
段氏後代宜未及考究至信苴日父子當必載在册書<lb/>
非有誣也傳曰信苴日僰人也姓段氏其先為大理國<lb/>
王世祖平大理段興智與其季父信苴福入覲詔賜金<lb/>
符歸國丙辰獻地圖請悉平諸部并條奏治民立賦之<lb/>
<pb n="KR2c0019_WYG_002-32a"/>
法憲宗大喜賜興智名瑪哈羅嵯命悉主諸蠻以信苴<lb/>
福領其軍興智遂委國任其弟信苴日自與信苴福率<lb/>
僰㸑軍𨗳大將烏蘭哈達討平諸郡之未附者攻降交<lb/>
趾入朝在道卒中統二年信苴日入朝世祖復賜虎符<lb/>
詔領大理鄯闡威楚統矢㑹川建昌騰越等城各萬户<lb/>
以下皆受其節制至元元年舍利畏叛鄯闡屯守官不<lb/>
能禦遣使告急信苴日率衆進討大敗之於威楚復遣<lb/>
將破賊於統矢其秋舍利畏以衆十萬謀攻大理詔都<lb/>
<pb n="KR2c0019_WYG_002-32b"/>
元帥額森與信苴日討之師至安寧遇舍利畏擊破走<lb/>
之遂復鄯闡定新興進攻石城皆下㸑部平三年入覲<lb/>
賜金銀衣服鞍勒兵器十一年薩達克齊更定諸路名號<lb/>
以信苴日為大理總管未㡬舍利畏復叛信苴日遣石<lb/>
買等詭為商旅執䞇徃見挺矛撞殺之及其黨一人梟<lb/>
首於市行省以聞復賜金一錠及金織紋衣十三年𬗟<lb/>
國擁象騎數萬掠金齒南甸欲襲大理信苴日與萬戸<lb/>
呼圖克領騎兵千人禦之以功授大理䝉化等處宣撫使<lb/>
<pb n="KR2c0019_WYG_002-33a"/>
十八年與其子阿慶復入覲帝嘉其忠勤進大理威楚<lb/>
金齒等處宣慰使都元帥㽞阿慶宿衛東宫陛辭復拜<lb/>
為雲南諸路行中書省叅知政事十九年詔同右丞拜<lb/>
達勒迎雲南征𬗟之師行至金齒以疾卒信苴日治大<lb/>
理凡二十三年子阿慶襲爵累授鎮國上將軍大理金<lb/>
齒等處宣慰使都元帥佩金虎符滇載記段興智弟乃<lb/>
段實無所謂信苴福信苴日者豈實與日音之訛乎載<lb/>
記稱段實死子忠嗣忠死子慶嗣又稱忠從伐西林破<lb/>
<pb n="KR2c0019_WYG_002-33b"/>
㑹川通鄯闡平休林武定𬗟甸之役皆有功授金齒宣<lb/>
慰兼掌軍民萬户府慶為宣武將軍尚公主入朝歸授<lb/>
行省叅政而元史不載段忠事並存之以俟稽古者慶<lb/>
死弟正嗣正死慶子隆嗣隆死子俊嗣天厯元年授行<lb/>
省平章俊死族弟義嗣初授䝉化知州以平叛賊容禾<lb/>
功陞叅政義死隆子光嗣時梁王以元宗室鎮鄯闡與<lb/>
段氏分域搆隙至大二年梁王破光兵光將髙蓬守羅<lb/>
那關梁王密遣人招之不從隂賂蓬庖人刺蓬以其首<lb/>
<pb n="KR2c0019_WYG_002-34a"/>
獻王更戮庖人以自解至正元年玉案山産小赤犬羣<lb/>
吠遍野又雨鐵民舍山石皆穿人物値之多斃四年光<lb/>
死弟功嗣初亦為䝉化知州十二年襲總管二十三年<lb/>
明玉珍自楚入蜀以紅巾為號自將三萬人攻雲南梁<lb/>
王奔威楚求救於功功謀於員外楊淵海卜之吉乃進<lb/>
兵吕閤敗紅巾於關灘江殺獲千餘級紅巾収合餘衂<lb/>
再戰殺段氏驍酋鐵萬户乗勝屯古田寺段氏夜火其<lb/>
寺紅巾軍亂死者什七八追至囘蹬關大敗之功在陣<lb/>
<pb n="KR2c0019_WYG_002-34b"/>
中得玉珍母寄其子書云爾征南務得之不得輕還軍<lb/>
少糧乏我當輓致功與楊淵海謀效其書跡易之曰中<lb/>
國兵來急爾宜蚤歸因募能入紅巾營者有小卒陳恵<lb/>
請行玉珍得書恐國中有變又新失利遂急收軍回功<lb/>
追之至七星關大勝而還梁王深徳功以女阿結妻之<lb/>
為奏授雲南平章曲意奉之功遂留鄯闡其原妻髙氏<lb/>
寄樂府促之始歸大理既而復東行其臣楊智張希喬<lb/>
阻之不聽至鄯闡或䜛之梁王曰段平章復來有吞金<lb/>
<pb n="KR2c0019_WYG_002-35a"/>
馬嚥碧鷄之心矣盍蚤圖之梁王始疑平章密召阿<lb/>
主命之曰親莫若父母寶莫若社稷功今志不滅我不<lb/>
已脫無彼猶有他平章不失富貴也今付汝以孔雀膽<lb/>
一具乗便可毒殪之主潸然不敢受命夜寂人定私語<lb/>
平章曰我父忌阿奴願與阿奴西歸因出毒具示之功<lb/>
不信曰我有功爾家我趾自蹶傷爾父尚當為我褁之<lb/>
爾何誑我至此三諫之終不聽明日梁王邀功東寺演<lb/>
梵至通濟橋馬逸因令畨將格殺之阿<graphic n="KR1513" url="https://raw.githubusercontent.com/kanripo/KR-Gaiji/master/images/KR1513.png" mimeType="image/png"/>主聞變失聲<lb/>
<pb n="KR2c0019_WYG_002-35b"/>
哭曰昨暝燭下纔講與阿奴雲南施宗施秀烟花殞身<lb/>
今日果然阿奴雖死不負信黄泉也欲自盡梁王防衛<lb/>
備至主愁憤作詩曰吾家住在雁門深一片閒雲到滇<lb/>
海心懸明月照青天青天不語今三載欲隨明月到蒼<lb/>
山悮我一生踏裏彩吐嚕吐嚕段阿奴施宗施秀同奴<lb/>
歹雲片波潾不見人押不蘆花顔色改肉屏獨坐細思<lb/>
量西山鐵立霜瀟灑踏裏彩被也吐嚕無知也押不蘆<lb/>
邊地起死囘生草名肉屏槖駝也語雖不雅馴以節故<lb/>
<pb n="KR2c0019_WYG_002-36a"/>
傳焉平章既死梁王愛楊淵海之才欲收為已用淵海<lb/>
亦不屈題詩於壁仰藥而死梁王厚恤之令隨平章槥<lb/>
歸葬大理大理舊臣仍奉功子段寶事之梁王遣使刺<lb/>
之凡七攻大理不克乃講和奏陞寶為雲南左丞未㡬<lb/>
明玉珍復侵鄯闡梁王遣叔特穆爾達哈兵大理時寶<lb/>
已長荅書云殺虎子而還喂其虎母分狙栗而自詐其<lb/>
狙公假途滅虢獻璧吞虞金印玉書乃為釣魚之香餌<lb/>
繡閨淑女自設掩雉之羅網况平章既亾弟兄罄絶今<lb/>
<pb n="KR2c0019_WYG_002-36b"/>
止遺一獒一奴奴可再贅華黎氏獒又可配阿結妃如<lb/>
此事諾我必借大兵如其不可待金馬山換作㸃蒼山<lb/>
昆明池改作西洱河時兵來矣時寶姊僧奴亦志不忘<lb/>
復讐將適建昌阿黎氏出手刺繡文旗以與寶曰我自<lb/>
束髪聞母稱父寃恨非男子不能報此旗所以識也今<lb/>
歸夫家收合東兵飛檄西洱汝急應兵㑹鄯闡夫段功<lb/>
一戰而勝矜功怙寵自蹈禍機宜無足道者乃其妻與<lb/>
臣之從一而終既如彼子與女之立志復讐復如此盖<lb/>
<pb n="KR2c0019_WYG_002-37a"/>
亦有可稱者焉其後明太祖定蜀寶遣其叔段真自㑹<lb/>
川奉表歸欵明亦有書報之時有妖巫女歌曰莫道君<lb/>
為山海主山海笑諧諧國中花謝千萬朶别有明主來<lb/>
寶數日病死子明嗣洪武十四年遣使授明宣慰使未<lb/>
㡬死叔世權國事明年頴川侯等兵破鄯闡師至威楚<lb/>
段世遣使致書請依唐宋故事奉正朔脩歳貢友徳不<lb/>
從答書令速降世怒再上書陳利害詞㫖桀驁書大抵<lb/>
皆言蒼洱兩關之險難以兵取友徳惡其悖慢春三月<lb/>
<pb n="KR2c0019_WYG_002-37b"/>
師薄大理夜遣别將緣㸃蒼山巔繞出下關之背先樹<lb/>
旗幟遲明段兵驚潰明師斬關入擒段世及段寶二孫<lb/>
苴仁苴義送金陵上面諭曰爾祖寶曾有降表朕不忍<lb/>
廢賜苴仁名歸仁授雁門衛鎮撫苴義名歸義授永昌<lb/>
衛鎮撫餘頭目悉伏誅予至永昌過大官小官廟問其<lb/>
名云即苴仁苴義也段氏據大理三百五十年興智失<lb/>
國信苴日復為總管傳至段明今其子孫尚有襲州正<lb/>
佐者髙泰祥之後亦至今世為姚安郡丞孰謂天之報<lb/>
<pb n="KR2c0019_WYG_002-38a"/>
施不可信哉<lb/>
　　明三將軍定雲南<lb/>
明洪武元年元順帝北遁三年殂於應昌太子代立以<lb/>
宣光紀年梁王巴咱爾斡爾宻據雲南猶延元朔洪武<lb/>
四年四川平五年遣翰林院待制王禕持詔諭之梁王<lb/>
遲延不決禕陳說利害王心然之館禕於别室㑹元嗣<lb/>
君遣侍郎托克托由西畨至滇索餉欲連兵恢復覘知其<lb/>
事促梁王殺禕以絶二心禕遂以六年十二月遇害七<lb/>
<pb n="KR2c0019_WYG_002-38b"/>
年遣故元威順王子巴拜諭梁王八年梁王遣鐵知院<lb/>
等使漠北為徐達所獲解京明太祖釋之又使湖廣叅<lb/>
政吳雲與之偕至雲南諭降及境鐵知院等謀逼雲改<lb/>
服入雲不從復見殺十四年秋九月壬午命頴川侯傅<lb/>
友徳為征南將軍永昌侯藍玉為左副將軍西平侯沐<lb/>
英為右副將軍率師三十萬征雲南列侯曺震王弼金<lb/>
朝興都督郭英張銓等俱從上親諭之曰元孽自恃險<lb/>
逺殺害使臣在所必討取之之計當自永寧先遣驍將<lb/>
<pb n="KR2c0019_WYG_002-39a"/>
别率一軍向烏撒大軍自辰沅入普定分據要害乃進<lb/>
兵曲靖此地滇之咽喉彼必併力以抗我師審察形勢<lb/>
出竒制勝正在於此既下曲靖三將軍以一人提兵向<lb/>
烏撒應永寧之師大軍直擣雲南㑹城既定分兵徑趨<lb/>
大理其餘部落可不煩兵而下也師行親餞於龍江丁<lb/>
未至湖廣分遣郭英等率衆五萬由四川永寕向烏撒<lb/>
大軍由辰沅趨貴州十二月攻普定普安俱下之進抵<lb/>
曲靖梁王遣司徒平章達爾瑪將兵十萬屯曲靖沐英<lb/>
<pb n="KR2c0019_WYG_002-39b"/>
曰彼謂我師疲於深入未有虞心若倍道疾趨出其不<lb/>
意破之必矣友徳然之未至數里忽大霧四塞遂至白<lb/>
石江頃之霧霽達爾瑪望見大驚友徳即欲濟師英曰<lb/>
我軍逺來形勢既露固宜速戰然亟濟恐為所扼乃整<lb/>
師臨流勢若欲渡達爾瑪悉精銳扼江㟁英别遣數千<lb/>
人從下流潛濟出其後鳴金鼓樹旗幟達爾瑪急撒衆<lb/>
禦之陣動英乃拔劍督師濟江破其前軍敵氣索退數<lb/>
里而陣明師畢濟友徳麾兵進薄之矢石雨發聲動天<lb/>
<pb n="KR2c0019_WYG_002-40a"/>
地敵衆披靡遂大敗生擒達爾瑪俘其衆數萬悉撫而<lb/>
遣之蠻人皆喜曲靖既定留兵守之友徳自將北攻烏<lb/>
撒以應永寧之兵分遣藍玉沐英率師西趨雲南癸酉<lb/>
玉等至板橋梁王棄城走雲南省右丞觀音保以城降<lb/>
玉等整衆入城收符信圖籍撫定其民秋毫無所犯自<lb/>
出師至是僅百日梁王在晉寧州忽納砦赴滇池死之<lb/>
傅友徳自曲靖趨烏撒郭英等已出永寧攻赤水河守<lb/>
兵破之元右丞實保斂衆拒守友徳大軍至實保遁遂<lb/>
<pb n="KR2c0019_WYG_002-40b"/>
城烏撒版築方具實保引諸蠻復集友徳督兵奮撃大<lb/>
破之斬首三千級得七星關以通畢節進至可渡河於<lb/>
是東川烏䝉芒部望風歸附分遣諸將進取臨安各路<lb/>
十五年正月辛巳威楚路平章閻鼐瑪貝叅政徹爾布<lb/>
哈等赴曺震營降壬午曲靖宣慰司樞密同知怯烈該<lb/>
等及中慶武定澂江三路達嚕噶齊等官俱赴藍玉沐<lb/>
英營降甲午遣使諭傅友徳等曰雲南已克區畫布置<lb/>
尚煩計慮前已置貴州都指揮使司然離雲南逺必另<lb/>
<pb n="KR2c0019_WYG_002-41a"/>
置司以統諸軍既有土有民又必置布政使司及府州<lb/>
縣以治之烏撒烏䝉東川芒部建昌之地更宜約束渠<lb/>
長留兵守禦禁民勿挾兵刃至如靄翠等不盡服之雖<lb/>
有雲南亦難守也遂置雲南都指揮使司以都督謝熊<lb/>
馮誠署司事二月置雲南布政司以汝南侯梅思祖平<lb/>
章潘原明署司事張紞等為叅政叅議等官改中慶各<lb/>
路為雲南等府閏二月靄翠至京賜衣㡌及鈔遣還靄<lb/>
翠者水西宣慰安氏之祖也大理段世致書友徳請依<lb/>
<pb n="KR2c0019_WYG_002-41b"/>
唐宋故事奉正朔為外臣友徳諭令速降世自恃逺險<lb/>
無降意連以書來詞㫖桀鷔友徳怒於是藍玉沐英等<lb/>
進兵至品甸段世以兵五萬扼下關玉等遣王弼率兵<lb/>
出洱水之東趨上關為犄角勢自率衆抵下關造攻具<lb/>
夜半遣都督胡海由石門間道遶出㸃蒼山後攀木援<lb/>
巖立旗幟遲明大軍望之踴躍讙譁敵衆驚亂英先驅<lb/>
渡河水没馬腹將士隨之遂斬關而入山上軍亦下腹<lb/>
背夾攻段兵大潰進拔大理城獲段世及段寶二孫乃<lb/>
<pb n="KR2c0019_WYG_002-42a"/>
分兵取鶴慶略麗江破石關下金齒於是車里麽些和<lb/>
泥平緬等處相率歸附雲南平三月藍玉遣兵攻拔三<lb/>
營萬戸砦北攻建昌故元平章伊埒特穆爾降更定雲<lb/>
南所屬府二十有二州六十有三縣五十有四遣使以<lb/>
故元威順王之子巴拜及梁王家屬三百一十八人送<lb/>
京師且請以要害量宜設衛戍守元季田土多為豪右<lb/>
隠佔歳用不足宜以今年所徴糧并故官院寺入官田<lb/>
租與土官供輸鹽商中納戍兵屯田所入并給之悉報<lb/>
<pb n="KR2c0019_WYG_002-42b"/>
可仍置雲南鹽課司以益軍實夏四月烏撒東川芒部<lb/>
復叛友徳移檄沐英合兵進討六月置大渡河守禦千<lb/>
戸所命吴中率兵守之造舟以通徃來仍諭安陸侯吴<lb/>
復平涼侯費聚㑹征東川諸蠻秋七月沐英自大理還<lb/>
軍與傅友徳進攻烏撒大敗其衆斬首三萬級獲馬牛<lb/>
羊萬計餘衆遁去捕撃悉平之乃以烏撒烏䝉芒部等<lb/>
府地近四川奏𨽻四川布政司八月遣使諭友徳等曰<lb/>
得報知永昌侯駐建昌大軍已破烏撒次第捜捕林箐<lb/>
<pb n="KR2c0019_WYG_002-43a"/>
諸蠻山高道隘慎勿輕動聞諸蠻多逃入靄翠境可諭<lb/>
令縛送軍前其關索嶺非古道古道又在西北可以大<lb/>
軍蹂之開此道以接普定即芒部渠長可盡獲其熟圖<lb/>
之已復遣使諭曰雲南士卒既艱食不宜分屯止於赤<lb/>
水畢節七星關各置一衛黑張之南瓦店之北中置一<lb/>
衛則道路可無礙靄翠之地必用十萬衆乃可定也此<lb/>
其大概耳萬里之外將軍便宜自處置時友徳等方分<lb/>
兵攻未服諸蠻土酋楊苴等謂城守虗弱遂相煽叛糾<lb/>
<pb n="KR2c0019_WYG_002-43b"/>
衆二十萬合三十六營兵攻城時城中乏食士卒多病<lb/>
守將馮誠國用子也與謝熊嬰城固守備樓櫓戰具多<lb/>
置強弓弩於城上射賊伺賊怠輒出竒兵撃之賊不能<lb/>
破遂圍城為久困計沐英在烏撒聞報馳回至曲靖先<lb/>
遣人報城中為賊所得紿之曰縂兵官領大軍三十萬<lb/>
至矣賊驚恐拔營遁至安寧羅次邵甸晉寧大禖江川<lb/>
等處據險樹栅英至與馮誠等合兵勦捕斬首六萬餘<lb/>
級生擒四千餘人諸部復定十六年二月送故元右丞<lb/>
<pb n="KR2c0019_WYG_002-44a"/>
觀音保叅政徹爾布哈及段氏等一百六十人至京各<lb/>
賜其家衣服以觀音保為金齒指揮使賜姓名李觀以<lb/>
段寶二孫段苴仁苴義為永昌雁門二衛鎮撫以寶在<lb/>
時曽有降表也先是沐英自大理回故元布延圖復叛<lb/>
據佛光砦先不花䧟鄧川髙生圍雲南縣金齒土官髙<lb/>
大恵并也先虎都搆麓川彛入寇屠永昌友徳自七星<lb/>
關回兵率郭英等西討破佛光砦布延圖自焚死遂過<lb/>
金沙江攻北勝府下之擒髙生并略鄧川進平麗江平<lb/>
<pb n="KR2c0019_WYG_002-44b"/>
津等州蠻民降者數十萬户髙大恵逃為白人所殺因<lb/>
置大理指揮使司以周能守之麓川之外有緬國八百<lb/>
媳婦國皆内附於是遣耿炳文諭傅友徳藍玉等班師<lb/>
留沐英鎮雲南别命列侯王志仇成張龍分赴㝷甸各<lb/>
府繕城池立屯堡安輯其人民十七年四月進封傅友<lb/>
徳頴國公藍玉仇成世襲陳桓胡海郭英張翼皆為侯<lb/>
八月麓川思倫法遣使獻方物上元所授平緬宣慰司<lb/>
印十月以曺震開建昌新道向眉州各置驛徙中土大<lb/>
<pb n="KR2c0019_WYG_002-45a"/>
姓以實雲南十八年東蘭州韋富及廣南特磨道復亂<lb/>
沐英討平之永昌李觀亦討段酋平之十二月思倫法<lb/>
反寇景東馮誠撃之失利十九年二月雲南臻洞西浦<lb/>
擺金擺榜諸蠻叛復命傅友徳率師討平之并討平越<lb/>
蠻麻哈楊孟等九月沐英請廣置屯田從之二十年五<lb/>
月諭沐英勿遣使徃平緬葺壘固守以待之英自楚雄<lb/>
至景東每百里置營率兵屯種以防蠻寇已復命曺震<lb/>
率四川精兵與陳桓葉昇等分駐各府立營屯種候征<lb/>
<pb n="KR2c0019_WYG_002-45b"/>
討二十一年春思倫法入寇結砦於摩沙勒沐英遣都<lb/>
指揮寗正撃破之斬首一千五百餘三月思倫法悉其<lb/>
衆號三十萬戰象百餘復寇定邊以報摩沙勒之役英<lb/>
選三萬騎晝夜兼行凡十五日抵賊營遣都督馮誠先<lb/>
出輕騎三百挑之賊以萬人驅象三十餘逆戰指揮張<lb/>
因率騎卒五千餘人為前鋒其渠跨巨象直前諸軍注<lb/>
矢連發矢中象左膝及脇象仆地渠長走追射殺之諸<lb/>
軍譟而前殺賊數百人獲一象而還英喜曰賊不足平<lb/>
<pb n="KR2c0019_WYG_002-46a"/>
也乃下令軍中置火銃神機箭為三行列陣中俟象進<lb/>
則前行銃箭俱發不退則次行繼之又不退則三行繼<lb/>
之詰旦分軍為三隊馮誠領其前寗正領其左都指揮<lb/>
湯昭領其右將士皆鼓勇而進賊悉衆出營結陣以待<lb/>
其渠帥把事招綱等皆乗象象披甲背負戰樓若欄楯<lb/>
懸竹筒於兩傍置短槊其中以備撃刺陣既交羣象突<lb/>
而前諸軍撃之矢石俱發聲震山谷象皆股栗走指揮<lb/>
張因千戸張榮祖率騎士乗之直擣其栅遂縱火焚其<lb/>
<pb n="KR2c0019_WYG_002-46b"/>
寨烟熖張天還復以兵邀撃之殺傷甚衆賊黨有昔刺<lb/>
者亦驍勇復率衆殊死戰左師少却英登高望之命左<lb/>
右取其帥之首來左帥遙見一人拔刀飛騎而下率衆<lb/>
更進英督戰益急不移時賊衆大敗斬首三千級俘萬<lb/>
餘人生獲象三十有七餘皆被矢如蝟死渠帥刁斯即<lb/>
理各中百餘矢斃象背上餘賊潰英率師追襲之賊連<lb/>
日不得食死者相枕藉思倫法遁去六月東川蠻復叛<lb/>
命傅友徳為征南將軍沐英陳桓為左右副將軍曺震<lb/>
<pb n="KR2c0019_WYG_002-47a"/>
葉昇為左右叅將討之九月越州土目阿資叛阿資本<lb/>
苦麻部蠻也沐英諭降之至是叛傅友徳等將兵至平<lb/>
彛以山勢險峭遷其山民於早上村留兵立栅其上阿<lb/>
資寇普安焚刼府治友徳進撃之斬其渠滿已青二十<lb/>
二年春阿資倚崕壁為營友徳以精兵促之蠻衆皆緣<lb/>
壁攀崕墜死者不可數計生擒一千三百餘阿資遁還<lb/>
越州自恃萬山之險官軍不能至沐英使寗正從友徳<lb/>
合撃大敗之斬其火頭弄宗等五十餘人因請置馬龍<lb/>
<pb n="KR2c0019_WYG_002-47b"/>
越州二衛扼其衝要分兵追捕之阿資窮蹙降曺震葉<lb/>
昇等領兵分討東川諸蠻亦悉平是年冬思倫法遣招<lb/>
綱等來言逆叛之謀皆其下刁厮即等所為以象馬白<lb/>
金入貢自洪武十四年遣將出師至是凡九年而滇始<lb/>
大定沐英留守友徳凡三至迨二十五年建昌降將伊<lb/>
埒特穆爾反藍玉復自罕東移師與瞿能等討誅之建<lb/>
昌自滇入蜀之通津也三將軍平雲南功不在漢郭昌<lb/>
劉尚下而曺震陳桓費聚葉昇等次之卒之玉以謀逆<lb/>
<pb n="KR2c0019_WYG_002-48a"/>
誅友徳亦不良死震等先後坐逆黨俱不保首領其　得<lb/>
終有茅土者西平侯而下數人耳嗚呼報功之典何如<lb/>
哉<lb/>
　　沐氏世裔<lb/>
沐黔寧昭靖王英鳯陽定逺人明太祖初起英以童穉<lb/>
謁見上養以為子累功加昭勇將軍洪武元年征福建<lb/>
擒陳友定賜復本姓三年陞都督僉事四年轉同知十<lb/>
年同征畨部有功封西平侯食祿二千五百石賜鐵劵<lb/>
<pb n="KR2c0019_WYG_002-48b"/>
十一年拜征西將軍征西畨降元萬戸青沙津等平地<lb/>
數千里十三年征和林元國托和齊和卓全部皆降明<lb/>
年出古北口平四郡還京拜征南右副將軍同傅友徳<lb/>
藍玉征雲南不十旬雲南底定十六年詔友徳等班師<lb/>
留英鎮守二十二年朝京師宴於奉天殿賜金銀楮帛<lb/>
以萬計建宅鳯陽居十日遣還鎮上送之曰汝在朕無<lb/>
西南之憂矣是年冬周王橚出鎮雲南未㡬召回徙封<lb/>
岷王於雲南二十五年六月丁卯西平侯英卒年四十<lb/>
<pb n="KR2c0019_WYG_002-49a"/>
七滇人言是時胡藍之獄株及諸勲臣至多英自知不<lb/>
免一日使至賜英刀繩藥酒三物英出迎於南城外即<lb/>
仰藥死世相傳為哭懿文太子致嘔血云櫬至京上啓<lb/>
棺慟哭追封黔寧王謚武靖英五子其一早卒長春次<lb/>
晟次昻少子昕尚太宗公主屢掌南京都督府事春嗣<lb/>
侯以才武稱二十八年越州土酋阿資復叛春討誅之<lb/>
三十年麓川蠻刁幹孟逐其宣慰思倫倫至京訴詔春<lb/>
討之擒刁幹孟三十一年春卒謚恵襄無子弟晟嗣晟<lb/>
<pb n="KR2c0019_WYG_002-49b"/>
字景茂少凝重端慤寡言笑愠喜不形於色而質頴敏<lb/>
讀書强記明太祖愛之甫冠即授後軍都督僉事進左<lb/>
都督既嗣侯代鎮雲南與岷王不相能上貽書王謂晟<lb/>
少孤不練事毋深責之吾當别勅晟然卒以他故移王<lb/>
封武岡而晟鎮自如永樂初太宗疑建文帝匿晟所使<lb/>
使詗察無狀乃止車里宣慰刁暹答叛執威逺州知州<lb/>
晟諭以禍福暹答懼還州官入貢謝罪八百土酋入寇<lb/>
晟出次䝉自蠻遁去督兵窮追斬其酋以徇上賜壐書<lb/>
<pb n="KR2c0019_WYG_002-50a"/>
奬勞四年以左副將軍同新城侯張輔分道伐安南先<lb/>
是安南國王陳日焜為其臣黎季<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>所殺季<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>上表竄<lb/>
姓名詐稱陳氏絶嗣求署國事踰年日焜之孫陳天平<lb/>
至京愬實上遣使詰問季<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>卑詞表請天平還國上遣<lb/>
廣西都督黄中等送天平歸季<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>伏兵殺天平中等引<lb/>
還上怒故遣將分道出師晟奉命由野蒲伐山通道先<lb/>
驅入安南奪猛烈棚華關隘築堡駐師以造舟分遣諸<lb/>
將出宣光江口舁舟夜至洮水泝流力戰連舟為浮橋<lb/>
<pb n="KR2c0019_WYG_002-50b"/>
濟富良江與大軍㑹合攻多邦城栅破之遂擣東西都<lb/>
及盤灘等處所至如破竹賊不能支黎季<graphic n="KR0034" url="https://raw.githubusercontent.com/kanripo/KR-Gaiji/master/images/KR0034.png" mimeType="image/png"/>父子走海<lb/>
上追至日南竒羅海口悉就擒械送京師安南平得郡<lb/>
四十八縣百八十六戸三百十二萬五千九百還朝進<lb/>
封黔國公食禄三千石賜誥劵子孫世襲再宴於便殿<lb/>
還鎮雲南是年冬安南陳氏故臣簡定復反命晟為將<lb/>
軍討之不利於是英國公輔復受命出與晟合討獲定<lb/>
等檻送京師伏誅簡定所立陳季擴尚未平晟留討不<lb/>
<pb n="KR2c0019_WYG_002-51a"/>
能下輔復至與晟同破賊於愛子江追至老撾三關執<lb/>
季擴并其妻子以歸受恩賚如輔富州土官沈絃經抗<lb/>
化晟受命赴討諭以禍福絃經歸命是時汝南王徙居<lb/>
大理凡十載以母薨召歸晟終太宗之世恩寵無間仁<lb/>
宗立召入宴勞賜金幣加太傅宣英二帝嗣位賞亦如<lb/>
之正統三年麓川思任反侵略騰衝南甸晟受命致討<lb/>
意在撫諭都督方政為先鋒破平景䍐等寨斬首三千<lb/>
餘級獲象二十餘乗勝深入遇伏力戰死詔問失事狀<lb/>
<pb n="KR2c0019_WYG_002-51b"/>
晟旋師楚雄歎曰雖偏將違令吾總帥安所辭咎飲藥<lb/>
卒追贈定逺王謚忠敬五月以沐昻為左都督掛晟印<lb/>
充總兵率諸將征麓川昻率師由千崖南甸至隴把破<lb/>
其關寨五年晟子斌襲封黔國公是年秋廣南維摩師<lb/>
宗沙人儂人作亂都督昻平之明年王驥蔣貴等征麓<lb/>
川昻以功遷左都督十年夏六月昻卒追封定邊伯謚<lb/>
武襄命沐斌代鎮景泰元年冬斌卒贈太傅謚榮康子<lb/>
琮幼以侄璘為都督同知鎮雲南天順元年璘卒又以<lb/>
<pb n="KR2c0019_WYG_002-52a"/>
璘弟瓉代之成化元年琮既冠入朝襲封黔國公三年<lb/>
還鎮正㝷甸廣西土官之罪請設流治屢平諸蠻以功<lb/>
晉太子太𫝊賜勅褒奬宏治九年卒謚武僖無子以都<lb/>
督同知瓉之孫都指揮使誠之子崐嗣朝議謂崐為西<lb/>
平侯裔孫當從侯爵而守臣爭之謂南人知有黔國公<lb/>
不知有西平侯也侯之恐為所輕崐十四歳以公代鎮<lb/>
發兵平龜山竹箐蠻諭定孟養孟密之争寨者又合川<lb/>
貴二鎮兵平宋魯亂再擒師宗州賊張長受南安亂酋<lb/>
<pb n="KR2c0019_WYG_002-52b"/>
那代三賜壐書奬諭再益歳禄百石加太子太傅正徳<lb/>
十六年卒贈太師謚莊襄子紹勛嗣嘉靖十六年卒謚<lb/>
敏靖子朝輔嗣嘉靖二十六年卒謚㳟僖兩公皆加太<lb/>
子太傅贈太傅朝輔二子融鞏皆甫襲而殤弟朝弼當<lb/>
嗣虐其嫂且錮之不使還南京於是上疏相訐久之始<lb/>
得襲其淫惡益甚且旅拒王命隆慶六年詔削其爵以<lb/>
子昌祚嗣而朝弼復欲殺其子逮至京錮於南京之故<lb/>
第以幽死萬厯十三年平岳鳯論功加昌祚太子太保<lb/>
<pb n="KR2c0019_WYG_002-53a"/>
二十四年乞休子叡代鎮二十九年以平順大土酋功<lb/>
晉叡右都督三十五年武定㝷甸諸酋反圍省城昌祚<lb/>
因論奏叡與廵撫陳用賔俱被逮起昌祚原官屢進少<lb/>
傅兼太子太傅天啓四年十二月卒明年孫啓元襲狂<lb/>
悖無道屢與撫按搆難崇禎三年暴卒子天波襲是時<lb/>
中原多故惟雲南一隅自保其後土逆沙定洲作亂陷<lb/>
省城天波遁永昌流寇孫可望李定國乗機入雲南襲<lb/>
執天波脅之號召土司擁主抗命順治十六年大兵至<lb/>
<pb n="KR2c0019_WYG_002-53b"/>
天波從遁緬甸為所殺沐氏自黔寧王英至天波凡二<lb/>
王一侯一伯九國公四都督明開國功臣傳世最盛且<lb/>
久者惟徐沐二氏夫中山行事人人能言之予讀滇志<lb/>
稱黔寧在鎮十年墾田九十七萬畆招撫擕貳民始知<lb/>
有生定逺記人之善忘人之過蠻夷干法不忍加誅用<lb/>
兵行師非遇有罪不輕戮一人然則其世保滇南爵上<lb/>
公非倖也宜也武僖而後多雍容好翰墨間不免驕佚<lb/>
顧諸蠻習其威徳猶樂為用至天波流離異域不屈以<lb/>
<pb n="KR2c0019_WYG_002-54a"/>
死亦無愧其祖宗矣<lb/>
　　建文遯跡<lb/>
按明紀靖難兵破南京建文帝以被火聞實得太祖遺<lb/>
命薙髪從水關出自蜀入滇常徃來廣西貴州諸寺中<lb/>
正統庚申出思恩語寺僧道實當事不敢隠以聞於朝<lb/>
迎入大内以壽終常賦詩云牢落西南四十秋蕭蕭白<lb/>
髪已盈頭乾坤有恨家何在江漢無情水自流長樂宫<lb/>
中雲氣散朝元閣下雨聲收新蒲細栁年年緑野老吞<lb/>
<pb n="KR2c0019_WYG_002-54b"/>
聲哭未休天下傳誦之予至滇求其遺跡則今武定府<lb/>
獅子山龍隠菴中其像與詩俱存云父老又言初至滇<lb/>
㳺城中五華寺坐磐石上良久寺僧馳報沐晟晟密使<lb/>
人覘知之延至家居數日送赴武定山中語雖無徴王<lb/>
弇州作昭靖傳亦言成祖嘗疑建文帝匿晟所使人詗<lb/>
之則此固非滇人之私言也萬厯末年致身錄與從亾<lb/>
日記出所紀帝至滇年月歴歴可考以為帝初出即欲<lb/>
至滇依西平侯史彬止之曰大家勢盛耳目衆多况新<lb/>
<pb n="KR2c0019_WYG_002-55a"/>
主意尚未釋能無見告帝遂徃來吴楚間永樂元年春<lb/>
正月十三日至雲南永嘉寺道人程濟僧應能應賢從<lb/>
應賢松陽御史葉希賢應能把縣王府教授楊應能也<lb/>
皆以名與太祖所遺度牒合而薙髪相從者程濟精於<lb/>
術數嘗預報靖難兵必起下獄後以編修監盛庸軍夜<lb/>
祭紀功碑得硾去姓名免於株及者也二年正月帝離<lb/>
雲南由重慶襄陽入吴㳺天台雁蕩比冬而返四年夏<lb/>
至沐晟家留旬日遂結茅白龍山六年夏白龍庵災程<lb/>
<pb n="KR2c0019_WYG_002-55b"/>
濟出募七年春復東行八年囘庵遇工部尚書嚴震直於<lb/>
雲南道中震直自縊驛亭未㡬史彬程亨郭節至庵訪帝<lb/>
進方物已而棄庵他出九年春有司毁庵夏至浪穹别<lb/>
建庵名大喜十年春應能卒是夏應賢卒另納弟子曰<lb/>
應慧十三年秋㳺衡山冬還庵十五年冬復至衡十六<lb/>
年還十八年入蜀十九年還自粤東二十年避囂於庵<lb/>
東四十里名淥泉二十一年入楚遂東逰吴越由寧波<lb/>
泛海洪熙元年夏從閩粤還山宣徳二年春移居鶴慶<lb/>
<pb n="KR2c0019_WYG_002-56a"/>
是秋滇亂因入蜀三年至漢中四年夏還六年赴陜西<lb/>
至延安還蜀七年入楚至杭州吴山復逰天台八年秋<lb/>
還滇十年至粤西正統元年還居浪穹二年逰峨眉冬<lb/>
還滇三年復至粤西程濟屢勸還滇不聴濟筮之復不<lb/>
吉三年有同寓僧楊應祥者詣思恩土知州岑瑛所自<lb/>
稱是帝因被執同解北者十二人而帝亦與焉訊非是<lb/>
應祥伏誅戍其黨帝老矣不欲逺行因自白其實使内<lb/>
監吴亮驗之果是亮自縊帝入宫程濟聞之曰臣事畢<lb/>
<pb n="KR2c0019_WYG_002-56b"/>
矣回滇焚庵散其徒帝在宫以夀終葬西山不封不樹<lb/>
右致身録與日記所載至詳述其略如此近年朱彛尊<lb/>
上史館書中力辨其偽予在滇求帝踪跡於浪穹鶴慶<lb/>
無知之者即所謂白龍庵亦未詳其處豈即今龍隠庵<lb/>
乎而録與日記又不載帝常至武定獅子山何也要之<lb/>
建文帝不死於火出亾在外諸書言之甚明當永樂時<lb/>
禁令苛切而不聞有告之以取寵者謂非有賢者相從<lb/>
以擁䕶之不能然矣至欲確指其姓名則當時已自没<lb/>
<pb n="KR2c0019_WYG_002-57a"/>
其跡今世逺人亡復何由徴信哉友人顧輿山岱守武<lb/>
定併為程濟等置主配帝於龍隠庵亦善善從長之意<lb/>
云<lb/>
　　征麓川<lb/>
麓川一名百彛自漢以來叛服靡常元中統初始内附<lb/>
至元十三年分置各路以大理金齒都元帥統之有所<lb/>
督則委官以徃冬去春還至正初麓川路思可法數有<lb/>
事於隣境諸路以狀聞命河南叅政賈敦熙討之以瘴<lb/>
<pb n="KR2c0019_WYG_002-57b"/>
起還師戊子再命達實巴圖爾討之亦不克引還可法<lb/>
遂乗勝併吞諸路猶懼朝廷再舉伐之遣其子滿散入<lb/>
朝以輸情欵元寢而不問麓川之強始此思可法死其<lb/>
子昭併嗣立為宣撫八年傳子臺遍一年而昭併之弟<lb/>
昭省殺臺遍而自立踰年盗殺昭省其弟思瓦代立明<lb/>
初負固不服洪武壬戌其部屬答魯方刁斯即殺思瓦<lb/>
法而立其侄思倫倫即滿散之子也明年陷永昌屠其<lb/>
城執指揮王真西平侯沐英遣部校郭均美徃諭倫内<lb/>
<pb n="KR2c0019_WYG_002-58a"/>
附放王真還朝廷推柔逺之恩置麓川宣慰司以倫為<lb/>
宣慰使丙寅復寇景東明年部屬刁斯即入犯定邊縣<lb/>
沐英大破之始懼而欵服後為其下刁幹孟所逐奔訴<lb/>
京師使沐春何福等將兵送之何福擒幹孟思倫乃得<lb/>
還永樂十五年設四夷館其在西南者百彛與緬居二<lb/>
焉思倫死子思行立思行死子思暗立宣徳中與木邦<lb/>
相讐殺因而失官改孟養宣慰司以刁氏代之正統初<lb/>
刁玉賔弱不能輯諸夷思倫法次子思任雄黠善用兵<lb/>
<pb n="KR2c0019_WYG_002-58b"/>
每言其先世大誤豈有奴與主並之理遂擁衆麓川略<lb/>
取孟養地刁玉賔奔永昌死無嗣正統三年侵孟定灣<lb/>
甸南甸潞江等處大肆殺掠㝷攻陷騰衝衛雲南震動<lb/>
事聞遣刑部主事楊寧徃諭之不服四年春正月命黔<lb/>
國公沐晟率左都督方政右都督沐昻討之太監吴誠<lb/>
曺吉祥監軍兵至金齒思任遣其將緬簡斷江立栅而<lb/>
守師不得渡初思任未叛時刁玉賔常遣詣晟晟兒畜<lb/>
之至是晟遣指揮車琳等諭之降思任佯許諾晟信之<lb/>
<pb n="KR2c0019_WYG_002-59a"/>
無渡江意楊寧曰不可兵未加稱降此詐也懼有後悔<lb/>
晟不從檄寧督餉金齒賊將緬簡數挑戰政怒造舟六<lb/>
十艘欲渡江晟不可政不勝憤夜獨率其麾下渡江撃<lb/>
緬簡追至景䍐寨破其賊栅斬首三千餘級獲象三十<lb/>
餘政與其子瑛部將顧勇等乗勝深入逼思任上江頃<lb/>
之伏四發政求救晟怒其違節制渡江不遣久之以少<lb/>
兵徃時兵疲食盡政知晟不力援乃謂子瑛曰汝急歸<lb/>
以全吾宗祀吾死分也瑛牽裾不釋政舉刀欲砍之曰<lb/>
<pb n="KR2c0019_WYG_002-59b"/>
吾為將受命討賊非死莫報汝何為瑛乃登舟還政復<lb/>
䇿馬突陣賊為披靡忽馬躓路塹為賊攅刺而死顧勇<lb/>
等一軍皆没晟聞敗㑹春暮瘴發燒江上積聚還師金<lb/>
齒事聞贈政威逺伯謚忠毅遣使至雲南諭祭仍詔祠<lb/>
於金齒勇等四人皆從祀晟至楚雄飲藥卒思任犯景<lb/>
東孟定殺大候知州刁奉漢等破孟賴諸寨降孟連等<lb/>
長官司五月以沐昻為左都督征南將軍右都督吴亮<lb/>
為副將軍馬翔張榮為左右叅將進討思任昻上潞江<lb/>
<pb n="KR2c0019_WYG_002-60a"/>
之捷陞賞有差五年春二月沐昻討麓川軍抵隴把去<lb/>
賊巢甚近張榮先令都指揮盧鉞撃賊大敗榮棄符驗<lb/>
軍器遁昻等不能救師還勅責沐昻等留昻鎮守吴亮<lb/>
馬翔俱逮下理秋七月思任屯孟羅大掠據者章硬寨<lb/>
沐昻率都指揮方瑛柳英等進克之賊宵遁威逺州土<lb/>
知州刁盖䍐戰威江亦敗之已而思任遣流目陶孟忙<lb/>
怕等入貢禮部議減其饗賚上曰彼來雖緩我師而朕<lb/>
不逆詐遂賚而不宴賜勅諭之六年春正月命定西伯<lb/>
<pb n="KR2c0019_WYG_002-60b"/>
蔣貴為征蠻將軍總兵討麓川以太監曺吉祥監軍兵<lb/>
部尚書王驥提督軍務侍即徐晞督軍餉初思任貢使<lb/>
至刑部侍郎何文淵上言宜寛其天討大學士楊士竒<lb/>
是之英國公張輔謂思任世職六十餘年屢抗王師釋<lb/>
此不誅恐示弱小彛非䇿上從之遂命貴驥先赴雲南<lb/>
復以副總兵李安叅將宫聚領川貴兵副總兵劉聚叅<lb/>
將冉保領南京湖廣兵大發兵十五萬轉餉半天下驥<lb/>
薦太僕寺少卿李蕡郎中侯璡楊寧主事蔣琳等為叅<lb/>
<pb n="KR2c0019_WYG_002-61a"/>
謀陛辭賜驥貴等金兜鍪細鎧弓矢蟒衣以行侍讀劉<lb/>
球上䟽言麓川荒逺偏隅即叛服不足為中國輕重而<lb/>
托歡額森併吞諸部侵擾邊境議者釋大憂攻小寇舍<lb/>
門庭之近圖邊徼之逺非計之得也請罷麓川兵專備<lb/>
西北不報盖王振專政欲示威荒服也五月驥等至雲<lb/>
南㑹賊方困大侯州驥遣將冐暑赴援破之斬首數百<lb/>
級獲其象馬大軍進至金齒分為三道十一月初五日<lb/>
俱㑹上江夾攻三日不下驥令縱火焚栅因督衆乗之<lb/>
<pb n="KR2c0019_WYG_002-61b"/>
斬首數萬級賊衆敗走保南甸之沙木籠山為連環七<lb/>
寨驥麾兵深入攻其中寨各哨俱奮大破之賊勢窮廹<lb/>
死者八萬餘十二月王驥等直搗巢穴山周三十里栅<lb/>
堅塹廣其東南依江壁立以三千人探之賊象陣伏泥<lb/>
溝突起敗之賊又自永毛摩尼寨至馬鞍山伺我後令<lb/>
都指揮方瑛以六千人攻拔之而右叅將冉保從東路<lb/>
合木邦車里大侯之兵先後斬三千三百九十餘級於<lb/>
是進攻麓川積薪焚其栅思任乗舟走緬獲其妻妾象<lb/>
<pb n="KR2c0019_WYG_002-62a"/>
馬寶玉無算子思機潛匿孟養移兵討之捷聞召驥等<lb/>
還㑹維摩州蠻韋郎羅作亂自稱廣新王驥遣指揮萬<lb/>
瑊撃之郎羅懼逃入安南驥檄示禍福安南人斬其首<lb/>
來獻七年春驥等至京上宴於奉天門論功封驥靖逺<lb/>
伯進封蔣貴定西侯並賜誥券世襲侯璡楊寧俱轉侍<lb/>
即餘授官陞職者四百餘人既而雲南報思任在緬冬<lb/>
十月復命貴驥等督諸軍徃取之八年春驥率師至金<lb/>
齒遣使檄緬縛思任父子至軍前仍進兵騰衝分遣沭<lb/>
<pb n="KR2c0019_WYG_002-62b"/>
昻侯璡等率東路兵徑擣麓川以陳儀領前鋒三千開<lb/>
南牙山斷賊走路使言緬願獻思任欲以重臣徃取驥<lb/>
難之郭登請行由金沙江入緬緬酋卜刺浪來㑹頗驕<lb/>
蹇登折之緬氣阻乃叩頭聽命十二月登囘其國相緬<lb/>
刺劄以思任載樓船來獻時有嫉登功者乃議㽞守沙<lb/>
壩刺劄至貢章不見登遲疑不敢獻驥謂貴曰此紿我<lb/>
過江則絶我歸路也陳儀又自詫知天文以為熒惑犯<lb/>
輿鬼緬可伐驥乃密令蔣貴率師匝江而下大戰一晝<lb/>
<pb n="KR2c0019_WYG_002-63a"/>
夜焚其舟數百艘刺劄竟持任思去貴子雄追之兵敗<lb/>
自刎東路兵克孟養諸寨思機亦潛竄獲其妻子象馬<lb/>
而已驥還仍以捷聞王振庇之上慰勞如前加驥貴歳<lb/>
禄各三百石命楊寧叅賛雲南軍務十年冬雲南千戸<lb/>
王政奉勅幣諭緬甸許以孟養之地易思任卜刺浪喜<lb/>
以思任及其屬三十二人付政思任不食垂死政遂斬<lb/>
首函獻京師因以卜刺浪長子銀起莽為孟養宣撫而<lb/>
思任二子思機思卜尚潛居其地起莽不能有也十一<lb/>
<pb n="KR2c0019_WYG_002-63b"/>
年春改麓川為隴川設宣撫司於隴把以舊夷目恭項<lb/>
為宣撫降勅赦思機等罪令其來朝不至更命黔國公<lb/>
沐斌侍即侯璡調緬甸木邦兵討之至金沙江遣人招<lb/>
諭機疑懼不肯來緬木兵亦不肯渡江遂引還十三年<lb/>
復議征麓川王驥以原官總督軍務授宫聚平蠻將軍<lb/>
印率張軏田禮方瑛等統漢土兵一十二萬至雲南檄<lb/>
木邦兵從征緬甸兵備船南甸千崕隴川兵備糧食十<lb/>
二月大兵抵金沙江賊栅西㟁以拒驥令搆浮梁亘千<lb/>
<pb n="KR2c0019_WYG_002-64a"/>
數百尺麾兵悉渡一鼓破之賊歛衆保鬼窟山立三大<lb/>
塞驥乗勝而進攻皆拔之又破芒崕山各寨踰孟養至<lb/>
孟那而還諸酋皆震怖謂自古漢人無至此者然思機<lb/>
思卜竟失所在夷衆復立思任幼子思洪為主以狀來<lb/>
言緬不能撫其人民願立思氏永當差發時兵力已疲<lb/>
因許之礱石金沙江與洪誓曰石爛江枯汝乃得渡遂<lb/>
班師是時㑹川府訓𨗳詹英劾驥玩法怙終損兵失利<lb/>
死有餘辜昆明鄉官御史張淑亦劾驥師行無術玩寇<lb/>
<pb n="KR2c0019_WYG_002-64b"/>
殃民等事十四年二月勅召驥還至貴州値諸苖倡亂<lb/>
道塞不通人皆留驥為通道驥曰吾征麓川非奉命殺<lb/>
苖也去之卒為苖寇所截宫聚敗殁詔驥代總聚兵還<lb/>
京調侯璡提督貴州軍務會土木告變王振死驥賞不<lb/>
行景泰初侯璡以平諸蠻功轉兵部尚書五年緬執思<lb/>
機送京獻俘誅之自此孟養與緬為世仇數相攻殺嘉<lb/>
靖初孟養思倫糾木邦宣慰罕烈撃緬擄其宣慰莽紀<lb/>
歳後莾瑞體復强并孟養而有之思氏遂衰<lb/>
<pb n="KR2c0019_WYG_002-65a"/>
　　三宣六慰<lb/>
自麓川平後永昌徼外土司有三宣六慰云三宣者一<lb/>
曰南甸在騰越南半箇山下其山北寒南熱相傳為漢<lb/>
夷分界元置南甸路明初改府又改州正統八年其酋<lb/>
刁氏以征麓川功陞宣撫司一曰干崕在南甸南舊名<lb/>
干賴賧元置鎮西路明初改府㝷改干崕長官司亦以<lb/>
征麓川功陞宣撫司土酋刁氏副使刁思丙居盞達同<lb/>
知劉氏居蠻洒經厯廖氏居雷弄知事管氏居猛語皆<lb/>
<pb n="KR2c0019_WYG_002-65b"/>
自干崕分也一曰隴川即麓川故地在干崕西有諸葛<lb/>
武侯寄箭山正統十一年設以恭項為宣撫後改多氏<lb/>
萬厯中分隴川副使多恭居遮放同知多掩居猛卯各<lb/>
據所分地受部符又其東北分孟定府地為耿馬宣撫<lb/>
司其南有蠻漠猛宻二宣撫司稍北近内接潞江有芒<lb/>
市長官司元時為芒施路明置府改長官司今亦稱宣<lb/>
撫皆陞置在後不得與三宣之數焉六慰在三宣外明<lb/>
初有十宣慰司後止存其六一曰緬甸一曰孟養孟養<lb/>
<pb n="KR2c0019_WYG_002-66a"/>
元時為雲逺路在諸司之西又曰迤西與緬甸皆自洪<lb/>
武時置其相攻滅詳麓川事中一曰八百大甸即元八<lb/>
百媳婦國世傳其酋有妻八百分居一寨故名洪武二<lb/>
十四年來貢始置宣慰司嘉靖間為緬所兼其酋刁氏<lb/>
避居景線緬以弟莽應龍守景邁城今久為緬有矣一<lb/>
曰車里在八百東即古産里湯時以短狗象齒為獻周<lb/>
公賜指南車歸故名曰車里元兀良台戍交趾經其地<lb/>
降之至元中置徹里路明改車里軍民府㝷陞宣慰司<lb/>
<pb n="KR2c0019_WYG_002-66b"/>
永樂中入寇後懼而謝罪萬厯十一年明伐緬其酋刁<lb/>
糯猛使貢象實隂附於緬兄居大車里應緬使弟居小<lb/>
車里應漢使焉一曰木邦相傳為蜀漢木鹿王之後其<lb/>
地視諸司為稍近内元置總管府明初改宣慰司從征<lb/>
緬甸麓川俱有功益地頗廣後與緬相仇殺萬厯三十<lb/>
三年陷於緬緬以猛密思禮領之一曰老撾在八百之<lb/>
東車里之南與交趾接壤於諸彛為最逺自雲南行六<lb/>
十八日始至其地或謂即古越裳氏也周以後不通中<lb/>
<pb n="KR2c0019_WYG_002-67a"/>
國永樂初入貢置宣慰司成化十五年安南來侵殺其<lb/>
宣慰訴於朝降勅切責安南萬厯中其西鄙纜掌亦為<lb/>
緬所破六慰雖俱為永昌徼外夷然車里老撾其東已<lb/>
與臨元接稍内又有孟艮孟定府威逺州孟璉鈕兀二<lb/>
長官司皆在元江景東順寧境外其附屬順寧者有三<lb/>
猛曰猛緬曰猛撒曰猛猛更西與永昌相錯有灣甸鎮<lb/>
康二土州其極西則茶山里麻近為野人所殺掠無噍<lb/>
類矣大抵三宣以内境日分分則弱六慰以外地日併<lb/>
<pb n="KR2c0019_WYG_002-67b"/>
併則强今之在雲南南壤忘設官之舊儼然自為一國<lb/>
者西緬甸東交趾而已<lb/>
　　鎮守太監<lb/>
雲南之有監守太監自宣德十年始是時英宗初立閹<lb/>
宦弄權始命内官張達鎮守雲南麓川之役吴誠曺吉<lb/>
祥同在軍其後正統時則郝寧成化則錢能覃平正德<lb/>
時則崔安張倫梁裕史泰而金騰亦有鎮守太監如王<lb/>
舉孫叙崔和吉慶劉玉張誠等與叅將並駐稱二鎮焉<lb/>
<pb n="KR2c0019_WYG_002-68a"/>
大率皆掊尅土司凌虐紳士而貪殘之狀尤莫甚於錢<lb/>
能成化十二年能私遣其麾下郭英徃安南假朝命求<lb/>
夜明珠等寳凡朝廷使安南皆道廣西未有自雲南者<lb/>
於是安南人駭遣使入問欲因啓途縱之還遣一酋率<lb/>
兵尾其後至蓮花灘英紿其酋請先入白守關者遂脫<lb/>
歸其酋駐兵不去雲南大震邊吏戒嚴事頗聞於京大<lb/>
學士商輅請舉剛正有為知識超卓大臣一員廵撫雲<lb/>
南乃改南京户部左侍郎王恕為左副都御史撫滇恕<lb/>
<pb n="KR2c0019_WYG_002-68b"/>
至檄按察司劉釪捕英英懼投井死没其寶物入官其<lb/>
黨械送京師誅之又疏能貪虐於朝先是能鎮雲南久<lb/>
漸謀不軌造紙甲極堅利至百兩一副者殆千領弓刀<lb/>
在公私者必擇而蔵之二樓或以告恕將先收其兵甲<lb/>
而後聞能覺盡焚之使所倖厚賂大學士萬安兵部尚<lb/>
書王越因亦誣奏恕並下二疏於都察院恕在滇閱月<lb/>
疏二十上直聲動天下時錢能有錦背鸚鵡能言造一<lb/>
金籠嵌以絶品珠石號八寶籠欲以進上恕聞借觀之<lb/>
<pb n="KR2c0019_WYG_002-69a"/>
啓籠縱去能怨恕益深廣以金寶賂當路謀急去恕未<lb/>
㡬有㫖召恕還恕去能益肆虐榜死人不計而癩翁㯽<lb/>
榔王二事載在滇志世爭傳為笑柄焉其時有副使陳<lb/>
麒亦以骨鯁數與能相抗卒坐削籍他如張璞之忤梁<lb/>
裕唐龍之劾崔和俱以不畏勢燄稱良御史嘉靖元年<lb/>
廵撫何孟春請罷金齒二鎮改設府治而金騰之鎮守<lb/>
革九年雲南右少監劉福安為都給事張潤所劾降三<lb/>
級廵按毛鳯韶連疏請罷鎮大學士張璁亦以為言而<lb/>
<pb n="KR2c0019_WYG_002-69b"/>
雲南之鎮守亦革萬厯中内監楊榮復以督理鑛務至<lb/>
㡬開邊釁竟為亂軍所撃死内監之貽害良非獨一時<lb/>
云<lb/>
　　緬甸入寇<lb/>
緬甸在元時已强明初役屬於麓川洪武二十六年緬<lb/>
酋南速來朝二十七年六月始置緬甸宣慰司以其長<lb/>
普刺浪為宣慰賜鈔錠羅綺各有差二十九年遣使來<lb/>
告思倫侵境事上命行人錢古訓李思聰齎詔諭之思<lb/>
<pb n="KR2c0019_WYG_002-70a"/>
倫懼請罪永樂元年十月緬甸那羅塔遣使來貢詔定<lb/>
平緬木邦孟養緬甸八百車里老撾大古喇底馬撒靖<lb/>
定十宣慰司三年四月緬甸來貢九月始給各宣慰金<lb/>
牌信符批文底簿命中官楊瑄徃諭之七月那羅塔謝<lb/>
恩入貢四年緬甸與孟養刁木旦讐殺勅行人張洪持<lb/>
節徃諭那羅塔遣使乞宥許之十五年建緬甸館宣德<lb/>
五年六月麓川思任及緬甸莽得喇各遣使上言木邦<lb/>
䍐門占據其地命黔國公沐晟内官雲仙諭之退地正<lb/>
<pb n="KR2c0019_WYG_002-70b"/>
統初麓川思任遯緬許緬以孟養之地緬酋卜刺浪乃<lb/>
獻思任并其妻子敗徒板蹇等語詳麓川事中宏治元<lb/>
年緬甸來貢且言交趾侵其地二年遣編脩劉戩諭交<lb/>
趾罷兵嘉靖初孟養思倫糾木邦䍐烈撃緬破之殺其<lb/>
宣慰莽紀歳遂瓜分其國緬人赴闕訴六年命永昌知<lb/>
府嚴時泰等徃勘思倫夜縱彛兵鼓噪焚驛舍時泰等<lb/>
僅以身免時值安鳯之亂不遑問外事也莽紀歳有子<lb/>
生於雪中其體有光滿室因名瑞體紀歳為孟養所殺<lb/>
<pb n="KR2c0019_WYG_002-71a"/>
瑞體奔洞吾母家洞吾酋養為己子既長與養母通養<lb/>
父死因有其地洞吾之南有古喇一名擺古地濵南海<lb/>
與佛即機諸國隣兄弟爭立瑞體和解之俱德瑞體割<lb/>
馬革地奉焉受其約束號為噠喇噠喇華言公道主人<lb/>
也瑞體舉衆絶其糧道兄弟排來等俱死遂併有其地<lb/>
又得緬僧佐以異術樹海崗七十自衛諸蠻畏服尊為<lb/>
金鏤白象主時猛密酋思漢子思奔思糯相爭奔訴於<lb/>
瑞體瑞體殺奔偽立思漢次子思琢假途於琢以掠孟<lb/>
<pb n="KR2c0019_WYG_002-71b"/>
養即留彛目卓吉守之未㡬卓吉為奔壻猛乃酋别混<lb/>
所殺瑞體破猛乃執别混三十九年總兵沐朝弼巡撫<lb/>
㳺居敬上言瑞體侵軼鄰境當預防内侵時兵書楊愽<lb/>
知緬事悉覆如題議自是滇始於蠻哈設兵冬春防緬<lb/>
隆慶元年藩司差指揮陳應繡千戸潘應爵買象於猛<lb/>
密其酋思哲送二弁於瑞體時瑞體方侵車里以茨棘<lb/>
錮之後勝回乃遣還二年木邦土舍䍐拔遣使告襲職<lb/>
有索賂者以兵備遲疑對彛使歸報拔拔怒與弟罕章<lb/>
<pb n="KR2c0019_WYG_002-72a"/>
集兵截旅途經年不令漢人通後乏鹽求於瑞體瑞體<lb/>
餽海鹽五千簦拔感緬而恚中國遂攜金寶象馬詣瑞<lb/>
體致謝瑞體見拔歡甚贈以寶帶緬鐸白象罽錦珍寶<lb/>
香藥甚多遂約為父子時有官府只愛一張紙打失地<lb/>
方二千里之謠云潞江安撫線貴聞拔邀緬恵不貲亦<lb/>
投瑞體日洩中國虚實教以吞隣内侵瑞體割兩岡地<lb/>
與之因遣使召隴川多士寕士寧知順逆乃宣天朝威<lb/>
德聚米為堆百餘譬中國幅員之廣如雲南其百一也<lb/>
<pb n="KR2c0019_WYG_002-72b"/>
緬所轄特千一耳幸弗妄動瑞體念頗䆮士寧歸遇貴<lb/>
於江滸責其負國啓釁抵隴川值指揮方謐率兵戍蠻<lb/>
哈士寧語謐曰亦知瑞體之䇿否上䇿交罕拔繇木邦<lb/>
衝順䝉走滄洱中䇿出木邦背順䝉趨老姚施甸可唾<lb/>
手取永騰蠻哈區區之隘可恃以拒緬乎謐黙然後士<lb/>
寧為養子岳鳯所毒死子多忠幼千崕宣撫刀怕舉者<lb/>
與罕拔雖親而有隙怕舉死罕拔言於瑞體請襲千崕<lb/>
隴川無主必聞風歸附拔願為前驅瑞體卜於緬僧欲<lb/>
<pb n="KR2c0019_WYG_002-73a"/>
從之其子應裏悍而多智謂瑞體曰隴川千崕雖無主<lb/>
路逺難取迤西思箇地廣兵强為我世讐每欲乗我出<lb/>
襲我倘我兵逺事隴川彼以重兵順流南下被禍非細<lb/>
莫如稍助拔兵聴其自取千崕則成敗不在我瑞體然<lb/>
之借㧞兵一萬令取千隴自率兵侵迤西屢為思箇所<lb/>
敗箇亦退保猛倫相持不决隴川岳鳯見其主幼隂欲<lb/>
據其地乃賷重賄投拜瑞體為父導之内侵瑞體因調<lb/>
緬兵萬餘為疑兵出入於緬甸迤西疆上牽制思箇復<lb/>
<pb n="KR2c0019_WYG_002-73b"/>
檄罕拔兵㑹隴川岳鳯亦集兵數千屯麓川東㟁聲言<lb/>
捍緬實治牛酒為迎犒計蠻莫頭目思哲亦迎降緬瑞<lb/>
體納為義子萬厯元年緬兵至隴川多士寧妻罕氏木<lb/>
邦女也力不能支懷印信攜二子多忠多孝二女及侄<lb/>
罕朝光潛奔永昌當事不能救惟令罕氏歸隴川鳯見<lb/>
罕氏歸遣書紿罕拔謂罕氏攜朝光徃永昌者為爭汝<lb/>
官耳鳯請為汝除罕氏朝光以去禍根拔甚喜遄令罕<lb/>
章罕難等率緬兵五千夜襲隴川罕氏攜二女走田中<lb/>
<pb n="KR2c0019_WYG_002-74a"/>
為賊斷右臂而死朝光亦被殺二女没於緬多氏族屬<lb/>
殘滅殆盡印為鳯得鳯遂受緬鐸據隴川三年偽為錦<lb/>
囊象函書貝葉緬文稱西南金樓白象主莽噠喇弄王<lb/>
書報天皇帝中多狎侮之辭皆鳯所為也鳯又與拔哲<lb/>
定盟必執思渾下猛密奉瑞體以拒中國瑞體遣子應<lb/>
裏喇鮪率衆二十萬分戍隴干間罕拔恃緬勢召干崕<lb/>
刁怕舉弟怕文曰汝嫂我妹也吾欲妻汝并汝兄宣撫<lb/>
皆為汝襲可據干崕以臣緬怕文挾二子奔詣同知薛<lb/>
<pb n="KR2c0019_WYG_002-74b"/>
衛守備李騰霄言拔欲怕文背漢事緬娶嫂滅侄無天<lb/>
理怕文世受國恩願與戰次日方戰罕拔以緬兵大至<lb/>
怕文潰奔永昌侄怕宣寄食潞江衛騰霄等退守羅卜<lb/>
思莊拔取干崕印令罕氏收掌且與緬鐸令其臣緬又<lb/>
召盞達副使刁思官雷弄經厯廖元相俱給以貝葉符<lb/>
令佐罕氏守干崕以防中國金騰兵備副使許天𤦺憤<lb/>
諸彛附緬遣指揮侯度持檄招諭至迤西頭目思箇從<lb/>
違未決乃刻木二一書天皇帝號一書莽瑞體號率衆<lb/>
<pb n="KR2c0019_WYG_002-75a"/>
拜之乃卜則天皇帝者卓立几上莽瑞體者傾墜於地<lb/>
由是決意向中國瑞體惡其倡諸彛内甸且世讐也大<lb/>
發兵攻之思箇告急適天𤦺己卒署事副使羅汝芳知<lb/>
其事厚犒來使更給空頭劄付約事成官以世襲令先<lb/>
回以待援復隂募慣入緬商人錫之金繒令徃緬地黙<lb/>
探其山川道理兵馬糧儲又檄近緬諸彛説其向漢依<lb/>
期援迤西久之諜者至盡得緬情乃檄調漢土兵馬赴<lb/>
援師至騰越思箇聞援兵將至甚喜潛令頭目烏禄刺<lb/>
<pb n="KR2c0019_WYG_002-75b"/>
送領兵萬餘於阿瓦地絶緬糧道督大兵伏於戛撒誘<lb/>
緬兵入截其歸路而坐困之請令援兵自隴川邀其後<lb/>
迤西兵衝其前又令水兵開江中石閘以衝潰緬舟計<lb/>
定緬兵果入戛撒思箇堅壁不與戰伏兵塞險隘絶糧<lb/>
運以俟中國援兵至首尾共撃之久之緬兵困饑甚以<lb/>
撮金易合米始屠象馬既剥樹皮掘草根軍中疫作死<lb/>
者山積瑞體懼請與思箇和思箇不許復遣使速援兵<lb/>
時近緬諸彛如景邁猛鞏諸酋密受汝芳檄者各調勁<lb/>
<pb n="KR2c0019_WYG_002-76a"/>
卒俟期共撃無何有入賀行者恐為兵興阻移書同事<lb/>
合文止援汝芳不聽彼知汝芳意銳仍合掲於巡撫以<lb/>
兵興禍連語怵之巡撫王凝馳檄止汝芳汝芳接檄歎<lb/>
恨曰敗迺公事矣兵不得發思箇困緬月餘力已疲望<lb/>
援兵不至逺近怏怏岳鳯知之乃集隴川彛兵二千兼<lb/>
程援緬𨗳之繇間道遁去迤西知緬走率衆追之且追<lb/>
且殺緬兵大敗生還者十不一二此萬厯四年十二月<lb/>
事也一時士民以此為大失機會云五年陳直指文燧<lb/>
<pb n="KR2c0019_WYG_002-76b"/>
按滇得邊報銳意上請經理然與時見相牴牾事亦寢<lb/>
六年遣使將迤西所俘瑞體兵象侑以金幣諸物還瑞<lb/>
體使回緬不稱謝七年永昌千戸辛鳯奉使買象於猛<lb/>
密其酋思混執鳯并軍伴送擺古瑞體方脩佛事遣使<lb/>
持梹榔葉緬文送鳯回是年瑞體復率兵象侵迤西報<lb/>
戛撒之怨中國無援思箇敗奔騰越中途為奴郎都等<lb/>
執送瑞體不屈遇害瑞體遂盡據迤西目民奔永昌稍<lb/>
安置於内地焉八年巡撫饒仁侃遣舌人李阿烏諭緬<lb/>
<pb n="KR2c0019_WYG_002-77a"/>
甸阿烏至擺古見瑞體道皇帝威德不侵緬地瑞體唯<lb/>
唯又語以蔣定西王靖逺征麓川事瑞體不語阿烏又<lb/>
言罕岳假緬王擾漢地瑞體佯應曰我不知也居旬日<lb/>
趣阿烏還十年岳鳯領緬兵襲破干崕土婦罕氏降於<lb/>
緬莽瑞體死子應裏嗣岳鳯執遮放頭目刁落恩送應<lb/>
裏又嗾應裏殺罕拔拔有子名進忠應裏欲併其地遣<lb/>
弟應龍伐之拔孽子罕鳯降應裏與耿馬舍人罕䖍謀<lb/>
擒進忠共率兵從應龍以灣甸州景宗真為鄉𨗳追進<lb/>
<pb n="KR2c0019_WYG_002-77b"/>
忠進忠倉皇挈妻子絶喳哩江奔内地兵象從者不十<lb/>
一餘悉俘於緬應龍躡進忠遂入姚關十一年正月朔<lb/>
焚掠施甸剖孕婦以卜男寇永昌女寇順寧腹破得女<lb/>
乃攻順寧二月破猛淋寨防守指揮吴繼勛千戸初維<lb/>
垣皆死之是冬應裏又攻盞達副使刁思廷求救不應<lb/>
糧盡城破妻子族屬盡為所擄干崕刁怕庚雷弄廖元<lb/>
伯南甸刁落憲盞達刁思定皆陷於緬巡撫劉世曾巡<lb/>
按董裕㑹疏請兵將以南京坐營中軍劉綎為騰越逰<lb/>
<pb n="KR2c0019_WYG_002-78a"/>
撃移武靖叅將鄧子龍為永昌叅將各提募兵五千赴<lb/>
援副以土兵應裏亦西㑹緬甸孟養猛密蠻莫隴川兵<lb/>
於猛夘東㑹車里八百孟艮木邦兵于猛炎復併衆入<lb/>
犯姚關子龍為壘靜待大破之於攀枝花地斬宗真計<lb/>
擒罕䖍父子等劉綎率兵出隴川猛密直抵阿瓦阿瓦<lb/>
頭目莽灼瑞體族弟也糾猛密思忠蠻莫思順詣綎請<lb/>
降應裏聞之起兵破灼灼内奔行至曩朴寨病死先是<lb/>
灼有白象一能決勝敗不爽每出兵咸問之瑞體常借<lb/>
<pb n="KR2c0019_WYG_002-78b"/>
以自隨至應裏假象不歸且欲害灼灼心寒因綎招之<lb/>
故降及灼死應裏以子乃篤改名思斗莽肘者守阿瓦<lb/>
初綎破隴川以岳鳯有心計厚結之以招諸彛許不死<lb/>
故猛哈思化迤西思威木邦罕鳯等俱殺緬使詣綎降<lb/>
進忠亦集其餘衆來奔諸夷畏綎望風内附者踵至當<lb/>
事不知日促綎擒岳鳯綎不得已執鳯及其子曩烏等<lb/>
俘解京師猛密思忠懼復率錫波思竒投應裏諸彛多<lb/>
復叛當事惟以得鳯與罕䖍為功不復問緬也迤西思<lb/>
<pb n="KR2c0019_WYG_002-79a"/>
威既内附其屬部有密堵送速二城久為緬據威提兵<lb/>
復取之十四年應裏徴二城兵不應怒攻破之以多曩<lb/>
長散鐸率兵屯守十五年思威糾思化思順各土兵又<lb/>
求助以復二城逰撃劉天俸令募兵五百徃助之緬見<lb/>
以為漢兵大至驚潰威乗勝殺緬千餘人并二城之從<lb/>
緬者陣斬緬目多曩長遂復二城金騰兵備李材上其<lb/>
事下蘓直指鄼覆覈時在陣多土兵不知取級既而復<lb/>
徃則已腐濫遂以冐功復奏逮材天俸俱下獄論者寃<lb/>
<pb n="KR2c0019_WYG_002-79b"/>
之十六年十月思順亦投緬朝命以思忠等歸義陞忠<lb/>
猛密宣撫思化猛哈同知思順蠻莫安撫如邊城所議<lb/>
也比符信至而思忠思順等已復投緬乃以忠母罕烘<lb/>
順母罕送各代子領該司印九月應裏攻猛密罕烘不<lb/>
能拒率其孫思禮從子思仁奔猛廣而猛密失猛哈思<lb/>
化復進奔蠻莫據之罕送率其子思華奔騰越時有問<lb/>
罪思化之議巡撫蕭彦密令撫彞同知漆文昌撫化文<lb/>
昌單騎入化壘化稽顙聴命且云奴有助迤西殺緬賊<lb/>
<pb n="KR2c0019_WYG_002-80a"/>
功今無所歸願寄食於蠻莫從之十七年迤西思威死<lb/>
其支子思明子思逺進象及方物朝廷令逺為孟養酋<lb/>
長十八年應裏報密堵送速之怨進兵孟養遂破孟拱<lb/>
逺與子思昏奔盞西應裏偽署堵罕於孟養甕罕於猛<lb/>
拱十一月緬破猛廣罕烘思禮與思忠妻甘線姑奔隴<lb/>
川思仁奔雅益猛廣亦失十九年應裏率猛别阿瓦糾<lb/>
堵罕甕罕兵象圍蠻莫思化告急時鄧子龍方聽勘奉<lb/>
檄率兵至卜羅思莊緬退去化復還蠻莫六月應裏遣<lb/>
<pb n="KR2c0019_WYG_002-80b"/>
使等母海弄查賫貝葉緬文來求通鎮巡給榜文送緬<lb/>
使歸二十年思仁叛投緬仁烝嫂甘線姑因欲得之時<lb/>
線姑隨罕烘思禮寓隴川仁自雅益率兵象犯隴川欲<lb/>
擄線姑隴川宣撫多思順有備弗克逞懼中國問罪乃<lb/>
同丙測奔緬應裏偽立仁於猛密當事者移置罕烘思<lb/>
禮於芒市六月應裏遣使擺線由迤里賫貝葉緬鐸招<lb/>
隴川千崕南甸諸土司當道給緬使文告令之還九月<lb/>
應裏令阿瓦迤西犯蠻莫思化等奔等練山叅將鄧子<lb/>
<pb n="KR2c0019_WYG_002-81a"/>
龍提兵營等練緬兵屯遮遨子龍發兵撃之大戰於控<lb/>
哈斬首百餘級把總李朝岳順戰死緬退屯沙洲我兵<lb/>
無船不能進相持彌月緬㝷退去二十一年應裏以允<lb/>
墨守蠻莫墨乃糾猛拱堵罕孟養甕罕猛密思仁兵號<lb/>
三十萬象百隻以普坎雍罕直即三鷙酋率衆擁送允<lb/>
墨據蠻莫思化敗走墨等立九大營深溝髙壘為乆駐<lb/>
計仍分道内犯一入遮放芒市一入臘撒蠻顙一入杉<lb/>
木籠並出隴川多思順不敵奔猛夘二十二年春巡撫<lb/>
<pb n="KR2c0019_WYG_002-81b"/>
陳用賓出駐永昌聞賊大入等練隴川乃分部以叅將<lb/>
王一麟奪等練中軍盧承爵出雷哈都指揮錢中選張<lb/>
先聲出蠻哈守備張先䕃出打線一麟撃其前承爵中<lb/>
選撃其左右賊狡甚始以羸兵數人飲馬江干而浴之<lb/>
前鋒者撃而俘焉以捷聞居數日又以一象馬數匹來<lb/>
官兵又撃而俘之义以捷聞緬兵退走遂復蠻莫官兵<lb/>
以賊為易與鼔行而前不知賊兵潛伏營於崕箐乘官<lb/>
兵過半賊衆湧出官兵被截時寧州目把者義領兵在<lb/>
<pb n="KR2c0019_WYG_002-82a"/>
前失道陷泥中為賊所殺後二營相繼退奔監軍同知<lb/>
姚允升收殘軍用百金買諜者晝伏夜行望等練諸山<lb/>
火光不息知賊已焚巢退去因稱勝而還是役也緬取<lb/>
道隴川猛夘多俺實𨗳之多思順怨俺乃糾思化并芒<lb/>
市多泰等撃俺殺俺子多荒十二月俺糾思仁丙測由<lb/>
猛夘襲遮放官兵戰却之斬級百餘巡撫陳用賓以緬<lb/>
數入犯築八關於騰衝之邊曰萬仞曰神䕶曰巨石曰<lb/>
銅壁曰鐵壁曰虎踞曰天馬曰漢龍每四關設一守備<lb/>
<pb n="KR2c0019_WYG_002-82b"/>
戍之又募習彞路者得閩人黄龔使暹羅使與得楞内<lb/>
外夾撃緬多俺自遮放敗還不復歸猛夘投木邦負嵎<lb/>
於曩義山殺天馬漢龍二關工役督工漆文昌計授木<lb/>
邦罕欽令擒之謀頗露俺欲奔擺古欽追及於雷聳并<lb/>
其子多烘多曩斬之緬因俺死頗寢寇我東路云二十<lb/>
四年二月築平麓城於猛夘大興屯田是時邊事旁午<lb/>
餉費不貲轉輸米石運價至十金而值不與焉諸郡邑<lb/>
不支故陳用賓鋭意興屯三宣之内屬彞徭賦所出餘<lb/>
<pb n="KR2c0019_WYG_002-83a"/>
田無多惟猛夘古麓川地阡陌膏腴多俺既死無主乃<lb/>
議以營兵任屯非營兵而願屯者聴二年小成免其賦<lb/>
三年大成始十一而賦之十月緬督思仁丙測等寇蠻<lb/>
莫思化求救叅將吳顯宗遣兵撃走之斬丙測二十六<lb/>
年正月車里老撾刀舊猛怕猛等慕義入貢六月耿馬<lb/>
罕們灣甸景從真鎮康刀悶抧盞達刀思權等亦脩貢<lb/>
事十二月孟養思轟棄緬來歸進象隻方物二十七年<lb/>
緬撃思轟檄各土司赴救緬潰歸二十九年蠻莫思化<lb/>
<pb n="KR2c0019_WYG_002-83b"/>
子思正乗多思順之喪襲隴川擄其妻罕氏明年阿瓦<lb/>
雍罕攻思正木邦罕拔子罕<graphic n="KR1513" url="https://raw.githubusercontent.com/kanripo/KR-Gaiji/master/images/KR1513.png" mimeType="image/png"/>率兵從之正奔騰越當<lb/>
事者殺正以止兵三十一年雍罕罕<graphic n="KR1513" url="https://raw.githubusercontent.com/kanripo/KR-Gaiji/master/images/KR1513.png" mimeType="image/png"/>俱遣使欵貢自<lb/>
此邊境少康而緬酋莾應裏連年為暹羅得楞所攻長<lb/>
子莾機撾見殺擺古殘破亦不復内犯矣<lb/>
　　武㝷諸府改設流官始末<lb/>
明定雲南置藩臬郡縣吏賦役學校一與中土等復慮<lb/>
彞情反側有司遷轉不常莫能得其要領仍以土官世<lb/>
<pb n="KR2c0019_WYG_002-84a"/>
守之正統而後見於志乗者土知府則景東陶氏䝉化<lb/>
左氏麗江木氏順寧猛氏永寧阿氏廣西昻氏滇沅刁<lb/>
氏元江那氏㝷甸安氏武定阿氏土同知則姚安髙氏<lb/>
廣南儂氏土知州則安寧董氏鄧川阿氏雲龍段氏北<lb/>
勝高氏寧州禄氏霑益安氏路南秦氏羅雄海氏寶山<lb/>
蘭州俱羅氏富州沈氏土知縣則嶍峨禄氏雲南楊氏<lb/>
元謀吾氏以及長官司暨佐貳首領雜職各官實繁有<lb/>
徒焉皆治以漢法與徼外諸司止遥相羈縻者有間矣<lb/>
<pb n="KR2c0019_WYG_002-84b"/>
然積乆而驕或撫循失道致釀變亂如㝷甸武定順寧<lb/>
諸酋其革除始末有可攷者成化十四年㝷甸安晟死<lb/>
兄弟争襲廣西昻貴虐其民巡撫王恕與黔國公沐琮<lb/>
奏罷之改設流官知府宏治十七年増設寧州流官知<lb/>
州正德初武定阿英襲知府改姓鳯氏交通劉瑾以賄<lb/>
陞右叅政仍理府事擁衆入省欲於布政司堂上任不<lb/>
許乃就司儀門上任而去自是潛畜異謀日益横暴㝷<lb/>
死子朝明應襲火頭吾孟才列其惡狀以告署元謀縣<lb/>
<pb n="KR2c0019_WYG_002-85a"/>
典吏談章章以告巡按御史唐應龍奏請依照鶴慶等<lb/>
府例改設流官朝明聞之載金寶二十萬賂寵臣錢寧<lb/>
寧囑巡撫欲仍令朝明襲職龍持不可設流事竟中止<lb/>
嘉靖六年㝷甸知府馬性魯因徴糧繋馬頭安銓妻於<lb/>
獄裸撻之銓遂叛掠嵩明等處進攻㝷甸分守叅政黄<lb/>
昭道兵備副使周奎督兵與戰敗績遂陷㝷甸執知府<lb/>
雲南鎮巡調各土司兵赴討令武定酋鳯朝文以兵千<lb/>
餘守厰江朝文朝明弟也素與銓通銓妻又鳯氏明年<lb/>
<pb n="KR2c0019_WYG_002-85b"/>
春朝文自厰口擁兵叛還攻武定陷之殺同知袁俸知<lb/>
州秦<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>等官十三人遂與銓連兵二萬于㑹城西北門<lb/>
外焚軍民房屋雲南大震事聞命兵部尚書伍文定自<lb/>
京師出征未至按察使徐瓉議調各土司兵與衛軍恊<lb/>
力勦撫朝文等戰不勝欲奔東川霑益州營長輔祐追<lb/>
獲斬之安銓亦為兵夫阿志所獲五月文定至雲南奉<lb/>
㫖處置未盡事宜數月乃還三十年元江那鑑殺侄奪<lb/>
印聚掠郡邑巡撫石簡督兵徃討鑑詐降請官撫諭簡<lb/>
<pb n="KR2c0019_WYG_002-86a"/>
命左布政使徐樾徃為所殺巡按趙炳然以狀聞奪石<lb/>
簡官切責黔國公沭朝弼令戴罪殺賊贈徐樾光禄寺<lb/>
卿賜祭葬三十二年巡撫鮑象賢奉㫖討元江那鑑自<lb/>
殺遂革其官收印信令臨安指揮徃署之三十六年易<lb/>
門縣彞李向陽與土縣丞王一心等作亂稱混天大王<lb/>
以普文為軍師搆黨七千人分布四掠一心復與武定<lb/>
阿倫通阿倫者鳯朝文養子也朝文既誅其妾瞿氏撫<lb/>
幼子守土盡軄後子死子妻索林復署府事而瞿氏有<lb/>
<pb n="KR2c0019_WYG_002-86b"/>
外行忌其婦阿倫潛謀奪嫡挾貲赴京納級指揮使名<lb/>
鳯繼祖揚稱已襲武定知府輿馬冠帶以歸土人附之<lb/>
遂逐索林巡撫敖宗慶奏請討之阿倫潛奔四川㑹里<lb/>
州招集亾命誘索林與講好殺其總管鄭竑等七十人<lb/>
出富民羅次界抄掠又分遣東川營長阿科等兵攻曲<lb/>
靖㝷甸諸府時敖宗慶已罷新撫吕光洵以工部左侍<lb/>
即奉命至四十四年先討易門賊李向陽誅之復調各<lb/>
土司兵分路勦武定移檄黔蜀巡撫舉兵接應遂破諸<lb/>
<pb n="KR2c0019_WYG_002-87a"/>
蠻阿倫北遁兵備僉事張澤追之被執逼令致書鎮巡<lb/>
乞招撫澤不從潛使人達光洵速進勦竟被殺贈光禄<lb/>
寺少卿九月光洵自率師追阿倫至㑹里州斬之併誅<lb/>
王一心等隆慶元年光洵請改設武定流官知府置守<lb/>
禦所立學校從之二年武定鳯厯復作亂伏誅三年増<lb/>
設鄧川流官知州萬厯元年鐵索箐力㱔彞叛巡撫鄒<lb/>
應龍同黔國公沭昌祚討之七十二村悉平二年二月<lb/>
移兵東征臨安王弄山牳獛等彞八月征蕎甸等彞皆<lb/>
<pb n="KR2c0019_WYG_002-87b"/>
平之立營戍守東迤六郡乃安十三年羅雄州土酋者<lb/>
繼榮叛巡撫劉世曾討誅之初土知州者濬悦營長之<lb/>
婦殺其夫而奪之踰年生繼榮有異質兩耳垂肩左手<lb/>
過膝十四歳即欲殺其父濬不忍置法假為延師幽之<lb/>
别室仇父益深隆慶時濬年老無嗣乃釋之遂借婦家<lb/>
勢力據州逐父父訴之當事不得巳迎歸陽為尊禮亦<lb/>
幽囚之辛巳調征緬繼榮懼父作難授意目把弑其父<lb/>
及歸官鞠其事繼榮據險不出但云身在外父死不知<lb/>
<pb n="KR2c0019_WYG_002-88a"/>
而已弑父後并囚其母烝父妾虐部彞多滛民間女侵<lb/>
占隣土不輸站馬拘繋官役益無忌憚從征時與霑益<lb/>
土婦安素儀合兵遂與姦密誘之招壻徃來盖兩州兵<lb/>
力擅滇東可依藉為逆也越州土舍海現圖寡嫂資氏<lb/>
有姿色繼榮每出先頓兵其家縱滛樂數夕方去知州<lb/>
越應奎憤甚白兵備謀於資氏床幃間擒繼榮謀泄脫<lb/>
走乃招集亾命煉習妖法脩築束龍石城令部兵四出<lb/>
攻刼師宗維摩等州撫鎮遣將分兵四路撃破之斬獲<lb/>
<pb n="KR2c0019_WYG_002-88b"/>
四千餘酋繼榮潛遁外父隆有義家有義慮禍及己密<lb/>
約官兵追捕斬之其妻大小隆氏及七姓家奴復於十<lb/>
四年九月倡亂據州治執知州驛丞大肆猖獗巡撫檄<lb/>
越州守備張先聲掩誅之始改州為羅平調曲靖中左<lb/>
所為定雄所附州守禦十九年丁苴白改彞普應春等<lb/>
叛巡撫吴定檄叅將鄧子龍討平之其地居臨安新化<lb/>
南安間素為盜藪因請設新安縣并改新化州𨽻臨安<lb/>
二十五年順寧猛廷瑞與兄思賢相攻殺大候州奉學<lb/>
<pb n="KR2c0019_WYG_002-89a"/>
廷瑞妻父也興兵助之巡撫陳用賓䟽請征勦遣叅將<lb/>
吴顯忠將兵至順寧廷瑞困急乞降巡道李先著令擒<lb/>
奉學自贖廷瑞乗間遁入觀音山勢復振顯忠再集兵<lb/>
攻之誅奉學執廷瑞送軍門因改設順寧流官知府改<lb/>
大候州為雲州設流官知州併坐李先著以受賄縱賊<lb/>
下獄死人多寃之二十八年矣堵十三寨莽亢等復叛<lb/>
再討平之順大始定三十五年武定酋阿克有馬頭四<lb/>
十八人鄭舉獨稱豪有力且富於財知府陳典以㢘訪<lb/>
<pb n="KR2c0019_WYG_002-89b"/>
收禁之舉以兼金置魚腹中饋典獲免已而復收之如<lb/>
是者再四舉惡其無厭乃與酋阿克等攻破府城殺指<lb/>
揮金守仁千戸王應爵等男婦四百五十餘人時陳典<lb/>
以入賀在㑹城舉等擁推官白明通以兵隨其後直抵<lb/>
㑹城進公移請以冠帶印信給阿克賊從北門外遶西<lb/>
南而東分道四掠沿村鎮市焚刼一空老穉不及避者<lb/>
殺之壯者鹵而歸圍城三日不去以印縋與之始拔營<lb/>
歸攻元謀和曲諸城未一月陷一府三州四縣賊兵所<lb/>
<pb n="KR2c0019_WYG_002-90a"/>
加勢如破竹時尋甸彞目大理保楊禮亦屢被官司責<lb/>
辱遂結連彞目招補阿白者色及彞婦海沖等叛攻破<lb/>
嵩明署印知事李性先棄印逃吏目常宗孝學正龍旌<lb/>
死之賊進逼楊林都司汪如淵率土兵赴救賊退歸攻<lb/>
尋甸殺指揮諸藩裕等巡按御史周懋相候代駐曲靖<lb/>
調霑益安紹慶土兵檄同知孫台監督自嵩明追賊尋<lb/>
甸屢戰俱捷三十六年春三司官亦分道追賊而鄭舉<lb/>
等已西攻禄豐破之知縣蘇夢暘力戰死六月諸路兵<lb/>
<pb n="KR2c0019_WYG_002-90b"/>
至撃賊斬其家屬十一人阿克鄭舉等逃東川官兵追<lb/>
至東川境上土司禄哲縛阿克鄭舉獻軍前左布政彭<lb/>
應時復擒其黨鄭文鄭宗舜叅政楊俊臣率廣南儂兵<lb/>
亦撃敗海沖等得嵩明州各印信副使羅希益同都司<lb/>
江如淵督安紹慶兵斬楊禮男楊成俘妻妾四口逰撃<lb/>
段扆擒楊禮妾及子三人兩路賊俱平惟武定府印竟<lb/>
失所在既而治失事状巡撫都御史陳用賓黔國公沭<lb/>
叡叅將張名世武定知府陳典推官白明通元謀知縣<lb/>
<pb n="KR2c0019_WYG_002-91a"/>
毛文彩俱逮訊自正德至萬厯内彞之變數起而武定<lb/>
居其三雖蠻酋横暴亦由我有以致之内而劉瑾錢寧<lb/>
受賄相庇外而馬性魯陳典輩以貪暴激成之至猛廷<lb/>
瑞之事世尤稱其寃嘗見夢於黔撫被甲如神人曰吾<lb/>
為陳巡撫寃死訴帝得請歸過此欲見中丞云逾月而<lb/>
用賓被逮用賓撫滇十七年經理緬事頗為盡力但喜<lb/>
功多殺吴顯忠迎合其意陷李先著於獄雖以功得晉<lb/>
爵卒之身填囹圄為天下笑亦何益哉四十二年巡按<lb/>
<pb n="KR2c0019_WYG_002-91b"/>
毛堪奏辨李先著寃不報是年雲龍州段進忠以殺土<lb/>
官段嘉龍罪被誅巡撫周嘉謨請改設流官知州裁革<lb/>
五井提舉以鹽課併歸之他如安寧路南元謀以及麗<lb/>
屬寶蘭二土州俱未詳所由革元謀後有吾必奎者以<lb/>
武功著天啓中作亂被誅其事另載於後云<lb/>
　　珍貢<lb/>
雲南古不毛地也且舟車不通商賈罕至人有百金之<lb/>
業便為素封貧者至不保朝暮即其土所産或反不如<lb/>
<pb n="KR2c0019_WYG_002-92a"/>
他處易求者而世多膠於金鏤作貢之說動以滇為金<lb/>
穴寶山不肖有司因而張威勢以索之彞性輕生每極<lb/>
於勢無復之輒起為亂後人不知其故謂滇難治嗟乎<lb/>
豈滇真難治也漢鄭純毫毛不染而哀牢化隋梁毗對<lb/>
餽金慟哭而諸彞感悟遂不相攻元舒嚕杰不為金婦<lb/>
所餌而車里歎服彼皆非三代以上之人猶能以㢘勵<lb/>
俗若此奈何末世上作而下効之明三百年叛者十數<lb/>
起推其由來多因黷貨予故於内外彞蠢動之後復載<lb/>
<pb n="KR2c0019_WYG_002-92b"/>
珍貢一篇夫亦曰知所以亂之由則知所以治之之道<lb/>
矣語云金生麗水今麗江其地也江滸沙泥金<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>雜之<lb/>
貧民淘而煅焉日僅分文售蜀佑轉諸四方永平山中<lb/>
亦有金沙色赤而利更微明初歳貢金二千兩官償價<lb/>
銀一萬一千四百有竒皆蜀賈有力者先期受值走四<lb/>
逺裒入之然金少價高率賠其三之一間有窮極而逃<lb/>
者因舉殷實土著以當金戸寶石琥珀等珍皆責其供<lb/>
辦産盡則更舉一家萬厯十八年又増金三千歳共貢<lb/>
<pb n="KR2c0019_WYG_002-93a"/>
五千兩公私益困末年始减二千天啓水烏之亂奉㫖<lb/>
暫停事平再進銀鑛約有二十三所皆置塲委官以徴<lb/>
其課又銅鑛十九所鉛鑛四所萬厯二十年命内監楊<lb/>
榮至滇督理礦稅榮又使千戸張國臣赴京上䟽請開<lb/>
寶井於猛密先是寶石之取盛於成化然止在京購買<lb/>
嘉靖丁亥始遣官至滇歳動布政司及永昌府銀八千<lb/>
散之民間民間鬻男販婦不充所值因而逃亡其後六<lb/>
慰變亂猛密寶井已為緬所據國臣又倡此議巡撫陳<lb/>
<pb n="KR2c0019_WYG_002-93b"/>
用賓懼開邊禍連䟽陳諫始仍舊例然猶每歳布政司<lb/>
獻寶石三百六十兩有竒礦金四百兩礦銀一萬兩稅<lb/>
監楊榮竟以貪酷激變於三十四年正月八日為衛軍<lb/>
所殺舉火焚公署闔府百餘人俱死焉琥珀出孟養山<lb/>
中價不甚昻而蠻漢阻絶商賈難通萬厯二十二年奉<lb/>
㫖責輸二百餘觔遍派滇西諸郡雖不通緬者亦行責<lb/>
買時惟騰衝庫内舊貯二十餘觔悉送上供他郡無以<lb/>
應命捜括士民有即舉首多以破家亦竟不能完數也<lb/>
<pb n="KR2c0019_WYG_002-94a"/>
㸃蒼屏石産大理府雖不在外彞然採艱運逺亦以累<lb/>
民嘉靖十八九年曽奉取用二年之外始得至京至三<lb/>
十七年取方三尺五寸者六塊自本年六月至十一月<lb/>
止行三百里運至普淜因重不能前進四十年又行取<lb/>
五十塊高六七尺不等巡撫蔣宗魯抗䟽諫止然當時<lb/>
取辦尤不論何項石紋至萬厯二十一年為兩宫鋪地<lb/>
詔取鳯凰石百餘求之益艱供役者十死八九惟高不<lb/>
過三四尺人猶以為蔣公之力焉右志乗所載皆止行<lb/>
<pb n="KR2c0019_WYG_002-94b"/>
之自上者耳其他長吏之饋遺權要之悉索不可勝計<lb/>
民窮思亂亦孰能禁之哉<lb/>
　　議開金沙江<lb/>
金沙江源出吐蕃界至共龍川犛牛石下南流漸廣故<lb/>
名犛水後因訛為麗水云東經巨津寶山二州三面臨<lb/>
麗江府又東經鶴慶受様共江諸水又東經北勝受桑<lb/>
園龍潭程海諸水又東經姚安受蜻蛉弄棟龍蛟諸水<lb/>
又東經楚雄定逺受龍川江諸水又東經武定北受元<lb/>
<pb n="KR2c0019_WYG_002-95a"/>
謀西溪滇池螳螂川羅次富民諸水又東經東川濟慮<lb/>
部過烏龍山受尋甸牛欄江谷壁川齒化溪諸水又東<lb/>
經烏蒙南又東經馬湖府受尼溪大汶小汶諸水又東<lb/>
至叙州府合大江此南中西北之險䝉氏僭稱北瀆者<lb/>
也正統間靖逺伯王驥曽議開濬未果至嘉靖初巡撫<lb/>
都御史黄𠂻復議開工役垂具為武定土酋鳯朝文所<lb/>
梗㑹𠂻即陞任事遂寢其後巡撫汪文盛亦委官踏勘<lb/>
而朝文妻瞿氏為女土官又從而阻撓之巡按毛鳯韶<lb/>
<pb n="KR2c0019_WYG_002-95b"/>
知其事分巡洱海時復上議云雲南有水路直抵四川<lb/>
馬湖府初以遐僻為土人所據我國家郡縣其地同於<lb/>
華夏然貢獻之物摃官使之行李軍民商賈之徃來擔<lb/>
負千里筋力已疲而土官土舎因見道路阻絶每懷異<lb/>
志及今國勢強勝不行開通將來之悔不敢謂無也本<lb/>
道訪據武定府掲稱本府有迤東水路自雲南海口至<lb/>
安寧羅次富民只舊你革達吉普渡河安革法於土色<lb/>
出東川大江邊至阿納木姑共一十三站内土色有疊<lb/>
<pb n="KR2c0019_WYG_002-96a"/>
水又迤西水路自雲南陸路至富民武定虚仁環洲凡<lb/>
五站至金沙江巡檢司下船至罵刺母白馬口粲刺則<lb/>
五曲革直勒則卓刺除魯圭寧抄答甸沙吉撒麻村亦<lb/>
至土色大江阿納木姑凡一十四站内卓刺沙吉有疊<lb/>
水又據金沙江土巡檢禀宏治正德間馬湖府安監生<lb/>
放杉木嘉靖十七年王萬安亦放杉木俱五板大船經<lb/>
過中惟虎跳天生橋亦十分不為險阻又據姜驛驛丞<lb/>
禀每見販木客人結成簰筏自本司江流六日即抵馬<lb/>
<pb n="KR2c0019_WYG_002-96b"/>
湖等情各到道為照前項水道武定迤東極為捷徑但<lb/>
訪得河内間有蠻尖石兩邊崕石生合成橋水從石縫<lb/>
流下未委虚的若迤西金沙江則水面洪濶四時横流<lb/>
客商通販前後不絶中間雖有虎跳二灘然皆沙石易<lb/>
鑿此斷然可通而無疑者也合無先將東西二道各委<lb/>
能幹官帶領匠役鄉導沿河踏勘直至馬湖中間要見<lb/>
舟楫無礙者㡬處危石可鑿者㡬處㡬丈㡬尺如有絶<lb/>
險人力難施者或作兩截盤運沿河陸路可通者㡬處<lb/>
<pb n="KR2c0019_WYG_002-97a"/>
不通而應合開闢者㡬處㡬里㡬十步及沿江有無人<lb/>
烟稀密堪立驛逓哨堡等項各計合用功力人匠若干<lb/>
錢糧若干勘估明白畫圖造册囘報然後擬議奏請開<lb/>
通不獨一時一方之利實國家乆安長治之計云適值<lb/>
地方多事議竟不行隆慶初鳯酋誅滅巡撫陳大賓復<lb/>
為題請而議者多甲乙之詞大抵謂金沙之道一通則<lb/>
商賈競於舟而憚於陸筭緡之利告竭於程畨之八府<lb/>
而九驛之途鞠為茂草矣至天啓中安酋倡亂貴陽道<lb/>
<pb n="KR2c0019_WYG_002-97b"/>
阻頗議開通按察使莊祖誨謂自巡檢司開由白馬口<lb/>
厯普隆紅巖石刺鮓至廣翅塘皆禄勸州地其下有三<lb/>
灘水溢没石乃可放舟涸則躋㟁䌫空舟以行又厯直<lb/>
勒村罵刺土色皆合禮州地其下有鷄心石石如堆者<lb/>
三纍江中舟者相水勢緩急可行又厯踏照亂得頭峽<lb/>
刺鮓至粉壁灘甚駛皆東川地又厯驛馬河新灘至虎<lb/>
跳灘隂溝洞皆巧家地虎跳湍瀉陡石不可容舟隂溝<lb/>
二山頽集水行山腹中皆從陸過灘易舟而下又厯大<lb/>
<pb n="KR2c0019_WYG_002-98a"/>
小流灘為蠻彞司地又厯黄即木舖貴溪寨業灘至南<lb/>
江口為烏䝉府地始安流自廣翅塘至南江木商行之<lb/>
可十日又至文溪鐵索江邊數灘厯麻栁灣教化巖為<lb/>
馬湖府地又厯洩灘蓮花三灘㑹溪石角灘至叙州府<lb/>
其説甚明晰然此時明運將終救敗不暇竟莫能開通<lb/>
也續禹功所未至以䟽西南朝宗之水道是所望於全<lb/>
盛之世矣<lb/>
　　滇南科目<lb/>
<pb n="KR2c0019_WYG_002-98b"/>
滇自南詔竊據風化阻絶大理國頗設科取士皆以僧<lb/>
道讀儒書者充之至元皇慶中以學士李孟奏開科三<lb/>
年一試天下共取三百人雲南每榜止五人䝉古二名<lb/>
塞目二名漢人一名如王楫李敬仁段天祥李天祐李<lb/>
郁等史載其名云明洪武三年開科天下共取五百人<lb/>
是時雲南未入版圖六年停科十七年更頒定程式始<lb/>
増建雲南學校二十二年始選貢送監就應天府鄉試<lb/>
以人才尚未充也至永樂九年詔雲南布政司取士是<lb/>
<pb n="KR2c0019_WYG_002-99a"/>
歳八月舉生儒洪誠等二十八人誠與楊春皆舉進士<lb/>
九月復試貢生取趙誠等二十一人此有明科目之始<lb/>
也是後三歳一舉或五十餘人或三十餘人多寡不等<lb/>
洪熙元年定額十名宣德四年貴州附試取十一人明<lb/>
年増額四名雲南十名貴州五名正統八年共増五名<lb/>
十二年又増五名皆滇三黔二景泰立詔雲貴科舉不<lb/>
拘額數元年取至三十六人四年至五十五人七年又<lb/>
定額三十名成化三年増至四十名十年又増五名宏<lb/>
<pb n="KR2c0019_WYG_002-99b"/>
治中貴州士子以赴試雲南道險逺不便屢言於大宗<lb/>
伯張昇求於貴州開科昇不允止奉詔雲南鄉試録改<lb/>
稱雲貴鄉試録而已八年黔撫臣復以為言亦不允再<lb/>
増科額五名正德五年又増五名則滇四而黔一也嘉<lb/>
靖十四年始詔貴州布政司開科歳取士二十五人雲<lb/>
南四十人萬厯中漸増至四十七人天啓元年巡撫沈<lb/>
儆炌又請増三名以足五十之數中間人才叠出如雲<lb/>
南府則有若副都御史李公純贈光禄少卿毛公玉兵<lb/>
<pb n="KR2c0019_WYG_002-100a"/>
部左侍即孫清愍公繼魯吏部尚書嚴恭肅公清鴻臚<lb/>
卿劉公文徴兵部尚書傅忠壯公宗龍總督侍即贈尚<lb/>
書楊公䋲武御史趙公譔或以功名顯或以直節著而<lb/>
安寧楊文襄公一清相業軍功尤為有明第一其在外<lb/>
郡若大理之楊憲副南金楊内翰仕雲李太守元陽趙<lb/>
考功汝濓李御史東臨安之張御史西銘包尚書見捷<lb/>
永昌之張侍即志淳與其子舉人含憲副合曲靖之張<lb/>
憲副璁澂江之楊郡丞以成䝉化之雷侍御應龍鶴慶<lb/>
<pb n="KR2c0019_WYG_002-100b"/>
之趙長史德宏彭都御史富諸公皆以經濟文章節義<lb/>
有名於時其他起高第登仕籍祀鄉賢者尤不可更㒒<lb/>
數永昌王宏祚以明鄉薦入<lb/>
本朝厯官戸兵刑三部尚書是時雲南為孫李竊據甲<lb/>
午丁酉咸有所舉己亥歸版圖辛丒補行鄉試歳以為<lb/>
常趙士麟等七人前後成進士夫滇與閩粤皆開自漢<lb/>
武帝其時盛覽張叔已從司馬長卿學賦受經後此若<lb/>
尹珍許叔之文學隗叔通之孝行皆著名於益州耆舊<lb/>
<pb n="KR2c0019_WYG_002-101a"/>
水經註諸書迨䝉段盜竊阻聲教者五百餘年故其人<lb/>
文不獲與東南競勝元始混一有明科目班班可見者<lb/>
若此嘗觀周漢以前江南之人或曰蠻荆或曰山越至<lb/>
於今科名之盛㡬駕兖豫而上之亦安知後之滇黔不<lb/>
猶今之吴楚哉是在世之司文教者<lb/>
　　水烏之變<lb/>
貴州水西宣慰司與四川烏撒土府皆安姓萬厯中播<lb/>
州楊應龍反水西安疆臣奉調赴討奪落濛關有功被<lb/>
<pb n="KR2c0019_WYG_002-101b"/>
賞播州平改設遵義府至天啓元年永寧宣撫使奢崇<lb/>
明與子奢寅復作亂陷遵義冬十月遂圍成都左布政<lb/>
使朱爕元城守敗之二年春圍解擢爕元為巡撫遵義<lb/>
復而再陷先是安疆臣死弟堯臣襲至是堯臣亦死妻<lb/>
奢社輝永寧女也生子安位幼土目安邦彦挾之反四<lb/>
十八馬頭皆應之兩省羽書交至徴兵於雲南巡撫沈<lb/>
儆炌調闔省土兵於曲靖以副使黄似華監紀分道赴<lb/>
援都司楊明廷將三千人援蜀烏撒土酋安効良先與<lb/>
<pb n="KR2c0019_WYG_002-102a"/>
邦彦通陷烏撒衛殺指揮管良相明廷兵至畢節効良<lb/>
伏兵阻截明廷戰敗死之叅將尹啓易等奔囘霑益水<lb/>
西賊圍普定安南兩衛都司李天常率兵四千救之賊<lb/>
將羅應奎偽降誘至叠水舖伏發全軍没報至雲南大<lb/>
震霑益土婦設科及土目補鮓柰科李賢期曲等俱叛<lb/>
霑益倘塘松林炎方交水白水六站堡俱不守併陷平<lb/>
彞衛殺官吏武定彞目張世臣糾小東川彞賊千餘攻<lb/>
陷他頗補知二堡沈儆炌以便宜起叅將李思忠督兵<lb/>
<pb n="KR2c0019_WYG_002-102b"/>
守武定添設武尋逰撃倘甸守備其霑平喬甸守備俱<lb/>
改逰撃張世臣攻武定思忠與戰大敗之世臣遁東川<lb/>
土酋禄千鍾復反與霑撒土賊合攻嵩明知州王育德<lb/>
率軍民固守儆炌便宜起叅將袁善督守備金為貴土<lb/>
司沙源等馳救撃走之沙源者安南土長官司也先是<lb/>
萬厯三十八年源以王弄土人斬賊有功襲本司阿氏<lb/>
副長官舊職四十八年建水州土酋刀春琪搆引交趾<lb/>
入犯攻破五邦等地源率衆堵截勝之斬交趾偽封勝<lb/>
<pb n="KR2c0019_WYG_002-103a"/>
智侯阮文美等三人因復畀以安南司地令阻截交趾<lb/>
至是與寧州禄永命阿迷普明聲石屏龍在田武定吾<lb/>
必奎等俱以巡撫檄調率土兵從征力戰皆有功而源<lb/>
為最未㡬交岡犯竜左哨源歸救復破走之以功陞宣<lb/>
撫使霑益土婦設科等入陸涼州境焚刼各鄉知州郭<lb/>
俊義戰敗被殺叅將尹啓易守備李加培周嘉映自交<lb/>
水督兵進霑益安効良率水烏賊至霑拒戰官兵陷没<lb/>
加培嘉映俱戰死七月亦佐營長安應龍引賊補鮓等<lb/>
<pb n="KR2c0019_WYG_002-103b"/>
陷亦佐縣八月攻越州衛九月圍羅平州水西賊宋萬<lb/>
化據龍里安邦彦自統羣苗圍貴陽自春至冬援兵俱<lb/>
阻龍里不得進總兵楊愈懋推官郭象乾戰江門白杵<lb/>
營死之巡撫李橒巡按史永安等恊力守禦十一月新<lb/>
撫王三善至平越集諸路兵分道前進十二月抵新添<lb/>
力戰破賊五日入龍里安邦彦退屯龍洞官兵乗勝奮<lb/>
撃大敗之是時黔省被圍㡬十月城旦夕破王三善親<lb/>
冐矢石以二萬人破賊十萬抵城下官民歡呼相慶唘<lb/>
<pb n="KR2c0019_WYG_002-104a"/>
門迎入城三善曰賊兵不逺軍心未定吾不可即安遂<lb/>
營於南門外未㡬湖南廣西四川兵大集殘破之後糧<lb/>
糗不支遂議深入分屯陸廣鴨池間三年正月安邦彦<lb/>
攻陸廣官軍失利退屯威清王三善收兵入城夏四月<lb/>
安邦彦復糾宋萬化等來攻三善遣兵邀撃於龍里定<lb/>
畨青巖等處屢捷擒宋萬化諸蠻多降邦彦退守陸廣<lb/>
鴨池諸要道當時川撫朱爕元亦屢敗奢崇明兵遵義<lb/>
永寧俱收復五月川兵發永寧連克紅崕天台二寨遂<lb/>
<pb n="KR2c0019_WYG_002-104b"/>
破藺州焚其巢穴奢崇明父子計窮因入水西投邦彦<lb/>
自黔蜀之亂雲南道阻已三年烏程閔洪學由福建左<lb/>
布政擢滇撫取道廣南入滇分遣漢土官兵攻羅平復<lb/>
之捕獲安應龍妻子應龍走霑益官兵東出援黔解安<lb/>
南衛之圍斬首三百餘級收復新興普安等城亦資孔<lb/>
等站又遣吾必奎收復炎方松林霑益倘塘四站東北<lb/>
兩路俱通賊首設科李賢張世臣等已誅檄烏撒安効<lb/>
良擒獻安應龍以自贖効良持兩端見水西勢衰陽為<lb/>
<pb n="KR2c0019_WYG_002-105a"/>
恭順遂以應龍首及烏撒衛各印來獻勞其使而歸之<lb/>
四年正月黔撫王三善為逆黨陳其愚所詐被害於大<lb/>
方道中先是三善屢破賊深入水西奢社輝安位焚舊<lb/>
巢竄火灼堡安邦彦逃入織金川兵亦進龍塲擒奢崇<lb/>
明妻安氏等安位母子遣漢把劉光祚赴鎮逺總督楊<lb/>
述中乞降述中許之令擒奢崇明及其子奢寅以贖罪<lb/>
王三善駐大方乆安邦彦遣其黨陳其愚詐降三善信<lb/>
之多與謀軍事其愚悉以報邦彦至是三善由大方回<lb/>
<pb n="KR2c0019_WYG_002-105b"/>
貴州其愚隨之忽報山後有賊三善駐馬回視其愚故<lb/>
縱轡衝三善墜地三善知其變呼持印者先行即拔刀<lb/>
自刎諸苗蜂擁至取其首而去副將秦民屏亦被殺事<lb/>
聞楊述中回籍聴勘以川撫朱爕元代之陳其愚後為<lb/>
巡按傅宗龍所誅宗龍昆明人與爕元俱以戰功顯秋<lb/>
七月總兵魯欽劉超等敗於織金賊勢復熾烏撒安効<lb/>
良前遣獻印使囘至曲靖為盜所殺効良遂以為辭糾<lb/>
合邦彦崇明等共為三十九營以五年二月直抵霑益<lb/>
<pb n="KR2c0019_WYG_002-106a"/>
副總兵袁善土宣撫使沙源等力戰五日夜却之五月<lb/>
復至南攻馬龍袁善等督兵大戰復敗之賊由尋甸遁<lb/>
囘假道東川東川奉巡撫檄以木塞路不與通有阿遣<lb/>
馬頭竜戈資者為之鄉𨗳從山路遁歸烏撒事平重犒<lb/>
東川購獲竜戈資誅之六年春水西苗老虎阿引等殺<lb/>
奢寅來降二月安邦彦復寇貴州魯欽戰敗死巡撫王<lb/>
瑊巡按傅宗龍遣都司張雲鵬拒戰於趙官堡敗賊總<lb/>
督朱爕元以父喪歸加偏沅巡撫閔夢得為楚蜀粤滇<lb/>
<pb n="KR2c0019_WYG_002-106b"/>
黔五省總督七年叅將楊明輝奉命宣諭安位令獻首<lb/>
惡為安邦彦所殺崇禎元年復起朱爕元督五省兵討<lb/>
賊初爕元議討水西之䇿宜使滇兵出霑益遏安効良<lb/>
應援而别布天生橋尋甸等處以絶其走路蜀兵臨畢<lb/>
節扼其交通四裔之道而别出龍塲巖後以奪其險黔<lb/>
兵由普定渡思臘河徑趨巢穴而陸廣鴨池分搗其虚<lb/>
粤兵出泗城䇿應大軍由遵義鼓行而前尋以憂去未<lb/>
及用閔夢得代之亦以貴州抵大方路險賊惟恃畢節<lb/>
<pb n="KR2c0019_WYG_002-107a"/>
一道外通用兵宜從永寧始自永寧而普市而摩泥而<lb/>
赤水百五十里皆坦途赤水有城可守結營於此漸進<lb/>
漸逼四十里為白巖六十里為層臺又六十里為畢節<lb/>
畢節至大方不及六十里賊必併力來禦以重兵扼其<lb/>
四走路然後遵義貴陽尅期並進賊可盡矣亦不果行<lb/>
至爕元再任乃檄滇兵下烏撒蜀兵出永寧畢節扼其<lb/>
各路要害而親統大師駐陸廣逼大方八月奢崇明自<lb/>
稱大梁王安邦彦自稱四裔大長老其下歹費阿鮓等<lb/>
<pb n="KR2c0019_WYG_002-107b"/>
各號元帥悉力趨永寧先犯赤水爕元授意守將許成<lb/>
名佯敗引之深入度賊已抵永寧分遣林兆鼎從三岔<lb/>
入王國禎從陸廣入劉養鯤從遵義入邦彦分兵四應<lb/>
力不支羅乾象復以竒兵繞出其背急撃之崇明邦彦<lb/>
皆被創漢兵斬其首獻爕元騰檄安位許其來歸位惶<lb/>
恐不敢出爕元督諸將屯據要隘四面迭攻日馳騁百<lb/>
餘里或斬樵牧或焚積聚暮還歸屯賊不能測凡百餘<lb/>
日得首功萬餘生口數萬每獲鄉𨗳輒發窖粟就食賊<lb/>
<pb n="KR2c0019_WYG_002-108a"/>
饑甚遂降爕元與約四事一貶爵一削水外六目之地<lb/>
一獻殺王巡撫者首一開畢節等驛路位皆俯首聴命<lb/>
因䟽請撫定焉十年安位死子幼乃分其地以授渠長<lb/>
俾力分而易制爕元前後在西南二十餘年諸蠻畏服<lb/>
三省亂而復治至今人頌其功不衰云<lb/>
　　普吾沙亂滇<lb/>
普明聲阿迷州土人也初為馬者哨哨頭水烏之亂與<lb/>
沙源吾必奎等俱奉調率兵破賊有功既而京營御史<lb/>
<pb n="KR2c0019_WYG_002-108b"/>
傅宗龍受命按黔間道由建昌囘滇募兵赴任知明聲<lb/>
勇黠所部土兵亦強特請隨行滇撫閔洪學入奏嘗言<lb/>
自明聲東行滇土司兵益弱其為時所重如此明聲在<lb/>
黔屢破水西賊衆㑹宗龍以内艱歸水西隨就撫明聲<lb/>
亦囘得授阿迷土知州日益驕蹇崇禎五年巡按趙洪<lb/>
範至臨安明聲率兵迓之戈甲旗幟列數里洪範惡之<lb/>
貽書撫軍王伉謂其養癰伉亦習聞明聲不法遂列奏<lb/>
請檄調黔蜀兵㑹討焉是年冬三省漢土兵俱集以黔<lb/>
<pb n="KR2c0019_WYG_002-109a"/>
鎮商士傑掌兵政伉自出臨安督糧右布政使周士昌<lb/>
監軍撃明聲敗之進圍阿迷明聲使其下偽約降隂使<lb/>
人以重賄誘吾必奎曰君不聞狐死兎悲之言乎阿迷<lb/>
平兵行及元謀矣既而官軍與賊戰必奎賣陣先走官<lb/>
軍大敗事聞大司馬熊明遇以起釁為伉罪遂與洪範<lb/>
俱被逮士昌殁於陣明聲雖戰勝仍巧詞乞撫當道懲<lb/>
前事不復致討總督朱爕元自黔至以兵威撫定焉相<lb/>
傳廣西郡守張繼孟奉委撫明聲思以計殺之每稱明<lb/>
<pb n="KR2c0019_WYG_002-109b"/>
聲才武且有功不以摧毁以致變亂皆有司之過也明<lb/>
聲聞之喜一日繼孟將謁兵備道於臨安先誡其下必<lb/>
取途阿迷見明聲將至故熟睡輿中其下不得請醒而<lb/>
問所次已踰其境數里矣佯怒責其從行者且曰我有<lb/>
事須急至臨郡徃返恐後期可沿途置騎俟我我今囘<lb/>
見普公遂盡屏輿盖先行獨與從者馳數騎趨阿迷明<lb/>
聲先已有人偵繼孟聞其言益大喜出迎謁語甚歡方<lb/>
持茶餉客繼孟戲曰嘗聞南中土司善藥人我不敢飲<lb/>
<pb n="KR2c0019_WYG_002-110a"/>
明聲驚遽指天誓曰方德公無以報何有此公果疑明<lb/>
聲請先飲竟易盞飲之不知繼孟執茶時已預蔵毒藥<lb/>
手中置茶内矣明聲㽞治饌辭以有事謁兵備急俟囘<lb/>
當痛飲明聲已聞其途中言信以為實因别去繼孟即<lb/>
疾馳易數馬即夕達臨安明聲藥發始覺命其黨率兵<lb/>
追之不能及予理永昌永昌孝㢘方一鑑徃時曽為阿<lb/>
迷守親為予述其事而石屏塗玉輅昆明虞虞山咸謂<lb/>
明聲實以淫縱得疾死非中藥云明聲死其妻萬氏江<lb/>
<pb n="KR2c0019_WYG_002-110b"/>
右寄籍人女也狡而滛據其衆役使諸小彞選部下壯<lb/>
而美者更畨入侍沙源諸子定海定洲如琦等皆與之<lb/>
私既乆覺無以服人乃招定海為贅婿已復嫌其樸陋<lb/>
而定洲少年白哲更竊殺定海而贅定洲其子普服逺<lb/>
心耻之與萬氏分寨而居後服逺以病死定洲遂兼有<lb/>
安南阿迷之衆併近彞地愈廣南至交岡甲申張獻忠<lb/>
陷蜀雲南震恐使叅將李大贄率兵防金沙江吾必奎<lb/>
者其先為元謀土知縣乆絶不嗣矣至必奎以戰功得<lb/>
<pb n="KR2c0019_WYG_002-111a"/>
官仍居故地自阿迷賣陣後桀驁日甚大勢貪墨屢以<lb/>
事侵之乙酉八月必奎聚衆反連陷武定禄豐楚雄諸<lb/>
郡縣黔國公沐天波檄各土司兵㑹勦十月官軍與土<lb/>
官禄永命龍在田等撃敗必奎擒之永命寧州土知州<lb/>
在田石屏州土人也俱以水烏之亂有戰功在田厯級<lb/>
副將崇禎十一年奉調至襄陽𨽻總理熊文燦軍前撃<lb/>
流賊革里眼射塌天子雙溝敗之以是知名張獻忠等<lb/>
受撫榖城頗與之密既而獻忠叛文燦獲罪在田亦罷<lb/>
<pb n="KR2c0019_WYG_002-111b"/>
歸元謀之役與永命俱在行十一月沙定洲兵亦至時<lb/>
必奎已伏誅定洲猶㽞城外不肯歸㑹奸人饒希之余<lb/>
鍚朋等逋騙天波金寶無以償以貿易徃來各土司營<lb/>
中誇天波家饒富定洲心動隂結都司阮韻嘉張國用<lb/>
袁士宏等為内應以十二月朔入城辭行天波以家忌<lb/>
未出見定洲入門大呼其下蜂起焚刼天波由小竇出<lb/>
西城時禄永命在省方巷戰拒賊從官周鼎止天波㽞<lb/>
討賊天波疑鼎見誘殺之遂走楚雄其母陳氏妻焦氏<lb/>
<pb n="KR2c0019_WYG_002-112a"/>
亦走城北普吉村之金井巷當夜舉火自焚死定洲因<lb/>
盡得沭氏所有盤踞省城刼巡撫吴兆元為題請代天<lb/>
波鎮滇又至禄豐執家居大學士王錫衮置貢院脅之<lb/>
與兆元傳檄各郡縣龍在田在安寧與禄永命等各引<lb/>
所部歸萬氏在阿迷聞變驚曰吾家儅為此賊敗矣謀<lb/>
至省執定洲以投誠既至見定洲氣燄赫然資用饒洽<lb/>
更喜過望夫婦坐八人輿持刺與撫按徃來欣然自得<lb/>
也沭天波至楚雄定洲率衆追之是時楚雄新為吾必<lb/>
<pb n="KR2c0019_WYG_002-112b"/>
奎所破金滄道副使楊畏知奉調監軍至楚楚人㽞之<lb/>
畏知遂駐楚聞定洲西出與天波計守禦之具未集曰<lb/>
公在楚賊以全力聚攻城必破公不如西走永昌使楚<lb/>
得為備賊即西追恐楚塞其後㽞攻楚又恐公從西來<lb/>
首尾牽制上䇿也天波從之定洲至楚雄城閉不得入<lb/>
為畏知所紿遂去遣其黨王朔李日芳等分攻大理䝉<lb/>
化陷之屠殺以萬計畏知乗間徹城外居民盡入城清<lb/>
四野築隍陴檄調漢土兵馬郡縣多遙應之其明年丙<lb/>
<pb n="KR2c0019_WYG_002-113a"/>
戌定洲恐畏知截其歸路又聞迤東禄永命龍在田等<lb/>
各自守因不敢至永昌撤兵囘竭力攻楚雄楚雄守具<lb/>
既集屢攻不能下一日畏知坐城樓賊發巨礟撃之烟<lb/>
燄所指正罩畏知賊相慶謂必死須㬰烟散畏知端坐<lb/>
如故惟撃去左幘耳因驚歎以為神畏知視賊懈輒出<lb/>
竒兵奮撃前後所殺甚夥至夏賊稍稍引去東攻石屏<lb/>
石屏守亦堅復囘攻寧州破之永命死至嶍峨土官王<lb/>
克猷走死於路龍在田在石屏懼與其黨許明臣竄大<lb/>
<pb n="KR2c0019_WYG_002-113b"/>
理定洲既定迤東復引而西攻楚雄分兵為七十二營<lb/>
每七營各為一大營統之環城圪濠為乆困計畏知守<lb/>
益堅終不能入又明年丁亥張獻忠被誅於西充其義<lb/>
男孫可望等率殘兵由遵義入黔龍在田使人告變且<lb/>
勸其至滇可望因詐稱黔國焦夫人弟率兵來復仇雲<lb/>
南初苦沙亂皆延頸望其來不知為賊也三月可望等<lb/>
至滇定洲解楚雄之圍率衆禦於革泥關大敗遁歸阿<lb/>
迷可望破曲靖及交水俱屠之遂由陸涼宜良入省宜<lb/>
<pb n="KR2c0019_WYG_002-114a"/>
良知縣方興佐率衆持羊酒迎可望賊喜不入城至省<lb/>
巡撫吴兆元等迎於郊巡按羅國瓛在曲靖被執不從<lb/>
帶至省自焚於署前通判朱夀琳以僉都御史奉差募<lb/>
兵於滇亦不屈從容賦絶命詩被殺可望等因盡據城<lb/>
池官署布列以居法禁苛切百姓失業流離視昔較甚<lb/>
矣既而分遣李定國狥迤東諸郡可望自率兵西出楊<lb/>
畏知禦於啓明橋兵敗被執可望聞其名不殺誘降之<lb/>
曰吾今已不為賊當與爾共扶明耳畏知曰果爾當從<lb/>
<pb n="KR2c0019_WYG_002-114b"/>
吾三事一不用獻忠為號二不殺百姓三不擄婦女可<lb/>
望皆許之即折箭對誓迤西得免屠戮畏知之力也可<lb/>
望至大理龍在田許名臣迎降之復以書諭沐天波如<lb/>
與畏知言天波遣子報命永昌通判劉廷標上杭人推<lb/>
官王運開夾江人俱不屈自縊死可望分兵入麗江悉<lb/>
取其數代所畜厚待天波子隂使劉文秀隨之疾馳度<lb/>
蘭津橋至永昌㑹天波與鄉官龔彞等於北城樓遂携<lb/>
之同楊畏知等俱至省姚安舉人席上珍拒賊見執至<lb/>
<pb n="KR2c0019_WYG_002-115a"/>
省被磔甚慘李定國至臨安臨安為定洲部目李阿楚<lb/>
駐守拒戰甚力定國穴地道置炮炮發而城陷阿楚赴<lb/>
火死兵猶巷戰定國怒執城中紳衿兵民盡戮之於城<lb/>
外白塲所殺七萬八千餘人而陣亡與自焚自縊者不<lb/>
與焉初意遂襲阿迷䝉自取定洲聞晉寧有變因盡掠<lb/>
臨安子女而囘過河西在籍巡撫都御史耿廷籙赴水<lb/>
死其妻楊氏被執亦不屈見殺至晉寧圍之屠其城并<lb/>
屠昆陽呈貢歸化所殺又數十萬人先是昆陽有孔師<lb/>
<pb n="KR2c0019_WYG_002-115b"/>
程者以從軍得官糾合晉寧各城人拒賊定國既至師<lb/>
程入舟遯去晉寧知州石阡冷陽春呈貢知縣嘉興夏<lb/>
祖訓俱死之定國又盡殺臨安被獲婦女於路亦千餘<lb/>
人江川知縣周柔強不迎定國率衆屯於撫仙湖中之<lb/>
孤山定國既至省使人出撃盡殱之盖迤東屠戮之慘<lb/>
㡬與蜀省同而迤西獨免宜楚雄人至今尸祝楊畏知<lb/>
不衰也然城亡與亡大節不奪如冷陽春諸人亦何可<lb/>
多得哉可望定國既俱囘省經營土木毁南城民居萬<lb/>
<pb n="KR2c0019_WYG_002-116a"/>
間築演武塲城内置四王府磚石毁呈貢昆陽二城為<lb/>
之可望文秀定國與艾能竒皆僭稱王在籍御史任僎<lb/>
等又倡議尊可望為國主可望遂置六部等官以僎兼<lb/>
吏禮二部尚書鑄興朝通寶錢括近省田地及鹽井之<lb/>
利俱以官四民六分收取各郡縣工技悉歸營伍以備<lb/>
軍資可望饒機智既據有全滇益自尊大而其黨猶儕<lb/>
視之李定國尤崛強每事相阻忤明年戊子可望與劉<lb/>
文秀等議縛定國於演武塲聲其罪杖之百既復相與<lb/>
<pb n="KR2c0019_WYG_002-116b"/>
抱持而哭命定國取沙定洲以贖罪定國心憾之念相<lb/>
推奉已乆無能與抗也初定洲歸屯兵洱革竜與萬氏<lb/>
分險自守其下湯嘉賔陳長命等各據一山立營相去<lb/>
數十里為犄角之勢私通交阯借其援以固諸蠻心一<lb/>
日偶集於嘉賔營定國偵得之率兵遽至圍以木城困<lb/>
守三閲月絶其水源諸蠻懼出降者相續遂械定洲等<lb/>
數百人囘省剥其皮於是沐天波具衣冠謝雪祖宗母<lb/>
弟妻子之讐滇人之被沙毒者亦咸以為快焉<lb/>
<pb n="KR2c0019_WYG_002-117a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2c0019_WYG_002-117b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　滇考卷下<lb/>
</p>
<p>
</p>
  </div>
</body>
</text>
</TEI>