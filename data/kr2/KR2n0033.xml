<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>石墨鐫華卷一</head>
    <p>
<pb n="KR2n0033_WYG_001-1a"/>
欽定四庫全書<lb/>
　石墨鐫華卷一　　　　　　明　趙崡　撰<lb/>
　　䟦三十六首<lb/>
　　　夏禹衡岳碑<hi>二種</hi>
禹碑七十七字在衡岳雲宻峰楊用脩得之張僉憲云<lb/>
宋嘉定中何致子一遊南岳脫其文刻於岳麓書院用<lb/>
修又刻於滇中安寧州近世楊時喬又刻於棲霞山天<lb/>
開巗余所收二本其一稍泐䟦數十字尤不可辨𨼆𨼆<lb/>
<pb n="KR2n0033_WYG_001-1b"/>
有何致字當是子一舊本其一則楊時喬刻也用修謂<lb/>
韓愈劉禹錫朱熹張栻諸人求之不得而已得之以為<lb/>
竒幸而王元羙復疑之謂銘詞未諧聖經類汲冡穆天<lb/>
子語何也用修金石古文并楊時喬皆註𨽻釋互有不<lb/>
同元羙亦有二本釋亦不同時喬本出在元羙后元羙<lb/>
所得豈即何子一楊用修二刻耶何其牴牾同也但其<lb/>
文所謂龍畫螺書鸞漂鳯泊雖經摩刻猶可想見古人<lb/>
惜不得衡岳石上蹟耳<lb/>
<pb n="KR2n0033_WYG_001-2a"/>
　　　周武王銅盤銘<lb/>
此文元延祐間摩汝帖刻于石者辭㫖簡逺雖非原物<lb/>
亦可重也<lb/>
　　　周穆王壇山刻石<lb/>
吉日癸巳字在壇山宋宋祁尋而摩之縣令劉莊鑿取<lb/>
歸州權郡事李中祐龕置㕔事右壁而為之䟦國朝宋<lb/>
濓考據款識以為周穆王書亡疑而宋人施宿乃謂州<lb/>
廨舊石以政和五年取入内府然則濓所見余所録豈<lb/>
<pb n="KR2n0033_WYG_001-2b"/>
后人拓本耶濓曽摩刻浦陽山房仍自為䟦余本有李<lb/>
䟦無宋䟦又非宋本不可曉<lb/>
　　　周宣王石鼓文<lb/>
鼓文出入雅頌書法淳質出周宣王時史籕筆亡疑都<lb/>
𤣥敬楊用修王元美諸人辨之已詳余借得一本雖磨<lb/>
泐特甚真三代物也古人有以為秦物者已非又有以<lb/>
為宇文周物者尤可咲歐陽公㝡號博雅乃亦疑之遂<lb/>
令後人譏駁無地自容矣今石猶在太學門内余從李<lb/>
<pb n="KR2n0033_WYG_001-3a"/>
典籍又覔得此本漫滅視余借本尤甚而護持無人惜<lb/>
哉<lb/>
　　　周仲尼比干墓題字<lb/>
此書程邈李斯之所不為而曰仲尼手書洪氏𨽻釋漢<lb/>
𨽻字源辨其謬矣然以比干忠烈尼父是其族孫姑妄<lb/>
信之亦足為忠臣吐氣也<lb/>
　　　周仲尼季札墓題字<lb/>
此書流傳已久故陶淵眀季札讃云夫子戻止爰詔作<lb/>
<pb n="KR2n0033_WYG_001-3b"/>
銘唐張從申云舊石湮滅𤣥宗命殷仲容模搨大厯中<lb/>
蕭定重刻于石又有謂李陽冰學嶧山碑得此而後變<lb/>
化者據此數説則真仲尼書也歐陽公疑仲尼未嘗至<lb/>
吳且其字大非古簡牘所宜又有謂原字止曰嗚呼有<lb/>
吳君子而延陵之墓四字後世妄増即黄長睿董廣川<lb/>
皆以為疑卒未有敢定其真偽者但淳化帖所收字小<lb/>
而鎮江石刻字大不倫不曉何故姑存之以俟博識君<lb/>
子<lb/>
<pb n="KR2n0033_WYG_001-4a"/>
　　　秦嶧山刻石<hi>二種</hi>
唐封演謂魏太武登山排倒此碑然猶模拓者多邑人<lb/>
疲於奔命聚薪焚之有縣宰取舊文勒于石其后徐鉉<lb/>
得模本鄭文寳刻于長安自此刻者甚衆評者謂長安<lb/>
第一鄒縣最下而杜甫詩又云嶧山之碑野火焚棗木<lb/>
傳刻肥失真據此數說則嶧山舊石亡在開元之前其<lb/>
翻本或以石或以木矣則未知鉉所錄者縣令所刻石<lb/>
耶抑即肥失真之木耶而鉉自謂得思於天人之際何<lb/>
<pb n="KR2n0033_WYG_001-4b"/>
也余所收二本一為鄭文寳本正臨自鉉者僅存形似<lb/>
無復神情其一本則至元間翻刻據䟦元祐中縣令張<lb/>
文仲又刻之矣此又當居文寳本之下原文二段後叚<lb/>
乃二世詔文都𤣥敬謂宜在石之傍文寳誤録為一而<lb/>
至元刻䟦以為皆二世頌始皇語尤可咲<lb/>
　　　漢五鳯二年殘字<lb/>
此石金髙徳裔修孔廟掘得之太子釣魚池中池在靈<lb/>
光殿基南三十歩太子者景帝子劉餘封魯故俗以太<lb/>
<pb n="KR2n0033_WYG_001-5a"/>
子呼之也石曰五鳯二年宣帝號也又曰魯三十四年<lb/>
徳裔以為餘孫孝王時也又曰六月四日成者必當時<lb/>
創建或鑿池而記其成功之日也西漢石刻傳者極少<lb/>
此字簡質古朴存之以示後人<lb/>
　　　漢㤗山都尉孔宙碑<lb/>
宙融之父孔子十九代孫也卒以延熹六年碑造于七<lb/>
年而趙明誠歐陽永叔王元羙皆曰四年宙字季將𨽻<lb/>
書易辨而永叔集一作秀持皆不知何據鄭漁仲金石<lb/>
<pb n="KR2n0033_WYG_001-5b"/>
略又載兩孔宙碑尤謬余借得東肇商本又得二紙于<lb/>
王户部堯年趙郡丞可行大都殘闕過𤣥敬所録者猶<lb/>
精彩動人元美乃謂文與書皆非至者何也<lb/>
又有宙碑隂門生故吏名余未得見據金石録有捕廵<lb/>
字升臺捕姓姓苑不載而其稱謂有門生門童弟子故<lb/>
吏故民之不同洪丞相适謂親受業曰弟子相傳授曰<lb/>
門生未冠曰門童椽屬曰故吏占籍曰故民因是異聞<lb/>
附著之<lb/>
<pb n="KR2n0033_WYG_001-6a"/>
　　　漢魯相置孔子廟卒史碑<lb/>
此碑都少卿𤣥敬考據始末甚明楊用脩金石古文全<lb/>
錄之但碑中奏洛陽宫下有司徒公河南<hi>闕</hi>　　字<lb/>
季髙司空公蜀郡武都<hi>闕</hi>　字意伯二十四字内闕六<lb/>
字而二公不之及都云此碑殘闕據宋洪丞相𨽻釋録<lb/>
其全文而竟遺此豈二公但憑抄録未見搨本耶碑後<lb/>
又有刻云後漢鍾太尉書宋嘉祐七年張稚圭按圖題<lb/>
記按此碑永興元年造元常獻帝初始為黄門侍郎距<lb/>
<pb n="KR2n0033_WYG_001-6b"/>
永興且四十年此非元常書明甚未知張稚圭所按何<lb/>
圖其叙事簡古𨽻法遒逸令人想見漢人風采政不必<lb/>
附㑹元常也碑中趙戒范史注字志伯今云意伯趙明<lb/>
誠云疑是避桓帝諱戒袁宏又作誡<lb/>
　　　漢韓勑造孔子廟禮噐碑<lb/>
此碑都楊二公録闕七字而余所獲搨本止闕五字多<lb/>
一皇戲統華胥戯字一以俟知奥奥字二公前余八十年<lb/>
都所收又云舊搨本而闕字反見於今何也且都録碑<lb/>
<pb n="KR2n0033_WYG_001-7a"/>
隂謂𨽻釋所載六十二人較都家舊搨本闕三十八人<lb/>
𨽻釋始曲成侯王暠終洛陽王敬都家本始涿郡太守<lb/>
魯麃次公終河南樊文髙按碑文韓明府下已列頴川<lb/>
長社王𤣥君真至相史魯周乾伯徳八人似不應碑隂<lb/>
重録𨽻釋首正少此八人于漢文簡古之體為合而都<lb/>
本乃重出不知何故惜不得至碑所一證之至若碑𨽻<lb/>
書與卒史碑無二且記法簡質非今所能而𤣥敬乃以<lb/>
雜用䜟緯薄之余竊不取焉<lb/>
<pb n="KR2n0033_WYG_001-7b"/>
　　　漢魯相史晨孔子廟碑<lb/>
此史晨上尚書奏章盖漢制郡國因尚書以逹天子如<lb/>
今通政司事也晨初到官自出俸錢以供禋祀可謂知<lb/>
尊聖人矣<lb/>
　　　漢魯相史晨孔子廟碑<lb/>
又一碑紀晨姓字載當時廟享觀禮者九百七人復修<lb/>
瀆置井及守墓人可謂盛事<lb/>
余所收二碑在漢碑中頗為完好前碑止缺十一字後<lb/>
<pb n="KR2n0033_WYG_001-8a"/>
碑止缺一字按都𤣥敬與楊用脩所録前碑缺二字而<lb/>
後碑乃缺三字且前碑上尚書後有時副言大傅大尉<lb/>
司徒司空大司農府治所部從事等二十字而都楊本<lb/>
俱無之後碑又較二公多一望見闕觀觀字一享獻之<lb/>
薦薦字豈都公所收偶是缺壊本楊公又從都公書中<lb/>
抄録不及以碑証耶余生後二公而得見所未見為之<lb/>
一快<lb/>
　　　漢北海相景君碑<lb/>
<pb n="KR2n0033_WYG_001-8b"/>
此碑殘缺㡬不成文考集古録盖自歐陽永叔時已然<lb/>
而都𤣥敬乃録其全文止缺三十字不知何據𤣥敬又<lb/>
云家藏漢碑不完者皆以洪丞相𨽻釋足之此是耶王<lb/>
元美曰𨽻法故自古雅但益州部當言刺史不當言太<lb/>
守額曰銘辭曰誄亦屬未妥東京作者徃徃如是而碑<lb/>
中睂夀作麋夀歐公以為古字通用良是<lb/>
　　　漢淳于長夏承碑<lb/>
都𤣥敬引證極博大略以此碑自元王文定公惲定為<lb/>
<pb n="KR2n0033_WYG_001-9a"/>
蔡邕書謂其氣凌百代筆陳堂堂洪丞相𨽻釋謂其字<lb/>
體竒恠鄭僑書衡謂其兼篆體八分合數説而疑碑非<lb/>
真蹟又云江隂徐擴有舊刻闕字四十有五此獨完好<lb/>
則其偽始信余亦覔得一紙非漢刻似不待辨而楊用<lb/>
脩謂為漢刻之僅存者王元美亦云其𨽻法時時有篆<lb/>
籕筆骨氣洞逹精彩飛動非中郎不能豈所見别一碑<lb/>
耶<lb/>
　　　漢郭有道碑<lb/>
<pb n="KR2n0033_WYG_001-9b"/>
此碑在介休縣余邑人王正巳曾為其縣令余從其家<lb/>
覔一紙乃正巳重刻者深恨不得原刻近有晉人為余<lb/>
言舊石曾在一秀才極愛之每徃碑下摩挲累日一夕<lb/>
盗碑舁去縣令無奈重刻一石以應求者後又磨泐而<lb/>
王正巳再刻之秀才所盗之石竟不得出異哉<lb/>
　　　漢李翕折里橋郙閣銘<lb/>
此碑在略陽相傳為蔡邕書馬伯循信之固未的然碑<lb/>
文醳散闗之<graphic n="KR2185" url="https://raw.githubusercontent.com/kanripo/KR-Gaiji/master/images/KR2185.png" mimeType="image/png"/>漯徙朝陽之平慘歐陽公以為疑董逌<lb/>
<pb n="KR2n0033_WYG_001-10a"/>
書䟦云㬎古文顯字漯川漢作顯讀謂川在卑濕書學<lb/>
古文至今同古文字濕作□又作<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>故漢人濕又作累然<lb/>
則漯當作濕喿與叄同體故古文燥作慘其言醳與易<lb/>
同卜用醳亦易也楊用脩謂醳古與釋通漯借作濕慘<lb/>
與燥同解作去濕就燥之義盖本董説但碑文磨泐歐<lb/>
陽謂二句適完好今亦損過半矣又碑中太守李君諱<lb/>
翕字伯都今板本皆作李㑹或傳冩之誤唯鄭樵略曰<lb/>
李翕與碑合<lb/>
<pb n="KR2n0033_WYG_001-10b"/>
　　　漢郃陽令曹全碑<lb/>
萬歴初郃陽縣舊城掘得此碑中平二年造内稱全為<lb/>
戊部司馬征䟽勒王和徳攻城野戰謀若湧泉威牟諸<lb/>
賁和徳面縛歸死還師振旅諸國禮遺且二百萬悉以<lb/>
簿官按范史西域傳和徳射殺其王自立涼州刺史孟<lb/>
佗遣從事任渉將燉煌兵五百人與戊巳司馬曹寛西<lb/>
域長史張宴將諸國兵合三萬人討䟽勒攻楨中城四<lb/>
十餘日不能下引去二説不合且司馬為曹寛非曹全<lb/>
<pb n="KR2n0033_WYG_001-11a"/>
豈即其人范史傳冩誤耶即紀功者張大其詞而面縛<lb/>
歸死似非虗飾抑又何也碑又稱光和七年史光和止<lb/>
六年盖七年冬十一月始改元中平耳碑文𨽻書遒古不<lb/>
減卒史韓勑等碑且完好無一字缺壊真可寳也余曽<lb/>
與友人論及古碑友人曰吾輩幸生此時猶得見漢晉<lb/>
人書恐後世無復存者余曰神物顯晦有時寧無沉埋<lb/>
以待後死者如曹全碑歐陽公趙明誠都𤣥敬楊用脩<lb/>
諸公豈得見哉相眡一咲<lb/>
<pb n="KR2n0033_WYG_001-11b"/>
　　　漢西嶽華山廟碑<lb/>
漢魏碑例不著書刻人姓名獨此題郭香察書為異洪<lb/>
适𨽻釋云東漢循王莽禁無䨇名郭香察書者察莅他<lb/>
人之書及唐徐浩古迹記以為蔡中郎書余按碑文云<lb/>
京兆尹勑監都水掾覇陵杜遷市石句遣書佐新豊郭<lb/>
香察書市石察書為二事則洪公言似亦有據但書雖<lb/>
遒勁殊不類中郎郭香何人乃莅中郎書耶且市石察<lb/>
書刻者皆著其名而獨無中郎名何也徐浩生唐盛時<lb/>
<pb n="KR2n0033_WYG_001-12a"/>
去漢近其人又深于字學不應謬妄至此皆不可曉至<lb/>
如楊文貞公跋遂以為郭香書則察字無屬不成文理<lb/>
矣此碑嘉靖中猶在一縣令修岳廟石門視殿上碑題<lb/>
皆當時顯者恐獲責罰此碑年久遂碎為砌石余從東<lb/>
肇商借舊本而書其後如此云<lb/>
　　　魏封孔羨奉孔子祀碑<lb/>
梁鵠字孟星學書于師宜官舉孝廉官至選部尚書漢<lb/>
靈帝重之曹孟徳愛之王逸少學之梁武評其書云龍<lb/>
<pb n="KR2n0033_WYG_001-12b"/>
威虎震劍拔弩張是其書亦可重者此碑結法古質遒<lb/>
健未知果為鵠書否碑後題曹植詞鵠書出張稚圭亦<lb/>
曰按圖記與卒史碑同殊不可曉<lb/>
　　　魏百官勸進碑<lb/>
此碑或曰梁鵠書或曰鍾繇書未有的據但𨽻法遒古<lb/>
非二公不能自是鐘鼎閒物也<lb/>
　　　魏文帝受禪碑<lb/>
此傳是司徒王朗文梁鵠書太傅鍾繇刻石謂之三絶<lb/>
<pb n="KR2n0033_WYG_001-13a"/>
碑又云即鍾繇書亦未有的據然謂為鍾書者出顔魯<lb/>
公言或不妄𨽻法大都與勸進碑同王元美曰以太傅<lb/>
手腕使書前後出師表刻七尺珉不遂與日月照映哉<lb/>
但其文與事海内士所指而唾罵者寶玩不忍釋手孰<lb/>
謂書一藝也又曰余始喜明皇泰山銘見此而怳然自<lb/>
失也漢法方而瘦勁而整寡情而多骨唐法廣而肥媚<lb/>
而緩少骨而多態漢如建安唐三謝時代所壓故自不<lb/>
得超也此語得評書三昧并識之<lb/>
<pb n="KR2n0033_WYG_001-13b"/>
　　　晉將軍周孝侯碑<lb/>
宜興周處碑元美考據極詳大都謂碑文記處以身殉<lb/>
國死戰矣而忽又云元康九年因疾捐館前後不續攷<lb/>
呉晉俱無元康年號且贈處將軍賜葬地給其母醫藥<lb/>
酒米等皆永平七年戰歿時事其後十五年建武元年<lb/>
乃諡孝侯而碑併作建武年事建武元年陸機已歿安<lb/>
得文及之盖碑前陸機撰下有空石後人妄增羲之書<lb/>
以重其價耳又碑後云唐元和六年歳次辛夘義興令<lb/>
<pb n="KR2n0033_WYG_001-14a"/>
陳從諫重樹此石協律郎黃某書尤為可疑余則謂碑<lb/>
中有唐元和重樹等語實出黃某所書其人習右軍者<lb/>
後人見似右軍遂加羲之字陸平原文不及諡孝侯事<lb/>
重書刻時或以意增之耳而以身殉國以下元康九年<lb/>
等語錯簡則不可曉豈陳從諫刻後又有刻者亂之耶<lb/>
然不應謬妄至此今但以其書有右軍遺意姑存之以<lb/>
待博識者<lb/>
　　　後魏魯郡太守張猛龍碑<lb/>
<pb n="KR2n0033_WYG_001-14b"/>
猛龍為魯郡太守郡人立碑而頌之正書虬健已開歐<lb/>
虞之門户碑首正書大字十二尤險勁又蘭臺之所自<lb/>
出也猛龍不見史册據碑諱猛龍字神<graphic n="KR0146" url="https://raw.githubusercontent.com/kanripo/KR-Gaiji/master/images/KR0146.png" mimeType="image/png"/>而金石録有<lb/>
劉乾碑諱乾字天魏人名字如此亦異矣<lb/>
　　　後魏修孔子廟碑<lb/>
李仲璇為兖州都督修孔廟建碑事在興和三年史官<lb/>
稱之是時髙歡與宇文泰方確鬭關洛而東魏又當遷<lb/>
都之際仲璇乃能改修孔廟崇尚文儒賢矣碑正書時<lb/>
<pb n="KR2n0033_WYG_001-15a"/>
作篆筆間以分𨽻形容竒怪攷古書法大小篆謂之篆<lb/>
東漢諸碑減篆筆有批法者謂之𨽻以篆筆作𨽻書謂<lb/>
之八分亦謂之𨽻正書謂之今𨽻亦謂之楷然則如此<lb/>
碑篆耶分耶古今𨽻耶<lb/>
　　　後魏豆盧恩碑<lb/>
史恩附兄寧傳曰永恩今據碑盖以字行耳碑稱保定<lb/>
二年贈柱國大將軍涪陵郡公史稱贈少保幽冀等五<lb/>
州諸軍事幽州刺史謚曰敬似當以碑為正碑在咸陽恩<lb/>
<pb n="KR2n0033_WYG_001-15b"/>
墓前𨽻書令尹王公家瑞求得之余摹一紙多不堪讀<lb/>
而王公所刻金石遺文尚存强半盖從碑下録之耳<lb/>
　　　後魏周惠逹碑<lb/>
此與豆盧恩碑皆咸陽令王公所得視豆盧碑稍完𨽻<lb/>
書王公刻其文止缺三十三字而搨本則不可讀矣碑<lb/>
首大魏故司空匡穆周公之碑銘篆書十二字宛然如<lb/>
新按史傳與碑畧同碑具當時贈謚而史無之史但云<lb/>
開皇初追贈蕭國公云<lb/>
<pb n="KR2n0033_WYG_001-16a"/>
　　　後周華嶽頌碑<lb/>
碑文万紐于瑾造趙文淵書按瑾唐瑾賜姓史稱其著<lb/>
碑頌數十萬言此其一也而文詞殊無超㧞其稱趙文<lb/>
淵云雅有鍾王之則筆勢可觀宇文㤗時命文淵與黎<lb/>
季明等刋定六體甞至江陵書景福寺碑梁主稱之又<lb/>
以題榜功増封邑除郡守後雖外任每須題榜輒復追<lb/>
之竇臮賦云文淵孝逸獨慕前蹤至師子敬如欲登龍<lb/>
有宋齊之面貌無孔薄之心胸然則文淵書在當時固<lb/>
<pb n="KR2n0033_WYG_001-16b"/>
自知名此碑天和二年造正其書路寢等榜後也故官<lb/>
稱趙興郡守云碑字小變𨽻書時兼篆籕正與李仲璇<lb/>
孔廟碑同亦褚河南聖教歐陽蘭臺道因之所由出也<lb/>
江陵景福寺碑不知存否此則完好無一字磨泐固文<lb/>
淵之幸哉文淵史避唐祖諱作文深<lb/>
　　　隋安喜公李使君碑<lb/>
奉天鄉人掘得此碑樹之上官村廟前余過觀榻二紙<lb/>
𨽻書亦自遒逸而碑頗完使君凉武昭王之後祖景超<lb/>
<pb n="KR2n0033_WYG_001-17a"/>
員外散騎侍郎父通逸使持節東南道都督狄道縣開<lb/>
國子季父琰之出牧荆郡使君仕開府儀同三司使持<lb/>
節卭州諸軍事卭州刺史安喜縣公開皇十六年卒十<lb/>
七年樹碑皆歴歴可讀而獨闕使君名按使君與唐同<lb/>
宗官亦不卑隋史無傳遂不可攷使君祖父季父獨琰<lb/>
之見魏書耳因知史官闕畧如此類者不可勝計也<lb/>
　　　隋海陵公賀若誼碑<lb/>
此碑正書方整精徤是唐初諸人前茅在興平縣文廟<lb/>
<pb n="KR2n0033_WYG_001-17b"/>
宋人磨其隂刻夫子廟記而此文止存十三聞曾完好<lb/>
一縣令苦貴人之摹搨使捶去之誼事見隋史本傳兹<lb/>
不贅云<lb/>
　　　隋龍蔵寺碑<lb/>
龍蔵寺即今真定府龍興寺碑尚存碑書遒勁亦是歐<lb/>
虞發源但碑立于開皇六年時齊滅已久而張公<graphic n="KR2884" url="https://raw.githubusercontent.com/kanripo/KR-Gaiji/master/images/KR2884.png" mimeType="image/png"/>尚<lb/>
稱齊官何也又碑稱造寺者太師上柱國太威公之世<lb/>
子使持節左武衛將軍上開府儀同三司恒州諸軍事<lb/>
<pb n="KR2n0033_WYG_001-18a"/>
恒州刺史鄂國公金城王孝<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>史傳逸之遂無所攷<lb/>
　　　隋陳明府修孔子廟碑<lb/>
陳明府名叔毅字子嚴陳宣帝子為曲阜令修孔子廟<lb/>
仲孝俊為文樹此碑碑書亦頗有漢魏分𨽻法而集古<lb/>
録金薤琳瑯俱不載唯金石録有之且都𤣥敬謂隋碑<lb/>
少傳自云嗜好垂三十年止得皇甫君龍蔵碑姚辨志<lb/>
江夏磚塔記四種皇甫碑唐刻以是觀之都才有三種<lb/>
余所録乃四碑并常醜奴誌李淵記為六而皇甫智永<lb/>
<pb n="KR2n0033_WYG_001-18b"/>
不在其中安得起𤣥敬于九原而誇示之<lb/>
　　　隋智永真草千字文<lb/>
智永傳其家逸少法無一筆不合此刻于大觀間精良<lb/>
可寳也南部新書永居長安西明寺寫千文八百本但<lb/>
是律召調陽乃真蹟盖草聖召字似吕故俗本誤作律<lb/>
吕調陽徐散騎亦誤為吕夫以閏餘對律召是其義也<lb/>
今本正作召字<lb/>
　　　隋常醜奴墓誌<lb/>
<pb n="KR2n0033_WYG_001-19a"/>
醜奴始平人為都督熒澤令大業元年卒誌在興平崇<lb/>
寧寺壁間為童子摩挲㡬平余榻一紙書亦不大佳但<lb/>
以隋物存之興平即古始平今不知墓所在<lb/>
　　　隋李淵為子世民祈疾記<lb/>
此唐髙祖也記稱鄭州刺史李淵為男世民目患先於此寺<lb/>
求仙䝉仙恩力其患得損敬造石碑像一鋪願此功徳<lb/>
資益弟子男合家大小福徳興足永無灾障弟子李淵<lb/>
一心供飬後署大業二年正月八日按是時太宗才九<lb/>
<pb n="KR2n0033_WYG_001-19b"/>
歲耳而史稱髙祖為譙隴岐三州刺史不曰鄭州此亦<lb/>
可以證史之闕<lb/>
　　　隋皇甫誕碑<lb/>
皇甫君名誕殁於隋而碑立於唐以子無逸貴也于志<lb/>
寧撰歐陽詢書王元美謂比之信本他書尤為險勁是<lb/>
伊家蘭臺發源余謂其勁而不險特用筆之峻一變晉<lb/>
法耳可為楷法神品碑舊在鳴犢鎮今在西安府學戊<lb/>
子余君房督學作亭覆之丙申亭圯壓碑中斷故剝二十餘<lb/>
<pb n="KR2n0033_WYG_001-20a"/>
字至是又亡其五十餘字余所收乃未斷時搨本深寳<lb/>
惜之<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2n0033_WYG_001-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　石墨鐫華卷一<lb/>
</p>
<p>
</p>
  </div>
<div>
                <head>石墨鐫華卷二</head>
    <p>
<pb n="KR2n0033_WYG_002-1a"/>
欽定四庫全書<lb/>
　石墨鐫華卷二　　　　　　明　趙崡　撰<lb/>
　　䟦四十三首<lb/>
　　　唐刻石經攷<lb/>
漢靈帝光和六年刻石五經文于太學講堂此初刻也<lb/>
蔡邕以熹平四年與五官中郎將堂谿典議郎張訓韓<lb/>
説太史令單颺求正定六經文字帝許之邕乃書丹刻<lb/>
石立于太學門外此再刻也魏正始中又立古篆𨽻三<lb/>
<pb n="KR2n0033_WYG_002-1b"/>
體石經古文用科斗鳥跡體篆用史籒李斯胡母敬體<lb/>
𨽻用程邈體此三刻也魏世宗神龜元年以王彌劉曜<lb/>
入洛石經殘毁崔光之請補之此四刻也唐天寶中刻<lb/>
九經于長安禮記以月令爲首從李林甫之請此五刻<lb/>
也文宗時鄭覃以經籍刓繆建言讐刋凖漢故事太和<lb/>
七年勑唐𤣥度覆定石經字體于國子監立石九經并<lb/>
論語孝經爾雅共一百五十九卷字様四十卷開成二<lb/>
年告成此六刻也又孟蜀亦刻九經謂之孟蜀石經朱<lb/>
<pb n="KR2n0033_WYG_002-2a"/>
晦翁所引石經是此<lb/>
按六朝以前用分𨽻今石經皆正書且多用歐虞書法<lb/>
知其爲唐人書矣禮記首月令尊明皇純字諱尊憲宗<lb/>
又知其非天寶以前人書矣然則今西安府學石經乃<lb/>
唐文宗時石經也舊在務本坊韓建築新城棄之于野<lb/>
朱梁時劉鄩用尹玉翁請遷故唐尚書省之西隅宋元<lb/>
祐中汲郡吕公始遷今學嘉靖乙卯地震石經倒損西<lb/>
安府學生員王堯惠等按舊文集其缺字别刻小石立<lb/>
<pb n="KR2n0033_WYG_002-2b"/>
于碑傍以便摹補又按唐書謂文宗朝石經違棄師法<lb/>
不足觀然其用筆雖出衆人不離歐虞禇薛法恐非今<lb/>
人所及惟王堯惠等補字大為紕繆今華下東生文豸<lb/>
家有乙卯以前搨本庻幾稱善焉<hi>右本喬景叔說</hi>
　　　唐晉祠之銘<lb/>
唐得天下後太宗祠晉侯而為之銘晉侯者周唐叔後<lb/>
覇天下者也據碑髙祖起兵時會禱于晉侯之祠而以<lb/>
是報享之太宗製文并書全法聖教序蘭亭而縱横自<lb/>
<pb n="KR2n0033_WYG_002-3a"/>
如但石理惡歴年多其鋩鎩之存者無幾耳<lb/>
　　　唐李英公碑<lb/>
公陪塟昭陵碑文高宗製并書行草神逸機流後半尤<lb/>
縱横自如良由文皇藏右軍墨蹟如蘭亭之類極夥故<lb/>
其父子青宫萬機之暇一意模倣以至此也碑首御製<lb/>
御書四字大類禇登善余會至碑下見碑高大過房杜<lb/>
諸臣豈以陛下家事之一言而為是以報之耶<lb/>
　　　唐萬年宫銘<lb/>
<pb n="KR2n0033_WYG_002-3b"/>
萬年宫卽九成宫改名高宗幸而銘之書之也行草視<lb/>
英公碑尤為勁㧞<lb/>
　　　唐萬年宫碑隂題名<lb/>
碑隂云奉勑中書門下見從文武三品以上并學士并<lb/>
聽自書官名于碑隂後列從官五十餘人長孫無忌李<lb/>
勣禇遂良軰皆與焉書名大小不倫然皆有法卽契苾<lb/>
賀蘭亦不草草一時之盛令人仰想其後武氏亂之而<lb/>
不復可觀矣<lb/>
<pb n="KR2n0033_WYG_002-4a"/>
　　　唐景龍觀鐘銘<lb/>
景龍觀者中宗所作景雲二年睿宗為之鑄鐘製銘也<lb/>
字正書而稍兼篆𨽻竒偉可觀鐘今在西安府城鐘楼<lb/>
　　　唐紀太山銘<lb/>
𤣥宗御製并書文詞雅馴而分𨽻遒逸婉潤最為得意<lb/>
之筆刻在太山髙崖字大六七寸石方三丈極不易搨<lb/>
王戸部堯年為彼中司理見餉一紙如獲明珠王元羙<lb/>
云余嘗登㤗山轉天門見東二里許穹崕造天銘書若<lb/>
<pb n="KR2n0033_WYG_002-4b"/>
鸞鳳翔舞于雲烟之表為之色飛惜其下三尺許為搨<lb/>
工惡寒篝火焚蝕遂闕百餘字云<lb/>
　　　唐𤣥宗注孝經碑<lb/>
此碑四面以蟠螭為首鑿嵌精工故非後世所能開元<lb/>
帝書法與太山銘同潤色史惟則老勁豐妍如泉吐鳳<lb/>
為海吞鯨非虚語也後有李齊古表行書亦佳同勒諸<lb/>
臣名字字不草草至如行押數十字尤豪爽可喜乃知<lb/>
前代帝王留心翰墨如此<lb/>
<pb n="KR2n0033_WYG_002-5a"/>
　　　唐昇仙太子碑<lb/>
武曌滛横千古而亦假借柔翰天之生才于彼何其不<lb/>
靳也此文未必真出后手當是北門學士語碑首昇仙<lb/>
太子之碑六大字飛白書作鳥形亦佳飛白書乆不傳于<lb/>
世此其僅存者耳<lb/>
　　　唐述聖紀<lb/>
碑立乾陵今倒仆折為數段止存兩段耳據金石錄武<lb/>
后製中宗書字法遒健深得歐虞遺意非中唐以后所<lb/>
<pb n="KR2n0033_WYG_002-5b"/>
辦也<lb/>
　　　唐集右軍聖教序并記<lb/>
此碑為百代書法模楷今時尤重搨者無虚日風骨鋩<lb/>
鎩俱無存者形似耳然其筆法隱然可尋余曽見舊搨<lb/>
十數本獨長安一田生本為善今已為按察僉事劉公<lb/>
餘澤索去餘皆不及也余所收本乃二十年前物較之<lb/>
今搨猶勝真可寳惜王元羙曰右軍真蹟自禊帖外不<lb/>
應行法大小勻整乃爾且梵字多所不備小小展縮偏<lb/>
<pb n="KR2n0033_WYG_002-6a"/>
傍湊合所不免也又曰𤣥奘旣託之文皇懐仁又託之<lb/>
右軍以不朽其業即令逹磨師見之不滿一笑耳<lb/>
　　　唐三藏聖教序并記<lb/>
此以序與記分刻二碑于慈恩寺塔下分東西兩龕置<lb/>
之風雨與童牧俱不能及是以能乆而不毁書法遒健<lb/>
然用筆輕細后署永徽四年書似不及同州本<lb/>
　　　唐三藏聖教序并記<lb/>
此以序記并書一碑在同州遒逸婉媚波佛處虬如鐵<lb/>
<pb n="KR2n0033_WYG_002-6b"/>
線后署龍朔三年書似勝慈恩本<lb/>
右二碑王元羙考年代官品以為不合署名處疑皆後<lb/>
人附益良是但元羙未嘗至關中遂不知二碑所在耳<lb/>
余又按玉海太宗製聖教序髙宗為太子又述記并勒<lb/>
碑置慈恩寺浮圖永徽四年十月褚遂良書則大塔本<lb/>
似是真蹟而同州本反勝何也<lb/>
　　　唐九成宫醴泉銘<lb/>
歐書皇甫君遒勁此碑婉潤允為正書第一碑已缺殘<lb/>
<pb n="KR2n0033_WYG_002-7a"/>
余曽見一舊搨已為貴人擕去浙中余所收乃二十年<lb/>
前物近復致得數紙其中被縣令使石工鑿三十餘字<lb/>
則余本又為難得矣宋趙子固謂率更化度醴泉為楷<lb/>
法第一今巋然獨存者醴泉耳化度寺在朱雀街今禾<lb/>
黍離離無復蘭若之迹不知碑亡在何時每至其地悵<lb/>
然者乆之<lb/>
　　　唐孔子廟堂碑<lb/>
評者謂虞永興書如層臺緩步髙謝風塵又如行人妙<lb/>
<pb n="KR2n0033_WYG_002-7b"/>
選罕有失詞觀此碑果不虚也賈躭相公云孔子廟堂<lb/>
碑青箱至寳今碑已經五代翻刻尚爾則當時可知但<lb/>
碑已斷泐在西安府學余嘗至其處見碑傍一片石取<lb/>
視之則碑之破裂者如此恐後人不復得見此書可勝<lb/>
慨哉<lb/>
　　　唐集右軍殘碑<lb/>
此碑斷缺棄西安城南隍中王生堯恵軰見之以語郡<lb/>
守舁置頖宫碑為大將軍呉文立𢎞福寺僧大雅集右<lb/>
<pb n="KR2n0033_WYG_002-8a"/>
軍書余觀其筆法去聖教逺甚應是集字者不及懐仁<lb/>
而碑中有開元九年字疑又從聖教序諸刻中摹集非<lb/>
右軍真蹟也<lb/>
　　　唐昭仁寺碑<lb/>
碑在長武縣朱子奢撰無書者姓氏余觀其筆法大類<lb/>
廟堂廟堂豐逸此稍瘦勁廟堂五代重勒此伯施真蹟<lb/>
也歐公亦不言誰書鄭樵直以為伯施都𤣥敬謂必有<lb/>
據而曹明仲曰歐陽通書通書道因諸碑殊與此不類<lb/>
<pb n="KR2n0033_WYG_002-8b"/>
按舊唐書貞觀三年詔建義以来交兵處為隕身戎陳<lb/>
者各立一寺令虞世南朱子奢等為之碑此破薛舉處<lb/>
也又通本傳少孤母徐氏教以父書儀鳳中始知名貞<lb/>
觀三年至儀鳯元年四十八年道因碑書在龍朔三年<lb/>
去貞觀三年亦三十五年則此非通書明甚而虞與朱<lb/>
同事其為虞書亡疑曹明仲又以虞恭公碑在宜祿廵<lb/>
檢司虞恭公温彦博也陪塟昭陵碑正在醴泉宜祿廵<lb/>
檢司即今長武縣明仲盖誤以昭仁為恭公耳且恭公<lb/>
<pb n="KR2n0033_WYG_002-9a"/>
碑亦是信本書非通也明仲之誤如此據其言者可謂<lb/>
無目<lb/>
　　　唐少林寺碑<lb/>
碑首太宗文皇帝御書七大字分書出開元帝中刻太<lb/>
宗征王世充時移寺主并軍民檄所謂御書即此也但<lb/>
其中止世民二字以渇筆草書填之餘皆正書不類文<lb/>
皇而開元帝以為御書賜額何也下方則裴懿公漼撰<lb/>
述寺之始末并書漼負文筆號霹靂手不以書名而此<lb/>
<pb n="KR2n0033_WYG_002-9b"/>
文殊不及書書法秀勁其得意處漸升伯施之堂矣<lb/>
　　　唐北嶽廟碑<lb/>
碑鄭子春撰崔鐶書鐶無書名此碑分𨽻遒逸直當韓<lb/>
蔡雁行而無樹碑年月攷其時張守珪鎮幽州當在開<lb/>
元之末耳諸家無錄者何也<lb/>
　　　唐𤣥元靈應頌碑<lb/>
中南樓觀宗聖觀尹喜宅也𤣥宗夢老子真容得于此<lb/>
玉真公主為道士居于此故此碑述夢事以及玉真歸<lb/>
<pb n="KR2n0033_WYG_002-10a"/>
美唐室倉部郎中戴璇撰序户部郎中劉同昇撰頌開<lb/>
府儀同三司尚書右僕射曽孫戴伋書書法分𨽻頗豐<lb/>
潤第骨力乏耳稱曽孫為璇也然則碑云天寳元年建<lb/>
不知追成頌序之日而稱乎抑亦當伋時乎伋官僕射<lb/>
而史不書遂無從攷<lb/>
　　　唐宗聖觀碑<lb/>
此與前為一碑而刻其陽隂為唐刻此則為元翻刻按<lb/>
碑建于武徳九年歐陽詢撰序陳叔逹撰銘為神堯祀<lb/>
<pb n="KR2n0033_WYG_002-10b"/>
尹喜作也分𨽻書無書者姓氏書法故自佳經翻刻失<lb/>
其筆意耳王元羙云叔逹以黄門侍郎判納言事而此<lb/>
碑云侍中盖武德三年改納言仍為侍中宰相表則叔<lb/>
逹以二年正兼納言九年十月坐事罷而傳遺之當以<lb/>
此碑為定<lb/>
　　　唐房梁公𤣥齡碑<lb/>
碑已泐僅存六百餘字褚河南正書結法與聖教序同<lb/>
可寳也舊唐書諱喬字𤣥齡碑曰諱𤣥齡字喬當是以<lb/>
<pb n="KR2n0033_WYG_002-11a"/>
字行后復以名為字耳新唐書從碑<lb/>
　　　唐申公髙士㢘塋兆記<lb/>
碑僅存三百餘字攷金石錄許敬宗撰趙模書碑稱公<lb/>
諱儉字士㢘則公亦以字行但房公名喬字𤣥齡以字<lb/>
行而碑曰諱𤣥齡字喬歐陽公嘗以為疑云新唐書房<lb/>
𤣥齡字喬以髙公塋兆記觀則喬果為字乎此似未見<lb/>
房公碑者趙模在貞觀中以書名嘗與諸葛貞臨蘭亭<lb/>
刻石者此書方整秀逸大類歐虞惜不全見碑側題字<lb/>
<pb n="KR2n0033_WYG_002-11b"/>
數行亦半泐其一云㑹昌四年五月四日六代孫尚書<lb/>
左丞元裕拜<hi>云云</hi>塋所其一云六代孫正議大夫行給<lb/>
事中上柱國渤海縣開國男食邑三百戸賜紫金魚袋<lb/>
少逸<hi>云云</hi>謹附名題于碑側㑹昌四年五月十五日按<lb/>
唐史稱元裕少逸相代兄弟迭處禁中又曰㑹昌中少<lb/>
逸為給事中然則此正兄弟相代時也而史不書少逸<lb/>
封爵且又不言二人為士㢘後唐世重氏族豈其譜逸<lb/>
耶二人立朝亦非没没者非此幾令申公不得有其孫<lb/>
<pb n="KR2n0033_WYG_002-12a"/>
矣<lb/>
　　　唐虞公温彦博碑<lb/>
信本此碑字比皇甫九成差小而結法嚴整不在二碑<lb/>
下王元美曰如郭林宗標格清峻而虚和近人攷温公<lb/>
卒貞觀十一年是時信本年已八十餘而楷法精妙如<lb/>
此虞伯施嘗謂信本齊紙筆豈亦齊老少耶惜碑已殘<lb/>
后世不復見耳<lb/>
　　　唐中書令崔敦禮碑<lb/>
<pb n="KR2n0033_WYG_002-12b"/>
此碑乆仆少傳于世余起而搨之有千餘字于志寧撰<lb/>
文名氏尚存據金石錄無書者姓氏而書法方整圎健<lb/>
與王知敬書李衛公碑如出一手或當是知敬書金石<lb/>
略以為子立政書未知是否崔公先名元禮髙祖改敦<lb/>
禮字安上金石錄曰崔安禮誤<lb/>
　　　唐祭酒孔頴逹碑<lb/>
此碑于志寧撰不著書者名氏其書全習虞永興而結<lb/>
法稍踈自非中唐以後人所辦黄長睿亦云世傳為永<lb/>
<pb n="KR2n0033_WYG_002-13a"/>
興書非也祭酒歿后永興十年乃學永興法者書也碑<lb/>
半没土中據集古錄已謂磨滅而摘其與史傳不同者<lb/>
傳字仲逹碑字冲逺碑與魏鄭公同修隋書而傳不著<lb/>
傳又不著頴逹卒時年壽今碑字冲逺與修隋書事尚<lb/>
如新年壽字半泐隱隱可讀云貞觀二十二年六月十<lb/>
八日薨春秋七十有五然則歐公所有碑與今碑略同<lb/>
數百年間豈無剥蝕之灾且昭陵諸碑多不可讀而孔<lb/>
公碑獨尚如此或公有功于六經而鬼神呵䕶之耶<lb/>
<pb n="KR2n0033_WYG_002-13b"/>
　　　唐李衛公靖碑<lb/>
碑下半磨泐上半完好考金石録為許敬宗撰王知敬<lb/>
書知敬書在當時固自知名評者謂與房𤣥齡殷仲容<lb/>
伯仲余觀此碑遒羙直是歐陽率更虞永興之匹敵也<lb/>
歐陽永叔謂碑云為安撫使史云為撫慰使碑靖為刑<lb/>
部尚書時行太子左衛率封衛國公時授濮州刺史酬<lb/>
其爵邑子孫承嗣后雖不行皆史宜書余考前二事誠<lb/>
如歐公但舊唐書傳有改封衛國公授濮州刺史仍令<lb/>
<pb n="KR2n0033_WYG_002-14a"/>
代襲例竟不行等語宋祁修新唐書削之但曰改衛國<lb/>
公耳歐公正與宋公同事何得云宜書不書也且舊史<lb/>
云本名藥師碑與新史皆作字藥師公又有弟名客師<lb/>
豈先名藥師后改曰靖而以藥師為字耶<lb/>
　　　唐褒公段志𤣥碑<lb/>
公封褒國公時亦授金州刺史見舊唐書而新唐書亦<lb/>
削之何也且史云志𤣥父偃師至郢州刺史碑云散騎<lb/>
常侍益都縣開國公贈洪州都督八州諸軍事謚信公<lb/>
<pb n="KR2n0033_WYG_002-14b"/>
碑云志𤣥從破薛舉劉武周<hi>云云</hi>而史不書碑云謚忠<lb/>
壯舊史同而新史曰壯肅其刺謬不合如此惜碑全者<lb/>
僅半尚未得詳考耳至如碑書撰俱無名氏書法雖方<lb/>
整不無少遜崔安上李藥師碑然于正書中時作一二<lb/>
筆分𨽻是六代遺習<lb/>
　　　唐中書令馬周碑<lb/>
此碑在大道傍周墓前殘缺為甚存者僅四百餘字非<lb/>
篆額字存幾不知為馬周碑今摩碑者多不摩額是一<lb/>
<pb n="KR2n0033_WYG_002-15a"/>
恨也據金石錄許敬宗撰殷仲容書仲容名書此碑分<lb/>
𨽻有法雖存者少亦足以觀矣<lb/>
　　　唐莒公唐儉碑<lb/>
此碑在昭陵東南最逺而地僻故傳者極少余至其下<lb/>
摹一紙真行書輕圓秀勁卓然名家惜無姓氏攷舊史<lb/>
官為立碑碑雖殘缺后有夫人河南元氏又有皇唐開<lb/>
元廿年等字或開元時始建碑耶似不可曉<lb/>
　　　唐太常卿薛收碑<lb/>
<pb n="KR2n0033_WYG_002-15b"/>
此碑殘缺存者數十字耳碑額題太常卿汾隂獻公據<lb/>
史永徽間贈太常卿而不書謚見史之佚者多也碑書<lb/>
法亦類王知敬趙模而無名氏撰者據金石錄為于志<lb/>
寧<lb/>
　　　唐芮公豆盧寛碑<lb/>
寛欽望祖也髙祖改其姓為盧氏永徽中復姓豆盧氏<lb/>
有子懐讓尚萬春公主又有子仁業即欽望父也史不<lb/>
為立傳但附見欽望傳中碑已殘泐僅數十字無從考<lb/>
<pb n="KR2n0033_WYG_002-16a"/>
其始末幸碑額亡恙知為寛碑正書精健有法而無名<lb/>
氏撰者據金石錄為李義甫<lb/>
　　　唐薛公阿史那忠碑<lb/>
碑泐其存者稍倍于豆盧寛碑亦以額識之而書法更<lb/>
勁㧞在永興河南間惜撰書俱無名氏可攷耳<lb/>
　　　唐尚書張後𦙍碑<lb/>
碑額題故禮部尚書碑已殘其可讀者有云故金紫光<lb/>
祿大夫張𦙍有云二十三年除散騎常侍出陪鸞輅有<lb/>
<pb n="KR2n0033_WYG_002-16b"/>
云第四子巽第六子小師並早亡第五子律師泗州司<lb/>
馬<hi>云云</hi>攷唐史儒學傳有張後胤即其人而碑曰張𦙍<lb/>
豈字後𦙍耶舊史無字而新唐書曰字嗣宗然則後字<lb/>
衍耶碑書撰俱無姓氏書法精健是得河南之支流而<lb/>
開平原之門戸者<lb/>
　　　唐左監門將軍王君碑<lb/>
碑書勁健可錄額題左監門將軍王君而多泐其存者<lb/>
有云武徳九年授内侍有云貞觀四年遷左監門將軍<lb/>
<pb n="KR2n0033_WYG_002-17a"/>
進爵為公有云尋加正議大夫内侍如故有云吐谷渾<lb/>
據龍沙有云又出使吐蕃有云二十二年遷使持節<hi>云</hi>
<hi>云</hi>其人盖䆠官而曽與李衛公同征吐谷渾者也碑缺<lb/>
其名而史亦不書當是唐初尚無觀軍容使之權耳<lb/>
　　　唐將軍張阿難碑<lb/>
碑書大似李衛公碑殘泐特甚中有云内侍汶江縣開<lb/>
國侯張阿難又有云銀青光祿大夫内侍汶江縣開國<lb/>
侯張又有云勇冠三軍掃定河汾等語其人盖䆠官而<lb/>
<pb n="KR2n0033_WYG_002-17b"/>
曰勇冠三軍得無溢羙乎唐初開國䆠寺為公侯魚李<lb/>
之禍兆矣<lb/>
　　　唐禇亮碑<lb/>
亮遂良父也由陳入隋由隋入唐八十八卒碑已殘闕<lb/>
不可詳攷分𨽻與馬周碑如出一手疑亦殷仲容書遂<lb/>
良能書非仲容輩恐不得汙其父碑也<lb/>
　　　唐姜遐斷碑<lb/>
遐者謩之孫行本之子史但附兄簡傳云弟柔逺羙姿<lb/>
<pb n="KR2n0033_WYG_002-18a"/>
容善敷奏則天時至左鷹揚衛將軍通事舎人内供奉<lb/>
寥寥數語亦不云名遐遐之子即姜皎而撰書遐碑者<lb/>
乃簡之子晞代簡襲行本爵為郕國公者也書全法登<lb/>
善而結小弱碑上段已亡止有下一段棄墓側余摩而<lb/>
錄之按游景叔刻昭陵圖止有姜確墓確行本名史亦<lb/>
云行本陪葬昭陵而俱不及柔逺何也<lb/>
　　　唐蘭陵公主碑<lb/>
蘭陵公主太宗第十九女名淑字麗貞駙馬都尉慶州<lb/>
<pb n="KR2n0033_WYG_002-18b"/>
諸軍事使持節慶州刺史扶風竇懐悊太穆皇后孫銀<lb/>
青光禄大夫上柱國竇德素子也史書竇氏二十餘人<lb/>
無德素名而公主傳但言悊為太穆皇后族子而已此<lb/>
碑亦可以備史之闕撰者㩀金石錄為李義甫無書者<lb/>
名姓而方整勁㧞亦歐虞之流亞也<lb/>
　　　唐涼國公主碑<lb/>
此蘇頲撰開元帝分書帝書潤色史惟則而此碑稍肥<lb/>
要之一變漢法者也公主碑名花莊史作華莊先封仙<lb/>
<pb n="KR2n0033_WYG_002-19a"/>
源嫁薛稷子伯陽伯陽坐父稷流嶺表再嫁温彦博曽<lb/>
孫曦史遺曦不書而碑諱不言伯陽<lb/>
　　　唐許洛仁碑<lb/>
洛仁附見許世緒傳末數語碑載甚詳但半泐不可讀<lb/>
正書極似隋賀若誼碑方整有之而勁㧞則當逺遜顔<lb/>
平原<lb/>
　　　唐乙速孤昭祐碑<lb/>
昭祐名神慶本姓王氏太原人五代祖顯魏驃騎大將<lb/>
<pb n="KR2n0033_WYG_002-19b"/>
軍賜姓乙速孤遂為京兆醴泉人曽祖貴隋河州刺史<lb/>
和仁郡公祖安益州都督父晟唐驃騎將軍代有顯人<lb/>
神慶高宗時為太子右虞候副率檢校左領軍將軍上<lb/>
柱國以卒史不立傳且不復姓王氏不可暁碑苖神客<lb/>
撰釋行滿書書亦勁健有法然不及王知敬趙模諸人<lb/>
　　　唐乙速孤行儼碑<lb/>
行儼字行儼神慶子也墓相去不十餘歩二碑并峙余<lb/>
皆摩之而因以知神慶尚有子行儼仕為右武衛將軍<lb/>
<pb n="KR2n0033_WYG_002-20a"/>
也碑為劉憲撰白羲晊分書書亦跳㧞宜居韓蔡之亞<lb/>
攷歐陽公有神慶碑而未見行儼碑且前碑五代祖五<lb/>
字甚明而公以為闕文或所見偶闕本耳<lb/>
　<lb/>
　<lb/>
　<lb/>
　<lb/>
　<lb/>
<pb n="KR2n0033_WYG_002-20b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　石墨鐫華卷二<lb/>
</p>
<p>
</p>
  </div>
<div>
                <head>石墨鐫華卷三</head>
    <p>
<pb n="KR2n0033_WYG_003-1a"/>
欽定四庫全書<lb/>
　石墨鐫華卷三　　　　　　明　趙崡　撰<lb/>
　　䟦四十六首<lb/>
　　　唐郭敬之家廟碑<lb/>
碑在今陜西布政司御題額顔魯公撰并書敬之汾陽<lb/>
忠武王父也夫以汾陽家廟得魯公手書千載而下猶<lb/>
有生氣其文與書又非所論也但其碑在役人雜遝之<lb/>
所雖巋然壁上而不無磨蝕之憂然以二公之靈鬼神<lb/>
<pb n="KR2n0033_WYG_003-1b"/>
呵䕶有由來矣<lb/>
　　　唐郭敬之家廟碑隂<lb/>
碑隂具述汾陽兄弟子孫始知汾陽兄弟九人皆列大<lb/>
位不止史所稱㓜明一人而已且汾陽封拜與史小異<lb/>
錄具左方碑正書隂作行書不審亦出魯公否觀其筆<lb/>
力似非魯公不能也<lb/>
　按碑隂子儀武舉及第授左衞長上改河南府城臯<lb/>
　府别將又改同州興德府右果毅左金吾衞知隊長<lb/>
<pb n="KR2n0033_WYG_003-2a"/>
　上又改汝州魯陽府折衝長上知右羽林軍又遷桂<lb/>
　州都督府長史充當管經畧副使又改北<graphic n="KR1161" url="https://raw.githubusercontent.com/kanripo/KR-Gaiji/master/images/KR1161.png" mimeType="image/png"/>副都䕶<lb/>
　充四鎭經畧副使又除左威衞中郎將轉右司禦率<lb/>
　兼安西副都䕶改右威衞將軍同朔方節度副使改<lb/>
　定逺城使本軍營田使又加單于副大都䕶東受降<lb/>
　城使左廂兵馬使又拜右金吾衞將軍兼判單于副<lb/>
　都䕶又拜左武衞大將軍兼安北副都䕶横塞軍使<lb/>
　本軍營田使又兼充天德軍使安北副都䕶又兼豐<lb/>
<pb n="KR2n0033_WYG_003-2b"/>
　州都督西受降城使右廂兵馬使改衞尉卿兼單于<lb/>
　安北副大都䕶靈州刺史攝御史中丞權充朔方節<lb/>
　度關内支度營田塩池押諸蕃部落副大使知節度<lb/>
　事六城水運等使又拜御史大夫餘並如故又拜兵<lb/>
　部尚書同中書門下平章事兼單于安北副大都䕶<lb/>
　靈州大都督府長史節度等使餘如故又特加銀青<lb/>
　光祿大夫又拜司空餘如故又充副元帥餘如故又<lb/>
　拜尚書左僕射同平章事兼武部尚書餘如故又加<lb/>
<pb n="KR2n0033_WYG_003-3a"/>
　朔方管内採訪處置使又加司徒封代國公食實封<lb/>
　一千戸餘如故又兼中書令司徒兼靈州大都督府<lb/>
　長史單于鎭北副大都䕶朔方節度等諸使餘並如<lb/>
　故又充東京畿及山南東道并河南等道諸節度防禦<lb/>
　兵馬元帥仍權知東京留守判留司尚書省事餘如<lb/>
　故又兼邠寜鄜坊等兩道節度使又封汾陽郡王知<lb/>
　朔方河中北庭潞儀澤沁等節度行營兼興平定國<lb/>
　等軍兵馬副元帥仍充本管觀察處置使餘並如故<lb/>
<pb n="KR2n0033_WYG_003-3b"/>
　加實封五百戶又加實封二百戶又加實封二百戶<lb/>
　又充關内副元帥餘如故又兼上都留守餘如故又<lb/>
　兼河東副元帥河中節度本道觀察處置等使兼河<lb/>
　中尹餘如故又兼靈州大都督單于鎭北大都䕶充<lb/>
　朔方節度大使及關内支度營田塩池押諸蕃部落<lb/>
　等使六城水運使管内觀察處置使餘如故又拜太<lb/>
　尉兼河西副元帥通和吐蕃等使餘如故又拜尚書<lb/>
　令兼中書令餘如故<lb/>
<pb n="KR2n0033_WYG_003-4a"/>
　史稱子儀初授左衞長史累遷單于副都䕶振逺軍<lb/>
　使又以天徳軍使兼九原太守又為衛尉卿靈武郡<lb/>
　太守又加實戸七百頗與碑不合碑立于廣徳二年<lb/>
　十一月子儀是時年六十八歳官止于尚書令兼中<lb/>
　書令故不及攝冡宰尊尚父等事但史言子儀辭尚<lb/>
　書令碑乃實書之且通鑑拜尚書令在十二月此前<lb/>
　一月書當是史誤<lb/>
　　　唐多寳佛塔感應碑<lb/>
<pb n="KR2n0033_WYG_003-4b"/>
魯公正書惟此碑最著以其字比諸碑稍小便于展玩<lb/>
耳而結法視東方讃家廟碑似覺少遜王元羙曰貴在<lb/>
藏鋒小逺大雅不無佐史之恨信然碑舊在興平千福<lb/>
寺不知何時移立西安府學中<lb/>
　　　唐將軍臧懷恪碑<lb/>
魯公此書偉勁而骨稍瘦于家廟諸碑皆可重也王元<lb/>
羙云臧懷恪再為王晙蕭嵩兵馬使積官右武衞將軍<lb/>
封上蔡縣侯三贈至工部尚書以子希讓貴故也兄懷<lb/>
<pb n="KR2n0033_WYG_003-5a"/>
亮至左羽林大將軍懷恪有子七人咸貴而希讓至尚<lb/>
書節度魯國公碑稱兄弟子姓勛賢間出自開元至于<lb/>
天寳乘朱輪而拖珪組者數百人而史不為傳故聊載<lb/>
之<lb/>
　　　唐東方曼倩讃碑<lb/>
此碑在山東陵縣王元美曾得舊本余所収乃長安故<lb/>
家者小小磨泐當與元羙家搨本同書法峭㧞奮張固<lb/>
是魯公得意筆也元羙謂東方生蹟固竒詭夏侯文亦<lb/>
<pb n="KR2n0033_WYG_003-5b"/>
有壺公薊子意獨公書嚴整未稱不若留右軍寫其情<lb/>
性可也余則謂魯公以忠義而好神仙小説載公殁后<lb/>
指甲金色透出手背又寄家人手書事雖渉怪誕而亦<lb/>
可以證公深于神仙之術固東方生千載至契也然其<lb/>
筆却無物外姿態不如書汾陽家廟大是本色<lb/>
　　　唐顔氏家廟碑<lb/>
李陽氷篆額顔魯公撰并書石四靣環轉製法精工廟<lb/>
不知在何處後燬宋初有李延襲者語郡守移置文廟<lb/>
<pb n="KR2n0033_WYG_003-6a"/>
此書結法與東方讃正同勁節直氣隠隠筆畫間<lb/>
　　　唐中興頌碑<lb/>
磨崖中興頌碑自歐陽公集古錄已謂其歳乆剥裂字<lb/>
多缺殘好事者以墨増補之王元羙最愽雅乃云字畫<lb/>
方正平穏不露筋骨當為魯公法書第一豈元羙所見<lb/>
乃崖石真本耶余獲一紙恐是棗刻雖筋骨不露而神<lb/>
氣全亡惜不得至永州崖下一證之<lb/>
　　　唐八關齋㑹碑<lb/>
<pb n="KR2n0033_WYG_003-6b"/>
此永州將吏為節度使田神功項疾愈作齋㑹也神功<lb/>
故非良臣徐向等媚其主帥非佳事而魯公為撰為書<lb/>
何也乃其字法大徑三寸許方整遒勁不減曼倩讃家<lb/>
廟碑<lb/>
　　　唐干禄字帖<lb/>
此本模刻最多此亦模本也故魯公靣目十失八九攷<lb/>
歐公集古録開成中已有楊漢公模本矣漢公謂工人<lb/>
為衣食業故摹多速損歐公云公書為世楷模而此字<lb/>
<pb n="KR2n0033_WYG_003-7a"/>
書辨正偽謬尤盛傳所以損爾世人所傳乃漢公模本<lb/>
真本以不完遂不傳然則真本不知在否但得漢公本<lb/>
似猶勝木本也又讀王元羙䟦乃謂無一筆縱緩藏之<lb/>
為臨池指南元羙好古或宜有真本耳抑亦漢公本耶<lb/>
　　　唐争坐位書藁<lb/>
魯公草行不知何時上石石已泐矣而法猶可尋王元<lb/>
羙云無一筆不作晋法所謂無意而文從容中道者也<lb/>
又云公剛勁義烈之氣文不能發而發之于筆墨間余<lb/>
<pb n="KR2n0033_WYG_003-7b"/>
嘗謂公學不如其人于麻姑壇記見之詞不如筆楷不<lb/>
如行有意不如無意于此帖見之而都𤣥敬乃謂草草<lb/>
之筆亦為摹刻目中有筆余不能不服膺元羙<lb/>
此碑雖泐而顔公筆法宛然近董氏摩入戯鴻堂帖乃<lb/>
云陜省者不足觀而自謂存魯公法度今以余觀董氏<lb/>
刻視此則神亡多矣<lb/>
　　　唐顔真卿奉使題字<lb/>
魯公行書奉命來此事期未竟止緣忠勤無有旋意又<lb/>
<pb n="KR2n0033_WYG_003-8a"/>
作二語云人心無路見時事只天知宋刻同州下有公<lb/>
小像不知原刻在何處然觀其詞意乃使李希烈時也<lb/>
亦足悲矣<lb/>
　　　唐華岳題名<lb/>
凢二紙其一則乾元元年顔魯公自蒲州刺史除饒州<lb/>
與監察御史王延昌穆寜評事張澹華隂令劉暠主薄<lb/>
鄭鎮同謁題魯公真書其一則上元元年華隂令王宥<lb/>
前令王紓丞王沭尉李齊權領鄭縣簿張彬尉竇彧下<lb/>
<pb n="KR2n0033_WYG_003-8b"/>
邽丞李演尉邢渉處士王季友張彪著作郎孟昌原法<lb/>
曹參軍李樞同謁題年月上方用小篆姓名下方用分<lb/>
𨽻皆樞書老勁不作俗筆歐陽公集華岳題名自開元<lb/>
至清泰五百餘人今存者止此耳為之一慨<lb/>
　　　唐顔真卿㫁碑<lb/>
華州王氏掘地得石一片云員外郎瑯琊顔真卿書又<lb/>
有云都官郎中東海徐浩篆其餘數十字則不成文不<lb/>
可知何碑但其字法雖嚴正而鉤磔處不及魯公他碑<lb/>
<pb n="KR2n0033_WYG_003-9a"/>
存之以俟考<lb/>
　　　唐雲麾將軍碑<lb/>
北海書逸而遒米元章謂其屈強生踈似為未當此碑<lb/>
是其得意者雖剥蝕過半而存者其鋩鎩凛然碑在蒲<lb/>
城楊用修謂已㫁正徳中劉逺夫御史以銕束之又謂<lb/>
已亡朱秉器又謂良鄉亦有此碑蒲城者為趙文敏臨<lb/>
書今蒲城碑尚在未㫁無有鐵束事且蒲城李思訓葬<lb/>
處北海真蹟的非文敏所能良鄉本肥媚文敏書無疑<lb/>
<pb n="KR2n0033_WYG_003-9b"/>
楊朱二公未嘗至蒲城而朱公尤為瞽㫁<lb/>
　　　唐岳麓寺碑<lb/>
此碑俞仲蔚謂勝雲麾王元美謂殘楮㫁墨猶足傾倒<lb/>
眉山吳興余初未見一日逰長安有書賈持一碑来售<lb/>
余知其為北海書亟伸之則岳麓寺碑也雖漫漶然筆<lb/>
意猶存亦不能勝雲麾差伯仲耳雲麾下半已無字上<lb/>
半存者乃如新此碑雖首尾皆可讀而鈎磔波撇不復<lb/>
可尋當是石理有堅脆也<lb/>
<pb n="KR2n0033_WYG_003-10a"/>
　　　唐葉有道先生碑<lb/>
北海分𨽻固自遒逸雖于漢人不無小遜而與梁昇卿<lb/>
韓擇木輩逐鹿未知死誰手矣又趙明誠錄二碑一為<lb/>
邕行書一為韓擇木八分書此正分書而曰邕不知何<lb/>
故豈后世翻本者未見邕碑而以韓書附㑹邕名耶書<lb/>
以俟考<lb/>
　　　唐淄川公李孝同碑<lb/>
孝同者淮安靖王神通之子史但附名神通傳末碑亦<lb/>
<pb n="KR2n0033_WYG_003-10b"/>
磨泐可讀者才半中有云太宗為秦公孝同𨽻焉承間<lb/>
啓王曰秦公瞻視非常功業又大雖非儲貳必膺寳歴<lb/>
靖王心然之<hi>云云</hi>此亦可為先見矣撰文姓氏已不可<lb/>
求書者㩀趙明誠為諸葛思楨今亦磨蝕但其筆法虬<lb/>
健波拂處大類禇河南可寳也<lb/>
　　　唐祝府君碑<lb/>
此祝欽明叙述其父綝之碑也綝字叔良功名不顯以<lb/>
欽明貴故竪碑欽明仕中宗朝建議皇后助祭天地其<lb/>
<pb n="KR2n0033_WYG_003-11a"/>
人品殊無足稱但碑書法是習伯施登善而有得者非<lb/>
近世能書家所及趙明誠已云姓名殘缺矣<lb/>
　　　唐李劍州廣業碑<lb/>
廣業即孝同之孫為劍州長史長子國貞為王元振所<lb/>
害者次子若水仕金吾衞大將軍通事舍人功名俱不<lb/>
顯以國貞子錡貴始樹此碑考之史國貞原名若幽而<lb/>
附若水于李齊物傳云齊物族弟不言為國貞親弟又<lb/>
孝同碑云有子瑱此碑云雲麾將軍璲公之烈考則廣<lb/>
<pb n="KR2n0033_WYG_003-11b"/>
業家世歴歴可尋至錡以叛遂亡此碑貞元二十年立<lb/>
后五年錡始叛也王元羙謂書撰人皆不可考今碑中<lb/>
有云謂雲逵嘗學舊史<hi>云云</hi>而前署撰者官刑部侍郎<lb/>
當是鄭雲逵攷雲逵正與李錡同時撰文亡疑但碑又<lb/>
云上柱國原武縣開國男雲逵傳不及或史略之其書<lb/>
者則誠不可考書法直是徐浩敵手<lb/>
　　　唐于大猷碑<lb/>
此碑僅存強半書法全出登善峻㧞遒健可為傳神而<lb/>
<pb n="KR2n0033_WYG_003-12a"/>
書者名氏遂不可求惜哉按大猷志寜之孫立政之子<lb/>
志寜之𤣥孫休烈顯于肅代朝傳云休烈父黙成沛縣<lb/>
令早卒合之正為四世但不知黙成者是大猷子否趙<lb/>
明誠有黙成碑今不可得見矣<lb/>
以上四碑皆在三原北原余觀其書法皆可寳藏而知<lb/>
者最少且四人家世明㓕史册間故為稍論著云<lb/>
　　　唐贈池州刺史馮公碑<lb/>
此當是道士馮道力父名仁<hi>闕</hi>字太𤣥道力與劉成祖<lb/>
<pb n="KR2n0033_WYG_003-12b"/>
占𤣥宗當受命潜布欵誠開元中拜道力銀青光禄大<lb/>
夫兾國公而又拜其父朝散大夫使持節池州諸軍事<lb/>
池州刺史也開元十一年五月卒十一月壬申葬咸陽<lb/>
北原建碑今在長陵西碑云意得𤣥珠謀參黄石同心<lb/>
戴舜以為天子盖指𤣥宗受命事也書者為國子監丞<lb/>
郭謙光謙光又嘗書韋維碑見鄭樵金石略朱長文古<lb/>
碑考則其書亦小有聲者此碑分𨽻自是名家惜剥蝕<lb/>
不可搨余與王咸陽從碑上録之王公刻入金石遺文<lb/>
<pb n="KR2n0033_WYG_003-13a"/>
字多舛謬攷道力與劉承祖同事承祖開元十年坐姜<lb/>
皎事配雷州詔百官不得與卜祝之人徃來而道力父<lb/>
尚爾建碑禍不及耶以道力事不顯故參攷而著之<lb/>
　　　唐臨淮武穆王李光弼碑<lb/>
張少悌書在當時不大知名而此碑殊勁㧞清圓深得<lb/>
右軍行草遺意惜殘缺不完耳于李公中興偉略不得<lb/>
一一證之唐史耳<lb/>
　　　唐西平忠武王李晟碑<lb/>
<pb n="KR2n0033_WYG_003-13b"/>
碑在髙陵縣王墓前裴晋公撰栁誠縣書已磨泐不可<lb/>
讀矣都𤣥敬全錄其文止缺數字又别本有刻者與碑<lb/>
亦牴牾數字當是傳寫之誤王元羙云是時西平諸子<lb/>
皆已逝獨太保聽存乞晋公文寥落不能發其忠義戡<lb/>
定之績至于料吐蕃背盟事絶不載盖聽于其時徒見<lb/>
晋公禄位勲業之盛幾埓西平意其文足以光顯其先<lb/>
而不知晋公雖非忌者自以為位宰相文崇簡要體當<lb/>
如是而于西平之元功偉略十不著一二嗚呼今碑首<lb/>
<pb n="KR2n0033_WYG_003-14a"/>
云奉勅撰書序末云乃命臣度稱代言時似非聽乞也<lb/>
元羙豈未讀全文耶都𤣥敬又錄其官時與史不合者<lb/>
極詳今抄具左<lb/>
　碑謂晟由左清道率歴三府右職累遷至光禄太常<lb/>
　卿傳則云授特進試太常卿碑謂晟為涇原四鎮北<lb/>
　庭節度都知兵馬使代宗徴之以左金吾衞將軍為<lb/>
　神策軍兵馬使傳則云以右金吾衞大將軍為涇原<lb/>
　四鎮北庭兵馬使碑謂晟平蜀還授檢校太子賔客<lb/>
<pb n="KR2n0033_WYG_003-14b"/>
　而傳不書碑建中二年以晟為神策先鋒都知兵馬<lb/>
　使加御史中丞尋拜左散騎常侍兼御史大夫傳則<lb/>
　云晟為神策先鋒加檢校左散騎常侍兼魏府左司<lb/>
　馬尋授御史大夫碑謂皇居失守授晟檢校工部尚<lb/>
　書充神策行營節度使傳則云詔拜神策行營節度<lb/>
　使碑謂大駕再遷加檢校右僕射尋轉左僕射同平<lb/>
　章事兼京兆尹神策軍京畿鄜坊節度觀察等使管<lb/>
　内及商華等州副元帥復詔晟兼河中晋絳慈隰節<lb/>
<pb n="KR2n0033_WYG_003-15a"/>
　度使又兼京畿渭北鄜坊丹延節度招討使又進京<lb/>
　畿渭北鄜坊商華兵馬副元帥傳則云進晟尚書左<lb/>
　僕射同中書門下平章事復詔晟兼河中晋絳慈隰<lb/>
　節度使又兼京畿渭北鄜坊丹延節度招討使又進<lb/>
　京畿渭北鄜坊商華兵馬副元帥碑謂鑾輅爰歸拜<lb/>
　司徒兼中書令俄以本官兼鳳翔尹鳳翔隴右節度<lb/>
　觀察等使及四鎮北庭涇原等州副元帥改封西平<lb/>
　郡王傳則云拜晟司徒兼中書令尋拜鳳翔隴右涇<lb/>
<pb n="KR2n0033_WYG_003-15b"/>
　原節度使兼行營副元帥徙王西平郡晟之碑作於<lb/>
　當時而史成於後代要當以碑為是<lb/>
　又碑所記公子十二人史云十五人亦當從碑<lb/>
　　　唐蘇許公碑<lb/>
蘇許公瓌武功人景雲元年十一月𦵏于武功碑𨽻書<lb/>
剥蝕過半存者才十三書法猶有漢魏遺意金石略云<lb/>
盧藏用書而金石録云藏用撰書攷文苑英華藏用撰<lb/>
序張説撰銘今碑后猶有范陽張説字鄭趙二公未見<lb/>
<pb n="KR2n0033_WYG_003-16a"/>
耶<lb/>
　　　唐契苾明碑<lb/>
明契苾何力子也婁師德製文<graphic n="KR0907" url="https://raw.githubusercontent.com/kanripo/KR-Gaiji/master/images/KR0907.png" mimeType="image/png"/>𤣥祚書筆法亦瘦勁<lb/>
可觀碑中契苾何力作河力史謚曰烈碑謚曰毅疑史<lb/>
為誤碑中叙明子前曰長男嵸后曰聳二字自相牴牾<lb/>
且明長子嵸襲封凉公而后云孤子息凉國公嵩立又<lb/>
何也明葬于萬嵗通天元年碑立于先天二年仍稱大<lb/>
周革命仍用武氏製字都不可曉<lb/>
<pb n="KR2n0033_WYG_003-16b"/>
　　　唐段行琛碑<lb/>
此碑名不著而書法遒逸豐羙極是當家書者為張増<lb/>
増無書名亦可以知唐人能書者多矣非此碑則后世<lb/>
不知有増也按碑行琛者忠烈公秀實父忠烈兄弟四<lb/>
人長祥頴次公次秀成次同頴史傳不著因為拈出碑<lb/>
又不署撰文者姓名豈即張増耶忠烈公汧陽人碑在<lb/>
汧陽完好可搨趙明誠金石録又有一碑云楊炎撰蕭<lb/>
正書與此不同而却無此碑豈段公有二碑耶書之以<lb/>
<pb n="KR2n0033_WYG_003-17a"/>
俟考<lb/>
　　　唐尚書馮宿碑<lb/>
此碑柳書結字小差勝𤣥秘塔碑尚不堪與薛稷雁行<lb/>
楊用修云亞于廟堂碑過矣大都栁書筋骨太露不免<lb/>
支離宜米南宫之鄙為惡扎而宣城陳氏之咲其不能<lb/>
用右軍筆也<lb/>
　　　唐王忠嗣碑<lb/>
忠嗣殁于天寳初碑立于大歴十年元載撰文王縉書<lb/>
<pb n="KR2n0033_WYG_003-17b"/>
載忠嗣女夫縉王摩詰兄也縉名能書結法老勁真可<lb/>
與李邕伯仲然恣態婉媚啓后世如趙承㫖諸人書者<lb/>
此等碑也<lb/>
　　　唐田仁琬徳政碑<lb/>
此蘇靈芝書靈芝武功人生開元天寳間書與胡霈然<lb/>
齊名霈然書評者謂其格力不揚今霈然書不可見見<lb/>
此碑可以得其槪矣大都源出聖教而肥媚為多尚不<lb/>
及王縉書王清源公碑而宣和譜擬之季海伯施季海<lb/>
<pb n="KR2n0033_WYG_003-18a"/>
不足論但恐伯施于地下笑人<lb/>
　　　唐夢真容碑<hi>二種</hi>
此蘇靈芝書按碑開元帝夢老子真容求得之中南之<lb/>
楼觀博州刺史李成裕奏准諸州同勒石則此碑天下<lb/>
皆刻之金石略載之云未詳所在余此碑并田仁琬碑<lb/>
得自郷人之守易州者或在易州今中南楼觀亦有此<lb/>
碑亦靈芝書文同而易州碑稱奉勅㫖宰相牛仙客楼<lb/>
觀碑稱張九齡按碑此事在開元二十九年閠四月九<lb/>
<pb n="KR2n0033_WYG_003-18b"/>
齡自二十四年罷相二十五年左遷荆州長史二十八<lb/>
年薨未嘗生至二十九年也似當以易州碑為是楼觀<lb/>
碑經宋翻刻字畫不及易州三舍豈亦謬易其姓名耶<lb/>
　　　唐姜嫄公劉廟碑<lb/>
碑在邠州張獻甫為節度作廟祀姜嫄公劉者也高郢<lb/>
撰張誼書郢事李懐光能引譬忠義不為勢屈卓然名<lb/>
臣獨為相時不能制王叔文輩耳文尤冗弱殊無足稱<lb/>
張誼于書家不甚著此書不及王縉而略似栁公權亦<lb/>
<pb n="KR2n0033_WYG_003-19a"/>
足存也<lb/>
　　　唐孔子廟詔表碑<lb/>
此高祖髙宗詔各一通祭文一通太子𢎞表一通皆分<lb/>
書金明昌中暴風折木<graphic n="KR1062" url="https://raw.githubusercontent.com/kanripo/KR-Gaiji/master/images/KR1062.png" mimeType="image/png"/>碑仆趺損而碑不損刺史高<lb/>
德裔易趺樹之行書題六十五字于后王元羙曰其行<lb/>
筆不甚精工而時有漢意乃知古法自開元帝始盡變<lb/>
也<lb/>
　　　唐修孔子廟墓碑<lb/>
<pb n="KR2n0033_WYG_003-19b"/>
此李北海邕撰而張庭珪書邕文不及書此碑是已庭<lb/>
珪名書書小史謂邕文必致珪書而評者有古木崩沙<lb/>
間花映竹語觀此亦未為的然但書趙盾作趙遁何也<lb/>
　　　唐贈太師孔宣公碑<lb/>
此崔行功撰孫庭範書行功嘗書開元寺千佛記者庭範<lb/>
無書名而此碑分𨽻是唐初法亦有漢魏遺意可與唐<lb/>
詔表碑同觀<lb/>
　　　唐孔温裕修孔廟碑<lb/>
<pb n="KR2n0033_WYG_003-20a"/>
温裕孔子三十九代孫能以私俸奏請葺廟宜蒙嘉奬<lb/>
矣碑賈防撰文聊略未稱書者無名氏而亦有顔清臣<lb/>
栁誠懸遺意不作惡扎<lb/>
　　　唐兖公之頌碑<lb/>
兖公顔回也字子淵碑避高祖諱作子泉都督李庭誨<lb/>
命縣令張之宏撰頌包文該正書書遒勁有法石惡多<lb/>
泐耳<lb/>
　　　唐華岳精享碑<lb/>
<pb n="KR2n0033_WYG_003-20b"/>
此唐開元帝遺蘇頲禱雨華山有應而建碑也作者為<lb/>
主簿咸<graphic n="KR1561" url="https://raw.githubusercontent.com/kanripo/KR-Gaiji/master/images/KR1561.png" mimeType="image/png"/>書者為御史劉升升見金石略僅二碑而遺<lb/>
此今觀其𨽻古遒逸有漢人遺意五代以降求此一批<lb/>
法不可得矣<lb/>
　　　唐昭告華岳碑<lb/>
韓擇木以八分名昔人評之曰雖姿宇不至峻茂而嚴<lb/>
正可畏杜子羙云尚書韓擇木騎曹蔡有鄰開元以來<lb/>
數八分觀此碑良是碑文韓賞為補闕禱華岳而作大<lb/>
<pb n="KR2n0033_WYG_003-21a"/>
要與神盟欲忘身奉國其詞則余無耴焉<lb/>
　　　唐述聖頌碑<lb/>
碑在華陰縣岳廟中達奚珣撰序呂向撰頌并書不著<lb/>
年月攷呂向開元中召入翰林此碑稱集賢殿直學士<lb/>
當是開元中立碑云藻翰自天發揮神化建碑于廟以<lb/>
光寵焉又云樹之平地嶷若㫁山六龍盤薄糺其上群<lb/>
神離立負其下當是頌𤣥宗所建華岳碑也今其碑已<lb/>
裂趺尚存如山上存二字大可徑四寸許分𨽻不减太<lb/>
<pb n="KR2n0033_WYG_003-21b"/>
山銘而呂向此書尚完在一道士院中向書昔人稱其<lb/>
草𨽻峻巧又能一筆環寫百字號連綿書又云歐鍾相<lb/>
雜自是一調筋骨乾枯精神嶮峭今觀此碑雖勁健自<lb/>
喜然不堪與登善作衙官<lb/>
　　　唐碧落碑<lb/>
段成式謂此碑有碧落字故以名李肇謂此碧落觀也<lb/>
故名李漢謂終于碧落字而名歐陽公謂其宫有碧落<lb/>
尊像文刻其背故名碧落碑董逌攷其地原名碧落觀<lb/>
<pb n="KR2n0033_WYG_003-22a"/>
改龍興宫以李肇説為是其書雜出頡籕鍾鼎欵識或<lb/>
以為陳惟玉書或以為李譔李讙書皆不可辨洛中記<lb/>
異錄又云刺史李諶為母房太妃追薦造像成有二道<lb/>
士來請書之閉戶三日乃開化二白鴿飛去篆文宛然<lb/>
像背此説尤恠誕然李陽氷觀之七日而不忍去學之<lb/>
十二年而不成其妙如此豈易知哉又一説陽氷毁其<lb/>
佳者數字而去未知然否篆文原刻像背州將以不便<lb/>
摹搨别刻置廟中今所傳皆摹本也其文曰有唐五十<lb/>
<pb n="KR2n0033_WYG_003-22b"/>
三<graphic n="KR1124" url="https://raw.githubusercontent.com/kanripo/KR-Gaiji/master/images/KR1124.png" mimeType="image/png"/>龍集敦牂歐公謂為高宗緫章三年董逌謂為咸<lb/>
亨元年按緫章三年三月始改咸亨耳<lb/>
　　　唐碧落碑釋文<lb/>
釋文鄭承規書咸通中立書法方整甚有歐虞遺意<lb/>
　　　唐李元諒昭徳懋功碑<lb/>
李元諒者駱元光賜姓名也以朱泚之亂能鎮定華州<lb/>
将徒治隴右故華州人感之行軍司馬董叔經請于天子<lb/>
立碑述頌也張濛撰韓秀弼分書秀弼手筆固是君家<lb/>
<pb n="KR2n0033_WYG_003-23a"/>
尚書公嫡𣲖而碑頌駱公詞無虛溢并可重也駱公封<lb/>
武康郡王謚莊威舊史不収見新唐書此所謂事増于<lb/>
前者乎<lb/>
　　　唐邠國公功徳銘<lb/>
此䆠者梁守謙造經于興唐寺而䕶軍中尉楊承和為<lb/>
銘之書之者也書全法歐陽蘭䑓方整老勁所不及者<lb/>
結搆小踈耳但頌䆠者功徳乃謂淮蔡之功十居其七<lb/>
將令裴李諸公何處生活<lb/>
<pb n="KR2n0033_WYG_003-23b"/>
　　　唐嵩陽觀碑<lb/>
嵩陽觀聖徳感應頌乃道士孫太冲為明皇煉丹六轉<lb/>
而移緱氏山九轉而李林甫紀其瑞徐浩書其碑者也<lb/>
碑于天寳三載是時開元之政已弊而林甫以姦佞為<lb/>
詞本無足採但浩分𨽻與史惟則輩幾欲伯仲矣<lb/>
　　　唐𤣥秘塔碑<lb/>
塔為大達法師建者碑裴休撰栁誠懸書書雖極勁健<lb/>
而不免脱巾露肘之病大都源出魯公而多踈此碑是<lb/>
<pb n="KR2n0033_WYG_003-24a"/>
其尤甚者<lb/>
　　　唐𤣥秘塔碑隂<lb/>
碑隂僧正言買庒造經堂疏正書亦方整可錄正言者<lb/>
大達弟子也<lb/>
　<lb/>
　<lb/>
　<lb/>
　<lb/>
<pb n="KR2n0033_WYG_003-24b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　石墨鐫華卷三<lb/>
</p>
<p>
</p>
  </div>
<div>
                <head>石墨鐫華卷四</head>
    <p>
<pb n="KR2n0033_WYG_004-1a"/>
欽定四庫全書<lb/>
　石墨鐫華卷四　　　　　明　趙崡　撰<lb/>
　　䟦四十七首<lb/>
　　　唐不空禪師碑<lb/>
和尚不空也碑徐浩書浩傳曰父嶠之善書以法授<lb/>
浩世人貴之狀其書曰怒猊抉石渇驥奔泉尤為司<lb/>
空圖所愛又嘗論書曰鷹隼乏彩而翰飛戾天者骨<lb/>
勁而氣猛也翬翟備色而翺翔百歩者肉豐而力沉<lb/>
<pb n="KR2n0033_WYG_004-1b"/>
也若藻曜而髙翔是真書之鳯皇矣可謂誇詡之極<lb/>
今觀此碑雖結法老勁而微少清逸之致此在唐人<lb/>
書中似非其至者<lb/>
又癸夘嵗余過咸陽原有無畏不空禪師墓有塔記作<lb/>
于開元二十五年書法似顔平原已經再刋亡其筆意<lb/>
而叙述無畏過龍河一駞負經沒水隨之入龍王邀入<lb/>
宫講法留三宿經不濕一字又述不空于師子國國王<lb/>
調象象奔逸見不空皆跪伏二事極詳多與禪家所稱<lb/>
<pb n="KR2n0033_WYG_004-2a"/>
說合又辨西域僧呪傅奕事曰此好事者曲為之詞若<lb/>
果有是正謂邪術不足以疵吾教也又云佛制戒律生<lb/>
草猶不許比丘踐之况說斷人命呪傳于世乎其文可<lb/>
觀因幷錄于此<lb/>
　　　唐道因禪師碑<lb/>
王元羙曰評者謂蘭臺瘦怯于父而嶮峻過之此碑如<lb/>
病維摩髙格貧士雖不饒樂而眉宇間有風霜之氣可<lb/>
重也余謂蘭臺故學父書而小變為險筆時兼𨽻分自<lb/>
<pb n="KR2n0033_WYG_004-2b"/>
是南北朝流風餘韻李仲璇孔廟碑趙文淵所書華岳<lb/>
碑可覆觀也<lb/>
　　　唐楚金禪師碑<lb/>
吳通微為學士工行草然有譏其近吏者此碑清圓婉<lb/>
逸雖鉤磔小减而亦微有晉之丰度觀者當自得之<lb/>
　　　唐大智禪師碑<lb/>
史惟則分𨽻書竇臮稱其古今折𠂻大小應變如因髙<lb/>
而矚逺俯川陸而必見今觀此碑信是開元間分書第<lb/>
<pb n="KR2n0033_WYG_004-3a"/>
一手嚴挺之文亦麗則可觀大智師見唐方技傳傳云<lb/>
開元二十年卒碑云二十四年<lb/>
　　　唐大智禪師碑隂記<lb/>
碑隂陽伯成撰記施净財事而惟則書書法瘦而少態<lb/>
與前碑異何也<lb/>
　　　唐圭峰禪師碑<lb/>
此碑裴相公休撰并書法全出歐陽信本而瘦勁不及<lb/>
也當時栁誠縣書名動一時乃任篆休自任書亦信能<lb/>
<pb n="KR2n0033_WYG_004-3b"/>
書矣余不敏竊謂此固當勝栁書<lb/>
　　　唐隆闡法師碑<lb/>
此碑行書源出聖教而漸作婉媚纒繞殊乏晉人瘦勁<lb/>
蕭踈之趣碑為懐惲立都𤣥敬云無書撰人姓名碑中<lb/>
有弟子思莊敬想清徽勒兹𤣥琰則碑為惲之徒所撰<lb/>
未知是否而王元羙乃曰僧懐惲撰及書頗亦能為其<lb/>
家言筆法尤圓媺有聖教遺意今碑中叙惲生死甚備<lb/>
明云大足元年十月二十二日神遷春秋六十有二神<lb/>
<pb n="KR2n0033_WYG_004-4a"/>
龍元年勑贈隆闡大法師天寳二年建碑又弟子思莊<lb/>
<hi>云云</hi>如元羙言豈惲鬼撰書耶盖碑首后人妄增懐惲<lb/>
及書四字文理本不屬而元羙疑于及字上當有撰字<lb/>
遂誤耳元羙博學絶世似未見都𤣥敬金薤琳瑯又似<lb/>
未讀竟此碑然謂惲頗能為其家言又似并取其文者<lb/>
至人乃作夢語何也<lb/>
　　　唐杜順和尚碑<lb/>
碑在開佛寺董景仁行書亦清勁但小弱耳<lb/>
<pb n="KR2n0033_WYG_004-4b"/>
　　　唐寂照和尚碑<lb/>
此碑在咸陽西馬跑泉地中武功康子秀先生過而識<lb/>
之以語土人竪于道傍其后王咸陽移之咸陽城中寺<lb/>
以碑有安國寺字遂改名其寺為安國寺按碑段成式<lb/>
撰僧無可書成式文筆自竒此文為佛言尤竒無可賈<lb/>
島從弟有詩集傳世其書法出栁誠懸而優孟者子秀<lb/>
名梣太史徳涵子也<lb/>
　　　唐御史臺精舍碑<lb/>
<pb n="KR2n0033_WYG_004-5a"/>
此梁昇卿追書崔湜文湜人品殊汚人齒頰而昇卿尚<lb/>
追書其文何也豈唐世重侫佛湜之立精舍于御史臺<lb/>
適投時好耶但昇卿分𨽻聲動一時東封朝覲碑史冊<lb/>
稱之今觀此碑名不虚耳<lb/>
　　　唐御史䑓精舍碑隂題名<lb/>
碑隂題侍御史并内供奉殿中侍御史并内供奉監察<lb/>
御史名共六百餘人參差不齊分書者五六人餘皆正<lb/>
書書皆有法不似后世胥吏書也<lb/>
<pb n="KR2n0033_WYG_004-5b"/>
　　　唐周公祠靈泉碑<lb/>
周公祠靈泉湧出大五小七凡十二處觀察崔珙奏狀<lb/>
勒石事在大中間石前刻奏狀中刻宣宗批答后刻珙<lb/>
謝表文詞宛至有盛世風書亦遒健有法且其叙列大<lb/>
似漢人碑例而遜其古質耳如此等碑宋以后恐不能<lb/>
得也<lb/>
　　　唐濟安侯廟記<lb/>
記在華州唐昭宗在富平韓建迎之至華自華歸長安<lb/>
<pb n="KR2n0033_WYG_004-6a"/>
褒建而及于城隍神記為諫議大夫李巨川撰拾遺栁<lb/>
懐素書文固諛詞而楷則嚴整何如君家誠懸具眼者<lb/>
自知之<lb/>
　　　唐法門寺重修塔廟碑<lb/>
碑稱天祐十九年是時唐亡已久李茂貞尚稱唐年號<lb/>
又二年而莊宗取梁茂貞稱臣又一年而茂貞死戰争<lb/>
之時得作此佛事者以梁晉搆兵茂貞偷安故也按傳<lb/>
貞先稱岐王莊宗改封秦王據碑則已先稱秦王矣碑<lb/>
<pb n="KR2n0033_WYG_004-6b"/>
王仁㳟書亦精勁有法<lb/>
　　　唐順陵碑<lb/>
武三思撰相王旦書碑用武氏製字武三思稱<graphic n="KR1428" url="https://raw.githubusercontent.com/kanripo/KR-Gaiji/master/images/KR1428.png" mimeType="image/png"/>猶可<lb/>
而旦亦曰<graphic n="KR1428" url="https://raw.githubusercontent.com/kanripo/KR-Gaiji/master/images/KR1428.png" mimeType="image/png"/>旦當發一笑書不知真出旦否方整遒健<lb/>
可錄也碑已仆于乙夘之地震而亡于縣令之修河余<lb/>
猶從故家見其搨本<lb/>
　　　唐本願寺碑<lb/>
此碑獲鹿縣按察家掘地得之乃鹿泉信士畢瑜造塔<lb/>
<pb n="KR2n0033_WYG_004-7a"/>
蔵舍利者行草亦不惡石理脆亡其真耳然是唐碑中<lb/>
之最下者<lb/>
　　　唐武安君廟記<lb/>
廟在今咸陽東古杜郵起慘刻獨有將略耳亦杞至今<lb/>
何也壁間記唐乾符五年重修事正書遒勁亦有歐法<lb/>
知唐世官牒無不作佳書也記中所列添置物色有眺<lb/>
子舍一十間沙子三間華一顔石押衙影等皆不可曉<lb/>
　　　唐令新誡碑<lb/>
<pb n="KR2n0033_WYG_004-7b"/>
鄭樵略有新誡碑二一王遹篆一劉飛書趙明誠又有<lb/>
三紙歐公有六紙有正書有八分書者余所獲乃一王<lb/>
某行書盖開兀頒行時不但一州刻也碑雖泐甚然書<lb/>
法是深于聖教者<lb/>
　　　唐陳居士殘碑<lb/>
武功人有耕而獲斷碑首者題曰大唐潁川陳居士塔<lb/>
銘篆書下有數十字首云居士諱生字善慶正書俱有<lb/>
法居士必侫佛者唐人好佛故死而張大之為塔耳余<lb/>
<pb n="KR2n0033_WYG_004-8a"/>
所取則以其書法見唐之能書者多也<lb/>
　　　唐净住寺文賢像銘<lb/>
此碑河東裴行純追薦其父母而作碑之存者無㡬其<lb/>
分𨽻頗佳但瘦而不硬且刻手似出唐以后人留之以<lb/>
待博識者<lb/>
　　　唐縉雲縣城隍廟記<lb/>
李陽冰為縉雲縣令值旱禱于城隍約五日不雨將焚<lb/>
其廟及期而雨乃遷廟而記其事書固竒事亦竒余觀<lb/>
<pb n="KR2n0033_WYG_004-8b"/>
其篆瘦細而偉勁飛動若神歐陽公以為視陽冰他篆<lb/>
最瘦余謂佳處正在此又云世言此石與忘歸䑓孔子<lb/>
廟三石俱活嵗久漸生刻處㡬合故細若然今去歐公<lb/>
又四五百年寜不為無字碑乎記云祀典無城隍神吳<lb/>
越有之至歐陽公云天下皆有縣猶少今則無縣無之<lb/>
矣且記云自西谷遷廟于山巔又以見城隍廟前朝不<lb/>
必在城中也今西安府西村落大者多有城隍是其遺<lb/>
意<lb/>
<pb n="KR2n0033_WYG_004-9a"/>
　　　唐李陽冰先塋記<lb/>
此李氏卜𦵏李曜卿兄弟三人而弟季卿記從子陽冰<lb/>
書卜地人為邵權記云偏得管郭之道管謂公明郭則<lb/>
景純也玉筯書經大中祥符間翻刻故不及縉雲碑<lb/>
　　　唐李陽冰三墳記<lb/>
此季卿表曜卿三墓陽冰書碑雖無翻刻字字畫法具<lb/>
而神亡似與前碑同王元羙乃謂石猶故物故無傳改<lb/>
之譌豈别一碑耶抑未見前碑耶元羙自任識書恐于<lb/>
<pb n="KR2n0033_WYG_004-9b"/>
此碑失之矣陽冰顔魯公家廟碑書作陽氷<lb/>
　　　唐彌勒佛頌<lb/>
此房璘妻髙氏書髙氏又書安公羙政頌歐陽公謂字<lb/>
迹如出二手而疑好事者寓名以為竒余未見羙政頌<lb/>
此本借自東肇商觀其筆法遒勁信足名家而一經元<lb/>
祐火燬政和間寺主道珍重勒再經大定火燬㤗和間<lb/>
寺主元釗又勒鋩鎩都亡僅存形似耳金人<hi>闕</hi>苑䟦語<lb/>
厯厯可証近吾鄉人有為交城廣文者為言碑今又就<lb/>
<pb n="KR2n0033_WYG_004-10a"/>
燬交城人猶有舊榻本以此觀之當亦非開元刻乃泰<lb/>
和刻也然則碑自元祐至今凡三燬于火矣何髙氏之<lb/>
不幸耶<lb/>
　　　唐宗聖觀主尹文操碑<lb/>
貟半千之取名謬為應運五百者碑文殊不稱可咲碑<lb/>
叙文操遊太白覩異像以為竒盖太白名山至今多見<lb/>
靈異不足竒也至謂老子降于壇間萬衆共覩則近誕<lb/>
矣書分𨽻遒古不著姓名且經元朝翻刻失真可惜<lb/>
<pb n="KR2n0033_WYG_004-10b"/>
　　　唐李靖上西岳書<lb/>
此好事者誣衛公而為之書詞可咲而唐劉餗言衛公<lb/>
訴神且請告以官位詞色抗厲后有聲曰僕射好去顧<lb/>
不見后果如言以此觀之真有是書耶又小説載公射<lb/>
獵行雨事殆異人不可以常理論也書三種潞州者崇<lb/>
寧間刻藤縣者紹興間刻西岳廟則近刻筆亦遒逸王<lb/>
元羙稱之當是潞州本藤縣者不及近刻又下矣<lb/>
　　　唐李輔光墓志<lb/>
<pb n="KR2n0033_WYG_004-11a"/>
巨雅正書清勁有聖教遺意𦵏在咸陽東北近涇萬厯<lb/>
中涇岸崩擁水不流三日乃得兹石其銘曰水竭原遷<lb/>
斯文乃傳適符其事可謂竒矣<lb/>
　　　唐劉光俊墓志<lb/>
志髙肅撰無書者姓名光俊無殊績可稱肅文亦卑冗<lb/>
書行草習聖教如不能縛雞人學扛鼎以唐物故錄之<lb/>
　　　唐比丘圓滿碑銘<lb/>
銘石斷殘不能一半棄華嚴寺敗垣中書者不知何人<lb/>
<pb n="KR2n0033_WYG_004-11b"/>
筆法全出禇登善波拂處虬健絶倫銘内有神龍二年<lb/>
并鎮國太平公主等語當是中宗時人習登善書者<lb/>
　　　唐大遍覺禪師塔銘<lb/>
𤣥奘久居西域廣譯佛言唐太宗極尊崇之據史卒于<lb/>
顯慶六年即龍朔元年銘則云卒于麟徳元年之二月<lb/>
史云年五十六銘云年六十九先𦵏滻東后移徙樊川<lb/>
北原即少陵原文宗開成四年劉軻撰文僧建初書行<lb/>
草秀勁有法而文亦粗能言師事俱可存也<lb/>
<pb n="KR2n0033_WYG_004-12a"/>
　　　唐大法師基公塔銘<lb/>
基公者尉遅敬徳之從子也度為僧譯經于慈恩寺卒<lb/>
于永淳中大和間始建塔李𢎞度銘之書者亦建初然<lb/>
其筆法不無少遜𤣥奘塔銘<lb/>
　　　唐圓測法師塔銘<lb/>
法師諱文雅字圓測新羅王之孫也唐太宗時人與𤣥<lb/>
奘同翻經論萬嵗通天元年卒𦵏于龍門其徒又分骸<lb/>
𦵏于南山之巔政和中又改𦵏于奘公塔左貢士宋復<lb/>
<pb n="KR2n0033_WYG_004-12b"/>
撰書書亦是宋書之楚楚者而以復不顯故無稱猶恠<lb/>
銘首稱大周豈以法師死于武后朝耶因嘆武曌滛穢<lb/>
在唐以髙宗故不致削奪而后世猶不唾去之何也<lb/>
　　　唐大徳進法師塔銘<lb/>
此太子司議陳光撰僧智詳書磨泐僅存形似然其書<lb/>
法亦是習登善者<lb/>
　　　唐大徳檀法師塔銘<lb/>
此姜立祐撰而無書者名行草筆法圓健清逸當與建<lb/>
<pb n="KR2n0033_WYG_004-13a"/>
初大遍覺銘並觀<lb/>
　　　唐净業禪師塔銘<lb/>
正字畢彦雄撰文而無書者名正書法亦習禇登善者<lb/>
勁㧞似之而其鈎磔處稍不及耳楊修齡侍御在長安<lb/>
日亟賞之遂多搨者<lb/>
　　　唐張旭斷碑千文<lb/>
此云張旭書存者數十字牛鬼蛇神雖云竒怪然不堪<lb/>
大令一嗤<lb/>
<pb n="KR2n0033_WYG_004-13b"/>
　　　唐張旭肚痛帖<lb/>
此帖殊勝斷碑千文十倍當與蔵真聖母三帖同觀<lb/>
　　　唐草書心經<lb/>
刻后有䟦謂為右軍書非也王元羙考以為駙馬鄭萬<lb/>
鈞書張説為之序者見唐文粹又云書雖遒逸而踈縱<lb/>
不入格不中懐素作奴况右軍乎余觀此書筆法不似<lb/>
唐人逗入宋時蹊逕而説序萬鈞書曰學有傳癖書成<lb/>
草聖則萬鈞書自非孟浪者説深于文不應妄賛如此<lb/>
<pb n="KR2n0033_WYG_004-14a"/>
然則此書恐亦非萬鈞蹟也<lb/>
余又得心經序于報恩寺壁間唐南陽忠國師述宋九<lb/>
華山僧省言書書全出伯施㡬于亂真矣亟令摹一本<lb/>
装池于心經之首而藏之<lb/>
　　　唐懐素蔵真律公帖<lb/>
蔵真律公共三帖宋㳺師雄刻之于石者所謂師㳺絲<lb/>
筆法也有驚蛇飛電之怳𣺌有挽強㧞山之氣力最竒<lb/>
筆也后刻諸䟦太半皆宜刪去李白歌贋作可咲尤為<lb/>
<pb n="KR2n0033_WYG_004-14b"/>
此帖之玷<lb/>
　　唐懐素聖母帖<lb/>
此帖輕逸圓轉㡬貫王氏之壘而㧞其赤幟矣亦元祐<lb/>
年刻刻手極佳與藏真律公帖俱不失素師筆意<lb/>
　　唐懐素草書千文<lb/>
此帖明成化間余肅敏公刻于石者書故横肆以刻手<lb/>
不良遂使素師婉轉清逸之趣十失其五所未亡者骨<lb/>
力耳視前二帖斯為下矣<lb/>
<pb n="KR2n0033_WYG_004-15a"/>
　　　唐石柱題名<lb/>
柱八靣每靣為三段或四段曰左司郎中曰左司員外<lb/>
郎曰吏部郎中曰吏部員外郎曰司封郎中曰司封員<lb/>
外郎曰司勲郎中曰司勲員外郎曰考功郎中曰考功<lb/>
員外郎曰户部郎中曰户部員外郎曰度支郎中曰度<lb/>
支員外郎曰金部郎中曰金部員外郎曰倉部郎中曰<lb/>
倉部員外郎曰禮部郎中曰禮部員外郎曰祠部郎中<lb/>
曰祠郎員外郎曰膳部郎中曰膳部員外郎曰主客郎<lb/>
<pb n="KR2n0033_WYG_004-15b"/>
中曰主客員外郎按唐制二十四司以尚書左右氶領<lb/>
之左右司為之副此皆左丞之屬也題名不及左丞者<lb/>
自五品以下也十二司司各百餘人后題大中十二年<lb/>
十一月書鐫上石柱故自唐初迄宣宗諸名臣多在焉<lb/>
唐諸司官名或改或復或省或復置今不書所改者從<lb/>
舊制也書者不知為何人筆法出歐陽率更兼永興河<lb/>
南雖骨力不逮而法度森然盖唐世以書判取士顔元<lb/>
孫至以干禄命其字様故人多習書而歐虞禇薛一代<lb/>
<pb n="KR2n0033_WYG_004-16a"/>
前茅故人多用其法也柱今在西安府文廟門内<lb/>
　　　唐兠率天經石幢一<lb/>
此書大有歐陽率更法志川宗尉掘地得之一字不損<lb/>
可玩也今石在志川府<lb/>
　　　唐燃燈功徳經石幢一<lb/>
此書在香積寺行草亦勁逸然不中與王縉作奴<lb/>
　　　唐尊勝呪石幢八<lb/>
余所收尊勝呪石幢凡八紙其一為張少悌行書清圓<lb/>
<pb n="KR2n0033_WYG_004-16b"/>
秀逸蘇靈芝軰不及也在崇仁寺經堂前以木柵罩之<lb/>
一字不損其一正書無名方整森嚴全習信本而結法<lb/>
稍不如在牛頭寺其六紙或正書或行書都不作惡扎<lb/>
然不無遜其腕力也<lb/>
　　　唐尊勝陀羅尼經石幢十一<lb/>
凡石幢多書尊勝陀羅尼經余既有此癖遇必摩之而<lb/>
擇其佳者錄之凡所錄十一紙所在詳目錄中但其書<lb/>
法劉慎徽僧無可書者佳餘無名姓然皆與此匹敵者<lb/>
<pb n="KR2n0033_WYG_004-17a"/>
也闗中石幢無數或埋或斷或移作他用深為可恨<lb/>
　　　唐石鼓經呪<lb/>
此以石為鼓而週刻之其文尊勝經呪也書遒徤有法<lb/>
存者不能強半鼓下作石山山上作天王鬼神以戴之<lb/>
斧鑿工甚竒在醒泉縣趙村廣濟寺后疑是唐初建寺<lb/>
時物寺僧不知護持鼓下為溷厠可慨也<lb/>
　<lb/>
　<lb/>
<pb n="KR2n0033_WYG_004-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　石墨鐫華巻四<lb/>
</p>
<p>
</p>
  </div>
<div>
                <head>石墨鐫華卷五</head>
    <p>
<pb n="KR2n0033_WYG_005-1a"/>
欽定四庫全書<lb/>
　石墨鐫華卷五　　　　　　明趙　崡　撰<lb/>
　　䟦四十一首<lb/>
　　　宋藍田縣修夫子廟碑<lb/>
孫穆之者宰是邑重修夫子廟而進士董儲為之記<lb/>
僧嗣端書董文靡弱殊無足採嗣端分𨽻則深得唐<lb/>
人遺法者後署大中祥符四年皇帝祀汾隂之月攷<lb/>
史為二月是時契丹嵗幣三十萬而水發徐兖旱連<lb/>
<pb n="KR2n0033_WYG_005-1b"/>
江淮無為烈風金陵大火災異之見大書不一書而<lb/>
帝方且侈天書之瑞尋漢武唐明之蹟無怪其後世<lb/>
之不振也<lb/>
　　　宋修唐太宗廟碑<lb/>
宋承五季文靡極矣此李瑩奉勑為之者猥冗不稱孫<lb/>
崇望書全出吳通㣲昔人謂之院體院體即如今所謂<lb/>
中書體盖誚之也余謂通微書清逸有法得聖教少許<lb/>
結構便足名家崇望猶是通微之亞然在宋初可謂歩<lb/>
<pb n="KR2n0033_WYG_005-2a"/>
趋唐法者矣據碑太祖于時修厯代陵廟而元羙題唐<lb/>
憲宗廟碑謂懲于藩鎮故注意憲宗憲宗廟碑與此碑<lb/>
俱開寳六年立元羙偶未見耳<lb/>
　　　宋刻昭陵六馬圖賛<lb/>
六馬賛唐文皇御製歐陽詢書石與文徳皇后碑同立<lb/>
陵后髙宗又詔殷仲容别題馬賛于石座則賛宜有歐<lb/>
殷二公書也今文徳皇后碑與歐書都亡而陵上馬無<lb/>
石座書世所傳圖乃游景叔所刻景叔序云得唐陵圖<lb/>
<pb n="KR2n0033_WYG_005-2b"/>
記云然楊用修丹鉛録記六馬賛云在秦中殷仲容撰<lb/>
歐陽詢書又有元學士王惲䟦<hi>云云</hi>其説與景叔小異<lb/>
或用修所見乃舊石耶然一為歐書刻石一為殷書刻<lb/>
馬座寔出太宗製非殷撰而歐書也游公刻圖盛傳用<lb/>
修不當未見何抵梧乃爾今去用修未百年豈舊石頓<lb/>
亡獨有游公刻耶景叔亦云詢書不復見獨殷書存距<lb/>
陵北五里今石馬正在陵下不數十武又無座書其非<lb/>
唐馬無疑然則殷書宋時尚在今亦淪沒不可求矣非<lb/>
<pb n="KR2n0033_WYG_005-3a"/>
游公刻圖誰其知之公又云殷書薛仁杲作仁果以証<lb/>
史官之誤如此類者尚多游公雅善臨池李靖李勣碑<lb/>
隂各有題字草行甚佳而此圖序乃醴泉縣尉刁玠正<lb/>
書深得歐陽詢遺意者可觀也<lb/>
　　　宋譯三蔵聖教序<lb/>
西域僧天息災譯三蔵太宗為序雲勝書天息災無𤣥<lb/>
奘師之竒異太宗無唐文皇之雄才雲勝無懐仁之手<lb/>
腕又無王逸少之殘墨斷楮足供其補綴時代既非不<lb/>
<pb n="KR2n0033_WYG_005-3b"/>
能超乘而上矣后之為不朽者難哉<lb/>
　　　宋北岳安天聖帝碑<lb/>
真宗既封㤗山祀汾隂而褒及恒山之神也陳彭年故<lb/>
非端人語多容媚邢守元書亦習聖教而有得者但結<lb/>
體太踈倘遇王縉便當避三舍矣矧右軍乎<lb/>
　　　宋重修北岳記碑<lb/>
嘗見王元羙稱是碑云魏公書法顔平原而時時露栁<lb/>
骨鋒距四出令人不敢正視亟慕而購求之既得再閲<lb/>
<pb n="KR2n0033_WYG_005-4a"/>
所謂鋒距四出良是但以三公較之似不無少遜顔之<lb/>
方整而偏得栁之奮張居顔栁間可也何至兼二公令<lb/>
人不敢正視乎魏公受遺二世以身繋重輕誠不可及<lb/>
而于書家嫡派恐不敢過枉也<lb/>
　　　宋勸慎刑文碑<lb/>
此宋晁逈述自古酷吏循吏之報應以為用刑者勸文<lb/>
冗似㸃鬼而書方整勁㧞有歐陽率更法稍遜其遒逸<lb/>
耳碑無書者姓名以后慎刑箴碑証之當為盧經書<lb/>
<pb n="KR2n0033_WYG_005-4b"/>
　　　宋勸慎刑箴碑<lb/>
迥既作慎刑文又為是箴刻石永興軍文宣王廟即今<lb/>
西安府學碑立于天聖中是時迥判西京已年八十餘<lb/>
矣召宴太清樓既而獻斧扆慎刑箴是此耶中多為長<lb/>
吏語似非上天子者迥為殿中丞時失入死囚奪二秩<lb/>
故晚年津津慎刑如此耳書碑者進士盧經大有歐法<lb/>
并可存也<lb/>
　　　宋清净䕶命得道經<lb/>
<pb n="KR2n0033_WYG_005-5a"/>
此碑首清净經次消灾䕶命經次生天得道經書者始<lb/>
平龎仁顯全習皇甫碑法虬健絶倫寘之唐人名書中<lb/>
殆不可復辨但經首乃作菩薩盡像何也<lb/>
　　　宋摩利支天幷隂符經<lb/>
此碑首摩利支天經前作佛像次黄帝隂符經前作黄<lb/>
帝問道廣成子像畫俱不惡書者為汝南袁正巳亦能<lb/>
習歐陽率更法者因以見宋初諸人猶歩趋唐矩也<lb/>
　　　宋郭忠恕三體隂符經<lb/>
<pb n="KR2n0033_WYG_005-5b"/>
忠恕三體隂符經其二大小篆其一𨽻也忠恕篆筆匹<lb/>
徐鉉而誚英公又兼工小楷畫品入妙其后又能仙去<lb/>
不死真異人也余不得見其小楷與畫而于是碑亦足<lb/>
以窺其一班矣<lb/>
　　　宋篆書千字文序<lb/>
英公于篆書獨推李監而陶承㫖穀此序亦云陽氷死<lb/>
而夢英生其然乎序書出皇甫儼手可謂升率更之堂<lb/>
者<lb/>
<pb n="KR2n0033_WYG_005-6a"/>
　　　宋夢英篆書千字文<lb/>
英書全學李監未似孫敖而袁正巳𨽻書方勁有歐法<lb/>
與隂符經同非嘉祐以后人所及也<lb/>
　　　宋夢英十八體書<lb/>
黄魯直云李龍眠得金銅㦸于市漢製也泥金六字字<lb/>
家不能讀蟲書妙絕于今諸家未見此一種乃知唐𤣥<lb/>
度僧夢英皆妄作耳然則今所傳十八體出英公杜撰<lb/>
欺世非古寔有之也音釋分𨽻頗有批法碑首載贈詩<lb/>
<pb n="KR2n0033_WYG_005-6b"/>
正書亦勁健皆是英公手耶如此公亦非孟浪者矣<lb/>
　　　宋夢英偏傍篆字<lb/>
夢英在宋初自負篆書故作偏傍字源書而著䟦于后<lb/>
大要干李斯諸人皆加貶駁獨推重李陽冰耳而不免<lb/>
為后世吾子行所譏至謂無所師承即郭忠恕與之同<lb/>
時英所推轂今觀其報書云何人知之惟英公知之似<lb/>
含不足之意英豈為不解也者附其書于䟦后何也但<lb/>
其書䟦語書忠恕書俱正書大有信本皇甫碑法始知<lb/>
<pb n="KR2n0033_WYG_005-7a"/>
十八體釋文幷贈詩都出其手毋疑也余合數碑觀英<lb/>
公書似當以正書第一篆次之分𨽻又次之不知具眼<lb/>
者謂之何<lb/>
　　　宋夢英夫子廟堂碑<lb/>
英于篆體偏傍二石皆繋䟦語與忠恕書皆作正書皆<lb/>
方勁有法而此碑忽爾蹶張全用栁誠懸𤣥秘塔法不<lb/>
師其遒勁而師其粗踈所謂真惡札也米南宮可作請<lb/>
以是質之<lb/>
<pb n="KR2n0033_WYG_005-7b"/>
　　　宋登太山謝天書碑<lb/>
帝既侈言天書之妄復為太山之封而作此銘述太祖<lb/>
太宗以及其身語多浮誇文亦拖㳫正書僅能方正無<lb/>
少鈎磔想帝亦不能辦此或王旦軰為之潤色而尹熈<lb/>
古之流握管耳碑方廣㡬埒開元帝太山銘字减小不<lb/>
能強半而文筆手腕則不啻泰山之于鄒嶧矣<lb/>
　　　宋華嚴寺文殊閣碑<lb/>
閣是杜順禪師藏肉身處宋人重修英公為記何潤之<lb/>
<pb n="KR2n0033_WYG_005-8a"/>
書英公文靡弱但公自任篆書者其正書極佳乃使潤<lb/>
之書潤之行筆亦不惡結體踈耳未足辱吾寳藏也<lb/>
　　　宋興平縣保寜寺碑<lb/>
知遵鑄鐘建樓亦僧臘能事本不足多冉曽為碑為書<lb/>
盖其徒張大之耳曾文有五季之靡而真行精健大有<lb/>
聖教序法是宋書中之錚錚者<lb/>
　　　宋𤣥聖文宣王賛<lb/>
此真宗東封還過曲阜奠孔子而作碑二方上刻御製<lb/>
<pb n="KR2n0033_WYG_005-8b"/>
賛下刻加號詔真行書無名氏疑亦書院待詔尹熈古<lb/>
軰為之雖不離院體而亦有聖教遺意據碑奉勅諸道<lb/>
府州監各于文宣王廟刻賛幷詔不止曲阜余所收乃<lb/>
曲阜碑盖他處易燬而孔林獨存耳<lb/>
　　　宋修兖州文宣王廟碑<lb/>
呂文穆廷試第一後為賢相此文殊弱不稱白崇矩書<lb/>
大似孫崇望而遜其圓逸二人皆以書待詔者見一時<lb/>
所尚如此<lb/>
<pb n="KR2n0033_WYG_005-9a"/>
　　　宋玉峰軒記<lb/>
呂大防緫管永興軍創軒于興教寺陳正舉為之記大<lb/>
防名在青史與弟大忠等考禮定約至今傳藍田呂氏<lb/>
鄉約不替獨以軒以記哉今軒已亡記猶在寺壁文與<lb/>
書俱不足稱也<lb/>
　　　宋三十六峰賦<lb/>
四明樓异令嵩髙賦少室賦不足道而書者為武林僧<lb/>
參寥極得坡公卧筆法遒勁古雅即令坡公見之亦當首肯<lb/>
<pb n="KR2n0033_WYG_005-9b"/>
　　　宋絳州夫子廟碑<lb/>
聖教序盖唐文皇從右軍墨蹟集之而又獲懐仁善手<lb/>
故能師法百代此碑從刻本摹集僅形似耳無論不及<lb/>
聖教即以較吳文斷碑又隔一塵矣<lb/>
　　　宋于真菴記<lb/>
此徽宗為道士于元隠羽化作都轉運使任諒撰記而<lb/>
集唐歐虞禇薛顔栁李陽氷諸書者也亡國之君尚虚<lb/>
無而忘政治無足言者其書歐虞禇居十之七顔栁薛<lb/>
<pb n="KR2n0033_WYG_005-10a"/>
才間出或以顔栁字大不論薛書少故耳李則獨以篆<lb/>
額集刻俱善但書而百衲殊不足觀存之以備一種<lb/>
　　　宋集右軍牡丹詩<lb/>
牡丹詩較絳州碑差覺風流而老勁處不如時有一二<lb/>
筆纒綿者右軍帖中亡此也<lb/>
　　　宋普濟禪院碑<lb/>
碑在汧陽于侍御永清始獲之亟稱賞以為不减聖教<lb/>
余得一紙觀其書非惟不及聖教抑且不及隆闡法師<lb/>
<pb n="KR2n0033_WYG_005-10b"/>
碑時代為之非書者責也書者為僧善儁署曰習晋右<lb/>
將軍王羲之書其年為大中祥符此時蘓黄四家未出<lb/>
故書雖遜古猶有唐風<lb/>
　　　宋承天觀碑<lb/>
觀在真寜縣唐開元中建宋大中祥符中奉勅重修而<lb/>
尹熈古書之者也熈古書院待詔書正與汧陽普濟碑<lb/>
同而此出隆闡碑為多碑稱剏造之由開元帝夢羣仙<lb/>
使求之得石象二十七于此事與𤣥元極類攷唐地理<lb/>
<pb n="KR2n0033_WYG_005-11a"/>
志縣本名羅川以得石象故改真寜云<lb/>
　　　宋刻僧彦修草書<lb/>
彦修草字詩李丕緒刻之于石曰筆力遒勁得張旭法<lb/>
今觀其書殊無一筆似張長史者王元羙曰如淮隂惡<lb/>
少年風狂跳踉良是<lb/>
　　　宋抄髙僧傳序<lb/>
陶承㫖文全乏蘊藉英太師書徒爾矜張俱非當家善<lb/>
乎元羙氏之言曰陶法門之畫葫蘆者英筆塚之盗枯<lb/>
<pb n="KR2n0033_WYG_005-11b"/>
骨者蔑以易矣<lb/>
　　　宋僧静已書偈語碑<lb/>
此與抄髙僧傳序碑幷在西安府學俗幷呼抄髙僧𫝊<lb/>
余視之乃某禪師所述偈語語非上乘而書出僧静已<lb/>
行草甚類英太師嶷二碑同時建静已英之徒也然不<lb/>
免惡扎<lb/>
　　宋修周武王廟碑<lb/>
此盧多遜撰孫崇望行書亦開寳六年建蓋與唐太宗<lb/>
<pb n="KR2n0033_WYG_005-12a"/>
廟同時修葺者廟近王陵今廢圯碑不知何時移咸陽<lb/>
城中<lb/>
　　　宋修周康王廟碑<lb/>
宋祖葺前代帝王寢廟文武成康皆有之今碑存者獨<lb/>
成康耳而康王碑斷泐不可讀開寳六年建黄遜浮撰<lb/>
孫崇望行書亦與唐太宗廟碑同時而王元羙題憲宗<lb/>
廟碑謂宋祖注意憲宗盖未見周成康唐太宗諸碑耳<lb/>
崇望待詔書院者一時習尚故不離通㣲院體也<lb/>
<pb n="KR2n0033_WYG_005-12b"/>
　　　宋修唐憲宗廟碑<lb/>
余收宋祖修古帝王廟碑周文武唐太宗暨此凢四而<lb/>
此最后得趙<hi>闕</hi>　撰張仁愿書仁愿與孫崇望白崇矩<lb/>
尹熈古皆待詔書院王元羙所謂文與書俱拖㳫不足<lb/>
觀者但宋祖以談笑得天下而于古帝王陵廟盡加崇<lb/>
餙忠厚開國規模𢎞逺矣其事在開寳六年未㡬鼎成<lb/>
使得竟其志幽燕何足煩一舉也惜也<lb/>
　　　宋贈夢英大師詩<lb/>
<pb n="KR2n0033_WYG_005-13a"/>
贈英公詩者三十餘人陶糓宋白蘇易簡郭忠恕諸人<lb/>
皆在其中而備諸惡道無一首合作宋初人口語如此<lb/>
無論初盛何可令許渾見也書手出廬岳僧正䝉得誠<lb/>
懸法以英公廟堂碑觀是其相知之深者故欲有効于<lb/>
英耳詩中書劉伶作劉靈<lb/>
　　　宋太平興國宮碑<lb/>
有神降于鳯翔本無稽之言而侈大之其天書之前茅<lb/>
乎徐常侍文纎靡直是五季遺習張振書亦拖㳫不堪<lb/>
<pb n="KR2n0033_WYG_005-13b"/>
與孫崇望雁行<lb/>
　　　宋同州龍興寺塔碑<lb/>
寺建自隋而重修于宋開寳之末檀那楊繼宗也碑内<lb/>
有云府主連帥太師者有曰通揔隴右公者有曰觀風<lb/>
譙郡夏侯公者皆不可攷作碑者名岵而不言其姓亦<lb/>
無從知之書者并無姓名書法率更方整有之遒逸不<lb/>
如也<lb/>
　　　宋復唯識廨院記<lb/>
<pb n="KR2n0033_WYG_005-14a"/>
唯識廨院者藍田故龍泉寺也有洪集者與姚氏共復<lb/>
之而為之碑碑文寥落耳書或正或行或草或兼一二<lb/>
筆小篆分𨽻其草又時作渇筆極竒怪遒偉似魯公誠<lb/>
縣而時復出入但記者為豫章黄　闕其名書者為瑯<lb/>
琊　　元闕其姓名二字題額者為鄭　　闕其名立<lb/>
石者為　大雅闕其姓諸人名姓無一全者獨刻者張<lb/>
遵姓名亡恙人固有幸不幸哉<lb/>
　　　宋賜西岳廟乳香碑<lb/>
<pb n="KR2n0033_WYG_005-14b"/>
髙紳轉運荆湖奏請勑賜南岳焚香而四岳并及之據<lb/>
碑南岳諸殿日破乳香一兩西岳諸殿共十一處乃日<lb/>
破半兩古人焚香其儉如此且所焚乳香非今香也碑<lb/>
正書亦有栁誠懸筆意<lb/>
　　　宋樞宻趙瞻碑<lb/>
趙懿簡公瞻敝邑人卒葬城南四里塋地為耕者所侵<lb/>
殆盡碑仆而泐僅有數十字可辨觀其書法勁徤知書<lb/>
撰人必非沒沒者惜先逹為敝邑志不收其文遂無所<lb/>
<pb n="KR2n0033_WYG_005-15a"/>
攷為之一慨<lb/>
　　　宋游師雄墓志<lb/>
游公表章古蹟自周秦以及唐無不有題識至今尚存<lb/>
焉志亦云然志多與史合盖修史時采志語入也志張<lb/>
舜民撰頗盡闡揚之致書者邵䶵清圓秀勁大足名家<lb/>
所可恨者傷佻耳其書只尺作只赤赤與尺通楊用修<lb/>
以尺牘為赤牘本之禽經雉上有丈鷃上有赤王元羙<lb/>
又引華山石闕云髙二丈二赤平等寺碑云髙二丈八<lb/>
<pb n="KR2n0033_WYG_005-15b"/>
赤而疑其隐僻欲改作尺牘據此志則宋已多用之非<lb/>
僻也<lb/>
　<lb/>
　<lb/>
　<lb/>
　<lb/>
　<lb/>
　石墨鐫華巻五<lb/>
</p>
<p>
</p>
  </div>
<div>
                <head>石墨鐫華卷六</head>
    <p>
<pb n="KR2n0033_WYG_006-1a"/>
欽定四庫全書<lb/>
　石墨鐫華卷六　　　　　　明　趙崡　撰<lb/>
　　䟦四十一首<lb/>
　　　宋蔡襄萬安橋記<lb/>
王元美云萬安天下第一橋君謨此書雄偉遒麗當<lb/>
與橋争勝結法全自顔平原惟䇿法用虞永興耳余<lb/>
觀此書雄偉遒麗實有之然結法似平原而無其𦂳<lb/>
宻䇿法似永興而無其秀逸此則時代為之非君謨<lb/>
<pb n="KR2n0033_WYG_006-1b"/>
之罪也<lb/>
　　　宋蔡襄荔枝譜<lb/>
此閩中刻刻手不佳而君謨正書猶有永興遺意蘇黄<lb/>
米三家不及也評者謂土偶蒙金寃矣<lb/>
　　　宋蘇軾書醉翁亭記<lb/>
此新鄭公得之徽廢邸者公命摹刻摹者文夀承故能<lb/>
縱横自如字字不失真態其真蹟一入江陵再入大内<lb/>
今世所傳乃摹本耳王元美再三致疑初以為不似公<lb/>
<pb n="KR2n0033_WYG_006-2a"/>
書公沒后有王逸老者自欲出懐素上或是其筆又或<lb/>
陸務觀張溫甫軰戲為之后又云渇筆縱筆拂䇿磔掠<lb/>
有折釵股屋漏痕法以為公興到書則又不類又云趙<lb/>
吳興宋昌裔沈啟南吳原博䟦是入石時壽承作此使<lb/>
倆無一真者當盡割去之以備一家余蓄有此帖亦時<lb/>
展玩其中無一筆類長公者但此君筆法雖不能盡脱<lb/>
宋習却勝長公何不自顯姓名而署長公耶殆不可曉<lb/>
然謂或為長公興到書則斷無是理也諸䟦非真亦似<lb/>
<pb n="KR2n0033_WYG_006-2b"/>
有據苐無從証之<lb/>
　　　宋蘇軾書上清宮詞<lb/>
上清宮即徐鉉作碑述神人降于鳯翔者今在盩厔盩<lb/>
厔昔屬鳯翔子瞻判鳯翔過此要子由同賦薛紹彭請<lb/>
書刻石遒逸豐羙比公他書尤勝石舊在本宮一道士<lb/>
院中斷為二余與余友徐宣伯偶過觀之搨二紙其后<lb/>
邑侯王公之栩移置衙齋作磚亭焉<lb/>
　　　宋蘇軾書樓觀詩<lb/>
<pb n="KR2n0033_WYG_006-3a"/>
詩刻在唐靈應頌碑側遒逸可觀元人以磨泐别摩一<lb/>
碑今時搨者是元刻原碑側字雖不可搨而視此霄壤<lb/>
矣詩則余不敢知為何語也<lb/>
　　　宋蘇軾仙遊塔題字<lb/>
塔上有唐畫天王鬼神子瞻謂非吳道子不能而題其<lb/>
下方<hi>云云</hi>書雖用卧筆而時作渇筆甚有素師藏真律<lb/>
公二帖意比公他書不同即上清詞亦當遜其俊爽<lb/>
　　　宋章惇草堂寺題記<lb/>
<pb n="KR2n0033_WYG_006-3b"/>
子厚與子瞻遊而題此書亦用卧筆間作渇筆遊絲法<lb/>
亦遒逸可存也<lb/>
　　　宋蘇元老龍洞記<lb/>
元老深得君家卧筆法此記亦似之石泐不可讀間有<lb/>
存者數字耳<lb/>
　　　宋蔡京草堂寺題記<lb/>
蔡太師故非端人而書自不惡此自龍圖閣出知永興<lb/>
軍祀髙觀潭題者考其時與章子厚相繼而至書雖遜<lb/>
<pb n="KR2n0033_WYG_006-4a"/>
子厚乃兩人濟惡政當同觀<lb/>
　　　宋米芾蕪湖縣學記<lb/>
米顛大言于書家少所許可而自作此札側筆縱筆雖<lb/>
極雄傑不免粗踈王元羙乃稱其有千金蹀躞過都厯<lb/>
塊之氣恐未敢信也<lb/>
　　　宋米芾第一山大字<lb/>
此刻在盱眙縣中南樓觀石乃摹刻耳縱逸飛動殊有<lb/>
一夫當闗之勢<lb/>
<pb n="KR2n0033_WYG_006-4b"/>
　　　宋黄魯直狄梁公碑<lb/>
自古正書法無作傾側筆者晉人法在態中故圓而多<lb/>
逸唐人態在法中故方而多遒宋初諸人猶遵唐矩四<lb/>
大家出而唐法盡變競為傾側矣魯直其尤甚者而昔<lb/>
人乃謂狄公事范公文黄公書為三絶即文正文篇法<lb/>
靡弱與黄公何絶之有試以視裴公文李西平而誠懸<lb/>
書為何如毋言蔡中郎之于郭有道也<lb/>
　　　宋黄魯直夷齊墓碑<lb/>
<pb n="KR2n0033_WYG_006-5a"/>
余始謂黄書傾側盡變唐法又得此碑而不覺失席也<lb/>
碑乃黄書而無一筆類梁公碑者法全出禇登善聖教<lb/>
序瘦勁絶人䇿拂鈎磔㡬無遺恨但結體踈少遜登善<lb/>
耳疑一人手腕豈其懸殊若是且黄他書俱與此不類<lb/>
何也今世字學出蘇黄者強半遂令唐法不傳不知黄<lb/>
故自能傳唐法者也至如碑稱夷齊之不立必其宗與<lb/>
國人有不説者又云二子之事孔孟之所不言不足信<lb/>
則宋人迂謬之談徃徃如此<lb/>
<pb n="KR2n0033_WYG_006-5b"/>
　　　宋黄魯直了元歌<lb/>
唐故騰襌師作語俚甚似于禪家宗乘未見一班書亦<lb/>
劣無姓名世謂為魯直疑非是<lb/>
　　　宋黄魯直草庵歌<lb/>
此書作行筆稍勝狄梁公碑倔強傾側緫不及夷齊碑<lb/>
石頭和尚口語亦殊鄙僿不足再觀<lb/>
　　　宋薛紹彭詩刻<lb/>
虞學士集評書謂坡谷出而魏晉之法盡米元章薛紹<lb/>
<pb n="KR2n0033_WYG_006-6a"/>
彭黄長睿方知古法又云長睿書不逮言惟紹彭最佳<lb/>
而世遂不傳米氏父子世學其竒怪據此似于坡谷之<lb/>
后獨取紹彭也今中南樓觀有紹彭書詩刻余凡得五<lb/>
紙其一書唐人玉真公主莊玉真觀諸詩小楷法出入<lb/>
黄庭洛神無一毫渗漏其一書蘇子瞻詩其一書其叔<lb/>
薛周詩其一書王工部詩其一書一絶句字稍大或作<lb/>
真行其法皆自晉唐絶不作側筆惡態真可寳也紹彭<lb/>
號翠㣲居士其父師正重模定武蘭亭其子嗣昌刻智<lb/>
<pb n="KR2n0033_WYG_006-6b"/>
永千文盖世有書學者伯生之鑒精矣哉<lb/>
　　　　宋李騊逰中南詩刻<lb/>
李騊通判秦中留題中南而鄠令崔珙書刻石騊詩珙<lb/>
書皆不離宋人本色留之以見時代之下人自不能使<lb/>
超也崔珙是又一人非唐廢相起判鳯翔者<lb/>
　　　宋草堂寺舍利亭記<lb/>
記作分𨽻書腕自遜古而時有一二筆効唐以前人者<lb/>
不堪抵掌<lb/>
<pb n="KR2n0033_WYG_006-7a"/>
　　　宋慈雲寺集右軍書詩<lb/>
此晉之玉兎寺志應請之張仲尹詩之静萬集右軍書<lb/>
之集書起自文皇聖教后之興者蔑以加矣此書尚不<lb/>
及絳州碑僅存形似耳詩則余不敢知也<lb/>
　　　金普照寺興造記碑<lb/>
唐文皇曠世雄才削平海内以其餘力恣意臨池其臣<lb/>
又有率更永興軰共成之故能集成聖教師法千秋自<lb/>
此而后集書未有及之者普照碑建自金時當兵戈草<lb/>
<pb n="KR2n0033_WYG_006-7b"/>
昧之后有仲汝尚文頗盡致而集公權書方整遒勁𦂳<lb/>
宻處殊勝公權自書不啻與聖教代興碑署仲汝羲刻<lb/>
疑集書即出其手不有君子其何能國金之謂矣碑云<lb/>
寺是王右軍故宅未辨真偽而王元美直以為淮南公<lb/>
捨是又增一妄也<lb/>
　　　金趙秉文草書刻<lb/>
趙秉文金禮部尚書號閒閒居士嘗為張天錫序草書<lb/>
韻㑹云徘徊閒雅之容飛走流注之勢驚竦峭㧞之氣<lb/>
<pb n="KR2n0033_WYG_006-8a"/>
卓犖跌宕之志矯若㳺龍疾若驚蛇似邪而復直欲㫁<lb/>
而還連千態萬狀不可端倪亦閒中之一樂也觀此則<lb/>
其自負可知而此諸詩草法頗似鄭駙馬心經王元美<lb/>
謂不中素師作奴者然則閒閒其不免元章重儓之誚<lb/>
乎<lb/>
　　　金博州重修廟學記<lb/>
王庭筠在金與趙秉文党懐英軰同負書名而庭筠酷<lb/>
似南宮此書是也攷是時庭筠父遵古寔成廟學事王<lb/>
<pb n="KR2n0033_WYG_006-8b"/>
去非記之而令庭筠書之故尤為得意篆額者即懐英<lb/>
也<lb/>
　　　金博州廟學碑隂<lb/>
此亦王庭筠書其父記字差大結構風骨似不及前碑<lb/>
　　　金中岳廟碑<lb/>
此碑正書方整遒勁盖習清臣誠懸而兼運以永興者<lb/>
于金碑中最為妙品書者名郝史不立傳亦無書名觀<lb/>
其結構王庭筠軰似不及也党懐英號為能書乃任篆<lb/>
<pb n="KR2n0033_WYG_006-9a"/>
額不任書知郝書在當時亦自知名碑立于大定中興<lb/>
博州碑同時世宗勵精政事頗稱太平故以其暇得修<lb/>
祀事耳<lb/>
　　　金都綂經略郎君行記<lb/>
郎君稱皇弟無姓名天㑹十二年記當為太宗之弟按<lb/>
金史世祖子十一人自康宗太祖太宗而外尚八人未<lb/>
知誰是碑一字不能辨葢女真字如是王元美所録明<lb/>
王慎徳四夷咸賔八字正與此同法而此凡一百五字<lb/>
<pb n="KR2n0033_WYG_006-9b"/>
后有譯書漢字具録左方亦一異也字刻乾陵無字碑<lb/>
上<lb/>
　<lb/>
　<lb/>
　<lb/>
　<lb/>
　<lb/>
　大金皇弟都綂經略郎君嚮㠯疆場無事獵于梁山<lb/>
<pb n="KR2n0033_WYG_006-10a"/>
　之陽至唐乾陵殿廡頺然一無所睹爰命有司鳩工<lb/>
　修餙今復謁陵下繪像一新回廊四起不勝欣懌與<lb/>
　醴陽太守酣飲而歸時天㑹十二年嵗次甲寅仲冬<lb/>
　十有四日<lb/>
　尚書職方郎中黄應期　宥州刺史王圭从行奉命<lb/>
　題<lb/>
　　　　右譯前言<lb/>
　　　元集顔書黙菴記<lb/>
<pb n="KR2n0033_WYG_006-10b"/>
黙菴者道士邢道安所築而趙良弼為之記菴當樊川<lb/>
之上景色殊佳記亦簡盡可讀集書亦是懐仁之流亞<lb/>
也但苻秦釋道安居川之東南今洞存而邢亦名道安<lb/>
豈其後身耶良弼兩副㢘希憲商挺為陕西宣撫叅議<lb/>
后陞行省叅議未嘗為宣撫使而蒲知常䟦曰宣撫使<lb/>
盖尊稱之詞<lb/>
　　　元趙孟頫孫公道行碑<lb/>
此趙孟頫書雖出李北海而加以婉媚所可取者生宋<lb/>
<pb n="KR2n0033_WYG_006-11a"/>
四家後能一變其傾欹筆耳以方北海北海瘦而勁拙<lb/>
于藏鋒承㫖肥而緩巧于取態而元美謂姿韻溢出于<lb/>
波拂間葢能用大令指于北海腕者其然乎他日又曰<lb/>
承㫖可出宋人上比之唐人尚隔一舍此則定論也<lb/>
　　　元趙孟頫勅藏御服碑<lb/>
此碑亦婉媚大都如前碑而稍遜其圓逸御服者元成<lb/>
宗感異夢而以賜孫徳彧于萬夀宫者也今尚在道士<lb/>
所時出觀之訛為王喆衣者非<lb/>
<pb n="KR2n0033_WYG_006-11b"/>
　　　元趙孟頫番君廟碑<lb/>
此承㫖暮年筆亦覺老勁而不及孫公碑番君者長沙<lb/>
王吳芮也無大功徳而二千年后尚祀不絶何也<lb/>
　　　元趙孟頫裕公和尚碑<lb/>
福裕無他異行至贈儀同三司爵濫乃爾承㫖書不甚<lb/>
如意圓熟有之而姿態不足亦不及孫徳彧御服二碑<lb/>
　　　元趙孟頫𤣥元十子賛<lb/>
中南樓觀有此碑石理惡泐已甚字之存者形似耳南<lb/>
<pb n="KR2n0033_WYG_006-12a"/>
中聞有此碑未知誰是真本<lb/>
　　　元趙孟頫佑聖觀記<lb/>
王元美謂此書規摹北海余得一紙一字不損而肥緩<lb/>
殊乏筋骨摹本耶聊存之以俟知者<lb/>
　　　元重陽仙跡碑<lb/>
姚牧菴璲追書金劉祖謙文文頗藴藉而書全法顔平<lb/>
原但波拂鈎磔稍不及因以知勝國時不乏能書者也<lb/>
　　　元重陽教祖碑<lb/>
<pb n="KR2n0033_WYG_006-12b"/>
王重陽在金遇異人度為全真其徒丘處機軰為張大<lb/>
其説而行之其道以全真而兼禪者此碑為宻國公璹<lb/>
撰李道謙書書亦模倣平原然尚不及姚璲仙跡碑<lb/>
　　　元馬丹陽碑<lb/>
丹陽王嚞髙足弟子也與其妻俱得道王利用為碑孫<lb/>
徳彧書文頗詳腴書亦有平原遺意但用筆過肥不免<lb/>
墨猪耳<lb/>
　　　元䝉古字碑<lb/>
<pb n="KR2n0033_WYG_006-13a"/>
重陽萬壽宮元碑無數皆以蒙古字書而以漢字譯之<lb/>
䝉古字法皆梵天伽盧之變也故皆與佛氏真言相類<lb/>
其書亦有佳者有不佳者其署年月處用䨇鈎書如今<lb/>
世傳飛白字王元羙所載蒙古八字又若符篆草書與<lb/>
此不同不曉何故但厯年既久敝邑有力者多以此為<lb/>
元碑取作他用今存者尚五六碑不能悉録僅録一碑<lb/>
文一年月字并譯文具左方與即君行記同作異觀<lb/>
<pb n="KR2n0033_WYG_006-14a"/>
</p>
<p>
<pb n="KR2n0033_WYG_006-15a"/>
　<lb/>
　長生天氣力裏大福廕䕶助裏皇帝聖㫖軍官每根<lb/>
　底軍人每根底管城子逹嚕噶齊官人每根底徃來<lb/>
　使臣每根底宣諭的聖㫖青吉思皇帝伊克岱皇帝<lb/>
　色辰皇帝旺扎勒圖皇帝庫魯克皇帝聖㫖裏和尚也里<lb/>
　可溫先生每不㨂甚麽差發休當告天祝夀者宣諭<lb/>
　的有來如今也只依在先聖㫖體例裏不㨂甚麽差<lb/>
　發休當告天祝夀者麽道奉元路大重陽萬夀宫裏<lb/>
<pb n="KR2n0033_WYG_006-15b"/>
　并下院宮觀裏住的先生每根底執把行的聖㫖與<lb/>
　了也這的每宮觀庵廟裏房舎裏使臣休安下者鋪<lb/>
　馬祗應休著者税粮休與者但屬宮觀裏的水土人<lb/>
　口頭疋園林碾磨店舍鋪席典庫浴堂船栰車輛不<lb/>
　㨂甚麽他的更渼陂甘澇等三處水例甘谷山林不<lb/>
　㨂是誰休倚氣力者休奪要者這的每却倚着有聖<lb/>
　㫖麽道沒體例的勾當休做者做呵他每不怕那甚<lb/>
　麽聖㫖虎兒年七月二十八日察罕倉有時分寫來<lb/>
<pb n="KR2n0033_WYG_006-16a"/>
　<lb/>
　至正十八年八月日<lb/>
　<lb/>
　至元十四年五月日<lb/>
　　　　右别二碑署年月字如此<lb/>
　　　元重修說經䑓碑<lb/>
李道謙文記修説經䑓事幷及老聃之道纚纚數千言<lb/>
格雖卑冗意亦詳盡如謂孔子師承老子孟子不非蒙<lb/>
<pb n="KR2n0033_WYG_006-16b"/>
莊又以武帝信方士淮南好黄白隋唐行符籙至丹藥<lb/>
竒技悉附道家為亂老子皆殊有㫖趣碑書出李志宗<lb/>
真行不大佳道謙正書教祖碑雖近墨猪而亦頗遒偉<lb/>
何不自書乃使志宗操筆耶<lb/>
　　　元希聲堂碑<lb/>
希聲堂元建在説經䑓北下一級今廢而建閣獨朱象<lb/>
先所為碑存碑詞卑不足觀而杜道堅書非𨽻非分去<lb/>
古益逺于法益盭如吾子行所謂挑㧞平硬若折刀頭<lb/>
<pb n="KR2n0033_WYG_006-17a"/>
者不復可得殊令人有韓蔡諸人之想<lb/>
　　　元文始碑<lb/>
此杜道堅撰書文始先生者尹喜也今殿與碑尚存詞<lb/>
本蕪冗而書與希聲堂碑正同亦弱不足存也<lb/>
　　　元篆書道徳經碑<lb/>
余所蓄篆書神禹碑壇山石有疑非真者石鼓文出史<lb/>
籕手披之恍遊三代下此則李陽氷縉雲城隍廟記為<lb/>
最蓋其字細而遒飛動如神歐陽公乃以細疑之不知<lb/>
<pb n="KR2n0033_WYG_006-17b"/>
篆正以細為佳如李斯嶧山翻刻子羙有肥失真之誚<lb/>
夫肥為失真則其真正當瘦勁如縉雲碑也不然先塋<lb/>
三墳亦陽氷手筆何一經翻刻亦肥失真耶其餘如英<lb/>
太師郭忠恕雖甚誇詡終遜古人髙翿者李道謙稱其<lb/>
善于古篆此書雜出頡籕欵識古文大小二篆沾沾自<lb/>
喜尚不堪郭忠恕一嗤者暇日與諸篆碑同觀而題此<lb/>
于后不知于法當否<lb/>
　　　元正書道徳經碑<lb/>
<pb n="KR2n0033_WYG_006-18a"/>
此似出杜道堅李志宗軰而無名氏如枯樹枝無復生<lb/>
意聊與篆碑俱存以備一種<lb/>
　趙崡曰余集古碑自唐以前雖斷殘必録至宋以後<lb/>
　便擇其佳者至國朝諸名書不敢概及以待後之博<lb/>
　雅君子亦猶歐陽修趙明誠之不及于宋也且以余<lb/>
　所見錄古碑者自歐趙而外多慿耳食致使後之人<lb/>
　無所徴信如鄭夾漈之金石略朱長文之古碑考曹<lb/>
　明仲之格古要論紕繆十五何以稱焉求其考據精<lb/>
<pb n="KR2n0033_WYG_006-18b"/>
　審者于宋莫若黄長睿于有明莫若王元羙余么䯢<lb/>
　雖不能望二公然寜遜博之名不敢不求精之寔其<lb/>
　撰書姓名所在州郡苟非目見不敢妄書而碑多殘<lb/>
　泐不能如趙明誠之以年月叙也遂用歐陽公例随<lb/>
　所得先後略分世代而已至于妄加譏評以貽誚讓<lb/>
　使余不佞藉是以不朽抑亦有厚幸焉<lb/>
　<lb/>
　　石墨鐫華卷六<lb/>
</p>
<p>
</p>
  </div>
<div>
                <head>石墨鐫蕐卷七</head>
    <p>
<pb n="KR2n0033_WYG_007-1a"/>
欽定四庫全書<lb/>
　石墨鐫蕐卷七　　　　　　眀　趙崡　撰<lb/>
　　訪古逰記<hi>三首</hi>
　　　一<hi>逰終南</hi>
余自髫年躭古法書沈右丞箕仲又謂余集帖數經臨<lb/>
摹其丰神無復存者獨漢唐古碑為可重耳余心是其<lb/>
言而罥足一隅以不能博收為恨今五十矣中夀余將<lb/>
就木焉其於腐肉朽骨何有且余最喜山水探竒攬勝<lb/>
<pb n="KR2n0033_WYG_007-1b"/>
又以不得同志為恨戊午夏四月作石墨鐫蕐示王㽒<lb/>
允濂允濂曰丈人于近道古碑恐有遺者寜可令歐陽<lb/>
脩趙眀誠諸君見乎因歴數所見數種余謝不敏要允<lb/>
濂欲與偕出從九嵕而東逰城南遵太乙尋草堂道鄠<lb/>
杜允濂喜甚觧衣起舞曰是所願也遂治餱糧從長安<lb/>
呼一善搨者李守才至將發允濂又請曰丈人居近南<lb/>
山如重陽宫宗聖觀仙逰寺據勝地宜多古碑盍先一<lb/>
觀乎余頷之翌日乗二小馬搨工與二僕負楮墨從由<lb/>
<pb n="KR2n0033_WYG_007-2a"/>
南時村成道宫成道謂王重陽重陽名嚞成道于此有<lb/>
仙遺海棠花記記所㽜海棠活死人墓字出趙秉文書<lb/>
又道行諸碑皆不足觀南出得小逕望重陽宫樓閣出<lb/>
樹杪旭日初升谿水與林光相射不覺洒然至觀諸碑<lb/>
森立唯趙承㫖所書勑藏御服孫徳彧道行二碑可錄<lb/>
李道謙書教祖碑王元羙所稱精勁有法者暨姚燧書<lb/>
重陽仙跡碑次之蒙古字碑甚多多不能識元羙宛委<lb/>
餘編所載數字視此如石家珊瑚矣余為一詩已呼道<lb/>
<pb n="KR2n0033_WYG_007-2b"/>
士出所藏御服製以宫段正秋香色針工精宻可左右<lb/>
衽元服也此服賜孫徳彧者碑載甚眀𫝊者以為王重<lb/>
陽重陽金人成道後乆而元為之建宫安得服元服徳<lb/>
彧死𦵏南山墓曰孫真人神道碑存傳者又以為孫思<lb/>
邈皆殊可咲也余為一詩已至宫前龍虎殿猶元構木<lb/>
石粧塑皆非今所有丹堊銷沉左壁上方字數行余目<lb/>
不能逺視王㽒借一梯讀之云粧鑾功徳主本宫提舉<lb/>
孫道和曹漢臣塑胡君貴粧后題至順三年十二月三<lb/>
<pb n="KR2n0033_WYG_007-3a"/>
日字且漫滅遇余而顯亦三人者之幸也向使更數歳<lb/>
不復可尋矣因與王㽒歎慨者乆之翌日逰樓觀其上<lb/>
太史伯陽父與尹喜說五千言處為説經䑓其下唐開<lb/>
元帝夢老子得真容處為宗聖觀宜多唐以前碑今止<lb/>
靈應頌一碑頌真容事天寳間戴伋分書刻北面南面<lb/>
刻宗聖觀記唐人分書甚佳但經元人翻本减弱矣碑<lb/>
側蘇軾書詩并弟轍詩歳乆剥蝕元人别摹一碑法視<lb/>
碑側字亦减又貟半千撰碑分書亦翻本皆不大佳其<lb/>
<pb n="KR2n0033_WYG_007-3b"/>
餘如繋牛柏記文始殿碑殿壁間宋人諸詩又其下者<lb/>
余止令榻靈應頌碑而與㽒上紫雲樓樓壁間元人畫<lb/>
山水極竒偉二十年前尚亡恙今為亡頼子拭去題惡<lb/>
詩殊増懊恨獨七真殿壁金碧猶存竒偉不减樓壁間<lb/>
畫似出一手者既而摩石犀窺玉井登經臺由吕公洞<lb/>
攀顯靈巖䑓上米芾第一山大字趙孟頫𤣥元十子像<lb/>
賛疑皆摹刻又元人正篆二體道徳經皆不大佳而顯<lb/>
靈山新作𤣥武廟碑則余所撰余謂此山稱顯靈即老<lb/>
<pb n="KR2n0033_WYG_007-4a"/>
子真容出處不知何以貎𤣥帝謬甚語具碑中已從聞<lb/>
仙谷將還東至㑹靈觀觀側𦵏塔皆宋道士塔銘剥落<lb/>
不可讀觀中開元帝夢真容碑蘇靈芝書經翻刻余别<lb/>
收易州一碑亦靈芝書中載姓名與此小異而刻勝之<lb/>
碑陰蘇軾與章惇共逰題字亦遒逸時日薄暮隂雲四<lb/>
起亟鞭馬馳中途雨至衣盡沾濡王㽒衣單衣以一襆<lb/>
抱持所搨碑唯恐雨入殊有趙子固寳蘭亭之致余大<lb/>
咲為一詩翌日又逰仙逰寺寺傳是隋文帝避暑宫唐<lb/>
<pb n="KR2n0033_WYG_007-4b"/>
韓均平詩仙臺初見五城樓者即其地也今為寺入黒<lb/>
水谷五里萬山廻合仄徑依黒水而行大勝樓觀但剙<lb/>
造殿閣不及耳寺下潭曰黒龍停泓淵碧洞駴人心聞<lb/>
宋時每歳遣中使投金龍于中居人言昔深不可測今<lb/>
亦漸淺矣滄海為田當不誣也潭上架一木而過則馬<lb/>
季常之讀書洞史稱季常從京兆摯恂隠於南山之隂<lb/>
博通經籍豈即其地耶而殊偪側不可居不曉所出洞<lb/>
前玉女泉玉女謂秦弄玉與簫史吹簫於此仙去語近<lb/>
<pb n="KR2n0033_WYG_007-5a"/>
誕泉即蘓軾剖符所調水亦無他竒但經軾品題遂貴<lb/>
耳寺前小塔俗云逼水塔塔上唐人畫天王鬼神軾以<lb/>
為非呉道𤣥不能今画與軾題書世稱雙絶越泉洞而<lb/>
上高山障之有徑西出廻視殿閣參差山林掩映龍潭<lb/>
激流鴈塔高跱宛然董北苑筆盖山之勝至此殊絶矣<lb/>
余觀已與王㽒小坐寺中為一詩其他不及詩而歸是<lb/>
役也為日三得唐碑一元碑佳者三塔畫一蘇軾書字<lb/>
二翻刻唐碑二爲詩五言古二五言律一五言排律一<lb/>
<pb n="KR2n0033_WYG_007-5b"/>
　　　二<hi>逰九嵕</hi>
既而将逰九嵕求文皇附蟄諸臣碑憶馬嵬北五里有<lb/>
隋李使君碑余昔自奉天過㸔低回乆之恨無搨工遂<lb/>
渡渭先之馬嵬舟中指北芒阪上漢帝諸陵徃徃在目<lb/>
廢邱古城尤近短棹長波相為皷盪余興發以一詩寫<lb/>
之至馬嵬不及授餐詣碑碑𨽻書稍遜漢法而不甚闕<lb/>
獨闕使君名據碑云季父琰之琰之見魏書使君封安<lb/>
喜縣公官亦不卑而隋史無傳不可攷余爲一詩居人<lb/>
<pb n="KR2n0033_WYG_007-6a"/>
有以茗進者先置石蜜數匙于甌而注之甘苦相戰不<lb/>
曉何物余戯謂王㽒倪迂以糖㸃茶怒人不知其味倘<lb/>
飲此不稱善乎相視大咲翌日馬嵬人競携食過余索<lb/>
余書置墨如竈突烟筆如髠髮老而酒肉傖父雜坐於<lb/>
傍間以䆿語余爲連書數十紙頋視似閆立本内苑池<lb/>
上作畫時但對此曹差少羞澀耳是日欲爲馬嵬懐古<lb/>
詩意興殊惡翌日乃于馬上成之過延長寺抵儀門村<lb/>
訪苟子好善去昭陵漸近亭亭一峯已當吾馬首恨不<lb/>
<pb n="KR2n0033_WYG_007-6b"/>
即携謝眺驚人句朗吟其顛矣苟子者二十八舉於鄉<lb/>
余以白頭老子對之不覺靣慚爲一詩以贈是日即拉<lb/>
苟子至昭陵十里高生家高生名儼暨侄爾舟余故人<lb/>
先是余數語以昭陵冝有殘碑生已為問得數種以語<lb/>
余翌日携王㽒允濂苟子好善高生儼爾舟聮鑣而行<lb/>
北一里許得許洛仁碑碑書不大佳又北半里許得薛<lb/>
收碑似昭仁寺碑駸駸有伯施法折而西一里許為趙<lb/>
村村有廣濟寺寺後石鼓唐人書尊勝經呪精健絶倫<lb/>
<pb n="KR2n0033_WYG_007-7a"/>
止存十三攷長安志圖有石皷興宫而不言所以從趙村<lb/>
北行八里許為莊河村村中聞有一碑未至先于道傍冢<lb/>
得姜遐斷碑及至村觀碑則段志𤣥碑行間一牧羊兒云<lb/>
碑甚多余犒以金使導東行數十步田閒又橫一碑則監<lb/>
門將軍王君碑又東行數十步一碑無字亦無冢蓋土人<lb/>
平之而并磨其碑耳以圖攷疑是長孫無忌碑又東行半<lb/>
里許為劉洞村流水界之渡而東一碑則房梁公𤣥齡碑<lb/>
褚河南正書雖存者無幾而明珠寶玊片屑已足襲藏矣<lb/>
<pb n="KR2n0033_WYG_007-7b"/>
世但重褚河南聖教序而此碑則沈埋斷莽間悲哉又東數十<lb/>
步髙士廉碑在焉又東數百步李靖碑在焉撰書姓氏殘缺<lb/>
與諸碑同而上半完好靖冢作三山形文皇以象其功土人<lb/>
謂上三冢李勣冢亦如靖土人謂下三冢二冢南北相去不<lb/>
二里勣碑髙宗御書髙二丈餘嶄然屹立與温彦博碑搨<lb/>
者甚多土人捶其字殆盡彦博碑在靖碑北數十步歐陽<lb/>
詢書法視皇甫九成化度最為得中而不復可搨余為咨<lb/>
嗟者久之是日亭午餒甚就西峪村李氏市食李氏食<lb/>
<pb n="KR2n0033_WYG_007-8a"/>
余而返其值已小坐一廟東南望古冡相連碑甚多就<lb/>
之則禇亮碑阿史郍忠碑張後胤碑孔頴逹碑豆盧寛<lb/>
碑張阿難碑鱗次都不百歩書與段姜等碑皆有法而<lb/>
孔頴逹碑極類虞伯施但結構小踈昔人謂為伯施書<lb/>
非也頴逹卒在世南后不應世南作書當是習世南者<lb/>
書之然已優孟矣既而又得蘭陵公主碑于老軍營之<lb/>
西北得馬周碑于狗村之東得唐儉碑于小陽村之北<lb/>
碑既多佳余且觀且行搨工遂不相及余語諸君期以<lb/>
<pb n="KR2n0033_WYG_007-8b"/>
三日畢搨乃登昭陵皆曰諾方余之過荘河村觀段志<lb/>
𤣥碑也有趙生文奎村人也聞余至遣要余余謝不徃<lb/>
趙生則自追余西峪村余翌日至其家主食其鼎烹僕<lb/>
食其蔬粟馬食其蒭茭乆無倦色余遂安之為一詩而<lb/>
令王㽒擕搨工盡搨諸碑孔頴逹碑螭首嵌空處有至<lb/>
正四年三月顧游特㸔此碑墨書十二字積泥土中拭<lb/>
視如新是一竒也方搨而王生馬忽逸追之馬止處一<lb/>
碑仆地王㽒語余余募人起之乃崔相公敦禮碑大半<lb/>
<pb n="KR2n0033_WYG_007-9a"/>
完好是又一竒也余既不即行則為訪求殘碑仆者起<lb/>
之埋者出之存額者搨額尉遲敬徳碑自額以下埋土<lb/>
中聞十五年前令尹芮質田掘而搨數十紙余出之了<lb/>
無一字盖土人於芮君搨後棰而瘞之耳又山半數冡<lb/>
土人謂宰相墳仆一碑傳是魏鄭公碑山東半數冡土<lb/>
人謂亂冡坪仆二碑余皆起之則與尉遲碑同不知何<lb/>
年棰而仆之也余不勝嗟悼為一詩弔之又有告我以<lb/>
陵北四十五里叱干村有乙速孤公碑者余興欲飛趙<lb/>
<pb n="KR2n0033_WYG_007-9b"/>
生語余勿行是天将雨余恠之趙生指門前溪水謂余<lb/>
水縮雨徴也盖水從巴谷出村人鑿山引之灌田田皆畝<lb/>
一鍾而以其盈縮占雨甚騐余猶弗信已而陰雲忽起<lb/>
大風㧞木驟雨如注山谷應響水泉皆溢如秦王破王<lb/>
世充歸浴銕萬騎二十五将后從皷吹聲震長安中余<lb/>
亟爲短歌歌之以敵其勢翌日稍霽余與諸君乃上其<lb/>
道有二東曰御道稍平盖唐帝謁陵所由西道仄近莊<lb/>
河乃從西道土人謂有馬鞍險恐余不能過余至則履<lb/>
<pb n="KR2n0033_WYG_007-10a"/>
若平地然九嵕中一峰為太宗𦵏處是曰昭陵高不敵<lb/>
終南一小峰而土人遂以為險絶真井鼃見也余既至<lb/>
峯下觀歴朝祭碑與翁仲或側或仆獨六馬皆以片石<lb/>
刻其半左右列各三攷歐陽詢書賛刻石殷仲容又書<lb/>
刻馬座今馬身半刻而無座字製亦不類唐人且太宗<lb/>
以天下全力豈難作一石馬而半刻之耶姑存以待博<lb/>
物者自此益斗絶余獨衣短衣而上王㽒先登余老力<lb/>
衰為之徐行苟子先至馬鞍山已悸不能置足余掖之<lb/>
<pb n="KR2n0033_WYG_007-10b"/>
至此益悸余又掖之相視而咲旣逹其巔則分東西二<lb/>
峯見地胍從崆峒来至此界以涇仲山嵯峩障其東涇<lb/>
出山后渭遶其前南則中南太乙亘若列屏平川一帶<lb/>
俯視無際長安萬戶城若彈丸矣巗半石洞藤蘿翳之<lb/>
所謂鑿石架閣以入棺者雨驟注不得至為一詩而下<lb/>
循山北行三十里為東莊村村人朴野而能食客但其<lb/>
地夏寒四月麥才一尺供具不偹客至便刲一羊不然<lb/>
則割雞相氏者高生儼婦翁也競以酒食来意甚殷余<lb/>
<pb n="KR2n0033_WYG_007-11a"/>
頷之是日午之叱干村村東二冡一為乙速孤昭祐碑<lb/>
苖神客撰釋行滿正書一爲乙速孤行儼碑劉憲撰白<lb/>
義晊分書地僻搨者少故得稍完亦幸已叱干村之西<lb/>
南又二十餘里豆盧村陳生庭譔慕余好古聞余至鞭<lb/>
馬觴余于叱干相見甚驩余即碑下爲滿引數觴鄭重<lb/>
而别是夜宿東莊寒甚余雖被酒猶覆二被視山南别<lb/>
一天地矣爲一詩翌日南行縁谿上下雨氣初開日光<lb/>
磨盪泉聲在耳山色映人興致殊佳為一詩遂由東道<lb/>
<pb n="KR2n0033_WYG_007-11b"/>
下谷口為烟霞洞傳爲鄭子真隠居處涇陽亦有谷口<lb/>
此去涇尤近而漢中又有谷口不知誰是余與王子苟<lb/>
子高子小坐樹下談子真事居人輙荅曰村無姓鄭者<lb/>
口占一絶句嗤之是日别高子抵儀門苟子宴余苟子<lb/>
三世同居白叟黄童一家滿坐殊令人媿羡翌日南過<lb/>
阿史村村亦有數大家因憶叱干豆盧阿史郍皆代北<lb/>
大姓而阿史郍豆盧諸人又有功于唐陪葬昭陵此必<lb/>
三族所居而無所考過此東望茂陵巋然壁上而衛霍<lb/>
<pb n="KR2n0033_WYG_007-12a"/>
諸將附焉想見武帝之盛登臨瀚海勒功燕然似不减<lb/>
李靖斥陰山擒頡利時而俗儒徃徃訾之殊爲可恨略<lb/>
而南阪盡得興平城城上于茂陵九嵕則又皆在指顧<lb/>
中矣余不勝感慨為一詩而興平于子飬賢又為言其<lb/>
頖宫一碑亟徃觀乃隋賀若誼碑宋人磨其陰刻作夫<lb/>
子廟碑元文尚存十五聞昔㑹完好一縣令不耐嚴貴<lb/>
人之索耴棰其字過半云已又于崇寜寺壁間得隋常<lb/>
醜奴墓誌書雖不大佳唐以前物可存也是日徐眀府<lb/>
<pb n="KR2n0033_WYG_007-12b"/>
聞而邀余飲眀府巴縣人先大夫曾貳巴郡今墓木拱<lb/>
矣見眀府殊有風木之感眀府亦俊朗歡然道故余為<lb/>
一詩謝之而屬之賀若誼常醜奴二石乞置守焉翌日<lb/>
歸是役也爲日十四得隋碑二隋墓誌一唐碑二十石<lb/>
皷一尉遲恭杜淹李思摩順義公先妃陸氏清河公主<lb/>
碑額六爲詩五言古二七言古二七言律四五言律三<lb/>
七言絶二<lb/>
　　　三<hi>逰城南</hi>
<pb n="KR2n0033_WYG_007-13a"/>
歸自九嵕之明日王㽒先歸長安余亦以他事不得即<lb/>
東又十餘日乃戒装至則王㽒有世母之喪余居逆旅<lb/>
以俟之意殊欝欝適張生衍祥来翌日與偕出安定門<lb/>
過演武塲逰崇仁寺本名崇聖建自隋唐今為秦邸香<lb/>
火院締構丹碧長安城諸寺不及也俗呼金勝寺經堂<lb/>
前有唐大徳檀法師塔銘姜立祐撰石幢尊勝神呪<lb/>
張少悌書皆殊絶余觀已小坐寺中先是王㽒告余以<lb/>
寺西一里許丁知州園掘得唐人墓誌使求之則園已<lb/>
<pb n="KR2n0033_WYG_007-13b"/>
易主誌磨為他用矣是時余居長安五日長安中諸好<lb/>
余者競携酒過余履錯于戶而王戶部堯年别余二十<lb/>
年則召余飲且出所藏古碑以贈余余得之而喜可知<lb/>
也又二日王㽒亦戒装携張茂中逰城南記偕余出永<lb/>
寜門永寜門西安之南門西安城本隋唐而狭小之記<lb/>
所謂安上啟夏含光諸門皆亡其故處今城四門東曰<lb/>
長樂西曰安定南曰永寜北曰安逺自永寜門至薦福<lb/>
寺三里許寺經廢徙非唐剙塔十五級嘉靖乙夘地震<lb/>
<pb n="KR2n0033_WYG_007-14a"/>
裂爲二癸亥地震復合無痕亦一竒也僧房閴寂多余<lb/>
舊主而余友臨潼楊師震獨買一院稱有髪頭陀居其<lb/>
中余曽數訪之今師震謝世且三年院中荒落不覺澘<lb/>
然為二詩以弔出寺南行又三里許為興善寺前據草<lb/>
塲坡所謂横岡之第五爻也雍錄長安志諸書皆云隋<lb/>
宇文愷築大興城以城中有六大坡象乾六爻于九二<lb/>
置宫室九三置百司九五貴位不欲人居置𤣥都觀大<lb/>
興善寺以鎮之觀當在寺西寺東又有裴度宅張權輿<lb/>
<pb n="KR2n0033_WYG_007-14b"/>
所謂宅據乾崗者今觀與宅皆廢獨寺存寺后閣巍然<lb/>
銅佛像并轉經藏疑皆昔時物閣前有唐大徳禪師碑額<lb/>
閣上有故按察劉公餘澤詩按察與余最善讀之慘然<lb/>
為一詩以弔出寺東南行又三里許為慈㤙寺據記云<lb/>
寺經廢毁殆盡惟一塔儼然則今寺亦非唐剏而塔自宋熈<lb/>
寜火后不可登萬歴甲辰重加脩飭施梯始得至其顛<lb/>
秦山涇渭皆入目中余賦一詩求記所謂唐人墨蹟孟<lb/>
郊舒元輿之類皆不可得塔下四門以石為桄桄上唐<lb/>
<pb n="KR2n0033_WYG_007-15a"/>
畫佛像精絶為逰人刻名侵蝕可恨東西兩龕禇遂良<lb/>
書聖教序記尚完好而唐人題名碑刻無一存者問之<lb/>
僧云塔前元有碑亭乙夘地震塔嵿墜<graphic n="KR1062" url="https://raw.githubusercontent.com/kanripo/KR-Gaiji/master/images/KR1062.png" mimeType="image/png"/>為碎叚今亡<lb/>
矣又按唐史高宗御製并書慈㤙寺碑𤣥奘迎置寺中<lb/>
導從以天竺法儀其徒甚盛上御安福門觀之記又謂<lb/>
寺西南一里有李晟先廟碑張彧撰韓秀弼書今二碑<lb/>
皆亡寺前小渠曲江泉合黄渠水經鮑陂而西聞二十<lb/>
年前尚有水宗侯誼汜塋在其北引水作池忌者塞其<lb/>
<pb n="KR2n0033_WYG_007-15b"/>
泉竭矣由寺東南行一里即曲江西㟁江形委曲可指<lb/>
皆蒔禾稼江南㟁王中丞琁構亭逰賞今亦傾圯江正<lb/>
北一阜故樂逰原今為永興王府塋原下舊有青龍寺<lb/>
今亦毁江頭古冡隆起數處疑非冡當是唐宫殿基杏<lb/>
園芙蓉池皆在江西南今不可考余停望乆之爲一詩<lb/>
記又謂其西北有楊尚書瑒廟碑李林甫撰王曽書令<lb/>
狐氏廟碑劉禹錫撰并書今皆亡獨其地呼廟坡頭如<lb/>
故又東南二里為漢宣帝杜陵下為三趙村村中小冡<lb/>
<pb n="KR2n0033_WYG_007-16a"/>
鱗比疑皆帝從𦵏者又東南五里為張曲記謂有蕭嵩<lb/>
墓今數冡未知誰是盖由曲江逹張曲地漸高望之自<lb/>
東南一帶迤邐過長安西南皆所謂少陵原也本鳳棲<lb/>
原以宣帝葬許后起少陵遂曰少陵少陵在司馬村東<lb/>
其西皆秦王葬地松栢森蔚華表翁仲數十里相望焉<lb/>
據記張曲之西趙村有論弓仁墓張說為碑已斷仆無<lb/>
字今亡村中有石翁仲二疑是仁墓上物趙村西為高<lb/>
望有蕭嵩父灌墓碑張說撰梁升卿書高望之西北又<lb/>
<pb n="KR2n0033_WYG_007-16b"/>
有仇士良郭敬之昇平公主三碑皆當在十餘里内余欲<lb/>
徃尋之王㽒曰亡矣乃遂東南行至龎㽜宿王㽒庄庄<lb/>
西半里為秦恵王墓墓前掘得叚府君碑碑字皆平隠<lb/>
隠可讀乃唐段志𤣥父也碑額字亦漸平細如處州縉<lb/>
雲碑似是石理漸長歐陽永叔言不誣耳是日大雨翌<lb/>
日霽西南行馬首净無纎塵山光林影紫翠相暎殊不<lb/>
减山陰道上行五里原盡得興教寺據高原俯樊川玉<lb/>
案山天池寺在其南韋趙三像院在其東韋杜華嚴諸<lb/>
<pb n="KR2n0033_WYG_007-17a"/>
寺在其西神禾原道安洞慧炬寺横亘其西南余與王<lb/>
㽒坐寺門眺望為一詩逰塔院觀三藏慈㤙西明三塔<lb/>
三藏銘劉軻撰慈㤙銘李𢎞度撰俱建初書西明銘宋<lb/>
復撰書吕大防所創玉峰軒以玉案得名當在寺后原<lb/>
半今獨陳正舉所為記在殿壁間寺僧有穴居者壁間<lb/>
嵌古殿壁一片唐人畫地獄變相止存閆羅王一鬼三<lb/>
大不盈尺而狰獰之状駭人心目亦一竒也下寺渡潏<lb/>
水尋道安洞葬塔半傾寺亦寥落道安事無考有金人<lb/>
<pb n="KR2n0033_WYG_007-17b"/>
所為碑獨叙安生平而不及洞所始但至此西倚高崖<lb/>
東眺樊南之景舉目可盡茂中言不虗也又東南行過<lb/>
鄭家庄唐鄭駙馬乾曜後族尚百人據記鄭氏居蓮花<lb/>
洞在道安洞西北今乃在東南豈年乆遷徙耶似不可<lb/>
曉自此南行抵南山普光寺寺有二一在山下一在山<lb/>
上下寺金碧莊嚴爲長安諸寺之冠即崇仁不及也最<lb/>
勝者寺門内蓮花池大數畆中作藏經閣環以廊百楹<lb/>
逰人至此恍然有出世想上寺距下寺五里石蹬參差<lb/>
<pb n="KR2n0033_WYG_007-18a"/>
飛梁跨壑長松古栢翠壁蒼巖應接不暇而莊嚴則减<lb/>
下寺攷寺直玉案山北是故龍池寺東北坡上有曇逺<lb/>
禪師塔記云上興教寺玉峰軒南望龍池廢寺則寺自<lb/>
宋已廢國初有無壊禪師者西方人與秦愍王有宿世<lb/>
縁卓錫至此山夜擊木魚聲逹王宫王異之明日来見<lb/>
師與語王恍然悟前生事命席禮師師携石甑炊餅石<lb/>
礶煮水飲食王從者數千人皆給王乃即此山為起寺<lb/>
居之竟證圎寂師所遺禪衣錫杖并甑礶見存余得寓<lb/>
<pb n="KR2n0033_WYG_007-18b"/>
目焉寺僧又為余言師化后又有一西僧貎類師来逰<lb/>
於此踪跡詭異或與食食無筭或累日不食或飲之酒<lb/>
不醉或自遺矢傾食中并食之一居士欲從之逰僧指<lb/>
矢令食居士有難色僧笑而舍之去后所遺矢處輒生<lb/>
白蓮花僧殆亦無壊之流也惜無所遇云余既逰二寺<lb/>
與王㽒宿奉長老房為普光寺并觀無壊禪師衣物二<lb/>
詩翌日西北行循神禾原過慧炬寺荒落特甚下原徑<lb/>
杜固有水西北流當是杜正倫所鑿尚名鳳凰嘴自此<lb/>
<pb n="KR2n0033_WYG_007-19a"/>
稍西行為杜曲懐子羙為一詩又西北為楊萬坡夏侯<lb/>
村上華嚴寺丹碧雕殘記謂有澄襟院有東閣有元醫<lb/>
之居引水架閣頗極幽勝今獨㫁崖敗壁而已而倚髙<lb/>
原瞰太乙諸山粲在目前則猶昔也寺西二塔不知誰<lb/>
為眞如寺僧言昔有五塔止存二余觀東一塔下有杜<lb/>
順禪師像西一塔為清凉國師妙覺塔俱經重修敗垣<lb/>
中有唐比丘圎滿㫁碑書雅有歐禇法又一僧房有唐<lb/>
儼尊者塔額大字又有夢英撰碑何潤之書記文殊閣<lb/>
<pb n="KR2n0033_WYG_007-19b"/>
藏杜順肉身今亡所在而杜順和尚碑不知何縁乃在<lb/>
長安開佛寺中余與王㽒觀已因歎地之興衰如記稱<lb/>
龍池廢寺即今普光剏造為諸寺冠而華嚴寺之勝十<lb/>
不存一二焉為一詩而下循原西行數里有宗尉懐斛<lb/>
庄亭館參差出半山林木掩暎水泉稲畦極幽僻之致<lb/>
懐斛者懐<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>弟也懐<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>字長房博學能詩文與余善恨不<lb/>
拉此君開樽暢飲其上也為一詩而過又西二里為牛頭寺寺<lb/>
地勝如華嚴而莊嚴過之盖亦秦邸香火院也寺有徐<lb/>
<pb n="KR2n0033_WYG_007-20a"/>
士龍撰碑今亡余為一詩自寺西南行過申店渡潏水<lb/>
西北望皇子陂大冡其西為畢原下為杜城何氏山林<lb/>
逍遥公讀書䑓岑嘉州諸莊俱無所考佇望乆之西南<lb/>
過神禾原十里為香積寺樊川御宿之水交流其下謂<lb/>
之交水西合于澧入於渭亦一勝地也寺塔中裂院宇<lb/>
荒凉寺前壁上有畢彦雄撰凈業禪師塔銘書虬徤有<lb/>
登善法寺僧言是塔上墜落者是夜宿寺之西廊與王<lb/>
㽒指寺北汾陽破安賊時長刀斫陳鳥獸皆駭今獨有<lb/>
<pb n="KR2n0033_WYG_007-20b"/>
鬼火佛燈而已為一詩翌日渡交水東南行十里得胡<lb/>
村寺原名寳際寺壁間有進法師塔銘是日小雨少憇<lb/>
寺中又東南五里為百塔寺本信行禪師塔院山畔唐<lb/>
裴行儉妻厙狄氏葬塔尚存餘小塔記所謂纍纍相比<lb/>
謂之百塔者今止存三五而已殿前石幢經無可書殊<lb/>
絶寺亦入秦邸故莊嚴稍勝殿壁金元舊畵雄偉可觀<lb/>
寺僧又出一像紗㡌金龍紅袍云得之承塵意是金元<lb/>
逹官修寺者像也余為一詩而下至此東望普光僅十<lb/>
<pb n="KR2n0033_WYG_007-21a"/>
五里所謂南五䑓者曰觀音曰靈應曰文殊曰普賢曰<lb/>
現身皆山峰卓立樓殿出半天在普光之西南百塔之<lb/>
東南而道塞多猛獸不易至每嵗六月奠禱雲集秦邸<lb/>
人縁道設飲食以待之乃可遊焉余望之悵然循山西<lb/>
行林中多柿栗其隂蔽日又十五里為子午鎭直子午<lb/>
谷北有日中之市市多山珍長安人徃徃就之南望谷<lb/>
口殊險因憶魏延欲以精兵五千自子午薄長安此去<lb/>
褒斜千里首尾不相救縱走夏侯懋豈能當曺㪫張郃<lb/>
<pb n="KR2n0033_WYG_007-21b"/>
歩騎五萬耶眞妄言也鎮西十五里為董村寺是翠㣲<lb/>
下院山上寺為翠微余不得至呼寺僧問之不知也余<lb/>
與王㽒相視而笑壁間金牒歴載諸寺化度寺猶存思<lb/>
率更邕禅師塔銘不勝慨嘆又西十里為觀音山竒峭<lb/>
與衆山殊大壑精氣出入令人駭目又西十里為豐谷<lb/>
豐水為八水之一而谷口僅𢾗十歩亂石夾水北流殊<lb/>
非大浸稍北合髙觀水交水始大耳水上橋以銕絙二<lb/>
繫大石横以版履之動揺欲飛又西一里許為髙觀谷谷<lb/>
<pb n="KR2n0033_WYG_007-22a"/>
水注一大石鏬曰髙觀潭濆沫如雷上有銕絙懸橋如<lb/>
豐谷而潭水激射度者尤悸髙觀谷之西則草堂寺也<lb/>
秦姚興迎鳩摩羅什譯經於此原名逍遥園唐僧宗宻<lb/>
居之為草堂寺今名棲禪寺有鳩摩羅什葬舍利石塔<lb/>
精殊甚宋人作亭覆之今尚在傍有龍井云與髙觀潭<lb/>
通未知的否殿后有圭峰定慧禪師碑柳公權篆裴休<lb/>
譔書圭峰定慧禪師者宗宻也壁間又有隋鄭州刺史<lb/>
李淵為子世民祈願記淵唐髙祖世民太宗也又有章<lb/>
<pb n="KR2n0033_WYG_007-22b"/>
惇蔡京題記皆歴歴可讀寺前揖紫閣峰東觀音山西<lb/>
圭峰如屛環而圭峯獨壁立亦曰笄頭山又曰鷄頭十<lb/>
六國春秋云石生兵敗潜鷄頭山是也寺南一里有寺<lb/>
曰長興秦邸剙又西南三里有寺曰子房庒則僧大海<lb/>
創以譯經俗謂留侯尋黄石公於此非是當由紫閣訛<lb/>
為子房好事者貌留侯可笑也東南一小峰峰頂有寺<lb/>
曰圭峰寺四寺惟棲禪最古而莊嚴都不及長興余二<lb/>
十餘年三遊其地乙未同逰為羅貢士秀士魏茂才邦<lb/>
<pb n="KR2n0033_WYG_007-23a"/>
逹韓進士期維癸卯同遊為王戸部家瑞王明府宣徐<lb/>
孝㢘汝為韓孝㢘化張茂才自守數君子者獨羅秀士<lb/>
仕為浙叅軍餘皆物故而余亦斑白記余初遊時棲禪<lb/>
殿壁畵猶前朝筆甚竒偉今㫁裂矣僧大海多長者遊<lb/>
善談論今圓寂矣其徒皆無足與言者圭峰寺僧松菴<lb/>
架閣巗居甚有幽致今僧化而閣廢矣獨長興以秦邸<lb/>
修繕如故余語王㽒不勝今昔存亡之感是夜宿棲禪<lb/>
寺為一詩以弔翌日王㽒辭余東歸余亦西歸是行也<lb/>
<pb n="KR2n0033_WYG_007-23b"/>
為日十三得隋記一唐碑三塔銘六石幢經佳者二宋<lb/>
碑一記三唐碑額三為詩五言古四七言古三五言律<lb/>
五七言律三<lb/>
　<lb/>
　<lb/>
　<lb/>
　<lb/>
　石墨鐫華卷七<lb/>
</p>
<p>
</p>
  </div>
<div>
                <head>石墨鐫華卷八</head>
    <p>
<pb n="KR2n0033_WYG_008-1a"/>
欽定四庫全書<lb/>
　石墨鐫華卷八　　　　　　明　趙崡　撰<lb/>
　　詩<hi>三十二首</hi>
　　　由南時村之重陽宫觀元朝諸碑<lb/>
林薄逗朝景清泉㵼澗鳴元宫在其南一逕仄復平下<lb/>
馬問羽流相見不識名坐我古殿傍棟宇半頽傾斷碑<lb/>
認殘字功徳記先氓穹碑跱龍趺仙蹟滅且眀逰盼窮<lb/>
千年安能永長生倦言日已西歸卧聊柴荆<lb/>
<pb n="KR2n0033_WYG_008-1b"/>
　　　觀道士所藏孫徳彧遺服<lb/>
仙客何年去遺袍賜勑聞機絲鮫室淚刀尺漢宫雲碑<lb/>
載元人字名餘學士文誰能悟蟬蛻搔首問茅君<lb/>
　　　逰樓觀歸遇雨<lb/>
晨駕来終南周覧畢夕景青林滋華茂緑草紛苕穎逶<lb/>
迤行路岐參差度前嶺樓殿出山巔高居列仙境若木<lb/>
䕃石犀扶桑覆丹井紫氣望不極白日焉能永嵯峩㓜<lb/>
婦辭坐卧觀索靖仙游自一時感激發深省飄風從西<lb/>
<pb n="KR2n0033_WYG_008-2a"/>
来雲霧變俄頃歸途雨冥冥寒薄侵衣領物態有如此<lb/>
一嘯青天冷<lb/>
　　　仙逰寺<lb/>
危逕轉深入諸天隠上方随刋經帝刀締構自前皇昔<lb/>
代宸逰地今時卓錫鄉棟櫨千刼氣丹碧十尋光寳樹<lb/>
沾花雨叢林有異香潭聲珠唄落山色翠眉長虎豹蒼<lb/>
巖伏蛟龍白晝藏側身窺雁影跼歩造雲荘石立疑鯨<lb/>
動橋飛訝蝀翔對門玉女洞隔水朗公房仙吹聞雙管<lb/>
<pb n="KR2n0033_WYG_008-2b"/>
禪心話半牀世縁如可棄吾欲禮空王<lb/>
　　　渡渭<lb/>
漢苑秦宫接渭橋中流一葦盪雙橈連天樹色疑顛倒<lb/>
斷岸人家忽動揺浦口沙寒来徃月城頭風落古今潮<lb/>
停舟指㸃前朝事王氣諸陵黯未消<lb/>
　　　南上官村觀隋李使君碑<lb/>
石獸荒凉卧夕曛孤村麥隴淡黄雲殘碑拂拭開皇字<lb/>
功業依稀識使君<lb/>
<pb n="KR2n0033_WYG_008-3a"/>
　　　馬嵬驛亦是武帝黄山宫<lb/>
茂陵劉郎過黄山後車盡譲傾城顔漁陽鼙鼓烟塵起<lb/>
鳯輦倉皇墜玊環羽衣不奏哀蟬息廢驛荒城春草色<lb/>
千古詞人空復愁海上逰䰟招不得<lb/>
　　　應夢寺訪苟子若誠約逰九嵕<lb/>
嗟余白髮叟奈爾黒頭何縱酒須能醉論詩不啻過江<lb/>
山雙目少花鳥一春多且共尋幽賞行行得和歌<lb/>
　　　荘河村主人<lb/>
<pb n="KR2n0033_WYG_008-3b"/>
落日牛羊嶺上村誰開三徑召王孫山容似黛斜侵檻<lb/>
水字如巴曲到門野客行藏無揖譲田家賔主有盤樽<lb/>
欲將谷口煙霞色並向桃源洞裏論<lb/>
　　　弔昭陵陪葬諸臣碑<lb/>
遥望九嵕山古冡何纍纍上有名王宫下藏賢臣衣結<lb/>
髪等苦樂焉能不相随冥廬長安寢楊名觀豊碑文采<lb/>
曜天壤書篆蹟嶔﨑日月既以邁金石衰草萎守冡非<lb/>
昔人誰知傾與頽兵燹同樵牧焚擊莫禁之况及盛明<lb/>
<pb n="KR2n0033_WYG_008-4a"/>
朝富貴多文詞顧言屬茂宰摹搨無停時田父怒其害<lb/>
約結偕操錐斷者棄溝壑存者字亦稀生面開凌烟感<lb/>
彼杜甫詩英姿罷颯爽悲思徒空垂又無葱菁樹靈爽<lb/>
何所棲日暮聊騁眺長嘯増歔欷<lb/>
　　　將登昭陵阻大風雨率爾短歌<lb/>
君不見九嵕山鴻濛突出涇渭間岡峰横截青天色俯<lb/>
視日月如雙丸恠石谽谺勢絶斗大者鯨吞小虎吼唐<lb/>
帝龍髯此上升玉柙珠襦今何有御道曽聞鳳輦臨𤣥<lb/>
<pb n="KR2n0033_WYG_008-4b"/>
宫不復熊羆守悲哉文武之臣附蟄冡纍纍千秋魂魄<lb/>
能相依余也過之生慷慨腰有長虹倚翠㣲恍惚似聞<lb/>
神靈怒鞭驪龍兮叱馮夷澎澎湃湃狂風驟雨如翻浪<lb/>
山精木鬼白日争跌宕疑是浴銕三萬自東来鼔吹前<lb/>
后聲悲壮又疑是褒公鄂公酣戰時大呼動天天震盪<lb/>
君不見昨日天晴今日隂眼中之事等浮雲漢家長陵<lb/>
竄野鼠秦帝驪山空草痕願提一斗酒澆君青樹根盡<lb/>
灑英雄恨千古雨捲風收天地昏<lb/>
<pb n="KR2n0033_WYG_008-5a"/>
　　　登昭陵<lb/>
衆山忽破碎突兀一峰青地<graphic n="KR0899" url="https://raw.githubusercontent.com/kanripo/KR-Gaiji/master/images/KR0899.png" mimeType="image/png"/>蟠千里神功闢五丁風<lb/>
雲行殿合松柏翠華停寂寞攀冉者何人問夜扄<lb/>
　　　宿東莊<lb/>
山逕高復下行行望村烟墟里産荆棘深巷絶塵喧主<lb/>
人貎朴陋稚子皆驚看言辭多孟浪逢迎少顧瞻自云<lb/>
窮山陰經月無時鮮嘉節及朱夏厲風凛冬寒豆麥苗<lb/>
一尺藿茹豈成餐割鷄供黍食陳酒如太𤣥日入無眀<lb/>
<pb n="KR2n0033_WYG_008-5b"/>
燭刈薪聊代然欣然為醉飽反覺禮數寛寢我茅茨下<lb/>
終夜抱膝眠天明主人至相見歡且慚欲别復躊躇愛<lb/>
此太古賢<lb/>
　　　山行<lb/>
青天何處不堪捫石蹬巉巖嚙屐痕山氣将龍驕日馭<lb/>
泉聲挟雨闘雲根羊膓忽轉東西磵馬首徐開逺近村<lb/>
欲學向平尋五岳便拚婚嫁棄兒孫<lb/>
　　　烟霞洞是鄭子真隠處<lb/>
<pb n="KR2n0033_WYG_008-6a"/>
流水柴門曲曲斜青山有洞鎻烟霞野人不識當年事<lb/>
咲道鄰無姓鄭家<lb/>
　　　茂陵<lb/>
黄山歴盡見孤城城上樓高眼倍明芳樹寢園今北望<lb/>
暮雲宫闕舊西京芙蓉晝冷仙翁露苜蓿春閒宛馬聲<lb/>
回首長楊誇獵地何人得似馬卿名<lb/>
　　　過興平徐明府招飲明府巴人先大夫曽貳巴<lb/>
　　　郡不勝故人之感情見乎辭<lb/>
<pb n="KR2n0033_WYG_008-6b"/>
客有并州意逄君話兩川江聲通白帝山色上青天綵<lb/>
服趋庭夢星軺出刺年向來風木涙沾灑一金筵<lb/>
　　　薦福寺過楊㢘夫故居二首<lb/>
古寺嚴城外曽來問子雲踈鍾仙梵落雙樹佛燈分身<lb/>
老思蘭臭時違歎鹿群誰將兩行涙沾濕到荒墳<lb/>
已公結屋處送老梵宫天徑草虛逰屐牀書撫斷編塔<lb/>
知埋雁後月傍誦經年負土侯生在相依守太𤣥<hi>楊門</hi>
<hi>生猶有讀書其中者</hi>
<pb n="KR2n0033_WYG_008-7a"/>
　　　興善寺閣讀故觀察劉公㤙徴㽜題<lb/>
上方高閣鳳城南慧窟禪枝恣所探忽有新詩披謝朓<lb/>
翻令清淚灑羊曇乾坤六象搜難盡日月雙輪轉自叅<lb/>
無那世縁俱寂滅暫從芳澤問遺簮<lb/>
　　　登慈恩寺塔<lb/>
日出東南行騁目川原上白雲忽飛馳森木紆朝爽寳<lb/>
刹欝崔嵬琉璃耀平莾昔人陟其巔徘徊蒼梧想題名<lb/>
在四壁勝蹟御雲徃灰刼亦已乆施梯及吾黨振䇿鴻<lb/>
<pb n="KR2n0033_WYG_008-7b"/>
濛天飛轡巨靈掌西極俯帝都東溟招方丈城郭渺何<lb/>
處睥睨敝窮壌<lb/>
　　　曲江<lb/>
落日閒行曲江頭曲江曲裏草油油古瓦滿地蒼䑕逰<lb/>
千門宫殿等浮漚芙蓉園中牧兒謳樂逰苑上今王丘<lb/>
原遷水竭歴千秋覆茅為屋深耕耰朱雀橋邊縶紫騮<lb/>
我欲弔之總百憂開元盛時稱皇州三山之沼象瀛洲<lb/>
瑪瑙珍盤薦五侯昭陽麗質開眀眸江花照眼江水流<lb/>
<pb n="KR2n0033_WYG_008-8a"/>
物色生態待龍斿少年進士群相逑黄金勒馬翡翠裘<lb/>
青娥隊隊来勸酬亂挿繁花盈道周大腹胡兒操長矛<lb/>
天子倉皇為下樓才人公子成髑髏天隂鬼哭長啾啾<lb/>
涇渭東流不斷愁野老吞聲哭未休盛事一去寜再㽜<lb/>
落霞紫雲空宴㳺今代中丞王子猷新亭安穏時窮搜<lb/>
眼中亭圯無人脩况乃唐家土一抔仰天長嘯清且遒<lb/>
古木森爽風颼飂<lb/>
　　　興教寺<lb/>
<pb n="KR2n0033_WYG_008-8b"/>
高原行忽斷老樹掩雲屯水散龍池逺峰孤玉案尊敗<lb/>
垣驚變相殘碣繡苔痕昔日翻經意維摩許更論<lb/>
　　　普光寺<lb/>
貝闕珠宫倚翠微跏趺終日澹忘歸蓮花忽自波中見<lb/>
鷲影欹從檻外飛栁底鳴蛙關動定松間馴鶴識皈依<lb/>
龍池亦是東林社不必廬山好息機<lb/>
　　　叅無壊禪師觀所遺衣物<lb/>
開士何年至郍提訪故知振鈴醒萬刼分乳食千兒什<lb/>
<pb n="KR2n0033_WYG_008-9a"/>
襲㽜衣鉢莊嚴奉國師誌公飛錫處雲氣繞龍池<lb/>
　　　杜曲<lb/>
行逰杜陵巖巖下有晨炊茅屋數十家翳翳夏木齊遥<lb/>
岑結雨脚亂水眀稻畦繫馬長條間箕坐復踟躇昔有<lb/>
杜陵老在此深巖居華族多貴逹麗藻盛文詞此人旣<lb/>
云徃地靈亦以移花光比酒濃豈復如昔時村人但耦<lb/>
耕兹事不能知撫心悲先民攬筆作此詩<lb/>
　　　蕐嚴寺<lb/>
<pb n="KR2n0033_WYG_008-9b"/>
杜陵原上草樹遮蕐嚴寺傍山水涯浴鳬飛鷺水田逈<lb/>
過雨㽜雲山色賖老僧施食去扄戶童子乞火来烹茶<lb/>
法堂東閣半沉寂讀罷殘碑坐日斜<lb/>
　　　過公謹宗尉庄兼懐長房社友<lb/>
茂林蔽修逕敷草帶高岡薄言事逰遨夏陰清且長倚<lb/>
原結茅茨避喧如柴桑竹樹覆短垣蓬蒿豈就荒亭館<lb/>
出其巔參差摩穹蒼爾家近韋杜嗟彼羙人行羙人好<lb/>
兄弟結侣唯清狂識我亦已乆竒文數與商安得有樽<lb/>
<pb n="KR2n0033_WYG_008-10a"/>
酒對坐話𠂻腸一醉何所求良時多感傷<lb/>
　　　牛頭寺<lb/>
野寺荒原上登登逕轉遥禪房穿樹杪珠閣擘山腰坐<lb/>
久花頻落談深鳥故驕淹㽜従老衲寂寞話前朝<lb/>
　　　宿香積寺<hi>寺北汾陽破賊處</hi>
迢迢御宿川落落香積寺殿頽塔裂不記年斷碑猶拂<lb/>
開元字開元之後此出師胡兒六萬首皆碎我来宿寺<lb/>
中徘徊動遐思空山日落雨冥冥古木荒村鬼火青尚<lb/>
<pb n="KR2n0033_WYG_008-10b"/>
父忠勲那在眼至今惟有佛燈眀<lb/>
　　　百塔寺<lb/>
遥望百塔寺寺邊塔纍纍下有敷榮草上有紛披枝借<lb/>
問此下人長卧亦何其心結如金石骨化隨塵灰慧澤<lb/>
廣無外圎光照地垂色身寜有極生願為芻尼<lb/>
　　　草堂哀舊逰諸君子<lb/>
紫閣對圭峰古寺三五處松栢蔽其隂日夕起烟霧二<lb/>
十年間三来逰我歌爾和偕交素吁嗟乎哀莫哀兮昔<lb/>
<pb n="KR2n0033_WYG_008-11a"/>
日之人今朝露一哀兮魏生意氣無知流<hi>謂魏邦逹</hi>二哀兮<lb/>
韓郎識面如荆州<hi>謂韓期維</hi>三哀兮一代風流王子猷<hi>謂王家瑞</hi>
四哀兮京兆眉間翠黛愁<hi>謂張自守</hi>五哀兮韓家難弟雙吴<lb/>
鈞<hi>謂韓化</hi>六哀兮小王翩翩舄鳬逰<hi>謂王宣</hi>七哀兮徐穉高<lb/>
歌更莫酧平生意氣輕王侯<hi>謂徐汝為</hi>作者七人不可遮眼<lb/>
前山水音悲嗟此行携得東床兒<hi>謂王允濓</hi>我昔逰時爾童<lb/>
牙今也能探虎豹窟彩筆飛揚凌嵂崒老態龍鍾應避<lb/>
鋒狂来曾負崚嶒骨不随逝者為髑髏且向山中書咄<lb/>
<pb n="KR2n0033_WYG_008-11b"/>
咄嗚呼仰天長嘯兮生死交情不能忘年過半百多悲<lb/>
傷更有羅含在逺方<hi>謂羅秀士</hi>安得雙涙随大江大江東流<lb/>
無止息紫閣圭峰千古色但使圭峰紫閣如礪堅一生<lb/>
一死那足言<lb/>
　<lb/>
　<lb/>
　<lb/>
　石墨鐫華卷八<lb/>
</p>
<p>
</p>
  </div>
        </body>
</text>\m</TEI>