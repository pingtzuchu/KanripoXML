<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
                <head>九朝編年備要巻一</head>
    <p>
<pb n="KR2b0025_WYG_001-1a"/>
欽定四庫全書<lb/>
　九朝編年備要巻一　　　　宋　陳均　撰<lb/>
太祖皇帝<hi>起庚申建隆元年止丙寅乾徳四年</hi>
庚申建隆元年<lb/>
　是嵗周禪位唐國主李景呉越王錢俶荆南髙保融<lb/>
　湖南周行逢漳泉劉從效奉正朔蜀主孟昶稱廣政<lb/>
　二十三年南漢主劉鋹大寳三年北漢主劉鈞天㑹<lb/>
　五年<lb/>
<pb n="KR2b0025_WYG_001-1b"/>
春正月甲辰上受周禪即皇帝位<lb/>
　辛丑翔北邊奏契丹北漢連兵犯邊周帝命上領宿<lb/>
　衛諸將禦之上在周朝掌軍政凡六年士卒服其恩<lb/>
　威數從征伐立大功于是主少國危中外始有推戴<lb/>
　之議壬寅殿前都副㸃檢慕容延釗帥前軍先發癸<lb/>
　夘大軍繼出軍校苖訓號知天文見日下復有一日<lb/>
　黒光相盪指謂上親吏曰此天命也是夕次陳橋驛<lb/>
　軍士聚于驛門議曰主上幼弱我輩出死力破賊誰<lb/>
<pb n="KR2b0025_WYG_001-2a"/>
　則知之不如先立㸃檢為天子然後北征都押衙李<lb/>
　處耘具以事白上弟匡義及掌書記趙普因共以事<lb/>
　理曉譬之諸將不可乃遣人馳告殿前都指揮使石<lb/>
　守信都虞候王審琦二人皆素歸心上者將士環列<lb/>
　待旦上醉卧初不省黎明軍士擐甲執兵直叩寢門<lb/>
　曰諸將無主願䇿太尉為天子上驚起披衣未及應<lb/>
　則相與共扶出㕔事或被上身以黄袍且羅拜庭下<lb/>
　呼萬嵗上固拒之不可共扶上上馬擁逼南行匡義<lb/>
<pb n="KR2b0025_WYG_001-2b"/>
　叩馬請曰治天下者當使百姓戴若君父京師天下根<lb/>
　本願號令諸將禁戢攘奪上曰甚善乃攬轡誓諸將<lb/>
　曰汝等自貪富貴欲立我為天子能從我命則可不<lb/>
　然我不能為若主也衆皆下馬曰惟命是聽上曰少<lb/>
　帝及太后我皆北面事之公卿大臣皆我比肩之人<lb/>
　也汝等無得凌暴近世帝王初入京城皆縱兵大掠<lb/>
　擅刼府庫汝等无得復然事定當厚賞汝不然當族<lb/>
　誅汝衆皆拜乃整軍自仁和門入秋毫無所犯上歸<lb/>
<pb n="KR2b0025_WYG_001-3a"/>
　公署諸將擁范質等至上嗚咽流涕曰吾受世宗恩<lb/>
　為六軍所逼一旦至此慙負天地將若之何質等未<lb/>
　及對羅彦瓌挺劍而前曰我輩無主今日必得天子<lb/>
　上叱之不退質等不知所為王溥降階先拜質不得<lb/>
　已從之乃奉上詣崇元殿行禪代禮班定獨未有周<lb/>
　帝禪位制書翰林承㫖陶穀出於袖中遂用之宣徽<lb/>
　使引上就龍墀北面拜受訖宰相扶上升殿易服東<lb/>
　序還即位羣臣拜賀奉周帝為鄭王太后為周太后<lb/>
<pb n="KR2b0025_WYG_001-3b"/>
　遷居西宫<lb/>
　上一日罷朝坐便殿不樂者久之左右請其故上曰<lb/>
　爾謂為天子容易耶乗快指揮一事而誤故不樂耳<lb/>
　上之初即位也欲陰察羣情頗為微行或諫上輕出<lb/>
　上笑曰帝王之興自有天命周世宗見諸將方面大<lb/>
　耳者皆殺之我終日侍側不能害也既而微行愈數<lb/>
　曰有天命者任自為之不汝禁也軍校有獻手檛者<lb/>
　曰可備不虞上笑投之地曰使我親用此事將奈何<lb/>
<pb n="KR2b0025_WYG_001-4a"/>
　且當是時此物固足恃乎<lb/>
乙巳詔定有天下之號曰宋<lb/>
　因所領節度州名也<lb/>
大赦改元<lb/>
贈周韓通官<lb/>
　嘉其臨難不茍免也通與上同掌禁衞上之入京師<lb/>
　也通時為副都指揮使欲率衆備禦王彦昇殺之上<lb/>
　追贈通中書令仍以禮葬之以彦昇棄命專殺終身<lb/>
<pb n="KR2b0025_WYG_001-4b"/>
　不授節鉞<lb/>
超進石守信等官職<lb/>
　守信自殿前都指揮使易鎮為侍衞馬步軍副都指<lb/>
　揮使髙懐徳自馬步軍都指揮使易鎮為殿前副都<lb/>
　㸃檢張令鐸自步軍都指揮使易鎮為馬步軍都虞<lb/>
　候王審琦自殿前都虞候升防禦為節度為殿前都<lb/>
　指揮使張光翰自虎捷左廂都指揮使為馬步軍都<lb/>
　指揮使趙彦徽自虎捷右廂都指揮使為步軍都指<lb/>
<pb n="KR2b0025_WYG_001-5a"/>
　揮使<lb/>
遣使詣諸州振貸<lb/>
以趙普為右諫議大夫樞宻直學士<lb/>
　初上領宋鎮普為書記與節度判官劉熈古觀察判<lb/>
　官吕餘慶攝推官沈義倫皆在幕府至是普以佐命<lb/>
　功遷乃召熈古為左諫議大夫餘慶端明殿學士義<lb/>
　倫户部郎中<lb/>
皇弟匡義加睦州防禦使<lb/>
<pb n="KR2b0025_WYG_001-5b"/>
　賜名光義<lb/>
立太廟<lb/>
　從有司之請也嵗以四孟月及季冬凡五享朔望薦<lb/>
　食薦新三年一祫以孟冬五年一禘以孟夏其七祀<lb/>
　春祀司命及户夏祀竈季夏祀中霤秋祀門及厲冬<lb/>
　祀行皆竇儀所定也<lb/>
　尋上髙祖朓諡曰文獻廟號僖祖陵曰欽陵妣崔氏<lb/>
　諡曰文懿曾祖珽諡曰惠元廟號順祖陵曰康陵妣<lb/>
<pb n="KR2b0025_WYG_001-6a"/>
　桑氏諡曰惠明祖敬諡曰簡恭廟號翼祖陵曰定陵<lb/>
　妣劉氏諡曰簡穆考𢎞殷諡曰昭武廟號宣祖陵曰<lb/>
　安陵陵名諡號皆竇儀所撰定也<lb/>
　時聶崇義所上郊廟器玉新圖尹拙等多所駁難乃<lb/>
　悉令儀裁定頒行<lb/>
二月尊母太夫人杜氏為皇太后<lb/>
加范質王溥魏仁浦呉廷祚官<lb/>
　上待周三相並以優禮質自司徒平章事昭文舘大<lb/>
<pb n="KR2b0025_WYG_001-6b"/>
　學士參知樞宻院事加侍中溥自右僕射平章事監<lb/>
　脩國史參知樞宻院事加司空仁浦自樞宻院中書<lb/>
　侍郎平章事集賢殿大學士加右僕射自唐以来三<lb/>
　大舘職皆宰臣兼之首相昭文次監修次集賢國朝<lb/>
　因焉<lb/>
　時質溥皆罷參知樞宻又加樞宻使呉延祚同二品<lb/>
　以其父名璋故避之<lb/>
三月定色尚赤臘用戍<lb/>
<pb n="KR2b0025_WYG_001-7a"/>
　有司言周木徳木生火故也<lb/>
夏四月定樂名<lb/>
　改周樂文舞崇徳之舞為文徳之舞武舞衆咸之舞<lb/>
　為武功之舞十二順為十二安樂章皆竇儀所定也<lb/>
昭義李筠據澤州命石守信等討之<lb/>
　筠在鎮逾八年陰為跋扈之計周世宗每優容之上<lb/>
　遣使諭以受禪筠既延使者置酒張樂遽索周祖畫<lb/>
　像置㕔壁泣涕不已潜遣其親吏往北漢納欵求援<lb/>
<pb n="KR2b0025_WYG_001-7b"/>
　從事閭丘仲卿説筠曰公孤軍舉事其勢甚危雖倚<lb/>
　河東之援恐亦不得其力大梁甲兵精鋭難與爭鋒<lb/>
　不如西下太行直抵懐孟塞虎牢據洛邑東向而爭<lb/>
　天下計之上也筠不能用北漢主傾國南下羣臣餞<lb/>
　之汾水趙華曰李筠舉事輕易必无成陛下掃境赴<lb/>
　之臣未見其可北漢主拂衣上馬軍于太平驛遣其平<lb/>
　章衞融宣徽使盧賛將兵救筠筠留其長子守節守<lb/>
　上黨自帥其衆南出與守信等遇于長平守信等大<lb/>
<pb n="KR2b0025_WYG_001-8a"/>
　破之盧賛溺死筠走保澤州諸軍<lb/>
五月己亥朔日有食之<lb/>
遷周廟<lb/>
　初詔改作周六廟于西京至是成遣官奉神主遷焉<lb/>
郭進加洺州防禦兼西山巡檢<lb/>
　備北漢也<lb/>
上親征李筠六月克之<lb/>
赦<lb/>
<pb n="KR2b0025_WYG_001-8b"/>
秋七月上至自澤州<lb/>
　筠自焚獲北漢衞融進攻潞州筠子守節以城降北<lb/>
　漢主遁歸謂趙華曰果如卿言吾幸全師以歸但恨<lb/>
　失衞融盧賛爾由是重文學之士久之華請老時已<lb/>
　罷為左僕射遂使食其禄終身以趙𢎞兼平章事<lb/>
　尋以融為太府卿初融之被執也上詰融曰汝教劉<lb/>
　鈞助李筠反何也融從容對曰犬各吠非其主臣四<lb/>
　十口衣食劉氏誠不忍負之陛下冝速殺臣臣必不<lb/>
<pb n="KR2b0025_WYG_001-9a"/>
　為陛下用縱不殺臣終當間道走河東耳上怒命左<lb/>
　右以鐵檛擊其首血流被面融呼曰臣得死所矣上<lb/>
　曰忠臣也釋之命以良藥敷其瘡上命融致書于劉<lb/>
　鈞求周光遜李廷玉約亦歸融太原鈞不報融遂留<lb/>
以昝居潤權知鎮州<lb/>
　初以知州易方鎮也<lb/>
八月朔御崇元殿行入閣儀<lb/>
　置待制候對官賜廊下食<lb/>
<pb n="KR2b0025_WYG_001-9b"/>
　入閣唐制起于天寳明皇以无為守成詔晏朝喚仗<lb/>
　百官從容至閣門入蓋唐前含元殿非正至大朝㑹<lb/>
　不御次宣政殿謂之正殿每坐朝必立仗于正衙或<lb/>
　御紫宸殿即喚正衙仗自宣政殿兩門入是謂東西<lb/>
　上閣門故謂之入閣其後遂為常朝之儀五代以来<lb/>
　既廢正衙立仗而入閣亦希濶不講至是復行之然<lb/>
　御前殿非唐舊矣崇元殿即大慶殿前殿也待制候<lb/>
　對者亦唐制也每正衙待制官兩員正衙退後又令<lb/>
<pb n="KR2b0025_WYG_001-10a"/>
　六品以下于延英候對皆所以備顧問其後每入閣<lb/>
　即有待制次對官後唐天成中廢至是復行之廊下<lb/>
　食起唐貞觀其後常參官每日朝退賜食謂之廊飱<lb/>
　唐末浸廢但於入閣起居日賜食今循其制<lb/>
以皇弟光義領泰寧節度<lb/>
立夫人王氏為皇后<lb/>
　彰徳節度使饒之女也<lb/>
頒新權衡<lb/>
<pb n="KR2b0025_WYG_001-10b"/>
以趙普為樞宻副使<lb/>
　上之征澤潞也普請行上笑曰卿豈勝甲胄耶至是<lb/>
　師還論功上曰普冝在優等遂遷<lb/>
九月命石守信等討淮南李重進<lb/>
　重進周太祖之甥也上之受禪重進請入朝上賜詔<lb/>
　止之重進自以前朝舊親恐不得全乃決意反遣使<lb/>
　請援于唐唐主不敢納<lb/>
荆南髙保融卒<lb/>
<pb n="KR2b0025_WYG_001-11a"/>
　弟保朂領軍務保融性迂緩御軍治民皆無法髙氏<lb/>
　始衰<lb/>
貶趙逢官<lb/>
　逢時為中書舍人上之征澤潞也山徑狹隘多石上<lb/>
　自取數石于馬上抱之下皆爭負逢憚險偽傷足留<lb/>
　懐州及師還將大有除拜逢又稱疾請于私第草制<lb/>
　上怒貶房州司户<lb/>
呉越𣙜酒酤<lb/>
<pb n="KR2b0025_WYG_001-11b"/>
冬十月河決厭次<lb/>
　又決靈河<lb/>
荆罕儒襲北漢汾州死之<lb/>
　詔誅其部將不用命者二十九人罕儒時為晉州鈐<lb/>
　轄<lb/>
詔流内銓選士<lb/>
　詔吏部流内銓選用士人<lb/>
上親征李重進十一月克之<lb/>
<pb n="KR2b0025_WYG_001-12a"/>
　重進自焚<lb/>
誅唐叛臣杜著<lb/>
　上使諸軍習戰艦于迎鑾唐主懼甚其小臣杜著頗<lb/>
　有辭辨偽作商人由建安渡来歸而彭澤令薛良坐<lb/>
　事責池州文學亦挺身來犇且獻平南䇿唐主聞之<lb/>
　益懼上命斬著于下蜀市良配𨽻廬州牙校<lb/>
十二月上至自揚州<lb/>
定縣望<lb/>
<pb n="KR2b0025_WYG_001-12b"/>
　以户籍為率户四千以上為望次為𦂳為上為中為<lb/>
　下凡五等三年一定版籍之數國初户數凡九十六<lb/>
　萬七千有竒<lb/>
唐泉州留從效稱藩<lb/>
寛商征<lb/>
　自唐末藩鎮擅利其後諸國分據故征𣙜尤繁是年詔<lb/>
　所在毋得苛留旅人非有當筭之幣勿捜其篋<lb/>
是嵗幸國子監<lb/>
<pb n="KR2b0025_WYG_001-13a"/>
　通鑑書在四月范祖禹帝學書在正月次月又幸<lb/>
籍記人才<lb/>
　應内外官為時所推者别籍之以待不次選用<lb/>
辛酉建隆二年<lb/>
　唐國呉越荆南湖南漳泉奉正朔蜀稱廣政二十四<lb/>
　年南漢大寳四年北漢天㑹六年<lb/>
春正月幸造船務閲習水戰<lb/>
遣使度民田<lb/>
<pb n="KR2b0025_WYG_001-13b"/>
　周末遣使度田多失實至是上精擇其人仍加戒飭<lb/>
　未幾館陶令坐括田不實杖流海島而人始知畏<lb/>
浚蔡渠<lb/>
　通淮右之漕也命右領軍陳承昭督其役<lb/>
二月幸飛山營閲炮車<lb/>
浚五丈渠<lb/>
　通東北之漕也亦命陳承昭督之夾汴河造斗門上<lb/>
　曰河渠之役非獲己煩民奉己之事朕不為也後改<lb/>
<pb n="KR2b0025_WYG_001-14a"/>
　蔡渠為惠民河五丈渠為廣濟河<lb/>
　汴都仰給漕運嵗調丁夫浚河糧皆自齎上初即位<lb/>
　即詔官給其食<lb/>
遣使監輸民租<lb/>
　懲五代藩鎮重斂之弊也時符彦卿在天雄軍取民<lb/>
　尤悉上更賜公粟以媿之後閆式等並坐監輸增羡<lb/>
　貶秩常盈倉更以多入民租棄市而民力方少甦<lb/>
唐李景遷南昌<lb/>
<pb n="KR2b0025_WYG_001-14b"/>
　立呉王從嘉為太子監國守建康以左僕射嚴續知<lb/>
　樞宻院事湯悦佐之悦即殷崇義也姓犯宣祖諱改<lb/>
　焉唐主至南都城邑迫隘宫府營廨十不容一二羣<lb/>
　臣日夜思歸唐主大怒欲誅始謀者唐鎬發病卒<lb/>
三月内酒坊火<lb/>
　酒工乗火入三司盜官物酒坊使左承規等坐棄市<lb/>
　誅酒工五十人宰相極諫上遽命釋之獲免者尚十<lb/>
　二人<lb/>
<pb n="KR2b0025_WYG_001-15a"/>
却長春節及他慶賀貢獻<lb/>
幸作坊宴射<lb/>
　上酒酣顧謂王彦超曰卿向在復州朕往依卿何不<lb/>
　納朕彦超頓首曰當時臣一刺史耳勺水豈能容神<lb/>
　龍乎上笑而罷翌日彦超上表待罪上遣中使慰撫<lb/>
　之因謂侍臣曰沈湎于酒何以為人朕或宴㑹至醉<lb/>
　經宿未嘗不悔也<lb/>
閏月解慕容延釗韓令坤兵權<lb/>
<pb n="KR2b0025_WYG_001-15b"/>
　延釗自殿前都㸃檢罷為山南西道節度令坤自侍<lb/>
　衞親軍都指揮使為成徳節度自是殿前都檢㸃不<lb/>
　復除授<lb/>
　京師之兵以殿前侍衞二司領之時殿前司領騎兵<lb/>
　之額三十七步兵之額二十六侍衞司領騎兵之額<lb/>
　三十五步兵之額八十三<lb/>
金房等州飢遣使賑之<lb/>
夏四月癸巳朔日有食之<lb/>
<pb n="KR2b0025_WYG_001-16a"/>
嚴贓吏法<lb/>
　時商河令李瑶坐贓杖殺自是贓墨之吏間有寘極<lb/>
　刑者<lb/>
寛麯鹽酒禁<lb/>
　漢法犯私麯者並棄市周祖始令至五斤死至是詔<lb/>
　犯私麯十五斤以私酒入城至三十者始處極刑其<lb/>
　餘論罪有差又以前朝鹽法太峻定以官鹽䦨入禁<lb/>
　地貿易至五十斤私煮至三斤者坐死以鈔鹽入城<lb/>
<pb n="KR2b0025_WYG_001-16b"/>
　市三十斤以上者奏裁越明年及乾徳四年申下詔<lb/>
　寛之罪至死者奏裁法益輕而犯者益鮮累朝復從<lb/>
　寛減不復用死刑矣<lb/>
五月赦<lb/>
　皇太后寢疾上憂懼乃降是赦<lb/>
置諸軍剰員<lb/>
　以處退兵令所在揀閲升驍勇退老弱<lb/>
罷常參官序遷法<lb/>
<pb n="KR2b0025_WYG_001-17a"/>
　舊制皆以嵗月序遷上曰此非循名責實之道㑹監<lb/>
　門衞將軍魏仁滌等治市征有羡並詔增秩自是不<lb/>
　以序遷矣<lb/>
募傳置卒<lb/>
　先是調丁夫為之民以為苦<lb/>
嚴故入法<lb/>
　五代以来牧守多武人率意用刑至是金州防禦仇<lb/>
　超判官左抶並坐故入抵罪自後人始知奉法<lb/>
<pb n="KR2b0025_WYG_001-17b"/>
六月皇太后杜氏崩<lb/>
　后聰明有智度每與上參決大事猶呼趙普為書記<lb/>
　曰趙書記且為盡心吾兒未更事也及寢疾戒上傳<lb/>
　位光義曰若周有長君汝安得至此因命趙普于榻<lb/>
　前為誓書其尾曰臣普記藏之金匱<lb/>
唐主景死<lb/>
　子煜立即從嘉也煜遂以景喪歸金陵尊母鍾氏為<lb/>
　大后后父名泰章易號曰聖尊后立妃周氏為國后封<lb/>
<pb n="KR2b0025_WYG_001-18a"/>
　其諸弟從善從鎰從諫從度從信以嚴續為司空平<lb/>
　章事湯悦右僕射樞宻使罷諸屯田務歸出縣先是<lb/>
　唐用辱徳明等議興復曠土為屯田典掌者非人大<lb/>
　為民患至是罷之民稍休息<lb/>
秋七月解石守信等兵權<lb/>
　上既誅李筠及重進一日召趙普問吾欲息天下兵<lb/>
　與國家為長久之計其道何如普因言自唐季以来<lb/>
　帝王數易由節鎮太重君弱臣强而已今莫若少奪<lb/>
<pb n="KR2b0025_WYG_001-18b"/>
　其權制以錢榖收其精兵則天下自安又言石守信<lb/>
　王審琦等皆非統馭才冝授以他職上悟于是召守<lb/>
　信等宴酒酣屏左右謂曰我非爾曹之力不得至此<lb/>
　念爾曹之徳无有窮盡然終夕未嘗敢安枕而卧也<lb/>
　守信等皆曰何故上曰是不難知居此位者誰不欲<lb/>
　為之守信等皆頓首曰陛下何為出此言今天命已<lb/>
　定誰敢復有異心上曰不然汝曹雖無異心如麾下<lb/>
　之人欲富貴者何一旦以黄袍加汝之身爾雖不欲<lb/>
<pb n="KR2b0025_WYG_001-19a"/>
　為其可得乎皆頓首涕泣曰臣等愚不及此惟陛下<lb/>
　哀矜指示可生之途上曰人生如白駒過隙所為好<lb/>
　富貴者不過欲多積金錢自娯樂使子孫無貧乏耳<lb/>
　爾曹何不釋去兵權出守大藩擇便好田宅市之為<lb/>
　子孫計多置歌兒舞女日飲酒相歡以終其天年我<lb/>
　且與爾曹約為婚姻君臣之間兩无猜疑上下相安<lb/>
　不亦善乎皆拜謝曰陛下念臣等至此所謂生死而<lb/>
　骨肉也明日皆稱疾請罷乃以侍衞都指揮使石守<lb/>
<pb n="KR2b0025_WYG_001-19b"/>
　信為天平節度殿前副㸃檢髙懐徳為歸徳節度殿<lb/>
　前都指揮使王審琦為忠正節度侍衞都虞候張令<lb/>
　鐸為鎮寧節度皆罷軍職獨守信兼侍衞都指揮使<lb/>
　如故其寔兵權不在也殿前副都㸃檢自是亦不復<lb/>
　除授<lb/>
以皇弟光義為開封尹同平章事<lb/>
張瓊為殿前都虞候<lb/>
　上謂衞士如虎狼非瓊不能制<lb/>
<pb n="KR2b0025_WYG_001-20a"/>
内客省使王賛知揚州<lb/>
　上以江南未下素知賛有材有意大用之賛之任船<lb/>
　覆溺死上悼之曰溺吾樞宻使也<lb/>
　初唐制百職皆九寺三監分典自開元中置諸司使<lb/>
　而寺監之務始多歸焉國朝因之自内客省使至閤門<lb/>
　使謂之横班皇城使以下二十名謂之東班宫苑使<lb/>
　以下二十名謂之西班<lb/>
八月削義武孫行友官<lb/>
<pb n="KR2b0025_WYG_001-20b"/>
　行友在鎮逾八年上初即位行友不自安累乞解官<lb/>
　歸山上不許行友懼乃繕合甲兵將還據狼山以叛<lb/>
　兵馬都監宻表其事上遣閤門副使武懐節馳騎㑹<lb/>
　鎮趙之兵偽稱巡邊直入定州行友不之覺既而出<lb/>
　詔示之令舉族歸朝行友倉皇聽命既至削奪官爵<lb/>
　禁錮私第<lb/>
女真貢馬<lb/>
　女真本名朱里真土語舌音訛為女真或曰慮真避<lb/>
<pb n="KR2b0025_WYG_001-21a"/>
　契丹諱又曰女直肅慎之遺黎而渤海之别族也或<lb/>
　曰本姓挐三韓辰韓之後三國志所謂挹婁元魏所<lb/>
　謂勿吉唐所謂黒水靺鞨者即其地也有七十二部<lb/>
　落不相統制唐貞觀中渤海来朝太宗問其風俗因<lb/>
　言及女真自是聞于中國契丹阿保機乘唐衰取北<lb/>
　方諸蕃三十六女真在其中自後雖曰臣屬契丹然<lb/>
　亦服叛不常契丹覊縻而已與契丹言語不通無文<lb/>
　字地皆山林險絶其俗剛勇善射其居以樺皮為屋<lb/>
<pb n="KR2b0025_WYG_001-21b"/>
　官之尊者以九曜二十八宿為號職皆曰勃極列猶<lb/>
　中國摠管也宗室謂之郎君事無大小必以郎君摠<lb/>
　之至是以名馬来貢<lb/>
九月唐主煜使馮謐来貢<lb/>
　唐主手表自陳本志沖淡不得已而紹襲事大國不<lb/>
　敢有二鄰于呉越恐為所讒上優詔以荅焉初周世<lb/>
　宗既取江北貽書江南如唐與囘鶻可汗之式呼國<lb/>
　主上因之於是始改書稱詔<lb/>
<pb n="KR2b0025_WYG_001-22a"/>
以髙保朂為荆南節度<lb/>
　保朂淫恣記室孫光憲諫之不聽<lb/>
遣使如唐弔祭<lb/>
　上召見面賜約束因謂左右曰朕每遣使四方常諭<lb/>
　以謹敕頗聞鮮克由禮逺人何觀焉左右請齊之以<lb/>
　刑上曰齊之以刑豈若其自然耶要當審擇其人耳<lb/>
冬十月禁邊民出塞盜馬<lb/>
　初五代募民盜戎人馬官給其直籍數以補戰騎之<lb/>
<pb n="KR2b0025_WYG_001-22b"/>
　闕上欲保境息民遂加禁止前所盜馬盡還之由是<lb/>
　夷狄畏慕不敢内侮<lb/>
明憲皇后祔葬安陵<lb/>
　後改諡昭憲<lb/>
十一月幸國子監<lb/>
十二月囘鶻于闐来貢<lb/>
　初囘鶻既為黠戞斯及唐將石雄等所破餘衆西奔<lb/>
　吐蕃寘之甘州可汗景瓊其後也至是遣使来貢<lb/>
<pb n="KR2b0025_WYG_001-23a"/>
　于闐王聖文自言出于唐宗室云<lb/>
壬戌建隆三年<lb/>
　唐國呉越荆南湖南漳泉奉正朔蜀稱廣政二十五<lb/>
　年南漢大寳五年北漢天㑹七年<lb/>
春正月賑淮南飢<lb/>
　初沈義倫使呉越歸言揚泗飢民多死郡儲尚多可<lb/>
　貸之至秋收新粟有司沮曰若嵗荐飢將無所取償<lb/>
　上以詰義倫對曰國家方行仁政自宜感召和氣立<lb/>
<pb n="KR2b0025_WYG_001-23b"/>
　致豐稔上悦從之<lb/>
詔長吏觀課農桑<lb/>
　自後或因嵗首必下此詔<lb/>
幸國子監<lb/>
二月嚴舉主連坐法<lb/>
　去嵗太僕少卿王承哲坐舉官失實貶至是命常參<lb/>
　官舉幕職令録有罪連坐<lb/>
　乾徳間命陶榖等各舉其充郡佐者謬舉者坐罪<lb/>
<pb n="KR2b0025_WYG_001-24a"/>
詔百官轉對<lb/>
　每五日内殿起居以次轉對指陳時政得失事關急<lb/>
　切者許非時上章<lb/>
定竊盜贓滿法<lb/>
　滿五貫足陌者死<lb/>
幸國子監<lb/>
三月定大辟詳覆法<lb/>
　懲五代藩鎮專殺之弊初令諸州巻大辟案委刑部<lb/>
<pb n="KR2b0025_WYG_001-24b"/>
　詳覆既又從宗正丞趙郃之請令諸州録參與司法<lb/>
　掾同斷獄<lb/>
　上嘗讀堯典歎曰堯舜之世四凶之罪止從投竄何<lb/>
　近代憲網之宻耶蓋有意于措刑也故自開寳以後<lb/>
　犯大辟非情理深害者多貸其死八年三月有司言<lb/>
　自二年至今計所貸死罪凡四千六百八人<lb/>
　上性寛仁多恕尚食供膳有蝨縁食器旁謂左右曰<lb/>
　勿令掌膳者知<lb/>
<pb n="KR2b0025_WYG_001-25a"/>
詔以官車送軍衣<lb/>
　送戍卒衣並官給車乗毋得調民<lb/>
　開寳初詔諸道輦送上供錢帛舟車並從官給勿以<lb/>
　擾民<lb/>
更定合班儀制<lb/>
　升六曹侍郎在給舍上郎中在補闕上員外郎在拾<lb/>
　遺上節度使在六曹侍郎上中書侍郎下故事北省<lb/>
　官為侍從班五品壓南省四品六品壓南省五品節<lb/>
<pb n="KR2b0025_WYG_001-25b"/>
　度使在諸司二品下至是改焉又故事臺省官為侍<lb/>
　從班内殿起居立于一品之前乾徳間上見太子太<lb/>
　保王漙班在臺省官後謂左右曰溥舊相當寵異之<lb/>
　乃詔分臺省于東西遂為定制<lb/>
禁火葬<lb/>
留從效卒<lb/>
　兄從願之子紹鎡嗣領軍務未幾衙將陳洪進誣紹<lb/>
　鎡謀附錢氏執送于唐推張漢思為留後<lb/>
<pb n="KR2b0025_WYG_001-26a"/>
夏四月追册皇后賀氏<lb/>
　諡曰孝惠<lb/>
定難李彛興貢馬<lb/>
　上方命工治玉帶即遣使以帶賜之彛興感服彛興<lb/>
　即彛殷也李氏世為定難軍節度使彛興後唐清泰<lb/>
　中襲兄彛超之位周顯徳中封西平王<lb/>
遣使按河北旱田<lb/>
　是年七月復遣<lb/>
<pb n="KR2b0025_WYG_001-26b"/>
　乾徳二年詔長吏視旱即蠲其租勿俟報<lb/>
五月嚴差役法<lb/>
　詔令佐檢察差役有不平許民自相糾舉京百司補<lb/>
　吏須不碍役乃聽<lb/>
　差司古法也國初循舊制衙前以主官物里正户長<lb/>
　鄉書手以課督賦税耆長弓手壯丁以逐捕盗賊承<lb/>
　符人力手力散從官以奔走驅使在縣曹司至押録在<lb/>
　州曹司至孔目官下至雜職院虞候楝搯等人各以<lb/>
<pb n="KR2b0025_WYG_001-27a"/>
　鄉户等第差充熈寧四年始議使民出錢官為雇役<lb/>
　謂之免役錢六年行保甲法置保正副大小保長譏<lb/>
　察盗賊七年輪保丁充甲頭催稅罷募户長壯丁八<lb/>
　年罷耆長令保正大保長管幹别立庸直雇承帖人<lb/>
　𨽻其下元豐八年有言耆壯之役則歸于保甲之正<lb/>
　長户長之役則歸于催税甲頭是使民出錢免役而<lb/>
　復使之執役也有㫖耆户長壯丁並募充等第給雇<lb/>
　錢其舊以保正代耆長催税甲頭代保長承帖人代<lb/>
<pb n="KR2b0025_WYG_001-27b"/>
　壯丁并罷紹聖元年復雇役二年始以大保長催<lb/>
　税一税一替罷差保頭以舊耆長錢支保正户長錢<lb/>
　支保長壯丁錢支承帖人建中靖國元年拘收大保<lb/>
　長雇錢紹興二年拘收耆户長雇錢十二年拘收壯<lb/>
　丁雇錢蓋自保正長承帖人雇錢并起發而充役如<lb/>
　故民力于是困矣此其大畧也而其患皆起于保甲<lb/>
　代役户寛狹不均重為民病<lb/>
呉延祚罷<lb/>
<pb n="KR2b0025_WYG_001-28a"/>
　自樞宻使出領雄武夕陽鎮古伏羌之地也西北接<lb/>
　大藪材植所出戎人久擅其利及呉防知秦州置采<lb/>
　造務嵗發大木萬本以給京師西戎酋長率衆來爭<lb/>
　防出兵與戰上不欲邊境生事命延祚齎詔赴秦州<lb/>
　釋所繫戎俘罷采造務<lb/>
六月脩學祠<lb/>
　初上命增葺學舍祠宇至是成上自賛孔顔命宰以<lb/>
　下撰餘賛上一再臨幸命崔頌判監事頌始聚生徒<lb/>
<pb n="KR2b0025_WYG_001-28b"/>
　講書上聞而嘉之遣中使徧賜酒果又命脩武成王<lb/>
　廟<lb/>
秋八月命劇可久致仕<lb/>
　以其年逾七十无請老意也時為大理卿<lb/>
九月復書判拔萃科<lb/>
冬十月班循資格<lb/>
　及長定格編勅十二條<lb/>
武平周行逢卒<lb/>
<pb n="KR2b0025_WYG_001-29a"/>
　子保權嗣領軍務衡州太守張文表聞保權立遂作<lb/>
　亂自衡州起兵據潭州保權表聞請救<lb/>
幸岳臺閲騎射<lb/>
趙普檢校太保樞宻使<lb/>
　樞宻使不帶正官自普始<lb/>
十一月大閲<lb/>
　辛酉大閲西郊甲子又閲上謂近臣曰晉漢以来衞<lb/>
　士不下數十萬然可用者寡頃閲去冗弱又親校其<lb/>
<pb n="KR2b0025_WYG_001-29b"/>
　藝今悉為精鋭矣<lb/>
荆南髙保朂卒<lb/>
　兄子繼沖嗣<lb/>
髙麗来貢<lb/>
　其王王昭也<lb/>
初班厯于唐<lb/>
十二月定强盗贓滿法<lb/>
　滿三千足陌者死<lb/>
<pb n="KR2b0025_WYG_001-30a"/>
復置縣尉<lb/>
　自萬户至千户置弓手有差盗賊鬭訟事皆歸令尉<lb/>
　五代以来節度使補親隨為鎮將與令抗禮今還統<lb/>
　于縣鎮將所領不及鄉村但郭内而已從趙普之請<lb/>
　也<lb/>
　乾徳三年仍詔諸州監軍巡檢不得與州縣事<lb/>
以姚内斌為慶州刺史<lb/>
　時西羌屢為邊患故遣用之上曰分邊寄者朕每優<lb/>
<pb n="KR2b0025_WYG_001-30b"/>
　恤其家厚其爵禄多與公錢及屬州課利使得市易<lb/>
　特免征筭聽其召募驍勇以為爪牙朕雖減後宫之<lb/>
　數極于儉約以備邊費亦無所惜也時諸僣偽之國<lb/>
　未下而西北二境未賓先是周翰已命李漢超守關<lb/>
　南馮繼業守靈武何繼筠守棣州郭進守洺州上受<lb/>
　禪皆因其任又益選將帥之忠勇者委以邊寄于是<lb/>
　得李繼勲于潞州賀惟忠于易州姚内斌于慶州延<lb/>
　州有趙賛原州有王彦昇隰州有李謙溥瀛州有馬<lb/>
<pb n="KR2b0025_WYG_001-31a"/>
　仁瑀通逺軍有董遵誨其家族在京師者撫之甚厚<lb/>
　郡中筦㩁之利悉與之恣其圖囘貿易免所過征税<lb/>
　許令召募驍勇以為爪牙凡軍中事許從便宜每来<lb/>
　朝必召對命坐賜以飲食錫齎殊異以遣之由是邊<lb/>
　臣皆富于財得以養募死力使為間諜洞知蕃情每<lb/>
　入冦必先知之預為之備設覆掩擊多致克捷自此<lb/>
　無西北之虞得以盡力東南取荆湖川廣呉楚之地<lb/>
　得猛士守四方推赤心待人之效也<lb/>
<pb n="KR2b0025_WYG_001-31b"/>
　繼筠居北邊前後二十年深沉有智畧得士卒死力<lb/>
　邉人畏伏<lb/>
　惟忠曉兵法有方畧得士卒心用兵所向無敵名振<lb/>
　北境十餘年間不敢冦邊<lb/>
　内斌在州逾十年逺人畏服目之為姚大蟲<lb/>
蠲河北租<lb/>
　時天下旱蝗河北尤甚<lb/>
蜀括逋租<lb/>
<pb n="KR2b0025_WYG_001-32a"/>
　龍游令田淳上疏切諫蜀主不能用<lb/>
　淳嘗謂所親曰吾觀僣偽改㕔堂為宫殿紫綬為黄<lb/>
　服前驅為警蹕僚佐為卿相妻妾為妃后何如常稱<lb/>
　成都尹無滅族之慮乎或謂之曰如君之才固堪重<lb/>
　寄宜少抵抑淳曰吾安能附狗鼠哉蓋指王昭逺輩<lb/>
　也<lb/>
是歳周鄭王遷居房州<lb/>
　開寳中以辛文悦為知州上幼從文悦肄業及即位<lb/>
<pb n="KR2b0025_WYG_001-32b"/>
　召見授太子中允判太府寺鄭王時在房上以文悦<lb/>
　長者故用之<lb/>
癸亥乾徳元年<lb/>
　十一月改元<lb/>
　是嵗荆南湖南平唐國呉趙漳泉奉正朔蜀稱廣政<lb/>
　二十六年南漢大寳六年北漢天㑹八年<lb/>
春二月天雄符彦卿来朝<lb/>
　上欲使之典兵趙普諫不聽宣已出復懐入從容言<lb/>
<pb n="KR2b0025_WYG_001-33a"/>
　之上曰彦卿豈負朕耶普曰陛下何以能負周世宗<lb/>
　上黙然事遂寢<lb/>
　彦卿武勇有謀善用兵契丹既滅晉北歸耶律徳光<lb/>
　毋問其左右曰彦卿安在或對曰在徐州毋曰不與<lb/>
　彦卿来何失䇿之甚也<lb/>
命慕容延釗等㑹周保權討張文表師出江陵髙繼沖<lb/>
降荆南平復以繼沖領荆南<lb/>
　上命延釗等欲因假道取江陵髙繼沖使來犒師李處<lb/>
<pb n="KR2b0025_WYG_001-33b"/>
　耘遂將輕騎徑往襲之繼沖大懼奉表以三州十七<lb/>
　縣十四萬二千户口来歸<lb/>
　初李景威請於荆門中道險隘處設伏襲王師繼沖<lb/>
　不從扼吭而死上聞之曰忠臣也命厚䘏其家<lb/>
　未幾繼沖表請陪祀詔許之因舉族歸朝十二月命<lb/>
　鎮武寧<lb/>
澶滑等州飢遣使賑之<lb/>
延釗至湖南保權拒守三月入朗州獲保權湖南平<lb/>
<pb n="KR2b0025_WYG_001-34a"/>
　王師之未至也張文表已敗死保權聞王師既下荆南<lb/>
　懼而備守遂命進討平之得州十四監一縣六十六<lb/>
　户九萬七千<lb/>
定折杖法<lb/>
　徒流笞杖各有數凡流刑四曰加役流杖二十配役<lb/>
　三年流三千里杖二十二千五百里杖十八二千里<lb/>
　杖十七並配役一年徒刑五曰徒三年杖二十二年<lb/>
　半杖十八二年杖十七一年半杖十五一年杖十三<lb/>
<pb n="KR2b0025_WYG_001-34b"/>
　杖刑五曰杖一百為杖二十九十為十八八十為十<lb/>
　七七十為十五六十為十三笞刑五曰笞五十為十<lb/>
　下四十三十為八二十十為七舊據獄官令用杖至<lb/>
　是定折杖法常行官杖厚薄長短如周顯徳中制徒<lb/>
　流笞杖通用常行杖徒罪決而不役徒流者皆背受<lb/>
　杖<lb/>
復義倉<lb/>
　一石别収一斗<lb/>
<pb n="KR2b0025_WYG_001-35a"/>
　乾徳中詔發義倉賑飢民者勿待報<lb/>
夏四月赦荆湖<lb/>
置諸州通判命文臣知州<lb/>
　分節度使刺史之權也或節度使刺史有闕則以文<lb/>
　臣代之於是賈玭等通判湖南等州李昉權衡州<lb/>
　乾徳五年仍詔通判鈐轄都監等毋得受節度使添<lb/>
　給<lb/>
幸國子監<lb/>
<pb n="KR2b0025_WYG_001-35b"/>
幸武成王廟<lb/>
閲習水戰<lb/>
　鑿池于朱明門外選卒號水虎捷習戰池中上數臨<lb/>
　視焉<lb/>
行應天厯<lb/>
　王處訥所上上為之序<lb/>
幸玉津園閲騎射<lb/>
五月命文頴致仕<lb/>
<pb n="KR2b0025_WYG_001-36a"/>
　先是上命執政擇廷臣董在京諸倉頴以工部侍郎<lb/>
　充首選自以清望官辭不肯為上曰惟致仕乃免頴<lb/>
　遂請老<lb/>
　建隆初下揚州以樞宻院直學士杜韓監州税以朝<lb/>
　臣監諸州税始此<lb/>
　國初承舊制用三司大將領糧料之職開寳六年改<lb/>
　任京官以著作郎陸光範為糧料使未幾京城左右<lb/>
　軍巡院亦改用士人以館陶令李蕚安豐令趙中衡<lb/>
<pb n="KR2b0025_WYG_001-36b"/>
　兼左右軍巡檢<lb/>
　尋又以京官為三司孔目司<lb/>
泉州陳洪進廢張漢思自領軍務<lb/>
六月定武成王廟從祀<lb/>
　先是上臨幸觀所畫名將指曰起殺已降不武命去<lb/>
　之乃詔張昭竇儀髙錫等取厯代謀臣名將功業始<lb/>
　終無瑕者配享梁周翰言昭等所定未當上以升黜<lb/>
　之意有所勸懲不報<lb/>
<pb n="KR2b0025_WYG_001-37a"/>
脩前厯代帝王祀典<lb/>
　詔先代帝王每三年一享堯廟在臨汾舜廟在河中<lb/>
　禹廟在陜湯廟在偃師文王在豐武王在鎬漢髙祖<lb/>
　在長陵宜更立光武廟于南陽唐太宗廟于醴泉<lb/>
澶濮等州蝗<lb/>
定蜡社日<lb/>
　太常博士和峴上言蜡臘之别名聖朝以戌日為臘<lb/>
　而前日辛夘行蜡禮非是按唐貞觀中以前寅蜡百<lb/>
<pb n="KR2b0025_WYG_001-37b"/>
　神夘祭社稷辰日臘享宗廟開元定禮三祭皆用臘<lb/>
　辰以應土徳有司請用開元禮三祭同用戌日從之<lb/>
定進馬齋郎員<lb/>
　唐制禮部簡試太廟齋郎文資也兵部簡試千牛備<lb/>
　身及太子千牛武資也蓋文武䕃補之制也後唐天<lb/>
　成中定齋郎嵗以三十人為限同光中定千牛左右<lb/>
　仗各六員嵗以十二員為限至是減之兵部每嵗補<lb/>
　進馬十員禮部補齋郎十五員臺省六品諸司五品<lb/>
<pb n="KR2b0025_WYG_001-38a"/>
　登朝第一任方得䕃補<lb/>
命朝官知縣<lb/>
　大理正奚嶼知館陶縣監察御史王祐知魏縣楊應<lb/>
　夢知永濟縣屯田員外郎于繼微知臨清縣常參官<lb/>
　知縣自嶼等始也<lb/>
　時符彦卿久鎮大名專恣不法屬邑頗不治故特選<lb/>
　强幹者往莅之其後右賛善大夫周渭亦知永濟彦<lb/>
　卿郊迎渭揖于馬上就館始與彦卿相見畧不降屈<lb/>
<pb n="KR2b0025_WYG_001-38b"/>
　縣有盗傷人而逸渭捕獲暴其罪斬之不以送府渭<lb/>
　先是為白馬主簿縣大吏犯法渭即斬之上竒其才<lb/>
　故擢右賛善大夫<lb/>
秋七月幸武成王廟<lb/>
幸新池閲習水戰<lb/>
八月河決濟州<lb/>
頒新刑統<lb/>
　竇儀等所定也<lb/>
<pb n="KR2b0025_WYG_001-39a"/>
張瓊自殺<lb/>
　時軍校史珪石漢卿等方得幸瓊輕侮之二人因譛<lb/>
　瓊養部曲百餘人擅威上召諭之不伏下有司案鞫<lb/>
　瓊自殺上旋聞其家无餘財只有奴三人甚悔以責<lb/>
　漢卿漢卿曰瓊所養一敵百耳上命優䘏瓊家亦不<lb/>
　罪漢卿<lb/>
女真来貢<lb/>
　蠲登州沙門島居民租賦令專治舟船渡所貢馬<lb/>
<pb n="KR2b0025_WYG_001-39b"/>
九月北漢冦平晉軍郭進等救之未至冦遁<lb/>
　時北漢以契丹兵入冦進往救之郭進御軍嚴每入<lb/>
　北漢境无不克捷上時遣戍卒必諭之曰汝輩當謹<lb/>
　奉法我猶赦汝郭進殺汝矣嘗選御馬直三十人𨽻<lb/>
　進麾下押隊屬與北漢人戰往往退怯進斬十餘人<lb/>
　奏至上方閲武便殿厲聲曰御馬直千百人中始得<lb/>
　一二小違節度郭進遽殺之誠如此壟種健兒亦不<lb/>
　足供之乃潜遣中使奬諭之嘗有軍校詣闕訴進不<lb/>
<pb n="KR2b0025_WYG_001-40a"/>
　法事上謂近臣曰所訴事多非實蓋進御下嚴此人<lb/>
　有過懼而誣之耳即執付進令自誅之㑹北漢入冦<lb/>
　進謂之曰我赦汝罪汝能殺㓂則薦汝于朝其人果<lb/>
　立功而還奏遷其秩<lb/>
　後上令有司為進治第用筩瓦有司言惟親王公主<lb/>
　始得用此上怒曰郭進控扼西山逾十年使我無西<lb/>
　顧之憂我視進豈減兒女耶<lb/>
十月作版籍户帖户鈔<lb/>
<pb n="KR2b0025_WYG_001-40b"/>
十一月陳洪進稱藩<lb/>
甲子郊奉宣祖配大赦改元<lb/>
　先是詔以冬至有事南郊有司言冬至乃十一月晦<lb/>
　前一日皇帝始郊不應近晦乃改用十六日甲子<lb/>
　郊天之禮唐制每嵗冬至圜丘正月上辛祈榖孟夏<lb/>
　雩祀季秋大享凡四祭昊天上帝親祀則并設皇地<lb/>
　祇位國朝因之作壇于國城之南每嵗命有司奉祀<lb/>
　于南郊其祭皇地祗及神州地祗亦因唐制皇地祗<lb/>
<pb n="KR2b0025_WYG_001-41a"/>
　祭以夏至作方丘宫城北十四里神州地祗祭以孟<lb/>
　夏别為壇于北郊云太常博士和峴言祭不欲數今十<lb/>
　一月十六日親祀南郊請權停二十九日南至之祀從之<lb/>
　司徒兼侍中范質為南郊大禮使翰林學士承㫖禮<lb/>
　部尚書陶榖禮儀使吏部尚書張昭鹵簿使御史中<lb/>
　丞劉温叟儀仗使皇弟開封尹光義橋道頓遞使先<lb/>
　是上命范質等講求典故質乃詳定為南郊行禮圖<lb/>
　令司天監定從祀星辰圖上之<lb/>
<pb n="KR2b0025_WYG_001-41b"/>
　癸亥享太廟是夕陰時夜分開霽上初詣太廟乗玉<lb/>
　輅左諫議大夫崔頌攝太僕上問儀仗名物甚悉頌<lb/>
　應對詳敏上大悦將升壇有司具黄褥為道上曰朕<lb/>
　潔誠事天不必如此命徹之還官將駕金輅顧左右<lb/>
　曰于典故可以輦否左右對以無害乃乗輦壬申以<lb/>
　南郊禮成大宴廣政殿號曰飲福自是為例<lb/>
十二月皇后王氏崩<lb/>
　諡曰孝明<lb/>
<pb n="KR2b0025_WYG_001-42a"/>
　后之事昭憲太后也曲盡孝敬得其歡心<lb/>
出鄭起楊徽之為縣令<lb/>
　起顯徳中嘗貽書范質言上有人望不宜握禁兵徽<lb/>
　之亦嘗以是言于世宗上即位將因事誅之皇弟光<lb/>
　義曰此周忠臣也不宜得罪至是並出之鄭起一作<lb/>
　孟起<lb/>
閏月覆試拔萃科<lb/>
改卜安陵於西京<lb/>
<pb n="KR2b0025_WYG_001-42b"/>
北漢冦府州折徳扆敗之<lb/>
奉赤帝為感生帝<lb/>
　從聶崇義之請也國朝因唐制每嵗四郊迎氣及土<lb/>
　王曰祀五方五帝以五人帝配五官三辰七宿從祀<lb/>
　崇義言國家以火徳王宜别祀赤帝于是以正月上<lb/>
　辛祠之奉宣祖配<lb/>
甲子乾徳二年<lb/>
　唐國呉越漳泉奉正朔蜀稱廣政二十七年南漢大<lb/>
<pb n="KR2b0025_WYG_001-43a"/>
　寳七年北漢天㑹九年<lb/>
春正月行四時參選法<lb/>
　不俟冬集<lb/>
以張去華為右補闕<lb/>
　去華為秘書郎上書自薦願與知制誥張澹並試上<lb/>
　命承㫖陶榖試之于講武殿澹不應䇿問責授左司<lb/>
　員外郎以去華為右補闕朝議薄去華躁進以是不<lb/>
　遷秩者十六年<lb/>
<pb n="KR2b0025_WYG_001-43b"/>
范質王溥魏仁浦罷<lb/>
　以質等再表求退故也<lb/>
　自唐以来宰相入見必命坐大政事則面議之從容<lb/>
　賜茶而退自除號令除拜刑賞廢置但入執狀畫可<lb/>
　降出即行之質等自以前朝舊臣稍存形迹每事具<lb/>
　劄子進呈退即批所得聖㫖同列書字以志之由是<lb/>
　奏議浸多而賜茶之禮遂廢<lb/>
　未幾質卒自質寢疾上數親臨視器皿不具者賜之<lb/>
<pb n="KR2b0025_WYG_001-44a"/>
　質以亷介自持門無私謁五代以来宰相多取給方<lb/>
　鎮質始絶之為相日命刺史縣令必以户口版籍為<lb/>
　急每遣使者按民田及獄皆召見為述天子憂勤之<lb/>
　意時號賢相上後因講求輔弼謂左右曰范質居第<lb/>
　之外不營資産真宰相也太宗亦素重質以為前朝<lb/>
　宰相循規矩重名器持亷節无出質之右者但欠世<lb/>
　宗一死耳<lb/>
以趙普同平章事李崇矩為樞宻使<lb/>
<pb n="KR2b0025_WYG_001-44b"/>
　上既除普及崇矩无宰相書勅使問翰林陶榖榖謂<lb/>
　自昔輔相未嘗虛位唯唐太和中甘露事數日无宰<lb/>
　相時左僕射令狐楚等奉行制書今尚書亦南省長<lb/>
　官可以書勅竇儀曰榖所陳非承平令典令皇弟開<lb/>
　封尹同平章事即宰相之任也上從之<lb/>
　尋命普監脩國史先是宰相兼職皆内降制處分至<lb/>
　是止用勅非舊典也<lb/>
夏四月親䇿制科<lb/>
<pb n="KR2b0025_WYG_001-45a"/>
　周設賢良經學吏理三科至是親䇿賢良科得博州<lb/>
　判官頴贄<lb/>
改葬宣祖及昭憲皇后于安陵以孝明孝惠二后祔<lb/>
　尋以神主祔别廟孝明居上孝惠次之<lb/>
置㕘知政事<lb/>
　上欲為普置副而難其名稱召問陶榖下宰相一等<lb/>
　何官榖引唐㕘知政事為對薛居正時為樞宻直學<lb/>
　士吕餘慶為兵部侍郎乃命二人并以本官兼之不<lb/>
<pb n="KR2b0025_WYG_001-45b"/>
　宣制不押班不知印不升政事堂蓋未欲遽令與普<lb/>
　齊也<lb/>
　史臣曰按唐㕘預朝政㕘知政事等職皆宰相任也<lb/>
　髙宗嘗欲用郭待舉㕘知政事復以其資淺止令同<lb/>
　承受平章事則平章事亞于㕘政矣榖言失之<lb/>
六月以皇子徳昭為防禦使<lb/>
　前代皇子出閣即封王上以徳昭未冠特殺其禮非<lb/>
　舊典也紹聖中皇子初命即封國公遂為故事<lb/>
<pb n="KR2b0025_WYG_001-46a"/>
河南北陜西蝗<lb/>
秋七月定選法<lb/>
　陶榖所上詔行之自是銓選漸有倫矣初張昭領選<lb/>
　凡京官七品以下猶屬銓自後京官以上无選中書<lb/>
　門下時除而使府不許辟召募職悉由銓授<lb/>
詔吏部奏擢選人<lb/>
　上慮銓衡止凴資厯英俊或沉下僚命取選人堪升<lb/>
　擢者上之<lb/>
<pb n="KR2b0025_WYG_001-46b"/>
八月置𣙜貨務<lb/>
　置于京師及沿江令商旅入金帛京師執引詣沿江<lb/>
　給茶<lb/>
九月永安折徳扆卒<lb/>
　以其子御勲嗣知府州自是世襲<lb/>
冬十一月命王全斌等伐蜀<lb/>
　蜀主以蠟書遺北漢謀連兵入冦上曰吾西討有名<lb/>
　乃命全斌等將兵三萬由鳯州道劉光義等將兵二<lb/>
<pb n="KR2b0025_WYG_001-47a"/>
　萬由歸州道進討崔彦進曹彬等副之上詔諸將毋<lb/>
　得侵暴違者以軍法從事又為蜀主治第以待其至<lb/>
　蜀主聞王師出命王昭逺趙崇韜韓保正李進分兵<lb/>
　拒戰全斌攻拔興州又敗蜀兵于三泉禽保正及進<lb/>
　初蜀于夔州鎖江為浮梁上設敵樓二重夾江列礟<lb/>
　上出地圖指其處謂諸將曰泝江至此切勿以舟師<lb/>
　爭勝當先遣步騎潜擊俟其稍却乃引戰棹夾攻可<lb/>
　必勝也光義至如上䇿攻克之髙彦儔戰死于是蜀<lb/>
<pb n="KR2b0025_WYG_001-47b"/>
　將焚浮梁而遁<lb/>
　時京師大雪上設氊帷于講武殿衣紫貂裘㡌以視<lb/>
　事忽謂左右曰我被服如此體尚覺寒西征將帥衝<lb/>
　犯霏霰何以堪處即解裘㡌遣中黄門馳驛齎賜全<lb/>
　斌且諭㫖諸將以不能徧及也全斌拜賜感泣<lb/>
乙丑乾徳三年<lb/>
　是嵗蜀平唐國呉越漳泉奉正朔南漢大寳八年北<lb/>
　漢天㑹十年<lb/>
<pb n="KR2b0025_WYG_001-48a"/>
春正月克劔門下劒州孟昶降蜀平<lb/>
　全斌等趨劒門次益光得降卒言益光江東越大山<lb/>
　數重有狹徑名來蘇蜀人于江西置柵對岸可渡自<lb/>
　此出劒門南二十里至青彊與官道合若行此路則<lb/>
　劍門不足恃也乃分兵趨来蘇跨江為浮梁以濟蜀<lb/>
　人見之棄塞而遁遂至青彊與大軍夾擊劍門破之<lb/>
　執王昭逺趙崇韜劉光義等進克萬施開忠四州峽<lb/>
　中郡縣悉下次遂州知州陳愈舉城降盡出府庫金<lb/>
<pb n="KR2b0025_WYG_001-48b"/>
　帛以給將士初諸將辭行上謂之曰所破郡縣當傾<lb/>
　帑藏為朕賞戰士國家所取惟土疆耳故人皆效命<lb/>
　所至成功如席巻之易云是時蜀兵所在潰奔蜀主<lb/>
　聞之大懼司空李昊勸昶降昶命昊草表前蜀之亡<lb/>
　也降表亦昊為之蜀人夜書其門曰世脩降表李家<lb/>
　表至全斌以聞昶詣軍降自全斌等發京師至昶降<lb/>
　凡六十六日得州四十六縣二百四十户五十三萬<lb/>
　四千為西川路<lb/>
<pb n="KR2b0025_WYG_001-49a"/>
　初王師之下西蜀也諸將所過咸欲屠戮以逞獨曹<lb/>
　彬禁止之故峽路兵終始秋毫不犯上聞之喜曰吾<lb/>
　任得其人矣賜詔褒之王仁瞻自蜀返厯詆諸將獨<lb/>
　曰清亷畏謹不負陛下使者唯曹彬一人耳上嘗從<lb/>
　容問彬以官吏能否彬惟薦沈義倫可任<lb/>
　昶尋至闕上表待罪詔釋罪昶入見上勞執之賜賚<lb/>
　甚厚始議伐蜀也詔有司治昶第一區凡五百餘間<lb/>
　遂以賜之加昶檢校太師中書令秦國公仍授其子弟<lb/>
<pb n="KR2b0025_WYG_001-49b"/>
　及偽相李昊等官未幾昶卒昶母李氏不哭舉酒酹<lb/>
　地曰汝不能死社稷貪生至今日吾所以忍死者為<lb/>
　汝在耳今汝既死吾安用生因不食數日亦卒<lb/>
二月壬寅朔日當食不虧<lb/>
赦西蜀<lb/>
　賜師所過租除科役賦調之无名者賑貧乏赦羣盜<lb/>
　訪賢才叙官吏蜀人以安自是下嶺表平江南皆如<lb/>
　之<lb/>
<pb n="KR2b0025_WYG_001-50a"/>
　上聞西川行營有大校割民妻乳而殺之者亟召斬<lb/>
　之近臣營救頗切上流涕曰興師弔伐婦人何罪殘<lb/>
　忍至此當使置法以償其寃<lb/>
　時蜀中群盗四起將士多驕恣全斌等不能禁命吕<lb/>
　餘慶知成都餘慶至捕斬軍校為刼者民乃寧居馮<lb/>
　瓉知梓州瓉視事纔數日㑹亂卒嘯聚夜攻州城瓉<lb/>
　曰烏合之衆必無固志旦自潰矣城中止有三百人<lb/>
　分守諸門瓉坐城樓宻令促其更籌未夜分擊五鼓<lb/>
<pb n="KR2b0025_WYG_001-50b"/>
　賊遁去<lb/>
三月令諸州令入輸京師<lb/>
　自唐天寳以来方鎮屯重兵以賦入自贍上供殊鮮<lb/>
　五代方鎮益强率厚自利故趙普勸上革其弊時方<lb/>
　鎮闕帥稍命文臣權所在場院間遣京朝官廷臣監<lb/>
　臨又置轉運使通判由是利歸公上外權削矣<lb/>
　開寳六年令諸州錢物盡數係省毋得妄有支費<lb/>
置封樁庫<lb/>
<pb n="KR2b0025_WYG_001-51a"/>
　國初貢賦悉入左藏庫及取荆湖下西蜀儲積充羡<lb/>
　上顧左右曰軍旅飢饉當預為之備不可臨事厚歛<lb/>
　于民乃于講武殿後别為内庫以貯金帛凡嵗終用<lb/>
　度之餘皆入焉<lb/>
夏五月大赦<lb/>
秋七月河決陽武<lb/>
八月籍諸道驍勇補禁衞<lb/>
　上親臨試之用趙普之謀也<lb/>
<pb n="KR2b0025_WYG_001-51b"/>
　按建隆中以諸郡本城兵供百役或更戍他郡三司<lb/>
　禁旅就糧州郡亦不得常坐食于京師自列郡各置<lb/>
　禁軍嚴差出占破之令而壯城作院各置指揮由是<lb/>
　禁軍无就糧者而廂軍亦升為禁軍不復戍役矣<lb/>
　按祥符天聖徧勅諸郡自騎射至牢城凡名額二百<lb/>
　二十三總為本城而已所謂禁兵者皆三司之卒分<lb/>
　屯而更戍令之屯駐駐泊之名而鈐轄都監監押之<lb/>
　官所部領者也三邊之兵間因事宜升為禁軍者則<lb/>
<pb n="KR2b0025_WYG_001-52a"/>
　所謂四十四處禁軍如咸平中并陜西選中保捷慶<lb/>
　厯中升河北教閲本城為禁軍之類是已是為就糧<lb/>
　自元昊叛而西北有保毅王倫叛而東南有宣毅於<lb/>
　是列郡稍置禁軍嘉祐中詔東南帥司各置威果凡<lb/>
　二十五指揮亦无過九大郡熈寧按天下廂軍之籍<lb/>
　五十萬人而不足以戰于是教閲之法起其後以廂<lb/>
　軍省併為額則今之兩浙崇節福建保節之類是也<lb/>
　教閲之兵因别為額而𨽻之將下則今兩浙雄節福<lb/>
<pb n="KR2b0025_WYG_001-52b"/>
　建廣節之類是也五年始排立就糧禁軍之下元豐<lb/>
　兵令悉以雄節之類升同禁軍由是禁軍始遍天下<lb/>
　矣<lb/>
九月河決澶州<lb/>
　命治之<lb/>
御講武殿閲兵<lb/>
　以馬軍為驍雄步軍為雄武并屬侍衞司初上命給<lb/>
　諸軍緡錢俾取妻王繼勲主雄武軍不能戢下凡百<lb/>
<pb n="KR2b0025_WYG_001-53a"/>
　餘人掠人妻女上聞大怒命捕杖之小黄門見而不<lb/>
　奏亦杖數十<lb/>
𣙜蘄黄等州茶<lb/>
　從淮南轉運使蘇曉之請也蘄黄舒廬夀嵗入百餘<lb/>
　萬緡<lb/>
冬十二月更定舅姑服制<lb/>
　初令婦為舅姑服三年<lb/>
丙寅乾徳四年<lb/>
<pb n="KR2b0025_WYG_001-53b"/>
　唐國呉越漳泉奉正朔南漢大寳九年北漢天㑹十<lb/>
　一年<lb/>
春三月廢義倉<lb/>
夏四月禁獻羡餘<lb/>
　詔曰出納之吝謂之有司張全操所言諸場院有羡<lb/>
　餘芻粟者請行賞典此非掊克民租私減軍食何以<lb/>
　致之宜寢其事仍嚴加止絶<lb/>
五月收蜀圖書<lb/>
<pb n="KR2b0025_WYG_001-54a"/>
　上遣使收蜀圖書法物所上法物見昶七寳裝溺器<lb/>
　曰自奉如此欲无亡得乎遽命碎之<lb/>
　初上命宰相撰前世所无年號以改今元既平蜀得<lb/>
　蜀鏡有乾徳四年字上召陶榖竇儀問之儀曰昔偽<lb/>
　蜀王衍有此年號上歎曰宰相須用讀書人由是益<lb/>
　重儒臣<lb/>
　嘗謂近臣曰今之武臣欲盡令讀書貴知為治之道<lb/>
　近臣莫對<lb/>
<pb n="KR2b0025_WYG_001-54b"/>
　上性嚴重寡言獨喜讀書雖在軍中手不釋巻顯徳<lb/>
　中從世宗平淮甸或譛上曰趙某下夀州所載數車皆<lb/>
　重寳也世宗遣使按之唯書數千巻无他物世宗召<lb/>
　諭曰卿方為朕作將帥何用書為上頓首曰臣無竒<lb/>
　謀上賛聖徳所以聚書欲廣聞見增智慮也<lb/>
六月定内侍養子法<lb/>
　年滿三十无養子者聽養一子<lb/>
䇿制科<lb/>
<pb n="KR2b0025_WYG_001-55a"/>
　於紫雲樓下上從容謂翰林學士承㫖陶榖等曰則<lb/>
　天女主耳雖刑罰枉濫而終不殺仁傑所以能享國<lb/>
　者良由此也因論前代帝王得失日晡乃罷田涉等<lb/>
　所試文理疎畧并賜酒食遣之<lb/>
河決灌城<lb/>
秋七月置俸户<lb/>
　聽州縣官各置俸户月輸錢五百<lb/>
以安守忠為漢州刺史<lb/>
<pb n="KR2b0025_WYG_001-55b"/>
　上每遣使必戒之曰安守忠在蜀能自律已汝輩宜<lb/>
　慕效之<lb/>
八月河決靈河<lb/>
　發夫卒數萬命韓重斌等董其役治之<lb/>
以孔宜為曲阜縣主簿<lb/>
　孔子四十四代孫也舉進士不中因上書述其家世<lb/>
　特命之<lb/>
宴近臣<lb/>
<pb n="KR2b0025_WYG_001-56a"/>
　宴紫雲樓下上因論及民事謂趙普等曰愚下之民雖<lb/>
　不分菽麥如藩侯不為撫養務行苛虐朕斷不容之<lb/>
　普對曰陛下愛民如此乃堯舜之用心也<lb/>
　開寳中又嘗謂宰臣曰年榖豐登人物繁盛若非上<lb/>
　天垂祐何以及此所宜宣恩濟治振舉闕政庶幾開<lb/>
　太平之基也<lb/>
閠月求遺書<lb/>
九月寛縁坐法<lb/>
<pb n="KR2b0025_WYG_001-56b"/>
　時蜀戍卒有亡命在賊黨中者或請按誅其妻子上<lb/>
　曰朕慮其間有被賊驅脅非本心者乃盡釋之免者<lb/>
　幾萬餘人<lb/>
以党進領侍衞步軍司<lb/>
　先是禁軍校自軍都虞候以上悉以所掌卒伍數細<lb/>
　書于所執之梃謂之杖記如笏記焉進本出戎虜不<lb/>
　識文字上一日問進兵籍幾何進不能對舉梃曰盡<lb/>
　在是矣上笑謂其忠實益厚之進每擐甲胄則髭髯<lb/>
<pb n="KR2b0025_WYG_001-57a"/>
　皆䜿目光如電望之若神人<lb/>
冬十一月初用雅樂<lb/>
　日南至上御乾元殿受朝畢常服御大明殿羣臣上<lb/>
　夀初用雅樂登歌文徳武功二舞先是上以禮樂之<lb/>
　器尚多淪廢命太常司和峴講求修復皆如舊制又<lb/>
　以雅樂聲髙命峴討論峴請以司天臺景表石尺為<lb/>
　準取王朴所定尺校之短于石尺四分樂聲之髙由<lb/>
　此乃别造新尺并黄鐘九寸之管使工人校其聲實<lb/>
<pb n="KR2b0025_WYG_001-57b"/>
　下于朴所定管一律遂别造十二律管以取聲音始<lb/>
　和暢至是用之<lb/>
十二月竇儀卒<lb/>
　上以儀在滁州不與親吏交每嘉其有守屢欲用儀<lb/>
　為相趙普忌儀剛直遽引薛居正吕餘慶為副又與<lb/>
　陶榖趙逢髙錫等共排之事遂寢卒終于翰林學士<lb/>
　上憫然曰天何奪我竇儀之速也上嘗岸幘跣足召<lb/>
　儀儀不肯入亟索冠帶而後召入儀因進曰陛下創<lb/>
<pb n="KR2b0025_WYG_001-58a"/>
　業垂統宜以禮示天下上歛容謝之由是對近臣未<lb/>
　嘗不冠帶也陶榖文翰冠一時自以久次意且大用<lb/>
　然為人傾側狠媚事魏仁浦望塵而拜上素薄之遂<lb/>
　不用<lb/>
　<lb/>
　<lb/>
　<lb/>
　<lb/>
<pb n="KR2b0025_WYG_001-58b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻一<lb/>
</p>
<p>
</p>
  </div>
<div>
                <head>九朝編年備要巻二</head>
    <p>
<pb n="KR2b0025_WYG_002-1a"/>
欽定四庫全書<lb/>
　九朝編年備要巻二　　　　宋　陳均　撰<lb/>
太祖皇帝<hi>起丁夘乾徳五年止丙子開寳九年</hi>
丁夘乾徳五年<lb/>
　唐國呉越漳泉奉正朔南漢大寳十年北漢天㑹十<lb/>
　二年<lb/>
春正月修河堤<lb/>
以曹彬為宣徽南院使領義成節度<lb/>
<pb n="KR2b0025_WYG_002-1b"/>
　上賞曹彬特優彬辭上曰卿有功無過茍有纎芥之<lb/>
　累王仁瞻豈為卿隱又以劉光義張廷翰李進卿平<lb/>
　蜀不擾命領鎮安彰國保順節度使先是或告王全<lb/>
　斌等在蜀掠奪子女隱没貨財上令併按以擅尅軍<lb/>
　士装錢及殺降致冦之由罪當死上赦之乃責全斌<lb/>
　及崔彦進崇義昭化留後王仁瞻右衞大將軍<lb/>
沈義倫為樞宻副使<lb/>
　初義倫為隨軍轉運使入成都獨居僧寺蔬食偽蜀<lb/>
<pb n="KR2b0025_WYG_002-2a"/>
　羣臣有以珍寳竒巧之物為獻者皆却之東歸篋中<lb/>
　所有唯圖書數巻而已上聞其清節過人故擢用之<lb/>
覆試進士<lb/>
　盧多遜知舉上復詔參知政事薛居正于中書覆試<lb/>
　皆合格乃賜及第建隆間詔及第人不得于知舉稱<lb/>
　門生乾徳元年令貢舉不得用朝臣公薦至是又加<lb/>
　覆試而貢舉條令益宻矣故事每嵗知舉官將赴貢<lb/>
　院臺閣近臣得薦抱至藝者號曰公薦然去取不能<lb/>
<pb n="KR2b0025_WYG_002-2b"/>
　無所私故禁之<lb/>
韓重贇罷<lb/>
　時為殿前都指揮使有譛其私取親兵為腹心者上<lb/>
　怒欲誅之趙普曰若重贇以譛誅即人人懼罪誰敢<lb/>
　為陛下將者上乃止命重贇出領彰徳節度重贇聞<lb/>
　普救已他日詣普謝普拒弗見重贇罷後殿前都指<lb/>
　揮使六年不除至開寳六年始以楊義為之<lb/>
三月趙普加左僕射<lb/>
<pb n="KR2b0025_WYG_002-3a"/>
五星聚奎<lb/>
　初竇儼與盧多遜楊徽之周顯徳中同為諫官儼善<lb/>
　推星步厯嘗謂徽之等曰丁夘嵗五星聚奎自此天<lb/>
　下太平二拾遺見之儼不與也<lb/>
夏四月馬士元致仕<lb/>
　士元時為給事中謁沈義倫適有吏白事不顧士元<lb/>
　士元曰我為臺省近臣不為執政所禮可以去矣<lb/>
六月戊午朔日有食之<lb/>
<pb n="KR2b0025_WYG_002-3b"/>
秋八月河決衞州<lb/>
　入其郛殺數百人<lb/>
九月李彛興卒<lb/>
　子克叡嗣領軍務<lb/>
冬十月置綾錦院<lb/>
　因平蜀得錦工數百人而置院<lb/>
戊辰開寳元年<lb/>
　十一月改元<lb/>
<pb n="KR2b0025_WYG_002-4a"/>
　唐國呉越漳泉奉正朔南漢大寳十一年北漢主劉<lb/>
　繼元立改天㑹十三年為廣運元年<lb/>
春正月修京城<lb/>
修大内<lb/>
　初上命增修大内至是營繕畢賜諸門名上坐寢殿<lb/>
　令洞闢諸門皆端直軒豁無有蔽壅因謂左右曰此<lb/>
　如我心少有邪曲人皆見之矣<lb/>
　上又嘗語宰相曰古之為君鮮能正身自致無過之<lb/>
<pb n="KR2b0025_WYG_002-4b"/>
　地朕當夙夜畏懼防非窒欲庶幾以徳化人之義如<lb/>
　唐太宗受人諫疏直詆其失曾不愧恥豈若不為之<lb/>
　而使下無間言哉為臣者或不終其名節陷于不義<lb/>
　蓋忠信之薄而獲福亦淺鮮斯可戒矣<lb/>
二月納皇后宋氏<lb/>
　忠武節度使延渥之長女也延渥尋改名渥<lb/>
行覆試法<lb/>
　王祐知舉陶榖子邴登第上曰榖不能訓子邴安得<lb/>
<pb n="KR2b0025_WYG_002-5a"/>
　第遽命中書覆試因詔自今舉人凡關食禄之家皆<lb/>
　令覆試<lb/>
夏五月賜米麥賑唐飢<lb/>
　唐飢賜米麥十萬斛以賑之<lb/>
六月以董遵誨為通逺軍使<lb/>
　上以通逺軍西戎近邊命遵誨守焉遵誨既至召諸<lb/>
　族酋長宴勞之諭以朝廷威徳衆皆悦服後數月復<lb/>
　入冦遵誨率兵深入俘斬甚衆夷落以定上嘉其功<lb/>
<pb n="KR2b0025_WYG_002-5b"/>
　就拜羅州刺史使如故<lb/>
　遵誨嘗遣其外弟劉綜来貢馬及還上觧所服真珠<lb/>
　盤龍衣使齎賜之<lb/>
　初遵誨父宗本仕漢為隨州刺史上微時嘗往依焉遵<lb/>
　誨慿藉父勢多所凌忽及上即位遵誨累遷至驍武<lb/>
　指揮使一日便殿召見遵誨伏地請死上令左右扶<lb/>
　起未幾部下有訴其不法之事遵誨惶恐待罪上諭<lb/>
　之曰朕方赦過責功豈念舊惡遵誨再拜感泣又問<lb/>
<pb n="KR2b0025_WYG_002-6a"/>
　遵誨母安在對曰母氏在幽州患難暌隔上乃厚賞<lb/>
　購得其母還之上之不念舊惡推赤心以待臣下類<lb/>
　如此<lb/>
　遵誨太平興國中兼領靈州路巡檢在通逺凡十四<lb/>
　年<lb/>
秋七月北漢主鈞卒<lb/>
　養子繼恩立遣使告終稱嗣于契丹契丹許之然後<lb/>
　即位初漢世祖女適薛氏生子繼恩再適何氏生子繼<lb/>
<pb n="KR2b0025_WYG_002-6b"/>
　元俱幼孤世祖以鈞無子使養之皆冒姓劉氏鈞寢<lb/>
　疾召平章事郭無為執繼恩手付以後事繼恩嗣位<lb/>
　諡鈞為孝和皇帝<lb/>
　上自即位數出微行或幸功臣之家不可測趙普每<lb/>
　退朝不敢脱衣冠一夕大雪普謂上不復出矣久之<lb/>
　扣門聲異甚亟出則上立雪中普惶恐迎拜上曰已<lb/>
　約吾弟矣已而開封尹光義至即普堂設重裀地坐<lb/>
　熾炭燒肉普妻行酒上以嫂呼之普從容問曰夜久<lb/>
<pb n="KR2b0025_WYG_002-7a"/>
　寒甚陛下何以出上曰吾睡不能着一榻之外皆他<lb/>
　人家也故来見卿普曰陛下小天下耶南征北伐今<lb/>
　其時也願聞威筭所向上曰吾欲取太原普黙然良<lb/>
　久曰非臣所知也上問其故普曰太原當西北二邊<lb/>
　使一舉而下則邊患我獨當之何不姑留以俟削平<lb/>
　諸國彼彈丸黑子之地將何所逃上笑曰吾意政爾<lb/>
　姑試卿爾于是用師荆湖繼取西川嘗因北漢界上<lb/>
　諜者謂北漢主曰君家與周氏世仇宜不屈今我與<lb/>
<pb n="KR2b0025_WYG_002-7b"/>
　爾無所間何為苦此一方之人也若志中國宜下太<lb/>
　行以決勝負北漢主遣諜者復命曰河東土地兵甲<lb/>
　不足當中國之萬一區區守此蓋懼漢氏之不血食<lb/>
　也上哀其言笑謂諜者曰為我語劉鈞開爾一路<lb/>
　以為生故終劉鈞之世不以大軍北伐<lb/>
九月嚴銅錢出界禁<lb/>
　五貫以上者死以下抵罪有差<lb/>
北漢弑其主繼恩<lb/>
<pb n="KR2b0025_WYG_002-8a"/>
　弟繼元立改元廣運初北漢主惡無為之專欲逐之<lb/>
　而未果未幾供奉官侯霸榮等作亂殺之繼恩立才<lb/>
　六十餘日而難作或言無為寔使之亟誅霸榮以滅<lb/>
　口云<lb/>
李繼勲擊北漢敗之<lb/>
　繼元始立王師已入其境乃亟上表契丹求援又遣<lb/>
　將領軍扼團栢李繼勲及何繼筠等擊破之于銅鍋<lb/>
　河北漢尋復入冦大掠晉絳二州之境<lb/>
<pb n="KR2b0025_WYG_002-8b"/>
貶雷徳驤官<lb/>
　徳驤判大理寺其官屬與堂吏附㑹宰相擅增減刑<lb/>
　名徳驤憤惋求見欲面白其事未及引對即旦詣講<lb/>
　武殿奏之辭色俱厲并言趙普强市人宅第聚斂財<lb/>
　賄上怒叱之曰鼎鐺猶有耳汝不聞吾之趙普社稷<lb/>
　臣乎引柱斧擊折其上齶二齒命左右曵出詔處以<lb/>
　極刑既而怒解止用闖入之罪黜焉<lb/>
　上又嘗彈雀後苑或稱有亟事請見者亟召見之乃<lb/>
<pb n="KR2b0025_WYG_002-9a"/>
　常奏上詰之對曰臣以為尚急于彈雀上愈怒以斧<lb/>
　柄橦其口墜兩齒已而復召賜之金帛<lb/>
冬十月呉越王俶使子惟濬来貢<lb/>
十一月癸夘郊大赦改元<lb/>
　先是上親享太廟見其所陳籩豆簠簋問曰此何物<lb/>
　也左右以禮器對上曰吾祖宗寧識此亟命撤去進<lb/>
　常膳如平生既而曰古禮亦不可廢也命復設之於<lb/>
　是判太常寺和峴言按唐天寳中享太廟禮器外每<lb/>
<pb n="KR2b0025_WYG_002-9b"/>
　室加常食一牙盤五代以来遂廢其禮今請如唐故<lb/>
　事乃詔别設牙盤食禘祫時享皆用之<lb/>
十二月趙普起復<lb/>
乙巳開寳二年<lb/>
　唐國呉越漳泉奉正朔南漢大寳十二年北漢廣運<lb/>
　二年<lb/>
春二月命曹彬等伐北漢<lb/>
上親征三月圍太原<lb/>
<pb n="KR2b0025_WYG_002-10a"/>
　決晉水以灌之從陳承昭之䇿也後又決汾水灌之<lb/>
夏四月契丹分道救北漢何繼筠等敗之<lb/>
　初上料契丹必由鎮定入援太原乃使韓重贇倍道<lb/>
　兼行赴之又聞契丹兵二道其一自石嶺關入乃驛<lb/>
　召繼筠授以方畧使往拒之且曰翌日亭午候卿捷<lb/>
　書至也繼筠如期果大敗契丹于陽曲重贇亦擊破<lb/>
　其衆于定州境<lb/>
五月命諸州恤刑<lb/>
<pb n="KR2b0025_WYG_002-10b"/>
　上以暑氣方盛深念縲紲之苦乃詔諸州獄吏五日<lb/>
　一檢視洒掃獄户洗滌杻械貧者給食病者給藥小<lb/>
　罪即時遣決自是毎嵗仲夏必申明是詔<lb/>
閏月詔班師<lb/>
　太原圍急郭無為勸北漢主出降漢主不聽或言其<lb/>
　反狀明白遂殺之以徇<lb/>
　太原城久不下王廷義石漢卿皆力戰死李懐義亦<lb/>
　幾斃趙廷翰復願先登急擊上曰汝曹皆我所訓練<lb/>
<pb n="KR2b0025_WYG_002-11a"/>
　無不一當百所以備肘腋同休戚也我寧不得太原<lb/>
　豈忍使汝曹蹈必死之地乎衆皆感泣再拜㑹暑雨<lb/>
　疾疫太常博士李光賛上言請班師上覽其奏甚喜<lb/>
　乃詔班師<lb/>
　北漢主籍我所棄軍儲得粟三十萬石茶綵各數萬<lb/>
　喪敗罄竭賴此少濟北漢主決城下水水落而城多<lb/>
　圮契丹使者見曰王師若知先浸而復涸則并人無<lb/>
　遺矣<lb/>
<pb n="KR2b0025_WYG_002-11b"/>
　徙太原民萬餘户于山東河南用絳之薛光化之䇿<lb/>
　也光化言伐木必先取枝葉今河東外有契丹之助<lb/>
　内有人户賦輸恐嵗月間未能下宜于太原及河北<lb/>
　山東諸處建城寨扼契丹援兵徙其部内人户於襄<lb/>
　鄧諸州以絶其供饋上納之<lb/>
六月加賀惟忠官<lb/>
　時知易州上以其捍邊有功遷易州刺史而不易其<lb/>
　任仍令兼易定祁等州巡檢使<lb/>
<pb n="KR2b0025_WYG_002-12a"/>
唐主煜使弟從謙来貢<lb/>
　見于胙城縣唐水部員外郎查元方掌從謙牋奏上<lb/>
　命知制誥盧多遜燕從謙于館多遜奕棋次謂元方<lb/>
　曰江南竟如何元方斂衽對曰江南事大朝十餘年<lb/>
　極盡藩臣之禮不知其他多遜愧謝曰孰謂江南無<lb/>
　人<lb/>
　去嵗唐主納周氏為后昭惠后之妹也美姿容以姻<lb/>
　戚往来先得幸于唐主昭惠既殂嘗出入禁中至是<lb/>
<pb n="KR2b0025_WYG_002-12b"/>
　納以為后其與燕羣臣韓熈載等皆賦詩以風唐主<lb/>
　亦不之譴也初議婚禮詔中書令徐鉉知制誥潘佑<lb/>
　與禮官㕘定婚禮古不用樂佑以為古今不相沿襲<lb/>
　固請用樂又按禮房中樂無鐘鼓佑謂鉉曰窈窕淑<lb/>
　女鐘鼓樂之此非房中樂而何后初見帝北齊禮有<lb/>
　后先拜後起帝後拜先起之文蓋冠禮所謂母荅子<lb/>
　拜者也鉉以為夫婦人倫之本所以承宗祖主祭祀<lb/>
　請荅拜佑以為王者婚禮不與庶人同請不荅拜又<lb/>
<pb n="KR2b0025_WYG_002-13a"/>
　車服之制多所駁異議久不決唐主命徐游詳其是<lb/>
　非時佑方有寵游希㫖奏用佑議尋病疽鉉戲謂人<lb/>
　曰周孔亦能祟乎<lb/>
　唐主既納周后頗留情樂府監察御史張憲上疏其<lb/>
　畧曰大展教坊廣開第宅下條制則教人亷隅處宫<lb/>
　苑則多方竒巧唐主奬諭賜帛然終不能改<lb/>
上至自太原<lb/>
　車駕之次鎮州也幸道士蘇登房問以養生之術對<lb/>
<pb n="KR2b0025_WYG_002-13b"/>
　曰臣養生不過精思鍊氣耳帝王養生則異是老子<lb/>
　我無為而民自化我無欲而民自立無為無欲怡神<lb/>
　太和昔黄帝唐堯享國永年用此道也上悦厚賜之<lb/>
秋九月初收印契錢<lb/>
　令民典賣田宅限兩月輸錢印契<lb/>
以段思恭知靈州<lb/>
　靈武馮繼業舉族来朝上徙繼業領静難以考功郎<lb/>
　中段思恭代之仍詔之曰繼業言靈州非蕃帥主之<lb/>
<pb n="KR2b0025_WYG_002-14a"/>
　戎人不服雖衞霍名將必見逐矣意謂非我他人不<lb/>
　能治也思恭至鎮夷民安之<lb/>
　初鼎澧辰沅邵五州蠻洞數為邊患上既平荆湖選<lb/>
　蠻酋秦再雄知辰州使自辟吏屬盡與一州租税再<lb/>
　雄盡瘁撫綏一方以寧<lb/>
冬十月鳳翔王彦超等罷節鎮<lb/>
　用趙普之謀也上宴藩臣于後苑酒酣從容詔之曰<lb/>
　卿等皆國宿舊久臨劇鎮王事鞅掌非朕所以優賢<lb/>
<pb n="KR2b0025_WYG_002-14b"/>
　之意也彦超喻上㫖即自陳請老于是及武行徳郭<lb/>
　從義白重賛楊廷璋五人皆罷<lb/>
置豐州<lb/>
　契丹酋長王甲來降置豐州以處之未幾甲卒以其<lb/>
　子承美知州<lb/>
給西川等路舉人劵<lb/>
　山南荆湖等路往還給劵<lb/>
十一月以李昉盧多遜直學士院<lb/>
<pb n="KR2b0025_WYG_002-15a"/>
是嵗契丹弑其主舒嚕伯父之子明紀立<lb/>
　舒嚕性嚴急㑹醉索食不得欲斬庖人庖人因進食<lb/>
　挾刃弑之舒嚕立凡十九年諡穆宗號大順皇帝無<lb/>
　子諸部迎立天授皇帝烏雲之子明紀號天賛皇帝<lb/>
　更名賢改元保寧以髙勲守政事令封秦王蕭守興<lb/>
　為尚書令封魏王每朝必命坐議國事納守興女雅<lb/>
　雅為皇后初烏雲與妻同日遇害明紀年九嵗有以<lb/>
　氊束之藏于積薪中由是得免及即位嬰風疾國事<lb/>
<pb n="KR2b0025_WYG_002-15b"/>
　皆雅雅決之太平興國四年明紀改元乾亨<lb/>
庚午開寳三年<lb/>
　唐國呉越漳泉奉正朔南漢大寳十三年北漢廣運<lb/>
　三年<lb/>
春正月修河堤<lb/>
詔舉孝悌徳行<lb/>
　諸州滿五千户聽舉一人竒才異行不限此數<lb/>
三月賜貢士累舉人出身<lb/>
<pb n="KR2b0025_WYG_002-16a"/>
　初詔禮部貢院閲貢士及諸例十五舉以上終塲者<lb/>
　具名以聞至是籍列司馬浦等一百六人並賜本科<lb/>
　出身此初行特奏名恩例也<lb/>
召處士王昭素對<lb/>
　昭素酸棗人也少篤學有志行上聞其名召見便殿<lb/>
　時年已七十餘上問曰何以不仕致相見之晚昭素<lb/>
　謝不能上令講乾卦至九五飛龍在天則斂容曰此<lb/>
　爻正當陛下今日之事引援證據因示風諫微㫖上<lb/>
<pb n="KR2b0025_WYG_002-16b"/>
　甚悦訪以民事昭素所言誠實無隱上益嘉之又問<lb/>
　治世養身之術昭素曰治世莫若愛民養身莫若寡<lb/>
　慾上愛其語嘗書屏几間留月餘數求歸乃命以國<lb/>
　子博士致仕年八十九乃卒于家<lb/>
夏四月辛夘朔日有食之<lb/>
除河北鹽禁<lb/>
　任商旅貿易收其征<lb/>
五月置便錢務<lb/>
<pb n="KR2b0025_WYG_002-17a"/>
　上取唐朝飛錢故事許民入錢于左藏庫以諸州錢<lb/>
　給之至是始置務于京師令入錢者即日輦致而受<lb/>
　劵于左藏庫仍詔諸州候劵至即給之<lb/>
秋七月省州縣官增其俸<lb/>
八月加李謙溥官<lb/>
　謙溥為刺史在隰州十年敵人不敢犯其境上令加<lb/>
　團練使部將劉進者勇力絶人謙溥待之甚厚得其<lb/>
　死力北漢乃為䗶彈書以間之謙溥請以舉家四十<lb/>
<pb n="KR2b0025_WYG_002-17b"/>
　口保其無他上釋之令自効<lb/>
九月命潘美伐南漢<lb/>
　初上聞南漢主劉鋹奢侈殘酷曰吾當救此一方之<lb/>
　民然猶未欲遽加以兵乃命唐主諭之竟不聼囚其使<lb/>
　者上始決意討之美進拔富州賀州昭州桂州所至<lb/>
　克捷以次下連州韶州雄州美州<lb/>
修前代帝王陵<lb/>
　初詔諸道檢校厯代帝王陵寢至是西京鳳翔及雄<lb/>
<pb n="KR2b0025_WYG_002-18a"/>
　耀等州奏周文成康三王秦始皇漢髙祖文景武元<lb/>
　成哀七帝後魏孝文西魏文帝後周太祖文帝唐髙<lb/>
　祖太宗肅代徳順文武宣懿僖昭十二宗凡二十七<lb/>
　陵并曾經開發詔每帝製造禮衣一副常服一襲具<lb/>
　棺椁重葬仍令各處長令致祭<lb/>
冬十一月減冶金額<lb/>
　上覽桂陽軍嵗入白金數曰山澤之利雖多頗聞採<lb/>
　納不易詔減舊額三分之一<lb/>
<pb n="KR2b0025_WYG_002-18b"/>
契丹入冦田欽祚敗之<lb/>
　初契丹六萬騎冦定州欽祚領兵三千禦之上謂欽<lb/>
　祚曰彼衆我寡但背城列陣以待之敵至即戰勿與<lb/>
　迫逐欽祚與敵戰蒲城敵騎小却乘勝至遂城敵圍<lb/>
　之數日欽祚度城中糧少整兵開南門突圍一角<lb/>
　出是夕至保塞軍中不亡一矢北邊傳言三千打六<lb/>
　萬捷奏至上喜謂左右曰敵數犯邊我以二十匹絹<lb/>
　購一敵人首其精兵不過十萬人止費我二百萬匹<lb/>
<pb n="KR2b0025_WYG_002-19a"/>
　絹則敵盡矣自是益修邊備<lb/>
十二月修河堤<lb/>
辛未開寳四年<lb/>
　是嵗南漢平唐國呉越漳泉奉正朔北漢廣運四年<lb/>
春二月潘美克廣州劉鋹降南漢平<lb/>
　鋹先遣使乞降美因諭以上意以為彼若能戰則與<lb/>
　之戰不能戰則勸之守不能守則諭之降不降則死<lb/>
　不能死則亡非此五者不得受使者泣即部送赴闕<lb/>
<pb n="KR2b0025_WYG_002-19b"/>
　未幾鋹復遣其弟保興率衆拒戰鋹衆十五萬阻山<lb/>
　谷堅壁以待美用火攻大破之遂至廣州鋹出降美<lb/>
　承制釋之有閹人五百餘輩盛服請見悉命斬之凡<lb/>
　得州六十縣二百四十户十七萬<lb/>
詔特放選<lb/>
　以州縣闕多員少故也仍聽超折注擬<lb/>
夏四月以潘美尹崇琦同知廣州<lb/>
　美討平諸為亂者嶺表遂安<lb/>
<pb n="KR2b0025_WYG_002-20a"/>
𣙜嶺南鹽弛酒麯禁<lb/>
　詔除嶺南苛政堆鹽許官賣以佐州縣之費<lb/>
五月獻南漢俘<lb/>
　初議其禮朝臣莫能知乃遣使問吏部尚書致仕張<lb/>
　昭昭卧病口占以授使者遂用之<lb/>
　上責賜鋹酒鋹疑不敢飲捧盃乞貸死上笑曰朕推<lb/>
　赤心置人腹安有此事取其酒自飲别酌以賜鋹<lb/>
　上責鋹反覆及焚府庫之罪鋹歸咎龔澄樞李托等<lb/>
<pb n="KR2b0025_WYG_002-20b"/>
　詔誅之而釋鋹尋封鋹恩赦侯<lb/>
六月置廣州市舶司<lb/>
　命知州兼之<lb/>
秋七月劉温叟卒<lb/>
　温叟為中丞十二年上難其代終不許解職温叟重<lb/>
　厚方正好執禮事繼母孝皇弟開封尹光義嘗送錢<lb/>
　五百千遺之温叟不敢却受而封之及卒上曰必得<lb/>
　純厚如温叟者乃可遂命邊光範兼判御史臺事居<lb/>
<pb n="KR2b0025_WYG_002-21a"/>
　半嵗始為中丞<lb/>
　初上以亡蜀故相歐陽炯為翰林學士炯性坦平無<lb/>
　檢束雅善長笛上聞召至便殿奏曲温叟叩殿門求<lb/>
　見諌曰禁署之職典司誥命不可作伶人事上曰朕<lb/>
　頃聞孟昶君臣溺于聲樂炯至宰相尚習此技故為<lb/>
　我擒所以召炯欲驗之耳温叟謝曰臣愚不識陛下<lb/>
　鑒戒之微㫖自是亦不復召炯矣<lb/>
　温叟一日晚歸過明徳門西闕前上方與中黄門數<lb/>
<pb n="KR2b0025_WYG_002-21b"/>
　人登樓温叟知之令傳呼依常而過翌日請對且言<lb/>
　人主非時登樓則下必希望恩賞臣所以呼導而過<lb/>
　故示衆以陛下非時不登樓也上善之<lb/>
減廣南租耗米<lb/>
　初劉鋹私制大量重斂于民每石凡輸一石八斗運<lb/>
　使王明上言乃革之每石輸耗二升<lb/>
　是年右補闕梁周翰上疏請寛民力其畧曰西蜀淮<lb/>
　南荆潭桂廣之地皆已為王土陛下誠能以三方所<lb/>
<pb n="KR2b0025_WYG_002-22a"/>
　得之利減諸道租賦之入則徳澤均而民力寛矣上<lb/>
　嘉納其言初上以周翰有文辭欲用為知制誥周翰<lb/>
　知之遽上表謝上不悦其命遂寢<lb/>
八月詔却尊號<lb/>
　羣臣請加興化成功答曰予雖以興化為心未能力<lb/>
　致倘便以成功自大寔所難安表再上訖不允<lb/>
冬十月癸亥朔日有食之<lb/>
十一月唐主煜使弟從善来貢乞去唐號<lb/>
<pb n="KR2b0025_WYG_002-22b"/>
　改印文為江南國主乞賜詔呼名從之先是唐以銀<lb/>
　五萬兩遺宰相趙普普告于上上令受之普辭讓上<lb/>
　曰大國之體不可自為削弱當使之弗測及從善<lb/>
　入貢常賜外宻賚白金如遺普之數江南君臣聞之<lb/>
　皆駭服上欲經理江南遂留從善不遣未幾加從善<lb/>
　泰寧節度煜聞之大懼始損制度下令稱教改中書<lb/>
　門下為左右内史府尚書省為司㑹府御史臺為司<lb/>
　憲府翰林為脩文館樞宻院為光政院從善從鎰從<lb/>
<pb n="KR2b0025_WYG_002-23a"/>
　謙皆降封國公上使從善致書風煜入朝不從但增<lb/>
　嵗貢<lb/>
　朝廷忌唐南都留守林仁肇威名用計間之唐殺仁<lb/>
　肇<lb/>
呉越王俶使子惟濬来貢<lb/>
　上嘗幸趙普第時呉越方遣使遺普書及海物十瓶<lb/>
　上命啟之則滿貯皆瓜子黄金也普惶恐謝曰臣未<lb/>
　發書寔不知上笑曰彼謂國家事皆汝書生耶因命<lb/>
<pb n="KR2b0025_WYG_002-23b"/>
　普謝而受之<lb/>
癸未郊<lb/>
　初用繡衣鹵簿<lb/>
大赦<lb/>
廢川班内殿直<lb/>
　初上擇蜀兵百餘輩為川班内殿直廪給與御馬直<lb/>
　等至是郊禮行賞上以御馬直扈從時命增給川班<lb/>
　内殿直援例擊登聞鼓陳乞上怒曰朕之所與即為<lb/>
<pb n="KR2b0025_WYG_002-24a"/>
　恩澤又安有例哉命斬其妄訴者四十餘人餘悉配<lb/>
　𨽻諸軍遂廢其班<lb/>
　時内臣有李承進者逮事後唐上問曰莊宗以英武<lb/>
　定中原享國不久何也承進曰莊宗好畋獵務姑息<lb/>
　每出次近郊禁兵衞卒必控馬首希求恩賞即隨其<lb/>
　所欲給之蓋威令不行賞賚無節因以兆亂上撫髀<lb/>
　歎曰二十年夾河戰爭取得天下不能用軍法約束<lb/>
　此輩縱其無厭之求以茲臨御誠為兒戲朕今撫養<lb/>
<pb n="KR2b0025_WYG_002-24b"/>
　士卒固不吝惜爵賞茍犯吾法惟有劍耳<lb/>
河決澶州<lb/>
　東滙于鄆濮壊民田廬上怒官吏不即以聞通判姚<lb/>
　恕坐棄市知州杜審肇免官恕初為開封判官謁趙<lb/>
　普閽者不即為通恕怒而去普亟使人謝焉恕不反<lb/>
　普由是憾之後竟坐法誅投其尸于河人謂恕罪不<lb/>
　至此蓋普報私怨耳<lb/>
壬申開寳五年<lb/>
<pb n="KR2b0025_WYG_002-25a"/>
　江南呉越漳泉奉正朔北漢廣運五年<lb/>
春二月制放取士榜<lb/>
　初嵗取進士不過十數人知貢舉奏合格人姓名而<lb/>
　已至是禮部試列進士安守亮等十一人及諸科十<lb/>
　七人上召對講武殿始下制放榜新制也<lb/>
夏四月大水<lb/>
　遣使分視民田<lb/>
省嶺南郡縣<lb/>
<pb n="KR2b0025_WYG_002-25b"/>
五月廢媚川都<lb/>
　先是劉鋹于海門鎮募兵能探珠者三十人號媚川<lb/>
　都嵗溺死者甚衆鋹所居皆飾以玳瑁珠翠至是詔<lb/>
　罷之<lb/>
河大決濮陽<lb/>
　未幾又決朝城決陽武汴水亦決<lb/>
大霖雨<lb/>
出宫人<lb/>
<pb n="KR2b0025_WYG_002-26a"/>
六月塞河決<lb/>
　命曾翰董其役上詔翰曰霖雨不止又聞河決朕信<lb/>
　宿以来焚香上禱于天若天災流行願在朕躬勿施<lb/>
　于民又嘗語宰相曰霖雨不止朕日夜焦勞罔知所<lb/>
　措得非時政有闕使之然耶趙普謝曰陛下憂勤庶<lb/>
　務若雨為灾乃是臣等失職上曰朕久思之恐掖庭<lb/>
　幽閉者衆昨遣百五十餘人歸其家<lb/>
禁鋪翠<lb/>
<pb n="KR2b0025_WYG_002-26b"/>
　皇女承慶公主嘗衣鋪翠襦入宫上謂主曰汝當以<lb/>
　此與我自今不復為此飾主笑曰此所用翠羽幾何<lb/>
　上曰不然主家服此宫闈戚里必相效京城翠羽價<lb/>
　髙小民逐利展轉販易傷生浸廣寔汝之由主慙謝<lb/>
　主又嘗因侍坐與皇后因言曰官家作天子日久豈<lb/>
　不能用黄金裝肩輿乗以出入上笑曰我以四海之<lb/>
　富宫殿悉以金銀為餙力亦可辦但念我為天下守<lb/>
　財耳豈可妄用古稱以一人治天下不以天下奉一<lb/>
<pb n="KR2b0025_WYG_002-27a"/>
　人茍以自奉養為意使天下之人何仰哉<lb/>
秋八月廣南獠賊反遣内臣李神佑督戰平之<lb/>
　嶺南初下所在盜起濵海為亂尹崇琦擊之上遣神<lb/>
　祐督戰未幾盡平其黨内臣督戰始此<lb/>
以李符為京西轉運<lb/>
　符先知歸州轉運司制置有不便者符即上言上嘉<lb/>
　之至是上以京西諸州錢幣不登故任之上書李符<lb/>
　到處似朕親行八字賜之符前後條奏便宜凡百餘<lb/>
<pb n="KR2b0025_WYG_002-27b"/>
　條其四十八事皆施行著于令<lb/>
九月乙巳朔日有食之<lb/>
李崇矩罷<lb/>
　崇矩與趙普厚相交結以其女妻普子承宗上聞之<lb/>
　不悦先是宰相以樞宻使候對同止廬中上始令分<lb/>
　異之有鄭伸者客崇矩門下僅十年崇矩知其<lb/>
　無行待之漸薄伸乃誣告崇矩受舉人金為私託<lb/>
　知舉扈蒙引劉審瓊為證審瓊對上言其誣上怒<lb/>
<pb n="KR2b0025_WYG_002-28a"/>
　稍解崇矩遂罷賜伸同進士出身為酸棗縣主簿後<lb/>
　伸死其母貧餓詣崇矩子繼昌乞丐家人競前詬逐<lb/>
　繼昌獨召見與金時人稱其長者<lb/>
更漕運法<lb/>
　先是三司言倉儲月給只及明年二月請分屯諸軍<lb/>
　盡率民船以資江淮漕運上大怒切責三司楚昭輔<lb/>
　以為不素計度茍有所闕必罪爾以謝衆昭輔惶懼<lb/>
　詣皇弟光義泣告乞于上前解釋稍寛其罪使得盡<lb/>
<pb n="KR2b0025_WYG_002-28b"/>
　力光義以問牙將陳從信對曰從信常游楚泗間見<lb/>
　糧運停阻之由良以舟人日食必于所厯州縣勘給<lb/>
　故多留滯若自起發即計日併支必可以責其程限<lb/>
　又楚泗間運米入船至京師輦米入倉宜各宿備運<lb/>
　卒令即時出納如此每運可減數十日楚泗至京千<lb/>
　里舊定八十日一軍一嵗三運今去其淹留之虛日<lb/>
　則嵗可增一運矣又聞三司欲籍民船若不許則無<lb/>
　以責辦若盡取用之則冬中京師薪炭殆絶不若募<lb/>
<pb n="KR2b0025_WYG_002-29a"/>
　其船之堅實者令運糧其損敗者任民載樵薪則公<lb/>
　私俱濟又言市中米貴官乃定價斗錢七十商賈以<lb/>
　其不獲利而不至富家亦復閉糴光義然之具以告<lb/>
　上悉從其言由是蔡汴兩河漕江淮米十萬至京師<lb/>
　倉儲無乏昭輔亦免責焉<lb/>
　汴河及黄河惠民河廣濟河嵗運粟共止二百五十<lb/>
　萬石張治因為上言汴水疏鑿之由曰惠民金水五<lb/>
　丈汴水等四渠派引脉分㑹于天邑舳艫相接贍足<lb/>
<pb n="KR2b0025_WYG_002-29b"/>
　京師以無匱乏<lb/>
大饑冬十一月命㕘政薛居正等提㸃諸路水陸轉運<lb/>
使事<lb/>
　居正兼提㸃三司淮南湖南嶺南吕餘慶兼提㸃三<lb/>
　司荆南劍南<lb/>
是嵗嚴階級法<lb/>
　詔諸禁軍將校有帶邊郡者許以客禮見自餘廂都<lb/>
　指揮使至員寮各依職次一階一級全歸伏事之儀<lb/>
<pb n="KR2b0025_WYG_002-30a"/>
癸酉開寳六年<lb/>
　江南呉越漳泉奉正朔北漢廣運六年<lb/>
春正月修河隄<lb/>
二月賑曹州飢<lb/>
　運京師米二萬石以賑之<lb/>
三月周鄭王殂于房州<lb/>
　上發哀輟視朝十日命還葬慶陵之側曰順陵諡曰<lb/>
　恭帝<lb/>
<pb n="KR2b0025_WYG_002-30b"/>
初御殿親試舉人<lb/>
　李昉知舉取宋準等十一人上以進士武濟川三傳<lb/>
　劉睿材質最陋詘去之濟川者昉鄉人也上頗不悦<lb/>
　㑹有人訴昉用情取人上乃令籍終塲下第人姓名<lb/>
　得三百六十八皆召見擇其一百九十五人并準以<lb/>
　下乃御講武殿各賜紙札别試詩賦命殿中侍御史<lb/>
　李瑩等為考官得進士二十六人五經四人開元禮<lb/>
　七人三禮三十八人三傳二十六人三史三人學究<lb/>
<pb n="KR2b0025_WYG_002-31a"/>
　十八人明法五人皆賜及第又賜錢二十萬以張宴<lb/>
　㑹尋昉等皆坐責自茲殿試遂為常式<lb/>
夏四月限度僧法<lb/>
　諸州僧不及百人者每嵗許度一人<lb/>
行開寳通禮<lb/>
　初御史中丞劉温叟等上開寳通禮二百巻至是翰<lb/>
　林學士盧多遜等上開寳通禮儀纂一百巻詔付有<lb/>
　司施行改鄉貢開元禮為開寳通禮並以新書試問<lb/>
<pb n="KR2b0025_WYG_002-31b"/>
盧多遜使江南<lb/>
　及還艤舟宣化口遣白其國主曰朝廷重修天下圖<lb/>
　經獨闕江東諸州願各求一本于是江南之十九州<lb/>
　地理之逺近户口多寡多遜盡得之歸言江南可取<lb/>
　狀上嘉其謀始有意用之<lb/>
　是嵗江南主殺其臣潘佑李平佑為内史舍人平為<lb/>
　户部侍郎最相親善佑嘗言于國主曰富國之本在<lb/>
　厚農桑因請復井田之法深抑兼并有買貧者田皆<lb/>
<pb n="KR2b0025_WYG_002-32a"/>
　令歸之又依周禮造民籍造牛籍使盡闢曠土以種<lb/>
　桑薦平判司農寺以督之符命行下急于星火百姓<lb/>
　大擾國主遂詔罷之佑疑執政沮已乃厯詆大臣請<lb/>
　誅宰相湯悦等數十人又抗疏斥國主以為不及<lb/>
　桀紂孫皓國主大怒使按治之皆自殺佑初與張洎<lb/>
　為忘形之交其後俱為中書舍人稍相傾軋佑之死<lb/>
　洎頗有力焉洎時為清輝殿學士㕘預機宻恩寵莫<lb/>
　比清輝殿在苑中國主不欲洎逺離左右故授此職<lb/>
<pb n="KR2b0025_WYG_002-32b"/>
　洎與臨汝郡公徐遼義安郡公徐遊别居澄心堂宻<lb/>
　札中㫖多自澄心堂出遊從子元楀等出入宣行之<lb/>
　中書宻院乃同散地<lb/>
嚴堂後官選<lb/>
　上知堂後官擅權多為奸贓欲更用士人命選令録<lb/>
　簿尉充之而有司所選終不及數乃召舊任者四人<lb/>
　面加勸勵令復故<lb/>
五月以馮炳判御史臺<lb/>
<pb n="KR2b0025_WYG_002-33a"/>
　上留意聽斷專事欽恤御史大理官屬尤加選擇嘗<lb/>
　召炳謂曰朕每讀漢書見張釋之于定國治獄天下<lb/>
　無寃民此所望于汝也賜金紫以勉之<lb/>
　京城左右軍巡院典司按鞫舊選牙校任之上哀矜<lb/>
　庶獄至是改用士人又改諸州馬步院為司冦院以<lb/>
　新及第人為司冦㕘軍<lb/>
　太宗太平興國五年改司冦㕘軍為司理㕘軍令選<lb/>
　厯任清白能折獄者為之秩滿免選赴年尋又詔諸<lb/>
<pb n="KR2b0025_WYG_002-33b"/>
　州察其不職者以名聞蔽匿不舉者罪之<lb/>
授交趾丁璉靜海節度<lb/>
　初交趾呉昌文世受南漢爵命為靜海節度使安南<lb/>
　都䕶乾徳初昌文死其㕘謀呉處玶與諸將爭立攝<lb/>
　讙州刺史丁部領與其子璉統兵三萬破處玶等自<lb/>
　領交州境内以安其民徳之乃推部領為帥號萬勝王<lb/>
　私署其子璉為節度使部領立三年璉襲父位至是<lb/>
　七年矣聞上平定嶺南懼而上表求内附詔以璉為<lb/>
<pb n="KR2b0025_WYG_002-34a"/>
　靜海軍節度使安南都䕶及八年秋封璉父部領交<lb/>
　趾王<lb/>
六月御便殿閲試吏<lb/>
　召見百司吏七百餘人親加閲試勅歸農者四百餘<lb/>
　人<lb/>
減西川折帛價<lb/>
　初蜀民所輸兩税皆以疋帛折充其後市價愈髙而<lb/>
　官所收止依舊例上慮其傷民詔準市價<lb/>
<pb n="KR2b0025_WYG_002-34b"/>
令宰執同議政更知印押班<lb/>
秋七月以辛仲甫為三司户部判官<lb/>
　賜錢百萬初上問趙普曰儒臣有武幹者何人普以<lb/>
　知彭州辛仲甫對上因謂普曰五代方鎮殘虐民受<lb/>
　其禍朕今選儒臣才幹者百餘分治大藩縱皆貪濁<lb/>
　亦不及武臣一人也至是用為三司時三司吏三十<lb/>
　餘輩通嵗課三十餘萬緡連年械繫死者數人終無<lb/>
　所償仲甫奏除之又請百官折俸令給寔直<lb/>
<pb n="KR2b0025_WYG_002-35a"/>
　初上以仲甫知彭州謂之曰蜀土始平怙侈之俗未<lb/>
　革爾有文武才幹是用命爾仲甫既至州兵誘屯戍<lb/>
　軍謀以長春節宴集日作亂仲甫初未之覺因出近<lb/>
　郊見壕中草深恐藏伏奸慝悉命燒薙之其黨懼謀<lb/>
　泄遂有告者禽百餘人悉就戮<lb/>
八月趙普罷<lb/>
　領河陽三城節度使同平章事先是有劉偉者雖經<lb/>
　攝一任而失其解由偽造印得送銓又乾徳中趙孚<lb/>
<pb n="KR2b0025_WYG_002-35b"/>
　授西川官稱疾不之任雷徳驤之子有鄰上章言皆<lb/>
　普庇之悉下御史獄鞫寔上始有疑普意詔㕘知政<lb/>
　事吕餘慶薛居正陞政事堂與宰相同議政事未幾<lb/>
　又詔與普更知印押班奏事以分其權至是罷相普<lb/>
　獨相二十年沈毅果斷以天下為己任上倚信之嘗<lb/>
　欲除其人為某官上不用明日又奏之上怒裂其奏<lb/>
　普徐拾奏歸補綴以進上悟乃可其奏後果以稱職<lb/>
　聞又有立功當遷官者上素嫌其為人不與普力請<lb/>
<pb n="KR2b0025_WYG_002-36a"/>
　之上曰朕故不與遷官奈何普曰刑賞天下之刑賞<lb/>
　陛下安得以私喜怒專之上不聽起普隨之上入宫<lb/>
　普立于宫門良久不去上卒從之普常設大瓦壺于<lb/>
　閣中凡表疏意不可者投諸壺焚之其多得謗咎殆<lb/>
　由此<lb/>
九月吕餘慶罷<lb/>
　以疾解職遷尚書左丞餘慶上霸府元僚趙普李處<lb/>
　耘先進用餘慶恬然不以介意及處耘與普得罪餘<lb/>
<pb n="KR2b0025_WYG_002-36b"/>
　慶悉為明辨時稱長者<lb/>
光義封晉王<lb/>
以薛居正沈義倫同平章事<lb/>
冬十二月頒循資格<lb/>
　盧多遜等重修自是銓選有倫矣<lb/>
甲戌開寳七年<lb/>
　呉越漳泉奉正朔江南只稱甲戌北漢廣運七年<lb/>
春二月庚辰朔日有食之<lb/>
<pb n="KR2b0025_WYG_002-37a"/>
夏四月遣使按廣南民田<lb/>
　賈黄中亷直平恕逺人便之使還奏利害數十事皆<lb/>
　稱㫖<lb/>
秋九月命曹彬伐江南<lb/>
　初上命有司造大第號禮賢宅以待李煜及錢俶先<lb/>
　来朝者賜之乃相繼遣梁迎李穆使江南諭㫖令煜<lb/>
　入朝煜辭疾不至而繕守備乃命彬及潘美等伐之<lb/>
　上謂彬曰南方之事一以委卿切勿暴掠生民務廣<lb/>
<pb n="KR2b0025_WYG_002-37b"/>
　威信使自歸順不須急擊也且以匣劒授彬曰副將<lb/>
　而下不用命者斬之諸將皆失色自王全斌平蜀多<lb/>
　殺人上每恨之彬性仁厚故專任焉仍命呉越王錢<lb/>
　俶出兵夾攻之彬尋克池州俶克常州<lb/>
　初江南人樊若水舉進士不第上書言事不報乃釣<lb/>
　魚采石江上以繩度江廣狹詣闕陳取江南䇿上令<lb/>
　學士召試賜及第遣使往荆南如若水之䇿造大艦<lb/>
　為浮梁以濟師<lb/>
<pb n="KR2b0025_WYG_002-38a"/>
冬閏十月江南主煜使弟從鎰来貢<lb/>
　上留之不遣及江南捷書累至羣臣入賀從鎰奉表<lb/>
　請罪上嘉其得禮命李穆送從鎰歸其國手詔之促<lb/>
　國主来降且令諸將緩攻以待之<lb/>
初命輔臣專記時政<lb/>
　史館修撰扈蒙上言昔唐太宗每開延英召大臣論<lb/>
　事必命起居郎舍人執筆立殿側以記時政故太宗寔<lb/>
　録今最詳備後唐明宗亦命端明殿學士及樞宻直<lb/>
<pb n="KR2b0025_WYG_002-38b"/>
　學士輪脩日厯送史館近来每季雖有内庭日厯樞<lb/>
　宻院録送史館然所記者不過對見辭謝而已自今<lb/>
　凡有裁制之事優䘏之言發自宸衷可書簡䇿者并<lb/>
　委寄臣及㕘知政事每月輪知抄録送史館以撰日<lb/>
　厯詔從之命盧多遜專其職<lb/>
十一月契丹請和<lb/>
　契丹邊臣貽知雄州孫全興書言狀全興以聞上命<lb/>
　全興荅書許之<lb/>
<pb n="KR2b0025_WYG_002-39a"/>
是嵗占城大食國来貢<lb/>
　占城在中國西南與雲南真臈為鄰其風俗與大食<lb/>
　同前世不與中國通周顯徳中始遣使朝貢自後遂<lb/>
　以為常<lb/>
　大食波斯之别種也大厯中有波斯胡糾合亡命渡<lb/>
　常曷水刼奪商旅其衆漸盛割據波斯之西境自立<lb/>
　為王大食其王之氏也<lb/>
乙亥開寳八年<lb/>
<pb n="KR2b0025_WYG_002-39b"/>
　是嵗江南平呉越漳泉奉正朔北漢廣運八年<lb/>
春正月曹彬圍金陵<lb/>
　彬遣田欽祚敗江南軍于溧水斬其綂軍張雄等十<lb/>
　七人初李景之割江也雄為江南義軍首領拒周有<lb/>
　功厯袁汀二州刺史至是為綂軍使戒諸子曰吾必<lb/>
　死于國難爾曹其勉之是役也雄父子八人偕死不<lb/>
　同行者亦没于他陣彬遂進圍金陵<lb/>
　江南朱令贇自湖口以衆入援號十萬順流而下將<lb/>
<pb n="KR2b0025_WYG_002-40a"/>
　焚采石浮梁王明率所部屯獨樹口遣其子馳入奏<lb/>
　且請增造戰船以襲令贇上曰此非救急之䇿也令<lb/>
　贇朝夕至金陵之圍解矣乃宻遣使令明於州浦間<lb/>
　多立長木若帆檣之狀令贇望見疑有伏即稍逗遛<lb/>
　時江水淺涸不利行舟令贇獨乗大航建大將旌旗<lb/>
　至皖口步軍都指揮使劉遇急擊之令贇縱火拒戰<lb/>
　㑹北風甚火反及之其衆大潰遂生擒令贇等金陵<lb/>
　獨恃此援于是孤城愈危蹙矣<lb/>
<pb n="KR2b0025_WYG_002-40b"/>
　王師初起江南以京口要害當選良將以守劉澄舊<lb/>
　事藩邸國主尤親任之乃擢為潤州留後澄至鎮無<lb/>
　鬭志呉越兵初至營壘未成左右請出兵攻之澄不<lb/>
　從聞金陵圍急遂以城降<lb/>
二月親試舉人<lb/>
　時王祐權知貢舉扈蒙梁周翰雷徳驤並權同知同<lb/>
　知貢舉始此上引王祐所奏合格舉人因語之曰向<lb/>
　者登科名級多為勢家所取今朕躬親臨試盡革疇<lb/>
<pb n="KR2b0025_WYG_002-41a"/>
　昔之弊於是出詩賦題覆試得王嗣宗等三十一人<lb/>
　嗣宗初受秦州司冦㕘軍<lb/>
契丹來聘<lb/>
夏四月衛徳仁遷太樂署令<lb/>
　教坊使衛徳仁以老求外官且援同光故事乞領郡<lb/>
　上曰用伶人為刺史此莊宗失政豈可效之耶宰相<lb/>
　擬上州司馬上曰上佐乃士人所處資望甚優亦不<lb/>
　可輕授此輩但當于樂部遷轉耳<lb/>
<pb n="KR2b0025_WYG_002-41b"/>
六月河決頓丘<lb/>
　命塞之<lb/>
彗出栁<lb/>
　長四丈晨見東方西南指厯輿鬼距東壁九十一舍<lb/>
　八十三日乃滅<lb/>
秋七月辛未朔日有食之<lb/>
初通使契丹<lb/>
九月畋近郊<lb/>
<pb n="KR2b0025_WYG_002-42a"/>
　上因逐兔馬蹶而墜自是不復獵矣<lb/>
冬十月修西京宫闕<lb/>
　始謀西幸也<lb/>
十一月曹彬克金陵李煜降江南平<lb/>
　得州十九軍三縣一百有八户六十五萬五千初李<lb/>
　從鎰至江南諭上㫖李煜欲降陳喬張洎廣陳符命<lb/>
　以為金陵之固易守難攻北軍旦夕當自退矣煜疑<lb/>
　而止李穆既還上復命諸將進兵及潤州平外圍愈<lb/>
<pb n="KR2b0025_WYG_002-42b"/>
　急始遣徐鉉入貢求緩兵大臣言鉉博學有才辨宜<lb/>
　有以待之上笑曰苐去非爾所知既而鉉至言煜以<lb/>
　小事大如子事父其説累數百言上徐謂曰爾謂父<lb/>
　子為兩家可乎鉉不能對鉉還尋復入奏言江南無<lb/>
　罪辭氣益厲上怒按劍謂鉉曰不須多言江南亦有何<lb/>
　罪但天下一家卧榻之側豈容他人鼾睡乎鉉惶恐而退<lb/>
　先是彬等列三寨上曰此宜保溝自固南人必以夜<lb/>
　來冦命使亟還語彬等併力速成之不然將為所乗<lb/>
<pb n="KR2b0025_WYG_002-43a"/>
　賜使者食且詔樞宻使楚昭輔草詔使食畢即行彬等<lb/>
　承命自督丁夫掘塹塹成江南人果夜出兵襲北寨<lb/>
　彬等縱其至乃徐擊之皆殱焉<lb/>
　初金陵被圍自春徂冬勢愈窮蹙上因使者諭彬以<lb/>
　勿傷城中人若猶困鬭李煜一門切無加害於是彬<lb/>
　終欲降之故每緩攻累遣人告李煜曰某月某日城<lb/>
　必破宜早為之所不聽一日彬忽稱疾不視事諸將<lb/>
　来問疾彬曰諸公若共為信誓破城日不妄殺一人<lb/>
<pb n="KR2b0025_WYG_002-43b"/>
　則彬之疾愈矣諸將皆許諾遂相焚香約誓彬乃稱<lb/>
　疾愈翌日城陷彬整軍至于宫城李煜奉表納降與<lb/>
　其羣臣迎拜于門彬安慰之申嚴禁暴之令士<lb/>
　大夫皆賴彬保全倉廪府庫委轉運使按籍檢視一<lb/>
　無所問及還舟中惟圖籍衣衾而已捷書至羣臣入<lb/>
　賀上泣謂左右曰宇縣分割民受其禍思布聲教以<lb/>
　撫養之攻城之際必有横罹鋒刃者此實可哀也即<lb/>
　詔出米十萬石賑城中饑民<lb/>
<pb n="KR2b0025_WYG_002-44a"/>
　曹彬遣使送李煜至闕有司議獻俘之禮如劉鋹上<lb/>
　曰煜嘗奉正朔非鋹比也乃封煜為違命侯而録用<lb/>
　其子弟大臣召見徐鉉責以不早勸煜歸朝聲色甚<lb/>
　厲鉉對曰臣為江南大臣而國滅亡罪固當死不當<lb/>
　問其他上曰忠臣也事我如事李氏賜坐撫慰之又<lb/>
　責張洎曰汝教李煜不降使至今日因出帛書示之<lb/>
　乃王師圍城洎所草召江上救兵蠟彈書也洎頓首<lb/>
　請死曰書臣之所為然犬吠非其主此其一爾他尚<lb/>
<pb n="KR2b0025_WYG_002-44b"/>
　多今得死臣之分也辭色不變上欲殺洎及是竒之<lb/>
　謂曰卿大有膽朕不罪卿今事我無替即爾之忠也<lb/>
　以鉉為太子率更洎為太子中允鉉質直無矯飾故<lb/>
　人子弟及親族之孤貧者来依鉉鉉必分俸開館以<lb/>
　納之<lb/>
　初洎在江南與陳喬同建不降之䇿及事急又相要<lb/>
　以同死社稷然洎實無死志入見國主喬引咎自殺洎<lb/>
　乃曰臣當俱死但今陛下入朝誰與辨明此事所以<lb/>
<pb n="KR2b0025_WYG_002-45a"/>
　不死者將有所待也<lb/>
　江南將髙彦馬承信及弟承俊俱率數百人力戰而<lb/>
　死勤政殿學士鍾倩朝服坐于家兵及門舉族死之<lb/>
　初江南主以徐元楀刁衎為内殿傳詔邊書告急元<lb/>
　楀等匿之北軍屯城南十餘里江南主猶不知也<lb/>
　初昇州既破曹彬命李煜手書告諭統内州縣皆以<lb/>
　城降江州刺史謝彦賓集衆謀納欵指揮使胡則謂<lb/>
　其下曰吾屬世受李氏恩安可負之刺史不忠欲背<lb/>
<pb n="KR2b0025_WYG_002-45b"/>
　國爾曹能從我乎衆皆聽命迺與同列宋徳明等攻彦<lb/>
　賓彦賓逃簷霤中執而殺之據府第號令驅迫丁壯<lb/>
　日夜守禦曹翰圍之屢遣使招諭則不從城陷翰責<lb/>
　之數其拒命之罪對曰犬吠非其主公何怪也翰腰<lb/>
　斬之并殺宋徳明<lb/>
　初上命右補闕張霽知江州與翰偕来既入城兵掠<lb/>
　民家家訴于霽霽按誅翰兵翰以江民拒守又忿其<lb/>
　訴發怒屠城死者數萬人投尸井坎既滿餘棄江中<lb/>
<pb n="KR2b0025_WYG_002-46a"/>
　先是上聞江州垂破遣使持詔諭翰毋殺戮使者至<lb/>
　獨樹浦值大風不能渡至既屠矣民家財貨鉅萬翰<lb/>
　悉取之<lb/>
置渭州保毅軍<lb/>
　周廣順中㸃秦州税户充保毅軍是嵗發渭州平凉<lb/>
　潘原二縣民治城濠因置保毅弓箭手分鎮城寨能<lb/>
　自置馬者免役逃死者以親屬代焉蓋因廣順之制<lb/>
　即所謂義軍也咸平五年始置營弁為禁軍<lb/>
<pb n="KR2b0025_WYG_002-46b"/>
丙子開寳九年<lb/>
　呉越漳泉奉正朔北漢廣運九年<lb/>
春二月詔却尊號<lb/>
　初請加一統太平以燕晉未平不許<lb/>
以曹彬為樞宻使領忠武節度以山南東道節度潘美<lb/>
領宣徽北院使<lb/>
　賞平江南之功也樞宻領節度節度領宣徽自彬美<lb/>
　始彬歸自江南詣閣門進榜子云奉勅差往江南勾<lb/>
<pb n="KR2b0025_WYG_002-47a"/>
　當公事囘時人多其不伐<lb/>
　初彬之行上許彬以使相為賞及還語彬曰姑徐之<lb/>
　更為我取太原因宻賜錢五十萬彬退而歎曰好官<lb/>
　亦不過多得錢耳何必使相也<lb/>
　凡以檢校官兼中書令侍中同平章事者並謂之使<lb/>
　相唐制皆署勅五代以来不預政事朝㑹親王則分<lb/>
　班餘官則綴本官班正衙見謝則押班凡定制除受<lb/>
　者勅尾存其銜而不署側注使字<lb/>
<pb n="KR2b0025_WYG_002-47b"/>
呉越王俶来朝<lb/>
　命居禮賢宅寵賚甚厚俶辭歸國上賜以一黄袱封<lb/>
　緘甚固曰途中宜宻視及啟之皆羣臣乞留俶奏疏<lb/>
　也俶益感懼<lb/>
加作坊使魏丕官<lb/>
　加代州刺史仍典作坊時京師有作坊諸州有作坊<lb/>
　皆有常課作坊所造兵器每旬一進上必親閲之列<lb/>
　五庫以貯焉尋又分作坊為南北别置弓弩院初上<lb/>
<pb n="KR2b0025_WYG_002-48a"/>
　即位嘗召丕謂曰作坊積弊爾為我修整之即授作<lb/>
　坊副使丕在職甚盡力居八年乃遷正使凡有征討<lb/>
　者先期諭㫖令治兵器無不精辦舊床子弩射止七<lb/>
　百步丕增造射至千步<lb/>
三月上如西京詣安陵<lb/>
夏四月庚子郊大赦<lb/>
　都民垂白者相謂曰我輩少經亂離不圖今日復睹<lb/>
　太平天子儀衞有泣下者<lb/>
<pb n="KR2b0025_WYG_002-48b"/>
上至自西京<lb/>
　上生于洛陽樂其風土意欲留居之起居郎李符上<lb/>
　書陳八難晉王亦言非便上曰遷河南未已久當遷<lb/>
　長安晉王叩頭切諫上曰吾將西遷者無他欲據山<lb/>
　河之勝而去冗兵耳因謂左右曰晉王之言固善今<lb/>
　姑從之百年天下民力殫矣<lb/>
秋八月命党進等伐北漢<lb/>
以楚昭輔王仁瞻分領宣徽南北院<lb/>
<pb n="KR2b0025_WYG_002-49a"/>
　昭輔時為樞宻副使王仁瞻判三司自後宣徽使闕<lb/>
　即命樞宻使副兼領院事<lb/>
冬十月癸丑上崩于萬嵗殿<lb/>
　上年五十在位十七年諡曰英武聖文神徳廟號太<lb/>
　祖<lb/>
　上仁孝豁達有大度陳橋之變迫于衆心自入京師<lb/>
　市不易肆惟王彦昇專殺韓通雖以佐命不加誅而<lb/>
　終身不與旌鉞專務抑奪諸侯愛養民力常衣澣濯<lb/>
<pb n="KR2b0025_WYG_002-49b"/>
　之衣寢殿青布縁葦簾皇弟光義言服用太樸素上<lb/>
　正色曰爾不記居夾馬營中時耶自五代以来藩鎮<lb/>
　强盛每移鎮受代皆先命近臣諭㫖仍發兵備之尚<lb/>
　或不奉詔上之受禪也異姓封王及帶相印者猶不<lb/>
　下數十人上漸削其權專命儒臣分理郡國自是諸<lb/>
　侯勢輕禍難不作矣晚節好讀書嘗歎曰堯舜之世<lb/>
　四凶之罪止從投竄何近代法網之宻耶然好弋獵<lb/>
　開寳中狩于近郊嘗逐走兔馬蹶而墜因引佩刀刺<lb/>
<pb n="KR2b0025_WYG_002-50a"/>
　馬殺之既而悔曰吾為天下主而輕事畋游非馬之<lb/>
　罪也自是不復獵元年有州一百一十一户九十六<lb/>
　萬末年有州二百九十七户二百五十萬<lb/>
　晉王性仁孝上雅鍾愛之尹京十五年庶務修舉上<lb/>
　數幸其府恩禮甚厚嘗疾病殆不知人上亟往視親<lb/>
　為灼艾王覺痛上亦取艾自灸自辰至酉王汗洽蘇<lb/>
　息上乃還疾良愈復往視之賜以龍鳳氊褥又嘗宴<lb/>
　宫中王醉不能乗馬上起送至殿階親掖之間謂近<lb/>
<pb n="KR2b0025_WYG_002-50b"/>
　臣曰晉王龍行虎步且生時有異必為太平天子福<lb/>
　徳吾不及也至是上不豫壬子夜召晉王屬以後事<lb/>
　其言左右皆不得聞但遥見燭影下晉王離席若有<lb/>
　遜避之狀既而上引柱斧戳地大聲曰好為之癸丑<lb/>
　上崩時夜漏四鼓或云宋皇后使王繼恩召皇子徳<lb/>
　芳繼恩徑召晉王后見晉王愕然遽呼曰吾母子之<lb/>
　命皆托于官家晉王曰共保富貴莫憂也<lb/>
甲寅皇弟晉王即皇帝位尋改名炅<lb/>
<pb n="KR2b0025_WYG_002-51a"/>
大赦<lb/>
以皇弟廷美為開封尹封齊王皇子徳昭封郡王徳芳<lb/>
節度使<lb/>
　徳昭徳芳太祖子也上友愛尤篤不欲其與上諸子<lb/>
　異稱詔與王石魏氏三公主皆依舊稱皇子皇女<lb/>
以薛居正沈義倫為左右僕射盧多遜中書侍郎並同<lb/>
章事曹彬同平章事<lb/>
李漢超郭進加觀察使<lb/>
<pb n="KR2b0025_WYG_002-51b"/>
　漢超在徐州十七年為政簡易吏民信愛嘗詣闕請<lb/>
　立碑頌徳詔太子率更令徐鉉為之文與士卒絶甘<lb/>
　分少及其死軍中皆流涕<lb/>
　進守西山凡二十年少貧賤無賴依鉅鹿富人家富<lb/>
　人子欲殺之其婦竺氏潜以告進得免及為邢州郡<lb/>
　使訪竺氏婦時已死家甚困得其女撫養之如己子<lb/>
　及長擇良配嫁焉在洛州日城四面悉令種栁壕中<lb/>
　雜植荷芰蒲葦後益繁茂州人見之有泣下者曰此<lb/>
<pb n="KR2b0025_WYG_002-52a"/>
　郭公所種也<lb/>
禁增場務課<lb/>
　詔場務不聽商人添額買<lb/>
十一月罷奉户<lb/>
追册尹氏淑徳皇后符氏懿徳皇后<lb/>
令轉運以三科察舉<lb/>
　政績尤異為上恪居官次職務粗治為中臨事弛慢<lb/>
　所莅無狀為下嵗終以聞<lb/>
<pb n="KR2b0025_WYG_002-52b"/>
以張洎直舍人院<lb/>
　直舍人院始此<lb/>
十二月大赦改太平興國元年<lb/>
置三司副使<lb/>
　以賈琰為之三司置副使始此<lb/>
是嵗髙麗王昭死<lb/>
　弟伷立<lb/>
　九朝編年備要巻二<lb/>
</p>
<p>
</p>
  </div>
<div>
                <head>九朝編年備要巻三</head>
    <p>
<pb n="KR2b0025_WYG_003-1a"/>
欽定四庫全書<lb/>
　九朝編年備要巻三　　　　宋　陳均　撰<lb/>
太宗皇帝<hi>起丁丑太平興國二年止乙酉雍熙二年</hi>
丁丑太平興國二年<lb/>
　吳越漳泉奉正朔北漢廣運十年<lb/>
春正月上以太祖殯不視朝<lb/>
禁居官岀使者行商賈事<lb/>
幸相國寺還御東華門觀燈<lb/>
<pb n="KR2b0025_WYG_003-1b"/>
賜禮部貢士累舉者出身<lb/>
　閲貢士十舉至十五舉者百二十人並賜出身<lb/>
幸講武池<lb/>
二月吳越來貢<lb/>
罷南唐鐵錢<lb/>
令江南諸州鹽先通商處悉禁之<lb/>
三月置威勝軍<lb/>
夏四月大食來貢<lb/>
<pb n="KR2b0025_WYG_003-2a"/>
𦵏太祖於永昌陵<lb/>
　祔廟以孝明皇后王氏配<lb/>
秋七月河決温縣<lb/>
　尋又決滎澤决頓丘又决白馬命塞之<lb/>
諸路大水<lb/>
閏月諸州上閏年圖<lb/>
　故事三年一令天下貢地圖與版籍國初以閏為限<lb/>
　所以周知天下山川險易戸口衆寡<lb/>
<pb n="KR2b0025_WYG_003-2b"/>
八月陳洪進來朝<lb/>
令支郡得専奏事<lb/>
　從知懐州髙保寅及右拾遺李翰之請也始唐及五<lb/>
　代節鎮皆有支郡太祖平湖南始令潭朗等州直屬<lb/>
　京大縣屯兵亦有直屬京者興元之三泉是也至是<lb/>
　天下節鎮無復領支郡者矣<lb/>
九月嚴私鑄禁<lb/>
　錢以七十七為百私鑄小錢者死每千錢必及四斤<lb/>
<pb n="KR2b0025_WYG_003-3a"/>
　半以上禁江南私小錢悉令送官給其直　初李氏<lb/>
　嵗鑄六萬貫江南平増冶匠亦不過七萬貫及張齊<lb/>
　賢為轉運使言民間苦銅錢難得因訪饒信處州産<lb/>
　銅鉛錫之所用唐開元錢料嵗鑄三十萬貫每嵗雖<lb/>
　増數倍錢稍麄惡矣真宗大中祥符九年夏江東發<lb/>
　運使李溥言饒杭池江四州錢監毎嵗共鑄錢一百<lb/>
　二十萬貫用銅四百五十二萬斤採取既多望酌中<lb/>
　定額真宗曰嘗記咸平中陳恕以江南銅多請官少<lb/>
<pb n="KR2b0025_WYG_003-3b"/>
　市未幾銅礦漸少迄今常苦不豐如解池鹽景徳中所<lb/>
　收數倍本州亦欲少種不逾年兩旱驟減舊額是知<lb/>
　天地所育皆貴濟用豈人心可料其増損耶<lb/>
容州初貢珠<lb/>
　自廢媚川都禁民采珠未幾官復自采容州海渚亦<lb/>
　産珠仍置官掌之至是始貢珠百觔賜負擔者銀帶<lb/>
　衣服<lb/>
大閲<lb/>
<pb n="KR2b0025_WYG_003-4a"/>
　上屬意戎事毎朝罷即親閲禁卒藩衛之士益以精<lb/>
　强乃命築講武臺於城西之楊村至是大閲上登臺<lb/>
　而觀初命楊信董其事以信病瘖乃命天武右廂都<lb/>
　指揮使鶴瀚更董之士伍綿亘二十里瀚執五色旗<lb/>
　以號令毎按旗指揮則千乗萬騎周旋如一甲兵之<lb/>
　盛近代無比上甚悅遣使以金帶賜之曰此朕藩邸<lb/>
　所服者也楊信即楊義也避上名改焉　是春改簇<lb/>
　御馬直曰御龍直鐵騎曰日騎控鶴曰天武龍騎曰<lb/>
<pb n="KR2b0025_WYG_003-4b"/>
　龍衛虎捷曰神衛日騎後改曰捧日<lb/>
冬十一月丁亥朔日有食之既<lb/>
十二月嚴私礬禁<lb/>
　有司言官嵗鬻礬不充舊貫請嚴其禁詔私販化外<lb/>
　礬至三斤私煮及鹽至十斤者並棄市餘論罪有差<lb/>
是嵗渤尼國來貢<lb/>
　渤尼前代未嘗與中國通其章表非紙類木皮而瑩<lb/>
　薄色微緑長數尺而濶寸餘横軸僅盈掌握以數小<lb/>
<pb n="KR2b0025_WYG_003-5a"/>
　囊重複緘之其字細而横讀之不可識詔象胥以華<lb/>
　言譯之皆尊慕本朝之意<lb/>
戊寅太平興國三年<lb/>
　是嵗吳越漳泉納土北漢廣運十一年<lb/>
春正月開襄漢漕渠<lb/>
　發唐鄧民夫及諸州卒數萬人開之直抵京師渠成<lb/>
　而水不行<lb/>
二月置崇文院<lb/>
<pb n="KR2b0025_WYG_003-5b"/>
　更置三館賜名崇文院盡遷舊館之書以實之南廊<lb/>
　為集賢書東廊為昭文書西廊四庫分經史子集為<lb/>
　史館書六庫書籍正副本凡八萬巻<lb/>
三月吳越王俶來朝<lb/>
夏四月置諸路轉運判官<lb/>
陳洪進獻漳泉二州<lb/>
　用其幕僚劉昌言之計也得縣十四户十五萬兵一<lb/>
　萬八千加洪進平章事子文顥文頊為刺史尋復以<lb/>
<pb n="KR2b0025_WYG_003-6a"/>
　文顯知泉州文顗知潭州文顯之往也議擇能臣以<lb/>
　闗掌州事遂起復喬維岳為通判維岳始至屬㳺洋<lb/>
　草寇十餘萬來攻城勢甚危急監軍何承矩欲屠城焚<lb/>
　府庫而遁維岳抗議堅守福州救兵至圍遂解<lb/>
河決獲嘉<lb/>
　命塞之<lb/>
五月吳越王錢俶獻其地<lb/>
　得州十三軍一縣八十六戸五十五萬兵十一萬五<lb/>
<pb n="KR2b0025_WYG_003-6b"/>
　千封俶為淮海王子惟濬惟治將校孫承禮沈承祐並<lb/>
　為節度使崔仁冀副使初俶為朝廷所留獨與仁冀<lb/>
　決䇿納土退朝僚屬始知之<lb/>
　以范旻權兩浙諸州事錢氏地狭民衆賦斂苛暴旻<lb/>
　悉奏蠲之<lb/>
李克叡卒<lb/>
　子繼筠嗣<lb/>
六月汴決寧陵<lb/>
<pb n="KR2b0025_WYG_003-7a"/>
　命塞之<lb/>
嚴贓吏法<lb/>
　去嵗永豐倉吏八人坐受贓為姦伏誅是嵗中書令<lb/>
　史李知古坐受賕出人罪杖殺至是又詔贓吏配者<lb/>
　遇赦勿叙用　端拱初少府監言配役人郭冕等皆<lb/>
　任京朝官㑹當叙用上曰贓吏不可復齒仕籍止令<lb/>
　釋之<lb/>
秋九月親試舉人<lb/>
<pb n="KR2b0025_WYG_003-7b"/>
　上御講武殿覆試禮部合格進士加論一首自是常<lb/>
　以三題為凖得胡旦以下七十四人諸科七十人並<lb/>
　賜及第始賜宴於迎春苑授官如二年之制先是上<lb/>
　詔權罷貢舉恐有困於塲屋者乃詔諸州去年已得<lb/>
　解者除三禮三傳學究外並以秋集禮部故事禮部<lb/>
　惟春放榜至是秋試非常例也是冬諸州舉人並集<lb/>
　㑹將親征北漢罷之自是毎間一年或二年乃置貢<lb/>
　舉<lb/>
<pb n="KR2b0025_WYG_003-8a"/>
冬十月孔宜襲封文宣公<lb/>
　宜知星子縣回獻所為文上召見問以孔子世嗣遂<lb/>
　命襲封又詔免其家租賦厯代以聖人之後皆不科<lb/>
　庸調周顯徳中遣使均田遂抑為編戸至是特命免<lb/>
　之<lb/>
置内藏庫<lb/>
　上幸左藏庫見金帛山積乃命分左藏北庫為内藏<lb/>
　庫改封樁庫為景福内庫掌嵗經費之餘以待非常<lb/>
<pb n="KR2b0025_WYG_003-8b"/>
　之用<lb/>
　初太祖置封樁庫謂近臣曰石晉茍利於己割幽薊<lb/>
　以賂契丹使一方之民獨限外境朕甚憫之欲俟斯<lb/>
　庫所蓄滿三五十萬即遣使與契丹約贖幽薊之地不<lb/>
　可則散之募士以圖進取㑹晏駕不果<lb/>
河決靈河<lb/>
　命塞之<lb/>
十一月丙申郊奉太祖配大赦<lb/>
<pb n="KR2b0025_WYG_003-9a"/>
　國初以來南郊四祭及感生帝皇地祗神州凡七祭<lb/>
　並以四祖迭配而太祖親郊者四並以宣祖配上即<lb/>
　位以宣祖太祖更配於是合祭天地始奉太祖升侑<lb/>
　焉<lb/>
己夘太平興國四年<lb/>
　是嵗北漢平<lb/>
春正月命潘美伐北漢<lb/>
置簽署樞密院事<lb/>
<pb n="KR2b0025_WYG_003-9b"/>
　以石熈載為之簽署始此<lb/>
新渾儀成<lb/>
　張思訓所造舊制行度皆人運轉新制成於自然尤<lb/>
　為精妙<lb/>
二月上親征北漢<lb/>
三月契丹救北漢郭進敗之<lb/>
　戰於石嶺闗之南折御卿克岢嵐軍嵐州尹勲克隆<lb/>
　州<lb/>
<pb n="KR2b0025_WYG_003-10a"/>
夏四月上圍太原<lb/>
　李漢瓊帥衆先登上躬擐甲胄䝉犯矢石諸軍皆奮<lb/>
　怒爭乘城不可遏上恐屠其城因令衆少退時城幾<lb/>
　陷或請急攻上曰朕惜并州一城生聚即自草詔賜<lb/>
　繼元諭以速降終保富貴<lb/>
劉繼元降北漢平<lb/>
　得州十軍一縣四十一戸十三萬五千兵三萬自劉<lb/>
　旻僭號厯四主凡二十九年至是平初城中人猶欲<lb/>
<pb n="KR2b0025_WYG_003-10b"/>
　固守左僕射致仕馬峯以病卧家舁入見北漢主流<lb/>
　涕以興亡喻之遂納欵繼元妻峯女也<lb/>
　以劉保勲知太原府廢太原舊城為平晉縣以榆次<lb/>
　縣為并州<lb/>
　上遣中使召劉繼業得之大喜命為防禦使繼業初<lb/>
　為繼元扞太原城東南頗殺傷王師及繼元降繼業<lb/>
　猶據城苦戰上素知其勇欲生致之諭繼元俾招之<lb/>
　繼元遣所親信往繼業乃北靣再辭大慟釋甲来見<lb/>
<pb n="KR2b0025_WYG_003-11a"/>
　上喜撫慰之甚厚復姓楊氏名業業初姓楊氏名重<lb/>
　貴幼事北漢更賜以姓名上尋命業知代州業在邉<lb/>
　契丹畏之毎望業旗即引去邉將多嫉之或潜上謗<lb/>
　書斥言其短上皆不問封其書付業<lb/>
詔征契丹六月發鎮州<lb/>
　扈從六軍有不時至者上怒欲置於法馬步軍都頭<lb/>
　趙延溥遽進曰陛下巡行邉陲本以契丹為患今敵<lb/>
　未殄滅而誅戮將士若圖後舉誰為陛下戮力者上<lb/>
<pb n="KR2b0025_WYG_003-11b"/>
　嘉納之<lb/>
易州涿州来降<lb/>
　東易州即岐溝也<lb/>
上至幽州敗契丹於城北<lb/>
秋七月上至自幽州<lb/>
　攻城踰旬不下士卒疲頓轉輸回逺又恐契丹救至<lb/>
　遂詔班師<lb/>
李繼筠卒<lb/>
<pb n="KR2b0025_WYG_003-12a"/>
　弟繼捧嗣<lb/>
八月汴決宋城<lb/>
　命塞之<lb/>
武功郡王徳昭自殺<lb/>
　初徳昭從征幽州軍中嘗夜驚不知上所在有謀立<lb/>
　徳昭者上聞不悦及歸以親征不利乆不行太原之<lb/>
　賞徳昭言之上大怒曰待汝自為之賞未晩也徳昭<lb/>
　退而自刎上聞驚悔往抱其屍哭曰癡兒何至此邪<lb/>
<pb n="KR2b0025_WYG_003-12b"/>
　追封魏王諡曰懿<lb/>
九月河決汲縣<lb/>
置皇太子侍讀<lb/>
　以楊可法為之仍賜五品服尋遷補闕仍侍讀<lb/>
除蜀銅錢禁<lb/>
契丹冦鎮州趙延進等敗之<lb/>
　初上以陣圖授諸將俾分為八陣至是虜騎坌至延<lb/>
　進亟乘髙望之東西亘野不見其尾崔翰等方按圖<lb/>
<pb n="KR2b0025_WYG_003-13a"/>
　布陣相去百歩延進謂翰等曰今敵騎若此而我師<lb/>
　星布其勢懸絶若合而擊之可以決勝李繼隆亦曰兵<lb/>
　貴通變安可預料於是分為二陣前後相副大破之<lb/>
　捷書聞手詔嘉奨<lb/>
冬十一月市民馬<lb/>
　先是詔中使趙守倫優給價和市在京及諸州民間<lb/>
　私馬於是得十七萬三千有竒<lb/>
庚辰太平興國五年春正月修河堤<lb/>
<pb n="KR2b0025_WYG_003-13b"/>
　衛潭濮州<lb/>
置天駟監<lb/>
　左右各二以左右飛龍使為左右天廏使閑廏使為<lb/>
　崇儀使國初但有飛龍二院以左右飛龍使各二人<lb/>
　分掌之時諸州監牧多廢太祖始置養馬二務又興<lb/>
　葺舊馬務四以為放牧之地分遣中使詣邊州嵗市<lb/>
　馬自是閑廏之馬始備上既平太原遂觀兵范陽得<lb/>
　汾晉燕薊之馬凡四萬二千餘匹國馬増多乃置監<lb/>
<pb n="KR2b0025_WYG_003-14a"/>
　牧之廏馬充牣始分置諸牧養<lb/>
置文明殿學士<lb/>
　以程羽為之即端明殿學士也序列於樞密副使之<lb/>
　下國初雖改殿名而學士領職如故至是併改焉<lb/>
二月定差役法<lb/>
　從京西轉運程能之請也分民戸為九等上四等充<lb/>
　役下四五等免詔令轉運使躬親詳定勿復差官<lb/>
閏三月親試舉人<lb/>
<pb n="KR2b0025_WYG_003-14b"/>
　得蘇易簡以下一百餘人諸科五百餘人並分第甲<lb/>
　乙賜宴始有直史館陪座之制初唐有勅賜及第以<lb/>
　表特恩開寳以来御試中第一者皆稱之其文有不<lb/>
　由科第者或因獻文别試以勅賜進士及第或賜御<lb/>
　前進士及第又有同進士及進士出身之目其後復<lb/>
　賜三史進士及第仍附是年第一等進士之下<lb/>
夏四月授沙州曹延祿節度<lb/>
　沙州歸義節度曹元忠卒子延祿自稱留後遣使入<lb/>
<pb n="KR2b0025_WYG_003-15a"/>
　貢詔加節度唐末以張義潮為𤓰沙節度旋為吐番<lb/>
　所陷元忠之先繼有其地太祖朝亦嘗来貢<lb/>
五月以賈黄中知制誥<lb/>
　黄中知昇州府舎有一室封記具存黄中啟之得李<lb/>
　氏珠寳數十櫃皆未著於籍者即表上之上曰非黄<lb/>
　中亷恪則亡國之寳汙法害人矣賜錢三十萬仍有<lb/>
　是命<lb/>
　上尤重内外制之任毎命一詞臣必諮訪宰相求才<lb/>
<pb n="KR2b0025_WYG_003-15b"/>
　實兼美者先召與語觀其器識然後授之嘗謂左右<lb/>
　曰詞臣之選古今所重朕早聞人言朝廷命一知制<lb/>
　誥六姻相賀以為一佛出世豈容易哉<lb/>
是夏丁璉卒大校黎桓專政秋七月命孫全興討之<lb/>
　璉卒弟璿尚幼桓囚丁氏宗族專制國事上乃命全<lb/>
　興等討之桓尋以璿表来求襲兄位稱藩入貢上以<lb/>
　全興等師出踰時察其意止欲緩兵寢而不報已而<lb/>
　師乆無功侯仁寳死之全興等並以逗留伏誅<lb/>
<pb n="KR2b0025_WYG_003-16a"/>
　初仁寳之妻趙普之妹也盧多遜與普有隙白上以<lb/>
　仁寳知邕州凡九年不得代仁寳恐因循死嶺外乃<lb/>
　上疏言交州主帥被害國亂可取願乘驛詣闕面奏<lb/>
　其狀上大喜令馳驛召之多遜遽言不若授仁寳以<lb/>
　飛輓之任令經度其事上乃以仁寳為交州路水陸<lb/>
　轉運使<lb/>
冬十一月契丹入冦上親征次大名契丹遁<lb/>
以竇偁為比部郎中<lb/>
<pb n="KR2b0025_WYG_003-16b"/>
　初偁與賈琰同為開封局官琰巧佞偁常對上叱之<lb/>
　至是上思見偁促召至行在而有是命時方議北征<lb/>
　偁因抗疏請還都休養士馬徐為後圖上悅其言及<lb/>
　至自大名以偁為樞密直學士偁儀之弟也<lb/>
十二月畋近郊<lb/>
　時禁盜畋有衛士獲獐令當死上曰我若殺之後<lb/>
　世必謂我重獸而輕人命釋之<lb/>
上至自大名<lb/>
<pb n="KR2b0025_WYG_003-17a"/>
　上初聞契丹退欲遂追取幽州命宰相問李昉扈䝉<lb/>
　等以事之可否昉等上奏請養驍勇廣儲積期嵗之間<lb/>
　用師未晩上深納之下詔班師時張齊賢亦上疏略<lb/>
　曰聖人舉事動在萬全百戰百勝不若不戰而勝若<lb/>
　重之慎之戎狄不足吞燕冀不足取自古疆場之難<lb/>
　非盡由戎狄亦由邊吏擾而致之若縁邉諸軍撫御<lb/>
　得人但使峻壘深溝蓄力養鋭以逸自處寧我致人<lb/>
　李牧所以稱良將於趙用此術也所謂擇卒不如擇<lb/>
<pb n="KR2b0025_WYG_003-17b"/>
　將任力不如任人如是則邉鄙寧邉鄙寧則輦運減<lb/>
　輦運減則河北之民獲休息矣又曰臣又聞家六合<lb/>
　者以天下為心豈止爭尺寸之事角彊弱之勢而已<lb/>
　是故聖人先本而後末安内而養外人民本也戎狄<lb/>
　末也中夏内也夷狄外也五帝三王未有不先根本<lb/>
　者也堯舜之道無他廣推恩於天下之民耳推恩者<lb/>
　何在乎安而利之民既安利夷狄斂衽而至矣陛下<lb/>
　愛民利天下之心真堯舜也臣慮羣臣多以纎微之<lb/>
<pb n="KR2b0025_WYG_003-18a"/>
　利尅下之術侵苦窮民以為功能者彼為此效相習<lb/>
　已乆伏望精擇通儒分路採訪兩浙江南荆湖兩川<lb/>
　有偽命日賦歛苛重者改而正之使賦歛課利通濟<lb/>
　可經乆而行為聖朝定法除去舊弊天下諸州有不<lb/>
　便於民事者委長吏聞奏如敢循常不以聞嚴加憲<lb/>
　典使天下耳目皆知陛下之仁戴陛下之惠則幽燕<lb/>
　之歸可立而待也<lb/>
辛巳太平興國六年春三月岐王徳芳薨<lb/>
<pb n="KR2b0025_WYG_003-18b"/>
　太祖之次子也<lb/>
夏五月旱<lb/>
大赦<lb/>
六月薛居正薨臨其喪<lb/>
秋九月乙未朔日有食之<lb/>
解田錫言職<lb/>
　出為河北南路轉運副使時盧多遜專政羣臣章表<lb/>
　不先禀多遜則有司不敢通錫為左拾遺嘗獻平戎<lb/>
<pb n="KR2b0025_WYG_003-19a"/>
　歌多遜許之始得進御又諫官上章必令閤門吏依<lb/>
　常式書狀云不敢妄陳利便希望恩榮錫貽書多遜<lb/>
　請諫官免書状多遜不悦出之時既取太原范陽未<lb/>
　下上怒不賞平晉之功中外莫敢言錫因入辭直進<lb/>
　封事言軍國要機一朝廷大體四略曰頃嵗平太原<lb/>
　逮兹二載未賞軍功請因郊祀行之此要機之一也<lb/>
　交州蠻海之地得之如獲石田願毋屯兵以費財此<lb/>
　大體之一也邇來官廢其職給事中不敢封駁遺補<lb/>
<pb n="KR2b0025_WYG_003-19b"/>
　不敢貢直言起居郎舍人不得升陛紀言動御史不<lb/>
　彈奏左右丞今尚缺員中書舍人雖掌書命未聞訪<lb/>
　之以事集賢院雖有書籍而無職官秘書省雖有職<lb/>
　官而無圖籍願擇材而任之各司其局此大體之二<lb/>
　也朝廷闢西苑廣御地而尚書無本㕔郎曹無本局<lb/>
　九寺三監狹室蕭然禮部試士或就武成王廟是豈<lb/>
　太平之制望别修省寺用列職官此大體之三也又<lb/>
　毎於歧路見囚荷鐵枷於法所無去之可矣此大體<lb/>
<pb n="KR2b0025_WYG_003-20a"/>
　之四也上嘉其言賜錢五千萬或謂錫宜少晦匿以<lb/>
　逺讒忌錫曰事君之誠惟恐不竭矧天植其性豈以<lb/>
　一賞而奪耶在河朔累章論邊事　後知相州上疏<lb/>
　略曰陛下憂民太過視事太勤毎日聴朝之後或進<lb/>
　陳甲伏或揀閲軍人或躬問縲囚或親校簿書恐於<lb/>
　大體有所未究又百司營為多以劄子取進止官員<lb/>
　注擬必領引見聴敕皆勞天體安用有司加以條理<lb/>
　事宜或傷頻併施行詔勅或致稠重此非臨下以簡<lb/>
<pb n="KR2b0025_WYG_003-20b"/>
　之道又轄磨勘一司本屬考功今於中書外廡更置<lb/>
　是考功之職不修而磨勘之名互出又言御史臺本<lb/>
　不禁人今為繫囚之所大理寺舊来置獄今為檢格<lb/>
　之司<lb/>
置京朝官差遣院<lb/>
　舊制京朝官属吏部國初以来皆出中書至是詔中<lb/>
　書舎人郭贄等考校勞績品量材器以中書所下闕<lb/>
　員引對而授之謂之差遣院<lb/>
<pb n="KR2b0025_WYG_003-21a"/>
以趙普為司徒兼侍中<lb/>
　普奉朝請日乆盧多遜益毁之謂普初無立上意於<lb/>
　是普因奏事言昭憲顧命臣實與聞上發金櫃得誓<lb/>
　書遂大悟尋復相之<lb/>
石熙載為樞密使<lb/>
　以戸部尚書充使用文資正官充樞密使始此<lb/>
冬十一月置皇城司<lb/>
　改武徳司為之上嘗遣武徳卒潛察逺方事有至汀州<lb/>
<pb n="KR2b0025_WYG_003-21b"/>
　者知州王嗣宗執而杖之縳送闕下奏曰陛下不委<lb/>
　任賢俊而猥信凡輩為耳目上大怒已而遷其官<lb/>
辛亥郊大赦<lb/>
　先是有陳再思者上書乞當郊勿赦上竟從趙普言<lb/>
　由是赦宥之文遂定自後郊赦不書<lb/>
是嵗髙昌國來貢<lb/>
　其國漢車師前王之庭戊巳校尉之地也<lb/>
　定安國亦附上謝表上初議討契丹因詔定安國令<lb/>
<pb n="KR2b0025_WYG_003-22a"/>
　張犄角之勢其國得詔大喜㑹女真遣使經其國其<lb/>
　王烏𤣥明附表來上略曰臣髙麗舊壤渤海遺民常<lb/>
　仰覆露之仁毎被漸漬之澤頃嵗契丹恃其强暴入<lb/>
　冦境上所宜受天朝之密畫率勝兵而助討復優詔<lb/>
　答之定安本馬韓之種為契丹所破其酋帥糾合餘<lb/>
　衆於西鄙自號定安國云太祖朝亦嘗因女真遣使<lb/>
　來貢<lb/>
壬午太平興國七年春三月癸巳朔日有食之<lb/>
<pb n="KR2b0025_WYG_003-22b"/>
夏四月以竇偁參知政事<lb/>
　上謂偁曰汝自揣何以至此偁曰陛下念藩邸之舊<lb/>
　臣出於際㑹上曰非也乃汝靣折賈琰賞卿之直耳<lb/>
貶盧多遜秦王廷美<lb/>
　多遜流崖州廷美勒歸第自普復相多遜益不自安<lb/>
　普屢諷多遜令引退多遜貪權固位不能自決故及<lb/>
　先是金明池水心殿成上將往逰或告廷美欲乗此<lb/>
　時為亂上不忍暴其事故罷㑹普亷得多遜與廷美<lb/>
<pb n="KR2b0025_WYG_003-23a"/>
　交通事以聞上怒責授多遜兵部尚書下御史逮捕<lb/>
　中書守當官趙白秦府孔目官閻密等命翰林學士<lb/>
　承㫖李昉等雜治之並得交通顧望祝詛實狀引伏<lb/>
　故有是命趙白等六人皆伏誅<lb/>
　多遜累世墳墓在河内未敗前一夕震雷焚其林木<lb/>
　皆盡聞者異之及赴貶所食於道旁逆旅有嫗頗能<lb/>
　言京邑舊事多遜因與語嫗固不知其為多遜也多<lb/>
　遜曰嫗何自来乃居此嫗顰蹙曰我夲中原士大夫<lb/>
<pb n="KR2b0025_WYG_003-23b"/>
　家有子任某官盧某作相令枉道為某事吾子不能<lb/>
　從其意盧銜之中以危法盡室竄南荒未周嵗骨肉<lb/>
　相繼淪没惟老身流落山谷今僑寄道旁非無意也<lb/>
　彼盧相者妬賢怙勢恣行無忌終當南竄幸未死間<lb/>
　可見之耳多遜黙然趣駕去至貶所瓊州遣才將知<lb/>
　崖州事輒求婚於多遜多遜不許遂使辱之將加害<lb/>
　卒與為婚<lb/>
沈倫罷<lb/>
<pb n="KR2b0025_WYG_003-24a"/>
　上以盧多遜包藏逆節倫與同列不能覺知責授工<lb/>
　部尚書倫清介謹厚故車駕毎出多令居守然十年<lb/>
　相位但齪齪固守不能有所建明搢紳非之<lb/>
録繫囚<lb/>
　趙普等以上察見隠微相率稱賀<lb/>
　上嘗謂普曰朕毎讀書見古帝王多自尊大深拱嚴<lb/>
　凝誰敢犯顔言事若不降情接納乃是自蔽聰明或<lb/>
　喜賞怒刑豈能歸天下之心哉上又問治民之道復<lb/>
<pb n="KR2b0025_WYG_003-24b"/>
　有何術普曰陛下恤念生民毎聞利病無不即日施<lb/>
　行古聖王愛民之心止於此矣<lb/>
　雍熈間有司上竊盜贓至大辟者特詔貸其死上因<lb/>
　謂宰相曰朕常重惜人命如此數者往往貸其極刑<lb/>
　但時取其甚者以儆衆耳不欲小人知寛貸之意慮<lb/>
　犯法者多耳<lb/>
五月契丹三道入冦邉將敗之<lb/>
竄廷美<lb/>
<pb n="KR2b0025_WYG_003-25a"/>
　降涪陵縣公安置房州趙普復教知開封府李符上<lb/>
　言廷美怨望不悔過乞徙逺郡防他變遂有是命<lb/>
　初太祖傳位於上昭憲顧命也或曰昭憲及太祖本<lb/>
　意盖欲上復傳之廷美而廷美復傳之徳昭故上即<lb/>
　位亟命廷美尹開封徳昭授節度使皆稱皇子皆縁<lb/>
　昭憲及太祖意也徳昭既不得其死徳芳相繼夭絶<lb/>
　廷美始不自安寖有邪謀他日上以傳國意訪之趙<lb/>
　普普曰太祖已誤陛下豈容再誤邪於是普復入相<lb/>
<pb n="KR2b0025_WYG_003-25b"/>
　廷美遂得罪廷美所以得罪則普之為也<lb/>
李繼捧来朝獻四州地其弟繼遷叛去<lb/>
六月河決臨濟<lb/>
　尋又決范濟口又決武徳<lb/>
置譯經院秋七月幸譯經院<lb/>
八月罷劔南榷酤<lb/>
冬十月幸金明池閲習戰<lb/>
行乾元厯<lb/>
<pb n="KR2b0025_WYG_003-26a"/>
　吳昭素所造上親為之序<lb/>
十二月朔戊午日有食之<lb/>
是嵗眀紀死子隆緒立復號大契丹<lb/>
　明紀諡景宗孝成皇帝隆緒號天輔皇帝尊母蕭氏<lb/>
　為承天太后改明年元為統和隆緒才十二嵗母蕭<lb/>
　氏專其國政初蕭氏與樞密使韓徳讓通至是賜姓<lb/>
　耶律改名隆運尋拜大丞相封晉王<lb/>
髙麗王伷死<lb/>
<pb n="KR2b0025_WYG_003-26b"/>
　弟治立遣李巨源孔維使之治問禮於維維對以君<lb/>
　臣父子之道升降等威之序治喜曰今日復見中國<lb/>
　夫子矣<lb/>
癸未太平興國八年春正月曹彬罷<lb/>
　以弭徳超為宣徽北院使兼樞密副使<lb/>
　彬坐為徳超誣譛未幾徳超敗上知彬無他待之愈<lb/>
　厚臨朝累日不懌從容謂趙普等曰朕以聽㫁不眀<lb/>
　幾敗大事夙夜循省内愧於心普對曰陛下知徳超<lb/>
<pb n="KR2b0025_WYG_003-27a"/>
　才幹而任用之審曹彬無罪而昭雪之有勞者進有<lb/>
　罪者誅物無遁情事至立斷此所以彰陛下聖明也<lb/>
　雖堯舜何以加此上由是釋然<lb/>
　初徳超之譛彬也覬事成自得樞密使及為副使出<lb/>
　怨望語或告之上命訊鞫遂伏罪是夏流徳超於瓊<lb/>
　州徳超之進因李符李琪之薦也<lb/>
　初趙普令李符告廷美怨望又恐符漏言因事逐符<lb/>
　貶寧國司馬徳超之敗上惡符朋黨併令徙嶺表遂<lb/>
<pb n="KR2b0025_WYG_003-27b"/>
　以符知春州嵗餘卒盧多遜之流崖州也符白普曰<lb/>
　朱崖雖逺在海中而水土頗善春州稍近瘴氣甚毒<lb/>
　至者必死不若令多遜處之普不答至是乃以處符<lb/>
二月戊子朔日有食之<lb/>
三月分三司各置使<lb/>
　上嘗語宰臣曰三司官吏奏事朕前紛紛異同此固<lb/>
　不為私事但迭執偏見不肯從長商度朕毎以理開<lb/>
　諭朕於臣下務在將䕶才用優劣一一可見隨其器<lb/>
<pb n="KR2b0025_WYG_003-28a"/>
　能各加任使奏對之際無不假以辭色善惡兼聴未<lb/>
　嘗峻折之也宋琪曰人之才用罕有兼備陛下聰明<lb/>
　覆臨長短俱露或又初見天威内懐懾懼若不賜之<lb/>
　辭色何由畢其懇誠聖心深鑒事理曲盡物情臣下<lb/>
　幸甚<lb/>
　端拱初朝議欲置三司判官十二員直史館羅處約<lb/>
　上言三司之制非古也盖唐之中葉後兵冦相仍以<lb/>
　賦調筦𣙜之所出故自尚書省分三司省董之今則<lb/>
<pb n="KR2b0025_WYG_003-28b"/>
　倉部金部安能知帑藏之虛盈司田司川孰知溝渠<lb/>
　之逺近有名無實積習生常今宜復舊制若三司之<lb/>
　中更分置僚屬則愈失其本源矣又言九寺三監多<lb/>
　為冗長之司雖設其官不舉其職願陛下建垂乆之<lb/>
　規不煩更差使臣别置公署<lb/>
置諮議翊善侍講官<lb/>
　於諸王及皇子府以王遹姚坦邢昺等十人為之<lb/>
　坦為益王元傑府翊善雅好直諫王嘗作假山所費<lb/>
<pb n="KR2b0025_WYG_003-29a"/>
　甚廣既成召僚屬置酒共觀之衆皆褒賛其美坦獨<lb/>
　俯首不視王强使視之坦曰但見血山安得假山王<lb/>
　驚問其故對曰坦在田舍時見州縣督稅上下相急<lb/>
　剝里胥臨門捕人父子兄弟送縣鞭笞血流滿身愁<lb/>
　苦不聊生此假山皆民租賦所出非血山而何時上<lb/>
　亦為假山猶未成有以坦之言告於上者上曰傷民<lb/>
　如此何用山為命亟毁之王毎有過失坦未嘗不盡<lb/>
　言規正宫中自王以下皆不喜左右乃教王稱疾不<lb/>
<pb n="KR2b0025_WYG_003-29b"/>
　朝上日使醫視之逾月不瘳上甚憂之召王乳母入<lb/>
　宫問王疾増損状乳母曰王本無疾徒以翊善姚坦檢<lb/>
　束王起居曽不得自便王不樂故成疾耳上怒曰吾<lb/>
　選端士為王僚属者固欲輔佐王為善耳今王不能<lb/>
　用規諫而又詐疾欲使朕逐去正人以自便何可得<lb/>
　也且王少未知出此必爾輩為之謀爾因命捽至後<lb/>
　園杖之數十召坦慰諭之曰卿居王宫為羣小所嫉<lb/>
　大為不易卿但能如此無患讒言朕必不聴也尋擢<lb/>
<pb n="KR2b0025_WYG_003-30a"/>
　坦為考功郎<lb/>
　雍熈間以畢士安為諸王府記室上謂曰諸子生長<lb/>
　深宫未知世務必資良輔賛道為益使聞忠孝之道<lb/>
　卿等皆謹恪有行各宜勉之<lb/>
親試舉人<lb/>
　擢王世則以下百七十餘人諸科五百餘人賜宴始<lb/>
　就瓊林苑後遂為例以世則等十八人通判諸州上<lb/>
　因謂近臣曰朕親選多士殆忘饑渴召見臨問以觀<lb/>
<pb n="KR2b0025_WYG_003-30b"/>
　其才拔而用之庶得岩野無遺逸而朝廷多君子耳<lb/>
　朕毎見布衣搢紳間有端雅為衆所推譽者朕代其<lb/>
　父母喜或召拜近臣必為擇良日欲其保終吉也朕<lb/>
　於士大夫無所負矣　上嘗謂宰相曰唐置採訪使<lb/>
　盖欲察官吏善惡人民疾苦然所命者官髙則權勢<lb/>
　太重官卑則威令不行又所過州郡承迎不暇豈能<lb/>
　審知利害但虛有其名耳曷若慎選羣才各分任使<lb/>
　有功有過賞罰分明且國家選才最為切務人君深<lb/>
<pb n="KR2b0025_WYG_003-31a"/>
　居九重何由徧識必須採訪茍能善者多自然操履<lb/>
　無坫若擇一好人為益無限古人言得千良馬不若<lb/>
　得一伯樂得十利劍不若得一歐冶此言殊有理朕<lb/>
　孜孜訪問正要求得良才以充任使也趙普曰帝王<lb/>
　進用良善實助太平之理然於采擇要在得所盖君<lb/>
　子小人各有黨類最不可不謹也上然之<lb/>
夏四月蠲漳泉苛斂<lb/>
　上嘗覽福建版籍謂宰相曰陳洪進止以漳泉二州<lb/>
<pb n="KR2b0025_WYG_003-31b"/>
　贍數萬衆無名科斂民所不堪比朝廷悉已蠲削民<lb/>
　皆感恩朕亦不覺自喜　又嘗謂趙普曰前代亂多<lb/>
　治少皆繫帝王所為朕撫御萬方固不能家至戸曉<lb/>
　但持其綱領行其正道以齊一之鄉者偏霸掊克凡<lb/>
　數百種朕悉令除去矣俟五七年當盡減民租賦卿<lb/>
　記朕此言非虛發也普曰陛下愛民之意發於天性<lb/>
　惟始終力行之天下幸甚　又嘗謂宰相宋琪等曰<lb/>
　近代以来政理隳紊無如晉漢外則侯伯不法恣其<lb/>
<pb n="KR2b0025_WYG_003-32a"/>
　掊斂内則權倖用事貨賂公行百姓未納王租先遭<lb/>
　率斂嗷嗷何所告訴朕毎念及百姓寒耕熱耘營求<lb/>
　衣食國家若非贍食軍旅兩税亦不忍催督而況非<lb/>
　理誅剝乎琪等對曰陛下恤民求理取鑒晉漢天下<lb/>
　幸甚<lb/>
班外官戒諭辭<lb/>
　上嘗作戒諭辭二付閣門一以戒京朝官受任於外<lb/>
　者一以戒幕職州縣官至是令閣門於朝辭日宣㫖<lb/>
<pb n="KR2b0025_WYG_003-32b"/>
　戒勅仍書其辭於治所屋壁遵以為戒<lb/>
五月河決滑州<lb/>
　灌澶濮曹濟等州流至徐州入淮發卒數萬民夫十<lb/>
　餘萬治之<lb/>
作太乙宫<lb/>
　初方士言五福太乙天之貴神也行度所至之國民<lb/>
　受其福以數推之當在吳越分故令蘇州築宫以祠<lb/>
　之至是成又詔作宫於蘇村<lb/>
<pb n="KR2b0025_WYG_003-33a"/>
黎桓來貢<lb/>
　桓廢丁璿自稱交州留後始遣使入貢上賜詔書因<lb/>
　而撫之令遣丁璿母子入朝桓不聴命<lb/>
六月榖洛伊瀍溢<lb/>
　溺死者以萬計<lb/>
秋七月諸路大水<lb/>
八月令中書密院修時政記<lb/>
　先是詔盧多遜錄時政記未成書直史館胡旦言唐<lb/>
<pb n="KR2b0025_WYG_003-33b"/>
　以来中書樞密院置時政記周顯徳中李穀又奏樞<lb/>
　密院置内庭日厯自後闕廢請修舉之乃詔自今軍<lb/>
　國政要並委參知政事李昉撰錄樞密院令副使一<lb/>
　人纂集毎季送史館昉因請先奏御時政記奏御始<lb/>
　此<lb/>
九月置江淮水陸發運使<lb/>
　置於京師<lb/>
寛兩税限禁嚴刑催科<lb/>
<pb n="KR2b0025_WYG_003-34a"/>
　上謂宰相曰朕視萬民如赤子念其耕稼之勤春秋<lb/>
　賦租軍國用度所出恨未能去之比令兩税三限外<lb/>
　特加一月而官吏自求課最恣行捶撻督令辦集此<lb/>
　一事尤傷和氣乃下詔申儆之且令長吏皆察所屬<lb/>
　有嚴刑催科者論其罪又令自今遣使檢覈災旱必<lb/>
　立限以遣之防稽緩也<lb/>
冬十月置都進奏院<lb/>
罷諸州知後官<lb/>
<pb n="KR2b0025_WYG_003-34b"/>
趙普罷<lb/>
　出領武勝節度宴餞普於長春殿上賜普詩明日謂<lb/>
　近臣曰趙普於國家有大勲勞朕布素時與之逰從<lb/>
　齒髮衰矣不欲煩以機務擇善地令之卧治因詩道<lb/>
　意普感激且泣朕亦為之堕淚宴之日樞密使王顯<lb/>
　等侍側數視上怪而問之顯等曰陛下所衣袴文縷<lb/>
　俱側上笑曰朕未嘗御新衣盖澣濯頻所致耳上因<lb/>
　言此雖逼下已甚盖念機杼之勞苦欲示敦朴為天<lb/>
<pb n="KR2b0025_WYG_003-35a"/>
　下先也<lb/>
十一月以宋琪李昉同平章事<lb/>
　上謂曰世之治亂在賞罰當否當其功罪無不治或<lb/>
　以為飾喜怒之具即無不亂卿等戒之琪曰賞罰二<lb/>
　柄乃御世之銜勒若馬無銜勒何以控御治天下者<lb/>
　茍賞罰至公未有不致太平也　昉初與盧多遜善<lb/>
　待之不疑多遜屢譖昉人或告昉昉曰盧與我厚不當<lb/>
　爾於是上語及多遜事昉頗為解釋上因言多遜居<lb/>
<pb n="KR2b0025_WYG_003-35b"/>
　常毁卿不直一錢昉始悟上由此益重之<lb/>
詔宰相班親王上<lb/>
　琪等固辭上曰宰相之任實總百揆與羣官禮絶藩<lb/>
　邸之設止奉朝請而已元佐等尚幼欲其知謙損之<lb/>
　道卿勿多辭也<lb/>
以李穆呂䝉正李至㕘知政事<lb/>
　張齊賢王沔同簽署樞密院初穆知開封府時剖決<lb/>
　精敏姦猾無所假貸由是豪右屏迹權貴不敢干以<lb/>
<pb n="KR2b0025_WYG_003-36a"/>
　私上益知其才始有意大用　至是穆等入對上謂<lb/>
　之曰朕為官擇人惟恐不當今兩制之臣十餘皆文<lb/>
　學通用操履方潔卿居京府尤號嚴肅故加奨擢也<lb/>
　因思閭里間毎旦焚香祝天子萬嵗次則大臣眉壽<lb/>
　朕與卿等安得不日思善事以副億兆之禱耶穆等<lb/>
　謝上又曰朕覽前書備見厯代治亂大抵君臣之際<lb/>
　先要情通朕勵精求治卿等為朕股肱耳目設有闕<lb/>
　政宜悉心言之斷在必行朕毎行一事偶有未當乆<lb/>
<pb n="KR2b0025_WYG_003-36b"/>
　之尋繹惟自咎責耳固不以尊居自恃使人不敢言<lb/>
　也　䝉正入朝堂有朝士指之曰此子亦參知政事<lb/>
　邪䝉正佯為不聞同列欲詰其姓名䝉正遽止之曰<lb/>
　若一知其姓名則終身不能忘固不如毋知也後有張<lb/>
　紳者知蔡州以贓敗或為上言䝉正與紳有隙上即<lb/>
　復紳官䝉正終不辨後得其實上復黜紳因謂䝉正<lb/>
　曰張紳果有贓䝉正亦不辨<lb/>
置侍讀官<lb/>
<pb n="KR2b0025_WYG_003-37a"/>
　上聴政之暇日閲經史患顧問闕人是嵗始用著作<lb/>
　佐郎呂文仲為侍讀尋又為翰林侍讀常御經史命<lb/>
　文仲讀之文仲與侍書王著更宿而書學葛湍亦直<lb/>
　禁中毎暇日多乃問文仲以經書著以筆法湍以字<lb/>
　學　當時史館修太平總類成日進讀三巻宋琪等<lb/>
　曰窮嵗晷短恐疲聖躬上曰朕性喜讀書開巻有益<lb/>
　不為勞也尋改總類名曰御覽　上嘗謂近臣曰朕<lb/>
　每讀老子至佳兵者不祥之器聖人不得已而用之<lb/>
<pb n="KR2b0025_WYG_003-37b"/>
　未嘗不三復以為規戒王者雖以武功克定終須用<lb/>
　文徳致治朕毎退朝不廢觀書者意欲酌前世成敗<lb/>
　而行之也　上嘗禁中讀書自巳至申始罷有蒼鶴<lb/>
　飛止殿䲭吻逮掩巻而去上怪之以語近臣對曰此<lb/>
　陛下好學之感也昔有鸛雀銜三鱣魚墜楊震講堂<lb/>
　下抑亦類此<lb/>
李繼遷寇宥州擊敗之<lb/>
甲申雍熙元年春正月求遺書<lb/>
<pb n="KR2b0025_WYG_003-38a"/>
廷美卒<lb/>
　廷美至房州憂悸成疾卒上聞之嗚咽流涕贈涪王<lb/>
　諡曰悼廷美母陳國夫人耿氏上之乳母也<lb/>
李穆薨臨其喪<lb/>
　穆性至孝操履純正遭母喪詔强起之尋以毁卒上<lb/>
　臨哭謂近臣穆國之良臣朕方倚用遽淪没非斯人<lb/>
　之不幸乃朕之不幸也<lb/>
二月朔閲將校<lb/>
<pb n="KR2b0025_WYG_003-38b"/>
　按名籍㕘考勞績而升黜之踰月而畢自後率循其<lb/>
　制上謂近臣曰朕選擇將校先取其循謹能御下<lb/>
　者又曰兵雖衆茍不選擇與無兵同舊制諸軍辭見<lb/>
　或行問驍勇出衆者令將校互相保任魏能戍逺不<lb/>
　為衆所保上曰此人材勇朕可自保之由是稍加進<lb/>
　用<lb/>
三月滑州決河塞<lb/>
　先是塞房材口決河用丁夫凡十餘萬自秋踰冬斷<lb/>
<pb n="KR2b0025_WYG_003-39a"/>
　塞而復決上不欲重煩民力乃命發卒五萬人塞之<lb/>
　及訖功上作平河歌蠲水所及民田租<lb/>
夏四月羣臣請封禪<lb/>
　詔許後以火災故罷之<lb/>
五月除江南鹽禁<lb/>
　尋復之<lb/>
乾元文眀二殿災<lb/>
初以京官充堂後官<lb/>
<pb n="KR2b0025_WYG_003-39b"/>
　是冬初以堂後官充職事官仍詔除入謝外不赴朝<lb/>
　㕘見宰相禮同胥吏　端拱初又令選選人授京<lb/>
　官<hi>闕</hi>　　　　充堂後官<lb/>
六月求直言<lb/>
　火災故知睦州田錫上疏略曰給事中不得其人左<lb/>
　右補遺不舉其職致陛下有朝令夕改捨近謀逺之<lb/>
　事又言時乆昇平天下混一故左取右奉致陛下以<lb/>
　功業自多然臨御九年四方雖寧而刑罰未甚措水<lb/>
<pb n="KR2b0025_WYG_003-40a"/>
　旱未甚調陛下謂之太平誰敢不謂之太平陛下謂<lb/>
　之至理誰敢不謂之至理又言宰相不得用人而委<lb/>
　員郎差遣近臣不専受責而求令録封章又言聴用<lb/>
　太廣則條制必繁條制既繁則依從者少自今凡有<lb/>
　奏陳幸令大臣議而行之毋使垂之空言示之寡信<lb/>
　人言宰相若賢當信而用之宰相非賢當擇而任之<lb/>
　何以置之為具臣而疑之若衆人也<lb/>
遣使諸路察獄<lb/>
<pb n="KR2b0025_WYG_003-40b"/>
　御史季杞等八人<lb/>
詔州縣官言事<lb/>
　初轉運使及知州通判皆併尚書言事至是復降是<lb/>
　詔俾附傳置以聞時有草澤上書言時政者引對其<lb/>
　詞狂悖上慰諭之越明年冬有龍溪主簿王濟附驛<lb/>
　奏事時福建輸鶴翎為箭羽鶴非常有物官督責尤<lb/>
　急一翎直至數百緡民甚苦之濟以便宜諭民取鵝<lb/>
　翎代輸驛奏其事因詔旁郡悉知之<lb/>
<pb n="KR2b0025_WYG_003-41a"/>
嚴慮囚限<lb/>
　令諸州十日一慮囚<lb/>
秋七月命諫官領登聞檢院<lb/>
　改匭院為之仍令諫院依舊差諫官一員主判<lb/>
九月夏州襲敗李繼遷<lb/>
　初李繼捧入朝其弟繼遷留銀州詔發繼捧繼遷赴<lb/>
　闕繼遷時年十七勇悍有智謀不樂内徙與其黨奔<lb/>
　入番族地斤澤距夏州東北三百里出其祖彛六像<lb/>
<pb n="KR2b0025_WYG_003-41b"/>
　以示戎人戎人皆拜泣稍稍歸附詔書招諭繼遷不<lb/>
　出至是知夏州尹憲選精騎夜掩襲之斬首五百級<lb/>
　燒四百餘帳獲繼遷母妻獨繼遷以身免<lb/>
冬十月召隱士陳摶<lb/>
　上之初即位嘗召之至是復至上益加禮重遣使送<lb/>
　至中書宋琪等問曰先生得𤣥黙修養之道可以授<lb/>
　人乎曰摶遁迹山野無用於世鍊養之事皆所不知<lb/>
　無可傳授然正使白日昇天何益於治聖上龍顔異<lb/>
<pb n="KR2b0025_WYG_003-42a"/>
　秀有天曰之表洞達古今治亂之㫖真有道仁聖之<lb/>
　主正是君臣合徳以治天下之時勤行修鍊無以加<lb/>
　此琪等表上其言上覽之甚喜賜號希夷先生尋請<lb/>
　還華山　上嘗謂宰相曰朕每日所為有常度辰巳<lb/>
　間視事罷即看書夜深乃寢五鼓而起盛暑永晝未<lb/>
　嘗卧至於飲食亦不過盖行之已乆甚見得力凡人<lb/>
　飲食飽無不昏濁倘四支無所運用更復就寢血脈<lb/>
　凝滯諸疾自生卿等亦宜留於攝養也<lb/>
<pb n="KR2b0025_WYG_003-42b"/>
嵐州獻一角獸<lb/>
　徐鉉等以為祥麟上曰珍禽竒獸奚益於事方内乂<lb/>
　寧風俗淳厚此乃為上瑞耳<lb/>
十一月丁夘郊奉宣祖配改元<lb/>
　初太祖追尊四廟親郊以宣祖配上即位從禮官議<lb/>
　故三年六年再郊並以太祖配及將封禪扈䝉定禮<lb/>
　奏言經曰嚴父莫大於配天請以宣祖配天太祖配上<lb/>
　帝至是遂用䝉議識者非之自張昭竇儀卒朝廷諮<lb/>
<pb n="KR2b0025_WYG_003-43a"/>
　訪故興革立儀法皆䝉専焉　上嘗語宰相以今嵗<lb/>
　大稔人民亦無疾疫當與卿力行好事以答天意<lb/>
十二月罷廣南諸州采珠場<lb/>
　自是惟商船販市　淳化中罷端州貢硯<lb/>
立徳妃李氏為皇后<lb/>
　故淄州刺史處耘之女也<lb/>
是嵗令外庭勿與内藏<lb/>
　詔是今内藏庫月帳於内東門進外庭不得與其事<lb/>
<pb n="KR2b0025_WYG_003-43b"/>
　上謂左右曰此盖慮司計之臣不能莭約異時用度<lb/>
　有闕復當賦率於民爾朕終不以此自侈嗜好也<lb/>
乙酉雍熈二年春二月禁増置寺觀<lb/>
三月親試舉人初唱名賜第<lb/>
　得梁灝以下一百七十餘人諸科一百餘人並唱名<lb/>
　賜及第李昉呂䝉正之子皆入等上曰此並勢家不<lb/>
　宜與孤寒競進並罷之左右言尚有遺才復試又得<lb/>
　洪湛等七十餘人諸科三百餘人並賜及第<lb/>
<pb n="KR2b0025_WYG_003-44a"/>
夏四月遣使賑江南饑<lb/>
　御史安國祥等十人<lb/>
夏州敗李繼遷<lb/>
　繼遷春間詐降誘殺都延檢曹光實至是夏州敗其<lb/>
　黨錫里族<lb/>
宴近臣<lb/>
　宴於後苑宰相以下三館皆與賞花釣魚曲宴始此<lb/>
秋七月詔按視倉粟<lb/>
<pb n="KR2b0025_WYG_003-44b"/>
　轉運及長吏計支用外出糶或借貸與民及轉輸京<lb/>
　師不省視而致損敗者雖去官論如律<lb/>
八月遣使按察荆浙等路<lb/>
　李承積等六人<lb/>
九月廢皇子楚王元佐為庶人<lb/>
　初廷美得罪元佐獨申救之上不聴廷美死元佐遂<lb/>
　感心疾屢為殘忍不法至是坐縱火廢<lb/>
冬十月錄繫囚<lb/>
<pb n="KR2b0025_WYG_003-45a"/>
　上决事至日旰因謂宰相曰中外臣僚若皆留心政<lb/>
　務天下安有不治者古人宰一邑守一郡使飛蝗避<lb/>
　境猛虎渡江況人君能惠養黎庶申理寃滯豈不感<lb/>
　召和氣乎朕毎自勤不怠此志必無改易或云百司<lb/>
　細故帝王不當親決朕意則異乎是<lb/>
十二月庚子朔日有食之<lb/>
宋琪罷<lb/>
　坐與樞密使柴禹錫交通上不欲暴其狀以琪素好<lb/>
<pb n="KR2b0025_WYG_003-45b"/>
　詼諧無大臣體禹錫不能輸誠奉公并罷之琪守本<lb/>
　官上詔李昉等曰朕於大臣豈欲容易進退琪為宰<lb/>
　相乃請居盧多遜舊第不避惡名與鍾離意何相逺<lb/>
　耶又曰中書樞密朝廷政令所出治亂根本繫焉且<lb/>
　天下廣大卿等與朕共理當各竭公忠以副任用<lb/>
　<lb/>
　<lb/>
　九朝編年備要巻三<lb/>
</p>
<p>
</p>
  </div>
<div>
                <head>九朝編年備要巻四</head>
    <p>
<pb n="KR2b0025_WYG_004-1a"/>
欽定四庫全書<lb/>
　九朝編年備要巻四　　　　宋　陳均　撰<lb/>
太宗皇帝<hi>起丙戌雍熈三年止癸巳淳化四年</hi>
丙戌雍熈三年春正月命曹彬等分道伐契丹<lb/>
　彬克涿州田重進降飛狐靈邱二縣及蔚州潘美降<lb/>
　寰朔應三州克雲州　尋命遷四州民於許汝間<lb/>
夏五月詔班師<lb/>
　先是知雄州賀令圖等上言契丹主年㓜國事决於其<lb/>
<pb n="KR2b0025_WYG_004-1b"/>
　母請乘釁取幽薊上始命彬等北伐時李惟清張鑑<lb/>
　李至等並切諫皆不聴彬等之行也上諭以潘美之<lb/>
　師但先趣雲應卿以十萬之衆聲言取幽州持重緩<lb/>
　行毋貪小利彼聞大兵至必悉衆救范陽不暇援山<lb/>
　後矣彬至涿州留十餘日食盡退師雄州以援供饋<lb/>
　上聞之大駭曰豈有敵人在前而却軍以援粟乎亟<lb/>
　遣使止之彬所部聞美及重進屢捷恥不能有所攻<lb/>
　取乃再趍涿州復以糧食不繼退師至岐溝闗契丹<lb/>
<pb n="KR2b0025_WYG_004-2a"/>
　追及之我師大敗　彬等未還趙普上疏切諫曰陛<lb/>
　下出師将以取復幽薊今戰鬬不息民疲師老臣以<lb/>
　為克復未可期也上優詔荅之　上以諸將違詔失<lb/>
　律作自勉詩賜近臣初議興兵上獨與樞密院計議<lb/>
　一日至六召中書不預聞及敗召樞密使王顯　副<lb/>
　使張齊賢王沔謂曰卿等共視朕自今復作如此事<lb/>
　否上既推誠悔過顯等咸愧懼若無所容宰相李昉<lb/>
　等相率上疏言漢髙祖文帝和親事請密諭諸將微<lb/>
<pb n="KR2b0025_WYG_004-2b"/>
　露事機庶幾可弭邉塵<lb/>
六月戊戌朔日有食之<lb/>
選滄霸等州守臣<lb/>
　張永徳知滄州宋渥知霸州劉廷讓知雄州趙廷溥<lb/>
　知貝州廷讓等皆宿將乆罷節鎮上欲令擊敵自效<lb/>
　故與廷溥並命　初上選楊延慶等分知諸州因謂<lb/>
　宰相曰刺史之任最為親民苟非其人則民受其祻<lb/>
　者昔秦彭守潁川崇尚儒雅教化大行境内乃有鳯<lb/>
<pb n="KR2b0025_WYG_004-3a"/>
　凰麒麟嘉禾甘露之瑞足為善政也<lb/>
秋七月以李繼隆為馬軍都虞候<lb/>
　初米信等軍敗獨繼隆所部成列而還即命繼隆知<lb/>
　定州及詔分屯諸軍繼隆令書吏盡録其詔旬日有<lb/>
　敗卒集城下不知所向繼隆按詔給券俾各持詣所<lb/>
　部上嘉其有謀故命之<lb/>
田重進馬步軍都虞候<lb/>
　自張令鐸罷凡二十五年不除人幽州之役惟重進<lb/>
<pb n="KR2b0025_WYG_004-3b"/>
　之師不敗故特命之上之為晉王也甞以酒炙饋重<lb/>
　進重進拒不受使者曰晉王之賜何可拒重進曰我<lb/>
　知陛下何晉王也卒不受上由是愈重之始終委遇<lb/>
　焉<lb/>
遣使賑劔州饑<lb/>
八月契丹陷寰州<lb/>
　契丹復據雲應朔等州初遷四州之民屬潘美楊業<lb/>
　以所部護送之敵兵邀擊之業力戰自日中至暮手<lb/>
<pb n="KR2b0025_WYG_004-4a"/>
　刃數百人馬重傷不能進遂為敵所擒業太息曰上<lb/>
　遇我甚厚何面目求活於敵中乃不食三日而死業<lb/>
　不知書忠烈武勇有智謀練習攻戰與士卒同甘苦<lb/>
　故士卒樂為之用其敗也麾下尚有百餘人業慰遣<lb/>
　之皆感泣不肯去遂俱死無生還者上聞業死甚悼<lb/>
　之詔削美三任賜業官錫其家粟帛録其子五人<lb/>
冬十月授黎桓靜海節度<lb/>
　命李若拙李覺齎詔往使桓拜詔盡恭燕享日以竒<lb/>
<pb n="KR2b0025_WYG_004-4b"/>
　貨異物列於前若拙一不留眄又却其私覿<lb/>
十二月契丹冦瀛州<lb/>
　劉廷讓禦之戰於君子館全軍敗没廷讓僅以身免<lb/>
　賀令圖為契丹所紿縳而去令圖貪功生事輕而無<lb/>
　謀初與其父懐浦首謀北伐一嵗中父子皆敗天<lb/>
　下笑之<lb/>
冦代州守臣張齊賢敗之<lb/>
　兵薄城下神衛都校馬正率所部禦之衆寡不敵副<lb/>
<pb n="KR2b0025_WYG_004-5a"/>
　部署盧漢贇畏懦保壁自守齊賢選廂軍二千出禦<lb/>
　之左右誓衆感慨一以當百敵少却先是齊賢約潘<lb/>
　美以并師来㑹間使為敵所得既而美使至謂有㫖<lb/>
　令毋出師齊賢乃閉其使室中夜遣兵由城西南持<lb/>
　幟燃炬敵見謂并師至駭而北走齊賢先伏兵掩擊<lb/>
　大敗之齊賢悉歸功於漢贇漢贇以捷音聞上優詔<lb/>
　褒荅後知漢贇未嘗接戰罷之<lb/>
丁亥雍熈四年春正月遣使按察川廣江浙等路<lb/>
<pb n="KR2b0025_WYG_004-5b"/>
　韓援等八人<lb/>
契丹入冦<lb/>
　陷深忻徳易等州<lb/>
詔寛恤邉郡<lb/>
　釋潰卒之罪贍戰没之家録用勞績及死事者子孫<lb/>
　蠲河北逋租經戎冦蹂踐䖏給賜有差自曹彬及劉<lb/>
　廷讓等相繼敗覆縁邉瘡痍之卒不滿萬人河朔震<lb/>
　恐無復鬬志敵長驅深入擄掠士民魏博以北咸被<lb/>
<pb n="KR2b0025_WYG_004-6a"/>
　其祻上深哀痛焉故下是詔<lb/>
増築河北城壘<lb/>
　時陳恕知大名府器用多取於民不時集恕怒命禽<lb/>
　府中大豪一人將斬之叩頭流血請限翌日辨其事<lb/>
　過朞甘死不數日而功就<lb/>
夏四月募河北義軍<lb/>
　上將大討契丹令河南北諸州募丁壮為義軍京東<lb/>
　轉運李惟清三疏爭之李昉等相率上言河南百姓<lb/>
<pb n="KR2b0025_WYG_004-6b"/>
　世習農業罔知戰鬬或慮人情搖動相聚為盜陳王<lb/>
　元僖亦言願且於河北諸州㸃集上納之<lb/>
詔陳禦戎䇿<lb/>
　侍御史趙孚上言大略謂宜内修戰備外許歡盟上<lb/>
　嘉其言<lb/>
併水陸發運為一司<lb/>
五月許文臣換武<lb/>
　殿中侍御史栁開上言願効死北邉上亦欲並用文<lb/>
<pb n="KR2b0025_WYG_004-7a"/>
　武戡定冦亂於是開與鄭宣等並換授焉<lb/>
遣使諸路市馬<lb/>
　越明年冬國子博士李覺上疏論馬政略曰市馬之<lb/>
　費嵗益而廏牧之數不加者盖失其生息之理也且<lb/>
　戎人畜牧轉徙旋逐水草騰駒㳺牝順其物性由是<lb/>
　浸以蕃滋也暨乎市易之馬至於中國則縶之維之<lb/>
　飼以枯槁離析牝牡制其生性𤣥黄虺隤因而減耗<lb/>
　宜然矣又不同中國之馬服習成性食枯芻處華廏<lb/>
<pb n="KR2b0025_WYG_004-7b"/>
　率以為常故多生息日無耗失今軍伍中牝馬甚多<lb/>
　而孳息之數尤鮮者何也皆云官給秣飼之費不充<lb/>
　又馬多産則羸弱駒能食則侵其芻粟馬母愈瘠飬<lb/>
　馬之卒有罪無利是以駒子生乃令齅灰而死其後<lb/>
　官司知有此蠧於是議及養駒之卒量給賞緡其如<lb/>
　所賜無幾而尚習前弊今竊揣量國家所市戎馬直<lb/>
　之少者匹不下二十千往来資給賜予復在數外是<lb/>
　貴市於外夷而賤棄於中國非理之得也國家縱未<lb/>
<pb n="KR2b0025_WYG_004-8a"/>
　能别擇牝馬以分畜牧宜且減市馬之半直賜畜駒<lb/>
　之将卒増其月給俟其後納馬即止是貨不出中國<lb/>
　而馬有滋也大率牝馬二萬而駒牧其半亦可嵗得<lb/>
　萬匹況復駒又生駒十數年間馬必増倍後趙守倫<lb/>
　復建議行之牧馬頗蕃息矣<lb/>
賜諸将陣圖<lb/>
　名曰平戎萬全陣圖召潘美田重進崔翰等親授之<lb/>
　幷書将有五材十過之説以賜焉<lb/>
<pb n="KR2b0025_WYG_004-8b"/>
秋七月置三班院<lb/>
　初供奉官殿直殿前承㫖悉𨽻宣徽院至是以其衆<lb/>
　多别置三班院領之<lb/>
十二月詔以取士之職歸有司<lb/>
　先是上閲試舉人累日方畢宰相屢請以春官之職<lb/>
　歸於有司如唐故事乃詔嵗命春官知舉<lb/>
戊子端拱元年春正月親耕籍田<lb/>
　上作東郊籍田詩賜近臣因曰國之上瑞惟豐年耳<lb/>
<pb n="KR2b0025_WYG_004-9a"/>
　自累嵗登稔人無疾疫求治雖切而徳化未洽天貺<lb/>
　至是能無懼乎<lb/>
大赦<lb/>
二月置司諫正言<lb/>
　改左右補闕拾遺為之上以時多循黙失建官本意<lb/>
　故更以新名欲使舉職也<lb/>
禁獻珍禽異獸<lb/>
李昉罷<lb/>
<pb n="KR2b0025_WYG_004-9b"/>
　為右僕射先是有翟馬周擊登聞皷訟昉不憂邉思<lb/>
　職但飲酒賦詩并置女樂等事於是上召賈黄中草<lb/>
　制令切責之黄中言僕射師長百寮舊宰相之任今<lb/>
　自工部尚書拜乃殊遷非斥責義若以文昌務簡均<lb/>
　逸為辭庶幾得體上然之<lb/>
以趙普為太保兼侍中吕䝉正平章事<lb/>
　普舊徳元老䝉正晩出驟進與普同位普甚推許之<lb/>
皇子元僖封許王<lb/>
<pb n="KR2b0025_WYG_004-10a"/>
　上手詔戒元僖等大略謂帝子親王先須克己勵精<lb/>
　聴卑納諫毎著一衣則憫蠶婦毎餐一食則念耕夫<lb/>
　至於聴㫁之間勿先恣其喜怒元僖尹開封御史中<lb/>
　丞因事劾奏之元僖訴於上乞賜寛宥上曰此朝廷<lb/>
　儀制孰敢違之朕若有過臣下尚加糾擿論罰如式<lb/>
　　駙馬都尉王承衍石保吉等自鎮藩入朝御史召<lb/>
　詣臺參承衍等訴之上曰風憲之職朝綱在焉汝當<lb/>
　亟往<lb/>
<pb n="KR2b0025_WYG_004-10b"/>
詔諸路賑饑<lb/>
申警官吏<lb/>
　上勵精求理欲聞讜論患羣下莫肯自盡下詔申警<lb/>
　之俾悉當上言振職其後上封事頗衆有詔閣門非<lb/>
　涉僥望乃許受之<lb/>
三月求直言<lb/>
侯莫陳利用伏誅<lb/>
　利用成都人初以左道得幸官至團練使大為姦利<lb/>
<pb n="KR2b0025_WYG_004-11a"/>
　趙普發其事請誅之上欲貸其死普固以請且曰陛<lb/>
　下不誅是亂天下法法可惜此何足惜哉上竟為誅<lb/>
　之<lb/>
夏四月復北邉互市<lb/>
　仍禁戍卒侵略累歳征行民力彫耗上頗有厭兵之<lb/>
　意矣<lb/>
　㝷以郭守文為鎮州都部署上面命之曰朝廷以鎮<lb/>
　定髙陽控扼往来咽喉敵若敢踰鎮定汝但勿與戰<lb/>
<pb n="KR2b0025_WYG_004-11b"/>
　守文得俸禄皆市牛酒以犒軍士卒之日家無餘財<lb/>
　武夫悍卒皆為流涕先是将臣以重兵戍邉者多生<lb/>
　事致冦以守文沈靜有謀略命鎮常山及卒上擇可<lb/>
　繼守文者黙然良乆曰劉廷翰其人也<lb/>
罷水陸發運<lb/>
　以其事分𨽻排岸司<lb/>
五月置秘閣<lb/>
　於崇文院分三館書以實之淳化初詔與三館並列<lb/>
<pb n="KR2b0025_WYG_004-12a"/>
　從李至之請也先是求古書竒畫墨跡悉集秘閣圖<lb/>
　籍之盛近世所未有也<lb/>
　三年李至請賜新額上飛白書二大字作賛及詩賜<lb/>
　之<lb/>
　淳化二年至為秘書監進新校御書三百八十巻上<lb/>
　因從容謂之曰人之嗜好不可不戒不必遠取前古<lb/>
　祇如近世符彦卿累任節鎮以射獵馳逐為樂於是<lb/>
　近習窺測其意争獻鷹犬彦卿多假借之其下因恣<lb/>
<pb n="KR2b0025_WYG_004-12b"/>
　横擾故知人君當淡然無欲勿使嗜好形見於外則<lb/>
　姦佞無自入焉朕平常他無所愛但喜讀書多見古<lb/>
　今成敗善者從之不善者改之如斯而已矣<lb/>
賜李繼捧姓名授定難節度命招討李繼遷<lb/>
　賜姓趙名保忠命管夏銀綏宥靜五州初朝廷數諭<lb/>
　繼遷不肯降益侵盜邉境用趙普之議復繼捧夏臺<lb/>
　故地令圖之<lb/>
閏月親試下第舉人<lb/>
<pb n="KR2b0025_WYG_004-13a"/>
　先是禮部侍郎宋白知貢舉放進士程宿以下二十<lb/>
　八人諸科百人榜既出謗議蜂起或擊登聞鼔求别<lb/>
　試上意其遺才召下第人覆試得進士馬國祥以下<lb/>
　及諸科凡七百人令樞密院用白紙為牒賜之以試<lb/>
　中為目令權知諸縣簿尉上既親擢國祥等猶恐遺<lb/>
　才又命王世則等召下第進士及諸科人試得合格<lb/>
　數百人上覆試詩賦又擢進士葉齊以下及諸科凡<lb/>
　百餘人並賜及第<lb/>
<pb n="KR2b0025_WYG_004-13b"/>
秋七月除蜀鹽禁<lb/>
八月幸國子監<lb/>
　命博士李覺講周易之泰卦上大悦賜帛百疋<lb/>
冬十月置四廂都指揮使<lb/>
　以范廷召孔守正為之馬步軍龍衛神衛四廂殿前<lb/>
　捧日天武四廂<lb/>
放五方鷹犬禁来獻<lb/>
以樊知古為河北兩路都轉運<lb/>
<pb n="KR2b0025_WYG_004-14a"/>
　都轉運始此知古即若水也上賜今名<lb/>
十一月李繼隆敗契丹於唐河<lb/>
　敵騎大至唐河北将入冦諸将欲以詔書從事堅壁<lb/>
　勿戰監軍袁繼忠獨請死於敵中黄門五人猶執詔書<lb/>
　止之定州都部署李繼隆曰閫外之事将帥得專焉<lb/>
　乃與繼忠出兵拒戰敵騎大潰捷音聞上降璽書褒<lb/>
　奨賜予甚厚<lb/>
十二月寛縁坐法<lb/>
<pb n="KR2b0025_WYG_004-14b"/>
　靈州河外寨主李瓊以城降賊有司将坐其家屬上<lb/>
　曰窮邉孤壘又無援兵縁坐之法朕甚不忍行也<lb/>
己丑端拱二年春正月詔陳備邉䇿<lb/>
　户部郎中張洎奏言國家自飛狐以東重闗複嶺為<lb/>
　契丹所有燕薊以南平壤千里蕃漢共之失地利矣<lb/>
　河朔郡縣列壁相望然敵騎南馳衆寡不敵咸嬰城<lb/>
　自固莫敢出戰此分兵力之過也今既未能克復幽<lb/>
　薊宜悉聚河朔之兵建三鎮鼎據而守焉又言涿州<lb/>
<pb n="KR2b0025_WYG_004-15a"/>
　之戰元戎将校各不相管轄以謙謹自任未嘗賞一<lb/>
　効用戮一叛命宜反其道又言稍舉通和之䇿俟兵<lb/>
　食有餘然後大舉幽薊未復終不得髙卧<lb/>
　右拾遺直史館王禹偁上言兵埶患在不合将臣患<lb/>
　在無權請於遠邉建三軍軍十萬人使互相救援又<lb/>
　言北戎婦人任政荒淫不法請捐厚利啗其酋長以<lb/>
　離其心又言國家西有趙保忠折御卿宜勅此二帥<lb/>
　以麟府銀夏綏五州張犄角之勢内則可倂省官吏<lb/>
<pb n="KR2b0025_WYG_004-15b"/>
　二三千員減俸數十萬以供邉用寛民賦又言舉進<lb/>
　士者或不數年致位顯達一言可采寵錫動逾十萬<lb/>
　宜稍艱難選舉抑儒臣而激武士又言曹彬北伐及<lb/>
　招置義軍等事大臣皆不預知望自今聽朝之暇頻<lb/>
　召大臣共議邉事毋使小臣間厠又言今郡縣雖多<lb/>
　除河北備邉之外惟東至登萊西盡秦鳯南抵淮泗<lb/>
　而已此數十州中土之根本不可不惜也望少度僧<lb/>
　尼少崇寺觀勸風俗務田農上覽其奏深加賞歎趙<lb/>
<pb n="KR2b0025_WYG_004-16a"/>
　普尤器之<lb/>
　知制誥田錫上言用間諜及委任宰相大略與禹偁<lb/>
　奏同又言将帥非材即無威名宜精加選用既得其<lb/>
　人不必降以陣圖不須授之方略自然成功<lb/>
　吏部尚書宋琪本燕人知敵中形勢亦上疏言備邉<lb/>
　之計且曰兵㐫器聖人不得已而用之若選使通和<lb/>
　弭戰息民此亦䇿之得也疏入頗采之<lb/>
　右僕射李昉亦引漢唐故事深以屈已修好為言時<lb/>
<pb n="KR2b0025_WYG_004-16b"/>
　論稱之<lb/>
二月以陳恕等為河北等路營田使<lb/>
　議者請為方田以限戎馬恕入辭曰今之戎士皆以<lb/>
　募致又使之服田恐其生變通判鎮州裴荘度支使<lb/>
　李惟清皆言其不便其議遂寝<lb/>
下詔罪已寛恤邉郡<lb/>
　大略如雍熈四年之詔<lb/>
三月親試舉人<lb/>
<pb n="KR2b0025_WYG_004-17a"/>
　得陳堯叟以下一百八十餘人諸科四百餘人賜宴<lb/>
　始令三館文臣並㑹賜堯叟等箴一首勉以修身謹<lb/>
　行稽古效官之意時有中書吏人及第上令奪所授<lb/>
　勅牒乃詔禁吏人應舉<lb/>
夏旱<lb/>
　自三月至五月録繫囚遣使分路決獄是夕雨<lb/>
秋七月以冦凖為樞密直學士<lb/>
　凖時為左正言直史館承詔極言北邊利害上器之<lb/>
<pb n="KR2b0025_WYG_004-17b"/>
　謂宰相曰朕欲擢用凖當授何官宰相以開封府推<lb/>
　官對上曰此官豈所以符凖者邪宰相又擬是官上<lb/>
　沈思良乆曰且使為是官可也凖嘗知巴東成安二<lb/>
　縣其治一以恩信毎期㑹賦役未嘗出符移惟具鄉<lb/>
　里姓名掲縣門而百姓爭赴無稽違者<lb/>
彗出東井<lb/>
　凡三十日上避殿減膳初上以區宇乂寧嵗時豐稔<lb/>
　欲告謝宗廟以彗星見而止趙普奏言司天妄以妖<lb/>
<pb n="KR2b0025_WYG_004-18a"/>
　星為合滅契丹俱是諂諛所宜審聼<lb/>
契丹冦威虜軍擊敗之<lb/>
　尹繼倫李繼隆敗之於唐徐河間殺其相皮室其大<lb/>
　将裕悦被傷遁走俘獲甚衆自是不敢大入冦以繼<lb/>
　倫面黒相戒曰當避黒大王<lb/>
　張洎言威虜軍可廢又言凡邊境軍壘其甲卒不滿三<lb/>
　萬人者皆可廢以𨽻縁邊大鎮詔廢威虜㝷復之<lb/>
八月大赦<lb/>
<pb n="KR2b0025_WYG_004-18b"/>
　是夕彗没<lb/>
開寳寺塔成<lb/>
　所費億萬前後踰八年乃成田錫嘗奏疏其言甚切<lb/>
　有曰衆以為金碧熒煌臣以為塗膏釁血上亦不怒<lb/>
九月鎮星熒惑入南斗<lb/>
冬十月趙保忠加同平章事<lb/>
旱<lb/>
　上減膳賜宰臣詔深自責已趙普時在告呂䝉正等<lb/>
<pb n="KR2b0025_WYG_004-19a"/>
　入謝乞依漢制䇿免上慰勉之<lb/>
　王禹偁上言乞自乘輿服御以下百官俸料悉第減<lb/>
　之且言臣於朝行中最貧願首減以贖耗蠧之咎<lb/>
　田錫上言此實隂陽失和燮調倒置上侵下之職而<lb/>
　燭理未盡下知上之失而切諫未能奏上上及宰臣<lb/>
　皆不悦出錫知陳州<lb/>
令樞密録聖語<lb/>
　中書門下言所録時政縁御前殿樞密使以下先上<lb/>
<pb n="KR2b0025_WYG_004-19b"/>
　宰臣未上所有宣諭聖語乞差樞密副使二人逐旋<lb/>
　抄録送中書同修為一書而授史官自後副使或知<lb/>
　院二人同掌之<lb/>
十二月省尊號<lb/>
　上曰皇帝兼稱已為不可朕欲稱王但嫌與諸子同<lb/>
　耳羣臣又上法天崇道文武皇帝詔去文武二字餘<lb/>
　許之<lb/>
是嵗罷沿邉互市<lb/>
<pb n="KR2b0025_WYG_004-20a"/>
庚寅淳化元年春正月趙普罷<lb/>
　普卧病上屢幸其第省問普疾篤三上表致政上不<lb/>
　得已以普為西京留守兼中書令普既罷呂䝉正以<lb/>
　寛簡居相位辛仲甫從容其間政事多決於王沔沔<lb/>
　聰察敏辨有適時材用然性苛刻不以至誠待人進<lb/>
　退非允人多怨之<lb/>
蓬州司法鄭偘伏誅<lb/>
　坐受賕故入死罪杖殺知州通判並免官削任仍詔<lb/>
<pb n="KR2b0025_WYG_004-20b"/>
　戒天下初囚三人被誣為刼盜偘案致死罪獄已具<lb/>
　録事㕘軍邵曄察其枉不署牘白知州楊全乞别鞫<lb/>
　之全性悍不聴引囚抵法囚號呼不伏乃别繫獄既<lb/>
　而捕獲正盜因得釋逮繫偘等詔獄坐其罪曄代還<lb/>
　上召勞之曰汝能活吾平民深可嘉也遂遷秩賜金<lb/>
　以旌之<lb/>
賜江浙等路諸州書<lb/>
　荆湖福建廣南並賜印本九經令長吏與衆官共閲<lb/>
<pb n="KR2b0025_WYG_004-21a"/>
　之<lb/>
二月賑登州饑<lb/>
　登州二縣饑詔賑之仍坐長吏蔽匿之罪<lb/>
夏四月夏州敗李繼遷<lb/>
　㝷又敗之於安慶澤於王庭鎮<lb/>
五月置詳覆推勘官<lb/>
　刑部詳覆官六貟御史推勘官二十員若諸州有大<lb/>
　獄則乗傳就鞫辭日上必親諭曰無滋蔓無留滯還<lb/>
<pb n="KR2b0025_WYG_004-21b"/>
　必召見問以所推事状滿三嵗考殿最而斥陟之<lb/>
鑄淳化元寳錢<lb/>
　國初錢文曰宋元通寳後曰太平通寳至是改鑄上<lb/>
　親書其文作真草行三體自後毎改元必鑄以年號<lb/>
　元寳為文<lb/>
秋八月毁左藏金銀器<lb/>
　上性節儉退食常著華陽巾布褐紬縧内服惟絁絹<lb/>
　咸屢經澣濯乗輿給用無所増益<lb/>
<pb n="KR2b0025_WYG_004-22a"/>
冬十二月立覆奏法<lb/>
　從謝泌之請也時羣臣奉事者既可其奏皆得專達<lb/>
　於有司頗容巧妄泌請自今凡政事送中書機事送<lb/>
　樞宻院財貨送三司覆奏而後行遂著為定制中外<lb/>
　所上書疏亦如之<lb/>
辛夘淳化二年春正月置内殿崇班等職<lb/>
　左右侍禁三班奉職借職<lb/>
二月知晉州祖吉伏誅<lb/>
<pb n="KR2b0025_WYG_004-22b"/>
　坐贓杖殺<lb/>
　王化基治祖吉獄詢其土豪王姓者云吾小民見州<lb/>
　将貧乏相醵率為之夀時豈知其犯法哉悵歎不已<lb/>
　化基詰其前後郡守王言三十年已来惟梁都官不<lb/>
　受一錢餘無免者梁都官乃勗也有文詞太祖嘗欲<lb/>
　令知制誥為時宰所忌遂止後化基因言於上時勗<lb/>
　已老病不任吏事淳化五年以勗為鎮國行軍司馬<lb/>
賜鄭文寳張觀五品服<lb/>
<pb n="KR2b0025_WYG_004-23a"/>
　文寳時為殿中丞奉使川陕均税奏蠲商人到岸税<lb/>
　錢行次渝涪聞䕫州戍卒百餘人刼庫兵為亂乃乘<lb/>
　輕舸順流一夕數百里至則悉擒斬之使還上面加<lb/>
　賞激賜服觀時為監察御史三司言劍外税輕上欲<lb/>
　増之觀奏言逺方之民易動難安遂止後上疏言陛<lb/>
　下優容羣臣将順簿書叢脞咸以上聞豈徒䙝瀆至<lb/>
　尊抑亦輕紊國體誠願陛下聴㫁之暇宴息之餘禮<lb/>
　貎大臣與之揚搉使沃心造膝極意論思則治體化<lb/>
<pb n="KR2b0025_WYG_004-23b"/>
　源何所不至臣又嘗讀唐史見貞觀初始置崇文館<lb/>
　命學士耆儒更直互進聴朝之隙則引入内殿講論<lb/>
　文義商確時政或日旰忘倦或宵分始罷況陛下左<lb/>
　右前後皆端士偉人伏望端拱凝旒收視反聴釋循<lb/>
　常之務養浩然之氣深詔近臣闡揚真風與夫較量<lb/>
　金榖剖析毫釐以有限之光隂役無涯之細務安可<lb/>
　同年而語哉上覽而善之召賜服遷度支判官<lb/>
　尋以文寳為陕西轉運許以便宜從事聴用庫兵錢<lb/>
<pb n="KR2b0025_WYG_004-24a"/>
　㑹歳歉文寳誘豪户出粟三萬斛活饑民八萬六千<lb/>
　餘人<lb/>
閏月辛未朔日有食之<lb/>
除陜路米麥等税<lb/>
寛商征<lb/>
　除商賈貨殖外負販細筭不征違者罪之<lb/>
命近臣兼差遣院及流内銓<lb/>
　翰林學士賈黄中蘇易簡領差遣院李沆同判流内<lb/>
<pb n="KR2b0025_WYG_004-24b"/>
　銓<lb/>
　三年冬置磨勘院命王沔等知京朝官考課張宏等<lb/>
　知幕職州縣官考課又命魏廷式等同較三班殿直<lb/>
　以上功過沔考課條目細碎視士君子如吏卒設開<lb/>
　格以防之物論甚譁<lb/>
　四年春改磨勘院為審官考課院京朝官屬審官幕<lb/>
　職州縣官屬考課尋廢京朝官差遣院歸審官以考<lb/>
　課院歸流内銓凡常調選人流内銓主之奏舉及厯<lb/>
<pb n="KR2b0025_WYG_004-25a"/>
　任有殿最者考課院主之并吏員而省司局議者咸以<lb/>
　為當從蘇易簡之請也<lb/>
三月詔以旱蝗欲自焚翌日雨<lb/>
　蝗盡殪先是上召近臣問以時政得失冦凖言刑罰<lb/>
　偏頗所致上問其故凖曰頃祖吉王淮皆受贓數萬<lb/>
　計吉既伏誅而淮以參知政事沔之母弟止杖於私<lb/>
　室非偏頗而何上大悟明日召沔切責之<lb/>
夏五月置諸路轉運司提㸃刑獄官<lb/>
<pb n="KR2b0025_WYG_004-25b"/>
　州府十日一具囚帳供報有疑獄即往視命員外郎<lb/>
　董循等十人分充之<lb/>
置折博倉<lb/>
　初募商人輸粟優其價令執券抵江淮給以茶鹽謂<lb/>
　之入中或言其弊罷之自是嵗失巨萬之入端拱二<lb/>
　年復之嵗旱中止至是復置甚濟國用商人便之<lb/>
以謝泌為左司諫<lb/>
　上修正殿頗施綵繪泌為左正言因對陳其事即日<lb/>
<pb n="KR2b0025_WYG_004-26a"/>
　命代以赭堊賜泌金紫而遷之泌謝曰陛下從諌如<lb/>
　流故臣得輸誠昔唐末有孟昌圖者朝上疏諫暮不<lb/>
　知所在如此安得不亂上動容乆之<lb/>
六月汴決浚儀上親督衛士塞之<lb/>
　自辰及午水復故道尋又決宋州命塞之又決亳州<lb/>
　遂東流<lb/>
秋七月令三司均節財用<lb/>
　上謂三司使李惟清等曰夫貨財所以濟用度或取<lb/>
<pb n="KR2b0025_WYG_004-26b"/>
　之不以其道違惠養庶民之意豈能召和氣乎當共<lb/>
　務均節毋致厚斂於下朝廷自克平諸國財力雄富<lb/>
　然聚兵京師外州無留財支用悉出三司故上孜孜<lb/>
　庶務或至親為裁處必以愛民惜費為本有司言油<lb/>
　衣帟幕破損欲弃之上悉浣染為旗幟數千又調給<lb/>
　薪司退材作長牀數百<lb/>
李繼遷降賜姓名授官<lb/>
　賜姓趙氏名保吉授銀州觀察使先是趙保忠奏繼<lb/>
<pb n="KR2b0025_WYG_004-27a"/>
　遷誘蕃戎入冦来乞師正月命翟守素帥師屯夏州<lb/>
　以助之至是繼遷聞守素将兵来討恐懼奉表歸順<lb/>
八月置審刑院<lb/>
　於禁中以李昌齡知院事仍置詳議六員上慮大理<lb/>
　刑部吏舞文巧詆凡獄具上奏者先申審刑院印訖<lb/>
　以付大理寺刑部㫁覆以聞乃下審刑院申覆裁決<lb/>
　訖以付中書當者即行之其未允者宰相復以聞始<lb/>
　命論決<lb/>
<pb n="KR2b0025_WYG_004-27b"/>
九月呂䝉正罷<lb/>
　為吏部尚書上嘗謂近臣曰累有人言儲貳事朕頗<lb/>
　讀書見前代治亂豈不在心但諸子幼冲未有成人<lb/>
　之性所命屬僚悉擇良善之士至於臺𨽻輩朕亦自<lb/>
　揀選不欲姦隂巧佞在其左右讀書聴講咸有課程<lb/>
　待其長成自有裁制何言者未諒此心至是度支判<lb/>
　官宋沆等五人伏閣上疏請立許王元僖為皇太子<lb/>
　詞意狂率上怒甚以沆乃䝉正妻族故罷之<lb/>
<pb n="KR2b0025_WYG_004-28a"/>
以李昉張齊賢同平章事<lb/>
王化基為御史中丞<lb/>
　化基嘗慕范滂攬轡澄清之志獻澄清略言五事其<lb/>
　一請復尚書省曰國家立制動必法天尚書省上應<lb/>
　天象對臨紫垣六卿擬喉舌之官郎吏應星辰之位<lb/>
　三司使額乃近代權制請廢三司止於尚書省設六<lb/>
　尚書分掌其事二曰謹公舉其三曰懲貪吏其四曰<lb/>
　省冗官以為州郡設監臨事務朝官及使臣等數倍<lb/>
<pb n="KR2b0025_WYG_004-28b"/>
　於舊乞待裁減其五曰擇逺官上嘉納之<lb/>
置知樞密院及同知<lb/>
　以張遜為知院温仲舒冦凖為同知知院之名始此<lb/>
　遜仲舒凖仍並帯副使自後或以正官或檢校官為<lb/>
　之秩與副使同<lb/>
冬十一月復次對<lb/>
　詔自今内殿起居日復令常參官兩人次對閣門受<lb/>
　其章太祖時嘗行之尋廢至是復之<lb/>
<pb n="KR2b0025_WYG_004-29a"/>
以畢士安為翰林學士<lb/>
　先是知制誥范杲獻玉堂記請備其職上惡其躁競<lb/>
　出之外郡執政欲用張洎上曰極知洎文學資任不<lb/>
　下士安第徳行不及其是冬承㫖蘓易簡著翰林志<lb/>
　二巻以獻上嘉之賜詩二首又飛白書玉堂之署四<lb/>
　大字令中書召易簡付之榜於㕔額上曰此永為翰<lb/>
　林美事易簡曰自有翰林未有如今日之榮也<lb/>
十二月朔行入閣儀<lb/>
<pb n="KR2b0025_WYG_004-29b"/>
　初上以入閣舊圖承五代草創禮容不備命史館修<lb/>
　撰楊徽之等討論故事别為新圖至是詔於文徳殿<lb/>
　行之張洎既與徽之等同撰新定儀又獨上疏曰竊<lb/>
　以今之乾元殿即唐之含元殿也在周為外朝在唐<lb/>
　為大朝冬至元日立全仗朝萬國在此殿也今之文<lb/>
　徳殿即唐之宣政殿也在周為中朝在漢為前殿在<lb/>
　唐為正衙凡朔望起居及册拜妃后皇太子王公大<lb/>
　臣封四夷君長試制䇿舉人在此殿也今之崇徳殿<lb/>
<pb n="KR2b0025_WYG_004-30a"/>
　即唐之紫宸殿也在周為内朝在漢為宣室在唐為<lb/>
　上閣即隻日常朝之殿也昔東晉太極殿有東西閣<lb/>
　唐置紫宸上閣法此制也且人君恭已南面向明而<lb/>
　理紫宸黄屋至尊至重故巡幸則有大駕法從之盛<lb/>
　御殿則有鉤陳羽衛之嚴故雖隻日常朝亦須立仗<lb/>
　前代請入閣儀者盖隻日御紫宸上閣之時先於宣<lb/>
　政殿前立黄麾金吾仗俟契勘畢喚仗即自東西閣<lb/>
　門入故謂之入閣今朝廷且以文徳正衙權為上閣<lb/>
<pb n="KR2b0025_WYG_004-30b"/>
　甚非憲度況國家已承正統宇内洽平凡百憲章悉<lb/>
　從損益惟視朝之禮尚屬因循竊見長春殿正與文<lb/>
　徳殿南北相對伏請改創此殿以為上閣作隻日立<lb/>
　仗視朝之所其崇政殿即唐之延英殿是也為雙日<lb/>
　常時聴㫁之所凖乎臨御之式允叶前經今輿議乃<lb/>
　以入閣儀制為朝廷非常之禮甚無謂也臣又案舊<lb/>
　史中書門下御史臺為三署謂侍從供奉之官今起<lb/>
　居日侍從官先入殿庭東西立定俟正班入一時起<lb/>
<pb n="KR2b0025_WYG_004-31a"/>
　居其侍從官則東西對拜甚失北面朝謁之儀今請<lb/>
　凖舊儀侍從官先次入起居畢分行侍立於丹墀之<lb/>
　下故謂之蛾眉班然後宰相率正班入起居雅合於<lb/>
　禮又言陛下自臨御十有五年未甞一日不雞鳴而<lb/>
　起乞依唐制隻日視朝雙日不坐奏入不報<lb/>
女真請伐契丹詔却之<lb/>
　女真言契丹以兵隔其朝貢之路請擊之不許自是<lb/>
　遂屬契丹<lb/>
<pb n="KR2b0025_WYG_004-31b"/>
　上嘗語侍臣曰國家若無内患必有外憂若無外憂<lb/>
　必有内患外憂皆可預防惟姦邪無状若為内患深<lb/>
　可懼也帝王用心常須謹此<lb/>
無冰<lb/>
壬辰淳化三年春二月乙丑朔日有食之<lb/>
遣使按諸州民田<lb/>
三月親試舉人初糊名考校<lb/>
　是嵗諸道舉人凡萬七千餘人蘇易簡舉殿試始令<lb/>
<pb n="KR2b0025_WYG_004-32a"/>
　糊名考校内出巵言日出賦題試者不能措辭相率<lb/>
　叩殿檻上請有錢易者日未中三題皆就以其輕俊<lb/>
　特命黜之得孫何以下三百餘人諸科八百餘人就<lb/>
　宴賜御製詩三首箴一首時詔刻禮記儒行篇賜近<lb/>
　臣及京朝官受任於外者併以賜何等初内殿䇿士<lb/>
　例賜御詩以寵之至陳堯叟始易以箴至是詩箴並<lb/>
　賜<lb/>
以和㠓知制誥<lb/>
<pb n="KR2b0025_WYG_004-32b"/>
　㠓上表謝賜儒行篇上覽而嘉之故有是命其後欲<lb/>
　召㠓入翰林為學士既而謂左右曰㠓眸子眊眊胷<lb/>
　中必不正不可以居近侍也其命遂寝<lb/>
夏五月朔行入閣儀<lb/>
　舊制入閣惟殿中省細仗隨両省供奉官半入陳於<lb/>
　庭上以為儀衞太簡命有司更設黄麾仗其殿中省<lb/>
　細仗仍舊從新制<lb/>
旱<lb/>
<pb n="KR2b0025_WYG_004-33a"/>
　遣使諸路決獄是夕雨<lb/>
六月黑風晝晦<lb/>
置常平倉<lb/>
　京畿大穰命増價糴貯之嵗饑即減價糶名常平倉<lb/>
　遂為定制<lb/>
七月趙普薨<lb/>
　普初以吏道聞寡學術太祖甞勸以讀書普遂手不<lb/>
　釋巻毎朝廷有大議則闔户自啟一箧取一書閲之<lb/>
<pb n="KR2b0025_WYG_004-33b"/>
　及卒家人發其箧則論語二十篇耳普事兩朝出入<lb/>
　三十餘年未嘗為子弟求恩澤後諡忠獻追封韓王<lb/>
八月召隠士种放不至<lb/>
　放居終南山以講習為業及詔至其母曰常勸汝勿<lb/>
　聚徒果為人所知遂稱疾不至上亦不奪其節<lb/>
九月幸秘閣<lb/>
冬十月命雷有終制置江淮兩浙茶鹽<lb/>
　上以茶鹽之價輕重不均欲更立新制命有終按視<lb/>
<pb n="KR2b0025_WYG_004-34a"/>
　先是三司使魏羽等言諸州茶鹽市征主吏多負官<lb/>
　課請行次責上曰當按問其實若水旱災沴致虧官<lb/>
　課非可加刑也帝王者為天下主財耳卿等司計當<lb/>
　以至公為心無事刻剥致害民而傷和氣也<lb/>
十一月許王元僖薨詔以来年正月上辛郊<lb/>
　元僖性仁孝尹京五年政事無失追贈太子諡孝恭<lb/>
　詔以将有事於南郊前十日許王薨按禮天地社稷<lb/>
　之祀並不廢其集議之宋琪上奏以為先王制禮皆<lb/>
<pb n="KR2b0025_WYG_004-34b"/>
　本人情今詔輟十一日以後五日朝參有司又以十<lb/>
　二日十三日受誓戒若皇帝既輟朝而未成服則全<lb/>
　爽禮又百僚既受誓戒而入奉慰又違令式國家之<lb/>
　儀頓失吉㐫之禮相干況許王地居藩戚望著親賢<lb/>
　於昆仲為大宗於朝廷為冡嗣遽致薨逝朝野同哀<lb/>
　伏想聖情豈勝追念當悲慘之際行對越之儀臣等<lb/>
　竊慮上帝之勿歆下民之斯惑矣祭天之儀歳有四<lb/>
　焉載於禮經非有升降伏請以来年正月上辛合祭<lb/>
<pb n="KR2b0025_WYG_004-35a"/>
　天地從之<lb/>
癸巳淳化四年春正月辛夘郊奉宣祖太祖配<lb/>
　從禮儀使蘇易簡之請也易簡上言親杞圜丘以宣<lb/>
　祖侑神作主此則符聖人大孝之道成嚴父配天之<lb/>
　儀恭以太祖光啟丕圖以聖授聖謹按唐永徽中以<lb/>
　髙祖太宗同配上帝欲望親祀郊丘奉宣祖太祖同<lb/>
　配其常祀孟春祈穀孟冬神州季秋大享以宣祖崇<lb/>
　配冬至圜丘夏至北郊孟夏雩祀以太祖崇配從之<lb/>
<pb n="KR2b0025_WYG_004-35b"/>
二月己未朔日有食之<lb/>
廢沿江𣙜貨八務<lb/>
　聴商人貿販從雷有終之請也<lb/>
黎桓封交趾郡王<lb/>
遣使分路巡撫<lb/>
　上以江浙淮陜比嵗旱災民兵轉徙頗肆攘奪多罹<lb/>
　刑辟命韓援等八人巡撫之俾之招集流亡導揚壅<lb/>
　遏決庶獄率從輕典有可以惠民者得以便宜從事<lb/>
<pb n="KR2b0025_WYG_004-36a"/>
　官吏罷軟苛刻者上之詔令有未便者條奏<lb/>
蜀盜王小波攻掠諸縣<lb/>
　蜀地饒富孟氏割據府庫益以充溢及王師平蜀孟<lb/>
　氏所儲悉歸内府而言事者競起功利成都常賦外<lb/>
　更置博買務諸郡課民織作禁商旅不得私市布帛<lb/>
　司計之吏析及秋毫蜀地狭民稠耕作不足以給益<lb/>
　以貧困兼并者復糴賤販貴以奪其利青城縣民王<lb/>
　小波聚衆起而為亂謂衆曰我疾貧富不均今為汝均<lb/>
<pb n="KR2b0025_WYG_004-36b"/>
　之貧民多来附者遂掠卭蜀諸縣襲殺縣令齊元振<lb/>
　剖腹實以錢盖惡其誅求之無厭也賊黨由是愈熾<lb/>
三月命何承矩制置河北縁邉屯田<lb/>
　初承矩至雄州即建屯田之議㑹黄懋亦請於河北<lb/>
　興水田乃以承矩為使懋為判官發河北諸州戍兵<lb/>
　萬八千人給其役開溏泊種稻田自是葦蒲蠃蛤之<lb/>
　饒民賴其利<lb/>
夏五月以張洎錢若水為翰林學士<lb/>
<pb n="KR2b0025_WYG_004-37a"/>
　上謂侍臣曰學士之職親切貴重非他官可比朕嘗<lb/>
　恨不得為之<lb/>
　未幾賜近臣飛白書若水及洎詩洎揣摩上意上疏<lb/>
　稱述凡數千言上數賜詩嘉奨洎性險陂尤善事宦<lb/>
　官嘗引唐故事奏内供奉官藍敏為學士上不從然<lb/>
　以文采清麗巧於迎逢上卒喜之<lb/>
　初若水任同州推官時有疑獄録事㕘軍以私憾放<lb/>
　入平民罪應坐死者數人若水留其案不決録事屢<lb/>
<pb n="KR2b0025_WYG_004-37b"/>
　侵辱之若水不為動隂遣人廉得其實証其囚遂獲<lb/>
　免州欲上其事若水固辭曰若水得賞當置録事於<lb/>
　何地耶録事詣若水叩首媿謝若水慰解之由是逺<lb/>
　近翕然稱其賢上亦聞若水名㑹冦凖薦之元年命為<lb/>
　秘書丞直史館上嘗命若水撰賜趙保忠詔有不斬<lb/>
　繼遷存狡兎之三穴潜疑光嗣持首鼠之兩端上大<lb/>
　喜謂若水曰此四句正道著我意及李繼遷納欵又<lb/>
　命草賜李繼遷詔略曰既除手足之親已失輔車之<lb/>
<pb n="KR2b0025_WYG_004-38a"/>
　勢上批其後云依此詔本極好若水家因寳藏之<lb/>
併三司置一使<lb/>
　命魏羽領之詔罷鹽鐵度支户部等使三司但置使<lb/>
　一員判官六員推官三員從馬應昌之議也<lb/>
六月張齊賢罷<lb/>
　為左丞初命知定州制辭有力不逮心名浮於實之<lb/>
　語齊賢㝷自言母年八十五不願離左右上惻然許<lb/>
　之齊賢在相位時母入謁禁中上歎其夀考有令子<lb/>
<pb n="KR2b0025_WYG_004-38b"/>
　多賜手詔存問别加餽予搢紳以為榮齊賢㝷遭母<lb/>
　喪水漿不入口者七日自是日啜粥一器終喪止食<lb/>
　脱粟飯<lb/>
以呂端㕘知政事<lb/>
　端餘慶弟也先以裨賛許王元僖無状左遷至是始<lb/>
　大用端有器量而性寛大雖經擯斥未嘗以得喪介<lb/>
　意趙普嘗曰吾觀呂公奏事得嘉賞未嘗喜遇折挫<lb/>
　未嘗懼亦不形言真台輔之器也<lb/>
<pb n="KR2b0025_WYG_004-39a"/>
復給事中封駁制<lb/>
　以魏庠柴成務為之制勅有不便者許准故事封駁<lb/>
秋七月大霖雨<lb/>
　十晝夜不止上憂形於色命近臣分禱未幾雍丘尉<lb/>
　武程上疏願減後宫嬪嬙上謂宰相曰程疏逺小臣<lb/>
　不知宫闈中事内庭給使不過三百人皆有掌執不<lb/>
　可去者卿等固合知之朕以濟世為心視妻妾如脱<lb/>
　屣耳李昉請加斥削以懲妄言上曰朕曷嘗以言罪人<lb/>
<pb n="KR2b0025_WYG_004-39b"/>
　但念程不知爾<lb/>
復𣙜貨務置茶鹽制置使<lb/>
　初廢務減價蠲筭以便商人人人疑惑且憚江路回<lb/>
　逺嵗課大虧乃詔復之<lb/>
　咸平二年制置使王子輿言江淮兩浙賣茶鹽都收<lb/>
　錢三百九十七萬餘貫比舊額増五十萬八千餘貫<lb/>
　㝷詔子輿兼制置礬税仍領荆湖路<lb/>
八月丙辰朔日有食之<lb/>
<pb n="KR2b0025_WYG_004-40a"/>
命官專掌通進銀臺二司<lb/>
　㝷以給事中封駁隷之從向敏中之言也敏中上言<lb/>
　通進銀臺司受逺方疏多不報請别置局分官專涖<lb/>
　以防壅遏乃命敏中張詠同知二司公事凡章奏案<lb/>
　牘出入自是不敢有所留滯發勅司舊隷中書亦命<lb/>
　銀臺司兼領尋又以給事中封駁併隷焉凡詔勅並<lb/>
　令詳酌可否然後行下<lb/>
　時代并都部署張永徳笞小校至死詔按其罪詠封<lb/>
<pb n="KR2b0025_WYG_004-40b"/>
　還詔書且言永徳方任邊寄若以小校故推辱之恐<lb/>
　下有輕上之心不從未㡬果有營兵脅訟軍候者詠<lb/>
　復引前事為言上改容勞之<lb/>
九月大水<lb/>
　自七月初雨至是不止京城廬舍多壞陳潁宋亳間<lb/>
　水害尤甚上對宰相因切責之魏羽請檢視諸軍營<lb/>
　及官舎上曰朕寝殿尚有漏處軍營可知應上言者<lb/>
　即時葺治不須更檢視也<lb/>
<pb n="KR2b0025_WYG_004-41a"/>
冬十月河決澶州<lb/>
　西北流溢浸大名府城時有豪民貯芻茭将圖厚利<lb/>
　誘奸人潛穴河堤仍歳決溢知府事趙昌言徑取豪<lb/>
　家廥積以給用由是無敢為姦利者屬河決溢浸城<lb/>
　調禁兵助役或偃蹇不進昌言曰府城将墊人民且<lb/>
　溺死汝輩食厚禄欲坐視耶敢不從命者斬皆股慄<lb/>
　趨事不浹辰而城完上聞而嘉之<lb/>
罷提㸃刑獄<lb/>
<pb n="KR2b0025_WYG_004-41b"/>
　自端拱以来諸州司理㕘軍皆上自選擇民有訴寃<lb/>
　者立遣臺使乘傳按鞫諸路提㸃刑獄司未嘗有所<lb/>
　平反詔罷之歸其事於轉運司<lb/>
三司置二使分領左右計<lb/>
　分郡縣為十道兩京為左右計中分以隷焉時三司<lb/>
　簿領堆積吏因為姦乃從魏羽之請而分之<lb/>
嚴選用知通法<lb/>
　詔京朝官未歴州縣不得任知通<lb/>
<pb n="KR2b0025_WYG_004-42a"/>
　上嘗謂近臣曰朕毎日後殿自選循吏候及三二百<lb/>
　人天下郡縣何憂不治<lb/>
李昉罷<lb/>
　昉温和無城府寛厚多恕上嘗曰昉本以文章進及<lb/>
　用作相自知才微任重但憂愧而已<lb/>
以呂䝉正為平章事蘇易簡㕘知政事<lb/>
　易簡外若坦率中有城府由知制誥為學士年未及<lb/>
　三十在翰林八年特受人主之遇夐絶倫等或一日<lb/>
<pb n="KR2b0025_WYG_004-42b"/>
　至三召見李沆後入在易簡下及沆參政乃以易簡<lb/>
　為承㫖錫賚與㕘政等上意欲遵舊制未進台席且<lb/>
　俟稔其名望而易簡以親老急于進用因召見頗言<lb/>
　時政闕失沆等罷即命易簡代之易簡母薛氏入禁<lb/>
　中上命之坐問何以教子遂成令器對曰幼則束以<lb/>
　禮讓長則訓以詩書上頋左右曰今之孟母也非此<lb/>
　母不生此子矣易簡在翰林時上待若賔友及參大<lb/>
　政上但正色責吏事而已易簡乃悔其求進之速<lb/>
<pb n="KR2b0025_WYG_004-43a"/>
趙鎔向敏中同知樞密院<lb/>
　鎔加宣徽北院使敏中右諌議大夫鎔等入對上曰<lb/>
　賈黄中等以循黙守位故罷適垂泣叙謝朕亦為之<lb/>
　悽然昔周有亂臣十人同心同徳人臣事主可不念<lb/>
　此以保始終古人尚欲立功名於亂世況盛世乎卿<lb/>
　等宜戮力以副超擢<lb/>
閏月置三司總計使<lb/>
　命陳恕領之縂計使判左右計事左右計使分判十<lb/>
<pb n="KR2b0025_WYG_004-43b"/>
　道事事當計度者三使通議之恕以為官司各違政<lb/>
　令互出難以經乆極言其非便上不聴踰年乃復舊<lb/>
　制尋以梁蒋為右計判官初蒋知吉州治豪猾為民<lb/>
　害者上賞其强幹代還賜緋魚且記其名於御屏至<lb/>
　是用之<lb/>
十二月王小波死李順陷蜀卭等州<lb/>
　尋又陷漢州彭州初小波之黨纔百人郡失於備禦<lb/>
　賊勢遂熾衆至數萬<lb/>
<pb n="KR2b0025_WYG_004-44a"/>
更漕運法<lb/>
　先是三路轉運使各領其職或廩粟多積而軍士舟<lb/>
　檝不給雖以官錢僱丁男挽舟而土人憚其役以是<lb/>
　歳上供米不過三百萬及楊允恭為都大發運使盡<lb/>
　集三路舟卒與所運物數令諸州擇牙吏悉集允恭<lb/>
　乃辨數授之江浙所運止於淮汭淮泗輸京師行之<lb/>
　一歳上供者六百萬<lb/>
　<lb/>
<pb n="KR2b0025_WYG_004-44b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻四<lb/>
</p>
<p>
</p>
  </div>
<div>
                <head>九朝編年備要巻五</head>
    <p>
<pb n="KR2b0025_WYG_005-1a"/>
欽定四庫全書<lb/>
　九朝編年備要巻五　　　　宋　陳均　撰<lb/>
太宗皇帝<hi>起甲午淳化五年止丁酉至道三年</hi>
甲午淳化五年春正月御樓賜宴<lb/>
　以上元節賜從臣宴上曰五代之際生靈彫喪當時<lb/>
　謂無復太平之日矣朕躬覽庶政萬事粗理毎念上<lb/>
　天之貺致此繁盛乃知治亂在人呂䝉正避席曰乘<lb/>
　輿所在士庶走集故繁盛如此臣嘗見都城外不數<lb/>
<pb n="KR2b0025_WYG_005-1b"/>
　里饑寒死者甚衆不必盡然願陛下視近以及遠蒼<lb/>
　生之幸也上變色不言䝉正侃然復位<lb/>
京西江浙大饑<lb/>
寛饑民罪<lb/>
　因饑持杖刼人家藏粟止誅為首者餘悉以減死論<lb/>
　時饑民多相率持棒投券富家取其粟坐强盜棄市<lb/>
　者甚衆蔡州民張渚等三百一十八人皆當抵死知<lb/>
　州張榮判官江嗣宗止議取其為首者杖脊餘悉減<lb/>
<pb n="KR2b0025_WYG_005-2a"/>
　杖以其事上聞上嘉之下詔褒之令本州大發廩賑<lb/>
　饑民遣使分巡諸道巡撫上親臨遣謂之曰彼皆平<lb/>
　民因饑取餱糧以圖活命爾察其情非巨蠧悉為原<lb/>
　減不可從强盜之例其兇狠難制為患閭里者可便<lb/>
　宜從事於是全活者甚衆<lb/>
趙保吉冦邉命李繼隆討之<lb/>
　保吉擾邉上怒命繼隆為河西都部署帥師討之<lb/>
　左正言王禹偁上言謂不煩大兵如梁太祖捉劉知<lb/>
<pb n="KR2b0025_WYG_005-2b"/>
　俊故事重賞之下必有勇夫繼遷身首不梟即擒又<lb/>
　此賊通連北國擊東南而備西北正在此時<lb/>
　吏部尚書宋琪上言臣頃任延州節度判官經渉五<lb/>
　年西戎之事頗熟聞知昔李仁福既死彛超擅立詔<lb/>
　邠州藥彦稠總兵五萬送延州安從進與彛超換鎮<lb/>
　彛超據夏州不奉詔時頓兵城下議欲攻取軍儲不<lb/>
　繼遽命班師而振旅之時不能整失戈棄甲遂為戎<lb/>
　人之利臣又聞党頃號為小蕃本非勍敵若其出山<lb/>
<pb n="KR2b0025_WYG_005-3a"/>
　布陣止勞一戰便可蕩除深入則餽運難繼窮追則<lb/>
　窟穴幽邃莫若沿邊州鎮分屯重兵候其入界方可<lb/>
　掩擊非惟飬勇亦足安邊凡烏合之徒勢不能乆利<lb/>
　於速鬭以騁兵鋒莫若持重守疆以挫其鋭彼無城<lb/>
　守衆乏糗糧威賞不行部族分散然後密令覘其保<lb/>
　聚之䖏預於麟府延慶靈武等州約期㑹兵四面齊<lb/>
　進絶其奔走之路合勢攻之可以剪除俾無噍類仍<lb/>
　先告諭諸軍凡獲賊中生口資蓄許為已有官司不<lb/>
<pb n="KR2b0025_WYG_005-3b"/>
　問如此則人百其勇矣<lb/>
以王繼恩為兩川招安使討李順<lb/>
　時宋琪上書言夏州成都事宜密付李繼隆等擇利<lb/>
　而行<lb/>
蠲逋租<lb/>
　計二百五十餘萬緍石<lb/>
二月李順陷成都<lb/>
　僭號蜀王改元應運守臣郭載率官屬犇梓州上謂<lb/>
<pb n="KR2b0025_WYG_005-4a"/>
　近臣曰豈謂賊勢猖獗如此乃命蘄州刺史王杲帥<lb/>
　兵趨劍門崇儀使尹元由峡路進並聴王繼恩節制<lb/>
　賊自成都分其衆攻劍門成都監軍宿翰兵至與劍<lb/>
　門都監上官正合軍擊賊衆殺戮殆盡<lb/>
令轉輸用官船<lb/>
　仍給其費上謂宰臣曰倖門如鼠穴何可塞之但去<lb/>
　其甚者斯可矣近来綱運之上舟人水工有少販鬻<lb/>
　但不妨公一切不問却得官物至京無虧損耳呂䝉<lb/>
<pb n="KR2b0025_WYG_005-4b"/>
　正對曰水至清則無魚人至察則無徒小人詐偽君<lb/>
　子豈不知但以大度容之則庶事俱濟陛下此言深<lb/>
　合黄老之道<lb/>
三月改授陳舜封官<lb/>
　舜封舉進士及第後因奏事頗捷給舉止類倡優上<lb/>
　問誰之子舜封自言其父為伶官上曰此宰相不為<lb/>
　國家澄汰流品所致也遂自大理評事改授殿直<lb/>
李繼隆入夏州<lb/>
<pb n="KR2b0025_WYG_005-5a"/>
　趙保吉徙綏州民於平夏左都押衙高文岯擊走之<lb/>
　以綏州内屬乃命文岯知州事趙保忠聞王師来討<lb/>
　保吉乃先攜其母及妻子吏卒避野外上言已與保<lb/>
　吉解讎乞罷兵上怒命繼隆先移兵討之保吉反圖<lb/>
　保忠夜襲之保忠竟以身免走還城中為趙光嗣所<lb/>
　執開門納王師繼隆入夏州檻保忠送闕下保吉引<lb/>
　衆遁去尋詔削保吉所賜姓名<lb/>
夏四月墮夏州城<lb/>
<pb n="KR2b0025_WYG_005-5b"/>
　上以夏州深在沙漠本奸雄竊據之地欲墮其城呂<lb/>
　䝉正等言此誠萬世之利乃隳之遷其民於綏銀等<lb/>
　州給之以田<lb/>
置起居院<lb/>
　張泌請置起居院修左右史之職為起居注上乃置<lb/>
　院於禁中命梁周翰掌起居郎事李宗諤掌起居舍<lb/>
　人事周翰請以所撰先進御後降付史館從之起居<lb/>
　注進御始此<lb/>
<pb n="KR2b0025_WYG_005-6a"/>
五月趙保忠降<lb/>
王繼恩獲李順復成都<lb/>
　先是順之黨二十萬圍梓州城凡八十餘日守臣張<lb/>
　雍等協力拒却之賊退遣衆襲擊之大捷解閬州圍<lb/>
　進平蓬州判官陳世卿善射城守日獨當一面親中<lb/>
　數百人賊浸盛同幕者皆謀圖全之計世卿正色曰<lb/>
　食君禄當身先報國柰何欲避難為已圖耶捷書至<lb/>
　上手詔悉加褒賞焉繼恩之克劍州也馬知節實為<lb/>
<pb n="KR2b0025_WYG_005-6b"/>
　先鋒繼恩疾其不附已遣守彭州配以羸兵三百州<lb/>
　之舊卒悉召還成都賊十萬衆攻城知節率兵力戰<lb/>
　自寅至申衆寡不敵士多死者逮暮知節慨然嘆曰<lb/>
　死賊手非壮夫也即横槊潰圍而出休於郊外黎明<lb/>
　救兵至遂鼓噪而入賊敗去上聞而嘉嘆遂以知節<lb/>
　為益州鈐轄<lb/>
　繼恩遣部将王文壽領卒三千至遂州討賊文壽御<lb/>
　下嚴急禆将張嶙殺之以所部五百人與賊合奏至<lb/>
<pb n="KR2b0025_WYG_005-7a"/>
　有司請戮其孥上曰此不須殺乃命悉索营中書遣<lb/>
　使招撫士卒杲斬嶙首送繼恩因使為鄉導以擊賊<lb/>
　敗之<lb/>
順黨張餘復聚衆為盜討平之<lb/>
　賊攻陷嘉戎等州開州監軍秦傳序死之賊進攻䕫<lb/>
　州巡檢白繼贇大破之斬獲不計賊之奄至開州也<lb/>
　長吏以下奔竄獨傳序率衆拒戰力屈乃為蠟書遣<lb/>
　人間道上言臣盡死力戰誓不降賊城既破傳序投<lb/>
<pb n="KR2b0025_WYG_005-7b"/>
　火死其家寄荆湘間子奭聞父死泝峡求其父尸船<lb/>
　覆而死人謂父死於忠子死於孝奏至上嗟惻乆之<lb/>
　録其次子賜其家錢十萬<lb/>
　賊五萬来攻陵州城州兵纔百四十六人舊無城塹<lb/>
　守臣張旦修完戰具設鹿角招集民丁拒戰大破之<lb/>
　斬首五千餘級賊平賜詔褒之<lb/>
　越明年春獲餘於嘉州其冬以上官正雷有終為西<lb/>
　川招安使召繼恩歸闕正等盡降餘冦劍南以寧<lb/>
<pb n="KR2b0025_WYG_005-8a"/>
　㝷遣使采訪川峡諸州守貳能否七人以稱職聞賜<lb/>
　詔奨之遂州通判查道與焉道徙知果州時賊餘黨<lb/>
　尚有伏岩穴依險為棚者詔書招諭未下咸請發兵<lb/>
　殄之道曰彼愚人也始懼罪欲停數刻命爾豈無詿<lb/>
　誤耶即微服直趍賊所諭以詔意或識之曰郡守也<lb/>
　嘗聞其仁是寧害我者乃相率捨兵羅拜請罪悉給<lb/>
　券縱令歸農驛奏之<lb/>
秋七月髙麗請伐契丹詔却之<lb/>
<pb n="KR2b0025_WYG_005-8b"/>
　髙麗為契丹所侵掠来求援上以北邊甫寧不欲出<lb/>
　兵優詔荅之自是不復入貢<lb/>
八月置宣政使<lb/>
　以王繼恩為之繼恩有平賊功中書擬以為宣徽使<lb/>
　上曰朕不欲宦官預政事宣徽使執政之漸也因詔<lb/>
　别制是名立在昭宣使上以授之繼恩初自昭宣使<lb/>
　出為兩川招安使<lb/>
　昭宣使置在四年<lb/>
<pb n="KR2b0025_WYG_005-9a"/>
九月改内侍省班院名<lb/>
　以内班院為内侍省内侍班院以入内黄門班院為<lb/>
　内侍入内内侍班院内侍省自唐有之國初有内班<lb/>
　院入内黄門班院至是改焉景徳三年始别内侍省<lb/>
　為入内内侍省遂號為省以侍殿中供洒掃之職役<lb/>
　使雜品者𨽻内侍省為南班以通侍禁中服役䙝近<lb/>
　者𨽻入内内侍省為北司各置都知副都知押班由<lb/>
　是内侍省進見有時而入内内侍省寵任重矣蔡京<lb/>
<pb n="KR2b0025_WYG_005-9b"/>
　用事改入内内侍省都知為知入内内侍省事副都<lb/>
　知為同知押班為簽書以效樞府而省官與執政等<lb/>
　靖康改正依舊名稱至紹興三十年併内侍省歸入<lb/>
　内内侍省<lb/>
以襄王元侃為開封尹封壽王<lb/>
　用冦準之言也自馮拯等斥嶺南中外無敢言建儲<lb/>
　者至是凖自青州召還入見上曰朕諸子孰可以付<lb/>
　神器者凖曰陛下誠為天下擇君謀及婦人中官不<lb/>
<pb n="KR2b0025_WYG_005-10a"/>
　可也惟陛下擇所以副天下望者上俛首乆之屏左<lb/>
　右曰壽王可乎對曰知子莫若父聖意既以為可願<lb/>
　即決定上謂壽王曰夫政教之設在乎得人心而不<lb/>
　擾之爾得人心者莫若示之以誠信不擾之實無如<lb/>
　鎮之以清靜惟是而行雖虎兕亦當馴狎況於人乎<lb/>
　書云撫我則后虐我則讎信哉斯言也爾宜謹之<lb/>
大赦下詔罪已<lb/>
　以蜀冦漸平也初命翰林學士錢若水草詔既成進<lb/>
<pb n="KR2b0025_WYG_005-10b"/>
　御上笑謂若水曰朕為卿潤色可乎若水頓首謝因<lb/>
　命筆親竄數字皆引咎深切尤為精當詔辭略曰朕<lb/>
　委任非當燭理不明致彼親民之官不以恵和為政<lb/>
　筦𣙜之吏惟務刻削為功撓我蒸民起為狂冦又曰<lb/>
　念兹失徳是務責躬改而更張永鑒前弊而今而後<lb/>
　庶或警余<lb/>
以張詠知益州<lb/>
　時城中屯兵尚三萬人無半月之食詠知民間舊苦<lb/>
<pb n="KR2b0025_WYG_005-11a"/>
　鹽貴而廩有餘積乃下其估聴民以米易鹽未踰月<lb/>
　得米數十萬斛詠度有二嵗備乃奏罷陕西運粮上<lb/>
　喜曰此人何事不能了朕無憂矣詠告諭賊黨許其<lb/>
　自新一日繼恩械賊數十人請行法詠釋之繼恩恚<lb/>
　以問詠詠曰前日李順脅民為賊僕今日化賊為民<lb/>
　不亦可乎繼恩御軍無政其下暴横詠密奏請近臣<lb/>
　至蜀分屯師旅<lb/>
冬十一月幸國子監<lb/>
<pb n="KR2b0025_WYG_005-11b"/>
　賜直講孫奭五品服因幸武成王廟復幸國子監令<lb/>
　奭講尚書説命三篇至事不師古以克永世匪説攸<lb/>
　聞上曰誠哉是言也上意欲切勵輔臣因嘆曰天以<lb/>
　良弼賚商朕獨不得耶乃飲從臣酒賜奭束帛<lb/>
十一月令宰相以下薦士<lb/>
　上言多士盈朝欲求一材堪轉運使三司判官者了<lb/>
　不可得呂䝉正對曰臣等職在選掄而令陛下孜孜<lb/>
　勞於求賢臣等之罪也上因詔䝉正以下各舉有器<lb/>
<pb n="KR2b0025_WYG_005-12a"/>
　業可任事者一人䝉正奏言宰相可以進退百官今<lb/>
　獨舉一二人是示天下不廣也上因命之<lb/>
　上将勵精求治聴政之暇盡索兩制清望官名籍閲<lb/>
　有徳行者悉令舉官<lb/>
　上嘗欲遣使朔方諭中書選可任者䝉正退以名上<lb/>
　上不許他日凡三問終不易上怒擲其奏於地曰何<lb/>
　太執耶䝉正曰臣非執盖陛下未諒爾上退謂親信<lb/>
　曰䝉正器量我不如既而卒用其人覆命果大稱㫖<lb/>
<pb n="KR2b0025_WYG_005-12b"/>
十二月戊寅朔日有食之<lb/>
　隂雪不見羣臣稱賀賀日食不見始此<lb/>
三司復各置使<lb/>
　命陳恕等領之恕峭直守公性靡阿順毎奏事上或<lb/>
　未察至形誚讓即斂板退縮俟上意解復進如是三<lb/>
　四終不易上亦多從之嘗題於殿柱曰真鹽鐵陳恕<lb/>
　恕出入三司首尾十八年言稱職者亦以恕為首焉<lb/>
乙未至道元年春正月上清宫成<lb/>
<pb n="KR2b0025_WYG_005-13a"/>
　車駕親謁上嘗謂左右曰朕在藩邸時先帝所賜悉<lb/>
　以营此為百姓祈福不用庫錢也<lb/>
遣使經度陳許等州水田㝷罷之<lb/>
　度支判官陳堯叟請於陳許鄧潁等州至壽春因水<lb/>
　利墾田積穀可省江淮漕運命皇甫選何亮經度之<lb/>
　選等㝷上言先受詔往諸州興水利按鄭渠引涇水<lb/>
　漑田四萬頃三白渠漑田四千五百頃今之存者不<lb/>
　及二千頃乃二十二分之一分也皆由渠堰寖壊失<lb/>
<pb n="KR2b0025_WYG_005-13b"/>
　其水利又言鄧許陳潁蔡宿亳七州之地其公私閑<lb/>
　田凡三百五十一處合二十二萬餘頃盖民力不能<lb/>
　盡耕漢魏以来杜預召信臣任峻司馬宣王鄧艾等<lb/>
　立制墾闢之地内南陽界穿山開嶺疏導河水散入<lb/>
　唐鄧襄三州以溉田又諸處陂塘坊堰若増築勞費<lb/>
　頗甚欲望於隄防未壊可興水利者先耕二萬餘頃<lb/>
　他處漸圖建置時著作佐郎孫冕總監三白渠詔冕<lb/>
　依選等奏行之募民耕墾七州之田自鄧州始皆免<lb/>
<pb n="KR2b0025_WYG_005-14a"/>
　賦入復令選等舉一人與鄧州通判同掌其事選與<lb/>
　亮分路按察焉未幾罷之<lb/>
契丹冦府州折御卿敗之<lb/>
　契丹自振武入冦御卿大破之於子河汊敵死亡甚<lb/>
　衆上曰朕常戒邊将勿與爭鋒待其深入分兵以要<lb/>
　其歸路必無遺類今果如吾言<lb/>
　御卿世将習知邊情忠勇感慨常欲立功以報朝廷<lb/>
　朝廷亦以麟府逼近戎羯倚為一面自子河汊之役<lb/>
<pb n="KR2b0025_WYG_005-14b"/>
　戎人喪氣不敢深入為冦矣未幾御卿卒以其子惟<lb/>
　正嗣知州事惟正㝷以疾召入朝以其弟惟昌代之<lb/>
趙賛鄭昌嗣賜死<lb/>
　時並為度支都監初上以賛與昌嗣頗似忠直任用<lb/>
　之後所為多不法並賜死上因謂近臣曰君子小人<lb/>
　如芝蘭荆棘不能絶其類在人甄别耳茍盡君子則<lb/>
　何用刑罰焉冦凖對曰帝堯之時四㓙在庭則三代<lb/>
　以前世質民淳已有小人矣今之衣儒服居清列者<lb/>
<pb n="KR2b0025_WYG_005-15a"/>
　亦頗朋附小人為自安之計如昌嗣輩奔走賤吏不<lb/>
　足言也<lb/>
以堂後官欒崇吉為度支副使<lb/>
　崇吉提㸃中書五房公事明習文法清白勤事故上<lb/>
　越次而用之即召堂後官著作郎楊文質為秘書丞<lb/>
　代掌五房事謂之曰汝見擢用欒崇吉否當自勉也<lb/>
二月令節度至刺史勿與金穀刑獄<lb/>
　只委通判及判官<lb/>
<pb n="KR2b0025_WYG_005-15b"/>
三月貸京畿民菽種<lb/>
　有司請量留以供國馬上曰但竭廩以給之國馬飼<lb/>
　以芻藁可矣<lb/>
夏四月呂䝉正罷<lb/>
　為右僕射上詔䝉正曰僕射乃師長百僚朕以中書<lb/>
　多務與朕均勞逸耳<lb/>
以呂端為平章事<lb/>
復令宰執更押班知印<lb/>
<pb n="KR2b0025_WYG_005-16a"/>
　從呂端之請也端為相持重識大體以清靜簡易為<lb/>
　務毎奏事同列多異議端罕所建明一日内札戒諭<lb/>
　自今中書事必經呂端詳酌乃得奏聞初趙普獨相<lb/>
　太祖置㕘知政事以佐之其後普恩弛始均為真相<lb/>
　既而復有釐革端初與凖同列及先居相位慮凖不<lb/>
　平乃請㕘知政事與宰相分日押班知印同升政事<lb/>
　堂從之<lb/>
契丹冦雄州守臣何承矩敗之<lb/>
<pb n="KR2b0025_WYG_005-16b"/>
　先自滄州徙雄州承矩推誠御衆同其甘苦邊民有<lb/>
　告機事者屏左右與之欵接無所猜忌故敵動息皆<lb/>
　能前知及敵敗於子河汊承矩條其殺獲掲於市敵<lb/>
　諜知愧忿將襲取承矩以雪恥夜引衆入冦反為承<lb/>
　矩所敗上視捷奏具知敵所以入冦之由謂承矩輕<lb/>
　脱生事失守禦體尋命還滄州<lb/>
旱<lb/>
　命侍御史分決諸道獄後二日雨<lb/>
<pb n="KR2b0025_WYG_005-17a"/>
開寳皇后宋氏崩<lb/>
　諡曰孝章皇后后之崩也羣臣不成服王禹偁與客<lb/>
　言后甞母天下當遵用舊禮或以告上不悦尋出禹<lb/>
　偁知滁州禹偁在位多所論奏數忤權貴宫官尤惡<lb/>
　之上嘗曰禹偁文章獨步當世然賦性剛直不能容<lb/>
　物耳累命執政召至中書戒諭終不能改禹偁嘗為<lb/>
　李繼遷草制繼遷送馬五十匹以状不如式却之及<lb/>
　在滁州有言禹偁買馬虧價上曰彼能却繼遷五十<lb/>
<pb n="KR2b0025_WYG_005-17b"/>
　匹馬顧肯虧馬價哉<lb/>
六月限僧尼額<lb/>
秋七月置江淮兩浙發運使<lb/>
　未幾任中正為江南轉運副使至部歳大稔有羡盈<lb/>
　發運使王子輿欲悉調餉京師中正曰東南嵗輸五<lb/>
　百餘萬石江南所出過半今雖有餘餉後或小歉則<lb/>
　數不登將急取吾民乎子輿乃止<lb/>
蠲陳許等州夏税雜征<lb/>
<pb n="KR2b0025_WYG_005-18a"/>
　京西轉運使姚鉸奏民經灾傷牛多死上覽奏惻然<lb/>
　詔除之<lb/>
　尋詔州縣部内流亡及失租調什之一者書下考又<lb/>
　令民間自織縑帛非鬻市勿筭<lb/>
八月立壽王元侃為皇太子<lb/>
　大赦改名恒自唐天祐以来中國多故不遑立儲貳<lb/>
　將及百年至是始舉而行中外胥悦楊徽之畢士安<lb/>
　兼左右庶子喬維嶽楊礪兼左右諭徳夏侯嶠兼中<lb/>
<pb n="KR2b0025_WYG_005-18b"/>
　舍李至李沆兼賔客見太子如師傅之儀<lb/>
　初置左春坊謁者以壽邸導吏<hi>闕</hi>繼<hi>闕</hi>為左清道率<lb/>
　府副率兼領之按謁者本内侍之職而太子有通事<lb/>
　舎人掌傳宣導引之事不名謁者又十率品秩頗崇<lb/>
　非趨走左右者所宜為盖執政之失也<lb/>
九月李繼遷犯邉<lb/>
　夏州之役繼遷竄於漠北往嵗八月遣其弟延信<lb/>
　表待罪且言違叛事出保忠願赦勿誅上喜召見延<lb/>
<pb n="KR2b0025_WYG_005-19a"/>
　信面加諭撫錫賚甚厚詔復賜姓名是歲六月上遣<lb/>
　使賚詔諭令移鎮鄜州繼遷不奉詔至是冦清逺軍<lb/>
　詔奪所賜姓名<lb/>
冬十一月置轉運司承受公事<lb/>
　選朝官及三班為之毎路二員常事與轉運聫署施<lb/>
　行非常事許乗驛入奏上曰逺民有事不能自達故<lb/>
　置是職<lb/>
十二月詔議言事者賞罰<lb/>
<pb n="KR2b0025_WYG_005-19b"/>
　詔百官及諸色人自今起請制置事如施行後顯有<lb/>
　利濟當議旌賞或虧損公私亦重行朝典<lb/>
銅候儀成<lb/>
　秋官正韓顯符所造也詔置之司天臺<lb/>
丙申至道二年春正月辛亥郊<lb/>
　亦用上辛祈穀之典也上以文物仗衛之盛詔有司<lb/>
　畫為南郊圖<lb/>
禁増冶利<lb/>
<pb n="KR2b0025_WYG_005-20a"/>
　轉運司言成州金坑嵗課虧少請遣使按行上曰朕<lb/>
　所寳惟穀何必言利勦吾民乎遂廢之是歳有司又<lb/>
　言鳯州出銅礦定州出銀礦請置官掌其事上曰非<lb/>
　不愛寳當與衆庶共之不許<lb/>
夏四月命李繼隆討李繼遷<lb/>
　先是洛苑使白志榮自環慶護芻粮往靈州繼遷伏<lb/>
　兵於浦洛河襲之芻粟四十萬悉為所獲志榮僅以<lb/>
　身免上怒命繼隆為環慶都部署討之<lb/>
<pb n="KR2b0025_WYG_005-20b"/>
定任子出官制<lb/>
　先是五品以上官子孫毎覃慶中書皆授攝官未幾<lb/>
　即補正員不十數年遂通閨籍上以其太濫乃詔自<lb/>
　今任子只賜同學究出身依例赴選集<lb/>
五月詔輔臣陳靈州事宜<lb/>
　時繼遷冦靈州陕西民運芻粮詣靈州度沙磧為虜<lb/>
　所刦掠及饑渇死者不可勝計詔曰靈州孤絶救援<lb/>
　不及賊繼遷猖獗未就誅夷宜令宰臣吕端知樞密<lb/>
<pb n="KR2b0025_WYG_005-21a"/>
　院事趙鎔等各述所見利害直書其事言不必文<lb/>
　只今曰實封来上端等對請共為一狀張洎越次<lb/>
　奏曰上有所詢端等緘黙不言深失訏謨之體端<lb/>
　曰洎欲有言不過揣摩陛下意耳洎退上疏極言<lb/>
　棄之便上初有意棄靈州既而悔之及覽洎奏不<lb/>
　恱却以付洎語之曰卿所陳朕不曉一句洎惶恐<lb/>
　流汗而退乃召向敏中等語之曰張洎上言果為呂<lb/>
　端所料<lb/>
<pb n="KR2b0025_WYG_005-21b"/>
蜀盜王鸕鷀叛討平之<lb/>
　偽稱卭南王西川巡檢石普言蜀之亂由賦斂迫急<lb/>
　望一切蠲其租上許之掲榜告諭蜀民無不感悦㝷<lb/>
　討平之<lb/>
秋七月汴決穀熟命塞之<lb/>
以陳靖為勸農使<lb/>
　靖時為直史館疏言古者强幹弱枝之道必先富實<lb/>
　之於内今京畿周環二十三州地之墾者十纔二三<lb/>
<pb n="KR2b0025_WYG_005-22a"/>
　望擇大臣一人兼領司農事典領於中又於郎官中<lb/>
　選為副者執事於外自京東西擇膏腴未耕之地申<lb/>
　以勸課如授臣斯任則可勉况賢者乎遂罷之出知鄧<lb/>
　州<lb/>
閏月詔宰相獨押班知印<lb/>
　上既罷凖仍詔自今㕘知政事不知印押班甎位列<lb/>
　宰相後不升政事堂並如舊制然押敕齊銜行並馬<lb/>
　亦自凖始至今不易也<lb/>
<pb n="KR2b0025_WYG_005-22b"/>
九月復命李繼隆等分五路討李繼遷<lb/>
　初上遣李繼隆等分環慶延夏麟五路並進抵烏白<lb/>
　池皆先授以方略既而繼隆欲直抵繼遷巢穴不及<lb/>
　延靈州遣其弟繼和入奏上怒曰汝兄如此必<lb/>
　敗吾事矣因手書切責比至已與慶州路兵先發<lb/>
　不見虜乃復引還獨范廷召王超兵至烏白池斬獲<lb/>
　甚衆繼遷遁去雖頻克捷而諸將失期士卒困乏終<lb/>
　不能擒賊焉　上先閲兵崇政殿以方略授諸將且<lb/>
<pb n="KR2b0025_WYG_005-23a"/>
　令多設强弩及遇賊布陣萬弩齊發賊皆走凡十六<lb/>
　戰皆捷先是運糧靈州上亦令丁夫悉持弓矢為方<lb/>
　陣而行冦至則成列以待之後諸將亦卒以違節制<lb/>
　致敗<lb/>
　時命户部使張鑑調陕西芻糧入靈州遣使持節督之<lb/>
　鑑上疏曰伏以關輔之民數年以來并有科役畜産<lb/>
　蕩盡室廬頓空加以浦洛之行曽經剽刼原州之役<lb/>
　又至遷延非獨令之勿從實縁力所不逮況復先棄<lb/>
<pb n="KR2b0025_WYG_005-23b"/>
　糧草見今逐處追科本户税租互遣他州送納往返<lb/>
　千里費耗十倍愁苦怨嗟充塞路歧自春徂冬曾無<lb/>
　暫息餱糧乏絶力用殫窮頋此疲羸尤堪軫恤今若<lb/>
　復有差率益致流亡縱令驅迫而前復恐逗撓而潰<lb/>
　願陛下特垂詔㫖無使重勞因兹首春俾競東作慎<lb/>
　固邦本詳求武經況靈州一方僻居塞外雖曰西陲<lb/>
　之要地實為中夏之蠧區竭物力以供須困甲兵而<lb/>
　援送事當深慮理要預防若待川決而後隄火熾而<lb/>
<pb n="KR2b0025_WYG_005-24a"/>
　方戢則焚溺之患深矣雖欲拯救其可得乎<lb/>
環慶等州地震<lb/>
冬十月併三司勾院為一<lb/>
　先是上甞召三司孔目官李溥等二十七人問以錢<lb/>
　穀之務溥等言不可口占願得條對上許之因謂宰<lb/>
　相曰此輩自幼寝處其中必周知本末卿等但假以<lb/>
　顔色引令剖析宜有所資益三司使陳恕等終不肯<lb/>
　降意後上召恕等責以吏事廢弛恕言國用所需浩<lb/>
<pb n="KR2b0025_WYG_005-24b"/>
　瀚臣等時舉利權朝廷慮侵民皆不行又時有灾沴<lb/>
　必盡蠲其積欠雖桑𢎞羊復生亦所不逮也上曰卿<lb/>
　等清而不通且如簿領一處節目未備即十年五年<lb/>
　不決此卿等之過也皆頓首謝溥等條上利害七十<lb/>
　一事中書參校其四十四事可行遂著於籍其十九<lb/>
　事令恕議定而後行之上因謂侍臣曰朕豈不知以<lb/>
　崇髙自任耶錢穀細務亦自與用心區分者盖以如<lb/>
　前代帝王昏弱者天下十分財賦未有一分入於王<lb/>
<pb n="KR2b0025_WYG_005-25a"/>
　室唐徳宗在梁洋公私窘乏韓滉專制鎮海積聚財<lb/>
　貨徳宗遣其子臯往来得百萬斛以救艱危則當時<lb/>
　朝廷事勢可見矣朕今收拾天下遺利以贍軍國以<lb/>
　濟窮困若豪戸猾民望吾毫髮之恵不可得也<lb/>
　元年因三司孔目官楊元實等所陳條目置行帳司<lb/>
　檢校三司帳籍命御史知雜張秉主之官物羨溢者<lb/>
　凡三百三十八萬五千餘緡上以元實等首為規畫<lb/>
　悉遷其秩充逐部孔目官上又欲併三司為一命官<lb/>
<pb n="KR2b0025_WYG_005-25b"/>
　總判令鹽鐵使陳恕議其可否恕言三司繁委若為<lb/>
　三部各設主司此為良䇿其勾院磨勘兩司出於舊<lb/>
　制闗防之要莫加於此理欠憑由二司雖非舊制亦<lb/>
　為允當其行帳司近日權置了絶舊帳司額自除提<lb/>
　㸃司是中㫖特置提振三司廢怠之事固非有司敢<lb/>
　得擬議上然之是秋遂併理欠憑由司為一廢提㸃<lb/>
　司至是復有是命<lb/>
十一月置簽署提㸃樞密宣徽院諸房公事以周瑩及<lb/>
<pb n="KR2b0025_WYG_005-26a"/>
内侍劉承規為之<lb/>
　上以二人乆侍禁闥常立戰功故特加寵遇以瑩為<lb/>
　客省使承規為六宅使並為簽書提㸃凡重務一以<lb/>
　委之樞密使不敢專決内臣簽書樞密盖始此然禮<lb/>
　不得視執政也<lb/>
丁酉至道三年春正月以温仲舒王化基參知政事<lb/>
　時邊境多事上垂欲相仲舒而罷吕端㑹不豫乃止<lb/>
　化基寛中有度量不以廕補諸子官然能訓導皆有<lb/>
<pb n="KR2b0025_WYG_005-26b"/>
　所立<lb/>
塟孝章皇后<lb/>
　初以隂陽拘忌權窆於都城之西北至是祔葬永昌<lb/>
　陵神主祔别廟在孝恵皇后上<lb/>
二月李繼隆遣將擊李繼遷敗之<lb/>
　繼遷遁去<lb/>
上不豫<lb/>
三月上崩於萬嵗殿<lb/>
<pb n="KR2b0025_WYG_005-27a"/>
　年五十九在位二十二年諡曰神功聖徳文武廟號<lb/>
　太宗<lb/>
　上嘗語宰相曰大凡為君為臣嘗宜兢畏不可放逸<lb/>
　後唐荘宗夹河相持千征萬戰備甞艱苦天下甫定<lb/>
　便恣溺惑不及三年果致傾覆可為鑑哉<lb/>
　上毎旦受朝畢崇政殿決事至日中尚未御食淳化<lb/>
　中謝泌請退朝進食畢然後御殿上不荅又嘗曰統<lb/>
　制區夏自有道理若得其要不為難事必先正其身<lb/>
<pb n="KR2b0025_WYG_005-27b"/>
　則孰敢不正至於内外官吏皆量材任職譬如匠者<lb/>
　架屋棟梁榱桷咸不可闕也宋琪曰近見陛下自供<lb/>
　奉殿直諸州抵邸吏咸加進擢内外無不知勸所謂<lb/>
　竹頭木屑亦不棄遺者也<lb/>
　又嘗曰清靜致治黄老之深㫖也呂端對曰國家若<lb/>
　行黄老之道其效甚速呂䝉正亦謂老子稱治大國<lb/>
　若烹小鮮邇來上封事議制置者甚多願陛下漸行<lb/>
　清靜之化以鎮之上曰朕意不欲塞人言耳<lb/>
<pb n="KR2b0025_WYG_005-28a"/>
　又嘗曰治國在乎修徳四夷當置度外往嵗觀兵薊<lb/>
　北過桑乾河不由橋梁往則奮鋭居先還乃勒兵後<lb/>
　殿靜而思之亦可為戒<lb/>
　又嘗曰寸隂可惜茍終日為善百年之間亦無㡬耳<lb/>
　時有京畿民詣登聞皷院訴家奴失猳猪詔賜千錢<lb/>
　償其直因語宰相曰似此細事悉訴於朕亦為聴决<lb/>
　大可笑也然推此心以臨天下可以無寃民矣<lb/>
　又嘗語近臣曰天下事急若奔駟日日聴斷尚恐有<lb/>
<pb n="KR2b0025_WYG_005-28b"/>
　燭照不至者而況唐末帝王深處九重民間疾苦何<lb/>
　嘗得知毎一思之誠可驚畏又曰唐末帝王臣下少<lb/>
　得見面縱開延英亦祇中人在側何曽君臣言得一<lb/>
　事趙昌言曰每開延英茍逾數刻史臣書之以為美<lb/>
　談今天下茍非陛下聴斷不倦則封疆萬里豈致肅<lb/>
　清斯所謂一人有慶兆民賴之也<lb/>
　嘗有日本國僧来朝言其國主姓王氏自始祖至今<lb/>
　凡六十四世八十五王矣其臣亦皆世官上聞之太<lb/>
<pb n="KR2b0025_WYG_005-29a"/>
　息因謂宰相曰此島夷亦尚存古道中國自唐季海<lb/>
　内分裂五代世數尤促朕雖徳不及往聖然孜孜求<lb/>
　理惟恐庶獄有寃未甞敢自暇逸以畋逰聲妓為樂<lb/>
　兾上穹降鑒庶幾子孫長乆運祚悠逺大臣亦世守<lb/>
　禄位卿等各宜盡心輔朕無令逺夷獨享斯慶也<lb/>
　咸平中三司上經費數真宗曰先帝以財賦國之大<lb/>
　本莫不求諸中道而為其永制輔臣曰先帝非止愛<lb/>
　人嗇費至於損節服用躬御澣濯之衣盖前古哲王<lb/>
<pb n="KR2b0025_WYG_005-29b"/>
　莫能階也<lb/>
皇太子即皇帝位<lb/>
　初太宗不豫李皇后與宣政使王繼恩忌上英明隂<lb/>
　與㕘知政事李昌齡知制誥胡旦謀立元佐太宗崩<lb/>
　后使繼恩召呂端端知有變鏁繼恩於閣内使人守<lb/>
　之而入后謂曰宫車晏駕立嗣以長順也今將何如<lb/>
　端曰先帝立太子正為今日豈容更有異議后黙然<lb/>
　上既即位端平立殿下不拜請捲簾升殿審視始降<lb/>
<pb n="KR2b0025_WYG_005-30a"/>
　階率羣臣拜呼萬嵗昌齡等㝷坐交通請託漏泄禁<lb/>
　中語貶昌齡忠武軍行軍司馬繼恩右監門衛将軍<lb/>
　均州安置仍籍没其家貲旦削籍流潯州仍詔中外<lb/>
　臣寮與交通者一切不問<lb/>
夏四月大赦<lb/>
尊皇后為皇太后宫曰萬安<lb/>
以郭贄知大名府<lb/>
　贄求對懇辭上謂輔臣曰朕初即位命贄治大藩而<lb/>
<pb n="KR2b0025_WYG_005-30b"/>
　不行則何以使人卒遣之<lb/>
梁周翰知制誥<lb/>
　故事入西閣皆中書召試制誥三篇各二百字一篇<lb/>
　百字惟周翰不召試而命焉<lb/>
黎桓封南平王<lb/>
五月求直言<lb/>
　直集賢院田錫上疏略曰去年永興等六州同日地<lb/>
　震此下動之象也靈州餽運粮草二十五萬到者纔<lb/>
<pb n="KR2b0025_WYG_005-31a"/>
　七八萬百姓死者十餘萬人陕西二十五州不勝困<lb/>
　敝臣以為地動方位既在闗輔豈無在下者輒動乎<lb/>
　萬一闗輔有變則臣慮西川保無劍閣之危南方復<lb/>
　恃長江之阻上出其疏令詳酌行之<lb/>
　右正言孫何獻五議其議㕘用儒將曰古謂元戎無<lb/>
　所統攝爰自近代又有供軍糧料隨軍轉運之目使<lb/>
　者往復託稱上㫖動必中覆實戾成筭請擇文儒委<lb/>
　以邊任勿使小人撓其權境内𣙜利租税一以與之<lb/>
<pb n="KR2b0025_WYG_005-31b"/>
　監陣先鋒之類悉任偏將受其節度其二議申明太<lb/>
　學曰使寒雋之士由鄉里以升聞世禄之家自成均<lb/>
　而出仕太學不得補庶人之子神州不得貢卿士之<lb/>
　門郡縣皆按舊典立學官嚴課試薦延之法其三議<lb/>
　釐定遷轉曰伏見圜丘霈澤並許叙遷今之班簿臺<lb/>
　省宫寺凡七百員若十年之内肆赦相仍必致官僚<lb/>
　過於胥徒朝臣多於州縣其四議復制科其五議復<lb/>
　鄉飲<lb/>
<pb n="KR2b0025_WYG_005-32a"/>
　監察御史王濟上疏略曰守小謹者似徳懷怯懦者<lb/>
　似恕容奸惡者似仁藴佞諛者似恭恣傾險者似智<lb/>
　好詆訿者似直樹朋黨者似義肆苛刻者似明急貪禄<lb/>
　者似勤若斯之流雖愚而類賢用之則速亂之基也<lb/>
　又曰官多則事煩吏多則民殘欲事不煩莫若省官<lb/>
　欲民皆安莫若省吏又曰官多俸薄不如俸厚而官<lb/>
　少衣食既足亷恥自興<lb/>
　刑部員外郎馬亮疏言陛下初政軍賞宜速而所在<lb/>
<pb n="KR2b0025_WYG_005-32b"/>
　不時給又云州縣逋負至多赦書雖為蠲除而有司<lb/>
　督責如故又言契丹仍歳入冦河朔蕭然請修好以<lb/>
　息邊民<lb/>
　吏部員外郎刁衎疏言私賞毋及於小人私罰毋施<lb/>
　於君子開諫諍之門塞讒賊之口毋以春秋鼎盛而<lb/>
　耽於逸逰毋以血氣方剛而惑於聲色<lb/>
罷發運使及轉運司承受<lb/>
　上初親政務從簡易也<lb/>
<pb n="KR2b0025_WYG_005-33a"/>
出宫人<lb/>
立夫人郭氏為皇后<lb/>
　上為襄王時潘氏卒太宗復為上娶郭守文之女淳<lb/>
　化中封魯國夫人因謂近臣曰唐肅宗實仁孝之主<lb/>
　在東宫時已髮白明皇臨幸乃知未有正妃於掖庭<lb/>
　選籍没之女賜之而生代宗朕常以戒諸王曰今兹<lb/>
　姻偶悉皆将相大臣之家六禮具備朕盖欲厚人倫<lb/>
　壮王室也可不自重乎<lb/>
<pb n="KR2b0025_WYG_005-33b"/>
追尊上母夫人李氏為賢妃<lb/>
　防禦使英之女上及楚王元佐皆妃所生也<lb/>
六月禁獻珍禽竒獸及諸祥瑞<lb/>
罷三司副使<lb/>
追册皇后潘氏<lb/>
　諡曰荘懐後改諡章懐陵曰保泰<lb/>
錢若水罷<lb/>
　自同知樞密院事罷為集賢院學士判院事先是太<lb/>
<pb n="KR2b0025_WYG_005-34a"/>
　宗為若水言士之學古入官遭時得位紆金拖紫躍<lb/>
　馬食肉前呼後擁近賞宗族此足以為榮矣豈得不<lb/>
　竭誠報國乎若水對曰髙尚之士固不以名位為光<lb/>
　寵忠貞之士亦不以窮達易志操其或以爵禄榮進<lb/>
　之故而效忠於上中人以下者之所為也太宗然其<lb/>
　言及劉昌言罷太宗問趙鎔曰見昌言否鎔等曰屢<lb/>
　見之上曰涕泣否曰與臣等言多至流涕若水曰昌<lb/>
　言實未嘗涕泣盖鎔等迎合上意耳吕䝉正罷太宗<lb/>
<pb n="KR2b0025_WYG_005-34b"/>
　又謂若水曰人臣當思竭節以保富貴䝉正前日一<lb/>
　布衣朕擢為宰相今退在班列想其目穿望復位矣<lb/>
　若水對曰䝉正雖登顯貴然其風望亦不為忝冒且<lb/>
　䝉正固未甞以退罷鬱悒當今岩穴髙士不求榮爵<lb/>
　者甚多如臣輩誠不足重上黙然若水因自念人主<lb/>
　待輔臣如此将俟嵗滿即移疾㑹太宗晏駕未果至<lb/>
　是以母老請解機務章再上乃得請<lb/>
秋七月令轉運迭入對<lb/>
<pb n="KR2b0025_WYG_005-35a"/>
　詢以民間利病<lb/>
寛商征<lb/>
　上封者言嶺南村墟聚落間日集禆販謂之墟市請<lb/>
　降條約令於城邑交易兾増市税上曰徒擾民耳可<lb/>
　仍其舊<lb/>
戒西邊謹疆事<lb/>
　上謂輔臣曰朕已戒疆吏但謹斥候嚴卒乗即驅逐<lb/>
　去勿追之仍遣使與邊臣議靈州事宜悠乆之便庶<lb/>
<pb n="KR2b0025_WYG_005-35b"/>
　闗輔之民息肩有日也<lb/>
八月以周瑩為宣徽北院使<lb/>
　舊制宣徽使班在樞密副使之上瑩請居其下詔從<lb/>
　之初瑩與劉承規同簽署提㸃樞密宣徽院諸房公<lb/>
　事瑩既遷承規亦罷自後不復置<lb/>
西川戍卒劉旴叛攻掠蜀漢等州討平之<lb/>
　益州鈐轄馬知節領兵追擊旴招安使上官正飛書<lb/>
　召知莭知節曰賊兵已數千若少緩之必倍勞費即<lb/>
<pb n="KR2b0025_WYG_005-36a"/>
　復引還正亦㝷至遂破旴平其黨旴自起至滅凡十<lb/>
　日正始無出兵意張詠以言激之正將行舉酒屬諸<lb/>
　校曰此行亟殄賊不然則此地還為爾死所矣正由<lb/>
　是倍道疾戰<lb/>
冬十月𦵏太宗於永熈陵<lb/>
　祔廟且以懿徳皇后配祔荘懐皇后於别廟趙易安<lb/>
　謂以序當用淑徳皇后詔有司詳議以聞禮官言淑<lb/>
　徳皇后無位號懿徳享封大國用懿徳為是詔恭依<lb/>
<pb n="KR2b0025_WYG_005-36b"/>
　有司尋上言冬至祀圜丘孟夏祀雩夏至祭方丘請<lb/>
　奉太宗配上辛祈穀季秋大享明堂奉太祖配上辛<lb/>
　祀感生帝孟冬祭神州地祗奉宣祖配其親郊圜丘<lb/>
　奉太祖太宗並配詔可<lb/>
十一月復分勾院為三<lb/>
　命王欽若等分判之初欽若為亳州監倉時乆雨倉<lb/>
　司以穀濕不為受欽若命悉輸之且奏不拘年次先<lb/>
　支濕穀太宗大喜手詔褒荅因識其姓名及開封府<lb/>
<pb n="KR2b0025_WYG_005-37a"/>
　以旱蠲租時有言所蠲放皆不實太宗不悦選命欽<lb/>
　若等覆按欽若獨乞全放至是擢用上語輔臣曰當<lb/>
　此時朕亦自疑懼欽若小官獨敢為百姓伸理此大<lb/>
　臣莭也時天下宿逋有自五代迄今理督未已者欽<lb/>
　若悉奏除之上大驚曰先帝頋不知耶欽若徐曰先<lb/>
　帝固知之殆留與陛下收天下心耳<lb/>
十二月追尊賢妃李氏為元徳皇太后<lb/>
　别立廟<lb/>
<pb n="KR2b0025_WYG_005-37b"/>
李繼遷除加定難節度<lb/>
　復賜姓名封以夏綏銀宥靜五州先是上詢宰執以<lb/>
　靈州事宜李至上言靈州自鄭文寳為國生事闗輔<lb/>
　生靈轉困村堡多没巋然空壁老我師徒張頥待飼者<lb/>
　不下五千送糧四十萬而止獲六萬彼之户口四千<lb/>
　有餘今則不盈數百矣彼之租課四十五萬二千有<lb/>
　竒今則無孑遺矣安可復守之耶至是繼遷遣使修<lb/>
　貢求備邊任上雖察其變詐時方在諒隂姑務寧靜<lb/>
<pb n="KR2b0025_WYG_005-38a"/>
　從其請<lb/>
　上初命翰林學士宋湜草保吉制湜知上意必欲歸<lb/>
　其事於太宗因進辭曰先皇帝早深西頋將議真封<lb/>
　屬軒鼎之俄遷建漢壇而未及眷兹遺命實付眇躬<lb/>
　爾宜望弓劍以拜恩守封疆而效節上甚悦<lb/>
以禹偁知制誥<lb/>
　初禹偁知揚州應詔上書言五事一曰謹邊防使輦<lb/>
　運之民有所休息乞通使遼疆以夏州與繼遷亦足<lb/>
<pb n="KR2b0025_WYG_005-38b"/>
　見陛下屈已而為民也二曰減冗兵併冗吏使山澤<lb/>
　之饒稍流於下國初兵鋭而將專故强自後兵衆而<lb/>
　不盡鋭將衆而不自專又言開寳中設官至少毎州<lb/>
　止有刺史一人司户一人未嘗缺事及太平興國中<lb/>
　復有通判副使判官推官司理及監酒監庫等官問<lb/>
　其租税則減於曩日問其人民則少於昔時又曰國<lb/>
　家山澤之利可謂盡矣唐元和中始建茶法嵗得四<lb/>
　十萬貫今至數百萬矣三曰艱難選舉使入官不濫<lb/>
<pb n="KR2b0025_WYG_005-39a"/>
　太祖之世進士不過三十人諸科五十人先帝在位<lb/>
　逾二紀登第近萬人宜稍為防制使入官不濫四曰<lb/>
　沙汰僧尼使無耗失五曰親大臣逺小人使忠良蹇<lb/>
　諤之士知進而不疑奸險傾巧之徒知退而有懼疏<lb/>
　奏即召禹偁還朝旣用其䇿以五州地賜趙保吉而<lb/>
　有是命咸平中知蘄州卒禹偁學問敏贍鋒氣峻峭<lb/>
　極談世事臧否人物以直躬行道為己任雖處危困<lb/>
　封章無輟<lb/>
<pb n="KR2b0025_WYG_005-39b"/>
分天下為十五路<lb/>
　一曰京東路二曰京西路三曰河北路四曰河東路<lb/>
　五曰陕西路六曰淮南路七曰江南路八曰荆湖南<lb/>
　路九曰荆湖北路十曰兩浙路十一曰福建路十二<lb/>
　曰西川路十三曰峽路十四曰廣南東路十五曰廣<lb/>
　南西路<lb/>
　仁宗天聖八年分江南為東西路分兩川為益梓利<lb/>
　䕫四路凡十八路<lb/>
<pb n="KR2b0025_WYG_005-40a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2b0025_WYG_005-40b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻五<lb/>
</p>
<p>
</p>
  </div>
<div>
                <head>九朝編年備要巻六</head>
    <p>
<pb n="KR2b0025_WYG_006-1a"/>
欽定四庫全書<lb/>
　九朝編年備要巻六　　　　宋　陳均　撰<lb/>
真宗皇帝<hi>起戊戌咸平元年止癸卯咸平六年</hi>
戊戌咸平元年春正月命官兼南北宅教授<lb/>
　以諸王府記室等官兼之時南北宅又有侍讀然無<lb/>
　定員<lb/>
召學官崔頥正侍講<lb/>
　上令擇官校正九經文字李至薦頥正上召至後苑<lb/>
<pb n="KR2b0025_WYG_006-1b"/>
　講尚書大禹謨賜五品服因命輔臣於班行中選明<lb/>
　經者以名聞自是日令頥正赴御書院侍講上每旦<lb/>
　御前殿辰後復御後殿視諸司事或閲試軍士日中<lb/>
　而罷夜則召儒臣詢得失或至夜分<lb/>
二月彗出營室北<lb/>
　上問宰相曰何祥也吕端等言變在齊魯之分上曰<lb/>
　朕以天下為憂何止一方耶<lb/>
求直言<lb/>
<pb n="KR2b0025_WYG_006-2a"/>
　時田錫罷銀臺封駁司知泰州未行㑹星變上疏言<lb/>
　李繼遷不合與夏州又不合呼之為趙保吉又言從<lb/>
　來密院公事宰相不得聞中書政事樞密不得議兵謀<lb/>
　不精國計未善<lb/>
三月賜舉人第<lb/>
　自淳化五年停貢舉至是舉行之上語知舉楊勵曰<lb/>
　貢舉任重當務選擢寒俊精求藝實以副朕也得孫<lb/>
　僅等五十人諸科百五十人<lb/>
<pb n="KR2b0025_WYG_006-2b"/>
　是年始詔知舉官親屬别試<lb/>
寛飢民罪<lb/>
　時京兆府言本府穀貴民多持杖發窖藏合從强盜<lb/>
　法察其情本止為艱食請自今犯者特貸死徒罪減<lb/>
　等俟麥登仍舊從之<lb/>
夏四月旱<lb/>
　遣使分詣諸路察獄<lb/>
蠲逋負<lb/>
<pb n="KR2b0025_WYG_006-3a"/>
　用判理欠司王欽若之言也凡除逋欠二千餘萬釋<lb/>
　繫囚三千餘人後欽若請以此事付史館因命學士<lb/>
　院召試<lb/>
　上前後所蠲三司逋負不一據史所書如咸平四年<lb/>
　所釋凡二千六百餘人蠲物二百六十餘萬六年釋<lb/>
　四千一百餘人蠲物八萬三千又謂輔臣曰宜悉取<lb/>
　民弊著為條目大事隨宜減省小者即為除免<lb/>
五月戊午朔日有食之<lb/>
<pb n="KR2b0025_WYG_006-3b"/>
六月命近臣舉轉運<lb/>
　上嘗語參知政事李至曰凡舉官宜先擇舉主以類<lb/>
　求人今外官轉輸之任最切卿等可先擇人而令舉<lb/>
　之<lb/>
　越明年河東轉運宋摶言大通監冶鐵盈積可供諸<lb/>
　州軍數十年鼓鑄請權罷以紓民力時西北二邊屯<lb/>
　師甚廣摶經制饋餉以幹治稱朝廷難其代凡十一<lb/>
　年不徙<lb/>
<pb n="KR2b0025_WYG_006-4a"/>
詔議太祖廟稱號<lb/>
　先是李宗訥請改僖祖以下稱號下尚書省集議時<lb/>
　張齊賢言為人後者為之子安得宗廟中有伯氏之<lb/>
　稱詔禮官詳定禮官引春秋閔僖同為一代及晉惠<lb/>
　懷唐中睿故事請太祖太宗昭穆同位詔都省復集<lb/>
　議議同齊賢又詔禮官再討典故奏言唐𤣥宗謂中<lb/>
　宗為皇伯考徳宗謂中宗為髙伯祖伯氏之稱復何<lb/>
　不可况太宗享祀太祖二十二年止稱皇弟請自今<lb/>
<pb n="KR2b0025_WYG_006-4b"/>
　合祭同位異坐太祖位仍舊稱孝子奏可<lb/>
秋八月嚴倉官羨餘禁<lb/>
　詔禁倉官以羨餘為課<lb/>
九月令綾錦院改織絹<lb/>
　上嘗語輔臣曰國家所謹儉約為先節用愛人民俗<lb/>
　自化<lb/>
冬十月丙戌朔日有食之<lb/>
呂端罷以張齊賢李沆同平章事<lb/>
<pb n="KR2b0025_WYG_006-5a"/>
　初齊賢嘗受詔刪定編敇以小人犯盜者衆强竊盜<lb/>
　持杖不得財論罪大重非治平之法乃申明律意裁<lb/>
　減之刪定官王濟謂以死懼之尚不畏况緩其死乎<lb/>
　是惠姦也濟强伉手疏詆齊賢腐儒不知適時之要<lb/>
　齊賢復表陳濟同議定而復有異論乃下尚書省集<lb/>
　官詳議并劾濟既而齊賢再相因言不欲與庶僚較<lb/>
　曲直上欣然嘉其有容遂罷議濟既免劾而刑名如<lb/>
　齊賢之請自是犯盜者歲亦不増先是三班不免杖罰<lb/>
<pb n="KR2b0025_WYG_006-5b"/>
　齊賢請以贖論訖今不易<lb/>
十一月置估馬司<lb/>
　估蕃部及進貢馬價凡市馬之處河東則府州嵐岢<lb/>
　軍陜西則秦渭等州川峽則益黎等州皆置務嵗得<lb/>
　五千餘匹以布帛茶他物準其直<lb/>
十二月詔大辟疑者以聞<lb/>
嚴牧守選<lb/>
　詔三司判官舉知州<lb/>
<pb n="KR2b0025_WYG_006-6a"/>
　上重牧守之任秦國長公主嘗為其子壻求正除近<lb/>
　京刺史上曰牧守親民之官係朝廷公議不許<lb/>
頒新編敕<lb/>
　柴成務重定也成務言太宗時有太平編敕三十巻<lb/>
　又有淳化編敕三十巻自後至萬八千餘道刪定成<lb/>
　二百六十餘道請與律令同行<lb/>
奬恬退<lb/>
　是嵗審刑院詳議官韓見素年四十八乞致仕李至<lb/>
<pb n="KR2b0025_WYG_006-6b"/>
　言知止求退者少從之足以勵薄俗乃授刑部員外<lb/>
　郎致仕<lb/>
己亥咸平二年春三月賜舉人第<lb/>
　孫暨等七十一人諸科一百八十人有司請上御殿<lb/>
　試上以在諒闇不許<lb/>
卻貢獻<lb/>
　内侍裴愈因事至交州謂龍花蘂難得之物宜充貢<lb/>
　本州採以為獻上怒黜愈𨽻崖州仍絶其貢<lb/>
<pb n="KR2b0025_WYG_006-7a"/>
　是嵗又減罷劍隴夔賀等五十餘州土貢又罷三十<lb/>
　餘州嵗貢茶<lb/>
遣使賑江浙飢<lb/>
閏月旱求直言<lb/>
　自是草澤上言甚衆其可採者授官奬之朱台符上<lb/>
　疏略曰陛下踐阼以來二年之内彗星一見時雨再<lb/>
　愆彗星見者兵之象時雨愆者澤未流也今北土未<lb/>
　賔西羌作梗荆蠻有猖狂之冦江浙有飢饉之民宜<lb/>
<pb n="KR2b0025_WYG_006-7b"/>
　設備以禦之修政以壓之又言農者國之本也其利<lb/>
　在粟多兵者國之命也其功在戰勝方今患在農少而<lb/>
　粟不多兵多而戰不勝農少則田或未墾兵多則財<lb/>
　用常不足民利盡於國國利盡於軍所以民困而國<lb/>
　貧也且地方百里每畆收粟一斛嵗計得粟五百四<lb/>
　十萬斛今甸服之内方百里者百所出曽不足供軍<lb/>
　運粮江淮所得不過百里之出有以見農政之不修<lb/>
　也國家養兵百萬自夏庭逆命軍聲不振一紀于兹<lb/>
<pb n="KR2b0025_WYG_006-8a"/>
　將帥不用命而委任不專士卒驕惰而不習邊事也<lb/>
　又請郡縣量置義軍於王畿置兵十萬以制之縁邊<lb/>
　之人便於鬭戰宜募為正軍以備城守止於趙魏之<lb/>
　間少屯王師以䇿其後如此則内外之兵減大半矣<lb/>
　又言不任人無以安邊不安邊無以省兵不省兵無<lb/>
　以惜費不惜費無以寛民不寛民無以致治捨此數<lb/>
　事雖有智者不能為計矣又言簡易者事不黷節儉<lb/>
　者財有餘今官吏森羅使者旁午無名之賞賜不急<lb/>
<pb n="KR2b0025_WYG_006-8b"/>
　之造作他費百端動計千萬加以教化未甚行亷恥<lb/>
　未甚至法有滋章之條吏無惻隱之寔其他背理傷<lb/>
　道便文自營非為公家忠計者不可一二而舉也陛<lb/>
　下自視當今事勢何如漢唐盛時有土者不可以言<lb/>
　貧有人者不可以言弱以陛下神聖聰明資以天下<lb/>
　之大而未比隆於漢唐竊為陛下惜之上優詔褒答<lb/>
　時上封事者不下百數上令近臣閲其可采者取進<lb/>
　止<lb/>
<pb n="KR2b0025_WYG_006-9a"/>
以索湘為戸部使<lb/>
　湘質朴少文而長於吏事歴任邊郡所至必廣儲蓄<lb/>
　為豫備計出入軍旅間頗著能名先是自京輦茶至<lb/>
　𣙜場最為煩擾又多所損敗湘建議請許商賈縁江<lb/>
　載茶詣邊郡入中既免道途之耗復有征算之益<lb/>
　未㡬右司諫孫何上疏請罷三司擇戸部尚書與其<lb/>
　屬參掌之<lb/>
夏四月嚴封事進入限<lb/>
<pb n="KR2b0025_WYG_006-9b"/>
　詔閤門封事許盡時進入防稽滯也<lb/>
選從臣兼知登聞院<lb/>
　命工部尚書張宏翰林學士王旦兼之慮壅蔽也<lb/>
以張詠知杭州<lb/>
　詠既至以嵗飢寛鹽禁官屬皆執不可詠曰錢塘十<lb/>
　萬家餓殍如此禁之嚴則聚而為盜<lb/>
　杭有名家子與姊夫訟家財壻言妻父臨終此子方<lb/>
　三嵗故命掌貲産且有遺書令異日以什之三與子<lb/>
<pb n="KR2b0025_WYG_006-10a"/>
　七與女詠覧之曰汝婦翁知人也以子幼故託汝茍<lb/>
　明以什七與子則子死汝手矣亟命以七給其子餘<lb/>
　三與壻皆拜泣而去一郡稱神明<lb/>
墾襄汝二州間田<lb/>
　先是耿望請於襄州置營田即令望為京西轉運與<lb/>
　副使朱台符並兼本路制置營田事是嵗種稻三百<lb/>
　餘頃汝州舊有洛陽南務遣内國兵士種稻雍熈中<lb/>
　以所收少廢之於是從台符之請復置募民二百餘<lb/>
<pb n="KR2b0025_WYG_006-10b"/>
　戸自備耕牛就置園長以京朝官專掌之墾六百頃<lb/>
　導汝水澆溉嵗收二萬三千石<lb/>
五月禁泥金鋪金<lb/>
視曹彬疾<lb/>
　車駕臨問因詢彬以北國事宜彬言太祖英武定天<lb/>
　下猶委孫全興經營和好上曰此事朕當屈節為天<lb/>
　下蒼生然須執綱紀存大體即乆逺之利也未㡬彬<lb/>
　薨彬仁恕清謹平二國秋毫無所取北征之失律也<lb/>
<pb n="KR2b0025_WYG_006-11a"/>
　趙昌言請行軍法及昌言知延州還因事劾未得入<lb/>
　見彬遽為之請保功名守法度近代良將稱為第一<lb/>
秋七月給外官職田<lb/>
　蠲其税從張齊賢之請也<lb/>
幸國子監<lb/>
　召學官崔偓佺講尚書大禹謨遂幸崇文院登秘閣<lb/>
　觀太宗聖製墨跡惻愴久之賜秘書監祭酒以下器<lb/>
　幣<lb/>
<pb n="KR2b0025_WYG_006-11b"/>
置翰林侍讀侍講學士<lb/>
　以兵部侍郎楊徽之戸部侍郎夏侯嶠工部侍郎呂<lb/>
　文仲為侍讀國子祭酒邢昺為侍講<lb/>
　初太宗以呂文仲翰林侍讀名秩未崇上承先志特<lb/>
　建此職擇老儒舊徳以充其選班秩次翰林學士禄<lb/>
　賜如之設直廬於秘閣侍讀更直侍講長上日給尚<lb/>
　食珍饌夜則迭宿多召對詢訪或至中夕焉<lb/>
　徽之純厚清介守規矩尚名教嫉非道以干進者朝<lb/>
<pb n="KR2b0025_WYG_006-12a"/>
　廷以舊徳目之<lb/>
八月大閲<lb/>
楊礪薨臨其喪<lb/>
　時礪為副樞上聞嘆曰礪介直清苦方當任用遽此<lb/>
　淪謝甚可悼也即冒雨臨其喪礪私舍委巷中乗輿<lb/>
　不能入上為步進<lb/>
九月庚辰朔日有食之<lb/>
以朱昻為傳法院譯經潤文官<lb/>
<pb n="KR2b0025_WYG_006-12b"/>
　鹽鐵使陳恕力言傳法院費國供億請罷不從<lb/>
冬十月置福建惠民倉<lb/>
　令諸路轉運司申淳化惠民之制豐則増價而糴歉<lb/>
　則減價而糶福建路倉至是始制<lb/>
十一月丙戌郊奉太祖太宗配<lb/>
畋近郊<lb/>
契丹入冦十二月上親征<lb/>
　次澶州知冀州張旻敗契丹于城南次大名府知府<lb/>
<pb n="KR2b0025_WYG_006-13a"/>
　州折惟昌又敗之于五合川先是鎮定都部署傅潜<lb/>
　敗契丹于簾良路引兵留定州不進河北轉運使裴<lb/>
　莊屢奏潜無將略樞密使王顯頗庇潜輒不報縁邊<lb/>
　告急潜擁兵八萬畏懼自守敵破狼山諸寨入祁趙<lb/>
　出邢洺間朝廷屢督進師皆不從<lb/>
詔百官言邊事<lb/>
　集賢院學士錢若水言請斬傅潜擢如楊延朗楊嗣<lb/>
　者五七人増其爵秩分授兵柄如此則不出半月可<lb/>
<pb n="KR2b0025_WYG_006-13b"/>
　以坐清邊塞又言將來安邊之術太祖制置最得其<lb/>
　宜以郭進在邢州李漢超在關南何繼筠在鎮定賀<lb/>
　惟忠在易州李謙溥在隰州姚内斌在慶州董遵誨<lb/>
　在通逺王彦昇在原州但得縁邊巡檢之名不授行<lb/>
　營部署之號率皆十餘年不易其任立邊功者厚加<lb/>
　賞賚其位或不過觀察使位不髙則朝廷易制久不<lb/>
　易則邊事盡知然後授以聖謀不令生事來則掩殺<lb/>
　去則勿追所以十七年中北邊西番不敢犯塞以至<lb/>
<pb n="KR2b0025_WYG_006-14a"/>
　屢遣戎使先來求和此皆布在耳目陛下之所知也<lb/>
　伏望遵太祖故事遴擇名臣分理邊郡罷部署之號<lb/>
　使不相統臨置巡檢之名俾遞相救應如此則出必<lb/>
　擊冦入則守城不數年間可致邊烽罷警矣<lb/>
　起居舍人李宗諤言擇將帥必先察其智謀能摠千<lb/>
　人者委以千人之權能摠萬人者授以萬人之職各<lb/>
　人守一郡控一城分領驍雄争據要害來則急擊去<lb/>
　則勿追又豈須置三路都部署之名制六軍生死之<lb/>
<pb n="KR2b0025_WYG_006-14b"/>
　命使材力之士不得施為又言臨陳易帥拔卒為將<lb/>
　正在此時<lb/>
庚子咸平三年春正月上次大名府<lb/>
　先是范廷召分兵擊敵求援於髙陽關都部署康保<lb/>
　裔亟赴之廷召潜師遁去保裔為敵所圍力戰於瀛<lb/>
　州之裴柯死之敵遂自徳棣濟河掠青齊而去<lb/>
　初上聞驍將楊延朗楊嗣等屢請戰傅潜不許戰勝<lb/>
　者又抑之上怒下潜獄法當斬詔特貸公議憤惋<lb/>
<pb n="KR2b0025_WYG_006-15a"/>
益州卒王均反<lb/>
　益州鈐轄符昭夀驕恣不親戍務知州牛冕寛弛無<lb/>
　政事趙廷順等殺昭夀奉都虞候王均為主僣號大<lb/>
　蜀改元化順率衆陷漢州遂趨劍門為知州李士衡<lb/>
　所敗遁還成都<lb/>
　初張詠自蜀還聞冕代已曰冕非撫衆材其能綏輯<lb/>
　乎<lb/>
　均之亂彭州人謀殺都監以應之陳從易時為判官<lb/>
<pb n="KR2b0025_WYG_006-15b"/>
　攝州政事斬其首謀者召餘黨曉以禍福赦之乃率<lb/>
　勵將吏嚴守械戒其家僮積薪舍後曰吾力不足以<lb/>
　守當死於此賊聞有備不敢入境上聞之召從易為<lb/>
　著作佐郎<lb/>
以雷有終知益州討王均<lb/>
罷沿邊𣙜酤<lb/>
上至自大名<lb/>
　李沆為留守不戮一人而輦下清肅<lb/>
<pb n="KR2b0025_WYG_006-16a"/>
　上之在大名也詔調丁夫十五萬修黄河監察御史<lb/>
　王濟以為勞民請徐圖之乃命濟馳往經度還奏省<lb/>
　其十六七宰相張齊賢以河決為憂因對并召濟入<lb/>
　見齊賢請令濟署狀保河不決濟曰河決亦隂陽災<lb/>
　沴所致宰相若能和隂陽弭災沴為國家致太平河<lb/>
　之不決臣亦可保齊賢曰若是則今非太平耶濟曰<lb/>
　北有邊釁西有羌遷兩河關右數被侵擾以陛下神<lb/>
　武英略茍用得其人可以馴致今則未也上動容獨<lb/>
<pb n="KR2b0025_WYG_006-16b"/>
　留濟問以邊事退而著備邊䇿十五條以獻未幾選<lb/>
　官判大理寺欲得剛正不阿者上曰王濟近數言事<lb/>
　似有特操可試之乃以命濟<lb/>
三月戊寅朔日有食之<lb/>
親試舉人<lb/>
　上臨軒三日無倦色得進士陳堯咨以下四百九人<lb/>
　諸科四百三十餘人又試進士五舉諸科八舉凡九<lb/>
　百餘人所擢凡千八百餘人其中有晉天福隨計者<lb/>
<pb n="KR2b0025_WYG_006-17a"/>
　較藝之詳推恩之廣近代所未有也<lb/>
四月改葬元徳皇后祔永熈陵<lb/>
蠲潭州地税等征<lb/>
　從知州李允則之請也初馬氏斂州人嵗出絹謂之<lb/>
　地絹及潘美定湖南計屋每間輸絹丈三謂之屋税<lb/>
　營田戸給牛嵗輸米四斛牛死猶輸謂之枯骨税民<lb/>
　輸茶初以九斤為一大斤後益至三十五斤允則請<lb/>
　除二税茶以十三斤半為定制㑹嵗飢欲發官廩先<lb/>
<pb n="KR2b0025_WYG_006-17b"/>
　賑而後奏轉運使以為不可允則請以家貲為質乃<lb/>
　得發廩賤糶因募飢民𨽻軍籍得萬人民列治狀請<lb/>
　留賜詔嘉奬及還對連三日上曰畢士安不謬知人<lb/>
　矣盖士安曽於上前薦之也<lb/>
五月河決鄆州命塞之<lb/>
六月以向敏中為兩河宣撫大使<lb/>
　以兩河大兵之後特遣重臣巡慰訪民疾苦<lb/>
秋七月江浙飢遣使巡撫<lb/>
<pb n="KR2b0025_WYG_006-18a"/>
　命夏侯嶠邢昺往詢民疾苦嶠上民病二十餘事亟<lb/>
　詔革之<lb/>
　未㡬知黄州王禹偁上言太宗時令江浙諸郡毁城<lb/>
　隍收甲兵大郡給二十小郡減五人以充常役號曰<lb/>
　長吏寔同旅人名為郡城蕩若平地雖則强幹弱枝<lb/>
　亦匪中道宜令並置守捉軍士不過三五百人稍張<lb/>
　禦備上嘉納之先是濮州有盜入城掠知州及監軍<lb/>
　而去故禹偁有是請是嵗知泰州田錫亦上言江浙<lb/>
<pb n="KR2b0025_WYG_006-18b"/>
　民飢死十八九乞免其賦役又言諸處城池多不浚<lb/>
　築兵士多非精鋭甲兵少有堅利卒有盜起官吏何<lb/>
　以固守<lb/>
九月置羣牧司<lb/>
　尋以陳堯叟為制置使掌内外廏牧之事自騏驥院<lb/>
　而下悉屬焉<lb/>
雷有終禽王均益州平<lb/>
　有終既平賊誅殺不已轉運使馬亮所全活甚衆召<lb/>
<pb n="KR2b0025_WYG_006-19a"/>
　還至京㑹械送為賊所詿誤者數十百人知樞密院<lb/>
　事周瑩欲盡數誅之亮言愚民脅從者衆餘皆竄伏<lb/>
　若不貸此反側之人聞風疑懼一唱再起是滅一均<lb/>
　生一均也上悅悉宥之加亮史館復遣還部時諸州<lb/>
　鹽井嵗久泉涸而官督所負課繫捕者州數百人亮<lb/>
　盡釋之而廢其井又除屬部舊逋官物百餘萬<lb/>
冬十一月復轉對<lb/>
　知兖州韓援上言近詔舉行轉對在外文武羣臣未<lb/>
<pb n="KR2b0025_WYG_006-19b"/>
　預次對者各許上封奏事臣伏觀先帝自端拱以來<lb/>
　益勵精為理臣嘗權鹽鐡判官得與本使上殿奏事<lb/>
　一日先帝從容謂臣等曰大凡居職不可不勤朕每<lb/>
　見殿庭兵卒剩掃一席地汲一瓶水必記其姓字夫<lb/>
　如是則有以見先帝勤勞庶政片善無遺臣又聞治<lb/>
　國在乎逺佞人杜讒口以陛下聰明神智必無驕逸<lb/>
　之虞然願罔倦燭幽勿使小人乘間而進日慎一日<lb/>
　雖休勿休居安念危在治防亂則天下幸甚疏奏召<lb/>
<pb n="KR2b0025_WYG_006-20a"/>
　援歸闕授史館修撰<lb/>
張齊賢罷<lb/>
　齊賢與李沆同相情好不協自負有致君之術每敷<lb/>
　奏多不直置議者以為疎濶至是坐冬至朝㑹被酒<lb/>
　失儀罷相守本官兵部尚書<lb/>
十二月畋近郊<lb/>
是嵗籍河北强壯<lb/>
　河北河東强壯自五代時瀛霸諸州已有之至是以<lb/>
<pb n="KR2b0025_WYG_006-20b"/>
　李繼遷數擾邊命籍之<lb/>
辛丑咸平四年春正月命官詳申外封事<lb/>
　馮拯陳堯叟<lb/>
詔議轉運使賞罰<lb/>
　從祕書丞查道之請也道乞令使回具任内曽薦才<lb/>
　識者若干絀貪猥者若干朝廷議其否臧以為賞罸<lb/>
　從之<lb/>
戊午雨<lb/>
<pb n="KR2b0025_WYG_006-21a"/>
　自去冬旱上每御疏食憂閔切至是日方臨軒決事<lb/>
　雨沾衣左右進盖卻而不御<lb/>
詔舉賢良<lb/>
　學士承㫖宋白舉直集賢院田錫錫尋召對言曰陛<lb/>
　下治天下以何道方春秋鼎盛好古不倦若師皇王<lb/>
　之道則十年必致太平乃抄四部為書曰御覽及采<lb/>
　經史要言為御屏上之<lb/>
三月分川陜為四路<lb/>
<pb n="KR2b0025_WYG_006-21b"/>
命御史正名舉職<lb/>
　先是三院御史多出外任風憲之職用他官兼領乃<lb/>
　詔本司長吏自薦其屬俾正名而舉職乃以張㢲為<lb/>
　監察御史從新制也<lb/>
　越明年夏御史知雜田錫又言臺官共有二十一人<lb/>
　皆差使在外請令三院御史各歸本職<lb/>
以呂䝉正向敏中同平章事<lb/>
　國初至是三入相者惟趙普及䝉正焉<lb/>
<pb n="KR2b0025_WYG_006-22a"/>
行儀天厯<lb/>
　史序等所編朱昻為序<lb/>
以楊億知制誥<lb/>
　上初欲用梅詢及薛映梁鼎李沆素不喜詢言於上<lb/>
　曰詢險薄不可用楊億素有盛名上驚喜曰㡬忘此<lb/>
　人召映鼎就試翌日與億並除億七嵗能屬文年十<lb/>
　一太宗召至試詩授祕書省正字令就祕閣讀書億<lb/>
　每為文揮翰如飛不加㸃竄門人傳録疲於應命<lb/>
<pb n="KR2b0025_WYG_006-22b"/>
賜潭州嶽麓書院書<lb/>
　從知州李允則之請也<lb/>
夏四月楊嗣楊延朗加團練使<lb/>
　時並為縁邊巡檢勇於戰鬭邊人謂之二楊延朗後<lb/>
　改名延昭為髙陽副部署卒於祥符間智勇善戰俸<lb/>
　賜悉以犒軍尅捷推功於下人樂為用在北邊二十<lb/>
　餘年敵憚之目曰楊六郎<lb/>
罷郊恩遷官行磨勘京朝官法<lb/>
<pb n="KR2b0025_WYG_006-23a"/>
　舊制每郊祀推恩百僚多獲序進諫官孫何等請罷<lb/>
　之至是詔郊祀禮行慶止加勲階爵邑而命審官院<lb/>
　考京朝官殿最引對遷秩京朝官磨勘始此<lb/>
回鶻來貢<lb/>
　請助討李繼遷<lb/>
䇿制科<lb/>
　得查道陳越王曙三人<lb/>
五月朱昻致仕<lb/>
<pb n="KR2b0025_WYG_006-23b"/>
　時為翰林學士昻有清節淡於榮利初為洗馬十五<lb/>
　年不遷不以屑意非公事不至兩府上嘉其素守故<lb/>
　驟加褒進昻累章告老上不得已從之遣使就第賜<lb/>
　器幣謂大臣曰昻侍朕左右未嘗以私事干朕今其<lb/>
　歸老可給全俸昻歸江陵詔本州嵗時省問如有章<lb/>
　奏許附驛以聞又命其子正辭知公安縣以便就養<lb/>
　舊制致仕官止謝殿門外於是上特延見命坐勞問<lb/>
　乆之令候秋涼上道復遣中使賜宴於玉津園兩制<lb/>
<pb n="KR2b0025_WYG_006-24a"/>
　三館儒臣皆預仍詔賦詩餞行恩渥之盛近代無比<lb/>
　昻自稱退叟而弟雍王府翊善協亦告老而歸時人<lb/>
　比漢二疏云<lb/>
六月減冗吏<lb/>
　諸路計省十九萬五千餘人<lb/>
秋八月䇿制科<lb/>
　得丁遜孫僅何亮孫暨四人<lb/>
九月慶州地震者再<lb/>
<pb n="KR2b0025_WYG_006-24b"/>
李繼遷陷清逺軍<lb/>
　楊瓊擁兵不救罪當死上赦之流瓊崖州<lb/>
置陜西保毅保捷軍<lb/>
　詔陜西民家出一丁號保毅軍凡得六萬八千餘人<lb/>
　其縁邊軍士先選中者並升為禁軍號保捷<lb/>
冬十月契丹入冦張斌等屢敗之<lb/>
　斌敗之于長城口李繼宣尋又敗之於山谷初七月<lb/>
　以契丹謀入冦命王顯為鎮定三路都部署冬顯奏<lb/>
<pb n="KR2b0025_WYG_006-25a"/>
　大破契丹殺二萬餘人餘衆遁去<lb/>
授博囉齊官<lb/>
　西涼六谷酋長也仍命出兵以助討李繼遷<lb/>
求遺書<lb/>
十一月畋近郊<lb/>
詔議棄守靈州<lb/>
　右僕射張齊賢知制誥楊億力言棄之便輔臣多謂<lb/>
　靈武必争之地不可棄獨李沆與億意同奏曰若繼<lb/>
<pb n="KR2b0025_WYG_006-25b"/>
　遷不死靈州非朝廷有也莫若遣使分軍民空壘而<lb/>
　歸則關右之民息肩矣<lb/>
　上始即位之二年棄鎮戎軍李繼和固請復城之即<lb/>
　以繼和知軍事及張齊賢經略陜西因詢繼和邊事<lb/>
　繼和上言以為鎮戎當賊來要口若防守得宜賊必<lb/>
　不敢過此縁邊民戸不廢耕織熟戸老幼有所藏匿<lb/>
　又極言靈州之不可棄<lb/>
閏月寛縁坐法<lb/>
<pb n="KR2b0025_WYG_006-26a"/>
　靈州言河外寨主李瓊等以城降賊其親屬當縁坐<lb/>
　上曰窮邊孤壘又無救助力屈就擒此可閔也並釋<lb/>
　之<lb/>
遣使賑河北飢<lb/>
　内出麻滓蓬實示宰臣曰民食此矣即命梁灝薛映<lb/>
　分往東西兩路發廩及募富民出粟賑之時權管幹<lb/>
　通進銀臺司掌門下封駁田錫上言霸莫等州人戸<lb/>
　餓死雖有指揮下轉運司相度及減價賑糶即未見<lb/>
<pb n="KR2b0025_WYG_006-26b"/>
　别行指揮若有司只如此行遣寔未稱陛下憂勞之<lb/>
　心也陛下為民父母使百姓餓死乃是陛下孤負百<lb/>
　姓也宰相調燮隂陽啟導聖徳而惠澤不下流<lb/>
　王道未融明宜如禹湯罪已略降徳音使民心<lb/>
　知陛下憂恤然後振廪給貸以致其死若倉廪<lb/>
　虛而饋運邊備尚未足即日無可給貸則是執政素<lb/>
　不用心所致昔伊尹作相恥一夫不獲今餓殺人如<lb/>
　此所謂焉用彼相錫在銀臺凡四方章疏有言民飢<lb/>
<pb n="KR2b0025_WYG_006-27a"/>
　盜起及詔敕不便者悉條奏之上稱錫得争臣之體<lb/>
是嵗吳淑請復車戰法<lb/>
　時淑為祕閣校理<lb/>
壬寅咸平五年春正月以張齊賢為邠寧環慶等州經<lb/>
略使<lb/>
　判邠州專為經略使始此經略判官曽致堯謂齊賢<lb/>
　曰王超既為都部署公不得節度諸將無益也齊賢<lb/>
　具以聞詔得自發諸州駐泊兵而已尋改命判永興<lb/>
<pb n="KR2b0025_WYG_006-27b"/>
　軍兼馬步軍部署經略使<lb/>
　田錫上言臣昨奏狀多言宰相不練邊事又進御覽<lb/>
　曽引杜牧宰相不知兵説臣未委所差張齊賢果能<lb/>
　不負任使否未幾靈州陷<lb/>
蠲陜西逋租<lb/>
以丁謂為夔州路轉運使<lb/>
　初王均叛朝廷調施黔髙溪州蠻子弟以捍賊既而<lb/>
　熟山川道路反入為冦攻州縣掠民男女入溪洞久<lb/>
<pb n="KR2b0025_WYG_006-28a"/>
　不能定詔以謂為轉運委之經制謂至則命罷兵自<lb/>
　入溪洞每渡水輒減從吏卒比至其巢穴自從者不<lb/>
　過三二人蠻人聞已罷兵又自至其所居不以吏卒<lb/>
　自衛服其恩信皆大喜其首領田彦伊以下遂出迎<lb/>
　謁以牛酒勞謂留與之飲食驩甚諭以禍福且言有<lb/>
　詔赦不殺彦伊等感泣願世奉貢不敢慢謂要與俱<lb/>
　至夔州每渡水亦使之減所從蠻人如謂入時比及<lb/>
　城其首領所自從亦不過三二人及館謂與之錦袍<lb/>
<pb n="KR2b0025_WYG_006-28b"/>
　銀帶具服有差盛他燕之日夜縱樂蠻酋皆大悦比<lb/>
　數日請歸不許而遇之益厚又數日請歸益數而留<lb/>
　之益堅間使人謂之曰公所以留若屬者欲得所掠<lb/>
　漢民男女而重自言若等誠能自請歸之公必喜厚<lb/>
　賜若屬遣去矣蠻酋乃請歸所掠漢民男女謂與之<lb/>
　約每歸一人與絹一疋于是凡得萬餘人還其家謂<lb/>
　報之如約復遺之衣服繒綿甚衆與宴飲極歡及歸<lb/>
　又自臨送之蠻酋皆感泣悔前反作誓刻石柱立境<lb/>
<pb n="KR2b0025_WYG_006-29a"/>
　上謂度峽内至荆南宜備蠻險阨之地悉置寨籍居<lb/>
　人使自守多少有差與之約有事則皆㑹禦賊無事<lb/>
　則散歸田里留守望者數人而已於是無勞費而備<lb/>
　足又以忠萬等州兵食不能自給迺置忠萬等州營<lb/>
　於夔州使其軍就食有事則歸於其州峽之諸州施<lb/>
　尤近蠻食常不足而道狹難饋有鹽井之利而亦以<lb/>
　難致故售者少謂乃度施州至巫山縣每三十里置<lb/>
　鋪置卒三十人使往者負粟以次達施州返者負鹽<lb/>
<pb n="KR2b0025_WYG_006-29b"/>
　以次達巫山凡商人之得鹽巫山者比得之他所減<lb/>
　勞費半迺令欲巫山鹽者皆入粟施州于是施州得<lb/>
　粟與他州等矣詔特遷謂戸部員外郎賜白金三百<lb/>
　兩時溪蠻别種有入冦者謂遣彦伊等帥其徒討擊<lb/>
　且出兵援之凡擒生蠻六百六十得所掠漢口四百<lb/>
　餘復上言黔南蠻族多善馬請置館犒給緡帛嵗收<lb/>
　市之凡謂所經畫其後皆不能變<lb/>
二月禁有司以羨餘為課<lb/>
<pb n="KR2b0025_WYG_006-30a"/>
三月李繼遷陷靈州<lb/>
　知州裴濟死之餉道孤絶救援不至故也王超等遂<lb/>
　奏班師<lb/>
　初何亮通判永興軍詔與轉運使陳偉往靈州經度<lb/>
　屯田及還上安邊書曰臣竊謂今議邊事者不出三<lb/>
　途請棄靈武一也輕議興師二也姑息而羈縻之二<lb/>
　也而臣以為輕棄靈州則夷狄之患有未可量者三<lb/>
　靈武地方千里表裏山河一旦捨之則戎狄之地廣<lb/>
<pb n="KR2b0025_WYG_006-30b"/>
　且饒矣一患也自環慶至靈武凡千里故西域戎狄<lb/>
　剖分為二如捨靈武則西域戎狄合而為一二患也<lb/>
　冀之北土馬之所生自匈奴猖獗之後無匹馬南來<lb/>
　咸取足乎西戎靈州既剖分為二其右乃西戎之東<lb/>
　偏寔為夏賊之境其左乃西戎之西偏秦涇熈渭之<lb/>
　西北諸戎是也如捨靈武則合而為一夏賊桀黠服<lb/>
　從諸戎俾不得貨馬于邊郡則未知中國戰馬從何<lb/>
　來三患也輕議興師則有不利者四深入窮追夏賊<lb/>
<pb n="KR2b0025_WYG_006-31a"/>
　度不能抵必奔遁絶漠王師食盡不能久留而退西<lb/>
　戎復擾者一也冦至而不戰則邊郡被其害戰則縁<lb/>
　邊之兵不足以當其衆者二也清逺西北曰旱海盖<lb/>
　靈武要害之路而白馬二將奔敗之地如二師薄伐<lb/>
　无功而還則夏賊必據要害以絶河西粮道者三也<lb/>
　河西路阻必將大興征討以通粮道疲民重困盜賊<lb/>
　必多者四也若姑息而羈縻之則有不可者二戎狄<lb/>
　豺狼貪惏无厭必將服從諸戎然後為中國大患者<lb/>
<pb n="KR2b0025_WYG_006-31b"/>
　一也自白馬二將奔敗之後夏賊得志擇靈武山川<lb/>
　之險而分據之意在吞噬譬如伏虎見便則動者二<lb/>
　也在臣愚慮不出二䇿自清逺至靈武有溥樂耀徳<lb/>
　為河西之糧道而悉有古城之迹存焉請築此二城<lb/>
　以通河西之糧道賊若悉衆來戰中吾上䇿也何者<lb/>
　夏賊所以未滅者誠以深入窮追則奔遁絶漠師退<lb/>
　則復來擾邊使其敢來與王師拒戰則其殄滅也必<lb/>
　矣彼若知動無所利恭而聴命則中吾下䇿者也今<lb/>
<pb n="KR2b0025_WYG_006-32a"/>
　雖存靈武使阻隔旱海居絶塞之外不築此二城為<lb/>
　之唇齒與舍靈武無異今特城此二城則賊不敢動<lb/>
　矣議者將曰國家贍靈武猶曰困匱而更供給二城<lb/>
　費必大臣以為不然靈武至清逺不滿三百里而穀<lb/>
　價殊絶者以度旱海無舍宿之地有戎冦之憂故也<lb/>
　如建此二城則軍民之趨靈武也有舍宿之地少戎<lb/>
　冦之憂輸糴日益穀寧無賤乎以減殺之價供二城<lb/>
　之費又何疑焉外此則復有一説烏白鹽池夏賊洎<lb/>
<pb n="KR2b0025_WYG_006-32b"/>
　諸戎視之猶司命也如夏賊來冦則令延慶之師入<lb/>
　其境先據烏白之池而號令諸戎曰有得夏賊首者<lb/>
　分封其地而以烏白與之則諸戎願禽之者衆矣<lb/>
親試舉人<lb/>
　得進士王曽以下三十八人九經諸科百八十人先<lb/>
　是貢舉人集闕下萬四千五百餘人陳恕知貢舉所<lb/>
　取士甚少諸州舉逸官被黜責甚衆<lb/>
夏四月罷築綏州<lb/>
<pb n="KR2b0025_WYG_006-33a"/>
　初邊臣有請城綏州大屯兵積穀以遏党項者朝臣<lb/>
　互執利害上命洪湛等按還言甚便乃詔孫全照往<lb/>
　經度之全照言作之非便復命知天雄軍錢若水按<lb/>
　視若水往即罷其役初若水率衆渡河分布軍伍咸<lb/>
　有節制上聞之曰若水儒人曉武事深可嘉也<lb/>
命北邊經度方田<lb/>
　以限敵騎<lb/>
復雄州𣙜場<lb/>
<pb n="KR2b0025_WYG_006-33b"/>
　從知州何承矩之請也<lb/>
五月選河南民丁為兵<lb/>
　西北邊屢請益兵輔臣請以河北强壯選充上曰初<lb/>
　置强壯嘗諭以永不充軍呂䝉正曰闕兵非取于民<lb/>
　不可得也乃於河南籍丁壯為之侍御史知雜事田<lb/>
　錫上言㸃集鄉兵人情不安寔傷和氣<lb/>
置陜西振武軍<lb/>
　選保毅軍二萬人升為禁軍各置營本州號振武<lb/>
<pb n="KR2b0025_WYG_006-34a"/>
六月李繼遷圍麟州守臣衛居實敗之<lb/>
京城大水<lb/>
秋七月甲午朔日有食之<lb/>
以錢若水為并代經略使<lb/>
　判并州上新用儒臣為將未欲使兼都部署之名而<lb/>
　其任實同也<lb/>
幸三館祕閣<lb/>
募河北丁壯<lb/>
<pb n="KR2b0025_WYG_006-34b"/>
九月授种放官<lb/>
　先是詔放赴闕既召對光寵優渥近世所未有尋命<lb/>
　為右司諫直昭文館尋復請還山及卒上親製文祭<lb/>
　之有譏放循黙者上曰放為朕言事甚衆但外廷不<lb/>
　知耳因出所上時議十三篇<lb/>
冬十月立同録問大辟法<lb/>
　初令諸州長吏與佐職官同録大辟罪人<lb/>
向敏中罷張齊賢貶<lb/>
<pb n="KR2b0025_WYG_006-35a"/>
　敏中罷授户部侍郎齊賢授太常卿分司西京齊賢<lb/>
　坐為薛安上所訴詞連敏中初薛惟吉婦柴氏無子<lb/>
　盡蓄其産欲改適齊賢惟吉有子曰安上訴其事柴<lb/>
　因訟敏中貿惟吉故第又嘗求娶已不許以是教安<lb/>
　上誣告母且隂庇之上問敏中敏中言寔買安上居<lb/>
　第近喪妻不復議姻未嘗求娶於柴也柴訟益急遂<lb/>
　下獄按鞫乃齊賢子教柴氏為辭鹽鐵使王嗣忠忌<lb/>
　敏中言敏中議娶王承衍女弟密約已定上因面責<lb/>
<pb n="KR2b0025_WYG_006-35b"/>
　敏中以不直而罷之先是翰林學士宋白嘗就敏中<lb/>
　假銀不與白草制極力詆之有云對朕食言為臣自<lb/>
　昧之語敏中讀之流涕<lb/>
　齊賢不事儀矩頗好治生再入相數起大獄又與冦<lb/>
　凖相傾人以此少之<lb/>
　時田錫上疏言伏覩内殿起居近罷轉對封章迭送<lb/>
　今已逾年上書應詔並無旌酬失儀被彈即有責罰<lb/>
　又聞密院中書政出吏胥行遣只索檢舊例施行樞<lb/>
<pb n="KR2b0025_WYG_006-36a"/>
　相商議别無逺謀戎夷深入則請大駕親征將帥無<lb/>
　功則取聖慈裁斷備位則不失享富貴罷免則不過<lb/>
　歸班行臣下優逸而君上常焦勞實為倒置也隂陽<lb/>
　不順水旱不調法令滋章盜賊多起尚率京城父老<lb/>
　與百辟千官五度上章請加尊號賴聖君英睿以為<lb/>
　天不可欺御劄丁寧示志不可奪必斷來表深愜羣<lb/>
　情由是見宰相以甘言佞上求聖知以國計軍機非<lb/>
　己任若加以水旱之災乘以戎狄之患不知在廟堂<lb/>
<pb n="KR2b0025_WYG_006-36b"/>
　者用何智略總軍兵者作何籌謀<lb/>
　按復令羣臣轉對在三年十一月此云已踰年或罷<lb/>
　字誤也景徳三年又令羣臣轉對豈咸平四年嘗罷<lb/>
　轉對史失之歟<lb/>
十一月壬寅郊<lb/>
　詔非禋祀所須並可減省於是省應奉雜物十萬有<lb/>
　竒<lb/>
十二月以呂䝉正李沆兼門下侍郎<lb/>
<pb n="KR2b0025_WYG_006-37a"/>
　舊制三師三公左右僕射平章事並兼兩省侍郎先<lb/>
　是翰林學士宋白梁周翰草二相加恩制書遺忘舊<lb/>
　制既而上問白等不能對第請改正不復降制止帖<lb/>
　麻用印重冩告身白等各罰一月俸<lb/>
癸卯咸平六年春二月遣使賑京東淮南饑<lb/>
　水災故田錫尋上疏言國家為少闕軍兵防邊備戍<lb/>
　遂於曹單宋亳陳汝蔡潁㸃集鄉村揀選强壯得五<lb/>
　七萬人訪聞始降宣命指揮只令在本城防守尋即<lb/>
<pb n="KR2b0025_WYG_006-37b"/>
　押赴京師何失旨若此又言決沴之餘盜賊若起適<lb/>
　足為戎狄之利有勞宵旰之憂檢災傷乃是虛名行<lb/>
　賑貸且非寔事<lb/>
授博囉齊朔方節度<lb/>
　博囉齊言已集六萬騎㑹王師復靈州故以節鉞授<lb/>
　之<lb/>
夏四月置河東神鋭神虎軍<lb/>
　去嵗以義軍分𨽻州兵之籍至是料簡得萬三千餘<lb/>
<pb n="KR2b0025_WYG_006-38a"/>
　人號神鋭神虎常訓習焉<lb/>
王繼忠戰没<lb/>
　繼忠時為副都部署與都部署王超逆戰繼忠常以<lb/>
　契遇深厚思欲報效率麾下殊死戰于望都縣南遂<lb/>
　陷於敵上以為實戰死贈繼忠官録用其子餘死事<lb/>
　次第追贈厚恤其家是役也李福王昇臨陳先遁削<lb/>
　籍流配<lb/>
以張詠知益州<lb/>
<pb n="KR2b0025_WYG_006-38b"/>
　民聞詠再至皆鼓舞相慶<lb/>
　詠前後在益愛利之政不可悉紀舉其大者則以蜀<lb/>
　地素狹遊手者衆事寧之後生齒日繁稍遇水旱則<lb/>
　民必艱食米升直錢三十六乃按諸邑田税如其價<lb/>
　嵗折米六萬斛至春籍城中細民計口給劵俾輸元<lb/>
　價糴之奏為永制<lb/>
五月罷雄州𣙜場<lb/>
六月出陳圖示輔臣<lb/>
<pb n="KR2b0025_WYG_006-39a"/>
　自望都失利上日訪禦戎之䇿因命兩府㑹議李沆<lb/>
　等或請合鎮定州高陽三路兵據要衝或請令三路<lb/>
　分兵捍禦上總裁為陳圖示輔臣曰三路大兵悉㑹<lb/>
　定州冦來堅守勿逐俟信宿冦疲則挑戰又量分兵<lb/>
　屯威虜及保州北平三處使其腹背受敵又量分兵<lb/>
　屯寧邊軍及邢州扼東西路上又曰魏能性剛張鋭<lb/>
　善忍故使鋭佐能孫全照好陵人取其嘗所薦者同<lb/>
　事餘皆類此謝德權自河北來言邊兵聚一處非便<lb/>
<pb n="KR2b0025_WYG_006-39b"/>
　願分戍鎮定高陽三路上曰此大事非爾所知<lb/>
併三司置一使<lb/>
　命冦準領之三司使不相總統各求允濟以促辦為<lb/>
　務至於出納移用均㑹有無則動相違戾或交摭利<lb/>
　病以邀功希進至是併為一使復置三司鹽鐵度支<lb/>
　戸部副使併三司勾院為一<lb/>
　上嘗命三司具中外錢穀大數鹽鐡使陳恕久而不<lb/>
　進上命輔臣詰之恕曰天子富於春秋若知府庫充<lb/>
<pb n="KR2b0025_WYG_006-40a"/>
　羨恐生侈心上聞而善之<lb/>
秋九月呂䝉正罷<lb/>
　為太子太師䝉正暴中風眩上即命駕臨問䝉正力<lb/>
　求罷不許至是表凡七上乃得請<lb/>
募近京强壯補禁衛<lb/>
　詔殿前高瓊閲習陣勢召近臣觀之上覩行伍整肅<lb/>
　甚喜顧瓊曰昨日村民皆為鋭旅矣擢材武特異者<lb/>
　三十人悉補小校唯二人𨽻御龍直優賜緡錢左右<lb/>
<pb n="KR2b0025_WYG_006-40b"/>
　有言此二人才藝特優上曰是新强壯若𨽻禁衛驟<lb/>
　統舊卒固亦非便瓊曰陛下發言舉事動有逺慮非<lb/>
　臣等所及也<lb/>
冬十月開沿邊方田<lb/>
　静戎軍王能奏於城東開方田廣袤相去五尺深七<lb/>
　尺以限戎馬詔鎮戎順安威虜軍界並為之<lb/>
　先是陜西轉運劉綜亦嘗請於鎮戎軍城四面置屯<lb/>
　田務開田五百頃置下軍二千人牛八百頭以耕種<lb/>
<pb n="KR2b0025_WYG_006-41a"/>
　之分屯田四塞無冦則耕冦來則戰<lb/>
十一月有星孛于井鬼<lb/>
十二月求直言<lb/>
田錫卒<lb/>
　錫將死取奏疏悉焚之曰吾豈可藏副示後謗時賣<lb/>
　直邪上見錫色必莊嘗目之曰此吾之汲黯也錫動<lb/>
　必以禮言必有法賢不肖咸憚伏之出處二十年未<lb/>
　嘗趨權貴之門在貶廢中樂得其正晏如也上覽其<lb/>
<pb n="KR2b0025_WYG_006-41b"/>
　遺表惻然曰田錫直臣也天何奪之速乎<lb/>
　先是四年六月錫自泰州歸闕奏曰舊有御覽惟分<lb/>
　門記事請别鈔略四部為三百六十巻萬幾之暇日<lb/>
　覽一巻又采經史之言為御屏風十巻於是先上御<lb/>
　覽十巻御屏風五巻手詔褒答之<lb/>
李繼遷陷西涼府博囉齊攻殺之<lb/>
　守臣丁惟清死焉博囉齊要而擊之繼遷中流矢死<lb/>
　於靈州之境子德明襲位<lb/>
<pb n="KR2b0025_WYG_006-42a"/>
杜請謁<lb/>
　夀春縣主言夫兄侯紹卿掌芻積被劾望釋其罪上<lb/>
　曰損壊官物自有常刑不可免也<lb/>
　駙馬石保吉嘗訴僕夫侵盜願錫重責上曰所司自<lb/>
　有常典豈可為卿故法外加刑<lb/>
　魯國長公主以趙自化藥餌有功請授尚食使兼醫<lb/>
　官院事上曰自化頃因元份以求刺郡尋諭以方技<lb/>
　之流不可任郡今復有此請命樞密院召戒之元份<lb/>
<pb n="KR2b0025_WYG_006-42b"/>
　雍王也<lb/>
　秦國長公主嘗為其子請近郡刺史上曰牧守之任<lb/>
　係朝廷公論不許<lb/>
　<lb/>
　<lb/>
　<lb/>
　<lb/>
　九朝編年備要巻六<lb/>
</p>
<p>
</p>
  </div>
<div>
                <head>九朝編年備要巻七</head>
    <p>
<pb n="KR2b0025_WYG_007-1a"/>
欽定四庫全書<lb/>
　九朝編年備要巻七　　　　宋　陳均　撰<lb/>
真宗皇帝<hi>起甲辰景徳元年四年止辛亥大中祥符</hi>
甲辰景徳元年春正月朔大赦<lb/>
以後宫劉氏為美人<lb/>
　劉氏蜀人因張旻以進尋遷徳妃<lb/>
京師地震者三<lb/>
二月李德明請降<lb/>
<pb n="KR2b0025_WYG_007-1b"/>
　知鎮戎軍曹瑋上言繼遷擅中國要地今其國危子<lb/>
　弱不即圖之後更難制不報<lb/>
三月契丹入冦魏能敗之<lb/>
　于長城口能時知威虜軍上嘗謂宰臣曰選衆才誠<lb/>
　非易事朕向于軍校中擢八九人委以方面如王能<lb/>
　魏能甚宣力而陳興等亦有能名呂䝉正曰才難求<lb/>
　備今拔十得五有以見陛下知人之明<lb/>
皇太后李氏崩<lb/>
<pb n="KR2b0025_WYG_007-2a"/>
夏六月引對羣臣升擢<lb/>
　上密采羣臣之有聞望者得邊肅等二十四人皆引<lb/>
　對升擢之時號為二十四氣<lb/>
旱<lb/>
　人多暍死<lb/>
秋七月視李沆薨臨其喪<lb/>
　沆寢疾上臨問車駕方還宫而沆卒上聞之驚歎趣<lb/>
　駕再幸其第哭之慟贈太尉中書令諡文靖<lb/>
<pb n="KR2b0025_WYG_007-2b"/>
　上之初即位也沆日取四方水旱盜賊奏之王旦以<lb/>
　為細事不足煩上聴沆曰人主少年當使知民間疾<lb/>
　苦不然血氣方剛不留意聲色犬馬則土木甲兵禱<lb/>
　祠之事作矣吾老不及見此參政他日之憂也時西<lb/>
　北用兵邊奏日聳或至旰食旦慨然嘆曰我輩安得<lb/>
　見太平優游無事乎沆曰少有憂勤足為警戒他日<lb/>
　四方寧謐朝廷未必無事君奚念哉<lb/>
　上嘗問治道所宜先沆曰不用浮薄新進喜事之人<lb/>
<pb n="KR2b0025_WYG_007-3a"/>
　此最為先上問其人曰如梅詢曽致堯李夷庚等是<lb/>
　矣由是終上之世至仁宗初年多得厚重學士<lb/>
　沆在中書事未嘗密啟上詢其故沆曰臣備位宰輔<lb/>
　公事公言之爾彼密啟者非讒即佞臣實嫉之後上<lb/>
　與輔臣言李沆嘗議政事向敏中獨無言沆即曰敏<lb/>
　中素聞此議何得對上緘黙亦足見沆之純誠也沆<lb/>
　公退輒終日危坐不問家事對賓客尤寡言弟維嘗<lb/>
　乘間勸沆稍屈意接士大夫沆曰吾非不知此也顧<lb/>
<pb n="KR2b0025_WYG_007-3b"/>
　今羣臣皆得升殿言事封章論奏吾悉見之矣至西<lb/>
　北大計搢紳如李宗諤趙安仁皆一時英秀猶不能<lb/>
　啟發人意自餘通籍之子拜起尚周章即席必自論<lb/>
　功希恩寵此又何足與語乎苟勉强酬答則世謂籠<lb/>
　罩之事吾病未能也<lb/>
　沆自言居重位誠無補萬分之一惟四方言利事者未<lb/>
　嘗一施行聊以此報國耳<lb/>
　石保吉求為使相上以問沆沆曰保吉因縁戚里無<lb/>
<pb n="KR2b0025_WYG_007-4a"/>
　攻戰之勞台席之拜恐騰物論他日再三詢之執議<lb/>
　如初事遂寢沆卒數日乃拜焉<lb/>
　冦準始與丁謂善屢言謂之才沆久未用準以問沆<lb/>
　沆曰如斯人者才則才矣可使之在人上乎準曰如<lb/>
　謂者相公終能抑之使在人下乎沆笑曰他日當思<lb/>
　吾言<lb/>
　沆嘗喜讀論語或問之沆曰為宰相如論語中節用<lb/>
　而愛人使民以時兩句尚未能行聖人之言終身誦<lb/>
<pb n="KR2b0025_WYG_007-4b"/>
　之可也<lb/>
簡陜西振武軍<lb/>
　為四十指揮<lb/>
八月以畢士安冦準為平章事<lb/>
　李沆既卒上欲用準嘗謂士安曰準好剛使氣奈何<lb/>
　士安曰今天下雖䝉休徳而北戎尚跳梁若準者正<lb/>
　宜用也乃並命之<lb/>
九月令轉運察所部官<lb/>
<pb n="KR2b0025_WYG_007-5a"/>
　能否第為三等公勤亷幹為上幹事而無亷譽清白<lb/>
　而無治聲者為次畏懦貪猥為下<lb/>
河決澶州<lb/>
閏月契丹大舉入冦<lb/>
　契丹主同其母蕭氏大舉冦邊遣其統軍達蘭引兵<lb/>
　掠威虜安順軍魏能石普帥兵禦之敗其前鋒又攻<lb/>
　北平寨田敏等擊走之遂東趨保州攻城不克乃與<lb/>
　契丹主及其母合兵以攻定州王超等陳于唐河以<lb/>
<pb n="KR2b0025_WYG_007-5b"/>
　拒之敵駐兵于陽城淀又分兵圍岢嵐軍守臣賈宗<lb/>
　擊走之<lb/>
冬十月明德皇后祔廟<lb/>
　先是詔有司詳定升祔之禮上議曰唐睿宗昭成肅<lb/>
　明二后先天之始唯以昭成配享開元之末又以肅<lb/>
　明遷祔晉驃騎温嶠有三夫人嶠薨詔問學官陳舒<lb/>
　謂秦漢之後廢一娶九女之制妻卒更娶無復繼室<lb/>
　生既加禮亡不應貶朝㫖以李氏卒於嶠之微時不<lb/>
<pb n="KR2b0025_WYG_007-6a"/>
　霑贈典王何二氏並追加章綬唐太子少傅鄭餘慶<lb/>
　將立家廟祖有二夫人禮官韋公肅議與舒同又云<lb/>
　晉南昌府君有荀氏薛氏景帝廟有夏侯氏羊氏魯<lb/>
　公顔真卿廟有夫人商氏繼夫人栁氏略稽禮文參<lb/>
　諸故事二后並祔於理為宜恭惟懿徳皇后久從升<lb/>
　祔不可中移明徳皇后繼受崇名亦當配享雖先後<lb/>
　有殊在尊親一貫請同祔太宗室以先後次之詔尚<lb/>
　書省集官詳議咸如禮官之請二后並配自是始也<lb/>
<pb n="KR2b0025_WYG_007-6b"/>
　時司天臺言丙午嵗方利大葬故權殯于壬地先作<lb/>
　主祔廟<lb/>
授斯多都朔方節度<lb/>
　時博囉齊已為李繼遷部落所殺其弟斯多都嗣立<lb/>
　故加其官<lb/>
契丹冦瀛州守臣李延渥敗之<lb/>
　敵衆死者三萬餘人傷者倍之乃解去<lb/>
契丹來議和<lb/>
<pb n="KR2b0025_WYG_007-7a"/>
　遣曹利用使其軍與定約初王繼忠戰敗陷敵敵授<lb/>
　以官繼忠嘗為敵言和好之利至是雖大舉深入復<lb/>
　遣李興等以繼忠書詣莫州部署石普且致密奏一<lb/>
　封進闕下上覽奏遂手詔諭繼忠繼忠欲朝廷先遣<lb/>
　使命上未許敵之攻瀛州也繼忠遂附奏乞遣使議<lb/>
　和上乃命利用奉書往至大名王欽若疑敵不誠留<lb/>
　之不敢遣敵尋復因張皓來請乃詔督利用前去<lb/>
置龍圖閣待制<lb/>
<pb n="KR2b0025_WYG_007-7b"/>
　以杜鎬戚綸為之<lb/>
十一月上親征至澶州<lb/>
　契丹之初入冦也中外震駭陳堯叟請幸蜀王欽若<lb/>
　請幸江南上召冦準問之準曰誰為陛下畫此䇿者<lb/>
　上曰卿姑斷其可否勿問也準曰臣欲得獻䇿之人<lb/>
　斬之以釁鼓然後北伐耳遂定親征之議<lb/>
　準又以欽若多智恐妄有疑沮白上出之命判天雄<lb/>
　軍兼都部署<lb/>
<pb n="KR2b0025_WYG_007-8a"/>
　車駕之北巡也敵攻天雄軍孫全照卻之遂南陷徳<lb/>
　清軍上駐蹕韋城有告上宜且避其鋒者上意稍惑<lb/>
　召準問之準言陛下惟可進尺不可退寸殿前都指<lb/>
　揮使高瓊亦賛之車駕至衛南敵擁衆扺澶州圍合<lb/>
　三面李繼隆等整兵成列出禦之敵騎將達蘭中弩<lb/>
　死敵大挫退却不敢動車駕至澶州將止準固請渡<lb/>
　河瓊遂麾衛士進輦至浮橋瓊執撾築輦夫背令亟<lb/>
　行既至登北城門樓張黄龍旗諸軍皆呼萬嵗聲聞<lb/>
<pb n="KR2b0025_WYG_007-8b"/>
　數十里敵相視怖駭是時利用之書已通敵尋遣韓<lb/>
　杞與利用偕來<lb/>
　張詠時知益州慮逺夷乘隙為變因取盜賊之尤無<lb/>
　狀者磔死於市境内以安上嘗遣使諭旨曰得卿在<lb/>
　彼朕無西顧之憂也<lb/>
十二月庚寅朔日有食之<lb/>
契丹請和<lb/>
　韓杞入對以關南故地為請上謂輔臣曰所言歸地<lb/>
<pb n="KR2b0025_WYG_007-9a"/>
　事極無名若必邀求朕當決戰耳實念河北居人重<lb/>
　有勞擾嵗以金帛濟其不足朝廷之體固亦无傷誓<lb/>
　書不必真言但令曹利用與韓杞口述兹事可也上<lb/>
　又面戒利用以地必不可得若邀求貨財則宜許之<lb/>
　時契丹已移寨北去利用至敵敵復請關南利用輒<lb/>
　沮之乃許以遺嵗絹二十萬疋銀一十萬兩議遂定<lb/>
　始利用面請金帛之數上曰必不得已雖百萬亦可<lb/>
　冦準召語之曰雖有勅旨汝所許不過三十萬過三<lb/>
<pb n="KR2b0025_WYG_007-9b"/>
　十萬將斬汝矣利用至敵果亦如數成約而還敵人<lb/>
　且請以兄禮事上遣姚東之同利用來遂命李繼昌<lb/>
　賫國書與東之俱往敵遣丁振奉誓書来尋退師自<lb/>
　是不復冦邊矣<lb/>
　初敵使來議和準欲勿許且畫䇿以進曰如此則可<lb/>
　保百年無事不然數十嵗後戎且生心矣上曰數十<lb/>
　嵗後當有能扞禦之者吾不忍生靈重困姑聴其和<lb/>
　可也準處分軍事或違上㫖及是謝曰使臣盡用詔<lb/>
<pb n="KR2b0025_WYG_007-10a"/>
　令兹事豈得速成準在澶州每夕與知制誥楊億痛<lb/>
　飲謳歌戲謔喧譁達旦上使人覘知之喜曰得渠如<lb/>
　此吾亦何憂乎時兩河之民頗有陷敵者王旦時留<lb/>
　守東京上言願出金帛數十萬贖其人或有沮議者<lb/>
　遂止是役也王超為三路統帥逗撓無功惟雷有終<lb/>
　赴援威聲甚振河北列城賴以雄張<lb/>
　始通和所致書皆以南北朝冠國號之上將作監王<lb/>
　曽上言古者尊中國賤夷狄直若首足二漢始失乃<lb/>
<pb n="KR2b0025_WYG_007-10b"/>
　議和親然禮亦不至均敵今若是是首足並處臣恐<lb/>
　久之非但並處又病倒置願加國號契丹足矣上嘉<lb/>
　納之然事已行不果改<lb/>
上至自澶州<lb/>
乙巳景徳二年春正月大赦<lb/>
散河北强壯<lb/>
選河北守臣<lb/>
　上以河北守臣宜得武幹善鎮静者故親選之于是<lb/>
<pb n="KR2b0025_WYG_007-11a"/>
　以李允則知瀛州馬知節知定州知節先在鎮州方<lb/>
　敵入塞民相攜入城知節與之約有盜一錢者斬有<lb/>
　竊童兒錢二者即戮之自是無犯者每中使賫詔諭<lb/>
　邊郡知節慮為敵所掠因留之募捷足間道以達詔<lb/>
　旨㑹發澶魏邢洺等六州軍儲赴定州水陸並進時<lb/>
　兵交境上知節曰是資敵也因告諭郡縣凡公家輸<lb/>
　輦之物所在納之敵欲剽刼皆無及車駕幸澶淵王<lb/>
　超擁兵數十萬屯定州逗留不進知節屢諷之超不<lb/>
<pb n="KR2b0025_WYG_007-11b"/>
　為動復移書誚讓超出兵猶辭以中渡無橋徒涉為<lb/>
　患知節先已命工度材一夕而具上聞之手詔褒美<lb/>
　知節嘗知秦州秦州舊質羌首二十輩殆踰二紀知<lb/>
　節始至悉遣還且曰此亦人也豈不懐土乎蕃落感<lb/>
　其惠訖受代無犯塞者小泉銀坑曠久不發而嵗課<lb/>
　不除主吏破産備償猶未盡知節奏蠲之仍許以日<lb/>
　收為額<lb/>
　時邊肅知邢州地連震城堞摧毁無守備契丹之入<lb/>
<pb n="KR2b0025_WYG_007-12a"/>
　冦也上密詔肅若州不可守聴以便宜南保他城肅<lb/>
　匿詔不發督丁壯乘城而闢諸門悉其兵列陳于外<lb/>
　敵至莫之測居三日引去時鎮魏深趙磁洺六州閉<lb/>
　壁不出老弱趨邢州者肅悉納之上嘉其功尋遷樞<lb/>
　密直學士<lb/>
禁増酒𣙜<lb/>
　咸平中江淮制置茶鹽使秦義獻嵗増𣙜酤十八萬<lb/>
　緡頗為煩刻于是李防出使請權停淮浙荆湖𣙜酤<lb/>
<pb n="KR2b0025_WYG_007-12b"/>
　因詔無得擅増自此制置不兼酒𣙜<lb/>
賑淮南飢<lb/>
省河北戍兵<lb/>
二月令嘉邛州鑄大鐵錢<lb/>
　先是益邛嘉眉等州嵗鑄鐵錢五十餘萬貫自李順<lb/>
　之亂遂罷鑄民間錢益少私以交子為市姦弊百出<lb/>
　獄訟滋多乃詔知益州張詠與轉運使黄觀同議於<lb/>
　嘉邛州鑄景徳大鐵錢<lb/>
<pb n="KR2b0025_WYG_007-13a"/>
復北邊𣙜場<lb/>
減上貢紬絹<lb/>
孫僅使契丹<lb/>
　賀契丹國母生辰僅隨事損益豐約中度後奉使者<lb/>
　悉遵其制時稱得體自後聘使往來不書<lb/>
立縁邊入粟補官法<lb/>
　初行於河北陜西<lb/>
三月親試舉人<lb/>
<pb n="KR2b0025_WYG_007-13b"/>
　得進士李迪等二百四十餘人特奏一百餘人諸科<lb/>
　五百餘人諸科特奏七十餘人先是迪與賈邊皆有<lb/>
　聲場屋及禮部奏名而兩人皆不與考官取其文觀<lb/>
　之迪賦落韻邊論當仁不讓於師以師為衆與注疏<lb/>
　異特奏令就御試參知政事王旦議落韻者失於不<lb/>
　詳審耳捨注疏而立異論不可輒許恐士子從今放<lb/>
　蕩無所準的遂取迪而黜邊當時朝論大率如此<lb/>
　初安陽人陳貫喜言兵咸平中大將楊瓊王榮喪師<lb/>
<pb n="KR2b0025_WYG_007-14a"/>
　貫上書言前日不斬傅潜張昭允使瓊輩畏死不畏<lb/>
　法今不嚴其制後當益弛請立法凡合戰而奔者主<lb/>
　校皆斬大將戰死裨校無傷而還與奔軍同軍衂城<lb/>
　圍别部力足救而不至者以逗遛論如此則罰明而<lb/>
　士卒勵矣上嘉納之將召試學士院執政謂瓊等已<lb/>
　有罪議遂格又嘗上形勢選將練兵論三篇大略言<lb/>
　地有要害今北邊既失古北之險然自威虜城東距<lb/>
　海三百里其地沮澤嶢崅所謂天隙天陷非敵所能<lb/>
<pb n="KR2b0025_WYG_007-14b"/>
　輕入由威虜西極狼山不百里地廣平利馳突此必<lb/>
　争之地先居則佚後趨則勞宜有以待之昔李漢超<lb/>
　守瀛州敵不敢視關南尺寸地今將帥大概用恩澤<lb/>
　進雖謹重可信然卒與敵遇不知所以為方略故敵<lb/>
　益張兵折於外者二十年此選將得失之效也國家<lb/>
　收天下材勇以備禁旅賴賜予廩給而已恬于休息<lb/>
　久不識戰當以衛京師不當以戍邊漠若募土人𨽻<lb/>
　本軍又籍民丁為府兵使北兵捍契丹西兵捍戎不獨<lb/>
<pb n="KR2b0025_WYG_007-15a"/>
　審練敵情熟習地形且皆樂戰鬭無驕心契丹請盟<lb/>
　復上言契丹數犯塞驅掠良民數十萬今乘其初通<lb/>
　宜出内府金帛以贖之彼嗜利必歸吾民自河之北<lb/>
　戴德澤無窮矣於是貫舉進士試殿庭得同出身上<lb/>
　識其姓名曰是數言邊事者擢置第二等賜及第虞<lb/>
　部員外郎知鄭州王矩上書自薦求科名上以矩自<lb/>
　燕薊歸化效官清白而自强學業特賜進士及第仍<lb/>
　附新榜時河北舉人遭邊警不及試期者命禮部别<lb/>
<pb n="KR2b0025_WYG_007-15b"/>
　試之五月賜范昭等及第<lb/>
夏四月幸龍圖閣<lb/>
　觀太宗御書閣北連苑中上曰朕退朝之暇無所用<lb/>
　心聚此圖書以自娛耳<lb/>
置資政殿學士<lb/>
　王欽若與冦準不恊歸自天雄再表求罷於是置是<lb/>
　職以命之仍遷為刑部侍郎班在翰林學士之下侍<lb/>
　讀學士之上<lb/>
<pb n="KR2b0025_WYG_007-16a"/>
以雷有終為宣徽北院使<lb/>
　有終尋卒是嵗張凝亦繼亡二人皆忠勇倜儻勤撫<lb/>
　士卒多以私財犒師其死也家無餘蓄上嘗與近臣<lb/>
　論將帥曰選用武臣實難倘未嘗更厯則不能周知<lb/>
　其才太宗所擢甚衆而特優待者唯凝與王斌王憲<lb/>
　等數人每賜與絶殊倫輩乃知先帝知人之明也<lb/>
五月幸國子監<lb/>
　問祭酒邢昺書板㡬何昺曰國初不及四千今十餘<lb/>
<pb n="KR2b0025_WYG_007-16b"/>
　萬<lb/>
給弓箭手田<lb/>
　以近邊閒田給之仍蠲其租從知鎮戎軍曹瑋之請<lb/>
　也其後麟延環慶涇原並河東亦各募置瑋又以鎮<lb/>
　戎川原夷曠敵騎便於馳突請縁古長城鑿塹以為<lb/>
　限從之<lb/>
　瑋彬之子也始繼遷叛諸將數出無功太宗問彬誰<lb/>
　可任者彬以瑋對太宗即召見命知渭州瑋沈勇有<lb/>
<pb n="KR2b0025_WYG_007-17a"/>
　謀通兵家學馭軍嚴明有部分賞罰立決犯令者必<lb/>
　殺無所貸善用間周知虜動静舉措如老將<lb/>
　瑋在鎮戎當與虜戰小利驅牛羊輜重而還虜追之<lb/>
　瑋緩行得地利處而止先使人謂之曰我不欲乘人<lb/>
　之疲請休憩少選決戰虜欣然嚴軍而歇良久使人<lb/>
　語之曰歇定可相馳矣一戰大破之復謂其下曰吾<lb/>
　知虜已疲故為貪利以誘之迨其後復來幾行百里<lb/>
　矣逺行之人若少憩則足痺不能立人氣亦䦨吾以<lb/>
<pb n="KR2b0025_WYG_007-17b"/>
　此勝之<lb/>
立雪寃賞<lb/>
　詔自今諸州官吏雪活人命者並理為勞績<lb/>
六月選流内補法直官<lb/>
　先是刑部大理寺三司法直官悉自令史遷補端拱<lb/>
　中冦準判銓奏用士人至是復舉前詔<lb/>
禁増𣙜利<lb/>
　時三司多取羨餘為額至是詔𣙜利勿以羨餘年為<lb/>
<pb n="KR2b0025_WYG_007-18a"/>
　額凡増額皆奏<lb/>
秋七月復賢良等六科<lb/>
　賢良方正能直言極諫博通墳典達於教化才識兼<lb/>
　茂明於體用詳明吏理可使從政識洞韜略運籌決<lb/>
　勝軍謀宏逺材任邊寄<lb/>
八月有星孛於紫微<lb/>
冬十月班農田勅<lb/>
　民間便之越明年春從丁謂請命轉運守貳並兼勸<lb/>
<pb n="KR2b0025_WYG_007-18b"/>
　農事<lb/>
畢士安薨臨其喪<lb/>
　士安早朝至殿廬疾暴作上亟遣使撫問且步出臨<lb/>
　視送歸第而卒車駕即臨哭之<lb/>
十一月丁巳郊<lb/>
十二月置資政殿大學士<lb/>
　以王欽若為之班在文明殿學士之下翰林學士承<lb/>
　旨之上<lb/>
<pb n="KR2b0025_WYG_007-19a"/>
是嵗黎桓卒<lb/>
　子龍鉞嗣其弟龍廷殺之自立<lb/>
丙午景德三年春正月置常平倉<lb/>
　每州計戸口量留上供錢自千貫至二萬貫令轉運<lb/>
　使於每州擇清幹官主之專委司農寺總領三司毋<lb/>
　得輒用大率萬戸嵗餘萬石止于五萬石<lb/>
二月復都大發運<lb/>
　至道末省之及是復置<lb/>
<pb n="KR2b0025_WYG_007-19b"/>
置入内内侍省<lb/>
　併入内内侍諸司為之<lb/>
冦準罷以王旦為平章事<lb/>
　準罷為刑部尚書尋出知陜州契丹既和準頗矜功<lb/>
　上待準極厚王欽若深害之嘗退朝上目送準欽若<lb/>
　進曰陛下敬畏準為其有社稷功耶曰然欽若曰城<lb/>
　下之盟春秋小國猶恥之澶淵之役陛下不以為恥<lb/>
　而謂其有功何也上愀然不能答由是上遇準稍衰<lb/>
<pb n="KR2b0025_WYG_007-20a"/>
　準在中書喜用寒俊每御史缺輒補敢言之士舉措<lb/>
　多自任嘗除官同列屢目吏持例簿以進準却不視<lb/>
　曰宰相所以器百官進退賢不肖焉用例旦入謝上<lb/>
　因謂曰冦準以國家爵賞邀求虛譽無大臣體旦幼<lb/>
　沈黙好學其父祐知其必至公輔手植三槐於庭以<lb/>
　為識及是錢若水言旦有德望堪任大事上曰此固<lb/>
　朕心所屬也<lb/>
夏四月録繫囚<lb/>
<pb n="KR2b0025_WYG_007-20b"/>
　自是每嵗暑月上以親臨慮問率以為常<lb/>
遣使巡撫閩蜀江浙<lb/>
　所至存問父老疎決繫囚按察官吏能否民間利害<lb/>
　以聞謝濤使益利路還舉所部官三十餘人宰相以<lb/>
　為多濤乃力陳其治狀且願連坐奉使舉吏連坐自<lb/>
　濤始裴莊使江浙還奏能吏二十人慢官五人多所<lb/>
　升黜<lb/>
復轉對<lb/>
<pb n="KR2b0025_WYG_007-21a"/>
六月令邊臣撫安交趾<lb/>
　黎桓諸子争立國亂羣臣多請伐之上曰黎桓素修<lb/>
　職貢未加弔恤而伐其喪豈王者所為命邊臣撫安<lb/>
　之既而縁海安撫使邵華上邕州至交州水陸圖上<lb/>
　曰祖宗開疆如此其大慎守而已安用勞民以貪無<lb/>
　用之土乎若封略之内有叛亂者則不得不除耳<lb/>
　未㡬黎龍廷請入貢祥符間麟府鈐轄言杜慶族依<lb/>
　唐龍鎮為援數擾别部欲令宥州出騎兵襲之上曰<lb/>
<pb n="KR2b0025_WYG_007-21b"/>
　夷狄亦吾民也以道撫之必從命不許知秦州張倍<lb/>
　亦嘗言蕃部俶擾已出兵格鬭望量益士卒宰相王<lb/>
　旦曰今四方寧輯契丹守盟甚堅西戎入貢不絶藩<lb/>
　翰之臣宜務鎮静上曰邊臣利於用兵殊不知無戰<lb/>
　為上頃嵗河北請増邊兵王欽若亦惑其言惟朕斷<lb/>
　以不疑終亦無患因言昔嘗謂邢昺朕中夕靖思四<lb/>
　方至大張官置吏委之千萬里外豈能周知善惡一<lb/>
　有敗事則為患非小自古帝王宵衣旰食正在此爾<lb/>
<pb n="KR2b0025_WYG_007-22a"/>
　萬務幾微更賴卿等悉心也<lb/>
汴溢河決<lb/>
秋七月大宴初用樂<lb/>
　上自明德太后之喪雖從易月之制自非凱旋郊廟<lb/>
　不舉樂羣臣屢以為請自是始用之<lb/>
九月䇿制科<lb/>
　得錢易石待問<lb/>
趙德明納欵冬十月封西平王<lb/>
<pb n="KR2b0025_WYG_007-22b"/>
　先是繼遷死上命向敏中為鄜延路縁邊安撫使譏<lb/>
　德明歸欵事以七事招諭之德明惟令長子親弟宿<lb/>
　衛及毋得攻刼内屬蕃部獻靈州等事終莫承順上<lb/>
　卒許焉<lb/>
葬明德皇后<lb/>
　祔永熈陵<lb/>
是嵗京師冀益等州地震<lb/>
丁未景徳四年春正月上如西京謁諸陵<lb/>
<pb n="KR2b0025_WYG_007-23a"/>
三月上至自西京<lb/>
夏四月皇后郭氏崩<lb/>
　諡曰莊穆后后性仁儉不以家事求于上又不肯觀<lb/>
　諸庫藏曰非婦人所當入也<lb/>
禁増酒𣙜<lb/>
五月丙申朔日有食之<lb/>
置登聞鼓檢院<lb/>
　時車駕每出詞狀紛紜詔以鼓司為登聞鼓院登聞<lb/>
<pb n="KR2b0025_WYG_007-23b"/>
　院為登聞檢院諸人訴事先詣鼓院如不受詣檢院<lb/>
　又不受即判狀付之許邀車駕<lb/>
䇿制科<lb/>
　得陳絳史良夏竦上曰六經之旨聖人用心今䇿問<lb/>
　宜用經義參之時務<lb/>
閏月立中書密院互報法<lb/>
　事關軍機民政者必互相關報時中書命楊士元通<lb/>
　判鳳翔府樞密院又令其監香藥庫兩府不相知也<lb/>
<pb n="KR2b0025_WYG_007-24a"/>
六月葬莊穆皇后<lb/>
　祔于别廟殿位在懐莊皇后之上<lb/>
秋七月宜州軍校陳進反命曹利用討之<lb/>
　初知宜州劉承規御下嚴酷進因衆怨鼓譟殺承規<lb/>
　推判官盧成均為首僣號南平王據城反詔曹利用<lb/>
　領兵進討仍諭賊黨有來歸者並釋罪<lb/>
立京朝官磨勘限<lb/>
　初令見任京朝官及三年方得磨勘遷官<lb/>
<pb n="KR2b0025_WYG_007-24b"/>
　大中祥符九年秋初令京朝官在外任滿三年當考<lb/>
　課者附驛上狀<lb/>
黎龍廷來貢賜名封交趾郡王<lb/>
　兼領静海軍節度使仍賜名至忠<lb/>
復提㸃刑獄<lb/>
　仍以使臣副之先是上出筆記六事指其一謂王旦<lb/>
　曰朕深念刑獄官吏未盡得人一夫受寃即召災故<lb/>
　有此更置又以河北陜西路尤須得人取性度和平<lb/>
<pb n="KR2b0025_WYG_007-25a"/>
　有執守者為之<lb/>
　大中祥符六年詔大辟情可憫者及文有疑者報提<lb/>
　㸃司詳審以聞<lb/>
置羣牧制置使<lb/>
八月置龍圖閣直學士<lb/>
　以杜鎬充之<lb/>
丁謂上景德㑹稽録<lb/>
　時為三司使言景徳三年新舊戸七百四十一萬有<lb/>
<pb n="KR2b0025_WYG_007-25b"/>
　奇比咸平五年増五十五萬有奇賦入搃六千三百<lb/>
　七十餘萬貫石斤比咸平六年計増三百四十六<lb/>
　萬五千乞以咸平六年戸口賦入為額嵗較其數且<lb/>
　上史館從之<lb/>
九月陳進伏誅<lb/>
　進圍象州曹利用擊斬之盧成均率其家屬來降<lb/>
冬十月嚴大藩長吏選<lb/>
　上親閲班簿擇朝臣有公望者得翰林學士晁迥等<lb/>
<pb n="KR2b0025_WYG_007-26a"/>
　五十人詔舉常參官知大藩令保任焉上嘗謂輔臣<lb/>
　曰大藩長吏尤難其人要在洞達物情遵守條詔愛<lb/>
　民抑暴而已吏或亷而肆虐或察而滋章或急掊斂<lb/>
　以為公或曠職務以為恕如此則何由致治耶<lb/>
十二月令禮部糊名考校<lb/>
　先是上嘗問輔臣以天下貢舉人數王旦曰萬三千<lb/>
　有餘約常例奏名十一而已上曰若此則當黜者不<lb/>
　啻萬人矣典領之官必須審擇晁迥兢畏當以委之<lb/>
<pb n="KR2b0025_WYG_007-26b"/>
　旦謂滕元晏少交遊命迥等知貢舉元晏等封印巻<lb/>
　首凡封巻首及㸃檢詳試别命官皆始此先糊名用<lb/>
　之殿試今復用之禮部也初陳彭年舉進士以輕俊<lb/>
　為宋白所黜於是彭年與迥等更定條制設關防不<lb/>
　復揀擇文行雖杜絶請託然置甲科者多非人望自<lb/>
　彭年始也<lb/>
戊申大中祥符元年春正月天書降大赦改元<lb/>
　上語王旦王欽若曰去年十一月見神人云當降天<lb/>
<pb n="KR2b0025_WYG_007-27a"/>
　書大中祥符三篇適睹皇城司左承天門之南角有<lb/>
　帛緘如書盖所降之書也旦等皆稱賀<lb/>
　孫奭時為龍圖閣待制上嘗問以天書奭對臣愚所<lb/>
　聞天何言哉豈有書也上知奭朴忠亦優容之<lb/>
二月禁銷金塗金<lb/>
　乘輿服御亦不須用是夏申詔進御服用勿以銷金<lb/>
　塗金及文綉為飾上禁銷金嚴甚後宫杜氏嘗服之<lb/>
　上怒令出家於是天下無敢犯禁<lb/>
<pb n="KR2b0025_WYG_007-27b"/>
修京城<lb/>
夏四月朔天書降<lb/>
　于大内王旦等凡十五表請封禪詔從之<lb/>
親試舉人<lb/>
　賜姚曄等以下二百七人及第出身有差<lb/>
作玉清昭應宫<lb/>
　以奉天書六年命建安軍鑄玉皇聖祖太祖太宗聖<lb/>
　像安奉之<lb/>
<pb n="KR2b0025_WYG_007-28a"/>
罷制科<lb/>
　上封者言漢舉賢良方正等科多因變異今既受瑞<lb/>
　宜罷之<lb/>
五月出宫人<lb/>
六月天書降泰山<lb/>
　於醴泉亭王欽若所奏也<lb/>
秋八月升兩省侍郎班<lb/>
　在左右常侍上合班次六尚書始兩省侍郎自唐至<lb/>
<pb n="KR2b0025_WYG_007-28b"/>
　徳以來皆宰臣兼領未嘗與庶僚序位晉天福七年<lb/>
　始用刑部侍郎竇貞固為中書侍郎遂班常侍之下<lb/>
　由是相因不改今乃釐正之<lb/>
冬十月上如泰山行封禪禮<lb/>
　祀上帝封玉牒禪社首祭地祗<lb/>
　先是殿中侍御史趙湘請封禪上拱揖不答王旦等<lb/>
　曰封禪之禮曠廢已久若非聖世承平豈能振舉初<lb/>
　王欽若既以城下之盟毁冦準上自是常怏怏他日<lb/>
<pb n="KR2b0025_WYG_007-29a"/>
　問欽若曰今將奈何欽若度上厭兵即謬曰陛下以<lb/>
　兵取幽薊乃可刷此恥也上令思其次欽若因請封<lb/>
　禪以鎮服四海誇示夷狄又言封禪當得天瑞又言<lb/>
　天瑞前代盖有以人力為之陛下謂河圖洛書果有<lb/>
　此耶聖人以神道設教耳上曰王旦得無不可欽若<lb/>
　遂以上意諭旦黽勉而從上尋問杜鎬以河洛圖書<lb/>
　事鎬偶曰聖人以神道設教耳上意遂決召旦飲於<lb/>
　内中歡甚賜以尊酒既歸發視乃珠子也旦自是不<lb/>
<pb n="KR2b0025_WYG_007-29b"/>
　復持異<lb/>
　天書封禪等事始作上嘗謂近臣曰比者戎臣多言<lb/>
　與北和非便旦曰儒臣中亦有此論然與北和三年<lb/>
　矣河朔之民頓息飛輓<lb/>
　上歸途勞旦等曰卿等久蔬食不易旦等皆再拜馬<lb/>
　知節獨進言蔬食惟陛下一人耳臣等在道無不竊<lb/>
　食肉者上以問旦旦謝曰誠如知節之言<lb/>
大赦十一月朔次曲阜縣謁先聖廟<lb/>
<pb n="KR2b0025_WYG_007-30a"/>
　有司定議肅揖上特再拜上制贊加諡曰𤣥聖文宣<lb/>
　王追諡齊太公曰昭烈武成王周公曰文憲王各立<lb/>
　廟尋以聖祖諱改𤣥聖為至聖<lb/>
上至自泰山<lb/>
是嵗嚴贓吏法<lb/>
　五月晉城縣令王琰具章縣主簿苗文應皆坐枉法<lb/>
　受賕抵死自後間有坐贓以配者不盡録又嘗詔官<lb/>
　吏犯贓勿以赦原<lb/>
<pb n="KR2b0025_WYG_007-30b"/>
己酉大中祥符二年春二月定入内内侍省名職以方<lb/>
士王中正為左武衛將軍<lb/>
　中正賈人也初遇道人云姓趙氏司命真君也教劉<lb/>
　承珪築堂以下神中正常達神言既東封加號乃官<lb/>
　中正而以是職命之<lb/>
禁毁金玉珠貝塑塔像<lb/>
詔許曲阜先聖廟立學<lb/>
　知曲阜縣孔最請就先聖廟創立學舍從之<lb/>
<pb n="KR2b0025_WYG_007-31a"/>
賜應天府書院額<lb/>
　初楚丘戚同文聚徒教授士不逺千里而至及卒應<lb/>
　天府民曹誠即同文舊居旁造舍百餘區聚書數千<lb/>
　巻延四方之士講習其中詔賜額為應天府書院命<lb/>
　同文之孫奉舊郎舜賔主之舜賔綸子也仍令本府<lb/>
　募職官提舉宋興天下州府有學始此同文質直尚<lb/>
　信義人有喪者力拯濟之宗族閭里貧乏者周䘏之<lb/>
　冬月多解衣以與寒者不積財不營居室或勉之輒<lb/>
<pb n="KR2b0025_WYG_007-31b"/>
　曰人生以行義為貴安用是深為鄉黨推服<lb/>
夏四月昇州火<lb/>
　遣使振卹之自封禪之後士大夫争奏符瑞獻贊頌<lb/>
　崔立獨言水發徐兖旱連江淮無為烈風金陵大火<lb/>
　是天所以戒驕矜也而中外多上雲霧草木之瑞此<lb/>
　何足為治道言哉立前後凡上四十餘事云<lb/>
嚴舉官贓罪罰<lb/>
　詔自今所舉官犯贓與同罪<lb/>
<pb n="KR2b0025_WYG_007-32a"/>
置修玉清昭應宫使<lb/>
　以丁謂為之李宗諤為同修宫使謂欲殫力為之近<lb/>
　臣多言其不可謂對上言未有皇嗣故達宫於乾地<lb/>
　以祈福王旦等遂不敢言知制誥王曽亦以工役煩<lb/>
　費勞民極陳事之不便者有五乞損規模減用度以<lb/>
　寛民力<lb/>
　越四年冬十月曲宴謂及宗諤于内殿上因從容謂<lb/>
　宗諤曰聞卿至孝治家有法宗族頗多長幼雍睦朕<lb/>
<pb n="KR2b0025_WYG_007-32b"/>
　嗣守二聖基業亦如卿輩之保守門戸也宗諤頓首<lb/>
　謝上又曰翰林清華之地前賢敭厯多有故事卿父<lb/>
　子為之必周知也宗諤嘗著翰林雜記國朝新制翌<lb/>
　日上之手詔褒答殿中侍御史薛奎性剛不茍合時<lb/>
　上數宴大臣奎嘗諫曰今天下誠無事而飲樂無度<lb/>
　又大臣多被酒無威儀非所以為朝廷重也<lb/>
定監司舉主賞<lb/>
　詔運使提刑所舉官如進改後五年無過有勞幹者<lb/>
<pb n="KR2b0025_WYG_007-33a"/>
　特奬舉主上謂宰臣曰舉官犯贓則連坐而舉得其<lb/>
　人者賞亦弗及非所以勸也故有是詔<lb/>
陜西旱蝗<lb/>
　遣使振之<lb/>
五月追封孔子弟子<lb/>
　顔回為國公閔損等九人為郡公曽參等六十二人<lb/>
　為列侯上親製至聖文宣王贊命宰執等撰顔子以<lb/>
　下贊尋又追封配饗左丘明等二十一人<lb/>
<pb n="KR2b0025_WYG_007-33b"/>
代州地震<lb/>
六月縱五坊鷹鶻<lb/>
　量留十數以備諸王從時展禮<lb/>
親試舉人<lb/>
　東封路服勤詞學經明行修梁固等三十一人<lb/>
秋七月置糾察在京刑獄司<lb/>
　以知制誥周起侍御史趙湘領之<lb/>
八月黎雅州蠻犯邊<lb/>
<pb n="KR2b0025_WYG_007-34a"/>
　命孫正辭為都巡檢使招安之<lb/>
九月合鎮定部署為一<lb/>
　初鎮州定州路各置部署既罷兵省其一尋又分置<lb/>
召親王觀書<lb/>
　先是上詔王旦等曰朕在東宫講尚書凡十遍論語<lb/>
　孝經亦皆數四今宗室諸王所習惟在經籍昨奏講<lb/>
　尚書第五巻此甚可喜也於是召寧王元偓等赴龍<lb/>
　圖閣觀書上諭之曰宫中常聴書習射最勝他事元<lb/>
<pb n="KR2b0025_WYG_007-34b"/>
　偓曰臣請侍講帳願説尚書間日不廢弓矢因陳典<lb/>
　謨之義上喜甚乃詔每講日賜食<lb/>
冬十月置天慶觀<lb/>
　命諸州並置之<lb/>
十一月御製文武七條賜外官<lb/>
　文臣轉運使以下至知縣武臣部署以下至巡檢賜<lb/>
　七條幕職州縣場務官賜戒勵勅并儒行篇一軸<lb/>
詔論監司失察罪<lb/>
<pb n="KR2b0025_WYG_007-35a"/>
　諸路官吏有蠧政害民辨納得寔本路轉運使提㸃<lb/>
　刑獄官不能舉察者論其罪<lb/>
十二月交趾貢馴犀命縱之<lb/>
　上以逺物忤土性又不欲拒至忠意俟其使還乃令<lb/>
　縱之海澨<lb/>
是冬黎至忠卒交趾亂<lb/>
　至忠一子才十嵗弟明提明昶争立大校李公藴逐<lb/>
　而殺之自稱留後<lb/>
<pb n="KR2b0025_WYG_007-35b"/>
庚戌大中祥符三年春閏二月銅候儀成<lb/>
　冬官正韓顯符所造也并上所著經十巻其制則本<lb/>
　唐李淳風一行遺法<lb/>
河北行預買法<lb/>
　河北轉運使李士衡言本路諸軍嵗給帛七十萬當<lb/>
　春時民多匱乏常假貸於豪右方納租賦又償逋負<lb/>
　以故工機之利愈薄試官預給庫錢俾及期輸送民<lb/>
　既獲利官用亦足詔從之仍令優與其直其後遂推<lb/>
<pb n="KR2b0025_WYG_007-36a"/>
　其法于天下先是咸平間戸部判官馬元方亦嘗有<lb/>
　請<lb/>
三月李公藴來貢封交趾郡王<lb/>
出御製示輔臣<lb/>
　上謂王旦等曰自北鄙修好邊事不聳而朕居安慮<lb/>
　危罔敢暇逸嘗著文自誓置之坐右乃出廩食吟軫<lb/>
　田夫吟念農歌自戒箴以示旦等先是御史中丞王<lb/>
　嗣宗言翰林學士楊億知制誥錢惟演祕閣校理劉<lb/>
<pb n="KR2b0025_WYG_007-36b"/>
　筠唱和宣曲詩述前代掖庭事詞涉浮靡上曰詞臣<lb/>
　學者宗師也安可不戒其流宕乃下詔風厲<lb/>
夏四月立舉官限<lb/>
　詔自今每年終翰林學士以下並同罪舉外任京朝<lb/>
　官三班使臣幕職州縣官各一人嵗終無舉官狀當<lb/>
　行責罰監司知州通判舉部内官不限人數限次年<lb/>
　二月二十五日已前到京違限者依不申考帳例科<lb/>
　罪三司使副即舉在京掌事京朝官使臣並令中書<lb/>
<pb n="KR2b0025_WYG_007-37a"/>
　置籍常以五月一日進内<lb/>
皇子生<lb/>
　後宫李氏所生也知開封府周起方奏事上謂起曰<lb/>
　知朕有喜乎起曰臣不知也上曰朕始生子即入禁<lb/>
　中懐金錢出探以賜起李氏杭州人初入宫侍劉修<lb/>
　儀莊重寡言上命為司寢既有孕從上臨砌臺玉釵<lb/>
　墜心惡之上私卜釵若完當得男子釵果不毁上喜<lb/>
　甚李氏所生子是為仁宗<lb/>
<pb n="KR2b0025_WYG_007-37b"/>
贖呂端第賜其子<lb/>
五月安定郡王惟吉薨<lb/>
　魏王徳昭之子也好學喜屬文初太祖命孝章皇后<lb/>
　撫養之及長過所生每誦蓼莪父母劬勞之句涕泗<lb/>
　交下宗室中有賢明之稱焉<lb/>
京師大雨<lb/>
　平地數尺壊民廬舍有壓死者賜以布帛<lb/>
六月契丹來告糴<lb/>
<pb n="KR2b0025_WYG_007-38a"/>
　詔雄州出粟二萬石賤糶賑之<lb/>
臨郭贄喪<lb/>
視邢昺疾<lb/>
　時並為翰林學士國朝故事非宗戚將相無省疾臨<lb/>
　喪之禮惟昺與郭贄以恩舊特用此禮儒者榮之及<lb/>
　卒輟朝二日<lb/>
秋七月置龍圖閣學士<lb/>
　以直學士杜鎬為之陳彭年為直學<lb/>
<pb n="KR2b0025_WYG_007-38b"/>
八月命昇洪揚廬州兼安撫<lb/>
　長吏各兼本路安撫使<lb/>
九月内臣江守恩伏誅<lb/>
　擅取民田麥穗及私役軍士故也中外莫不悚慶<lb/>
冬十一月契丹伐髙麗<lb/>
　先是契丹加兵女真無功又伐高麗高麗與女真合<lb/>
　兵拒之契丹大敗<lb/>
辛亥大中祥符四年春正月上如河中府<lb/>
<pb n="KR2b0025_WYG_007-39a"/>
　先是上將西祀㑹嵗旱龍圖閣待制孫奭上疏陳不<lb/>
　可者十謂陛下才畢東封更欲西幸非先王五年卜<lb/>
　征重謹之意又言土木之功累年未息水旱作沴飢<lb/>
　饉居多乃欲勞民事神神其饗之乎尋又上疏曰今<lb/>
　之奸臣以先帝嘗停封禪欲贊陛下以繼承先志先<lb/>
　帝欲北平幽朔西取繼遷則未嘗獻一謀畫一䇿乃<lb/>
　卑辭厚幣求和於契丹蹙國縻爵姑息於保吉謂主<lb/>
　辱臣死為空言以誣下罔上為己任是陛下以祖宗<lb/>
<pb n="KR2b0025_WYG_007-39b"/>
　艱難之業為奸臣僥倖之資此臣所以長嘆痛哭也<lb/>
　時羣臣數奏符瑞奭復上疏言方今野鵰山鹿並形<lb/>
　奏簡秋旱冬雷率皆稱賀將以欺上天則上天不可<lb/>
　欺將以愚下民則下民不可愚將以惑後世則後世<lb/>
　不可惑又言先王五載巡狩觀民設教何須紫氣黄<lb/>
　雲始能封嶽嘉禾異草然後省方哉奭言切直至於<lb/>
　國將興聴於民將亡聴於神等語上亦不罪也<lb/>
遣使存問隠士<lb/>
<pb n="KR2b0025_WYG_007-40a"/>
　初河中李瀆陜人魏野皆隠居不仕名聞一時所居<lb/>
　咸有泉石之勝常以詩酒自樂上之祀汾隂也或薦<lb/>
　其隠操特命使召見並辭以病上復遣中使即其家<lb/>
　存問焉<lb/>
二月祀后土地祗于脽上<lb/>
　先是文武官以下三萬餘人詣闕請祀汾隂后土表<lb/>
　三上許之上因命陳彭年等討尋修祀后土故事出<lb/>
　示宰相曰既升中太山脽上之祭要不可闕<lb/>
<pb n="KR2b0025_WYG_007-40b"/>
大赦<lb/>
三月次西京幸呂䝉正第<lb/>
　賜賚有加上問䝉正卿諸子孰可用對曰臣之子皆<lb/>
　豚犬耳不足用有姪夷簡宰相才也<lb/>
次永安縣謁諸陵<lb/>
次鄭州表潘孝子墓<lb/>
　上過其墓令有司表之<lb/>
夏四月朔上至自汾隂<lb/>
<pb n="KR2b0025_WYG_007-41a"/>
嚴兩省官選<lb/>
　上謂輔臣曰唐起居郎舍人司諫正言凡十有二員<lb/>
　近來此官多缺可選有才望為中外所知者補之於<lb/>
　是陳堯佐樂黄目盛𤣥王隨路振崔遵度陳知徴李<lb/>
　諮陳越九人並膺是選𤣥後改名度　堯佐咸平初<lb/>
　為開封府推官坐言事切實貶潮州通判潮去京七<lb/>
　千里民俗鄙陋堯佐至州修孔夫子廟作韓愈祠堂<lb/>
　率其民之秀者使就學時張氏子年十六與其母濯<lb/>
<pb n="KR2b0025_WYG_007-41b"/>
　於惡溪為鱷所噬堯佐謂昔韓愈患鱷之害以文投<lb/>
　溪中而鱷為逺去今復害人不可不除卒使捕得更<lb/>
　為文鳴鼓於市而戮之潮人以比韓愈<lb/>
呂䝉正薨<lb/>
　封許國公諡文穆䝉正嘗置册子夾袋中疏四方人<lb/>
　才時謂朝廷求賢取之囊中<lb/>
　近制宰相子起家即授水部員外郎加朝散階䝉正<lb/>
　固遜止授九品京秩自是為定例<lb/>
<pb n="KR2b0025_WYG_007-42a"/>
　䝉正客富言有子尚幼䝉正見之驚曰此子他日名<lb/>
　位與吾相似而勲業過吾言之子即富弼也<lb/>
六月江淮水<lb/>
　遣使安撫<lb/>
秋七月免閩浙湖廣身丁錢<lb/>
　嵗凡四十五萬四百千三司使丁謂言東封及汾隂<lb/>
　賞賜億萬加以蠲復諸路租賦除免口算聖澤寛大<lb/>
　恐有司經費不給上曰國家所務正為澤及下民但<lb/>
<pb n="KR2b0025_WYG_007-42b"/>
　敦本抑末節用謹度自然富足<lb/>
鎮眉等州地震<lb/>
河決濱棣州<lb/>
京東西蝗<lb/>
八月録唐長孫無忌段秀實等後<lb/>
河決通利軍<lb/>
　合御河壊大名城傷田廬遣使發廩賑之<lb/>
冬十一月親試舉人<lb/>
<pb n="KR2b0025_WYG_007-43a"/>
　係汾隂路赦書舉之如東封例得張師説等三十一<lb/>
　人<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2b0025_WYG_007-43b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻七<lb/>
</p>
<p>
</p>
  </div>
<div>
                <head>九朝編年備要巻八</head>
    <p>
<pb n="KR2b0025_WYG_008-1a"/>
欽定四庫全書<lb/>
　九朝編年備要巻八　　　　宋　陳均　撰<lb/>
真宗皇帝<hi>起壬子大中祥符五年止乾興壬戌元年</hi>
壬子大中祥符五年春正月河決棣州<lb/>
　時著作佐郎李垂上導河形勢書三篇并圖詔任中<lb/>
　正陳彭年等詳定中正等言侵占民田頗為煩費興<lb/>
　行匪易而博洽可奬　八年徙城於州之北七十里以<lb/>
　避河流既而大水没故城丈餘<lb/>
<pb n="KR2b0025_WYG_008-1b"/>
二月京西饑<lb/>
　募富民出粟振糶<lb/>
三月親試舉人<lb/>
　賜徐奭以下一百餘人及第出身有差<lb/>
　給官印紙起草并摹印御題賜之<lb/>
夏四月以向敏中為平章事<lb/>
　敏中再掌留任以厚重鎮静人情帖然上嘉之故復<lb/>
　相<lb/>
<pb n="KR2b0025_WYG_008-2a"/>
　初上之將北征也敏中時知永興軍上深念北鄙賜<lb/>
　以便宜詔敏中得詔藏之不下視事如他日㑹郡人<lb/>
　大儺有告禁卒欲倚儺為亂者因伏甲幕中召賓<lb/>
　僚置酒縱閲儺入揮伏甲盡擒之果各懐短刀即席<lb/>
　誅勦命布灰掃庭張樂宴飲如初上亦知其任重有<lb/>
　再用之意尋知河南府至郡辨僧殺人之誣衆咸以<lb/>
　為神明時舊相出鎮者多不以吏事為意冦準終日<lb/>
　宴遊張齊賢儻蕩尤不治惟敏中勤於政事所至著<lb/>
<pb n="KR2b0025_WYG_008-2b"/>
　稱上曰大臣出臨方面不當如向敏中耶<lb/>
六月令樞密院修時政記<lb/>
　故事樞密院月録附史事送中書編於時政記至是<lb/>
　王欽若等請别撰樞密院時政記始此<lb/>
賜隠士林逋粟帛<lb/>
　逋恬淡好古不趨榮利家貧衣食不足晏如也結廬<lb/>
　杭州西湖之孤山二十年足不及城市轉運使陳堯<lb/>
　佐以其名聞詔賜粟帛長吏嵗時勞問逋卒於天聖<lb/>
<pb n="KR2b0025_WYG_008-3a"/>
　元年臨終有茂陵他日求遺藁猶喜曽無封禪書之<lb/>
　句上悼之賜諡和靖先生<lb/>
秋八月丙申朔日有食之<lb/>
作五嶽觀<lb/>
　尋改為㑹靈觀<lb/>
九月以王欽若陳堯叟為同平章事樞密使<lb/>
　儒臣領樞密兼使相始此<lb/>
趙安仁罷<lb/>
<pb n="KR2b0025_WYG_008-3b"/>
　時為參知政事初議立后安仁謂劉徳妃家世寒微<lb/>
　不如沈才人出于相門後上與王欽若從容論當今<lb/>
　大臣誰為長者欽若欲排安仁乃譽之曰無若趙安<lb/>
　仁安仁昔為沈倫所知常欲報之上始有意斥安仁<lb/>
　矣嘗諭王旦曰聞趙安仁在中書絶不親事旦對曰<lb/>
　每奏對安仁亦未嘗不與居常進擬皆同列議定方<lb/>
　敢取㫖臣每見臨時變易於上前者皆迎合陛下意<lb/>
　安仁無異議是有執守上曰能如此耶朕不知也及<lb/>
<pb n="KR2b0025_WYG_008-4a"/>
　罷政事仍命同修史安仁雖貴簡儉若貧素喜誨誘<lb/>
　後進時以重德歸焉<lb/>
以丁謂參知政事<lb/>
　王欽若所薦也欽若與謂及劉承珪陳彭年林特交<lb/>
　通蹤跡詭祕時號五鬼初李宗諤家貧王旦常資給<lb/>
　之欲引宗諤為參知政事欽若知之故事參政謝日<lb/>
　賜物㡬三千緡欽若因密奏旦欲得宗諤所賜物以<lb/>
　償已債上遂不許<lb/>
<pb n="KR2b0025_WYG_008-4b"/>
冬十月聖祖降<lb/>
　先是上夢景德中所睹神人傳玉皇及天尊之命云<lb/>
　先令汝祖某授汝天書翌日夜復夢天尊言吾坐西<lb/>
　當斜設六位即于延恩殿設道場是日五鼓天尊降<lb/>
　曰吾人皇中九人之一人也是趙之始祖再降乃<lb/>
　軒轅黄帝後唐時七月一日復降主趙氏之族謂上<lb/>
　曰善撫育蒼生無忘前志尋上聖祖尊號曰聖祖上<lb/>
　靈髙道九天司命保生天尊乃詔避聖祖名上曰𤣥<lb/>
<pb n="KR2b0025_WYG_008-5a"/>
　下曰朗應天慶觀並増聖祖殿以七月一日為先天<lb/>
　節十月二十四日為降聖節尋又上聖母號曰元天<lb/>
　大聖后<lb/>
大赦<lb/>
十一月置玉清昭應宮使<lb/>
　以王旦為之<lb/>
十二月置景福殿使<lb/>
　以劉承珪為之<lb/>
<pb n="KR2b0025_WYG_008-5b"/>
作景靈宫奉聖祖<lb/>
　越明年以王旦為兖州景靈宫朝修使詔自京至兖<lb/>
　州察吏治民隠聽旦以便宜從事旦還言李士衡等<lb/>
　政績乞加褒諭又言徐懐式等無治聲令監司察之<lb/>
　或曰公為元宰出使所舉官吏僅得褒詔無乃太輕<lb/>
　乎旦曰既稱之又請亟用則上恩皆出於已矣此人<lb/>
　臣之大嫌也入内押班周懐政實與旦同行或請間<lb/>
　必俟從者皆集然後見之未嘗私焉議者以為得體<lb/>
<pb n="KR2b0025_WYG_008-6a"/>
立徳妃劉氏為皇后<lb/>
　后性警悟曉書史處置宫闈事多引故實無不適當<lb/>
定三院御史員<lb/>
　以六員為制除差出外任及任京蒞他局者不與<lb/>
癸丑大中祥符六年春正月詔兩浙發廩平糴價<lb/>
　轉運使言本路米價為賈販翔踴請禁之詔勿禁而<lb/>
　有是命<lb/>
禁出使内臣干預公事<lb/>
<pb n="KR2b0025_WYG_008-6b"/>
　官吏不即以聞並置于罪祖宗舊制凡内臣出使皆<lb/>
　責知委狀敢妄奏他事者伏軍令至是復有是詔<lb/>
以屬籍為玉牒<lb/>
　尋置宗正寺修玉牒官名皇朝新譜曰仙源積慶圖<lb/>
夏六月幸舍利塔<lb/>
楊億罷<lb/>
　自翰林學士罷為太常少卿分司西京先是億嘗草<lb/>
　答契丹書云鄰壌交歡上自注其側作朽壤鼠壤糞<lb/>
<pb n="KR2b0025_WYG_008-7a"/>
　壤等字億遽改為鄰境明日引唐故事學士草制有<lb/>
　所改為不稱職亟求罷上慰諭之他日謂輔臣曰楊<lb/>
　億真有氣性不通商量及議册皇后劉氏上欲得億<lb/>
　草制使丁謂諭㫖億難之因請三代謂曰大年勉為<lb/>
　此不憂不富貴曰如此富貴亦非所願也乃命他學<lb/>
　士草制億雖頻忤㫖恩禮猶不衰時王欽若驟貴億<lb/>
　素薄之陳彭年方以文進亦忌億名出已右日相與<lb/>
　譛之上意稍怠億嘗入直被召賜坐徐出文藁數篋<lb/>
<pb n="KR2b0025_WYG_008-7b"/>
　以示億曰卿識朕書跡乎皆朕自起草未嘗命臣下<lb/>
　代作也億皇恐不知所對億出即謀奔遁億有别墅<lb/>
　在陽翟㑹母疾億留謁告榜子與孔目吏中夕亡去<lb/>
　朝論喧然以為不可上亦謂王旦等曰侍從臣安得<lb/>
　如此自便旦曰億得罪賴陛下矜容不然顛躓必矣<lb/>
　然近職不可居外地今當罷之上終愛其才踰月弗<lb/>
　下洎億稱疾請解官乃有是命<lb/>
　明年秋以疾愈求入朝上謂旦曰億性峭直無所附<lb/>
<pb n="KR2b0025_WYG_008-8a"/>
　㑹文章學問無及之者然或言其好竊議朝政何如<lb/>
　也旦曰此蓋與億不足故為誣謗耳億諧謔過當則<lb/>
　恐有之訕讟之事保其必無也命知汝州時御史猶<lb/>
　指前事為言上詔中書召諭之至汝州言部内秋稼<lb/>
　甚盛粟一本至四十穗麻一本至九百角上覽其章<lb/>
　謂輔臣曰億之詞筆冠映當世後學皆慕之王旦曰<lb/>
　如劉筠宋綬晏殊輩相繼屬文有貞元元和風格者<lb/>
　自億始也<lb/>
<pb n="KR2b0025_WYG_008-8b"/>
秋七月瀘戎蠻冦邊<lb/>
除農器税<lb/>
　初知濵州呂夷簡請免税河北農器上曰務穡勸耕<lb/>
　古之道也豈獨河北哉乃詔諸路並除之<lb/>
置水虎翼軍<lb/>
　初太祖立神衛水軍江淮平不復振舉至是選在京<lb/>
　江淮習水卒於金明池按試戰棹而立是名<lb/>
八月置禮儀院<lb/>
<pb n="KR2b0025_WYG_008-9a"/>
　以趙安仁陳彭年同知院事<lb/>
冬十月元德皇后祔廟<lb/>
　至道末有司議以淑德懿德皇后並配饗太宗久未<lb/>
　決後禮官參議以元徳皇太后實生聖嗣宜改上徽<lb/>
　名曰元德皇后升祔詔從之恭以神主祔于明徳皇<lb/>
　后之次<lb/>
十二月戊午朔日有食之<lb/>
甲寅大中祥符七年春正月上如亳州謁太清宮<lb/>
<pb n="KR2b0025_WYG_008-9b"/>
　去秋詔以今春謁太清宮龍圖待制孫奭上言陛下<lb/>
　封泰山祀汾隂躬謁陵寢今又將祠太清宫外議籍<lb/>
　籍以為陛下事事效唐明皇因言明皇禍敗之跡上<lb/>
　以泰山汾隂非始於明皇且以開元禮今世所用乃<lb/>
　作解疑論以示羣臣<lb/>
　雍丘隠士邢惇以學術稱隠居不仕王曽薦之上還<lb/>
　自亳召問治道不對徐曰陛下東封西祀皆已畢矣<lb/>
　臣復何言上説除許州助教後卒鄉人見其勅與廢<lb/>
<pb n="KR2b0025_WYG_008-10a"/>
　紙束置屋梁間<lb/>
升應天府為南京<lb/>
作鴻慶宫<lb/>
二月上至自亳州<lb/>
恭謝東郊<lb/>
大赦<lb/>
令益州鑄當十鐡錢<lb/>
三月皇子受益封慶國公<lb/>
<pb n="KR2b0025_WYG_008-10b"/>
　舊制國公食邑三千戸今止千戸有司之誤也皇子<lb/>
　即後宫李氏所生于是五年矣劉皇后以為已子使<lb/>
　楊婉儀保視之故仁宗嘗呼后為大孃孃婉儀為小<lb/>
　孃孃<lb/>
五月刻天書<lb/>
　以王旦為刻玉使王欽若等為同刻玉使副使同副<lb/>
　使<lb/>
折惟昌卒<lb/>
<pb n="KR2b0025_WYG_008-11a"/>
　先是河東民運粮赴麟州當出兵為援惟昌時已屬<lb/>
　疾曰古人受命忘家死於官事吾無憾也即引衆冒<lb/>
　風沙而行疾遂亟上遣使挾醫眕視弗及以其弟惟<lb/>
　忠代知府州惟忠世將知兵領州事凡二十年卒於<lb/>
　明道二年以其子繼宣代之<lb/>
授嘉勒斯賚官<lb/>
　渭州蕃族首領也<lb/>
六月王欽若罷<lb/>
<pb n="KR2b0025_WYG_008-11b"/>
　欽若傾巧矯誕樞密副使馬知節薄其為人未嘗詭<lb/>
　隨上嘗賜近臣詩誤用旁韻王旦欲白上欽若曰天<lb/>
　子詩豈當以禮部格校之旦遂止欽若退處密以聞<lb/>
　後上言及之旦唯唯知節具斥其奸狀欽若每奏事<lb/>
　必懐數奏但出一二匿其餘退則以已意稱上旨行<lb/>
　之知節嘗于上前顧欽若曰懐中奏何不盡出至是<lb/>
　又争賞王懐信平蠻事上怒皆罷之<lb/>
以冦準為樞密使同平章事<lb/>
<pb n="KR2b0025_WYG_008-12a"/>
　王旦薦之也<lb/>
秋八月河決澶州<lb/>
　命塞之<lb/>
九月親試舉人<lb/>
　亳州南京路張觀等二十一人除官如東封西祀例<lb/>
冬十月玉清昭應宫成<lb/>
　宫宇搃二千六百一十區初料功須十五年修宫使<lb/>
　丁謂令以夜繼晝繪一壁給二燭遂七年而成軍校<lb/>
<pb n="KR2b0025_WYG_008-12b"/>
　工匠第賞者九百餘人<lb/>
十二月作元符觀<lb/>
乙卯大中祥符八年春正月朔上玉皇聖號大赦定奏<lb/>
䕃法<lb/>
　承天節及南郊<lb/>
二月淮浙飢<lb/>
　遣使巡撫<lb/>
三月親試舉人<lb/>
<pb n="KR2b0025_WYG_008-13a"/>
　賜蔡齊以下百八人及第出身有差狀元給金吾騶<lb/>
　從七人傳呼聽引兩節始此<lb/>
　是嵗禮部初置謄録院仍詔禮部進士六舉諸科九<lb/>
　舉以上雖不合格並許奏名<lb/>
　上之親試進士也召崇文館檢討馮元講易泰卦元<lb/>
　因推言君道至尊臣道至卑必以誠相感乃能輔相<lb/>
　裁成上悦命賜五品服<lb/>
夏四月召宰相觀書<lb/>
<pb n="KR2b0025_WYG_008-13b"/>
　觀書於玉宸殿閲御製皇王帝霸五臣等論尋以御<lb/>
　製良臣正臣忠臣奸臣權臣五論賜宰相<lb/>
冦準罷<lb/>
　為武勝軍節度同平章事先是準惡林特之姦邪數<lb/>
　與忿争特方有寵上不悦謂王旦等曰準年高屢更<lb/>
　事朕意其必能改前非今觀所為似更甚焉旦等曰<lb/>
　準好人懐惠又欲人畏威皆大臣所當避而準以為<lb/>
　己任此其所短也非至仁之主孰能全之始旦之薦<lb/>
<pb n="KR2b0025_WYG_008-14a"/>
　準也嘗力疾入見上問以誰可代卿者再三不對上<lb/>
　曰張詠何如不對又問曰馬亮何如不對上曰試以<lb/>
　卿意言之旦强起曰以臣之愚無若冦準上憮然有<lb/>
　間曰準性剛褊更思其次旦曰他人臣所不知也及<lb/>
　準為樞密使中書事有關送樞密院礙詔格者準奏<lb/>
　之上以詰旦旦頓首謝既而樞密有送中書亦礙詔<lb/>
　格旦但令送準準大慚旦每見上必稱準之才而準<lb/>
　數短之上以詰旦旦曰理固當然臣久在相位缺失<lb/>
<pb n="KR2b0025_WYG_008-14b"/>
　必多準對陛下無所隠此臣所以重準也及準自知<lb/>
　當罷使人私於旦求為使相旦大驚曰使相豈可求<lb/>
　耶且吾不受私請準深恨之及制出準入見涕泣曰<lb/>
　非陛下知臣何以至是上具道旦所以薦準者準<lb/>
　始愧歎出語人曰王同年大度如此耶<lb/>
申嚴倉庾羨餘禁<lb/>
　詔倉庾出納自今勿以羨餘為吏課<lb/>
五月榮王元儼宫火<lb/>
<pb n="KR2b0025_WYG_008-15a"/>
　延燒内藏左藏庫朝元殿乾元門崇文院祕閣<lb/>
求直言<lb/>
　有司劾遺火事當死者甚衆王旦曰陛下始以罪已<lb/>
　詔天下今乃過為殺戮且火雖有迹安知非天譴也<lb/>
　上欣然納之減死㡬百人<lb/>
却羨餘貢<lb/>
　河北轉運使李士衡言有羨餘錢四十萬緡及紬布<lb/>
　等詔令貯積本路士衡前後獻羨餘助郊祀東封非<lb/>
<pb n="KR2b0025_WYG_008-15b"/>
　一<lb/>
申禁金飾服用<lb/>
　詔自中宫宗室皇親及外庭臣庶之家衣服器用並<lb/>
　不得以銷金戧金金線之類為飾<lb/>
出宮人<lb/>
六月己酉朔日有食之<lb/>
閏月大赦<lb/>
　詔大辟情可憫者以聞<lb/>
<pb n="KR2b0025_WYG_008-16a"/>
令諸庫勿進都數<lb/>
　如中使宣取錢物但畫時供應不得以見管都數供<lb/>
　報如違主典處死監官決配舊制庫務都三司使亦<lb/>
　不得知丁謂充使日自陳支度經費宜知常數上勉<lb/>
　從之仍令副使以下不得預聞<lb/>
詔定茶法<lb/>
　自景德改茶法之後上封者多言不便丁謂曰未改<lb/>
　法前嵗虧茶本錢九千餘貫改法之後所收利不下<lb/>
<pb n="KR2b0025_WYG_008-16b"/>
　二百餘萬貫乃命馮拯王曽同三司詳定拯等尋皆<lb/>
　以謹令崇信為言<lb/>
　先是三司言民有販茶違法者欲令同居告訐上曰<lb/>
　以利而壊風俗非國體也不許<lb/>
秋七月郭崇仁遷解州團練<lb/>
　崇仁守文子章穆皇后弟也時崇仁居母喪詔起復<lb/>
　仍自昭州團練有是命崇仁雖外戚朝廷未嘗過推<lb/>
　恩澤自是十年不遷<lb/>
<pb n="KR2b0025_WYG_008-17a"/>
八月張詠卒<lb/>
　時以樞密直學士卒於陳州詠少倜儻有大志尚氣<lb/>
　節重然諾勇于為義上嘗稱詠才任將帥以疾不盡<lb/>
　其用詠臨終奏疏言不當造宫觀竭天下之財傷生<lb/>
　民之命乞先斬丁謂頭置國宮門以謝天下然後斬<lb/>
　臣頭置丁氏之門以謝謂上亦不以為忤詠嘗語人<lb/>
　曰吾榜中得人最多謹重有雅望無如李文靖深沈<lb/>
　有德鎮服天下無如王公面折廷争素有風采無如<lb/>
<pb n="KR2b0025_WYG_008-17b"/>
　寇公當方面寄則詠不敢辭<lb/>
冬十二月皇子冠<lb/>
　封夀春郡王進封昇王<lb/>
　尋置夀春郡王友以張士遜崔遵度為之士遜平雅<lb/>
　和謹澹於勢利遵度修起居注踰十年立殿墀上常<lb/>
　退匿楹間慮上見之搢紳推其長者初大臣欲以二<lb/>
　人為翊善記室上曰翊善記室府屬也王皆受拜故<lb/>
　以王友命之令王每見答拜示賔禮之意<lb/>
<pb n="KR2b0025_WYG_008-18a"/>
　士遜嘗對王旦稱王學書有法旦曰公為王友職止<lb/>
　于是耶士遜愧謝<lb/>
是嵗注輦國來貢<lb/>
　使者言其國東距海五千里西至天竺一千五百里<lb/>
　南至羅蘭二千五百里至頓田三千里舟涉一千五<lb/>
　百日乃達廣州約其道路盖四十一萬一千四百里<lb/>
　其國主曰十年來海無風濤中國其有聖人乎於是<lb/>
　遣使入貢其所上來詞致如中國云<lb/>
<pb n="KR2b0025_WYG_008-18b"/>
丙辰大中祥符九年春正月以張旻為宣徽南院使兼<lb/>
樞密副使<lb/>
　是時任馬軍副指揮使被㫖選兵下令太峻兵懼謀<lb/>
　為變上密召二府議之王旦曰若罪旻則帥臣何以<lb/>
　御衆急捕謀者則震驚都邑陛下嘗欲任旻樞密臣<lb/>
　未敢奉詔今若擢用使解兵柄反側者自安上喜曰<lb/>
　王旦善處大事真宰相也<lb/>
二月置資善堂<lb/>
<pb n="KR2b0025_WYG_008-19a"/>
　詔以皇子就學之所名資善堂上作記刻石堂中<lb/>
召近臣觀書<lb/>
　于翔鸞閣<lb/>
三月召宗室觀書<lb/>
　于玉宸殿翌日復召宴射<lb/>
授李遵節度使<lb/>
　一名立遵西番宗噶爾族首領也<lb/>
夏六月謁㑹靈觀<lb/>
<pb n="KR2b0025_WYG_008-19b"/>
秋七月蝗<lb/>
　上詣景靈宫開寶寺祈禱先是上出死蝗以示大臣<lb/>
　已而執政有袖死蝗以進者請示於朝率百官賀王<lb/>
　旦曰蝗出為災災弭幸也又何賀焉固稱弗可于是<lb/>
　二府方奏事飛蝗蔽天上顧謂旦曰使百官方賀而<lb/>
　蝗若此豈不為天下笑耶時遣中使督諸州捕蝗又<lb/>
　分路按視蝗傷悉除其租上減膳蔬食不舉樂蝗傷<lb/>
　纔十一二飛蝗之過京城也上方御膳見蝗勢障日<lb/>
<pb n="KR2b0025_WYG_008-20a"/>
　意甚不懌乃命徹膳聖體自是不康<lb/>
八月陳堯叟罷<lb/>
　為右僕射堯叟强力明辨多任智數乆典樞密軍馬<lb/>
　之籍悉能周記<lb/>
九月秦州屬羌冦邊曹瑋敗之<lb/>
　嘉勒斯賚宗噶爾立遵等三萬人入冦至三都瑋時知秦<lb/>
　州即領軍擊敗之二族在秦西南頗强悍先是嘗求<lb/>
　贊普名目瑋請勿許朝廷猶以為保順節度瑋曰我<lb/>
<pb n="KR2b0025_WYG_008-20b"/>
　狃遵矣先為之備乃誘致其蕃部以弱之于是有三<lb/>
　都之捷其後又破滅諸羌二族以窮孤逃入磧中瑋<lb/>
　斥境隴上置十塞自是秦人乃安<lb/>
　先是翰林學士李迪召對龍圖閣草詔書上徐謂迪<lb/>
　曰曹瑋在秦州屢請益兵未及遣遽辭州事邊將誰<lb/>
　可代瑋者對曰瑋知嘉勒斯賚欲窺關中故請益兵為<lb/>
　備非怯也且瑋有謀諸將皆非其比陛下重發兵豈<lb/>
　非將上玉皇聖號惡兵出宜秋門耶今關右兵多可<lb/>
<pb n="KR2b0025_WYG_008-21a"/>
　㑹其羨益發赴瑋上因問關右兵幾何對曰臣向在<lb/>
　陜西以方寸小册書兵粮數備調發今猶置佩囊中<lb/>
　上令自探取目内侍取紙筆具疏某處當留兵若干<lb/>
　餘悉赴塞下上顧曰真所謂頗牧在集中未幾嘉勒斯<lb/>
　賚果犯邊秦州方出兵復召問曰瑋戰克乎對曰必<lb/>
　克及捷書至上謂迪曰卿何料之審也廸曰嘉勒斯賚<lb/>
　大舉入冦使諜者聲言以某日下秦州㑹食以激怒<lb/>
　瑋瑋勒兵不動坐待其至是則以逸待勞臣用此知<lb/>
<pb n="KR2b0025_WYG_008-21b"/>
　其決勝也<lb/>
禁貢瑞物<lb/>
冬十一月石普抵罪<lb/>
　普時知許州上言日當食又言嘉勒斯賚隂報曹瑋請<lb/>
　以臣所獻陣圖付瑋可使必勝也初上方崇符瑞普<lb/>
　請罷天下醮設嵗可省緡錢七十餘萬以贍國用遂<lb/>
　忤上意于是上益怪普言踰分而王欽若謂普欲以<lb/>
　邊事動朝廷又言日食不驗除名配賀州普倜儻有<lb/>
<pb n="KR2b0025_WYG_008-22a"/>
　膽略兩平蜀盜大小數十百戰人服其勇<lb/>
以李及知秦州<lb/>
　瑋自知秦州遷為秦州都部署上問王旦誰可代瑋<lb/>
　者旦薦及衆謂及雖重厚非守邊才及至秦州有禁<lb/>
　軍白晝掣婦人銀釵於市及方觀書立命斬之觀書<lb/>
　如故聲譽達京師楊億以告旦旦曰是固當斬烏足<lb/>
　為異政乎旦之用及者其意非在此也以及之重厚<lb/>
　必能守瑋規模而已及性清介所治簡嚴喜慰薦下<lb/>
<pb n="KR2b0025_WYG_008-22b"/>
　吏而樂道人善後知杭州不事燕遊一旦冒雪出郊<lb/>
　衆謂當置酒召客乃獨造林逋清談至暮而歸居官<lb/>
　數年未嘗市吳物比去惟市白樂天集<lb/>
召近臣觀書<lb/>
　於龍圖閣<lb/>
丁巳天禧元年春正月朔上玉皇聖祖寶册<lb/>
　尋出聖祖金寶牌給京城寺觀天下名山<lb/>
恭謝南郊<lb/>
<pb n="KR2b0025_WYG_008-23a"/>
大赦<lb/>
　兩浙提刑范應辰上言姦凶之輩密料赦期發其宿<lb/>
　憾或挺刀殺人或縱火焚舍尋亦除罪又配為卒伍<lb/>
　皆給衣粮是何異賞人為盜者耶<lb/>
　先是上嘗謂宰相曰為國之要在乎賞當其功罰當<lb/>
　其罪不任情於其間則賞罰必當懲勸必行萬方必<lb/>
　理和氣必生自然天地降祥四方無事以此思之可<lb/>
　不戒乎<lb/>
<pb n="KR2b0025_WYG_008-23b"/>
二月増諫官御史員<lb/>
　詔别置諫官御史各六員不兼他職月須一員奏事<lb/>
　或有急務聴非時入對三年則絀其不勝任者尋以<lb/>
　劉<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>為右正言劉平為監察御史魯宗道為右正言<lb/>
　皆用新詔也<lb/>
李公藴封南平王<lb/>
召馮元侍講<lb/>
　講易於宣和門北閣待制查道李虛已李行簡預焉<lb/>
<pb n="KR2b0025_WYG_008-24a"/>
　自是聽政之暇率以為常因數訪大臣能否而行簡<lb/>
　無怨昵必盡稱道其長人推其長者<lb/>
陳彭年薨臨其喪<lb/>
　涕泗良久時為參知政事彭年敏給强記好儀制刑<lb/>
　名之學素姦謟號九尾狐張齊賢在相位彭年嘗求<lb/>
　為理寺詳斷官一見輙不可曰此人在朝必亂國政<lb/>
　或疑齊賢過甚後乃服其知人<lb/>
夏五月以仍嵗旱蝗遣使分路安撫<lb/>
<pb n="KR2b0025_WYG_008-24b"/>
　時諸路百三十州皆言蝗蝻食苗遣内臣督州縣分<lb/>
　捕先是上謂宰相曰去嵗旱蝗秋稼不稔今春時雨<lb/>
　未降朕夙夜驚懼未嘗暫忘豈非政令有爽天意因<lb/>
　思茶鹽條禁頗為峻刻或行之已乆難於遽改削其<lb/>
　尤不便民而傷於厚斂者可也<lb/>
　右正言魯宗道上言今天下親民之官孜孜于民政<lb/>
　者十不一二宜妙選英哲委以親民之任上曰謹擇<lb/>
　牧宰實朝廷之急務也<lb/>
<pb n="KR2b0025_WYG_008-25a"/>
　先是龍圖閣待制張知白上言亦謂朝廷每除牧伯<lb/>
　皆避命致訴比遣外任多是累貶之人風俗不澄實<lb/>
　由於此因求補外職不許<lb/>
秋七月王旦罷<lb/>
　為太尉兼侍中昭應宫使旦以疾求解故也聴五日<lb/>
　一赴起居旦後懇請去不已上曰朕覺體中不佳方<lb/>
　欲以大事託卿而卿疾如此奈何因命皇子出拜旦<lb/>
　言皇子盛徳必能任陛下事遂薦可為大臣者十<lb/>
<pb n="KR2b0025_WYG_008-25b"/>
　餘人其後不踐兩府者獨凌䇿李及<lb/>
　薛奎常為江淮發運辭旦旦云東南民力竭矣奎退<lb/>
　曰真宰相之言張士遜為江西轉運旦謂曰朝廷𣙜<lb/>
　利至矣故士遜所至未嘗敢求利<lb/>
散監牧馬<lb/>
　時仍嵗旱蝗向敏中言國家監牧馬數萬廣費芻粟<lb/>
　若令出賣散於民間緩急取之猶外廐耳從之<lb/>
八月以王欽若同平章事<lb/>
<pb n="KR2b0025_WYG_008-26a"/>
　先是上欲用欽若王旦言祖宗朝未嘗使南方人當<lb/>
　國雖古稱立賢無方然必賢士乃可上遂止欽若嘗<lb/>
　語人曰為王子明故使我作相晚却十年<lb/>
九月李迪參知政事<lb/>
　上嘗憂旱蝗嵗用不給迪曰祖宗置内藏正欲復西<lb/>
　北故土及支凶荒上曰當出金帛數百萬借三司迪<lb/>
　曰天子於財無内外何必曰借上悦迪又言陛下東<lb/>
　封時敕所過無伐木除道即驛舍或州治為行宫才<lb/>
<pb n="KR2b0025_WYG_008-26b"/>
　令加塗塈而已及幸汾亳土木之役過往時百倍今<lb/>
　旱蝗之災殆天意以儆陛下也上曰卿之言然有誤<lb/>
　朕為此者<lb/>
王旦薨臨其喪<lb/>
　贈太師中書令諡文正<lb/>
　旦尋以冬至日葬先是太常禮院言宰相出殯當輟<lb/>
　視朝王旦以是日葬望準禮例中書言其日皇帝已<lb/>
　有詔不受朝賀遂不下輟朝之命議者謂其日當罷<lb/>
<pb n="KR2b0025_WYG_008-27a"/>
　百官拜表之禮時王欽若與旦不協故抑之<lb/>
　旦性沖澹寡欲奉身至薄所居陋甚將死不為宗戚<lb/>
　求官咸平初旦聞李沆之言固未深信及親王欽若<lb/>
　丁謂等所為諫則業已同之欲去則上遇之厚乃嘆<lb/>
　曰李文靖真聖人祥符以來每有大禮輒奉天書以<lb/>
　行常悒悒不樂既寢疾遺令削髮被緇盖悔其前之<lb/>
　為也論者謂旦得君言聴諫從安於勢位而不能以<lb/>
　正自終或比之馮道云<lb/>
<pb n="KR2b0025_WYG_008-27b"/>
　旦居相位王曽等嘗乘間謂旦曰曽等在政府每見<lb/>
　奏事其間亦有不經上覽公但批㫖行下恐人言之<lb/>
　以為不可旦但遜謝而已一日曽等以前説聞于上<lb/>
　上曰朕嘗諭旦小事一面專行卿等當謹奉之曽退<lb/>
　謝旦曰上之委遇非曽等所及知也<lb/>
　中書嘗請以知制誥盛度權知開封府上曰可更問<lb/>
　王旦旦時屬疾在告中曰度必不樂此任既而度果<lb/>
　不願處繁劇上曰王旦銓量才品極當豈可不問也<lb/>
<pb n="KR2b0025_WYG_008-28a"/>
　有日者上言宫禁事被誅并得朝士占問簡尺上欲<lb/>
　案之旦曰此人常情且語不及朝廷不足究治因自<lb/>
　取舊所占書進曰臣賤時不免為此必以為罪願并<lb/>
　下事遂寢既而大臣復欲因是擠其所不快者力請<lb/>
　究治上令就取則已悉焚之矣<lb/>
　趙徳明嘗以民飢上表乞粮數百萬羣臣皆請降詔<lb/>
　責之旦曰臣欲詔徳明云已敕三司在京積粟百萬<lb/>
　可遣衆來取上喜從之徳明受詔再拜曰朝廷有人<lb/>
<pb n="KR2b0025_WYG_008-28b"/>
　契丹請嵗給外别假銀幣上以問旦旦曰東封甚近<lb/>
　欲以此要朝廷耳乃請于此給三十萬内各借三萬<lb/>
　契丹得之大慚<lb/>
　宦者劉承規病求節度使上諭旦旦曰陛下所守者<lb/>
　祖宗故典典故所無不可聽也當問諸有司翌日上<lb/>
　復言之旦曰若如所請後將有求為樞密使者矣此<lb/>
　必不可上乃止承規卒猶追贈焉承規即承珪也<lb/>
　邊肅嘗坐贓貶向敏中謂旦曰邊同乆責已乆牽復<lb/>
<pb n="KR2b0025_WYG_008-29a"/>
　可乎旦曰為近臣坐贓豈得更陞進耶敏中語數及<lb/>
　之旦曰必欲用須旦死可也至是始以赦叙復<lb/>
　上嘗召李行簡命為太子中允致仕㕘政穆子也沖<lb/>
　澹不樂仕進上特召對而命之初召行簡使者不知<lb/>
　所止上令問旦旦匿名迹逺權勢後史官修真宗寔<lb/>
　録得内出奏章乃知朝廷士多旦所薦<lb/>
冬十月詔災沴不以聞者論罪<lb/>
十二月詔治河勿調丁夫<lb/>
<pb n="KR2b0025_WYG_008-29b"/>
　以役兵充<lb/>
戊午天禧二年春正月宴宗室<lb/>
　於資善堂<lb/>
振河北飢<lb/>
　詔發廩及漕江淮米十萬石振之<lb/>
宴從臣<lb/>
　及夀春郡王府官屬于資善堂出御製恤黎民等歌<lb/>
　賜夀春郡王<lb/>
<pb n="KR2b0025_WYG_008-30a"/>
二月京西饑<lb/>
三月修京城<lb/>
夏四月作祥源觀<lb/>
　有言拱聖營真武祠側湧泉瘳疾者詔建祥源觀任<lb/>
　布上言不宜以神怪眩愚俗劉燁亦言前世傳聖水<lb/>
　者皆詭妄並不報<lb/>
六月彗出北斗<lb/>
秋七月大赦<lb/>
<pb n="KR2b0025_WYG_008-30b"/>
　以天文示變故也<lb/>
以李士衡為三司使<lb/>
　上作寛財利論賜之士衡方進用王欽若害之㑹上<lb/>
　論時文之弊欽若因言路振文人也然不識體李士<lb/>
　衡父誅死而振為贈告乃曰世有顯人士衡以故不<lb/>
　大用<lb/>
八月立昇王受益為皇太子<lb/>
　賜名禎尋賜以元良箴<lb/>
<pb n="KR2b0025_WYG_008-31a"/>
　謁太廟日有左右珥黄雲捧日<lb/>
大赦<lb/>
冬十月詔定茶法<lb/>
　因左諫議大夫孫奭之請也奭言茶法屢改非示信<lb/>
　之道即詔奭與三司裁定務從寛簡未幾奭出知河<lb/>
　陽事遂止奭初自密州還時方置天慶等節天下節<lb/>
　設齋醮張燕費廣奭請裁省浮用不報遂復出其居<lb/>
　朝廷盖不周嵗云<lb/>
<pb n="KR2b0025_WYG_008-31b"/>
十一月召近臣觀書<lb/>
　于太清樓<lb/>
天禧三年春二月河南府地震<lb/>
三月戊午朔日有食之<lb/>
親試舉人<lb/>
　賜王整以下一百四十人及第出身有差<lb/>
　元年魯宗道言進士詩賦不近治道諸科對義但以<lb/>
　念誦為工乃申明前詔進士兼取論䇿諸科能明經<lb/>
<pb n="KR2b0025_WYG_008-32a"/>
　者别與考較<lb/>
天書降乾祐山夏四月迎入内<lb/>
　冦準鎮永興朱能為都巡檢使能好造符命託神靈<lb/>
　而外附準至是準奏天書降乾祐山中盖能使為也<lb/>
　上迎奉焉羣臣無敢言者孫奭時知河陽上言朱能<lb/>
　姦憸小人天下皆知能所為獨陛下一人不知耳乞斬<lb/>
　能以謝天下上亦不之責<lb/>
以夏守恩劉美為四廂都指揮使<lb/>
<pb n="KR2b0025_WYG_008-32b"/>
　守恩為捧日天武四廂美為神衛龍衛四廂時上不<lb/>
　豫中宫預政故守恩進用也<lb/>
　國朝殿前司捧日天武馬軍司龍衛步軍司神衛謂<lb/>
　之上四軍各有左右廂每廂各有都指揮使廂各三<lb/>
　軍每軍五指揮一軍又各有指揮使一員都虞候副<lb/>
　之捧日天武龍衛神衛又有第四軍處所退年髙者<lb/>
　無節都指揮使止有都虞候殿前司又有神勇宣武<lb/>
　驍騎各上下軍軍十指揮又有寧朔驍勝各十指揮<lb/>
<pb n="KR2b0025_WYG_008-33a"/>
　虎翼左右各五軍軍十指揮並有都指揮使都虞候<lb/>
　馬軍司則有雲騎武騎各十指揮步軍司則有虎翼<lb/>
　左右各五軍軍十指揮每軍各有都指揮使一員都<lb/>
　虞候副之每遇大禮後各以次補遷凡軍校遷至軍<lb/>
　都指揮使又遷則遥領刺史又遷為廂都指揮使遥<lb/>
　領團練使員溢即從上落軍職為正團練使刺史之<lb/>
　本任或為他州部署鈐轄其老疾若過失者為御前<lb/>
　忠佐馬步軍都軍頭副都軍頭𨽻軍頭司甚者出為<lb/>
<pb n="KR2b0025_WYG_008-33b"/>
　外州馬步軍都指揮使<lb/>
復命臺諫兼他職<lb/>
　右正言劉燁判三司戸部勾院監察御史劉平章頴<lb/>
　兼鹽鐡度支判官或言燁等兼他職執政盖不欲其<lb/>
　專任言也諫官御史于是復兼他職<lb/>
六月王欽若罷<lb/>
　欽若恩遇衰人有言其受金又與道士蓄禁書者往<lb/>
　來故罷<lb/>
<pb n="KR2b0025_WYG_008-34a"/>
河決滑州<lb/>
　灌澶濮鄆濟至徐州入淮<lb/>
以李允則知鎮州<lb/>
　允則在雄州十四年治城壘不輟契丹以為疑詔詰之<lb/>
　允則奏言初通好時不即修治他日復安敢動乎允<lb/>
　則又縱競渡以寓水戰列畦壟植榆栁地益險阻當<lb/>
　時邊臣鮮能及常燕軍中而甲仗庫火允則作樂行<lb/>
　酒不輟副使請救不答少頃火熄命悉瘞所焚物密<lb/>
<pb n="KR2b0025_WYG_008-34b"/>
　遣吏持檄瀛州以茗籠運器甲不浹旬其數已完人<lb/>
　無知者樞密院請劾不救火狀上曰允則必有謂姑<lb/>
　詰之對曰兵械所藏儆火甚嚴方燕而燔必姦人所<lb/>
　為舍燕救焚事或不測一日民有訴為北人毆傷而<lb/>
　遁者允則不治與傷者錢二千衆以為怯逾月幽州<lb/>
　以其事來詰答以無有盖他諜以毆人為驗比得報<lb/>
　以為妄乃殺諜<lb/>
以冦準同平章事<lb/>
<pb n="KR2b0025_WYG_008-35a"/>
　準之始召也將行其門有勸準者曰公若至河陽稱<lb/>
　疾堅求外補此為上䇿倘入見即發乾祐天書之詐<lb/>
　斯為次也最下則再入中書為宰相爾準不懌揖而<lb/>
　起既至遂拜平章事時丁謂為參政事準甚謹嘗㑹<lb/>
　食羹汚準鬚謂起拂之準笑曰參政國大臣乃為官<lb/>
　長拂鬚邪謂甚愧之由是傾誣自此萌矣<lb/>
秋八月大赦<lb/>
　以天書再降乾祐縣也<lb/>
<pb n="KR2b0025_WYG_008-35b"/>
馬知節卒<lb/>
　時以彰徳軍留後卒于湘州知節慷慨以方畧自任<lb/>
　又能好書賔友儒者所與交善必一時豪杰年十八<lb/>
　監彭州兵馬以嚴飭見憚如老將性剛直敢言無避<lb/>
　不肯少有卑屈嘗與王欽若争論上前退見王旦詞<lb/>
　色猶怒甚曰知節幾欲以笏擊死之但恐驚動君相<lb/>
　爾東封以後上每出幸必以知節為都部署許以專<lb/>
　殺知節部分嚴明未嘗輒戮一人<lb/>
<pb n="KR2b0025_WYG_008-36a"/>
大㑹道釋大安殿<lb/>
　凡萬三千餘人先是建道場上親臨視賜以藥銀大<lb/>
　錢<lb/>
京東河北水<lb/>
　遣使安撫<lb/>
冬十一月除犯酒麯銅鍮等死刑<lb/>
辛未郊<lb/>
十二月富州蠻納土詔却之<lb/>
<pb n="KR2b0025_WYG_008-36b"/>
庚申天禧四年春正月以曹瑋為宣徽北院使鎮國留<lb/>
後簽署樞密院<lb/>
　簽署兼藩鎮始此<lb/>
二月江淮浙利路飢<lb/>
　遣使安撫<lb/>
滑州決河塞<lb/>
　是役凡用兵夫九萬人上親製碑紀之<lb/>
三月益梓路飢<lb/>
<pb n="KR2b0025_WYG_008-37a"/>
　遣使安撫<lb/>
向敏中薨臨其喪<lb/>
　敏中端厚多智善處繁劇識大體密静逺權門無私<lb/>
　謁諸子不令釐務雖當大事若已不與焉謹於采納<lb/>
　不妄推薦當時以重德目之<lb/>
夏四月大風晝晦<lb/>
分江南轉運為東西路<lb/>
楊億復翰林學士<lb/>
<pb n="KR2b0025_WYG_008-37b"/>
　初億自汝州還乆之不遷或問王旦曰楊大年何不<lb/>
　且與舊職旦曰大年頃以輕去上左右人言可畏賴<lb/>
　上保庇之今此職欲出自清衷以全君臣之契耳踰<lb/>
　六年乃復入禁署<lb/>
　億卒于是冬億性耿介坦夷重交遊崇尚名節然評<lb/>
　品人物善惡太明人多怨之億文章為時宗名聞外<lb/>
　夷後贈禮部尚書諡曰文<lb/>
冦準罷<lb/>
<pb n="KR2b0025_WYG_008-38a"/>
　為太子太傅萊國公先是準為樞密使曹利用副之<lb/>
　準素輕利用議事有不合者輒曰君一夫爾豈解國<lb/>
　家大體耶於是丁謂與利用共排準又翰林學士錢<lb/>
　惟演亦附謂時上不豫政事多中宫所決謂等交通<lb/>
　詭祕其黨日固劉氏宗人横于蜀上以皇后故欲赦<lb/>
　其罪準請必行重失后意謂等因媒蘖之準嘗請間<lb/>
　言皇太子人望所屬願傳以神器丁謂小人也不可<lb/>
　以輔少主上然之既而準被酒漏言謂等懼力請罷<lb/>
<pb n="KR2b0025_WYG_008-38b"/>
　準上不記與準初有成言可其奏<lb/>
六月河復決滑州<lb/>
親試舉人<lb/>
　御崇政殿親試禮部奏名舉人命官覆試如常例授<lb/>
　三班奉職者九十二人借職者十三人餘補諸州上<lb/>
　佐文學自奉職至殿侍悉免逺使與家便差遣<lb/>
秋七月以李迪為平章事<lb/>
馮拯樞密使同平章事<lb/>
<pb n="KR2b0025_WYG_008-39a"/>
　錢惟演言拯純和與冦準不同故也上欲加拯吏部<lb/>
　尚書參知政事將草制誤召楊億故事參知政事舍<lb/>
　人草制樞密使同平章事學士草制因以樞密使命<lb/>
　拯于是樞密院領使凡三人上徐覺其誤惟演遂勸<lb/>
　遷曹利用丁謂遷中書<lb/>
丁謂平章事曹利用加同平章事<lb/>
　皆用錢惟演之言也<lb/>
内侍周懐政伏誅冦準貶<lb/>
<pb n="KR2b0025_WYG_008-39b"/>
　授太常卿準既罷上所以待準者猶如故丁謂等益<lb/>
　懼㑹周懐政伏誅準乃逺貶初懐政嘗與上謀以太<lb/>
　子監國出告準及準以謀泄罷相謂等因疎斥懐政<lb/>
　懐政謀殺謂等復相準奉上為太上皇傳位太子而<lb/>
　廢皇后召楊崇勲等諭之崇勲詣謂第告變曹利用<lb/>
　入奏令衛士執懐政訊鞫具引伏斬之懐政既以謀<lb/>
　逆伏誅有欲并責太子者上意惑之李迪從容奏曰<lb/>
　陛下有幾子乃為此計上大悟<lb/>
<pb n="KR2b0025_WYG_008-40a"/>
　準之貶也上初命與小州謂輒云與逺小州迪言向<lb/>
　者聖旨無逺字二人忿鬬盖始此朝士與準親厚者<lb/>
　謂必斥之楊億尤善準始謀以太子監國屬億草制<lb/>
　億夜屏左右為之辭至自起剪燭中外無知者既而<lb/>
　準以被酒漏所謀獲貶謂召億至中書億懼甚不知<lb/>
　所為謂素重億徐曰謂當改官煩公為一好詞爾億<lb/>
　乃稍安<lb/>
　謂等并發天書事詔捕朱能能殺使者叛逸衆潰窮<lb/>
<pb n="KR2b0025_WYG_008-40b"/>
　蹙自殺準坐能叛再貶道州司馬準至道州晨具朝<lb/>
　服如常時起樓讀書每賔至言笑自若若初無廊廟<lb/>
　之貴者三絀皆非上本意嵗餘上忽問左右曰吾目<lb/>
　中乆不見冦準何耶左右莫敢對上崩乃貶雷州<lb/>
九月大赦<lb/>
冬十月初隻日視事<lb/>
　中書門下言機務清簡請依唐制隻日視事雙日不<lb/>
　坐從之<lb/>
<pb n="KR2b0025_WYG_008-41a"/>
十一月建天章閣<lb/>
　以藏御製<lb/>
編聖政録<lb/>
　命錢惟演等取時政記中盛美之事别編之<lb/>
丁謂李迪罷謂復相<lb/>
　謂既擅權至除吏不以聞迪語同列曰迪起布衣十<lb/>
　餘年位宰相有以報國死且不恨安能附權臣為自<lb/>
　安計乎謂欲以林特為樞密副使迪争之因詬謂引<lb/>
<pb n="KR2b0025_WYG_008-41b"/>
　手板欲擊謂謂走得免及入對斥言謂姦邪願同下<lb/>
　憲司置對又言冦準無罪罷斥朱能事不當顯戮又<lb/>
　言錢惟演謂之姻家願與惟演俱罷政柄曹利用馮<lb/>
　拯亦相朋黨時上怒甚欲付御史臺利用拯曰大臣<lb/>
　下獄不惟深駭物聴况丁謂本無分競之意乃各降<lb/>
　秩一級罷相謂知河南府迪知鄆州制書未出謂入<lb/>
　對乞留因賜坐左右欲設墩謂顧曰有旨復平章事<lb/>
　乃更以杌子進於是復視事仍詔迪即時赴鄆州謂<lb/>
<pb n="KR2b0025_WYG_008-42a"/>
　始傳詔召劉筠草復相制筠不奉詔乃更召晏殊筠<lb/>
　既自院出遇殊殊側面不敢揖盖内有所愧也先是<lb/>
　上久不豫語或錯亂嘗盛怒語輔臣曰昨夜皇后以<lb/>
　下皆之劉氏獨留朕宫中迪進曰果如是何不治之<lb/>
　后適在屏間聞其言由是惡迪迪所以不留亦上不<lb/>
　豫中宫意也<lb/>
兩府㑹議資善堂<lb/>
　詔合取㫖事如故自餘常事委太子與兩府㑹議施<lb/>
<pb n="KR2b0025_WYG_008-42b"/>
　行訖奏初議欲令太子總軍國事丁謂以為不可曰<lb/>
　即日上體平朝廷何以處此迪曰太子監國非古制<lb/>
　耶力争不已迪既罷出故有是詔<lb/>
十二月嚴内侍傳㫖覆奏法<lb/>
發京師常平倉<lb/>
　以榖貴减其直<lb/>
御承明殿<lb/>
　上不豫力疾御殿賜宰相手書諭以輔導儲貳之意<lb/>
<pb n="KR2b0025_WYG_008-43a"/>
辛酉天禧五年春正月上疾愈<lb/>
幸啟聖院<lb/>
寛罪繫<lb/>
　詔天下犯死刑者逓减流以下釋之<lb/>
遣使撫京東水災<lb/>
宴近臣承明殿<lb/>
二月審刑院奏刑措<lb/>
親試舉人<lb/>
<pb n="KR2b0025_WYG_008-43b"/>
賜天下酺<lb/>
三月賜京東西民租<lb/>
　以水災賜租十之五<lb/>
夏四月客星出軒轅<lb/>
五月慮囚<lb/>
　犯死刑者逓减有差<lb/>
秋七月甲戌朔日有食之<lb/>
冬十一月以丁謂為譯經使兼潤文<lb/>
<pb n="KR2b0025_WYG_008-44a"/>
十二月置同勾當三館祕閣以内侍皇甫繼明為之<lb/>
　咸平中命内臣劉崇超監館閣圖籍至是丁謂改曰<lb/>
　勾當公事内臣遂與大學士同職矣<lb/>
壬戌乾興元年春二月大赦<lb/>
　移南郊恩賞先此頒行<lb/>
上崩於延慶殿<lb/>
　年五十五在位二十六年諡曰文明章聖元孝廟號<lb/>
　真宗<lb/>
<pb n="KR2b0025_WYG_008-44b"/>
皇太子即皇帝位尊皇后為皇太后<lb/>
　楊淑妃為皇太妃軍國事權取太后處分遵遺制也<lb/>
　丁謂欲去權字王曽曰政出房闥斯已國家否運稱<lb/>
　權尚足示後且言猶在耳何可改也謂乃止曽又言<lb/>
　尊禮太妃遽須他日議之不必載遺制謂拂然曰參<lb/>
　政顧欲擅改制書耶曽復與辨而同列無助曽者亦<lb/>
　止時中外洶洶曽正色獨立朝廷賴以為重曽援東<lb/>
　漢故事請五日一御承明殿太后坐左皇帝坐右垂<lb/>
<pb n="KR2b0025_WYG_008-45a"/>
　簾聴政既得㫖而謂獨欲皇帝朔望見羣臣大事則<lb/>
　太后與上召對輔臣決之非大事悉令雷允恭傳奏<lb/>
　畫可曽曰兩宮異處而柄歸宦者禍端兆矣謂不聴<lb/>
　盖謂不欲令同列預聞機密故潜結允恭白太后卒<lb/>
　行其意<lb/>
大赦<lb/>
　百官進秩丁謂加司徒馮拯司空曹利用左僕射並<lb/>
　兼侍中任中正王曽錢惟演並加尚書張士遜加侍<lb/>
<pb n="KR2b0025_WYG_008-45b"/>
　郎曽謂謂曰中書令至諫議大夫平章事其任一也<lb/>
　樞密珥貂可乎今以數十年曠位之官一日除授得<lb/>
　無公議乎謂不聴<lb/>
冦準李迪曹瑋竄黜<lb/>
　準雷州司戸迪衛州團練副使瑋知萊州連坐者甚<lb/>
　衆皆丁謂之謀也王曽疑責太重謂熟視曽曰居停<lb/>
　主人恐亦未免耳盖曽嘗以第舍假準也曽踧然遂<lb/>
　不復争謂惡準迪必欲置之死地遣中使賫勅往以<lb/>
<pb n="KR2b0025_WYG_008-46a"/>
　錦囊貯劍掲馬前既至道州準方與郡官宴飲中使<lb/>
　入傳舍久之不出問所以來之故不答上下皆皇恐<lb/>
　不知所為準神色自若使人謂之曰朝廷若賜準死<lb/>
　願見勅書中使不得已乃授勅準從録事參軍借緑<lb/>
　衫著之拜於庭升階復宴飲至暮乃罷使至鄆州迪<lb/>
　聞其異於他日即自裁不殊或饋之食中使輒不與<lb/>
　迪客鄧餘怒曰汝殺我公我必殺汝從迪至衛州不<lb/>
　離左右迪由是獲全或語謂曰迪若貶死公如士論<lb/>
<pb n="KR2b0025_WYG_008-46b"/>
　何謂曰異日好事書生弄筆墨不過曰天下惜之而<lb/>
　已<lb/>
三月定視朝及講讀日<lb/>
　中書請自禫祭後隻日於崇政殿或承明殿視事雙<lb/>
　日如先帝故事前後殿皆不坐詔雙日雖不視事亦<lb/>
　宜召近臣入侍講讀<lb/>
作受命寶<lb/>
　曰皇帝恭膺天命之寶命王曽書之<lb/>
<pb n="KR2b0025_WYG_008-47a"/>
夏四月限伎術官<lb/>
　中書言舊制翰林醫官圖畫琴棋待詔轉官止光禄<lb/>
　寺丞天禧四年乃遷至中允贊善洗馬同正請勿踰<lb/>
　此制雖特恩即至國子博士而止<lb/>
六月内侍雷允恭伏誅丁謂罷<lb/>
　用王曽之請也初司天監邢中和言山陵上百步<lb/>
　法宜子孫允恭擅移皇堂事覺伏誅<lb/>
　初王曽以計紿同列請獨對直言謂包藏禍心令允<lb/>
<pb n="KR2b0025_WYG_008-47b"/>
　恭移皇堂于絶地太后大驚欲併誅謂馮拯為之請<lb/>
　乃止行降黜故事宰相罷相皆降制時亟欲行止召<lb/>
　當直舍人草詞仍榜朝堂布諭天下謂所坐但私庇<lb/>
　允恭不忍破其妄作未必真有禍心也然天資險狡<lb/>
　多隂謀得政嵗久要不可測雖曽計傾之而公論不<lb/>
　以為過也林特等八九人皆坐謂黨落職補外<lb/>
　謂尋貶崖州司戸坐嘗教女道士劉徳妙託道君言<lb/>
　禍福也諸子並勒停三弟悉降黜詔臣寮有曽與謂<lb/>
<pb n="KR2b0025_WYG_008-48a"/>
　往來者一切不問<lb/>
　始謂命宋綬草冦準責詞綬請其故謂曰春秋無將<lb/>
　漢法不道皆證事也綬雖從謂指然卒改易謂本語<lb/>
　不純用及謂貶綬猶當制即草詞曰無將之戒舊典<lb/>
　甚明不道之辜常刑罔赦朝論快焉<lb/>
　謂初逐準京師為之語曰欲得天下寧當拔眼中丁<lb/>
　欲得天下好莫如召冦老不半嵗謂亦貶道出雷州<lb/>
　準遣人以一蒸羊逆之境上謂欲見準準拒絶之聞<lb/>
<pb n="KR2b0025_WYG_008-48b"/>
　家僮欲報仇即杜門使縱博度謂行逺乃罷<lb/>
秋七月以王曽為平章事<lb/>
　王旦嘗語其家人曰王君介然他日德望勲業甚大<lb/>
　且曰王君昨讓㑹靈觀使頗拂上㫖而進對詳雅詞<lb/>
　直氣和了無所慴我自任政事幾二十年每遇上意<lb/>
　稍忤則䠞縮不能自容以是知其偉度矣<lb/>
呂夷簡魯宗道參知政事<lb/>
　宗道真宗時為正言多風聞彈奏上稍厭之一日自<lb/>
<pb n="KR2b0025_WYG_008-49a"/>
　訟于上前曰臣在諫列而諫奈何以數厭之上悦其<lb/>
　忠御筆題殿壁曰魯直後權判流内銓患銓格煩<lb/>
　密及知吏姦狀多釐革之<lb/>
　宗道剛正疾惡少容遇事敢言不為小謹嘗就飲酒<lb/>
　肆使者至令以寔告曰飲酒人之常情欺君臣子之<lb/>
　大罪真宗以為忠實可大用嘗以語太后太后識之<lb/>
　於是并夷簡皆首䝉拔擢<lb/>
錢惟演樞密使<lb/>
<pb n="KR2b0025_WYG_008-49b"/>
　惟演舊位王曽上曽既入相惟演亦加樞使故事樞<lb/>
　密使必加檢校官惟演但以兵部尚書充使有司失<lb/>
　之也未幾馮拯言惟演以妹妻劉美實太后姻家不<lb/>
　可與政遂罷之<lb/>
八月太后同御殿垂簾<lb/>
　用王曽議也同御承明殿百官來賀太后哀慟令内<lb/>
　侍宣諭曰候上春秋長即當還政<lb/>
　馮拯為首相欲躡丁謂故迹曽曉以禍福且逆折之<lb/>
<pb n="KR2b0025_WYG_008-50a"/>
　拯不敢肆自是事一決于兩宫<lb/>
　初謂定太后稱予謂敗中書與禮儀院參議每下制<lb/>
　稱予而便殿處分稱吾太后詔止稱吾尋以太后生<lb/>
　日為表寧節<lb/>
冬十月葬真宗於永定陵<lb/>
　祔廟以莊穆皇后配<lb/>
　始丁謂請名陵曰鎮陵及謂貶馮拯謂三陵皆有永<lb/>
　字故易曰永定陵然永定乃縣名也宣祖陵止名安<lb/>
<pb n="KR2b0025_WYG_008-50b"/>
　陵又不知翼祖已名定陵於是復追改翼祖陵為靖<lb/>
　陵議者譏拯不學當時無正之者<lb/>
　天書皆從葬用王曽呂夷簡之議也<lb/>
　尋以李沆王旦李繼隆配饗廟庭<lb/>
　時上雖用以日易月之制改服臨朝宫中實行三年<lb/>
　之喪<lb/>
十一月李士衡罷<lb/>
　自三司使出知相州士衡屢以足疾求罷太后諭之<lb/>
<pb n="KR2b0025_WYG_008-51a"/>
　曰先帝稱卿全曉金穀以比髙熲劉晏宜少安于位<lb/>
　及是固請而有是命<lb/>
以劉筠為御史中丞<lb/>
　先是三院言事皆先白中丞筠始令臺屬各舉糾彈<lb/>
　之職<lb/>
給先聖廟學田<lb/>
　判國子監孫奭言知兖州日於文宣王廟建立學舍<lb/>
　以延生徒自後從學者不減數百人臣雖以俸錢贍<lb/>
<pb n="KR2b0025_WYG_008-51b"/>
　之然常不給自臣去郡恐漸廢散請以楊光輔為兖<lb/>
　州講書仍給田十頃以為學粮從之諸州給學田始<lb/>
　此<lb/>
初御講筵<lb/>
　御崇政殿西閣召翰林侍讀學士孫奭龍圖閣直學<lb/>
　士兼侍講馮元講論語侍讀學士李維晏殊與焉初<lb/>
　詔雙日御經筵自是雖隻日亦召侍臣講讀王曽以<lb/>
　上新即位宜近師儒故令奭等入侍上在經筵或左<lb/>
<pb n="KR2b0025_WYG_008-52a"/>
　右瞻瞩或足敲踏床則奭拱立不講每講體貎必莊<lb/>
　上亦為竦然改聴未幾召輔臣觀奭講論語上親書<lb/>
　唐賢詩以分賜焉自是每召輔臣至經筵多以御書<lb/>
　賜之<lb/>
國子監罷䕃補官<lb/>
　國子監舊用近臣及宿儒典領近嵗頗任貴游子弟<lb/>
　之初任者至是始命馮元同判國子監仍詔自今毋<lb/>
　得差補䕃京朝官<lb/>
<pb n="KR2b0025_WYG_008-52b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻八<lb/>
</p>
<p>
</p>
  </div>
<div>
                <head>九朝編年備要巻九</head>
    <p>
<pb n="KR2b0025_WYG_009-1a"/>
欽定四庫全書<lb/>
　九朝編年備要巻九　　　　宋　陳均　撰<lb/>
仁宗皇帝<hi>起癸亥天聖元年止癸酉明道二年</hi>
癸亥天聖元年春正月議省浮費置計置司<lb/>
　從三司使李諮之請也自宋興而吴蜀江南荆湖南<lb/>
　粤皆號富強相繼降附太祖太宗因其蓄藏守以恭<lb/>
　儉簡易方是時天下生齒尚寡而養兵未甚蕃任官<lb/>
　未甚冗佛老之徒未甚熾外無夷狄金繒之遺百姓<lb/>
<pb n="KR2b0025_WYG_009-1b"/>
　亦各安其生不為巧偽放侈故上下給足府庫羡溢<lb/>
　承平既久户口嵗増兵籍益廣吏員益衆佛老夷狄<lb/>
　蠧耗中國縣官之費數倍昔時百姓亦稍縱侈而上<lb/>
　下始困於財矣諮言戍兵雖未可減宜裁省浮費鹽<lb/>
　鐵判官俞獻卿亦言今天下穀帛日耗稻苗未生而<lb/>
　和糴桑葉未吐而和買自天禧以下日甚一日宜與<lb/>
　大臣議救正之上納其言乃命中丞劉筠與三司取<lb/>
　景徳一嵗用度校天禧中所費省其不急者又詔三<lb/>
<pb n="KR2b0025_WYG_009-2a"/>
　路軍儲出於山澤之利比聞移用不足遂置司領以<lb/>
　樞副張士遜㕘政吕夷簡魯宗道<lb/>
　至道末天下兩税嵗收穀二千一百七十萬石錢四<lb/>
　百六十萬貫絹一百六十二萬疋它物不預焉上供<lb/>
　錢一百六十九萬貫絹一百七十萬疋金一萬四千<lb/>
　兩銀三十七萬兩又𣙜利所獲總一千一百萬貫皆<lb/>
　有竒凡邦國内外舉一嵗之費錢一千六百萬貫金<lb/>
　一萬四千兩銀六十二萬两絹三百三十萬疋粟二千<lb/>
<pb n="KR2b0025_WYG_009-2b"/>
　一百九十萬石芻二千二百萬圍一嵗舉京城給文<lb/>
　武官及諸司人奉錢四萬五百貫糧五十四萬石騎軍<lb/>
　一嵗給錢六十八萬貫禄粟一萬四千石糧一百一<lb/>
　十八萬石步軍一嵗給錢七十一萬貫糧一百八十<lb/>
　二萬石皆有竒大抵若此而亦有盈縮焉天禧末天<lb/>
　下總收錢二千六百餘萬貫總費錢二千七百一十<lb/>
　餘萬貫穀帛之數不與焉<lb/>
　國家三嵗一親郊祀計五百餘萬貫景徳郊祀七百<lb/>
<pb n="KR2b0025_WYG_009-3a"/>
　餘萬東封八百五十餘萬祀汾隂上寳册後又増二<lb/>
　十萬<lb/>
　至道中兩京諸州𣙜酒嵗銅錢一百二十一萬餘貫<lb/>
　天禧末増至七百七十九萬餘貫鐡錢不與焉其他<lb/>
　賣麴及關市津渡等税率増倍之<lb/>
　鹽有二類引池為鹽曰陜西解州解安邑兩池煑海<lb/>
　為鹽曰京東河北淮南兩浙福建廣南凡六路煑井<lb/>
　則川陜四路至道末顆鹽錢七十二萬餘貫末鹽錢<lb/>
<pb n="KR2b0025_WYG_009-3b"/>
　一百六十三萬餘貫<lb/>
　錢有銅鐡二等銅錢四監在饒池江建四州至道中<lb/>
　嵗鑄八十萬貫景徳末至一百八十三萬貫大中祥<lb/>
　符後銅坑多不發天禧末鑄一百五萬貫鐡錢三監<lb/>
　在卭嘉興三州嵗鑄總二十一萬貫銅錢行於天下<lb/>
　鐡錢止於川陜<lb/>
　産金有商饒歙撫四州及南安軍産銀有桂陽開寳<lb/>
　龍焙三監又五十一場在饒䖍信建等州<lb/>
<pb n="KR2b0025_WYG_009-4a"/>
京東淮南水<lb/>
　遣使安撫<lb/>
三月行祟天厯<lb/>
行貼射茶法<lb/>
　初茶法屢更然不能無弊上詔三府大臣經度乃命<lb/>
　李諮與劉筠校歳入登耗更定其法至是因請罷三<lb/>
　説行貼射茶法以淮南十三場本息併計其數罷官<lb/>
　給本錢使商人與園户自相交易一切定為中估而<lb/>
<pb n="KR2b0025_WYG_009-4b"/>
　官收其息然必輦茶入官隨商人所指而與之給劵<lb/>
　為騐以防私售故有貼茶之名<lb/>
夏四月罷禮儀院<lb/>
令近臣舉官充臺諫<lb/>
　翰林學士至三司副使知雜御史各舉太常博士以<lb/>
　上堪充諫官御史者一人<lb/>
五月行邉郡入中芻糧見錢法<lb/>
　亦從李諮之請也舊法商人入粟邉郡算請茶與犀<lb/>
<pb n="KR2b0025_WYG_009-5a"/>
　象緡錢虛實三估至用十四錢易官錢百及諮變法<lb/>
　以實錢入粟實錢售茶二者不得相為輕重既行而<lb/>
　商人果失厚利怨謗蠭起<lb/>
秋七月罷廣東進異花<lb/>
　天聖六年又詔温鼎廣等州嵗貢柑不得以貢餘為<lb/>
　名餉遺近臣<lb/>
八月芝生大安殿<lb/>
　召輔臣觀之御史鞠詠言陛下新即位河決未塞霖<lb/>
<pb n="KR2b0025_WYG_009-5b"/>
　雨害稼宜思所以應灾變臣願陛下以進忠良斥邪<lb/>
　佞為國寳以訓兵農積倉廩為天瑞草木之怪何足<lb/>
　尚哉<lb/>
　先是錢惟演自河陽赴亳州因朝京師意圗入相詠<lb/>
　言惟演姦險嘗與丁謂為婚姻緣此大用後揣謂將<lb/>
　敗恐併得禍因力攻謂若遂以為相大失天下望太<lb/>
　后遣内侍齎奏示之惟演猶顧望不行詠語諫官劉<lb/>
　隨曰若相惟演當取白麻庭毁之惟演聞之亟去<lb/>
<pb n="KR2b0025_WYG_009-6a"/>
九月馮拯罷<lb/>
　拯氣貌嚴重宦者或傳詔至中書不延坐以病去位<lb/>
　尋薨<lb/>
以王欽若同平章事<lb/>
　欽若時知江寧府先是太后有復相欽若意上嘗為<lb/>
　飛白書王欽若字太后因取字緘置湯藥合遣中人<lb/>
　齎以賜且口宣召之欽若再相以上初臨政謂百官<lb/>
　叙進皆有常法為叙進圖以獻冀便省覽然亦不能<lb/>
<pb n="KR2b0025_WYG_009-6b"/>
　大用事如真宗朝矣<lb/>
閏月冦準卒于雷州<lb/>
　初太宗常得通天犀命工為二帶其一命以賜準及<lb/>
　是遣人取自洛既至後數日沐浴具朝服束帶北面<lb/>
　再拜呼左右趣設卧具就榻而沒詔許歸𦵏道出荆<lb/>
　南公安縣人皆設祭于路折竹植地掛紙錢焚之逾<lb/>
　年枯竹盡出筍因為立廟號竹林冦公祠<lb/>
冬十月禁江南諸路巫邪<lb/>
<pb n="KR2b0025_WYG_009-7a"/>
　江西俗尚鬼為巫覡以惑民病者不服藥而聽命於<lb/>
　神雖欲飲食若曰神未許則寧忍饑以待故病人多<lb/>
　死凡已之所資假神而言無求不可時夏竦知洪州<lb/>
　索部中得一千九百餘家勒令還農毁其淫祠且以<lb/>
　上聞故詔禁之<lb/>
嚴贓吏法<lb/>
　知漣水軍鄧餘慶等四人坐贓決配嶺南後不盡錄<lb/>
　尋詔犯入已贓毋入親民<lb/>
<pb n="KR2b0025_WYG_009-7b"/>
置益州交子務<lb/>
　初蜀人以鐡錢重私為劵謂之交子以便貿易富民<lb/>
　十六户主之其後富者資稍寡不能償所負争訟數<lb/>
　起祥符末薛田為轉運使請官置交子務以權其出<lb/>
　入議久不決至是始詔置務官主之<lb/>
錄行義<lb/>
　時江州言義門陳藴年八十家同居二百年食口二<lb/>
　千有行義補本州助教<lb/>
<pb n="KR2b0025_WYG_009-8a"/>
六年追號江南䖏士史虛白沖靖先生<lb/>
甲子天聖二年春三月賜舉人第<lb/>
　宋郊葉清臣鄭戬以下及諸科凡四百八十餘人賜<lb/>
　及第出身有差先是上封事者言經學未究經㫖乞於<lb/>
　本科問策一道對者紕繆上以執經肄業不善為文<lb/>
　特命取其所長用廣仕路並不黜落國朝策擢髙第<lb/>
　者自清臣始郊與弟祁俱以詞賦得名時奏祁第一<lb/>
　太后不欲弟先兄乃擢郊第一祁第十<lb/>
<pb n="KR2b0025_WYG_009-8b"/>
夏四月<lb/>
秋八月幸國子監<lb/>
　謁文宣王退召直講馬龜符講論語又閲七十二賢<lb/>
　賛述觀東序禮器圗因問待制馬元三代制度元悉<lb/>
　引經以對上嘉歎之因幸武成王廟<lb/>
冬十一月丁巳郊<lb/>
　先是上諭輔臣曰郊祀重事令禮官草具其儀朕欲<lb/>
　先於禁中習之<lb/>
<pb n="KR2b0025_WYG_009-9a"/>
納皇后郭氏<lb/>
　先是故兼中書令郭崇孫女及左驍衛上將軍張美<lb/>
　女同被選入宫上欲立張氏而太后雅意属郭氏而<lb/>
　以張氏為美人<lb/>
乙丑天聖三年春正月<lb/>
夏四月以劉煜知河南府<lb/>
　煜先代郡人後魏遷都因家河南唐末五代之亂衣<lb/>
　冠舊族世系多無所考惟劉氏自十二代祖北齊中<lb/>
<pb n="KR2b0025_WYG_009-9b"/>
　書侍郎環雋以下仕者相繼至煜十一世皆𦵏河南<lb/>
　而世諜具存煜知開封府嘗獨召見太后問曰知卿<lb/>
　名族欲一見卿家譜恐與吾同宗也煜曰不敢它日<lb/>
　數問煜無以對因偽風眩仆而出乃免<lb/>
六月涇原属羌冦邉<lb/>
　趙士龍等死之遣使體量安撫陜西<lb/>
秋八月蠲責益州舉人館劵<lb/>
　初益州舉人自張詠為守以來皆給館劵至京師及<lb/>
<pb n="KR2b0025_WYG_009-10a"/>
　是三司移文乃責償於吏知州薛田以為言上曰漢<lb/>
　貢士續食施於郡國今獨不能行之於逺方耶悉蠲<lb/>
　之<lb/>
冬十月以王欽若兼譯經使<lb/>
十一月罷貼射茶入中復用三説法<lb/>
　初李諮貼射茶法行之期年豪商大賈不能軒輊為<lb/>
　輕重而論者謂邉糴償以見錢恐京師府藏不繼爭<lb/>
　言其不便㑹江淮制置司言茶有滯積壊敗者焚棄<lb/>
<pb n="KR2b0025_WYG_009-10b"/>
　之朝廷疑變法之弊諮等因條上利害且言乾興用<lb/>
　三説法東南緡錢售八萬三千而京師實入緡錢五<lb/>
　十七萬邉儲芻二百餘萬圍粟凡三百萬石天聖用<lb/>
　新法東南緡錢十五萬五百而京師實入緡錢増一<lb/>
　百四萬邉儲芻増一千餘萬圍粟増二百餘萬石二<lb/>
　府大臣亦言所省又増收計為緡錢六百五十餘萬<lb/>
　異時邉儲有不足以給一嵗者至是多者有四年少<lb/>
　者有二年之蓄東南茶亦無滯積制置司請焚棄者<lb/>
<pb n="KR2b0025_WYG_009-11a"/>
　特累年壊敗不可用者爾因言新法已見功緒盖積<lb/>
　年侵蠧之源一朝閉塞商賈利於復故有以搖動而<lb/>
　論者不察其實助為游説願力行之無為浮議所易<lb/>
　於是詔有司榜諭商賈以推行不變之意賜典吏錢<lb/>
　絹有差然論者不已乃詔侍講學士孫奭知制誥夏<lb/>
　竦同究利害奭等因言十三場茶積而未售者六百<lb/>
　餘萬斤盖許商人貼射則善茶皆入商人其入官者<lb/>
　皆麄惡不時故人莫肯售又奸人倚貼射為名強市<lb/>
<pb n="KR2b0025_WYG_009-11b"/>
　盜販而侵官利宜革其弊乃有是詔入中舊給東南<lb/>
　緡錢者以京師𣙜貨務錢償之奭等議既用明年遂<lb/>
　摭計置司所上天聖増虧數差繆付御史臺雜治獄<lb/>
　成詔與議者條析吕夷簡等言自變法以來京師積<lb/>
　錢多邉計不聞吿乏惟三司比視數目差互非執政所<lb/>
　能親自校計於是張士遜魯宗道及夷簡皆罰俸一<lb/>
　月出諮知洪州而竄典吏焉<lb/>
　後有建議更茶法者上以問三司使冦瑊瑊曰議者<lb/>
<pb n="KR2b0025_WYG_009-12a"/>
　未知其要爾河北入中兵食皆仰給於商人若官盡<lb/>
　其利則商人不能行而邉民困於餽運矣茶法不可<lb/>
　以數更上然之因詔輔臣曰茶鹽民所食強設法以<lb/>
　禁之致犯法者衆但緣經費尚廣未能弛之安可數<lb/>
　更其法也<lb/>
王欽若薨臨其喪<lb/>
　太后臨奠錄親属二十餘人國朝以來宰相䘏恩未<lb/>
　有欽若比者後上謂輔臣曰王欽若久在政府察其<lb/>
<pb n="KR2b0025_WYG_009-12b"/>
　所為真奸邪也王曾曰欽若與丁謂林特陳彭年劉<lb/>
　承珪時號五鬼其奸邪誠如聖諭<lb/>
十二月以張知白同平章事<lb/>
　國朝故事叙班以宰相為首親王次之使相又次之<lb/>
　樞宻使雖檢校三師兼侍中尚書中書令猶班宰相<lb/>
　下咸平初曹彬以樞宻使兼侍中位户部侍郎平章<lb/>
　事李沆下循故事也乾興初王曾由次相為㑹靈觀<lb/>
　使曹利用由樞密使領景靈宫使時以宫觀使為重<lb/>
<pb n="KR2b0025_WYG_009-13a"/>
　詔利用班曽上然議者深以為非至是曾進昭文館大<lb/>
　學士玉清昭應宫使同集殿廬將告謝而利用猶欲<lb/>
　班曾上閣門不敢裁上與太后坐承明殿久至遣押<lb/>
　班江徳明趨閣門閣門皇惑莫知所出曾抗聲目吏<lb/>
　曰但奏宰相王曾等吿謝班既定利用鬱鬱不平上<lb/>
　使張士遜慰曉之尋詔宰相樞密使序班如故事而<lb/>
　利用志驕尚居次相張知白上及聞召張旻于河陽<lb/>
　為樞密使疑代已始悔懼焉<lb/>
<pb n="KR2b0025_WYG_009-13b"/>
丙寅天聖四年春正月<lb/>
夏四月卻川陜獻繡織<lb/>
　初知寧州楊及因乾元節獻繡佛上謂輔臣曰及佞<lb/>
　人也民安政舉乃守臣之職焉用此為詔還之併有<lb/>
　是命<lb/>
　越明年春詔罷瓊州玳瑁紫貝等貢<lb/>
五月詔大辟疑者以聞<lb/>
　雖不當奏有司毋得舉駁先是天下雖聽奏覆而多<lb/>
<pb n="KR2b0025_WYG_009-14a"/>
　以不應奏得罪故不敢上讞而寃獄常多判刑部燕<lb/>
　肅言唐決刑在京五覆奏諸州三覆奏故貞觀開<lb/>
　元間斷死罪少者二十九多者五十八今生齒未加<lb/>
　於唐而天聖三年斷大辟二千四百有竒視唐幾至<lb/>
　百倍望準唐故事天下死罪皆得一覆而不當讞者<lb/>
　官吏不坐下其章中書王曾謂天下獄皆一覆奏則<lb/>
　必死者徒充犴獄而久不得決乃降是詔其後上請<lb/>
　者多得貸議自肅發之<lb/>
<pb n="KR2b0025_WYG_009-14b"/>
　嘉祐五年同判刑部李誕言一嵗死刑二千五百六<lb/>
　十而殺親属者一百四十欲條列所斷嵗上朝廷以<lb/>
　助觀覽從之<lb/>
閏月定江淮嵗増額<lb/>
　為六百萬石景徳中嵗漕不過四百五萬石後増至<lb/>
　六百五十萬石先是發運司請於六路計民税一石<lb/>
　量糴一斗五升嵗可更得二百萬石上不許曰常賦<lb/>
　外増量糴是重擾吾民也時東南穀貴都官員外郎<lb/>
<pb n="KR2b0025_WYG_009-15a"/>
　吴耀卿請約舊數立為中制乃降是詔然東南災荒<lb/>
　輒減嵗漕數幾百萬或數十萬又轉移以給他路者<lb/>
　時有焉<lb/>
召輔臣侍經筵<lb/>
　時於崇政殿觀宋綬等讀唐書上因曰朕觀舊史見<lb/>
　裴寂劉文静俱佐命之臣而不保其終王曾曰寂等<lb/>
　及禍良以成功而不知退也皇太后命綬擇書上覽<lb/>
　綬錄孝經論語要言及唐太宗帝範明皇聖無君臣<lb/>
<pb n="KR2b0025_WYG_009-15b"/>
　政理論上之<lb/>
　上嘗謂輔臣曰比以大暑罷講讀適已召孫奭等説<lb/>
　書卿等公事暇可暫至經筵<lb/>
　奭嘗掇五經切治道者為五十篇號經典微言上之<lb/>
　後因邇英進讀三朝經武聖畧上曰真宗時李至言<lb/>
　鄭文寳廷議禁西界青鹽為失策如何侍讀髙若訥<lb/>
　奏青鹽之禁西人至今失其厚利乃策之得至言殆<lb/>
　偏見也又讀至真宗朝李繼和上言國初李漢超在<lb/>
<pb n="KR2b0025_WYG_009-16a"/>
　關南以私錢貿易佐公用人或繩奏之太祖及令盡<lb/>
　除所過税上曰任人如此孰不用力哉<lb/>
六月大水<lb/>
　上避殿減膳肆赦蠲田租撫流民時京師大雨平地<lb/>
　水數尺壊民舎壓死數百人京東西及河北江淮以<lb/>
　南皆大水故有是詔又令所在官物被水漂者並蠲<lb/>
　除之<lb/>
　水之作也宰相方晨朝未入俄有㫖散朝王曾亟附<lb/>
<pb n="KR2b0025_WYG_009-16b"/>
　中使奏曰天變甚異乃臣等爕理無狀豈可退安私<lb/>
　室恬然自處亟請入見陳所以備禦之道同列有先<lb/>
　歸者聞之皆媿服焉時又傳言汴口決水且大至都<lb/>
　人恐皆欲東奔上以問曾曾曰河決奏未至此第民<lb/>
　間訛言相驚不足慮也已而果然<lb/>
秋七月罷陜西醋務<lb/>
　初陜西轉運置醋務以榷利且請推其法於天下王<lb/>
　曾曰𣙜酒盖出於前代之不得已未能省去若醋又<lb/>
<pb n="KR2b0025_WYG_009-17a"/>
　𣙜則甚矣故罷之<lb/>
減兩川錦綺貢<lb/>
　減嵗貢錦綺鹿胎透背等之半其上供花紗仍令改<lb/>
　織絹以供邉費<lb/>
　明道二年冬又詔以兩川嵗貢綾錦羅綺透背花紗<lb/>
　三之一易為紬絹以供軍需<lb/>
九月廢襄唐二州營田務<lb/>
　以田賦民租收半税先是二州荒田咸平初轉運使<lb/>
<pb n="KR2b0025_WYG_009-17b"/>
　耿望奏置務嵗入甚廣後轉運張巽改其法務遂廢<lb/>
　景徳中轉運許逖復奏興之至是轉運使言其非便<lb/>
　詔遣屯田員外郎劉漢傑按視漢傑言二務共得穀<lb/>
　三十九萬餘石為緡錢十一萬餘而吏與兵俸廩官<lb/>
　牛雜費凡十七萬餘緡得不償失故廢之<lb/>
冬十月甲戌日有食之<lb/>
十二月賑京城饑<lb/>
　凡出米六十萬斛<lb/>
<pb n="KR2b0025_WYG_009-18a"/>
丁夘天聖五年春正月朔旦上皇太后夀于㑹慶殿<lb/>
晏殊罷<lb/>
　殊嘗論張耆不可為樞密使頗忤太后㫖至是因從<lb/>
　幸玉清昭應宫坐以笏擊僕為御史王㳂曹修古所<lb/>
　論罷知宣州俄改應天府殊至府乃大興學校范仲<lb/>
　淹方居母憂殊延之以教諸生自五代以來天下學<lb/>
　廢興自殊始<lb/>
三月親試舉人<lb/>
<pb n="KR2b0025_WYG_009-18b"/>
　賜王堯臣以下三百七十餘人及第出身有差先是<lb/>
　詔禮部勿專用詩賦定去留其以論策兼考之聞喜<lb/>
　宴賜御詩及中庸篇一軸上先命中書錄中庸篇令<lb/>
　張知白進讀至修身治人之道必使反覆陳之是年<lb/>
　正月詔進士奏名勿過五百人諸科勿過千人<lb/>
秦州地震<lb/>
夏四月夀寧觀災<lb/>
五月徳明冦邉守將敗之<lb/>
<pb n="KR2b0025_WYG_009-19a"/>
秋八月解曹修古言職<lb/>
　先是司天監主簿苖舜臣言土宿留參太白晝見詔<lb/>
　日官同考定日官奏土宿留參順不相犯太白晝見<lb/>
　日未過午舜臣等坐妄言災變被罰修古時為監察<lb/>
　御史言日官所定希㫖悦上不足為信今罰舜臣等<lb/>
　其事甚小然恐人人自此畏避佞媚取容以災為福<lb/>
　天變不告所損至大禁中以翡翠羽為服玩詔市於<lb/>
　南越修古以為重傷物命且真宗嘗採狨毛故事未<lb/>
<pb n="KR2b0025_WYG_009-19b"/>
　逺宜罷之時方崇建塔廟議營金閣費不勝計修古<lb/>
　極陳其不可出知歙州<lb/>
九月同華等州旱<lb/>
　秘閣校理謝絳言去年大水今年枯旱皆大異也宜<lb/>
　下罪已之詔修順時之令宣羣臣以導壅斥近倖以<lb/>
　損隂而聖心優柔重在改作號令所發未聞有以當<lb/>
　天心者夫風雨寒暑之於天時為大信也近日制命<lb/>
　有踰宿輒改隨行遽止而欲風雨以信其可得乎天<lb/>
<pb n="KR2b0025_WYG_009-20a"/>
　下之廣萬幾之衆不出房闥豈能盡知而在庭之臣<lb/>
　上下䝉蔽其應不虛兩漢日蝕地震水旱之變則策<lb/>
　免三公以示戒懼陛下進用丞弼極一時之選而天<lb/>
　時未順豈大臣輔佐不明耶陛下信任不篤耶必若<lb/>
　使之宜推心責成以極其效謂之不然則更選賢者<lb/>
　願下詔引咎許之譏切時病罷不急之役省無名之<lb/>
　斂勿崇私恩更進直道至誠動天惠浹於下豈有時<lb/>
　澤之艱哉<lb/>
<pb n="KR2b0025_WYG_009-20b"/>
以程琳為御史中丞<lb/>
　張知白最器琳當除命喜曰不辱吾筆矣琳上疏請<lb/>
　罷土木營造蠲被災郡縣逋租<lb/>
冬十月罷陜西青苗錢<lb/>
　先是陜西糴穀嵗預給青苗價錢至是罷之自後不<lb/>
　復給<lb/>
頒五服勅<lb/>
滑州決河塞<lb/>
<pb n="KR2b0025_WYG_009-21a"/>
　自天禧中河決積九載是秋七月始命治之役之初<lb/>
　興朝議以嵗饑将復罷知滑州冦瑊言病民者在芻<lb/>
　藁耳幸調率已集若積之經年則朽腐為棄物乃詔<lb/>
　訖役以河平百官稱賀遂燕崇徳殿<lb/>
十一月癸丑郊<lb/>
　以翰林學士宋綬攝太僕陪玉輦輅上問儀物典故<lb/>
　綬占對辨給因使綬集官撰集為天聖鹵簿圗記越<lb/>
　明年冬上之<lb/>
<pb n="KR2b0025_WYG_009-21b"/>
十二月以孔道輔為龍圗閣待制<lb/>
　時使契丹未還契丹優人以文宣王為戲道輔艴然<lb/>
　徑出契丹使主客者邀道輔還坐且令謝道輔正色曰<lb/>
　中國與北朝通好以禮文相接今俳優之徒侮慢先<lb/>
　聖而不之禁北朝之過也道輔何謝契丹君臣黙然又<lb/>
　酌大巵謂曰方天寒飲此可以致和氣道輔曰不和<lb/>
　固無害既還言者以為生事且開爭端上問其故道<lb/>
　輔曰契丹比為黒水所破勢甚蹙每漢使至為侮慢<lb/>
<pb n="KR2b0025_WYG_009-22a"/>
　臣若不校恐益易中國上然之道輔孔子四十五代<lb/>
　孫也<lb/>
戊辰天聖六年春正月罷提㸃刑獄<lb/>
　九年十月罷益梓廣南路轉運判官<lb/>
二月大風晝晦<lb/>
張知白薨<lb/>
　知白在相位惜名器無毫髮私常以盛滿為戒雖貴顯<lb/>
　清約如寒士諡曰文節<lb/>
<pb n="KR2b0025_WYG_009-22b"/>
三月丙申朔日有食之<lb/>
以張士遜同平章事<lb/>
　從曹利用之請也<lb/>
作西太一宫<lb/>
夏四月交趾冦邉<lb/>
河北饑<lb/>
　遣使安撫之<lb/>
有星流于西南<lb/>
<pb n="KR2b0025_WYG_009-23a"/>
　大如斗聲如雷自北流于西南光燭殿庭尾長數丈<lb/>
　久之散為蒼白雲上以星變齋居五日降繫囚罷力<lb/>
　役振流民時輔郡又旱㑹命禬禳於文徳殿御史李<lb/>
　佐奏曰天子布政之宫每遇災異輒命緇黄讃咒于<lb/>
　其間非所以嚴外朝也御史鞠詠亦條五事上之<lb/>
五月河北京東蝗<lb/>
六月免瀘戎等州穀税<lb/>
秋七月劉隨罷<lb/>
<pb n="KR2b0025_WYG_009-23b"/>
　出知濟州隨在諫職前後所論甚衆上益明習天下<lb/>
　事而太后猶未歸政隨請軍國常務專取上㫖太后<lb/>
　不悦㑹隨請外因出之<lb/>
江淮兩浙水<lb/>
　遣使安撫<lb/>
蔡齊罷<lb/>
　出知河南府初皇太后出金帛修景徳寺遣内侍羅<lb/>
　崇勲主之齊時為翰林學士命齊為記崇勲隂使人<lb/>
<pb n="KR2b0025_WYG_009-24a"/>
　誘齊曰趣為記當得參知政事齊遲其記不上崇勲<lb/>
　譛於后故出之參知政事魯宗道固爭留之不能得<lb/>
　尋以親老易密州太后諭宰相取記齊始上之<lb/>
八月河北水<lb/>
　遣使安撫<lb/>
河決澶州<lb/>
　命塞之<lb/>
劉筠罷<lb/>
<pb n="KR2b0025_WYG_009-24b"/>
　出知廬州筠三入翰林與楊億齊名世號楊劉<lb/>
錄唐張九齡後<lb/>
九月以陳從易楊大雅知制誥<lb/>
　文自景徳後文士以雕靡相尚一時學者嚮之而從<lb/>
　易獨自守不變與大雅相厚皆好古篤行無所阿附<lb/>
　朝廷欲矯文章之弊故並進之以風天下<lb/>
冬十二月以范仲淹為祕閣校理<lb/>
　初仲淹遭母喪家居自念忠孝者天下之大本也孝<lb/>
<pb n="KR2b0025_WYG_009-25a"/>
　不逮矣忠可忘乎且不可以一心之戚而忘天下之<lb/>
　憂乃條天下之事移書執政曰周漢之興聖賢共理<lb/>
　使天下為富夀數百年則當時致君者功可知矣周<lb/>
　漢之衰奸雄競起使天下為血肉數百年則當時致<lb/>
　君者罪可知矣唐之興衰也亦然我宋之有天下經<lb/>
　營長育以至太平累聖之功大矣然否極者泰窮則<lb/>
　變變則通通則久不知變者其能久乎朝廷久無憂<lb/>
　矣天下久太平矣兵久弗用士曽未教中外方奢侈<lb/>
<pb n="KR2b0025_WYG_009-25b"/>
　百姓反窮困朝廷無憂則苦言難入天下久平則倚<lb/>
　伏可畏兵久不用則武備不堅士曽未教則賢材不<lb/>
　充中外奢侈則國用無度百姓困窮則天下無恩苦<lb/>
　言難入則國聽不聰矣倚伏可畏則奸雄或伺其時<lb/>
　矣武備不堅則戎狄或伺其隙矣賢材不充則名器<lb/>
　或假於人矣國用無度則民力已竭矣天下無恩則<lb/>
　邦本不固矣倘相有思變其道與國家磐固基本使<lb/>
　天下為富為夀數百年相府致君之功也不然但維<lb/>
<pb n="KR2b0025_WYG_009-26a"/>
　持嵗月一旦亂階復作使天下為血為肉數百年亦<lb/>
　相府負天下之過也為今之計正在乎固邦本厚民<lb/>
　力重名器備戎狄杜奸雄明國聽也固邦本者在乎<lb/>
　舉縣令擇郡守厚民力者在乎復游散去冗僣重名<lb/>
　器者在乎慎選舉惇教育備戎狄者在乎育將材實<lb/>
　邉郡杜奸雄者在乎朝廷無過生靈無怨明國聽者<lb/>
　在乎保直人斥佞人又曰人之未病則苦口之藥鮮<lb/>
　進國之未危則逆耳之言鮮用故佞人易進直臣易<lb/>
<pb n="KR2b0025_WYG_009-26b"/>
　退及其既病也藥必錯雜而進故鮮效及其既危也<lb/>
　言必錯雜而用故鮮功朝廷久安苦言不用勢使之<lb/>
　然也伏聞京師去嵗大水今嵗大疫盖京師政教之<lb/>
　所出君相之所居禍未盈而天未絶故鑑戒形焉不<lb/>
　獨恐懼其心必使修省其政國家之徳尚可隆天下<lb/>
　之道尚可行也倘弗懼于心非修其政漸盈于禍漸<lb/>
　絶于天則國家四海將如何哉或謂災祥之數非為<lb/>
　政教審爾九疇之書乃妖言也茍有善則歸諸已有<lb/>
<pb n="KR2b0025_WYG_009-27a"/>
　禍則歸諸人豈聖朝之用心哉願黜術士之言奉先<lb/>
　王之訓必不謬矣必無過矣書凡數千言<lb/>
　先是天聖三年仲淹為大理丞上書請救文弊復武<lb/>
　舉重三館之選賞直諫之臣革賞延之敝且曰臣又<lb/>
　聞古帝王與佞臣治天下天下必亂與忠臣治天下<lb/>
　天下必治然忠臣骨鯁而易疎奸臣柔順而易親柔<lb/>
　順似忠多為美言骨鯁似強多所直諫美言者得進<lb/>
　則佞人盈朝直諫者見疎則忠臣避世王者進退何<lb/>
<pb n="KR2b0025_WYG_009-27b"/>
　以辨之但日聞美言則知佞人未去此國家之可憂<lb/>
　也日聞直諫則知忠臣左右此國家之可喜也伏惟<lb/>
　聖明不可不察自古王者外防夷狄内防姦邪夷狄<lb/>
　侵國姦邪敗徳國侵則害加黎庶徳敗則禍起蕭牆<lb/>
　乃知姦邪之凶甚於夷狄之患伏惟聖明當好正直<lb/>
　以杜姦邪此至要之務也臣又聞人主納逺大之謀<lb/>
　久而成王道納淺末之謀久而成亂政方今聖人在<lb/>
　上賢人在列取舍之際豈其未至然而刑法之吏言<lb/>
<pb n="KR2b0025_WYG_009-28a"/>
　絲髮之重輕錢穀之司舉錙銖之利病則徃徃謂之<lb/>
　急務響應而行或有言政教之流弊議風俗之厚薄陳<lb/>
　聖賢之事業論文武之得失則徃徃謂之迂説廢而<lb/>
　不行豈朝廷薄逺大之謀好淺末之議哉伏望聖慈<lb/>
　納人之謀用人之議不以逺大為迂説以淺末為急<lb/>
　務則王道大成天下幸甚仲淹蘓州人也少有大節<lb/>
　慨然有志於天下常自誦曰士當先天下之憂而憂<lb/>
　後天下之樂而樂其事上遇人一以自信不擇利害<lb/>
<pb n="KR2b0025_WYG_009-28b"/>
　為趨舍其所有為必盡其力曰為之自我者當如是<lb/>
　其成與否有不在我者雖聖賢不能必吾豈茍哉王<lb/>
　曾見而偉之亦知仲淹乃晏殊客也於是殊薦入充<lb/>
　館職曽謂殊曰已為公置不行宜更薦<lb/>
是夏出内藏錢市軍儲<lb/>
　二十萬緡後不盡錄<lb/>
己巳天聖七年春正月曹利用罷<lb/>
　以使相判鄧州尋降知徐州初太后臨朝威震天下<lb/>
<pb n="KR2b0025_WYG_009-29a"/>
　中人與貴戚稍能軒輊為禍利用以勲舊自居凡内<lb/>
　降恩力持不與左右多怨或屢卻而不復下則有黽<lb/>
　勉從之者久之人測知其然或紿后曰䝉恩得内降<lb/>
　雖屢却于樞密院今利用之家媪隂諾臣請可必得<lb/>
　矣下之而驗后疑其私頗銜怒内侍羅崇勲嘗得罪<lb/>
　后使利用召戒飭之利用去其冠幘罪詈斥良久崇<lb/>
　勲恥恨㑹利用從子汭為趙州監押而州民有詣闕<lb/>
　訴其不法者奏上崇勲方侍即請行乃詔王博文等<lb/>
<pb n="KR2b0025_WYG_009-29b"/>
　與崇勲同徃鞫之博文希太后㫖縱崇勲窮按其獄<lb/>
　汭坐被酒衣黄衣令人呼萬嵗杖死且傅致汭辭云<lb/>
　利用實教之上以問輔臣皆顧望未有對者張士遜<lb/>
　徐曰此獨不肖子為之利用大臣宜不知状王曾亦<lb/>
　為解后曰卿嘗言利用横今何解也曾曰利用恃恩<lb/>
　臣故以理折之今加以大惡則非臣所知也利用黨<lb/>
　皆畏罪亦從而毁之獨羣牧判官司馬池颺言稱其<lb/>
　枉朝廷亦不問利用復坐貸景靈宫錢貶崇信軍節<lb/>
<pb n="KR2b0025_WYG_009-30a"/>
　度副使房州安置命内侍楊懐敏䕶送行至襄陽驛<lb/>
　懐敏不肯前以語逼之利用素剛遂投繯而死以暴<lb/>
　卒聞<lb/>
二月視魯宗道疾臨其喪<lb/>
　宗道屢有獻替太后嘗問唐武后何如主對曰唐之<lb/>
　罪人也幾危社稷后黙然時有請立劉氏七廟者后<lb/>
　以問輔臣皆不敢對宗道獨曰不可退謂同列曰若<lb/>
　立劉氏七廟如嗣君何時將幸慈孝寺后欲以大安<lb/>
<pb n="KR2b0025_WYG_009-30b"/>
　輦前上行宗道以婦人有三從之義爭之后乃命輦<lb/>
　後乗輿行時貴戚用事者莫不憚之目為魚頭參政<lb/>
　因其姓且言骨鯁也諡肅簡<lb/>
張士遜罷<lb/>
　出知江寕府士遜之相曹利用之薦也利用慿寵自<lb/>
　恣士遜依違其間時人目之為和鼓利用既斥士遜<lb/>
　亦罷<lb/>
以吕夷簡同平章事<lb/>
<pb n="KR2b0025_WYG_009-31a"/>
賑河北水灾<lb/>
　是秋復大水遣使安撫之<lb/>
閏月禁剏寺觀<lb/>
復制舉等科<lb/>
　六科以待京朝官増置書判拔萃科以待選人髙蹈<lb/>
　丘園沉淪草澤茂材異等三科以待布衣武舉以待<lb/>
　方畧勇力之士其法先上藝業于有司有司校之然<lb/>
　後試秘閣中格然後天子親策之若武舉則仍閲其<lb/>
<pb n="KR2b0025_WYG_009-31b"/>
　騎射焉初盛度請于真宗請設科以取士景徳二年<lb/>
　遂設六科盖因度之議也及議封禪吏部科目皆廢<lb/>
　夏竦執政建請復置上從之<lb/>
復理檢院<lb/>
　仍命中丞領使時上封者言自至道三年廢理檢院<lb/>
　而下情寢不上聞乃詔復置其登聞檢院匭函改為<lb/>
　檢<hi>闕</hi>如指陳軍國大事並赴檢院令畫時進入常事<lb/>
　五日一進其稱寃濫枉屈而檢院鼓院不為進者並<lb/>
<pb n="KR2b0025_WYG_009-32a"/>
　許詣理檢使審問以聞<lb/>
三月給契丹流民田<lb/>
　契丹饑流民至境上上曰皆吾赤子也可不賑救之<lb/>
　詔給以唐鄧州間田仍令所過州縣給食<lb/>
復轉對<lb/>
　上廣開言路設制策之科建登聞之匭以達芻言尚<lb/>
　慮朝廷恥於自列復下是詔令極言時政得失在外<lb/>
　者實封以聞既而上謂輔臣曰宜増朋黨之戒盖患<lb/>
<pb n="KR2b0025_WYG_009-32b"/>
　羣臣為私也於是羣牧判官龐籍司馬池皆因轉對<lb/>
　言事籍言舊制不以國馬假臣下重武備也樞密院<lb/>
　以帶甲馬二借内侍楊懐敏羣牧覆奏乃賜一馬三<lb/>
　日而復借之數日而復罷樞密掌機命反覆如此平<lb/>
　時百官奏事上前不自批章止得送中書樞密院盖<lb/>
　防偏請以唘倖門近日傳宣内降寖多於舊臣恐法<lb/>
　度自是隳也池言唐制詔書之出有不便者門下得<lb/>
　以封還今門下雖有封駁之名而詔書一切自中書<lb/>
<pb n="KR2b0025_WYG_009-33a"/>
　下非所以防過舉也時内侍皇甫繼明兼領估馬司<lb/>
　自言估馬有羡利乞遷官事下羣牧司閲無羡利繼<lb/>
　明方用事自制置以下皆欲附㑹為奏池獨不可既<lb/>
　而除池開封推官敇至閣門為繼明黨所沮而罷<lb/>
夏四月大赦<lb/>
　京師自三月朔雨不止前赦一夕而霽<lb/>
李徳政封交趾郡王<lb/>
　徳政來告其父公藴卒詔加封爵<lb/>
<pb n="KR2b0025_WYG_009-33b"/>
六月大雨震電玉清昭應宫灾<lb/>
　為屋二千六百餘楹至曉而盡獨長生崇夀殿存焉<lb/>
　皇太后泣謂輔臣曰先帝力成此宫一夕延燔殆盡<lb/>
　猶幸一二小殿存爾范雍揣后意即抗言曰不若燔<lb/>
　之盡也且先朝以此竭天下之力遽罹灰燼非出人<lb/>
　意如因其存將又葺之則民不堪命非所以祗天威<lb/>
　也吕夷簡亦推洪範灾異以諫后黙然<lb/>
　滎陽縣尉蘓舜欽上疏曰積隂生陽陽生則火災見<lb/>
<pb n="KR2b0025_WYG_009-34a"/>
　焉乗夏之氣發洩於玉清昭應宫雷雨雜下烈熖四<lb/>
　起樓觀萬疊數刻而盡非慢於火備乃天之垂戒也<lb/>
　陛下當責躬下詔罷非業之作拯失職之民察輔弼<lb/>
　及左右無禆國體者罷之竊㺯威權者去之念政刑<lb/>
　之失收芻蕘之論庶幾變灾為福浹日之間未聞為<lb/>
　此而將計工役以圗修復都人聞之駭惑聚首横議<lb/>
　咸謂非宜舜欽易簡孫也<lb/>
　有司舉火所從起繫守衛者于御史獄議者又疑復<lb/>
<pb n="KR2b0025_WYG_009-34b"/>
　修中丞王曙言魯桓僖宫灾孔子以為桓僖親盡當<lb/>
　毁漢遼東髙廟不當居陵旁故灾所建宫非應經義<lb/>
　思灾變之來若有警者願罷之以應天變右司諫范<lb/>
　諷亦言此天之戒告乃復置獄窮治非所以應天也<lb/>
　又曰山木已盡人力已竭宫必不成上與皇太后感<lb/>
　悟遂薄守衛者罪詔罷修宫以所存殿為萬夀殿觀<lb/>
王曾罷<lb/>
　先是后受册攝御大安殿曾執以為不可后左右姻<lb/>
<pb n="KR2b0025_WYG_009-35a"/>
　家稍通謁曾多所裁制后滋不悦㑹昭應宫灾罷相<lb/>
　出知兖州<lb/>
　曾所進退士人莫有知者范仲淹嘗以問曾曾曰夫<lb/>
　執政者恩欲歸已怨使誰當仲淹服其言<lb/>
秋七月罷諸宫觀使<lb/>
八月丁夘朔日有食之<lb/>
罷職田<lb/>
　上封者言天下職田不均於量詔以其租送官計所<lb/>
<pb n="KR2b0025_WYG_009-35b"/>
　直均給之<lb/>
冬十月京師地震<lb/>
十一月范仲淹罷<lb/>
　時上率以冬至上皇太后夀于㑹慶殿仲淹為秘閣校<lb/>
　理因冬至上夀奏疏言天子有事親之道無為臣之<lb/>
　禮有南面之位無北面之儀若奉親于内行家人禮<lb/>
　可也今顧與百官同列虧君體損主威不可為後世<lb/>
　法疏入不報晏殊初薦仲淹為館職聞之大懼召仲<lb/>
<pb n="KR2b0025_WYG_009-36a"/>
　淹詰以狂率邀名且將累薦者仲淹正色抗言曰仲<lb/>
　淹謬辱公舉每懼不稱為知己羞今日反以忠直獲<lb/>
　罪門下殊不能荅仲淹退又作書遺殊申理前奏不<lb/>
　少屈殊卒媿謝焉又奏疏請皇太后還政亦不報遂<lb/>
　乞補外尋出為河南府通判<lb/>
庚午天聖八年春正月曹瑋薨<lb/>
　瑋將兵幾四十年未嘗少失利雖不如其父之寛然<lb/>
　自為一家鎮天雄日契丹使過必隂勅其下毋敢疾<lb/>
<pb n="KR2b0025_WYG_009-36b"/>
　趨者在渭州或告戍卒叛入夏州方對客奕碁遽曰<lb/>
　吾使之去爾勿言也繼遷聞之即斬叛者投其首境<lb/>
　上環属羌土田多為邉人市致單弱不能自存瑋盡<lb/>
　令還其故田後有犯者徙其家内地始置弓箭手規<lb/>
　塞上棄地使人相角力勝者給二頃再經秋穫課市<lb/>
　馬一馬必勝甲然後官為印益賦田五十畆至三百<lb/>
　人以上團為一指揮即要害䖏為築堡使自塹其地<lb/>
　為方田以環之及立馬社一馬死衆為出錢市馬又<lb/>
<pb n="KR2b0025_WYG_009-37a"/>
　制羌属百長以上其百領為族軍主將校止於本軍<lb/>
　叙進不徙他軍以其習知虜情與山川形勢也所措<lb/>
　置大抵如此後皆以為法云<lb/>
作㑹聖宫<lb/>
　于西京永安縣越明年二月成奉太祖太宗真容御<lb/>
　容<lb/>
三月親試舉人<lb/>
　賜進士王拱夀以下及諸科及第出身有差凡八百<lb/>
<pb n="KR2b0025_WYG_009-37b"/>
　餘人詔更拱夀名曰拱辰<lb/>
夏五月大雨雹<lb/>
六月親試書判拔萃科及武舉<lb/>
　得余靖尹洙武舉十二人<lb/>
　景祐四年韓億言武臣宜知兵機而禁不得傳請纂<lb/>
　其要以授之於是出神武秘畧以賜邉臣<lb/>
秋七月策制科<lb/>
　賢良方正能直言極諫科何詠茂材異等富弼<lb/>
<pb n="KR2b0025_WYG_009-38a"/>
九月罷轉對<lb/>
　自復轉對言事者頗衆大臣不悦故復罷之<lb/>
冬十月除解鹽禁<lb/>
　行通商法先是天聖初置司議茶鹽利害因言解鹽<lb/>
　兩池舊募商人入錢在京榷貨務乾興初計嵗入纔<lb/>
　二十三萬緡視天禧中年數損十四萬請罷之專令<lb/>
　入中並邉芻粟久之復令入錢于京從商人所便時<lb/>
　解鹽皆𣙜之民困於轉輸至是上書者言縣官禁鹽<lb/>
<pb n="KR2b0025_WYG_009-38b"/>
　利微而害博兩池積鹽為阜數莫可校請聽通商遜<lb/>
　命學士盛度中丞王隨與胡則議更其制度等上通<lb/>
　商五利於是詔弛其禁聽商入錢若金銀在京𣙜貨<lb/>
　務受鹽兩池而人便之詔下蒲解之民皆作感聖恩<lb/>
　齋自是雖商錢流行而嵗課入官者耗矣<lb/>
置天章閣待制<lb/>
　以鞠詠范諷為之<lb/>
　越明年王鬷杜衍並加是職時馬季良上言京師賈<lb/>
<pb n="KR2b0025_WYG_009-39a"/>
　人常以賤價居茶鹽交引請官置務收市之季良方<lb/>
　用事有司莫敢忤其意鬷獨不可曰與民競利豈國<lb/>
　體耶它日上見鬷勞之曰官商交引賴卿力言罷之<lb/>
　甚善有司臨事當如是也薛顔死其家屬衍為墓誌<lb/>
　衍卻之及在三司因奏事上謂衍曰薛顔有醜行卿<lb/>
　不與誌墓誠清識也自是有意大用<lb/>
十一月戊辰郊<lb/>
抑勢要<lb/>
<pb n="KR2b0025_WYG_009-39b"/>
　是嵗引改官人李師錫薦舉凡三十餘人上知其為<lb/>
　王徳用甥曰但薦勢要使寒士何由進止令循資其<lb/>
　後胡旦子宗克以磨勘保官多亦止循資<lb/>
髙麗來貢<lb/>
辛未天聖九年春二月復職田<lb/>
䖏女真降人于濠州<lb/>
　晏竭等一百餘人八十四人自登州來内附詔徙濠<lb/>
　州給田䖏之<lb/>
<pb n="KR2b0025_WYG_009-40a"/>
三月賜青州州學九經<lb/>
　從王曾之請也自是州郡當立學者皆得賜書矣<lb/>
夏五月親試書判拔萃科<lb/>
秋七月命陳執中赴諫院供職<lb/>
　國朝承五代之弊官失其守故官職差遣離而為二<lb/>
　官號纔以定俸入而不親其職事諫議大夫司諌正<lb/>
　言皆須别降敇許赴諫院供職者乃曰諫官執中初<lb/>
　權度支判官至是罷權<lb/>
<pb n="KR2b0025_WYG_009-40b"/>
冬十月宋綬罷<lb/>
　自翰林學士出知順天府時太后循稱制五日一御<lb/>
　承明殿垂簾決事而上未始獨對羣臣也綬言唐先天<lb/>
　中睿宗為太上皇五日一受朝䖏分軍國重務除三<lb/>
　品以上官決重刑明皇日聽朝除三品以下決徒刑<lb/>
　今宜約先天制度令羣臣對前殿非軍國大事及除<lb/>
　拜皆前殿取㫖書上忤太后意故令出守侍御史知<lb/>
　雜事劉隨殿中侍御史郭勸並言綬有辭學當留本<lb/>
<pb n="KR2b0025_WYG_009-41a"/>
　朝不宜處外不聽<lb/>
閏月宴孫奭於太清樓<lb/>
　奭時為翰林侍講學士每御經筵設象架皮書策外<lb/>
　向以便侍講讀奭年髙視昏或隂雨即每移御坐於<lb/>
　閣外奭每講至前世亂君亡國必反復規諷上竦然<lb/>
　聽之嘗書無逸圗以進上施於講閣三請致仕不許<lb/>
　奭以年逾七十固請泣下上亦惻然以不得請求近<lb/>
　郡命知兖州仍詔須宴而後行宴日召太子少保致<lb/>
<pb n="KR2b0025_WYG_009-41b"/>
　仕晁迥上各賜以飛白書詔侍臣即席賦詩太后特<lb/>
　出禁中珍器勸奭及迥所以寵賚之甚厚及行賜宴<lb/>
　瑞聖園又賜詩詔近臣皆賦<lb/>
　寳元間翰林侍講學士梅詢以足疾請外補出知許<lb/>
　州故事侍讀學士無出外者天禧中張知白罷參知<lb/>
　政事領此職出知大名府非歴二府而出者自詢始<lb/>
十一月除兩川礬禁<lb/>
解曹修古等言職<lb/>
<pb n="KR2b0025_WYG_009-42a"/>
　初太后兄子劉從徳以外家故恩寵無比從徳死以<lb/>
　遺表推恩錄内外姻戚及僮僕凡八十人待制馬季<lb/>
　良集賢校理錢曖皆緣遺奏超授官秩於是御史曹<lb/>
　修古郭勸楊偕及推直官段少連皆上言推恩太濫<lb/>
　太后怒出修古同判杭州未行改知興化軍勸偕監<lb/>
　濰州舒州税少連漣水軍監酒修古鯁直有氣節當<lb/>
　太后臨朝權倖用事人人顧望畏忌而修古遇事輒<lb/>
　言無所回撓尋卒于官貧不能歸𦵏賓佐賻錢五十<lb/>
<pb n="KR2b0025_WYG_009-42b"/>
　萬季女泣白其母曰奈何以是累吾先人也卒拒不<lb/>
　納上思其忠贈右諫議大夫賜其家錢二十萬修古<lb/>
　無子官其壻劉勳<lb/>
是嵗契丹主隆緒死子宗真立<lb/>
　隆緒自與朝廷通好嵗貢方物無巨細必親閲之守<lb/>
　約甚堅至是病劇召東平王蕭孝先使輔立其子宗<lb/>
　真且戒毋失朝廷信誓隆緒妻號齊天聖后妾號順<lb/>
　聖元妃順聖生宗真小名茂布固隆緒遺命以齊天<lb/>
<pb n="KR2b0025_WYG_009-43a"/>
　為皇太后順聖為皇太妃順聖匿之乃自為皇太后<lb/>
　令人誣告齊天謀叛縊殺之於是宗真立改元景福<lb/>
　諡其父曰天輔皇帝廟號聖宗上聞其喪為輟視朝<lb/>
　七日遣使慰之及賀宗真立宗真明年改元重<lb/>
　熙<lb/>
壬申明道元年春二月三朝寳訓成<lb/>
　初王曾為相言唐有貞觀政要今欲求祖宗事不入<lb/>
　正史者别為一書從之至是成號三朝寳訓<lb/>
<pb n="KR2b0025_WYG_009-43b"/>
以張士遜同平章事<lb/>
册上母順容李氏為宸妃是日薨<lb/>
　初皇太后以上為已子而順容李氏黙黙䖏先朝嬪<lb/>
　御中未嘗自異人畏后亦無敢言者至是疾革進位<lb/>
　是日薨<lb/>
　始宫中未治喪吕夷簡奏事簾前因曰聞有宫嬪亡<lb/>
　者后矍然曰宰相亦與宫中事耶引上偕起有頃獨<lb/>
　出曰卿何為間我子母也夷簡曰太后他日不欲全<lb/>
<pb n="KR2b0025_WYG_009-44a"/>
　劉氏乎司天希后㫖言嵗月𦵏未利夷簡黜其説於<lb/>
　是三宫發哀成服備宫服𦵏之仍命三司使晏殊為<lb/>
　墓記<lb/>
三月竄林獻可<lb/>
　坐上書請太后還政忤后㫖也竄于嶺南於是御史<lb/>
　張存言陛下嗣統以來延納至言罔有忌諱人情欣<lb/>
　然自秋前忽罷百官轉對又去冬御史曹修古等皆<lb/>
　以言事忤㫖降黜近復聞進士林獻可因上封事逺<lb/>
<pb n="KR2b0025_WYG_009-44b"/>
　竄自爾中外惶惑盖忠直之言逆耳人君聽之甚難<lb/>
　佞䛕之辭遜志人君納之甚易是以自昔為佞者多<lb/>
　效忠者少遂使人君多聞其美鮮知其失是以政之<lb/>
　理亂民之疾苦事之安危俗之衰敝或乃壅而不聞<lb/>
　此非人君之要道也<lb/>
江淮旱<lb/>
　遣使體量安撫<lb/>
蠲婺秀州身丁錢<lb/>
<pb n="KR2b0025_WYG_009-45a"/>
　轉運司言大中祥符六年已放諸路丁身錢而二州<lb/>
　輸錢如故詔蠲之<lb/>
夏四月<lb/>
秋七月置諫院<lb/>
　先朝雖除諫官未嘗置院至是因諫官陳執中之請<lb/>
　而置之<lb/>
八月授嘉勒斯賚温博竒官<lb/>
　邈川雅仁結二部首領也初嘉勒斯賚與曹瑋戰三都<lb/>
<pb n="KR2b0025_WYG_009-45b"/>
　谷不勝又襲西涼兵敗遂與立遵不協更徙邈川用<lb/>
　温博竒為倫布數使人來秦州求内属於是命嘉勒斯<lb/>
　賚為寧逺大將軍博竒為歸化將軍既而博竒作亂<lb/>
　斯賚集兵殺之乃徙居青唐<lb/>
大内災<lb/>
　延燒崇徳長春滋福㑹殿崇徽天和承明延慶八殿<lb/>
　上與皇太后避火于苑中移延福殿百官晨朝而宫<lb/>
　門不開輔臣請對上御拱宸門追班百官拜樓下吕<lb/>
<pb n="KR2b0025_WYG_009-46a"/>
　夷簡不拜上使人問其故曰宫庭有變羣臣願一見<lb/>
　清光上舉簾見之乃拜有司究火所起多引宫人屬<lb/>
　吏御史蔣堂言火起無跡安知非天意陛下宜修徳<lb/>
　應變有司乃欲歸咎宫人宫人屬吏何求不可而遂<lb/>
　賜之死是重天譴也時宦者治獄得縫人火斗已誣<lb/>
　伏下開封府使具獄知府程琳辨其非是乃命工圗<lb/>
　火所經處且言後宫人多此殆天災不可以罪人殿<lb/>
　中丞滕宗諒秘書丞劉越皆上疏諫宗諒曰婦人柔<lb/>
<pb n="KR2b0025_WYG_009-46b"/>
　弱何求不可萬一懐寃足累和氣上為罷詔獄宗諒<lb/>
　又言國家以火徳王天下火失其政由政失其本因<lb/>
　請皇太后還政而越亦言之<lb/>
求直言<lb/>
大赦<lb/>
九月重作受命册寳<lb/>
　以舊册寳為宫火所焚也<lb/>
冬十一月大内成<lb/>
<pb n="KR2b0025_WYG_009-47a"/>
　先是内藏出金銀器與左藏緡錢二十萬助修大内<lb/>
　至是成改崇徳殿曰紫宸長春殿曰垂拱滋福殿曰<lb/>
　皇儀㑹殿曰集英承明殿曰瑞明延慶殿曰福寧崇<lb/>
　徽殿曰寳慈天和殿曰觀文大寧門曰宣祐宣和門<lb/>
　曰迎陽左右勤政門曰左右嘉福後又改正陽門曰<lb/>
　宣徳大安殿曰大慶端明殿曰延和<lb/>
恭謝大安殿大赦改元<lb/>
元昊封西平王<lb/>
<pb n="KR2b0025_WYG_009-47b"/>
　兼定難節使初徳明娶三姓宻穆克氏生元昊黙宻氏<lb/>
　生成遇額藏渠懐氏生成嵬元昊小名葉邁羌語謂<lb/>
　惜為葉福貴為邁元昊性鷙猜忌通漢文字數諫徳<lb/>
　明毋臣中國徳明曰吾族三十年衣錦綺此聖宋天<lb/>
　子恩不可負也元昊曰英雄之生當王霸爾何錦綺<lb/>
　為至是徳明死遂命元昊襲爵時改元明道而元昊<lb/>
　避其父名自稱顯道<lb/>
癸酉明道二年春正月振江淮饑<lb/>
<pb n="KR2b0025_WYG_009-48a"/>
　賜米百萬斛<lb/>
二月有星孛于東北<lb/>
　光芒長二尺司天言含譽星見然觀者皆以為彗<lb/>
皇太后朝饗太廟<lb/>
　去冬詔以來年耕籍田先請皇太后恭謝太廟罷南<lb/>
　郊禮及議后謁廟儀注后欲被天子黼冕參知政事<lb/>
　薛奎曰必御此若何為拜固執以為不可卒不見聽<lb/>
　至是后服褘衣乗玉輅至太廟改衮衣儀天冠朝饗<lb/>
<pb n="KR2b0025_WYG_009-48b"/>
　皇太妃亞獻皇后終獻<lb/>
親耕籍田<lb/>
大赦<lb/>
兩川饑<lb/>
　遣使體量安撫<lb/>
三月大赦<lb/>
　以皇太后不豫故也<lb/>
皇太后崩遺誥尊皇太妃楊氏為皇太后<lb/>
<pb n="KR2b0025_WYG_009-49a"/>
　遺誥尊皇太妃楊氏為皇太后與皇帝同議軍國事<lb/>
　後名所居宫曰保慶稱保慶太后<lb/>
　上見輔臣泣曰太后疾不能言而猶數引其衣若有<lb/>
　所屬何也薛奎曰其在黼冕也然服之豈可見先帝<lb/>
　乎上悟卒以后服斂<lb/>
　閣門趣百官賀楊太后中丞蔡齊目吏毋追班乃入<lb/>
　白執政曰上春秋長習知天下情偽今始親政事豈<lb/>
　宜使女后相繼稱制乎遂詔刪去遺誥之語<lb/>
<pb n="KR2b0025_WYG_009-49b"/>
　禮院言百官上楊太后牋曰陛下稱敇㫖或懿慈而<lb/>
　不表從之<lb/>
　初小臣方仲弓上書請依武后故事立劉氏廟而程<lb/>
　琳亦獻武后臨朝圗太后擲其書于地曰吾不作此<lb/>
　負祖宗之事太后稱制凡十一年以上幼沖乃諭輔<lb/>
　臣曰皇帝聽斷之暇宜詔名儒講習經書以輔其徳<lb/>
　於是設幄崇政殿之西廡而日命近臣侍講讀丁謂<lb/>
　曹利用既以侮權貶竄天下惕然畏之晚年稍進外<lb/>
<pb n="KR2b0025_WYG_009-50a"/>
　家而任信内官上春秋髙猶不知為宸妃所出終太<lb/>
　后之世無毫髮間隙盖上能盡孝而太后亦慈愛保<lb/>
　䕶之至也<lb/>
　時言事者多暴垂簾時事右司諫范仲淹曰太后受<lb/>
　遺先帝保佑聖躬者十餘年宜掩其小故以全大徳<lb/>
　於是詔戒中外毋得言垂簾事<lb/>
夏四月追尊宸妃李氏為皇太后<lb/>
　後諡曰荘懿太后既崩左右有以宸妃事聞者上號<lb/>
<pb n="KR2b0025_WYG_009-50b"/>
　慟累日不絶乃追加尊號<lb/>
　初三司使晏殊為宸妃墓誌云生一女早卒無子至<lb/>
　是上出誌文示宰臣曰先后誕育朕躬殊為侍從安<lb/>
　得不知此何意也吕夷簡曰宫中事秘臣備位宰臣<lb/>
　但知其畧殊之不審理容有之然方太后臨朝若明<lb/>
　言先后實生聖躬事得安否上黙然<lb/>
上始親政<lb/>
　詔宗戚毋得禁中通表祈恩凡傳宣内批有司未得<lb/>
<pb n="KR2b0025_WYG_009-51a"/>
　即行者審取䖏分於是中外聞之大悦吕夷簡以上<lb/>
　始親政事手疏陳八事曰正朝綱塞邪徑禁貨賂辨<lb/>
　佞壬絶女謁疎近習罷力役節冗費勸上語甚切<lb/>
　上嘗謂輔臣曰朕每退朝凡天下之奏必親覽之夷<lb/>
　簡曰若小事皆關聽覽恐非所以輔養聖神上曰朕<lb/>
　承先帝之託况以萬幾之重敢自泰乎<lb/>
　又曰朕日不欲事珍美衣服多以縑繒為之至屢經<lb/>
　澣濯而宫人或以為笑太官進膳有蟲在食器中朕<lb/>
<pb n="KR2b0025_WYG_009-51b"/>
　掩而不言恐罪及有司也夷簡曰陛下孝以奉先儉<lb/>
　以臨下雖古盛徳何以加此上曰此偶與卿等言之<lb/>
　非欲聞於外嫌其近名爾<lb/>
吕夷簡罷<lb/>
　張耆夏竦陳堯佐范雍趙稹晏殊並罷上與夷簡謀<lb/>
　以耆竦等皆太后所任用悉罷之退告郭皇后后曰<lb/>
　夷簡獨不附太后耶但多機巧善應變耳由是並罷<lb/>
　夷簡及宣制夷簡方押班聞唱其名大駭不知其故<lb/>
<pb n="KR2b0025_WYG_009-52a"/>
　而夷簡素厚内侍副都知閻文應因使為中詗久之<lb/>
　乃知事由皇后云<lb/>
以李迪同平章事<lb/>
王徳用簽署樞密院事<lb/>
　初徳用為步軍副都指揮使時太后臨朝有求内降<lb/>
　補軍吏者徳用曰補吏軍政也敢挾此干軍政乎不<lb/>
　與后固欲與之卒不奉詔太后之喪有司請衛士坐<lb/>
　甲徳用曰故事無為后䘮坐甲者久不奉詔<lb/>
<pb n="KR2b0025_WYG_009-52b"/>
五月焚垂簾儀制<lb/>
　詔從殿中侍御史龎籍之請也籍又奏陛下躬親萬<lb/>
　幾用人宜辨邪正防朋黨勿使受恩人主歸善權臣<lb/>
　進擢近列願采公論毋令出於執政孔道輔嘗謂人<lb/>
　曰言事官多觀望宰相意獨龎君可謂天子御史<lb/>
罷羣牧制置使<lb/>
六月甲午朔日有食之<lb/>
京東江淮饑<lb/>
<pb n="KR2b0025_WYG_009-53a"/>
　命陳執中范仲淹二人分路安撫仲淹時為右司諫<lb/>
　以江淮京東災傷請遣使巡行未報仲淹請間曰宫<lb/>
　掖中半日不食當如何今數路艱食安可置而不恤<lb/>
　乃以命仲淹仲淹奉使所至開倉廩賑乏絶禁淫祀<lb/>
　奏蠲廬舒折役茶江東丁口鹽錢饑民有食烏昧草<lb/>
　者擷草進御請示六宫貴戚以戒侈心又以為今東<lb/>
　南一饑公私空竭其病在於用度不節乃條上八事<lb/>
　上嘉納之<lb/>
<pb n="KR2b0025_WYG_009-53b"/>
兩京河陜路蝗<lb/>
　食草木殆盡<lb/>
詔省尊號<lb/>
　以旱故詔省睿文聖武四字<lb/>
求直言<lb/>
秋八月置端明殿學士<lb/>
　以宋綬為之綬因言帝王御天下在總攬威柄自陛<lb/>
　下躬親萬務宜懲違革弊以新百姓之耳目而賞罰<lb/>
<pb n="KR2b0025_WYG_009-54a"/>
　號令未能有過於垂簾之日盖頃者恩出太后今又<lb/>
　出大臣大臣市恩以招權小人趨利以售進此風浸<lb/>
　長有蠧邦政太宗嘗曰國家若無外憂必有内患外<lb/>
　憂不過邉事皆可預防至奸邪共濟必為内患深可<lb/>
　憂也真宗亦曰唐朝朋黨尤甚以至王室卑弱願陛<lb/>
　下思祖宗之訓念王業之艱整齊紀綱正在今日越<lb/>
　明年綬以上春秋髙天下無事上言自古守成之君<lb/>
　皆兢兢抑畏不忘顧省何者人心逸於久安而患害<lb/>
<pb n="KR2b0025_WYG_009-54b"/>
　生於所忽故常立防於無事之始銷變於未萌之前<lb/>
　願敇羣司勿以承平自怠又言馭下之道有三臨事<lb/>
　尚乎守當機貴乎斷兆謀先乎密能守則奸莫由移<lb/>
　能斷則邪莫由惑能密則事莫能變斯安危之所繫<lb/>
　願陛下深念之<lb/>
出内藏錢賜三司<lb/>
　凡百萬緡三司言自籍田後繼有賞賚用度不足請<lb/>
　假於内藏上因謂宰相張士遜曰國家禁錢本無内<lb/>
<pb n="KR2b0025_WYG_009-55a"/>
　外盖以助經費耳對曰不然則有司未免侵漁百姓<lb/>
　也尋又出内藏絹代京東嵗輸景祐四年内藏庫言<lb/>
　自天禧三年嵗斥緡錢六十萬以助三司即詔毋得<lb/>
　更貸而明道距今纔四年所貸錢帛凡九百餘萬請<lb/>
　以舊詔申飭之然三司迫於用度緩急不能無請上<lb/>
　亦無所吝焉<lb/>
冬十月葬莊獻明肅皇后章懿皇后<lb/>
　祔𦵏永定陵神主並祔奉慈廟國朝皇后二諡稱制<lb/>
<pb n="KR2b0025_WYG_009-55b"/>
　者則加四諡先是錢惟演請以章獻明肅章懿並祔<lb/>
　真宗之室詔禮院議禮官言夏商以來父昭子穆皆<lb/>
　有配坐每室一帝一后禮之正儀開元肅明皇后始<lb/>
　有並祔惟演引唐武宗母韋太后祔穆宗孝明孝章<lb/>
　祔太祖故事穆宗惟以韋太后配更無别后太祖未<lb/>
　嘗以孝章配伏尋先帝以懿徳配饗太宗及明徳園<lb/>
　陵禮畢遂得升祔元徳自追尊後凡十七年始克升<lb/>
　配今章穆著位長秋祔食真宗斯為正禮章獻母儀<lb/>
<pb n="KR2b0025_WYG_009-56a"/>
　天下與明徳例同莊懿帝母之尊與元徳例同然前<lb/>
　代無同日並祔之文惟上裁之詔三省與禮官更議<lb/>
　皆謂章穆皇后位崇中壼與懿徳皇后無異已祔真<lb/>
　宗廟室自叶一帝一后之文章獻明肅䖏坤元之尊<lb/>
　章懿感日符之貴皆功徳莫與為比謂宜崇建新廟<lb/>
　同殿異室嵗時薦享一用太廟之儀仍别立廟名以<lb/>
　崇世享於是有司請以奉慈為名詔從之至慶厯五<lb/>
　年用禮院議遷祔二后於真宗廟室序於章穆之次<lb/>
<pb n="KR2b0025_WYG_009-56b"/>
　是時詔尚書省集議帶職官並赴既而宗正丞趙良<lb/>
　規言若三省悉集則帶職官皆赴景祐四年御史臺<lb/>
　又奏尚書省集議亦皆赴但依兩制班别一行坐如<lb/>
　臺省畢集則各自作行其書議亦如之上參以諸議<lb/>
　乃詔三司副使以上不赴如議大事特令赴省即别<lb/>
　設坐<lb/>
張士遜罷<lb/>
　判河南府先是天下旱蝗仍見士遜居首相不能有<lb/>
<pb n="KR2b0025_WYG_009-57a"/>
　所發明上頗復思吕夷簡適臺臣有議其他過者遂<lb/>
　罷制詞猶以均勞佚為名也<lb/>
以吕夷簡為平章事<lb/>
　夷簡嘗奏令參知政事宋綬類中書總例景祐二年<lb/>
　上之凡四百二十九册夷簡語人曰自吾有此例使<lb/>
　一庸夫執之皆可為宰相矣<lb/>
十一月追册美人張氏為皇后<lb/>
　上雅意所屬故也<lb/>
<pb n="KR2b0025_WYG_009-57b"/>
贈冦準官<lb/>
　贈中書令復萊國公賜諡忠愍<lb/>
十二月復提㸃刑獄<lb/>
令轉運嵗出巡<lb/>
　徧歴所部止以兩吏自隨委諸州具所至月日以聞<lb/>
修周廟<lb/>
嚴選用臺官法<lb/>
　先是宰相李迪除張沔韓瀆為臺官言者謂臺官必<lb/>
<pb n="KR2b0025_WYG_009-58a"/>
　由中㫖乃祖宗法也既數月吕夷簡復入相因議其<lb/>
　事於上前上曰祖宗法不可壊也宰相自用臺官則<lb/>
　宰相過失無敢言者矣迪等皆惶恐遂出沔知信州<lb/>
　瀆知岳州仍詔自今臺官有缺非中丞知雜保薦者<lb/>
　毋得除授<lb/>
出宫人<lb/>
　上時屢出宫人吕夷簡曰此聖朝美事然民間物貴<lb/>
　恐出宫或有失所者亦宜念之上因曰曩者大后臨<lb/>
<pb n="KR2b0025_WYG_009-58b"/>
　朝臣僚戚屬多進女口入宫今已悉遣還其家矣<lb/>
廢皇后郭氏出臺諫官孔道輔范仲淹<lb/>
　先是美人尚氏於上前有侵皇后語后不勝忿批其<lb/>
　頰上自起救之誤批上頸上大怒入内都知閻文應<lb/>
　因與上謀廢后且勸上以爪痕示執政上乃示宰臣<lb/>
　吕夷簡且告之故夷簡以前罷相故怨后乃曰古亦<lb/>
　有之乃詔皇后願入道宜封淨妃玉京沖妙仙師賜<lb/>
　名清悟於是中丞孔道輔率諫官御史孫祖徳范仲<lb/>
<pb n="KR2b0025_WYG_009-59a"/>
　淹段少連蔣堂郭勸楊偕馬絳宋郊劉渙十人伏閣<lb/>
　言后無過不可廢上遣内侍諭道輔等至中書夷簡<lb/>
　以皇后當廢状告之且曰廢后固漢唐故事道輔曰<lb/>
　人臣當導君以堯舜豈得引漢唐失徳為法耶夷簡<lb/>
　不答明日將留百官揖宰相廷爭夷簡奏言伏閣請<lb/>
　對非太平美事有詔出道輔知泰州出仲淹知睦州<lb/>
　祖徳等罰金遂詔諫官御史自今毋得相率請對於<lb/>
　是偕言願得與道輔等皆貶勸言正家以御天下后<lb/>
<pb n="KR2b0025_WYG_009-59b"/>
　非有大故不可廢少連言陛下親政以來開闢言路<lb/>
　而執政大臣假天威以出道輔仲淹而斷來者之説<lb/>
　且伏閣上疏豈非故事今遽絶之則國家復有大事<lb/>
　誰敢旅進而言者又言盖自祖宗以來未嘗有廢后<lb/>
　之事時河陽簽判富弼亦言朝廷一舉而二失縱不<lb/>
　復后宜還仲淹以來言者疏入皆不聼郭淨妃尋賜<lb/>
　號金庭教主宫名瑤華<lb/>
　後近臣有獻詩百篇者執政請除龍圖閣直學士上<lb/>
<pb n="KR2b0025_WYG_009-60a"/>
　曰是詩雖多不如孔道輔一言遂以命道輔議者因<lb/>
　是知前日之斥果非上意也<lb/>
禁増沿邉堡寨<lb/>
　景祐間河北塘水因嵗旱涸知雄州楊懐敏慮契丹<lb/>
　使至知其廣深乃擁界河水注之塘復如故又請立<lb/>
　木為水則以限盈縮懐敏每自以為塘水捍冦其功<lb/>
　愈於兵嘗入奏指圖曰臣於邉為陛下置虎翼軍一<lb/>
　百萬又上平燕策云<lb/>
<pb n="KR2b0025_WYG_009-60b"/>
　是嵗邛部川蠻乞嵗貢京師詔令五嵗一貢<lb/>
旌良吏<lb/>
　是嵗十月詔知耀州富平縣張龜年興利除害抱公<lb/>
　滅私絶蠧弊之原洽柔良之譽特除著作佐郎再任<lb/>
　<lb/>
　<lb/>
　<lb/>
　九朝編年備要巻九<lb/>
</p>
<p>
</p>
  </div>
<div>
                <head>九朝編年備要巻十</head>
    <p>
<pb n="KR2b0025_WYG_010-1a"/>
欽定四庫全書<lb/>
　九朝編年備要巻十　　　　宋　陳均　撰<lb/>
仁宗皇帝<hi>起甲戌景祐元年止己夘寳元二年</hi>
甲戌景祐元年春正月賑京東饑<lb/>
禁閉糴<lb/>
賑淮南饑<lb/>
　出内藏絹代其嵗輸<lb/>
置崇政殿説書<lb/>
<pb n="KR2b0025_WYG_010-1b"/>
　以賈昌朝趙希言王宗道楊安國為之日俾二人入<lb/>
　侍講説<lb/>
　初上問孫奭誰可代講説者奭以昌朝為對<lb/>
元昊冦邉<lb/>
　元昊雖常貢奉然居國中益僣侈改元開運至是初<lb/>
　冦府州秋七月冦環慶都巡檢楊遵等以兵七百戰<lb/>
　敗都監齊崇矩援之伏兵發為元昊所執既而送還<lb/>
　因下詔約束之或告元昊以開運石晉敗亡年號也<lb/>
<pb n="KR2b0025_WYG_010-2a"/>
　更曰廣運環慶副都部署劉平奏元昊車服僣勢且<lb/>
　叛宜嚴備之<lb/>
　未幾元昊母米氏族人山喜謀殺元昊元昊酖其母<lb/>
　殺之而沉山喜之族于河遣使來告哀<lb/>
二月罷御試書判拔萃科<lb/>
　詔自今幕職州縣官經三考以上非入緣邉及川廣<lb/>
　福建者並許應賢良方正等六科諸鄉舉被黜者毋<lb/>
　得復應茂材異等三科及武舉從史館修撰李淑之<lb/>
<pb n="KR2b0025_WYG_010-2b"/>
　言也先是淑言選人試書判拔萃特有司之事陛下<lb/>
　何必親試之又所謂茂材者本求出類之雋而士之<lb/>
　不利鄉舉者應焉此亦非求材之本意<lb/>
詔麟府州賑畨漢饑民<lb/>
三月親試舉人<lb/>
　賜張唐卿以下五百人及第出身有差諸科二百餘人<lb/>
　特奏名八百餘人<lb/>
夏四月詔有司勿受内㫖<lb/>
<pb n="KR2b0025_WYG_010-3a"/>
　龎籍為開封府官時尚美人遣内侍稱教㫖免工<lb/>
　人市租籍言祖宗以來未有美人稱教㫖下府者上<lb/>
　為杖内侍仍詔有司自今宫中傳命毋得輒受<lb/>
置御史裏行<lb/>
　殿中侍御史監察御史裏行四員從中丞韓億之請<lb/>
　也詔舉三丞以上嘗試歴知縣者為之然唐亦有侍<lb/>
　御史裏行今獨遺之尋以張宗誼孫沔為監察御史<lb/>
　裏行<lb/>
<pb n="KR2b0025_WYG_010-3b"/>
五月以程琳為三司使<lb/>
　詔自今三司使在職未久毋得非次更易於是琳在<lb/>
　三司閲四年遂得政或請募人輸粟京師以罷江淮<lb/>
　漕運琳曰如滑商邀價而粟不至奈何先是三司併<lb/>
　合田賦沿納諸名器為一物琳謂借使牛皮食鹽地<lb/>
　錢合為一穀麥黍豆合為一易於勾校可也然後世<lb/>
　有興利之臣復用舊名増之是重困民無已時也但<lb/>
　前年已詔併諸科斂名以為一矣恐琳特因議論及<lb/>
<pb n="KR2b0025_WYG_010-4a"/>
　之耳<lb/>
　琳在三司尤謹出入禁中有所取輒覆奏罷之内侍<lb/>
　表言琳顓琳聞之自直於上曰三司財賦皆朝廷有<lb/>
　也臣為陛下惜耳於臣何有焉上然之<lb/>
　琳又嘗言兵在精不在衆河北陜西軍儲數匱而招<lb/>
　募不已其住營一兵之費可給屯駐三兵昔養萬兵<lb/>
　者今三萬矣河北嵗費芻糧千二十萬其賦支十之<lb/>
　三陜西歳費千五百萬其賦入支十之五自餘悉仰<lb/>
<pb n="KR2b0025_WYG_010-4b"/>
　給京師自咸平逮今二邉所増馬步軍指揮使百六<lb/>
　人計騎兵一指揮所給歲約費緡錢四萬三千步兵所<lb/>
　給嵗約費緡錢三萬二千它給賜不預合新舊兵所<lb/>
　費不啻十緡天地生財有限而用無紀極此國用所<lb/>
　以日詘也今同華沿河州軍積粟至於紅腐而不知<lb/>
　用沿邉入中粟價踴貴而未嘗足誠願罷河北陜西<lb/>
　募住營兵勿復増置遇闕即選廂軍精鋭者補之仍<lb/>
　漸徙内郡以便糧餉無事時畨戍于邉緩急即調發<lb/>
<pb n="KR2b0025_WYG_010-5a"/>
　便近嚴戒封疆之臣毋得侵軼生事以覬恩賞違令<lb/>
　者重寘之法如此則疆場無事而國用有餘上嘉納<lb/>
　焉<lb/>
以河南府學為國子監<lb/>
六月策制科<lb/>
　考官上賢良方正能直言極諫太常博士蘓紳才識<lb/>
　兼茂明於體用大理寺丞吳育茂材異等進士張方<lb/>
　平各六論上御崇政殿策之並入等<lb/>
<pb n="KR2b0025_WYG_010-5b"/>
閏月淮汴溢<lb/>
毁無額寺院<lb/>
罷造玳瑁龜筒器<lb/>
　從度支判官謝絳之言也絳云初詔罷密花遂背禁<lb/>
　人服用且云自宫掖始既而内人賜衣取於有司又<lb/>
　後花製作玳瑁器索龜筒於市龜筒禁物也民間不<lb/>
　得有而索不已請罷之詔勿市仍罷所造器<lb/>
　絳又言内藏庫嵗受鑄錢百餘萬緡而嵗給左藏庫<lb/>
<pb n="KR2b0025_WYG_010-6a"/>
　及三年一郊度嵗出九十萬緡所餘無幾請以天下<lb/>
　所鑄錢盡入三司十年責以移用使積穀實邉而茶<lb/>
　鹽香礬之利悉歸京師與夫滯積大盈利害逺矣又<lb/>
　邇來用物滋侈賜予過制禁中需索去年計為緡錢<lb/>
　四十五萬自今春至四月已僅二十萬比詔裁節費<lb/>
　用而有司移文但求咸平景徳簿書不存則無所措<lb/>
　置臣謂不若推近及逺遞考嵗用而裁節之不必以<lb/>
　咸平景徳為準也又請罷内降凡詔令皆由中書樞<lb/>
<pb n="KR2b0025_WYG_010-6b"/>
　密院施行<lb/>
　六月淮南發運使劉承顔獻輪扇浴器為知諫院郭<lb/>
　勸劾詔還之<lb/>
秋七月樞密使王曙加同平章事<lb/>
河決澶州横隴<lb/>
八月薛奎薨<lb/>
　諡簡肅奎在政府謀議無所迎避或時不從歸至家<lb/>
　輒嘆詫不食家人笑曰何必如是奎曰吾仰慙古人<lb/>
<pb n="KR2b0025_WYG_010-7a"/>
　俯媿後世爾尤善知人范仲淹龎籍明鎬自為吏部<lb/>
　選人皆以公輔許之後卒如其言歐陽修王拱辰皆<lb/>
　其女壻也<lb/>
　上嘗謂輔臣曰臣之事君多見其有始而無終者奎<lb/>
　對曰保終之道非獨臣下然也如唐明皇初勵精為<lb/>
　治而末則放意荒侈不可不鑒上深然之<lb/>
有星孛于張翼<lb/>
　長七尺濶五寸十二日而沒<lb/>
<pb n="KR2b0025_WYG_010-7b"/>
王曙薨以王曾同平章事樞密使<lb/>
大赦<lb/>
　星變故<lb/>
出美人尚氏楊氏<lb/>
　郭后既廢尚楊二美人益有寵每夕侍上寢上體為<lb/>
　之疲或累日不進食中外憂懼楊太后亟以為言上<lb/>
　未能去入内都知閻文應早暮侍上言之不已上不<lb/>
　勝其煩乃頷之即氊車載出<lb/>
<pb n="KR2b0025_WYG_010-8a"/>
　厥後諫官王素言及王徳用所進女口上曰已在朕<lb/>
　左右素切諫即命宫人各賜錢押出訖奏上為之泣<lb/>
　下<lb/>
　初蔡齊力爭削遺誥中太后參決軍國大事之語吕<lb/>
　夷簡歎曰蔡中丞不知吾豈樂為此哉上方年少恐<lb/>
　禁中事莫有主張者爾及二美人爭寵恣横卒賴太<lb/>
　后排遣之或謂夷簡意實在此然議以為人主既壮<lb/>
　而母后聽政自非國家令典雖或能整齊禁中而垂<lb/>
<pb n="KR2b0025_WYG_010-8b"/>
　簾之後外戚用事亦何所不至齊之力爭亦不為失<lb/>
　也<lb/>
　上命參知政事宋綬面作詔曰當求徳閥以稱坤儀<lb/>
　既而左右引茶商女陳氏入宫綬曰陛下乃欲以賤<lb/>
　者正位中宫不亦與前日詔語戾乎後數日樞密使<lb/>
　王曾入對及之上曰宋綬亦如此言侍御史郭勸言<lb/>
　陳無世閥不可儷宸極樞密副使蔡齊宰臣吕夷簡<lb/>
　又力止之卒罷<lb/>
<pb n="KR2b0025_WYG_010-9a"/>
龎籍滕宗諒罷<lb/>
　籍為殿中侍御史言范諷交結尚美人父繼斌請付<lb/>
　臺鞫其事宰相李迪雅善諷寢不報宗諒為司諫嘗<lb/>
　以上體多疾奏疏諫内寵其畧曰陛下日居深宫流<lb/>
　連荒晏臨朝則多羸形倦色決事如不掛聖懐語太<lb/>
　切直故出籍廣東轉運使宗諒知信州<lb/>
冬十月罷發運使<lb/>
　以其事屬淮南轉運<lb/>
<pb n="KR2b0025_WYG_010-9b"/>
十一月納皇后曹氏<lb/>
　故冀王曹彬之孫女也郭后廢始聘入宫九月詔立<lb/>
　為皇后至是行册禮<lb/>
是嵗契丹宗真遷其母于慶州<lb/>
　自天聖三年生辰正旦朝廷皆别遣使賀其母至是<lb/>
　不復别遣康定元年契丹復迎其母歸乃遣使如故<lb/>
乙亥景祐二年春正月貶孫沔<lb/>
　沔為監察御史裏行先是上言竊見上封事人同安<lb/>
<pb n="KR2b0025_WYG_010-10a"/>
　縣尉李安世輒因狂悖妄進瞽言雖曰狂愚猶勝謟<lb/>
　佞况自孔道輔范仲淹被黜之後龎籍范諷置對以<lb/>
　來凡在搢紳盡懐緘黙伏乞少霽天威用存國體疏<lb/>
　上責知潭州衡山縣沔未知有責命復上書曰累嵗<lb/>
　以來和氣鬱滯水旱相薦蟲螟屢生粟麥不登田疇<lb/>
　幾廢九夏多寒三冬無雪星變上天河決東郡疾疫<lb/>
　流離生靈困憊民乏兼日之食廩無卒嵗之儲又曰<lb/>
　去秋以聖體愆和臣心唘沃愛君有從宜之制雙日<lb/>
<pb n="KR2b0025_WYG_010-10b"/>
　伸不坐之請交泰之誠遄臻有喜宴安之戒豈可為<lb/>
　常且一月之中適減其半慶辰佳節休沐受釐三分<lb/>
　之日復廢其一是則一嵗之中率無百餘日視事宰<lb/>
　臣上殿奏事止于數刻天下萬務得不曠哉漢帝五<lb/>
　日一朝則有伏蒲入閣據厠留語唐制三日一坐則有<lb/>
　便殿更畨浴堂延對今退朝之後深宫之中侍左右<lb/>
　者刀鋸虧殘之餘悦耳目者綺紈艷冶之色扃鑰九<lb/>
　重叫閽千仞宸禁晝嚴乗輿天逺固未見欵召名臣<lb/>
<pb n="KR2b0025_WYG_010-11a"/>
　清問外事詢祖宗之紀綱質朝廷之得失徒修簡易<lb/>
　之名未益承平之化臣恐其未可也又曰願因歳首<lb/>
　正朝之始霈然下令誕告多方每旦恭已辨色居位<lb/>
　推擇大臣講求古道降以温顔俾之極論精思品藻<lb/>
　督責賢哲外則逐刺史縣令無状老懦貪殘之輩以<lb/>
　利於民内則罷公卿大夫不才謟佞詭誕之士以肅<lb/>
　於朝掖庭之中簡去幽曠以求錫羨之慶宫寺之内<lb/>
　抑損重任以防昵近之私發號施令必審其有害賞<lb/>
<pb n="KR2b0025_WYG_010-11b"/>
　功罰罪必思其未平則可使教敦於上民悦於下足<lb/>
　以召天地之恊氣致國家之豐隆皆目前可見之事<lb/>
　惟陛下力行而已書奏再責監永州酒<lb/>
置邇英延義二閣<lb/>
　召輔臣觀侍讀學士盛度崇政殿説書賈昌朝講讀<lb/>
　經史昌朝誦説明白上多所質問昌朝悉記錄以進<lb/>
　上賜其書名曰邇英延義記注仍命章得象等讀之<lb/>
　皇祐間侍讀楊安國請書無逸于邇英殿之後屏上<lb/>
<pb n="KR2b0025_WYG_010-12a"/>
　曰朕不欲背聖人之言當書置之左方又命侍讀丁<lb/>
　度取孝經之天子孝治聖治廣要道四章對為右圖<lb/>
　因令知制誥蔡襄書無逸王深書孝經為圖命學士<lb/>
　承㫖王拱辰為圖序而襄書之<lb/>
　安國嘗讀易至山下有澤損君子以懲忿窒慾上曰<lb/>
　人之情欲皆生于隂陽而節之在人安國對曰臣以<lb/>
　為人有六情喜怒哀樂好惡天有六氣隂陽風雨晦<lb/>
　明故人之生也天命之謂性言情則性之移也語欲<lb/>
<pb n="KR2b0025_WYG_010-12b"/>
　則情之肆也故六情相濫則喜生於風怒生於雨哀<lb/>
　生於晦樂生於明好生於陽惡生於隂故聖人取損<lb/>
　象以懲忿窒慾也上然之又嘗講周禮至大荒大烖<lb/>
　則薄征緩刑因進言曰過誤之民當嵗歉則貰之今<lb/>
　衆持兵杖取民廩食一切寛之恐亡以禁奸上曰不<lb/>
　然天下皆吾赤子迫於餓殍至於起為盜賊州縣既<lb/>
　不能賑恤乃捕而殺之不亦甚乎<lb/>
　上嘗御邇英殿讀真宗所撰正説養民篇顧謂侍臣<lb/>
<pb n="KR2b0025_WYG_010-13a"/>
　曰今天下民籍幾何侍讀學士梅詢對曰先帝作此<lb/>
　盖述前代帝王恭儉有節則户口充羨賦斂無法則<lb/>
　版圖衰減上因詔三司及編修院檢閲至寳元二年<lb/>
　乃上之歴代户口數前漢千二百萬後漢千六百萬<lb/>
　魏九十萬晉二百萬宋九十萬後魏北齊後周三百<lb/>
　萬隋八百萬唐九百萬國朝太祖二百五十萬太宗<lb/>
　三百五十萬真宗八百六十萬寳元一千萬云<lb/>
　慶歴二年命中丞賈昌朝侍講邇英閣故事臺丞無<lb/>
<pb n="KR2b0025_WYG_010-13b"/>
　侍經筵者上以昌朝長於講説故特命之<lb/>
二月命李照定樂<lb/>
　時承平久上留意禮樂之事先是判太常寺燕肅言<lb/>
　大樂制器嵗久金石不調願以王朴所造律準考按<lb/>
　乃命館職宋郊李照同預至是肅等上所考定樂器<lb/>
　上臨閲奏郊廟五十一曲因問照樂何如照對樂音<lb/>
　髙命詳陳之照言王朴律準視古樂髙五律視禁坊<lb/>
　胡部樂髙二律擊黄鍾才應仲吕擊夾鍾才應夷則<lb/>
<pb n="KR2b0025_WYG_010-14a"/>
　是冬興夏令春召秋氣盖五代之亂雅樂廢壊朴創<lb/>
　意造律準不合古法用之本朝卒無福應又編鐘鎛<lb/>
　鐘無大小輕重厚薄長短之差銅錫不精聲韻失美<lb/>
　大者陵小者抑非中度之器相傳以為唐舊鐘亦有<lb/>
　朴所製者昔軒轅氏命伶倫截竹為律復令神瞽叶<lb/>
　其中聲然後聲應鳳鳴而管之參差亦如鳳翅其樂<lb/>
　傳之夐古不刋之法也願聽臣依神瞽法試鑄編鐘<lb/>
　一簴可使度量權衡協和詔許之仍令就錫慶院鑄<lb/>
<pb n="KR2b0025_WYG_010-14b"/>
　之照請下潞州求上黨縣羊頭山秬黍及下懐州河<lb/>
　内縣取葭莩製玉律以候氣從之尋以王曾吕夷簡<lb/>
　為都大管勾鑄造大樂編鐘蔡齊同都大管勾仍以<lb/>
　入内都知閻文應提舉照既鑄成編鐘一簴以奏御<lb/>
　遂建請改制大樂取京縣秬黍累尺成律鑄鐘審之<lb/>
　其聲猶髙更用太府布帛尺為法乃下太常四律照<lb/>
　自為律管之法以九十黍之量為四百二十星率一<lb/>
　星占九秒一黍之量得四星六秒九十黍得四百二<lb/>
<pb n="KR2b0025_WYG_010-15a"/>
　十星以為十二管定法舊太常鐘磬十六枚為一簴<lb/>
　而四清聲相承不擊照言十二律聲已備餘四清聲<lb/>
　乃鄭衛之樂可去侍讀學士馮元等駮之曰聖人制<lb/>
　樂取法非一故有十三管之和十九管之巢三十六<lb/>
　簧之竽二十五絃之瑟十三絃之箏九絃之琴十六<lb/>
　枚之鐘磬各自取義寧有一之以律吕而專為十二<lb/>
　之數也且聖人既以十二律各配一鐘又設四清聲<lb/>
　以附正聲者盖為夷則至應鐘四宫而設也夫五音<lb/>
<pb n="KR2b0025_WYG_010-15b"/>
　宫為君商為臣角為民徴為事羽為物盖聲之重者<lb/>
　為尊輕者為卑卑不可加於尊古今之所同也故列<lb/>
　聲之尊卑者事與物不與焉何則事為君治物為君<lb/>
　用不能尊於君也惟君臣民三者則自有上下之分<lb/>
　不得相越故四清之聲之設正為臣民相避以為尊<lb/>
　卑也臣以為且如舊制便上令權用十二枚為一格<lb/>
　俟知音者别議<lb/>
　照謂舊聲髙乃以太府尺為法照獨任所見更造新<lb/>
<pb n="KR2b0025_WYG_010-16a"/>
　器而新聲極下起五月造至八月成議者以為迂誕<lb/>
　罷之<lb/>
　上尋出御製景祐樂髓新經六篇賜近臣其一釋十<lb/>
　二均二明所主事三辨音聲四圖律吕相生並祭天<lb/>
　地宗廟所用律及隂陽數配五十二管之長短六論<lb/>
　歴代度量衡皆本之於隂陽配之於四時建之於日<lb/>
　月通之於鞮竺演之於壬式遁甲之法<lb/>
李迪罷<lb/>
<pb n="KR2b0025_WYG_010-16b"/>
　出知亳州先是龎籍為御史數劾范諷迪右諷弗治<lb/>
　反左遷籍籍既罷益追劾諷不置諷亦請辨乃詔即<lb/>
　南京置獄訊之籍坐所劾不實法當免諷當以贖論<lb/>
　吕夷簡疾諷詭譎多妄言且欲因諷以傾迪乃寛籍<lb/>
　而重貶諷上初召夷簡及參政宋綬決諷獄以迪素<lb/>
　黨諷不召迪皇恐還第翌日遂罷迪性淳直實不察<lb/>
　諷之多誕也<lb/>
　迪以慶厯七年薨上篆其碑首曰遺直又改所𦵏鄧<lb/>
<pb n="KR2b0025_WYG_010-17a"/>
　州鄄城之鄧鄉曰遺直鄉<lb/>
以王曾為左僕射同平章事<lb/>
杜衍為御史中丞<lb/>
　衍言中書樞密古之三事大臣所謂坐而論道者今<lb/>
　止隻日對前殿何以盡天下事宜迭召見賜坐便殿<lb/>
　以極獻替月不過數四足矣若進穀帛様甲胄弓矢<lb/>
　㸃馬試吏員此皆細務特有司之職耳陛下何必親<lb/>
　決未幾權判流内銓先是選補科格繁長主判不能<lb/>
<pb n="KR2b0025_WYG_010-17b"/>
　悉閲吏多受賕出縮為奸衍既視事即敕吏取銓法<lb/>
　問曰盡乎曰盡矣乃問視具得本末曲折明日曉諸<lb/>
　吏允得升堂各坐曹聽行文書銓事悉自予奪由是<lb/>
　吏不能為奸利居月餘聲動京師後改知審官院其<lb/>
　裁制如判銓法<lb/>
夏五月廣西蠻冦邉<lb/>
　初交趾虐其部人有欵宜州自歸者八百餘人議者<lb/>
　以為不可納時蔡齊在樞府言蠻人去暴而歸有徳<lb/>
<pb n="KR2b0025_WYG_010-18a"/>
　納之便請給荆湖閑田使自營今縱去必不復還舊<lb/>
　部若散入山谷如後患何不聽至是果為亂殺海上<lb/>
　巡檢官軍不能制廣南以聞有左侍禁桑懌者雍丘<lb/>
　人明道中為永安縣巡檢時京西旱蝗有惡賊二十<lb/>
　三人宻院召懌至京授以姓名懌設計盡擒之還京<lb/>
　宻院吏責賂為改閣門祗候懌不應吏匿其功状止<lb/>
　免短使而已至是遣懌㑹廣桂二州都監計捕之及<lb/>
　冬始得閣門祗候懌推其賞以歸已上者或譏以好<lb/>
<pb n="KR2b0025_WYG_010-18b"/>
　名懌歎曰士顧其心何如耳當自信其心以行若欲<lb/>
　避名則善皆不可為也卒辭之<lb/>
秋八月嚴内臣選用法<lb/>
　天聖四年初置上御藥院供奉四人至是詔管當御<lb/>
　藥院自今選内臣入仕三十年以上經十年不遷而<lb/>
　累有勞績者為之<lb/>
　是冬又詔内侍都知押班落職者毋得復任見任者<lb/>
　毋得管當皇城司親戚毋得管當御藥院皇祐五年<lb/>
<pb n="KR2b0025_WYG_010-19a"/>
　又詔年五十無過者乃除是職<lb/>
寛強盜刑名<lb/>
　不持杖不得財徒二年得財為錢萬及傷人者死以<lb/>
　下定罪有差自是盜法惟京城加重餘視舊益寛矣<lb/>
置提㸃坑冶鑄錢官<lb/>
　江浙等路提㸃坑冶鑄錢<lb/>
作睦親族宅<lb/>
　上以皇族散䖏都城或睽燕集詔以玉清昭應宫舊<lb/>
<pb n="KR2b0025_WYG_010-19b"/>
　地作睦親宅以䖏之<lb/>
冬十月置朝集院<lb/>
　以待朝士外官之還京輦者明年十月乃成<lb/>
復郡牧制置使<lb/>
　止於副樞兼領<lb/>
十一月廢后郭氏薨<lb/>
　先是上頗思郭后累遣中使問勞賜以樂府辭后和<lb/>
　荅語甚悽愴屬后小疾遣閻文應與太醫診視至是<lb/>
<pb n="KR2b0025_WYG_010-20a"/>
　暴薨中外疑文應進毒而不得其實時上致齋南郊<lb/>
　不即以聞上深悼之既而追復后號𦵏禮用孝章故<lb/>
　事諫官姚仲孫髙若訥言文應嘗叱醫官於上前又<lb/>
　疑后為文應所毒右司諫王堯臣亦請窮治侍醫者<lb/>
　乃貶文應為秦州鈐轄其子士良幹當御藥院併出<lb/>
　之范仲淹劾奏其罪卒竄嶺南死于道<lb/>
乙未郊三聖並侑<lb/>
　先是禮院言太祖太宗真宗三廟皆萬世不遷至於<lb/>
<pb n="KR2b0025_WYG_010-20b"/>
　南郊以太祖定配二宗迭配將來皇帝親祠且請以<lb/>
　三聖皆侑上顯對越之盛次申遹追之感此後迭配<lb/>
　還如前議嵗時常祀則至日圜丘仲夏皇地祗配以<lb/>
　太祖孟春祈穀夏雩祀祭神州配以太宗孟春感生<lb/>
　帝配以宣祖季秋大饗配以真宗先是上親製郊廟<lb/>
　樂章二十一曲裁成頌體告于神明詔宰臣吕夷簡<lb/>
　等分造樂章參施羣祀<lb/>
立宗室轉官換官法<lb/>
<pb n="KR2b0025_WYG_010-21a"/>
　先是宗室無遷官法惟遇稀曠大禮則普遷一官至<lb/>
　是並與轉官仍自諸司使以下至殿直皆換南班官<lb/>
　舊自借職十遷至諸司副使及換官自率府副率四<lb/>
　遷即遙領刺史八遷即為節度使俸禄十倍於舊矣<lb/>
十二月加嘉勒斯賚官<lb/>
　保順留後趙元昊遣索諾爾將兵擊嘉勒斯賚兵敗盡<lb/>
　死索諾爾被執元昊自領兵攻下猫牛城又攻青唐<lb/>
　宗噶爾帶星領諸城遂取瓜沙肅三州然部兵溺宗哥<lb/>
<pb n="KR2b0025_WYG_010-21b"/>
　河及饑死頗衆至是又侵斯賚界斯賚壁鄯州不出<lb/>
　元昊已渡河挿幟誌其淺䖏斯賚潜使人移表深䖏<lb/>
　以誤元昊元昊戰敗士卒溺死者十七八自是不敢<lb/>
　窺其境斯賚來獻捷朝廷議欲加節制韓億謂二部<lb/>
　皆藩臣今不能諭令解仇乃因捷加賞非所以綏御<lb/>
　四夷也議遂寝<lb/>
石介罷<lb/>
　先是御史臺辟介為主簿介上疏論赦書不當求五<lb/>
<pb n="KR2b0025_WYG_010-22a"/>
　代及諸偽國後忤意罷不召館閣校勘歐陽修貽書<lb/>
　責中丞杜衍曰介一賤士用不用當否未足害政然<lb/>
　可惜者中丞舉動也主簿於臺中非言事官然大抵<lb/>
　居臺中者必以正直剛明不畏避為稱職介足未履<lb/>
　臺門之閾而已用言事見罷真可謂正直剛明不畏<lb/>
　避矣度介之才不止為主簿真可為御史也今斥介<lb/>
　而他舉必亦擇賢而舉夫賢者固好辨若舉而入臺<lb/>
　又有言則又斥而它舉乎如此則必得愚闇懦黙者<lb/>
<pb n="KR2b0025_WYG_010-22b"/>
　而後止也衍不能用<lb/>
　知淮陽軍梁適亦上疏論朱全忠唐之賊臣今錄其<lb/>
　後不可以為勸上是其言記適姓名于禁中尋召為<lb/>
　審刑院<lb/>
詔長吏能導民修水利闢荒田者賞之<lb/>
丙子景祐三年春正月追復皇后郭氏<lb/>
　鹵簿儀物並用孝章皇后故事<lb/>
二月汰三司吏<lb/>
<pb n="KR2b0025_WYG_010-23a"/>
　先是上患三司吏員猥多命中丞杜衍與三司使副<lb/>
　擇其能否而升降之有欲中衍者揚言於外曰衍請<lb/>
　盡出諸吏於是相率僅千人訴於宰臣吕夷簡夷簡<lb/>
　拒不見又詣王曾曾以美言諭之使自列既又詣衍<lb/>
　宅投瓦礫肆醜言明日衍對願窮治之而曾盡得其<lb/>
　姓名於是流竄二十餘人衍尋罷出知永興軍<lb/>
申命阮逸等定樂<lb/>
　先是詔天下有深達鐘律音者所在以名聞於是知<lb/>
<pb n="KR2b0025_WYG_010-23b"/>
　杭州鄭向言鎮東推官阮逸蘇州范仲淹言布衣胡<lb/>
　瑗皆通知古樂遂詔遣詣闕乃命學士馬元與逸瑗<lb/>
　定新樂未幾元上金華五箴及景祐廣樂記越九月<lb/>
　詔罷議用右司諫韓琦之言也琦言祖宗以來通用<lb/>
　王朴之樂天下無事垂八十載頃因燕肅妄加磨鑢<lb/>
　適㑹李照至闕謂其音未諧陛下許之改作暨阮逸<lb/>
　胡瑗繼至盛言照樂穿鑿再令造律則又圍徑乖古<lb/>
　内侍鄧保信續上新尺復長廣未合臣慮後人復有<lb/>
<pb n="KR2b0025_WYG_010-24a"/>
　從而非者臣竊計之不若窮作樂之原為致治之本<lb/>
　使政令平簡民物熙洽斯則治古之樂可得以器象<lb/>
　求乎又西北二陲久弛邉備獷悍之性豈能常保陛<lb/>
　下與左右大臣宜先及之緩兹求樂之議移訪安邉<lb/>
　之䇿然後將王朴及逸瑗保信三法别詔稽古之臣<lb/>
　取其多合典制者以備雅奏固亦未晩詔學士丁度<lb/>
　等詳定度等言逸瑗保信所造黍尺律管權量鐘磬<lb/>
　參校不同周漢之制詔度等以太府寺尺校之卒不<lb/>
<pb n="KR2b0025_WYG_010-24b"/>
　得其要領論者謂逸等所陳乃古人棄而不用之説<lb/>
　度等又泥於漢書脱文卒不能是正乃命逸為鎮安<lb/>
　軍書記瑗為試校書郎推恩以遣之<lb/>
三月復入中見錢法<lb/>
　復令商旅入錢於京師者給南方茶入芻糧於邊者<lb/>
　給京師及諸州錢從樞宻副使李諮等請也諮等請<lb/>
　罷河北入中虛估以實錢償芻粟實錢售茶皆如天<lb/>
　聖元年之制又以商持劵至京師舊必得三司符然<lb/>
<pb n="KR2b0025_WYG_010-25a"/>
　後給錢以故三司吏得稽留為奸乃悉罷之命商持<lb/>
　劵徑趨𣙜貨務騐實立償之錢又請前已用虛估給<lb/>
　劵者給茶如舊仍給景祐二年已前茶并言商人之<lb/>
　所不便者其事甚悉仍請重私販之禁又請聽商輸<lb/>
　錢五分餘為置籍召保期半年償失期者倍其數皆<lb/>
　從之諮等復言自孫奭等變法五年之間河北入中<lb/>
　虛費緡錢五百六十八萬今一旦復用舊法恐豪商<lb/>
　不便依託權貴以動朝廷請先期申諭於是上為下<lb/>
<pb n="KR2b0025_WYG_010-25b"/>
　詔戒敇而縣官濫費自此少矣<lb/>
夏五月罷范仲淹禁越職言事<lb/>
　吕夷簡秉政久進者多出其門仲淹時以天章閣待<lb/>
　制知開封上言官人之法人主當知其遲速升降之<lb/>
　序其進退近臣超格者不宜全委宰相因上百官圖<lb/>
　指其次第曰如此為序遷如此為不次如此則公如<lb/>
　此則私不可不察又言漢成信張禹不疑舅家故終<lb/>
　有王莽之亂臣恐今朝廷亦有張禹壊陛下家法以<lb/>
<pb n="KR2b0025_WYG_010-26a"/>
　大為小以易為難以未成為已成以急務為閑務者<lb/>
　宜早辨也夷簡以仲淹語辨於上前且訴仲淹越職<lb/>
　言事薦引朋黨離間君臣仲淹亦交章辨折辭益切<lb/>
　仲淹罷待制知饒州時朝士畏宰相無敢送仲淹者<lb/>
　獨龍圖閣直學士李絃集賢校理王質出郊飲餞之<lb/>
　初仲淹因論建都之事謂洛陽險固而汴為四戰之<lb/>
　地太平宜都汴即有事必居洛陽可漸廣儲蓄而繕<lb/>
　治宫室上以問夷簡夷簡曰仲淹迂濶務名無實仲<lb/>
<pb n="KR2b0025_WYG_010-26b"/>
　淹聞之於是為四論以獻大抵譏時政云仲淹自還<lb/>
　朝言事愈急宰相隂使人諷之曰待制侍臣非口舌<lb/>
　任也仲淹曰論思正侍臣職余敢不勉宰相知不可<lb/>
　誘乃命知開封府欲撓以煩劇使不暇他議亦幸其<lb/>
　有失亟罷去仲淹䖏之彌月京師肅然稱治<lb/>
　御史韓縝希宰相㫖請以仲淹朋黨榜朝堂戒百官<lb/>
　越職以言事從之縝億子也<lb/>
　集賢校理余靖上言陛下親政以來三逐言事者恐<lb/>
<pb n="KR2b0025_WYG_010-27a"/>
　非太平之政靖落職監筠州酒税<lb/>
　館閣校勘尹洙亦言與仲淹為師友又常薦已不可<lb/>
　茍免洙貶監郢州酒税<lb/>
　館閣校勘歐陽修乃貽書責諫官髙若訥曰仲淹剛<lb/>
　直通古今班行中無比今以非辜逐君為諫官不能<lb/>
　辨猶以面目見士大夫出入朝廷是不復知人間有<lb/>
　羞恥事耶今而後決知足下非君子若訥忿以其言<lb/>
　奏貶修為夷陵縣令<lb/>
<pb n="KR2b0025_WYG_010-27b"/>
　於是滎陽縣令蘇舜欽上言臣覩詔書戒越職言事<lb/>
　四方無不驚惑盖陛下即位屢求直言而今一旦塞忠<lb/>
　良之口也夫納善進賢宰相之事蔽君自任未或不亡今<lb/>
　諫官御史悉出其門但希㫖意即獲美官多士盈庭<lb/>
　噤不得語陛下何由盡聞天下之事前孔道輔范仲<lb/>
　淹剛直不撓如二臣者非不知緘口數年坐得卿輔<lb/>
　盖不敢負陛下委注之意而皆罹中傷竄謫以去使<lb/>
　正直奪氣鯁士咋舌目覩時弊口不敢論昔晉侯問<lb/>
<pb n="KR2b0025_WYG_010-28a"/>
　叔向曰國家之患孰為大對曰大臣持禄而不極諫<lb/>
　小臣畏罪而不敢言下情不得上通此患之大者故<lb/>
　漢文感女子之説而肉刑是除武帝聽三老之議而<lb/>
　江充以族肉刑古法江充近臣女子老人愚耄疎隔<lb/>
　之至也盖以義之所在賤不可忽二君從之後世稱<lb/>
　聖况國家班設爵位列陳英豪固當責其公忠安可<lb/>
　教之循黙賞之使諫尚恐不言罪其敢言孰肯獻納<lb/>
　望陛下發徳音寢前詔勤於采納下及芻蕘則可以<lb/>
<pb n="KR2b0025_WYG_010-28b"/>
　常守隆平保全近輔矣<lb/>
　西京留守推官仙遊蔡襄作四賢一不肖詩傳于時<lb/>
　四賢指仲淹靖洙修不肖斥若訥也泗州通判陳恢<lb/>
　尋上章乞根究作詩者罪左司諫韓琦劾恢越職希<lb/>
　恩宜重行貶黜庶絶奸䛕不報而襄事亦寢<lb/>
　步軍都虞候知滄州劉平言范仲淹毁訾大臣此必<lb/>
　有要人授㫖仲淹輩欲逐大臣而代其位者臣於真<lb/>
　宗朝為御史顧當時同列未聞有奸邪黨與詐忠賣<lb/>
<pb n="KR2b0025_WYG_010-29a"/>
　直所為若此臣慮小臣不識典故而論事浸淫遂及<lb/>
　管軍將校且武人進退與儒臣異路若掎摭短長妄<lb/>
　有舉劾則心搖而怨作矣願明諭臺諫毋令越職仍<lb/>
　不許更相引薦或缺員則朝廷自擇忠純耆徳用之<lb/>
　平盖希吕夷簡意也<lb/>
罷塞横隴河口<lb/>
　專修金堤自是河東北行不復歸故道<lb/>
秋七月置大宗正司<lb/>
<pb n="KR2b0025_WYG_010-29b"/>
　以皇兄江寧節度使允讓領之<lb/>
大雨震電太平興國寺災<lb/>
　朝廷議修復崇政殿説書賈昌朝言易震卦之象曰<lb/>
　洊雷震君子以恐懼修省凡六爻之㫖以能自戒懼<lb/>
　乃免咎責春秋傳天火曰災近年寺觀屢災此殆天<lb/>
　譴告可勿繕治以示畏天威愛人力之意從之<lb/>
八月頒居室器用車服制<lb/>
九月定申心喪解官法<lb/>
<pb n="KR2b0025_WYG_010-30a"/>
　初集賢校理郭稹幼孤而母邊更適士人王渙生四<lb/>
　子稹無兄弟獨承郭氏之祭及邊死而稹解官行服<lb/>
　禮官宋祁言按五服制度敇為嫁母無服下御史臺<lb/>
　詳定侍御史劉䕫曰母出嫁為父後者須申心喪詔<lb/>
　兩制再定侍講學士馮元等言郭稹應得子為父後<lb/>
　之條緣解官行服已過期年難以追改乃詔自今並<lb/>
　聽解官以申心喪<lb/>
　真宗乾興末開封府判官王博文幼喪父其母改適<lb/>
<pb n="KR2b0025_WYG_010-30b"/>
　人及母死博文謂古之為父後者不為出母服以廢<lb/>
　宗廟之祭也今喪者皆祭無害於行服乃解官行服<lb/>
　然議者以喪而祭為非禮云<lb/>
冬十一月保慶太后楊氏崩<lb/>
　始上在乳褓章獻使后䕶視上起居飲食后必與之<lb/>
　俱所以擁佑扶持恩意勤備性慈仁謙謹寡過上未<lb/>
　有嗣君后從容勸上選宗子養宫中由是英宗自宫<lb/>
　邸未齠齓養后所<lb/>
<pb n="KR2b0025_WYG_010-31a"/>
十二月嚴宣敇經銀臺司法<lb/>
　領通進銀臺司李紘之請也時宣敇劄子多不經本<lb/>
　司紘言若此則封駁之職遂廢乃詔宣敇非經銀臺<lb/>
　司勿行<lb/>
丁丑景祐四年春二月𦵏莊惠皇后<lb/>
　祔永安陵神主祔奉慈廟<lb/>
三月置天章閣侍講<lb/>
　尋以崇政殿説書賈昌朝王宗道趙希言楊安國兼<lb/>
<pb n="KR2b0025_WYG_010-31b"/>
　之<lb/>
　康定元年以林瑀王洙領其職自景祐之末災異數<lb/>
　起上憂之深自貶損瑀言災異皆有常數不足憂又<lb/>
　依周易推演五行隂陽之變為書上之瑀每開説於<lb/>
　上大抵皆諂䛕之辭飾以隂陽上大好之㑹是官闕<lb/>
　端明殿學士李淑等薦洙事在中書未行一日内批<lb/>
　用瑀執政皆怒瑀吕夷簡欲探上意堅否乃曰瑀上<lb/>
　所用洙臣下所薦耳不若並進二人唯上所擇乃以<lb/>
<pb n="KR2b0025_WYG_010-32a"/>
　洙瑀名進上問洙如何夷簡言洙博學明經上曰吾<lb/>
　已用瑀矣若何夷簡請並用此二人上許之而右正<lb/>
　言梁適劾瑀于内降除官請治其罪上令以適章示<lb/>
　之卒不罪瑀明年上益厭瑀之迂誕黜之<lb/>
夏四月吕夷簡王曾罷<lb/>
　夷簡位王曾上且任事久多所專決議論數不合曾<lb/>
　不能堪遂求罷因對斥夷簡納賂市恩上以問夷簡<lb/>
　夷簡請置對上復以問曾曾語屈時參知政事宋綬<lb/>
<pb n="KR2b0025_WYG_010-32b"/>
　多同夷簡而蔡齊善曾獨盛度依違其間㑹度致齋<lb/>
　中書上召問夷簡曾求去之意度曰二人腹心之事<lb/>
　臣不能知但各詢以誰可代者其情可察矣上問曾<lb/>
　曾以齊薦復問夷簡夷簡以綬薦於是四人者皆罷<lb/>
　夷簡以使相判許州曾判鄆州以綬為資政殿學士<lb/>
　留侍經筵齊歸班<lb/>
以王隨陳堯佐同平章事<lb/>
　隨加門下侍郎自薛居正後初相無越遷門下侍郎<lb/>
<pb n="KR2b0025_WYG_010-33a"/>
　者丁度始誤草制因不復改<lb/>
五月芝生化成殿楹<lb/>
　召近臣宗室觀之仍出御製瑞芝詩賜宰相王隨以<lb/>
　下翌日儒臣並為賦頌以獻右司諫韓琦言春秋之<lb/>
　法但記災異至於祥瑞畧而不書豈不以君閲瑞牒<lb/>
　則意安覩災符則心懼意安則政怠心懼則徳修聖<lb/>
　人垂戒之深其㫖斯在臣愚望陛下特以災異為重<lb/>
　於政教之間思所未至者隨其變而用之至於珍祥<lb/>
<pb n="KR2b0025_WYG_010-33b"/>
　竒瑞雖陛下仁愛亦望日謹一日以雖休勿休為念<lb/>
　則昊穹降鑒荅陛下寅畏之心生靈遂宜䝉陛下慈<lb/>
　惠之澤自然時和嵗豐家給人足永獲上瑞之報也<lb/>
秋七月有星數百西南流<lb/>
　至壁東其光燭地黒氣長丈餘出畢宿下<lb/>
八月詔三司漕臣勿與常平錢粟<lb/>
冬十二月京師定襄代并忻等州地震<lb/>
　代并州壊民廬舍而忻尤甚壓死萬九千餘人民皆<lb/>
<pb n="KR2b0025_WYG_010-34a"/>
　露䖏自此或地震裂泉涌火出<hi>闕</hi>　沙状連年不止<lb/>
　左司諫韓琦上疏曰臣伏覩鄉日興國寺雙閣災延<lb/>
　及開先祖殿不踰數刻但有遺燼復聞仰觀垂象或<lb/>
　失經行盖人事之已形致天變之嗣發其猶影響諒<lb/>
　非徒然當是時臣謂陛下宜虛襟以求直言側身而<lb/>
　修庶政有功則賞以絶其僥倖之路有罪則罰以清<lb/>
　其奸慝之源旌别賢愚撙節財用抑晏私過度之樂<lb/>
　休營造不急之務決獄使之無濫出令斷於必行斯<lb/>
<pb n="KR2b0025_WYG_010-34b"/>
　所以念祖宗之艱難荅天意之警悟也而陛下建三<lb/>
　京以肆赦宥走羣望以罄祠祝内自禁掖外及觀寺<lb/>
　並興祭醮逮越晦朔今北道數郡繼以地震上聞即<lb/>
　命使軺就崇法供矧兹近塞俯接殊鄰豈無間牒之<lb/>
　人徃道祈禳之事徒彰自恐或誚無稽雖陛下欽順<lb/>
　上天之誠可謂至矣其於消伏災眚之道則猶未然<lb/>
　夫弛刑綱以貸頑悖之民損國貲以奉遊惰之輩將<lb/>
　欲召丕貺感靈心是猶卻行以求前揚湯以止沸無<lb/>
<pb n="KR2b0025_WYG_010-35a"/>
　益之騐信昭昭矣<lb/>
　尋又上疏曰大慶殿者國之路寢朝之法宫陛下非<lb/>
　行大禮被法服則未嘗臨御臣下非大朝㑹則不能<lb/>
　一至于庭豈容僧道凡庸之夫繼日累月喧雜于上<lb/>
　非所謂正法度而尊威神也昔唐髙祖立皇太子將<lb/>
　㑹命婦於宣政殿學士袁利諫曰前殿正寢非命婦<lb/>
　宴娱之地望詔命婦㑹於别殿自可備極恩私髙祖<lb/>
　納之即令移於麟徳殿臣亦望今後凡有道場設醮<lb/>
<pb n="KR2b0025_WYG_010-35b"/>
　之類並於别所安置<lb/>
　先是京師地震直史館葉清臣上疏曰天以陽動君<lb/>
　之道也地以隂静臣之道也天動地静主尊臣卑易<lb/>
　此則亂地為之震乃十二月二日丙辰京師地震移<lb/>
　刻而止定襄同日震至五日不止壊廬舍殺人畜凡<lb/>
　十之六大河之東彌千五百里而及都下誠大異也<lb/>
　屬者熒惑犯南斗治厯者相顧而駭陛下憂勤庶政<lb/>
　方夏泰寧而一嵗之中災變仍見必有下失民望上<lb/>
<pb n="KR2b0025_WYG_010-36a"/>
　戾天意故垂戒以唘迪清衷而陛下泰然不以為異<lb/>
　徒使内侍走四方治佛事治道科非所謂消復之實<lb/>
　也頃范仲淹余靖以言事被黜天下之人齰舌不敢<lb/>
　議朝政者行將二年願陛下深自咎責延忠直敢言<lb/>
　之士庶幾明威降鑒而善應來集也書奏數日仲淹<lb/>
　等皆得近徙<lb/>
詔非藩鎮勿立學<lb/>
　既而知潁州蔡齊乞立學特詔從之<lb/>
<pb n="KR2b0025_WYG_010-36b"/>
　先是許京兆府等州立學及賜陳揚等州學田不盡<lb/>
　錄<lb/>
戊寅寳元元年春正月有衆星西北流<lb/>
雷<lb/>
陜西大雨雹<lb/>
求直言<lb/>
　於是監在京店宅務蘓舜欽等詣匭進疏畧曰臣竊<lb/>
　見綱紀隳敗政化闕失其事甚衆不可概舉謹條大<lb/>
<pb n="KR2b0025_WYG_010-37a"/>
　者二事以聞一曰正心夫治國如治家治家者先修<lb/>
　身修身者先正心心正則神明集而萬務理今民間<lb/>
　傳陛下比年稍邇俳優賤人燕樂踰節賜予過度燕<lb/>
　樂踰節則蕩賜予過度則侈蕩則政事不親侈則用<lb/>
　度不足臣竊觀國史見祖宗日日視朝旰昃方罷猶<lb/>
　坐於後苑門有白事者立得召對委曲詢訪小善必<lb/>
　納真宗末年不豫始間日視事今陛下春秋鼎盛實<lb/>
　宵衣旰食求治之秋而乃隔日御殿此政事不親也<lb/>
<pb n="KR2b0025_WYG_010-37b"/>
　又府庫匱竭民鮮盖藏誅斂科率殆無虛日三司計<lb/>
　度經費二十倍於祖宗時此用度不足也政事不親<lb/>
　用度不足誠國大憂臣望陛下修已以御人洗心以<lb/>
　鑒物勤聽斷舍燕安放棄優諧近習之纎人親近剛<lb/>
　明鯁正之良士因此災變以思永圖則天下幸甚二<lb/>
　曰擇賢夫明主勞以求賢而逸於任使然盈庭之士<lb/>
　不須盡擇在擇一二輔臣及御史諫官而已陛下用<lb/>
　人尚未遴擇昨王隨自吏部侍郎平章事超越十資<lb/>
<pb n="KR2b0025_WYG_010-38a"/>
　復為上相此乃非常之恩必待非常之才而隨虛庸<lb/>
　邪諂非輔相之器降麻之後物論沸騰故疾纒其身<lb/>
　災仍於國此亦天意愛惜我朝陛下其鑒之哉且石<lb/>
　中立頃在朝行以談諧自任士人或在宴集必置席<lb/>
　間聽其言語以資笑噱今䖏之近輔不聞嘉謀物望<lb/>
　甚輕人情所忽使災害屢降而朝廷不尊盖近臣多<lb/>
　非才者陛下左右尚如此天下官吏可知也實恐匈<lb/>
　奴輕笑中國宜即行罷免别選賢才又張觀為御史<lb/>
<pb n="KR2b0025_WYG_010-38b"/>
　中丞髙若訥為司諫二人者皆登髙第頗以文詞進<lb/>
　而温和軟懦無剛鯁敢言之氣斯皆執政引㧞建置<lb/>
　欲其緘黙不敢舉揚其私時有所言則必暗相關說<lb/>
　旁人窺之甚可笑也故御史諫官之任臣欲陛下親<lb/>
　擇之不令出執政門下臺諫官既得其人則近臣不<lb/>
　敢為過乃馭下之策也臣謂陛下身既勤儉輔弼臺<lb/>
　諫又皆得人則天下何憂不治災異何由而生惟陛<lb/>
　下少留意焉<lb/>
<pb n="KR2b0025_WYG_010-39a"/>
　直史館同知禮院宋祁上疏累數百言大抵勸上以<lb/>
　奮揚剛徳固執主威畧曰臣聞君以操柄為重臣以<lb/>
　奉命為恭柄捨之則重者反輕命竊之則恭者更僣<lb/>
　伏惟陛下念爵賞之典刑罰之權雖覽羣言一決宸<lb/>
　慮無委成假借以開貴近牽制之私又曰今臣下準<lb/>
　詔例得獻言言不深切則事不明白或有失儀矩罔<lb/>
　識禁忌論安危則便云泰山累卵指宴飲則直曰酒<lb/>
　池肉林伏望陛下納汙含垢一切裁赦兼容博聽以<lb/>
<pb n="KR2b0025_WYG_010-39b"/>
　取其長勿令有坐狂言而得罪者則聖徳愈光大矣<lb/>
　鹽鐡判官蘇紳疏畧曰星之麗天猶萬國之附王者<lb/>
　下之畔上故星亦畔天又曰天者陽之氣地者隂之<lb/>
　體其有越隂之體侵陽之政則應以變動又曰雷者<lb/>
　天之號令所以開發萌芽辟除隂害萬物須雷而解<lb/>
　須雨而潤惟人君崇寛大順春令則應節否則動於<lb/>
　冬今方春而雷聲發天其或者欲陛下出號令以震<lb/>
　動天下宜及於早而矯臣下舒緩之咎凡朝廷事無<lb/>
<pb n="KR2b0025_WYG_010-40a"/>
　鉅細無大小取其先急者悉聽關聖慮而振肅之不<lb/>
　可緩也夫星變既有下畔上之象地震又有隂侵陽<lb/>
　之證者天意若曰外域將有畔上之釁恐陛下未悟<lb/>
　也又以震雷警之欲陛下先為備則患禍消而福祥<lb/>
　至矣葉清臣張方平等奏大抵謂政寛法慢為致災<lb/>
　異之由並以攬權綱用威斷為言<lb/>
二月復日御前殿<lb/>
　用蘇舜欽之言也<lb/>
<pb n="KR2b0025_WYG_010-40b"/>
　越明年七月知諫院韓琦請自今雙日止御後殿視<lb/>
　事上問輔臣以故事張士遜對曰唐五日一開延英<lb/>
　盖資閒燕以輔養聖神上徳與宵衣旰食固不侔也<lb/>
　前代帝王靡不初勤政事而後失於逸豫不可不戒<lb/>
　也時上感小疾太醫數進藥故琦有是請上訖不從<lb/>
　御史知雜髙若訥亦言三公坐而論道今二府對纔<lb/>
　數刻何以盡萬機宜賜坐從容如唐延英故事<lb/>
三月王隨陳堯佐罷<lb/>
<pb n="KR2b0025_WYG_010-41a"/>
　時災異數見隨等無所建明隨以疾在告五日一朝<lb/>
　諫官韓琦連疏中書過失又言韓億不當以其子綱<lb/>
　為羣牧判官石中立滑稽無大臣體不報乃請下御<lb/>
　史臺集百官決是非琦論隨等疏凡十上堯佐亦先<lb/>
　自援漢故事求免故四人俱罷隨出判河陽堯佐判<lb/>
　鄭州億歸本班禮部侍郎中立户部侍郎<lb/>
以張士遜章得象同平章事<lb/>
　得象入謝上謂曰徃者太后臨朝羣臣邪正朕皆默<lb/>
<pb n="KR2b0025_WYG_010-41b"/>
　識惟卿忠清無所附且未嘗有干請今日用卿盖由<lb/>
　此也得象性簡淡恬然自得先在翰林太后遣内侍<lb/>
　至院必正色待之或不交一言<lb/>
以宋郊為翰林學士<lb/>
　初上欲以郊為同知樞宻院事中書言故事無自知<lb/>
　制誥除執政者故有是命上遇郊厚行且大任矣學<lb/>
　士李淑害其寵欲以竒中之言於上曰宋受命之號<lb/>
　也郊交也合姓名言之為不祥上勿為意它日以諭<lb/>
<pb n="KR2b0025_WYG_010-42a"/>
　郊因改名庠<lb/>
　上嘗論及唐入閣儀庠上奏言入閣乃有唐隻日於<lb/>
　紫宸殿受常朝之儀也唐有大内又有大明宫謂之<lb/>
　東内自髙宗以後天子多在大明殿宫宫之正南門<lb/>
　曰丹鳳門門内第一殿曰含元殿大朝㑹則御之對<lb/>
　北第二殿曰宣政殿謂之正衙朔望大册拜則御之<lb/>
　又對北第三殿曰紫宸殿謂之上閣亦曰内衙隻日<lb/>
　常朝則御之凡天子坐朝必須立仗於正衙或乗輿<lb/>
<pb n="KR2b0025_WYG_010-42b"/>
　止御紫宸即喚仗自宣政殿兩門入是謂東西上閣門<lb/>
　也以本朝宫殿視之宣徳門唐丹鳳門也大慶殿唐<lb/>
　含元殿也文徳殿唐宣政殿也紫宸殿唐紫宸殿也<lb/>
　欲求入閣本意即須先立仗於文徳之庭如天子正<lb/>
　御紫宸殿即喚仗自東西閣門入如此則差與舊儀<lb/>
　合又唐中葉以還雙日及非時大臣奏事則開延英<lb/>
　殿若今假日御崇政延和殿是也乃知唐制每遇坐<lb/>
　朝即為入閣五代草創正衙立仗因而遂廢其後或<lb/>
<pb n="KR2b0025_WYG_010-43a"/>
　有行者乃謂之盛禮甚不然也議者以為今之殿閤<lb/>
　與唐制不同難復行之<lb/>
親試舉人<lb/>
　賜吕溱等及第出身有差瓊林宴初賜大學篇故事<lb/>
　禮部第一人賜第未有在第二甲者雖近下猶升之<lb/>
　吴育歐陽修殿庭唱第過三人亦抗聲自陳范鎮獨<lb/>
　默然至第七十九人乃出拜退就列無一言衆以是<lb/>
　賢之禮部第一人在第二甲自鎮始初薛奎知益州<lb/>
<pb n="KR2b0025_WYG_010-43b"/>
　還朝與鎮俱或問奎入蜀所得奎曰得一偉人當以<lb/>
　文學名世也<lb/>
　去年春初從賈昌朝之請立諸路别頭試<lb/>
夏六月立上雨雪限<lb/>
　上留意農事每以水旱為憂乃詔諸州旬上雨雪限<lb/>
　神宗熙寧元年春令諸道每季上雨雪限<lb/>
秋八月復發運使<lb/>
　慶厯三年以江淮嵗漕不給京師乏軍儲范仲淹薦<lb/>
<pb n="KR2b0025_WYG_010-44a"/>
　許元可獨倚辦乃擢用為發運判官元至悉發瀕江<lb/>
　州縣藏粟所在留三月食逺近以次相補引千餘艘<lb/>
　轉漕而西未幾京師足食<lb/>
　上以元為稱職自判官遷副使遂升為使皇祐二年<lb/>
　賜元出身上謂執政曰發運使總領六路之廣其財<lb/>
　貨調用嵗千百萬宜得其人而久任之元累章求退<lb/>
　朕思之不若奬勵以盡其才<lb/>
策制科武舉<lb/>
<pb n="KR2b0025_WYG_010-44b"/>
　於是考官晏殊上賢良方正科田況張方平茂才異<lb/>
　等邵元各六論上御崇政殿策試況方平入等況與<lb/>
　張士遜連姻報罷<lb/>
熒惑犯南斗<lb/>
冬十月詔戒朋黨<lb/>
　時中外臣僚屢有薦范仲淹者似涉朋黨上曰仲淹<lb/>
　盖嘗面請立皇太弟太姪事非止為詆毁大臣乃下<lb/>
　詔戒之於是參知政事李若谷言近世俗薄專以朋<lb/>
<pb n="KR2b0025_WYG_010-45a"/>
　黨汙善良盖君子小人各有類今概以朋黨名之恐<lb/>
　正臣無以自立上是其言<lb/>
十一月庚戌郊改元受尊號册<lb/>
　先是羣臣五上表請加尊號上謂宰相張士遜曰唐<lb/>
　穆宗云強我懿號不若使我為有道之君加我虛尊<lb/>
　不若䖏我於無過之地朕每愛斯言卿等亦宜悉此<lb/>
　意士遜懇請不已上不得已乃詔英睿二字不稱餘<lb/>
　如所請<lb/>
<pb n="KR2b0025_WYG_010-45b"/>
　先是韓琦言李照所造樂不依古法今將郊祀請復<lb/>
　用舊樂下兩制議宋綬等言照新樂比舊樂下三律<lb/>
　衆論以為無據請如琦議<lb/>
王曾薨<lb/>
　諡文正曾前後輔政十年每進見言天下利害事多<lb/>
　審而中理性純儉居家罕見喜怒人無敢干以私者<lb/>
　上篆其碑曰旌賢大臣碑賜篆始此天禧間曾知應<lb/>
　天府時兩京訛言有物如帽夜飛為妖民操兵自衛<lb/>
<pb n="KR2b0025_WYG_010-46a"/>
　叫噪達旦自京師以南皆閉門深䖏曾令夜開里門<lb/>
　有唱言者即捕之妖亦不作<lb/>
十二月京師地震<lb/>
命夏竦范雍經畧西夏<lb/>
　竦知永興軍雍知延州分兼涇原秦鳳路鄜延環慶<lb/>
　路安撫越明年秋復以竦知涇州兼知延州分兼經<lb/>
　畧使竦之任在永興也上令陜西安撫龎籍請議西<lb/>
　鄙事竦尋上言頃者繼遷屢寇朔方太宗嘗命李繼<lb/>
<pb n="KR2b0025_WYG_010-46b"/>
　隆等五路入討不能撲滅先帝惟戒疆吏嚴斥候以<lb/>
　備之今元昊畧有河外之地其勢非特繼遷比也天<lb/>
　下久不見兵革一旦遽議深討臣未知其全計也願<lb/>
　陛下令諸將彼即入寇毋得與戰彼既絶中原賜與<lb/>
　又傷緣邉和市可坐待其敝也謹上十策一練強弩<lb/>
　二結屬羌三通斯賚四嚴備涇原環慶五互相關報<lb/>
　六逐州招神虎倨捷兵七増置弓手八併小寨九聽<lb/>
　關中民入粟贖罪十揀沿邉冗兵尋徙竦知涇州所<lb/>
<pb n="KR2b0025_WYG_010-47a"/>
　言後多行之<lb/>
嘉勒斯賚加節度使<lb/>
　使之背擊元昊以披其勢<lb/>
李徳政封南平王<lb/>
是冬元昊僣號<lb/>
　先是元昊欲南侵恐嘉勒斯賚制其後復舉兵攻蘭州<lb/>
　諸羌至馬銜山遂築瓦川曾城元昊既悉有夏銀綏<lb/>
　静宥靈鹽㑹勝甘涼瓜沙肅之地仍居興州阻河依<lb/>
<pb n="KR2b0025_WYG_010-47b"/>
　賀蘭山為固始大補偽官創十六司以統衆務又置<lb/>
　十八監軍司委酋豪分統其衆河北七千人以備鄜<lb/>
　延麟府甘州路三萬人以備西畨回紇餘兵駐賀蘭<lb/>
　等䖏為鎮守總十五萬又選豪族善弓馬三千人迭<lb/>
　直偽號六班直元昊製畨書改元大慶其叔父香裕勒<lb/>
　等數勸元昊勿叛元昊不聴香裕勒畏誅遂挈妻子來<lb/>
　降具言元昊反状知延州郭勸執還之元昊殺香裕勒<lb/>
　遂謀叛至是用其黨楊守素之謀築壇受册僣號始<lb/>
<pb n="KR2b0025_WYG_010-48a"/>
　仗英武興法建禮仁孝皇帝國稱大夏改大慶二年<lb/>
　曰天授禮法延祚元年㸃兵集蓬子山遣使來告僣號<lb/>
　納旌節敇告表畧曰臣父徳明嗣奉世封勉從朝命<lb/>
　三十年邉情善守五千里職貢常輸臣偶因端閑輒<lb/>
　生狂斐制小畨之文字改大漢之衣冠不期厯運在<lb/>
　兹軍民同請伏望皇帝陛下許以西郊之地册為南<lb/>
　面之君敢竭愚庸常敦歡好時鄆州通判富弼上言<lb/>
　元昊所遣使者部從儀物如契丹而詞甚倨此必元<lb/>
<pb n="KR2b0025_WYG_010-48b"/>
　昊腹心自請行者宜出其不意斬之都市少折其謀<lb/>
　尋詔削元昊官爵除屬籍互市榜沿邉有能擒元昊<lb/>
　除定難節度使初徳明歸欵但賜宗姓而言除屬籍<lb/>
　誤也<lb/>
己夘寳元二年春三月鑄皇宋通寳錢<lb/>
　舊制錢文皆冠年號而曰元寳至是文當曰寳元元<lb/>
　寳學士院請改曰豐濟元寳詔以皇宋通寳為文<lb/>
夏四月募民入粟實邉<lb/>
<pb n="KR2b0025_WYG_010-49a"/>
六月省乗輿宫掖浮費<lb/>
　從諫官韓琦之言也時陜西用兵縻用之費益廣天<lb/>
　章閣侍講賈昌朝言今西夏不足慮而民困為可憂<lb/>
　自天聖以來屢詔有司節用至今未聞施行天下諸<lb/>
　道若京之東西財可自足陜右河朔嵗所仰者江淮<lb/>
　數十郡爾故田税不足重以榷禁凡山澤市井之利<lb/>
　悉入於公上而民不得售夫國財民力縻於無用之<lb/>
　日故當其有用不得不憂臣嘗治畿邑有禁兵三千<lb/>
<pb n="KR2b0025_WYG_010-49b"/>
　留萬户賦輸僅能取足其三年賞給仍出自内府况<lb/>
　他邑兵不啻此推是可以知天下虛實矣臣又嘗掌<lb/>
　京廩計江淮嵗運六百餘萬僅充期月之用三分在<lb/>
　軍旅一在冗食願陛下取景徳景祐校其出入之數<lb/>
　約以祖宗舊制其不急者罷之乃命張若谷任師中<lb/>
　韓琦等議之琦言減省浮費莫如自宫掖始乃詔乗<lb/>
　輿服御及宫掖所須務從簡約<lb/>
　是冬同修起居注宋祁上疏曰兵以食為本食以貨<lb/>
<pb n="KR2b0025_WYG_010-50a"/>
　為資今左藏無積年之鏹太倉無三嵗之粟南方冶<lb/>
　銅匱而不發承平如此已自彫困今朝廷大有三冗<lb/>
　小有三費以困天下之財財窮用褊更欲興數十萬<lb/>
　之衆以事逺方可謂無謀甚矣何謂三冗天下有定<lb/>
　官無限員一冗也廂軍不任戰而耗衣食二冗也僧<lb/>
　道日益多而無定數三冗也何謂三費一曰道場齋<lb/>
　醮無日不有二曰京師寺觀多設卒置官衣糧所給<lb/>
　三倍他䖏三曰使相節度不蒞藩要貪取公用以濟<lb/>
<pb n="KR2b0025_WYG_010-50b"/>
　私家陛下誠能燭見根本去三冗節三費專備西北<lb/>
　之屯尚可曠焉髙枕無匱乏之患矣臣又聞人不率<lb/>
　則不從身不先則不信陛下若躬行至儉風示四方<lb/>
　衣服醪膳無溢舊規請自乗輿始錦綵珠玉不得妄<lb/>
　費請自後宫始然後民業日隆師役可舉蠢爾戎首<lb/>
　可玩之於股掌之上矣祁次當知制誥而兄庠方執<lb/>
　政乃以為天章閣待制判禮院<lb/>
八月兩川大饑<lb/>
<pb n="KR2b0025_WYG_010-51a"/>
　遣使體量安撫韓琦利益路蔣堂梓䕫路琦所至賦<lb/>
　役煩急者悉輕減蠲除之逐貪殘不職吏罷冗員六<lb/>
　百餘人活饑民一百九十餘萬<lb/>
冬十一月孔道輔罷<lb/>
　自中丞出知鄆州初開封府吏馮士元以贓敗辭連<lb/>
　知樞宻院盛度參知政事程琳宰臣張士遜責惡琳<lb/>
　而疾道輔不附已將併逐之謂道輔曰上顧程公厚<lb/>
　今為小人所誣宜為辨之道輔入對言琳罪薄不足<lb/>
<pb n="KR2b0025_WYG_010-51b"/>
　治上怒以道輔朋附大臣故併出之道輔後知士遜<lb/>
　賣已憤而卒然天下皆以遺直許之道輔始為寧州<lb/>
　推官有蛇出天慶觀真武殿中一郡以為神州將率<lb/>
　屬徃祭奠之欲上其事道輔徑前以笏擊碎其首觀<lb/>
　者初驚後莫不歎服<lb/>
元昊寇邉狄青等敗之<lb/>
　寇保安軍鄜延鈐轄盧守勲等擊之而青功最多被<lb/>
　賞特厚青時為檢巡司指使<lb/>
<pb n="KR2b0025_WYG_010-52a"/>
　初元昊為書及錦袍銀帶投境上以遺金明李士彬<lb/>
　且約以叛候人得之諸将皆疑士彬獨副都總管夏<lb/>
　隨曰此行間耳士彬與昊世仇若有私約通遺贈豈<lb/>
　使衆知耶乃召士彬與飲厚撫之士彬感泣不數日<lb/>
　果擊賊取首馘羊馬自效<lb/>
閏十二月以蘓紳為史館修撰<lb/>
　先是紳陳便宜八事自一曰重爵賞至八曰修備預<lb/>
　其論適才宜有曰今審官之職宜擇主判官付以事<lb/>
<pb n="KR2b0025_WYG_010-52b"/>
　權責成選事或有異才髙行許别論奏如寇準判銓<lb/>
　薦選人錢若水等三人并遷朝官其非才亦許奏殿<lb/>
　如唐盧從愿為吏部非才實者並令罷選十不取一<lb/>
　之類是也其論修備預有曰夫備預之道莫若安民<lb/>
　而厚利富國而食足則雖有災沴不足憂也書奏上<lb/>
　嘉納之故有是命<lb/>
　<lb/>
　九朝編年備要巻十<lb/>
</p>
<p>
</p>
  </div>
<div>
                <head>九朝編年備要巻十一</head>
    <p>
<pb n="KR2b0025_WYG_011-1a"/>
欽定四庫全書<lb/>
　九朝編年備要巻十一　　　宋　陳均　撰<lb/>
仁宗皇帝<hi>起庚辰康定元年止壬午慶厯二年</hi>
庚辰康定元年春正月丙辰朔日有食之<lb/>
　知諫院富弼請罷宴徹樂遼使在館宜就賜飲食而<lb/>
　已參知政事宋庠以為不可弼曰萬一彼行之為朝<lb/>
　廷羞後使遼者還云遼罷宴如弼言上深悔之<lb/>
元昊冦邊<lb/>
<pb n="KR2b0025_WYG_011-1b"/>
　劉平石元孫死之初元昊聲言將攻延州范雍懼甚<lb/>
　奏請濟師未報而元昊詐遣人乞和雍信之不為備<lb/>
　元昊乃盛兵攻保安軍自土門路入聲言取金明寨<lb/>
　李士彬嚴兵待之夜分不至士彬解甲而寢翌日奄<lb/>
　至士彬父子俱被擒遂乗勝抵延州雍先以檄召平<lb/>
　於慶州使至保安與元孫合軍趍土門及是復召平<lb/>
　元孫還救延州至三川口與賊遇賊以輕兵薄戰官<lb/>
　軍少却鄜延都監黄徳和居陣後引衆先遁我師遂<lb/>
<pb n="KR2b0025_WYG_011-2a"/>
　敗平與元孫皆被執賊圍延州凡七日及失二將城<lb/>
　中憂沮不知所為會大雪遂解去城得不陷徳和既<lb/>
　走使人誣奏平元孫降賊夏守斌頗辨其枉尋命殿<lb/>
　中侍御史文彦博鞫之盡得其實腰斬徳和於河中<lb/>
　府仍追贈平元孫錄其子孫厚䘏其家<lb/>
募陜西强壯<lb/>
　尋詔諸州㸃集强壯止令防䕶城池不刺手面閱習<lb/>
　外無得他役<lb/>
<pb n="KR2b0025_WYG_011-2b"/>
二月以夏守贇為陜西都部署内侍王守忠為都鈐鎋<lb/>
　守贇尋兼緣邊招討使知諫院富弼言用守贇既非<lb/>
　而守忠乃與唐中官監軍無異將吏必懼三司使晏<lb/>
　殊亦請罷内臣監兵不以陣圖授諸將及出宫中長<lb/>
　物助邊費凡他司之領財利者悉還度支去<lb/>
韓琦安撫陜西<lb/>
　時賊兵尚圍塞門安逺寨延州諸將畏避莫敢出捄<lb/>
　及聞范雍責命衆憂駭訴於琦願無使雍去琦奏雍<lb/>
<pb n="KR2b0025_WYG_011-3a"/>
　二府舊臣盡瘁邊事邊人徳之且乞畱雍以安衆心<lb/>
　趙振麤勇俾為部署可矣若謂雍節制無狀勢當必<lb/>
　易則宜召知越州范仲淹委任之方陛下焦勞之際<lb/>
　臣豈敢避形迹不言若涉朋比誤國家當族<lb/>
括京淮馬<lb/>
　初命括京東西淮南陜西馬韓琦乞免陜西一路從<lb/>
　之<lb/>
詔二府同議邊事<lb/>
<pb n="KR2b0025_WYG_011-3b"/>
　時邊事専委樞宻而中書不與知諫院富弼請如國<lb/>
　初以宰臣兼樞宻使乃降是詔<lb/>
求直言<lb/>
　自范仲淹貶禁中外越職言事富弼因論日食謂應<lb/>
　天變莫若通下情願降詔求直言盡除越職之禁上<lb/>
　嘉納焉<lb/>
三月詔近臣陳陜西攻守䇿<lb/>
　同知樞宻院事陳執中言元昊竊發西陲以游兵困<lb/>
<pb n="KR2b0025_WYG_011-4a"/>
　勁卒以甘言恱守臣一旦連犯亭障延安幾至不保<lb/>
　自金明破而並邊籬落大壊塞門至金明二百里今<lb/>
　宜别修三城城屯千人冦大至則入保小至則出鬭<lb/>
　又以二千人屬盧闗都巡檢以為三寨之聲援且戎<lb/>
　狄貪而無親議者欲結西域諸國恐徒耗金帛若交<lb/>
　兵之際與賊互出首尾則疆場之憂百倍於前且邊<lb/>
　兵小屈皮膚之傷也民力既窮腹心之患也請且修<lb/>
　沿邊城池不過五七處仍須廣土兵減騎卒蓋土兵<lb/>
<pb n="KR2b0025_WYG_011-4b"/>
　增則守禦有備騎卒減則轉饟可蠲静守以驕其志<lb/>
　蓄銳以挫其鋒更須主張將臣使横議不及則虎士<lb/>
　得以盡節上嘉納之<lb/>
　學士丁度奏曰中國抗夷狄可以智勝不可以戰鬭<lb/>
　蓋地形武技與中國異也羌戎上下山版出入溪澗<lb/>
　中國之馬不如也隘險傾側且馳且射中國之技不<lb/>
　如也為今之䇿莫若謹亭障逺斥堠控扼要害為制<lb/>
　禦之全計因上十䇿名曰備邊要覽<lb/>
<pb n="KR2b0025_WYG_011-5a"/>
　同修起居注吳育言漢通西域諸國謂之斷匈奴右<lb/>
　臂唐太宗嘗賜回鶻可汗詔書真宗亦命博囉齊攻<lb/>
　李繼遷今宜募士往諭嘉勒斯賚及他蕃部以散其黨<lb/>
　此真伐謀之要也育因錄真宗朝通西域諸蕃幷昊<lb/>
　賊父祖本末上之<lb/>
　其後殿中侍御史文彦博言將權不可不専軍法不<lb/>
　可不峻兵法曰畏我者不畏敵畏敵者不畏我使之<lb/>
　畏我非嚴刑何以濟乎古者什伍之長皆得専殺今<lb/>
<pb n="KR2b0025_WYG_011-5b"/>
　統馭之重乃不能誅一小校則軍中之令可謂隳矣<lb/>
　議者以今冦非大敵師非深入將校有犯宜從中覆<lb/>
　夫冦非大敵師未深入尚臨戰先退倘遇大敵則孰<lb/>
　肯奮耶國朝著令禁軍將校之有過則從中覆當施<lb/>
　之於平居無事之時今邊防用人逾數十萬將不峻<lb/>
　法何以御之哉<lb/>
黑風晝晦<lb/>
申詔中外言事<lb/>
<pb n="KR2b0025_WYG_011-6a"/>
　先是已下詔求直言羣下猶未有所獻故也<lb/>
　其後陜西都轉運使龎籍上言連年灾異天久不雨<lb/>
　臣謂弭灾消禍在朝廷自修比年費用奢廣出納不<lb/>
　嚴内中須索既多有司以憑由除破無緣鈎較虚實<lb/>
　臣竊謂乘輿所用宫中所費宜取先朝為則今宿師<lb/>
　西鄙力戰重傷方復賞功而内官醫官樂官無功時<lb/>
　享豐賜故天下指目謂之三官願少裁損無厚賚予<lb/>
　専勵戰功外冦不足平也<lb/>
<pb n="KR2b0025_WYG_011-6b"/>
王鬷陳執中張觀罷<lb/>
　初天聖中鬷使河北過真定見曹瑋瑋謂曰君異日<lb/>
　當柄用願畱意邊防鬷曰何以教之瑋曰吾聞趙徳<lb/>
　明常使人𣙜易漢物不如意欲殺之元昊諫曰我戎<lb/>
　人本從事鞍馬間而與漢𣙜易不急之物已非䇿又<lb/>
　從而斬之失衆心不可徳明為貰不殺吾使人覘元<lb/>
　昊狀貌異常它日必為邊患鬷時莫究所謂比再入<lb/>
　樞宻元昊果叛上數問邊計不能對及劉平石元孫<lb/>
<pb n="KR2b0025_WYG_011-7a"/>
　等敗議刺鄉兵久不決故三人及夏守贇皆以是罷<lb/>
　樞宻<lb/>
詔參政同議邊事<lb/>
夏四月增募河北强壯<lb/>
　從知制誥王拱辰之言也拱辰言契丹不畏官軍而<lb/>
　畏土兵故有是命<lb/>
五月張士遜致仕<lb/>
　本朝以宰相得謝者自士遜始先是詔揀輦官為禁<lb/>
<pb n="KR2b0025_WYG_011-7b"/>
　軍輦官千餘人遮兩府喧唱不遜士遜馬驚墜地中<lb/>
　丞栁植請付有司鞫之時朝廷多事士遜無所補諫<lb/>
　官韓琦上疏曰政事府豈養病坊耶士遜不安上章<lb/>
　請老故罷未幾斬輦官二人配二十人揀為禁軍如<lb/>
　初詔<lb/>
以吕夷簡為平章事<lb/>
　初徙知越州范仲淹知永興軍未至又改陜西都轉<lb/>
　運使至是仲淹過闕上諭仲淹與夷簡釋憾仲淹頓<lb/>
<pb n="KR2b0025_WYG_011-8a"/>
　首曰臣向所論國家事於夷簡何憾也<lb/>
置陜西都部署兼經畧安撫招討使<lb/>
　以知永興軍夏竦為使范仲淹韓琦副之召夏守贇<lb/>
　王守忠等赴闕仲淹疏言近邊城寨有五七分之備<lb/>
　而闗中之備無二三分若昊賊深入乘闗中之虛或<lb/>
　東阻潼闗隔兩川貢賦則朝廷不得髙枕矣為今之<lb/>
　計莫若且嚴戒邊城使持久可守實其闗内使無虛<lb/>
　可乘若冦至使邊城清野不與大戰闗中稍實豈敢<lb/>
<pb n="KR2b0025_WYG_011-8b"/>
　深入既不得大戰又不能深入二三年間彼自困弱<lb/>
　此上䇿也又聞邊臣多請五路入討臣恐未可輕舉<lb/>
　太宗朝以宿將精兵而西討艱難終未收復況今承<lb/>
　平嵗久無宿將精兵一旦興深入之謀臣謂國之安<lb/>
　危未可知也惟陛下圖之<lb/>
　鄜延路鈐轄張亢上言今每路總管鈐轄都監多至<lb/>
　十四五員權均勢敵不相統制凡有論議互執不同<lb/>
　請别創使處分所貴事出於一又請逐路以馬步軍<lb/>
<pb n="KR2b0025_WYG_011-9a"/>
　萬人擇才位兼髙者為總領以下為三將賊小入則<lb/>
　一將出大入則大將出又量賊數多少使隣路出兵<lb/>
　而應接之此所謂常山蛇也又諸路騎兵不能馳險<lb/>
　計其芻粟一馬之費可養歩軍五人馬不髙者宜遣<lb/>
　還坊監止留十之二以步人代之又用兵以來屢出<lb/>
　無功一旦更議五路深入臣竊以為未可後多施用<lb/>
　者<lb/>
　仲淹辟歐陽修掌書記修以親為辭且曰今世所謂<lb/>
<pb n="KR2b0025_WYG_011-9b"/>
　四六者非修所好兼此末事有不修而能者又曰古<lb/>
　人所與成事者必有國士共之非惟在上者以知人<lb/>
　為難士雖貧賤以身許人固亦未易欲其盡死必深<lb/>
　相知知之不盡士不為用今竒怪豪俊之士往往已<lb/>
　䝉收擇顧用之如何爾然尚慮山林草莽有挺特知<lb/>
　義慷慨自重之士未得出門下也宜少思焉修尋除<lb/>
　秘閣校勘<lb/>
元昊冦邊<lb/>
<pb n="KR2b0025_WYG_011-10a"/>
　陷塞門安逺筝寨寨主王繼元蔡沂等死之<lb/>
　時著作佐郎張方平上平戎十䇿大畧以為宜屯重<lb/>
　兵河東示以形勢賊入冦必自延渭而興州巢穴之<lb/>
　守必虛我師自麟府渡河不十日可至此所謂攻其<lb/>
　所必救形格勢禁之道也宰臣吕夷簡見之謂知樞<lb/>
　密宋綬曰大科得人矣<lb/>
六月增募河陜京東西鄉弓手强壯<lb/>
　初陜西河北有神銳忠勇及鄉弓手强壯而神銳忠<lb/>
<pb n="KR2b0025_WYG_011-10b"/>
　勇已廢至是詔二路選補增廣其數倂及諸路焉<lb/>
　河東都轉運使楊偕言方今兵不為少茍多而不練<lb/>
　則其勢易以敗又困國而難供時論者惟務多兵而<lb/>
　偕之論如此<lb/>
　尋詔河北河東路强壯陜西京東西路新置弓手皆<lb/>
　以二十五人為團置押官四團為都置正副都頭各<lb/>
　一人五都為指揮置指揮使各以階級伏事二十係<lb/>
　籍六十免取家人或它户代之聴私置弓弩每嵗十<lb/>
<pb n="KR2b0025_WYG_011-11a"/>
　月後正月前分番上州教閱半月即遣歸農或遇非<lb/>
　時勾集守城及捕盜日給糧二升嵗正月縣以簿上<lb/>
　州州以籍奏兵部按舉不如法者<lb/>
秋八月禁以金箔飾佛像<lb/>
以范仲淹兼知延州<lb/>
　先是詔分邊兵部署領萬人鈐轄五千人都監領三<lb/>
　千人有冦則官卑者先出仲淹曰不量賊衆寡而出<lb/>
　戰以官為先後取敗之道也乃分州兵為六將將三<lb/>
<pb n="KR2b0025_WYG_011-11b"/>
　千人分部教之量賊衆寡使更出禦賊賊不敢犯既<lb/>
　而諸邊取法焉賊相戒曰無以延州為意今小范老<lb/>
　子腹中自有數萬甲兵不比大范老子可欺也大范<lb/>
　盖指雍云<lb/>
　都監周美請于仲淹曰賊新得志其勢必復來金明<lb/>
　當邊衝我之蔽也今不亟修將遂失之仲淹因屬美<lb/>
　復城如故數日賊果來其衆數萬薄金明陣於延安<lb/>
　城北三十里美領衆二千力戰會暮不見援兵乃徙<lb/>
<pb n="KR2b0025_WYG_011-12a"/>
　軍止北多設疑兵賊望見以為救至即引去時諸將<lb/>
　多不利美十餘戰平族帳二百焚其寨二十復故城<lb/>
　堡甚衆<lb/>
九月河決滑州<lb/>
以葉清臣為三司使<lb/>
　中書進擬三司使清臣不在選上謂清臣才可用遂<lb/>
　命之清臣奏編前後詔勅使吏不能欺簿帳之叢冗<lb/>
　者一切刪去内東門御厨皆内侍領之凡所呼索有<lb/>
<pb n="KR2b0025_WYG_011-12b"/>
　司不敢問乃為合同以檢其出入<lb/>
定禁衛儀制<lb/>
　初三駕皆以待禮事而近出止用常從以行惟前有<lb/>
　駕頭後擁繖扇而已議者以為近於簡畧於是參知<lb/>
　政事宋庠言漢魏有大小法駕之儀至唐又分殿中<lb/>
　諸衛黄麾等仗國朝承五代簡畧鳴鑾游豫儀衛寡<lb/>
　薄頗同藩鎮宜委近臣討繹於三駕諸仗酌取其中<lb/>
　稍增儀物詔禮院與兩制詳定遂增清道馬及騎而<lb/>
<pb n="KR2b0025_WYG_011-13a"/>
　執䍐罼徒而執哥舒與前後牙門旗等物又禁乘樓<lb/>
　下瞰垂簾外蔽頗著于令其後亦寖弛云<lb/>
元昊冦邊<lb/>
　冦鎮戎軍三川寨都巡檢楊保吉等死之又陷乾溝<lb/>
　等三堡韓琦即命任福攻白豹城克之<lb/>
置奉宸庫<lb/>
　在延福内舊名宜聖殿等五庫今合為一<lb/>
築青澗城<lb/>
<pb n="KR2b0025_WYG_011-13b"/>
　初寨門承平諸寨既廢延州東路無復籓籬鄜州判<lb/>
　官种世衡請營故寛州州西南直延安二百里當冦<lb/>
　衝右捍延安左可致河東粟北可圖銀夏范仲淹然<lb/>
　之奏用其䇿詔世衡即廢壘興築壘近寇寇屢出争<lb/>
　世衡且戰且城之初苦無水鑿地百五十尺至石而<lb/>
　不及泉工以為不可穿世衡命屑石一畚酬百金卒<lb/>
　得甘泉城成賜今名遷世衡内殿崇班知城事開營<lb/>
　田三千頃募商貸以本錢使通貨得利城遂富實間<lb/>
<pb n="KR2b0025_WYG_011-14a"/>
　出行部族慰勞酋長或與所服帶會客飲有得寇事<lb/>
　來告者即與飲器由是屬羌皆樂為用因命世衡兼<lb/>
　鄜延都監尋又請募土兵别為一軍從之世衡放子<lb/>
　也<lb/>
冬十月詔内降許執奏<lb/>
　上性寛仁宗戚近倖有求内降者或不能違乃詔有<lb/>
　内降升遷者許執奏<lb/>
製調兵銅符木契<lb/>
<pb n="KR2b0025_WYG_011-14b"/>
　端明殿學士李淑所定也銅符木契傳信牌銅符刻<lb/>
　曰某處發兵飾以虎豹而中分之右留樞宻院左降<lb/>
　總管掌之凡發兵五千人以下一虎一豹符以上用<lb/>
　雙虎雙豹符命使者齎宣同下勘畢即發兵復緘右<lb/>
　符以還木契題曰某處契中剖之上留總管下付州<lb/>
　軍城寨掌之總管發兵遣指使齎牒同往驗合即發<lb/>
　兵復緘上契以還傳信牌中為槽藏筆墨紙每臨陣<lb/>
　傳命主將書以報兵官兵官復書事宜而還明年冬<lb/>
<pb n="KR2b0025_WYG_011-15a"/>
　有詔罷之<lb/>
浙東軍叛討平之<lb/>
　浙東軍士鄂鄰等殺巡檢使張懐信聚兵剽刼湖南<lb/>
　福建廣南諸州縣逃入海懐信内臣性苛虐衆號張<lb/>
　列挈鄰等積怨忿作亂明年獲鄰於占城國戮之<lb/>
十二月置神御庫<lb/>
　直秘閣趙希言奏據古僖順二祖當遷國家道觀佛<lb/>
　寺並建别殿以奉神御豈若每主為一廟一寢更立<lb/>
<pb n="KR2b0025_WYG_011-15b"/>
　祧廟逐室各題廟號同判太常寺宋祁言周制有寢<lb/>
　有廟以象前有廟後有寢也廟藏神主寢藏衣冠至<lb/>
　秦乃出寢於墓側故陵上更稱寢殿今宗廟無寢蓋<lb/>
　本於兹荀卿王肅等皆云天子七廟僖祖至真宗方<lb/>
　及六世不應别立祧廟自周漢每常自立廟晉宋以<lb/>
　來多同殿異室國朝以七室代七廟相承已久不可<lb/>
　輕改自是室題廟號如希言所陳又建神御庫於宗<lb/>
　正寺南<lb/>
<pb n="KR2b0025_WYG_011-16a"/>
命涇原鄜延路討元昊<lb/>
　命以正月上旬出兵自元昊冦鎮戎官軍不利有詔<lb/>
　責夏竦於是竦上攻守䇿令副使韓琦判官尹洙取<lb/>
　決於朝廷宰臣吕夷簡欲用攻䇿樞宻副使杜衍以<lb/>
　為僥倖出師非萬全計争議久之上命用攻䇿故有<lb/>
　是詔於是衍求罷不許<lb/>
　知延州范仲淹言正月起兵塞外雨雪大寒暴露僵<lb/>
　仆我師可憂萬有一失噬臍何及春深漸暖方賊馬<lb/>
<pb n="KR2b0025_WYG_011-16b"/>
　瘦人饑其勢易制此得天時之便又可以擾其耕作<lb/>
　且元昊謂國家太平忘戰邊城無備是以恣其桀驁<lb/>
　今備邊漸飭賊至則擊願許臣稍以恩信示之或可<lb/>
　招納不然臣恐情意阻隔偃兵無期若用臣策嵗月無<lb/>
　效徐圖舉兵先取綏宥據其要害屯兵營田為持久<lb/>
　之計則横山人户必掣旗來歸拓疆禦冦莫此之利<lb/>
　上用其議於是仲淹固守鄜延<lb/>
　館閣校勘歐陽修上書曰自元昊叛逆三十萬之兵<lb/>
<pb n="KR2b0025_WYG_011-17a"/>
　食於西者二嵗矣又有十四五萬之鄉兵不耕而自<lb/>
　食其民自古未有四五十萬之兵連年仰食而國力<lb/>
　不困也夫兵攻守而已然皆以財用為强弱臣謂通<lb/>
　漕運盡地力𣙜商賈三術並濟則財用足而兵可久<lb/>
　以守以攻惟上所使謹上便宜三事一曰通漕運漢<lb/>
　唐都雍天下之物皆可西至也隋漕闗東之粟至渭<lb/>
　南然尚有三門之險自唐裴耀卿於三門東西置倉<lb/>
　開山路十八里為陸運以避其險嵗運二三百萬劉<lb/>
<pb n="KR2b0025_WYG_011-17b"/>
　晏遵耀卿之路悉漕江淮之米以實闗西今江<lb/>
　淮之米歳入於汴者六百萬石誠能分一二百<lb/>
　萬石以給闗西浚治汴渠使運不阻然後按求<lb/>
　耀卿之迹不憚十許里陸運之勞則河漕通而<lb/>
　物可致以紓闗西之困此水運之利也漢髙祖<lb/>
　自南陽而入武闗臣常至南陽問其路云自鄧<lb/>
　西北至永興六七百里小商賈往往行此今誠<lb/>
　能按求而通之沿漢十二州之物皆漕而頓之<lb/>
<pb n="KR2b0025_WYG_011-18a"/>
　南陽為輕車置十五六舖而逓之入闗前日陛<lb/>
　下賜禁帑錢十萬以給西用而道逺踰年不至豈若<lb/>
　較南陽之旁郡度其道里入於武闗以至京師近逺<lb/>
　等者皆使輸於闗西京師有不足則以禁帑出賜有<lb/>
　司者代而充用此陸運之利也其二曰盡地利自京<lb/>
　以西地之不闢者不知其數今河東河北闗西之鄉<lb/>
　兵此猶有用若京東西者平居不足以備盜而水旱<lb/>
　適足以為灾其尤可患者京西素貧之地非有山澤<lb/>
<pb n="KR2b0025_WYG_011-18b"/>
　之饒民惟力農是仰今三夫之家一人五夫之家二<lb/>
　人為游手凡十八九州以少言之尚可四五萬人不<lb/>
　耕而食誠能驅之使耕其棄地官貸其種嵗入與之<lb/>
　中分如民之法則民之願耕者衆矣且鄉兵本農也<lb/>
　籍而為兵遂棄其業今承其去農不久尚可驅還田<lb/>
　畝使不得羣遊飲博以為父兄之患此民之願也三<lb/>
　曰𣙜商賈夫興利廣而上難専必與下共之然後通<lb/>
　流而不滯今議者方欲奪商賈之利一歸於公上而<lb/>
<pb n="KR2b0025_WYG_011-19a"/>
　専之故每一變法一嵗之間所損數百萬是欲専而<lb/>
　反損今為國之利多者茶與鹽爾茶自變法以來商<lb/>
　賈不復一嵗之失數年莫補所在積朽棄而焚之議<lb/>
　者屢言三説之法為便誠能復之使商賈有利而<lb/>
　通行則上下濟矣解池之鹽積若山阜今宜暫下其<lb/>
　價先為令曰三年將復舊價則貪利者争先而凑矣<lb/>
　夫茶者生於山而無窮鹽者出於水而不竭二物之<lb/>
　所以貴者以能資國之錢幣爾今不散而積之是惜<lb/>
<pb n="KR2b0025_WYG_011-19b"/>
　朽壌也夫何用哉<lb/>
巴蜀江淛饑<lb/>
　越明年春遣翰林學士王堯臣等十六人分路體量<lb/>
　安撫<lb/>
旌隱士<lb/>
　是嵗賜永興軍草澤髙懌號安業處士後間有不錄<lb/>
辛巳慶厯元年春正月元昊請和<lb/>
　元昊遣塞門寨主髙延徳還延州令見知州范仲淹<lb/>
<pb n="KR2b0025_WYG_011-20a"/>
　約和仲淹不聞之朝廷乃自為書遺元昊諭以禍福<lb/>
　於是韓琦聞之謂人曰是知我欲大舉而為欵兵之<lb/>
　計不然懈我邊防又將入冦時走馬承受崔宣亦以<lb/>
　賊請和事奏上謂輔臣曰賊多詭計欲懈我師爾乃<lb/>
　詔逐路益嚴備之<lb/>
二月冦渭州<lb/>
　韓琦命任福等禦於好水川戰敗福及耿傳桑懌王<lb/>
　珪武英等並死之將佐軍士死者六千餘初夏竦令<lb/>
<pb n="KR2b0025_WYG_011-20b"/>
　尹洙趍延州與范仲淹議出兵而仲淹固執前奏竦<lb/>
　又上言兩路協力尚恐未能挫敵而仲淹却以牽制<lb/>
　為名止欲委涇原之師以嘗冦正墮賊計詔以竦奏<lb/>
　示仲淹龎籍亦言臣度朝議以屯兵已久上費國力<lb/>
　欲決於攻取或且汰去冗兵只留精銳在邊則數少<lb/>
　而費寛然後乘釁大舉庶有萬全之策陜西經略判<lb/>
　言田況亦言兩路大舉必招大悔其不可者有七乞<lb/>
　召大臣定議但令嚴邊備不必先有輕舉乃罷出師<lb/>
<pb n="KR2b0025_WYG_011-21a"/>
　至是元昊入冦琦徑趍鎮戎軍出兵萬八千人召環<lb/>
　慶副總管任福至涇原計事使將以擊賊涇原駐泊<lb/>
　桑懌為先鋒鈐轄朱觀及都監武英王珪繼之將作<lb/>
　監丞耿傳參行營軍事琦授方畧令倂兵合勢自懐<lb/>
　逺城趍得勝寨出賊之後未可戰則據險設伏待其<lb/>
　歸擊之福違約束自引輕騎數十趍懐逺城與賊戰<lb/>
　于張家堡之南斬首數百賊佯北懌引騎趨之福踵<lb/>
　其後暮屯好水川英及觀屯籠洛川相距隔山五里<lb/>
<pb n="KR2b0025_WYG_011-21b"/>
　約明日會兵川口不使賊得逸去諜者傳賊兵少故<lb/>
　福等悉力逐之不知賊之誘也路既逺糧不繼遂力<lb/>
　戰死之方元昊傾國入冦而福所統者皆非素撫之<lb/>
　兵臨敵受命法制不立既又分出趨利故至甚敗奏<lb/>
　聞上嗟悼之皆贈官有差福之敗也琦即上章自劾<lb/>
　孫沔等請削琦官會夏竦奏琦嘗以檄戒福貪利輕<lb/>
　進上知福違節制取敗罪不専在琦手詔慰撫之尋<lb/>
　乃奪琦使權徙知秦州<lb/>
<pb n="KR2b0025_WYG_011-22a"/>
　福之敗士好議論者多咎其喪師陜西經畧判官尹<lb/>
　洙作憫忠一篇曰甚哉世人謀其身之周也山外之<lb/>
　戰諸將以力死明白不可欺或者咎其失計且不與<lb/>
　其死也忠義世之所髙死人之所難以甚難之節而<lb/>
　負至髙之名茍與之則已當蹈之矣惡所以謀其身<lb/>
　者哉善謀身者則非之以喪兵沮威雖死吾弗與然<lb/>
　後享其富保其身為無愧為身之計豈不周乎冦讐<lb/>
　在境兵師在行欲必生以保功難乎哉嗚呼喪兵以<lb/>
<pb n="KR2b0025_WYG_011-22b"/>
　取死豈諸將心耶亦不幸而已為國家者無使謀身<lb/>
　者終其幸死義者重不幸則節士勸矣又作辨誣一<lb/>
　篇曰山外之役耿傳死於陣人或誣曰傳督諸將輕<lb/>
　進使與大敵卒遇賊傳致也後得傳與諸將書戒且<lb/>
　持重慮為彼誘此豈督諸將進耶宋興八十載文吏<lb/>
　死軍事者或以城守之責或不幸與禍會其死義一<lb/>
　也至如臨大敵不懾與驍雄之士争致其命如傳比<lb/>
　者亦鮮悲夫謀既不用又後之死猶不免於誣者豈<lb/>
<pb n="KR2b0025_WYG_011-23a"/>
　喜於立異耶豈惡夫為忠耶<lb/>
募京東西等九路宣毅軍<lb/>
　京東西河東北江淮荆浙福建九路大州二營水州<lb/>
　一營為就糧禁軍合十萬餘人<lb/>
　知院張方平言其不便以為去嵗初降勅命點差强<lb/>
　壯弓手之時民間喧然皆言此時差點雖以强壯弓<lb/>
　手為名實欲黜補軍籍敕㫖屢下丁寧再三諭以朝<lb/>
　廷點差之意只要各䕶鄉閭必不起從征戍郡縣多<lb/>
<pb n="KR2b0025_WYG_011-23b"/>
　方安輯民猶猜譁及經去冬教習尋放歸業鄉閭竊<lb/>
　語方以少定然名在弓手之籍者居常心恐不自安<lb/>
　每聞一使出行州縣輒相扇動謂來調發今此命忽<lb/>
　下果如所料命令無復可信凡再疏不報<lb/>
京師雨藥<lb/>
夏五月嚴銅錢出界法<lb/>
　一貫以上為首者死<lb/>
宋庠罷<lb/>
<pb n="KR2b0025_WYG_011-24a"/>
　先是吕夷簡當國同列不敢預事唯諾書紙尾而已<lb/>
　庠為參知政事數與争論夷簡不恱上顧庠頗厚夷<lb/>
　簡忌之巧求所以中庠者未得及范仲淹擅通書元<lb/>
　昊又焚其報夷簡從容謂庠曰人臣無外交希文何<lb/>
　敢如此庠以夷簡誠深罪仲淹也他日於上前議其<lb/>
　事庠遽請斬仲淹樞宻副使杜衍力言其不可庠謂<lb/>
　夷簡必助已而夷簡終無一言上問夷簡夷簡徐曰<lb/>
　杜衍之言是也止可薄責而已上從之庠遂倉皇失<lb/>
<pb n="KR2b0025_WYG_011-24b"/>
　措論者喧然皆咎庠然不知實為夷簡所賣也遂罷<lb/>
以富弼知制誥<lb/>
　初内侍劉從愿妻遂國夫人王氏以罪奪封至是復<lb/>
　命之弼繳還詞頭封命遂寢唐制惟給事中得封還<lb/>
　詔書而舍人繳詞頭蓋自弼始<lb/>
六月以范雍知永興軍<lb/>
　初命夏竦判永興又以陳執中知永興及兩人分出<lb/>
　按邊而領府事猶如故乃復使雍守京兆於是一府<lb/>
<pb n="KR2b0025_WYG_011-25a"/>
　三守分吏奔趍往來不勝其擾自昔未嘗有也<lb/>
　雍卒於慶厯六年諡曰忠獻雍為治尚恕好謀而少<lb/>
　成然知人喜薦士後多至公卿者守延安時狄青為<lb/>
　小校坐法當斬雍貸之<lb/>
詔西邊嚴備<lb/>
　初陜西經畧判官田況上兵䇿十四事略曰内帑之<lb/>
　積祖宗本為用兵臣願朝廷發内帑之財募陜西河<lb/>
　東强壯之民五七萬屯鄜延環慶涇原三路甫及防<lb/>
<pb n="KR2b0025_WYG_011-25b"/>
　秋則以逐路弓手分守城寨而參以正兵每路及五<lb/>
　六萬人軍氣自振必曰募民則衆情不安增邊戍則<lb/>
　大費不贍此循常之論也且出財選募非同差點必<lb/>
　有樂為用者又曰好水川之戰任福為大將不能指<lb/>
　揮乃自率一隊前當劇鋒勢窮而陷忠雖可憫然其才<lb/>
　止一卒之用欲矯此弊在乎峻大將之權如葛懐敏<lb/>
　為鄜延總管張亢為鈐轄乃平牒往來動皆鈞禮韓<lb/>
　琦范仲淹為經畧副使葛懐敏見之禮容甚慢上下<lb/>
<pb n="KR2b0025_WYG_011-26a"/>
　姑息三軍何所法耶又曰賊將伊哷剛朗凌裕勒且之<lb/>
　徒分廂主兵皆近漢界出入從者不過一二人若能<lb/>
　隂募死士陷胸碎首去賊之手足但朝廷不惜美官<lb/>
　重祿則功豈難圖又曰環慶屬户未經殘破若綏御<lb/>
　有術可得精兵數萬請以養兵萬人一嵗之費為招<lb/>
　撫之具則無不濟自來屬户販青白鹽以求厚利令<lb/>
　一切禁絶之無以資其生太宗朝鄭文寶言禁白鹽<lb/>
　以困邊賊可不戰而屈人兵詔市之者皆死其法紀<lb/>
<pb n="KR2b0025_WYG_011-26b"/>
　甚衆内屬萬餘帳歸繼遷命錢若水馳傳視之因復<lb/>
　舊制戎人始附今若寛鹽禁則屬户無不得其用且<lb/>
　國家通嘉勒斯賚誘以為用賜帛二萬促其出師終無<lb/>
　實報招撫屬户不猶愈於彼乎又曰昊賊擾邊以來<lb/>
　淮上兵踴躍争先而其請給不及東軍之下者若優<lb/>
　加特支或定南郊賞例以激其心則立功不在東軍<lb/>
　之後矣又曰戍邊之兵軍額髙者無如龍衛聞有不<lb/>
　能披甲上馬者況驍勝雲武二騎之類挽弓不過五<lb/>
<pb n="KR2b0025_WYG_011-27a"/>
　六斗請宻益步兵而減騎軍以一騎軍之費可贍步<lb/>
　軍二人又寛市馬之煩擾違害就利莫善於兹又曰<lb/>
　西賊至諸寨不出戰皆以軍法從事使趙奢李牧周<lb/>
　亞夫授任於今必獲罪矣今若遇冦大至且堅壁以<lb/>
　守賊若不多而怯懦不追並行誅之又曰任福在慶<lb/>
　州蕃漢信服一旦徙涇原適值賊至將校都不識面<lb/>
　勢不得不陷今請諸路将佐非大故毋得輕易庶責<lb/>
　其成功又曰中國器用非戎狄可及今賊甲皆冷鍜<lb/>
<pb n="KR2b0025_WYG_011-27b"/>
　而堅滑光瑩非勁弩可入豈中國技巧不如一小羌<lb/>
　乎由彼専而精我慢而畧故也今請下逐處悉令工<lb/>
　匠冷砧打造純鋼甲鏃發赴緣邊上嘉納之<lb/>
　陜西體量安撫王堯臣言陜西兵二十萬而分屯四<lb/>
　路然可戰者止十萬賊每由一路入冦常數倍官軍<lb/>
　故三至而三勝涇原最當要害請益兵三萬人一萬<lb/>
　屯涇州以控闗中二萬屯渭州以制山外又於環慶<lb/>
　秦三州各益萬人如此則賊不敢輕出而犯寨也又<lb/>
<pb n="KR2b0025_WYG_011-28a"/>
　言韓琦范仲淹皆忠義智勇不當置之散地又請結<lb/>
　塞下屬羌使之自将出境破蕩生户以弱其勢又宋<lb/>
　庠先請治函谷闗樓櫓闗中大恐堯臣極陳其不可<lb/>
　乃詔毁之<lb/>
秋七月置萬勝軍<lb/>
　凡二十指揮選神勇宣武虎翼軍之在營者為之初<lb/>
　名神捷後改萬勝<lb/>
元昊冦邊<lb/>
<pb n="KR2b0025_WYG_011-28b"/>
　先圍麟州遂陷寧逺寨寨主王世亶等死之復攻府<lb/>
　州不能克圍豐州逾月城陷知州王餘慶等死之朝<lb/>
　廷遣張元管勾麟府路軍馬收兵擊賊大破之然賊<lb/>
　自是攻城掠野不已時將校張岊等戰比有功名振<lb/>
　一軍卒皆不至顯官<lb/>
八月括河北馬<lb/>
　緣邊七州軍免括<lb/>
九月令河東鑄大鐵錢<lb/>
<pb n="KR2b0025_WYG_011-29a"/>
　從范雍之請也初令陜西行鐵錢未幾倂河東亦行<lb/>
　之<lb/>
增江湖路鹽酒價<lb/>
　於是嵗增課三十萬六千餘緡<lb/>
復義倉<lb/>
　自乾徳初置義倉未久而罷明道三年詔復之不果<lb/>
　景祐中王琪上疏引隋唐故事請復置仍令五等以<lb/>
　上户計正稅二㪷輸一升貯之事下有司議者多異<lb/>
<pb n="KR2b0025_WYG_011-29b"/>
　同而止至是琪復上其議上納之已而衆論紛然以<lb/>
　為不便遂詔第令上三等户輸粟尋復罷之<lb/>
冬十月修河北城池<lb/>
罷都部署分四路置使<lb/>
　兼經畧安撫招討使以知秦州韓琦渭州王㳂慶州<lb/>
　范仲淹延州龎籍分領秦鳳涇原環慶鄜延四路先<lb/>
　是夏竦陳執中同節制陜西議論多不合又久無功<lb/>
　知諌院張方平言竦為四路統帥空國事邊於兹三<lb/>
<pb n="KR2b0025_WYG_011-30a"/>
　嵗師惟不出出則致敗冦惟不來來必殘蕩安有擁<lb/>
　握大衆至於覆軍殺將而曰我不與知是安用為統<lb/>
　帥也於是移竦判河東執中知陜州分陜西為四路<lb/>
　令琦等領之<lb/>
　初元昊反隂誘屬羌為助環慶酋長六百餘人約與<lb/>
　賊為鄉道後雖首露猶懐去就仲淹至部即奏行邊<lb/>
　以詔書犒賞諸羌閲其人馬與立條約諸羌受命恱<lb/>
　服自是始為漢用<lb/>
<pb n="KR2b0025_WYG_011-30b"/>
　慶州之西北有寨當復橋川口深在賊腰中仲淹城<lb/>
　之詔賜名大順與白豹金湯皆截然屹立環慶冦盜<lb/>
　少矣<lb/>
　時延州金明等寨及五龍川已破陷邊民焚掠幾盡<lb/>
　籍至州葺治之戍卒十餘萬未有壁壘散處城中畏<lb/>
　籍無敢逃去金明西北有橋子谷冦出入之隘道籍<lb/>
　乃令指揮使狄青領萬餘人築招安寨於谷旁却賊數<lb/>
　萬募民耕植得粟以濟軍又襲取承平寨又築龍安<lb/>
<pb n="KR2b0025_WYG_011-31a"/>
　寨悉取冦所據故地凡築十一城<lb/>
置陜西營田務<lb/>
　仍令總管轉運並兼營田使<lb/>
十一月置涇原弓弩手<lb/>
　置彊人弓弩手凡十指揮從部署司之請也<lb/>
鑄鐵錢<lb/>
　令江饒池三州凡鑄三百萬緡備陜西邊費也<lb/>
詔許延州招納元昊<lb/>
<pb n="KR2b0025_WYG_011-31b"/>
　先是知諌院張方平言元昊為冦雖嘗得逞而絶俸<lb/>
　賜禁闗市今賊中尺布直錢數百以此揣賊安得不<lb/>
　困但其勢未能自通宜因郊赦特示招來願陛下計<lb/>
　而行之上覽之大喜方平至中書見吕夷簡夷簡亦<lb/>
　曰舍人有此言社稷之福也右正言吳育亦嘗上言<lb/>
　天下久安人情翫習有議及邊防則謂之生事夏州<lb/>
　久有人往來中國窺見朝廷有因循之勢遂發<lb/>
　姦謀望陛下延對大臣討論闕政修節用愛民<lb/>
<pb n="KR2b0025_WYG_011-32a"/>
　之經求調兵練將之䇿則一方小警不足慮也上嘉<lb/>
　納之育繼又上疏言聖人之待外臣羈縻而已況夷<lb/>
　狄之性喜事剽急因而偽遁以致王師武夫貪功或<lb/>
　蹈詐偽之機今當堅壁清野以挫其鋒而徐觀其勢時<lb/>
　羣臣争言小醜可即誅滅育獨建言元昊名為藩臣<lb/>
　其尺賦斗租不入縣官窮漠之外服叛不常且已僭<lb/>
　輿服誇示酋豪勢必不能自削宜援國初江南故事<lb/>
　稍易其名可以順撫而收之<lb/>
<pb n="KR2b0025_WYG_011-32b"/>
　越明年正月范仲淹亦上言自西戎犯邊議攻者謂<lb/>
　守則示弱議守者謂攻則速禍今臣思之乃知攻有<lb/>
　利害守有安危蓋攻其逺者則害必至攻其近者其<lb/>
　利必隨守以土兵則安守以東兵則危今覩赦文謂<lb/>
　彼無騷動則我不侵掠臣願朝廷於守䇿之外更備<lb/>
　攻術寧有備而不行豈當行而無備也自古兵馬精<lb/>
　勁西戎之所長金帛豐富中國之所有禮義不可化<lb/>
　干戈不可取則當任其所有勝其所長臣前知越州<lb/>
<pb n="KR2b0025_WYG_011-33a"/>
　嵗納稅絹三千萬儻以啖戎是費一郡之入而息天<lb/>
　下之弊也詔下陜西諸路帥司參議<lb/>
丙寅郊<lb/>
十二月置陜西䕶塞軍<lb/>
　除見充保毅强壯人弓箭手外别置季一閱外有警<lb/>
　調集即廩給之毋出本路後韓琦奏罷之<lb/>
定資政殿學士員<lb/>
　大學士二員以舊相罷免者為之學士三員從梁適<lb/>
<pb n="KR2b0025_WYG_011-33b"/>
　請也<lb/>
慶厯二年春正月復京師𣙜鹽法<lb/>
　用三司使姚仲孫之請也自元昊反軍興用度不足<lb/>
　因聴並邊入中芻粟予劵趍京師𣙜貨務受錢若金<lb/>
　銀入中它貨與劵償以池鹽由是羽毛筋角之類一<lb/>
　切以鹽易之猾商貪人與吏為姦虛費池鹽不可勝<lb/>
　計鹽直益賤販者不行於是仲孫與范宗傑為制置解鹽<lb/>
　使往經度之詔復京師𣙜法凡商人以虛估受券及已受<lb/>
<pb n="KR2b0025_WYG_011-34a"/>
　鹽未鬻者皆計直輸虧官錢内地州軍民間鹽悉收<lb/>
　市入官為置場增價而出之復禁永興軍等十一州<lb/>
　通商官自輦運以衙前主之仍禁私鹽入蜀置折博<lb/>
　務於永興鳳翔聴人入錢及蜀貨易鹽趍蜀中以貨<lb/>
二月詔北邊嚴備<lb/>
　知保州王果言聞契丹與元昊相結將謀興師請豫<lb/>
　為備故也<lb/>
置兩河義勇陜西保捷等軍<lb/>
<pb n="KR2b0025_WYG_011-34b"/>
　詔河北諸州强壯自三月後並赴州閱習委知州擇<lb/>
　其强勁者刺手皆為義勇軍不願者釋之而存其籍<lb/>
　以備守葺城池自是强壯寢廢矣詔始下人情洶洶<lb/>
　乃詔河北轉運使李昭述安撫之日行數舍開諭父<lb/>
　老衆始安焉<lb/>
　踰月又詔河東選鄉弓手有武勇者不刺面為義勇<lb/>
　指揮陜西弓手刺面為保捷指揮<lb/>
　尋又詔刺環慶路保毅强兵為軍時知渭州王㳂亦<lb/>
<pb n="KR2b0025_WYG_011-35a"/>
　請刺本路弓箭手三萬人為軍從之<lb/>
　冬十一月從韓琦之請刺陜西秦鳳路義勇為保捷<lb/>
　軍凡一百八十五指揮秦州既刺保捷又增收保毅<lb/>
　及三千人凡諸州保毅軍總六千五百餘人為指揮<lb/>
　三十一而河北河東陜西選强壯抄民丁為義勇河<lb/>
　北總十八萬九千人河東總七萬七千人陜西至治<lb/>
　平初總十五萬六千人<lb/>
親試舉人<lb/>
<pb n="KR2b0025_WYG_011-35b"/>
　賜楊寘以下四百餘人及第出身有差寘初試國子<lb/>
　監禮部皆第一及是上臨軒詹封見姓名喜動於色<lb/>
　曰楊寘也公卿相賀為得人後竟未霑祿而卒先是<lb/>
　知制誥富弼言省試有二長殿試有三短唐武后時<lb/>
　始有殿試此何足法請自今止令南省放榜必恐恩<lb/>
　歸有司則宜引於殿庭然後賜第則與殿庭無異矣<lb/>
　詔罷殿試而學士王堯臣等多言其隳故事乃詔且<lb/>
　如舊<lb/>
<pb n="KR2b0025_WYG_011-36a"/>
契丹使來求闗南地<lb/>
　契丹遣其臣蕭英劉六符來求石晉所割瓦橋闗十<lb/>
　縣其書略曰李元昊於北朝為甥舅之親設罪合致<lb/>
　討曷不以一介為報況營築長堤填塞隘路歸決塘<lb/>
　水添置邊軍既稔猜疑慮隳信睦倘思久好共遣疑<lb/>
　懐以晉陽舊附之區闗南元割之縣見歸敝國共康<lb/>
　黎元初有涿州進士梁濟世嘗主文書遼帳下一日<lb/>
　得罪來歸言彼將有割地之請又知雄州杜推序亦<lb/>
<pb n="KR2b0025_WYG_011-36b"/>
　先得其事以聞至是上發書示輔臣色皆不動六符<lb/>
　亦疑其書之先漏<lb/>
　時朝廷厯選可報使者命知制誥富弼為接伴弼入<lb/>
　對便殿叩頭曰主憂臣辱臣不敢愛其死上為動色<lb/>
　北使入境遣使慰勞英託足疾不拜弼曰吾嘗使北<lb/>
　卧病車中聞命輒起拜使至而君不起此何禮也英<lb/>
　矍然起拜弼察其心自以為先違盟約懼事變乃與<lb/>
　之開懐盡言冀以鈎得其情二人遂無隱謂弼曰事<lb/>
<pb n="KR2b0025_WYG_011-37a"/>
　可從從之不則更以事塞之勿失舊好也由是朝廷<lb/>
　悉知彼情時中丞賈昌朝充館伴使六符謂昌朝曰<lb/>
　塘濼何為者耶一葦可航投鞭可平不然決其堤十<lb/>
　萬土囊遂可路矣上以問知制誥王拱辰對曰兵事<lb/>
　尚詭彼誠有謀不應與語乃六符夸言爾設險守國<lb/>
　先王不廢而祖宗所以限敵騎也時朝議欲許宗室<lb/>
　女與其子或增嵗遺獨弼以許婚為不可乃以弼為<lb/>
　樞宻直學士辭不受<lb/>
<pb n="KR2b0025_WYG_011-37b"/>
夏四月議省冗費<lb/>
　時西兵不解財用益屈張方平屢乞選官與三司較<lb/>
　國用嵗計之數量入以為出參究利害之原剗革因<lb/>
　循之弊大畧謂今聚師境上調發寖廣倚于經入則<lb/>
　財不給加以横斂則人不堪捄兹交急特在陛下身<lb/>
　先率下惟事事得其撙節而已又曰夫減省所為者<lb/>
　自下而議上則於體不順由上以率下則于名為正<lb/>
　上乃詔内侍以先帝及先聖初籍較近嵗禁中用度<lb/>
<pb n="KR2b0025_WYG_011-38a"/>
　增損外則命中丞賈昌朝諫官田況張方平等與三<lb/>
　司議議者尋減皇后宗室婦郊賜之半又詔皇后嬪<lb/>
　御進奉乾元節回賜權罷於是皇后嬪御各上俸錢<lb/>
　以助軍費宗室刺史以上亦納公使錢之半荆王元<lb/>
　儼盡納公使錢詔以半給之<lb/>
富弼使契丹<lb/>
　報書畧曰元昊狡謀狂僭嚮議討除已嘗達復夫築<lb/>
　堤埭開陂澤蓋霖潦衍溢當致繕防閱集兵夫蓋邊<lb/>
<pb n="KR2b0025_WYG_011-38b"/>
　臣常職彼此何疑遽興請地之言殊匪載書之約時<lb/>
　宰相吕夷簡任事人莫敢抗弼數侵之又論駁其所<lb/>
　黨吏益以為恨欲因事罪弼于是集賢校理歐陽修<lb/>
　引顔真卿使希烈事奏留不報而弼受命不少辭以<lb/>
　供備使張茂實副之<lb/>
　初遼書曰太宗無名之師直抵燕薊一時莫知所答<lb/>
　王拱辰獨請間曰河東之役本誅僭偽契丹遣使行<lb/>
　在致誠矣已而冦石嶺闗潛假兵以擾我太宗怒其<lb/>
<pb n="KR2b0025_WYG_011-39a"/>
　反覆既平繼元遂下令北征安得謂之無名上喜曰<lb/>
　事本末乃如此因諭執政曰非拱辰詳識故事卒難<lb/>
　答也<lb/>
　初劉六符之來上命沔北都轉運使李昭述城澶州<lb/>
　而以治隄為名調兵農八萬六符過之以為真治隄<lb/>
　也及還而城已就六符甚駭焉<lb/>
詔三館言事<lb/>
　仍許請對于是集賢校理歐陽修上疏畧言自古王<lb/>
<pb n="KR2b0025_WYG_011-39b"/>
　者之治天下雖有憂勤之心而不知治理之要則心<lb/>
　愈勞而事愈乖雖有納諫之明而無力行之果斷則<lb/>
　言愈多而聴愈惑又曰當今所最闕者不過曰無兵<lb/>
　也無將也無財用也無禦戎之道也無可任之臣也<lb/>
　而臣謂今皆有之國家創業之初四方割據中國地<lb/>
　狹兵民不多惟善用之故不覺其少豈如今日承平<lb/>
　盡有天下之富强人衆物盛十倍國初故臣敢曰有<lb/>
　兵有將有財用有禦戎之䇿有可任之臣然陛下皆不<lb/>
<pb n="KR2b0025_WYG_011-40a"/>
　得而用者朝廷有三大弊故也何謂三大弊一曰不<lb/>
　謹號令二曰不明賞罰三曰不責功實夫言多變而<lb/>
　不信令頻改則難從今出令之初不加審謹行之未<lb/>
　久尋又更張以不信之言行難從之令故每有處置<lb/>
　之事州縣知朝廷未是一定之命則官吏咸相謂曰<lb/>
　且未要行不久必須更改或曰備禮行下畧與應破<lb/>
　指揮旦夕之間果然又變此不謹號令之弊也古今<lb/>
　用人之法不過賞罰而已然賞及無功則恩不足勸<lb/>
<pb n="KR2b0025_WYG_011-40b"/>
　罰失有罪則威無所懼雖有人不可用矣用兵以來<lb/>
　賞罰之際是非莫分大将以無功而依舊居官偏禆<lb/>
　畏懦逗留法皆當斬或暫貶而尋遷或不貶而依舊<lb/>
　所謂賞不足勸罰無所懼如此而欲用人其可得乎<lb/>
　此不明賞罰之弊也兵動以來處置之事不少然多<lb/>
　有名無實新兵多是老弱小懦之人兵額空多可用<lb/>
　者少所在數習又無訓齊精練之術此有點兵之虚<lb/>
　名而無得兵之實效有教兵之虚名而無訓兵之實<lb/>
<pb n="KR2b0025_WYG_011-41a"/>
　效也諸州所造器械數不少矣工作之際已勞民力<lb/>
　運輦搬送久苦道路而鐵刃不剛筋膠不固長短小<lb/>
　大多不中度此又有器械之虚名而無器械之實用<lb/>
　也以草草之法教老弱之兵執鈍折不堪之器械百<lb/>
　戰百敗理在不疑臨事而悟何可及乎故事無大小<lb/>
　悉皆鹵莽此不責功實之弊也萬事未可盡言請先<lb/>
　言其大者五事其一曰兵臣聞攻人之謀不以力用<lb/>
　兵鬭智不鬬多前代用兵之人多者常敗少者常勝<lb/>
<pb n="KR2b0025_WYG_011-41b"/>
　況於外域尤難以力争只可以計取故善用兵者以<lb/>
　少而為多不善用兵者雖多愈少今沿邊之兵不下<lb/>
　七八十萬然訓練不精又有老弱虚數十人不當一<lb/>
　人是七八十萬之兵不得七八萬人之用若精加訓<lb/>
　練去其老弱七八十萬可得四五十萬今不思實效<lb/>
　但務添多耗國耗民遷延日月賊雖不至天下已困<lb/>
　二曰将臣聞古語将相無種故或出於卒伍或出於<lb/>
　奴僕或出於盜賊惟能不次而用之乃為名将爾今<lb/>
<pb n="KR2b0025_WYG_011-42a"/>
　求将之意雖切選将之路太狹願革去舊弊奮然精<lb/>
　求豪杰之士不須限以下位知畧之人不必試以弓<lb/>
　馬山林之傑不必薄其貧賤陛下以非常之禮待人<lb/>
　人臣亦将以非常之效報國又何患於無将哉三曰<lb/>
　財用臣又聞善治病者必醫其受病之處善救弊者<lb/>
　必塞起弊之原今天下財用困乏其弊安在起於兵<lb/>
　興而費大也昔漢武帝好窮兵用盡累世之財當時<lb/>
　耀兵單于臺不過十八萬尚能困其國力況今日七<lb/>
<pb n="KR2b0025_WYG_011-42b"/>
　八十萬連四年而不解所以罄天地之所生竭萬民<lb/>
　之膏血而用不足也今雖有智者物不能增而計無<lb/>
　所出矣唯有減冗兵之虚費練精兵而速戰功成兵<lb/>
　罷自然足矣其四曰禦戎之䇿臣又聞兵法曰上兵<lb/>
　伐謀其次伐交北國通好僅四十年不敢妄動今一<lb/>
　旦發其狂謀者其意有在蓋見中國頻為元昊所敗故<lb/>
　各啟其貪心伺隙而動爾今督勵諸将選兵秣馬疾<lb/>
　入西界但能痛攻昊賊一陣則吾軍威大振而彼計<lb/>
<pb n="KR2b0025_WYG_011-43a"/>
　沮矣此所謂上兵伐謀者也今論者皆知西北欲倂<lb/>
　二國之力窺我河北陜西若使二國並冦則難以力<lb/>
　支今若我先擊敗一國則其勢減半不能獨舉此兵<lb/>
　法所謂伐交者也茍失此時而使二國先來則吾無<lb/>
　䇿矣五曰可任之臣今文武常選之官盈於朝廷徧<lb/>
　於天下其間非有材智之人陛下總治萬機之大既<lb/>
　不暇盡識其人固不能躬自進賢而退不肖執政大<lb/>
　臣動循舊例又不敢進賢而退不肖審官吏部三班<lb/>
<pb n="KR2b0025_WYG_011-43b"/>
　之職但掌文簿差除而已又不敢越次進賢而退不<lb/>
　肖是上自天子下至有司無一人得進賢而退不肖<lb/>
　所以賢愚混雜僥倖相容今議者或謂以舉子轉官<lb/>
　為進賢犯罪即黜為退不肖此不知其弊之深也大<lb/>
　凡善惡之人各以類聚故好贓濫者各舉貪濁之人<lb/>
　好財利者各舉謀求之人性庸懦者各舉不才之人<lb/>
　守廉節者乃舉公幹之人朝廷不問是非但見舉主<lb/>
　數足便與遷官則公幹者進矣貪濁者亦進矣不才<lb/>
<pb n="KR2b0025_WYG_011-44a"/>
　者亦進矣混淆如此便可為進賢之法乎方今黜責<lb/>
　官吏豈有澄清糾按之法哉唯犯贓之人因民論訴<lb/>
　者乃能黜之耳夫既舞弄文法而求財賄者亦强黠<lb/>
　之吏政事必由已出故雖誅剝豪民尚或不及貧弱<lb/>
　至於不才之人不能主事衆胥羣吏共為奸欺則民<lb/>
　無貧富一時受弊以此而言則贓吏與不才之人為<lb/>
　害等耳今贓吏因事自敗者十不去一二至於不才<lb/>
　之人上下共知而不問寛縱容奸其弊如此便可為<lb/>
<pb n="KR2b0025_WYG_011-44b"/>
　退不肖之法乎賢不肖既無别則宜乎設官雖多而<lb/>
　無人可用也臣願陛下明賞罰責功實則才不才皆<lb/>
　列於前矣臣故曰五者皆有然陛下不得而用者為<lb/>
　有弊也<lb/>
陞大名府為北京<lb/>
　以程琳知府事兼留守初景祐中范仲淹知開封建<lb/>
　議城洛陽以備急難及契丹将渝盟言事者請從仲<lb/>
　淹之請吕夷簡謂敵畏壯侮怯遽城洛陽亡以示威<lb/>
<pb n="KR2b0025_WYG_011-45a"/>
　必長彼勢景徳之役非乘輿濟河則彼未易服也宜<lb/>
　建都大名示将親征以伐其謀詔既下仲淹又言此<lb/>
　可張虚聲耳未足恃也城洛陽既寢又請速修京城<lb/>
　議者多附仲淹議夷簡曰此囊瓦城郢計也使彼得<lb/>
　渡河而固守京師天下殆矣故設備宜在河北卒建<lb/>
　北京識者韙之仲淹疏畧曰臣聞天有九閽帝居九<lb/>
　重是以王者法天設險以安萬國也或曰京城王者<lb/>
　之居髙城深池恐失其體臣聞後唐末契丹以四十<lb/>
<pb n="KR2b0025_WYG_011-45b"/>
　萬衆送石祖入朝而京師無備閔宗遂亡石晉時叛<lb/>
　臣張彦澤引契丹犯闕而京師無備少主乃陷此無<lb/>
　備而亡何言其失體哉至于西洛帝王之宅太祖營<lb/>
　修蓋意在子孫表裏山河應接東京之事勢連屬闗<lb/>
　陜之形勝又河陽據大川之險當河東之會要為西<lb/>
　洛之北門又長安自古興王之都天下勝地皆願朝<lb/>
　廷畱意常委才謀重臣預為之備天下幸甚契丹既<lb/>
　就盟仲淹復上疏以為朝廷未修東京而先修北都臣<lb/>
<pb n="KR2b0025_WYG_011-46a"/>
　謂東京根本也北都枝葉也若將巡幸臣謂有可慮<lb/>
　者五近代外夷為京師之禍者數四矣不可不大為<lb/>
　之防<lb/>
京東分東西路<lb/>
　分京東為東西兩路以知青州陳執中鄆州張觀兼<lb/>
　領安撫使時契丹雖通使而所徴兵始大集幽州故<lb/>
　河北京東益為備也<lb/>
以王徳用判定州<lb/>
<pb n="KR2b0025_WYG_011-46b"/>
　兼三路都部署徳用日教士卒習戰頃之士勇皆可<lb/>
　用契丹遣人來覘或請捕收之徳用曰彼得其實以<lb/>
　告是服人之兵以不戰也明日大閱於郊乃下令具<lb/>
　糗糧聴吾鼓聲視吾旗所向覘者歸告北中謂漢兵<lb/>
　将大入至是復議和兵乃解<lb/>
申嚴銷金禁<lb/>
　自宫掖始<lb/>
秋七月以吕夷簡兼判樞宻院章得象晏殊兼使殊仍<lb/>
<pb n="KR2b0025_WYG_011-47a"/>
加平章事<lb/>
　初富弼建議宰相兼樞宻使上曰軍國之務當悉歸<lb/>
　中書樞宻非古官然未欲遽廢故止令中書同議樞<lb/>
　宻院事及張方平請廢樞宻院上乃追用弼議而有<lb/>
　是命議者以判名太重夷簡亦不敢當尋復使名<lb/>
富弼再使契丹<lb/>
　先是弼至契丹與北人往反難論力拒其割地意及<lb/>
　見遼主宗真弼曰兩朝人主父子繼好垂四十年一<lb/>
<pb n="KR2b0025_WYG_011-47b"/>
　旦求割地何也宗真曰南朝違約塞鴈門增塘水治<lb/>
　城隍籍民兵意将何為羣臣請舉兵吾止之故遣使<lb/>
　求地而已弼曰北朝忘章聖皇帝之大徳乎澶淵之<lb/>
　役若從諸将言北兵無一得脫者且與中國通好則<lb/>
　主專其利而臣下無所獲若用兵則利歸於臣下而<lb/>
　主受其禍故欲用兵者皆為身謀非國計也宗真驚<lb/>
　曰何也弼曰晉末帝時中國狹小上下離叛故契丹<lb/>
　全師獨克雖虜獲金幣充牣大臣之家而壯士健馬<lb/>
<pb n="KR2b0025_WYG_011-48a"/>
　斃者大半此誰任其禍者今中國提封萬里精兵百<lb/>
　萬號令修明中外一心北朝欲用兵能保其必勝乎<lb/>
　曰不能弼曰勝負未可知借使必勝所亡士馬羣臣<lb/>
　當之歟抑人主當之歟若通好不絶嵗幣盡歸人主<lb/>
　臣下所得止奉使者嵗一二人耳羣臣何利焉宗真<lb/>
　大悟首肯者久之弼又曰塞雁門備元昊也塘水始<lb/>
　於何承矩事在通好前地卑水聚勢不得不增城隍<lb/>
　皆修舊民兵亦補其闕耳非違約也晉髙祖以盧龍<lb/>
<pb n="KR2b0025_WYG_011-48b"/>
　一道賂契丹周世宗復伐取闗南皆異代事宋興已<lb/>
　九十年若欲各求異代故地豈北朝利哉今主上命<lb/>
　使臣有詞矣曰朕為祖宗守國必不敢以其地與人<lb/>
　北朝所欲不過利其租賦耳朕不欲因争地多殺兩<lb/>
　朝赤子故屈已增幣以代賦入若必欲得地是志在<lb/>
　敗盟假此為詞耳朕亦安得獨避用兵乎澶淵之盟<lb/>
　天地鬼神豈可欺哉宗真感悟遂欲求婚弼對婚姻<lb/>
　易以生隙不若嵗幣之久也本朝長公主齎送不過<lb/>
<pb n="KR2b0025_WYG_011-49a"/>
　十萬緡豈若嵗幣無窮之利宗真曰而且歸矣再來<lb/>
　當擇一事為報宜遂以誓書來弼既歸復命再同張<lb/>
　茂實往聘詔弼草答詔及誓書弼請增誓書三事毋<lb/>
　廣開溏淀增屯兵騎容受叛亡錄副以行中使持誓<lb/>
　書追至武彊授之時宰相吕夷簡害之弼私念三事<lb/>
　前與遼約萬一書詞同異則無以反命乃宻啟觀之<lb/>
　果如所料即奏列其事先遣屬官蔡挺馳白執政上<lb/>
　亟召對弼以禮物屬茂實疾馳至京師以晡入見一<lb/>
<pb n="KR2b0025_WYG_011-49b"/>
　夕易書而行弼初奉使一女卒至是一男生皆不知<lb/>
　得家書不發焚之曰徒亂人意<lb/>
八月䇿制科武舉<lb/>
　錢明逸制舉入等易之子也<lb/>
契丹使同富弼來修好<lb/>
　弼至契丹其主宗真専欲增幣曰南朝遺我書當曰<lb/>
　獻否則曰納弼争不可宗真曰厚幣遺我既懼我矣<lb/>
　何愛此為吾擁兵而南得無禍乃國乎弼曰皇帝兼<lb/>
<pb n="KR2b0025_WYG_011-50a"/>
　愛南北之民不忍使蹈鋒鏑故屈已增幣何名為懼<lb/>
　若不得已用兵當以曲直為勝負非使臣所憂也宗<lb/>
　真曰勿固執古亦有之弼曰自古惟唐髙祖借兵於<lb/>
　突厥故臣事之當時所遺或稱獻納則不可知其後<lb/>
　頡利為太宗所擒豈復有此禮哉彼知不可奪於是<lb/>
　留增幣誓書復使劉六符及耶律仁先以其國誓書<lb/>
　來求獻納至闕弼奏曰臣昨力排之彼氣折矣可勿<lb/>
　許彼無能為也時契丹誓書曰來書云聖章皇帝與<lb/>
<pb n="KR2b0025_WYG_011-50b"/>
　昭聖皇帝誓書每嵗以絹二十萬疋銀十萬兩以助<lb/>
　軍旅之費今以兩朝修睦三紀於兹闗南縣邑本朝<lb/>
　傳守已久愧難依從每年更增絹十萬疋銀十萬兩<lb/>
　恭惟二聖威靈在天顧兹纂承各當遵奉共循大體<lb/>
　無介小嫌餘依景徳統和兩朝誓書於是嵗增幣二<lb/>
　十萬而朝廷國書卒用納字弼争不能得<lb/>
　尋以弼為翰林學士弼力辭不就職言于上曰增金<lb/>
　帛與北和非臣本志也特以朝廷方討元昊未暇與<lb/>
<pb n="KR2b0025_WYG_011-51a"/>
　彼角故不敢以死争耳功於何有而敢受賞乎願陛<lb/>
　下益修武備無忘國恥卒辭不拜遼既復修和好有<lb/>
　忌弼功髙妄指他事譛弼奉使不力乞斬於都市上<lb/>
　雖不聴而弼深畏恐故每遷官輒力辭焉時契丹實<lb/>
　顧惜盟好特為虛聲以動中國中國方困西兵宰相<lb/>
　吕夷簡等持之不堅許與過厚彼既嵗得金帛五十<lb/>
　萬因勒碑紀功擢劉六符為顯官云<lb/>
　時識者欲以金帛啗契丹使攻元昊中丞賈昌朝曰<lb/>
<pb n="KR2b0025_WYG_011-51b"/>
　契丹許我而有功則責報無窮且以我市于元昊昔<lb/>
　尚結賛欲助唐討朱泚而陸贄以為不可後乃知吐<lb/>
　蕃隂與泚合今安知契丹計不出此耶乃上言太祖<lb/>
　初有天下監唐末五代方鎮之盛盡收其權為萬世<lb/>
　利及太宗所命將帥多攀附舊臣而猶稟成算所向<lb/>
　有功自此以來兵不復振西羌之叛驟擇将領士不<lb/>
　素練戰必致敗此削方鎮之弊也且親舊恩倖已任<lb/>
　軍職者出即為將帥素不曉兵而一旦付以十萬卒<lb/>
<pb n="KR2b0025_WYG_011-52a"/>
　之命為庸人驅之死地此用親舊恩倖之弊也臣謂<lb/>
　守方鎮者宜無數易管軍之官宜授有功如楊崇勲<lb/>
　李昭亮輩皆恩倖之人尚在邊任宜速選人代之此<lb/>
　救弊之端也臣請復陳當今備邊六事一曰馭將帥<lb/>
　今每命將帥錫與金帛鉅萬而無感恱者以例所當<lb/>
　得也用兵之際須出非常然後可以動其心又陜西<lb/>
　四路主將不専號令故動則必敗請今命將去疑貳<lb/>
　推恩意爵賞威刑得便宜從事偏禆而下不聴令者<lb/>
<pb n="KR2b0025_WYG_011-52b"/>
　以軍法論筦𣙜賦稅皆得用之二曰復土兵河東河<lb/>
　北强壯已定其法每鄉為軍擇其才者籍記姓名而<lb/>
　陜西弓箭手貪召募錢糧多刺為兵今宜復其田疇<lb/>
　安其廬舍使力耕死戰出為邊用三曰訓營卒太祖<lb/>
　下令諸軍食無肉衣無帛異時被甲鎧冒風霜無不<lb/>
　一當百今營卒驕惰臨敵無勇又兵器不精宜以時<lb/>
　教之使上下相援令之曰失一隊長則斬一隊何慮<lb/>
　衆不為用乎四曰制戎裔契丹近嵗兼用燕人治國<lb/>
<pb n="KR2b0025_WYG_011-53a"/>
　建官一同中夏昊賊據河南列郡而行賞罰善于用<lb/>
　人如嘉勒斯賚敏珠黙赫藏舒克女真髙麗新羅等處舊<lb/>
　皆通中國今為二國隔絶可募人往使誘之來朝則<lb/>
　二國必疑諸國而為備則勢分五曰綏畨部請令沿<lb/>
　邊知州皆帶安撫畨部之名務在招集擇其族盛而<lb/>
　有勞者以為酋帥如河東折氏髙氏之比庶可為藩<lb/>
　籬六曰明探候今西鄙刺事所遺不過數千錢但略<lb/>
　訪境上道聴傳言塞命而已夫入萬死之地探索機<lb/>
<pb n="KR2b0025_WYG_011-53b"/>
　會非有重賂厚賞肯自効乎願監藝祖任將之制邊<lb/>
　城財用一切委之使募死力以為覘候而望敵知來<lb/>
　免陷兵之恥也書奏多施用之<lb/>
閏月元昊冦邊<lb/>
　葛懐敏等死之先是元昊聲言入冦王㳂命懐敏等<lb/>
　將兵禦之至瓦亭寨懐敏與諸將分兵屯鎮戎城而<lb/>
　趙珣謂懐敏曰賊逺來宜速戰宜扼賊歸路固守鎮<lb/>
　戎以便餉道懐敏不聴命諸將分四路趍定州寨賊<lb/>
<pb n="KR2b0025_WYG_011-54a"/>
　毁橋斷其歸路四面圍之懐敏突圍走行至長城濠<lb/>
　路已斷遂及曹莫等十四人皆遇害餘軍九千四百<lb/>
　餘人馬六百餘匹悉陷於賊時韓質等領軍數千保<lb/>
　蓮花堡劉湛等領軍一千保向家峽皆不赴援於是<lb/>
　賊長驅直抵渭州幅員六七百里焚蕩廬舍屠掠居<lb/>
　民而去邠涇以東皆固壘自守時天陰晦者十日人<lb/>
　情慘沮范仲淹自將慶州兵來援知涇州滕宗諒大<lb/>
　設牛酒迥橋於是士卒感發邊民稍安上聞之喜曰<lb/>
<pb n="KR2b0025_WYG_011-54b"/>
　吾固知仲淹可用也　自劉平敗於延州任福敗於<lb/>
　鎮戎懐敏敗於渭州賊聲益震然所以復守巢穴者<lb/>
　蓋鄜延路屯兵六萬八千環慶路五萬涇原路七萬<lb/>
　秦鳳路二萬七千有以牽制之故也<lb/>
冬十月詔恤陣亡將校<lb/>
　女口無依者養禁中<lb/>
　先是王仁嶼為歸峽等州都巡檢使與蠻賊戰没其<lb/>
　子乞贈官中書以嵗久重於施行上曰死鋒鏑之下<lb/>
<pb n="KR2b0025_WYG_011-55a"/>
　人之所難豈可以嵗月為限乎乃加贈仁嶼為崇儀<lb/>
　使建州觀察使康繼英請以南郊所加恩回贈祖再<lb/>
　遇一官上以其祖死事之臣仍優贈之<lb/>
十一月復都部署兼招討等使<lb/>
　命仲淹及韓琦知延州龎籍並領之琦仲淹開府涇<lb/>
　州文彦博帥秦鳳滕宗諒帥環慶張亢帥涇原皆從<lb/>
　仲淹之請也上以涇原傷夷擬除彦博滑州移仲淹<lb/>
　于涇原遣内侍諭㫖仲淹謝曰涇原重地臣不足以<lb/>
<pb n="KR2b0025_WYG_011-55b"/>
　獨當此路願與韓琦同經畧<lb/>
　初王堯臣安撫陜西歸請先備涇原時琦坐好水川<lb/>
　兵敗徙秦州仲淹亦以擅復元昊書降耀州堯臣言<lb/>
　二人者皆忠義智勇不當置之散地及葛懐敏敗上<lb/>
　乃思其言復任二人為統帥實自堯臣發之至是堯<lb/>
　臣又言今琦仲淹籍既總四路則四路當稟節制而<lb/>
　尚帶經畧使名者九人宜並罷之滕宗諒亦以為言<lb/>
　於是逐路帥臣罷兼副使<lb/>
<pb n="KR2b0025_WYG_011-56a"/>
以孫復為國子監直講<lb/>
　復隱於泰山學春秋著尊王發微郡人石介以下皆<lb/>
　師之介既為學官語人曰孫先生非隱者也於是范<lb/>
　仲淹富弼皆言復有經術故有是命復為直講凡六<lb/>
　年卒於嘉祐二年之冬復治春秋不惑傳註其言簡<lb/>
　易明於諸侯大夫功罪以考時之盛衰而推見王道<lb/>
　之治亂得經之本義為多復惡胡瑗之為人在太學<lb/>
　常相避瑗治經不如復其教養諸生過之<lb/>
<pb n="KR2b0025_WYG_011-56b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻十一<lb/>
</p>
<p>
</p>
  </div>
<div>
                <head>九朝編年備要巻十二</head>
    <p>
<pb n="KR2b0025_WYG_012-1a"/>
欽定四庫全書<lb/>
　九朝編年備要巻十二　　　宋　陳均　撰<lb/>
仁宗皇帝<hi>起癸未慶厯三年止甲申慶厯四年</hi>
癸未慶厯三年春正月置徳順軍<lb/>
　建渭州籠竿城為之從王堯臣之議也堯臣再安撫<lb/>
　陜西歸奏言鄜延環慶其地皆險固易守惟涇原為<lb/>
　戎人之衝今置帥府於涇州誠合事機因論禦戎之<lb/>
　䇿其一鎮戎軍接賊界西北則有三川定川劉璠等<lb/>
<pb n="KR2b0025_WYG_012-1b"/>
　寨皆漢蕭闗故地朝廷若謂葛懐敏之敗諸寨不足<lb/>
　禦扞遂為棄地則鎮戎為孤壘矣其二渭州籠竿羊<lb/>
　牧隆城静邊得勝四寨内則為渭州藩籬外則為秦<lb/>
　隴襟帶請建置為軍擇路分都監一員知軍專提舉<lb/>
　四寨其三原州西有路通環州與敏珠黙藏等族相<lb/>
　接須擇武臣知環原二州相為表裏使招輯蕃部其<lb/>
　四儀州城纔四五里三分軍民二分在外設若賊至<lb/>
　居民必大遭剽掠亦宜預備其五涇州雖為次邊然<lb/>
<pb n="KR2b0025_WYG_012-2a"/>
　沿涇河大川道路平易當賊騎之衝此實近裏控扼<lb/>
　之會其張村直入州路宜營作闗栅或斷為長塹以<lb/>
　遏奔衝其一路事勢如此望下韓琦范仲淹相度施<lb/>
　行從之<lb/>
　初曹瑋開山外地置籠竿等四寨募弓箭手給田使<lb/>
　耕戰自守其後將帥失撫御稍侵奪之衆怨怒遂刼<lb/>
　徳勝寨主姚貴閉城門叛堯臣適過境上作書射城<lb/>
　中諭以禍福且發近兵討之吏白堯臣曰公奉使且<lb/>
<pb n="KR2b0025_WYG_012-2b"/>
　歸報天子耳貴叛非公事也堯臣曰貴土豪頗得士<lb/>
　心然初非叛者今不乗其未定速招降之後必生事<lb/>
　為朝廷患貴果出降堯臣為申明約束如瑋之舊乃<lb/>
　歸<lb/>
錄唐狄仁傑後<lb/>
元昊請納欵<lb/>
　初元昊黨有伊哷剛朗凌裕勒且三人皆有材謀剛朗<lb/>
　凌即旺榮也親信用事時邊臣多欲以謀間之會剛<lb/>
<pb n="KR2b0025_WYG_012-3a"/>
　朗凌令朗黙特善沁瑪囊等三人詣知青澗城种世衡<lb/>
　請降以欵我師世衡知其詐曰不若因以為間使監<lb/>
　商稅有僧王光信者趫勇善射習知彼中山川道路<lb/>
　世衡嘗使為鄉導奏補官改名嵩世衡為蠟書遺剛<lb/>
　朗凌遣言朗黙特等已至朝廷知王有向漢心命為夏<lb/>
　州節度使旌節已至趣其歸附以棗綴畫龜喻意剛<lb/>
　朗凌得書大懼自所治執嵩歸元昊元昊頗疑其貳<lb/>
　已不得還治所且錮嵩穽乃遣李文貴以剛朗凌㫖<lb/>
<pb n="KR2b0025_WYG_012-3b"/>
　報世衡且言不達所遺書意豈欲通和乎世衡白龎<lb/>
　籍籍疑其詐留文貴青澗城數月賊果大入敗懐敏<lb/>
　於定川籍於是自青澗城召李文貴至諭以禍福逆<lb/>
　順縱使還報元昊得報乃出王嵩禮之甚厚使與文<lb/>
　貴復以伊哷旺榮書來會朝廷厭兵且議招懐使籍<lb/>
　報以書而謂旺榮為太尉籍言太尉三公非陪臣所<lb/>
　得稱使旺榮當之則元昊不可得臣矣今其書自謂<lb/>
　寧令或謨寧令皆畨中官稱於義亡嫌至是元昊遣<lb/>
<pb n="KR2b0025_WYG_012-4a"/>
　偽官賀從朂與文貴俱來稱男邦泥定國烏珠朗霄<lb/>
　上書父大宋皇帝籍不敢以聞從朂曰子事父猶臣<lb/>
　事君也若得至京師天子不許則更歸議之籍上言<lb/>
　敵今辭禮浸順必有改事中國之心請遣使者同往<lb/>
　申諭之於是命梁適往延州與定議范仲淹韓琦言<lb/>
　元昊如大言過望為不改僭號之請則有不可許者<lb/>
　三如卑辭厚禮從烏珠之稱亦有大可防者三朝廷<lb/>
　以其名分未正遣著作佐郎邵良佐與從朂至其國<lb/>
<pb n="KR2b0025_WYG_012-4b"/>
　更議之<lb/>
　集賢校理余靖言挫北戎之氣折西羌之銳不如不<lb/>
　和最為得䇿又曰必不得已而與貨財須作料錢公<lb/>
　使名目使將靈鹽寧夏作兩鎮則賜予倍於往時而<lb/>
　君臣名分不改矣或欲速成和好而屈名分則天下<lb/>
　共恥之雖强兵在境有喪氣而已矣<lb/>
　元昊尋遣使同良佐來所要請凡十一事其欲稱男<lb/>
　而不為臣猶執前議鹽鐵判官任顓為館伴一切折<lb/>
<pb n="KR2b0025_WYG_012-5a"/>
　以義辭屈而去命張子奭報使是冬元昊復遣其臣<lb/>
　張延夀等繼來時元昊已稱臣而猶欲自賣買及以<lb/>
　青鹽通中國增嵗賜至三十萬詔惟許置𣙜場博易<lb/>
　增賜五萬其議乃顓所上者<lb/>
　初右正言孫甫言與西人議和有四害契丹嘗使人<lb/>
　諭之使臣中國今必恃功一也邊備復弛二也元昊<lb/>
　得專力以制嘉勒斯賚三也朝廷始議更張救弊今茍<lb/>
　和又復安逸四也願陛下熟圖之至是甫又言今日<lb/>
<pb n="KR2b0025_WYG_012-5b"/>
　尤在預擇將帥夫擇將之術無他在於責大臣而已<lb/>
　昔周世宗以秦鳳之亂命宰臣王溥擇將而得向拱<lb/>
　既成功而世宗謂溥曰平秦鳳卿之力也蓋自古良<lb/>
　將多由輔臣薦用去嵗定川之敗陛下憂憤未已大<lb/>
　臣乃言懐敏非材所致而邊事未足以煩聖念此實<lb/>
　欺君之言且西戎為邊患數年大臣不能選良將及<lb/>
　其敗也則曰將帥非材以茍免其過豈非欺君之言<lb/>
　乎責成之術不可更循前失今陜西兵官惟种世衡<lb/>
<pb n="KR2b0025_WYG_012-6a"/>
　狄青王信材勇可戰可守自餘闇懦險貪者大臣不<lb/>
　可謂不知也茍不知何以共謀國事既知而更置惟在<lb/>
　於速而議者或謂秦州有嘉勒斯賚之援賊必不敢入<lb/>
　此又不料事機之甚也嘉勒斯賚自為曹瑋所敗豈無<lb/>
　怨心近嵗朝廷授以節制使圖元昊受命以來未嘗<lb/>
　有一毫之效前月元昊破轄戬而嘉勒斯賚不敢出救<lb/>
　既不敢救其子況能為秦州之援乎惟朝廷謹擇將<lb/>
　帥而深圖之<lb/>
<pb n="KR2b0025_WYG_012-6b"/>
二月立四門學<hi>以士庶子弟為生員</hi>
三月吕夷簡罷<lb/>
　守司徒同議軍國大事先是夷簡數求罷陜西轉運<lb/>
　孫沔上言祖宗有天下垂八十餘載未嘗以言廢人<lb/>
　景祐以前紀綱未甚廢猶有感激進說之士觀今之<lb/>
　政是可痛哭無一人為陛下言者由宰相多忌而不<lb/>
　用正人也夷簡在中書二十年三冠輔相言聴計行<lb/>
　有宋得君一人而已未知何以為陛下報夷簡意謂<lb/>
<pb n="KR2b0025_WYG_012-7a"/>
　四方已寧百度已正欲因病默默而去無一言啟沃<lb/>
　上心别白賢不肖雖盡南山之竹不足盡其罪也若<lb/>
　薦賢材合公議雖失之於始猶得之於終猶可寛天<lb/>
　下萬世之責茍遂容身不救前過以柔而易制者升<lb/>
　為腹背以姦而可使者保為羽翼以諂佞為君子以<lb/>
　庸懦為長者使之在廊廟布臺閣上惑聖明下害生<lb/>
　靈是張禹不獨生於漢而李林甫復見於今也在陛<lb/>
　下察之而已書聞上不加罪議者喜其直至是夷簡<lb/>
<pb n="KR2b0025_WYG_012-7b"/>
　以久疾求去上嘗剪髭賜之和藥未幾有是命<lb/>
增諫官員<lb/>
　命王素歐陽修知諫院余靖為右正言諫院供職時<lb/>
　陜西師老兵頓京東西盜起吕夷簡既罷相上遂欲<lb/>
　更天下弊事故增諫官員命素等為之未幾蔡襄以<lb/>
　詩賀素等言多勸激素等以其詩奏之遂命襄知諫<lb/>
　院當時謂之四諫<lb/>
夏四月以韓琦范仲淹為樞宻副使<lb/>
<pb n="KR2b0025_WYG_012-8a"/>
　命鄭戩為陜西四路都部署兼招討等使以代之琦<lb/>
　仲淹以西事未寧凡五辭不許而後就道<lb/>
　富弼言天下之人皆謂朝廷進用大臣常在此日太<lb/>
　平不難致然西冦未殄亦須藉材若二人俱來或恐<lb/>
　闕事羣論皆願召來一名使處于内一名就授副樞<lb/>
　之命且令在邊表裏相應事無不集以臣愚亦謂此<lb/>
　說甚當未幾諌官歐陽修亦言琦仲淹久在陜西備<lb/>
　諳邊事是朝廷親信委任之人況二臣才識不類常<lb/>
<pb n="KR2b0025_WYG_012-8b"/>
　人其所言所見之事不同常式陛下最宜加意訪問<lb/>
　望時御便殿特召琦等從容訪問使其盡陳西邊事<lb/>
　宜合如何處置<lb/>
杜衍為樞宻使<lb/>
　初以樞宻使召夏竦於蔡州臺諌交章論竦在陜西<lb/>
　畏懦茍且元昊嘗榜塞下得竦首予錢三千為賊所<lb/>
　輕如此會竦至國門言者益衆王拱辰對上極言上<lb/>
　未省遽起拱辰引上裾畢其說前後言者合十八疏<lb/>
<pb n="KR2b0025_WYG_012-9a"/>
　上乃罷竦歸本鎮而用衍代之<lb/>
王堯臣為三司使<lb/>
　堯臣始受命言於上曰今國與民皆弊矣在陛下任<lb/>
　臣者如何請自擇僚屬上納其言于是辟張昷之杜<lb/>
　杞十餘人為副使判官後果以辨治聞是嵗堯臣取<lb/>
　陜西河北河東三路未用兵前及用兵後嵗出入錢<lb/>
　帛糧草之數計之寶元元年未用兵陜西入一千九<lb/>
　百七十萬出二千一百五十萬河北入二千一十萬<lb/>
<pb n="KR2b0025_WYG_012-9b"/>
　出一千八百一十萬河東入一千三十萬出八百五<lb/>
　十萬用兵後陜西入三千三百九十萬出三千三百<lb/>
　六十萬河北入二千七百四十萬出二千五百五十<lb/>
　萬河東入一千一百七十萬出一千三百萬又計京<lb/>
　師出入金帛寶元元年入一千九百五十萬出二千<lb/>
　八百八十萬是嵗郊祀故出入之數視常嵗為多慶<lb/>
　厯二年入二千九百二十萬出二千六百一十萬皆<lb/>
　有竒<lb/>
<pb n="KR2b0025_WYG_012-10a"/>
　時入内都知張永和建議取民僦舍錢十之三以助<lb/>
　軍費堯臣入對曰此衰世之事召怨而擕民唐徳宗<lb/>
　所以致朱泚之亂也鹽鐵副使杜濰畏永和附會其<lb/>
　説堯臣奏黜濰議乃定<lb/>
　堯臣為三司使凡三年前使借内藏錢數百萬堯臣<lb/>
　皆按籍還之而軍國之費猶沛然有餘益梓䕫三路<lb/>
　轉運皆乞增鹽井課堯臣以上恩未嘗及逺人反牟<lb/>
　取厚利適足以斂怨請罷之<lb/>
<pb n="KR2b0025_WYG_012-10b"/>
吕夷簡歸第<lb/>
　蔡襄論之也㝷加司徒致仕初夷簡罷相以樞使召<lb/>
　夏竦㝷代以杜衍同時進用富弼韓琦范仲淹在二<lb/>
　府歐陽修等為諫官於是國子監直講石介喜曰此<lb/>
　盛徳事也歌頌吾職其可已乎乃作慶厯聖徳詩略<lb/>
　曰皇帝龍興蹙然言曰予有大業實賴輔弼汝得象<lb/>
　殊重謹㣲宻君仍相予笙鏞斯協昌朝儒者學問該<lb/>
　洽汝貳二相庶績咸秩又曰惟仲淹弼一䕫一契天<lb/>
<pb n="KR2b0025_WYG_012-11a"/>
　實賚予予其敢忽曰衍汝來汝予黄髮遂長樞府兵<lb/>
　政無蹶予早識琦琦有竒骨可屬大事敦厚如勃又<lb/>
　曰惟修惟靖立朝䡾䡾素相之後含中履潔並為諌<lb/>
　官正色在列衆賢之進如茅斯拔大姦之去如距斯<lb/>
　脫予望太平日不踰浹詩所稱多一時名臣其言大<lb/>
　姦蓋指竦也詩出孫復曰子禍始於此矣時仲淹琦<lb/>
　適自陜西還朝道中得詩仲淹撫股謂琦曰為此怪<lb/>
　鬼輩壊了事也琦曰天下事不可如此如此必壊時<lb/>
<pb n="KR2b0025_WYG_012-11b"/>
　介出入大臣之門頗招賓客預政事人多指目介不<lb/>
　自安求出通判濮州未赴卒<lb/>
　後上謂輔臣曰自昔小人多為朋黨亦有君子之黨<lb/>
　乎仲淹對曰臣在邊時見好戰者自為黨而怯戰者<lb/>
　亦自為黨其在朝廷邪正之黨亦然惟聖心所察爾<lb/>
　茍朋而為善則於國家何害也竦銜介而仲淹等皆<lb/>
　修素所厚善修言事一意徑行不以形迹嫌疑顧避<lb/>
　竦因與其黨造為黨論目衍仲淹及修為黨人修乃<lb/>
<pb n="KR2b0025_WYG_012-12a"/>
　作朋黨論上之略曰朋黨之說自古有之惟幸人君<lb/>
　辨其君子小人而已又曰小人無朋惟君子則有之<lb/>
　小人所好者利祿也所貪者財貨也當其同利之時<lb/>
　暫相黨引以為朋者偽也及其見利而争先或利盡<lb/>
　而交疎則反相賊害雖其兄弟親戚不能相保故臣<lb/>
　謂小人無朋其暫為朋者偽也君子則不然所守者<lb/>
　道義所行者忠信所惜者名節以之修身則同道而<lb/>
　相益以之事國則同心而共濟終始如一此君子之<lb/>
<pb n="KR2b0025_WYG_012-12b"/>
　朋也故為人君者但當退小人之偽朋用君子之真<lb/>
　朋則天下治矣又曰書曰受有臣億萬惟億萬心周<lb/>
　有臣三千惟一心億萬人各異心可謂無朋矣而紂<lb/>
　用以亡三千人惟一心可謂大朋矣而周用以興蓋<lb/>
　君子之朋雖多而不厭故也於是為黨論者惡修擿<lb/>
　語其情狀乃使内侍藍元震宻疏言范仲淹歐陽修<lb/>
　尹洙余靖前日蔡襄謂之四賢斥去未幾復還四人<lb/>
　得志遂引襄為同列以爵祿為私惠膠固朋黨轉相<lb/>
<pb n="KR2b0025_WYG_012-13a"/>
　汲引不過三二年布滿要路則誤朝迷國誰敢有言<lb/>
　上終不之信也<lb/>
五月丁卯朔日有食之<lb/>
忻州地大震<lb/>
命轉運提刑並兼按察<lb/>
　參用歐陽修之言也仍詔嵗具官吏能否以聞提㸃<lb/>
　刑獄雖不帶使名並准此<lb/>
築欽天壇<lb/>
<pb n="KR2b0025_WYG_012-13b"/>
　先是大旱得雨輔臣稱賀上曰天久不雨將害民田<lb/>
　朕每焚香上禱於天昨夕寢殿中忽聞㣲雷遽起冠<lb/>
　帶露立殿下須臾雨至衣皆沾濕移刻雨霽再拜以<lb/>
　謝方敢升階自此尚冀槁苗可救也章得象曰非陛<lb/>
　下至誠曷以致天應若此上曰比欲下詔罪己撤樂<lb/>
　減膳又恐近於崇飾虚名不若夙夜精心宻禱為佳<lb/>
　爾㝷命築壇於禁中曰欽天<lb/>
置武學<hi>于武成王廟</hi>
<pb n="KR2b0025_WYG_012-14a"/>
沂州卒王倫叛討平之<lb/>
　殺巡檢使朱進欲冦青州不得入遂轉掠淮南所向<lb/>
　莫敢當是秋獲於和州斬之<lb/>
　歐陽修言近日四方盜賊寖多可謂腹心之疾今沂<lb/>
　州軍賊王倫所過楚泰等州連騎揚旗如入無人之<lb/>
　境而巡尉返赴賊奪其衣甲器械皆約束而歸之假<lb/>
　令王倫周游江海之上南掠閩廣而斷大嶺西入巴<lb/>
　峽而窺西蜀殺官吏據城邑誰為扞禦者此可謂腹<lb/>
<pb n="KR2b0025_WYG_012-14b"/>
　心之大憂為今計者必先峻法令法令峻則人知所<lb/>
　畏自趍而擊賊請自今賊所經州縣奪衣甲官吏並<lb/>
　追官勒停巡尉仍除名若賊入州城而不能捕知州<lb/>
　亦勒停都監監押仍除名若賊發而朝廷别差人捕<lb/>
　獲其本界巡尉仍坐全火不獲之罪詔送樞宻院施<lb/>
　行余靖亦乞嚴為督賊賞罰等法從之<lb/>
六月詔諸路條茶鹽等利害<lb/>
　詔曰議者多言天下茶鹽礬鐵銅銀坑冶之有遺利<lb/>
<pb n="KR2b0025_WYG_012-15a"/>
　朕懼開掊刻之政嘗抑而弗宣然尚慮有過取而傷<lb/>
　民者轉運使其諭所部官吏條上利害以聞初議欲<lb/>
　弛茶鹽之禁及減商稅既而范仲淹以為茶鹽商稅<lb/>
　之入但分減商賈之利固於商賈未甚有害也今國<lb/>
　用未省嵗入不可闕既不取之於山澤及商賈必取<lb/>
　之於農與其害農孰若取之商賈今為計莫若省國<lb/>
　用國用有餘當先寛賦役然後及商賈弛禁非所當<lb/>
　先也其議遂寢<lb/>
<pb n="KR2b0025_WYG_012-15b"/>
秋七月詔二府請對<hi>許非時請對</hi>
定文武臣解官持服制<lb/>
　詔自今三司副使以上非領邊寄而遭父母喪者並<lb/>
　聽從官終制武臣非當邊而願解官者亦聽之<lb/>
　嘉祐四年九月詔帶閤門祇候使臣内殿崇班以上<lb/>
　太子率府率及正刺史以上遭父母喪並聽解官行<lb/>
　服宗室解官仍給全俸<lb/>
罷陜西内地營田<lb/>
<pb n="KR2b0025_WYG_012-16a"/>
　從韓琦之言也琦言興置營田本欲助邊以寛民力<lb/>
　除沿邊有空閑膏腴土地可以開墾外其近裏州縣<lb/>
　官吏不能體朝廷之意將逺年瘠薄無人請佃逃田<lb/>
　抑勒近鄰人户分種或令送納租課緣人户自用兵<lb/>
　以來科率勞弊至於已業尚多荒廢實無餘力更及<lb/>
　營田其所出租課多是虚抱送納請應陜西近裏州<lb/>
　軍營田一切廢罷從之<lb/>
范仲淹宣撫陜西<lb/>
<pb n="KR2b0025_WYG_012-16b"/>
　先是諫官歐陽修等言仲淹有宰輔才不宜局在兵<lb/>
　府願罷王舉正以仲淹代之上從其請以仲淹為叅<lb/>
　政富弼為樞宻副使仲淹曰執政可由諫官而得乎<lb/>
　固辭不拜弼直攜誥命納於上前口陳所以牢避之<lb/>
　意因乞補外不許仲淹既辭叅政願與韓琦迭出行<lb/>
　邊上因付以西事而仲淹又言河東亦當為備任師<lb/>
　中嘗守并州上即命使河東兩人留京師地先移文<lb/>
　兩路仲淹又請近臣同使每事議而後行庶無差失<lb/>
<pb n="KR2b0025_WYG_012-17a"/>
　詔命田況為副使<lb/>
八月詔諌官日赴内朝<lb/>
　從知制誥田況之請也況言唐兩省自諫議大夫至<lb/>
　拾遺補闕共二十人每宰相奏事諌官隨而入有所<lb/>
　闕失即時規正皆中書門下之屬官也今諫議大夫<lb/>
　無復職業自司諫正言知諫院皆補遺之任而朝廷<lb/>
　皆責其言如大夫之職矣然地勢不親位序不正在<lb/>
　朝廷間與衆人同臣前在諫院每聞一事皆諸處采<lb/>
<pb n="KR2b0025_WYG_012-17b"/>
　問比及論列或至後時兼王素歐陽修蔡襄皆以他<lb/>
　官知諫院居兩省之職而不得預其列於理未便詔<lb/>
　送兩制詳定奏乞欲今後比龍圖閣及修起居注例<lb/>
　令日赴内朝從之<lb/>
　況嘗奏事論及政體上頗以好名為非意在遵故常<lb/>
　況退而著論上之畧曰名者由實以生非徒好而自<lb/>
　至者也堯舜三代之君非好名者而鴻名休徳倬若<lb/>
　日月不能纎晦者有實而然也又曰陛下儻奮乾剛<lb/>
<pb n="KR2b0025_WYG_012-18a"/>
　明聴斷則有英睿之名行威令懾奸宄則有神武之<lb/>
　名斥奢汰革風俗則有崇儉之名澄冗濫輕會斂則<lb/>
　有廣愛之名恱亮直惡諛媚則有納諫之名務咨詢<lb/>
　達壅蔽則有勤政之名責功實抑僥倖則有求治之<lb/>
　名今皆非之而不為則天下何所望乎抑又聖賢之<lb/>
　道曰名教忠誼之訓曰名節此羣臣諸儒所以尊輔<lb/>
　朝廷紀綱人倫之大本也陛下從而非之則教化㣲<lb/>
　節義廢奊詬無恥之徒争進而勸沮之方不行矣豈<lb/>
<pb n="KR2b0025_WYG_012-18b"/>
　聖王率下之意乎<lb/>
　時蝗潦繼作上責身引咎躬祈道佛並走羣望況又<lb/>
　言所以致災由役斂重而民愁怨役斂之重由國計<lb/>
　日窘國計日窘由冗兵日繁今兵踰百萬比先朝幾<lb/>
　三倍矣陜西河北河東三路民力耗敝人共知之不<lb/>
　足言矣江淮菽麥已登而官責民輸錢物遂大賤其<lb/>
　他科調不可勝計中産以下往往絶食民愁如此未<lb/>
　聞陛下與兩府大臣議所以救之乃欲以一爐香數<lb/>
<pb n="KR2b0025_WYG_012-19a"/>
　祝牌上塞譴咎臣所以不得已而言也夫國之養兵<lb/>
　其上者戰其下者役茍不堪此則為冗食今諸路宣<lb/>
　毅廣捷等軍其間孱弱者甚衆大不堪戰小不堪役<lb/>
　逐處惟務廣募以邀賞格豈復顧國家之利害哉宜<lb/>
　分遣幹臣㨂選諸路宣毅廣捷等兵不堪戰者並降<lb/>
　為廂軍不堪役者並放停議者必曰兵驕日久恐以<lb/>
　致亂此慮事之踈者也往年韓琦汰邊兵萬餘人豈<lb/>
　聞有為亂者今天下財用不足以贍冗兵尚或顧惜<lb/>
<pb n="KR2b0025_WYG_012-19b"/>
　不思救弊之原臣竊憂之<lb/>
以范仲淹參知政事富弼為樞宻副使<lb/>
　初弼以奉使賈昌朝以館伴有勞弼除樞宻副使昌<lb/>
　朝參知政事弼力辭上奏其意堅特改命弼為翰林<lb/>
　侍讀學士至是復以命弼弼猶固辭會元昊使辭羣<lb/>
　臣班紫宸殿門上俟弼綴樞宻院班且坐乃使宰臣<lb/>
　諭曰此朝廷特用非以使北故也弼不得已乃受<lb/>
　知諫院蔡襄言已差仲淹宣撫陜西又除參知政事<lb/>
<pb n="KR2b0025_WYG_012-20a"/>
　未有巡邊之日竊以西賊遣使入朝其言驕慢必無<lb/>
　可從之理原其狡心本無欲和之意朝廷既罷遣之<lb/>
　其勢必須用兵邊將雖多莫如朝廷輟柄臣以臨之<lb/>
　柄臣之中莫如仲淹自行望於西人未行之間早遣<lb/>
　巡邊無使後時以失大計<lb/>
韓琦宣撫陜西<lb/>
　先是范仲淹任師中分路宣撫踰月皆未行琦言賊<lb/>
　恐乗忿盜邊當速遣仲淹河東臣方壯可備奔走師<lb/>
<pb n="KR2b0025_WYG_012-20b"/>
　中宿舊大臣毋勞往乃詔琦代仲淹師中卒不行琦<lb/>
　既至陜西屬嵗大饑羣盜嘯聚商虢之郊張海郭貌<lb/>
　山黨君子范三李宗者為之渠率而光化軍叛卒邵<lb/>
　興亦聚衆為亂琦遣官屬授方畧悉討平之闗輔遂<lb/>
　安堵是嵗大旱河中同華等十餘州饑民相率東徙<lb/>
　琦選官分詣州縣發省倉以賑之蒲華同三州所活<lb/>
　百五十四萬餘人他州人稱是又選禁軍不堪征戰<lb/>
　者停放一萬二千人是冬召琦歸闕<lb/>
<pb n="KR2b0025_WYG_012-21a"/>
罷武學<lb/>
　既立武學而議者以為古名將如諸葛羊祐杜預裴<lb/>
　度等豈嘗専學孫吳立學無謂乃罷之<lb/>
九月桂陽蠻冦邊<lb/>
　河南提刑楊畋募兵討之平其六峒<lb/>
命輔臣條奏急務<lb/>
　上既擢范仲淹韓琦富弼等每進見必以太平責之<lb/>
　數令條奏當世之務仲淹語人曰上用我至矣然事<lb/>
<pb n="KR2b0025_WYG_012-21b"/>
　有後先且革弊於久安非朝夕可能也上再賜手詔<lb/>
　復曰比以中外人望不次用卿等今琦暫往陜西仲<lb/>
　淹弼宜與宰臣章得象盡心事國毋或有所顧避其<lb/>
　當世急務有可建明者悉為朕陳之既又開天章閣<lb/>
　召對賜坐給筆札使疏於前仲淹弼皆惶恐避席退<lb/>
　列奏十事一曰明黜陟文武不論勞逸賢否一以嵗<lb/>
　月叙遷非堯舜考績之法請二府非有大功大善不<lb/>
　遷内外官須在職滿三年在京百司非保舉選差者<lb/>
<pb n="KR2b0025_WYG_012-22a"/>
　須通滿五年乃得磨勘二曰抑僥倖任子法敝冗濫<lb/>
　日增請罷少卿監以上乾元節恩澤正郎以下若監<lb/>
　司邊任須在職二年始得䕃子弟大臣不得薦子弟<lb/>
　任館閣三曰精貢舉進士試詞賦諸科試墨義不考<lb/>
　經行請諸路州軍學皆置教授其取士科進士先䇿<lb/>
　論後詩賦諸科兼通經義發解者不封巻首參考履<lb/>
　行無闕者以名聞四曰擇官長刺史縣令計資而遷<lb/>
　多不得人請委二府先選轉運使提點刑獄大藩知<lb/>
<pb n="KR2b0025_WYG_012-22b"/>
　州次委兩制三司御史臺開封府官諸路監司舉知<lb/>
　州知州舉知縣限其人數以舉主多者從中書選除<lb/>
　五曰均公田外官職田不均吏祿薄不能安廉請均<lb/>
　其入而第給之六曰厚農桑臣知蘇州日檢點簿書<lb/>
　一州之田係出稅者三萬四千頃中稔之利每畝得<lb/>
　米二石至三石計出米七百餘萬石東南每嵗上供<lb/>
　之數六百萬石乃一州所出臣詢訪髙年則云曩時<lb/>
　兩浙未歸朝廷蘇州有營田軍四都共七八千人專<lb/>
<pb n="KR2b0025_WYG_012-23a"/>
　為田事導河築堤以減水患於時民間錢五十文糴<lb/>
　白米一石今江浙圩塘大半隳廢故縣官責糴於民<lb/>
　京東西所在積水請每嵗預下諸路令吏民言農田<lb/>
　利害選官治之别定勸課之法以減漕運七曰修武<lb/>
　備聚兵京師財力不給請約府兵法募畿輔强壯五<lb/>
　萬為衛士以助正兵三時教戰省給贍之費畿輔有<lb/>
　成法則諸道舉皆可行八曰減徭役户口耗而吏員<lb/>
　不減民所以重困也請省縣邑户少者為鎮倂使州<lb/>
<pb n="KR2b0025_WYG_012-23b"/>
　兩院為一職官白直給以州兵其不應受役者悉歸<lb/>
　之農九曰覃恩信三嵗一赦蠲除逋責而所在廢格<lb/>
　主恩請違者重寘於法每赦後别遣使按視其所當<lb/>
　行者十曰重命令百司建立法度率爾頒行旋復釐<lb/>
　改請先委政事之臣參議可以久行者删去煩冗裁<lb/>
　為制勅行下既而弼復以二國隂相連結自契丹得<lb/>
　燕薊以北拓拔得靈夏以西其間豪傑皆為之用文<lb/>
　書法令畧與中國等而勁兵驍將尤其所長者我尚<lb/>
<pb n="KR2b0025_WYG_012-24a"/>
　待以勍敵庶幾可禦乃别為二䇿以上槩以止僥倖<lb/>
　去宿弊為本及欲漸易監司之不才者使澄汰所部<lb/>
　吏其言如是而上方信嚮仲淹悉用其說當著為令<lb/>
　者皆以詔書畫一頒下獨府兵輔臣共以為不可而<lb/>
　止<lb/>
以章得象監修國史兼譯經潤文使<lb/>
　自是譯經潤文降麻入銜矣<lb/>
冬十月光化軍兵亂討平之<lb/>
<pb n="KR2b0025_WYG_012-24b"/>
嚴監司選<lb/>
　以張昷之王素沈邈為河北淮南京東路都轉運按<lb/>
　察便用范仲淹富弼等之言也先是仲淹等請詔二<lb/>
　府通選轉運按察使既得人即委逐路自擇知州知<lb/>
　州自擇知縣於是昷之等首被兹選<lb/>
　時以髙易簡祖無擇王鼎宋選楊畢分使諸路既而<lb/>
　又選京朝官劉緯周沆李上交髙惟幾梁戢張固王<lb/>
　綽王罕曹穎叔為之<lb/>
<pb n="KR2b0025_WYG_012-25a"/>
　諫官歐陽修亦乞差按察使糾察年老病患贓汙不<lb/>
　才四色之人並行澄汰且曰天下之事積弊已多欲<lb/>
　事事更變則力未能周而煩擾難行欲漸漸整緝則<lb/>
　弊已極而未能速效如欲用功少為利博及民速於<lb/>
　事公則莫若精選明幹朝臣十許人分行天下盡籍<lb/>
　官吏能否坐而升黜之如臣前所陳而後可<lb/>
　淮南舊以二稅折變得羨緡數十萬素至罷之嵗計<lb/>
　亦辦素未嘗以細故摘發官吏初若濶於事情然所<lb/>
<pb n="KR2b0025_WYG_012-25b"/>
　布耳目甚廣間有被按者皆罪法必得故人人若素<lb/>
　坐視其家莫敢為非矣<lb/>
　㝷又以李絢為京西轉運按察使時范雍知河南王<lb/>
　舉正知許州任師中知陳州任布知河陽並二府<lb/>
　舊臣絢皆以不才奏之<lb/>
　仲淹之選監司也取班簿視不才監司每見一人姓<lb/>
　名一筆勾之弼曰一筆勾之甚易焉知一家哭矣仲<lb/>
　淹曰一家哭何如一路哭耶遂悉罷之<lb/>
<pb n="KR2b0025_WYG_012-26a"/>
　㝷又用杜杞為廣西轉運按察<lb/>
復轉運判官<lb/>
定遷秩格<lb/>
　用范仲淹所上十事其一者明黜陟也詔畧曰兩府<lb/>
　臣僚非有勲徳善狀不得非時進秩罷者毋以轉官<lb/>
　帶職為例兩省以上舊四年一遷官今具履厯聴㫖<lb/>
　京朝官磨勘年限内有無勞績及舉者數取㫖朝官<lb/>
　須三年無私罪而有監司若清望官五人為保任方<lb/>
<pb n="KR2b0025_WYG_012-26b"/>
　遷員外郎舉者數不足增二年遷郎中少卿監亦如<lb/>
　之遷大卿監諫議弗為常例悉聴㫖監物務入親民<lb/>
　次通判知州皆用舉者數不足毋輒闗陞<lb/>
城水洛<lb/>
　初徳順軍之西南二百里有城曰水洛川平土沃環<lb/>
　城雜氐數萬帳又有水輸銀銅之利曹瑋在秦州時<lb/>
　嘗經營不能其後静邊寨主劉滬宻使人說城主多<lb/>
　斯曩令内附會陜西都部署鄭戩行邊滬遂召多斯<lb/>
<pb n="KR2b0025_WYG_012-27a"/>
　曩來獻水洛給公地為屬户戩言若就築為城可得<lb/>
　蕃兵三五萬人共捍西賊從之戩即令滬將兵往受<lb/>
　地既至而氐情中變聚兵數萬圍之滬兵纔千數前<lb/>
　後數百里無援滬坐胡床指揮進退一戰而氐潰追<lb/>
　奔至石門皆稽顙請服因盡驅其衆𨽻麾下以通秦<lb/>
　渭之路樞宻副使韓琦言臣宣撫陜西至涇原聞修<lb/>
　水洛城頗為未便蓋其功以百萬計又須三四千兵<lb/>
　守之所費如此止求一日通秦渭援兵況滬等進兵<lb/>
<pb n="KR2b0025_WYG_012-27b"/>
　小蕃亦豈能阻是雖無水洛之援官軍自可往來乃<lb/>
　詔罷戩四路都部署改知永興軍而戩又極言城之<lb/>
　便命滬董士廉督役如故知渭州尹洙亦以為不便<lb/>
　召滬士廉歸不聴洙怒乃使副都部署狄青械滬士<lb/>
　廉送徳順軍獄氐衆驚擾收積聚殺吏民為亂戩力<lb/>
　争於朝乃命鹽鐵副使魚周詢與戩相其利害既至<lb/>
　而氐衆詣詢願助工役詢是戩議乃復以滬為寨主<lb/>
　而坐城之滬坐違本路帥命詔降一秩而士廉亦罰<lb/>
<pb n="KR2b0025_WYG_012-28a"/>
　金<lb/>
　後士亷詣闕訴洙知渭州日以公使錢貨與部將及私<lb/>
　自貸詔遣御史劉湜就鞫於渭州湜希宰相意頗傅<lb/>
　致重法洙竟坐貶湜既還擢知雜御史㝷除鹽鐵副<lb/>
　使洙後與孫甫相遇二人皆好辨論對榻語幾日無<lb/>
　所不道而洙未嘗一言及湜者甫問曰劉湜乃欲致<lb/>
　師魯於死者而師魯未嘗一言及之何也洙曰洙與<lb/>
　湜本無不足其希時宰意欲害洙乃湜不能自立爾<lb/>
<pb n="KR2b0025_WYG_012-28b"/>
　洙何恨於湜乎甫由是深服其識量<lb/>
十一月上清宫災<hi>㝷有詔以宫地為禁軍營</hi>
定館職格<lb/>
　此用范仲淹所上十事二曰抑僥倖也詔兩府及大<lb/>
　兩省官不得乞子弟為館職及讀書之類進士上三<lb/>
　人一任回進文召試補之<lb/>
復監察御史裏行<lb/>
　以李京包拯為之二人中丞王拱辰所薦也景祐初<lb/>
<pb n="KR2b0025_WYG_012-29a"/>
　置殿中侍御史裏行監察御史裏行凡四人既而乆<lb/>
　闕不除於是詔以兩人為額京嘗知魏縣奉法嚴正<lb/>
　吏不便欲以竒中京遂相率遁去監司果議以苛刻<lb/>
　斥知府任布曰如此適墮吏計中京賴以免拯合淝<lb/>
　人事父母以孝聞嘗知天長縣有訴盜割牛舌者拯<lb/>
　使歸屠其牛鬻之既而又有告殺牛者拯曰何為割<lb/>
　某家牛舌而又告之盜者驚伏徙知端州州嵗貢研<lb/>
　前守緣貢率取十倍以遺權貴人拯命製者才足貢<lb/>
<pb n="KR2b0025_WYG_012-29b"/>
　數嵗滿不持一研歸<lb/>
更䕃補法<lb/>
　亦用范仲淹所上十事其二曰抑僥倖也詔略曰今<lb/>
　之䕃補推恩大廣疎宗稚齒並皆仕進其著為令使<lb/>
　夫冢嗣先錄以篤為後之體支子限年以明入官之<lb/>
　重設考課之格立保任之條宰相使相舊䕃子為將<lb/>
　作監丞期親太祝奉禮郎參樞子太祝奉禮郎朞親<lb/>
　校書郎僕射尚書三司使翰林至樞宻直學士丞郎<lb/>
<pb n="KR2b0025_WYG_012-30a"/>
　子校書郎或正字朞親寺監主簿今子及朞親<lb/>
　尊屬如舊餘屬第補試銜龍圖閣直學士至知<lb/>
　雜子寺丞主簿朞親試銜惟長子如舊餘屬第<lb/>
　補試銜郎中省府推判官館職舊郊恩許薦補其<lb/>
　嘗以贓抵罪復官至郎中及員外郎任官職者止䕃<lb/>
　一子凡選人年二十五以上遇郊限半年赴銓投狀<lb/>
　於尚書試論或賦經義律文及格者放選不中者守<lb/>
　選三試不中有京朝官三人保任者補逺地判司簿<lb/>
<pb n="KR2b0025_WYG_012-30b"/>
　尉京官年二十五以上赴試於國子監考法如選人<lb/>
　中格者調官其武臣使相樞宻宣徽節度使子為供<lb/>
　奉官朞親侍禁統軍至内客省使子侍禁朞親殿直<lb/>
　客省至閤門使子殿直朞親奉職刺史至諸房副承<lb/>
　㫖子奉職期親借職子及期親尊屬如舊餘屬第官<lb/>
　之參班者於軍頭司試弓弩三班院試書算試六韜<lb/>
　孫吳義中格而兼弓弩或試武藝而兼通書算者皆<lb/>
　為優等補邊任武藝不羣而答䇿詳備者為異等引<lb/>
<pb n="KR2b0025_WYG_012-31a"/>
　見聴㫖長子不限年餘子孫年過十五弟姪年過二<lb/>
　十乃得䕃自是任子之恩殺矣然猶未大艾也<lb/>
限職田<lb/>
　此用范仲淹等所上十事其五曰均公田也自大藩<lb/>
　長吏二十頃至簿尉監當各有差自此人有定制土<lb/>
　有定限吏以職田抵罪比前日稍希濶焉<lb/>
五星同出東方<hi>司天監言主中國大安</hi>
十二月以南京府學為國子監<lb/>
<pb n="KR2b0025_WYG_012-31b"/>
禁獻祥瑞<lb/>
　是月澧州獻瑞木有文曰太平之道諫官歐陽修言<lb/>
　方今西羌叛逆未平之患在前北陲驕悖藏伏之禍<lb/>
　在後一患未減一患已萌加以西則瀘戎南則湖嶺<lb/>
　凡與西夷連接無一處無事而又内則百姓困敝盜<lb/>
　賊縱横昨京西陜西出兵八九千人捕數百人之盜<lb/>
　不能一時翦滅只是僅能潰散然却於别處結集今<lb/>
　張海雖死而達州軍賊已數百人又殺使臣其勢不<lb/>
<pb n="KR2b0025_WYG_012-32a"/>
　小興州又奏八九千人州縣惶惶何以存濟以臣視<lb/>
　之乃是四海騷然萬物失所實未見太平之象臣聞<lb/>
　天道貴信示人不欺臣不敢逺引他事只以今年内<lb/>
　事騐之昨夏秋之間太白經天累月不滅金木相掩<lb/>
　近在端門考於星占皆是天下大兵將起之象豈有<lb/>
　纔出大兵之象又出太平之字一嵗之内前後頓殊<lb/>
　星象麗天異不虛出宜於戒懼常合修省而草木萬<lb/>
　類變化無常不可信慿臣又思若使木文不偽實是<lb/>
<pb n="KR2b0025_WYG_012-32b"/>
　天生則亦有深意蓋其文止曰太平之道其意可推<lb/>
　也夫自古帝王之太平皆自有道得其道則太平失<lb/>
　其道則危亂臣視方今但見其失未見其得也願陛<lb/>
　下憂勤萬務舉賢納善常如近日不生逸豫則三二<lb/>
　嵗間漸期修理若以前賊張海等小衰便謂後賊不<lb/>
　足憂以近京得雪便謂天下大豐熟見北陲不舉兵<lb/>
　便謂必無事見西賊通使便謂可罷兵指望太平漸<lb/>
　生安逸則此瑞木乃誤事之妖木爾上納之詔諸祥<lb/>
<pb n="KR2b0025_WYG_012-33a"/>
　瑞不許進獻<lb/>
　皇祐三年無為軍獻芝草上曰朕以豐年為瑞賢臣<lb/>
　為寶至於草木魚蟲之異焉足尚哉詔却之知軍茹<lb/>
　孝標特免罪仍戒天下自今毋得以聞<lb/>
河北雨赤雪河東地震<lb/>
　凡五六日不止孫甫上疏言赤雪者赤眚也人君舒<lb/>
　緩之應晉太康中河隂降赤雪時武帝怠於政事荒<lb/>
　宴後宫每見臣下多道常事不及經國逺圖故招赤<lb/>
<pb n="KR2b0025_WYG_012-33b"/>
　眚之怪終致晉亂地震者隂盛也隂之象臣也後宫<lb/>
　也戎狄也三者不可過盛盛則隂為變而動矣唐髙<lb/>
　宗本封於晉及即位晉州經嵗地震宰相張行成言<lb/>
　恐女謁用事大臣隂謀宜制於未萌其後武昭儀專<lb/>
　恣幾移唐祚天地災變固不虚應今陛下救舒緩之<lb/>
　失莫若自主威福時出英斷以懾奸邪救隂盛之變<lb/>
　莫若外謹戎備内制後宫此應天之實也甫又曰景<lb/>
　福内庫祖宗積經費之餘以備非常之用近嵗諸路<lb/>
<pb n="KR2b0025_WYG_012-34a"/>
　之物多入内庫昔唐置瓊林大盈二庫率供燕侈楊<lb/>
　炎陸䞇請罷之今景福之積頗類唐二庫且後宫之<lb/>
　數臣雖不知但聞三司計肉食者千餘人近聞染院<lb/>
　染綾甚急以備宫中支用而左藏所積紅羅去冬已<lb/>
　絶他物稱此則浮費可知也惟陛下罷省之立可感<lb/>
　動人心以消災譴上曰用物在有司朕恨不知耳<lb/>
甲申慶厯四年春正月宜州蠻歐希範反討平之<lb/>
　是夏以杜杞為廣西轉運按察兼安撫趣明年討平<lb/>
<pb n="KR2b0025_WYG_012-34b"/>
　之杞誘殺希範及降者六百餘人<lb/>
　寶元初朝廷出兵討安化叛蠻杞時知横州言横為<lb/>
　邕欽廉三郡咽喉可屯兵應援三郡願擇文臣練嶺<lb/>
　外事者以為牧守使經制邊事於是執政請用杞諌<lb/>
　官余靖言朝廷蓄養賢俊當如民家收蓄財貨平時<lb/>
　先有營度至急乃得其用伏自去年已來陜西舉知<lb/>
　州始用杜杞三司擇判官則又用杞京西多盜賊則<lb/>
　又用杞今兹蠻人作叛則又用杞皆席未遑煖而移<lb/>
<pb n="KR2b0025_WYG_012-35a"/>
　之是使杜杞有奔命之勞朝廷有乏賢之歎如斯事<lb/>
　體良亦可惜今二年之内講求賢俊只知有一杜杞<lb/>
　何觀聴之不廣示天下之狹也設使别路更有賊盜<lb/>
　則將又移杜杞無乃取笑四方乎每見大臣謀事當<lb/>
　平居無事時優游暇逸如不足憂者及一隅有警則<lb/>
　倉皇移易如素不經心者且去年冬兩府大臣共選<lb/>
　諸路轉運使田瑜為廣西轉運使梁載為判官必謂<lb/>
　才能出人今蠻徼纔動未見瑜等如何處置有甚利<lb/>
<pb n="KR2b0025_WYG_012-35b"/>
　害早已疑之此擇人之術不自信矣始若不知則如<lb/>
　勿用只如近差王絲往河南安撫待其奏報不中事<lb/>
　節乃其人不可委任知人不明為害不細伏望陛下<lb/>
　敕諭兩府大臣廣思博採天下賢才以應萬務無使<lb/>
　臨事倉卒有乏才之歎則社稷之福<lb/>
二月賑陜西饑<hi>出内庫銀三萬兩</hi>
罷陜西都部署復分路置使<hi>從韓琦之言也</hi>
開經筵<lb/>
<pb n="KR2b0025_WYG_012-36a"/>
　上御迎陽門召輔臣觀圖畫皆前世帝王之迹可為<lb/>
　規戒者因命天章閣侍講曾公亮丁度翰林侍讀學<lb/>
　士王洙等講讀數刻乃罷<lb/>
　自元昊反罷進講崇政殿說書趙師民寶元二年上<lb/>
　書言十五事畧曰輔相之本在於進賢退愚不可使<lb/>
　浮躁之徒以希附獲進幽素之倫以間隔見廢又曰<lb/>
　將帥敗衂亦慮陛下將將之未盡善又曰今兹之近<lb/>
　侍將來之宰輔也當謀於老臣考其篤行又曰用兵<lb/>
<pb n="KR2b0025_WYG_012-36b"/>
　以來吏能尤鮮嚴督責以為善治促賦斂以為能才<lb/>
　外飾拊養之名内行苛刻之實或束疲民以為軍卒<lb/>
　受招募之賞或縱姦吏傍緣公賦逞率割之欲又曰<lb/>
　將領之臣私其左右而暴虐吏士衣食之不恤器械<lb/>
　之不利舉天下之衆困於小夷用是故也又曰昔晁<lb/>
　錯上言募人徙邊今近塞數千里而田氓將百萬徒<lb/>
　患所以教養馴馭未盡其方人力殫盡國用衰減有<lb/>
　邊民而不善用也茍知積聚之術盡發縱之能比之<lb/>
<pb n="KR2b0025_WYG_012-37a"/>
　逺戍之士新募之卒其才勇豈但倍哉又曰諫官御<lb/>
　史不務規正專為伺察掎摭纎㣲之釁訐揚幽昧之<lb/>
　私豈諍臣皆非其人所以諮詢之義未當也又曰帝<lb/>
　王治經與品庶異不獨玩空文占古語也天下無事<lb/>
　右文之治於是在天下有事經武之圖於是出今方<lb/>
　外小有事臣等不復進見二年矣茍不足奉大問則<lb/>
　屛斥之無足惜以為先王之遺籍故人之陳篇可以<lb/>
　講無事之朝不足贊有為之世臣愚以為過矣又曰<lb/>
<pb n="KR2b0025_WYG_012-37b"/>
　唐徳宗中才之主遜於畿甸一詔罪己天下知其中<lb/>
　興近詔書之下先自稱美其有災咎又為文飾士民<lb/>
　識者豈無觀笑代言之臣非皆求媚習使然爾累千<lb/>
　餘言又為勸講箴以獻至是乃復命講讀經史<lb/>
　上嘗謂公亮等曰卿等宿儒博學多所發明朕雖盛<lb/>
　暑亦未嘗倦但恐卿等勞耳丁度進曰自古帝王臨<lb/>
　御日久非内惑聲色則外窮兵黷武陛下即位三十<lb/>
　年孜孜聖學雖堯舜之聰明不是過因頓首稱謝<lb/>
<pb n="KR2b0025_WYG_012-38a"/>
三月詔州縣立學更定科舉法<lb/>
　此用范仲淹等所上十事其三曰精貢舉也仲淹意<lb/>
　欲復古勸學數言興學校本行實詔近臣議於是翰<lb/>
　林學士宋祁等合奏言今教不本於學校士不察於<lb/>
　鄉里則不能覈名實有司束以聲病學者專於記誦<lb/>
　不足盡人材臣等參考衆說擇其便於今者莫若使<lb/>
　皆土著而教之於學校則學者修飭矣先䇿論則文<lb/>
　詞者留心於治亂矣簡程式則閎博者得以馳騁矣<lb/>
<pb n="KR2b0025_WYG_012-38b"/>
　問大義則執經者不專於記誦矣乃詔州縣立學本<lb/>
　使者選屬部為教授不足則取於鄉里宿學之有道<lb/>
　業者士須在學三百日乃聴預秋試舊嘗充試者百<lb/>
　日而止試於州者令相保任有匿服犯刑虧行冒名<lb/>
　等禁三場先䇿次論次詩賦通考為去取而罷帖經<lb/>
　墨義士通經術願對大義者試十道可為永式初保<lb/>
　寧軍推官胡瑗教授湖州科條纎悉備具諸生信愛<lb/>
　如其子弟至是下湖州取其法著為學令<lb/>
<pb n="KR2b0025_WYG_012-39a"/>
　是冬詔罷日限以余靖言廣黌舍所以待有志之士<lb/>
　去日限所以寛食貧之人或者謂仲淹既去而執政<lb/>
　意皆異故有是詔<lb/>
賜近臣御書<lb/>
　御邇英閣出御書十三軸凡三十五事一曰遵祖宗<lb/>
　訓至三十五曰一善可求小瑕不廢大抵皆述上念<lb/>
　祖宗下思政治安危成敗忠邪善惡等事及危竿論<lb/>
　一篇上顧學士丁度等曰朕觀書之暇取臣僚上言<lb/>
<pb n="KR2b0025_WYG_012-39b"/>
　及進對事目可施於政治者書以分賜卿等度暨天<lb/>
　章閣侍講曾公亮楊安國王洙等既拜賜請釋其義<lb/>
　許之既而度等上答邇英聖問一巻上覽之終篇指<lb/>
　其中大者六事付中書樞宻院行之答聖問者即所<lb/>
　釋三十五事也其序畧曰自古求治之主行此數事<lb/>
　在明與威斷爾明則不惑威則善柄斷則能行總是<lb/>
　三者守而勿失非聖人孰能為之唐憲宗留心庶政<lb/>
　宰臣陳說政要必曰卿等既為朕言之當須行之勿<lb/>
<pb n="KR2b0025_WYG_012-40a"/>
　空陳而已李絳對曰非知之艱行之惟艱臣等亦願<lb/>
　陛下日與輔臣舉而行之無使唐之君臣專美前代<lb/>
　也<lb/>
　上嘗謂輔臣曰朕每令講讀官敷經義於前未嘗令<lb/>
　有諱避近講詩國風多刺譏亂世之事殊得以為鑒<lb/>
　戒章得象對曰陛下留思六經能逺監前代興亡之<lb/>
　迹此誠圖治之要<lb/>
　皇祐四年夏内出欹器以示講讀官丁度等初太宗<lb/>
<pb n="KR2b0025_WYG_012-40b"/>
　嘗作此器真宗著論上製後述焉<lb/>
江淮兩浙旱<lb/>
夏四月以錫慶院為太學尋罷之<lb/>
　判國子監王拱辰等言首善自京師漢太學二百四<lb/>
　十房千八百餘室生徒三萬人唐學舍亦千二百間<lb/>
　今國子監才二百楹不足以容學者請以錫慶院為<lb/>
　太學從之越來春以三司言更造錫慶院財乏費多<lb/>
　而北使錫宴之所不可闕詔别擇地<lb/>
<pb n="KR2b0025_WYG_012-41a"/>
瀘夷冦邊<lb/>
五月忻州地震<hi>有聲如雷</hi>
幸國子監<lb/>
　謁文宣王舊儀揖上特再拜次詣武成王廟皆非常<lb/>
　禮<lb/>
元昊復稱臣<lb/>
　自號夏國主復遣其臣尹興則楊守素來議事諫官<lb/>
　余靖言景徳中契丹舉國深入先帝與之對壘河上<lb/>
<pb n="KR2b0025_WYG_012-41b"/>
　止以三十萬物通和今元昊解仇與物遂至二十六<lb/>
　萬且元昊書其名雖順其詞甚悖自言通和之事非<lb/>
　其本心今與物雖多豈敢撤備又契丹聞元昊得物<lb/>
　之數寧不生心凡元昊所求不宜盡許惟審計之<lb/>
　先是樞宻副使韓琦參知政事范仲淹並對上四䇿<lb/>
　曰元昊定川之戰作偽詔誘邊人欲定闗中蓋漢多<lb/>
　叛人陷於窮漠必以符秦元魏事游說元昊使其侵<lb/>
　取漢地而以漢人守之則富貴可如其意乃知非獨<lb/>
<pb n="KR2b0025_WYG_012-42a"/>
　元昊志在侵漢實漢之叛人為賊謀也為今之䇿當<lb/>
　以和好為權宜以戰守為實務試畫一言之其一曰<lb/>
　元昊屢乗戰勝而乃輒求通順所獲者大利所屈者<lb/>
　虚稱國家以生靈為念不可不納此和䇿之得也其<lb/>
　二曰久守之計則莫若蓄土兵蓋其衆諳山川而習<lb/>
　戰鬭比之東兵其功相倍然沿邊土兵數少當益招<lb/>
　置之若有近裏土兵願改𨽻邊寨者即遷其家而團<lb/>
　聚之此守䇿之得也其三曰元昊巢穴實在河東河<lb/>
<pb n="KR2b0025_WYG_012-42b"/>
　外之兵懦而罕戰惟横山一帶人馬精勁恱習戰鬭<lb/>
　與漢界相附毎入冦必為前鋒請於鄜延環慶涇原<lb/>
　三路各為三軍觀賊之隙使三軍互掠於横山元昊<lb/>
　若失横山之勢可謂斷去右臂此攻䇿之得也其四<lb/>
　曰臣等既以三䇿陳之又以北陲為憂請朝廷力行<lb/>
　七事以防大患一宻為經畧二再議屯兵三專於選<lb/>
　將四急於教戰五訓練義勇六修京師外城七宻定<lb/>
　討伐之謀其二論再議屯兵以為自來真定府定州<lb/>
<pb n="KR2b0025_WYG_012-43a"/>
　髙陽闗分為三路其所轄兵馬未甚整齊乃有一州<lb/>
　兵馬却屬兩路之處又未曉本路將來於何處控扼<lb/>
　合用重兵若干又甚處只宜固守合屯兵若干及三<lb/>
　路互相應援次第須差近臣徃彼宻為經略方可預<lb/>
　定法制臨時不至差失其四論急於教戰以為今河<lb/>
　北所籍義勇雖約唐之府兵法制三時務農一時教<lb/>
　戰然未建府衛之官而法制不行號令不一須别選<lb/>
　知縣縣令可治兵者幷增將校使人人各知軍中之<lb/>
<pb n="KR2b0025_WYG_012-43b"/>
　法應敵可用斯為强兵制勝之本矣其六論修京師<lb/>
　外城以為後唐無備契丹一舉直陷京師契丹之心<lb/>
　於今驕慢且邊城堅而難攻京師坦而無備北戎一<lb/>
　朝稱兵必謀深入我以京師無備必促河朔重兵與<lb/>
　之力戰彼戰或勝則更無所顧直趨澶淵若京城堅<lb/>
　固則戒河朔之兵勿與戰彼不得戰則無乗勢之氣<lb/>
　欲謀深入則前有堅城後有重兵必將沮而自退退<lb/>
　而不堅則邀之擊之皆可故修京城者非徒禦冦誠<lb/>
<pb n="KR2b0025_WYG_012-44a"/>
　以伐深入之謀是日琦仲淹指陳上前數刻乃罷<lb/>
　諫官余靖言竊聞大臣建議内有修京城置府兵二<lb/>
　事伏以廟堂議論天下具瞻帝王言動萬世為法安<lb/>
　危所繫舉措非輕事之幾㣲不可不重難與慮始人<lb/>
　之常情臣願陛下深思逺慮以安民為本臣請縷陳<lb/>
　二事望陛下擇其可否臣聞西賊僭號之初宋郊請<lb/>
　修函谷闗此時闗中動搖謂朝廷棄闗西而自守今<lb/>
　無故而修京城乃是捨天下之大而為嬰城自守之<lb/>
<pb n="KR2b0025_WYG_012-44b"/>
　計四方聞之豈不動搖强弱之勢正在此矣無戎而<lb/>
　城春秋所譏守在四夷義不如此又前嵗以邊鄙之<lb/>
　警而河北諸路揀點鄉兵天下百萬農夫皆失其業<lb/>
　北陲嫚書亦隨而至乃是鄉兵之利未集而先致其<lb/>
　害也況今北陲之賂既厚西戎之好既講雖知信誓<lb/>
　不可卒保嗷嗷蒼生咸望帖泰而都畿之下先自擾<lb/>
　之根本不寧四方何所望哉昔魏侯恃險吳起以為<lb/>
　失詞宣王料民山甫言其害政惟是二者皆古今之<lb/>
<pb n="KR2b0025_WYG_012-45a"/>
　所戒而安危之所起願陛下捨此二䇿别議逺圖之<lb/>
　術二䇿竟不果行<lb/>
　時仲淹受命主西事富弼主北事弼㝷條上河北守<lb/>
　禦十二䇿大畧守䇿其一曰河北三十六州軍沿邊<lb/>
　次邊北京雄霸等冀祁保瀛莫滄鎮定十一州廣信<lb/>
　等七軍北平一寨總十九城皆要害之地定為右臂<lb/>
　滄為左臂瀛為腹心北京為頭角此四城乃河朔之<lb/>
　望也餘十五城為指爪支節乃四城之所使也瀛定<lb/>
<pb n="KR2b0025_WYG_012-45b"/>
　滄各置一帥北京置一大帥餘十五城分屬定瀛滄<lb/>
　三路擇善將守之都用兵三十萬分置十九城左敗<lb/>
　則右救縱失則横援其外十七城不復置兵只以本<lb/>
　郡鄉兵堅守不使出戰其二曰十九州軍寨在河朔<lb/>
　尤為要害乞選差長吏並使久於其任其三曰除上<lb/>
　十九州軍寨長吏選人久任外其餘小大文武官<lb/>
　並十九州軍長吏以下並乞詔本路監司帥臣舉充<lb/>
　或委樞宻院三班審官銓司選擇其四曰備軍食據<lb/>
<pb n="KR2b0025_WYG_012-46a"/>
　守邊兵合留外駐泊屯駐就糧諸軍分屯於河南等<lb/>
　州遇有警急發符召之不旬月可到又緣大河置敖<lb/>
　倉支河南民稅及漕江淮粟實之亦足以寛河朔乏<lb/>
　困之民其五曰河北最號勁兵處敵每入境惟懼北<lb/>
　兵臣願自入河北募土人為禁兵每一指揮即代南<lb/>
　一指揮歸營不數年三十萬盡得北兵又教之精勇<lb/>
　則匈奴自當畏服其六曰北國風俗貴親率以近親<lb/>
　為名王將相以治國事以掌兵柄而信任焉所以視<lb/>
<pb n="KR2b0025_WYG_012-46b"/>
　中國用人亦如己國燕王威望著於北國燕薊小兒<lb/>
　夜啼輒曰八大王來也於是小兒輒止啼每牽牛馬<lb/>
　渡河旅拒未進又曰必是八大王在河裏其畏如此<lb/>
　北使每見南使未嘗不問王安否及所在今年王薨<lb/>
　識者亦憂之謂王之生北國以朝廷為重王之薨北<lb/>
　國以朝廷為輕矣臣願陛下擇宗室中年長知書識<lb/>
　道理曉人事數人為王幾千里内州内可以藩屛王<lb/>
　室外可以威示四夷此有國之急務也禦䇿其一曰<lb/>
<pb n="KR2b0025_WYG_012-47a"/>
　北國惟懼邊兵每聞以南兵替入内地北人大喜願<lb/>
　自今北國若入冦緣邊土兵只在本處不復令部署<lb/>
　司抽移若逐處土兵尚少却以南兵益加其二曰彼<lb/>
　且守盟不動則無先發但用臣上篇屯兵之法足以<lb/>
　固守萬一渝盟入冦用臣之䇿可以轉禍為福逞志<lb/>
　洩憤矣何以陳之今敵若冦邊必由廣信西而來敵<lb/>
　騎初入詔緣邊州軍堅壁示若不得出敵兵必不顧<lb/>
　而進將及鎮定亦堅壁敵必易我而懈於是令廣信<lb/>
<pb n="KR2b0025_WYG_012-47b"/>
　安肅保州三城開壁會兵張擊之揚聲而不與戰敵<lb/>
　必分兵備禦已而令鎮定亦閉壁不與戰敵既前後<lb/>
　受敵必不敢長驅而南於是我急從滄州取海上路<lb/>
　以數千艘出輕兵三萬趍平州入符家砦口則咫尺<lb/>
　燕薊矣雄霸之間即景徳敵騎東歸之路也又出精<lb/>
　兵二萬直抵燕京會滄州兵擣其腹心破其積聚敵<lb/>
　見兩下兵入莫知為計矣燕地既亂入冦者必有歸<lb/>
　心又為王師所縈而不能遂去於是乗其向背之際<lb/>
<pb n="KR2b0025_WYG_012-48a"/>
　使沿邊三城及鎮定兵合擊必大破之追奔及燕盡<lb/>
　逐敵騎過山後以兵守居庸闗古北口松亭闗符家<lb/>
　砦則敵騎無復南者因其妄動可以一舉而復全燕<lb/>
　之地拔數郡陷蕃之族平累朝切骨之恨臣自謂無<lb/>
　遺䇿矣假陛下謹重未欲為此即請冦入之後屯重<lb/>
　兵於西山下敵雖有所掠而東出無路進退不遂於<lb/>
　是以十九城之兵分布掩擊必使退敗敵勢既屈於<lb/>
　和則久亦制匈奴之下䇿也其三曰結燕薊豪傑使<lb/>
<pb n="KR2b0025_WYG_012-48b"/>
　為内應其四曰招納髙麗使有牽制内顧之憂其五<lb/>
　曰鎮定西山有谷口十餘道盡通北界山後之路景<lb/>
　徳以前溪峒峻狹林木壅遏故敵騎罕由斯路而入<lb/>
　今聞契丹自山後斬伐林木開鑿道路直抵西山漢<lb/>
　界今則往來通快可以行師當得廉幹謹宻者隂往<lb/>
　經制如何屯戍如何禦捍先事而定以待其來其六<lb/>
　曰祁深舊非要郡宿兵至少城壘迫而痺陋宜廣而<lb/>
　髙之以防攻迫其七曰漢唐以前匈奴入冦率由上<lb/>
<pb n="KR2b0025_WYG_012-49a"/>
　郡鴈門代州定襄等路蓋中國據全燕之地有險可<lb/>
　守自石晉割燕薊入契丹中國無險可守故敵騎直<lb/>
　出燕南不復㝷定襄等路今朝廷若留意河朔邊郡<lb/>
　有備敵不可得而入須從别路以來或雖可入冦第<lb/>
　取定襄等路為之防凡此守禦十二䇿十三條是臣<lb/>
　庚辰壬午年奉使契丹日於河北往回十餘次詢沿<lb/>
　邊土豪幷内地父老博採叅較得之甚詳伏望陛下<lb/>
　令兩府會議可者速行之其未可者更相致詰而是<lb/>
<pb n="KR2b0025_WYG_012-49b"/>
　正之又曰惟願解臣宻職典河朔一要郡得以拙勤<lb/>
　經營邊事或可稍寛陛下北顧之憂疏凡累千言弼<lb/>
　疏所指八大王者謂燕王元儼也乃太宗子薨於是<lb/>
　年春諡恭肅<lb/>
六月開寶寺塔災<lb/>
　修起居注余靖上疏曰五行之占本是災變宜戒懼<lb/>
　以答天意而聞有詔取舊瘞舍利入禁中道路傳言<lb/>
　舍利在内庭有光怪竊恐巧佞之人推為靈異再圖<lb/>
<pb n="KR2b0025_WYG_012-50a"/>
　營造臣聞帝王之道能勤儉厥徳咸得人心則雖危<lb/>
　險後必安濟近自西陲用兵國帑虚竭民亡儲蓄十<lb/>
　室九空陛下如不恤民病廣事浮費以奉佛求福非<lb/>
　天下所望也若以舍利經火不壊即本在土中火所<lb/>
　不及若言舍利能出光怪必有神佛慿之此妄言也<lb/>
　且一塔不能自衛為火所毁況藉其福以庇於民哉<lb/>
　昔梁武帝造長干塔時舍利亦常有光及臺城之敗<lb/>
　何能致福況乎外夷軍校皆呼舍利入宫不諱之語<lb/>
<pb n="KR2b0025_WYG_012-50b"/>
　尤可惡也<lb/>
范仲淹宣撫陜西河東<lb/>
　始仲淹以忤吕夷簡放逐者數年士大夫指二人曲<lb/>
　直交指為朋黨及陜西用兵天子以仲淹士望所屬<lb/>
　拔用䕶邊及夷簡罷召還倚以為治中外想望其功<lb/>
　業而仲淹亦感激眷遇以天下為己任遂與富弼日<lb/>
　夜謀慮興致太平然規模濶大論者以為難行及按<lb/>
　察使多所舉劾人心不自安任子恩薄磨勘法宻僥<lb/>
<pb n="KR2b0025_WYG_012-51a"/>
　倖者不便於是謗毁浸盛而朋黨之論滋不可解然<lb/>
　仲淹弼守所議弗變先是石介奏記于弼責以行伊<lb/>
　周之事夏竦怨介斥己又欲因是傾弼等乃使女奴<lb/>
　隂習介書久之習成遂改伊周曰伊霍而偽作介為<lb/>
　弼撰廢立詔草飛語上聞上雖不信而仲淹弼始恐<lb/>
　懼不敢自安於朝皆請出按西北邊未許適有邊奏<lb/>
　仲淹因請行乃有是命<lb/>
　時仲淹疑契丹入冦欲大發兵為備杜衍謂契丹必<lb/>
<pb n="KR2b0025_WYG_012-51b"/>
　不來兵不可妄出仲淹争議上前詆衍語甚切仲淹<lb/>
　嘗以父事衍衍不以為恨既退仲淹猶力争韓琦曰<lb/>
　若爾則琦當請行不須朝廷一人一騎仲淹怒再求<lb/>
　對首奏琦語然兵卒不發仲淹亦不以為忤也<lb/>
　初仲淹之出也過鄭州因見吕夷簡問何事遽出仲<lb/>
　淹對以暫往經撫兩路事畢即還夷簡曰君此行正<lb/>
　蹈危機豈復再入仲淹未喻其㫖<lb/>
京師旱蝗<lb/>
<pb n="KR2b0025_WYG_012-52a"/>
　上謂輔臣曰方嵗旱而飛蝗滋甚百姓何罪而罹此<lb/>
　默禱上帝願歸咎於眇躬章得象對曰臣等不能輔<lb/>
　理宣化致災斯民且貽陛下憂今聖言及此必有以<lb/>
　上感天心矣諫官余靖等言臣等伏覩陛下以災變<lb/>
　屢見飛蝗為孽責躬引過祈於天地宗廟社稷不令<lb/>
　殃及萬方臣等伏念災異之來實由人事政治闕失<lb/>
　感動天地今陛下既有引過之言達於天地神祇矣<lb/>
　伏乞陛下必踐其言必行其實踐言行實之要莫若<lb/>
<pb n="KR2b0025_WYG_012-52b"/>
　專聴斷攬威權號令信於人恩澤及於下則災異消<lb/>
　而和氣生矣<lb/>
秋七月宗室徳文封東平王<lb/>
　始用富弼議次第封拜宗室為郡王國公者凡十人<lb/>
　以徳文屬尊且賢方漢東平王蒼故事封東平王<lb/>
契丹來告伐元昊<lb/>
　曰元昊負中國當誅今將兵臨賊境或元昊乞稱臣<lb/>
　幸無亟許其實以納契丹降人討之託中國為名也<lb/>
<pb n="KR2b0025_WYG_012-53a"/>
　上以契丹來書及朝廷復書宣示承㫖丁度學士王<lb/>
　堯臣吳育宋祁中丞王拱辰知雜沈邈度等謂來書<lb/>
　大意以元昊不順朝廷遂乗釁興兵恐深入之後却<lb/>
　歸朝廷乞拒而不納今答書便云於元昊理難拒絶<lb/>
　則是得新附之小羌違久和之强敵莫若以大義而<lb/>
　兩存之臣謂宜降詔與元昊言昨許再盟蓋因契丹<lb/>
　有書來言彼是甥舅之親遂議開納今却知國中誘<lb/>
　契丹邊户虧事大之體違納欵之本意當須復順契<lb/>
<pb n="KR2b0025_WYG_012-53b"/>
　丹早除嫌隙則誓書封册便可施行仍乞於契丹回<lb/>
　書中言已降詔與元昊若執迷不復則議絶未晩如<lb/>
　此則於西人無斗絶之曲於北鄙無結怨之端於是<lb/>
　復書略曰聞親師徒直臨賊境若以元昊於北朝失<lb/>
　事大之體則自宜問罪若以其於本朝稽効順之故<lb/>
　則不煩出師況延州近奏元昊已遣楊宗素賫誓文<lb/>
　入界若不依初約則猶可沮還如盡遵承則何以却<lb/>
　也乃命右正言余靖報使<lb/>
<pb n="KR2b0025_WYG_012-54a"/>
　宗真親將至夏國境上各據山嚴兵相待曩霄奉巵<lb/>
　酒為夀大合樂折箭為誓及罷契丹夜以兵劫曩霄<lb/>
　反為所敗曩霄縱其去韓琦言今朝廷若便謂太平<lb/>
　則後有大患者三若慮及經逺則後有大利者一羌<lb/>
　人雖暫稱臣而嵗邀厚賂且契丹勢素强而夏人尚<lb/>
　敢與之抗若使其國充實我邊備少弛則必窺圖闗<lb/>
　輔此大憂一也契丹西討不得志而見朝廷封册曩<lb/>
　霄心必不樂異日或隳盟誓此大憂二也今嵗遺契<lb/>
<pb n="KR2b0025_WYG_012-54b"/>
　丹五十萬夏國二十五萬取之於民日以朘削不幸<lb/>
　數乗水旱之災則患生腹心此大憂三也契丹恃强<lb/>
　欲吞夏人而反敗恐自此交兵未已若能練將卒蓄<lb/>
　財用坐待二國之弊則幽冀靈夏一舉可圖此大利<lb/>
　一也陜西四路雖罷招討使而邊備不可弛請選近臣<lb/>
　為之主帥委以大任使其經營一方又諸路昨招置<lb/>
　宣毅兵僅十一萬欲乞除河東河北外其京東西淮<lb/>
　浙江湖福建等路人每指揮可減以三百人為額上<lb/>
<pb n="KR2b0025_WYG_012-55a"/>
　悉用其言<lb/>
八月保州軍亂討平之<lb/>
　真定府定州路安撫田況遣李昭亮招降之降者二千<lb/>
　餘其造逆四百餘人況盡得其姓名命楊懐敏率兵<lb/>
　入城悉坑殺之餘悉分𨽻諸州宣撫使富弼恐復生<lb/>
　變與都轉運使歐陽修相遇於内黄夜半屛人謀欲<lb/>
　使諸州同日誅之修曰禍莫大於殺已降況脅從乎<lb/>
　既非朝命諸州有一不從為變不細弼悟乃止<lb/>
<pb n="KR2b0025_WYG_012-55b"/>
富弼宣撫河北<lb/>
　弼内求出以避夏竦之謗也<lb/>
以歐陽修為河北轉運按察使<lb/>
　上面諭修曰勿為久居計有事第言之修對以諫官<lb/>
　乃得風聞今在外使事有指越職罪也上曰事茍宜<lb/>
　聞不可以中外為辭<lb/>
　越明年修上言向被宻㫖令圖本道利害隂為邊備<lb/>
　而臣之本司不得與機事非欲侵邊臣之權蓋調度<lb/>
<pb n="KR2b0025_WYG_012-56a"/>
　軍儲須量舒急按察將吏宜知當否欲請與聞從之<lb/>
　修又言北國近於界首添建城寨又侵過地界朝廷<lb/>
　未有分明嚴切指揮令邊臣以理争辨竊料朝廷之<lb/>
　意必謂争之恐有引惹之虞乃慮之過而計之失也<lb/>
　臣又見朝廷有懼敵之色而無憂敵之心夫憂之與<lb/>
　懼名近而意殊憂者深思極慮而不敢暫忘懼者臨<lb/>
　事皇惑而莫知所措今邊防之事措置多失其機者<lb/>
　懼敵之意過深也若能察其强弱之形得其情偽之<lb/>
<pb n="KR2b0025_WYG_012-56b"/>
　實則目今之事誠不足懼而將來之患深有可憂奈<lb/>
　何不憂其深可憂而反懼其不足懼自國家困於西<lb/>
　鄙用兵常慮北戎合謀乘隙而動及見二國相失而<lb/>
　交攻議者皆云中國之福夫幸其相攻為我之福則<lb/>
　不幸使其解仇而復合豈不為我禍乎臣謂北國昨<lb/>
　所以敗於元昊者亦其久不用兵驟戰而逢勍敵爾<lb/>
　聞其自敗衂已來君臣恐懼日夜謀議選招丁口簡<lb/>
　募甲兵處處開教閱之場家家括糧馬之數以其天<lb/>
<pb n="KR2b0025_WYG_012-57a"/>
　姿驍勇之俗加以日夜訓練之勤則其强難敵矣今<lb/>
　彼國雖未有人然大抵為國者久無事則人難見因<lb/>
　用兵則將自出使其交戰既頻而謀臣猛將争能並<lb/>
　出則是夾山一敗警其四十年因循之弊變驕心而<lb/>
　為憤志化惰卒而為勁兵因屢戰而得驍將此乃北<lb/>
　國之福非中國之福也此臣所謂將來之患者也然<lb/>
　二國勢非久相攻者也一二年間不能相并則必復<lb/>
　合使北國驅新勵之强兵無西人之後患而南向以<lb/>
<pb n="KR2b0025_WYG_012-57b"/>
　窺河北又將來之大患也臣雖不知朝廷顧河北為<lb/>
　如何但於本路之事以今年較去年則亦可見去年<lb/>
　以前河北官吏無大小皆得舉材而擇能急於用人<lb/>
　如不及者惟恐事之失計故也自今春以來差除漸<lb/>
　循舊弊凡幹敏之吏熟於北方事者舉留奏乞百不<lb/>
　一從不惟使材臣能吏不勸而怠亦足見朝廷不憂<lb/>
　河北之事辦否也至如廢沿邊久任之制而徙劉貽<lb/>
　孫以王世文當冀州李中吉當廣信王中庸當保州<lb/>
<pb n="KR2b0025_WYG_012-58a"/>
　劉忠順當邢州如此數人于閑慢州軍尚憂敗政況<lb/>
　於邊要之任乎然臣謂為國計者若不以北事為憂<lb/>
　又怯懼如此既曰懼矣則於用人之際又若忽而不<lb/>
　憂此臣之所未喻也夫事之利害激切而言則議者<lb/>
　以為太過言不激切則聴者或未動心此自古以為<lb/>
　難也況未形之事雖曰必然而敢冀盡信乎伏望陛<lb/>
　下留意聴納不以人而廢言庶竭愚瞽少禆萬一<lb/>
　初修有甥張氏少鞠於家嫁其姪晟後與僕姦事發<lb/>
<pb n="KR2b0025_WYG_012-58b"/>
　鞫於開封修素以言事切直忤權貴争為惡言欲傾<lb/>
　修詔户部判官蘇安世與中貴人雜治之卒白其寃<lb/>
　修竟坐以張氏資買田立己名降知滁州安世詘監<lb/>
　泰州稅<lb/>
詔戒按察苛刻<lb/>
　從劉湜包拯之言也朝廷既降勅約束備載臺官所<lb/>
　上之言歐陽修奏以為臣自聞降此約束日夜驚嗟<lb/>
　竊思國家方此多事難了之時正當責人展效之際<lb/>
<pb n="KR2b0025_WYG_012-59a"/>
　奬之猶恐不竭力疑之誰肯盡其心昨大選諸路按<lb/>
　察之初兩府聚議數日盡破常例不次用人中外翕<lb/>
　然皆謂一時之極選凡被選之人亦負其材業久無<lb/>
　人知常患無所施為一旦忽䝉選用各思宣力争奮<lb/>
　所長不惟欲報朝廷寧不更希進用豈可頓為欺罔<lb/>
　便徇私情任人之術自古所難能立主張猶或有沮<lb/>
　況過生疑異使其各自心䦨安能集事欲乞聖㫖令<lb/>
　兩府召臺官上言者至中書問其何路之人因挾私<lb/>
<pb n="KR2b0025_WYG_012-59b"/>
　怒茍有迹狀乞下所司辨明若實無人乃是妄說其<lb/>
　近降劄子乞賜抽還不使四方自沮按察之權而為<lb/>
　貪贓老繆之吏所快<lb/>
詔毋以輔臣所薦充臺諫<lb/>
九月吕夷簡薨<lb/>
　上見輔臣涕下曰安得憂國忘身如夷簡者贈太師<lb/>
　中書令諡文靖<lb/>
　自上初立太后臨朝十餘年内外無間天下晏然夷<lb/>
<pb n="KR2b0025_WYG_012-60a"/>
　簡之功為多其後元昊反四方久不用兵師出數敗<lb/>
　契丹乘之遣使求闗南地頗賴夷簡計畫選一時有<lb/>
　名之臣報契丹經畧西夏二邊以寧然建募萬勝軍<lb/>
　雜市井小人浮脆不任戰鬭用宗室補環衛官驟增<lb/>
　俸賜又加遺契丹嵗金繒二十萬當時不深計之至<lb/>
　於後世費大而不可止夷簡當國柄最久雖數為言<lb/>
　者所詆上眷倚不衰其所斥士旋復收用亦不終廢<lb/>
　其於天下事屈伸舒巻動有操術後卒配食廟廷為<lb/>
<pb n="KR2b0025_WYG_012-60b"/>
　世名相<lb/>
　始王旦竒夷簡謂王曾曰君其善交之卒與曾並居<lb/>
　相位後曾家請御篆墓碑上因慘然思夷簡書懐忠<lb/>
　之碑四字以賜之<lb/>
晏殊罷<lb/>
　殊初入相擢歐陽修等為諫官既而苦其論事煩數<lb/>
　或面折之及修出使河北諌官奏留修不許孫甫蔡<lb/>
　襄遂言章懿誕生聖躬為天下主而殊嘗被詔誌章<lb/>
<pb n="KR2b0025_WYG_012-61a"/>
　懿墓没而不言又奏論殊役官兵治僦舍以規利坐<lb/>
　是故絀然殊以章獻方臨朝不敢斥言而所役官兵<lb/>
　乃輔臣例宜借者時以為非殊之罪云<lb/>
以杜衍為平章事兼樞宻使<lb/>
　衍務裁僥倖每内降恩率寝格不行積詔㫖至十數<lb/>
　輒納上前上嘗詔諫官歐陽修曰外人知杜衍封還<lb/>
　内降耶凡有求干朕每以衍不可告之而止者多於<lb/>
　所封還也<lb/>
<pb n="KR2b0025_WYG_012-61b"/>
冬十月蔡襄罷<lb/>
　襄罷知福州襄與孫甫俱論陳執中不可執政不從<lb/>
　於是兩人俱求出襄以親老乞鄉郡而孫甫使契丹<lb/>
　未還也<lb/>
　襄之知福州也薦進士周希孟為本州教授閩士多<lb/>
　好學而專用詩賦以應舉襄得希孟專用經術傳授<lb/>
　學者至數百人襄親至學舍執經講問為諸生率延<lb/>
　見處士陳烈尊以師禮陳襄鄭穆學行著稱襄皆折<lb/>
<pb n="KR2b0025_WYG_012-62a"/>
　節待之閩俗重凶事其奉浮圖會賓客以盡力豐侈<lb/>
　為孝至有親亡不舉哭必破産辦具而後敢發喪襄<lb/>
　下令禁止至於巫覡主病蠱毒殺人之類皆痛斷絶<lb/>
　之其子弟有不率教令者條其事作五戒以訓敕之<lb/>
　及襄去閩人為立徳政碑<lb/>
　襄工筆札上尤愛之御製李用和碑文詔命襄書之<lb/>
　其後温成皇后父清河郡王碑文上復命襄書之襄<lb/>
　辭曰此待詔職也卒不奉詔<lb/>
<pb n="KR2b0025_WYG_012-62b"/>
十一月治進奏院獄罷黜蘇舜欽等<lb/>
　監進奏院劉巽集賢校理蘇舜飲除名勒停史官檢<lb/>
　討王洙等降責有差先是杜衍范仲淹富弼等同執<lb/>
　政多引用一時聞人欲更張庶事御史中丞王拱辰<lb/>
　等不便其所為而舜欽仲淹所薦其妻又衍女也少<lb/>
　年能文章議論稍侵權貴會進奏院祠神舜欽循前<lb/>
　比用鬻故紙公錢召妓女開席會賓客侍講王洙修<lb/>
　注吕臻館職刁約章岷江休復宋敏求王益柔等與<lb/>
<pb n="KR2b0025_WYG_012-63a"/>
　焉而益柔為衍所知或言益柔嘗戲作傲歌於是拱<lb/>
　辰諷其屬魚周詢等劾舜欽易故紙得錢請屬吏燕<lb/>
　飲因以危衍下開封府治其事拱辰遂言舜欽放肆<lb/>
　狂率詆玩先聖實為害教舜欽巽俱坐自盜除名洙<lb/>
　等皆得罪逐出世以為過薄而拱辰等方自喜曰吾<lb/>
　一舉網盡矣獄事起樞宻副使韓琦言於上曰昨聞<lb/>
　宦者操文符捕館職甚急衆聴紛駭舜欽等一醉飽<lb/>
　之過止可付有司治之何至是陛下聖徳素仁厚獨<lb/>
<pb n="KR2b0025_WYG_012-63b"/>
　自為是何也上悔見於色自仲淹等出使讒者益深<lb/>
　而益柔亦仲淹所薦拱辰既劾奏宋祁張方平又助<lb/>
　之力言益柔作傲歌罪當誅蓋欲因益柔以累仲淹<lb/>
　也章得象無所可否賈昌朝隂主拱辰等議及輔臣<lb/>
　進白琦獨言益柔少年狂語何足深治天下大事固<lb/>
　不少近臣同國休戚置此不言而攻一王益柔此其<lb/>
　意有所在不特為傲歌可見也上悟稍寛之時兩府<lb/>
　合班奏事琦必盡言事雖屬中書琦亦對上陳其實<lb/>
<pb n="KR2b0025_WYG_012-64a"/>
　同列尤不恱上獨識之曰韓琦性直<lb/>
詔戒朋黨苛刻<lb/>
　畧曰朕聞至治之世元凱共朝不為朋黨何其盛也<lb/>
　朕昃食厲志庶幾治古而承平之弊澆競相䝉人務<lb/>
　交遊家為激訐更有附離以沽聲譽至或隂招賄賂<lb/>
　陽托薦賢又按察將命者恣為苛刻搆織罪端奏鞫<lb/>
　縱横以重多辟<lb/>
壬午郊<lb/>
<pb n="KR2b0025_WYG_012-64b"/>
十二月册元昊為夏國王<lb/>
　嵗賜銀絹茶綵二十五萬五千元昊獻誓表乃以誓<lb/>
　詔答之約稱臣稟正朔改所賜敕為詔而不名置𣙜<lb/>
　場於保安軍及髙平寨第不用青鹽<lb/>
种世衡卒<lb/>
　環原之間有敏珠宻藏康諾爾三族最大其北有二川<lb/>
　交通西界宣撫使范仲淹議築古細腰城斷其路命<lb/>
　世衡及知原州蔣偕幹其事世衡時之環州方卧病<lb/>
<pb n="KR2b0025_WYG_012-65a"/>
　檄至即將所部甲士晝夜興築城成而世衡卒世衡<lb/>
　善撫士卒得人死力在邊數年積穀通貨所至不煩<lb/>
　縣官益兵增饋及卒青澗及環人皆畫像祠之<lb/>
　時偕又築堡未成而為敏珠宻藏設伏邀擊偕從間<lb/>
　道遁歸渭州伏庭下請死經畧使王素貸其罪令畢<lb/>
　功自贖偕卒成之致其酋戮於市<lb/>
　世衡之在環州也屬羌有牛努額素崛强未嘗出見<lb/>
　州官聞世衡至乃來郊迎世衡與約明日當至其帳<lb/>
<pb n="KR2b0025_WYG_012-65b"/>
　慰勞部落是夕雪深三尺左右曰努額凶詐難信且<lb/>
　道險不可行世衡曰吾方以信結諸胡可失期耶遂<lb/>
　冒雪而往既至努額尚寝世衡蹴起之努額大驚曰<lb/>
　吾世居此山漢官無敢至者公了不疑我耶帥部落<lb/>
　羅拜皆感激心服<lb/>
　世衡又教土人習弧矢以佐官軍吏民有謀某事辭<lb/>
　某事者必咸使之射從其中否而與奪之坐過失者<lb/>
　亦用此得贖吏農工商無不樂射焉由是緣邊諸城<lb/>
<pb n="KR2b0025_WYG_012-66a"/>
　獨環不求增兵不煩益糧而武功自振夏戎聞屬羌<lb/>
　不可誘土人皆善射乃不復以環為意<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2b0025_WYG_012-66b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻十二<lb/>
</p>
<p>
</p>
  </div>
<div>
                <head>九朝編年備要巻十三</head>
    <p>
<pb n="KR2b0025_WYG_013-1a"/>
欽定四庫全書<lb/>
　九朝編年備要巻十三　　　宋　陳均　撰<lb/>
仁宗皇帝<hi>起乙酉慶歴五年止戊子慶歴八年</hi>
乙酉慶歴五年春正月孫甫罷<lb/>
　知鄧州時蔡襄亦以親老岀知福州杜衍言諫官無<lb/>
　故岀終非美事且乞仍舊上可之退書聖語參知政<lb/>
　事陳執中曰吾初不聞衍懼遂焚之議者謂衍當俟<lb/>
　明日審奏不當遽焚其書也<lb/>
<pb n="KR2b0025_WYG_013-1b"/>
復言事御史<lb/>
　以梅摯李京為之唐制御史不專言職故天禧初始<lb/>
　置言事御史六員其後乆不除至是以諫官員不足<lb/>
　復除之<lb/>
杜衍罷<lb/>
　出知兖州仲淹知邠州富弼知鄆州初仲淹弼出宣<lb/>
　撫攻者益多二人在朝所施為亦稍沮止獨衍左右<lb/>
　之上頗惑焉仲淹亦自請乞罷政上欲聽其請章得<lb/>
<pb n="KR2b0025_WYG_013-2a"/>
　象曰仲淹素有虛名今一請遽罷天下謂陛下輕絀<lb/>
　賢臣不若且賜詔不允若仲淹即有謝表則是挾詐<lb/>
　要君乃可罷也上從之仲淹果奉表謝上愈信得象<lb/>
　言於是弼使還至近畿右正言錢明逸希得象㫖言<lb/>
　弼更張綱紀紛擾國經凡所推薦多挾朋黨又言仲<lb/>
　淹受命宣撫聞詔戒勵朋黨心懼仍乞罷政知邠州<lb/>
　欲固己位陳執中因譛衍黨庇二人故併黜之學士<lb/>
　承㫖丁度草制指其朋黨衍相纔一百二十日皆罷<lb/>
<pb n="KR2b0025_WYG_013-2b"/>
　之<lb/>
以賈昌朝為平章事兼樞密使王貽永樞密使<lb/>
　宋庠參知政事呉育龎籍樞密副使上問章得象誰<lb/>
　可代仲淹者得象薦宋祁而其兄庠嘗執政上雅意<lb/>
　屬之於是用庠既而育上言曰今邊事甫定朝廷為<lb/>
　息肩之計則未可足恃以為安也議者必謂夷狄相<lb/>
　攻乃中國之利臣謂不然二國連兵士馬益練一國<lb/>
　幸勝則氣驕而勢横别啟貪求必致生事正當夙夜<lb/>
<pb n="KR2b0025_WYG_013-3a"/>
　孜孜以前事為戒後事為念申飭二府講求經乆備<lb/>
　邉之䇿夷秋聞之可弭患於未萌也籍上言陜西用<lb/>
　兵公私困乏請併省官屬退近塞之兵就屯内地以<lb/>
　省邉費<lb/>
二月遣内侍汰諸路兵<lb/>
　京東西淮南兩浙荆湖福建路諸州宣毅過三百人<lb/>
　者毋得更募<lb/>
罷京朝官保任叙遷法<lb/>
<pb n="KR2b0025_WYG_013-3b"/>
　從御史劉元瑜之請也初考課之法自朝官至郎中<lb/>
　少卿監湏望官五人保任始得遷元瑜以為適長奔<lb/>
　競非所以養士亷恥故罷之<lb/>
　康定初元瑜嘗言范仲淹以非罪貶既復天章閣待<lb/>
　制宜在左右尹洙余靖歐陽修皆坐朋黨斥逐此小<lb/>
　人惡直醜正也及仲淹迹危元瑜即希得象陳執中<lb/>
　意排之又言前除夏竦為樞密使諫臣數人摭其舊<lb/>
　過召至都内而罷之自茲以進退大臣為己任以激<lb/>
<pb n="KR2b0025_WYG_013-4a"/>
　訐隂私為忠直磨勘保任之法實仲淹所建仲淹既<lb/>
　絀故元瑜亟奏罷之<lb/>
罷䕃補限年法<lb/>
　從余靖之請也㝷詔䕃補選人量試入官其慶歴三<lb/>
　年條制勿行<lb/>
三月賜孝子李訪粟帛<lb/>
　訪父母卒廬於墓側有虎暴傷旁人而不近訪廬又<lb/>
　有白烏數百飛集墓上詔賜訪粟十石帛十疋仍令<lb/>
<pb n="KR2b0025_WYG_013-4b"/>
　州縣常存問之<lb/>
韓琦罷<lb/>
　自樞密副使出知揚州時董士亷上書論水洛城事<lb/>
　輔臣多主之琦不自安請外故有是命既而歐陽修<lb/>
　自河北上疏言今杜衍范仲淹冨弼韓琦相繼罷去<lb/>
　天下皆知其可用之資而不聞其可罷之罪自古小<lb/>
　人䜛害其識不逺欲廣䧟良善則指為朋黨欲動揺<lb/>
　大臣則誣以專權蓋去一善人而衆善人尚在則未<lb/>
<pb n="KR2b0025_WYG_013-5a"/>
　為小人之利欲盡去之則善人少過難一一求瑕惟<lb/>
　是指為朋黨則可盡逐至如自古大臣被主知而蒙<lb/>
　信任則難以他事動揺惟有專權是上所惡方可傾<lb/>
　之夫正士在朝羣邪所忌謀臣不用敵國之福今此<lb/>
　四人一旦罷去而使羣邪相賀於内四夷相賀於外<lb/>
　臣所以為陛下惜之也由是為黨論者益忌之<lb/>
復科舉舊制<lb/>
　知制誥楊察言前所更令不便以為詩賦聲病易考<lb/>
<pb n="KR2b0025_WYG_013-5b"/>
　論䇿汗漫難知請復用詩賦墨義如舊制從之　八<lb/>
　年夏詔科場舊條皆先朝所定宜一切無易從禮部<lb/>
　之請也四年宋祁所定不行<lb/>
罷入粟補官　夏四月丁亥朔日有食之<lb/>
　隂晦不見近臣稱賀御史李京上䟽曰陛下因天之<lb/>
　戒恐懼修省故日當食而隂雲蔽之然臣尚有所陳<lb/>
　自寳元初定襄地震今十年不已豈非二邊有窺中<lb/>
　國之意乎時已孟夏而雷不發聲豈非號令之不信乎<lb/>
<pb n="KR2b0025_WYG_013-6a"/>
　臣願陛下益備邉謹出命以厭禍於未形又尚美人<lb/>
　棄外館多年而比復召入苗繼宗以庸才而為府界<lb/>
　提㸃亦宜割帷薄之愛謹名器之分以助修德也<lb/>
章得象罷<lb/>
　得象在中書八年畏逺名勢宗黨親戚一切抑而不<lb/>
　進然亦無所建明至是䑓臣有言得象亦累求去出<lb/>
　知陳州<lb/>
以陳執中為平章事五月罷轉運判官<lb/>
<pb n="KR2b0025_WYG_013-6b"/>
　以上封者多言其競為苛刻故也歲未滿者聴終<lb/>
秋九月置南京留䑓<lb/>
　留守司御史䑓<lb/>
廣州荆南府岳州地震冬十月祔章獻明肅及章懿皇<lb/>
后於太廟<lb/>
　章惠别饗奉慈廟如故　去冬判太常寺吕公綽上<lb/>
　言詩稱莊姜宣姜皆以諡從夫自漢而降后諡多冠<lb/>
　以帝號不然則參同一字先帝在御特諡二皇后曰<lb/>
<pb n="KR2b0025_WYG_013-7a"/>
　莊懐莊穆及上真宗章聖之諡即當追正詔上真宗<lb/>
　五后諡曰章懷曰章穆曰章獻明肅曰章懿曰章惠<lb/>
大赦<lb/>
　初議者請覃恩百官且優賜軍參政呉育曰無事而<lb/>
　啟僥倖誰為陛下建此請治之已而上語輔臣曰外<lb/>
　人怨執政宜防喧譁育曰此必建議者欲以動揺上<lb/>
　聽願毋慮臣既以身許國何憚此耶上嘗遣中使察<lb/>
　視山東盜賊還奏盜不足慮而言兖州杜衍鄆州冨<lb/>
<pb n="KR2b0025_WYG_013-7b"/>
　弼山東尤尊愛之此為可憂上欲徙二人者淮南呉<lb/>
　育曰盜誠無足慮然小人乘時以傾大臣非國家之<lb/>
　福議遂格<lb/>
轉運罷兼按察<lb/>
　時執政沮改范仲淹冨弼所行事故因肆赦以其過<lb/>
　為煩擾無益事體罷之　七年夏詔曰前京東轉運<lb/>
　薛紳任吏部孔宗旦等四人為耳目摭郡縣細過以滋<lb/>
　刑獄時號四瞪前江東轉運楊紘判官王綽提㸃刑<lb/>
<pb n="KR2b0025_WYG_013-8a"/>
　獄王鼎皆苛察相尚時號三虎此豈稱朕忠厚愛人<lb/>
　之意歟除紘先已降知衡州紳等其悉降黜自今毋<lb/>
　得用為監司三人皆仲淹等所選用者紘為億後初<lb/>
　江東歲飢紘發義倉以賑之謂郡吏曰國家義倉本<lb/>
　虞㐫歲今湏㫖乃發人將殍矣然御下急常言不法<lb/>
　之人不可貸如肆貪殘於一郡一邑害良民千萬家<lb/>
　不若去之止不利一家耳聞者望風解去或及期不<lb/>
　敢之官綽先為刑部詳覆官有廖均者挾當路權勢<lb/>
<pb n="KR2b0025_WYG_013-8b"/>
　雪罪中書連舊例送刑部官屬無敢違者綽獨以為<lb/>
　勅一定而例有出入今廢勅用例非有司所敢聞執<lb/>
　政雖深惡之然終不能屈選通判雄州城乆壞守將<lb/>
　慮違契丹誓書綽持之既興役契丹果來問綽報以<lb/>
　前語仍緩其使及使者返而役已畢北人亦不敢復<lb/>
　問杜衍富弼尤稱其才其後傅惟㡬運使江東上戒<lb/>
　以無效三虎所為也<lb/>
畋楊村<lb/>
<pb n="KR2b0025_WYG_013-9a"/>
　自真宗東封以來不復校獵先是直集賢院李東之<lb/>
　言講武不可廢乃詔討詳其制至是獵楊村以所獲<lb/>
　馳薦太廟<lb/>
初頒厯於夏國　宰臣免兼樞密使<lb/>
　從賈昌朝陳執中之請也詔樞密院凡郡國機要依<lb/>
　舊同商議未㡬密院又請自今進退管軍臣僚極邉<lb/>
　長吏以下鈐轄以上并與宰臣同議從之<lb/>
十一月燕宗室<lb/>
<pb n="KR2b0025_WYG_013-9b"/>
　於崇政殿邇英閣講詩角弓篇上曰幽王不親九族<lb/>
　以至於亡楊安國對曰冬至日陛下親燕宗室人人<lb/>
　撫藉豈不廣骨肉之愛也上又曰書載九族既睦平<lb/>
　章百姓帝堯盛德也朕甚慕之<lb/>
詔訪石介存亡<lb/>
　知鄆州富弼知青州張存並罷安撫邠州范仲淹罷<lb/>
　四路安撫改知鄧州以邉事寜息盜賊衰止為辭其<lb/>
　實䜛者謂介謀亂弼將舉一路兵應之仲淹先亦引<lb/>
<pb n="KR2b0025_WYG_013-10a"/>
　疾求解邉任故也時有滁州狂人孔直温謀反伏誅<lb/>
　捜其家得介書時介已死宣徽南院使夏竦憾介甚<lb/>
　謂介詐死乃弼遣介約契丹起兵期以一路兵為内<lb/>
　應因請發介棺以驗詔下京東訪介存亡杜衍在兖<lb/>
　州會官屬以驗介事語之衆不敢答掌書記龔鼎臣<lb/>
　曰介平生直諒願以合族保其必死衍悚然探懐中<lb/>
　奏稿示之曰老夫已保介矣君年少見義必為豈可<lb/>
　量哉提㸃刑獄吕居簡亦曰發棺空而介果北走雖<lb/>
<pb n="KR2b0025_WYG_013-10b"/>
　孥戮不足以為酷不然是國家無故剖人冡墓何以<lb/>
　示後世耶且介死必有親族門生會葬及棺斂之人<lb/>
　茍召問無異說即令具軍令狀保之亦足以應詔矣<lb/>
　於是衆數百人合狀保介已死居簡夷簡弟也時又<lb/>
　得孔直温遺直講孫復詩復亦坐貶䖍州監税而介<lb/>
　子弟羈管他州乆之乃得還<lb/>
國朝會要成<lb/>
　王洙編修自建隆至慶歴四年凡一百五十巻是歲<lb/>
<pb n="KR2b0025_WYG_013-11a"/>
　書成<lb/>
丙戌慶厯六年春二月青州地震　三月辛巳朔日有<lb/>
食之　登州地震<lb/>
　岠嵎山摧自是震不已每震則有聲如雷<lb/>
親試舉人<lb/>
　賜賈黯以下及諸科八百餘人及第出身有差初劉<lb/>
　敞第一學士王堯臣為編排官以親嫌自列乃降敞<lb/>
　第三<lb/>
<pb n="KR2b0025_WYG_013-11b"/>
夏五月京師雨雹地震　減卭州鹽課<lb/>
　緡錢一百萬益梓利䕫四路鹽課縣官之所仰給然<lb/>
　井源或發或微而責課如舊責事者多務增課為能<lb/>
　朝廷切於愛民多為蠲減至下赦書亦每及之<lb/>
汰陜西邉兵<lb/>
　遣户部副使夏安期如陜西市馬及議損邉費安期<lb/>
　頗奏省吏員及汰邉兵之不任役者五萬人　是秋<lb/>
　三司使王拱辰上言太祖時兵二十萬太宗時十八<lb/>
<pb n="KR2b0025_WYG_013-12a"/>
　萬章聖時四十萬今遂倍之兵在精不在衆冗數坐<lb/>
　食非計也三司雖總大計而事實在外請諸道帥臣<lb/>
　并任其責乃命判大名府夏竦知并州鄭戩永興軍<lb/>
　程琳並兼本路計置粮草<lb/>
六月有流星出營室南<lb/>
　大如杯其光燭地隱然有聲占曰主兵上謂輔臣曰<lb/>
　上天譴告人主思懼而修德亦猶人主知臣下之過<lb/>
　先示戒飭使得自新而不陷於咎惡也賈昌朝等再<lb/>
<pb n="KR2b0025_WYG_013-12b"/>
　拜謝<lb/>
詔貢舉歲試制科<lb/>
　仍須從臣論薦毋得自舉　初參政呉育為學士日<lb/>
　薦唐詢為御史及賈昌朝執政與詢亦有親嫌育數<lb/>
　為昌朝言詢用故事當罷御史昌朝欲留詢不得而<lb/>
　以知廬州凡官外徙者皆放朝辭而詢獨不用比入<lb/>
　見中丞張方平乃奏留詢育爭不能得詢由是怨育<lb/>
　而附昌朝昌朝雅不善育而詢希其㫖時上數稱近<lb/>
<pb n="KR2b0025_WYG_013-13a"/>
　嵗制科得人以育為賢詢言自古災異乃䇿賢良今<lb/>
　六科率不用公卿薦引而特視進士之期凡應此科<lb/>
　者至自稱曰賢良曰茂異臣謂習染澆浮莫甚於此<lb/>
　可悉罷之詢意在排育不在制科也上刋其名付中<lb/>
　書育奏曰漢䇿賢良自晁錯始錯非以災異舉上以<lb/>
　育言為然由是不廢上因諭輔臣曰彼上言乞從内<lb/>
　批以行今乃知欺罔也育曰人臣言渉機密欲歸德<lb/>
　於君或入告謀猷成國之美此類可以刋名付外制<lb/>
<pb n="KR2b0025_WYG_013-13b"/>
　䇿天下公選廢置豈宜隂沮欲自上行願出姓名劾<lb/>
　之以明國法育弟婦故駙馬都尉李遵朂之妹有六<lb/>
　子而寡詢又奏育弟婦久寡不使改嫁欲用此附李<lb/>
　氏自進而詢終以故事罷御史<lb/>
秋七月以李璋為西上閣門副使<lb/>
　上㝷謂宰臣曰前日除李用和子璋為閣門副使今<lb/>
　次子珣又求為通事舎人朕已諭之曰朝廷爵禄所<lb/>
　與天下共也倘戚里之家兄弟補遷如已欲使朕何<lb/>
<pb n="KR2b0025_WYG_013-14a"/>
　以待諸勲舊乎　天聖中駙馬都尉柴宗慶求為使<lb/>
　相王曾曰將相之任豈容私請乃諭宗慶毋得倖求<lb/>
八月䇿制科武舉<lb/>
　賢良方正能直言極諫太常博士錢彦逺入第四等<lb/>
　擢祠部員外郎知潤州彦逺易之子明逸之兄也宋<lb/>
　興以來父子兄弟登制科者錢氏一家而已武舉凡<lb/>
　得四十餘人其後大理寺丞馮維師奏武舉以䇿為<lb/>
　去留弓馬為髙下<lb/>
<pb n="KR2b0025_WYG_013-14b"/>
伊洛溢<lb/>
　時登州地震不止又有巨木三千浮海而出上謂輔<lb/>
　臣曰山東連嵗地震又有巨木浮海而出宜防未然<lb/>
　之變其下登州嚴飭武備時又伊洛暴漲漂民廬舎<lb/>
　浙江潰防海水入台州於是御史梅摯引洪範上變<lb/>
　戒曰王省惟歲謂王總羣吏如嵗總四時有不順則<lb/>
　省其職今日蝕於春地震於夏水於秋一嵗而變及<lb/>
　三時此天意以陛下省職未至而告戒之也陛下宜<lb/>
<pb n="KR2b0025_WYG_013-15a"/>
　責躬修德以回上帝之眷顧使隂不勝陽則災異衰<lb/>
　矣<lb/>
冬十一月詔捕湖南蠻冦<lb/>
　初蠻首唐和冦桂陽監湖南騷動兵不得息上嘗命<lb/>
　户部判官崔嶧為體量安撫徃議招捕二䇿既而知<lb/>
　桂陽監朱守信奏唐和為盗乆未平者朝廷不許窮<lb/>
　討故也今衡州監酒黄士元願得敢戰士二千引路<lb/>
　土丁二百捕之彼勢窮則將欵附詔用其䇿於是大<lb/>
<pb n="KR2b0025_WYG_013-15b"/>
　發兵討之衆果懼遁入郴州由山路轉冦英韶詔督<lb/>
　捕之越明年五月和詣廣南轉運司乞降詔湖南鈐<lb/>
　轄楊畋徃共告諭之畋約賊出峒受田為民而轉運<lb/>
　使欲授以官納質使還畋曰賊剽攻湖廣七年所殺<lb/>
　不可勝計今使飽貲據峒其勢不乆必復亂賊果復<lb/>
　出畋即領衆趍嶺外渉春夏凡十五戰賊乃潰<lb/>
罷河北𣙜鹽<lb/>
　用三司使張方平之議也河北滄濵二州鹽課九千<lb/>
<pb n="KR2b0025_WYG_013-16a"/>
　餘石以給一路自開寳以來聴商人貿易官收其算<lb/>
　嵗為錢十五萬緡先是三司使王拱辰建議悉𣙜<lb/>
　二州鹽以專其利而議者以為不可且言商人販鹽<lb/>
　與所過州縣交通為弊所算十無一二請勅州縣以<lb/>
　十分算之聴商人至鬻州縣併輸算錢嵗可得緡錢<lb/>
　七十餘萬三司奏用其䇿上曰使人頓食貴鹽豈朕<lb/>
　意哉於是三司更立𣙜法而未平也方平見上問曰<lb/>
　河北再𣙜鹽何也上曰始立法非再也方平曰周世<lb/>
<pb n="KR2b0025_WYG_013-16b"/>
　宗𣙜河北鹽犯輒死世宗北伐父老遮道泣訴願以<lb/>
　鹽課均之兩税而弛其禁今之兩税鹽錢是也豈非<lb/>
　再𣙜乎上曰卿語宰相立罷之方平曰法雖未下民<lb/>
　已知之當直以手詔罷之不可自有司出也上大喜<lb/>
　命方平撰手詔下之河朔父老相率拜迎於澶州為<lb/>
　佛老會七日以報上恩且刻詔書北京父老過其下<lb/>
　必稽首焉　嘉祐三年冬詔除河北諸州坊郭客户<lb/>
　乾食鹽錢<lb/>
<pb n="KR2b0025_WYG_013-17a"/>
畋韓村<lb/>
　是役也衛士不及整而歸比夜有雉殞於殿中越明<lb/>
　年三月詔將復出諫者甚衆御史何剡之言尤切至<lb/>
　編修官王疇亦陳十事以諫遂詔罷獵　先是學士<lb/>
　宋祁提舉諸司庫務薦疇幹當公事時有宦官同提<lb/>
　舉者疇辭於中書曰翰林先進疇不得然也然以朝<lb/>
　士而為閹人指使則疇實恥之<lb/>
丁亥慶厯七年春正月杜衍致仕<lb/>
<pb n="KR2b0025_WYG_013-17b"/>
　衍時知兗州年方七十以元旦上表願還印綬以太<lb/>
　子少師致仕議者謂故相一上章得請以三少致<lb/>
　仕皆非故事蓋宰相賈昌朝素不喜衍而抑之也<lb/>
三月旱　詔寛恤<lb/>
　詔求寛恤民力事聴官吏驛置以聞上其副於轉運<lb/>
　司利害明白者得專行之<lb/>
求直言<lb/>
　許中外臣僚指陳當世切務實封條上詔畧曰朕惟<lb/>
<pb n="KR2b0025_WYG_013-18a"/>
　災異之來應不虛發殆不敏不明以干上帝之怒與<lb/>
　其降疾於人不若移災於朕初命學士草詔上以為<lb/>
　未盡罪己之意更為是詔　上禱雨於太乙宫日方<lb/>
　炎赫上却蓋不御及還而雨大浹<lb/>
賈昌朝罷以夏竦為樞密使<lb/>
　初參知政事吴育遇事敢言屢與宰相賈昌朝爭議<lb/>
　上前覩者失色育乃請曰臣所請者職也顧力不勝<lb/>
　願罷臣職六年八月乃命育與樞密丁度兩易昌朝<lb/>
<pb n="KR2b0025_WYG_013-18b"/>
　與育猶數爭論不已論者多不直昌朝時方閔雨昌<lb/>
　朝乃引漢災異册免三公故事乞罷而中丞髙若訥<lb/>
　亦以為言故昌朝出判大名府育歸給事中班㝷命<lb/>
　知梓州而召用竦及彦博初召竦為宰相彦博為樞<lb/>
　密副使諫官御史言大臣和則政事起竦與陳執中<lb/>
　議論素不合不可使共事越三日遂貼麻改命而以<lb/>
　彦博參知政事髙若訥為樞密副使　竦初以使相<lb/>
　判大名詔以前官充使故事文臣自使相除樞密者<lb/>
<pb n="KR2b0025_WYG_013-19a"/>
　必納節還舊官獨竦不然　昌朝既去而執中等復<lb/>
　以旱乞罷於是各降官一等而輔政如故㝷復之<lb/>
　度之為樞密副使也嘗言周世宗募驍健有朝出羣<lb/>
　盗夕備宿衞者太祖閲猛士實騎軍請擇河北河東<lb/>
　陜西就粮馬軍以補禁旅之闕因為慶歴兵録五巻<lb/>
　上之<lb/>
夏六月置北京留臺　秋八月賜隱士孔<graphic n="KR0776" url="https://raw.githubusercontent.com/kanripo/KR-Gaiji/master/images/KR0776.png" mimeType="image/png"/>粟帛<lb/>
　孔子四十六代孫也隱居汝州龍興縣之龍山性孤<lb/>
<pb n="KR2b0025_WYG_013-19b"/>
　潔喜讀書有田數百畆賦税嘗為鄉里先遇嵗飢分<lb/>
　所餘周不足者未嘗計有無聞人之善若出於已動<lb/>
　止必依禮法環所居百里人人皆愛慕之見旼於路<lb/>
　輒斂袵以避葬其親廬墓三年卧破棺中日食米一溢<lb/>
　壁間生紫芝數十本州以行義聞故有是賜<lb/>
置天章閣直學士<lb/>
　位在龍圖閣直學士之下<lb/>
河北分四路　九月作廣親宅<lb/>
<pb n="KR2b0025_WYG_013-20a"/>
　廣秦王居賜以是命<lb/>
冬十月孟許二州地震　十一月戊戌郊　貝州卒王<lb/>
則反<lb/>
　則𨽻宣毅軍初以妖術惑衆與德齊諸州妖黨約以<lb/>
　明正旦斷澶州浮橋亂河北會其徒懷刃以書謁北<lb/>
　京留守賈昌朝被執故先期而發執知州張得一囚<lb/>
　之通判董元亨叱賊遇害則僣號東平王建國曰安<lb/>
　陽改年號曰德聖旗幟號令率以佛為稱　初北京<lb/>
<pb n="KR2b0025_WYG_013-20b"/>
　指使馬遂聞則叛詣昌朝請擊賊昌朝因使持榜入<lb/>
　城招之不應遂扼則喉擊之為賊所害遂開封人後<lb/>
　贈官録其五子得一㝷以降賊棄市　趙學究女有<lb/>
　殊色賊遣人刼致欲妻之女日夜號泣嫚罵求死賊<lb/>
　使人守之女知不脱乃紿曰必欲妻我宜以禮聘賊<lb/>
　信之使歸具禮來迎女泣與家人訣至則自經輿中<lb/>
　矣<lb/>
戊子慶厯八年春正月文彦博宣撫河北閏月討王則<lb/>
<pb n="KR2b0025_WYG_013-21a"/>
平之<lb/>
　王則未平上以為憂彦博請行遂以命之初以明鎬<lb/>
　宣撫夏竦惡鎬所奏多從中沮之惟恐其成功至是<lb/>
　彦博請以便宜從事許之　彦博選壯士越地道入<lb/>
　城攻之執則送京師磔於市則叛凡六十五日敗後<lb/>
　改貝州為恩州　則之亂也田京為提㸃刑獄縋城<lb/>
　趨南關入驍捷營撫士卒保州振武兵焚民居欲應<lb/>
　賊京捕斬乃定由是營兵二十六指揮在外者皆懾<lb/>
<pb n="KR2b0025_WYG_013-21b"/>
　服不叛州之南關居民衆多與城中等得不䧟賊京<lb/>
　有力焉京督士攻城甚力賊繫京妻子乘城廹使呼<lb/>
　曰毋亟攻城城中將屠我軰矣京叱諸軍益進攻注<lb/>
　矢仰射殺其家四人賊知京無所顧乃牽妻子去至<lb/>
　是以不能預察賊降監永州税御史言其失察賊過<lb/>
　輕而忘家為國於義為重不宜左遷乃徙通判兖州<lb/>
　尋改知江隂軍<lb/>
以文彦博為平章事　禁衞叛卒伏誅<lb/>
<pb n="KR2b0025_WYG_013-22a"/>
　是夕從政殿親從卒顔秀等四人謀為變踰屋入禁<lb/>
　中焚宫簾斫傷内人臂並為宿衞兵所誅卒不知其<lb/>
　始謀領皇城司楊景宗等五人並坐逐獨楊懷敏降官<lb/>
　領内都知如故言者以為樞密使夏竦結懷敏曲庇<lb/>
　之<lb/>
三月詔近臣言時政<lb/>
　甲寅幸龍圖閣天章閣賜輔臣手詔畧曰間者西陲<lb/>
　禦備天下繹騷常賦有增經用不給加以承平浸乆<lb/>
<pb n="KR2b0025_WYG_013-22b"/>
　仕進多門人浮政濫員多缺少又牧宰罕聞奏最將<lb/>
　帥艱於稱職西北多故情偽難測獻竒譎空言者多陳<lb/>
　悠乆實效者少思濟此務罔知所從悉為朕除之又<lb/>
　詔翰林學士三司使知開封府御史中丞曰欲聞朕躬<lb/>
　闕失左右朋邪中外險詐州郡暴虐法令非便民者<lb/>
　及朝廷幾事其悉以陳皆給筆札令即坐以對時宰<lb/>
　臣陳執中不學少文樞密使夏竦為上謀以䇿訪大<lb/>
　臣面使條對竦之意實欲困執中也於是執中固辭<lb/>
<pb n="KR2b0025_WYG_013-23a"/>
　而參知政事宋庠曰兩漢對䇿本延巖穴草莱之士<lb/>
　今備位政府而自比於諸生非所以尊朝廷請至中<lb/>
　書合議條奏乃聽兩府歸而上之論者以庠為知體<lb/>
　　是日翰林學士張方平既退朝會鎖院草制方平<lb/>
　即條對所問夜半與制書俱上曰康定慶歴之間朝<lb/>
　廷議刺民兵陞廂軍充禁旅臣時任諫官屢上章疏<lb/>
　極言其害至於今日事勢固然臣昨在三司計會天<lb/>
　下財用出入之籍及建隆以來兵數乞朝廷速加圖<lb/>
<pb n="KR2b0025_WYG_013-23b"/>
　議蓋太祖蓄兵不及十五萬人太宗朝不過四十萬<lb/>
　人章聖備禦西北兵籍頗增祥符以後除招募斥疲<lb/>
　老以减冗食至於寳元凡四十年天下可謂乆安向<lb/>
　因夏戎阻命宰相非其人慮害不深事失幾先遂致<lb/>
　大擾陜西河北京東京西增置保捷一百八十五指<lb/>
　揮武衞七十四指揮宣毅一百六十四指揮更於江<lb/>
　湖淮浙福建諸路又添宣毅一百二十四指揮凡内<lb/>
　外增置禁軍約四十二萬餘人通三朝舊兵且八九<lb/>
<pb n="KR2b0025_WYG_013-24a"/>
　十萬人其鄉軍義勇州郡廂軍諸軍小分半分剩員<lb/>
　等不在此數軍人日多農人日少三邉税賦支贍不<lb/>
　足募客人入粮草就京給還錢帛加擡則例價率三倍<lb/>
　外則剗刷諸道之物中則侵用内帑之財厚賞聚斂<lb/>
　之人賤立鬻官之令茍狥目前之急莫為經乆之慮<lb/>
　凡此冗兵非惟困天下之財用方且成天下之禍階<lb/>
　若不早圖後無及矣約計四千餘員今六千五百餘<lb/>
　員臣勘會學士院兩省以上官景祐中四十餘員今<lb/>
<pb n="KR2b0025_WYG_013-24b"/>
　六十餘員臣任御史中丞將本䑓班簿㸃算景祐京<lb/>
　朝官不及二千八百員臣判流内銓取責在銓選人<lb/>
　畢竟不知數目大約三員守一闕畧約萬餘人十年<lb/>
　之間所增官數如此若更五七年後其將奈何每嵗<lb/>
　入官之路僥倖攀援日生新例不可勝數澄源培本<lb/>
　在陛下命令而已乞令中書樞密院各具逐年諸色<lb/>
　入仕名目及人數取其僥倖弊濫尤甚者逐色别立<lb/>
　科條稍加裁損又曰先朝以前雖將相大臣之家子<lb/>
<pb n="KR2b0025_WYG_013-25a"/>
　孫猶多白衣未仕者今自少監以上輒每嵗任一人<lb/>
　不亦過乎祖宗之時文武官不立磨勘年嵗不為陞<lb/>
　遷次序有才用名實之人或從下位便見超擢無才<lb/>
　用名實之人有守一官十餘年不改轉者其任監當<lb/>
　知縣或通判知州有至數任不得遷者故當時人皆<lb/>
　自勉非有勞効知不得進自祥符之後朝廷之議益循<lb/>
　寛大故令自監當入知縣知縣入通判通判入知州<lb/>
　皆以兩任為限又守及三年即例得磨勘先朝行之<lb/>
<pb n="KR2b0025_WYG_013-25b"/>
　人始知恩未見有弊及今嵗年深乆習以為常皆謂<lb/>
　本分合得無賢不肖莫知所勸願陛下稍革此制其<lb/>
　應磨勘叙遷者必有勞績可褒或朝廷特敕擇官保<lb/>
　任者即與轉遷如無勞績又不因保任者更增展年<lb/>
　考其保任之法不當一例應須選擇清望有才識之<lb/>
　人即命舉之如此則是委執政臣舉清望官委清望<lb/>
　官舉親民官官有闕員隨員數令舉又足以見聖恩<lb/>
　急才愛民之意也至於將帥之人尤在駕馭得術仍<lb/>
<pb n="KR2b0025_WYG_013-26a"/>
　宜乆於其職祖宗任李漢超郭進賀惟忠李謙溥姚<lb/>
　内斌董遵誨侯贇楊延昭等逺或二十年近猶八九<lb/>
　年假之事權畧其細故不為間言輕其移易責其成<lb/>
　效而已又不與髙官常令其志有所未滿不怠於為<lb/>
　善也今則不然武臣指邉郡謂之邉任借之為發身<lb/>
　之地歴邉任者曾無寸勞薄効不數年徑至横行刺<lb/>
　史防團亷察能飾厨傳熟於人事者即以為才而又<lb/>
　移換改易地形山川未及知軍員士伍未及識吏民<lb/>
<pb n="KR2b0025_WYG_013-26b"/>
　土俗未及諳復去矣願陛下鍳祖宗故事重爵賞以<lb/>
　待功勞責乆任以觀能效亦馭將帥之一節也臣頑<lb/>
　疎不達治道據詔問所及謹以近事上對其詔㫖所<lb/>
　不及者亦不敢僣易有陳也上覽奏驚異詰旦復賜<lb/>
　手札問詔所不及者方平即日復上對曰今茲聖心<lb/>
　昨因保州恩州之變得無常以河北為意者乎自唐<lb/>
　天寳之後河北兵素以驕悍自處又北接戎狄朝廷<lb/>
　每多姑息實難處置欲選擇軍校以嚴整之則其遷<lb/>
<pb n="KR2b0025_WYG_013-27a"/>
　補皆不在本營非若在京及諸道可以轉員移易也<lb/>
　欲揀選上京别補軍分則子弟姻婭蔓連根固樂土<lb/>
　重遷非若在京及諸道可以選募轉徙也欲陞遷軍<lb/>
　分以利動之則衣粮素厚難以更行增給臣曾勘會<lb/>
　河朔廂禁軍僅二十萬人禁軍五之四然體問其中<lb/>
　疲老不任征役者甚多若朝廷密諭安撫部署及轉<lb/>
　運使提㸃刑獄官此後一切且住招填令依常例旋<lb/>
　行揀放頻作畨次揀選少作人數放停使由之而不<lb/>
<pb n="KR2b0025_WYG_013-27b"/>
　知無得漏露朝㫖嵗年後稍稍團併據所闕指揮發<lb/>
　在京禁軍就逐州駐劄使其勢足與土兵相制庶乎<lb/>
　置器於安也今茲聖心因昨衞士震驚宫省得無以<lb/>
　親衞為意者乎臣按周官虎賁士掌守王宫皆士也<lb/>
　趙左師觸讋托其子於太后願補黑衣之缺以衞王<lb/>
　宫蓋王宫之衞兼用卿大夫之子弟秦漢以來宿衞<lb/>
　之士不惟選材武必取馴慤壯愿之人以其近尊者<lb/>
　不可不審也國初循周制置諸班直備爪牙士屬殿<lb/>
<pb n="KR2b0025_WYG_013-28a"/>
　前司又置親從官屬皇城司其宿衛之法殿外則相<lb/>
　間設廬更為防置殿内則專用親從最為親兵也然<lb/>
　募置之法則異於古皆惰㳺而無根蒂莫容其身者<lb/>
　乃來應募前者變故卒生意外臣恐當有以創懲之<lb/>
　若於諸班直中選其年老乆次者至於東西下班殿<lb/>
　侍有門閥家業者及諸軍中死事者之孤稍有材勝<lb/>
　兵者嚴立保委之法選取千人以充殿内之衞仍令<lb/>
　屬皇城司令樞密院殿前司立定選捕格式嵗月更<lb/>
<pb n="KR2b0025_WYG_013-28b"/>
　代之法嵗滿則優遷之願留者令皇城司保任委是<lb/>
　壯愿謹良則聴留若其功過之凖教習之法居處之<lb/>
　制頒給之例即請自朝廷裁議臣聞太祖訓齊諸軍<lb/>
　法制甚嚴軍人不得衣皂但許衣褐其制不得過膝<lb/>
　豈有紅紫之服葱韭不得入營門豈知魚肉之味每<lb/>
　請月粮時營在城西者即於城東支營在城東者即<lb/>
　於城西給不許僱車須令自負以勞役之令行禁止<lb/>
　軍士亦以足用今則異矣臣嘗入朝見諸軍帥從卒<lb/>
<pb n="KR2b0025_WYG_013-29a"/>
　一例新紫羅衫紅羅袍肚白綾袴絲鞋帯青紗㡌拖<lb/>
　長紳帯鮮華爛然其服裝少敝固已恥於衆也一青<lb/>
　紗㡌市估千錢至於衫袴蓋一卒之服不啻萬錢今<lb/>
　之上四軍請給比諸軍為至厚然月受千錢只可買<lb/>
　得一㡌耳度所戴㡌嵗須二枚補染服裝須要鮮潔<lb/>
　則於諸事畧稱此也計其所受廩給不足一身之費<lb/>
　若有妻子爭得不飢凍妻子既不免飢凍小人之情<lb/>
　豈能不歸怨於上此軍情所以易動也至於常程特<lb/>
<pb n="KR2b0025_WYG_013-29b"/>
　支例即對料錢勘請朝廷一次特支在京約用錢三<lb/>
　十萬貫及入軍人之手何足為用是朝廷不勝其困<lb/>
　軍中殊未有濟所以致此者何由乎習為侈汰之弊<lb/>
　也願陛下清閒之餘試召軍帥如此問之便可密令<lb/>
　條陳以何術可以革今日之奢靡以何道可以復昔<lb/>
　時之朴素如帥臣能自節約以身率之則軍人庶乎<lb/>
　可以存濟矣臣竊惟陛下御極於今且三十年甚盛<lb/>
　之事所以感格天地浹洽人心之深者以其至仁慈<lb/>
<pb n="KR2b0025_WYG_013-30a"/>
　厚好生惡殺急深故之罪寛縱出之罰哀矜庶獄惟<lb/>
　刑之恤也近因貝賊挾妖為亂朝廷又追劾李曇之<lb/>
　獄張存等例䝉重罰州郡乘風覺發妖事至於誦經<lb/>
　供佛符呪禁術盡遭捕繫蔓延平民豈無奸人乘便<lb/>
　創造疑似或挾讐怨更相攀引榜掠之下何求不獲<lb/>
　臣見判審刑院奏按七十餘道内二十餘道係是妖<lb/>
　事雖近降朝㫖嚴加止絶但恐官吏指李曇為鍳戒<lb/>
　無復更用平恕之心臣聞賞罰猶風也人情猶草也<lb/>
<pb n="KR2b0025_WYG_013-30b"/>
　草上之風必偃人情隨賞罰而遷矣臣惜陛下三十<lb/>
　年甚盛功德虧於一簣寳元之後國家多故邉陲繹<lb/>
　騷人事紛紜災異屢見中外屬任之官鮮著事效推<lb/>
　諸人事勢可憂已聖心焦勞寅畏祗厲日謹一日迄<lb/>
　此乂寧獨頼陛下至仁慈厚之德所以感格天地浹<lb/>
　洽人心之深者也奈何輕用刑獄以危天下招致沴<lb/>
　氣以速民怨者乎凡臣所陳實今時要務然皆事之<lb/>
　一節耳至於天下大勢臣請為陛下言之臣觀古今<lb/>
<pb n="KR2b0025_WYG_013-31a"/>
　治亂之變不在其他祗在上下之勢離合而已上下<lb/>
　之勢合事無大不成上下之勢離事無小不敗比年<lb/>
　以來朝廷頗引輕險之人布之言路違道干譽利口<lb/>
　為賢天下承風靡然一變又外人議論展轉縁飾沽<lb/>
　激倣傚惟恐不及敗壞雅俗遂成險薄内則言事官<lb/>
　外則按察官多發人閨門曖昧年歲深逺屢經赦宥<lb/>
　之事而又諸色小人至吏胥童僕觀時得逞敢于犯<lb/>
　上創造詞説朝廷便行濟以愛憎何所不至故自將<lb/>
<pb n="KR2b0025_WYG_013-31b"/>
　相以下至於卿大夫士惴惴危懼莫有泰然而自安<lb/>
　者一動一為輒曰恐致人言更相姑息專避嫌疑茍<lb/>
　且因循求免謗咎何暇展布心體為國立事者哉臣<lb/>
　竊詳聖意豈欲人情風俗之如此歟但以其所由來<lb/>
　者漸矣自上及下無大於此上下之勢離阻若是則<lb/>
　將誰與陛下同心一德而深謀逺慮者哉既無同心<lb/>
　一德之人深謀逺慮之士則天下之務何以致治願<lb/>
　陛下深為留神務在通上下之情欲上下之情合在<lb/>
<pb n="KR2b0025_WYG_013-32a"/>
　審于聽受而已上覽奏益異之書文儒二字以賜方平<lb/>
　　龍圖閣學士宋祁言人主不斷是名召亂春秋書<lb/>
　隕霜不殺菽天威暫廢則不能殺小草猶人主不斷<lb/>
　則不能制其臣又謂與賢人謀而與不肖者斷重選<lb/>
　大臣而輕任之大事不圖而小事是急是謂三患其<lb/>
　意主於强君威别邪正急先務皆切中時弊焉　知<lb/>
　永興軍葉清臣聞手詔問當時急務乃為條對曰陛<lb/>
　下欲息奔競此繫中書若宰相裁抑奔競之流則風<lb/>
<pb n="KR2b0025_WYG_013-32b"/>
　俗淳厚人知止足宰相用憸佞之士則貪營冐進激<lb/>
　成頽波向有職在管庫日趨走時相之門入則取街<lb/>
　談巷言以資耳目出則竊廟謨朝論以驚流軰一旦<lb/>
　皆擢職司以酬所任比日人士競踵此風出入權要<lb/>
　之家時有三尸五鬼之號乃列館職或置省曹且臺<lb/>
　諫官為天子耳目今則盡為宰相肘腋宰相所惡則<lb/>
　指其微瑕公行擊搏宰相所喜則從而唱和為之先<lb/>
　容中書政令不平賞罰不當則箝口結舌未嘗敢言<lb/>
<pb n="KR2b0025_WYG_013-33a"/>
　人主纎微過差或宫闈小事即極言過當用為訐直<lb/>
　供職未逾歲時遷擢已加常等宋禧為御史勸陛下<lb/>
　宫中蓄犬設棘以為守衞削弱朝體而擢為諫官王<lb/>
　逵所至苛虐特以宰相故舊不次超擢如此是長奔<lb/>
　競也其他所列利害甚衆　癸亥御迎陽門召知制<lb/>
　誥待制臺諫官畧曰朕欲聞朝政得失兵農要務邉<lb/>
　防預備將帥能否財賦利害錢法是非及防微杜漸<lb/>
　之䇿<lb/>
<pb n="KR2b0025_WYG_013-33b"/>
夏四月冊諒祚為夏國主<lb/>
　夏主曩霄凡七娶五曰伊呼氏裕勒且從女也生寧凌<lb/>
　格曩霄以貎類己特愛之以為太子後裕勒且欲内附<lb/>
　事覺曩霄族其家伊呼氏訴我兄弟無罪見殺曩霄<lb/>
　悔恨訪得裕勒且妻摩藏氏與之私通既娠因出為尼<lb/>
　七曰瑪伊克氏初欲納為寧凌格妻曩霄見美自取之<lb/>
　號新皇后寧凌格憤而殺曩霄不死劓其鼻而去匿<lb/>
　黄蘆羅滂家為羅滂所殺曩霄是年正月因鼻創死<lb/>
<pb n="KR2b0025_WYG_013-34a"/>
　遺命立其從弟圖格羅滂曰夏自有國以來父死子<lb/>
　繼今摩藏尼幸而生子足以為嗣遂以摩藏尼偽號<lb/>
　太后曩霄既死而諒祚生至是諒祚生甫三月諸將<lb/>
　未知議者謂可因此時皆以節度使命諸將使各統<lb/>
　所部可分弱其勢冀絶後患判延州程琳言幸人之<lb/>
　喪非所以示夷狄不如因而撫之或請乘隙舉兵知<lb/>
　慶州孫沔亦言伐喪非中國體上善其言遂趣有司<lb/>
　行册禮然議者頗惜其失機會　諒祚母摩藏氏既<lb/>
<pb n="KR2b0025_WYG_013-34b"/>
　通李守貴又通巴克實齊都爾已守貴怒併殺之羅滂族<lb/>
　守貴後以女妻諒祚諒祚益長而驕心忌摩藏羅滂<lb/>
　專且通羅滂子妻梁氏梁氏密告羅滂將叛諒祚乃<lb/>
　與左右舉兵誅羅滂滅其族殺妻臧氏而以梁氏忠<lb/>
　於己因以為妻諒祚性狂侻無常時過酋豪大家輒<lb/>
　私其婦女酋豪多怨納叛人景詢親而用之以為樞<lb/>
　密使棄蕃禮用漢制嘉祐六年上書言慕中國衣冠<lb/>
　詔許之秉常立復請用蕃儀<lb/>
<pb n="KR2b0025_WYG_013-35a"/>
河北四路各置安撫使<lb/>
　以知大名真定府瀛定州者領之　初明鎬引諸州<lb/>
　兵平恩州獨定兵邀賞賚出怨語幾欲譟城下及韓<lb/>
　琦知定州琦素聞其事以為定兵不治將為亂及至<lb/>
　即用兵律裁之察其尤横不可教者捽首斬以狥軍<lb/>
　士死攻圍者賻賞其家其孤兒使繼衣廪恩威既信<lb/>
　則倣古兵法作方圓鋭三陣指使偏將日月教習之<lb/>
　由是定兵精勁齊一號為可用冠河朔京師發龍猛<lb/>
<pb n="KR2b0025_WYG_013-35b"/>
　卒戍保州在道竊取人衣屨或飯訖不與人直至定<lb/>
　即留不遣曰保州極塞嘗有叛者豈可雜以驕兵戍<lb/>
　之易素教者數百以往而所留卒未踰月亦皆就律<lb/>
　不敢犯法嵗大歉發廪賑之活飢人數百萬三年秋<lb/>
　詔書褒美增秩再任隣城旁路刺取其政以為法人<lb/>
　視中山隱然為雄鎮聲動北中<lb/>
五月置觀文殿學士<lb/>
　去秋改文明殿學士為紫宸殿學士言者謂紫宸不<lb/>
<pb n="KR2b0025_WYG_013-36a"/>
　可為官稱乃改舊延恩殿為觀文殿仍命紫宸殿學<lb/>
　士丁度領之<lb/>
夏竦罷以宋庠為樞密使<lb/>
　龎籍參知政事言者既數論竦奸邪會京師同日無<lb/>
　雲而震者五上方坐便殿趣召翰林學士張方平至<lb/>
　謂曰夏竦奸邪以致天變如此亟草制出之方平請<lb/>
　撰駁詞上意遽觧曰且以均勞逸命之　皇祐三年<lb/>
　秋賜竦諡曰文獻知制誥王洙當行制封還其目曰<lb/>
<pb n="KR2b0025_WYG_013-36b"/>
　臣下不當與禧祖同諡遂改曰文正同知禮院司馬<lb/>
　光言諡之美者極於文正竦何人乃得此諡判考功<lb/>
　劉敞言諡者有司之事也竦奸邪而陛下諡之以正<lb/>
　不應法且侵臣官光疏再上乃諭更諡曰文莊<lb/>
六月河決澶州　章得象薨臨其喪<lb/>
　太常以致仕官無臨奠禮上特奠之<lb/>
秋七月罷鑄陜西鐵錢<lb/>
　前月初令陜西以大銅錢一當小銅錢三小鐵錢三<lb/>
<pb n="KR2b0025_WYG_013-37a"/>
　當銅錢一至是併河東小鐵錢如陜西用之嘉祐元<lb/>
　年當陜西小鐵錢四年以盜鑄者多詔陜西大銅鐵<lb/>
　錢并當常錢之二<lb/>
冬十月美人張氏進貴妃<lb/>
　初衞士之變美人有扈蹕功夏竦倡議欲尊異美人<lb/>
　同知諫院王贄因言賊根本起皇后閣前請究其事<lb/>
　冀動搖中宫隂為美人地御史何剡入見以贄言諭<lb/>
　剡剡曰此奸人之謀不可不審上悟事遂寢然美人<lb/>
<pb n="KR2b0025_WYG_013-37b"/>
　卒用扈蹕功進妃位　國朝命妃當冊拜而翰林學<lb/>
　士宋祁輒進誥貴妃怒取誥抵地祁坐落職知許州<lb/>
　貴妃遂行冊禮祁初亦疑進誥非是以李淑明於典<lb/>
　故而問之淑心知其誤而俾之進祁果得罪議者益<lb/>
　惡淑傾險云　上嘗問翰林侍讀學士張錫以治道<lb/>
　對曰節嗜慾者治身之本省刑罰者治國之本時妃方<lb/>
　寵幸錫以此諷上為改容曰卿言甚善<lb/>
除陜西鹽禁<lb/>
<pb n="KR2b0025_WYG_013-38a"/>
　以范祥為陜西提刑兼制置觧鹽使推行其法舊禁<lb/>
　鹽地一切通商鹽入蜀者亦縱不問仍罷並邉入中<lb/>
　芻粟悉留𣙜貨務錢幣以實中都盡弛輦用之役又<lb/>
　以沿邉於青鹽地近奸人私以青鹽入塞侵利亂法<lb/>
　乃優其直募人入中所入鹽池官自鬻禁人私售峻<lb/>
　青鹽之禁其後行之數年猾商貪賈無所僥倖關中<lb/>
　民得安業公私便之<lb/>
十一月作皇帝欽崇國祀之寳<lb/>
<pb n="KR2b0025_WYG_013-38b"/>
　初真宗朝刻昭受乾符之寳後大内火焚至是命陳<lb/>
　執中書而刻之<lb/>
十二月行四說法<lb/>
　河北並邉入中粮草改行四說法初鹽鐵判官董沔<lb/>
　言太宗時北伐燕薊西討呉夏以至真宗朝二國未<lb/>
　和用兵數十年然猶帑藏充實者行三說入中之法<lb/>
　耳今國用不足者得非廢三說之法耶請依舊行之<lb/>
　於是三司言自行錢法𣙜貨務緡錢去年入一百一<lb/>
<pb n="KR2b0025_WYG_013-39a"/>
　十九萬出二百七十六萬入少出多恐無以給請如<lb/>
　沔議而舊法每一百貫支見錢三十貫香藥象牙三<lb/>
　十貫茶引四十貫至是加以南鹽為四說法每一百<lb/>
　貫在京支見錢三十貫香藥十五貫在外支南鹽十<lb/>
　五貫茶四十貫乃詔行之初止於並邉而内地未嘗<lb/>
　請即以康定詔書從事自是三說四說之法並行於<lb/>
　河北<lb/>
是歲河北京東西大水<lb/>
<pb n="KR2b0025_WYG_013-39b"/>
　大飢人相食詔出三司錢帛賑之流民入京東者不<lb/>
　可勝計知青州富弼擇所部豐稔者五州勸民出粟<lb/>
　得十五萬斛益以官廪隨所在貯之擇公私廬舎十<lb/>
　餘萬區散處其人以便薪水官吏自前資待闕寄居<lb/>
　者皆給其禄使即民所聚選老弱者廪之山林河泊<lb/>
　之利有可取以為生者聴流民取之其主不得禁官<lb/>
　吏皆書其勞約為奏請使他日得以次受賞於朝率<lb/>
　五日輒遣人以酒肉粮飰勞之人人為盡力流民死<lb/>
<pb n="KR2b0025_WYG_013-40a"/>
　者為大冢葬之謂之叢冡自為文祭之及流民將復<lb/>
　其業又各以逺近受粮凡活五十餘萬人募而為兵<lb/>
　者又萬餘人上聞之遣使慰勞就遷其秩弼曰救災<lb/>
　守臣職也辭不受前此救災者皆聚民城郭中煮粥<lb/>
　食之飢民聚為疾疫及相蹈籍死或待次數日不食<lb/>
　得粥皆僵仆名為救人而實殺之弼所立法簡便周<lb/>
　至天下傳以為法時知鄆州劉䕫亦發廪賑飢民頼<lb/>
　全活者甚衆盗賊衰止賜書褒奬<lb/>
<pb n="KR2b0025_WYG_013-40b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻十三<lb/>
</p>
<p>
</p>
  </div>
<div>
                <head>九朝編年備要巻十四</head>
    <p>
<pb n="KR2b0025_WYG_014-1a"/>
欽定四庫全書<lb/>
　九朝編年備要巻十四　　　宋　陳均　撰<lb/>
仁宗皇帝<hi>起己丑皇祐元年止癸巳皇祐五年</hi>
己丑皇祐元年春正月甲午朔日有食之　張士遜薨<lb/>
臨其喪<lb/>
　翌日上謂輔臣曰昨有言庚戌是朕本命朕以師臣<lb/>
　之舊故不避文彦博曰唐太宗辰日哭張公謹陛下<lb/>
　過之逺矣㝷篆其碑首曰舊德<lb/>
<pb n="KR2b0025_WYG_014-1b"/>
二月彗出虛<lb/>
　晨見東方西南指歴紫㣲垣至婁凡一百一十四日<lb/>
　而没<lb/>
求直言　行考課監司法<lb/>
　轉運使副官滿差兩制臣寮考校分上中下六等<lb/>
　嘉祐二年命翰林承㫖孫汴中丞張昇磨勘諸路轉<lb/>
　運提刑課績<lb/>
　六年頒行新定轉運使副提㸃刑獄課績院條制<lb/>
<pb n="KR2b0025_WYG_014-2a"/>
瀘蠻冦邉　詔近臣陳備邉䇿<lb/>
　時契丹聚兵近塞上御便殿訪近臣以備邉之䇿三<lb/>
　司使葉清臣上對曰陛下臨御二十八年未嘗一日<lb/>
　暇逸而契丹頻歲為患者豈其將相大臣不得其人<lb/>
　不能為陛下張威德而俾懐畏乎慶厯初劉六符來<lb/>
　執政無術略以破狡謀逺致二十萬物永匱膏血以<lb/>
　奉溪壑今詔問北使詣闕以西伐為名即有邀求何<lb/>
　以答之臣聞誓書所載彼此無求况討元昊累年<lb/>
<pb n="KR2b0025_WYG_014-2b"/>
　契丹豈有毫髪之助今彼出師輒求我助違約甚矣<lb/>
　若使辯士判其曲直要之一戰外破其謀豈不憚服<lb/>
　茍肆侵凌方河朔災傷之餘野無廬舎我堅壁自守<lb/>
　其能乆居然後設伏出竒邀擊首尾若不就擒亦大<lb/>
　敗矣詔問輔翊之能方面之才與夫帥領偏禆孰可<lb/>
　任者臣以為不患無人患有人而不能用耳今輔翊<lb/>
　莫如富弼范仲淹夏竦鄭戩方面莫如韓琦田况劉<lb/>
　渙孫沔帥領則王德用龎籍偏禆則狄青范金蔣楷<lb/>
<pb n="KR2b0025_WYG_014-3a"/>
　張亢劉貽孫王德基皆其選也而威禦綏寜即竦戩<lb/>
　尤其所長詔謂朔方災傷軍儲闕乏此則三司失計<lb/>
　置轉運不舉職非一日也如施昌言方欲辦事一與<lb/>
　賈昌朝違戾遂被移徙軍儲何由不之先朝置内帑<lb/>
　本備非常今為主者之吝自分彼我緩急不以為備<lb/>
　則臣不知其所為也至如粒食難轉莫若使豪民詿<lb/>
　誤得入粟以免杖笞必能速辦詔問戰馬乏絶何䇿<lb/>
　可足臣前在三司嘗陳監牧之弊占良田九萬頃嵗<lb/>
<pb n="KR2b0025_WYG_014-3b"/>
　費錢百萬緡天閑之數纔三四萬急有征調一不可<lb/>
　用今莫若賦馬於河北河東陜西京東五路上户一<lb/>
　中户二户共一馬養馬者復其一丁則坐致戰馬二<lb/>
　十萬不為難矣時户部副使包拯亦對西北形勢山<lb/>
　川扼塞及所以先事選士積穀之䇿<lb/>
三月葉清臣罷<lb/>
　罷三司使出知河陽初河北轉運使失計軍儲清臣自<lb/>
　汴漕米七十餘萬給之又請發大名府軍錢以佐邉<lb/>
<pb n="KR2b0025_WYG_014-4a"/>
　糴而賈昌朝格詔不從清臣固爭且疏其䟦扈不臣<lb/>
　宰相欲兩平之因徙昌朝判鄭州而清臣有是命清<lb/>
　臣天資爽邁遇事敢行奏對無所屈郭承祐妻華王<lb/>
　元偁女封郡主給俸及承祐為殿前副都指揮使妻<lb/>
　以不加封請增月給清臣執奏不可上曰承祐管軍<lb/>
　妻又諸王女當優之清臣曰是終為僥倖遂巻其奏<lb/>
　置懐中不行清臣至河陽未㡬卒<lb/>
　四年秋昌朝除母喪以使相入見召赴邇英閣講乾<lb/>
<pb n="KR2b0025_WYG_014-4b"/>
　卦上曰將相侍講天下盛事昌朝稽首謝㝷命知許<lb/>
　州<lb/>
親試舉人<lb/>
　賜馮京等四百九十餘人及第出身有差<lb/>
夏五月幸後苑觀刈麥<lb/>
　御寳政殿觀之謂輔臣曰朕新作此殿不欲植花卉<lb/>
　而歲以種麥庶知穡事之不易也<lb/>
六月初置觀文殿大學士<lb/>
<pb n="KR2b0025_WYG_014-5a"/>
　以祥源觀使賈昌朝為之仍命判都督朝會班中書<lb/>
　門下視其儀物仍詔非嘗為宰相者毋得除<lb/>
秋八月陳執中罷<lb/>
　先是河決民流災異數見執中無建明但延接卜相<lb/>
　術士言者屢攻之至是以足疾辭位罷去<lb/>
以宋庠同平章事<lb/>
　庠為相儒雅練故事自初執政遇事輒分别是非可<lb/>
　否用是斥退及再登用遂浮沉自安然天資忠厚嘗<lb/>
<pb n="KR2b0025_WYG_014-5b"/>
　曰逆詐恃明殘人矜才吾終身不為也<lb/>
䇿制科武舉<lb/>
　賢良方正能直言極諫殿中丞呉奎入第四等武舉<lb/>
　三十七人<lb/>
九月嶺南蠻儂智髙冦邉<lb/>
　邕州西南有廣源州雖號邕管羈縻其實服役於交<lb/>
　趾初知儻猶州儂全福為交趾所虜其妻阿儂嫁商<lb/>
　人生智髙因冐儂姓本雷火峒乆之復與其母出據<lb/>
<pb n="KR2b0025_WYG_014-6a"/>
　儻猶州建國曰大歴交趾拔之執智髙釋其罪使知<lb/>
　廣源州居四年内怨交趾襲據安德州僣稱為南天<lb/>
　王改元景瑞至是冦邕州詔江南福建發兵捕之<lb/>
罷武舉　冬十二月汰諸路兵<lb/>
　時天下患兵冗於是文彦博與樞密院龎籍同議省<lb/>
　兵議者紛然以為不可上以為疑文彦博與龎籍共<lb/>
　奏曰公私困極正坐冗兵果有患二臣請死之上意<lb/>
　乃决於是汰陜西保捷軍及諸路羸兵為民者六萬<lb/>
<pb n="KR2b0025_WYG_014-6b"/>
　減廪粮之半者二萬又詔減陜西兵屯内地以實邉<lb/>
　費<lb/>
庚寅皇祐二年春正月行入中對貼法<lb/>
　自慶厯末河北行四說法鹽課其一而并邉芻粟皆<lb/>
　虚估數倍劵至京師反為富賈所抑鹽八百斤舊售<lb/>
　錢十萬至是止六萬商又以賤估受劵取鹽不復入<lb/>
　錢京師帑藏益乏乃詔王堯臣等同三司較近嵗天<lb/>
　下財賦之數堯臣等請商人復入錢京師法視舊入<lb/>
<pb n="KR2b0025_WYG_014-7a"/>
　錢數稍增與鹽而并入邉中先得劵受鹽者河東陜<lb/>
　西入芻粟直錢十萬止給鹽直七萬河北又損六萬<lb/>
　五千且令入錢十萬於京師乃聽兼給謂之對貼於<lb/>
　是入錢京師稍復如故<lb/>
夏六月定舉主員<lb/>
　先是京師提刑張易官滿將代並舉縣令十六人上<lb/>
　意其請託乃詔監司以所部州之多少裁定其後又<lb/>
　增縣令舉主至三員蓋官冗浸極保薦之法初畧而<lb/>
<pb n="KR2b0025_WYG_014-7b"/>
　後詳也<lb/>
秋九月辛亥大饗明堂三聖並侑<lb/>
　詔曰國朝三嵗親郊即合祭天地祖宗并配而百神<lb/>
　從祀今祀明堂而禮官所定祭天不及地配坐不及<lb/>
　祖宗未合三朝之制且移郊為大饗蓋為民祈福宜<lb/>
　合祭皇地祗奉太祖太宗真宗并配而五帝神州地<lb/>
　祗亦灌獻之日月河海諸神悉如圜丘從祀因謂輔<lb/>
　臣曰禮非天降地出縁人情耳今禮官習拘儒之舊<lb/>
<pb n="KR2b0025_WYG_014-8a"/>
　傳舎三朝之成法非朕所以昭孝息民也<lb/>
　先是内出手詔明堂禮畢毋得上尊號文彦博等固<lb/>
　請不從<lb/>
　先是宋庠建議以今年當郊而日至在晦用建隆故<lb/>
　事宜有所避因請季秋大享於明堂詔從之上謂輔<lb/>
　臣曰明堂者布政之宫天子路寢今大慶殿是也况<lb/>
　明堂初已合祀天地於此乃以大慶殿為明堂又詔祠<lb/>
　明堂宜盡物以遵典禮自乘輿服御諸物令有司裁<lb/>
<pb n="KR2b0025_WYG_014-8b"/>
　簡之<lb/>
　宋祁上明堂通議二篇祁自叙畧曰上採三代旁搜<lb/>
　漢唐禮之過者折之説之謬者正之以合開寳一王<lb/>
　之典聊佐乙夜觀書之勤㝷以御撰明堂八曲𨽻太<lb/>
　常及改文舞曰右文化俗武舞曰成功睿德<lb/>
　於是百官皆進秩初彦博議覃恩參知政事髙若訥<lb/>
　曰官濫久矣未有以節止今又啟之何也不聽及扈<lb/>
　駕宿景靈宫有傳赦語百官遷秩者御史彭思永亟<lb/>
<pb n="KR2b0025_WYG_014-9a"/>
　上言不宜濫恩時三司使張堯佐覬執政内侍王守<lb/>
　忠求為節度使思永率同列言之或曰宜待命行思<lb/>
　永曰寧先事而言使己得罪不可使命出移過朝廷<lb/>
　遂獨奏曰外戚秉政宦官用事非宗社福上怒詔詰<lb/>
　所從受知諫院呉奎言御史許風聞言事若窮覈主<lb/>
　名則後無敢告以事者是朝廷自蔽耳目也中丞郭<lb/>
　勸亦言思永納忠不宜深罪堯佐守忠之議遂格而<lb/>
　思永㝷罷御史知宣州<lb/>
<pb n="KR2b0025_WYG_014-9b"/>
　㝷命彦博等編修大享明堂記越明年二月上之<lb/>
　先是資政殿學士知杭州范仲淹建言祀明堂曠禮<lb/>
　宜召元老舊德陪位于廷乃詔南京起太子太保杜<lb/>
　衍西京起太子少傅任布陪祀且供帳都亭驛待之<lb/>
　既而二人皆以老疾力辭不至遂賜衣帯器幣自後<lb/>
　每遇大禮而前兩府致仕者率有詔召焉然亦無至<lb/>
　者<lb/>
申嚴内降執奏法<lb/>
<pb n="KR2b0025_WYG_014-10a"/>
　詔内降指揮許執奏敢因縁干請者臺諫察舉先是<lb/>
　上諭輔臣可於赦文中禁止内降庶澄清宿弊輔臣<lb/>
　等言載之赦文恐未盡聖意乃别下此詔<lb/>
　至和元年又詔内侍傳宣令都知司劄報被受者覆<lb/>
　奏景祐五年又詔今後臣僚於内侍省御藥院内東<lb/>
　門進文字者令逐處申文書再取㫖諫官韓絳嘗因<lb/>
　對言曰天子之柄不可下移當間岀睿斷上曰朕<lb/>
　固不憚自有處分所慮未中理而有司奉行則害己<lb/>
<pb n="KR2b0025_WYG_014-10b"/>
　加於人故先盡大臣之慮而後行之絳又言有林獻<lb/>
　可者遣其子以書詆臣多斥中外大臣之失臣不敢<lb/>
　不以聞上曰朕不欲留中恐開隂訐之路苐焚之<lb/>
冬閏十一月置詳定大樂局<lb/>
　詔中書門下集兩制太常官置局於秘閣詳定大樂<lb/>
　翰林學士王堯臣請命天章閣待制趙師民預詳定<lb/>
　仍乞借髙若訥所校十五等古尺並從之落胡瑗致<lb/>
　仕為國子監直講同議大樂又召益州進士房庶除<lb/>
<pb n="KR2b0025_WYG_014-11a"/>
　校書郎宋祁嘗上庶所著樂書補亡二篇既召赴闕<lb/>
　庶自言嘗得古本漢志云度起於黄鐘之長以子穀<lb/>
　秬黍中者一黍之起積一千二百黍之廣度之九十<lb/>
　分黄鐘之長一為一分今文脱之起積一千二百黍<lb/>
　八字故自前世以來累黍為尺以制律是律生於尺<lb/>
　尺非起於黄鐘也且漢志一為一分者蓋九十分之<lb/>
　一後儒誤以一黍為一分其法非是當以秬黍中者<lb/>
　一千二百實管中黍盡得九十分為黄鍾之長九寸<lb/>
<pb n="KR2b0025_WYG_014-11b"/>
　加一以為尺則律定矣直秘閣范鎮是之乃言曰李<lb/>
　照以縱黍累尺管空徑三分容黍千七百三十胡瑗<lb/>
　以横黍累尺管容黍一千二百而空徑三分四釐六<lb/>
　毫是皆以尺生律不合古法今庶所言實千二百黍<lb/>
　於管以為黄鍾之長就取三分以為空徑則無容受<lb/>
　不合之差校前二説為定蓋累黍為尺始失於隋書<lb/>
　當時議者以其容受不合棄而不用及隋平陳得古<lb/>
　樂器髙祖聞而歎曰華夏舊聲也遂傳用之唐祖孝<lb/>
<pb n="KR2b0025_WYG_014-12a"/>
　孫張文收號稱知音亦不能更造尺律止法隋之古<lb/>
　樂制定聲器朝廷乆以鍾律未正屢下詔書博訪羣<lb/>
　議冀有所獲今庶所言以律生尺誠衆論所不及請<lb/>
　如其法試造尺律更以古器参考當得其真乃詔王<lb/>
　洙與鎮同于修制所如庶説造律尺龠律徑三分圍<lb/>
　九分長九十分龠徑九分深一寸尺起黄鍾之長加<lb/>
　十分而律容千二百黍初庶言太常樂髙古樂五律<lb/>
　比律成才下三律以為今所用黍非古之所謂一<lb/>
<pb n="KR2b0025_WYG_014-12b"/>
　稃二米黍也尺比横黍所累者長一寸四分庶又言<lb/>
　古有五音而今無正徴音國家以火德王徴屬火不<lb/>
　宜闕今以旋相五音相生法得徴音又言尚書同律<lb/>
　度量衡所以齊一風俗今太常教坊鈞容及天下州<lb/>
　縣樂各自為律非書同律之義且古者帝王巡狩方<lb/>
　岳以考禮樂同異以行誅賞謂宜頒律格自京師及<lb/>
　州縣無容輒異有擅髙下者論之上召輔臣睹庶所<lb/>
　進律尺龠又令庶自陳其法因問律吕旋相為宫事<lb/>
<pb n="KR2b0025_WYG_014-13a"/>
　令撰圖以進其論以五正二變配五音迭相為生衍<lb/>
　之成八十四調舊以宫商角徴羽五音次第配七聲<lb/>
　然後加變宫變徴二聲以足之庶推以旋相之法謂<lb/>
　五行相戾非是當改變徴為變羽易變為閏隨音加<lb/>
　之則十二月各以其律為宫而五行相生終始無窮<lb/>
　詔以其圖送詳定所庶又論吹律以聽軍聲者謂以<lb/>
　五行逆順可以知吉㓙先儒之説略矣是時胡瑗等<lb/>
　制樂己有定議特推恩而遣之鎮為論于執政曰今<lb/>
<pb n="KR2b0025_WYG_014-13b"/>
　律之與尺所以不得其真由累黍為之也累黍為之<lb/>
　者史之脱文也古人豈以難曉不合之法書之於史<lb/>
　以為後世惑乎殆不然也易曉而必合也房庶之法<lb/>
　是矣今庶自言其法依古以律而起尺其長與空徑<lb/>
　與容受與一千二百黍之數無不合之誠如庶言此<lb/>
　至真之法也且黄鍾之實一千二百黍積實分八百<lb/>
　一十于算法圓積之則空徑三分圍九分長九十分<lb/>
　積實八百一十分古律也律體本圓積之是也今律<lb/>
<pb n="KR2b0025_WYG_014-14a"/>
　方積則空徑三分四釐六毫比古大矣故圍十分三<lb/>
　釐八毫而其長止七十六分二釐積實亦八百一十<lb/>
　分律體本不方方積之非也其空徑三分圍九分長<lb/>
　九十分積實八百一十分非外來者也皆起於律也<lb/>
　以一黍起於九十尺與一千二百黍之起於律皆取<lb/>
　於黍今議者獨於律則謂之索虛而求分亦非也其<lb/>
　空徑三分圍九分長九十分之起於律與空徑三分<lb/>
　四釐六毫圍十分三釐八毫長七十六分二釐之起<lb/>
<pb n="KR2b0025_WYG_014-14b"/>
　於尺古今之法疏密之課其不同較然可見何所疑<lb/>
　哉若以為工作既乆而復改為則淹乆歲月計費益<lb/>
　廣又非朝廷制作之意也其淹乆而計費廣者為之<lb/>
　不敏也今庶言太常樂無姑洗夾鍾太蔟等數律就<lb/>
　令其律與其説相應鍾磬每編才易數枚因舊而圖<lb/>
　新敏而為之則旬月之功也又何淹乆而廣費哉執<lb/>
　政不聽<lb/>
　四年冬知制誥王洙等獻新樂議者以為鐘磬皆不<lb/>
<pb n="KR2b0025_WYG_014-15a"/>
　合古遂復命廷臣詳定仍命參政劉沆梁適監議而<lb/>
　當議者各安所習乆而不决乃命諸家各作鍾律以<lb/>
　獻五年九月親臨視之遷胡瑗阮逸等官而議者謂<lb/>
　黄鍾為萬事根本故尺量權衡皆起於黄鍾至隋用<lb/>
　累黍為尺而制律容受卒不能合及平陳得古樂遂<lb/>
　用之唐興因其聲以制樂其器無法而其聲猶不失<lb/>
　於古五代之樂大樂淪散王朴始用尺定律而聲與<lb/>
　器皆失之故太祖患其聲髙特減一律至是又減半<lb/>
<pb n="KR2b0025_WYG_014-15b"/>
　然太常樂比唐聲尤髙五律比今燕樂髙三律上雖<lb/>
　勤勞於制作未能得其當者有司失之於以尺生律<lb/>
　也<lb/>
　史臣蒲宗孟李清臣曰世號太常為雅樂而未嘗施<lb/>
　於燕享豈以正聲為不美聽哉夫樂者樂也其道雖<lb/>
　㣲妙難知至於奏之而使人悦豫和平此不待知者<lb/>
　而後能也嘗竊觀於太常其樂縣鍾磬塤篪搏拊之<lb/>
　器與夫舞綴羽籥干戚之制蓋皆放諸古矣建振作<lb/>
<pb n="KR2b0025_WYG_014-16a"/>
　之則聴者不知為樂而觀者厭焉豈所謂古樂其聲<lb/>
　真若此哉孔子惡鄭聲恐其亂雅亂之云者似是而<lb/>
　非也孟子亦曰今樂猶古樂然今太常獨與教坊樂<lb/>
　音殊絶何哉昔者李照胡瑗阮逸改鑄鐘磬處士徐<lb/>
　復笑之曰聖人寓器以聲不能求其聲而更其器其<lb/>
　可用乎照瑗逸制作乆之卒無成蜀人房庶亦深訂<lb/>
　其非是因著書論古樂與今樂本末不逺其大略以<lb/>
　為上古世質器與聲樸後世稍變焉金石鍾磬也後<lb/>
<pb n="KR2b0025_WYG_014-16b"/>
　人易之為方響絲竹琴簫也後世變之為箏笛匏笙<lb/>
　也攅之以斗塤土也變而為甌革麻料也擊而為鼓<lb/>
　木柷敔也貫之為板此八音者於世甚便而不逹者<lb/>
　指廟樂鎛鍾鎛磬宫懸為正聲而概謂胡部鹵部為<lb/>
　淫聲殊不知大輅起於椎輪龍艘生於落葉其變則<lb/>
　然也古者以俎豆食後世易之以杯盂古者簟席以<lb/>
　為安後世更之以榻桉雖使聖人復生不能捨桮盂<lb/>
　榻桉而復俎豆簟席之質也然則八音之器豈異於<lb/>
<pb n="KR2b0025_WYG_014-17a"/>
　此哉孔子曰放鄭聲鄭聲淫者意以其器不若古哉<lb/>
　亦疾其聲之變耳試使知樂者由今之器寄古之聲<lb/>
　去其惉懘靡曼而歸之中和雅正則感人心導和氣<lb/>
　不曰治世之音乎然則世所謂雅樂者未必如古而<lb/>
　教坊所奏豈盡為淫聲哉數子紛紛改制鍾律而復<lb/>
　庶之論獨如此故綴其語存之以俟知音焉<lb/>
　時知諫院范鎮上書論樂略曰陛下制樂三年有司<lb/>
　之論紛然未决蓋由不識其本而爭其末也樂者和<lb/>
<pb n="KR2b0025_WYG_014-17b"/>
　氣也發和氣者聲音也而聲音生於無形古人以有<lb/>
　形之物傳其法然後無形之聲音得而和氣可導有<lb/>
　形者秬黍也律也尺也龠也鬴也斛也算數也權衡<lb/>
　也鍾也磬也是十者必相合然後為得而今皆相戻<lb/>
　按詩誕降嘉種維秬維秠許慎云秠一稃二米今秬<lb/>
　黍皆一米律尺龠鬴斛形制皆與古異算法則以方<lb/>
　法算圓分又權衡起於黍而黍未真臣固知其無形<lb/>
　之聲音不可得而知也議者謂當今宜先政令而禮<lb/>
<pb n="KR2b0025_WYG_014-18a"/>
　樂非所急此臣之所惑也倘使有司合禮樂之論是<lb/>
　其所是非其所非陛下親臨决之顧於政令不已大<lb/>
　乎昔漢諸儒議鹽鐵後世猶傳鹽鐵論方今定雅樂<lb/>
　願令有司人人各議合為一書則孰不自竭請權罷<lb/>
　詳定修制二局俟真黍至然後為樂則必得至當而<lb/>
　無事乎浮費也詔送詳定所鎮説自謂得古法然集<lb/>
　賢校理司馬光數與之論難以為勿合世鮮律鍾之<lb/>
　樂卒莫能辨其是非焉<lb/>
<pb n="KR2b0025_WYG_014-18b"/>
詔后妃家勿除二府<lb/>
　初慶厯中諫官余靖言張堯佐親聨宫掖不宜任事<lb/>
　至是諫官呉奎又言郭承祐以舊恩為宣徽前知應<lb/>
　天所為多不法詔奪承祐宣徽使而有是命<lb/>
　時堯臣為宣徽南院使淮康軍節度景運宫使復加<lb/>
　郡牧制置使又賜堯佐二子出身於是知諫院包拯<lb/>
　等言陛下即位僅三十年未有失道敗德之事自五<lb/>
　六年來擢用堯佐羣臣皆竊議以為其過不在陛下<lb/>
<pb n="KR2b0025_WYG_014-19a"/>
　在女謁近習與執政大臣也蓋女謁近習知陛下繼<lb/>
　嗣未立既有所私莫不潜有趨向執政大臣不能進<lb/>
　規以義乃從諛順㫖髙官要職以委堯佐惟恐不滿<lb/>
　其意况下制之日陽精晦塞氛霧䝉孛望陛下斷以<lb/>
　大義亟命追寢必不得已宣徽節度擇與一焉如此<lb/>
　則合天地順人情矣中丞王舉正言堯佐緣妃家一<lb/>
　日領四使使賢士大夫無所勸不報舉正後與御史<lb/>
　唐介及臺諫官合奏請中丞留百官班廷諍有詔止<lb/>
<pb n="KR2b0025_WYG_014-19b"/>
　之上曰言事者謂堯佐不可為執政當優與之官爵<lb/>
　今其言反覆朕終不欲加言者以罪樞密副使梁適<lb/>
　曰臺諫論事乃其職堯佐領四使誠過恐非所以全<lb/>
　之乃罷堯佐宣徽景靈二使<lb/>
秀州地震<lb/>
　有聲如雷<lb/>
十二月班家廟制<lb/>
　本朝士大夫無襲爵故不建家廟而四時祭於屋室<lb/>
<pb n="KR2b0025_WYG_014-20a"/>
　慶歴初雖赦書許立而有司未能推述先典至是宋<lb/>
　庠言禮官既不講求私家何緣擅立乃下有司詳定<lb/>
　學士承㫖王堯臣等定平章事以上立四廟尚書節<lb/>
　度使以上立三廟餘官祭於寢凡得立廟者許嫡子<lb/>
　孫襲祭以主祭至是班其制而議者不一遂終不果<lb/>
　行<lb/>
三司上會計録<lb/>
　三司使田况約景德會計録以今財賦所入較多於<lb/>
<pb n="KR2b0025_WYG_014-20b"/>
　景德而嵗之所出又多於所入因著皇祐會計録上<lb/>
　之<lb/>
　是年正月命近臣同三司校財賦出入數王堯臣等<lb/>
　以慶厯皇祐總四年凡財賦出入參其登耗皇祐元<lb/>
　年入一億一千餘萬而所出無餘至四年春書成上<lb/>
　之詔付三司取一嵗中數以為定式<lb/>
　英宗治平中韓絳上會計録内外嵗入一億一千餘<lb/>
　萬出一億二千餘萬諸路積一億萬而京師不與焉<lb/>
<pb n="KR2b0025_WYG_014-21a"/>
　時兵數少損𨽻籍者猶百十六萬而宗室吏員視皇<lb/>
　祐亡慮增十之三<lb/>
河北水<lb/>
　詔蠲其租仍出内藏錢四千萬緡紬絹四十萬疋下<lb/>
　本路便糴粮草詔戒安撫運使不得以物帛責擾民<lb/>
　間且諭宰執曰朕宫中不妄用一錢惟以寛民賦豈<lb/>
　可惜費也<lb/>
辛卯皇祐三年春正月淮南分東西路　二月復入中<lb/>
<pb n="KR2b0025_WYG_014-21b"/>
見錢法<lb/>
　自三説四説二法並行不數年間茶法復壊芻粟之<lb/>
　直大率虛估居十之八劵至京師為南商所抑北商<lb/>
　無利三司患之請行貼直之法每劵值十萬比市估<lb/>
　三千倍為六千復入錢四萬四千貼為五萬給茶直<lb/>
　十萬詔又損錢一萬然亦不足以平其直入中者少<lb/>
　公私大弊知定州韓琦以為言下三司議三司奏自<lb/>
　改法至今凡得穀二百二十八萬石芻五十六萬圍而<lb/>
<pb n="KR2b0025_WYG_014-22a"/>
　費緡錢一千二百九十五萬茶鹽香藥民用有限今<lb/>
　散於民間既多積而不售價日益損𣙜貨務税課不<lb/>
　過五百萬緡其利害灼然可見請復行見錢法詔從<lb/>
　其請仍一用景祐三年約束又懼好事者之横議也<lb/>
　乃詔自今議者並須究知厥理審可施用若事己上<lb/>
　而騐問無狀者置之重罰<lb/>
　時戍兵多苦食不足陜西轉運李參視民闕乏時令<lb/>
　自隱度穀麥之入預貸以官錢麥熟則償謂之青苖<lb/>
<pb n="KR2b0025_WYG_014-22b"/>
　錢數年兵食常有餘其後青苗法皆取諸此朝廷患<lb/>
　入中法嵗費增廣參請飛錢於邉郡以平估糴權罷<lb/>
　入中此參之去省𣙜貨錢以千萬計<lb/>
三月宋庠罷<lb/>
　知河南府以言者論其不戢子弟在政府無所建明<lb/>
　也<lb/>
　治平三年卒諡元憲英宗篆其碑曰忠規懿範<lb/>
夏四月以曾公亮為翰林學士<lb/>
<pb n="KR2b0025_WYG_014-23a"/>
　公亮自為集賢校禮郎預經筵凡十餘年上每厚遇<lb/>
　之及遷學士管勾三班公亮盡取前後條目置於座<lb/>
　側案以從事老胥皆束手無能為也後至者卒莫能<lb/>
　易<lb/>
五月置河渠司<lb/>
　於三司<lb/>
六月視大長公主疾<lb/>
　齊國大長公主喪自后妃以下候問進拜用家人禮<lb/>
<pb n="KR2b0025_WYG_014-23b"/>
　上親舐主目左右皆感泣上亦悲慟<lb/>
秋七月定太學生員<lb/>
　舊制二百人如不能充數以百人為限<lb/>
復用孔氏知仙源縣<lb/>
　詔用以孔氏知縣近廢不行宜復舊<lb/>
　治平初復從京東提刑王綱之請勿用孔氏以重養<lb/>
　民之官<lb/>
更樂名<lb/>
<pb n="KR2b0025_WYG_014-24a"/>
　曰大安<lb/>
河决大名府<lb/>
　館陶郭固口命塞之<lb/>
罷徙州長吏十六人<lb/>
　上謂輔臣曰近日職司以長吏不理聞者多矣長吏<lb/>
　者民之性命而可不重乎宜擇其甚者罷之小者易<lb/>
　之<lb/>
　楊景宗嘗請郡上曰景宗章惠太后之弟豈不念之<lb/>
<pb n="KR2b0025_WYG_014-24b"/>
　但貪戾之性老而益甚不可與郡<lb/>
減丁米<lb/>
　減郴永等州凡十萬餘石<lb/>
　是冬減漳泉興化軍丁米主户三之一客户半減之<lb/>
八月京東淮浙等七路饑<lb/>
　遣李兑等四人體量安撫又以武臣副之時七路饑<lb/>
　長吏多非其人又轉運使頗肆科擾民不聊生上乃<lb/>
　命中書擇使者按視之諫官呉奎言近歲以來水不<lb/>
<pb n="KR2b0025_WYG_014-25a"/>
　潤下盜賊横起皆隂盛所致夫帝王之美莫大乎進<lb/>
　賢退不肖今陛下知賢不能進知不肖不能退重以<lb/>
　内寵驕恣近習回撓夷狄桀驁䜛邪交傷隂盛如此<lb/>
　寜不致大異哉且朝廷之過常在乎無事之時因循<lb/>
　而不為有事之後顛沛而失措中外臣僚平時建一<lb/>
　䇿舉一官雖有可取皆抑而不行又從而媒孽謂之<lb/>
　生事如河東河北盗賊行路之人皆已傳布而大臣<lb/>
　不以為事至執通判傷巡檢然後倉皇於數路之間<lb/>
<pb n="KR2b0025_WYG_014-25b"/>
　移易官守重賞以募之不亦晚乎事將有大於此者<lb/>
　陛下幸留意焉<lb/>
　時大理寺言信州民有刼米而傷主者法當死上謂<lb/>
　輔臣曰飢而刼民則可哀盗而傷主則難恕雖然細<lb/>
　民無知終緣飢耳遂貸之<lb/>
罷遣馮道孫舜卿<lb/>
　馮道曾孫舜卿上道官誥二十通乞録之上謂輔臣<lb/>
　曰道相四朝而偷生茍禄無可旌之節所上官誥其<lb/>
<pb n="KR2b0025_WYG_014-26a"/>
　給還之<lb/>
九月為夏竦成服<lb/>
　竦薨訃聞上謂輔臣曰竦嘗事東宫情所憫傷若依<lb/>
　禮官所擇日子則在大燕之後豈可先作樂而後舉<lb/>
　哀也乃命以甲子曰成服於苑中<lb/>
賜侍講筵官坐<lb/>
　侍讀官當侍講讀者立侍餘皆賜坐<lb/>
冬十月除解鹽禁<lb/>
<pb n="KR2b0025_WYG_014-26b"/>
　初范祥議解鹽通商論者爭以為非是朝廷察其可<lb/>
　用委祥推行而御史知雜何剡復以為言遣户部使<lb/>
　包拯馳視還言行之便至是磨勘司李徽之猶以為<lb/>
　不便驛召祥至與三司雜議皆是祥所建詔從之於<lb/>
　是三司使田况請乆任祥以專其事就擢祥為轉運<lb/>
　使以寵之祥初言歲入緡錢可二百三十萬是年入<lb/>
　二百二十萬明年二百十五萬校慶歴六年增六十<lb/>
　八萬七年增二十萬又舊歲出𣙜貨務緡錢慶歴中<lb/>
<pb n="KR2b0025_WYG_014-27a"/>
　或六百四十萬或四百八十萬至是𣙜貨務錢不復<lb/>
　出其後嵗所入雖盈縮不常至五年猶及百七十八<lb/>
　萬<lb/>
唐介貶<lb/>
　先是張堯佐復除宣徽使殿中侍御史裏行唐介謂<lb/>
　同列曰是欲與宣徽而假河陽為名耳爭之未聴自<lb/>
　劾亦不報介又言平章事文彦博向守蜀為間金竒<lb/>
　錦因中官獻宫掖得為執政甘陵討賊因明鎬功遂<lb/>
<pb n="KR2b0025_WYG_014-27b"/>
　叨相位前日堯佐除命臣面承諭乃知出於中書擬<lb/>
　進蓋彦博顯用堯佐隂結貴妃陷人主有私後宫之<lb/>
　名而自為榮身之計彦博頃求外補諫官呉奎觀望<lb/>
　挾奸言其才未可聴引去由是彦博專政威福在己<lb/>
　雖有過人不敢議望賜斥罷以富弼代之上怒甚却<lb/>
　其奏勿視曰將貶若矣介徐讀竟又言愚臣忠憤所<lb/>
　激雖鼎鑊不避也上即座召二府視之曰介論事不<lb/>
　足責至謂彦博因縁妃嬪進用此何言耶樞密副使<lb/>
<pb n="KR2b0025_WYG_014-28a"/>
　梁適叱介下殿命舎人草詔殿廬貶春州别駕修記<lb/>
　注蔡襄中丞王舉正皆言介貶太重而上亦中悔勅<lb/>
　朝堂曉諭百官因謂輔臣曰介有母徙便地然後徙<lb/>
　介英州别駕遣中使䕶送之復取其奏以入介自是<lb/>
　直聲聞天下御史知雜陳升之上章曰為國如介者<lb/>
　有㡬今投之瘴癘臣恐言者箝口矣越明年正月徙<lb/>
　介監郴州酒税<lb/>
文彦博罷<lb/>
<pb n="KR2b0025_WYG_014-28b"/>
　出知許州或言張堯封彦博父客也彦博知益州貴<lb/>
　妃有力焉因風彦博織燈籠錦以進貴妃服之上驚<lb/>
　顧曰何從得此妃正色曰文彦博所織也彦博與妾<lb/>
　父有舊然妾焉能使之特以陛下故耳上悦自是意<lb/>
　屬彦博及為參知政事明鎬討王則未克上甚憂之<lb/>
　語妃曰大臣無一人為國了事日日上殿何益妃密<lb/>
　令人語彦博翌日彦博入對乞身徃破賊上大喜彦<lb/>
　博知恩州十數日賊果平即軍中拜相議者謂彦博<lb/>
<pb n="KR2b0025_WYG_014-29a"/>
　因鎬以成功其得相由妃力也介既用是深詆彦博<lb/>
　雖坐貶彦博亦出其事之有無卒莫辨云<lb/>
以龎籍為平章事　呉奎罷<lb/>
　自知諫院出知密州知諫院包拯言唐介彈大臣并<lb/>
　以中奎乞且留奎供言職上曰介言奎拯皆隂結文<lb/>
　彦博今觀此奏非誣也因謂宰臣曰諫官御史必用<lb/>
　忠厚淳直通世務明治體之人以革浮廢之弊宰相<lb/>
　既承聖諭自是凡詔舉臺職必載上語勅中<lb/>
<pb n="KR2b0025_WYG_014-29b"/>
壬辰皇祐四年春三月包拯罷<lb/>
　自知諌院出為河北都轉運拯在諌院數論大臣斥<lb/>
　權倖請罷河北屯兵分之河南諸郡遇警即發如或<lb/>
　戍兵不可遽減則訓練義勇以鎮邉備雖小給餱糧<lb/>
　每嵗不當屯兵一月之費用一州賦可給義勇十八<lb/>
　萬事卒不行<lb/>
夏四月儂智髙陷邕横等州<lb/>
　先是智髙復貢金函書請内屬知邕州陳珙上聞不<lb/>
<pb n="KR2b0025_WYG_014-30a"/>
　報時邕州庭中有白氣而江水溢司戸孔宗旦以為<lb/>
　兵象度智髙必反以書告珙不聴智髙既不得請日<lb/>
　與交趾為讐且擅山澤之利遂招納亡命數出敝衣<lb/>
　易穀食紿言洞中飢部落離㪚故邕不設備智髙乃<lb/>
　與廣州進士黄師宓及其黨日夜謀入冦一夕焚其<lb/>
　巢穴紿衆曰平生積聚今為天火所焚無以為生計<lb/>
　窮矣當㧞邕州據廣州以為王否則兵死是月率衆<lb/>
　五千沿江東下攻破邕州横江寨張日新等死之陷<lb/>
<pb n="KR2b0025_WYG_014-30b"/>
　邕州都監張立司戸孔宗旦罵賊而死珙以下皆遇<lb/>
　害於是智髙即州偽建大南國僣號仁惠皇帝改年<lb/>
　啟歴赦境内師宓等皆稱中國官名進陷横貴龔藤<lb/>
　梧封康端州惟封州守臣曹覲康州守臣趙師旦監<lb/>
　押馬貴戰死諸州守臣張仲李植江滋丁寳臣等並<lb/>
　遁<lb/>
　覲修古兄子也修古無子以覲為後覲死録其子且<lb/>
　以其弟現為建安簿官滿修古妻又乞别養凡三注<lb/>
<pb n="KR2b0025_WYG_014-31a"/>
　現建州官<lb/>
　慶厯間蠻嘗入冦知邕州盧革移書安撫使杜杞言<lb/>
　嶺外小郡地里相近者可量合併之使緩急冦至可<lb/>
　以共禦<lb/>
圍廣州<lb/>
　前二日有告急者知州仲簡以為妄囚之下令曰有<lb/>
　言賊至者斬以故民不為備及賊至乃令民入城民<lb/>
　爭以金貝遺閽者求先入踐死者甚衆餘皆附賊賊<lb/>
<pb n="KR2b0025_WYG_014-31b"/>
　勢益張廣惠等州提舉捉賊武日宣惠州巡檢魏成<lb/>
　憲邀擊於城下並死之<lb/>
范仲淹薨<lb/>
　仲淹内剛外和為政忠厚所至有恩邠慶二州之民<lb/>
　皆畫像立生祠其卒也哭之如父諡文正上篆其碑<lb/>
　首曰褒賢<lb/>
　初羣盗剽刦淮南將過髙郵知軍晁仲約諭富民出<lb/>
　金帛具牛酒徃迎之盗悦徑去不為暴事聞富弼議<lb/>
<pb n="KR2b0025_WYG_014-32a"/>
　誅仲約以正法仲淹欲宥之爭於上前上卒從仲淹<lb/>
　言既而弼愠甚謂仲淹曰方今患法不舉法舉而多<lb/>
　方沮之何以整衆仲淹密告之曰祖宗以來未嘗輕<lb/>
　殺臣下夫輕道人主以誅殺它日手滑雖吾軰亦未<lb/>
　敢自保也弼終不謂然其後兩人相繼出使弼還自<lb/>
　河北至國門不許入未測上意比夜傍徨不能寐遶<lb/>
　床歎曰范六丈聖人也<lb/>
六月以狄青為樞密副使<lb/>
<pb n="KR2b0025_WYG_014-32b"/>
　中丞王舉正言青出兵伍為執政本朝所無恐四方<lb/>
　輕朝廷左司諫賈黯亦言國初武臣有忠勳者不可<lb/>
　勝數然未聞以卒伍登帷幄者今不可有五四夷聞<lb/>
　之有輕中國心一也小人無知翕然向之撼揺人心<lb/>
　二也大臣將恥與為伍三也不守祖宗成規而自比<lb/>
　五季亂政四也青雖才勇未聞有破敵功失駕馭之<lb/>
　術五也皆不能奪<lb/>
秋七月智髙遁<lb/>
<pb n="KR2b0025_WYG_014-33a"/>
　初魏瓘知廣州築城鑿井蓄水作大弩為守備至是<lb/>
　智髙為雲梯土山攻城甚急又斷流水而地堅井飲<lb/>
　不竭弩發輒中中輒洞潰智髙力屈時知英州蘇緘<lb/>
　募壯勇數千人赴難屯邉渡村扼其歸路得黄師宓<lb/>
　父縳之以徇又畨禺縣令蕭注亦募土丁及海上强<lb/>
　壯三千餘人與智髙衆格鬭焚其戰艦即日發縣門<lb/>
　援兵及民持牛酒芻糧相繼入城城中始有生意時<lb/>
　轉運使王罕方徃潮州議鹽事知廣州仲簡募人置<lb/>
<pb n="KR2b0025_WYG_014-33b"/>
　書足間間要罕罕得書即亟歸行至惠州州之惡<lb/>
　少乘人不寧相率為盗田里驚擾罕入城鎮撫及郊<lb/>
　遮罕求救䕶者數千人罕慰諭之曰己召兵行至矣<lb/>
　然其實未知䇿所出也乃思其父嘗言遇事有疑當<lb/>
　謀諸老者老者未必智過人但渉世乆故也乃遣左<lb/>
　右擇父老可與語者得數十人召問之父老曰某屬<lb/>
　各有佃客少者數家多者數十家欲隨鄉村自召集<lb/>
　家有兵器者願授之使相保聚罕曰有佃客者計如<lb/>
<pb n="KR2b0025_WYG_014-34a"/>
　是得矣無佃客奈何吾有以處此矣時罕所至村有<lb/>
　耆長三人人有壯丁五七至十人𨽻之乃召耆長令<lb/>
　發田民增壯丁人各二百又召尉亦令發里民增弓<lb/>
　手二千已時下令約申時而集有榜募有才伎方略<lb/>
　者皆聴自効許有功大者賞以官次者賞以金帛頃<lb/>
　之得數千人閲試可用尤善者以為大甲頭次者以<lb/>
　為小甲頭約使領衆而耆長所發乆之無至者時有<lb/>
　一婦人訴僕夫奪其釵珥且汚辱之罕斬以徇曰此<lb/>
<pb n="KR2b0025_WYG_014-34b"/>
　耆長發為壯丁不肯行者又得剽掠者十八人皆斬<lb/>
　之徇如初於是民相傳竦動至申時耆長三人得壯<lb/>
　丁六百尉得弩手二千皆集罕使十人為小甲置小<lb/>
　甲頭百人為大甲置大甲頭及副主之取庫絹染緋<lb/>
　為大小旗幟授之得牛羊數千令戸出湯割革為盾<lb/>
　形柔之湯中每革削竹籖十六夾穿之以木為鼻使<lb/>
　持以自蔽又斬枯竹數千銛其首使持以為兵得公<lb/>
　私弓矢刀槍皆以授民約令備守田里遂安因檄告<lb/>
<pb n="KR2b0025_WYG_014-35a"/>
　境内及傍州縣皆准此行之數日衆大集威望遂振<lb/>
　州之惡少年皆已𨽻行伍不得復動外之他盗亦不<lb/>
　敢發罕於其間選鋭士得三千人又選鋭卒魁梧有<lb/>
　材伎者得數十人以舟百四十艘載之建旗幟作樂<lb/>
　順流趨廣州未至從卒有進言者曰廣之南門去水<lb/>
　尚百餘歩賊兵在旁如吾衆趨門賊若來搏之必亂<lb/>
　矣於是使士皆登岸斬木為鹿角得數千既至使從<lb/>
　卒魁梧有材技者先以鹿角登岸上屬於南門湏臾<lb/>
<pb n="KR2b0025_WYG_014-35b"/>
　積之髙數尺智髙建黄蓋擁衆臨觀相去二三十歩<lb/>
　間見已設鹿角遂不犯罕徐勤兵作樂開南門以入<lb/>
　於是蔬薪食物始通人心稍安益修守備智髙知不<lb/>
　可拔凡圍五十七日始觧去自清逺濟江擁婦女作<lb/>
　樂而行攻賀州不克張忠楊逵李貴邀擊之于白舊<lb/>
　路口龍岫峒並死之陷昭州鈐轄李正隆死焉又襲<lb/>
　殺蔣偕於太平埸<lb/>
八月以孫沔為廣南安撫使内侍石全彬副之<lb/>
<pb n="KR2b0025_WYG_014-36a"/>
　初以沔知秦州入見上以秦事勉之對曰臣雖老然<lb/>
　秦州不足煩聖慮陛下當以嶺南為憂也臣觀賊勢<lb/>
　方張官軍朝夕當有敗奏既而張忠等敗聞上聞南<lb/>
　事誠如沔料時己命余靖經制廣東西盜賊乃除沔<lb/>
　湖南江西安撫使沔以南方兵連為賊所破氣懾不<lb/>
　可用請益發騎兵且增選偏禆二十人求武庫精甲<lb/>
　五千參政梁適折沔曰毋張皇沔曰前日惟無備故<lb/>
　至此今指期滅賊非可以邀倖勝乃欲示鎮静耶夫<lb/>
<pb n="KR2b0025_WYG_014-36b"/>
　實備不至而貎為鎮靜危亡之道也居二日促行才<lb/>
　與兵七百沔憂賊度嶺而北乃檄湖南江西曰大兵<lb/>
　且至其繕治營壘多具燕犒賊疑不敢復侵沔行至<lb/>
　鼎州復有詔加廣南東西路安撫使<lb/>
九月命狄青討智髙<lb/>
　上己命孫沔余靖而猶以為憂於是青上表請行青<lb/>
　入對自言臣起行伍非戰無以報國願得蕃落數百<lb/>
　騎益以禁兵羈賊首致闕下上壯其言遂除青宣徽<lb/>
<pb n="KR2b0025_WYG_014-37a"/>
　南院使宣撫荆湖經制廣南賊盗事入内都知任守<lb/>
　忠為之副知諫院李廣言唐失其政以宦者觀軍容<lb/>
　致主將掣肘是不足法遂罷守忠青以賊便於乘髙<lb/>
　履險歩兵力不能抗故每戰必敗願得西邉蕃落兵<lb/>
　自從或謂南方非騎兵所宜髙若訥言蕃落善射耐<lb/>
　艱苦上下山如平地當瘴未發時疾馳破之必勝之<lb/>
　道也青卒用騎兵破賊<lb/>
冬十月智髙陷賔州<lb/>
<pb n="KR2b0025_WYG_014-37b"/>
　守臣程東美遁<lb/>
復入邕州<lb/>
　守臣宋克隆遁<lb/>
廣西分三路<lb/>
　置宜容邕三州安撫都監樞密副使王堯臣請析廣<lb/>
　西宜容邕州為三路以融柳象𨽻宜州白髙賓雷觀<lb/>
　鬱林化滕梧龔瓊𨽻容州欽賔亷横潯貴𨽻邕州遇<lb/>
　蠻入冦三路會支郡兵經略安撫居桂州以統制焉<lb/>
<pb n="KR2b0025_WYG_014-38a"/>
　亦益募澄海忠敢土軍分屯全永道三州米以餉之<lb/>
　罷遣北兵逺戍詔狄青審議青以為便遂行之<lb/>
十一月壬寅朔日有食之<lb/>
十二月録唐顔真卿後<lb/>
癸巳皇祐五年春正月詔止交趾援兵<lb/>
　從狄青之請也初交趾請出兵助討智髙余靖以便<lb/>
　宜許而請於朝狄青奏曰假兵於外以除内冦非我<lb/>
　利也以一智髙横踐二廣力不能制乃假蠻夷兵蠻<lb/>
<pb n="KR2b0025_WYG_014-38b"/>
　夷貪得無義因而啟亂何以禦之願罷交趾助兵上<lb/>
　從之<lb/>
丁度薨臨其喪<lb/>
　時為參知政事是日旬休上趣駕臨奠度性純質居<lb/>
　一室十餘年無姬侍一日召諸子謂曰王旦為相十<lb/>
　五年其子猶為布衣汝曹宜自力吾不復有請矣後<lb/>
　諡曰文穆<lb/>
會靈觀災　狄青敗智髙於邕州<lb/>
<pb n="KR2b0025_WYG_014-39a"/>
　先是命廣西鈐轄陳曙擊智髙於金城驛曙素無威<lb/>
　令既遇賊士卒猶聚博營中乃倉卒被甲以前遂致<lb/>
　覆軍王承吉等並死之狄青合孫沔余靖之兵自桂<lb/>
　州次賔州青以張忠蔣偕皆輕敵取死軍聲大沮前<lb/>
　戒諸將無得妄與賊鬭聴吾所為曙恐青獨有功乘<lb/>
　青未至以歩卒八千犯賊潰於崑崙關其下殿直袁<lb/>
　用等皆遁青曰令之不齊兵所以敗晨會諸將堂上<lb/>
　揖曙起并召用等三十二人按所以敗亡狀驅出軍<lb/>
<pb n="KR2b0025_WYG_014-39b"/>
　門斬之沔靖相顧愕然靖嘗迫曙出戰因離席而拜<lb/>
　曰曙失律亦靖節制之罪青曰舎人文臣軍旅之責<lb/>
　非所任也諸將皆股栗青頓申令軍中休十日賊覘<lb/>
　者還以為軍未即進或説智髙曰騎兵利平地宜遣<lb/>
　兵守崑崙勿使度險俟官軍疲而食盡擊之無不勝<lb/>
　智髙驟勝而輕官軍不用其言明日整軍青將前陣<lb/>
　沔將次陣靖將後陣以一晝夜絕崑崙關出賊不意<lb/>
　陣歸仁鋪智髙悉衆列陣以拒官軍使驍勇執大標<lb/>
<pb n="KR2b0025_WYG_014-40a"/>
　槍衣絳衣望之若火而羸弱在後青陣少却先鋒將<lb/>
　孫節死之賊氣鋭甚沔等懼失色時青匿蕃落騎兵<lb/>
　在後前鋒將楊遂出挑戰殺十數人青登高自執<lb/>
　五色旗麾騎兵張左右翼從後出夾攻左者右右者<lb/>
　左已而左者復左右者復右禆將張玉率騎兵出陣<lb/>
　前而横貫其壘賊大潰會日暮智髙復趨邕官軍追<lb/>
　五十里斬數千級獲偽官黄師宓以下五十七人先<lb/>
　是青誓曰不待令而舉者斬右軍將賈逵恐賊先據<lb/>
<pb n="KR2b0025_WYG_014-40b"/>
　髙乃引軍趨山賊至逵擁衆而下擊斷其陣賊既潰<lb/>
　詣帳下請罪青拊其背曰違令而勝權也尚何罪智<lb/>
　髙夜焚城遁由合江口入大理國遲明青按兵入城<lb/>
　梟師宓等首城下收金帛馬牛以鉅萬計斂屍五千<lb/>
　築為京觀時有賊屍衣金龍衣衆以為智髙已死欲<lb/>
　以上聞青曰安知非詐乎寧失智髙不敢以誣朝廷<lb/>
　貪功也時瘴霧昏塞或謂賊毒水上流飲者多死青<lb/>
　甚憂之一日有泉湧砦下汲之甘衆遂以濟謠言農<lb/>
<pb n="KR2b0025_WYG_014-41a"/>
　家種糴家收至是符之智髙暴殘一方凡一年吏民<lb/>
　不勝其毒捷奏至上喜謂龎籍曰青破賊皆卿執議<lb/>
　之力<lb/>
　智髙母阿儂氏弟智光子繼宗繼隆檻至京師後智<lb/>
　髙死於大理國函首至乃悉棄市<lb/>
以宋祁知定州<lb/>
　祁前在成德軍請弛河東陜西馬禁蕃落民間自相<lb/>
　買賣民養馬勿升户等居三月徙定州又上言天下<lb/>
<pb n="KR2b0025_WYG_014-41b"/>
　根本在河北河北根本在鎮定以其扼敵衝為國門<lb/>
　户又曰欲兵之强莫如多榖與財欲士訓練莫如擇<lb/>
　將欲人樂鬭莫如賞重而罰嚴欲敵顧望莫敢前莫<lb/>
　如使鎮重而定强又曰天下乆平馬益少臣請多用<lb/>
　歩軍臣料朝廷與敵相攻必不深入窮追驅而去之<lb/>
　及境則止然則不待馬而歩可用矣臣請損馬而益<lb/>
　歩故馬少則騎精歩多則鬭健我能用歩所長雖契<lb/>
　丹多馬無所用之又曰夫鎮定一體也自先帝以來<lb/>
<pb n="KR2b0025_WYG_014-42a"/>
　為一道帥專而兵不分故定揕其胸則鎮犄其脅勢自<lb/>
　然耳今判而為二其顯顯有害者北塞山川要險之<lb/>
　地裂而有之平時號令文移不能一敵脱叩營壘則<lb/>
　彼此不相謀誰肯任責耶臣請合鎮定為一路願以<lb/>
　將相大臣領之無事時以鎮為治所有事則遷治定<lb/>
　指授諸將權一而責有歸士無茍且之意䇿之上也<lb/>
　又曰河東馬强士習善馳突與鎮定若表裏然東下<lb/>
　井陘不百里入鎮定矣敵若深入以河東健馬佐鎮<lb/>
<pb n="KR2b0025_WYG_014-42b"/>
　定兵掩其惰若歸者萬出萬全此一竒也又上禦戎<lb/>
　七論<lb/>
二月復以狄青為樞密副使兼宣徽南院使<lb/>
　上欲擢青為樞密使同平章事龎籍曰昔曹彬平江<lb/>
　南太祖只賜錢二十萬緡而已青雖有功未若彬之<lb/>
　大若賞以此官富貴極矣異日更立功將何官以賞<lb/>
　之乃有是命仍賜第及優進其諸子諮詠等官<lb/>
三月親試舉人<lb/>
<pb n="KR2b0025_WYG_014-43a"/>
　賜鄭獬以下及諸科九百餘人及第出身有差<lb/>
奉三聖像如滁并澶州<lb/>
　安奉太祖太宗真宗御容於三州神御殿<lb/>
集禧觀成<lb/>
　即會靈觀也因火更作至是成遂改今名<lb/>
夏五月髙若訥罷以狄青為樞密使<lb/>
　時凡内降恩髙若訥多覆奏不行入内都知王守忠<lb/>
　欲得節度使若訥固執以為不可又欲直留後若訥<lb/>
<pb n="KR2b0025_WYG_014-43b"/>
　持之若訥畏惕少過而前騶毆路人至死御史奏彈<lb/>
　之議者方以為青賞薄而内侍石全斌又為青訟功<lb/>
　於中乃罷若訥而遷青中丞王舉正力爭不能奪故<lb/>
　事罷樞密使降麻及若訥罷但舎人草制遂為例<lb/>
孫忭御史中丞<lb/>
　忭性篤厚寡言質畧無威儀雖乆處顯要循循無所<lb/>
　建明及制下諫官韓絳論奏忭非糾繩才不可任風<lb/>
　憲忭即手疏曰臣觀方今士人趨進者多亷退者少<lb/>
<pb n="KR2b0025_WYG_014-44a"/>
　以善求事為精神以能訐人為風采捷給若嗇夫者<lb/>
　謂之有議論刻深若酷吏者謂之有政事諫官所謂<lb/>
　才者毋乃謂是乎若然臣誠不能也上察其言趣令<lb/>
　視事且命知審官院忭辭以任言事不當兼事局乃止<lb/>
求直言<lb/>
　待制以下許請對許奏封事<lb/>
秋七月作鎮國神寳<lb/>
　奉宸庫有良玉上不欲以為服玩詔天子有八璽乃<lb/>
<pb n="KR2b0025_WYG_014-44b"/>
　命參知政事梁適撰名曰鎮國神寳而刻之<lb/>
閏月定内侍員<lb/>
　内侍供奉官至黄門以一百八十人為額<lb/>
龎籍罷<lb/>
　出知鄆州以言者論其黨庇親戚堂吏受賂也<lb/>
以陳執中梁適為平章事　八月䇿制科武舉<lb/>
　趙彦若所對疏濶罷之先是制舉就秘閣試者凡十<lb/>
　八人有司獨取彦若於是又被黜去議者謂宰相陳<lb/>
<pb n="KR2b0025_WYG_014-45a"/>
　執中不由科第以進故隂諷有司專抑儒士非彦若<lb/>
　寔不能也<lb/>
　武舉五十一人授官有差前詔罷武舉今所擢皆秘<lb/>
　閣舊經試者云<lb/>
以唐介為御史中丞<lb/>
　是後介入對上褒諭曰聞卿守節自被謫未嘗以私<lb/>
　書至京師介頓首謝卒無一言以自明介貶斥不二<lb/>
　嵗復召議者言天子優容言事之臣自古未有也<lb/>
<pb n="KR2b0025_WYG_014-45b"/>
冬十一月丙申朔日有食之<lb/>
　龍圖閣直學士知耀州趙師民上疏曰近太陽蝕於<lb/>
　正朔此是天意欲以感動聖心臣非瞽史不知天道<lb/>
　但率愚意言之其月在亥亥為水水為正隂其日在<lb/>
　丙丙為火火為正陽月侵日隂侵陽下蔽上之象也<lb/>
　今聖心慈仁恭儉動循典禮自非下蒙上邪撓正使<lb/>
　主恩不下究而誰之咎欲望陛下咨心膂之臣洎耳<lb/>
　目之官其忠而純者與之遴簡内外百執州縣牧宰<lb/>
<pb n="KR2b0025_WYG_014-46a"/>
　使主恩下究而不為羣邪所蔽則億兆之幸也<lb/>
　時著作佐郎劉義叟見日蝕心又胡瑗鑄鍾弇而直<lb/>
　聲鬱而不發及陕西鑄大錢乃曰此所謂害金再興<lb/>
　與周景王同占上其惑腹心之疾又月入太微義叟<lb/>
　曰後宫將有喪乎<lb/>
觧唐介言職<lb/>
　介數論事因言於上曰臣繼今言不行必將固爭爭<lb/>
　之急或更坐黜是臣重累陛下願聽觧言職許之改<lb/>
<pb n="KR2b0025_WYG_014-46b"/>
　直集賢院欲以安全之也<lb/>
旱蝗<lb/>
　時左司諫賈黯言水旱之災雖堯湯所不能免臣讀<lb/>
　隋史見所立社倉取之以時藏之於民下足備凶災<lb/>
　而上實無所利願傚隋制立法乃下其説司農寺復<lb/>
　下諸路度可否其以為可行者纔四路餘或謂賦税<lb/>
　之外兩重供輸或謂恐招盜賊或謂已有常平足以<lb/>
　贍給或謂置倉煩擾於是黯復奏諸路所陳類皆妄<lb/>
<pb n="KR2b0025_WYG_014-47a"/>
　議若謂賦税外兩重供輸則法意乃教民儲積以備<lb/>
　水旱官非自利若謂恐招盗賊則盗賊利在輕貨不<lb/>
　在粟麥若謂已有常平則常平之設蓋所以平穀價<lb/>
　使無甚貴甚賤之傷又今國用頗乏所蓄不厚近歲<lb/>
　非無常平小有水旱輒流離餓殍則是常平果不足<lb/>
　以賑救也若謂置倉斂財煩擾則義倉之設本為百<lb/>
　姓宜無所憚况今州縣治郵傳驛舎皆斂於民豈於<lb/>
　義倉獨畏煩擾人情可與樂成不可與謀始如臣言<lb/>
<pb n="KR2b0025_WYG_014-47b"/>
　可采願斷而行之然牽於衆論卒不果行<lb/>
十一月己巳郊三聖並侑<lb/>
　先是有詔自今南郊三聖並侑<lb/>
十二月禁轉運進羡餘<lb/>
　有增盈者留為本路移用先是嘗命李中師為淮南<lb/>
　轉運使中師入辭上謂曰比聞諸路轉運使多獻羡<lb/>
　餘以希進然遇災傷不免暴取於民此朕所不取也<lb/>
　其戒之<lb/>
<pb n="KR2b0025_WYG_014-48a"/>
以呉中復為監察御史<lb/>
　用中丞孫忭所薦也忭未始識其面或問之忭曰昔<lb/>
　人恥為呈身御史今豈薦識面臺郎耶<lb/>
　<lb/>
　<lb/>
　<lb/>
　<lb/>
　<lb/>
<pb n="KR2b0025_WYG_014-48b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻十四<lb/>
</p>
<p>
</p>
  </div>
<div>
                <head>九朝編年備要巻十五</head>
    <p>
<pb n="KR2b0025_WYG_015-1a"/>
欽定四庫全書<lb/>
　九朝編年備要巻十五　　　宋　陳均　撰<lb/>
仁宗皇帝<hi>起申午至和元年止戊戍嘉祐三年</hi>
甲午至和元年春正月京師大疫<lb/>
　出犀角和藥以療民其一通天犀也内侍李舜卿請<lb/>
　留供服御上曰朕豈貴異物而賤百姓哉立命碎之<lb/>
追册貴妃張氏為温成皇后<lb/>
　初妃既受封冊寵愛日甚出入車御華楚頗侵並后<lb/>
<pb n="KR2b0025_WYG_015-1b"/>
　飾嘗議用紅繖增兵衞數有司以一品青蓋奏兵衞<lb/>
　凖常儀上守法度事無大小悉付外廷議凡宫禁干<lb/>
　請雖己賜可或輒中卻妃嬖幸少比然終不得紊政<lb/>
　及薨上悲悼不已謂左右曰昔者殿廬徼衞卒夜入<lb/>
　宫妃挺身從别寢來衞又朕嘗禱雨宫中妃刺臂血<lb/>
　書祝辭外皆不得聞宜有以追賁之入内押班石全<lb/>
　彬探上意請用后禮於皇儀殿治喪諸宦官皆以為<lb/>
　可入内都知張惟吉獨言此事須翌日問宰相既而<lb/>
<pb n="KR2b0025_WYG_015-2a"/>
　判太常寺翰林學士承㫖王拱辰知制誥王洙等皆<lb/>
　附全彬議宰相陳執中不能止遂詔近臣宗室皆入<lb/>
　奠於皇儀殿移班慰上於殿東楹特輟視朝七日命<lb/>
　參知政事劉沆為監䕶使全彬及勾當御藥院劉保<lb/>
　信為監䕶都監凡䘮禮皆全彬與沆合謀處置而洙<lb/>
　等奏行之初有司請用荆王故事輟視朝五日或欲<lb/>
　更增日聽上裁乃增至七日殿中侍御史李景初言<lb/>
　貴妃一品當輟朝三日禮官希㫖使恩禮過於荆王<lb/>
<pb n="KR2b0025_WYG_015-2b"/>
　不可以示天下御史中丞孫抃上三奏請罷追冊不<lb/>
　報<lb/>
　初賜諡曰恭德樞密副使孫沔言太宗四后皆諡曰<lb/>
　德從廟諡也今恭德之諡其法何從且張郭二后不<lb/>
　聞有諡此雖禮官之失實貽譏於天下遂改今諡先<lb/>
　是詔沔讀哀冊沔奏章穆皇后喪比葬行事皆兩制<lb/>
　官今反詔二府大臣行事不可於是執冊立上前陳<lb/>
　故事且曰以臣孫沔讀冊則可以樞密使讀冊則不<lb/>
<pb n="KR2b0025_WYG_015-3a"/>
　可置冊而退陳執中取而讀之後議立忌沔又極陳<lb/>
　不可直集殿劉敞亦言太祖以來孝惠孝章淑德章<lb/>
　懷后廟四室陛下之妣也猶不立忌豈可以私昵而<lb/>
　變古越禮乎吕景初亦力爭乃罷立忌<lb/>
　抃及侍御史毋湜殿中侍御史俞希孟皆求補外知<lb/>
　雜事郭申錫請長告並以言不用故也沔數言追冊<lb/>
　温成於禮不可且曰皆由佞臣賛兹過舉陳執中等<lb/>
　甚衘之沔不自安力求解職㝷出知杭州<lb/>
<pb n="KR2b0025_WYG_015-3b"/>
内侍王守忠加留後<lb/>
　故事宦官未有真留後者上以守忠服勞乆欲予之<lb/>
　以樞密使髙若訥力辭不可而止及是疾亟求為節<lb/>
　度使梁適引故事云宦官無除真刺史者况節度使<lb/>
　乎中丞孫抃亦力爭乃止加武信軍留後言官方論<lb/>
　列翌日守忠卒守忠謹愿詳密故眷遇最厚<lb/>
三月王貽永罷以王德用為樞密使<lb/>
　本朝外姻未有輔政者貽永在樞府十五年性清謹<lb/>
<pb n="KR2b0025_WYG_015-4a"/>
　逺權利歸第則杜門謝客迄無過失<lb/>
　德用雖致仕乾元節預班庭契丹使語譯者曰黑王<lb/>
　相公乃復起耶上聞之起德用判鄭州至是復用之<lb/>
　初孔道輔死或謂德用曰孔道輔害公者今死矣德<lb/>
　用曰中丞以其言職豈害某哉朝廷亡一忠臣可惜<lb/>
　也<lb/>
　德用在邉時上嘗遣使問邉事德用曰咸平景德中<lb/>
　賜諸將陣圖人皆死守戰法緩急不相救以致屢敗<lb/>
<pb n="KR2b0025_WYG_015-4b"/>
　臣願不以陣圖賜諸將使得應變出竒自立異效上然<lb/>
　之又嘗言兵法使士知畏愛怯者勇勇者不驕以吾<lb/>
　可勝因敵而勝之豈多言哉<lb/>
詔改元<lb/>
　以四月為始司天監言四月朔日食故也易服避殿<lb/>
　减膳<lb/>
夏四月甲午朔日有食之用牲於社<lb/>
　是日雷雨至申時見所食九分之餘宰相率百官以<lb/>
<pb n="KR2b0025_WYG_015-5a"/>
　日食不及算分拜表稱賀<lb/>
祥源觀災<lb/>
　御史呉中復對於延和殿上曰比來上封事者多言隂<lb/>
　陽未和由大樂未定且樂之不和於古乆矣朕謂水<lb/>
　旱之來繫時政得失非樂所召<lb/>
　去歲之郊祀也以三聖並享至是旱學士胡宿言五<lb/>
　行火禮也去歲火而今又旱其郊祀并配之失也即<lb/>
　建言配非古宜用迭配如初<lb/>
<pb n="KR2b0025_WYG_015-5b"/>
秋七月梁適罷<lb/>
　先是將以梁適為温成皇后園陵使適以為不可及<lb/>
　奏國朝以來妃嬪葬佛寺别園遂定葬奉寺由是與<lb/>
　陳執中不合御史馬遵等彈適貪黷怙權其所除授<lb/>
　多縁賄賂親黨不宜乆居重位上未聴御史吴中復<lb/>
　又彈適奸邪上曰馬遵亦有疏且言唐室天寳後治<lb/>
　亂分何也中復對曰明皇初任姚崇宋璟張九齡為<lb/>
　相遂致太平天寳而後相李林甫牛仙客楊國忠因<lb/>
<pb n="KR2b0025_WYG_015-6a"/>
　而大壊治亂於此分矣雖威福在於人主要之治亂<lb/>
　在所任之臣上曰朕每進用大臣未嘗不采天下公<lb/>
　議然知人亦未易也至是中丞孫抃又以為言罷知<lb/>
　鄧州<lb/>
解馬遵等臺職<lb/>
　時並為御史遵知宣州㝷改京東轉運吕景初呉中<lb/>
　復並通判改知衢池二州梁適之得政也中官有力<lb/>
　焉及遵等於上前極陳其過上左右或言御史捃拾<lb/>
<pb n="KR2b0025_WYG_015-6b"/>
　宰相自今誰敢當其任者適既罷左右欲并遵等去<lb/>
　之遵對彈適多私又言適與劉宗孟連姻而宗孟與<lb/>
　富人共商販下開封府劾治所言不實皆坐貶知制<lb/>
　誥蔡襄以皆無罪封還詞頭不草制改付他舎人亦<lb/>
　莫敢當者遂用熟狀降敕中丞孫抃累疏爭之翰林<lb/>
　學士胡宿因召對亦乞留遵等退又上書皆不報越<lb/>
　明年知制誥劉敞上言故事遷降官皆有誥命前年<lb/>
　因事黜御史吴中復蔡襄當草制封還詞頭執政恥<lb/>
<pb n="KR2b0025_WYG_015-7a"/>
　為所沮且單用敕牒因循習熟遂成乆例今後除命<lb/>
　合用誥辭者乞遵故事<lb/>
八月以賈黯判流内銓<lb/>
　時承平日乆百官職業皆有常憲樂於因循而銓衡<lb/>
　徒文書備具而已黯始欲以風義整救其弊益州推<lb/>
　官桑澤在蜀三年不知其父死後代還舉者甚多應<lb/>
　格當遷方投牒自陳人皆知其當喪父豈肯為作文<lb/>
　書澤知不可乃去發喪制服以不得家問為解澤既<lb/>
<pb n="KR2b0025_WYG_015-7b"/>
　除喪求磨勘黯謂澤三年不與其父通問亦有人子<lb/>
　之愛於其親乎使澤非匿喪猶為不孝也言之於朝<lb/>
　澤坐廢歸田里不齒終身晉州推官李亢初以入錢<lb/>
　得官己而有私罪黙自引去匿所得官以白衣應鄉<lb/>
　舉及第積十嵗當磨勘乃自首言其初事黯以為此<lb/>
　律所謂罔冐也奏罷之奪其勞考<lb/>
以劉沆同平章事<lb/>
　前一夕召當宿學士楊偉草麻不至更自外召趙概<lb/>
<pb n="KR2b0025_WYG_015-8a"/>
　草之乃詔自今當宿學士以故請告者令其以次逓<lb/>
　宿<lb/>
命修起居注官侍經筵<lb/>
　從知制誥賈黯之請也舊邇英延義二閣講讀官自<lb/>
　有記注至是乃罷焉仍詔命賜坐於御榻西南越明<lb/>
　年春修注石揚休言恐上時有宣諭咨訪而坐逺不<lb/>
　悉聞因令立侍云<lb/>
九月以吕臻王洙為翰林學士<lb/>
<pb n="KR2b0025_WYG_015-8b"/>
　故事翰林學士六員時楊察趙概楊偉胡宿歐陽修<lb/>
　己五員於是察加承㫖臻及洙并除洙乃員外擢蓋<lb/>
　附會温成事宰相陳執中劉沆喜其助己也<lb/>
　時洙講周禮上令畵禮器圖至是上之<lb/>
　明年春臻以上疏論陳執中出知徐州賜燕資善堂<lb/>
　仍詔自今由經筵出者亦如例<lb/>
以劉沆為温成皇后園陵監䕶使<lb/>
　中丞孫抃御史范師道毋湜言宰相不當為贈后典<lb/>
<pb n="KR2b0025_WYG_015-9a"/>
　葬不報又議為后建陵立廟抃率官屬言非禮因相<lb/>
　與請對爭不能得抃伏地不起上為改容遣之<lb/>
冬十月葬温成皇后<lb/>
　知諫院范鎮言太常議温成皇后葬禮前謂之温成<lb/>
　園後謂之園陵宰相劉沆前為監䕶使後為園陵使<lb/>
　如問此議皆由禮官前日是則今日非今日是則前<lb/>
　日非必有一非於此矣夫禮典素定而議論如此古<lb/>
　者法吏舞文今世禮官舞禮乞下臣章問前後異同<lb/>
<pb n="KR2b0025_WYG_015-9b"/>
　狀以正中外之惑<lb/>
定州郡選人奔喪令　十一月呉充鞠真卿罷<lb/>
　充時同判禮院鞠為太祝先是議温成皇后園廟事<lb/>
　學士判太常寺王洙令吏以印紙行文書不關僚屬<lb/>
　充真卿即移開封府治吏罪而知府蔡襄不受充等<lb/>
　持之不置會臺諫亦論其事朝廷疑充等諷之故出<lb/>
　充知髙郵軍真卿知淮陽軍御史趙抃及諫官范鎮<lb/>
　皆言充等無狀不報時諫官爭言充及真卿不當補<lb/>
<pb n="KR2b0025_WYG_015-10a"/>
　外直集賢院馮京最後上疏言愈切宰相劉沆怒請<lb/>
　出京濠州上曰京何罪然猶落修起居注臺諫又爭<lb/>
　言京不當奪職請復之不報<lb/>
　知制誥劉敞言臣昨聞呉充出守馮京落職將謂其<lb/>
　人所行實有過當所言實有不可是以觸忤聖意不<lb/>
　䝉矜恕及於延和殿奏事面奉宣諭充乃舉職京意<lb/>
　亦無他中書惡其太直不與含容臣竊驚駭不覺憤<lb/>
　咽前古以來惟有人主不能容受直言或致竄謫臣<lb/>
<pb n="KR2b0025_WYG_015-10b"/>
　下今陛下慈聖好諫寛大如此不知中書何故不務<lb/>
　將順聖德之美須要排逐言者又言臣前論呉充馮<lb/>
　京謫官面䝉聖諭本末臣即言若如此則是大臣蔽<lb/>
　君之明專君之權而擅作威福也必恐感動隂陽有<lb/>
　地震日蝕風霧之異今臣竊聞鎮戎軍地震一夕三<lb/>
　發去臣所言五日之内耳又京師雪後昏霧累日復<lb/>
　多風埃太陽黄濁此皆變異之可戒懼者也臣所以<lb/>
　先知必然者按五行志云臣事雖正專之必震况其<lb/>
<pb n="KR2b0025_WYG_015-11a"/>
　不正乎又尚書洪範䝉恒風若而京房易傳臣之蔽<lb/>
　君則䝉氣起臣以此數者合之故知必有異也<lb/>
加内侍石全彬劉保信官<lb/>
　全彬加觀察使保信西染院使並以兼䕶温成皇后<lb/>
　園陵故也范鎮言章獻章懿章惠三太后之葬推恩<lb/>
　皆無此比乞遣還告不報後數日又遣全彬入内副<lb/>
　都知劉敞以為濫賞數遷封明年三月卒遷之<lb/>
　敞為人磊落明白博記問為文章尤敏贍在西掖時<lb/>
<pb n="KR2b0025_WYG_015-11b"/>
　一日追封皇子公主九人敞將下直立馬却坐一掃<lb/>
　九制各得其體遇事多所建明好譏議執政惡之故<lb/>
　知制誥七年不遷慶歴間學者多守注疏敞為七經<lb/>
　小傳始異諸傳之説後王安石修經議蓋本於敞<lb/>
乙未至和二年春正月晏殊薨<lb/>
　諡曰元憲殊雖早貴而奉養清儉善於知人如范仲<lb/>
　淹孔道輔皆出其門而富弼楊察乃其壻也上篆其<lb/>
　碑首曰舊學<lb/>
<pb n="KR2b0025_WYG_015-12a"/>
郭固上車戰法<lb/>
　固為汾州推官嘗造戰車知并州韓琦曰此馬燧法<lb/>
　也令賫詣闕既試之除衛尉丞<lb/>
三月孔宗愿封衍聖公<lb/>
　孔子四十八代孫也初襲封文宣公太常博士祖無<lb/>
　擇言孔子後在漢魏封褒成褒尊宗聖晉宋曰奉聖<lb/>
　後魏曰崇聖後周及隋唐封鄒國公唐初曰褒聖開<lb/>
　元中始諡孔子為文宣王封其後為文宣公不可以<lb/>
<pb n="KR2b0025_WYG_015-12b"/>
　祖諡而加諸後嗣乃詔改封而令世襲焉<lb/>
夏四月定差衙前法<lb/>
　罷里正衙前以貲産差排鄉戸衙前初州縣之役皆出<lb/>
　於民而有常數非民事則役廂兵詔令有大興作<lb/>
　然後調丁夫而役有輕重勞佚之不齊人有貧富强<lb/>
　弱之不一承平既乆奸偽滋生命官形勢占田無限<lb/>
　皆得服役衙前將吏得免里正戸長而應役之户困<lb/>
　於煩數至偽為劵售田於形勢之家假佃戸之名以<lb/>
<pb n="KR2b0025_WYG_015-13a"/>
　避徭役至是知并州韓琦言民苦於里正衙前至有<lb/>
　孀母改嫁親族分居或棄田與人以免上等或非命<lb/>
　求死以就单丁又每鄉被差疏密髙下不均富者休<lb/>
　息有餘貧者敗亡相繼請罷差里正衙前只差鄉戸<lb/>
　衙前令本縣於諸鄉中第一等選物力最髙者為之<lb/>
　於是下其議於京畿諸路相度皆以為便而知制誥韓<lb/>
　絳蔡襄亦極論江南福建里正衙前之弊絳請行鄉户<lb/>
　五則之法其法凡差諸州軍鄉戸衙前以産錢與物<lb/>
<pb n="KR2b0025_WYG_015-13b"/>
　戸從多至少置簿排定戸數分為五則其役之重輕<lb/>
　亦分等第焉假若第一等重役十處合用十人即排<lb/>
　定第一等一百戸若有第二等五處即排定第二等<lb/>
　五十户以備十次之役其里長更不差人襄請以産<lb/>
　錢多少定役輕重遂命絳及襄與三司㕘定絳等議<lb/>
　定乃共奏請凡奏鄉戸衙前以物力多少置簿排定<lb/>
　其里長更不差人遂更著法下三司頒焉民甚便之<lb/>
六月陳執中罷<lb/>
<pb n="KR2b0025_WYG_015-14a"/>
　出判亳州先是執中嬖妾張氏笞小婢出外舎死御<lb/>
　史趙抃列八事劾奏執中自此章十二上於是詔置<lb/>
　獄命糾察在京刑獄崔嶧按治之嶧以為執中自以<lb/>
　婢不恪笞之死非張氏殺之有詔勿推中丞孫抃與<lb/>
　其屬郭申錫毋湜范師道趙抃請合班論奏閣門言<lb/>
　有違近制詔令輪日入對抃等既入對極言執中過<lb/>
　惡請罷之退又交論之抃最後乞解憲職補外以避<lb/>
　執中朋黨中傷之禍於是得請始御史因執中殺婢<lb/>
<pb n="KR2b0025_WYG_015-14b"/>
　事欲擊之上未聴而諫官初無論列者御史并以為<lb/>
　言而抃攻范鎮尤力臺官皆助之鎮累奏乞與御史<lb/>
　辨不報及御史入對又言執中私其女子傷化不道<lb/>
　執中既罷上以諭鎮鎮復言朝廷置御史以防䜛慝<lb/>
　非使其為䜛慝也審如御史言則執中可誅如其不<lb/>
　然亦當誅御史并繳前五奏乞宣示執政相與廷辨<lb/>
　之上不報鎮由是與趙抃有隙先是鎮上言去冬多<lb/>
　南風今春多西北風乍寒乍熱欲雨不雨又有黑氣<lb/>
<pb n="KR2b0025_WYG_015-15a"/>
　蔽日此皆人事所感也黑氣蔽日者隂侵陽小人惑<lb/>
　君也欲雨不雨者政事不决也陳執中為相不病而<lb/>
　家居者百日矣陛下以御史之言决一婢死而欲退<lb/>
　宰相為是即乞速退執中以御史之言為非亦乞敇<lb/>
　執中起視事毋使天意乆不决也乍寒乍暑者賞罰<lb/>
　不當也鄧保吉不當為都知鄧宣言不當為押班王<lb/>
　全彬不當為觀察使是不當賞而賞冬而多南風春<lb/>
　而多西北風皆逆氣也恐陛下意慮有為小人所惑<lb/>
<pb n="KR2b0025_WYG_015-15b"/>
　而號令數變也陛下如欲應黑氣蔽日之變莫若逺<lb/>
　小人進君子如欲應乍寒乍暑之變莫若追還鄧保<lb/>
　吉等過恩而正大臣之罪如欲應欲雨不雨之變莫<lb/>
　若速定執中之進退以决中外之惑如欲應冬多南<lb/>
　風春多西北風之變莫若精其思慮而不數變號令<lb/>
　此皆古聖賢通天人之術非臣臆説職居言責之官<lb/>
　不得黙然<lb/>
　嘉祐四年議賜執中諡禮官韓維言執中為相後<lb/>
<pb n="KR2b0025_WYG_015-16a"/>
　宫之喪不能考正儀典使朝廷有非禮之舉又閨門之内<lb/>
　禮分不明請諡曰榮靈判太常寺孫抃等言執中為小<lb/>
　官以大本未立獨先羣議及在宰司公正方重有大<lb/>
　臣之風請諡曰恭判考功楊南仲又請諡恭襄詔諡曰<lb/>
　恭維累疏論列以為責難於君謂之恭臣之議執中<lb/>
　正以其不恭因乞罷禮官不報上又篆其碑曰褒忠<lb/>
以文彦博富弼同平章事<lb/>
　初除弼監修國史乃在舊相劉沆之上論者以為非<lb/>
<pb n="KR2b0025_WYG_015-16b"/>
　故事由學士承㫖楊察之誤㝷貼麻改沆監修國史<lb/>
　而弼為集賢班大學士彦博與弼並命是日宣制上<lb/>
　遣小黄門數軰覘於庭士大夫相慶得人後數日翰<lb/>
　林學士歐陽修奏事殿上上具以語修且曰古之求<lb/>
　相者或得於夢今朕用二相人情如此豈不賢於夢<lb/>
　卜哉修頓首稱賀<lb/>
　未幾知并州龎籍過京師入對上新相彦博及弼意<lb/>
　甚自得謂籍曰朕用二相何如籍曰二臣皆朝廷髙<lb/>
<pb n="KR2b0025_WYG_015-17a"/>
　選陛下拔用甚副天下望上曰誠如卿言文彦博猶<lb/>
　多私至於富弼萬口一詞皆曰賢相也籍曰文彦博<lb/>
　臣頃與之同在中書詳知其為人實無所私但惡之<lb/>
　者毁之耳况前者被謗而出今當愈畏謹矣富弼頃<lb/>
　為樞密副使未執大政朝士大夫未有與之為怨故<lb/>
　交口譽之爵禄樹私恩則非忠臣何足賢也若一以<lb/>
　公議概之則向之譽者將轉而為謗矣陛下所宜深<lb/>
　察也且陛下既知二臣之賢而用之用之則當信之<lb/>
<pb n="KR2b0025_WYG_015-17b"/>
　堅任之乆然後可以責成功若以一人言進之未㡬<lb/>
　又以一人言疑之臣恐太平之功未易卒致也上曰<lb/>
　卿言是也<lb/>
　上嘗問王素曰大僚中孰可命以相事者素曰陛下<lb/>
　命相臣何敢言上曰姑言之素曰惟宦官宫妾不知<lb/>
　其姓名者可充其選上憮然曰如此則富弼耳素再<lb/>
　拜曰陛下得人矣<lb/>
張昪為御史中丞<lb/>
<pb n="KR2b0025_WYG_015-18a"/>
　上嘗謂執政言昪清直可任風憲乃有是命富弼初<lb/>
　入相歐陽修復為翰林學士時號三得人<lb/>
秋七月呉育罷<lb/>
　初陳執中罷相上曰誰可代卿者執中舉育上召赴<lb/>
　都為翰林侍讀學士至是侍讀禁中帝因語及臣下<lb/>
　毁譽多出愛憎育曰聖言要切實四海之幸然知<lb/>
　而形之於言不若察而行之於事自古人君皆因<lb/>
　信䜛邪而致亂照奸憸而致治至於安危萬端不<lb/>
<pb n="KR2b0025_WYG_015-18b"/>
　出愛憎二字逹之則羣書不足觀不逹則博覽無<lb/>
　益也蓋人主事有不可不密者有不可不明者語及<lb/>
　軍國㡬微或事干權要此不可不密也若指人姓名<lb/>
　隂言其罪狀未見者此不可不明也若不明則奸邪<lb/>
　得計忠正難立曲直莫辨愛憎逆行故曰偏聴生奸<lb/>
　獨任成亂是故聖王之行如天地日月坦然明白進<lb/>
　一人使天下皆知其善黜一人使天下皆曉其惡則<lb/>
　隂邪不能為害公正可以立身此百王之要道也上<lb/>
<pb n="KR2b0025_WYG_015-19a"/>
　益重之數欲大用而為諫官劉元瑜誣奏在河南嘗<lb/>
　貸民出息錢乆之乃命知延州<lb/>
八月赦京輔<lb/>
　先是正月已降德音知諫院范鎮言京輔嵗一赦而<lb/>
　去嵗再赦今嵗三赦又在京諸軍嵗再賜緡錢姑息<lb/>
　之政無甚於此夫嵗一赦者細民謂之熱恩以其必<lb/>
　在五六月間也奸猾為過指以待免况再赦三赦乎<lb/>
　今備塞之兵五六十萬使聞京師端坐受賜者能不<lb/>
<pb n="KR2b0025_WYG_015-19b"/>
　動其心哉請自今罷所謂一赦以懲奸猾而使良善<lb/>
　得以立也罷兵士之特賜以均内外而使民得以寛<lb/>
　也<lb/>
置臺諫章奏簿<lb/>
　從范鎮之言也鎮言先朝以御寳印紙給言事官使<lb/>
　以時奏上所以知言者得失而殿最之今請置御史<lb/>
　諫官奏章簿於禁中時時省之仍以中書舊所置簿<lb/>
　具其言行否每季録付史官詔從之<lb/>
<pb n="KR2b0025_WYG_015-20a"/>
九月下溪蠻冦邉<lb/>
　辰州蠻酋下溪州刺史彭士義之子師寶來奔湖北<lb/>
　轉運李肅之等納之以為鄉導撃彭士義不克自是<lb/>
　數入冦詔湖北廣西發兵討之至嘉祐三年秋始奉<lb/>
　職貢如初<lb/>
冬十月録唐長孫無忌後十一月行並邉見錢和糴<lb/>
法<lb/>
　置河北都大提舉便糴粮草及催遣黄御河綱運初<lb/>
<pb n="KR2b0025_WYG_015-20b"/>
　薛向為虞部郎中言河北糴法之弊以為備邉十四<lb/>
　州悉仰食度支歲費錢五百萬緡得米粟百六十萬<lb/>
　石其實才直二百萬緡而歲常虛費三百萬緡入於<lb/>
　商賈蓄販之家今宜罷其邉入粟自京輦錢帛至河<lb/>
　北專以見緡和糴且既用實錢革去三説四説虛估<lb/>
　之弊又必有以佐之則其法可行故邉穀貴則糴澶<lb/>
　魏粟漕黄御河以給邉新陳未交則散糴價以救民<lb/>
　乏軍食有餘則坐倉收糴以待不足使見錢行而三<lb/>
<pb n="KR2b0025_WYG_015-21a"/>
　利舉則河北之穀不可勝食矣三司使楊察請用其<lb/>
　説於是置官而以向為之既而三司輦絹四十萬疋<lb/>
　當緡錢七十萬又蓄見錢及擇上等茶埸總為緡錢<lb/>
　百五十萬儲之京師而募商人入錢並邉計其道逺<lb/>
　近增其數以償之且省輦用之費惟入中芻豆計直<lb/>
　償以茶如舊<lb/>
十二月修六塔渠<lb/>
　導河入横隴故道初詔自商胡之决大河注金堤寖<lb/>
<pb n="KR2b0025_WYG_015-21b"/>
　為河北患今河渠司李仲昌欲約水入六塔河以紓<lb/>
　一時之患其令兩制臺諫官詳定學士歐陽修言伏<lb/>
　見集議修河未有定論蓋由賈昌朝欲復故道李仲<lb/>
　昌欲開六塔互執一説莫知孰是臣愚皆謂不然大<lb/>
　抵今河勢有三决之虞復故道上流必决開六塔上<lb/>
　流亦决金堤下流若不浚使入海則上流亦决臣謂<lb/>
　宜選知水利之臣就其下流求入海之路而浚之不<lb/>
　然下流梗塞則終於上决為患無涯願下臣議裁取<lb/>
<pb n="KR2b0025_WYG_015-22a"/>
　其當焉學士承㫖孫抃等言開故道誠乆利然功大<lb/>
　慮不克成六塔下流可導而東去以紓恩冀金堤之<lb/>
　患先是有詔遣使與河北都轉運司周沆言利害沆<lb/>
　言近計塞河用薪蘇千六百萬工五百八十萬今仲<lb/>
　昌用薪蘇三百萬工一百萬河一爾所費財用不容<lb/>
　若是之殊蓋仲昌先為小計以求興役爾又今河廣<lb/>
　二百餘歩六塔渠纔四十六歩必不能容且横隴不<lb/>
　流自河徙以來淤成髙陸其西堤粗全東堤或在或<lb/>
<pb n="KR2b0025_WYG_015-22b"/>
　亡前日六塔水微通分大河末十分之三濵水之民<lb/>
　喪業者已三萬戸使如仲昌言全河東注必横潰泛<lb/>
　濫齊博德棣濵五州之民皆為魚矣今六塔渠千餘<lb/>
　里若欲壅河使東當先治水所過堤使皆髙厚仍置<lb/>
　吏兵分守其地多積薪蘇以防衝决乃可為也費大<lb/>
　難辦朝廷卒從仲昌議蓋文彦博富弼主之故抃等<lb/>
　亦傅會其説中書言黄河自商胡决北流乆為民患<lb/>
　先議開銅城故道而塞商胡恐功大難就欲量開六<lb/>
<pb n="KR2b0025_WYG_015-23a"/>
　塔河見行水勢入横隴舊道從之以李璋李仲昌施<lb/>
　昌言蔡挺同領其役時富弼尤主仲昌議修又言朝<lb/>
　廷議開六塔河中外皆知不便而未有言其利害者<lb/>
　何哉一曰畏大臣二曰畏小人三曰畏無竒䇿今執<lb/>
　政之人用心河事亦勞矣初開故道今又修六塔夫<lb/>
　以執政大臣鋭意主其事固非口舌可回而仲昌利<lb/>
　口小人雖衆所共惡而為大臣所主欲與之爭勢必<lb/>
　難奪今言者謂故道既不可復六塔又不可修詰其<lb/>
<pb n="KR2b0025_WYG_015-23b"/>
　如何則又無竒䇿此所以雖知不便而罕肯言也况<lb/>
　治水本無竒䇿所謂䇿之竒者不大利則大害若循<lb/>
　常計雖無大利亦未至大害今言修六塔者竒䇿也<lb/>
　然役不可成而為害愈大言順水治堤者常談也然<lb/>
　無大害不知為國計者欲何所擇哉惟朝廷審其利<lb/>
　害早罷六塔之役疏奏不省<lb/>
　役之未興也上賜詔問澶州曹佾佾言河决殆天時<lb/>
　未易以為人力爭陛下念河北被患於功費何所惜<lb/>
<pb n="KR2b0025_WYG_015-24a"/>
　然决口將合流益駛雖用工如麻葦積芻如邱阜且<lb/>
　何所施以臣之見不如徐觀其勢而利導之萬全之<lb/>
　䇿也佾論與執政異乃徙佾知青州<lb/>
醴泉觀成<lb/>
　即祥源觀也觀因火更作今改名<lb/>
是歲契丹主宗真死子洪基立<lb/>
　宗真是年夏遣使以其畫像來獻求易御容以代相<lb/>
　見篤兄弟之情八月卒宗真立二十五年諡文成皇<lb/>
<pb n="KR2b0025_WYG_015-24b"/>
　帝號興宗宗真性佻侻嘗因夜燕自入樂隊又數變<lb/>
　服入酒肆寺觀尤重浮圖法僧有正拜三公三師兼<lb/>
　政事令者其臣馬保忠嘗勸以臣下無勲勞宜序進<lb/>
　之宗真怫然怒曰若爾則是君不得專豈社稷之福<lb/>
　耶保忠惶恐自是欲有遷除必先厚賜近臣以絶其<lb/>
　言故親信察喇哈凖等數十人皆拔處將相子洪基<lb/>
　立改元清寜<lb/>
　先是日食正陽客星出於昴著作佐郎劉義叟曰宗<lb/>
<pb n="KR2b0025_WYG_015-25a"/>
　真其死乎至是果驗<lb/>
李德政死<lb/>
　子日遵立加靜海節度交趾郡王<lb/>
丙申嘉祐元年春正月大赦<lb/>
　甲寅朔御大慶殿受朝前一夕大雨雪至壓折藥架<lb/>
　上疏禱而霽是日感風眩不豫己未契丹使者入辭<lb/>
　上疾作掖入禁中文彦博以上㫖諭契丹使者就驛<lb/>
　仍授國書彦博與兩府俟於殿閣乆之召副都知史<lb/>
<pb n="KR2b0025_WYG_015-25b"/>
　志聰鄧保吉等問上至禁中起居狀志聰等對以禁<lb/>
　中事密不敢泄彦博怒叱之曰主上暴得疾繫宗社<lb/>
　安危豈可不令宰相知天子起居欲何為耶自今疾<lb/>
　勢小有增損必一一見白仍令引至中書取軍令狀<lb/>
　自是禁中事宰相無不知者庚申詣内東門小殿問<lb/>
　起居上自禁中大呼而出曰皇后與張茂則謀大逆<lb/>
　語極紛錯宫人扶持者皆隨上而出謂彦博等曰相<lb/>
　公且為天子肆赦消災彦博等退始議降赦茂則内<lb/>
<pb n="KR2b0025_WYG_015-26a"/>
　侍也上素不之喜聞上語即自縊左右救解不死彦<lb/>
　博召茂則責之曰天子有疾譫語耳汝何遽如是汝<lb/>
　若死使中宫何所自容耶戒令常侍上左右無得輒<lb/>
　離皇后以是亦不敢輒至上前諸女皆幼福康公主<lb/>
　稍長時已病心初不知上之有疾侍上側者唯十閣<lb/>
　宫人而已上既不能省事兩府但相議定稱詔行之<lb/>
　時二府議留禁中未有以發彦博請用道家説辛酉<lb/>
　祈禳大慶殿輔臣主祠事設次宿殿廡内侍史志聰<lb/>
<pb n="KR2b0025_WYG_015-26b"/>
　曰非故事彦博曰今日豈論故事耶甲子大赦壬申<lb/>
　罷禱祈兩府始分番歸第不歸者各宿於其府知開<lb/>
　封府王素嘗夜叩宫門求見執政請白事彦博曰此<lb/>
　際宫門何可夜開詰旦素入白有禁卒告都虞候欲<lb/>
　為變者執政欲收捕按治彦博曰如此則張皇驚衆<lb/>
　乃召殿前都知揮使許懐德問曰都虞候某甲者何<lb/>
　如人懷德曰在軍職中最為良謹彦博曰可保乎曰<lb/>
　然彦博曰此卒必有怨於彼誣之耳當亟誅之以靖<lb/>
<pb n="KR2b0025_WYG_015-27a"/>
　衆衆以為然時富弼以疾謁告彦博請劉沆判狀尾<lb/>
　斬於軍門彦博初欲自判王堯臣揑其膝彦博悟因<lb/>
　請沆判之及上疾愈沆譛彦博於上曰陛下違豫時<lb/>
　彦博斬告反者彦博以沆判呈上而上意乃解<lb/>
夏四月六塔渠决<lb/>
　李仲昌等塞商胡北流使入六塔河河溢不能容而<lb/>
　復决溺夫兵漂芻藁不可勝計自是朝廷但治西堤<lb/>
　以衞北京及契丹國信路不復治東堤矣㝷治修河<lb/>
<pb n="KR2b0025_WYG_015-27b"/>
　官罷知澶州施昌言知滑州李璋并降官仲昌編置<lb/>
　英州初奉詔俟秋冬塞河流而擅違約甫塞即决仲<lb/>
　昌坐取河材為器盜所監臨故重貶之先是文彦博<lb/>
　富弼主仲昌議不聴賈昌朝所言昌朝以為恨及六<lb/>
　塔功敗仲昌等皆坐責内侍劉恢徃視河還言仲昌<lb/>
　所斷岡曰趙征村與國姓御名同人謂昌朝排執政<lb/>
　摘恢言奏之有詔遣中人置獄御史李景初言事無<lb/>
　根源不出政府恐隂邪用此中傷善良乃更遣御史<lb/>
<pb n="KR2b0025_WYG_015-28a"/>
　呉中復與内侍鄧守忠即澶州同訊中㫖趣行甚急<lb/>
　中復請對言恐獄起奸臣非盛世所宜及馳至較景<lb/>
　德戸籍乃趙征村實非御名六塔河亦無岡勢止歸<lb/>
　罪仲昌軰仲昌垂子也垂知河事嘗上導河形勢書<lb/>
　欲釃為别𣲖使緩而不决至仲昌反塞河背戾家學<lb/>
　遂以貶終中復時號為鐵面御史<lb/>
　上之得疾也昌朝隂結内侍武繼隆令司天官二人<lb/>
　於大慶殿庭兩府聚處執狀抗言國家不當穿河於<lb/>
<pb n="KR2b0025_WYG_015-28b"/>
　北方致上體不安彦博知其意顧未有以制數日二<lb/>
　人又上言請皇后同聽政亦繼隆所教也史志聰等<lb/>
　以其狀白執政彦博視而懷之有喜色同列問不以<lb/>
　告既而召二人詰之曰汝今日有所言乎對曰然彦<lb/>
　博曰天之變異汝職所當言也何得輒預國家大事<lb/>
　汝罪當族二人懼色變彦博曰觀汝直狂愚耳未欲<lb/>
　治汝罪自今無得復爾二人退彦博乃以狀示同列<lb/>
　皆憤怒曰奴敢妄言何不斬之彦博曰斬之則事彰<lb/>
<pb n="KR2b0025_WYG_015-29a"/>
　灼於中宫不安衆皆曰善及議遣司天官定六塔於<lb/>
　京師方位彦博復遣二人徃繼隆曰請留之彦博曰<lb/>
　彼何敢輒妄言有人教之耳繼隆默不敢對二人至<lb/>
　六塔恐治前罪乃更言六塔在東北非正北無害也<lb/>
减䕃補額定選舉法<lb/>
　去秋龍圖閣直學士李東之上言古者官有定員人<lb/>
　無他覬今三四年間放進士五百人因諸路用兵舉<lb/>
　人又加録用而諸科惟專記誦不知理義亦放及五<lb/>
<pb n="KR2b0025_WYG_015-29b"/>
　百人此選舉之路未精也文武官御史知雜御史而<lb/>
　上嵗任一子帯職員外郎諸司副使而上三嵗任一<lb/>
　子近歲任子比祖宗朝多逾數倍又三丞以上致仕者<lb/>
　任一子且退一老者進一孺子甚非國家愛賢取士之<lb/>
　道此補䕃之門太廣也嬪嬙之侍宗室之妻有邑號<lb/>
　視品者皆得薦其弟姪又皇親納壻白身受官而内<lb/>
　臣之家因事奏授者甚多此恩倖之源未塞也三省<lb/>
　百司胥吏補官已冗而又因縁權勢悉換班行權貴<lb/>
<pb n="KR2b0025_WYG_015-30a"/>
　給役明有恩例此因循之<hi>原闕</hi>
　<lb/>
　遂敕中書樞密院裁定乃詔見任二府及御史知雜<lb/>
　以上并罷乾元節奏恩例學士以下每遇郊恩許奏<lb/>
　大功以上親再遇郊恩小功以下親郎中帯職員外<lb/>
　郎初遇郊詔奏子若孫再遇郊奏期親四遇郊奏大<lb/>
　功以下親其取進士依皇祐四年以四百人為額諸<lb/>
　科毋過其數南省特奏名者罷之有司入流悉如吏<lb/>
<pb n="KR2b0025_WYG_015-30b"/>
　部格毋得序勞减年及換武於是歲入仕者差减矣<lb/>
五月京師諸路大水<lb/>
　京師大雨水注安上門門關折壊官私廬舎數萬區<lb/>
　諸路大水河北尤甚㝷遣韓絳體量安撫河北<lb/>
六月雨壊太社太稷壇　求直言<lb/>
　詔羣臣實封言得失於是翰林學士歐陽修奏疏<lb/>
　略曰自古人君必有儲副所以承宗廟之重而不可<lb/>
　闕者也陛下臨御三十餘年而儲副未立此乆闕之<lb/>
<pb n="KR2b0025_WYG_015-31a"/>
　典也臣聞臣僚多以此事為言大臣亦當進議陛下<lb/>
　聖意乆而未决而庸臣愚士知小忠而不知大體者<lb/>
　因以為異事遂生嫌疑之論此不思之甚也伏望陛<lb/>
　下出於聖斷擇宗室之賢依古禮文立以為子未用<lb/>
　立為儲副也既可以徐察其賢否亦可以俟皇子之<lb/>
　生臣又見樞密使狄青出自行伍遂掌樞密始初議<lb/>
　者以謂不可今三四年間外雖未見過失而不幸有<lb/>
　得軍情之名且武臣掌國機密而得軍情豈是國家<lb/>
<pb n="KR2b0025_WYG_015-31b"/>
　之利臣前有封奏其説甚詳且述青未是竒才但於<lb/>
　今世將率中稍可稱耳雖其心不為惡而不幸為軍<lb/>
　士所喜深恐因此陷青以禍而為國家生事欲乞且<lb/>
　罷青樞務任以一州既以保全青亦為國家消未萌<lb/>
　之禍<lb/>
　知制誥吴奎疏言陛下在位三十餘年而嗣儲未之<lb/>
　立今之災沴乃天地祖宗開發聖意禮大宗無嗣而<lb/>
　擇支子之賢者以昭穆言之則太祖太宗之曾孫陛<lb/>
<pb n="KR2b0025_WYG_015-32a"/>
　下所宜建立以繫四海之心俟有聖子則優其禮而<lb/>
　退之亦何不可願陛下勿聽邪説以誤大事<lb/>
　侍御史李景初亦言國朝二宗相繼尹京而天下有<lb/>
　所係望願擇宗子之賢者使得問安視膳於宫中以<lb/>
　消奸萌或尹<hi>原闕</hi>
　<lb/>
　<lb/>
　不搖國本固矣時狄青每出士卒輒指目以相矜夸<lb/>
<pb n="KR2b0025_WYG_015-32b"/>
　又其家犬生角屢有光怪景初數詣中書白輔臣請<lb/>
　出青文彦博以青忠謹有素外言皆小人為之不足<lb/>
　致意景初曰青雖忠如衆心何蓋謂小人無識則或<lb/>
　以致變大臣宜為朝廷慮無牽閭里恩也知制誥劉<lb/>
　敞亦論之甚力<lb/>
秋七月引對羣臣<lb/>
　自上不豫惟二府得奏事至是始引對羣臣<lb/>
彗出紫微垣<lb/>
<pb n="KR2b0025_WYG_015-33a"/>
　歴七星其色白長丈餘<lb/>
八月庚戌朔日有食之<lb/>
　司馬光又上疏曰有國家者政有大小事有緩急今甚<lb/>
　大而急者在於本根未固陛下不以此時早擇宗室<lb/>
　之賢使攝儲副之位萬一有出於意外可不過為之<lb/>
　防哉<lb/>
狄青罷<lb/>
　時青避水徙家相國寺行止殿上都下閧然人情寖<lb/>
<pb n="KR2b0025_WYG_015-33b"/>
　疑執政聞之始懼以熟狀出青判陳州越明年青薨<lb/>
　諡武襄青為人謹密寡言其計事必審中機會而後<lb/>
　發師行正部伍明賞罰與士同饑寒勞苦雖敵猝犯<lb/>
　之無一士敢後先者故其出常有功喜推其功以與<lb/>
　將佐始與孫沔破賊謀一出青賊已平經制餘事悉<lb/>
　以委沔退然如不用意者沔始服其勇又服其為人<lb/>
　自以為莫及也<lb/>
以韓琦為樞密使<lb/>
<pb n="KR2b0025_WYG_015-34a"/>
　時韓琦新除三司使在道除樞密院使而以三司使<lb/>
　召張方平於益州琦初以武康節度使知州降麻除<lb/>
　三司使唐制節度納節不降麻本朝丁謂自節度使<lb/>
　為參知政事止舎人院命詞今除韓琦降麻非故事<lb/>
　也<lb/>
九月辛卯恭謝大慶殿改元<lb/>
　時上疾平以太宗至道年升遐惡其年號遂詔中書<lb/>
　改元嘉祐<lb/>
<pb n="KR2b0025_WYG_015-34b"/>
　先是范鎮言自廢祖宗舊樂用新樂以來迄今四五<lb/>
　年日食星變冬雷秋雹風雨不時寒暑不節不和之<lb/>
　氣莫甚此也使樂無所感動則己樂而有所感動則<lb/>
　衆異之至未必不由此也去年十二月晦大雨雪大<lb/>
　風宫架輒壞元日大朝會樂作而陛下疾作臣恐天<lb/>
　意以為陛下<hi>原闕</hi>
<pb n="KR2b0025_WYG_015-35a"/>
　詳悉今再具進呈乞下執政大臣參議臣書如有可<lb/>
　采伏乞且用祖宗舊樂以俟異時别求制作從之<lb/>
舉行御史遷次格<lb/>
　范知道知常州趙抃知睦州先是宰相劉沆進不以<lb/>
　道深疾言事官因言自慶歴後臺諫官用事朝廷命<lb/>
　令之出事無當否悉論之必勝而後己又專務抉人<lb/>
　隂私莫辨之事以中傷士大夫執政畏其言推擢尤<lb/>
　速遂舉行御史遷次之格滿三歲者與知州而抃等<lb/>
<pb n="KR2b0025_WYG_015-35b"/>
　又當乞避范鎮各請補外沆遽引格出之師道及抃<lb/>
　蓋嘗攻沆之短中丞張昪言沆等挾私出知御史請<lb/>
　留抃及師道不報<lb/>
冬十月觧范鎮言職<lb/>
　先是鎮知諫院以上春秋髙而未立儲嗣不御朝者<lb/>
　累月曰天下之事尚有大於此者乎即上疏言太祖<lb/>
　舎其子而立太宗此天下之大公也周王既薨真宗<lb/>
　取宗室子養之宫中此天下之大慮也願陛下以太<lb/>
<pb n="KR2b0025_WYG_015-36a"/>
　祖之心行真宗故事擇宗室賢者異其禮物而試之<lb/>
　政事俟有聖嗣復遣還邸累上不報及彗星之變鎮<lb/>
　謂其占為急兵復上疏言國本未立若有兵變孰急<lb/>
　於此者陛下得臣疏不以留中而付中書是欲使大<lb/>
　臣奉行也臣兩至中書大臣皆設辭以拒臣是陛下<lb/>
　欲為宗廟社稷計而大臣不欲也臣竊原其意特恐<lb/>
　行之而陛下中變耳中變之禍不過於死而國本不<lb/>
　立萬一有如天象所告急兵之變則其禍豈止一死<lb/>
<pb n="KR2b0025_WYG_015-36b"/>
　而已哉夫中變之禍死而無愧急兵之變死且有罪<lb/>
　願以此示大臣使自擇而審處焉未㡬以鎮為御史<lb/>
　知雜固辭不受執政有謂鎮曰上之不豫大臣嘗建<lb/>
　此䇿矣今間言己入為之甚難鎮復書執政曰事當<lb/>
　論其是非不當問其難易速則濟緩則不及此聖賢<lb/>
　所以貴機會也鎮見上面陳者三鎮泣上亦泣曰朕<lb/>
　知卿忠卿言是也當更俟三二年章凡十九上待罪<lb/>
　百餘日頭髪為白由是卒觧言職朝廷亦不能奪也<lb/>
<pb n="KR2b0025_WYG_015-37a"/>
　初御史趙抃亦以上不豫請建立宗室賢子弟以安<lb/>
　人心<lb/>
　通判并州司馬光亦上疏曰儲貳天下之根本望斷<lb/>
　自聖志擇宗室<hi>原闕</hi>
　<lb/>
　太常博士張述于皇祐五年上疏曰臣聞宗廟社稷<lb/>
　之重以繼嗣為本匹夫有百金之産猶能定謀托後<lb/>
　事出於素况於有天下者哉建隆乾德之臣子孰不<lb/>
<pb n="KR2b0025_WYG_015-37b"/>
　願藝祖享年萬億端拱天禧之人其心亦然而天地<lb/>
　運行物極必變陛下承三聖之業春秋四十有四宗<lb/>
　廟社稷之寄未有托焉此臣所以夙夜憂也謂宜黙<lb/>
　禱天地分寵六宫或未之獲則願選宗親才而賢者<lb/>
　試以機務俾内外知聖心有所屬則天下大幸至和<lb/>
　初復上疏曰臣聞大人繼明照四方離為日君象也<lb/>
　二明相繼故能乆照陛下御天下將三紀是日之正<lb/>
　中也而未聞以離照為慮大嗣不早定則有一旦之<lb/>
<pb n="KR2b0025_WYG_015-38a"/>
　憂而貽萬世之患歴觀前世事出倉卒則或宫闈出<lb/>
　令或宦官主謀或奸臣首議貪孩孺以乆其政冀暗<lb/>
　昧以竊其權安危之機發於頃刻而朝議恬然曾不<lb/>
　為計豈不危哉述前後七上疏最後語尤激上終不<lb/>
　為罷<lb/>
　鎮在至和初上䟽言國家用調責之三司三司責之<lb/>
　轉運轉運責之州州責之縣縣責之民竭力以佐公<lb/>
　家而自用不給則嗟怨之氣干戻天地此水旱之所<lb/>
<pb n="KR2b0025_WYG_015-38b"/>
　以作也願詔大臣考求祖宗逮天聖官吏與兵及天<lb/>
　下賦入之數而斟酌裁之節之庶國用有常民力有<lb/>
　餘陛下髙拱而天地之和至矣初真宗時内外兵九<lb/>
　十萬宗室吏員受禄者九千七百寳元以後募兵益廣<lb/>
　宗室蕃衍吏員歲增至是兵百二十五萬宗室吏員<lb/>
　受禄者萬五千景德中祀南郊内外賞賚錢帛總六<lb/>
　百萬至是饗明堂至一千二百萬用度不得不屈故<lb/>
　臣有是請又奏臣去年言官冗兵多民力不堪請下<lb/>
<pb n="KR2b0025_WYG_015-39a"/>
　大臣條理今累月不報景德中兵不滿五千萬西備<lb/>
　北禦沛然有餘今兵倍之矣而尚苦不足夫兵不在<lb/>
　衆在將何如耳儂智髙冦嶺南前後遣兵遣將不知<lb/>
　其㡬皆相繼奔北陛下親遣狄青而卒取勝者蕃落<lb/>
　數百騎耳此兵不在衆也陛下何不持此説以詰大<lb/>
　臣之欲益兵者臣愚以為備契丹莫若寛河北河東<lb/>
　之民備靈夏莫若寛關陜之民備雲南則莫若寛兩<lb/>
　州湖嶺之民備天下莫若寛天下之民民力寛則知<lb/>
<pb n="KR2b0025_WYG_015-39b"/>
　自愛知自愛雖有外虞人人可用為兵用人人自愛<lb/>
　之兵以禦外虞何徃而不克夫官所以養民者也兵<lb/>
　所以衞民者也養民衞民者反殘民矣而大臣不知<lb/>
　所以捄之臣恐朝廷之憂不在四夷而在冗兵與窮<lb/>
　民也<lb/>
　又言周冢宰制國用唐宰相兼鹽鐵轉運使則宰相<lb/>
　制國用從古然也今中書主民樞密主兵三司主財<lb/>
　各不相知故財已匱而樞密益兵無窮民已困而三<lb/>
<pb n="KR2b0025_WYG_015-40a"/>
　司取財不已中書視民之困而不知使樞密减兵三<lb/>
　司寛財者制國用之職不在中書也願使中書樞密<lb/>
　通知兵民財利大計與三司量其出入制其國用則<lb/>
　民庶㡬少寛矣然自天聖以來上以經費為利臣下<lb/>
　亦屢以為言而有司不能承上之意牽於習俗卒無<lb/>
　所建明議者以為恨焉<lb/>
　又言取兵於民則民稀民稀則田曠田曠則賦役重<lb/>
　賦役重則民心離寓兵於民則民稠民稠則田闢田<lb/>
<pb n="KR2b0025_WYG_015-40b"/>
　闢則賦役輕賦役輕則民心固陛下誠能罷令招兵<lb/>
　敕大臣使具太祖太宗真宗每朝賦入若干兵若干<lb/>
　官若干陛下天聖中賦入若干兵若干官若干約令<lb/>
　賦入之數與兵數官數酌取中道立為經制以賦入<lb/>
　之數十分為率以七分養官兵給郊廟宫省及諸費<lb/>
　留三分以備水旱緩急為之十年僅可以言治此陛<lb/>
　下所宜留念也<lb/>
十二月劉沆罷<lb/>
<pb n="KR2b0025_WYG_015-41a"/>
　出知應天府初沆出御史范宗道等中丞張昪言天<lb/>
　子耳目之官進退必由陛下奈何以宰相怒斥之乎<lb/>
　願付有司明其曲直又請與御史俱出皆未報而御<lb/>
　史吴中復又論沆治温成喪天下謂之劉彎俗謂鬻<lb/>
　棺者為彎則沆之素行可知昪等論辨不已凡上十<lb/>
　七章沆知不勝亦自請出上以昪指切時事無所避<lb/>
　謂曰卿孤特乃能如是昪曰臣朴學愚忠仰體聖意<lb/>
　是為不孤今陛下之臣持禄養交者多而赤心謀國<lb/>
<pb n="KR2b0025_WYG_015-41b"/>
　者少臣竊以為陛下孤立矣上為之感動<lb/>
以包拯知開封府<lb/>
　拯立朝剛嚴聞者皆憚之貴戚宦官為之斂手舊制<lb/>
　府吏坐府治門先收訟牒謂之牌司拯開正門徑使<lb/>
　至前自言曲直民不敢欺<lb/>
胡瑗管勾太學<lb/>
　瑗既為學官其徒益衆太學至不能容取旁官舎處<lb/>
　之禮部所得士瑗弟子常居四五隨材髙下喜自修<lb/>
<pb n="KR2b0025_WYG_015-42a"/>
　飾衣服容止往徃相類人遇之雖不識皆知其為瑗<lb/>
　弟子也於是擢與經筵治太學猶如故<lb/>
　瑗以四年春致仕歸海陵諸生與朝士祖餞東門外<lb/>
　時以為榮及卒詔賻其家集賢校理錢公輔率太學<lb/>
　諸生一百餘人即佛舎為位哭又自陳師喪給假二<lb/>
　日<lb/>
丁酉嘉祐二年春正月杜衍薨<lb/>
　諡曰正獻衍被病自作遺疏謂無以乆安而忽邉防<lb/>
<pb n="KR2b0025_WYG_015-42b"/>
　無以既富而輕財用及早建儲副以安人心語不及<lb/>
　私<lb/>
二州地震　三月親試舉人<lb/>
　賜章衡等及第出身有差凡進士與殿試者始皆免<lb/>
　黜落時歐陽修為知舉先是文士以磔裂怪僻相尚<lb/>
　鈎章棘句寖失渾厚修深革其弊前在髙第者盡詘<lb/>
　之務求平淡典要舉子皆造言謗之然文體自是亦<lb/>
　少變矣<lb/>
<pb n="KR2b0025_WYG_015-43a"/>
夏五月夏人冦邉<lb/>
　管勾麟府軍馬郭恩死之初屈野河西地夏人數侵<lb/>
　耕知麟州武戡已築一堡於白草平為候望會經畧<lb/>
　使龎籍檄并州通判司馬光行邉與戡議更增二堡<lb/>
　籍遂檄麟州如其議於是恩及走馬承受黄道元等<lb/>
　以巡邉為名徃按視之遂為所襲恩衆大潰戡走還<lb/>
　恩道元及府州都監劉䕫皆被執軍士死者三百餘<lb/>
　人亡失器甲萬七千有餘恩不降見害事聞贈觀察<lb/>
<pb n="KR2b0025_WYG_015-43b"/>
　使<lb/>
詔舉行磨勘法<lb/>
　詔文武官舊皆陳乞磨勘有傷亷莭截自今歲滿令<lb/>
　審官三班院舉行之<lb/>
　熈寧二年詔以㤙遷官者不隔磨勘自比部員外郎<lb/>
　黄汾始<lb/>
秋八月䇿制舉<lb/>
　賢良方正能直言極諫科王彰材識兼茂明於體用<lb/>
<pb n="KR2b0025_WYG_015-44a"/>
　科夏噩彰不入等噩入第四等於是夏有詔自今應<lb/>
　制科者聴待制以上奏舉毋得自陳内草澤人許本<lb/>
　路轉運使奏舉進用差使毋得引舊例起擢視舊亦<lb/>
　少抑焉<lb/>
賜諸州和劑緡錢<lb/>
　詔每歲賜諸道節鎮諸州錢有差委長吏選官合藥<lb/>
　以療救民疾置校正醫書局命直集賢院官四人校<lb/>
　正<lb/>
<pb n="KR2b0025_WYG_015-44b"/>
置廣惠倉<lb/>
　初天下戸絶田官自鬻之至是樞使韓琦請留勿鬻<lb/>
　而收其租别倉貯之以賑窮乏仍令逐路提㸃刑獄<lb/>
　専領歲終以數上三司<lb/>
　四年詔𨽻司農寺<lb/>
　時京東提刑韓宗彦以上未有繼嗣上書請修胎養<lb/>
　之令且言昔漢章帝著為此令而繼嗣漢室咸其苗<lb/>
　裔陛下前日詔令戸絶田勿鬻而收其租置為廣惠<lb/>
<pb n="KR2b0025_WYG_015-45a"/>
　倉近聞後宫就館者二則報將有在今下戸有懐妊<lb/>
　而不能自存者願賜之粟則德益施於海内蓋君務<lb/>
　蕃毓其民則天亦必昌衍其子理固然矣宗彦億孫<lb/>
　也<lb/>
冬十月頒禄令　十二月詔開歲貢舉<lb/>
　進士諸科解舊額之半其進士髙等恩例亦裁損之<lb/>
　置明經科罷書舉人<lb/>
立内降關白二府法<lb/>
<pb n="KR2b0025_WYG_015-45b"/>
　詔學士院承内降並關白中書樞密院先是澶州言<lb/>
　河流損壞浮橋後數日而修完之遂下本院降敕奬<lb/>
　諭中書言官吏䕶視不謹法當劾之既令免劾而詔<lb/>
　亦追罷之<lb/>
戊戌嘉祐三年春正月開永通河<lb/>
　先是有司言至和大水京師罹患請直城西穿河北<lb/>
　入於惠民河分注魯溝則無水患既成名曰永通<lb/>
表烈女張氏墓<lb/>
<pb n="KR2b0025_WYG_015-46a"/>
　表其墓封旌德縣君張氏江夏民妻也里惡少持刀<lb/>
　逼之欲與為亂張大罵曰庸奴可死不可它也至以<lb/>
　刀自斷其喉猶能走禽其人以告鄰里事聞特褒異<lb/>
　之<lb/>
二月以呉及為右正言<lb/>
　及復上疏曰同姓者國家之屏翰儲副者天下之根<lb/>
　本今陛下之根本未立四方無所係心宜擇宗室之<lb/>
　親賢以備儲副聴入禁中陛下它日有嫡嗣則異其<lb/>
<pb n="KR2b0025_WYG_015-46b"/>
　禮數復令歸邸於義為順也<lb/>
三月范鎮知制誥<lb/>
　鎮自罷言職每因事未嘗不以儲嗣為言冀上心感<lb/>
　動及知制誥入謝又面論之曰陛下許臣又三年矣<lb/>
　願早定大計<lb/>
夏四月罷睦親宅神御殿　五月增國子監生員<lb/>
　以四百五十人為額㝷增一百五十人<lb/>
六月文彦博罷<lb/>
<pb n="KR2b0025_WYG_015-47a"/>
　以使相判河南府初鹽鐵副使郭申錫受詔行河與<lb/>
　河北轉運李參議論不相中訟參於朝且言參嘗遣<lb/>
　人賫河圖屬彦博御史張仲玉亦論結托有狀乃詔<lb/>
　推劾而二人所言皆不實仲玉以風聞免劾申錫坐<lb/>
　貶彦博亦不自安數求退故有是命<lb/>
以韓琦為平章事<lb/>
　初琦在樞府編次諸房比例使吏不得因縁為奸至<lb/>
　是中書亦行之<lb/>
<pb n="KR2b0025_WYG_015-47b"/>
包拯為御史中丞<lb/>
　拯言東宫虛位日乆天下為憂羣臣數言聖意不决<lb/>
　夫萬物皆有根本而太子者天下之根本也根本不<lb/>
　立禍孰大焉上曰卿欲誰立拯曰陛下問臣誰立是<lb/>
　疑臣也臣行年七十且無子非邀後福者所以乞建<lb/>
　太子者為宗廟社稷萬世計耳上喜曰徐當議之拯<lb/>
　又言命令不當數易及請裁抑内侍减節冗費言多<lb/>
　切至若條責諸路鹽司御史府得自舉屬官减一歲<lb/>
<pb n="KR2b0025_WYG_015-48a"/>
　休假事多行之<lb/>
秋七月命范祥制置解鹽<lb/>
　從三司使張方平御史中丞包拯之言也初祥坐它<lb/>
　罪貶命京西轉運使李參代之遂以至和元年入緡<lb/>
　錢一百六十九萬為定率量入計出可助邉費十之<lb/>
　八乆之並邉復聽入芻粟以當實錢而虛估之弊滋<lb/>
　長劵直亦從而賤歲損官課無慮百萬至是復以<lb/>
　祥總鹽事祥請重禁入芻粟者其劵在今己前者每<lb/>
<pb n="KR2b0025_WYG_015-48b"/>
　劵别使輸錢一千然後予鹽又言商人持劵若鬻鹽<lb/>
　京師皆虧失本錢請置官師蓄錢二十萬緡以待商<lb/>
　人至者劵若鹽估賤則官為售之劵紙六千鹽席十<lb/>
　千毋輒增損以平市估使不得為輕重詔以都鹽院<lb/>
　監官領之自是稍復<lb/>
　祥㝷卒嘉祐六年三司使包拯請録其後曰祥建議<lb/>
　通陜西鹽法行之十年歲减𣙜貨務緡錢四百萬其<lb/>
　勞可録也<lb/>
<pb n="KR2b0025_WYG_015-49a"/>
廣濟河溢<lb/>
　㝷又决汴堤長城口<lb/>
八月乙亥朔日有食之　冬十一月置省減司<lb/>
　命翰林學士韓絳等同三司詳定省減自是多所裁<lb/>
　省云<lb/>
　㝷詔三司每歲上賦數三歲一㑹<lb/>
置都水監<lb/>
　罷三司河渠司以其事屬之<lb/>
<pb n="KR2b0025_WYG_015-49b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻十五<lb/>
</p>
<p>
</p>
  </div>
<div>
                <head>九朝編年備要巻十六</head>
    <p>
<pb n="KR2b0025_WYG_016-1a"/>
欽定四庫全書<lb/>
　九朝編年備要巻十六　　　宋　陳均　撰<lb/>
仁宗皇帝<hi>起己亥嘉祐四年止癸夘嘉祐八年</hi>
己亥嘉祐四年<hi>契丹清寧五年</hi>
春正月丙申朔日有食之用牲於社<lb/>
　去冬詔以明年日食正旦避殿減膳知制誥劉敞言<lb/>
　天明雖有可畏之道然亦當稽古率禮然後為允按<lb/>
　三代之典日食無預避之事左氏傳稱避移時曽子<lb/>
<pb n="KR2b0025_WYG_016-1b"/>
　問諸侯入門不得行禮者日食居其一此覩有變而<lb/>
　戒非早備也先王制禮過之者猶不及其制法先時<lb/>
　者與不及時者均貴得中而已至是敞又言臣前論<lb/>
　先期避殿不中古典未蒙省察今又聞遣官祭社稽<lb/>
　之於經亦未見此禮蓋社者上公之神羣隂之長故<lb/>
　曰日食則伐鼓於社所以責上公退羣隂今反祠而<lb/>
　請之是屈天子之禮從諸侯之制抑陽扶隂降尊貶<lb/>
　重此乃日之所由改變非承天戒尊朝廷之意也<lb/>
<pb n="KR2b0025_WYG_016-2a"/>
　右正言呉及言日食者隂陽之戒在人事則臣陵君<lb/>
　妻乗夫四夷侵中國今大臣無姑息之政非所謂臣<lb/>
　陵君失在陛下淵嘿臨朝使隂邪未盡屏也后妃無<lb/>
　權横之象非所謂妻乗夫失在左右親倖驕縱亡節<lb/>
　也羌戎順服非所謂四夷侵中國失在将帥非其人<lb/>
　為彼所輕也因言孫沔在并州苛暴不法燕飲無度<lb/>
　龎籍前在并州輕動寡謀輒興堡寨屈野之衂為國<lb/>
　深恥沔卒坐此廢<lb/>
<pb n="KR2b0025_WYG_016-2b"/>
二月弛茶禁<lb/>
　嘉祐初元之冬始用薛向議罷並邉入中粟自京輦<lb/>
　錢帛至河北專以見錢和糴惟入中芻豆則仍計直<lb/>
　給茶行之未久論者謂輦運科折煩擾居民且商人<lb/>
　入錢者少芻豆虛估益髙茶益賤詔學士韓絳等即<lb/>
　三司經度絳言自改法以来邉儲有備商旅頗通未宜<lb/>
　輕變惟輦運之費宜從官給舊輸税絹者毋得折錢<lb/>
　其入中芻豆勿給茶平其市估至京以銀紬絹三物<lb/>
<pb n="KR2b0025_WYG_016-3a"/>
　償之皆從其說自是茶法不復為邉糴所須而通商<lb/>
　之議亦起矣初茶法屢變歳課日削至和中并本息<lb/>
　計之纔百六十七萬餘緡自景祐中葉清臣建通商<lb/>
　之議不行至是著作佐郎何鬲三班奉職王嘉麟又<lb/>
　皆上書請罷給本錢縱園户貿易而官收租錢與所<lb/>
　在征筭歸𣙜貨務以償邉糴之費而淮南轉運副使<lb/>
　沈立亦集茶法利害為書上之陳通商之利輔臣富<lb/>
　弼韓琦曽公亮等決意向之力言於上去冬九月命<lb/>
<pb n="KR2b0025_WYG_016-3b"/>
　韓絳等即三司置局遣官分行六路詢其利害至是<lb/>
　還言如三司議便乃詔罷之以三司歳課均賦茶户<lb/>
　凡為緡錢六十八萬有竒使嵗輸官比輸茶時其出<lb/>
　㡬倍朝廷難之為損其半歳輸緡錢三十三萬八千<lb/>
　有竒謂之租錢與諸路本錢悉儲以待邉糴罷十三<lb/>
　山場六𣙜貨務惟臘茶如舊餘茶肆行天下矣<lb/>
　茶禁既弛論者以茶户困於輸錢商賈利薄販鬻者<lb/>
　少其後劉敞復請收前令詔擇其利害變而通之歐<lb/>
<pb n="KR2b0025_WYG_016-4a"/>
　陽修言新法有五害望除去前令時朝廷方排衆論<lb/>
　而行之卒不聽及治平中歳入臘茶散茶凡七十萬<lb/>
　餘斤茶户租錢三十萬餘緡又儲本錢四十七萬餘<lb/>
　緡而内外總入茶稅錢四十九萬餘緡史臣曰推是<lb/>
　可見茶法得失矣<lb/>
交趾寇邉<lb/>
親試舉人<lb/>
　賜劉煇等以下一百六十餘人及第出身有差授官<lb/>
<pb n="KR2b0025_WYG_016-4b"/>
　如三年閏十二月詔書盖以科舉既數嘗有詔裁損<lb/>
　進士髙第及制科入等恩數自是驟顯者鮮而所得<lb/>
　人才及其風迹比舊亦寖衰<lb/>
三月以包拯為三司使<lb/>
　初拯為御史中丞彈三司使張方平賤買豪民産事<lb/>
　方平罷去遂代以宋祁拯復論祁在益州燕飲過度<lb/>
　且其兄庠方執政不可任祁亦罷去而以拯代之於<lb/>
　是翰林學士歐陽修復言拯既排擊二人不當代其<lb/>
<pb n="KR2b0025_WYG_016-5a"/>
　任所謂牽牛蹊田奪牛已甚拯避位久之方出<lb/>
　尋遷樞副卒於七年夏諡孝肅拯性峭直而奏議平<lb/>
　允常惡俗吏苛刻故務為敦厚雖疾惡甚至人情所<lb/>
　不及即推以忠恕未嘗為色辭以悅人不作私書親<lb/>
　故干請一皆絶之<lb/>
夏四月録周後<lb/>
　以柴氏子為崇義公給田十頃令奉周祀<lb/>
復銀臺司封駁制<lb/>
<pb n="KR2b0025_WYG_016-5b"/>
　以何郯同知通進銀臺司兼門下封駁事郯上言本<lb/>
　朝設此司實代給事中封駁之職乞準王曽王嗣宗<lb/>
　故事凡有詔敕並由銀臺司從之<lb/>
　時殿中丞龍昌期上所注書賜緋及絹百疋郯言昌<lb/>
　期嘗毁周公異端之學不可長也詔追其賜<lb/>
五月詔内臣權罷進養子<lb/>
　始用呉及議也<lb/>
　初至和元年及為審刑院詳議官疏言臣輒原刑法<lb/>
<pb n="KR2b0025_WYG_016-6a"/>
　之本以効愚忠竊惟前世肉刑之設漢文易以鞭箠<lb/>
　然已死而笞未止外有輕刑之意而其實殺人我祖<lb/>
　宗始用折杖之法蓋曠古聖賢思所未至宜乎天降<lb/>
　之祥而未享繼嗣之慶意者宦官太多也何則肉刑<lb/>
　之五一曰宫今宦官之家競取他子希求爵命童㓜<lb/>
　何罪陷於刀鋸因而夭死夫有罪而宫前王不忍况<lb/>
　無罪乎漢永平間中常侍四員小黄門十人爾唐太<lb/>
　宗定制毋得踰百員且以近事較之祖宗時㡬何人<lb/>
<pb n="KR2b0025_WYG_016-6b"/>
　今㡬何人望宦官進子一切權罷則天心應而聖嗣<lb/>
　廣矣書奏上異其言欲用為諫官而及以父憂去矣<lb/>
除猜防大臣條約<lb/>
　詔前此兩制不許至執政私第執政所薦士不得充<lb/>
　臺官法並除之<lb/>
命江寧府等州官臣兼鈐轄<lb/>
　洪潭揚廬越福並兼本路鈐轄<lb/>
六月却尊號<lb/>
<pb n="KR2b0025_WYG_016-7a"/>
　請加尊號曰大仁至治知諫院范師道言比災異數<lb/>
　出而崇尚虛文非所以答天戒知制誥劉敞亦曰尊<lb/>
　號非古也陛下尊號盡善盡美矣復加大仁至治不<lb/>
　足増光盛德且自寳元以来不受徽號今二十年奈<lb/>
　何一旦増虛名而損實美上曰朕意亦謂當如此奏<lb/>
　五上不許<lb/>
申嚴閉糴禁<lb/>
　從諫官呉及之請也及言春秋有告糴今官司擅造<lb/>
<pb n="KR2b0025_WYG_016-7b"/>
　閉糴之令豈陛下子育兆民之意哉乃詔諸路轉運<lb/>
　使鄰路鄰州輒閉糴者以違制論<lb/>
秋七月出宫人<lb/>
　先以月食㡬盡修隂教以應天變也出二百餘人至<lb/>
　是復出其數如之初劉氏在掖庭通請謁為奸御史<lb/>
　中丞韓絳宻以聞上曰非卿言朕不知此當審驗之<lb/>
　後數日出劉氏及他不謹者且詔中書召絳諭意劉<lb/>
　氏及黄氏在十閣中尤驕恣者也於是并黄氏皆出<lb/>
<pb n="KR2b0025_WYG_016-8a"/>
　之<lb/>
八月䇿制科<lb/>
　陳舜俞錢藻汪輔之並入第四等言者以輔之無行<lb/>
　罷之輔之躁忿因以書誚譏富弼曰公為宰相但奉<lb/>
　行臺諫風旨而已弼不能答<lb/>
冬十月大祫於太廟<lb/>
　先是上將親祫下禮官集議東向之位同判宗正寺<lb/>
　趙良規請正太祖東向位而知太常禮院韓維以為<lb/>
<pb n="KR2b0025_WYG_016-8b"/>
　宜如祖宗故事虛東向之位便時禮官不敢決乃與<lb/>
　待制以上臺諫官同議曰太祖為受命之君然僖祖<lb/>
　以降四廟在上故大祫止列昭穆而虛東向魏晉以<lb/>
　来已用此禮今親享之盛宜如舊便詔恭依<lb/>
　禮官張洞韓維請以孝惠孝章淑德章懷四后享於<lb/>
　别廟不升合食上重其事詔兩制集議而孫抃胡宿<lb/>
　李昭述楊安國向傳式劉敞王疇何郯八人曰按春<lb/>
　秋傳大祫未毁廟之主皆升合食於太祖國朝至祫<lb/>
<pb n="KR2b0025_WYG_016-9a"/>
　之日别廟后主皆升合食子孫遵用未易輕改傳曰<lb/>
　祭從先祖如其故便歐陽修呉奎陳升之包拯韓絳<lb/>
　錢象先唐介盧士遜九人曰古者廟制皆一帝一后<lb/>
　後世有以子貴者始著並祔之文其不當祔者又有<lb/>
　别廟之祭本朝禘祫乃以别廟之后列於配后之下<lb/>
　於古無聞若以為行之已久重於改作則是失禮之<lb/>
　舉無復是正也請從禮官於是敞特奏曰今羣臣不<lb/>
　務推原春秋之法而獨引後儒疑近之説不務講求<lb/>
<pb n="KR2b0025_WYG_016-9b"/>
　本朝之故而專倡異代難通之制不務將順主上廣<lb/>
　孝之心而輕宗廟久行之儀欲擯隔四后使永不得<lb/>
　合食臣竊恨之夫宗廟之禮神靈之位豈可使舉措<lb/>
　數有後悔哉當留聖念初上春秋髙議者恐上勞拜<lb/>
　起禮官遂咸造此議上微聞之及得敞奏謂近臣曰<lb/>
　朕初謂禮當然茍以拜起為煩朕猶能之何憚也乃<lb/>
　詔别廟四后祫享如舊俟大禮畢别加討論時胡宿<lb/>
　當草詔自主其所議然自後亦不復議<lb/>
<pb n="KR2b0025_WYG_016-10a"/>
　御製祫享舞名文舞曰化成治定武舞曰崇功昭德<lb/>
　上自製迎神送神樂章詔宰臣富弼等撰大祚至采<lb/>
　茨曲調十八<lb/>
升益并州為成都太原府<lb/>
　韓琦之在太原也乞復并州為節鎮詔兩制議之翰<lb/>
　林學士胡宿以為堯遷閼伯於商邱主火而商為宋<lb/>
　星遷實沈於大夏主水而參為晉星國家受命始於<lb/>
　商邱王以火德又京師當宋之分野而并為晉地參<lb/>
<pb n="KR2b0025_WYG_016-10b"/>
　商仇讐之星今欲崇晉非國之利也自宋興平僣偽<lb/>
　并最後服太宗削之不使列於方鎮㡬八十年謂宜<lb/>
　如舊制上是宿議及琦秉政因祫享赦書卒復之宿<lb/>
　又以為言不報<lb/>
減河南民丁錢米<lb/>
十一月汝南王允讓薨<lb/>
　後追封濮王諡安懿為大宗正二十年宗族懷其恩<lb/>
　而畏其嚴<lb/>
<pb n="KR2b0025_WYG_016-11a"/>
以牧地賦貧民<lb/>
　是嵗初以諸防監及諸軍牧馬所用餘田賦貧民耕<lb/>
　種<lb/>
庚子嘉祐五年春正月隕星東南<lb/>
　有聲如雷同知諫院范師道上疏曰漢晉天文志天<lb/>
　狗所下為破軍殺将伏尸流血甘氏圖天狗移大賊<lb/>
　起今備邉防盜未見其至雖有将帥不老則愚士卒<lb/>
　雖多勁勇者少夷狄可保也如州郡何州郡可保也<lb/>
<pb n="KR2b0025_WYG_016-11b"/>
　如盜賊何必有包蔵險心投隙而動者宜簡拔将帥<lb/>
　訓練士卒詔天下為備上晚年尤恭儉而四方無事<lb/>
　師道言事人稱其介直<lb/>
穿二股渠<lb/>
　用河北都運韓贄議穿四界首二股渠分河流入金<lb/>
　赤河<lb/>
夏四月詔均稅<lb/>
　命近臣同三司均之纔均數郡言者以為不便而止<lb/>
<pb n="KR2b0025_WYG_016-12a"/>
五月京師地震<lb/>
龎籍致仕<lb/>
　籍自定州詔還既入見詣中書白執政求致仕執政<lb/>
　曰公康寧如是且上意方厚奈何欲去之堅也籍曰<lb/>
　若待筋力不支人主棄厭然後去斯不得已爾豈得<lb/>
　為止足哉遂歸卧於家前後凡七上表其劄子不可<lb/>
　勝數乃許之<lb/>
置寛恤民力司<lb/>
<pb n="KR2b0025_WYG_016-12b"/>
　詔三司置之<lb/>
　尋遣官分路訪寛恤民力事<lb/>
以王安石為度支判官<lb/>
　安石獻萬言書極陳當世之務畧曰陛下有恭儉之<lb/>
　德聰睿之才而仁民愛物之意未孚於天下又公天<lb/>
　下而選輔相屬之以事而不疑宜其天下大治而效<lb/>
　不至此者患在法度雖多而不合先王之政故也今<lb/>
　去先王之世既遠而欲一一以修先王之政雖甚愚<lb/>
<pb n="KR2b0025_WYG_016-13a"/>
　猶知其難臣謂當法其意而已然今天下之才不足<lb/>
　以承所使一路之間能修其職者甚少其能講先王<lb/>
　之意以合時變者往往而絶夫人才不足陛下雖欲<lb/>
　更改而孰能稱㫖然則今之所急在人才而已先王<lb/>
　之於人才教之養之取之任之皆有其道今雖州縣<lb/>
　有學而不能長育人才太學之官未嚴其選而禮樂<lb/>
　刑政之事非已之所當知而所以教之者誦説課試<lb/>
　而已故雖白首於庠序而不知從政之方又古之教<lb/>
<pb n="KR2b0025_WYG_016-13b"/>
　士以射為急射為男子之事既朝夕從事於此則能<lb/>
　者衆而邉疆宿衛之任皆可擇而取之也夫士以行<lb/>
　義見推於鄉黨矣然後因其才而託之以邉疆宿衛<lb/>
　之事此所以無虞今乃以邉疆宿衛之任而屬之奸<lb/>
　悍無賴之人所以常憂而不足恃此教之非其道也<lb/>
　方今制禄大抵皆薄州縣之吏月所得錢多者八九<lb/>
　千少者四五千雖厮役之給不窘於此而欲士之無<lb/>
　毁㢘恥葢中人之所不能也故官大者交賂遺營貲<lb/>
<pb n="KR2b0025_WYG_016-14a"/>
　産官小者販鬻乞丐無所不為今天下公私常以困窮<lb/>
　為患者殆亦理財未得其道而有司不能度世之宜而<lb/>
　通其變耳誠能焉雖増吏禄不足以傷經費此養之非<lb/>
　其道也方今取士賢良方正與進士之髙者皆公卿之<lb/>
　選也夫此二科不足以為公卿不待論而後可知而議<lb/>
　者乃以為吾常以此取天下之士而公卿亦常出於此<lb/>
　不必法古之取人然後得士也其亦蔽於理矣今悉廢<lb/>
　先王取士之道而敺天下之士使為賢良進士固宜有<lb/>
<pb n="KR2b0025_WYG_016-14b"/>
　時而得才之可以為公卿者也然而不肖者茍以此進<lb/>
　亦至乎公卿使不肖之人幸而至乎公卿因使推其類<lb/>
　聚之朝廷所以多不肖之人雖有賢知往往困於無助<lb/>
　不得行其意此皆取之非其道也今取之既不以其道<lb/>
　至於任人不問其德之所宜而問其出身之後先不論<lb/>
　其才之稱否而論其歴任之多少以文學進者且使之<lb/>
　治財又轉而使之典獄又轉而使之治禮是則一人之<lb/>
　身而責之以百官之所能備宜其人才之難也夫在位<lb/>
<pb n="KR2b0025_WYG_016-15a"/>
　非其人而恃法以為治自古及今未有能治者也此任<lb/>
　之非其道也夫教之養之取之任之有一非其道則足<lb/>
　以敗天下之人才况兼四者而有之則在位少可任之<lb/>
　才固不足怪臣願明詔大臣思以陶成天下之才茍人<lb/>
　才不勝其用則陛下何求而不得何欲而不成哉臣又<lb/>
　觀朝廷異時欲有所施為變革其始計利害未嘗不熟<lb/>
　也顧有一流俗僥倖之人不悦而非之則遂止而不敢<lb/>
　為夫法度立則人無獨蒙其幸者陛下誠有意於天下<lb/>
<pb n="KR2b0025_WYG_016-15b"/>
　則臣又願斷之而已<lb/>
六月交趾寇邉<lb/>
　都巡檢宋士堯死之<lb/>
秋七月京西分南北路<lb/>
　許州兼北路鄧州兼南路安撫河南府即不𨽻所部<lb/>
八月蘓洵試校書郎<lb/>
　初歐陽修上洵所著書韓琦善之召試舎人院再以<lb/>
　疾辭至是抃又薦之乃就除<lb/>
<pb n="KR2b0025_WYG_016-16a"/>
　卒於治平三年初王安石名始盛黨與傾一時歐陽<lb/>
　修亦善之勸洵與㳺洵曰吾知其人矣作辨奸論畧<lb/>
　曰面垢不忘洗衣垢不忘澣此人之至情也今也不<lb/>
　然衣臣虜之衣食犬彘之食囚首喪面而談詩書此<lb/>
　豈其情也哉凡事不近人情者鮮不為大奸慝洵既<lb/>
　沒三年而安石用事其言果驗<lb/>
置陜西估馬司<lb/>
　命薛向領之時有詔修馬政命學士呉奎等經度之<lb/>
<pb n="KR2b0025_WYG_016-16b"/>
　奎等言牧馬在於得人汧渭之間未嘗無牧而非子<lb/>
　獨能蕃息於周河隴之間未嘗無牧而張萬歳獨能<lb/>
　蕃息於唐此得人之效也然得人而不久其任久其<lb/>
　任而不使專其事專其事而不臨之以賞罰亦不可<lb/>
　以有功今陜西馬價多出解鹽復領陕西財賦可專<lb/>
　委之仍俾擇地置監益市西馬牧之乃命向専領本路<lb/>
　監牧及買馬事仍置買馬場於原渭州徳順軍而羣牧<lb/>
　使歐陽修又言今之馬政皆因唐制而馬多少不同者<lb/>
<pb n="KR2b0025_WYG_016-17a"/>
　唐牧地皆與馬性相宜今或淪異域或為民田請下河<lb/>
　東京西訪草地置監河北諸監有不宜馬者可行廢罷<lb/>
罷同提㸃刑獄置轉運判官<lb/>
　江南等十一路<lb/>
冬十一月罷内臣寄遷法<lb/>
　趙槩言御藥院内臣有遷官至遥領防團者謂之闇<lb/>
　轉於是詔自今當轉出外而特留者毋得累寄所遷<lb/>
　資序<lb/>
<pb n="KR2b0025_WYG_016-17b"/>
十二月以吕公弼知成都府<lb/>
　公弼初至人疑其少威斷㑹營卒犯法當杖不肯受<lb/>
　曰寧請劒不能受杖公弼再三諭之不從乃曰杖國<lb/>
　法不可不受劒汝所請亦不汝違也命杖而後斬之<lb/>
　軍中肅然<lb/>
辛丑嘉祐六年春二月親試舉人<lb/>
　賜王俊民等及第出身有差<lb/>
三月富弼罷<lb/>
<pb n="KR2b0025_WYG_016-18a"/>
　以母喪去位<lb/>
罷大燕<lb/>
　以富弼丁母喪故也同知禮院晏成裕言君臣之義<lb/>
　哀樂同之請罷春燕以表優卹大臣之意上亟從之<lb/>
夏四月以包拯為樞宻副使解唐介等言職<lb/>
　初除陳旭為樞宻副使或言旭因結宦者史志聰王<lb/>
　世寜等故有此命諫官趙抃御史范師道吕誨等遂<lb/>
　交章論列上以章示旭旭奏臣前任言職彈斥内臣<lb/>
<pb n="KR2b0025_WYG_016-18b"/>
　如楊懷敏何誠用武繼隆劉恢輩多坐黜逐今言者<lb/>
　乃以汙臣乞付吏辨遂家居求罷上手詔出之介等<lb/>
　復闔門待罪頃之復出如是者數四上詔輔臣曰凡<lb/>
　除拜二府朕初豈容内臣預議耶介等章十七上遂<lb/>
　兩罷之旭知定州介洪州抃䖍州師道福州誨江州<lb/>
　初嘉祐四年夏師道同知諫院上言竊聞諸閣女御<lb/>
　以董周育公主御寳宣制並為才人不自中書出詔<lb/>
　而掖庭覬覦遷拜者甚多董周之遷可矣女御何人<lb/>
<pb n="KR2b0025_WYG_016-19a"/>
　而遷乎才人品秩既髙古有定員若使諸閣皆遷則<lb/>
　不復更有員數矣且一才人之俸月直中户百家之<lb/>
　賦况誥命之出不自有司豈盛世之事耶恐斜封墨<lb/>
　敕復見於今日矣<lb/>
五月授顔復等官<lb/>
　先是諸路舉行義文學之士二十三人至者十六人<lb/>
　皆館於太學即舎人院試論䇿賜出身五人辭不能<lb/>
　試亦以試将作監主簿命之<lb/>
<pb n="KR2b0025_WYG_016-19b"/>
六月壬子朔日有食之<lb/>
　初司天監言當食六分之半至是食四分而雲隂雷<lb/>
　雨渾儀所言不為灾中丞王疇言頃歳日食正陽實<lb/>
　亦隂晦羣臣集班表賀甚非陛下畏天之意同判禮<lb/>
　部司馬光亦言日食京師不見四方須有見人天意<lb/>
　若曰人君為隂邪所蔽災慝甚明天下皆知其憂危<lb/>
　而朝廷獨不知爾蝕不及分者歴官當治其罪而羣<lb/>
　臣皆欲稱賀上下相蒙詔毋賀<lb/>
<pb n="KR2b0025_WYG_016-20a"/>
富弼辭起復<lb/>
　故事執政遭喪皆起復弼謂兵革變亂不可用於平<lb/>
　世上五遣使起之卒不從<lb/>
以王安石知制誥<lb/>
　去冬除安石及司馬光同修起居注光五辭而後受<lb/>
　安石終辭之後復命之辭至七八月乃受於是徑遷<lb/>
　知制誥安石遂不辭官矣嘗有詔舎人院不得申請<lb/>
　除改文字安石言若詞頭所批事情不盡而不得申<lb/>
<pb n="KR2b0025_WYG_016-20b"/>
　請自非大臣欲傾側為私則立法不當如此陛下舉<lb/>
　天下之事屬之七八大臣大臣之弱者則不敢為陛<lb/>
　下守法以忤諫官御史强者則恣行所欲諫官御史<lb/>
　亦無敢忤者陛下方爾聽其所為而無所問安有朝<lb/>
　廷如此久而無亂者乎安石由是與執政忤<lb/>
秋七月司馬光入對<lb/>
　光時同知諫院進三劄一論君德有三曰仁曰明曰<lb/>
　武仁者非嫗喣姑息之謂也興教化修政治養百姓<lb/>
<pb n="KR2b0025_WYG_016-21a"/>
　利萬物此人君之仁也明者非煩苛伺察之謂也知<lb/>
　道誼識安危别賢愚辨是非此人君之明也武者非<lb/>
　强亢暴戾之謂也惟道所在斷之不疑奸不能惑佞<lb/>
　不能移此人君之武也故仁而不明猶有良田而不<lb/>
　能耕也明而不武猶視苗之穢而不能耘也武而不<lb/>
　仁猶知穫而不知種也三者兼備則國治强闕一則<lb/>
　衰闕二則危闕三者無一焉則亡自生民以来則未<lb/>
　之或改也臣不勝區區觸死忘生竊見陛下天性慈<lb/>
<pb n="KR2b0025_WYG_016-21b"/>
　惠謹微接下子育元元汎愛群生雖古聖王之仁殆<lb/>
　無以過然自踐阼以来垂四十年夙夜孜孜以求至<lb/>
　治而朝廷紀綱猶有虧缺閭里窮民猶有怨歎意者<lb/>
　羣臣不肖不能宣揚聖化将陛下之於三德萬分一<lb/>
　亦有所未盡歟臣聞春秋傳曰慶賞刑威曰君臣幸<lb/>
　得以終起居注日侍黼扆之側伏見陛下推心御物<lb/>
　端拱淵黙羣臣各以其意有所敷奏陛下不復詢訪<lb/>
　利害考察得失一皆可之誠使陛下左右前後股肱<lb/>
<pb n="KR2b0025_WYG_016-22a"/>
　耳目之臣皆忠實正人則如此至善矣或出於不意<lb/>
　有一奸邪在側豈可不為之寒心哉夫善惡是非與<lb/>
　混淆若待之如一無所别白或知其善而不能賞知<lb/>
　其惡而不能罰則善者日懈惡者日勸善者懈惡者<lb/>
　勸雖有堯舜禹湯文武之君稷契伊吕周召之臣以<lb/>
　此求治猶鑿氷而取火適楚而北行也伏望陛下少<lb/>
　垂聖思以推天地之至仁廓日月之融光奮乾剛之<lb/>
　威斷善無微而不録惡無細而不誅則唐虞三代之<lb/>
<pb n="KR2b0025_WYG_016-22b"/>
　隆何遠之有其二論御臣曰臣聞至治之道無出在<lb/>
　三而已一曰任官二曰信賞三曰必罰國家累日月<lb/>
　以進秩循資歴而授任又采名不采實誅文不誅意<lb/>
　陛下誠能博選在下之士有德行者掌教化有文學<lb/>
　者待顧問有政術者為官長有勇畧者為将帥有功<lb/>
　則増秩加賞而勿徙其官無功則降黜廢棄而更求<lb/>
　能者有罪則流竄刑誅而勿加寛貸如是而朝廷不<lb/>
　尊萬事不治百姓不安四夷不服臣請伏面欺之誅<lb/>
<pb n="KR2b0025_WYG_016-23a"/>
　其三論揀軍言務精不務多止以其一留中其二送<lb/>
　中書其三送樞宻院光疏千餘言未幾復言數赦之<lb/>
　弊繼又進五規曰保業曰惜時曰遠謀曰謹微曰務<lb/>
　實其保業畧曰天下重器也得之至艱守之至艱王<lb/>
　者始受天命之時天下之人皆我比肩也相與角智<lb/>
　力而爭之智竭不能抗力屈不能支然後肯稽顙而<lb/>
　為臣當是之時有智相偶者則為二力相參者則為<lb/>
　三愈多則愈分自非智力首出於世則天下莫得而<lb/>
<pb n="KR2b0025_WYG_016-23b"/>
　一也斯不亦得之至艱乎及夫繼體之君羣雄已服<lb/>
　衆心已定上下之分明强弱之勢殊則中人之性皆<lb/>
　以為子孫萬世如泰山之不可揺也於是有驕惰之<lb/>
　情生驕者玩兵黷武窮泰極侈神怒不恤民怨不知<lb/>
　一旦渙然四方糜潰秦隋之季是也惰者沈酣宴安<lb/>
　慮不及遠善惡雜糅是非顛倒日復一日至於不振<lb/>
　漢唐之季是也二者或失之强或失之弱其致敗一<lb/>
　也斯不亦守之至艱乎臣竊觀自周室東遷以来王<lb/>
<pb n="KR2b0025_WYG_016-24a"/>
　政不行諸侯並僣分崩離析不可勝紀凡五百有五<lb/>
　十年而合於秦秦虐用其民十有一年而天下亂又<lb/>
　八年而合於漢漢為天子二百有六年而失其柄王<lb/>
　莽盜之十有七年而復為漢更始不能自保光武誅<lb/>
　除僣偽凡十有四年然後能一之又一百五十有三<lb/>
　年董卓擅朝州郡瓦解更相吞噬至於魏氏海内三<lb/>
　分凡九十有一年而合於晉晉得天下纔二十年惠<lb/>
　帝昏愚宗族搆難劉石乗釁濁亂中原散為六七聚<lb/>
<pb n="KR2b0025_WYG_016-24b"/>
　為二三凡二百八十有八年而合於隋隋得天下纔<lb/>
　二十有八年煬帝無道九州幅裂八年而天下合於<lb/>
　唐唐得天下一百有三十年明皇恃其承平荒於酒<lb/>
　色養其疽囊以為子孫不治之疾於是漁陽竊發而<lb/>
　四海横流矣肅代以降方鎮䟦扈號令不從朝貢不<lb/>
　至名為君臣實為讎敵陵夷衰微至於五代三綱頽<lb/>
　絶五常殄滅懷璽未煖處宫未安朝成夕敗有如逆<lb/>
　旅鄙亂相尋戰争不息流血成川澤聚骸成邱陵太<lb/>
<pb n="KR2b0025_WYG_016-25a"/>
　祖皇帝受命於上帝起而拯之躬擐甲胄櫛風沐雨<lb/>
　東征西伐掃除海内當是之時食不暇飽寢不遑安<lb/>
　以為子孫建太平之基大勲未集太宗皇帝嗣而承<lb/>
　之凡二百二十有五年然後大禹之迹復混而為一<lb/>
　黎民遺種始有所息肩矣由是觀之上下凡一千七<lb/>
　百餘年天下一統者五百餘年而已其間時時小有<lb/>
　禍亂不可悉數國家自平河東以来八十餘年内外<lb/>
　無事然則三代以来治平之世未有若今之盛者也<lb/>
<pb n="KR2b0025_WYG_016-25b"/>
　今民有十金之産猶以為先人所營苦身勞志謹而<lb/>
　守之不敢失墜况於承祖光美之業奄有四海傳祚<lb/>
　萬世可不重哉可不慎哉惜時畧曰夏至陽之極也<lb/>
　而一隂生冬至隂之極也而一陽生故盛衰之相乗<lb/>
　治亂之相生天地之常經自然之至數也其在周易<lb/>
　泰極則否否極則泰豐亨宜日中孔子傳之曰日中<lb/>
　則昃月盈則食天地盈虚與時消息而况於人乎况<lb/>
　於鬼神乎是以聖人當國家隆盛之時則戒懼彌甚<lb/>
<pb n="KR2b0025_WYG_016-26a"/>
　故能保其令聞永乆無疆也逺謀畧曰詩云迨天之<lb/>
　未隂雨徹彼桑土綢繆牖户今此下民或敢侮予孔<lb/>
　子曰為此詩者其知道乎能治其國家誰敢侮之迨<lb/>
　天之未隂雨者國家閒暇無災害之時也徹彼桑土<lb/>
　者求賢於隱微也綢繆牖户者修敇其政治也謹微<lb/>
　畧曰周易坤之初六曰履霜堅氷至霜者寒之始也<lb/>
　氷者寒之極也坤之初六於律為林鍾於歴為建未<lb/>
　之月陽氣方盛而隂氣已萌物之未知也是故聖人<lb/>
<pb n="KR2b0025_WYG_016-26b"/>
　謹之曰履霜堅氷至言為人君者當絶惡於未形杜<lb/>
　禍於未成也繫辭曰知㡬其神乎君子知微知彰知<lb/>
　柔知剛萬夫之望又曰太宗皇帝命王繼恩討蜀亂<lb/>
　平之宰相請除宣徽使太宗不許曰宣徽使位亞兩<lb/>
　府使繼恩為之是宦官執政之漸也宰相固請太宗<lb/>
　怒切責宰相特置宣政使以授之又曰夫宴安怠惰<lb/>
　肇荒淫之基竒巧珍玩發奢泰之端甘言卑辭啟僥<lb/>
　倖之途附耳屏語開讒賊之門不惜名器導僣逼之<lb/>
<pb n="KR2b0025_WYG_016-27a"/>
　源假借威福授陵奪之柄凡此六者其初甚微朝夕<lb/>
　狎玩未覩其害日滋月益遂至深固比知而革之則<lb/>
　用力百倍矣務實畧曰夫安國家利百姓仁之實也<lb/>
　保基緒傳子孫孝之實也辨貴賤立綱紀禮之實也<lb/>
　和上下親逺邇樂之實也決是非明好惡政之實也<lb/>
　詰奸邪禁暴亂刑之實也察言政試政事求賢之實<lb/>
　也量材能課功狀審官之實也詢安危訪治亂納諫<lb/>
　之實也選勇果習戰鬭治兵之實也實之不存雖文<lb/>
<pb n="KR2b0025_WYG_016-27b"/>
　之盛美無益也<lb/>
諸路大水<lb/>
　河北京畿等路<lb/>
八月䇿制科<lb/>
　得王介蘇軾蘇轍言極切直胡宿請黜之上曰以直<lb/>
　言召入奈何以直棄之於是軾入第三等介轍第四<lb/>
　等知制誥王安石意轍右宰相專攻人主比之谷永<lb/>
　不肯撰詞宰臣韓琦曰此人語謂宰相不足用欲得<lb/>
<pb n="KR2b0025_WYG_016-28a"/>
　婁師徳郝處俊而用之尚以谷永疑之乎已而楊畋<lb/>
　見上曰蘇轍臣所屬也陛下赦其狂直而收之乞宣<lb/>
　付史館上悅從之<lb/>
閏月以曽公亮同平章事<lb/>
　張昇樞宻使歐陽修參知政事胡宿樞宻副使宿既<lb/>
　被用專以顧惜大體為説聞更張革弊則曰變法古<lb/>
　人所難不務守祖宗成法而徒務紛紛無益於治也<lb/>
　時韓琦為首相法令典故問公亮文學之事問修百<lb/>
<pb n="KR2b0025_WYG_016-28b"/>
　官奉法循理朝廷稱治<lb/>
冬十月定内侍磨勘法<lb/>
　自祖宗時内臣未嘗磨勘轉官惟有功乃遷景祐初<lb/>
　内臣入仕三十年累有功勤經十年未嘗遷者聽奏<lb/>
　旨蓋猶未有磨勘定格慶歴以後其制漸隳有入仕<lb/>
　才五七年遷至髙品者兩省因著十年磨勘之制至<lb/>
　是患其幸進令並理三十年磨勘知諫院楊畋言文<lb/>
　臣七遷而内臣始得一磨勘其法不均詔髙品以上<lb/>
<pb n="KR2b0025_WYG_016-29a"/>
　仍舊十年無勞績而嘗坐罪徒者即倍其年畋為言<lb/>
　事官顧以士人比閹寺議者譏之<lb/>
皇姪宗實辭起復知宗正寺<lb/>
　上在位四十一年皇嗣未立諫官御史交章進說乆<lb/>
　之言者稍怠宰臣韓琦乗間請曰皇嗣者天下安危<lb/>
　之所係自昔禍亂之起由䇿不早定也今陛下春秋<lb/>
　已髙未有建立何不擇宗室之賢者而定之為宗廟<lb/>
　社稷之計乎一日琦取孔光傳進曰漢成帝即位二<lb/>
<pb n="KR2b0025_WYG_016-29b"/>
　十五年無嗣立弟之子定陶王為太子成帝中材之<lb/>
　主猶能之况陛下之聖哉奈何乆不定至是諫官司<lb/>
　馬光復上疏且面言其事而知江州吕誨亦請早立<lb/>
　皇嗣頃之琦與曽公亮張昇歐陽修又極言之上曰<lb/>
　宗子自有賢智可付天下者卿等其勿憂琦請其名<lb/>
　上以名示之琦復奏曰大事也願陛下審思之翌日<lb/>
　復請上曰決矣時皇姪岳州團練使宗實方服漢王<lb/>
　喪乃降詔起復宗實四表請終喪從之<lb/>
<pb n="KR2b0025_WYG_016-30a"/>
　光之復見上也言向者進説陛下欣然無難今寂無所<lb/>
　聞此必有小人者間之小人無遠慮特欲倉卒之際<lb/>
　援立所厚善者爾唐自文宗以後立嗣皆出於左右<lb/>
　之意至有稱定䇿國老門生天子者上大感悟曰送<lb/>
　中書光見琦等曰諸公不及今定議異日夜半禁中<lb/>
　出寸紙以某人為嗣則天下莫敢違琦等皆唯唯曰<lb/>
　敢不盡力<lb/>
是歳初立考課法<lb/>
<pb n="KR2b0025_WYG_016-30b"/>
　治平三年考課院言知磁州李田再考在劣等降監<lb/>
　淄州鹽酒稅務坐考劣降等自田始<lb/>
壬寅嘉祐七年春正月詔南郊奉太祖定配<lb/>
　改温成廟為祠殿先是諫官楊畋論水災由郊廟未<lb/>
　順下禮院禮院言對越天地神無二主唐垂拱中始<lb/>
　用三祖同配至開元親享遂罷之皇祐詔書南郊三<lb/>
　聖並侑後遞配未㡬復並侑為定制雖出孝思然頗<lb/>
　違禮經又温成立廟城南禮同太廟亦有司之失復<lb/>
<pb n="KR2b0025_WYG_016-31a"/>
　下兩制議而王珪等曰饗帝不可以瀆故郊無二主<lb/>
　親親不可以僣故廟止其先今三后並侑欲以致孝<lb/>
　也而適所以瀆乎後宫有廟欲以廣恩也而適所以<lb/>
　僣乎享親請如禮官議詔從之<lb/>
二月更江西鹽法<lb/>
　舊自海陵漕鹽至江湖常恐濫惡而價髙嶺鹽善而<lb/>
　價賤䖍汀二州民多盜販嶺鹽持甲兵往来或殺傷<lb/>
　捕卒則聚而為盜而江西官糶鹽嵗纔百萬斤朝廷<lb/>
<pb n="KR2b0025_WYG_016-31b"/>
　患之先是蔡挺知南安軍嘗條奏利害乃命挺為江<lb/>
　西提刑使之制置挺令民首納私藏兵械以給捕卒<lb/>
　而令販黄魚籠挾鹽不及二十斤不以甲兵自隨者<lb/>
　止輸筭勿捕選官之淮南運新鹽嚴綱吏賞罰以官<lb/>
　數之餘畀之於是官鹽減價而盜販衰息嵗増賣鹽<lb/>
　四十餘萬遂著於令<lb/>
諸路大水<lb/>
　河北陕西等路遣使察獄<lb/>
<pb n="KR2b0025_WYG_016-32a"/>
夏五月以司馬光仍知諫院<lb/>
　初光與吕公著並召試中書及除光知制誥以文不<lb/>
　工固辭乃復命以是職光疏畧曰竊以國家之治亂<lb/>
　本於禮而風俗之善惡係於習赤子之啼無有五方<lb/>
　其聲一也及其長也則言語不通飲食不同有至死<lb/>
　莫能相為者是無他焉所習異也是故上行下效謂<lb/>
　之風薰蒸漸漬謂之化淪胥委靡謂之流衆心安定<lb/>
　謂之俗及夫風化已失流俗已成則雖有辨智弗能<lb/>
<pb n="KR2b0025_WYG_016-32b"/>
　諭也彊毅不能制也重賞不能勸也嚴刑不能止也<lb/>
　自非聖人得位而臨之積百年之功莫之能變也周<lb/>
　易履之象曰君子以辨上下定民志故天子之令必<lb/>
　行於庶人使天下之勢如身之使臂臂之使指莫不<lb/>
　率從詩曰勉勉我王綱紀四方此禮之本也昔三代<lb/>
　之王皆習民以禮故子孫數百年享天之禄及其衰<lb/>
　也雖以晉楚齊秦之强不敢暴蔑王室豈其力不足<lb/>
　哉知天下之不已與也於是乎翼戴王命以威懷諸<lb/>
<pb n="KR2b0025_WYG_016-33a"/>
　侯莫敢不從所以然者猶幸先王之遺風餘俗未絶<lb/>
　於民故也其後日以衰薄下陵上替晉平公之世魯<lb/>
　子服回如晉還謂季孫意如曰晉之公室將遂卑矣<lb/>
　六卿强而奢傲将因是以習習實為常能無卑乎其<lb/>
　後趙魏韓氏卒分晉國習於君臣之分不明故也降<lb/>
　及漢氏雖不能若三代之盛王然猶尊君卑臣敦尚<lb/>
　名節以行義取士以儒術化民是以王莽之亂民思<lb/>
　劉氏而卒復之赤眉雖羣盜猶立宗室以從民望王<lb/>
<pb n="KR2b0025_WYG_016-33b"/>
　郎矯託名氏而燕趙響應董卓之亂袁紹以誅卓為<lb/>
　名而州郡雲合曹操挾獻帝以令諸侯而天下莫能<lb/>
　與之敵操之心豈不欲廢漢而自立哉然沒身不敢<lb/>
　為者畏天下之人疾之也自魏晉以降人主始貴通<lb/>
　才而賤守節人臣始尚浮華而薄儒術以先王之禮<lb/>
　為糟粕而不行以純固之士為鄙樸而不用於是風<lb/>
　俗日壞入於偷薄叛君不以為恥犯上不以為非惟<lb/>
　利是從不顧名節至於有唐之衰麾下之士有屠逐<lb/>
<pb n="KR2b0025_WYG_016-34a"/>
　元帥者朝廷不能討因而撫之拔於行伍授之以旄<lb/>
　鉞其始也取偷安一時而已及其久也則衆庶習於<lb/>
　聞見以為事理當然不為非禮不為無義是以在上<lb/>
　者惴惴然畏其下在下者睽睽焉伺其上平居則酒<lb/>
　肉金帛甘言屈體以相媚悅得間則銛鋒利刃狠心<lb/>
　詭計以相屠膾成者為賢敗者為愚不復論尊卑之<lb/>
　序是非之理陵夷至於五代天下蕩然莫知禮義為<lb/>
　何物矣是以世祚不永遠者十餘年近者三四年敗<lb/>
<pb n="KR2b0025_WYG_016-34b"/>
　亡相屬生民塗炭及大宋受命太祖太宗知天下之<lb/>
　禍生於無禮也於是以神武聰明躬勤萬㡬征伐刑<lb/>
　賞斷於聖志然後人主之勢重而羣臣懾服矣於是<lb/>
　翦削藩鎮齊以法度擇文吏為之佐以奪其殺生之<lb/>
　柄擥其金糓之富選其麾下精銳之士聚諸京師以<lb/>
　僃宿衛制其腹心落其爪牙使不得陸梁然後天子<lb/>
　諸侯之分明而悖亂之原塞矣於是節度使之權歸<lb/>
　於州鎮将之權歸於縣又分天下為十餘路各置轉<lb/>
<pb n="KR2b0025_WYG_016-35a"/>
　運使以察州縣百吏之臧否復漢部刺史之職使朝<lb/>
　廷之令必行於轉運使轉運使之令必行於州州之<lb/>
　令必行於縣縣之令必行於吏民然後上下之序正<lb/>
　而紀綱立矣於是申明軍法使自押官以上各有階<lb/>
　級以相臨統小有違犯罪皆誅死然後行伍之政肅<lb/>
　而士用命矣此皆禮之大節也故能四征不庭莫不<lb/>
　率服汛掃九州而陟禹之迹至於真宗重之以明德<lb/>
　繼二聖之志夙夜孜孜宣布善化銷鑠惡俗以至於<lb/>
<pb n="KR2b0025_WYG_016-35b"/>
　今治平百年頑民殄絶衆心咸安此乃曠世難成之<lb/>
　業陛下當戰戰栗栗守而勿失者也臣竊見陛下有<lb/>
　中宗之嚴恭文王之小心而小大之政多謙讓不決<lb/>
　委之臣下誠使所委之人常得忠賢則可矣萬一有<lb/>
　奸邪在焉豈不危甚矣哉古人所謂委任而責成功<lb/>
　者擇人而授之職叢脞之務不身親之也至於爵禄<lb/>
　廢置殺生予奪不由己出不可也又言頃以西鄙用<lb/>
　兵權置經畧安撫使一路之兵得以便宜從事及西<lb/>
<pb n="KR2b0025_WYG_016-36a"/>
　事平因而不廢河東一路總二十二州向時節度使<lb/>
　之權不能及矣又将相大臣典州者多以貴倨自持<lb/>
　轉運使欲舉職業往往違戾而不從又言自景祐以<lb/>
　来頗行姑息之政胥吏讙譁斥逐中丞輦官悖慢廢<lb/>
　退宰相衛士凶逆而獄不窮姦軍人罵三司使以為<lb/>
　非犯階級疑於用法朝廷雖特誅其人而已停之卒<lb/>
　復收養之其餘有一夫流言於道路而為之變令推<lb/>
　恩者多矣凡此數者殆非所以習民於上下之分也<lb/>
<pb n="KR2b0025_WYG_016-36b"/>
　夫朝廷者四方之表儀也朝廷之政如是則四方必<lb/>
　有甚者矣於是元帥畏偏裨偏裨畏将校將校畏士<lb/>
　卒奸邪怯懦之臣至有簡省教閱使之驕惰保庇羸<lb/>
　老使之繁冗屈撓正法使之縱恣詆訾粟帛使之憤<lb/>
　惋甘言謟笑靡所不至於是士卒翕然譽之而歸怨<lb/>
　於上矣彼既為之則此傚之下既言之則上從之前<lb/>
　既行之則後襲之茍彼為而此不傚下言而上不從<lb/>
　前行而後不襲則怨怒聚於其身而禍亂生矣長此<lb/>
<pb n="KR2b0025_WYG_016-37a"/>
　不已日滋月益民之耳目習而安之此有以異唐之<lb/>
　季世乎後魏孝明帝時征西將軍張彛子仲瑀上封<lb/>
　事欲抑損武人不預清品羽林虎賁千餘人焚彛第<lb/>
　殺彛父子官為收捕凶强者八人斬之其餘大赦以<lb/>
　安之懷朔鎮人高歡時奉使至洛陽見之歸而散家<lb/>
　財以結客曰朝政如此事可知矣於是始有飛揚之<lb/>
　志由是觀之紀綱不立則奸雄生心矣夫祖宗苦心<lb/>
　焦思以變衰唐之俗而陛下髙拱熟視以成後魏之<lb/>
<pb n="KR2b0025_WYG_016-37b"/>
　風此臣之所以為陛下痛惜也又上疏論財利曰為<lb/>
　今之術在隨材用人而久任之在養其本原而徐取<lb/>
　之在減省浮冗而省用之國初三使司副判官専擇<lb/>
　曉錢穀者為之近嵗多用文辭之士以為文臣進遷<lb/>
　之資途不論其習與不習也又居官者出入遷徙有<lb/>
　如傳舎臣欲精選曉練錢穀者為三司判官自權為<lb/>
　正三司副使缺選於判官三司缺選於副使久任三<lb/>
　司使而有實效者増其秩使與兩府同又言今天下<lb/>
<pb n="KR2b0025_WYG_016-38a"/>
　之民農者不過二三而浮食者常七八欲倉廩之實<lb/>
　其可得乎又言商賈志於利而縣官數以一切之汰<lb/>
　棄信而奪之是以茶鹽棄捐征稅耗損凡以此也又<lb/>
　言陛下天資恭儉而左右侍御宗戚貴近爭尚侈靡<lb/>
　先朝公主在宫中俸錢月不過五千其餘月給大扺<lb/>
　倣此今何啻數十倍矣又内藏庫專以内臣掌之不<lb/>
　領於三司多少虚實有司莫得而知又食貨窮乏而<lb/>
　宰相不憂以為非己之職也願復置總計使使宰相<lb/>
<pb n="KR2b0025_WYG_016-38b"/>
　領之光二疏凡八千餘言<lb/>
秋七月河決北京<lb/>
八月立宗實為太子<lb/>
　賜名曙尋加齊州防禦鉅鹿郡公<lb/>
　時宗實力辭宗正琦曰宗正誥勅付閣門故得不受<lb/>
　若立為皇子則凡降一詔書定矣上以為然張昇進<lb/>
　曰陛下疑之否上曰朕何疑欲民心先有所係屬昇<lb/>
　再拜稱賀琦等乞手札付外施行琦至中書召王珪<lb/>
<pb n="KR2b0025_WYG_016-39a"/>
　草詔珪疑焉請對曰此大事也後不可悔上指心曰<lb/>
　朕意決矣議遂定<lb/>
　初皇子辭命記室周孟陽問皇子曰太尉稱疾堅卧<lb/>
　其義安在曰非敢邀福以避禍也孟陽曰假如得請<lb/>
　歸藩遂能無患乎皇子撫榻而起曰吾慮亦及此遂<lb/>
　入内良賤不滿三十口行李蕭然惟書數橱而已中<lb/>
　外聞之相賀<lb/>
　李度皇子位伴讀王獵說書<lb/>
<pb n="KR2b0025_WYG_016-39b"/>
九月辛亥大享明堂奉真宗配<lb/>
　初禮院言皇祐參用南郊百神之位不應祀法宜如<lb/>
　唐制設昊天上帝五方帝位以真宗配而五人帝五<lb/>
　官神從祀餘皆罷前者嘗停孟冬之薦今明堂去孟<lb/>
　冬日尚遠請復薦廟前者祖宗並侑今獨配前者地<lb/>
　祇神州並享今以配天而亦罷皆變禮中之大者也<lb/>
　又開元開寳二禮五帝無親獻儀詔恭依而行親獻<lb/>
　至是設昊天上帝五方帝位以真宗配而五人帝五<lb/>
<pb n="KR2b0025_WYG_016-40a"/>
　官神從祀餘皆罷<lb/>
　赦文天下寺觀未有名額者特賜名諫官司馬光言<lb/>
　竊以佛老之教無益治世而聚匿㳺惰耗蠧良民是<lb/>
　以國家法令明著有創造寺觀一間以上聽人陳吿<lb/>
　科違制之罪仍即令毁撤臣聞為上者洗濯其心一<lb/>
　以待民是以令行禁止而莫敢不從今立法以禁之<lb/>
　於前而發赦以勸之於後則凡國家之令将使民何<lb/>
　所從乎其赦文一節乞更不施行庶使號令為民所<lb/>
<pb n="KR2b0025_WYG_016-40b"/>
　信而㳺惰不能為奸也<lb/>
　英宗治平四年正月詔民間先私造寺觀及三十間<lb/>
　者悉存之賜名夀聖<lb/>
冬十月賜常平糴本錢<lb/>
　諸路凡百萬緡<lb/>
十二月幸龍圖天章閣<lb/>
　召輔臣從官皇子宗室主兵官觀祖宗御書又幸寳<lb/>
　文閣為飛白書分賜從臣遂燕羣玊殿未幾再詔從<lb/>
<pb n="KR2b0025_WYG_016-41a"/>
　臣於天章閣觀瑞物復燕羣玉殿上曰天下久無事<lb/>
　今日之樂與卿等共之宜盡醉勿辭又召宰臣韓琦<lb/>
　至榻前别賜酒一巵從臣霑醉至暮而罷<lb/>
癸夘嘉祐八年春二月上不豫<lb/>
　輔臣奏事福寜殿西閣見上所御幄帟裀褥皆質素<lb/>
　暗敝上顧韓琦等曰朕居宫中自奉止如此此亦生<lb/>
　民之膏血也何輕費之哉<lb/>
赦<lb/>
<pb n="KR2b0025_WYG_016-41b"/>
三月賜舉人第<lb/>
　覆試舉人如常例上不御殿賜許將以下及第出身<lb/>
　有差<lb/>
上崩於福寜殿<lb/>
　年五十四在位四十二年諡曰神文聖武明孝廟號<lb/>
　仁宗上性至孝天禧中立為皇太子涕泣累日至於<lb/>
　減膳謂當出宫不得日侍帝后左右真宗慰諭之曰<lb/>
　此特加恩爾未出宫也上乃悅復膳如常即位年十<lb/>
<pb n="KR2b0025_WYG_016-42a"/>
　三臨朝端莊事天地宗廟齊慄若不勝或時災變必<lb/>
　跣足露立致禱愛重民力於宫室池臺無所興作三<lb/>
　司嘗欲以玊清昭應宫地為御苑曰吾先帝苑囿猶<lb/>
　以為廣可更侈乎監修南京鴻慶宫内侍請於本宫<lb/>
　隙地建皇帝本命殿曰建宫觀所以為民祈福豈可<lb/>
　勞民以自奉耶其遇本命殿道場日只令設板位祠<lb/>
　之則其不輕營膳從可知矣異時州郡上雨暘後或<lb/>
　畏罪不敢言使民不得除租賦乃命著令毋罪長吏<lb/>
<pb n="KR2b0025_WYG_016-42b"/>
　而除民租又奏水災不實者有司請加罪曰不猶愈<lb/>
　於奏祥瑞乎吏部選人一坐失入死罪皆終身不得<lb/>
　遷隴州官吏坐誤斷重辟㑹赦當原上特貶權州事<lb/>
　孫濟為雷州參軍判官以下除名配廣南衙前州縣<lb/>
　吏配刺沙門島及廣南牢城仍詔以濟等誅陷非辜<lb/>
　之罪戒天下凡大辟有疑及情可矜者並令讞上所<lb/>
　活嵗以千計嘗諭輔臣曰朕未嘗詈人以死况敢濫<lb/>
　刑罰哉民有户絶田産有司聽奏裁曰此皆編民朝<lb/>
<pb n="KR2b0025_WYG_016-43a"/>
　夕自營者何必利其入官詔給與其出嫁女及同居<lb/>
　外甥愛養元元之念未嘗少釋於懷遺制下雖在深<lb/>
　山窮谷莫不奔走悲號而不能止豈非德澤涵養之<lb/>
　至耶廟號曰仁不亦宜乎<lb/>
　程顥嘗言仁祖時北使進言髙麗自来臣屬北朝近<lb/>
　来職貢全缺殊失臣禮今欲加兵又聞臣屬南朝今<lb/>
　來報知仁祖不答及将去也召而前語之曰適議髙<lb/>
　麗事朕思之只是王子罪不干百姓事今既加兵王<lb/>
<pb n="KR2b0025_WYG_016-43b"/>
　子未必能誅得且是屠戮百姓北使遂屈無答不覺<lb/>
　汗流浹背俯伏於地歸而寢兵他都不言彼兵事勢<lb/>
　只看這一箇天地之量亦誠有以格他也<lb/>
　魏泰記仁宗聖性仁恕一日晨興語近臣曰昨夕因<lb/>
　不寐而甚饑思食燒羊侍臣曰何不降旨取索仁宗<lb/>
　曰比聞禁中每有取索外面遂以為例誠恐自此逐<lb/>
　夜宰殺以備非時供應則嵗月之久害物多矣豈可<lb/>
　不忍一夕之饑而啟無窮之殺也時左右皆稱萬嵗<lb/>
<pb n="KR2b0025_WYG_016-44a"/>
　至有感泣者而史臣所載嘉祐中上詔三司使張方<lb/>
　平曰監御厨竇昭齊等燕日擅殺羊羔且羊羔物未<lb/>
　成者枉其生理嘗戒使勿殺今復殺之不可不懲特<lb/>
　令衝替其愛物類如此<lb/>
　陳師道記十閣獻蛤蜊每枚千錢一獻二十八枚仁<lb/>
　宗曰我嘗戒爾輩勿為侈靡今一下箸費二十八千<lb/>
　吾不堪也遂不食<lb/>
　范祖禹曰仁宗愛人恤物之仁在位四十二年未嘗<lb/>
<pb n="KR2b0025_WYG_016-44b"/>
　一日而忘其誠之所及上極於天下達於地内則諸<lb/>
　夏外則夷狄山川鬼神草木無不及者誠之至也契<lb/>
　丹主嘉祐中以其三世畫像来求聖容曰思見而不<lb/>
　可得故來求聖容而見之也其後遼使云今於慶州<lb/>
　崇奉每夕宫人理衣衾朔日月半上食食氣盡登臺<lb/>
　而燎之曰燒飯惟祀天與祖宗則然北陲自黄帝以<lb/>
　来為諸夏患未有事中國之君禮文如此其隆者書<lb/>
　曰至諴感神矧兹有苗其謂是矣<lb/>
<pb n="KR2b0025_WYG_016-45a"/>
　時上暴崩皇后敕左右毋得輒發哭斂門鑰悉至於<lb/>
　前授衛士甲宿衛畢乃召皇子<lb/>
夏四月朔皇子即皇帝位<lb/>
　未明皇子入及明韓琦等至后傳詔皇子即位皇子<lb/>
　固避數四左右被以御服掖就榻召翰林學士王珪<lb/>
　草制百官入班福寜殿前韓琦讀遺制皇子即位御<lb/>
　東楹見百官<lb/>
大赦<lb/>
<pb n="KR2b0025_WYG_016-45b"/>
尊皇后為皇太后<lb/>
　後名其宫曰慈夀<lb/>
上不豫詔請皇太后權同聽政<lb/>
　上養疾於柔儀殿之西室太后居東室垂簾輔臣日<lb/>
　至西室候問東室奏事<lb/>
　司馬光上疏太后言章獻明肅保祐先帝用賢退奸<lb/>
　有大功於趙氏特以親用外戚小人負謗天下今初<lb/>
　攝大政大臣忠厚如王曽清純如張知白剛正如魯<lb/>
<pb n="KR2b0025_WYG_016-46a"/>
　宗道質直如薛奎者當信用之鄙猥如馬季良䜛諂<lb/>
　如羅崇勲者當疏遠之則天下咸服又言趙氏安則<lb/>
　百姓皆安况於曹氏必世世享富貴明矣趙氏不安<lb/>
　則百姓塗地曹氏雖欲獨安其可得乎<lb/>
作皇帝恭膺天命之寳<lb/>
　歐陽修篆文時大行受命寳與平生衣冠器用將舉<lb/>
　以葬故别製此既而學士范鎮奏大行受命寳望陛<lb/>
　下寳而用之示有所傳付命兩制議而王珪等曰受<lb/>
<pb n="KR2b0025_WYG_016-46b"/>
　命寳猶昔傳國璽也宜為天子傳器不當改作時已<lb/>
　别製珪等議格不用<lb/>
立京兆郡君髙氏為皇后<lb/>
　瓊曽孫女母曹氏皇太后親姊后四嵗與上同育於<lb/>
　禁中既長出宫婚於濮邸至是正位<lb/>
五月以富弼為樞宻使同平章事<lb/>
　時已除喪<lb/>
上始親政<lb/>
<pb n="KR2b0025_WYG_016-47a"/>
　上既聽政司馬光上疏言陛下事太后孝謹撫諸公<lb/>
　主慈愛此誠仁孝之至願陛下聖心謹終如始三年<lb/>
　之喪自天子達於庶人一也陛下雖遵遺詔二十七<lb/>
　日而釋服至於宫中吉慶之事並皆俟三年然後復<lb/>
　常禮為人後者為之子蓋以特重於大宗則宜降其<lb/>
　小宗孝宣不加尊號於衛太子史皇孫光武不加尊<lb/>
　號於鉅鹿都尉南頓君至於哀安桓靈自旁親入繼<lb/>
　皆進尊其祖父此不足為孝而適足犯義傷禮願陛<lb/>
<pb n="KR2b0025_WYG_016-47b"/>
　下深以為鑒<lb/>
六月廣太廟為八室<lb/>
　初禮院請増廟室觀文殿學士孫抃等以為七世之<lb/>
　廟據父子而言兄弟則昭穆同不得以世數數之國<lb/>
　朝禘祫圖太祖太宗同居昭位南向真宗居穆位北<lb/>
　向蓋先朝稽用古禮著之祀典大行神主祔廟請増<lb/>
　為八室以備天子祀七世之禮詔從之於是龍圖閣<lb/>
　直學士盧士宗天章閣待制司馬光以為太祖以上<lb/>
<pb n="KR2b0025_WYG_016-48a"/>
　之主雖屬尊於太祖親盡則遷蓋太祖未正東向故<lb/>
　止祀三昭三穆已正東向則并昭穆為七世唐惟眀<lb/>
　皇立九室祀八世事不經見今以太祖太宗為一世<lb/>
　則大行祔廟僖祖親盡遷夹室祀三昭三穆於先王<lb/>
　典禮及近世之制無不符合復詔抃等議議曰自唐<lb/>
　至周廟制不同而皆七世三昭三穆與太祖之廟而<lb/>
　七是也今僖祖雖非始封要為始祖方廟數未過七<lb/>
　世遂遷其主不合禮意宜存僖祖之室以備七世詔<lb/>
<pb n="KR2b0025_WYG_016-48b"/>
　又從之<lb/>
停制科<lb/>
　趙卨等十七人将来科場使赴秘閣就試<lb/>
秋七月初日御殿<lb/>
　初御紫宸退御垂拱輔臣奏事上自六月後以疾不<lb/>
　御殿至是始見羣臣感動者久之其後雙日御前殿<lb/>
　隻日御後殿太后乃御内東門小殿垂簾二府奏事<lb/>
　太后意有疑則曰公等更議之再奏乃可未嘗出已<lb/>
<pb n="KR2b0025_WYG_016-49a"/>
　事涉曹氏及内臣無絲毫假借中外章奏下二府者<lb/>
　日殆百通二府考㑹擬議近則數日遠至旬月及進<lb/>
　呈太后一見舉大意無所忘失樞宻院使富弼謂副<lb/>
　使呉奎曰君等名强記能如是乎奎言非所及也<lb/>
　上初以憂疑得疾舉措或改常度其遇宦官尤少恩<lb/>
　左右多不悅者乃共為讒間兩宫遂成隙太后對輔<lb/>
　臣嘗及之韓琦因出危言感動太后曰臣等只在外<lb/>
　見得官家内中保護全在太后若官家失照管太后<lb/>
<pb n="KR2b0025_WYG_016-49b"/>
　亦未得安穩太后驚曰相公是何言自家更切用心<lb/>
　琦曰太后照管則衆人自然照管矣同列為縮頭流<lb/>
　汗或謂琦曰不太過否琦曰不如此不得間有傳上<lb/>
　在禁中過失事衆頗惑之琦曰豈有殿上不曽錯了<lb/>
　一語而入宫門即得許多錯琦固不信也傳者亦少<lb/>
　息<lb/>
　司馬光上太后及上疏言皇帝非太后無以君天下<lb/>
　太后非皇帝無以安天下萬一奸人有涉離間者當<lb/>
<pb n="KR2b0025_WYG_016-50a"/>
　立行誅戮後又上太后疏言皇帝内則仁宗同堂兄<lb/>
　之子外則殿下之外甥壻童㓜之年鞠育於宫中天<lb/>
　下至親何以過之殿下聰明睿知詎可責有疾之人<lb/>
　以無疾之禮耶又以疏諫上曰古之至孝者雖有不<lb/>
　慈之母猶能使之感動歡悅况太后聖善之德著聞<lb/>
　四方陛下豈不思有以慰安之也<lb/>
　知諫院呂誨上太后書言聞上疾未間言或荒忽殿<lb/>
　下㡬至不能容覆竊慮小人隂為交鬬以生他事且<lb/>
<pb n="KR2b0025_WYG_016-50b"/>
　言三十年保育之功一朝而棄竊為殿下惜之又以<lb/>
　書勸上盡孝道親藥物開陳切至多人所難言者<lb/>
冬十月葬仁宗於永昭陵<lb/>
　初議上大行皇帝諡學士王珪曰古者賤不誄貴㓜<lb/>
　不誄尊禮天子稱天以誄之欲稽典禮先請於南郊<lb/>
　詔從之遂為定制<lb/>
　初禮院奏准畫日孟冬薦饗太廟改為祫祭按春秋<lb/>
　閔公即位二十二月喪未除而行吉禘三傳譏之真<lb/>
<pb n="KR2b0025_WYG_016-51a"/>
　宗以咸平二年六月除喪至十月乃祫祭仁宗天聖<lb/>
　元年四月有司誤通天禧舊禘之數在再期之内接<lb/>
　行禘祭故四十二年之間九禘八祫例皆太速事失<lb/>
　於始則嵗月相乗不可得而正矣今年未大祥未可<lb/>
　袷明年未可禘今年十月乞依舊時饗從之<lb/>
　韓琦歸自陵下太后遣中使以上所冩歌詞并宫中<lb/>
　過失事付韓琦琦對使者焚毁及進對簾前太后嗚<lb/>
　咽流涕具言之曰老身殆無所容須相公作主琦曰<lb/>
<pb n="KR2b0025_WYG_016-51b"/>
　此病固爾病已必不然子病母可不容之乎太后不<lb/>
　懌歐陽修繼言曰昔温成驕恣太后處之裕如安有<lb/>
　母子之間而反不忍耶太后意稍和他日琦等見上<lb/>
　上曰太后待我無恩對曰自古帝王獨稱舜為大孝<lb/>
　惟父母不慈愛而子不失孝乃可稱爾正恐陛下事<lb/>
　太后未至父母豈者不慈愛者上大悟自是亦不復<lb/>
　言太后短矣<lb/>
十二月初御經筵<lb/>
<pb n="KR2b0025_WYG_016-52a"/>
　召吕公著侍講論語劉敞侍讀史記越明年夏四月<lb/>
　上諭内侍曰方日永講讀侍對未食必勞倦自今視<lb/>
　事畢不俟進食即御經筵故事講讀畢拜而退上命<lb/>
　毋拜遂以為常<lb/>
置寳文閣<lb/>
　以藏仁宗御書命學士王珪撰記<lb/>
　治平四年詔以英宗御書附藏<lb/>
　元祐四年又詔以神宗御集附藏<lb/>
<pb n="KR2b0025_WYG_016-52b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻十六<lb/>
</p>
<p>
</p>
  </div>
<div>
                <head>九朝編年備要巻十七</head>
    <p>
<pb n="KR2b0025_WYG_017-1a"/>
欽定四庫全書<lb/>
　九朝編年備要巻十七　　　宋　陳均　撰<lb/>
英宗皇帝<hi>起甲辰治平元年止丁未治平四年</hi>
甲辰治平元年春三月以少卿監𨽻審官院<lb/>
雨土<lb/>
岀宮人<lb/>
夏五月濬三股五股河<lb/>
太后徹簾<lb/>
<pb n="KR2b0025_WYG_017-1b"/>
　上既康復韓琦久欲太后罷垂簾嘗一日取十餘事<lb/>
　稟上上裁決悉當琦即詣東殿覆奏太后每事稱善<lb/>
　琦因白太后求去太后曰相公安可求退老身合居<lb/>
　深宫每日在此甚非得已琦即稱前代如馬鄧之賢<lb/>
　不免貪戀權勢今太后能復辟誠馬鄧所不及審決<lb/>
　以何日徹簾太后遽起琦即厲聲命儀鸞使徹簾簾既<lb/>
　落猶於殿屛後微見太后衣<lb/>
　尋上太后宫名曰慈夀<lb/>
<pb n="KR2b0025_WYG_017-2a"/>
　先是司馬光言陛下昔在藩邸事濮王承順顔色備<lb/>
　盡孝道凡宫中事濮王皆委陛下幹之無不平允陛<lb/>
　下事太后當一如濮王然後可視天下之政當一如<lb/>
　宫中之事然後可濮王之親以恩皇太后之親以義<lb/>
　其奉養之謹非特有所加則無以取信也宫中之事<lb/>
　小天下之事大其聽斷之勤非特有所加則無以致<lb/>
　治也<lb/>
　吕誨亦言陛下孝養之禮臣不得而知之安親之道<lb/>
<pb n="KR2b0025_WYG_017-2b"/>
　誠有未至何則累聖成業靡思經緝邦國大事都無<lb/>
　裁處獻納之言盡決於簾帷之下是陛下自處休逸<lb/>
　而遺聖后以煩勞虧損聖德莫斯為甚又言於太后<lb/>
　曰皇帝躬親治道勤勵為民在於聖慮宜於慰安臣<lb/>
　愚以為東殿簾帷宜五七日一御<lb/>
　尋以定䇿勲進輔臣官富弼辭曰臣聞制辭取嘉祐<lb/>
　中嘗議建儲推恩此特絲髮之微勞何足嘉賞今陛<lb/>
　下録臣先帝時微勞而仁宗皇太后於陛下有天地<lb/>
<pb n="KR2b0025_WYG_017-3a"/>
　之恩尚未聞所以為報可謂倒置不思之甚再奏卒<lb/>
　不聽弼乃受<lb/>
閏月以唐介為御史中丞<lb/>
　上諭介曰卿在先朝有直聲今出自朕選非由左右<lb/>
　言也<lb/>
六月皇子頊封潁王<lb/>
　初王封淮陽郡王出閣辭兩宫悲泣不自勝太后亦<lb/>
　泣慰諭遣之自是日再入朝仁宗之葬及虞於郊王<lb/>
<pb n="KR2b0025_WYG_017-3b"/>
　見百官班道左下馬望齋宫却盖步進觀者歎息王<lb/>
　性謙虛眷禮官僚遇記室韓維尤厚一日維侍王坐<lb/>
　内侍以弓様靴進維曰王安用舞靴王令毁去又嘗<lb/>
　諫王曰上已失太后心王宜孝恭以彌縫王感悟太<lb/>
　后曰皇子近日殊有禮<lb/>
増置宗室學官<lb/>
　時睦親宅廣親宅宗室自率府副率以上八百餘人<lb/>
　其奉朝請者四百餘人而教學之官六員而已於是<lb/>
<pb n="KR2b0025_WYG_017-4a"/>
　増置講書四員教授五員小學教授十二員幷舊六<lb/>
　員為二十七員以分教之仍賜詔戒勉之<lb/>
　初宗室坐序爵仍自為賓主講官坐主席之東隅於<lb/>
　是睦宗院都講呉申不肯坐移書大宗正謂宗室當<lb/>
　以親族尊卑為序與講官分賓主大宗正不能決因内<lb/>
　朝出申二書上是之宗室正講席自申始<lb/>
　尋増置同知大宗正事一員以宗惠為之上在藩邸<lb/>
　頗賢宗惠故擢用焉<lb/>
<pb n="KR2b0025_WYG_017-4b"/>
諸路大水<lb/>
　命監司分詣水灾州軍存恤未㡬又詔水灾諸路帥<lb/>
　臣監司督責知通存恤又分官體量南京等路出上<lb/>
　供米賑宿亳州饑民<lb/>
秋八月録周後<lb/>
竄内侍任守忠<lb/>
　初仁宗未有嗣屬意聖明守忠居中建議欲援立昏<lb/>
　弱以邀大利及上即位又醖造語言交鬬兩宫至是<lb/>
<pb n="KR2b0025_WYG_017-5a"/>
　司馬光吕誨言之上雖未行一日韓琦出空頭勅一<lb/>
　道參政歐陽修已僉趙概難之問修曰何如修曰第<lb/>
　書之韓公必自有說琦坐政事堂立守忠庭下曰汝<lb/>
　罪當死責蘄州安置取空頭勅填與之即日押行琦<lb/>
　意以為少緩則中變也<lb/>
九月復武舉<lb/>
詔日開講筵<lb/>
　重陽節當罷講吕公著司馬光言先帝時無事常開<lb/>
<pb n="KR2b0025_WYG_017-5b"/>
　講筵近以聖體不安遂於端午及冬至後盛暑盛寒<lb/>
　之際權罷數月今陛下初政清明宜親近儒雅講求<lb/>
　治術願不惜頃刻之間日御講筵從之<lb/>
夏人寇邉<lb/>
　詔遣使詰問<lb/>
冬十月詔明堂奉仁宗配<lb/>
　故事冬夏至祀昊天上帝皇地祇以太祖配正月上<lb/>
　辛祈穀孟夏雩祀立冬祭神州地祇以太宗配孟夏<lb/>
<pb n="KR2b0025_WYG_017-6a"/>
　祀感生帝以宣祖配祭學士王珪等與禮官上議請<lb/>
　循周公嚴父之道以仁宗配享明堂知制誥錢公輔<lb/>
　獨上議曰以周公言之則嚴父以成王言之則嚴祖<lb/>
　是時政則周公祭則成王亦安在乎必嚴其父我将<lb/>
　之詩是也我太祖則周之后稷配郊者也太宗則周<lb/>
　之文王配明堂者也真宗則周之武王仁宗則周之<lb/>
　成王雖有配天之業而無配天之祭未聞成康以嚴<lb/>
　父之故廢文王配天之祭而移之也以孔子之心推<lb/>
<pb n="KR2b0025_WYG_017-6b"/>
　周公之志則嚴父也以周公之心攝成王之祭則嚴<lb/>
　祖也嚴父嚴祖其義一也東漢孝明始建明堂以光<lb/>
　武配適符嚴父之說及時異事遷章安二帝亦弗之<lb/>
　變此最為近古而合乎禮者也當仁宗初立倘有建<lb/>
　是論則配天之祭常在乎太祖太宗矣願詔有司博<lb/>
　議使配天之祭不膠於嚴父而嚴父之道不專乎配<lb/>
　天詔臺諫講官兩制禮院再詳定學士孫抃等同獻<lb/>
　議曰在易先王作樂崇德薦之上帝以配祖考則祖<lb/>
<pb n="KR2b0025_WYG_017-7a"/>
　考配帝從来遠矣祖考皆可配帝郊與明堂不可同<lb/>
　位不可謂嚴祖嚴父其義一也公輔謂不聞周家廢<lb/>
　文配而移於武廢武配而移於成夫六經以簡易立<lb/>
　法周家三十六王若代代著嚴父之訓則六經乃記<lb/>
　事之日歴爾安在其簡易也故易之配考孝經之嚴<lb/>
　父歴代循守今一旦黜宣祖真宗之祀廟而不配而<lb/>
　仁宗功德祔廟之始又抑而不得配帝皆非也諫官<lb/>
　司馬光吕誨曰孝子之心誰不欲尊其父而聖人之<lb/>
<pb n="KR2b0025_WYG_017-7b"/>
　制禮不敢踰也詩曰思文后稷克配彼天又我将祀<lb/>
　文王於明堂下此皆不見於經矣前漢以髙祖配天<lb/>
　後漢以光武配明堂自非建邦啟土者皆無配天之<lb/>
　文故周之成康漢之景明德業雖美而不以配天避<lb/>
　祖宗也近世祀明堂皆以其父配上帝此乃誤釋孝<lb/>
　經之意景祐中以太祖比周之后稷太宗真宗比周<lb/>
　之文武然則以真宗配明堂亦未失古禮仁宗功德<lb/>
　雖盛而不在二祧之位議者乃欲舎真宗而以仁宗<lb/>
<pb n="KR2b0025_WYG_017-8a"/>
　配祀明堂恐於祭法不合詔從抃等議<lb/>
十一月刺陕西義軍<lb/>
　韓琦奏云唐置府兵最為近古今之義勇河北㡬十<lb/>
　五萬河東幾八萬勇悍純實而有物力資産即唐之<lb/>
　府兵也陕西當西事之初亦常三丁選一為弓手其<lb/>
　後刺為保捷正軍及夏國納欵朝廷㨂放所存無㡬<lb/>
　河北河東陕西事同一體今若陕西亦㸃義勇軍止<lb/>
　刺手背不復刺面可無驚駭詔從之命徐億等徃除<lb/>
<pb n="KR2b0025_WYG_017-8b"/>
　商虢二州不籍餘悉集義勇凡主户家三丁選一六<lb/>
　丁選二九丁選三二十至五十材勇者充嵗以十月<lb/>
　畨上教閱一月而罷又詔秦州成紀等六縣有買保<lb/>
　毅田承名額者悉以為義勇總得十五萬六千人<lb/>
　知諫院司馬光言今議者但怪陕西獨無義勇不知<lb/>
　陜西之民三丁巳有一丁充保捷矣古者兵出民間<lb/>
　民耕桑之所得皆以衣食其家今既斂農民之粟帛<lb/>
　以贍軍又籍農民之身以為兵是一家任二家之事<lb/>
<pb n="KR2b0025_WYG_017-9a"/>
　也臣愚以為河北河東已刺之民猶當放散况陕西<lb/>
　未刺之民乎上不聽光又六奏及申中書自劾求去<lb/>
　亦終不許嘗至中書與琦詰難琦無以對竟不為止<lb/>
　其後十年義勇運粮戍邉率以為常一如光之言矣<lb/>
復内侍養子令<lb/>
十二月雨土<lb/>
以内臣為陜西諸路鈐轄<lb/>
　王昭明等四人令體測軍情治其訴訟有賞罰則與<lb/>
<pb n="KR2b0025_WYG_017-9b"/>
　其帥議大事以聞各許歳乗驛奏事諫官吕誨言唐<lb/>
　舉兵不利未有不自監軍始者我朝因循未革奈何<lb/>
　又増置此員如走馬承受官品至卑已不勝其害今<lb/>
　鈐轄重寄其權與安撫使均矣欲乞朝廷罷之精擇<lb/>
　帥臣專制閫外之權御史傅堯俞趙瞻皆有論列不<lb/>
　從<lb/>
選修起居注官<lb/>
　時起居注闕官中書擬集賢校理宋敏求楊繪上問<lb/>
<pb n="KR2b0025_WYG_017-10a"/>
　修注選何等人輔臣對近例以制科進士髙等與館<lb/>
　職才望者繪進士第二人今當次補上曰修注即知<lb/>
　制誥豈可以次補命以韓維易繪與宋敏求並命<lb/>
乙巳治平二年春正月遣使募京畿淮南兵<lb/>
　司馬光言邉臣之請兵無窮朝廷之募兵無已倉庫<lb/>
　之粟帛有限百姓之膏血有涯臣願斷自聖志罷招<lb/>
　禁軍訓練舊有之兵自可備禦<lb/>
二月罷修慶寧宫<lb/>
<pb n="KR2b0025_WYG_017-10b"/>
　吕公著言今京畿諸縣及京東西淮南饑饉多有餓<lb/>
　殍力役之事皆宜權罷從之<lb/>
　司馬光亦言近日修造稍多大凡九百間皇城諸門<lb/>
　四邉行廊南薫門之類無不重修役人極衆勞費不<lb/>
　少又在京倉廩疎漏甚多未暇修葺粟帛大有損失<lb/>
　古者将營宫室宗廟為先廏庫為次居室為後今之<lb/>
　所修緩急先後母乃不得其宜乎又言皇子三位所<lb/>
　修規模侈大非所以納之於義方應大内裏外屋舎<lb/>
<pb n="KR2b0025_WYG_017-11a"/>
　非至切要者乞罷興造<lb/>
蔡襄罷<lb/>
　自三司使出知杭州上自濮邸立為皇子近臣中有<lb/>
　異議人疑為襄上即位數問襄何如人一日因其請<lb/>
　假變色謂中書曰三司事繁襄多在假何不用他人<lb/>
　韓琦為救解上意不回襄既請罷琦因質於上上曰<lb/>
　内中不見文字在慶寧即已聞之琦曰事出瞹昧更<lb/>
　乞審察曽公亮歐陽修皆言疑似難明不可以此陷<lb/>
<pb n="KR2b0025_WYG_017-11b"/>
　害忠良上曰造謗者因何不及他人遂命襄出以吕<lb/>
　公弼代之至和初公弼為三司使上在潛邸以賜馬<lb/>
　不善求易之公弼不許至是奏事畢上曰朕往在宫<lb/>
　中卿不為朕易馬是時已知卿也又曰卿繼蔡襄為<lb/>
　使襄訴訟不能決頗多留事公弼知上不悅襄對曰<lb/>
　襄未嘗懈恐言者妄爾上益以公弼為長者<lb/>
　先是上以王廣淵直集賢院司馬光言廣淵好奔競<lb/>
　善進取在仁宗時私以文獻陛下為忠謹者果如此<lb/>
<pb n="KR2b0025_WYG_017-12a"/>
　乎漢衛綰不從太子飲景帝待之過於他臣周張美<lb/>
　以錢穀私假世宗世宗薄之陛下於廣淵不治其罪<lb/>
　而又賞之何以厲臣節不報<lb/>
王疇薨臨其喪<lb/>
　時為樞宻副使<lb/>
大風晝晦<lb/>
賜舉人第<lb/>
　彭汝礪以下三百六十一人賜及第出身有差<lb/>
<pb n="KR2b0025_WYG_017-12b"/>
三月行明天厯<lb/>
　判司天監周琮等所造也琮言崇天厯氣節後天詔<lb/>
　范鎮等校定是非新書為宻乃賜名明天厯詔翰林<lb/>
　王珪序之其後亦不可用琮等皆奪所遷官<lb/>
以吕誨為御史知雜<lb/>
　誨以嘗言中丞賈黯辭職黯奏曰御史人主耳目一<lb/>
　時公言非有嫌怨且其人方正謹重若得與之共事<lb/>
　必能協濟詔以諭誨誨乃受命誨因言朝廷之事臺<lb/>
<pb n="KR2b0025_WYG_017-13a"/>
　諫官不得與聞及見行下亟正其失則曰已行之命<lb/>
　難於追改是執政常自取勝耳目之官與不設同矣<lb/>
　又言近日臣僚建議以為先帝信任臺諫太過欲陛<lb/>
　下矯先帝之為凡事堅執不可易行一繆令進一匪<lb/>
　人則倡言於外曰出自清衷誰敢動揺是窒塞聖聰<lb/>
　恐非福也更宜沈慮已行之事果有不便無憚更張<lb/>
䘏朱烈女家<lb/>
　越州上虞縣朱回女母早亡養於祖媪年方十歳里<lb/>
<pb n="KR2b0025_WYG_017-13b"/>
　中人有與媪競持刀欲殺媪一家驚潰獨朱號呼突<lb/>
　前擁救之媪以故得脱朱連被數十刀以死事聞命賜<lb/>
　其家米帛其後㑹稽人為朱立像於曹娥廟以祀之<lb/>
　分寧農家女彭氏從父入山伐薪父遇虎女拔刀斫<lb/>
　虎奪其父還事聞詔賜粟帛勅州縣歳時存問<lb/>
　合淝包繶妻崔氏女也繶樞宻拯之子早亡惟一稚<lb/>
　子拯夫婦意崔不能守也使左右嘗其心崔蓬垢涕<lb/>
　泣出堂下見拯曰生為包氏婦死為包氏鬼誓無他<lb/>
<pb n="KR2b0025_WYG_017-14a"/>
　也其後稚子亦卒母吕自荆州来誘而欲嫁其族人<lb/>
　因謂曰喪夫守子子死孰守崔曰昔之留也非以子<lb/>
　也舅姑故也今舅沒姑老忍舎而去乎呂怒詛罵我<lb/>
　寧死此決不獨歸須爾同往也崔泣曰母遠来義不<lb/>
　當使母獨徃然至荆山倘以不義見迫必絶於尺組<lb/>
　之下欲以尸還包氏遂偕去母見誓必死卒還包氏<lb/>
　開封民婦朱氏家貧鬻巾屨簮珥以給其夫夫日與<lb/>
　俠少飲博不以家為事犯罪将逺徙父母欲奪而嫁<lb/>
<pb n="KR2b0025_WYG_017-14b"/>
　之一夕自經死且曰及吾夫未死使知我不為不義<lb/>
　屈也<lb/>
　嘉州娼家女郝節娥母迫令世其娼陵虐百端卒不<lb/>
　奪自投江以死<lb/>
　自乾興訖治平五十年間義烈女婦見於史者十數<lb/>
　人而蒙朝廷褒頌者朱娥張氏彭氏而已貝州之趙<lb/>
　不屈於賊義節尤著而有司不以聞史㡬失之則其<lb/>
　他湮沒而不傳者蓋有之矣<lb/>
<pb n="KR2b0025_WYG_017-15a"/>
夏四月詔議崇奉濮王典禮<lb/>
　元年五月宰臣韓琦等奏請下有司議濮安懿王及<lb/>
　譙國太夫人王氏襄國太夫人韓氏仙㳺縣君任氏<lb/>
　合行典禮詔須大祥後議之至是進呈乃有是詔翰<lb/>
　林學士王珪等相顧不敢先知諫院司馬光獨奮筆<lb/>
　立議畧曰為人後者為之子不敢復顧其私親秦漢<lb/>
　以来有自旁支入承大統推尊其父母為帝后皆見<lb/>
　非當時取譏後世不敢引以為聖朝法臣以為濮王<lb/>
<pb n="KR2b0025_WYG_017-15b"/>
　宜尊以髙官大爵稱皇伯而不名賈黯之議亦同王<lb/>
　珪敕吏以光手藁為案議上歐陽修以為自古無以<lb/>
　所生父改稱伯者珪等言非是中書奏漢孝宣光武<lb/>
　皆稱父為皇考太后聞之手書詰責輔臣以不當議<lb/>
　稱皇考上詔如聞集議議論不一宜權罷議當令有<lb/>
　司博求典故務合禮經判太常寺范鎮率禮官上言<lb/>
　陛下既考仁宗又考濮王其議未當具列儀禮及漢<lb/>
　儒議論魏明帝詔為五篇奏之於是臺官自中丞賈<lb/>
<pb n="KR2b0025_WYG_017-16a"/>
　黯以下各有奏知雜呂誨亦言陛下入繼大統皆先<lb/>
　帝之德當從王珪等議為定封濮安懿王大國諸夫<lb/>
　人典禮稱是奏皆留中不報司馬光又上言曰伏見<lb/>
　向者詔羣臣議濮安懿王合行典禮王珪等二十餘人<lb/>
　皆以為宜凖先朝封贈期親尊屬故事凡兩次㑹議<lb/>
　無一人異辭而政府之意獨欲尊濮王為皇考巧飾<lb/>
　詞說誤惑聖聽政府言儀禮本文五服年月敕皆云<lb/>
　為人後者為其父母之服者不謂之父母不知如何<lb/>
<pb n="KR2b0025_WYG_017-16b"/>
　立文此乃政府欺罔夫天下之大謂其皆不識文理<lb/>
　也又言漢宣帝光武皆稱其父為皇考臣按宣帝承<lb/>
　昭帝之後以孫繼祖故尊其父為皇考而不敢尊其<lb/>
　祖為皇祖者以與昭帝昭穆同也光武起布衣誅王<lb/>
　莽冒矢石以得天下名為中興其實創業雖自立七<lb/>
　廟猶非太過况但稱皇考其謙損甚矣今陛下親為<lb/>
　仁宗之子以承大業傳曰國無二君家無二尊若復<lb/>
　尊濮王為皇考則置仁宗於何地乎<lb/>
<pb n="KR2b0025_WYG_017-17a"/>
五月詔皇子及卑屬勿授師傅官<lb/>
　時封皇子幷除檢校師傅中丞賈黯以為子為父師<lb/>
　實有未安故有是詔<lb/>
六月親擢御史<lb/>
　以范純仁為殿中侍御史吕大防為監察御史裏行<lb/>
　近制御史有闕則命翰林學士御史中丞知雜事遞<lb/>
　送舉二人而自上擇取一人為之至是闕兩員舉者<lb/>
　未上内出純仁大防名而命之<lb/>
<pb n="KR2b0025_WYG_017-17b"/>
秋七月詔減乗輿服御<lb/>
　詔曰凡郊廟所以奉天地祖宗者宜如故事若乗輿<lb/>
　服御之費其務減損德寧公主将降其資送減康國<lb/>
　長公主三之一<lb/>
富弼罷<lb/>
　以疾求罷章二十餘上自樞宻出判河陽<lb/>
出宫人<lb/>
賈昌朝薨臨其喪<lb/>
<pb n="KR2b0025_WYG_017-18a"/>
　諡曰文元御篆其碑曰大儒元老之碑昌朝在侍從<lb/>
　為名臣及執政不為善人所與咸以為結宫人宦官<lb/>
　數為言者所攻<lb/>
八月大水<lb/>
　壊官私廬舍漂没人民畜産不可勝數<lb/>
求直言<lb/>
　詔中外實封言事司馬光上疏畧云陛下即位以来<lb/>
　災異甚衆日有黒子江淮之水或溢或涸去夏霖雨<lb/>
<pb n="KR2b0025_WYG_017-18b"/>
　涉秋不止京畿東南十有餘州廬舎沈於深淵浮苴<lb/>
　棲於木末老弱流離捐瘠道路許潁之間積尸成邱<lb/>
　今夏疫癘大作彌數千里秋未穫暴雨大至都城之<lb/>
　内道路乗桴官府民居覆沒殆盡死於壓溺者不可<lb/>
　勝紀陛下安得不側身恐懼思其所以致此者乎又<lb/>
　曰當陛下初得疾之時外間傳言太后於梓宫前叩<lb/>
　頭祈請額為之傷豈可謂非慈愛之心不幸䜛人交間<lb/>
　遂使兩宫之情有隙且先帝擢陛下於衆人中升為<lb/>
<pb n="KR2b0025_WYG_017-19a"/>
　太子惟以一后數公主託陛下而梓宮在殯已失太<lb/>
　后懽心長公主數人屛居閒宫希曽省見此陛下所<lb/>
　以失人心之始也又曰凡百奏請不肯與奪知人之<lb/>
　賢不能舉知人不肖不能去知事之非不能改知事<lb/>
　之是不能從或非才而驟進或有罪而見寛此天下<lb/>
　所以重失望也又曰臺諫天子耳目其有所言當以<lb/>
　聖意察其是非不一宜付大臣<lb/>
　初上降詔責躬求言學士草詔有大臣思天變之語<lb/>
<pb n="KR2b0025_WYG_017-19b"/>
　上夜批出言淫雨為災專戒不德命更其語<lb/>
　知荆州鄭獬上疏曰陛下發明詔求忠言未知将為<lb/>
　實用耶将應故事以文之耶茍欲文之固無可議必<lb/>
　欲實用臣謂宜選官更直便殿從容條講可者行之<lb/>
　不可者罷之<lb/>
却尊號<lb/>
　司馬光言陛下将有事於南郊羣臣循襲故事請上<lb/>
　尊號屬者暴雨為災深宜抑損以答天譴乞拒而勿<lb/>
<pb n="KR2b0025_WYG_017-20a"/>
　受呂誨亦以為言上嘉納之羣臣凡五表不允<lb/>
置陕西北城兵<lb/>
九月太常因革禮成<lb/>
　歐陽修等所纂也<lb/>
䇿制科武舉<lb/>
　以范百禄為秘書丞李清臣為著作佐郎百禄鎮從<lb/>
　子也百禄䇿畧曰五行傳曰簡宗廟廢祭祀則水不<lb/>
　潤下魯莊公丹桓宫楹又刻其桷以示夸大天應是<lb/>
<pb n="KR2b0025_WYG_017-20b"/>
　而大水夫傅飾非典猶不卑其先君其變猶且若是<lb/>
　况今朝廷稱奏顯言欲為兩統二父之舉簡宗廟者<lb/>
　豈有愈於斯乎時大霖雨災異數見論者多咎濮邸<lb/>
　之議将廷試或謂清臣宜以簡宗廟水不潤下為証<lb/>
　則必合矣清臣曰此漢儒說吾不能知民間豈無疾<lb/>
　痛可列乎因言天地之大譬人之腹心有所攻塞則<lb/>
　五官不寧民者天地之腹心也日月星辰天地之五<lb/>
　官也善止異者止民之疾痛而已歐陽修竒其文以<lb/>
<pb n="KR2b0025_WYG_017-21a"/>
　為似蘓軾文及試文至中書未發修迎語曰考官不<lb/>
　置清臣第一則繆矣發視果第一　武舉六人<lb/>
冬十月雨大水<lb/>
以邵必知諫院<lb/>
　先是呂誨言臺諫者人主之耳目臣觀天聖景祐間<lb/>
　三院御史常有二十員後雖衰減猶不下十數員今<lb/>
　御史臺闕中丞御史五員差出者人封章十上報罷<lb/>
　八九諫官司馬光遷他職𫝊堯俞使北諍臣已同廢<lb/>
<pb n="KR2b0025_WYG_017-21b"/>
　置自古言路壅塞無如今日也<lb/>
十一月壬午郊<lb/>
　先是久雨隂晦及車駕赴青城中道開霽人心大說<lb/>
　故事親祠皇帝将就版位祠官皆回班向上侍臣跪<lb/>
　讀冊至御名則興至是詔勿回班及勿興時呂公著<lb/>
　攝太僕卿參乗為上言仁宗親祠徹黄道以登虛小<lb/>
　次不入上皆循用之<lb/>
定娶宗室女法<lb/>
<pb n="KR2b0025_WYG_017-22a"/>
　初所娶宗室女者除文官委主昬訪問不復由内侍<lb/>
　省<lb/>
　元祐六年詔娶宗室女得官者止朝請大夫皇城使<lb/>
丙午治平三年春正月范鎮罷<lb/>
　知陳州韓琦求去鎮在翰林批答曰周公不之魯欲<lb/>
　天下之一乎周上以鎮不當引聖人比宰相欲罷内職<lb/>
　鎮遂請外而有是命或曰鎮以議濮王追崇事忤歐<lb/>
　陽意修為上言鎮以周公待韓琦是以孺子待陛下<lb/>
<pb n="KR2b0025_WYG_017-22b"/>
　也鎮以是出<lb/>
立濮王園廟<lb/>
　以宗樸為濮國公奉濮王祀先是太后手書濮安懿<lb/>
　王譙國太夫人王氏襄國太夫人韓氏仙逰縣君任<lb/>
　氏可令皇帝稱親尊王為濮安懿皇譙國襄國仙逰<lb/>
　並稱后上手詔曰稱親之禮謹遵慈訓追崇之典豈<lb/>
　易克當且欲以塋為園即園立廟皇太后已賜俞允<lb/>
　仍改封宗樸侍讀吕公著上言稱親之說仍漢史皇<lb/>
<pb n="KR2b0025_WYG_017-23a"/>
　孫故事皇孫即宣帝所生父宣帝為昭帝後是以兄<lb/>
　孫遥嗣祖統無兩考之嫌故且稱親其後既立諡只<lb/>
　稱悼園今陛下以旁支繼大統建立園廟以王子承<lb/>
　祀於濮王無絶父之義於仁宗無兩考之嫌可謂兼<lb/>
　得其親字既稱謂難立且義理不安乞寝罷不報<lb/>
　上嘗以稱親之議質於天章閣待制兼侍講王獵獵<lb/>
　以為不可上曰王相待素厚亦當爾耶對曰臣被王<lb/>
　恩厚故不敢以非禮名號加於王所為報也<lb/>
<pb n="KR2b0025_WYG_017-23b"/>
解呂誨等言職<lb/>
　御史吕誨知蘄州范純仁通判安州吕大防知休寧<lb/>
　縣誨累疏乞依王珪等議早定濮安懿王追崇典禮<lb/>
　皆不報乞免臺職又不報遂劾韓琦專權導諛畧曰<lb/>
　琦請議濮王典禮再下兩制用漢宣光二帝故事欲<lb/>
　稱皇考本非陛下之意皆琦導諛之過也永昭陵土<lb/>
　未乾玉几遺音猶在乃心已革謂天可欺言者辨論<lb/>
　半年不決琦猶遂非不為改正得謂之忠乎又與純<lb/>
<pb n="KR2b0025_WYG_017-24a"/>
　仁大防等合奏論參知政事歐陽修首開邪議妄引<lb/>
　經據欲累濮王以不正之號陷陛下於過舉之譏韓<lb/>
　琦飾非傅㑹曽公亮趙概備位政府茍且依違伏請<lb/>
　下修于理及正琦等之罪尋又劾修不置且曰修博<lb/>
　識古今精習文史明知師丹之議為正董宏之說為<lb/>
　邪利誘其衷神奪其鑒虞主始祔陵土未乾遽聞越<lb/>
　禮之言欲遵衰世之迹致陛下外失四海臣庶之心<lb/>
　内違左右卿士之議原修之罪安得而赦中書亦以<lb/>
<pb n="KR2b0025_WYG_017-24b"/>
　劄子自辨畧曰皇伯之稱考於經史皆無據是無稽<lb/>
　之臆説也謹按儀禮喪服記曰為人後者為其父母<lb/>
　服齊衰朞謂之降服者以明服可降父母之名不可<lb/>
　改也夫為人後者既以所後為父矣聖人又存其所<lb/>
　生父母者非曲為之意也蓋自有天地以来未有無<lb/>
　父而生之子也既有父而生則不可諱其所生矣夫<lb/>
　無子者得以宗人為後是禮之所許然安得無父而<lb/>
　生之子以為後乎此聖人所以不諱無子者立人之<lb/>
<pb n="KR2b0025_WYG_017-25a"/>
　子以為後也亦不諱為人後者有父而生蓋不欺天<lb/>
　不誣人也誨等論列不已繳納誥勅居家待罪上以<lb/>
　御寶封誥勅遣内侍趣誨等赴臺供職誨等以所言<lb/>
　不用雖受詔勅猶家居待罪及太后降手書誨等又<lb/>
　奏言蓋首議者欲變兹事自外制中茍逭深責使天<lb/>
　下怨謗歸於人主今復移於母后况濮王封大國典<lb/>
　禮終闕前有權罷之旨後有且欲之言傳於四夷又<lb/>
　誰敢信即園立廟皆非所宜嗣子襲封於禮為允欲<lb/>
<pb n="KR2b0025_WYG_017-25b"/>
　乞更賜講求以期至當若不歸罪首議之人天下疑<lb/>
　惑莫之能解范純仁又獨奏云皇太后自撤簾之後<lb/>
　未嘗預聞外政豈當復降詔今有所建置盖是政府<lb/>
　臣僚茍欲遂非掩過不思朝廷禍亂之原且三代未<lb/>
　嘗有母后詔令施於朝廷者秦漢以来方預少主之<lb/>
　政自此權臣欲為非常之事必假母后之詔令以行<lb/>
　其志往往出於迫脅而天下卒不知事由權臣今陛<lb/>
　下以長君臨御於兹四年萬機之務出宸斷濮王典<lb/>
<pb n="KR2b0025_WYG_017-26a"/>
　禮陛下自可採擇公議而行何必用母后之命施於<lb/>
　長君之朝也琦見純仁奏謂同列曰琦與希文恩如<lb/>
　兄弟視純仁如子姪乃忍如此相攻乎是日閣門兩<lb/>
　以詔諭誨等赴臺供職誨等又累奏乞罪首啟邪議<lb/>
　之臣具言令日事體與漢宣不同當時太子與皇孫<lb/>
　俱死於外因其地𦵏之故曰戾園悼園即位後八年<lb/>
　有司言父為士子為天子祭以天子者乃謂堯舜禹<lb/>
　湯周文漢髙受命之君非為繼統為後者皇考廟悼<lb/>
<pb n="KR2b0025_WYG_017-26b"/>
　園宜毁勿修乃從其請今濮王陪葬熈陵别子孫之<lb/>
　序奉邑守衛皆已嚴具其必别立園寢増廣制度當須<lb/>
　改卜易其靈竁不惟熈寧隔絶亦與商王分别顧其<lb/>
　典禮疑有未安漢悼皇止一子是為宣帝雖承大宗<lb/>
　不絶小宗之祀故設立寢廟不為過矣議者猶曰考<lb/>
　廟悼園宜毁勿修蓋祀不踰閑而當專意於昭帝也<lb/>
　又言臣等本以歐陽修首啟邪謀疑誤聖心得罪祖<lb/>
　宗無可赦之理韓琦與内臣表裏矯託以惑中外為<lb/>
<pb n="KR2b0025_WYG_017-27a"/>
　臣不忠無大於是又謂太后手書稱親之意蓋用漢<lb/>
　宣故事欲行於今乃與中書所建皇考之議大扺相<lb/>
　依此不免於兩統二父之失所以議者紛然皆謂母<lb/>
　后手書非出慈夀本意皆建議之臣眩惑交結成就<lb/>
　其謀欲自掩其惡而杜言者之口也陛下親受仁宗<lb/>
　詔命而為人子故先帝遺詔誕告多方謂陛下為皇<lb/>
　太子即皇帝位四夷諸夏莫不具聞乃復稱濮王為<lb/>
　親則先帝治命之詔不行而陛下繼體之義不一况<lb/>
<pb n="KR2b0025_WYG_017-27b"/>
　后與政府大臣並受先帝顧託言猶在耳永昭陵土<lb/>
　未乾止因一二姦臣之謀遂忘而不顧陷兩宫於有<lb/>
　過之地使四方夷狄惑先帝遺詔疑陛下過舉移謳<lb/>
　歌欣戴之心為忠憤不平之氣可不痛哉萬一黠冦<lb/>
　奸民有以先帝遺詔為問則執政大臣将何辭以對<lb/>
　之然則稱親之禮豈宜輕用首議之臣安得不誅臣<lb/>
　等待罪於家屢蒙詔旨趣令供職而踧踖未敢承命<lb/>
　以此故也上又令中書降劄子趣使起臺供職誨等<lb/>
<pb n="KR2b0025_WYG_017-28a"/>
　繳還劄子幷前後所奏七状申中書堅辭臺職中書<lb/>
　進呈上問當如何琦對曰臣等有罪當留御史若以<lb/>
　臣等無罪則取聖旨上猶豫久之乃令出御史既而<lb/>
　曰不宜責之太重也<lb/>
　故事知雜御史解官皆有誥詞時知制誥韓維當直<lb/>
　兼領封駁執政恐維不草制及封駁勅命遂徑以勅<lb/>
　送誨等家維言罷黜御史事闗政體而不使有司與<lb/>
　聞紀綱之失無甚於此乞追還誨等勅命使臣得申<lb/>
<pb n="KR2b0025_WYG_017-28b"/>
　議論以正官法司馬光吕公著皆切諫並不從<lb/>
　其後修著濮議引喪服記曰為人後者為其父母服<lb/>
　服者齊衰期也謂之降服親不可降者降其外物爾<lb/>
　喪服是也其必降者示有所屈也以其承大宗之重<lb/>
　尊祖而為之屈爾屈於此以伸彼也生莫重於父母<lb/>
　而為之屈者以見承大宗者亦重此以義制者也父<lb/>
　子之道天性也臨之以大義有可以降其外物而本<lb/>
　之於至仁則不可絶其天性絶仁道而滅天理此不<lb/>
<pb n="KR2b0025_WYG_017-29a"/>
　仁者之或不為也故聖人制服為降三年為期而不<lb/>
　沒其父母之名以見服可降而名不可沒也此以仁<lb/>
　存者也又曰今議者欲以為人後之故使一旦反視<lb/>
　父母若未嘗生我者絶之已甚矣使其真絶之歟非<lb/>
　人情也迫於義而偽絶之歟是仁義者教人為偽也<lb/>
　所議大畧如此<lb/>
二月以蘇軾直史館<lb/>
　上在藩邸聞軾名欲召入翰林知制誥韓琦曰軾遠<lb/>
<pb n="KR2b0025_WYG_017-29b"/>
　大器也在朝廷培養使天下畏慕降伏今驟用之人<lb/>
　情未必皆以為然上曰與修起居注可乎琦曰記注<lb/>
　與制誥為鄰不若召試館職上曰未知能否故試若<lb/>
　軾有不能耶琦不可乃試而命之他日歐陽修以告<lb/>
　軾軾曰韓公所以待軾乃君子愛人以德也<lb/>
三月彗見西方<lb/>
　庚申晨見於室本大如月長七尺許辛巳昏見於昴<lb/>
　如太白長丈有五尺壬午孛於畢如月至五月沒<lb/>
<pb n="KR2b0025_WYG_017-30a"/>
解傅堯俞等言職<lb/>
　諫官傅堯俞知和州御史趙鼎趙瞻通判淄州汾<lb/>
　州堯俞鼎瞻使契丹還以嘗與呂誨言濮王事家居<lb/>
　待罪上數諭留堯俞等終求去故出司馬光亦言臣<lb/>
　與堯俞等六人共論濮王典禮今堯俞等六人盡已<lb/>
　補外獨臣尚留天下之人必謂臣為顧惜禄位乞早<lb/>
　賜罷<lb/>
棟戬加節度使<lb/>
<pb n="KR2b0025_WYG_017-30b"/>
　去嵗嘉勒斯賚卒棟戬襲位其弟轄戬摩珍嘉勒各擁衆<lb/>
　據城邑於是唃氏地分為三<lb/>
夏四月以郭逵同簽書樞宻院<lb/>
　同簽書始此　知制誥邵必言逵武力之士不可置<lb/>
　廟堂望留誥勅熟議不聽或以咎韓琦琦曰吾亦知<lb/>
　逵望輕故事西府當用一武臣上欲命李端愿吾知<lb/>
　端愿傾邪故以逵當之或以上本意用張方平琦知<lb/>
　方平不附已猥曰西府久不用武臣宜復故事逵既<lb/>
<pb n="KR2b0025_WYG_017-31a"/>
　用諫官御史交章論列不報<lb/>
秋八月呂公著罷<lb/>
　自侍講出知蔡州公著嘗言濮安懿王不當稱親及<lb/>
　請追還呂誨等不從即稱疾請外上曰學士朕所重<lb/>
　豈得輕去家居百日上遣内侍即其家諭勉且戒内<lb/>
　侍曰公著勁直宜徐開曉諭勿太迫又令公著兄公<lb/>
　弼勸之公著起就職方數月復上章請外故有是命<lb/>
九月壬子朔日有食之<lb/>
<pb n="KR2b0025_WYG_017-31b"/>
禁銷金<lb/>
　皇城司嘗捕銷金衣送開封府推官竇卞上殿請其<lb/>
　獄有以内庭為言者上疑之卞曰真宗禁銷金自掖<lb/>
　庭始上曰然文王刑于寡妻至于兄弟以御于家邦<lb/>
　正謂此爾詔如卞請<lb/>
　京朝官以上磨勘定<lb/>
　上慨然思革天下之弊時方患官冗言者皆謂由三<lb/>
　歳一磨勘其進甚亟稍遷至髙位故獲進者衆乃詔<lb/>
<pb n="KR2b0025_WYG_017-32a"/>
　自今待制以上六年磨勘至諫議大夫止京朝官四<lb/>
　年磨勘前行郎中止少卿監以七十為定員有闕則<lb/>
　補其擢任及有功者皆不用此法<lb/>
夏人寇邉<lb/>
　環慶安撫經畧蔡挺斥堠明知諒祚将入寇即分屯<lb/>
　要害以大順城堅難破不益兵柔逺城惡張玊将兵<lb/>
　守之諒祚步騎數萬圍大順三日蕃官趙明與官兵<lb/>
　合擊之挺又遣強弩列於壕外注矢下射諒祚中流<lb/>
<pb n="KR2b0025_WYG_017-32b"/>
　矢道去移攻柔逺張玊命三千人夜出擾賊營賊遂<lb/>
　驚潰諒祚退屯金湯聲言益發十萬騎復攻圍大順<lb/>
　㑹朝廷發歳賜鄜延安撫經畧陸銑止留不與諒祚<lb/>
　果大沮乃報言邉吏擅興兵行且誅之<lb/>
冬十月詔三歳一貢舉<lb/>
　禮部奏名進士以三百人為額明經諸科不得過此<lb/>
　數<lb/>
以簽書郭逵宣撫陕西<lb/>
<pb n="KR2b0025_WYG_017-33a"/>
　判渭州上曰第領樞職徃重使權自呂餘慶以參知<lb/>
　政事知成都其後是任執政無守藩者至逵始以簽<lb/>
　書出鎮<lb/>
命宰執舉館職<lb/>
　各五人先是上謂中書曰水潦為災言事者云咎在<lb/>
　不能進賢何也歐陽修曰近年進賢路狭上曰何如<lb/>
　修曰徃時入館有三路今塞其二矣上曰何謂三路<lb/>
　修曰進士髙科一路也大臣薦舉一路也因差遣例<lb/>
<pb n="KR2b0025_WYG_017-33b"/>
　除一路也徃年進士五人以上皆得試第一人有不<lb/>
　十年即至輔相者今第一人兩任方得試而第二人<lb/>
　以下不復試是髙科路塞矣徃歳大臣薦舉即召試<lb/>
　今止令上簿候闕人乃試是薦舉路塞矣惟有因差<lb/>
　遣例除者半是年勞老病之人此臣所謂薦賢路狭<lb/>
　也上嘉納之故有是命韓琦曽公亮趙概等舉蔡延<lb/>
　慶以下凡二十人皆令召試宰臣以為人多難之上<lb/>
　曰既委公等舉之茍賢豈患多也先召試蔡延慶等<lb/>
<pb n="KR2b0025_WYG_017-34a"/>
　十人餘須後時士人以登臺閣陞禁從為顯官而不<lb/>
　以官之遲速為榮滯故為之語曰寧登瀛不為卿寧<lb/>
　抱槧不為監<lb/>
十一月上不豫<lb/>
十二月立皇子潁王頊為皇太子<lb/>
　先是上久服藥韓琦等問起居退潁王憂形於色顧<lb/>
　琦曰奈何琦曰願大王勿離左右曰此乃人子之職<lb/>
　琦曰非為此也王感悟未㡬上疾増劇琦復奏曰陛<lb/>
<pb n="KR2b0025_WYG_017-34b"/>
　下久不視朝内外憂惶宜早立太子上頷之琦請上<lb/>
　親筆指揮上乃書曰立大大王為皇太子琦曰必潁<lb/>
　王也煩聖躬更書之上乃批曰潁王頊琦即召學士<lb/>
　草制學士張方平至榻前稟命上凴几出數語方平<lb/>
　不能辨方平因進筆上書来日降制立某為皇太子<lb/>
　十字所書名不甚明方平又請上再書潁王二字又<lb/>
　書大大王三字方平退而草制上既用輔臣議立皇<lb/>
　太子因泫然下淚文彦博退謂韓琦曰見上顔色否<lb/>
<pb n="KR2b0025_WYG_017-35a"/>
　人生至此雖父子亦不能不動也<lb/>
大赦<lb/>
是歳契丹改號大遼<lb/>
　時咸熈二年也熈寧八改太慶元豐八改大安紹聖<lb/>
　二改夀昌<lb/>
丁未治平四年春正月朔大風霾<lb/>
賜私造寺觀名<lb/>
　詔民間先私造寺觀及三十間者悉存之賜名夀聖<lb/>
<pb n="KR2b0025_WYG_017-35b"/>
上崩於福寧殿<lb/>
　年三十八在位五年諡曰憲文肅武宣孝廟號英宗<lb/>
　上居潜邸以孝聞閉門讀書終日未嘗宴㳺慢戯服<lb/>
　御儉素如儒者遇人恂恂惟恐傷之教授雖朝夕見<lb/>
　必以朝服曰教授吾師也何敢弗為禮濮安懿王薨<lb/>
　以所服玩物分諸子上所得悉以與王府舊人宗室<lb/>
　有假金帶者以銅帶歸之主吏以告上曰此真吾帶<lb/>
　也受之嘗令殿侍鬻犀帶直三十萬亡之遂不問諸<lb/>
<pb n="KR2b0025_WYG_017-36a"/>
　王欲求遷宫迫以合奏上遜辭求免竊語左右曰不<lb/>
　以其道得貧賤不可去不以其道求爵禄可乎吳充<lb/>
　為呉王宫教授時進宮室六箴仁宗以示大宗正司<lb/>
　上書之屛風視以自戒受詔為皇子辭至十餘奏及<lb/>
　就召戒舎人曰善守吾舎有適嗣吾歸矣初即位執<lb/>
　政奏事必問朝廷故事如何於古當何如命近臣必<lb/>
　以官而不名大臣從容以為言上曰朕雖宫中命小<lb/>
　臣亦未嘗名郊祀習儀尚書例賜酒食有郎官醉飽<lb/>
<pb n="KR2b0025_WYG_017-36b"/>
　嘔吐為御史所劾上特令放罪曰失儀薄罰也使士<lb/>
　大夫以酒食得過難施面目矣<lb/>
皇太子即皇帝位<lb/>
尊皇太后為太皇太后<lb/>
　後名宫曰慶夀<lb/>
皇后為皇太后<lb/>
　宮曰寶慈<lb/>
二月上始親政<lb/>
<pb n="KR2b0025_WYG_017-37a"/>
　初御紫宸殿退御延和殿視事韓維上疏云天下大<lb/>
　事不可猝為人君施設自有次第惟加意謹重<lb/>
立夫人向氏為皇后<lb/>
　故相敏中之孫女也上為皇子時納焉封安國夫人<lb/>
詔公主執婦道<lb/>
　詔尚帝女者毋得躐升尊行公主行見舅姑之禮<lb/>
　神宗熈寧九年中書言治平四年詔陳國公主降王<lb/>
　師約不升行及行舅姑之禮令韓國大長公主降錢<lb/>
<pb n="KR2b0025_WYG_017-37b"/>
　景臻其見舅姑禮請依此神宗曰大長公主朕宫中<lb/>
　每見必拜雖皇太后亦叙姑嫂儀不可與朕諸妹等<lb/>
　也宜止依兖國公主出降之禮<lb/>
三月彭思永蔣之竒罷<lb/>
　思永自中丞出知黄州之竒自御史出監道州酒稅<lb/>
　朝論以濮王追崇事疾歐陽修欲擊之㑹修妻之從<lb/>
　弟薛良孺被劾修言不可以臣故原貸良孺怨修因<lb/>
　誣修以帷薄事事連修長子婦呉氏劉瑾修之仇家<lb/>
<pb n="KR2b0025_WYG_017-38a"/>
　於是騰謗思永聞之以語之竒之竒劾修乞肆市朝<lb/>
　上疑不然之竒引思永為証思永亦助之竒言修當<lb/>
　貶竄上以之竒思永所奏付宻院修上章曰之竒誣<lb/>
　罔臣者臣茍有之是犯天下大惡茍無之是負天下<lb/>
　至寃犯大惡而不誅負至寃而不雪則上累聖政其<lb/>
　體不細乞詔公正之臣為臣辨理且詰問之竒所言<lb/>
　自何而得上初訹修宻問孫思恭思恭救解上悟復<lb/>
　取之竒思永所奏幷修奏付中書令思永之竒分析<lb/>
<pb n="KR2b0025_WYG_017-38b"/>
　具傳達人姓名以聞之竒言得自思永思永以出於<lb/>
　風聞上復批付中書曰朝廷小有闕失故許傳議聞<lb/>
　奏豈有致人大惡可以風聞為託令思永等具傳達<lb/>
　人姓名幷所聞因依以聞思永乃言偶以所聞告之<lb/>
　竒然瞹昧無實常戒之竒勿言之竒亦奏此事臣止<lb/>
　得之思永故思永之竒並黜手詔諭修事理既明勿<lb/>
　恤前言<lb/>
賜舉人第<lb/>
<pb n="KR2b0025_WYG_017-39a"/>
　許安世以下三百五人賜及第出身有差<lb/>
歐陽修罷<lb/>
　出知亳州彭思永等既罷御史蘓寀呉申言猶不已<lb/>
　修亦三表乞罷故也初英宗以疾未親政太皇太后<lb/>
　垂簾修與二三大臣主國論前此執政多媕婀不明<lb/>
　是非修必一二數之曰某事可行某事不可行於是<lb/>
　怨修者多　英宗嘗稱修性直不避怨修亦嘗誦故<lb/>
　相王曾之言曰恩欲歸已怨使誰當既出守連六表<lb/>
<pb n="KR2b0025_WYG_017-39b"/>
　乞致仕不從<lb/>
以呉奎參知政事<lb/>
　上初欲用奎宰相言陳升之有輔立陛下功上曰奎<lb/>
　輔立先帝遂越次用之奎入謝因言仁宗本意止在<lb/>
　先帝更無他擇此天地之恩不可忘也追崇濮王事<lb/>
　誠牽私意上曰此為歐陽修所誤奎對曰韓琦於此<lb/>
　亦失衆心他日奎進言陛下在推誠以應天天意無<lb/>
　他合人心而已若至誠格物物莫不以至誠應於上<lb/>
<pb n="KR2b0025_WYG_017-40a"/>
　自然感召和氣又曰帝王之職惟在判别忠邪自餘<lb/>
　庶務各有司存但不使小人得害君子君子嘗居要<lb/>
　近則自治矣<lb/>
閏月更試館職法<lb/>
　舊試詩賦初令試論䇿從呉申之請也<lb/>
求直言<lb/>
　尋命張方平司馬光詳定以聞<lb/>
以王安石知江寧府<lb/>
<pb n="KR2b0025_WYG_017-40b"/>
　初安石既除喪詔赴闕引疾乞分司上語輔臣曰安<lb/>
　石歴先帝一朝不起或云不恭今召之又不至果病<lb/>
　耶曽公亮曰安石真輔相材必不欺呉奎曰臣嘗與<lb/>
　安石同領郡牧備見其迂濶䕶非萬一用之必亂紀<lb/>
　綱上未省奎重言之遂有是命又謂安石必辭及詔<lb/>
　到即詣府視事或曰公亮薦安石盖所以傾韓琦也<lb/>
申詔二府參議邉事<lb/>
　同知諫院滕甫言中書宻院議邉事多不合趙明與<lb/>
<pb n="KR2b0025_WYG_017-41a"/>
　西人戰中書賞功而宻院降約束郭逵修堡册宻院<lb/>
　方詰之而中書已下褒語夫越守大事也安危所係<lb/>
　願敕大臣凡有戰守除帥議同然後下上令依慶歴<lb/>
　故事參議<lb/>
以呂公著司馬光為翰林學士<lb/>
　時並為龍圖閣直學士光辭以不能四六上曰如兩<lb/>
　漢制詔可也光曰本朝政事不可上遣内侍强光受<lb/>
　詔光拜而不受詔以誥置光懷中光不得已乃受於<lb/>
<pb n="KR2b0025_WYG_017-41b"/>
　是光上疏論修心之要三曰仁曰明曰武治國之要<lb/>
　三曰用人曰信賞曰必罰且曰臣嘗以此六事事仁<lb/>
　宗其後以獻英宗今又以獻陛下誠以臣平生為學<lb/>
　所得至精至要者盡在於是願陛下勿以為迂濶而<lb/>
　加省察焉<lb/>
夏四月王陶罷<lb/>
　自中丞出知陳州先是召知渭州郭逵還領樞宻陶<lb/>
　奏用達非先帝意外則韓琦薦引内則髙居簡納賂<lb/>
<pb n="KR2b0025_WYG_017-42a"/>
　上曰事於先朝義實難處陶言既不行即以不赴文<lb/>
　德殿押常參班劾琦等畧曰忽千官瞻視之庭蔑如<lb/>
　房闥艱再拜表儀之禮重若邱山琦與曽公亮待罪<lb/>
　上命翰林學士司馬光為御史中丞與陶兩易其職<lb/>
　光又對曰言職人所憚臣不敢辭但王陶論宰相不<lb/>
　押班未行而陶罷職則中丞不可復為請俟丞相押<lb/>
　班受詔上許之時光中丞誥已進入而陶學士之命<lb/>
　中書持之不下參政呉奎趙概堅請黜陶於外上不<lb/>
<pb n="KR2b0025_WYG_017-42b"/>
　許復請以為羣牧使許之既而上批付中書以陶為<lb/>
　翰林學士奎即具奏邇来寒暄不節暴雨屢作時雨<lb/>
　愆亢螟螣滋生過不在他止一王陶而已陶挟持舊<lb/>
　恩排抑端良韓琦曽公亮不押班事盖以久来相承<lb/>
　非是始於二臣今若又行内批指揮除陶為翰林學<lb/>
　士乃是美遷且使天下謂陛下為何如主唐德宗疑<lb/>
　大臣信任羣小陸贄以直道昌言及見斥逐裴延齡<lb/>
　輩以纎屑狡獪倚為腹心天下至今稱德宗為至闇<lb/>
<pb n="KR2b0025_WYG_017-43a"/>
　之主王陶不黜陛下無以責大臣展布臣違制㫖合<lb/>
　正典刑於是卧家乞罷上封奎奏示陶陶復奏劾奎<lb/>
　聽宰相欺天子六罪吳申奏故事御史因言事居家<lb/>
　待罪降㫖不允或宣召入臺未有罷免遄速如此之<lb/>
　甚也乞留陶供職幷上疏劾奎有無君之心上手札<lb/>
　趣知制誥邵元進入陶學士誥元遂言御史職在糾<lb/>
　彈隂陽不和咎在執政奎所言顛倒至是上批付中<lb/>
　書王陶呉申過毁大臣陶知陳州申罰銅四十斤奎<lb/>
<pb n="KR2b0025_WYG_017-43b"/>
　位執政而劾中丞以手詔為内批三日不下除知青<lb/>
　州司馬光奏外議皆以奎為不當去所以然者由奎<lb/>
　名望素重於陶欲望收還青州勅誥上留奎在政府<lb/>
　公亮亦請留奎復為參政奎既復位邵元更以為言<lb/>
　上曰此無他欲起堅卧者耳堅卧指琦也初建東宫<lb/>
　英宗命以蔡抗為詹事琦因薦陶文彦博謂琦盍止<lb/>
　用抗琦不從及琦為陶所攻彦博謂琦曰頗記除詹<lb/>
　事時否琦大愧曰見事之晚直宜受辱<lb/>
<pb n="KR2b0025_WYG_017-44a"/>
罷漳同等貢物<lb/>
　上出諸州貢物名件自漳州山薑花藕朶已不至同<lb/>
　州榅桲二千顆凡四十二州七十種慮其耗蠧民力<lb/>
　詔罷之<lb/>
以司馬光為御史中丞<lb/>
　先是光除中丞以乞留呉奎上不懌告在閣門上復<lb/>
　收三日始付中書光尋言勾當御藥院髙居簡資性<lb/>
　奸回工䜛善佞久處近職罪惡甚多上曰祔廟畢自<lb/>
<pb n="KR2b0025_WYG_017-44b"/>
　當去光曰閨閣小臣何山陵先後舜去四凶不為不<lb/>
　忠仁宗貶丁謂不為不孝居簡狡猾胆大不惟離間<lb/>
　君臣恐陛下母子兄弟夫婦皆将不寧光繼又累章<lb/>
　劾之且云臣與居簡難於兩留乞罷中丞與郡一日<lb/>
　光復請對立殿陛下上曰已来矣呂公弼曰光今日<lb/>
　必決去就陛下欲留居簡則逐光欲留光則逐居簡<lb/>
　居簡内臣光中丞陛下擇其重者上命與供備庫使<lb/>
　既而又用王中正李舜舉勾當御藥院光奏云王中<lb/>
<pb n="KR2b0025_WYG_017-45a"/>
　正素聞奸猾頗好招權今處之要職是去一居簡得<lb/>
　一居簡也乞令補外不聽<lb/>
五月置寶文閣學士直學士待制<lb/>
　以翰林學士呂公著知制誥邵必同知諫院傅卞為<lb/>
　之<lb/>
六月以趙抃知諫院<lb/>
　抃獻疏言任道德重輔弼别邪正去侈心信號令平<lb/>
　賞罰謹㡬宻備不虞勿數赦容諫諍十事又言吕誨<lb/>
<pb n="KR2b0025_WYG_017-45b"/>
　傅堯俞范純仁呂大防趙瞻趙鼎馬黙皆骨鯁敢言<lb/>
　久譴不復又論五費謂宮掖宗室濫兵冗員土木之費<lb/>
　多見納用故事近臣自成都還将大用必更省府大<lb/>
　臣為言上曰用趙抃為諫官賴其言耳茍欲用之何<lb/>
　傷及謝上謂之曰聞卿匹馬入蜀以一琴一鶴自隨<lb/>
　為政簡易亦稱是耶<lb/>
議差役法<lb/>
　先是韓絳言聞京東民有父子二丁将為衙前役者<lb/>
<pb n="KR2b0025_WYG_017-46a"/>
　其父告其子云吾當求死使汝曹免凍餒也遂自經<lb/>
　死又聞江南有嫁其祖母及老母析居以避役者又<lb/>
　有鬻田産於官户田歸不役之家而役併増於同等<lb/>
　戸中丞司馬光亦言自罷里正置鄉戸衙前而民戸<lb/>
　愈困重至於破家願詢謀以及天下使民休息遂詔<lb/>
　逐路條具差役利害役法之議始此<lb/>
置陕西内臣鈐轄<lb/>
秋七月詔明堂奉英宗配<lb/>
<pb n="KR2b0025_WYG_017-46b"/>
宇文之卲致仕<lb/>
　先是之卲為曲水縣令歳饑轉運司以輕薄絹髙價<lb/>
　使縣配賣之卲不可拂轉運司意罷官而歸繼又上<lb/>
　書言事不報乃致其仕屛居十五年而卒司馬光曰<lb/>
　吾聞志不行顧禄位如錙銖道不同視富貴如土芥<lb/>
　於之卲見之<lb/>
八月京師地震<lb/>
　上謂輔臣曰地震何祥也曽公亮曰天裂陽不足地<lb/>
<pb n="KR2b0025_WYG_017-47a"/>
　震隂有餘上曰誰為隂公亮曰臣者君之隂子者父<lb/>
　之隂小人者君子之隂皆宜戒之呉奎曰但為小人<lb/>
　黨盛耳上不懌<lb/>
葬英宗於永厚陵<lb/>
九月祔英宗祧僖祖<lb/>
　及文懿皇后先是禮院言凖嘉祐詔書定太廟七世<lb/>
　八室之制請以大行皇帝神主祔八室僖祖文懿皇<lb/>
　后神主依唐故事祧蔵於西夹室以待禘祫自仁宗<lb/>
<pb n="KR2b0025_WYG_017-47b"/>
　而上至順祖以次升遷詔恭依<lb/>
録周後<lb/>
以王安石為翰林學士<lb/>
　上謂呉奎曰安石真翰林學士也奎曰安石文行誠<lb/>
　髙出於人上曰當事如何奎曰恐迂濶上不之信也<lb/>
以張方平參知政事<lb/>
　司馬光言方平文章之外更無所長姦邪貪猥衆所<lb/>
　共知故仁宗不用上曰有何實事光曰請言臣所目<lb/>
<pb n="KR2b0025_WYG_017-48a"/>
　見者上作色曰每除拜衆言輒紛紛非朝廷好事光<lb/>
　曰此乃好事也知人帝堯難之况陛下乎陛下新即<lb/>
　位萬一用一奸邪臺諫不言陛下何從知之<lb/>
司馬光仍翰林學士<lb/>
　兼侍讀學士光言臣昨論張方平未蒙施行若臣所<lb/>
　言果是則方平當罷政事若其非是則臣當逺貶豈<lb/>
　宜復遷美職未敢祇受新命呂公著亦封駁云議者<lb/>
　謂光因論列新除柄臣故有此命臣職在封駁未敢<lb/>
<pb n="KR2b0025_WYG_017-48b"/>
　行下上手詔諭光換卿翰林復兼勸講盖欲朝夕討<lb/>
　論以規遺闕若以言事罪卿豈復更遷美職可便受<lb/>
　誥呂公著所以封還者蓋不知此意俟對當自諭㫖<lb/>
　於是取誥勅付光光請先上殿然後受誥上令先受<lb/>
　誥勅然後登對光又奏臣愚闇恐因累公著上手批<lb/>
　付公著可一日来對以釋卿疑<lb/>
漳泉潮等州地震<lb/>
冬十月開經筵<lb/>
<pb n="KR2b0025_WYG_017-49a"/>
　侍講王安石因講禮記雜記者之非是上以為然詔<lb/>
　勿講<lb/>
　故事講官得坐自孫奭為侍講以仁宗尚㓜跋案而<lb/>
　聽之因請立講議者不以為是<lb/>
　明年夏侍講吕公著王安石請如舊制下太常議韓<lb/>
　維等謂宜如天禧舊制龔鼎臣言侍臣見天子應對<lb/>
　顧問不可安坐詔從鼎臣議<lb/>
御製資治通鑑序<lb/>
<pb n="KR2b0025_WYG_017-49b"/>
　初英宗命司馬光編厯代君臣事迹光以紀傳之體<lb/>
　文字煩多遂約戰國至秦二世如左氏體為編年一<lb/>
　書名曰通志上之英宗悅其書命光續之光請用劉<lb/>
　恕趙君錫范祖禹同修後君錫以父喪不赴命劉攽<lb/>
　代之光每修一代畢即上至是上賜書名仍親為製<lb/>
　序<lb/>
种諤復綏州<lb/>
　威明山降初夏諒祚迫遷横山種落於興州有威明<lb/>
<pb n="KR2b0025_WYG_017-50a"/>
　山者因衆不樂以所統横山部族内附种諤時知青<lb/>
　澗城不俟報即間道通蠟書且言乗釁可復河南地<lb/>
　鄜延經畧使陸詵難之獨轉運使薛向主諤司馬光<lb/>
　上疏極諫以為横山之衆若能勝諒祚是滅一諒祚<lb/>
　生一諒祚若其不勝必引衆突塞不知何以待之文<lb/>
　彦博亦謂諒祚稱臣奉貢或襲取其地無名上不聽<lb/>
　遣諤及向迎之<lb/>
　取綏州凡費六十萬萬西方用兵蓋始於此<lb/>
<pb n="KR2b0025_WYG_017-50b"/>
　諒祚将以兵報復西邉皆警上乃以韓琦判永興兼<lb/>
　陕府五路經畧安撫使手札趣治装琦即奏曰薛向<lb/>
　始議招誘横山一帶蕃族己而种諤擅取綏州環慶<lb/>
　李肅之領衆七千破蕩族帳涇原蔡挺又欲令環慶<lb/>
　直趨興靈肆意妄作取怨夷狄臣引道非難但須稟<lb/>
　朝廷成筭琦尋至長安有詔相度綏州可棄可守以<lb/>
　聞已而西人誘殺知保安軍楊定及都巡檢使侍其<lb/>
　臻等琦即奏若此則綏州不可棄矣且言西賊誘害<lb/>
<pb n="KR2b0025_WYG_017-51a"/>
　縁邉知軍巡檢不接詔匣賀登極正旦人使更不過<lb/>
　界是不復顧藉和好今朝廷己納其降人威明山等<lb/>
　㡬萬人若盡撥在近城裏寨居止不惟無地可處彼<lb/>
　亦未必肯與本族下人戸分處住坐况綏州見已修<lb/>
　就城池若令威明山等據之自然倂力扞禦諒祚萬<lb/>
　一他日不能撫而失之亦不係國家邉鄙利害而諒<lb/>
　祚所捐多矣諒祚戰數敗國中饑困将求和而諒祚<lb/>
　死子秉常立乞遣使告哀琦因奏既當此變尤非棄<lb/>
<pb n="KR2b0025_WYG_017-51b"/>
　城之時彦博及呂公弼恥於中變督促棄城如初琦<lb/>
　條陳不已上遣使賫詔訪琦利害琦復具奏乃詔存<lb/>
　綏州如琦議越熈寧二年十月改為綏德城不復以<lb/>
　易二寨<lb/>
　明年二月諤坐擅興奪四官安置隨州<lb/>
　史臣曰祖宗務廣德不務廣地初開井門匪夜匪棘<lb/>
　北棄幽都西捐朔方四夷左袵罔不咸賴由建隆初<lb/>
　迄治平末總一百四年凡地理沿革無大増減熈寧<lb/>
<pb n="KR2b0025_WYG_017-52a"/>
　始務開拓未及改元种諤先取綏州韓絳繼取銀州<lb/>
　王韶取熈河章惇取懿洽謝景温取徽誠熊本取南<lb/>
　平郭逵取廣源最後李憲取蘭州沈括取葭蘆等四<lb/>
　寨雖嘗以河東邉界七百里地乞遼人而王安石之<lb/>
　議蓋曰将欲取之寧姑與之逮元祐更張舉葭蘆等<lb/>
　四寨給賜夏人而分畫久弗能定紹聖遂罷分畫督<lb/>
　諸路各乗勢攻討進築自三年秋迄元符二年冬凡<lb/>
　陕西河東建州一軍二闗三城九寨二十八堡十又<lb/>
<pb n="KR2b0025_WYG_017-52b"/>
　取青唐邈川寧塞龍支等城武節赫然見矣建中靖<lb/>
　國悉還吐蕃故壌稍紓民力崇寧亟變前議專以紹<lb/>
　述為事蔡京始任童貫王厚更取湟鄯廓三州二十<lb/>
　餘壘陶節夫鍾傳邢恕胡宗回曽孝序之徒又相與<lb/>
　鑿空架虛馳騖乎元符封域之表迄於重和既立<lb/>
　靖夏制戎制羌三城雖夏人寖衰而吾民力亦敝西<lb/>
　事粗定北事踵起蓋自崇寧以来梓益䕫黔廣西荆<lb/>
　湖南北遞相視效斥大土宇鮮有寧歳凡所建州軍<lb/>
<pb n="KR2b0025_WYG_017-53a"/>
　闗城寨堡紛然殆不可勝紀最後建燕山雲中兩路<lb/>
　甫及三歲而禍變遽作中原板蕩故開邊不可不慎<lb/>
　也<lb/>
十一月増轉對員<lb/>
　詔以星變地震起居日増轉對官二人令極論時政<lb/>
　得失<lb/>
十二月詔以瘐死定吏罪<lb/>
　詔天下以囚死之多寡定吏罪具為令<lb/>
<pb n="KR2b0025_WYG_017-53b"/>
嚴監司長吏選<lb/>
　上嘗曰朕見祖宗百戰并天下今以一州生靈付一<lb/>
　庸人嘗痛心疾首<lb/>
　韓琦當國用監司或有非其人者崔公孺曰居陶鎔<lb/>
　之地者宜法造化為心造化者以蛇虎為害人之物<lb/>
　故置蛇於藪澤置虎於山林今置之通衢使為民害<lb/>
　可乎公孺者諫議大夫立之子琦之妻弟<lb/>
　九朝編年備要巻十七<lb/>
</p>
<p>
</p>
  </div>
<div>
                <head>九朝編年備要巻十八</head>
    <p>
<pb n="KR2b0025_WYG_018-1a"/>
欽定四庫全書<lb/>
　九朝編年備要巻十八　　　宋　陳均　撰<lb/>
神宗皇帝<hi>起戊申熙寧元年止庚戌熙寧三年</hi>
戊申熙寧元年春正月甲戌朔日有食之<lb/>
定掩骼令<lb/>
　詔州縣春首檢視暴骸給錢塟祭之<lb/>
復武臣同提刑<lb/>
以唐介参知政事<lb/>
<pb n="KR2b0025_WYG_018-1b"/>
　執政坐待漏院故事惟宰相省閲文書同列未嘗與<lb/>
　聞介謂曾公亮曰介備位政府而文書皆不與知上<lb/>
　若顧問何辭以對公亮乃與閲視後以為常<lb/>
增太學生員<lb/>
　初二百員至是又增置一百員尋詔以九百人為額<lb/>
二月進讀資治通鑑<lb/>
　司馬光進讀三葉畢上命更讀六國從横事上曰儀秦<lb/>
　掉三寸舌乃能如是乎光曰儀秦縱橫多華少實無<lb/>
<pb n="KR2b0025_WYG_018-2a"/>
　益于治此所謂利口覆邦者也<lb/>
三月潭州雨毛<lb/>
夏四月王安石入對<lb/>
　安石新除翰林學士詔越次入對上曰方今治當何<lb/>
　先安石曰以擇術為先上問唐太宗何如對曰陛下<lb/>
　當以堯舜為法太宗所知不逺所為不盡合先王但<lb/>
　乘隋亂子孫又皆昏惡所以獨見稱述堯舜所為至<lb/>
　簡而不煩至要而不迂至易而不難但末世學者不<lb/>
<pb n="KR2b0025_WYG_018-2b"/>
　能通知常以為髙不可及不知聖人經世立法以中<lb/>
　人為制也上曰卿可為責難於君朕自視眇然恐無<lb/>
　以副卿此意可悉意輔朕庶同濟此道安石又曰願<lb/>
　陛下以講學為事<lb/>
六月錄唐魏徵狄仁傑後<lb/>
　是冬錄段秀實後<lb/>
詔興水利<lb/>
河決恩冀等州<lb/>
<pb n="KR2b0025_WYG_018-3a"/>
　七月又溢瀛州尋遣使賑貸之都水監丞宋昌言與<lb/>
　内侍程昉請相六塔舊口并二股導使東流徐塞北<lb/>
　流初商胡決河自魏之北至恩兾乾寧入于海是謂<lb/>
　北流嘉祐八年河流汎於魏之第六埽遂為二股自<lb/>
　魏恩東至于徳滄流入于海是謂東流乃命翰林學<lb/>
　士司馬光同内侍張茂則往相度二年光入對卒用<lb/>
　昌言説於二股之西置上約擗水令東光又言俟東<lb/>
　流漸深北流漸淺即塞北流臣恐官吏見東流已及<lb/>
<pb n="KR2b0025_WYG_018-3b"/>
　四分急於見功遽塞北流而不知二股分流十里之<lb/>
　内相去尚近地勢東髙西下若河流併東一遇盛漲<lb/>
　水勢復西合入北流則東流遂絶或於滄徳未成之<lb/>
　處決溢橫流雖除西路之患而害及東路非䇿也宜<lb/>
　專䕶上約及二股堤岸若今嵗東流上添二分則此<lb/>
　去河勢自東近者二三年逺者四五年候及八分以<lb/>
　上河流衝刷己濶滄徳堤埽已固自然北流日減可<lb/>
　以閉塞兩路俱無害矣<lb/>
<pb n="KR2b0025_WYG_018-4a"/>
秋七月城篳篥<lb/>
　初秦州生戸為諒祚刼而西徙有空地百里名篳篥<lb/>
　知州馬仲甫請城而耕之韓琦從其説樞宻院難之<lb/>
　琦奏自來鄜延環慶涇原等路縁邊例皆以城寨包<lb/>
　衛熟戸使諸族知有家計則可以相為表裏號為籓<lb/>
　落之固臣復見涇原路原州有敏珠宻藏康諾爾之族<lb/>
　以居處恃險屢殺官軍慶厯中范仲淹遂於三族之<lb/>
　北與西界相接處修置靖安綏寧二寨豐庫闢勒多城<lb/>
<pb n="KR2b0025_WYG_018-4b"/>
　二堡敏珠等三族於是不敢作過聴從㸃集目今所<lb/>
　以乞城篳篥者非好生事盖欲因西人未復和好間<lb/>
　城之庶可經久若以粮草為疑篳篥既城則秦川三<lb/>
　陽伏羌永寧來逺寧逺諸寨却在近裡可以均勻抽<lb/>
　減往彼屯泊更有剏置酒税場課利相兼充贍今畫<lb/>
　沿邊城塞對西界者作圖子進呈乞更與二府大臣<lb/>
　斟酌可否詔從之<lb/>
却尊號<lb/>
<pb n="KR2b0025_WYG_018-5a"/>
　司馬光入直因言上尊號之禮非先王令典起于唐<lb/>
　武后中宗之世遂為故事因循至今陛下踐阼未久<lb/>
　又在諒隂中似未宜受手詔賜光曰朕方以淫雨地<lb/>
　震天威彰著日虞傾禍若被此鴻名有慙面目况又<lb/>
　在諒隂卿可善為荅辭自是終身不復受尊號<lb/>
以陳升之知樞宻院<lb/>
　升之即旭也避諱以字行時吕公弼為樞宻使韓絳<lb/>
　邵亢副使樞院並置使副知院始此<lb/>
<pb n="KR2b0025_WYG_018-5b"/>
行入粟補官法<lb/>
　出將作監主簿助教告勅七十道付河北安撫司募<lb/>
　人入粟尋又賜河東空名勅誥後不盡録<lb/>
初鬻度牒<lb/>
　知諫院錢公輔言祠部遇嵗飢河決鬻度牒以濟急<lb/>
　乞自今裁損聖節恩賜以限剃度之冗從之鬻度牒<lb/>
　始此自嘉祐至治平總十三年給七萬八千餘道熙<lb/>
　寧初至八年九月給八萬九千餘道<lb/>
<pb n="KR2b0025_WYG_018-6a"/>
京師河朔地大震<lb/>
　京師震者三八月京師又震者再十一月復震九月<lb/>
　英州地震有聲如雷十一月復震<lb/>
大水<lb/>
八月孫覺罷<lb/>
　出通判越州時樞宻副使邵亢在位無補益覺為諌<lb/>
　官論亢不才併疏中丞滕甫貪汙頗僻不報亢引疾<lb/>
　辭位上優容之覺又薦陳升之代亢詔覺不當引大<lb/>
<pb n="KR2b0025_WYG_018-6b"/>
　臣降官覺言諌官雖㣲亦預謀王斷國與人主宰相<lb/>
　别白賢不肖於造膝之間所從來久矣且去嵗有罰<lb/>
　金御史今兹有貶秩諌官遂請補外上初諭執政降<lb/>
　覺官差遣仍舊執政曰諌官有出外無降官之理上<lb/>
　曰但與降官他自住不得<lb/>
復行崇天厯<lb/>
　以七月望夜月食東方與明天厯不協周琮等皆坐<lb/>
　占騐差失奪官乃詔更造新厯<lb/>
<pb n="KR2b0025_WYG_018-7a"/>
九月封太祖後<lb/>
　初詔中書門下考藝祖子孫屬近而行尊者一人裂<lb/>
　地王之使當從獻于郊廟世世勿絶適韓琦自長安<lb/>
　入覲因言主鬯從獻皆太子事今忽擇一人令郊廟<lb/>
　從獻豈不疑駭天下視聽乎上悟遂罷從獻之㫖命<lb/>
　詞但云遵仁宗慶厯四年故事封徳芳之後從式為<lb/>
　安定郡王太祖之曾孫也<lb/>
減䕃補恩<lb/>
<pb n="KR2b0025_WYG_018-7b"/>
　越明年十二月復詔裁減<lb/>
河南北分置監牧使<lb/>
　以劉航崔合符為之專𨽻樞宻院不領於羣牧制置<lb/>
　諸監牧田大抵皆寛衍為人所買占故議者爭請收<lb/>
　其餘資以佐芻粟言利者乘之始以增廣賦入為務<lb/>
　二年詔括河南非監牧司總牧地舊籍六萬八千餘<lb/>
　頃而今籍五萬五千餘數皆隱於民自是請以牧田<lb/>
　賦民者紛然而諸監尋廢矣<lb/>
<pb n="KR2b0025_WYG_018-8a"/>
　是嵗天下應在馬凡十五萬三千有竒<lb/>
冬十一月丁亥郊<lb/>
　初治平間南郊費七百餘萬至是費九百餘萬曾公<lb/>
　亮等辭郊賚上問司馬光何如光對曰臣已有奏狀<lb/>
　乞减半上曰減半無益大臣既懇辭不若盡聽之光<lb/>
　曰求盡納者臣下之志賜其半者人主之恩後數日<lb/>
　光與王珪王安石同進呈郊賚劄子光曰方今國用<lb/>
　不足災害薦臻節省冗費宜自近始聽之為便安石<lb/>
<pb n="KR2b0025_WYG_018-8b"/>
　曰國家富有四海大臣郊賚所費幾何惜而不與未<lb/>
　足富國恐傷國體昔常衮辭饌時議以為衮自知不<lb/>
　能當辭位今兩府辭郊賚正與此同耳且國用不足<lb/>
　非當今之急務也光曰常衮辭禄猶知亷恥視夫固<lb/>
　位貪禄者不猶愈乎國家自真廟之末用度不足近<lb/>
　嵗尤甚何得言非急務安石曰國用不足由不得善<lb/>
　理財者耳光曰善理財者不過頭㑹箕斂以盡民財<lb/>
　安石曰此非善理財者善理財者民不加賦而國用<lb/>
<pb n="KR2b0025_WYG_018-9a"/>
　饒光曰此乃桑𢎞羊欺漢武之言也天地所生財貨<lb/>
　百物止有此數不在民間則在公家此言豈可㨿以<lb/>
　為實上曰朕與司馬光同且以不允荅之是日安石<lb/>
　當制批荅畧曰方今生齒日繁賦入不少理財之義<lb/>
　殆有可思此之不圖而姑務自損祇傷國體未協朕<lb/>
　心公亮遂不敢再辭<lb/>
　先是光登對言國用不足者在用度太奢賞賜不節<lb/>
　宗室繁多官職冗濫軍旅不肅乃命光及中丞滕甫<lb/>
<pb n="KR2b0025_WYG_018-9b"/>
　裁定<lb/>
十二月立内降覆奏法<lb/>
　詔從中批降須覆奏<lb/>
　十年九月又詔應傳宣中批及面得㫖事無法者中<lb/>
　書宻院覆奏若非理祈恩有罪規免者奏劾之<lb/>
造神臂弓<lb/>
　民李宏所獻其實弩也射一百四十歩製成賜以是<lb/>
　名<lb/>
<pb n="KR2b0025_WYG_018-10a"/>
已酉熙寧二年春二月以富弼同平章事<lb/>
　時弼以足疾未能入見間有于上前言災異皆天數<lb/>
　非人事所致弼聞之嘆曰人君所畏惟天若不畏天<lb/>
　何事不可為者去亂亡無幾矣此必姦臣欲進邪説<lb/>
　故先導上以無所畏使輔弼諫諍之臣無所復施即<lb/>
　上疏數千言未幾入見又言臣聞中外之事漸有更<lb/>
　張此必小人獻説于陛下也大扺小人惟動作生事<lb/>
　則其間有所希覬若朝廷守靜則事有常法小人何<lb/>
<pb n="KR2b0025_WYG_018-10b"/>
　所望也上改容聽納又言今所進用多是刻薄小才<lb/>
　小才雖自可喜然害事壞風俗為甚恐須進用醇厚<lb/>
　篤實之人<lb/>
　去夏弼自河陽移判汝州詔入見上命勿拜坐語從<lb/>
　容問以治道弼以上銳于有為對曰人君好惡不可<lb/>
　令人窺測可窺測則姦人得以傅㑹其意上稱善又<lb/>
　問北事弼曰陛下且二十年未可言用兵亦不宜重<lb/>
　賞邊功恐致生事干戈一起所係禍福不細上黙然<lb/>
<pb n="KR2b0025_WYG_018-11a"/>
　良久又問所先弼曰阜安宇内為先上善之除集禧<lb/>
　觀使弼懇辭乞赴汝州不許弼又言臣去秋在河陽<lb/>
　已聞臣入見後除一觀使今見未數日果有集禧之<lb/>
　命又聞觀使只是聖意且欲留住候過聖節便除首<lb/>
　相此説極為喧播臣始猶不深信今罷汝州除集禧<lb/>
　此事已騐則後來事豈敢決謂妄傳易曰君不宻則<lb/>
　失臣臣不宻則失身幾事不宻則害成前代君臣因<lb/>
　不謹宻敗事甚多願陛下留意謹宻如天髙地厚不<lb/>
<pb n="KR2b0025_WYG_018-11b"/>
　可窺見乃國體君道之至也臣老病非才不係利害<lb/>
　且乞放令赴汝州任候得安好不拘内外竟求任使<lb/>
　上乃聽弼之汝州<lb/>
　上之初即位也弼在河陽上疏論君子小人畧曰從<lb/>
　古以來君子常寡小人常衆人君探聽之際故得人<lb/>
　常少不得人常多得人少故好事常不足不得人多<lb/>
　故惡事常有餘又曰君子則惟道是守不計身之進<lb/>
　退用則進而行道不用則退而無悶也小人則不然<lb/>
<pb n="KR2b0025_WYG_018-12a"/>
　惟利是向若為正道所抑其身不得進則戚戚不肯<lb/>
　休千岐萬路不顧名節經營鑚刺得其進而後己又<lb/>
　曰又况君子常為小人所勝故從古以來治世少而<lb/>
　亂世多者以此也又曰君子小人並立于朝實所難<lb/>
　辨盖小人外則文飾其詞使説理道不減于君子而<lb/>
　其心及其所為之迹則如水火之異也臣謂帝王都<lb/>
　無職事惟别君子小人乃帝王之職事然千官百職<lb/>
　豈盡煩帝王辨之乎但精求任天下之事所謂大臣<lb/>
<pb n="KR2b0025_WYG_018-12b"/>
　者不越十數人不使一小人参用於其間則千官百<lb/>
　職委諸大臣分而選之因而漸及天下州縣之吏莫<lb/>
　不得人矣顧雖欲亂不可得也<lb/>
王安石参知政事<lb/>
　上召對曰富弼曾公亮與卿協力弼聞卿肯任事亦<lb/>
　大喜然須勿為嫌疑朕初亦欲從容除拜覺近日人<lb/>
　情于卿極有欲造事傾揺者故急欲卿就職朕常以<lb/>
　吕誨為忠直近亦毁卿趙抃唐介皆以言扞塞卿用朕<lb/>
<pb n="KR2b0025_WYG_018-13a"/>
　問曾公亮亦云誠有此卿且與朕力變此風且不知<lb/>
　卿設施以何為先對曰變風俗正法度最方今急務<lb/>
　也上以為然初上問孫固曰安石可相否固曰安石<lb/>
　文行甚髙侍從獻納其選也宰相自有度安石為人<lb/>
　少容恐不可安石既執政士大夫素重其名以為太<lb/>
　平可立致雖司馬光亦以是望之吕誨任中丞將對<lb/>
　光為學士侍講亦將趍資善堂相遇並行光宻問曰<lb/>
　今日言何事誨曰袖中弹文乃新参也光曰介甫命<lb/>
<pb n="KR2b0025_WYG_018-13b"/>
　下之日衆喜得人奈何論之誨正色曰君實亦為此<lb/>
　言耶安石好執偏見喜人佞己聽其言則美施于用<lb/>
　則疎為從官則可登政府則天下必受其弊語未竟<lb/>
　閣門追班光退終日思之不得其説既而搢紳間有<lb/>
　傳其疏光往往疑其太過也<lb/>
　初治平中邵雍與客散歩天津橋上聞杜鵑聲惨然<lb/>
　不樂客問其故雍曰杜鵑洛陽舊無之今始至有所<lb/>
　主客曰何也雍曰不二年上用南士為相多引南人<lb/>
<pb n="KR2b0025_WYG_018-14a"/>
　專務變更天下自此多事矣客曰聞杜鵑何以知此<lb/>
　雍曰天下將治地氣自北而南將亂自南而北今南<lb/>
　方地氣至矣禽鳥飛類得氣之先者也春秋書六鷁<lb/>
　退飛鴝鵒來巢氣使之也至是雍言果驗云<lb/>
創制置三司條例司議行新法<lb/>
　命陳升之王安石領其事初安石言昔周置泉府之<lb/>
　官以摧制兼并均濟貪乏變通天下之財後世惟桑<lb/>
　𢎞羊劉晏粗合此意學者不能推明先王法意更以<lb/>
<pb n="KR2b0025_WYG_018-14b"/>
　為人主不當與民爭利今欲理財則當修泉府之法<lb/>
　以收利權又曰人才難得亦難知今使十人理財其<lb/>
　中容有一二敗事則異論乘之而起臣謂堯與羣臣<lb/>
　共擇一人治水尚不能無敗事况所擇而使非一人<lb/>
　豈能無失要當計利害多少而不為異論所惑上曰<lb/>
　有一人敗事而遂廢所圖此所以少成事也<lb/>
　尋以吕惠卿蘇轍為條例司檢詳文字安石多與惠<lb/>
　卿謀人號安石為孔子惠卿為顔子安石欲行青苖<lb/>
<pb n="KR2b0025_WYG_018-15a"/>
　法轍曰以錢貸民出納之際吏縁為奸錢入民手雖<lb/>
　良民不免妄用及其納錢雖富民不免違限恐鞭箠<lb/>
　必用州縣不勝煩矣<lb/>
　九月命李常吕惠卿編修中書條例初安石言編修<lb/>
　條例在擇人上曰見在館職無足與脩法度者惟吕<lb/>
　惠卿才髙朕嘗問吕公著何不舉惠卿作御史公著<lb/>
　曰惠卿姦邪不可用朕見惠卿論事極有本末安石<lb/>
　曰惠卿學術豈特今人少比前世儒者未易擬議也<lb/>
<pb n="KR2b0025_WYG_018-15b"/>
　舉先王之道而能用者臣獨見惠卿而已其材他日<lb/>
　必為陛下用人言其姦邪者惠卿以所負少所屈降<lb/>
　以此多為人所毁上曰若内有所負亦何肯為姦邪<lb/>
　上乃許用惠卿至是遂與李常並命<lb/>
　是夏樞密院亦請以本院文書凡關祖宗以來法制<lb/>
　可施久逺者刪次成書從之仍賜名經武要畧<lb/>
三月冊秉常為夏國主<lb/>
　夏主諒祚卒於去嵗之三月子秉常立使來告哀上<lb/>
<pb n="KR2b0025_WYG_018-16a"/>
　遣韓縝詰問來使薛宗道以殺傷楊定及虜掠熟戸<lb/>
　不遣使賀即位降詔不承等事宗道言李崇貴等見<lb/>
　己禁錮候朝㫖即拘送及陳夏主秉常母子悔過之<lb/>
　意上命縝諭㫖恐國主幼小未能戢服沿邊蕃部他<lb/>
　日或再來侵犯度彼親任事止三五人欲自朝廷除<lb/>
　官仍于嵗賜内割五萬充俸及候李崇貴至方可行<lb/>
　册慰之禮令縝錄本付宗道仍以詔書賜秉常且云<lb/>
　餘令宗道宣諭其冬秉常遣使羅重進來言主上方<lb/>
<pb n="KR2b0025_WYG_018-16b"/>
　以孝治天下奈何反教夏國之臣叛其君朝廷乃罷<lb/>
　分賜酋豪之議止令歸塞門安逺二寨還賜以綏州<lb/>
　重進凡三往返議之始奉表聽從乃賜秉常詔畧曰<lb/>
　夏國既再修職貢歸納塞門安逺二寨乞别進誓文<lb/>
　永遵臣禮所宜謹守信誓無或擾犯邊圉重取悔尤<lb/>
　至於順漢西蕃亦無得輒有侵畧候誓表到日即遣<lb/>
　使封冊并以綏州給還嵗賜如舊未幾陳升之請城<lb/>
　綏州韓琦亦不欲廢事遂格秉常上誓表乃賜以誓<lb/>
<pb n="KR2b0025_WYG_018-17a"/>
　詔<lb/>
夏四月河決<lb/>
地震<lb/>
旱<lb/>
　詔以大河決溢地震相仍方夏大旱其避殿減膳罷<lb/>
　同天節上夀令羣臣勉修厥職以圖修復<lb/>
唐介薨臨其䘮<lb/>
　介疾上親臨問為之出涕至是躬臨奠贈諡忠肅<lb/>
<pb n="KR2b0025_WYG_018-17b"/>
　初上欲用王安石参知政事曾公亮薦之介曰安石<lb/>
　好學而泥古議論迂濶若使為政必多變更以擾天<lb/>
　下退諭公亮曰異日安石果用天下困擾諸公當自<lb/>
　知之耳<lb/>
　先是執政進除目既數日上乃曰朕問安石以為可<lb/>
　行介曰臣每聞陛下宣諭某事問安石以為不可未<lb/>
　得施行如此則執政何所用以臣為不才當先罷免<lb/>
　此語傳播恐非體也安石既執政奏言中書處分事<lb/>
<pb n="KR2b0025_WYG_018-18a"/>
　用劄子皆言奉聖㫖其不中理十常八九不若令中<lb/>
　書自出牒不必稱聖㫖介曰太宗時冦準用劄子遷<lb/>
　馮拯官不當拯訴之太宗曰前代中書有堂牒指揮<lb/>
　乃權臣假此以威福天下太宗朝趙普為相堂帖重<lb/>
　於勅命尋令削去今復置劄子何異堂帖安石不欲<lb/>
　稱聖㫖則是政不自天子出也上曰太宗制置此事<lb/>
　極當及安石議殺人傷者許首介數與安石爭論於<lb/>
　上前上主安石語介憒悶疽發于背而卒<lb/>
<pb n="KR2b0025_WYG_018-18b"/>
詔從臣言缺失<lb/>
　詔諸路封事休日並以聞又詔侍從官各極言上躬<lb/>
　過失及朝廷缺政<lb/>
遣使察農田水利賦役<lb/>
　從三司條例司之請也劉晏謝卿才王廣㢘侯叔獻<lb/>
　程顥盧秉王汝翼曾伉八人充使叔獻尋與楊及提<lb/>
　舉淤田引水于畿縣澶州間嵗壞民田廬而朝廷不<lb/>
　知六年秋詔賜二人田各十頃九年冬罷淤田司<lb/>
<pb n="KR2b0025_WYG_018-19a"/>
五月定縣令考績法<lb/>
　分上中下三等<lb/>
六月吕誨罷<lb/>
　自中丞出知鄧州以其論王安石也誨言大姦似忠<lb/>
　大詐似信惟其用舎係時休否安石外示朴野中藏<lb/>
　巧詐驕蹇慢上隂賊害物臣畧疏其十事嘉祐間因<lb/>
　開封爭鵪鶉公事不當御史臺催促謝恩倨傲不恭<lb/>
　一也安石每遷小官遜避不己及除翰林學士不聞<lb/>
<pb n="KR2b0025_WYG_018-19b"/>
　固辭先帝臨朝則有山林獨往之思陛下即位則有<lb/>
　金鑾侍從之樂見利忘義好名嗜進二也安石在經<lb/>
　筵力請坐而講説將屈萬乘之重自處師氏之尊不<lb/>
　識君臣上下之分三也安石自居政府留身進説多<lb/>
　乞御批自中以下以塞人言是則掠美于己非則斂<lb/>
　怨于君四也許遵誤斷謀殺公事力為主張妻謀殺<lb/>
　夫用案問減等科罪挾情壞法狥利報怨五也安石<lb/>
　入翰林未聞薦士首率同列稱弟安國之才朝廷與<lb/>
<pb n="KR2b0025_WYG_018-20a"/>
　狀元恩例猶謂之薄主試定文巻不優遂罹中傷賣<lb/>
　㺯威福無所不至六也宰臣不視事旬日差除自專<lb/>
　罷逐近臣本皆不附已者妄言盡出聖衷作威作福<lb/>
　聳動朝著七也與唐介爭論謀殺刑名衆非安石而<lb/>
　是介介務守大體不能以口舌勝憤懣發疽而死奏<lb/>
　對强辨陵轢同列八也章辟光獻言俾岐王遷外離<lb/>
　間之罪固不容誅有㫖送中書正罪安石堅拒不從<lb/>
　九也制置三司條例兼領兵財又舉三人者勾當八<lb/>
<pb n="KR2b0025_WYG_018-20b"/>
　人者廵行臣未見其利先見其害十也上兩降手詔<lb/>
　諭誨誨論不已遂補外州尋以諫議大夫致仕誨之<lb/>
　請致仕也因言臣本無宿疾偶值醫用術乖方殊不<lb/>
　知脉候有虛實隂陽有逆順診視有標本治療有先<lb/>
　後妄投湯劑率任情意差之指下禍延四肢寖成風<lb/>
　痺遂艱行歩非祗憚䟦渉之苦又將虞心腹之憂勢<lb/>
　己及此為之奈何雖然一身之㣲未足深恤其如九<lb/>
　族之説良以為憂盖以身疾喻朝政也越四年五月<lb/>
<pb n="KR2b0025_WYG_018-21a"/>
　卒病亟手書屬司馬光為墓銘光往省之至則目且<lb/>
　瞑光呼曰更有以見屬否誨張目强視曰天下事尚<lb/>
　可為君實勉之<lb/>
秋七月乙丑朔日有食之<lb/>
　隂雲遮蔽所食不及元奏分數宰臣表賀<lb/>
罷義倉<lb/>
行均輸法<lb/>
　立淮浙江湖六路均輸法命發運使薛向領之賜内<lb/>
<pb n="KR2b0025_WYG_018-21b"/>
　藏庫錢五百萬緡米三百萬石先是三司條例司言<lb/>
　諸路上供嵗有定額年豐可以多致而不敢取贏嵗<lb/>
　歉艱於供億而不敢不足逺方有倍蓰之輸中都有<lb/>
　半價之鬻至遇軍國大費則剗削殆無留藏朝廷百<lb/>
　物之用多求于不産責于非時富商大賈乘公私之<lb/>
　急因得擅輕重斂散之權臣以為發運使實縂六路<lb/>
　之出入宜假以錢貨經其用之不給周知諸路之有<lb/>
　無而移用之凡上供之物皆得徙貴就賤用近易逺<lb/>
<pb n="KR2b0025_WYG_018-22a"/>
　預知在京倉庫所常辦者得以便宜蓄買以待上令<lb/>
　而制其有無則國用可足民財不匱矣上從之<lb/>
八月貶劉琦錢顗<lb/>
　琦為侍御顗裏行言陛下用王安石未及半年中外<lb/>
　人情囂然不安盖以其專肆胸臆輕易憲度而全無<lb/>
　忌憚之心陛下置安石政府必欲致時如唐虞躋治<lb/>
　于成康今安石反以管商權詐之術戰國縱横之論<lb/>
　取媚陛下陛下遽信其言侵奪三司利柄開局置官<lb/>
<pb n="KR2b0025_WYG_018-22b"/>
　引三人者議事用八人者分行所辟如吕惠卿王子<lb/>
　韶盧秉王汝翼之徒豈能通曉錢榖周知天下之利<lb/>
　源乎復引薛向為發運使兼領均輸之職信如詔書<lb/>
　之言徙貴就賤用近易逺固亦無害然使小人用事<lb/>
　任其變易縱有所入不免奪商賈之利商賈既不行<lb/>
　則諸路税課虧失是先䘮其國之常入何以仰給經<lb/>
　費官司販易物有難售者未免均配在民以取其直<lb/>
　物既壅積難於速貨則必有鬻田産破家業以應期<lb/>
<pb n="KR2b0025_WYG_018-23a"/>
　㑹者不然則滛刑濫罰從而加之矣兼薛向多用耳<lb/>
　目刺州縣短長從而脅之俾承聚斂非道之事去年<lb/>
　許遵妄議謀殺自首按問之法朝廷委安石與司馬<lb/>
　光定奪光則持公請依舊法安石則任偏見而立新<lb/>
　議逮韓維再定而皆附安石之法又令宻院同議文<lb/>
　彦博所定既協公道陛下以衆人所議委富弼看詳<lb/>
　弼在病告不俟其出朝廷即行安石所定良由同列<lb/>
　畏其强陛下惑其辯乃至此爾小人章辟光妄獻岐<lb/>
<pb n="KR2b0025_WYG_018-23b"/>
　邸遷外之議吕誨乞加譴逐安石百端阻格誨竟黜<lb/>
　降故事若昭文在假集賢尚不敢專行聖㫖豈知安<lb/>
　石傲視同列旁若無人愛憎予奪一出於已上閲疏<lb/>
　曰此皆挾情非竭節以補時事者乃黜琦監處州鹽<lb/>
　酒税顗為衢州酒税時臺官劉述亦以論安石出知<lb/>
　江州<lb/>
范純仁罷<lb/>
　自同知諫院出知河中府亦以論王安石也初純仁<lb/>
<pb n="KR2b0025_WYG_018-24a"/>
　自陜西運副召還上問曰卿在陜西久主漕輓必精<lb/>
　意邊事城郭甲兵粮儲如何對曰城郭粗完甲兵粗<lb/>
　修粮儲粗備上愕然曰卿材能如此朕所倚頼而<lb/>
　職皆言粗何也徐對曰粗者未精之辭如是足矣臣<lb/>
　願陛下無深意于邊事恐邊臣觀望要功生事結釁<lb/>
　夷狄殘害生靈耗費財用厚費爵賞不惟為今日目<lb/>
　前之害又將貽他時意外之變上嘉納之又謂上曰<lb/>
　書云怨不在明不見是圖願陛下圖不見之怨上曰<lb/>
<pb n="KR2b0025_WYG_018-24b"/>
　何謂不見之怨純仁曰杜牧所謂天下之人不敢言<lb/>
　而敢怒者是也及為諫官前後上言以休兵省事節<lb/>
　用富民進君子退小人申公論為急崇聚斂事苛刻<lb/>
　親䜛佞任偏聽為戒其於君子小人之際尤反覆激<lb/>
　切又言道逺當馴致事大難速成人才不可遽求積<lb/>
　弊不可頓革自古人君欲事亟就必為憸佞所乘不<lb/>
　可不察純仁雅與安石厚善至是數言事多忤安石<lb/>
　最後言薛向不可為發運使安石滋不樂劉琦罷純<lb/>
<pb n="KR2b0025_WYG_018-25a"/>
　仁又言琦不當罷請速解安石機務留章不下純仁<lb/>
　九求去不許未幾罷諫院為起居舍人純仁固辭安<lb/>
　石遣所親諭純仁曰已議除知制誥矣純仁曰是以<lb/>
　利怵我也言不用萬鍾何加焉遂録所上章申中書<lb/>
　省曰忽聞今日詔命以劉琦等言多失實事輙近名<lb/>
　擅去官曹規喧朝聽各落御史充監當者夫人臣以<lb/>
　率職為忠人君以納諫為美是以仁宗開廣言路先<lb/>
　帝容納直言此皆主上所親見今主上述事繼明思<lb/>
<pb n="KR2b0025_WYG_018-25b"/>
　紹先烈而二三執政不能以道致君教化失其先後<lb/>
　刑賞乖於輕重中書藏其本末但致外議喧騰凡居<lb/>
　言責者敢不論奏而柄臣遂摭其罪欲其遇事退縮<lb/>
　雖於政府便安而主上將何所頼王参政專任已能<lb/>
　不曉時事性又率易輕信姦回欲求近功忘其舊學<lb/>
　尚法令則稱商鞅言財利則背孟軻鄙老成為因循<lb/>
　棄公論為流俗異己者指為不肖合意者即為賢能<lb/>
　薦薛向為閎才指吕誨為無用而曽相公年髙不退<lb/>
<pb n="KR2b0025_WYG_018-26a"/>
　㢘節己虧且欲見容依隨茍且趙参政心知其非而<lb/>
　詞辯不及凡事不能力救徒聞退有後言伏望平心<lb/>
　虛懷深為國計安石見之怒攜以白上上曰宜與一<lb/>
　善地故有河中之命<lb/>
　曾公亮趙抃得純仁狀上章自劾畧曰清時備位難<lb/>
　逃竊禄之譏白首佐朝遂起蔽姦之謗如安石者學<lb/>
　給辯勝年壯氣豪議論方鄙于古人措置肯諧于寮<lb/>
　黨至使山林末學草澤後生放自有之良心樂塗附<lb/>
<pb n="KR2b0025_WYG_018-26b"/>
　之異説拖紳朝序非安石之黨則指為俗吏圜冠朝<lb/>
　宇異安石之學則笑為迂儒又言安石平居之間則<lb/>
　筆舌丘旦有為之際則身心管商待聖主為可欺視<lb/>
　同寮為不物為臣如此事主若何伏乞特申聖斷大<lb/>
　決羣疑正安石過舉之繆以幸邦家白臣等後言之<lb/>
　罪俾還田里<lb/>
　純仁初知襄邑縣有牧地衞士縱馬暴民純仁取一<lb/>
　人杖之牧地初不𨽻純仁有詔劾治純仁言兵須農<lb/>
<pb n="KR2b0025_WYG_018-27a"/>
　以養䘏兵當先䘏農朝廷是之聽牧𨽻縣自純仁始<lb/>
蘇轍罷<lb/>
　為河南府推官轍為三司條例司檢詳文字至是以<lb/>
　書扺陳升之王安石論遣使按求農田水利徭役之<lb/>
　失又曰發運之職今將改為均輸常平之法今將變<lb/>
　為青苖夫商賈之事曲折難行其買也先期而與錢<lb/>
　其賣也後期而取直多方相濟委曲相通倍稱之息<lb/>
　由此而得今官買是物必先設官置吏為費己厚然<lb/>
<pb n="KR2b0025_WYG_018-27b"/>
　後使民各輸所有非良不售非賄不行是以官買之<lb/>
　價必貴及其賣也弊復如前商賈之利何縁可得徒<lb/>
　使謗議騰沸商旅不行此均輸之説轍所未喻也常<lb/>
　平條勅纎悉具在患在不行非法之弊必欲修明舊<lb/>
　制不過以時斂之以利農以時散之以利末今乃改<lb/>
　其成法雜以青苗逐路置官號為提舉别立賞罰<lb/>
　以督虧欠法度紛紛何至如此况錢布於外㓙荒水<lb/>
　旱有不可知歛之則結怨于民捨之則官將何頼此<lb/>
<pb n="KR2b0025_WYG_018-28a"/>
　青苗之説轍所未喻也且乞補外任上閲轍狀問安<lb/>
　石轍與軾何如安石曰軾兄弟大體以飛箝捭闔為<lb/>
　事上問所以處轍曾公亮請以堂除差遣故有是命<lb/>
河徙東行<lb/>
　北流既塞而河自其南四十里許家港東決汎濫大<lb/>
　名恩徳滄永靜五州軍境<lb/>
九月行青苖法置常平官<lb/>
　初王安石既執政出一巻書付條例局曰此青苖法<lb/>
<pb n="KR2b0025_WYG_018-28b"/>
　也諸君熟議之以檢詳文字蘇轍力言其不便而止<lb/>
　已而王廣廡者乞度僧牒數千為本錢行陜西漕司<lb/>
　前所私行青苗法春散秋斂與安石意合安石遂請<lb/>
　先行於河北京東淮南三路尋乃置河北陜西提舉<lb/>
　常平廣惠倉官命廣㢘等為之條例司又請以諸路<lb/>
　常平廣惠倉錢依陜西青苖錢例取民情願預結令<lb/>
　隨税納斛㪷其願請本色或納時價責願納錢者皆<lb/>
　聽從便仍遣官提舉從之時諸路常平廣惠倉錢米<lb/>
<pb n="KR2b0025_WYG_018-29a"/>
　計千五百萬以上貫石乃復推行其法于諸路尋又<lb/>
　詔出内藏錢百萬緡增糴河北常平榖　是冬邇英<lb/>
　進講吕惠卿言先王之法有一嵗一變者則月令季<lb/>
　冬飭國典以待來嵗之宜而周禮正月始和布于象<lb/>
　魏是也有數嵗一變者則堯舜五載修五禮周禮十<lb/>
　二嵗修法則是也有一世一變者則刑罰世輕世重<lb/>
　是也有數十世而改者則夏貢商助周徹夏校商序<lb/>
　周庠是也有雖百世不變者則尊尊親親貴貴長長<lb/>
<pb n="KR2b0025_WYG_018-29b"/>
　任賢使能是也前日見司馬光云漢惠文景皆守蕭<lb/>
　何之法而治武帝改其法而亂宣帝守其法而治元<lb/>
　帝改其法而亂臣謂何雖約法三章其後乃為九章<lb/>
　則何已不能自守其法矣惠帝除挟書律三族令文<lb/>
　帝除誹謗妖言除秘祝法皆蕭何法之所有而惠與<lb/>
　文除之景帝又從而因之則非守蕭何之法也宣帝<lb/>
　所以治者由縂核名實信賞必罰元帝所以亂者失<lb/>
　于優柔牽制知蕭望之周堪張猛之賢而不能任知<lb/>
<pb n="KR2b0025_WYG_018-30a"/>
　𢎞恭石顯之邪而不能去非由改蕭何之法也上召<lb/>
　光前謂曰卿聞惠卿之言乎光曰惠卿言漢惠文景<lb/>
　宣元治亂之體是也其言先王之法有一嵗一變五<lb/>
　嵗一變一世一變則非也譬之於宅居之既久屋瓦<lb/>
　漏則整之坊墁闕則補之梁柱傾倒則正之亦可也<lb/>
　茍非大壞豈必盡毁而更造哉茍欲更造必得良匠<lb/>
　又得良材然後可為也今無良匠又無良材徒以少<lb/>
　許之漏闕乃欲盡毁而更造之臣恐其無所庇風雨<lb/>
<pb n="KR2b0025_WYG_018-30b"/>
　也上曰朝廷每更一事舉朝洶洶皆曰不可又不能<lb/>
　指名其不便可據所聞言之光曰散青苖錢兹事非<lb/>
　便上曰聞陜西已行之民不以為病也光曰臣家陜<lb/>
　西來者皆言責督嚴急細民不勝愁苦惠卿曰光所<lb/>
　言者吏不得人耳<lb/>
廢奉慈廟<lb/>
命發運兼坑冶市舶<lb/>
　時饒州江建等用逓年額鑄錢一百五萬貫并額外<lb/>
<pb n="KR2b0025_WYG_018-31a"/>
　有增剩錢<lb/>
　尋詔京西淮南兩浙江西荆湖六路各置鑄錢監江<lb/>
　西湖南以十五萬緡餘路以十萬緡為額又以興國<lb/>
　軍睦衡舒鄂惠州既創監六通舊十六監水陸回逺<lb/>
　增提㸃之官于時諸路大率務于增額詔惠州永通<lb/>
　阜民監舊額八十萬至熙寧十年增三十萬及折二<lb/>
　凡五十萬其後衡州黎陽監嵗增折二凡五萬緡西<lb/>
　京阜財監嵗增市易本錢凡十萬緡興州濟衆監嵗<lb/>
<pb n="KR2b0025_WYG_018-31b"/>
　增七萬二千餘緡陕西三銅錢監各嵗增五萬緡而<lb/>
　睦州則創神泉徐州則創寶豐梧州以易得錫鉛興造<lb/>
　萬端有司日夜講求于内使者四十餘輩分行營幹於外<lb/>
　造端宏大創法新竒或言京師邸店議置監官䕫路深<lb/>
　山當行酒禁拘收僧尼常住減刻兵吏廪禄甚者至<lb/>
　以為欲復肉刑凡七千餘言軾不為安石所喜使權<lb/>
　開封推官欲以多事困之而軾決斷精敏論事不休<lb/>
裁定宗室恩數<lb/>
<pb n="KR2b0025_WYG_018-32a"/>
　詔畧曰宗室子弟服疎親盡一藝可録在隨材器官<lb/>
　之至于任子之令昬姻之儀宜一用外官之制自是<lb/>
　祖宗子孫之後世襲惟袒免親補外官非袒免親罷<lb/>
　賜名授官<lb/>
罷武提刑<lb/>
河東行交子法<lb/>
　置務于潞州以搬運鐵錢勞費也明年漕司以其法<lb/>
　行則鹽礬不售害入中粮草之計詔罷之四年復行<lb/>
<pb n="KR2b0025_WYG_018-32b"/>
　于陕西罷市鈔或論其不便罷之　七年中書言陕<lb/>
　西沿邊以鹽鈔市粮草有虛擡邊糴之弊請用交子<lb/>
　度錢數製造於是永興路轉運皮公弼請更鑄折二<lb/>
　大鐵錢為本並從之後竟以實錢少不可行九年後<lb/>
　罷之<lb/>
寛贓吏法<lb/>
　比部郎張仲宣犯枉法贓流賀州上納蘇頌之言以<lb/>
　其情輕特免杖與黥面自是杖黥之法鮮施於命官<lb/>
<pb n="KR2b0025_WYG_018-33a"/>
　矣<lb/>
十二月重失入死罪法<lb/>
增置宫觀官<lb/>
　增置三京留司御史臺同判國子監及諸州宫觀官<lb/>
　以待卿監監司知州之老不任職者王安石亦欲以<lb/>
　此處異議者遂詔毋限期<lb/>
行預買法<lb/>
　令諸路預給錢和買紬絹<lb/>
<pb n="KR2b0025_WYG_018-33b"/>
庚戌熙寧三年春正月録周唐後<lb/>
青苖錢禁抑配<lb/>
　委提刑察奏敢阻遏當請者亦如之<lb/>
　知通進銀臺司范鎮言青苖錢者唐末亂世之所為<lb/>
　苖青在田先估其直收斂未畢己趣其償是盜跖之<lb/>
　法也未幾又奏乞罷青苖錢歸農田水利差役于州<lb/>
　縣而召還使者<lb/>
　右正言李常孫覺言王廣㢘在河北第一等給十五<lb/>
<pb n="KR2b0025_WYG_018-34a"/>
　貫第二等十貫第三等五貫第四等一貫五伯第五<lb/>
　等一貫又富者不願取貧者乃欲得之即令貧富相<lb/>
　兼十人為保民間喧然以為不便<lb/>
　判相州韓琦言準轉運司及提舉司牒給散青苖錢<lb/>
　須十戸以上為保三等以上為甲頭等第散錢更有<lb/>
　餘錢坊郭戸願請者五家為一保依青苖例支借臣<lb/>
　竊以為鄉村自一等而下皆立借錢貫陌三等而上<lb/>
　更許增數坊郭戸有抵當者依青苗支借又鄉村每<lb/>
<pb n="KR2b0025_WYG_018-34b"/>
　保須有物力人為甲頭雖云不得抑配其實官吏防<lb/>
　保内下戸不納異時只責甲頭代輸復峻責諸縣若<lb/>
　人不願請結罪保明申報續差官曉諭茍有願請者<lb/>
　則干繫人别作行遣或具申奏官吏畏懼未免抑配<lb/>
　上袖琦奏示執政曰琦真忠臣朕始謂可以利民不<lb/>
　意乃害民如此且坊郭安得青苗而使者强與之王<lb/>
　安石勃然變色曰既取情願則别無所用自不復俵<lb/>
　既有保甲則難以納者自不能請升之曰但恐州縣<lb/>
<pb n="KR2b0025_WYG_018-35a"/>
　避難索之故抑配上戸爾安石曰抑配誠恐有之但<lb/>
　絀責一二人則此弊自絶縱使州縣抑配上戸俵十<lb/>
　五貫錢又必令出二分息則一戸所陪止三貫因以<lb/>
　廣常平儲蓄以待㐫荒比之前代科率百姓出粟為<lb/>
　義倉未為不善况又不令抑配有何所害上曰須要<lb/>
　盡人言料文彦博富弼亦以此為不可但腹誹韓琦<lb/>
　獨肯來説真忠臣也安石曰事之情偽是非若不能<lb/>
　察惟務多納人言恐非但常平事不可為矣遂稱疾<lb/>
<pb n="KR2b0025_WYG_018-35b"/>
　求分司翰林學士司馬光批答畧曰今士論沸騰黎<lb/>
　民騷動乃欲委選事任退取便安卿之私謀固為無<lb/>
　憾朕之所望將以諉誰安石怒抗章自辨上封還其<lb/>
　章諭以失於披閲安石入見固請罷上奬慰良久然<lb/>
　上以琦所奏為疑遂降是詔<lb/>
　時有知越州山隂縣陳舜俞以自劾違制不散青<lb/>
　苖錢降監南康軍税五年而卒蘇軾為文哭之稱其<lb/>
　學術才能兼百人之器一斥不復士大夫識與不識<lb/>
<pb n="KR2b0025_WYG_018-36a"/>
　皆深悲之云時人有樂京者知許州長葛縣白提舉<lb/>
　常平官言助役不便使之條悉又不報且不肯治縣<lb/>
　事自列丐去提舉官劾之奪著作佐郎後十年始復<lb/>
　官監黄州酒税元祐初召赴闕不至有劉蒙者知唐<lb/>
　州湖陽縣常平使者召㑹諸縣令議免役法䝉以為<lb/>
　不便不肯與議退而條上其害自投劾去亦奪官歸<lb/>
　鄉飬親講學以卒元祐初賜其家布五十疋<lb/>
二月司馬光辭樞宻副使<lb/>
<pb n="KR2b0025_WYG_018-36b"/>
　光奏云陛下所以用臣盖察其狂直庶幾有補若徒<lb/>
　榮禄位不能力救生民則是盜竊朝廷名器以私其<lb/>
　身此臣所以屢違詔命不敢祗受也方今建畫之臣<lb/>
　徒見目前之小利不思永久之大害憂政事之不治<lb/>
　不能輔陛下修祖宗之令典乃變更先王之正法患<lb/>
　財利之不足不能勸陛下恭儉節用乃更遣聚斂之<lb/>
　臣誅剥齊民設官則以冗增冗立法則以苛益苛使<lb/>
　四海危駭百姓騷然猶且堅執不肯自以為非也青<lb/>
<pb n="KR2b0025_WYG_018-37a"/>
　苗法行似此抑配臣恐十年之後貧者既盡富者亦<lb/>
　貧不幸國家有邊隅之警粟帛軍須之費何從取之<lb/>
　兼放散青苖錢凡幾千萬緡若民力既竭加以水旱<lb/>
　之災朝廷豈容坐視流亡轉死而督責如故其勢只<lb/>
　得蠲除是官錢幾千緡已放散不可復収矣官錢既<lb/>
　放散百姓又困窮此可以為善乎先帝嘗出内藏庫<lb/>
　一百萬緡助天下常平倉作糴本前此天下常平錢<lb/>
　榖且及一干餘萬貫石今無故散盡他日若思常平<lb/>
<pb n="KR2b0025_WYG_018-37b"/>
　之錢復欲収聚何時得及此數乎至于欲計畝率錢<lb/>
　僱人充役決汴水以種稻及澆溉民田與夫洩三十<lb/>
　六陂水募人耕佃若此之類不可悉數故大小皇皇<lb/>
　不能自安陛下誠能昭然覺悟采用臣言罷制置三<lb/>
　司條例司追還諸路常平使者則臣雖盡納官爵但<lb/>
　為太平之民以終餘年其幸多矣若言不見用雖置<lb/>
　諸二府天下徒指為貪榮之人未幾復令趣光入見<lb/>
　光言臣近乞罷制置三司條例司追還諸路常平使<lb/>
<pb n="KR2b0025_WYG_018-38a"/>
　者未賜采納若臣言果是早乞施行若臣言果非當<lb/>
　正刑書使是非不至淆混㣲臣進退有地凡九辭詔<lb/>
　収還勅告<lb/>
　時臺諫侍從多以言事求去㕘知政事趙抃言朝廷<lb/>
　事有輕重體有大小財利於事為輕而民心得失為<lb/>
　重青苗使者於體為小而禁近耳目之臣用舎為大<lb/>
　今去重而取輕失大而得小非宗廟社稷之福臣恐<lb/>
　天下自此不安言入即求去未幾知杭州<lb/>
<pb n="KR2b0025_WYG_018-38b"/>
　傅堯俞除喪至京師安石數召之既見語及新法安<lb/>
　石謂堯俞曰方今紛紛遲君來久矣將以寳文閣待<lb/>
　制同知諫院還君堯俞謝曰新法世皆不以為便誠<lb/>
　然當力論之平生未嘗敢欺敢以實告安石不悦乃<lb/>
　以堯俞同判流内銓<lb/>
三月親試舉人初用䇿<lb/>
　賜葉祖洽以下及諸科八百餘人及第出身有差舊<lb/>
　制進士一日而兼試詩賦論謂之三題特奏人只試<lb/>
<pb n="KR2b0025_WYG_018-39a"/>
　論一道至是罷三題始用䇿翌日試特奏名進士亦<lb/>
　制䇿也自王安石得政每賛上以獨斷上專信任之<lb/>
　於是考官蘇軾發䇿云晉武平吳以獨斷而克苻堅<lb/>
　伐晉以獨斷而亡齊桓專任管仲而霸燕噲專任子<lb/>
　之而滅事同而功異何也安石見之不悦祖洽䇿言<lb/>
　祖宗多因循茍簡之政陛下即位革而新之初考為<lb/>
　三等覆考為五等上令宰相陳升之面讀以祖洽為<lb/>
　第一軾乃上言陛下試士將求朴直之人而阿諛順<lb/>
<pb n="KR2b0025_WYG_018-39b"/>
　㫖者率據上第臣竊悲之是以不勝憤懣擬進士對<lb/>
　御試䇿以進上以軾所對䇿示安石安石曰軾才亦<lb/>
　髙但所學不正耳陛下何不黜軾豈以其才可惜乎<lb/>
　譬如調惡馬須減芻秣加箠扑使其帖服乃可用陛<lb/>
　下不可不察也<lb/>
　未幾外人讙言將以新進士為校書陸佃嘗從安石<lb/>
　學張安國安石客也吕升卿乃惠卿弟皆外人所指<lb/>
　目者於是諫院胡宗愈言故事崇政説書如未厯外<lb/>
<pb n="KR2b0025_WYG_018-40a"/>
　官及不滿任者不得選舉昨邢恕以新進士除校書<lb/>
　盖是朝廷未有法制近聞新進士因此奔走權要廣<lb/>
　為道地乞自今須厯一任乃除于是命恕出為知縣<lb/>
孫覺程顥罷<lb/>
　覺自右正言出知廣徳軍顥自御史裏行出為西京<lb/>
　提刑初曾公亮等言開封府界散常平錢實有抑配<lb/>
　遣覺體量有無覺既受命復奏疏辭行且言只如陳<lb/>
　留一縣前後曉示情願請錢卒無一人至者故畿縣<lb/>
<pb n="KR2b0025_WYG_018-40b"/>
　唯陳留不散一錢以此見百姓其實不願與官中交<lb/>
　關今聖㫖令體量人戸情願請領或追呼抑配則臣<lb/>
　前所引其情可見矣所省體量青苗指揮望賜寢罷<lb/>
　故黜之顥上疏曰天下之理本於簡易則事無不成<lb/>
　捨之而險阻則不足以言智矣若沮發公議用賤陵<lb/>
　貴以邪妨正設令徼幸事小有成而興利者日進尚<lb/>
　徳者日衰尤非朝廷之福况天時不順地震連年臣<lb/>
　奉職不肖議論無補望允前奏早賜罷責故出之<lb/>
<pb n="KR2b0025_WYG_018-41a"/>
置刑法科<lb/>
　九月命判大理寺崔台符等考試試法官始此<lb/>
夏四月賜僧牒助邊<lb/>
　秦鳳路五百本自後諸費多仰給于此如賜本路糴<lb/>
　米給千本造景靈宫什物給千本修宫復給千本賜<lb/>
　廣西供軍與糴宜融州軍粮各二千本河東千本修<lb/>
　河八百本買原武等埽物料二千五百本修瀛定州<lb/>
　六倉之類前後給降支賜者不可勝數今並不復書<lb/>
<pb n="KR2b0025_WYG_018-41b"/>
　是秋八月三司使吳充言三路屯兵費廣乞嵗減江<lb/>
　淮漕米二百萬石委發運司易輕貨二百萬緡五年<lb/>
　無慮得千萬緡轉置三路令商人入粟領于提㸃刑<lb/>
　獄司王安石言當付之常平盖新法本以實邊儲緩<lb/>
　急也宜令發運司度諸路米貴者折錢轉為輕賫儲<lb/>
　於河東陜西用常平法以和糴焉詔如安石議<lb/>
吕公著張戩等罷<lb/>
　公著自中丞出知潁州戩及王子韶並自御史裏行<lb/>
<pb n="KR2b0025_WYG_018-42a"/>
　出為知縣公著與王安石素厚故用為中丞既而天<lb/>
　下患條例司為民害公著乃復言條例司不便屢上<lb/>
　奏不聽安石以公著叛己怨之尤深上語執政云吕<lb/>
　公著嘗言韓琦乞罷青苖錢為執政所沮將興晉陽<lb/>
　之甲以除君側之惡可出知潁州宋敏求當為誥安<lb/>
　石使之明著其語陳升之以為不可敏求但言敷陳<lb/>
　失實援㨿非宜安石怒進呈改之曰比大臣之抗章<lb/>
　因便殿之與對乃誣藩鎮有餘惡之謀深駭予聞非<lb/>
<pb n="KR2b0025_WYG_018-42b"/>
　事理之實或云公著素謹實無此語孫覺嘗與上言<lb/>
　今藩鎮大臣如此論列而遭挫沮若唐家五代之際<lb/>
　必有興晉陽之甲上誤以為公著也戩及子韶並言<lb/>
　青苖不便至是復上疏曰臣比乞罷諸路使者及王<lb/>
　安石處事荒謬專為聚斂吕惠卿險薄姦㓙尚留君<lb/>
　側曾公亮陳升之趙抃雖知其非依違不斷均為有<lb/>
　罪乞正嚴誅等事並未施行臣自今更不敢赴臺供<lb/>
　職又言韓絳代陳升之領條例司徇從安石與為死<lb/>
<pb n="KR2b0025_WYG_018-43a"/>
　黨遂參政柄李定邪謟自幕官擢臺職陛下惟安石<lb/>
　是信今又以絳輔之臣豈敢愛死而不言哉子韶乞<lb/>
　追孫覺吕公著謫命又言臺諫方論青苖乞罷兄子<lb/>
　淵管勾京東常平差遣先是上謂執政曰王子韶言<lb/>
　青苖法實不便但臣先與此議不敢論列小人首䑕<lb/>
　兩端當黜之知雜陳襄亦奏子韶姦邪反覆曾公亮<lb/>
　請以戩子韶為通判安石不可上從之乃以戩知公<lb/>
　安縣子韶知上元縣戩既上疏詣中書力爭辭氣甚<lb/>
<pb n="KR2b0025_WYG_018-43b"/>
　厲公亮俛首不答安石以扇掩面而笑戩怒曰參政<lb/>
　笑戩戩亦笑參政參政所為豈但戩笑天下誰不笑<lb/>
　之陳升之解之曰察院不須如此戩顧曰只相公得<lb/>
　為無過耶遂並出之<lb/>
以李定為監察御史裏行罷徙宋敏求等職<lb/>
　定素與王安石善為秀州判官召至京謁見李常常<lb/>
　問南方之民以青苖為如何定言皆便之無不善者<lb/>
　常謂曰今朝廷方爭此君見勿為此言定請安石白<lb/>
<pb n="KR2b0025_WYG_018-44a"/>
　其事曰定但據實而言安知京師不得言青苖之便<lb/>
　也安石喜密薦于上上欲以為知諫院曾公亮謂前<lb/>
　無此例固爭之乃改命焉敏求時知制誥繳還詞頭<lb/>
　以為御史之官領太常博士經兩任通判景祐初以<lb/>
　資任相當者少始許通判未滿任者然未有自幕職<lb/>
　官處糾䋲之地臣恐未協公論且以疾辭職從之復<lb/>
　下蘇頌李大臨並繳還更奏迭下至於七八固執不<lb/>
　行俱罷歸本班乃命攝官修起居注章衡行之<lb/>
<pb n="KR2b0025_WYG_018-44b"/>
　時有朱夀昌者巽子也母劉氏生二嵗巽守長安出<lb/>
　其母嫁民間母子不相知者五十年夀昌行四方訪<lb/>
　求不獲飲食罕御酒肉與人言輒流涕以浮屠法灼<lb/>
　臂燃頂刺血冩佛書兾遂其志又棄官入秦與家人<lb/>
　訣不得毋不歸行次同州得之劉氏時年七十餘矣<lb/>
　知永興軍錢明逸表其孝節有詔夀昌赴闕朝見先<lb/>
　是言者共攻李定不服母喪王安石力主定因忌夀<lb/>
　昌夀昌前巳再典郡至是折資令通判河中<lb/>
<pb n="KR2b0025_WYG_018-45a"/>
　范育前後七奏定不服母喪且乞罷免臺職其言曰<lb/>
　天下之惡當先治其大者而定背母喪無親法所當<lb/>
　治今置不孝之人在天子左右臣職在糾弹此而不<lb/>
　正焉暇其他今王安石上誣天心下塞公議朝廷雖<lb/>
　可惑李定之心安可欺亦自御史裏行遷崇文院校<lb/>
　書<lb/>
　越明年正月監察御史裏行林旦言王安石以李定<lb/>
　素出其門曲折庇䕶聴其不服母喪擢在君側臣至<lb/>
<pb n="KR2b0025_WYG_018-45b"/>
　中書安石謂臣言此事出自上意臣聞古之事君者<lb/>
　善則稱君今衆人知仇氏為定母而安石獨以為非<lb/>
　衆人以李定為不孝而安石獨以為可薛昌朝亦言<lb/>
　仇氏死定家定己三十七嵗無有不知之理今安石<lb/>
　不顧是非專欲取勝遂使朝廷之上經筵之間置一<lb/>
　不孝之人何以型示天下于是並與知縣差遣<lb/>
以謝景温為御史知雜<lb/>
　安石獨對問上曰陛下知今日所以紛紛否上曰由<lb/>
<pb n="KR2b0025_WYG_018-46a"/>
　朕置臺諌非人安石曰陛下遇羣臣無術數失事機<lb/>
　别置臺諫官恐但如今日措置亦不免紛紛于是專<lb/>
　用景温<lb/>
五月復置直舎人院<lb/>
　是職太平興國以來不復除王安石欲合草李定詞<lb/>
　故請置之初以命同修起居注陳襄襄不受乃以蔡<lb/>
　延慶王益柔為之<lb/>
罷條例司<lb/>
<pb n="KR2b0025_WYG_018-46b"/>
　以其事歸中書先是文彦博等請罷制置條例司上<lb/>
　曰俟羣言稍息當罷之不欲亟罷恐傷王安石意也<lb/>
　既罷又以手札諭安石<lb/>
增置司農寺官<lb/>
　初條例司言常平新法宜付司農寺選官主判兼領<lb/>
　農田差役水利遂命吕惠卿同判胡宗愈兼判未幾<lb/>
　上批令司農寺專主常平廣惠倉農田水利差役自<lb/>
　今嵗終要見常平廣惠倉見在錢斛若干數目夏秋<lb/>
<pb n="KR2b0025_WYG_018-47a"/>
　青苖錢散過若干數目合収若干斗斛己納若干未<lb/>
　納若干倚閣若干糴到諸色斗斛若干斗直若干出<lb/>
　糴過若干都収息錢若干賑貸過若干天下水利興<lb/>
　修過若干處所役過若干人功若干兵功若干民功<lb/>
　淤溉到若干頃畝增到税賦若干數目農田開闢到<lb/>
　若干生荒土地增到若干税賦天下差役更改過若<lb/>
　干事件寛減得若干民力<lb/>
罷入閣儀<lb/>
<pb n="KR2b0025_WYG_018-47b"/>
　王珪等言入閣者乃唐雙日紫宸殿受常朝之儀也<lb/>
　唐紫宸殿與今同而唐宣政殿即今文徳殿唐制天<lb/>
　子坐朝必立仗於正衙若止御紫宸即喚正衙然自<lb/>
　宣政殿東西閣門入故謂之入閣五代以來廢正衙<lb/>
　立仗之制今閣門所載入閣儀者止是唐常朝之儀<lb/>
　非為盛禮不可遵行故罷之<lb/>
　初沿唐故事百官日赴文徳殿朝宰臣押班謂之常<lb/>
　朝休假三日以上内殿起居官畢集謂之横行宰臣<lb/>
<pb n="KR2b0025_WYG_018-48a"/>
　以下應見謝辭者皆先赴文徳殿謂之過正衙元豐<lb/>
　四年冬侍御史知雜蒲中行言今垂拱内殿宰臣以<lb/>
　下既已日㕘而文徳常朝仍復不廢極為舛謬甚至<lb/>
　橫行參假與夫見謝辭官先過正衙雖沿唐故事然<lb/>
　必俟天子御殿之日行之可也有司失于申請欲望<lb/>
　罷去詔從之<lb/>
置審官西院<lb/>
　從王安石之請也詔曰樞輔之任重矣而舊制自武<lb/>
<pb n="KR2b0025_WYG_018-48b"/>
　臣之升朝者並選除之是以三公而親有司之事也<lb/>
　其以審官為東院别置西院專領閣門祇候以上至<lb/>
　諸司使磨勘常程差遣樞宻使文彦博力爭之不從<lb/>
秋七月徙歐陽修知蔡州<lb/>
　先是行青苖法王安石以為本于周官泉府之制修<lb/>
　在青州上疏曰田野之民蠢然安知周官泉府為<lb/>
　何物但見官中放債每錢一百文要二十文利是以<lb/>
　申告雖煩而莫能諭也以臣愚見必欲使天下曉然<lb/>
<pb n="KR2b0025_WYG_018-49a"/>
　知非為利則乞除去二分息但納本錢如此始是不<lb/>
　為利矣元降指揮災傷及五分以上夏料青苖錢令<lb/>
　於秋料送納秋料於次年夏料送納臣竊謂豐年常<lb/>
　少若連遭三兩料水旱則積壓拖欠數多者遇豐熟<lb/>
　一併催納則民永無豐嵗矣臣今欲乞遇災傷處人<lb/>
　戸無力送納或頑猾不納者並不支俵次料錢如此<lb/>
　則人戸免積壓拖欠州縣免鞭扑驅催矣不許抑配<lb/>
　人戸朝廷雖有指揮而提舉官又催促盡數俵散州<lb/>
<pb n="KR2b0025_WYG_018-49b"/>
　縣之吏亦以俵散不盡為弛慢不才由此言之理難<lb/>
　獨責州縣臣欲今後所俵錢取民戸盡情如此則自<lb/>
　無抑配之患臣已指揮本路州軍並令未得俵散秋<lb/>
　料錢别候朝㫖又言夏料錢於春中俵散猶是青黄<lb/>
　不接之時尚有可説若秋料于五月俵散正是蠶麥<lb/>
　成熟人戸不乏之時何名濟闕直是放債取利爾若<lb/>
　二麥不熟則夏料尚欠豈宜更俵秋料錢以此而言<lb/>
　秋料可罷不散中書言脩擅止給青苖錢欲下問罪<lb/>
<pb n="KR2b0025_WYG_018-50a"/>
　安石論修殊不識藩臣體乃降詔放罪上復欲用修<lb/>
　執政安石曰修見事多乖理又好文華人盖以指蘇<lb/>
　軾輩上黙然除修太原不拜改蔡州<lb/>
治秀州獄貶祖無擇<lb/>
　無擇時以龍圖閣直學士守杭州王安石以私怨諷<lb/>
　監司誣其過詔置獄于秀州遣御史王子韶逮捕鞫<lb/>
　之知制誥蘇頌言無擇身列近侍出典藩服不與故<lb/>
　吏判曲直本朝邊肅孫沔吕臻偕典州不法當時不<lb/>
<pb n="KR2b0025_WYG_018-50b"/>
　令親鞫但直行貶今無擇所犯未甚于三人而使令<lb/>
　對獄其為辱甚矣不報獄具巧詆無所得坐借公使<lb/>
　酒二百小瓶送賔客遂責為節副天下寃之自後多<lb/>
　起詔獄矣<lb/>
出蘇軾<lb/>
　先是詔江淮發運湖北運司體量直史館蘇軾居喪<lb/>
　服除往復賈販及令李師中供析照驗見軾妄冒差<lb/>
　借兵卒事實以聞因侍御史知雜事謝景温劾軾故<lb/>
<pb n="KR2b0025_WYG_018-51a"/>
　也景温與王安石聯姻安石實使之窮治卒無所得<lb/>
　軾不敢自明久補外上令與知州差遣中書不可擬<lb/>
　令通判潁州上批出改通判杭州<lb/>
　司馬光乞知許州或西京留司御史臺國子監上曰<lb/>
　朕欲用卿前命卿且受之光曰臣舊職且不供况當<lb/>
　進用上曰王安石素與卿善何自疑光曰臣素與安<lb/>
　石善但其執政違忤甚多今忤安石者如蘇軾輩皆<lb/>
　毁其素履中以危法臣不敢避削黜但欲茍全素履<lb/>
<pb n="KR2b0025_WYG_018-51b"/>
　臣善安石豈如吕公著安石初舉公著云何後毁公<lb/>
　著云何彼一人之身何前是而後非必有不信者矣<lb/>
　上又曰蘇軾非佳士卿誤知之鮮于侁在逺軾以奏<lb/>
　藁傳之韓琦贈銀二百兩不受反販鹽及蘇木甕器<lb/>
　光曰凡責人當察其情軾販鬻之利豈能及所贈之<lb/>
　銀乎安石素惡軾陛下豈不知以姻家謝景温為鷹<lb/>
　犬使攻之臣豈能自保不可不去也且軾縱非佳士<lb/>
　豈不賢於李定不服母喪禽獸之不如安石喜之乃<lb/>
<pb n="KR2b0025_WYG_018-52a"/>
　用為臺諫何也<lb/>
雨雹<lb/>
夏人冦邊<lb/>
　先是虜遣兵二萬侵綏徳城築八堡判延州郭逵曰<lb/>
　彼氣力方鋭不可與戰又不可止俟其去而平之虜<lb/>
　既城堡各留戍三百人逵遣將攻其二大堡一日克<lb/>
　之餘堡遁去時虜人又築堡於慶州荔源堡北曰諾<lb/>
　克在境外二十里及聞延州堡敗亦止不築蕃部廵<lb/>
<pb n="KR2b0025_WYG_018-52b"/>
　檢李宗諒地近虜堡害其田作乃率衆千餘人與虜<lb/>
　戰于諾克知慶州李復圭使李信助之信按兵不出<lb/>
　宗諒戰不利還趨堡信閉門不納宗諒還戰而沒復<lb/>
　圭責信觀望信等引兵三千往十二盤擊虜虜曰我<lb/>
　與宗諒有仇不與宋兵戰也信曰宗諒我熟戸射之<lb/>
　虜曰汝真欲戰耶乃縱西翼圍之且令曰殺兵勿損<lb/>
　將朝廷聞之命復圭酬賽復圭遣將破金湯白芍蘭<lb/>
　浪萌和市等寨<lb/>
<pb n="KR2b0025_WYG_018-53a"/>
　又使李克忠襲金湯虜伏兵衝之克忠還虜于是大<lb/>
　入冦攻圍大順城柔逺寨荔源堡兵多者號三十萬<lb/>
　少者號二十萬王師不利兵官髙敏郭慶死之虜屯<lb/>
　榆林距慶州四十里逰騎至城下陜西大震時大順<lb/>
　清野賊無所掠又毒水上流飲者多死凡九日乃遁<lb/>
　去<lb/>
　冬十月又大舉入冦環慶諸堡皆被圍姚兕駐荔源<lb/>
　堡引兵出據險要及張疑兵諸山上使賊不得散掠<lb/>
<pb n="KR2b0025_WYG_018-53b"/>
　境内間出竒兵擊之賊稍却明日益兵來攻甚急兕<lb/>
　乘髙而射凡三百餘發皆應弦而斃指裂流血而射<lb/>
　不已更遣子雄率精騎出自從城上麾之賊不敢當<lb/>
　即西攻大順城兕復往援城亦獲全<lb/>
　夏人之冦大順也詔知延州郭逵出師援之逵諜知<lb/>
　秉常幼留宥州即遣燕達悉破近邊諸寨聲言擣虛<lb/>
　攻宥州凡九戰其酋皆遁又遣田守度出徳靖寨伺<lb/>
　其歸邀擊之夏人聞逵將襲宥州亟奔還守度破之<lb/>
<pb n="KR2b0025_WYG_018-54a"/>
　于金湯<lb/>
八月立川峽閩廣七路選法<lb/>
　詔川峽福建廣南七路之官罷任迎送勞苦其令轉<lb/>
　運司立格就注免其赴選著為令<lb/>
行重禄倉法<lb/>
九月置中書檢正官<lb/>
　中書檢正五房公事官一員每房各置檢正公事二<lb/>
　員並以朝官充<lb/>
<pb n="KR2b0025_WYG_018-54b"/>
　十月以鄧綰檢正中書孔目房公事綰舉進士髙第<lb/>
　累遷寧州通判上書言陛下得伊吕之佐青苖免役<lb/>
　錢等法百姓無不歌舞願堅守之又與王安石書及<lb/>
　頌安石大喜白上使乘驛赴闕既至上問曰識王安<lb/>
　石否曰不識上曰今之古人也又問識吕惠卿否曰<lb/>
　不識上曰今之賢人也綰退見安石欣然如故交數<lb/>
　日值安石致齋陳升之馮京以綰知邊事奏除知寧<lb/>
　州綰甚不平曰使我還事州耶朝士有問曰君今當<lb/>
<pb n="KR2b0025_WYG_018-55a"/>
　作何官曰我不失作館職或問君得無為諌官乎綰<lb/>
　曰亦自可以為之明日果有此命綰自至京師不敢<lb/>
　與鄉人相見鄉人皆笑罵綰曰笑罵從他笑罵好官<lb/>
　我須為之尋又命兼編修中書戸房條例<lb/>
韓絳宣撫陜西<lb/>
　絳以參知政事出吕大防為宣撫判官建議曰星居<lb/>
　鳥散不能常聚㸃兵數千動須累日者虜之所短也<lb/>
　建營列戍一二萬之衆旦夕可集者我之所長也分<lb/>
<pb n="KR2b0025_WYG_018-55b"/>
　路置帥舉一路兵將除防守外不滿二萬者我之所<lb/>
　短也率數萬衆向一路以多擊少者虜之所長也異<lb/>
　日以我所短抗虜所長所以屢敗今十將並出因其<lb/>
　未集便行擾擊彼若衆兵擊我一處則六處牽制一<lb/>
　處堅壁使虜防救不暇然後招懐無所不可矣<lb/>
　尋又命絳兼宣撫河東<lb/>
曾公亮罷<lb/>
　公亮初薦王安石可大用及同執政上方向安石公<lb/>
<pb n="KR2b0025_WYG_018-56a"/>
　亮隂助之而外若不與同者每遣其子孝寛與安石<lb/>
　謀議安石以此推尊公亮而抑韓琦御史至中書爭<lb/>
　論青苖事公亮俛首不答安石厲聲與之往反由是<lb/>
　言者以安石為專而公亮不與也<lb/>
　蘇軾嘗責公亮不正救公亮曰上與安石如一人此<lb/>
　乃天也然安石猶以公亮不盡阿己數毁訾之于是<lb/>
　聽公亮罷相<lb/>
　五年夏以太傅致仕<lb/>
<pb n="KR2b0025_WYG_018-56b"/>
䇿制科武舉<lb/>
　得吕陶張繪孔文仲對䇿凡九千餘言力詆王安石<lb/>
　所建理財訓兵之説為非是宋敏求第為異等上讀<lb/>
　文仲䇿謂其意尚流俗毁薄時政恐不足収録安石<lb/>
　見之大不平于是乃宻啟上御批令文仲逺單州推<lb/>
　官本任齊恢孫固封還御批韓維陳薦孫永皆力言<lb/>
　文仲不當黜維五上章畧曰陛下無謂文仲一賤士<lb/>
　耳黜之何傷臣恐賢俊由此解體忠良由此結舌阿<lb/>
<pb n="KR2b0025_WYG_018-57a"/>
　䛕茍合之人窺隙而進為禍不細願改賜處分卒不<lb/>
　聽<lb/>
　武舉二十五人<lb/>
司馬光罷<lb/>
　出知永興軍初上諭王安石曰聞三不足之説否安<lb/>
　石曰不聞上曰陳薦言外人云今朝廷以為天變不<lb/>
　足懼人言不足恤祖宗之法不足守昨學士院進試<lb/>
　館職䇿其問意專指此三事此是何理盖䇿問光所<lb/>
<pb n="KR2b0025_WYG_018-57b"/>
　為也光屢請外不許至是乃有永興之命<lb/>
冬十月雨木冰<lb/>
陳升之罷<lb/>
　以母喪去位明年正月詔起復升之請終喪五年冬<lb/>
　以升之為樞密使同平章事八年夏罷知揚州元豐<lb/>
　三年卒升之深狡多數善附㑹以取富貴丹陽居第壯<lb/>
　大踰制南人驚詫以為未識其他豪侈類此<lb/>
范鎮致仕<lb/>
<pb n="KR2b0025_WYG_018-58a"/>
　鎮奏曰臣近舉蘇軾諫官䝉御史劾奏又舉孔文仲<lb/>
　應制科䝉下流内銓告諭令歸本任職臣之故上累<lb/>
　聖徳望除臣致仕仍不轉官以贖蘇軾販鹽誣罔之<lb/>
　罪及文仲對䇿切直之過不報又奏蘇軾父死京師<lb/>
　先帝賜之絹百疋銀百兩辭不受而請贈父官是時<lb/>
　韓琦亦與之銀三百兩歐陽修與之銀二百兩皆辭<lb/>
　不受軾之風節亦可想矣今言者以為多差人船販<lb/>
　私鹽是厚誣也文仲對䇿内外皆言其切直設有過<lb/>
<pb n="KR2b0025_WYG_018-58b"/>
　當亦由小官踈外不識忌諱且以直言求之而以直<lb/>
　言罪之是網天下忠直而納之罪罟也臣竊惜之乞<lb/>
　明辨軾之無過恕文仲之直言除臣致仕最後又奏<lb/>
　曰臣言青苗不見聽一可去薦蘇軾孔文仲不見用<lb/>
　二可去負二可去而重之以多病早衰其可已乎李<lb/>
　定避免持服遂不認母是壞人倫逆天理也而欲以<lb/>
　為御史御史臺為之罷陳薦舍人院為之罷宋敏求<lb/>
　李大臨蘇頌諌院罷胡宗愈王韶上書肆意欺國以<lb/>
<pb n="KR2b0025_WYG_018-59a"/>
　興邊事敗則置而不問反為之罪帥臣李師中及御<lb/>
　史一言蘇軾下七路掎摭其過孔文仲則遣之還任<lb/>
　以此二人况彼二人以此事理况彼事理孰是孰非<lb/>
　孰得孰失至於言青苗則曰有見效者豈非嵗得緡<lb/>
　錢數十百萬乎此錢非出于天非出于地非出于建<lb/>
　議者之家一出于民民猶魚也財猶水也養民而盡<lb/>
　其財何異養魚而竭其水惟陛下裁赦早除臣致仕<lb/>
　王安石見之大怒持其疏至手顫命王益柔草詞又<lb/>
<pb n="KR2b0025_WYG_018-59b"/>
　自改云鎮頃居諌院以朋比見攻晚在翰林以阿䛕<lb/>
　受斥而每託議論之公欲濟姦邪之惡乃至每誣先<lb/>
　帝以盖其附上罔下之醜力引小人而狃于敗常亂<lb/>
　俗之姦稽用典刑誠宜竄殛宥之田里姑示寛容乃<lb/>
　落翰林學士致仕凡所應得恩例悉不之與司馬光<lb/>
　預作鎮傳曰吕獻可之先見范景仁之勇決皆余所<lb/>
　不及也<lb/>
十二月賜諸路節行士官<lb/>
<pb n="KR2b0025_WYG_018-60a"/>
　南郊赦書訪求節行才識學術之士諸路監司以劉<lb/>
　䝉等二十一人應詔送舍人院試而命之以官<lb/>
十二月立更戍法<lb/>
　以京東兵戍河北河北兵戍河東河東京西兵戍陜<lb/>
　西淮南兵戍湖北京師及府界兵戍成都利梓路湖北<lb/>
　戍䕫路以他路兵雜戍者遣還之<lb/>
立保甲法<lb/>
　初上問王安石以省用安石對以減兵最急上因舉<lb/>
<pb n="KR2b0025_WYG_018-60b"/>
　陜西河北兵數安石曰鼓舞三路百姓習兵則兵可<lb/>
　省至是同管勾開封府界常平廣惠倉趙子幾逢安<lb/>
　石意請先舉保甲法於畿縣其法十家為保選一人<lb/>
　為保長五十家為大保選一人為大保長十大保為<lb/>
　都保選衆所服者二人為都保正副凡保丁聽自置<lb/>
　弓箭習武藝每一大保輪五人夜廵盜先行於開封<lb/>
　祥符二縣五年秋七月更定保甲上畨法<lb/>
　六年秋曾布修成義勇保甲及養馬條三巻詔頒之<lb/>
<pb n="KR2b0025_WYG_018-61a"/>
　保甲惟開封府界以都保置木契左留司農寺右付<lb/>
　其縣差官閲試農隙講習皆出左契廵尉司給廂禁<lb/>
　軍白直餘以保丁畨上比舊兵給三分之一代更以<lb/>
　十日遇追捕羣盜聽抽上下畨縣尉留弓手白直外<lb/>
　餘如廵檢法河北河東陜西五路並排定保甲勸誘<lb/>
　習武藝聽㫖教試未得上畨餘路止排定保甲免習<lb/>
　武藝荆湖川廣被邊州軍如當習武藝委監司詳度<lb/>
　以聞<lb/>
<pb n="KR2b0025_WYG_018-61b"/>
以韓絳王安石同平章事王珪參知政事<lb/>
　絳在陜西遣使即軍中拜之謝景温言珪徒有浮文<lb/>
　執政豈所宜耶上曰姑容之中書三員韓絳奉使遇<lb/>
　齋祠告遂無人押班且當用珪薛昌朝曰執政係天<lb/>
　下輕重豈但充位押班者陛下待執政何薄也上曰<lb/>
　兩制中誰可易珪者昌朝曰司馬光豈不賢于珪上<lb/>
　曰吾非不知光光待朕薄豈肯為朕用乎昌朝曰陛<lb/>
　下何以言之上曰仁宗末年琦弼用事光是時處諌<lb/>
<pb n="KR2b0025_WYG_018-62a"/>
　諍侍從未嘗有所避朕用為樞副而不肯受非薄朕<lb/>
　而何昌朝曰今希㫖徼幸者徧天下光獨勸陛下崇<lb/>
　義而黜利非獨言之而又懇辭大用兾以感悟聖心<lb/>
　孟子與齊王言仁義而不及利故齊人莫如孟子愛<lb/>
　王臣謂羣臣愛陛下未見有如光者未幾曽布除檢<lb/>
　正五房公事布每事白安石即行或謂布當白兩參<lb/>
　政布曰丞相己議定何必問為俟勅出令押字耳<lb/>
　<lb/>
<pb n="KR2b0025_WYG_018-62b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻十八<lb/>
</p>
<p>
</p>
  </div>
<div>
                <head>九朝編年備要巻十九</head>
    <p>
<pb n="KR2b0025_WYG_019-1a"/>
欽定四庫全書<lb/>
　九朝編年備要巻十九　　　宋　陳均　撰<lb/>
神宗皇帝<hi>起辛亥熙寧四年止甲寅熙寧七年</hi>
辛亥熙寧四年　遼咸熙七年<lb/>
春正月以内侍程昉同簽書外都水監丞<lb/>
　都大提舉黃御等河同簽書内侍簽書新制也<lb/>
渝夷寇邊<lb/>
　廵檢李宗閔死之<lb/>
<pb n="KR2b0025_WYG_019-1b"/>
　未幾䕫路運使孫紹先判官張詵奏討平夷賊李承<lb/>
　秀等斥地七百里<lb/>
鬻廣惠倉田<lb/>
　為三路及京東常平本其當賑濟即以廣惠常平倉<lb/>
　所貯粟麥給之初王安石建此議曾公亮曰佃戸或<lb/>
　百年承佃有如已業今鬻之則失職上曰只令佃戸<lb/>
　買之安石曰廣惠倉田本是戸絶因置廣惠倉方不<lb/>
　許賣固無百年佃戸也公亮曰㓙年頼此賑濟奈何<lb/>
<pb n="KR2b0025_WYG_019-2a"/>
　上曰有常平法㓙年不患無賑濟公亮曰利不百不<lb/>
　變法上曰事理可行自無不利安石曰利者義之和<lb/>
　公亮曰亦有利於公家不利於百姓者不可謂之義<lb/>
　上卒從安石之説<lb/>
二月議更科舉法<lb/>
　罷詩賦明經諸科以經義論䇿試進士初王安石以<lb/>
　為古之取士俱本于學請興建學校以從古其明經<lb/>
　諸科欲行廢罷取元解明經人數増進士詔兩制兩<lb/>
<pb n="KR2b0025_WYG_019-2b"/>
　省御史臺三司三館議之韓維請罷詩賦各習大經<lb/>
　問大義十道以文解釋不必全記注疏通七以上為<lb/>
　合格諸科以大義為先黜其不通者蘇頌欲先士行<lb/>
　而後文藝去封彌謄録之法直史館蘇軾上議畧曰<lb/>
　得人之道在于知人知人之法在于責實使君相有<lb/>
　知人之明朝廷有責實之政則胥吏皂𨽻未嘗無人<lb/>
　而况於學校貢舉乎雖用今之法臣以為有餘使君<lb/>
　相無知人之明朝廷無責實之政則公卿侍從常患<lb/>
<pb n="KR2b0025_WYG_019-3a"/>
　無人况學校貢舉乎雖復古之制臣以為不足矣夫<lb/>
　時有可否物有興廢使三代聖人復生于今其選舉<lb/>
　亦必有道何必由學乎且慶厯間嘗立學矣天下以<lb/>
　為太平可待至于今惟空名僅存今陛下必欲求徳<lb/>
　行道藝之士責九年大成之業則將變今之禮易今<lb/>
　之俗又當發民力以治宫室斂民財以養㳺士置官<lb/>
　立師而又時簡不帥教者屏之逺方徒為紛紛其與<lb/>
　慶厯之際何異至于貢舉或曰鄉舉徳行而畧文章<lb/>
<pb n="KR2b0025_WYG_019-3b"/>
　或曰專取䇿論而罷詩賦或欲取唐故事兼取譽望<lb/>
　而去封彌或欲變經生朴學不用帖墨而考大義此<lb/>
　皆知其一未知其二者也夫欲興徳行在於君人者<lb/>
　修身以格物審好惡以表俗若徒欲設科立名以取<lb/>
　之則是教天下相率而為偽也上以孝取人則勇者<lb/>
　割股怯者廬墓上以亷取人則敝車羸馬惡衣菲食<lb/>
　凡可以中上意者無所不至徳行之弊一至於此自<lb/>
　文章言之則䇿論為有用詩賦為無益自政事言之<lb/>
<pb n="KR2b0025_WYG_019-4a"/>
　則詩賦䇿論均為無用矣雖知其無用然自祖宗以<lb/>
　來莫之廢者以為設法取士不過如此也近世文章<lb/>
　華麗無如楊億使億尚在則忠清鯁亮之士也通經<lb/>
　學古無如孫復石介使復介尚在則迂濶誕謾之士<lb/>
　也矧自唐至今以詩賦為名臣者不可勝數何負於<lb/>
　天下而必欲廢之上曰朕固疑此即日召軾問何以<lb/>
　助朕軾曰陛下求治太急聽言太廣進人太鋭願陛<lb/>
　下安靜以應之上問安石軾何如人且言欲用軾修<lb/>
<pb n="KR2b0025_WYG_019-4b"/>
　中書條例安石知軾異巳恐上用之也對曰軾與臣<lb/>
　所學及議論皆異若修中書條例須與臣意同乃可<lb/>
　如軾者别以事試可也于是卒除聲律專意經義罷<lb/>
　明經及諸科立新制如安石之議進士罷詩賦各占<lb/>
　治詩書易周禮禮記一經兼以論語孟子每試四塲<lb/>
　初本經義五道論語孟子義各三道次論一道次時<lb/>
　務䇿取諸科解名十分之三増進士額<lb/>
置京畿等五路學<lb/>
<pb n="KR2b0025_WYG_019-5a"/>
　京東西河東北陜西尋以陸佃等為諸州學官州給<lb/>
　田十頃為學粮仍置小學教授<lb/>
　八年秋詔諸州學官先赴學士院試大義五道取優<lb/>
　通者選差<lb/>
以司馬光判西京留臺<lb/>
　光時自永興移知許州初光在永興宣撫司請修城<lb/>
　壁内郡亦如邊郡光奏罷之又請屯兵長安河中邠<lb/>
　州光言嵗㓙無以供億宣撫司賦民造乾粮麨飯光<lb/>
<pb n="KR2b0025_WYG_019-5b"/>
　以為昔嘗造後無用腐棄之民力可惜又奏災傷地<lb/>
　分所欠青苗錢許倚閣牒所属未得依司農寺指揮<lb/>
　催理詔提舉司催理如司農寺指揮不得施行牒光<lb/>
　知言不用乞判西京留司御史臺不報又上章言臣<lb/>
　之不才最出羣臣之下先見不如吕誨公直不如范<lb/>
　純仁程顥敢言不如蘇軾孔文仲勇决不如范鎮誨<lb/>
　于安石始知政事之時已知安石為姦邪謂其必敗<lb/>
　亂天下純仁與顥與安石素厚安石㧞之處清要及<lb/>
<pb n="KR2b0025_WYG_019-6a"/>
　覩安石所為不敢顧私恩廢公議極言其短軾上書<lb/>
　對䇿指陳其失隳官獲譴無所顧忌安石熒惑陛下<lb/>
　以佞為忠以忠為佞以是為非以非為是鎮不勝憤<lb/>
　懣抗章極言自乞致仕甘受醜詆杜門家居又言陛<lb/>
　下惟安石之言是信安石以為賢則賢以為愚則愚<lb/>
　以為是則是以為非則非上曰未用論其言與否如<lb/>
　光者常在左右人主自可無過光力辭許州固請留<lb/>
　臺久之乃從其請光自此絶口不復論新法<lb/>
<pb n="KR2b0025_WYG_019-6b"/>
三月夏人㓂邊<lb/>
　是春韓絳遣种諤築囉兀城及撫寧堡調發倉卒關<lb/>
　陜騷然吕公弼上言諤既城囉兀又増堡障今大兵<lb/>
　殺獲已多虜方懷忿日夜聚兵必為邊患願罷城築<lb/>
　專為持重不聽至是為夏人所陥囉兀亦棄不守初<lb/>
　上遣戸部副使張景憲等按視景憲受命即奏曰二<lb/>
　城不可守臣固不待到而後知行未半道撫寧已陥<lb/>
　至鄜延條奏道路所見百姓憔悴師旅咨嗟願罷徒<lb/>
<pb n="KR2b0025_WYG_019-7a"/>
　勞之役廢無用之城嚴勅諸將大為守備而已种諤<lb/>
　誤國乞正典刑及言入鄜延界詢求囉兀利害無一<lb/>
　人言便者乞速行毁廢<lb/>
　諤尋責置許州未幾又貶為賀州别駕<lb/>
浚漳河<lb/>
　役兵及萬人上患財用不足文彦博曰要豐財安百<lb/>
　姓須省事如漳河累年不開何所妨河不在東邊即<lb/>
　在西邊利害一也今發夫開河只移得東邊河却掘<lb/>
<pb n="KR2b0025_WYG_019-7b"/>
　西邊民田於民則亦何所利王安石曰若治使行地<lb/>
　中則有利而無害若或東或西利害一也則禹何須<lb/>
　浚川盡力溝洫勞民誠不可輕然以佚道使民雖勞<lb/>
　不可不勉上笑<lb/>
慶州兵亂討平之<lb/>
　王文諒者夏國用事臣藏羅滂家奴得罪自歸王安<lb/>
　石薦其才加閣門祇候韓絳先遣文諒出界凡官軍<lb/>
　斬級多奪與蕃軍至掘塚戮屍為級邠寧廣鋭都虞<lb/>
<pb n="KR2b0025_WYG_019-8a"/>
　候吳逵嘗與文諒爭馬文諒怨之誣以夜至都會與<lb/>
　賊闘呼逵不至及煽揺軍士宣撫司送逵慶州獄四<lb/>
　十日絳至慶州將斬逵部卒喧呼乃復送獄數日賊<lb/>
　攻囉兀甚急絳命慶州出兵牽制廣鋭兩指揮謀擁<lb/>
　逵為亂雨作不授甲乃止遂焚北門大譟縱掠斬關<lb/>
　而出林廣説以逆順多投降者時逵已擁衆出餘黨<lb/>
　猶在城下廣諭降者曰亂首去矣爾曹本非同惡若<lb/>
　聽我不唯得活且有功因收集得百餘人至營激厲<lb/>
<pb n="KR2b0025_WYG_019-8b"/>
　約束授以兵器令攻城下兵擒戮皆盡城遂平<lb/>
韓絳罷<lb/>
　責知鄧州以撫寧堡失守也責詞云聽用匪人違戾<lb/>
　初詔統制亡狀綏懐寡謀暴興征師罙入荒境卒伍<lb/>
　駭撓橫罹轉戰之傷丁壯驅馳重疲齎餉之役邊書<lb/>
　旁午朝聽震驚<lb/>
　其後上命張吉甫為勾當市易吉甫辭以見為李璋<lb/>
　指使璋方在降謫一旦捨去義所不安上嘆曰十室<lb/>
<pb n="KR2b0025_WYG_019-9a"/>
　之邑必有忠信吉甫雖小人陳義甚髙賢于李清臣<lb/>
　逺矣可遂其志初清臣為絳管幹機宜㑹絳貶清臣<lb/>
　多毁絳以自全故上薄之<lb/>
夏四月以常秩為右正言<lb/>
　秩潁川人舉進士不中退在陋巷為學自得尤長於<lb/>
　春秋嘗謂孫復所學商君法耳歩過六尺與棄灰於<lb/>
　道者有誅不近人情甚矣皇祐中歐陽修為州劉敞<lb/>
　王回與之逰聞秩居里巷有節行間亦與之燕集由<lb/>
<pb n="KR2b0025_WYG_019-9b"/>
　此知名嘉祐五年用胡宿薦命為本州教授英宗召<lb/>
　之以疾辭至是有仕進意二公與秩談時政秩以時<lb/>
　政為是修隨折之安石命本郡以人船送秩赴闕至<lb/>
　京師館于太學召對上問所以久不起之意秩對先<lb/>
　帝召臣以官故臣不敢至陛下不以官召臣臣所以<lb/>
　起上大悦又問安石公著優劣及時政是非秩對青<lb/>
　苗等事皆合古義安石知經知道公著不知經不知<lb/>
　道修于浮文為長明日遂除修自去潁每為詩思潁<lb/>
<pb n="KR2b0025_WYG_019-10a"/>
　無不及秩公著薦之尤力一旦秩為安石所誘二人<lb/>
　大失望遂不復與相見初吕惠卿章惇輩事修亦甚<lb/>
　謹及修老失勢不復顧修歸潁又失秩終身自咎以<lb/>
　為知人之謬<lb/>
　秩以處士超為右正言直集賢院判國子監不踰年<lb/>
　待制寳文閣兼判太常寺中間謁告歸汝隂上降詔<lb/>
　召之兩制降詔自秩始也㑹放進士秩籍太學生之<lb/>
　薄於行者置袖間毎唱名有之即乞黜落如是者三<lb/>
<pb n="KR2b0025_WYG_019-10b"/>
　四上方披閲試巻秩又有請往往不省秩言秩大以<lb/>
　為沮謁告不朝一日翰林學士楊繪坐禁中俄有太<lb/>
　常寺吏到院者繪舊判太常命至前詢其來之故即<lb/>
　云常待制以謁告月餘未有詔起令刺探消息楊曰<lb/>
　此禁中豈可妄入我若置汝于戾累及待制汝速出<lb/>
　或告秩曰臺官欲以私覘禁中為言秩大恐遂以病<lb/>
　歸既而卒熙寧十年春也<lb/>
賑河北饑<lb/>
<pb n="KR2b0025_WYG_019-11a"/>
　詔省倉不能多給當自以常平廣惠倉監司州縣毋<lb/>
　得有所吝抑於民上自即位大修常平法所蓄既豐<lb/>
　名亦不一有曰貸粮種子者有曰借助賑貸者以息<lb/>
　賑濟者也有曰賑糴者减價糴榖以賑之也有曰賑<lb/>
　濟者直與以賑之也上嘗欲改貸粮法為賑濟文彦<lb/>
　博曰貸粮法最古不可罷王安石言古有賒貸出息即<lb/>
　今借助法是也古有周民艱阨即今賑濟法是也故<lb/>
　卒改之<lb/>
<pb n="KR2b0025_WYG_019-11b"/>
　是冬蠲諸路貸粮計米一百六十六萬石錢十一萬<lb/>
　緡皆有竒<lb/>
六月歐陽修致仕<lb/>
　初修請老上不許王安石曰如此人與一州則壞一<lb/>
　州在朝廷則壞朝廷留之何用上以為然乃以觀文<lb/>
　殿大學士太子少師致仕<lb/>
　諌臣楊繪言今舊臣告歸或屏於外者悉未老范鎮<lb/>
　年六十三吕誨五十八歐陽修六十五而致仕富弼<lb/>
<pb n="KR2b0025_WYG_019-12a"/>
　六十八被劾引疾司馬光王陶皆五十而求閒散陛<lb/>
　下可不思其故耶<lb/>
　修卒于明年之八月國朝揣摩五代末流文章專以<lb/>
　聲病對偶為上如楊億劉筠其學博矣然亦不能自<lb/>
　㧞於流俗反推波揚瀾助其氣勢則爭慕效之謂之<lb/>
　崑體修年十五六時于隣壁角破簏中得唐韓愈集<lb/>
　本學之後獨能棄時俗故歩是時尹洙與修俱以古<lb/>
　文倡率學者然洙才不逮修文遂行于世文體為之<lb/>
<pb n="KR2b0025_WYG_019-12b"/>
　一變庶幾乎西漢之甚盛者由修發之詔潁州令其<lb/>
　家上修所撰五代史<lb/>
富弼坐格青苗法徙判汝州<lb/>
　先是鄧綰言知亳州富弼責蒙城官吏散常平錢榖<lb/>
　妄追縣吏笞之又遣人持札下諸縣令未得依提舉<lb/>
　司牒施行本州簽判徐公衮以書諭諸縣使勿奉行<lb/>
　詔令乞根治詔送亳州推勘其富弼令案後収坐弼<lb/>
　奏官昨來不敷青苗錢解其罪不在他人及令本州<lb/>
<pb n="KR2b0025_WYG_019-13a"/>
　簽判徐公衮等宻與前縣書題是臣不敢明廢格新<lb/>
　法又恐諸縣便行支散各曹令其因書傳臣之意諭<lb/>
　與諸縣情狀甚明所以累奏乞獨坐獄成詔落弼平<lb/>
　章事為尚書左僕射徙判汝州弼到汝州兩月乞就<lb/>
　西京養疾從之通判唐諲簽判徐公衮及七縣令佐<lb/>
　皆坐黜弼明年三月致仕<lb/>
秋七月河决北京<lb/>
　新堤第四第五埽决漂溺館陶永濟清陽以北韓琦<lb/>
<pb n="KR2b0025_WYG_019-13b"/>
　言大河泛溢全魏居衝非通判以下所能預詔釋之<lb/>
　上以河漲北使道不通出圖示近臣王安石曰澶州<lb/>
　埽危急二口可且勿問八月溢澶州曹村十月溢衛<lb/>
　州决新堤二埽下属恩冀貫御河奔衝為一尋命修<lb/>
　二股河上流<lb/>
楊繪劉摯罷<lb/>
　繪落御史中丞為翰林侍講學士摯落監察御史裏<lb/>
　行監衡州鹽倉明日以繪知鄭州初東明縣民以縣<lb/>
<pb n="KR2b0025_WYG_019-14a"/>
　賦助投錢不當相率遮宰相自言凡數百家王安石<lb/>
　遂白上曰知縣賈蕃者范仲淹壻好附流俗非上所<lb/>
　建立上以為然因令究東明事繪言東明百姓千百<lb/>
　人詣開封訴超升等第出助役錢事本府不受百姓<lb/>
　既無所訴遂突入安石私第安石問汝來知縣知否<lb/>
　皆云不知又詣御史臺臣以本臺無例収接詞訴諭<lb/>
　令散去退而訪問乃司農寺不依諸縣元定戸等却<lb/>
　以見管戸口量等第均定助役錢數付諸縣管認别<lb/>
<pb n="KR2b0025_WYG_019-14b"/>
　造簿籍前農務而畢臣竊謂凡等第升降視民産髙<lb/>
　下須憑本縣本縣須憑戸長里正戸長里正須憑鄰<lb/>
　里今仍自司農寺先畫數令本縣依數定簿豈得民<lb/>
　心甘服哉且言助役難行之説有五摯言願降指揮<lb/>
　今來新法逐縣未得施行及根究司農寺承凖是何<lb/>
　條制輒有升降等第且言助役法之害有十安石為<lb/>
　上言繪不宜久在言職上批賈蕃可令治其不奉法<lb/>
　之罪繪摯論奏不已安石使張琥為十難以詰之琥<lb/>
<pb n="KR2b0025_WYG_019-15a"/>
　辭不為曽布自請為之且言繪摯内懷邪詖有所向<lb/>
　背詔令繪摯分析以聞繪具録前後論助役法四奏<lb/>
　自辨且言曽布自海州懷仁令轉著作郎今方及一<lb/>
　年十箇月遂知制誥夫賢能不待次而舉王者之善<lb/>
　政臣觀曾布天下未見其賢止縁王安石姻家而進<lb/>
　筦助役文字以臣所言利害事加之以邪詖欺罔夫<lb/>
　正人既呼小人為邪小人亦謂正人為邪何以辨之<lb/>
　且布既以有所向背指臣則必以勁特自處也薫蕕不<lb/>
<pb n="KR2b0025_WYG_019-15b"/>
　可同器臣願從逺竄以清朝列摯言曽布謂臣中有<lb/>
　向背則臣所向者公所背者私所向者義所背者利<lb/>
　所向者君父所背者權臣今方辨助役之利害而無<lb/>
　故立向背之論以朋黨之意教誘天下甚可駭也陛<lb/>
　下以臣言為是則事盡於前奏以臣言為非則貶黜<lb/>
　之而已雖使復言亦不過所謂十害者是以不復條<lb/>
　陳不惟費辭文過盖以風憲之官而與有司較是非<lb/>
　勝負交口相直如市人之詬競者豈不辱陛下耳目<lb/>
<pb n="KR2b0025_WYG_019-16a"/>
　之任哉安石曰繪所奏前後反覆今並不分析布所<lb/>
　言事理摯言所向者公所背者私不知何以為私遂<lb/>
　有是命<lb/>
　初摯以是嵗四月除臺職未及陛對即上言亳州官<lb/>
　吏昨以住滯青苗本錢差官助勘今經累月訪聞命<lb/>
　官及干係人甚衆遂成大獄驚駭物聽臣愚以為不<lb/>
　依限散青苗錢一言可定而起獄不止有司未測朝<lb/>
　廷風㫖張皇事勢連逮證佐當此暑月殊可矜恤望<lb/>
<pb n="KR2b0025_WYG_019-16b"/>
　速指揮圓結<lb/>
以王韶為秦鳳沿邊安撫議開熙河<lb/>
　吐蕃遺種獨嘉勒斯賚一族最盛雖西夏亦畏之朝廷<lb/>
　封西平王用為藩翰嵗貢不絶先是關中土人多言<lb/>
　其利害雖橫渠張載之賢少時亦欲結客取之既登<lb/>
　第乃已仁宗朝韓琦富弼為相凡言開邊者不納王<lb/>
　安石進用韶上平戎䇿謂國家欲平西夏當復河湟<lb/>
　河湟復則西夏有腹背受敵之憂今古渭之西熙河<lb/>
<pb n="KR2b0025_WYG_019-17a"/>
　蘭鄯皆漢隴西等郡董氈雖國其間而不能制諸羌<lb/>
　宜并有之以絶夏人右臂凡數千言投匭以進詔召<lb/>
　對方畧安石以為竒謀乃以韶為秦鳳路經畧司機<lb/>
　宜始開熙河之役韶尋上言渭源城下至秦州沿河<lb/>
　五六百里良田不耕者萬頃每頃約用錢三萬嵗収<lb/>
　不下三百石以一百石為人牛粮種外尚存二百石<lb/>
　也秦鳳一路接連西夏諸蕃貨物嵗百千萬盡為商<lb/>
　賈之利欲于本路置市易司借官錢為本即一嵗之<lb/>
<pb n="KR2b0025_WYG_019-17b"/>
　入亦不下一二十萬緡乃以韶為安撫司勾當公事<lb/>
　仍詔秦鳳路經畧司借封樁錢三萬付韶募人耕種<lb/>
　及以本司見管西川交子轉易貨物赴沿邊置塲與<lb/>
　西蕃市馬至是除安撫使兼營田市易韶言措置洮<lb/>
　河事只用回易息錢未嘗輒費官本文彦博曰工師<lb/>
　造屋初必不計冀人易於動功及既與作知不可巳<lb/>
　乃方増帛上曰屋壞豈可不修安石曰主者善計自<lb/>
　有忖度豈至為工師所欺<lb/>
<pb n="KR2b0025_WYG_019-18a"/>
王雱為崇政殿説書<lb/>
　雱安石子也為人剽悍無所顧忌安石與弟安國白<lb/>
　首窮經雱從旁剽聞而下筆貫穿未冠已著書數十<lb/>
　萬言年十三時得秦州卒言洮河事嘆曰此可拊而<lb/>
　有也故安石力主王韶議雱既登第安石暴進用執<lb/>
　政多少年雱尤欲與選乃與父謀曰執政子雖不可<lb/>
　與事惟經筵可處安石欲上知而自用乃以雱所作<lb/>
　䇿三十篇及注道徳經鏤鬻于市遂傳達于上而鄧<lb/>
<pb n="KR2b0025_WYG_019-18b"/>
　綰曾布等又力薦之遂有是命人謂安石必辭乃殊<lb/>
　不然但為雱一狀申堂便自受勅<lb/>
八月髙麗來貢<lb/>
　自天聖八年王詢修貢之後絶不通中國者四十餘<lb/>
　年詢孫徽嗣立是為文王至是始復來貢<lb/>
九月辛夘大饗明堂<lb/>
夏人請和<lb/>
　乞綏州城願依舊約詔荅夏主秉常畧曰夏國去秋<lb/>
<pb n="KR2b0025_WYG_019-19a"/>
　自絶朝廷深入環慶路殺掠熟戸侵犯城寨須至舉<lb/>
　兵入討朕為民父母亟令班師毋得窮武今國主遣<lb/>
　使歸欵欲繼舊好休兵息民甚善所言綏州前已降<lb/>
　詔更不交割夏國塞門安逺二寨綏州亦不給還<lb/>
　十二月詔歸夏俘明年秋又詔陜西毋侵掠夏境時<lb/>
　夏人已進誓表故有是命<lb/>
　上嘗謂安石曰楚建中言昨陜西用兵凡費緡錢七<lb/>
　百餘萬有是否安石曰臣亦疑之然建中稽考沈起<lb/>
<pb n="KR2b0025_WYG_019-19b"/>
　簿書數果如是錢銀紬絹共千二百萬貫疋一路半<lb/>
　年有竒所費己如此之多何由供億<lb/>
增選人俸<lb/>
冬十月罷差役行募役法<lb/>
　詔差役弊民其罷之更出直募人充投令人戸以等<lb/>
　第輸錢謂之免役錢官户女戸单丁未成丁不充役<lb/>
　者亦等第輸錢謂之助役錢皆吕惠卿所定也<lb/>
幸新東西府<lb/>
<pb n="KR2b0025_WYG_019-20a"/>
　去年秋詔作東西府以居執政至是成因幸焉<lb/>
立出官試法<lb/>
　選人及任子並令試斷案律令大義或時議乃許出<lb/>
　官<lb/>
　六年三月詔進士諸科並令試律義或斷案始出官<lb/>
　八年秋又詔進士第一人以下並試初詔自三人以<lb/>
　下始令試法中書習學練亨甫言髙科任簽判及職<lb/>
　官與一州之事其於習法豈所宜緩前此試刑法者<lb/>
<pb n="KR2b0025_WYG_019-20b"/>
　世皆指為俗吏今朝廷推恩雖厚而應者尚少若髙<lb/>
　科不試則人不以為榮矣乃詔悉令試焉<lb/>
　元豐二年夏令進士免試法<lb/>
建太學立三舍法<lb/>
　鄧綰言治平百餘年即未嘗營建太學止是假錫慶<lb/>
　院西北隅廊屋數十間逼窄湫隘詔改錫慶院為太<lb/>
　學初太學養士亦未有論選升降之法至是中書言<lb/>
　初入學為外舍不限員外舍升内舍二百員内舍升<lb/>
<pb n="KR2b0025_WYG_019-21a"/>
　上舍一百員生員各治一經未幾學官焦千之王汝<lb/>
　翼梁師孟顔復盧侗五人皆罷初蘇頌子嘉在太學<lb/>
　顔復嘗䇿問王莽後周變法事嘉極論為非在優等<lb/>
　蘇液宻冩以示曽布曰此軰唱和非毁時政布大怒<lb/>
　責張琥曰君為諌官判監豈容學官與生徒非毁時<lb/>
　政而不彈劾遂以告安石安石大怒遂逐諸學官以<lb/>
　李定常秩同判監選用學官非執政所喜者不與陸<lb/>
　佃黎宗孟葉濤曾肇沈季良與選季良安石妹壻濤<lb/>
<pb n="KR2b0025_WYG_019-21b"/>
　其侄壻佃門人肇布弟也佃等夜在安石齋授口義<lb/>
　旦至學講之無一語出已其設三舍皆欲引用其黨<lb/>
　耳<lb/>
作中太乙宫<lb/>
壬子熙寧五年春正月置京城邏卒<lb/>
　皇城卒七十人開封府散從官數十人廵察謗議時<lb/>
　政者収罪之<lb/>
二月賑兩淅饑<lb/>
<pb n="KR2b0025_WYG_019-22a"/>
　以兩浙水賜榖十萬石以賑之募民興水利<lb/>
濬二股河<lb/>
三月立文武換官法<lb/>
行市易法<lb/>
　從宗澤魏繼宗之請也王安石奏行之置京師市易<lb/>
　務凡貨之滯不售者平其賈市之欲市于官者則度<lb/>
　其抵而貨之行抵當収息之法以戸部判官吕嘉問<lb/>
　提舉賜内藏緡錢百萬緡京東路錢八十七萬緡為<lb/>
<pb n="KR2b0025_WYG_019-22b"/>
　本尋以榷貨務為市易西務下界市易務為東務上<lb/>
　界以在京商税院雜買務雜賣場𨽻焉元豐七年復<lb/>
　改市易下界為榷貨務<lb/>
　嘉問及劉佐明年夏並以市易務嵗収息錢有羡遷<lb/>
　除<lb/>
　上嘗問安石曰聞榷貨賣冰致民賣雪不售又曰聞<lb/>
　賣梳樸則梳樸貴賣脂麻則脂麻貴又曰吕嘉問少<lb/>
　年不練事所用人皆姦猾嘉問不能檢察安石曰在<lb/>
<pb n="KR2b0025_WYG_019-23a"/>
　京師官若皆能寤寐飲食不忘職事又能曉達事情<lb/>
　如吕嘉問即朝廷可以無事矣<lb/>
以内侍李憲為河北沿邊安撫<lb/>
　勾當安撫司公事<lb/>
夏五月置通逺軍<lb/>
　詔以古渭為通逺軍命王韶兼知軍古渭唐渭州也<lb/>
　至徳中陥于吐蕃皇祐中始得其地上將恢復河隴<lb/>
　故命建軍為開拓之漸上嘗言古渭可建軍王安石<lb/>
<pb n="KR2b0025_WYG_019-23b"/>
　曰蕃人但見貴種則已悦慕附從若説以中國威靈<lb/>
　而懷之以道何憂不集聞近羌夷盡來通逺决曲直<lb/>
　既盡來則易成臨長之勢臨長既成則化為内地不<lb/>
　難矣<lb/>
　上尋議授青唐大首領俞龍珂官欲與内殿崇班且<lb/>
　厚賜之以鼓動其餘生羌安石言若自朝廷奬擢則<lb/>
　安撫司更無可驅誘之理莫若令王韶輩隨事大小<lb/>
　與官賞則俞龍珂必為實用上曰王韶恐不敢乞與<lb/>
<pb n="KR2b0025_WYG_019-24a"/>
　俞龍珂官安石曰陛下諭㫖可也上曰卿將書説與<lb/>
　乃從安石議下安撫司授龍珂西頭供奉官賜姓包<lb/>
　名順未幾安石以韶書進呈言巳拓地千二百里招<lb/>
　附二千餘萬口然此特衆人以為異效韶所欲為朝<lb/>
　廷施為此尚未髣髴料相公亦不止期韶以此<lb/>
立宗室應舉法<lb/>
　非袒免親許應舉補官<lb/>
　九月宗室試換文資自令鑠始<lb/>
<pb n="KR2b0025_WYG_019-24b"/>
加趙尚寛等官<lb/>
　尚寛司農卿髙賦秘書監張恂京西提舉先是王安<lb/>
　石言髙賦興水利功甚多向以人言放罷初未沾恩<lb/>
　欲再勘㑹推賞上曰善于是并尚寛恂等進呈上諭<lb/>
　執政曰尚寛等于唐州闢田䟽水招集人戸殆無曠<lb/>
　土已有成效並與加職以勸天下上又諭人有才不<lb/>
　可置之閒處因言漢武帝亦言用人才安石曰武帝<lb/>
　所見下所用將帥止衛霍輩至天下戸口减半不能<lb/>
<pb n="KR2b0025_WYG_019-25a"/>
　㓕匈奴上曰武帝自為多欲耳安石曰欲亦不能害<lb/>
　政如齊桓公亦多欲矣而注厝方畧不失為伯能用<lb/>
　人故也上曰漢武帝至不仁以一馬之欲勞師萬里<lb/>
　侯者七十餘人視人命若草芥所以戸口减半也安<lb/>
　石曰不仁如此非特人禍隂陽之報亦豈可逃也<lb/>
　初京西多曠土唐州閒田尤多尚寛知州事乃按圖<lb/>
　記得召信臣故迹益發卒復三大陂一大渠皆溉田<lb/>
　萬頃又教民自為支渠數十轉相浸灌四方之民來<lb/>
<pb n="KR2b0025_WYG_019-25b"/>
　者以荒地計口授之貸民官錢置牛比三年廢田盡<lb/>
　為膏腴尚寛在州前後凡五年增戸萬餘安石嘗作<lb/>
　新田詩以美之治平初嘗有増秩賜金之命<lb/>
行保馬法<lb/>
　詔開封府界諸縣保甲願養馬者聽仍以陜西所市<lb/>
　馬選給之<lb/>
　六年又詔司農寺立養馬法是秋曽布脩成保甲及<lb/>
　養馬法上之其養馬法凡五路義保願養馬者戸一<lb/>
<pb n="KR2b0025_WYG_019-26a"/>
　匹有物力養二匹者聽以監牧見馬給之或官與其<lb/>
　直使自市無或强與府界毋過三千匹五路毋過五<lb/>
　千匹在府界者嵗免體量草二百五十束先給以錢<lb/>
　布在五路者嵗免折變縁納錢三等以上十戸為一<lb/>
　保四等五等十戸為一社以待死病補償者保甲馬<lb/>
　即馬主獨償之社戸馬半使社人償之嵗一閲其肥<lb/>
　瘠先從府界頒馬五路委監司經畧司州縣吏度之<lb/>
　於是保甲養馬行於諸路矣<lb/>
<pb n="KR2b0025_WYG_019-26b"/>
六月詔以四塲試進士<lb/>
罷考課院<lb/>
作京城門銅魚符<lb/>
王安石求退不許<lb/>
　先是安石乞東南一郡上曰自古君臣如卿與朕相<lb/>
　知極少朕鄙鈍初未有知自卿在翰林始聞道徳之<lb/>
　説心稍開悟卿朕師臣也斷不許卿出外未幾又求<lb/>
　去上曰卿無乃謂朕有疑心朕自知制誥知卿属以<lb/>
<pb n="KR2b0025_WYG_019-27a"/>
　天下事如吕誨比卿少正夘盧杞朕不為惑豈更有<lb/>
　人能惑朕即不須如此安石曰臣非敢言去就但乞<lb/>
　均勞佚而已上曰周公為成王所疑故逃居東及成<lb/>
　王不疑則歸周縱朕於卿有疑今既相見無疑矣安<lb/>
　石固乞退上固留之安石復具奏閣門有㫖不許収<lb/>
　接安石文字既而上又令内侍趣見安石見上曰陛<lb/>
　下不許臣去臣不敢固違然臣實病若更黽勉半年<lb/>
　不可強未免再煩聖聽上曰朕不明每事頼卿扶持<lb/>
<pb n="KR2b0025_WYG_019-27b"/>
　安石曰陛下以郭逵誕謾故許其辭秦州既而逵譛<lb/>
　王韶陛下又從之逵知陛下可欺故敢放肆為王韶<lb/>
　之獄今杜純奏王韶討奄東事純勘官于奄東事本<lb/>
　不相關又輒如此誣罔陛下誠能照姦而斷以義則<lb/>
　無人敢如此上曰只為事難得分明者安石曰事何<lb/>
　嘗不分明但是陛下不窮究到底前後小人為欺豈<lb/>
　是盡無形迹但以陛下含糊不肯窮究若窮究到底<lb/>
　豈有不分明之理<lb/>
<pb n="KR2b0025_WYG_019-28a"/>
　編修條例郭逢原言古者天子隆尊師之禮臣聞陛<lb/>
　下以師臣待安石而安石拜走殿陛與冗僚無别願<lb/>
　陛下特設殊禮事必咨而後行又曰宰相事無不統<lb/>
　宜廢樞府併歸中書合文武於一道歸宰相於一職<lb/>
　復兵農於一民此堯舜之舉也今安石居宰相之重<lb/>
　朝廷有所建置特牽於樞府而不與則陛下任安石<lb/>
　不専矣䟽奏上甚不悦他日謂安石曰逢原必輕狡<lb/>
　安石曰陛下何以知之上曰見所上書欲併樞宻院<lb/>
<pb n="KR2b0025_WYG_019-28b"/>
　安石曰人才難得如逢原亦且曉事可試用之<lb/>
　安國安石弟也常非其兄所為安國為西京國子監<lb/>
　教授頗溺於聲色安石在相位以書戒之曰宜放鄭<lb/>
　聲安國復書曰亦願兄逺佞人也去冬官滿至京師<lb/>
　上以安石故召對謂安國曰漢文帝何如主對曰三<lb/>
　代以來賢主上曰但惜其才不能立法制對曰文帝<lb/>
　自代來定變故於呼吸恐無才者不能然其專務徳<lb/>
　化一時風俗恥言人過則文帝加有才一等矣上曰<lb/>
<pb n="KR2b0025_WYG_019-29a"/>
　王猛佐苻堅而令必行今朕以天下之大而不能使<lb/>
　人何也對曰王猛專教苻堅以峻刑殺人此必小臣<lb/>
　刻薄有以誤陛下者願專以堯舜三代為法則下豈<lb/>
　有不從者乎又問安石秉政外論謂何對曰但恨聚<lb/>
　斂太急知人不明耳上不悦初安國召對人謂必得<lb/>
　經筵由是别無恩命久之只除崇文院校書安國嘗<lb/>
　力諌安石以天下不樂新法皆歸咎于兄恐為家禍<lb/>
　安石不聽安國哭于影堂曰吾家門滅矣又嘗責曾<lb/>
<pb n="KR2b0025_WYG_019-29b"/>
　布以誤惑丞相布曰足下人之子弟變法何與足下<lb/>
　事安國勃然怒曰丞相吾兄也丞相之父即吾父也<lb/>
　丞相若由汝殺身破家僇及先人發掘丘塜豈得不<lb/>
　與我事耶<lb/>
復武學<lb/>
　仁宗朝嘗建既而中輟至是復置尋詔生員以百人<lb/>
　為額<lb/>
河溢北京<lb/>
<pb n="KR2b0025_WYG_019-30a"/>
秋七月初以文臣為都承㫖<lb/>
　故事樞密院直學士之下有都承㫖副都承㫖有樞<lb/>
　府承㫖有諸房副承㫖又有所謂逐房副承㫖都承<lb/>
　㫖置於太平興國中亦用士人為之其後吏以乆次<lb/>
　逓遷至都承副都承三年秋上欲復用士人問王安<lb/>
　石故事何如安石言事果可不須問故事為物所<lb/>
　制者臣道也制物者君道也陛下若問故事有無是<lb/>
　為法所制矣上然之乃以東上閣門使李評為之尋<lb/>
<pb n="KR2b0025_WYG_019-30b"/>
　又以皇城使李綬為副都承㫖至是評罷乃以起居<lb/>
　舍人曾孝寛為之始用文臣也元豐中張誠一自副<lb/>
　都承逓遷則又用武臣元祐初復除文臣元符後則<lb/>
　專任武臣矣<lb/>
閏月命章惇察訪湖北議開梅山<lb/>
　惇時為中書檢正官命察訪本路農田水利常平等<lb/>
　事始議經制南北江蠻初辰州布衣張翹與流人李<lb/>
　資詣闕獻書言辰州之南北江乃古錦州地接施黔<lb/>
<pb n="KR2b0025_WYG_019-31a"/>
　牂牁世為蠻人向氏舒氏田氏所據地産朱砂黃<lb/>
　蠟水銀金布良田數千頃來徃無有山川之險若朝<lb/>
　廷出師壓境臣二人説之可使納土上命惇措置未<lb/>
　㡬惇言招諭梅山蠻徭令作省户皆歡喜爭開道路<lb/>
　迎所遣招諭人得其地東起寜鄉縣司徒嶺西扺邵<lb/>
　陽白沙寨北界益陽四里河南止湘鄉佛子嶺<lb/>
定内侍養子法<lb/>
　詔入内供奉官以丁私養次子為内侍者斬<lb/>
<pb n="KR2b0025_WYG_019-31b"/>
八月置鎮洮軍<lb/>
　王韶舉兵出塞復武勝軍改為鎮洮軍秦鳯鈐轄髙<lb/>
　遵裕兼領之王安石曰洮必為内地武勝更移市易<lb/>
　即為都㑹據夏國上游足以制其死命上令與武勝<lb/>
　錢物曰昨韓絳費六百萬貫都無所成今武勝雖更<lb/>
　有費亦非妄費安石曰誠如此尋詔置市易司賜錢<lb/>
　帛五十萬<lb/>
貶唐坰<lb/>
<pb n="KR2b0025_WYG_019-32a"/>
　監廣州軍資庫初坰自小官上書乞斬非青苗法如<lb/>
　韓琦者數人王安石喜薦之召對上薄其人除知錢<lb/>
　塘縣安石欲留之乃令鄧綰薦為御史遂除太子中<lb/>
　允數月將用為諌官疑其輕脱將背已立名不除職<lb/>
　以本官同知諌院故事未嘗有也坰果怒安石易已<lb/>
　凡奏二十疏論時事皆留中不出一日垂拱殿起居<lb/>
　坰忽叩殿陛請對事不素請殿中皆驚上令諭坰他<lb/>
　日請對坰不肯又令詣後殿坰曰臣所言者請與大<lb/>
<pb n="KR2b0025_WYG_019-32b"/>
　臣面辨又再三諭㫖坰伏地不起乃召升殿坰至御<lb/>
　座前徐於袖中出一大軸曰臣所言皆大臣不法請<lb/>
　對陛下一一陳之乃搢笏展疏目安石曰王安石進<lb/>
　御座聽劄子安石遲遲坰訶曰陛下前猶敢如此在<lb/>
　外可知安石慄然進歩坰大聲宣讀凡六十條大畧<lb/>
　以安石專作威福曽布等表裏擅權天下但知憚安<lb/>
　石威權不復知有陛下文彦博馮京知而不言王珪<lb/>
　曲事安石無異厮僕且讀且目珪珪慚懼俛首韓絳<lb/>
<pb n="KR2b0025_WYG_019-33a"/>
　薛向安石頥指氣使無異家奴臺官張商英乃安石<lb/>
　鷹犬非陛下耳目也每讀一事畢即指安石曰請陛<lb/>
　下宣諭上屢止之坰慷慨自若畧不退懾侍臣衛士<lb/>
　相顧失色讀畢即指揮座曰陛下即不聽臣言不得<lb/>
　久居此座降殿再拜而出詔貶潮州别駕安石曰此<lb/>
　素狂不足責乃有是命<lb/>
頒方田均税法<lb/>
　方田之法以東西南北各千歩當四十一頃六十六<lb/>
<pb n="KR2b0025_WYG_019-33b"/>
　畝一百六十歩為一方嵗以九月令佐分地計量據<lb/>
　其方莊帳籍驗地土色號别其陂原平澤赤淤黒壚<lb/>
　之類凡幾色方量畢計其肥瘠定其色號分為五等<lb/>
　以地之等均定税數至明年三月畢掲以示民均税<lb/>
　之法以縣租額税數州以舊収蹙零數均攤于元税<lb/>
　外輒增數者禁之若絲線紬絹之類不以桑柘有無<lb/>
　止以苗畝為定凡田方之角立土為峰植以野之所<lb/>
　宜木有方帳有莊帳有甲帖有戸帖其分煙析産典<lb/>
<pb n="KR2b0025_WYG_019-34a"/>
　賣割移官給契縣置簿皆以今所方之田為正令既<lb/>
　具乃以鉅野尉王曼為指教官先自京東路行之諸<lb/>
　路倣焉<lb/>
　初天下之税割移逃死多或不均京西相度差役官<lb/>
　蔡天申言請委提舉司均税而頒於司農先行於河<lb/>
　北陜西河東京東詔用其議於是司農寺始立方田<lb/>
　均税法至是頒之天下先自年豐及平土州縣行之<lb/>
京西分河北路<lb/>
<pb n="KR2b0025_WYG_019-34b"/>
九月少華山崩<lb/>
　知華州吕大防言少華山前阜頭谷山嶺摧陥其下<lb/>
　平地東西五里南北十里潰散墳裂涌起堆阜各髙<lb/>
　數丈若堤岸陥居民六社凡數百戸林木廬舍亦無<lb/>
　存者並山之民言數年以來谷上嘗有雲氣毎遇<lb/>
　風雨即隱隱有聲是夜初昬畧無風雨山上忽霧起<lb/>
　有聲漸大地遂震動不及食頃即有此變詔賜壓死<lb/>
　者家錢貧者官為塟祭<lb/>
<pb n="KR2b0025_WYG_019-35a"/>
淮南分東西路<lb/>
冬十月置熙河路以王韶為經畧安撫等使<lb/>
　改鎮洮軍為熙州以熙河洮岷通逺為熙河路時河<lb/>
　州之地猶未得也王安石白上曰武勝一軍攻取不<lb/>
　能無惻怛然以其嵗相讎殺之數乘除則一為属戸<lb/>
　乃無此患安石又白上曰鎮洮便可建為州通逺鎮<lb/>
　洮河州或併割階州為一路僉以階州為逺安石曰<lb/>
　未要階州亦可上曰王韶意未欲便併河州恐傷人<lb/>
<pb n="KR2b0025_WYG_019-35b"/>
　情安石曰是或一説然如臣計便明下詔割河州属<lb/>
　鎮洮路示河州人以必取即人心自折摩正無由結<lb/>
　合上然之故有是命<lb/>
　明年二月賜本路緡錢三千萬以助邊費又分秦鳳<lb/>
　路軍馬以六分属之凡兵三萬土兵一萬八千馬六<lb/>
　千五百皆有竒<lb/>
十一月開梅山<lb/>
　湖北察訪章惇教諭洞蠻開梅山地奏得田二十六<lb/>
<pb n="KR2b0025_WYG_019-36a"/>
　萬餘畝尋以梅山地置安化縣<lb/>
　初張頡首議開梅山及章惇往經制頡時憂居鼎之<lb/>
　桃源數遺京師書言南江殺戮過當非辜者十八九<lb/>
　以至浮尸蔽江下流之民不敢食魚者數月惇病<lb/>
　之欲弭其謗乃言今成功因頡之謀詔賜絹三百疋<lb/>
　執政猶恐其異論㑹頡服闋六年春乃命頡為江淮<lb/>
　發運副使且令便道之江淮不敢食魚之謗遂息<lb/>
張商英罷<lb/>
<pb n="KR2b0025_WYG_019-36b"/>
　商英時為御史劾奏察院黨庇吏人任逺等十二事<lb/>
　樞宻使文彦博等皆不入院送印於中書乞付有司<lb/>
　推治詔責商英監荆南税<lb/>
陜西分六路各置經畧司<lb/>
　永興鄜延環慶涇原秦鳳熙河路<lb/>
十二月雨土<lb/>
癸丑熙寧六年春正月復僖祖祧順祖<lb/>
　先是中書言僖祖毁廟非是乞下兩制議之學士元<lb/>
<pb n="KR2b0025_WYG_019-37a"/>
　絳陳繹許將張琥等言諸儒見稷契有功于唐虞之<lb/>
　際以謂祖必有功若祖必有功則夏何以郊鯀乎故<lb/>
　生民詩序言尊祖而不言尊有功臣謂宜以僖祖為<lb/>
　始祖學士韓維曰國語曰契勤商十四世而興稷勤<lb/>
　周十五世而興榖梁曰始封必為祖僖祖功業未見<lb/>
　有若稷契而以所事稷契奉之恐於古無據臣以仍<lb/>
　舊為便天章閣待制孫固以為國家尊據南面皆太<lb/>
　祖所授不當以僖祖替其祀請以太祖為始祖而為<lb/>
<pb n="KR2b0025_WYG_019-37b"/>
　僖祖立廟如周别祀姜嫄之禮禘祫之日奉祧主東<lb/>
　向此韓愈所謂祖以孫尊孫以祖屈之意也判太常<lb/>
　寺章衡奏自古有天下必尊祖秦漢以降典章殘缺<lb/>
　廟祧遷次始失先王尊祖之意今宜尊僖祖為始祖<lb/>
　而順祖在次當遷此所謂子為父屈以定七廟之制<lb/>
　又禮記大傳曰王者禘其祖之所自出以其祖配之<lb/>
　説者謂祭所感帝則配以始祖伏請以僖祖配饗上<lb/>
　辛感生帝之祀而罷宣祖侑神之位禮官張師顔亦<lb/>
<pb n="KR2b0025_WYG_019-38a"/>
　請以僖祖為别廟蘇税又請以僖祖祔景靈宫上以<lb/>
　問王安石安石曰祖立别廟自古無此禮姜嫄所以<lb/>
　有别廟者盖姜嫄禖神也以先妣故盛其禮與歌舞<lb/>
　皆序于先祖之上不然則周不為嚳立廟而立姜嫄何<lb/>
　也上曰善于是中書請用絳等議奉僖祖為太廟始<lb/>
　祖而遷順祖孟夏祀感生帝以僖祖配詔恭依絳等<lb/>
　初議安石所主也安石本議以僖祖配天上頗難之<lb/>
　故更以配感生帝以僖祖配感生帝則章衡等所議<lb/>
<pb n="KR2b0025_WYG_019-38b"/>
　亦與安石合故也<lb/>
　戸部侍郎致仕范鎮上言伏見英宗皇帝即位議祧<lb/>
　遷僖祖陛下即位祧遷僖祖今復還僖祖祧遷順祖<lb/>
　則是僖祖長東向而為不遷之主矣太祖皇帝自宋<lb/>
　州節度有天下國號為宋與髙祖起漢中國號正同<lb/>
　僖祖不當復還竊見國朝大臣定諡皆下太常尚書<lb/>
　省集百官參議今宗廟祧遷最為大禮而未經講論<lb/>
　竊恐不當祖宗之意伏乞下太常尚書省集百官定<lb/>
<pb n="KR2b0025_WYG_019-39a"/>
　議不從<lb/>
二月永昌陵上宫火<lb/>
王韶克河州<lb/>
　獲西畨首領河州刺史摩正妻子初王韶已破摩正<lb/>
　子鞏令城穿露骨山南入洮州界諸將皆欲入趨河<lb/>
　州韶曰兵抵城下摩正必為外應四山諸羗得氣坌<lb/>
　集則大事去矣乃遣景思立攻河州而自將尾摩正<lb/>
　所在與戰破之斬千餘級獲摩正妻子然後抵城下<lb/>
<pb n="KR2b0025_WYG_019-39b"/>
　時守者猶以為摩正應已既而知其非是乃降韶之<lb/>
　穿露骨山也以道險狹捨馬徒行者一日上初未知<lb/>
　兵之所趨聞之憂甚王安石曰軍如奕棋然若一着<lb/>
　止應一着則理無可勝若我一能應彼二三則敵在<lb/>
　吾術矣臣料韶必聲言討河州而潜師乘間由洮西<lb/>
　不虞之道以攻洮岷所不戒已而果然㨗書至上謂<lb/>
　安石曰非卿主謀於内無以成此未幾摩正復入河<lb/>
　州<lb/>
<pb n="KR2b0025_WYG_019-40a"/>
親試舉人<lb/>
　賜余中以下千二百餘人及第出身有差賜錢三千<lb/>
　緡為期集費進士諸科舊以甲次髙下率錢期集貧<lb/>
　者或稱貸于人<lb/>
置諸路學官<lb/>
　詔諸路擇舉人最多州軍依五路法各置教授仍命<lb/>
　中書選舉學官<lb/>
三月置經義局命王安石提舉<lb/>
<pb n="KR2b0025_WYG_019-40b"/>
　訓詩書周禮義命王安石提舉以吕惠卿王雱同修<lb/>
　撰新進士余中白衣徐禧吴著為檢討先是上諭執<lb/>
　政曰今嵗南省所取多知名人舉人皆趨義理之學<lb/>
　極為美事安石曰民未知義則未可用况士大夫乎<lb/>
夏人冦秦州劉惟吉敗之<lb/>
封李乾徳<lb/>
　五年春交趾來告李日尊卒子乾徳嗣立至是乃加<lb/>
　封册為交趾郡王<lb/>
<pb n="KR2b0025_WYG_019-41a"/>
夏四月甲戌朔日有食之<lb/>
　隂雲不見王安石等稱賀且請復常膳從之<lb/>
置律學<lb/>
　置教授四員公試習律令生員義三道習斷案生員<lb/>
　一道刑名五事至七事私試義二道案一道刑名五<lb/>
　事至三事<lb/>
置濬河司<lb/>
　初有選人李公義者獻鐵龍爪揚泥車法以濬河内<lb/>
<pb n="KR2b0025_WYG_019-41b"/>
　侍黃懷信以為其法未盡乃别制濬川杷謂禹所以<lb/>
　濬川者也人皆知其不可用惟王安石信之至是乃<lb/>
　别置濬河司命外都水監丞范子淵為都大提舉開<lb/>
　直河用杷爪疏濬二股及清水河道八年閏四月賜<lb/>
　公義懐信田各二十頃公義請先自北京至海驗一<lb/>
　過之功是秋河溢大名判府文彦博奏河溢壞民田<lb/>
　多者六十村戸至萬七千少者九村戸至四千六百<lb/>
　上既蠲其租乃命都水詰官吏水災如此胡不以聞<lb/>
<pb n="KR2b0025_WYG_019-42a"/>
　都水第言濵河薄有水患而已九年安石去位始命<lb/>
　獲驗遂罷局復併一司止令子淵提舉先是子淵奏<lb/>
　用杷疏濬二股河上下奪過水勢復歸二股退出民<lb/>
　田數萬頃乞推賞官吏朝廷下彦博覆實彦博奏河<lb/>
　水浩大非杷可濬夏溢秋涸固其常理去年八月霜<lb/>
　降水落方露所退地是豈疏濬之功今年杷未嘗用<lb/>
　退地更多又所濬河身盡在水底深淺固不可知雖<lb/>
　河濵愚人皆知其無益臣不敢雷同欺罔詔知制誥<lb/>
<pb n="KR2b0025_WYG_019-42b"/>
　熊本行視本奏如彦博言十年五月乃命御史蔡確<lb/>
　與知諌院黄履致獄定奪明年正月獄成子淵追一<lb/>
　官本落職分司西京餘得罪者數人<lb/>
五月瀘夷冦邊<lb/>
　景思忠死之<lb/>
命熊本體量之<lb/>
　本時為中書檢正<lb/>
置勇敢効用<lb/>
<pb n="KR2b0025_WYG_019-43a"/>
　河東鄜延秦鳳環慶熈河路各以三百人涇原路以<lb/>
　五百為額以弓弩斗力定三等料錢視為髙下不刺<lb/>
　手不置營季首赴經畧司閲試及本軍注籍遇有邊<lb/>
　事追集給口食借官馬給草料教習日射中者有賞<lb/>
　不中减料錢次季又不中勒停有戰功以八等定賞<lb/>
　仍頒行諸路<lb/>
六月置軍器監<lb/>
　王雱言今天下甲胄弓弩以千萬計而無一堅利者<lb/>
<pb n="KR2b0025_WYG_019-43b"/>
　為武備臣謂莫若更制其法斂數州之所作而聚以<lb/>
　為一若今錢監又比擇知工之臣使典其職且募良<lb/>
　工為匠師上頗采雱説置軍器之政以吕惠卿為判<lb/>
　監<lb/>
周惇頥卒<lb/>
　惇頥初名惇實字茂叔後避英宗諱改今名初用舅<lb/>
　氏奏授洪州分寧縣主簿縣有獄久不决一訊立辨<lb/>
　部使者薦之為南安軍司理時年尚少不為守所知<lb/>
<pb n="KR2b0025_WYG_019-44a"/>
　洛人程珦攝通守事視其氣貌非常人與語知其為<lb/>
　學知道也因與為友且使二子顥頥往受學焉及為<lb/>
　郎故事當舉代每一遷授輒以其名聞二子即所謂<lb/>
　河南二先生者也南安獄有囚法不當死轉運使王<lb/>
　逵欲深治之逵苛刻吏無敢與相可否惇頥獨力爭<lb/>
　之不聽則置手板取告身委之而去曰如此尚可仕<lb/>
　乎殺人以媚人我不為也逵即感悟因得不死移郴<lb/>
　及桂陽皆有治績知南昌縣人迎喜曰是能辨分寧<lb/>
<pb n="KR2b0025_WYG_019-44b"/>
　獄者吾属得所訴矣于是更相共語莫違教命盖不<lb/>
　惟以抵罪為憂實以汙善政為耻也遷合州判官事<lb/>
　不經其手吏不敢决茍下之民不肯從蜀之賢人君<lb/>
　子皆喜稱之趙抃時為使者或䜛之抃抃疑焉及守<lb/>
　䖍州惇頥適佐州事抃熟視其所為乃執其手曰幾<lb/>
　失君矣今日乃知周茂叔也知邵州新學校以教其<lb/>
　人熙寧初除廣南轉運判官改提㸃刑獄在嶺表時<lb/>
　不憚出入之勤瘴毒之侵雖荒崖絶島人跡所不至<lb/>
<pb n="KR2b0025_WYG_019-45a"/>
　亦必緩視徐按務以洗寃澤物為己任施設措置未<lb/>
　及盡其所為而病作亦㑹水囓其先墓遂求知南康軍<lb/>
　以歸既塟上其印綬分司南京至是卒年五十七博<lb/>
　學力行聞道最早遇事剛果有古人風為政精宻嚴恕<lb/>
　務盡道理以名節自砥礪奉已甚約俸禄盡以周宗<lb/>
　族賔友家或無百錢之儲及分司而歸妻子餐粥或<lb/>
　不給而亦曠然不以為意也襟懷飄洒雅有髙趣尤<lb/>
　樂佳山水遇適意處或徜徉終日廬山之麓有溪焉<lb/>
<pb n="KR2b0025_WYG_019-45b"/>
　發源於蓮華峰下合於湓江惇頥家世道州營道濓<lb/>
　溪人也因寓以濓溪之號而築書堂于上有太極圖<lb/>
　易説數十篇傳於世豫章黄庭堅序之曰茂叔人<lb/>
　品甚髙胸中洒落如光風霽月知徳者亦深有取於<lb/>
　其言云<lb/>
秋七月河北分東西路<lb/>
八月収免行錢<lb/>
　先是京師百物有行官司所須俱以責辦下逮貧民<lb/>
<pb n="KR2b0025_WYG_019-46a"/>
　浮販類有陪析故詔提舉市易務吕嘉問及開封府<lb/>
　司録朱談同詳定諸行利害以聞於是嘉問等奏言<lb/>
　衆行願出免行錢乞許本所酌中裁定均為吏禄報<lb/>
　可至是遂約諸行利入厚薄令納錢以備吏禄與免<lb/>
　行戸祇應自今禁中賣買並下雜買務仍置市司估<lb/>
　物之低昻凡内外官司欲占物價則取辦焉<lb/>
　越明年春詔聞鎮定州民有折賣屋木以納免行錢<lb/>
　者令有司體量上因言役錢市易免行錢之擾王安<lb/>
<pb n="KR2b0025_WYG_019-46b"/>
　石難之<lb/>
九月置兩浙和糴倉<lb/>
　從相度兩浙水利沈括之言也括言浙人以治田為<lb/>
　生所入甚廣宜立法以斂散之<lb/>
試武舉<lb/>
　二十四人授縁邊任<lb/>
王韶克洮岷等州<lb/>
　王韶既克汀州滿沙鄂特北率疊宕諸羌脅青唐欲擾<lb/>
<pb n="KR2b0025_WYG_019-47a"/>
　邊遣髙遵裕攻降之通洮山路岷州摩琳章以城降<lb/>
　獻麥牛以千萬計因粮而食師以無乏進兵岷州於<lb/>
　是疊州䇿凌扎卜洮州古斯敦皆相繼聽命而恐珍嘉勒<lb/>
　亦以其族歸于是洮岷疊宕皆復幅員二千餘里又<lb/>
　據青唐咽喉之地而邊堠益斥矣<lb/>
　上尋以熙河役兵死亡甚多顧輔臣惻然久之且曰<lb/>
　此何異以政殺人越明年春命比部員外郎沈起乘<lb/>
　驛體量仍令至修築城寨工役處分委使臣時其飲<lb/>
<pb n="KR2b0025_WYG_019-47b"/>
　食居處以撫循之别立勸沮之法以聞<lb/>
　自開建興河嵗費四百萬緡七年以後財用出入稍<lb/>
　可㑹嵗常費三百六十萬緡<lb/>
　越明年韶破西畨築諤城首領摩正率酋長八十<lb/>
　餘人詣軍門降詔賜摩正姓趙名思忠命居熙州給<lb/>
　田四十頃<lb/>
冬十月以熙河功解玉帶賜安石<lb/>
　安石率百官表賀上解所服玉帶賜之<lb/>
<pb n="KR2b0025_WYG_019-48a"/>
　加王韶資政殿學士未幾遷觀文殿學士未嘗執政<lb/>
　而除者自韶始<lb/>
賑兩浙江淮饑<lb/>
章惇平懿洽州蠻<lb/>
　惇言三路進兵討平之尋以懿州置沅州<lb/>
行折二錢<lb/>
　除在京及府界外諸路並通行八年併行于在京府<lb/>
　界元豐元年在京府界復罷<lb/>
<pb n="KR2b0025_WYG_019-48b"/>
　自王安石為政始罷銅禁姦民日銷錢為器邊關海<lb/>
　舶不復譏錢之出國錢日耗八年張方平因對極論<lb/>
　其害請詰問安石舉累朝令典一旦削而除之其意<lb/>
　果安在<lb/>
十二月置中書諸房習學<lb/>
　以徐禧為中書戸房習學公事禧洪州布衣先為修<lb/>
　撰經義所檢討吕惠卿獻禧所為治䇿二十四篇上<lb/>
　善之王安石曰中書檢正官如章惇輩朝廷當即有<lb/>
<pb n="KR2b0025_WYG_019-49a"/>
　差除後更用人即有不稱難於退詘欲置人為習學<lb/>
　上以為然以選人習學行檢正事自禧始<lb/>
甲寅熙寧七年春正月熊本平瀘夷<lb/>
　初命本措置瀘州清井監夷至是本奏撫定降者得<lb/>
　地二百四十里聯属或為保甲<lb/>
　未幾渝州獠人木斗叛詔本體量安撫本説賊黨木<lb/>
　斗以溱州地來歸得五百里為四寨九堡奏至朝議<lb/>
　欲除本天章閣待制上曰本之文朕所自知及還遂<lb/>
<pb n="KR2b0025_WYG_019-49b"/>
　命知制誥<lb/>
二月棟戬遣將冦邊<lb/>
　知河州景思立死之先是棟戬將青伊結果莊數擾<lb/>
　河州属蕃襲破河州采木軍士害使臣張普等又以<lb/>
　書詆思立思立不能忍帥漢蕃兵六千攻之于踏白<lb/>
　城果莊衆二萬餘思立與先鋒將王寧承李元凱戰<lb/>
　沒賊遂圍河州又圍岷州道路不通者數月或請退<lb/>
　保總管髙遵裕曰敢議此者斬登西門選偏將出擊<lb/>
<pb n="KR2b0025_WYG_019-50a"/>
　之賊遂退走尋以遵裕為岷州團練使旌守城功也<lb/>
三月旱<lb/>
减兩浙預買紬絹<lb/>
　先是遣沈括察訪兩浙括言上缺帛元額九十八萬<lb/>
　民間陪備甚多後發運司以移用為名復增十二萬<lb/>
　請罷之以寛民力從之<lb/>
遼使來言疆事<lb/>
　二年遼使蕭扈館伴王洙詰之平入對上因問之對<lb/>
<pb n="KR2b0025_WYG_019-50b"/>
　曰嘉祐歸因以洙藁上嘗言之朝廷討論之詳矣命<lb/>
　蕭禧來爭河扈不能對録其條目付扈以東地界張<lb/>
　方之<lb/>
　遼國書大畧言河東路沿邊増修戍壘起舖舍侵入<lb/>
　彼國蔚應朔三州界内乞行毁撤别立界至等事禧<lb/>
　辭歸上面諭以三州地界俟差職官與北朝職官就<lb/>
　地頭檢視定奪雄州外羅城今修已十三年即非創<lb/>
　築又非近事北朝既不欲如此更不令接續修白溝<lb/>
<pb n="KR2b0025_WYG_019-51a"/>
　館驛亦俟差人檢視如有創盖樓宇箭窻等並令拆<lb/>
　去屯戍兵級並令抽回國書亦云儻事由夙昔固難<lb/>
　徇請誠有侵踰何恡改正<lb/>
求直言<lb/>
　翰林學士承㫖韓維對上曰久不雨朕夙夜焦勞奈<lb/>
　何維曰願陛下痛自責已詔求直言又言近臣都内<lb/>
　督青苖甚急往往鞭辦取足至伐桑為薪以易錢貨<lb/>
　旱災之際重困此苦夫動甲兵危士民匱財用于荒<lb/>
<pb n="KR2b0025_WYG_019-51b"/>
　夷之地朝廷處之不疑行之甚鋭至於蠲除租税寛<lb/>
　裕逋負以救愁苦之良民則遲遲而不肯發望陛下<lb/>
　自奮英斷行之過於養人猶愈過於殺人也上感悟<lb/>
　即命維草詔其畧曰自冬迄今旱暵為虐永維其咎<lb/>
　未知所出意者聽納不得于理歟獄訟非其情歟賦<lb/>
　斂失其節歟忠言讜論欝于上聞而阿諛壅蔽以成<lb/>
　其私者衆歟何嘉氣之久不效也應中外文武臣僚<lb/>
　並許實封言時政得失<lb/>
<pb n="KR2b0025_WYG_019-52a"/>
　先是天久不雨河東河北陜西饑民皆流入京城而<lb/>
　京城外饑民尤多監安上門福清鄭俠畫而為圖且<lb/>
　上書曰陛下南征北伐皆以勝㨗之勢作圖而上料<lb/>
　無一人以天下憂苦父母妻子不相保遷移困頓遑<lb/>
　遑不給之狀為圖而獻者臣謹按安上門逐日所睹<lb/>
　見繪成一圖百不及一但經聖眼亦可流涕况於千<lb/>
　萬里之外哉陛下觀臣之圖行臣之言十日不雨乞<lb/>
　斬臣以正欺君之罪上出侠圖及䟽示輔臣問王安<lb/>
<pb n="KR2b0025_WYG_019-52b"/>
　石曰識俠否安石曰嘗從臣學固乞辟位上不許于<lb/>
　是遂詔韓維孫永體量免行錢曽布體量市易又發<lb/>
　常平倉及放商税而青苗免役亦權罷催俠又自劾<lb/>
　擅發馬逓詔開封治擅發之罪<lb/>
　司馬光自判西京留臺絶口不論時事至是讀詔泣<lb/>
　下復陳六事一曰廣散青苗使民負債日重而縣官<lb/>
　無所得二曰免上戸之役斂下戸之錢以養浮浪之<lb/>
　人三曰置市易司與細民争利而實耗散官物四曰<lb/>
<pb n="KR2b0025_WYG_019-53a"/>
　中國未治而侵擾四夷得少失多五曰團結保甲教<lb/>
　習㓙器以疲擾農民六曰信狂狡之人妄興水利勞<lb/>
　民費財若其瑣瑣米鹽之事皆不足為陛下道也<lb/>
　河北西路運使劉航應詔論時政五事不報又言人<lb/>
　君不可有輕天下心宜乘時有所改為則人心悦而<lb/>
　天意得矣語尤切至因力奏求罷<lb/>
　天章閣待制李師中應詔言旱既太甚非有應天之<lb/>
　實不足以塞天變請召司馬光蘇軾蘇轍復置左右<lb/>
<pb n="KR2b0025_WYG_019-53b"/>
　以輔聖徳吕惠卿因摘其語以激上怒安置和州<lb/>
夏四月權罷方田及編排保甲是日雨<lb/>
　詔權罷災傷路方田編排保甲造五等簿<lb/>
雨雹<lb/>
王安石罷<lb/>
　安石執政六年先是上侍太后同岐王顥至太皇太<lb/>
　后宫太皇太后謂上曰吾聞民間甚苦青苗助役錢盍罷<lb/>
　之上曰此以利民非苦之也太皇太后曰王安石誠有才<lb/>
<pb n="KR2b0025_WYG_019-54a"/>
　學怨之者甚衆上欲保全不若暫出之嵗餘復召之<lb/>
　可也上曰羣臣惟安石為國家當事顥曰太皇太后<lb/>
　之言至言也陛下不可不思上怒曰是我敗壞天下<lb/>
　耶汝自為之顥泣曰何至是耶皆不樂而罷安石益<lb/>
　自任一日太皇太后及皇太后又流涕為上言新法<lb/>
　之不便者且曰王安石變亂天下上流涕退命安石<lb/>
　裁損之安石重為解乃已㑹久旱百姓流離上益疑<lb/>
　新法不便欲罷之安石不悦求去上以手詔諭安石<lb/>
<pb n="KR2b0025_WYG_019-54b"/>
　欲處之以師傅之位留京師而求去益堅上手詔諭<lb/>
　曰更不欲再三邀卿之留已除制命除知江寧府安<lb/>
　心休息以適所欲朕體卿之誠至矣卿宜有以報朕<lb/>
　手劄具存無或食言從此浩然長往也<lb/>
以韓絳同平章事吕惠卿參知政事<lb/>
　上賜安石詔曰韓絳欲得一見卿意者有所諮議卿<lb/>
　可為朕詳語以方今人情政事之所宜急者安石薦<lb/>
　絳代已仍以惠卿佐之于安石所為遵守不變也時<lb/>
<pb n="KR2b0025_WYG_019-55a"/>
　號絳為傳法沙門惠卿為護法善神惠卿慮中外或<lb/>
　言新法不便以書遍遺諸路監司郡守使陳利害又<lb/>
　白上下詔戒勅畧曰今法行已見其效而吏或不能<lb/>
　奉承朕終不以吏或違法之故輒為變法敢有弗率<lb/>
　必罰無赦<lb/>
𣙜蜀茶<lb/>
　初蜀之茶園皆民兩税地不植五稼惟宜種茶賦税<lb/>
　一例折輸及王韶建開湟之䇿委以經畧乃命李杞<lb/>
<pb n="KR2b0025_WYG_019-55b"/>
　等入蜀買茶應副秦鳳熙河路愽馬自是蜀茶始行<lb/>
　𣙜法初税額總錢三十萬緡及杞經度創設官場嵗<lb/>
　増至四十萬其後李稷加為五十萬元豐末陸師閔<lb/>
　加至百萬云<lb/>
五月大雨雹<lb/>
罷制科<lb/>
　從吕惠卿之請也馮京曰漢唐以來豪傑多從此出<lb/>
　惠卿曰制科止于記誦非義理之學又曰進士已試<lb/>
<pb n="KR2b0025_WYG_019-56a"/>
　䇿與制科䇿無異乃詔罷之<lb/>
以吕升卿沈季良為崇政殿説書<lb/>
　上嘗以外事問王安石安石曰陛下從誰得之上曰<lb/>
　卿何必問所從安石曰陛下與他人為宻而獨隱于<lb/>
　臣豈君臣推心之道乎上曰得之李評安石由是惡<lb/>
　評他日安石以宻事質於上上問於誰得之安石不<lb/>
　肯對上曰朕無隱於卿卿乃隱於朕乎安石不得已<lb/>
　曰朱明之言之上由是而惡明之明之安石妹夫也<lb/>
<pb n="KR2b0025_WYG_019-56b"/>
　安石既出吕惠卿欲引明之為侍講上不許曰安石<lb/>
　更有妹夫為誰惠卿以季良對上即召季良與惠卿<lb/>
　弟升卿同伴講升卿素無學術每進講多捨經而談<lb/>
　財榖利害上有問不能對輒目季良上問難甚苦季<lb/>
　良屢屈上問從誰受此義對曰受之安石上笑曰宜<lb/>
　爾季良雖黨安石然常非王雱吕惠卿所為謂必累<lb/>
　安石雱等深怨之故不得甚進用<lb/>
廣太學<lb/>
<pb n="KR2b0025_WYG_019-57a"/>
　為屋百楹學者以千計<lb/>
六月治臺獄竄鄭侠<lb/>
　編管汀州侠獻流民圖朝廷以為狂而不問唯劾擅<lb/>
　發馬逓之罪侠又上書言天旱由王安石所致安石<lb/>
　即罷吕惠卿執政侠又言惠卿朋黨姦邪壅蔽聰明<lb/>
　獨馮京立異敢與安石較請黜惠卿用京為相且言<lb/>
　京及元絳孫永王介四人者皆仁義人也惠卿大怒<lb/>
　白上重責之<lb/>
<pb n="KR2b0025_WYG_019-57b"/>
秋七月行手實法<lb/>
　吕惠卿獻議曰免役出錢未均出於簿書之不善今<lb/>
　請令手實者令人戸具其丁口田宅之實也嘉祐勅<lb/>
　造簿委令佐責戸長及大戸錄人戸丁口税産物力<lb/>
　為五等且田野居民耆戸長豈能盡其貧富既不令<lb/>
　自供手實則無隱匿之責安肯自陳又無賞典孰肯<lb/>
　紏告以此舊簿不可信用謂宜倣手實之意使人戸<lb/>
　自占家業如有隱落即用隱寄産業告賞之法庶得<lb/>
<pb n="KR2b0025_WYG_019-58a"/>
　其實凡造五等簿預以式示民令依式為狀納縣簿<lb/>
　記第其價髙下為五等乃定所當輸錢非用器田榖<lb/>
　而輒隐落者許告有賞三分以一充賞凡田産皆先<lb/>
　定中價示民乃以民所占如價計錢命行之<lb/>
　初免役之法行民以貲産出錢時曲陽縣尉吕和卿<lb/>
　首校一鄉戸之髙下役之重輕第為數等以應令定<lb/>
　帥李肅之深喜之未及行而和卿以憂去于是惠卿<lb/>
　領司農條例遂奏行之<lb/>
<pb n="KR2b0025_WYG_019-58b"/>
八月曾布罷<lb/>
　自三司使出知饒州吕嘉問知常州王安石之罷相<lb/>
　也吕惠卿以布所按提舉市易吕嘉問事付章惇曽<lb/>
　孝寛置獄軍器監鞫之布言與惇有隙上曰有孝寛<lb/>
　在未必不直獄具布竟坐論市易違法不實黜初市<lb/>
　易之建布實同之既而揣上意疑市易有弊遂急治<lb/>
　嘉問㑹惠卿與布有隙乘此擠布而議者亦不直布<lb/>
　也布由安石進既得政乃寖與安石異後惠卿亦叛<lb/>
<pb n="KR2b0025_WYG_019-59a"/>
　安石獨惇終始不背安石云<lb/>
　尋以嘉問提舉河北便糴粮草<lb/>
　初安石既有江寧之命張諤與嘉問持安石而泣安<lb/>
　石勞之曰已薦吕惠卿于上矣二人遽収淚謝安石<lb/>
置提舉保甲官<lb/>
　時河東河北陜西三路義勇保甲凡百萬上欲擬後<lb/>
　周八柱國法使侍從官提舉不以𨽻帥府河北三十<lb/>
　餘萬先集以沈括曾孝寛為提舉官領之<lb/>
<pb n="KR2b0025_WYG_019-59b"/>
　元豐二年冬以内侍王中正為府界提舉官于是中<lb/>
　正獻民兵保伍法請以時教習詔從之未踰年便殿<lb/>
　臨閲以武藝出倫補班行者百數餘以次賞金帛下<lb/>
　其法河北河東陕西三路而置使如府界焉<lb/>
九月遼使來議疆事於代州<lb/>
　遼使蕭素來遣劉忱吕大忠與之共議于代州<lb/>
三司火<lb/>
　焚屋千八十楹案牘殆盡詔權於尚書省涖事仍<lb/>
<pb n="KR2b0025_WYG_019-60a"/>
　詔諸路熙寧五年文帳悉封上防其因火為姦也<lb/>
團併中外兵<lb/>
　先是上謂輔臣曰祖宗之兵率二三年一出戍相属<lb/>
　於道故將不得專兵兵不為將用以革藩鎮之弊承<lb/>
　平既久不可以戰㑹契丹來議雲中地樞宻副使蔡<lb/>
　挺請召還河北縁邊戍兵亦以無事因得積邊儲仍<lb/>
　乞置三十七將將有正副以畿縣及諸道兵分𨽻皆<lb/>
　給虎符上從之乃部分諸將總𨽻禁旅使兵知其將<lb/>
<pb n="KR2b0025_WYG_019-60b"/>
　將練其士謂之將兵選經戰陣大使臣充將副河北<lb/>
　一至十七府界十八至二十四京東二十五至三十<lb/>
　三京西三十四至三十七凡三十七將所領屯戍等<lb/>
　兵二十萬人<lb/>
　尋復分鄜延環慶涇原秦鳳熙河之兵在鄜延者九<lb/>
　在涇原者十一在環慶者八在秦鳳者五在熙河者<lb/>
　九合為四十二將尋又增置馬軍十三指揮忠果及<lb/>
　上軍共十二指揮於京西唐鄧等州<lb/>
<pb n="KR2b0025_WYG_019-61a"/>
　元豐四年又詔團結東南路諸軍為十三將淮東路<lb/>
　第一淮西第二浙西第三浙東第四江東第五江西<lb/>
　第六湖北第七湖南潭州第八全部永州凖備廣西<lb/>
　應援第九福建第十廣東第十一廣西桂州第十二<lb/>
　邕州第十三總天下兵九十二將而東南兵三千以<lb/>
　下惟置軍將云而鄜延五路又有蕃漢弓箭手亦各<lb/>
　附諸將焉<lb/>
　六年併熙河九軍為五軍<lb/>
<pb n="KR2b0025_WYG_019-61b"/>
　祖宗制兵之法有四曰禁兵將兵附焉曰廂兵曰民<lb/>
　兵鄉兵保甲繫焉曰蕃兵禁兵者天子之衛兵也殿<lb/>
　前侍衛二司總之其最親近護從者號諸班直其次<lb/>
　總于御前忠佐軍頭司皇城司騏驥院餘皆以守京<lb/>
　師備征戍其在外者非屯駐駐泊即就粮軍也廂兵<lb/>
　者諸州之鎮兵也各𨽻其州之本城專以給役内總<lb/>
　于侍衛司而尚書兵部掌其政令自騎射至牢城其<lb/>
　名凡二百二十三熙寧間始移併省廢除牢城以待<lb/>
<pb n="KR2b0025_WYG_019-62a"/>
　有罪配𨽻之人壯城專治城隍别為一軍外教閲廂<lb/>
　軍皆自為額其教閲者號廂禁軍鄉兵者籍郡縣鄉<lb/>
　里及旁塞之民與其丁壯子弟之應募者𨽻習武事<lb/>
　備戰守曰義勇曰弓箭社曰保毅曰寨戸曰彊人曰<lb/>
　土丁曰弩手曰洞丁曰槍手曰槍杖手曰弓箭手曰<lb/>
　勇藝名因其方之名而名之通謂之鄉兵熙寧以來<lb/>
　民兵莫盛于保甲餘則多承舊制而所謂蕃兵者取<lb/>
　旁塞熟𦍑官其酋給廪賜因糾合其人而用之也<lb/>
<pb n="KR2b0025_WYG_019-62b"/>
　按兵元豐之籍禁軍凡六十一萬廂軍凡二十二萬<lb/>
　皆有竒<lb/>
以章惇為三司使<lb/>
　三司火惇時判軍器監逓領所部役兵救火上御樓<lb/>
　問救火者誰左右以惇對上説故有是命惇乞借内<lb/>
　藏錢五百萬緡令市易司選能幹之人往四路入中<lb/>
　筭請鹽引及乘賤計置糴買之宜詔借以二百萬緡<lb/>
　未幾又詔借以三百萬緡買陕西鹽鈔<lb/>
<pb n="KR2b0025_WYG_019-63a"/>
詔留常平錢榖<lb/>
　先是諸路旱災有司不能賑濟上諭輔臣曰天下常<lb/>
　平倉若以一半散錢取息一半减價給糴使二者如<lb/>
　權衡之相依不得偏重民必受賜今有司務行新法<lb/>
　惟欲散錢至於常平舊規無人留意者大凡前世之<lb/>
　法度有可行者宜謹守之今不問利害如何一一更<lb/>
　變豈近理耶上批諸路常平錢榖十分以上散民間<lb/>
　若遇水旱須救濟及緩急朝廷移用則卒難斂索宜<lb/>
<pb n="KR2b0025_WYG_019-63b"/>
　速指揮諸州縣㨿所管已支見在錢數常留半外方<lb/>
　得給散其見有倚閣戸毋再給<lb/>
冬十月置三司㑹計司以韓絳提舉<lb/>
　明年九月罷<lb/>
十一月己未郊<lb/>
十二月復元積中等官<lb/>
　積中李大臨蘇頌吕大防郭逵李師中劉摯唐坰錢<lb/>
　顗孫昌齡張戩王子韶程顥胡宗愈薛昌朝林旦范<lb/>
<pb n="KR2b0025_WYG_019-64a"/>
　育張商英李周周約賈青李孝純張端王子淵凡二<lb/>
　十四人或復舊職或量移或與合入差遣時責降應<lb/>
　復者四十餘人吕惠卿意所惡者輒廢格不行胡宗<lb/>
　愈劉摯皆坐言事落職外補宗愈又先責至是惟摯<lb/>
　復舊職宗愈通判蘇州如故十年再赦乃復舊職<lb/>
置熙河買馬場<lb/>
　凡六處運蜀茶以市之從王韶之請也嵗買馬萬五<lb/>
　千匹繼又詔増為二萬匹復詔茶税息錢亦與熙河<lb/>
<pb n="KR2b0025_WYG_019-64b"/>
　市馬仍罷原渭州徳順軍買馬場　市馬舊制唯河<lb/>
　東陜西川陜而已河東者為最其後又仰給于西邊<lb/>
　市于蜀者已久而非邊軍所仰給熙河用兵馬道梗<lb/>
　八年乃詔知成都府蔡延慶提舉戎黎州買馬㑹威<lb/>
　茂夷人㓂邊而西邊馬已至詔罷之元豐中乏馬又<lb/>
　置嘉雅等州馬場而馬皆不至亦罷之大抵蜀馬不<lb/>
　耐寒苦劣于西北逺甚所市之數則唯沈黎為多其<lb/>
　他如戎瀘等處第存優䘏數馬而給其直以㣲利羈<lb/>
<pb n="KR2b0025_WYG_019-65a"/>
　縻之而已<lb/>
以王韶為樞宻副使<lb/>
　賞熙河之功也其後安南之役韶爭之以為貪虛名<lb/>
　而忘實禍且言熙河事臣本意不費朝廷而可以至<lb/>
　伊吾廬甘初不欲令熙河作路河岷作州也韶本鑿<lb/>
　空開邊驟躋政地乃以勤兵費財歸曲於朝上由是<lb/>
　不悦十年春罷知洪州<lb/>
是嵗収頭子錢<lb/>
<pb n="KR2b0025_WYG_019-65b"/>
　三月詔役錢每干别納五文輒圓融者以違制論先<lb/>
　是公家之費有敷于民者謂之圓融多寡之數出于<lb/>
　臨時汙吏乘之以為姦遂悉禁焉<lb/>
　<lb/>
　<lb/>
　<lb/>
　<lb/>
　九朝編年備要巻十九<lb/>
</p>
<p>
</p>
  </div>
<div>
                <head>九朝編年備要巻二十</head>
    <p>
<pb n="KR2b0025_WYG_020-1a"/>
欽定四庫全書<lb/>
　九朝編年備要巻二十　　　宋　陳均　撰<lb/>
神宗皇帝<hi>起乙夘熈寜八年止庚申元豐二年</hi>
乙夘熈寜八年春正月京東分東西路<lb/>
雨木冰<lb/>
治䑓獄改竄鄭俠<lb/>
　初議保甲養馬如周官丘乘之制而馮京不以為然<lb/>
　又秘閣校理王安國見其兄安石為政嘗面折吕惠<lb/>
<pb n="KR2b0025_WYG_020-1b"/>
　卿惠卿乘間白上曰侠書言青苗免役流民等事衆<lb/>
　所共知若禁中有人被甲登殿詬罵俠安從知此葢<lb/>
　俠前後所言皆京使安國道之乞付獄窮治詔送御<lb/>
　史䑓又詔鄧潤甫同推究惠卿議侠當大辟上曰俠<lb/>
　所言非為身也忠誠可念豈宜深罪遂罷京政事出<lb/>
　知亳州俠改竄英州安國追勒放歸田里<lb/>
二月以王安石同平章事<lb/>
　始安石薦韓絳吕惠卿代已惠卿既得勢恐安石復<lb/>
<pb n="KR2b0025_WYG_020-2a"/>
　入遂逆閉其途既出安石私書有曰毋使齊年知及<lb/>
　毋使上知者進之於上又起李逢獄事連李士寜士<lb/>
　寜有道安石居喪與同處數年意欲并中安石也又<lb/>
　起鄭俠獄事連安石弟安國罪至追勒凡可以害安<lb/>
　石者無所不用其智又數與絳忤絳乘間白上復相<lb/>
　安石上從之惠卿聞安石再相愕然安石聞命不復<lb/>
　辭自金陵七日至闕<lb/>
大閲<lb/>
<pb n="KR2b0025_WYG_020-2b"/>
　始唐李靖兵法無全書而雜見通典詔中書檢正官<lb/>
　王震解釋又令入内押班李憲闗殿前司步軍二千<lb/>
　八百人教習之上諭憲曰黄帝始置八陣法敗蚩尤<lb/>
　於涿鹿諸葛亮造八陣圖桓温見之曰此常山蛇勢<lb/>
　也此即九軍陣法至隋韓擒虎深明此法以授李靖<lb/>
　靖以時久遭亂曉其法者頗多故作六花陣以變九<lb/>
　軍之法使世人不能曉之大抵八陣即九軍九軍者<lb/>
　方陣也六花陣即七軍七軍者圓陣也葢陣以圓為<lb/>
<pb n="KR2b0025_WYG_020-3a"/>
　體方陣者内圓而外方圓陣即内外俱圓故今以<lb/>
　方圓物驗之則方以八包一圓以六包一此九軍<lb/>
　六花之大體也六軍者左右虞候各一軍為二虞<lb/>
　候軍左右廂各二軍為四廂軍與中軍共為七軍<lb/>
　八陣者加前後二軍共為九軍開國以來置殿前馬<lb/>
　步軍三帥即中軍前後軍帥之别名而馬步軍都虞<lb/>
　候是為二虞候軍天武捧日龍神衛四廂是為四廂<lb/>
　軍也中軍帥統制九軍即殿前都虞候專摠中軍一<lb/>
<pb n="KR2b0025_WYG_020-3b"/>
　軍之事務是其名實與古九軍及六花陣相符而不少<lb/>
　差朕今採古之法酌今之宜曰陣曰營本出於一法而<lb/>
　已止則曰營行則曰陣在竒正言之則營為正陣為<lb/>
　竒也乃製八陣法而大閲八軍陣於城南之荆家陂<lb/>
行户馬法<lb/>
　從河北察訪曽孝寛之請也孝寛言慶厯八年嘗詔<lb/>
　河北州軍坊郭第三等鄉村第二等毎户養被甲馬<lb/>
　一匹以備非時官買乞檢㑹施行詔從之<lb/>
<pb n="KR2b0025_WYG_020-4a"/>
　元豐三年春宣徽南院使王拱辰請行其法於諸路<lb/>
　詔以國馬未備今開封府界京東西河北陜西河東<lb/>
　物力户自買馬牧養坊郭户家業及三千緡鄉村及<lb/>
　五千緡養一匹各及一倍二匹至三匹止以四尺三<lb/>
　寸以上為斷仍令提舉司置籍於是逐路提舉司上<lb/>
　當養馬數開封府界四千六百餘匹河北東路六百<lb/>
　餘匹西路八百餘匹秦鳯路六百餘匹永興路千五<lb/>
　百餘匹河東三百餘匹京東路七百餘匹西路九百<lb/>
<pb n="KR2b0025_WYG_020-4b"/>
　餘匹京西南路五百餘匹北路七百餘匹<lb/>
　七年詔京東西路保甲免教閲毎一都保養馬五十<lb/>
　匹匹給十千限以京東十年京西十五年而數足罷<lb/>
　鄉村先以物力養馬之令尚養户馬者免保馬於是<lb/>
　京東西户馬更為保馬矣<lb/>
三月遼使復來沈括報使<lb/>
　初詔劉忱等與北人㑹議天池廟黄嵬山麓土斷有<lb/>
　明據可理諭之既而㑹於大黄平北使指蔚朔應三<lb/>
<pb n="KR2b0025_WYG_020-5a"/>
　州分水嶺土隴為界及忱與之行視無土隴乃但云<lb/>
　以分水嶺為界凡山有分水彼意至時可以罔取也<lb/>
　相持久之遼主復遣蕭禧來致圖書以忱等遷延為<lb/>
　言輔臣及西上閤門副使吕大忠集議將從其請衆<lb/>
　未對大忠進曰他日遣魏王英弼來盡索闗南地將<lb/>
　何以處之上默然乃命韓縝張誠一代忱等與遼使<lb/>
　議縝等與禧争辯或至夜分禧執分水嶺之説不變<lb/>
　又且久留不肯還遂命沈括詣北廷面議括時按獄<lb/>
<pb n="KR2b0025_WYG_020-5b"/>
　御史䑓忽有是命客皆為括危之括曰力不足以敵<lb/>
　愾是為憂死生禍福非所慮也即日請對上謂括曰<lb/>
　敵情難測設欲危使人何以處之括曰臣以死任之<lb/>
　上曰卿忠義固當如此然卿此行係一時安危卿安<lb/>
　則邉計安禮義由中國出較虛氣無補於國切弗為<lb/>
　也括尋詣樞宻院閲案牘得契丹頃嵗始議地畔書<lb/>
　指石表長城為分界今所争乃黄嵬山相逺三十餘<lb/>
　里表論之上喜說謂括曰兩府不究本末幾誤朕使<lb/>
<pb n="KR2b0025_WYG_020-6a"/>
　以圖示禧仍賜括銀千兩曰微卿毋以折邉訟　初<lb/>
　上以敵情無厭横使再至賜前宰臣韓琦富弼文彦<lb/>
　博曽公亮手詔以待遇之要備禦之方令宻具以聞<lb/>
　琦言近年朝廷舉事似不以大敵為䘏北人見形生<lb/>
　疑必謂我有復燕之意故引先發制人之説遣使以<lb/>
　争理地界為名觀我應之之實如何耳所以致彼之<lb/>
　疑者七事招髙麗一也建熈河二也西山植榆栁三<lb/>
　也創保甲四也築河北城池五也創都作院降弓刀<lb/>
<pb n="KR2b0025_WYG_020-6b"/>
　新様六也置河北三十七將七也臣嘗切計始為陛<lb/>
　下謀者必曰自祖宗以來因循茍且治國之本當富<lb/>
　彊則可以鞭笞四夷復唐之故疆然後制作以文太<lb/>
　平故新制日下更改無常夫欲攘四夷以興太平而<lb/>
　先使邦國困搖衆心離怨此則為陛下始謀者大誤<lb/>
　也謂宜遣使報聘優致禮幣具言朝廷向來興作乃<lb/>
　修備之常豈有他意如將官之類因而罷之以釋彼<lb/>
　疑陛下益養民力選賢任能使天下悦服塞下有餘<lb/>
<pb n="KR2b0025_WYG_020-7a"/>
　蓄帑中有羨財俟彼果有衰亂之形然後可以振威<lb/>
　武而復舊疆弼言近年西南用兵不息傳有人上平<lb/>
　燕之䇿北國必聞朝廷簡士馬繕城池利器械聚芻<lb/>
　糧加之招致髙麗欲為牽制又置河北三十七將所<lb/>
　以先期造釁既發争端勢未肯已也今横使再至便<lb/>
　要可否違之則速患順之則遺患臣謂不若一委邉<lb/>
　臣堅持久來圖籍盡力相詰然北國非不自知理曲<lb/>
　葢欲生事遂興干戈萬一入冦事不得已但嚴兵以<lb/>
<pb n="KR2b0025_WYG_020-7b"/>
　待之來則禦戰去則備守此自古中國防邉之要也<lb/>
　若便欲深入實慮萬有一跌其害非細彦博言中國<lb/>
　禦戎守信為上慶厯誓書明載雄州所管白溝兩朝<lb/>
　遵守已久今蕭禧欲以雄州北亭為界但以誓書為<lb/>
　證彼雖詭詞難奪正諭又事有逆順理有曲直若彼<lb/>
　意敢萌犯順朝廷已嚴於預備矣大抵中國之兵利<lb/>
　在為主以主待客理必勝矣或傳陛下決為親征之<lb/>
　謀事若如此則是以我虛聲招彼實來也張虛聲者<lb/>
<pb n="KR2b0025_WYG_020-8a"/>
　必有疎畧之虞作實來者必盡周宻之慮臣謂因今<lb/>
　横使之來可以其疑我數事諭之曰凡為武備乃中<lb/>
　國常事非欲外興征伐向來小蕃有過者湏當問罪<lb/>
　若吾二大邦通好已久詎可輕渝彼縁朝廷嵗與方<lb/>
　成國計豈無顧藉臣更恐有迎合聖意者陛下不宜<lb/>
　偏聽今又河朔薦饑若兵連未解即金湯不守先事<lb/>
　而慮乃無後艱公亮言邊圉之情畏彊侮弱要在控<lb/>
　制得術乞擇臣報聘諭以彼國生事中國包容之意<lb/>
<pb n="KR2b0025_WYG_020-8b"/>
　至於疆界按騐既明不可侵越使其主曉然不為邀<lb/>
　功之臣所惑必未敢萌犯順之意且今日之勢與雍<lb/>
　熈景徳之間不同河北兵既倍増又益以民兵及行<lb/>
　陣訓練多出廟筭不為無備或謂河北戍兵不經征<lb/>
　討則陜西河北近有戰勝之兵自可調發北人萬一<lb/>
　犯邉願先絶其嵗賜臨之以良將勁兵彼亦自亡之<lb/>
　時也但定州最為控扼若初入界口吾以重兵夾攻<lb/>
　無不克者又大河之險可敵堅城數重寇至北岸前<lb/>
<pb n="KR2b0025_WYG_020-9a"/>
　不得進後不得奔王師仍列彊弩於南岸持之此必<lb/>
　勝之勢也<lb/>
夏四月詔禘祫奉僖祖東嚮<lb/>
罷河南北監牧<lb/>
　從都承㫖曽孝寛之請也孝寛請以其地予民以其<lb/>
　租為芻秣費乃詔惟存沙苑一監𨽻羣牧司餘八監<lb/>
　并廢之以牧地租給市易務茶本錢餘寄常平籍出<lb/>
　息以給售馬之直<lb/>
<pb n="KR2b0025_WYG_020-9b"/>
　國朝馬政内有騏驥两院天駟四監大廐二場及上<lb/>
　下監外則河南北之為監者十二皆掌於羣牧司已<lb/>
　又分置河南北兩使至是議廢監羣牧制置使文彦<lb/>
　博言其非便詔元絳蔡確校其利害上之於是中書<lb/>
　宻院言河南北十二監起熈寜二年至五年出馬一<lb/>
　千六百四十匹可給騎兵者二百六十四餘僅足配<lb/>
　郵傳而兩監牧吏卒雜費及所占地租嵗為緡錢五<lb/>
　十三萬九千有竒計所出馬為錢三萬六千四百餘<lb/>
<pb n="KR2b0025_WYG_020-10a"/>
　緡而已今三監廢度九監見馬三萬若不更制則日<lb/>
　就損耗於是卒廢之以其善馬分𨽻諸監餘馬皆斥<lb/>
　賣<lb/>
　河東馬軍有見馬九千五百餘匹兵部請罷支填候<lb/>
　减及五千匹益以義勇保甲馬五千匹共萬匹為額<lb/>
　樞宻院言保甲養馬不免抑配兼恐芻牧失時不善<lb/>
　調馭緩急無以應用又當存官馬以寛民間之數與<lb/>
　中書難久之上卒從其議詔且依舊支填候教成義<lb/>
<pb n="KR2b0025_WYG_020-10b"/>
　勇保甲取㫖<lb/>
湖南水<lb/>
　潭衡道邵四郡<lb/>
行奉元厯<lb/>
　先是詔更造新厯提舉司天監沈括言淮南人衛朴<lb/>
　通厯法召朴至朴言崇天厯氣後天明天厯朔後天<lb/>
　詔朴改造朴自以已學為之視明天厯朔减二刻至<lb/>
　是厯成括上之賜名奉元<lb/>
<pb n="KR2b0025_WYG_020-11a"/>
罷耆户長壯丁<lb/>
　以其雇錢募人承帖𨽻保正毎上户十至三十輪丁<lb/>
　一充保頭主催税一税一替保内被盜五十日不獲<lb/>
　備賞錢竊盜毋過二千彊盜毋過五千貧户免輸上<lb/>
　曰既令出錢免役又却令保丁催既失信於百姓又<lb/>
　保丁只合令習兵不可令二事王安石曰保丁户長<lb/>
　皆出於百姓為之今罷差户長保丁催税無向時勾<lb/>
　追呼集科擾之苦而數年或十年以來方一次催税<lb/>
<pb n="KR2b0025_WYG_020-11b"/>
　不過三十餘家於人情無所苦上又曰既出錢免役<lb/>
　又出賞錢如何安石曰彊盜毎户出錢六十竊盜毎<lb/>
　户出錢三十貧乏又免無所苦也上曰利害加天下<lb/>
　極宜審之他日上又欲以役錢代賞且言二百五十<lb/>
　家同任責非是當令二十五家均出寜厚無傷亦所<lb/>
　以懲之安石請如上命施行然不可厚也<lb/>
世居等謀反伏誅<lb/>
　羽林大將軍世居坐與前餘姚縣主簿李逢等謀不<lb/>
<pb n="KR2b0025_WYG_020-12a"/>
　軌賜世居死逢等伏誅<lb/>
録趙普後<lb/>
五月雨土及黄毛<lb/>
六月導汴入蔡河<lb/>
　以通京西之漕<lb/>
頒王安石經義於學官<lb/>
　加安石左僕射兼門下侍郎吕惠卿王雱吕升卿遷<lb/>
　秩有差安石辭所遷官上曰卿修經義有勞也乃欲<lb/>
<pb n="KR2b0025_WYG_020-12b"/>
　以卿道徳唱導天下士大夫故有此拜不足辭也安<lb/>
　石又為字説二十四巻學者乃傳習之自是先儒之<lb/>
　傳註悉廢矣<lb/>
　雱辭賞上欲終命之惠卿以為雱引疾避寵宜聽故<lb/>
　從之由是王吕之怨益深<lb/>
定嫡孫承重法<lb/>
　詔五服勅増入嫡子死無衆子然後嫡孫承重即嫡<lb/>
　孫襲封爵者雖有衆子猶承重<lb/>
<pb n="KR2b0025_WYG_020-13a"/>
韓琦薨<lb/>
　時判相州未薨前一夕大星殞州治櫪馬皆驚上聞<lb/>
　訃輟朝發哀復命顧䘏其家甚厚御製碑文載其大<lb/>
　節篆首曰两朝顧命定䇿元勲之碑謚忠獻琦天資<lb/>
　忠厚能決大事辭氣雍容人不見其憂喜之色凡所<lb/>
　建明顧義如何不私於已輕財好施家無餘貲折節<lb/>
　下士無貴賤禮之如一奬㧞賢俊茍公論所與雖素<lb/>
　所不悦必収用之後之論賢相者必稱首焉尋詔以<lb/>
<pb n="KR2b0025_WYG_020-13b"/>
　配享英宗廟庭<lb/>
秋七月命韓縝如河東割地<lb/>
　初蕭禧至館中留不肯行必欲以分水嶺為界上遣<lb/>
　内侍李憲許之以長連城六蕃嶺為界禧猶不從王<lb/>
　安石勸上曰將欲取之必姑與之於是詔於分水嶺<lb/>
　畫界遣使以圖持示禧禧乃去至是命縝徃河東割<lb/>
　新疆與之凡東西失地七百里<lb/>
　邵伯温曰嗚呼祖宗故地誰敢以尺寸不入王㑹圖<lb/>
<pb n="KR2b0025_WYG_020-14a"/>
　哉安石輕以畀鄰國又建以與為取之論使後世姦<lb/>
　臣以伐燕為神宗遺意致天下之亂安石之罪可勝<lb/>
　數哉<lb/>
　上嘗問張方平祖宗禦戎之䇿孰長方平曰太祖不<lb/>
　勤逺畧如夏州李彛興靈武馮暉河西折御卿皆因<lb/>
　其酋豪許以世襲故邉圉無事董遵誨捍環州郭進<lb/>
　守西山李漢超保闗南皆十餘年優其禄賜寛其文<lb/>
　法而少遣兵諸將財力豐而威令行間諜精審吏士<lb/>
<pb n="KR2b0025_WYG_020-14b"/>
　用命賊入輒先知併兵禦之戰無不克故以十五萬<lb/>
　人而獲百萬之用終太祖之世邉鄙不聳天下安樂<lb/>
　及太宗平并州欲遂取燕薊自是嵗有契丹之虞曹<lb/>
　彬劉廷讓傅潜等數十戰各亡士卒十餘萬又内徙<lb/>
　李彛興馮暉之數族致繼遷之變三邉皆擾而朝始<lb/>
　旰食矣真宗之初趙徳明納欵及澶淵之克遂與契<lb/>
　丹盟至今人不識兵革祖宗之事大畧如此亦可以<lb/>
　鑒矣近嵗邉臣建開拓之議皆行險僥倖之人欲以<lb/>
<pb n="KR2b0025_WYG_020-15a"/>
　天下安危試之一擲事成則身䝉其利不成則陛下<lb/>
　任其患不可聽也<lb/>
八月庚寅朔日有食之<lb/>
　陰雲不見<lb/>
蝗<lb/>
　命捕之易以粟<lb/>
韓絳罷<lb/>
　絳居相位數與吕恵卿異議王安石復相論政愈駁<lb/>
<pb n="KR2b0025_WYG_020-15b"/>
　絳屢稱疾求罷至是罷知許州<lb/>
修京城<lb/>
　發河北京東兵及發監牧卒修之元豐元年冬畢功<lb/>
　城周五十里有竒髙四丈廣五丈九尺外距隍空十<lb/>
　五步内空十步命知制誥李清臣撰記刻石南薫門<lb/>
九月立武舉絶倫法<lb/>
冬十月吕惠卿罷<lb/>
　王吕之怨日深惠卿因安石遣堂吏齎御史中丞鄧<lb/>
<pb n="KR2b0025_WYG_020-16a"/>
　綰章示之乃上疏自辯且言安石常言用法湏嚴召<lb/>
　分雖使有智者不敢出諸口則事體歸一安石之意<lb/>
　不徒為身為國亦欲如此天下即是敵人雖能禁近<lb/>
　者言如天下何又曰安石毎與陛下言執狐疑之心<lb/>
　者來䜛賊之口持不斷之慮者開羣枉之門安石却<lb/>
　不自達此理毎日祇被吕嘉問練亨甫幾箇圍合了其<lb/>
　餘人更下言語不得昨安石初到臣請去位陛下以<lb/>
　為安石莫疑否臣猶以為不然今觀安石如此卻是<lb/>
<pb n="KR2b0025_WYG_020-16b"/>
　臣兄弟純不思至此也御史蔡承禧奏惠卿發口則<lb/>
　欺君執筆則玩法秉心則立黨結朋移步則肆奸作<lb/>
　偽避權畏義之士則以為庸為鄙盡心去邪之人則<lb/>
　以為害人害物貪利希附之者則為賢為善更相推<lb/>
　舉彼可侍從彼可監司及其事實十餘條於是詔出<lb/>
　惠卿知陳州綰等先言惠卿託知華亭縣張若濟借<lb/>
　富民錢買田事詔遣司農寺簿王古劾若濟尋又詔<lb/>
　徐禧等同古根究綰言惠卿事敗乞行誅竄且言四<lb/>
<pb n="KR2b0025_WYG_020-17a"/>
　㓙象恭之誅豈湏檢法两觀偽辯之戮無事計贓承<lb/>
　禧亦言惠卿罪惡彰著而徐禧等務為掩覆乃命浙<lb/>
　東運使蹇周輔徃秀州鞫其獄既而惠卿上疏曰周<lb/>
　輔鄧綰鄉人於法有礙乃命秦鳯提刑李竦同鞫初<lb/>
　安石既與惠卿交惡令徐禧王古等按華亭獄不得<lb/>
　惠卿罪更使周輔按之安石子雱猶恐弗得切責練<lb/>
　亨甫吕嘉問亨甫嘉問遂共議取鄧綰所條惠卿以<lb/>
　狀上聞上以示安石安石謝無有歸而問雱雱乃言<lb/>
<pb n="KR2b0025_WYG_020-17b"/>
　其情安石由是自愧數告上求去上待安石自是意<lb/>
　亦稍衰矣<lb/>
　十年春獄具若濟坐枉法贓杖脊流沙門島鄭膺坐<lb/>
　詭名射田温卿坐借舊任弓手錢衝替轉運王廷老<lb/>
　提刑晁端彦坐累降罰有差膺惠卿舅也勢横两浙<lb/>
　人呼為鄭六舅云先是周輔及竦同鞫得吕氏奸利<lb/>
　事推治甚急㑹綰敗吕氏家人饋藥名藥曰綰出湯<lb/>
　因以告周輔周輔聞之遂不肯為王氏盡力末减吕<lb/>
<pb n="KR2b0025_WYG_020-18a"/>
　氏事而上其獄<lb/>
彗出軫大赦求直言<lb/>
　詔曰比年以來災異數見山崩地震旱暵相仍今彗<lb/>
　出東方變尤大者遂詔内外臣僚直言朝政得失<lb/>
　王安石曰晉武帝五年彗實出軫十年軫又有孛而<lb/>
　其在位二十八年葢天道逺所當盡者人事而已稗<lb/>
　竈言火而騐及欲禳之國僑不可鄭亦不復火有如<lb/>
　禆竈未免妄誕况今星翁豈足道哉<lb/>
<pb n="KR2b0025_WYG_020-18b"/>
　富弼言臣近日忽聞特宣大赦出於非常又聞别降<lb/>
　手詔許中外臣僚直言朝政之闕失士庶喧呼鼓舞<lb/>
　道路臣再詳手詔乃陛下親筆非學士所作以至累<lb/>
　年災異如山摧地震旱蝗之類前後包括一一歸咎<lb/>
　於已詞㫖哀痛深切明白忠義之士讀之莫不感泣<lb/>
　故至變不旋踵而减去年久旱陛下曽降手詔許臣<lb/>
　僚上封論事人方喜悦日俟朝廷施設不知何人上<lb/>
　累聖徳遽成反汗於是天下大失所望今天變益大<lb/>
<pb n="KR2b0025_WYG_020-19a"/>
　詔命益切陛下必不復蹈前車之誤况詔云朝廷闕<lb/>
　失朕將虛已以改此足以見聖意畏天愛民其已至<lb/>
　矣然竊聞外議皆云天下弊病甚衆官家多應不知<lb/>
　臣願陛下盡取羣奏不遺疎賤萬幾之暇一一親閲<lb/>
　擇其衆説所合者斷在不惑力賜施行踐虛心以改<lb/>
　之詞應天文尤大之變使澤及普率急若置郵則人<lb/>
　心悦服而天道助順矣若但委臣僚置局恐有顧望<lb/>
　隱蔽則誤聖君畏天爱民不吝改過之意也<lb/>
<pb n="KR2b0025_WYG_020-19b"/>
　張方平言新法行已六年事之利害非一二可悉人<lb/>
　為天地心天地之變人心實為之故和氣不應災異<lb/>
　荐至顧其事必有不協於民者矣法既未協事湏必<lb/>
　改若為憚改人將不堪此臣所以為陛下痛心疾首<lb/>
　一夕而九興也又曰大事有失於前者不可不悔患<lb/>
　有在於後者不可不懼如救焚溺勢不可緩緩則無<lb/>
　及於救矣<lb/>
　吕公著言臣今所言亦非謂今日法令皆不可行也<lb/>
<pb n="KR2b0025_WYG_020-20a"/>
　陛下誠能廣開聰明延納正直公聽並觀盡天下之<lb/>
　議事之善者固當存之其未善者則宜捐之茍其非<lb/>
　便不以已行而憚改言有可取不以異議而見廢如<lb/>
　此則不勞陛下神明不驚衆人耳目而庶事條理百<lb/>
　姓安定百姓安定然後可以足兵食而禦外侮矣又<lb/>
　曰子産之為政也一年而輿人誦之曰孰殺子産吾<lb/>
　其與之三年又誦之曰子産而死誰其嗣之今陛下<lb/>
　垂拱仰成七年矣輿人之誦未聞異於七年之前也<lb/>
<pb n="KR2b0025_WYG_020-20b"/>
　豈左右之臣䝉蔽陛下使天下之事不得上聞乎舜<lb/>
　曰在知人在安民願陛下以知人安民為先除穢布<lb/>
　新以答天譴<lb/>
罷手實法<lb/>
　時奉使者至析秋毫天下病之司農又下諸路不時<lb/>
　施行以違制論知宻州蘇軾不肯行謂提舉常平官<lb/>
　曰違制之罪若自朝廷誰敢不從今出於司農自擅<lb/>
　造律也若何使者驚曰姑徐之至是御史鄧綰亦奏<lb/>
<pb n="KR2b0025_WYG_020-21a"/>
　陳其利害遂有是詔<lb/>
十一月王安石求退不許<lb/>
　先是安石以疾居家上遣中使勞問自朝至暮十七<lb/>
　反醫官脉狀皆使駚行親事齎奏既愈復給假十日<lb/>
　將安又給三日又命輔臣即其家議事時有不附新<lb/>
　法者安石欲深罪之上不可安石争之曰不然法不<lb/>
　行上曰聞民間亦頗苦新法安石曰祁寒暑雨民猶<lb/>
　咨怨此豈足䘏也上曰豈若并祁寒暑雨之怨亦無<lb/>
<pb n="KR2b0025_WYG_020-21b"/>
　耶安石不悦退而屬疾上遣使慰勉之乃出其黨為<lb/>
　安石謀曰今不取門下士上素所不喜者暴進用之<lb/>
　則權輕將有窺人間隙者矣安石從之上亦喜安石<lb/>
　之出凡所進擬皆聽由是安石之權益重<lb/>
交趾冦邉陷欽亷等州命趙髙及内侍李憲討之<lb/>
　先是知桂州沈起劉彛相繼遣官入溪洞集土丁為<lb/>
　保甲繼命於海濱集舟師寓教水戰禁止州縣與交<lb/>
　人貿易交人疑大舉分三道入冦衆號八萬圍邕州<lb/>
<pb n="KR2b0025_WYG_020-22a"/>
　十一月陷欽州至是陷亷州所破城邑即為露布揭<lb/>
　之衢路言所部叛入中國者官吏庇匿訴於桂管不<lb/>
　報故我帥兵追捕叛者又言桂管㸃閲峒丁言欲見<lb/>
　伐又言中國作青苗助役之法窮困生民我今出兵<lb/>
　欲相拯救安石怒薦髙為安南招討使總九將軍進<lb/>
　討李憲燕達為副仍自草詔諭之詔詞有云天示助<lb/>
　順既兆布新之祥人知侮亡咸懷敵愾之氣安石最<lb/>
　不信洪範災異之説於彗星乃推之於交趾云<lb/>
<pb n="KR2b0025_WYG_020-22b"/>
　正月陷邕州廣西都監張守節率兵救邕州敗於崑<lb/>
　崙闗死之州被圍四十日知州蘇緘日夜行勞士卒<lb/>
　發神臂弓仆賊殪衆不可勝計賊四面攻城城上發<lb/>
　火箭焚其梯衝前後殺數萬人賊計已盡欲引去而<lb/>
　外援不至㑹有教賊囊土傅城以登者城遂陷緘曰<lb/>
　吾義不死賊手乃還州廨命其家三十六人皆先死<lb/>
　藏尸於坎縱火自焚賊至求緘不得殺吏卒民丁五<lb/>
　萬餘人以百首為一積凡五百八十積并欽亷州死<lb/>
<pb n="KR2b0025_WYG_020-23a"/>
　者無慮十萬人并毁其城初州受圍久粮儲既竭井<lb/>
　泉皆涸人饑渴汲漚麻汙水以飲多病下痢死者相<lb/>
　枕而人無叛志尋贈緘奉國軍節度諡忠勇賜京城<lb/>
　第一區上田十頃官其親族七人以其子元為閣門<lb/>
　祇候奪服充召募舟師副將賜對便殿上撫諭甚至<lb/>
　且曰邕州若非卿父守禦如欽亷二州賊至城破乗<lb/>
　勝奔突則賔象桂州皆不得保矣昔張巡許逺以睢<lb/>
　陽蔽捍江淮較之卿父未為逺過也<lb/>
<pb n="KR2b0025_WYG_020-23b"/>
　按四朝國史忠義傳自緘而下至呉革凡三十八人<lb/>
　外亦有繫於列傳者今隨事附見於後<lb/>
丙辰熈寕九年春二月竄沈起劉彛<lb/>
　自王安石秉政首用王韶取熈河以斷西夏右臂又<lb/>
　欲取靈武以斷遼人右臂又用章惇為察訪使以取<lb/>
　湖北䕫峽之蠻於是獻言者謂交趾已為占城所敗<lb/>
　衆不滿萬亦可計日以取安石乃以起知桂州起至<lb/>
　則遣官入溪峒㸃集土丁為保伍又於融州疆置城<lb/>
<pb n="KR2b0025_WYG_020-24a"/>
　寨誅殺人以千數交人以為言上親批諭中書曰熈<lb/>
　河方用兵未息而沈起又於南方干賞妄作宜速罷<lb/>
　起治其擅招納之罪於是以彛代之彛至復生事於<lb/>
　是交人大舉入冦至是竄起郢州彛隨州尋除名編<lb/>
　管涪州<lb/>
以郭逵為安南招討趙髙副之<lb/>
雨雹<lb/>
三月親試舉人<lb/>
<pb n="KR2b0025_WYG_020-24b"/>
　賜徐鐸以下進士千一百餘人及第出身有差舊例<lb/>
　賜期集錢三千緡諸科七百緡言者謂其多假設名<lb/>
　目妄有費用乃詔賜五百千諸科二百千<lb/>
西蕃果莊冦邉韓存寶敗之<lb/>
夏四月茂州夷冦邉命内侍王中正經制之<lb/>
五月两浙分東西路<lb/>
秋七月詔録昭憲太后族<lb/>
　詔自今遇大禮官其族一人<lb/>
<pb n="KR2b0025_WYG_020-25a"/>
八月罷鬻祠廟<lb/>
　判應天府張方平言近降新制應祠廟依坊場河渡<lb/>
　募人承買収取浄利管下五十餘祠百姓盡已承買<lb/>
　閼伯主祀火火為國家盛徳所乗微子開國於宋亦<lb/>
　本朝受命建號所因又有雙廟乃唐張巡許逺今既<lb/>
　許承買小人以利為事必於其間營為招聚紛雜冗<lb/>
　䙝嵗収甚微實損大體欲乞不賣此三廟以稱國家<lb/>
　嚴恭之意上批司農寺鬻天下祠廟辱國黷神莫此<lb/>
<pb n="KR2b0025_WYG_020-25b"/>
　為甚司速令更不施行今後市易司創改條例並進<lb/>
　呈取㫖<lb/>
　明年二月中丞鄧潤甫言興利之臣議前代帝王陵<lb/>
　寢許令請射耕墾而司農可之縁此唐之諸陵悉見<lb/>
　芟刈聞昭陵已剪伐無遺乞下所屬依舊禁止詔從<lb/>
　之<lb/>
冬十月鄧綰練亨甫罷<lb/>
　綰自中丞奪職知虢州亨甫自中書户房習學罷為<lb/>
<pb n="KR2b0025_WYG_020-26a"/>
　漳州判官初王安石以病求去杜門不出綰建言宜<lb/>
　用其子且薦其壻又為安石求賜第舉彭汝礪為御<lb/>
　史既而又自陳失舉請代以他官上怒安石聞之奏<lb/>
　綰為國司直乃為宰相祈恩極傷國體臣聞彭汝礪<lb/>
　曽與練亨甫相失鄧綰聽亨甫㳺説故乞别舉官如<lb/>
　綰豈可令執法在論思之地亨甫亦不當備宰屬乞<lb/>
　以臣所奏付外處以典刑遂有是命綰始以附㑹安<lb/>
　石居言職及安石與吕惠卿相傾綰極力助安石上<lb/>
<pb n="KR2b0025_WYG_020-26b"/>
　益厭安石所為綰懼安石出而失勢屢留之於上益<lb/>
　無所顧忌亨甫險薄諂事安石子雱以進至是皆斥<lb/>
王安石罷<lb/>
　安石之再相也屢謝病求去及子雱死尤悲傷不堪<lb/>
　力請解機務上益厭安石所為遂出判江寜府<lb/>
　安石既罷去即堅請奉祠退居鍾山盡元豐不復召<lb/>
　用晚於鍾山書室多寫福建子三字葢恨為吕惠卿<lb/>
　所陷悔為惠卿所誤也<lb/>
<pb n="KR2b0025_WYG_020-27a"/>
　初司馬光以書諭安石争青苗法且言巧言令色鮮<lb/>
　矣仁彼忠信之士於公當路時雖齟齬可憎後必徐<lb/>
　得其力諂諛之士於今誠有順適之快一旦失勢必<lb/>
　有賣公以自售者意謂吕惠卿對賔客輒指目之曰<lb/>
　覆王氏者必惠卿也小人本以利合勢傾利移何所<lb/>
　不至其後六年而惠卿叛安石上書告其罪茍可以<lb/>
　覆王氏者靡不為也由是天下服光先知<lb/>
　雱之卒也在六月年三十三雱先病疽又聞吕惠卿<lb/>
<pb n="KR2b0025_WYG_020-27b"/>
　發其私忿恚増劇而死雱性刻深喜殺常稱商君以<lb/>
　為豪傑之士言不誅異議者法不行嘗勸安石誅不<lb/>
　用命大臣安石曰兒誤矣<lb/>
　元豐七年安石請以所居上元縣園屋為僧寺詔賜<lb/>
　額報寜或云安石愛雱雱性險惡安石在政府日凡<lb/>
　其所為不近人情者雱實使之既死安石哀悼久而<lb/>
　不忘嘗恍惚見雱負鐵枷如重罪狀遂有是請葢為<lb/>
　雱求救於佛也<lb/>
<pb n="KR2b0025_WYG_020-28a"/>
以呉充王珪同平章事<lb/>
十二月命内侍李憲措置秦鳯熈河邉事<lb/>
　諸將並聽節制先是鄧潤甫等言李憲名為措置邉<lb/>
　事其實諸將皆受節制唐憲宗時王承宗叛以吐突<lb/>
　承璀為招討處置使諌官白居易等言古無中人任<lb/>
　大帥恐貽笑四方今陛下所行皆將為法於萬世豈<lb/>
　可使國史書宋以中人將兵自陛下始又言自古未<lb/>
　有以兵寄閹人而不為亂者言甚激切上優容之<lb/>
<pb n="KR2b0025_WYG_020-28b"/>
交趾納欵<lb/>
　郭逵敗交趾兵於富良江去交州三十里獲偽太子<lb/>
　洪真李乾德請降得其廣源等五州之地而還以廣<lb/>
　源州為順州是役也官軍八萬死者十六逵始欲濟<lb/>
　江趨交州已而曰願以一身活十萬人命乃班師<lb/>
丁巳熈寜十年<hi>遼太康三年</hi>春正月以范純仁知慶州<lb/>
　純仁代楚建中擅發常平封樁粟麥収䘏流亡多所<lb/>
　全活㑹蓬生蔽野結實如粟公私皆取給焉復為營<lb/>
<pb n="KR2b0025_WYG_020-29a"/>
　求稼穡之具嵗以穰或言純仁廩貸過多遣使按視<lb/>
　民間皆争先輸官比使者至則已無負邠寜間有叢<lb/>
　塜使者發塜數骸劾純仁全活不實之罪詔窮治乃<lb/>
　建中所封也朝廷欲罪建中純仁奏建中循守法度<lb/>
　方申請措置而民已多死臣但因其措置茍免流亡<lb/>
　非臣才術能然也建中坐罰銅<lb/>
二月果莊㓂岷州种諤敗之<lb/>
立鹽鈔貼納法<lb/>
<pb n="KR2b0025_WYG_020-29b"/>
　初詔三司講畫鹽法利害至是三司言鹽法之弊由<lb/>
　熈河鈔溢額故價賤而芻粮貴又東西南三路通商<lb/>
　郡縣權買官鹽故商旅不行今鹽法當改官賣當罷<lb/>
　請先權舊鈔印識之舊鹽行加納之法官盡収舊鈔<lb/>
　其已出鹽約聽商人自承凖新價増之印鹽席給符<lb/>
　驗提舉司賣鹽並用新價錢承買舊鈔商人願對行<lb/>
　筭請者聽而别定官賣鹽地舊制河南曹濮以西皆<lb/>
　食解鹽自仁宗時解鹽通商官不復𣙜熈寜中市易<lb/>
<pb n="KR2b0025_WYG_020-30a"/>
　司始𣙜開封曹濮等州八年張景温提舉出賣解鹽<lb/>
　於是開封府界陽武等十一縣曹濮河中府等八州<lb/>
　皆官自賣未幾復用商人議分通商及官賣州縣鹽<lb/>
　價既増民不肯買乃課民自買官鹽隨其貧富作業<lb/>
　為多少之差有買賣私鹽者聽人告重給賞以犯人<lb/>
　家財充買官鹽食之不盡留經宿者同私鹽法於是<lb/>
　民間騷怨鹽鈔舊毎席六緡時祇二緡有餘商不入<lb/>
　粟邉儲失備乃議所以更之召陜西轉運皮公弼入<lb/>
<pb n="KR2b0025_WYG_020-30b"/>
　議公弼極言官賣鹽不便沈括為三司使不能奪公<lb/>
　弼議王安石方主景温括希安石意乃言通商則嵗<lb/>
　失官賣緡錢二十餘萬安石去位括在三司乃言官<lb/>
　賣當罷於是河陽同華等州陳留等縣通商其入不<lb/>
　及官賣者官復自賣澶濮陽武等州縣官賣如故<lb/>
　上嘗謂輔臣曰向以陜西用不足使市鈔京師葢欲<lb/>
　權鹽價飛錢於塞下而出錢五百萬緡不能救其弊<lb/>
　也朝廷措置經始所當謹重便國者姑安静以待之<lb/>
<pb n="KR2b0025_WYG_020-31a"/>
　元豐元年從轉運使蹇周輔之請更福建鹽法周輔<lb/>
　言建劔汀邵武請罷去官賣稍减鹽價募上户為舖<lb/>
　户官給券定月所賣從官場買之於是嵗課比舊額<lb/>
　頗増羨<lb/>
　四年更江西鹽法亦從蹇周輔之請也初嵗運淮鹽<lb/>
　十二綱至䖍州及章惇察訪湖南符本路提刑措置<lb/>
　搬運廣鹽添額出賣然未及行惇既叅政有郟亶者<lb/>
　迎合惇意推倣湖南之法請運廣鹽於江西詔周輔<lb/>
<pb n="KR2b0025_WYG_020-31b"/>
　徃江西相度遂奏通廣鹽於䖍州南安軍復均淮鹽<lb/>
　於洪吉筠袁等州以補舊額立法峻剥民被其害舊<lb/>
　江西鹽場許民買樸悉籍於官賣之<lb/>
夏四月河北京東盜起<lb/>
　遣使安撫<lb/>
五月初給貧民粮<lb/>
　詔諸州檢籍老疾而貧不能自存者籍之日給粟豆<lb/>
　自十一月至三月止<lb/>
<pb n="KR2b0025_WYG_020-32a"/>
盜廖㤙犯南劔秋七月命内侍王中正討之<lb/>
　初命劉定體量安撫尋以中正為都大提舉福建招<lb/>
　捉盜賊應兵官及捕盜官並聽中正指揮凡劄下劉<lb/>
　定並令中正處置<lb/>
河大決北流斷絶<lb/>
　溢衛州王供及汲縣上下埽懷州黄沁滑州韓村遂<lb/>
　大決於澶州曹村澶淵北流斷絶河道南徙東滙於<lb/>
　梁山張澤濼分為二𣲖一合南清河入於淮一合<lb/>
<pb n="KR2b0025_WYG_020-32b"/>
　北清河入於海凡灌州縣四十五而濮齊鄆徐尤甚<lb/>
　壞民田三十萬頃廬舍三十八萬家詔遣内侍張茂<lb/>
　則同判都水監劉澮相度閉塞決口尋詔泛溢民田<lb/>
　官為疏畎被災州縣放賦税老幼疾病不能自存者<lb/>
　日給口食知大名府文彦博言臣正月嘗奏德州河<lb/>
　底淤澱泄水稽緩上流必至壅遏若不預為經制必<lb/>
　溢魏博恩澶等州之境而都水畧無設施止固䕶東<lb/>
　流北岸而已今者果大決溢此非天災實人力不至<lb/>
<pb n="KR2b0025_WYG_020-33a"/>
　也<lb/>
　十一月詔河北京東西淮南等路出夫赴河役者去<lb/>
　役所七百里外願納免夫錢者聽毎夫錢止三百五<lb/>
　十<lb/>
八月廖恩降<lb/>
九月贈邵雍官<lb/>
　初朝廷授雍將作監簿雍辭之至是卒贈著作郎謚<lb/>
　康節以河南府言雍行義聞於鄉里乞贈䘏也雍字<lb/>
<pb n="KR2b0025_WYG_020-33b"/>
　堯夫衛州人刻厲為學夜不枕席者數年有王豫者<lb/>
　以師自居聞雍學易召而教之與語三日蹶然起拜<lb/>
　少自雄其才慷慨有大志既學力慕髙逺講先王之<lb/>
　事為必可致及其學益老徳益超玩心髙明觀天地<lb/>
　之運化陰陽之消長以達乎萬物之變然後頺然其<lb/>
　順涉然其歸嘗適呉楚通秦魯客晉梁後徙於洛在<lb/>
　洛幾三十年蓬蓽環堵不蔽風雨躬㸑以養其父母<lb/>
　居平務為講學於家未嘗彊以語人而就問者日衆<lb/>
<pb n="KR2b0025_WYG_020-34a"/>
　士人道洛者必過其廬與人言必依孝悌忠信樂道<lb/>
　人之善不及其惡故賢不肖無不親之毎嵗春二月<lb/>
　出四月止八月出十一月止毎出人皆倒履迎致争<lb/>
　具酒饌不復呼姓名但云吾家先生至也鄉人如其<lb/>
　所居安樂窩起屋以待其來謂之行窩既沒有挽之<lb/>
　云春風秋月嬉㳺處冷落行窩十二家洛陽風俗之<lb/>
　美如此<lb/>
　雍之學得之於李之才挺之挺之言得之於穆修伯<lb/>
<pb n="KR2b0025_WYG_020-34b"/>
　長推其源流逺有端緒至於純一不雜汪洋髙大乃<lb/>
　其所自得者有書十二巻曰皇極經世詩曰擊壌集<lb/>
　程顥嘗語人曰顥接人多矣不雜者三人張子厚<lb/>
　卲尭夫司馬君實云<lb/>
立義倉<lb/>
　自畿内始後徧行於諸路<lb/>
冬十月罷鬻祭服<lb/>
　時三作坊退賣祭服言者謂祭祀之物轉移他用則<lb/>
<pb n="KR2b0025_WYG_020-35a"/>
　非所以尊奉神靈也詔勿賣<lb/>
十一月立内侍觀察使止法<lb/>
　詔两省都知觀察押班已至觀察使者如年勞及有<lb/>
　功祗許轉使額雖有特㫖令樞臣執奏<lb/>
甲戌郊<lb/>
十二月張載卒<lb/>
　時同知太常禮院謁告西歸行次臨潼卒<lb/>
　康定用兵時載方年十八慨然以功名自許上書謁<lb/>
<pb n="KR2b0025_WYG_020-35b"/>
　范仲淹仲淹知其逺器欲成就之反責之曰儒者自<lb/>
　有名教何事於兵因勸讀中庸載讀其書雖愛之猶<lb/>
　以為未足於是又訪諸釋老之書累年盡究其説知<lb/>
　無所得反而求之六經嘉祐初見二程於京師共語<lb/>
　學道之要乃涣然自信曰吾道自足何事旁求於是<lb/>
　盡棄異學淳如也為雲巖令政事大抵以崇本善俗<lb/>
　為先毎以俸給具酒食召鄉人髙年㑹於縣庭親為<lb/>
　勸酬使人知養老事長之義因問民間疾苦及其訓<lb/>
<pb n="KR2b0025_WYG_020-36a"/>
　教子弟之意上嗣位之二年以吕公著薦召入見上<lb/>
　問治道以漸復三代為對上説曰卿宜入見二府議<lb/>
　事朕且將大用卿載他日見執政執政語曰新政之<lb/>
　更懼不能任事求助於子何如對曰朝廷將大有為<lb/>
　天下之士願與下風若與人為善則孰敢不盡力如<lb/>
　教玉人追琢則人亦固有不能執政黙然所語多不<lb/>
　合命校書崇文辭未得謝復按獄浙東獄成造朝㑹<lb/>
　弟戩以言得罪益不安乃謁告西歸横渠後復召還<lb/>
<pb n="KR2b0025_WYG_020-36b"/>
　舊職㑹有言者欲講行冠婚喪祭之禮詔下禮官禮<lb/>
　官安習故常以古今異俗為説載獨以為可行然議<lb/>
　卒不決郊廟之禮禮官與焉載見禮不致嚴亟正之<lb/>
　而衆莫之助載益不説㑹有疾謁告而歸<lb/>
　載退居横渠也終日危㘴一室左右簡編俯而讀仰<lb/>
　而思時有得則識之或中夜起坐取燭以書集所立<lb/>
　言謂之正䝉出示門人曰此書予歴年致思之所得<lb/>
　其殆與前聖合然大約發端示人而巳其觸類廣之<lb/>
<pb n="KR2b0025_WYG_020-37a"/>
　則吾將有待於學者學者有問多告以知禮成性變<lb/>
　化氣質之道學必聖人而後已聞者莫不動心有進<lb/>
　近世治喪無法惟致隆三年自期以下未始有衰麻<lb/>
　之變祭先之禮亦用流俗節序薦享不嚴載始治喪<lb/>
　服輕重如禮家祭始行四時之薦曲盡誠潔嘗慨然<lb/>
　有意三代之治曰仁政必自經界始貧富不均教養<lb/>
　無法雖欲言治皆茍而已世之病難行者未始不以<lb/>
　亟奪富民之田為辭然茲法之行悦之者衆茍處之<lb/>
<pb n="KR2b0025_WYG_020-37b"/>
　有術期以數年不刑一人而可復所病者上之未行<lb/>
　耳門人欲諡載為明誠中子質於程顥顥疑之訪於<lb/>
　司馬光光答書曰竊惟子厚平生用心欲率今世之<lb/>
　人復三代之禮者也與其以陳文範陶靖節王文中<lb/>
　孟貞耀為比曷若以孔子為比乎遂己<lb/>
戊午元豐元年春正月命官詳定郊廟禮文<lb/>
　置詳定禮文局命陳衮黄覆等詳定<lb/>
安燾使髙麗<lb/>
<pb n="KR2b0025_WYG_020-38a"/>
　髙麗比年遣使朝貢上嘉其勤誠遣燾使之<lb/>
閏月曽公亮薨臨其喪<lb/>
　謚曰宣靖上篆其碑首曰两朝顧命定䇿亞勲之碑<lb/>
　及葬前一日車駕又臨之特恩非故事也上嘗語輔<lb/>
　臣曰公亮可方漢張安世公亮喜薦士多得人然性<lb/>
　吝嗇殖貨至鉅萬持禄固位為世所譏<lb/>
　尋詔以配享英宗廟庭<lb/>
夏五月曹村決河塞<lb/>
<pb n="KR2b0025_WYG_020-38b"/>
　名其埽曰靈平河還北流元用土乙百九十餘萬木<lb/>
　一千二百萬有竒錢米各三十萬堤長一百四十里<lb/>
六月癸夘朔日有食之<lb/>
　太史言日當食驗之不食<lb/>
有大星裂於内階<lb/>
　東南有光燭地大星出瓠𤓰聲如雷<lb/>
治䑓獄停陳安民等官<lb/>
　安民及竇萃皆停官太常博士呉安持大理評事文<lb/>
<pb n="KR2b0025_WYG_020-39a"/>
　及甫前檢正刑房公事劉奉世論罰有差初上任王<lb/>
　安石而呉充在政府數乗間言政事非便安石罷充<lb/>
　遂相充陰欲有所變更王珪忌之㑹堂後官周清駁<lb/>
　相州殺賊徒三人為失入死罪大理處相州斷是萃<lb/>
　白奉世奉世曰君為法官自圖之何必相示萃曰然<lb/>
　則不可為失入奉世曰君自依常法此豈必欲君為<lb/>
　失入耶於是相州斷清再駁大理不服安民為相州<lb/>
　判官懼得罪求救於充之壻文及甫而充之子安持<lb/>
<pb n="KR2b0025_WYG_020-39b"/>
　受其囑知諌院蔡確知安民與充有親乃宻言事關<lb/>
　大臣非開封可了移其獄於御史䑓命鄧潤甫上官<lb/>
　均與確雜治之事多不實潤甫均欲辯理於上前確<lb/>
　劾潤甫均黨有罪未幾皆罷於是確專其獄凡朝士<lb/>
　繫獄者令獄卒與之同室而處同席而寢飲食旋溷<lb/>
　共在一室置大盆於前凡饋食者羮飯餅餌悉投其<lb/>
　中以杓混攪之飼之如犬豕故繫者無罪不承獄成<lb/>
　安民等既坐罰確猶言罪安持太輕上曰彼第為親<lb/>
<pb n="KR2b0025_WYG_020-40a"/>
　戚請託不得已而應之此亦常事何足深罪卿輩但<lb/>
　欲共攻吳充去之此何意也以確奏劄還之言者乃<lb/>
　已<lb/>
瀘夷冦邉命韓存寶經制之<lb/>
　瀘州納溪夷入冦<lb/>
秋九月交趾來貢<lb/>
　且請還廣源蘇茂等州上賜李乾徳詔俟邕欽亷三<lb/>
　州人口歸復舊地即以廣源等處復還之　明年來<lb/>
<pb n="KR2b0025_WYG_020-40b"/>
　歸所畧三州人丁詔廢順州以其地賜之初趙高請<lb/>
　弗與嵗戍以三千人毎十損五六上曰順州荒忽瘴<lb/>
　癘之地朝廷得之未為利豈可驅戍兵投之瘴土一<lb/>
　夫不獲朕尚憫之况十損五六乎<lb/>
　七年又詔以界外六縣三峒之地賜之<lb/>
冬十一月罷功臣號<lb/>
十二月復置大理獄<lb/>
　上以國初廢大理獄非是又開封囚猥多乃命復置<lb/>
<pb n="KR2b0025_WYG_020-41a"/>
輕復讎刑名<lb/>
　初青州民王贇父九思為楊五鬼毆廹自縊贇纔七<lb/>
　嵗常欲復讎而以㓜未能至是十九嵗以槍刺五鬼<lb/>
　斷其頭及手祭父墓乃自首法當斬上以贇殺讎祭<lb/>
　父又自歸罪命末减之配𨽻鄰州<lb/>
置景福殿庫<lb/>
　上毎憤北國崛彊慨然有恢復幽燕之志即景福殿<lb/>
　聚金帛為兵費是年始更庫名自製詩以揭之曰五<lb/>
<pb n="KR2b0025_WYG_020-41b"/>
　季失圖玁狁孔熾藝祖造邦思有懲艾爰設内府期<lb/>
　以募士曽孫保之敢㤀厥志凡三十二庫復揭以詩<lb/>
　曰毎䖍少惕心妄意遵遺業慚予不武資何日成戎<lb/>
　捷<lb/>
己未元豐二年春正月趙抃致仕<lb/>
　自知杭州告老退居於衢有溪山松竹之勝後六年<lb/>
　卒謚清獻賜其碑名愛直<lb/>
　王安石初參政事下視廟堂如無人一日争新法怒<lb/>
<pb n="KR2b0025_WYG_020-42a"/>
　目曰公輩坐不讀書耳抃折之曰君失言矣如臯䕫<lb/>
　稷契之時有何書可讀安石黙然兩知成都其始徃<lb/>
　也攜一龜一鶴以行其再徃也屏去龜鶴止一蒼頭<lb/>
　張公裕送以詩云馬諳舊路行來滑龜放長江不共<lb/>
　來抃和易長厚氣貎清逸人不見其喜愠年四十九<lb/>
　即居外寢自號知非子<lb/>
　熈寜中嘗知越州時两浙旱蝗米價湧貴餓死十五<lb/>
　六諸州皆榜通衢禁人増米價抃獨令有米者任増<lb/>
<pb n="KR2b0025_WYG_020-42b"/>
　價糴之於是米商輻輳價為之賤民無餓死者<lb/>
三月給京畿貧民葬地<lb/>
　貸以錢無主者官瘞之<lb/>
親試舉人<lb/>
　賜時彦以下千三百餘人及第出身有差詔新進士<lb/>
　依舊式賜錢五百千為宴集費外特賜千緡諸科三<lb/>
　百千<lb/>
夏四月幸金明池<lb/>
<pb n="KR2b0025_WYG_020-43a"/>
　觀水嬉燕射瓊林苑上射中的上自即位始再幸池<lb/>
　苑後不復至矣又奉太皇太后皇太后幸金明池上<lb/>
　扶太皇太后登輦預為百寶酒船馳以上夀<lb/>
導洛通汴<lb/>
　西頭供奉官張從惠言汴口嵗開塞又修堤防勞費<lb/>
　因陳引洛入汴之利都水使者范子淵亦畫十利以<lb/>
　獻上乃命内臣宋用臣徃視用臣言其便乃命董役<lb/>
　明年夏訖工章惇上記詔以元豐導洛記為名刻石<lb/>
<pb n="KR2b0025_WYG_020-43b"/>
　於洛口廟仍改導洛司為汴河堤岸司<lb/>
秋八月許二史直前奏事<lb/>
　修起居注王存乞復唐貞觀二史之職執筆隨相入<lb/>
　殿上是其言又故事左右史雖日侍立而欲奏事必<lb/>
　稟中書俟㫖存與同修注王安禮因對及之乃詔許<lb/>
　直前著為令<lb/>
九月陳世儒伏誅<lb/>
　并妻李婢髙張等十九人並處死世儒執中嬖妾張<lb/>
<pb n="KR2b0025_WYG_020-44a"/>
　所出執中死張氏為尼世儒既長迎歸與妻李氏事<lb/>
　之不謹李龍圖閣學士師中女其母夷簡孫也世儒<lb/>
　知舒州太湖縣庸騃不樂為外官與李諷諸婢謀殺<lb/>
　張欲以憂去毒之不死以釘陷其腦骨為諸婢告發<lb/>
　遂正典刑<lb/>
冬十月置籍田<lb/>
　詳定禮文所請於京城東南度田千畆為籍田置令<lb/>
　一員從之<lb/>
<pb n="KR2b0025_WYG_020-44b"/>
太皇太后曹氏崩<lb/>
　上事后誠孝后待上慈愛亦甚至毎遇朝退晚后必<lb/>
　親至屏扆候之或自持飲食以食上及后崩上哀慕<lb/>
　毁瘠殆不勝喪初后既感疾以文字一函封鐍甚固<lb/>
　付上曰吾死開之惟不可因此罪人上哭受后上仙<lb/>
　上開函視之乃仁宗欲立英宗時臣僚異議之書上<lb/>
　執書痛哭以遺制不敢追咎其人故宫中服三年之<lb/>
　喪以報慈徳后卧内緘封一匱上發視之則舊合同<lb/>
<pb n="KR2b0025_WYG_020-45a"/>
　寳也仁宗時因火失寳更鑄之後淘井得舊寳故后<lb/>
　藏之匱中而人無知者<lb/>
十一月貶黄履等官<lb/>
　初太學生虞蕃訟學官受贓不法事付開封推治詞<lb/>
　連上舍生屬逼禮部試知府許將奏無罪釋之蕃併<lb/>
　指將妻弟及鄉人為不法乃移御史䑓命中丞蔡確<lb/>
　御史何正臣舒亶治其獄由是追逮徧四方鍛錬嵗<lb/>
　餘連坐者甚衆皆確及亶正臣實為之辭連判監黄<lb/>
<pb n="KR2b0025_WYG_020-45b"/>
　履參政元絳於是絳罷知亳州履落職將知蘄州學<lb/>
　官王沇之除名余中王沔之等並黜責有差<lb/>
雨土<lb/>
十二月頒學令<lb/>
　太學置八十齋齋容三十人外舍生二千人内舍生三<lb/>
　百人上舍生百人總二千四百月一私試歳一公試補<lb/>
　内舍生間嵗一舍試補上舍生封彌謄録如貢舉法<lb/>
　而上舍試則學官不與考校公試外舍生入第一第<lb/>
<pb n="KR2b0025_WYG_020-46a"/>
　二等以所書行藝與籍者升内舍内舍試入優平二<lb/>
　等參以行藝升上舍上舍分三等俱優為上一優一<lb/>
　平為中俱平或若一優一否為下上等命以官中等<lb/>
　免禮部試下等免解學正増為五人學録増為十人<lb/>
　學録參以學生為之<lb/>
竄蘇軾<lb/>
　貶黄州團副本州安置應天府判官蘇轍監筠州酒<lb/>
　税駙馬都尉王銑與軾㳺漏禁中語亦停官秘書正<lb/>
<pb n="KR2b0025_WYG_020-46b"/>
　字王鞏責外州監當其餘坐受軾詩黜罰者張方平<lb/>
　司馬光以下二十二人初軾知湖州中丞李定言軾<lb/>
　自熈寜以來作為文章怨謗君父交通戚里舒亶亦<lb/>
　言軾上表頗譏時事且陛下發錢本以業貧民則曰<lb/>
　贏得兒童語音好一年彊半在城中陛下明法以課<lb/>
　試郡吏則曰讀書萬巻不讀律致君堯舜終無術陛<lb/>
　下興水利則曰東海若知明主意應教斥鹵變桑田<lb/>
　陛下謹鹽禁則曰豈是聞韶解忘味邇來三月食無<lb/>
<pb n="KR2b0025_WYG_020-47a"/>
　鹽其他觸物即事應口所言無一不以譏謗為主小<lb/>
　則鏤板大則刻石傳播中外自以為能乃詔定與知<lb/>
　諌院張璪推治時莫敢言者宰臣呉充見上曰魏武<lb/>
　帝何如人上曰何足道充曰陛下以堯舜為法薄魏<lb/>
　武固宜然魏武猜忌如此而能容禰衡陛下法堯舜<lb/>
　而不能容蘇軾何也上曰朕無他意祇令覈是詩爾<lb/>
　行且釋之王安禮亦乗間進曰自古大度之主不以<lb/>
　言語罪人軾文士本以才自奮謂爵位可立取顧碌<lb/>
<pb n="KR2b0025_WYG_020-47b"/>
　碌如此其中不能無觖望今若置之於法後世必謂<lb/>
　不能容才願陛下毋竟其獄上曰朕固不深譴特欲<lb/>
　開言者路爾即為貸之至是獄成而有是命<lb/>
　七年正月徙汝州軾言汝州無田産乞居常州從之<lb/>
　初軾繫御史獄上本無意罪之宰臣王珪忽言軾有<lb/>
　不臣意上曰軾固有罪然於朕不應至是珪舉軾檜<lb/>
　詩根到九泉無曲處世間惟有蟄龍知之句且曰陛<lb/>
　下飛龍而軾欲求之地下之蟄龍非不臣而何上曰<lb/>
<pb n="KR2b0025_WYG_020-48a"/>
　彼自詠檜何與朕事珪語塞上遂薄其罪然上毎憐<lb/>
　之一日上曰國史大事欲俾蘇軾成之執政有難色<lb/>
　既而有㫖起軾知江州蔡確張璪受命王震當詞頭<lb/>
　明日改知江州太平觀又明日命格不下於是出手<lb/>
　札徙軾汝州有軾黜居思咎閲嵗滋深人才實難不<lb/>
　忍終棄之語軾即上表謝前此京師盛傳軾已白日<lb/>
　仙去上聞嗟惜久之故軾於此表有曰疾痛連年人<lb/>
　皆相傳為已死饑寒併日臣亦自厭其餘生<lb/>
<pb n="KR2b0025_WYG_020-48b"/>
忠州雨豆<lb/>
庚申元豐三年春正月嚴失入法<lb/>
　詔審刑部斷議官失入者嵗具數罰之<lb/>
三月呉充罷<lb/>
　為中太一宫使踰年卒世譏充心正而力不足知不<lb/>
　可而不能勇退云<lb/>
葬慈聖光獻皇后<lb/>
　祔永昭陵時推恩曹氏進官被賞者百四十餘人初<lb/>
<pb n="KR2b0025_WYG_020-49a"/>
　欲以曹佾為中書令樞宻吕公著言正中書令自宋<lb/>
　興以來未嘗除人况不帶節度使即宰相也非所以<lb/>
　寵外戚乃加佾司徒以䕶國節度兼中書令公著因<lb/>
　言自古亡國亂家不過親小人任宦官通女謁寵外<lb/>
　戚數事而已上深以為然時内侍王中正宋用臣等<lb/>
　任事故公著假此以諷上既退同知薛向以公著為<lb/>
　敢言<lb/>
　八月佾封濟陽郡王御史范鏜言祖宗以來未有佾<lb/>
<pb n="KR2b0025_WYG_020-49b"/>
　比不王乃所以保安曹氏不從<lb/>
夏四月瀘夷冦邉<lb/>
　乞弟入冦戎州兵官王宣王慎言死之復命韓存寳<lb/>
　經制<lb/>
五月定國子生員<lb/>
　取清要官親戚為之以二百人為額<lb/>
秋七月河決澶州<lb/>
彗出太微垣<lb/>
<pb n="KR2b0025_WYG_020-50a"/>
　占者以為主京城有兵變於是修京城置樓櫓保户<lb/>
　養馬趣其間限督訓保甲除軍數以備之<lb/>
求直言<lb/>
　知制誥王安禮上疏曰和氣致祥乖氣致沴意者大<lb/>
　臣是非好惡有不遵道乗權射利者不察主上惠養<lb/>
　元元之意用力殫於溝瘠取利究於園夫殆有以召<lb/>
　天變臣願省不急之政務舒弗勝之工力至於祈禳<lb/>
　小數貶損舊章恐非應天以實者上覧疏嘉歎安禮<lb/>
<pb n="KR2b0025_WYG_020-50b"/>
　他日進對上曰王珪欲使卿條具所以朕謂大臣當<lb/>
　宣導下情以達於上不應沮格人言以壅蔽人主今<lb/>
　以一指蔽目雖太華在前不之見也近習之蔽君何<lb/>
　以異此朕今信卿卿苐言之<lb/>
九月正官名<lb/>
　國家建官多循唐制而間有損益三省長官惟除侍<lb/>
　中亦罕預政而以平章事為宰相之任六曹不釐本<lb/>
　務給舍不領本職諌垣不專諌争史官不修記注總<lb/>
<pb n="KR2b0025_WYG_020-51a"/>
　計有使封駁有司而審官審刑各有院凡臺省寺監<lb/>
　往往他官兼領故議者多以正名為請知制誥李清<lb/>
　臣亦言本朝官制踵襲前代陳迹不究其實官與職<lb/>
　不相準差遣與官職又不相準勲階爵秩又皆不相<lb/>
　準乞詔有司並加釐正以成一代之法上慨然從之<lb/>
　乃置詳定官制房於中書命翰林學士張璪樞宻副<lb/>
　承㫖張承一領之詔曰國家承平百年四海承徳惟<lb/>
　兹官政尚愧前聞今欲推治作之原參酌損益使臺<lb/>
<pb n="KR2b0025_WYG_020-51b"/>
　省寺監之官實領職事其餘空名者一切罷去而與<lb/>
　之以階因此以制禄凡厥恩數一如舊章至是頒以<lb/>
　階易官寄禄新格改侍中中書令同平章事為開府<lb/>
　儀同三司左右僕射為特進吏部尚書為金紫大夫<lb/>
　五尚書為銀青光禄大夫左右丞為光禄大夫六曹<lb/>
　侍郎為正議大夫給事中為通議大夫左右諫議為<lb/>
　大中大夫秘書監為中大夫光禄卿至少府監為中<lb/>
　散大夫太常至司農少卿為朝議大夫六曹前行中<lb/>
<pb n="KR2b0025_WYG_020-52a"/>
　行後行郎中為朝請朝散朝奉大夫凡三等前行中<lb/>
　行後行員外郎為朝請朝散朝奉郎侍御史左右起<lb/>
　居舎人司諌亦如之凡三等左右正言太常國子博<lb/>
　士為承議郎太常秘書殿中丞著作郎為奉議郎太<lb/>
　子中允贊善大夫中書洗馬為通直郎著作佐郎大<lb/>
　理寺丞為宣徳郎光禄衛尉寺將作監丞為宣義郎<lb/>
　大理評事為承事郎校書正字將作監主簿為承務<lb/>
　郎開府儀同三司至通議大夫以上無磨勘法大中<lb/>
<pb n="KR2b0025_WYG_020-52b"/>
　大夫至承務郎應磨勘待制以上六年遷兩官至大<lb/>
　中大夫止承務郎以上四年遷一官至朝議大夫止<lb/>
　候朝議大夫有闕次補其朝議大夫以七十員為額<lb/>
　選人磨勘並依吏部法遷升朝官依今新定制<lb/>
　宣徳郎後避宣徳門改宣教郎<lb/>
辛巳大饗明堂<lb/>
　惟以英宗配上帝悉罷從祀羣神<lb/>
十一月朔日有食之<lb/>
<pb n="KR2b0025_WYG_020-53a"/>
　太史局言日食六分騐之不及所食分數<lb/>
置元豐庫<lb/>
　本朝財用舊屬三司自熈寜改法王安石為相始持<lb/>
　冢宰掌邦計之説遂與三司分權凡税賦征𣙜常貢<lb/>
　之利方歸三司而摘山煮海鹽場坑冶絶户沒官禁<lb/>
　軍闕額之類皆號朝廷封樁法行既久儲積贏羨是<lb/>
　年於司農寺南創元豐庫貯之三司不與焉及官制<lb/>
　行户部歳入纔四百餘萬緡其他盡入元豐庫以待<lb/>
<pb n="KR2b0025_WYG_020-53b"/>
　非常之用云應有所用必有司月數上之宰執聚議<lb/>
　同奏降㫖下庫始可支焉葢雖天子不得而用其制<lb/>
　之嚴如此自熈寜以前諸道𣙜酤坊場率以酬衙前<lb/>
　之陪備官費者至熈寜行役法乃罷酒場聽民増直<lb/>
　以雇取其價以給衙前時有坊場錢至元豐初司農<lb/>
　請發坊場百萬緡輸中都至是遂置庫貯之<lb/>
　後五年十月詔户部右曹於京東淮浙江湖福建十<lb/>
　二路發常平錢八百萬緡輸元豐庫<lb/>
<pb n="KR2b0025_WYG_020-54a"/>
　時知三班院曽鞏上疏論經費畧曰宋興承五代之<lb/>
　弊六聖相承與民休息故生齒既庶而財用有餘<lb/>
　且以景徳皇祐治平校之嵗入皇祐治平皆一億萬<lb/>
　以上費亦一億萬以上景徳官一萬餘員治平二萬<lb/>
　四千員景徳郊費六百萬皇祐一千二百萬治平一<lb/>
　千三百萬以二者校之官之衆郊之費皆一倍於景<lb/>
　徳願詔有司講求其故使官之數郊之費皆同於景<lb/>
　徳則所省葢半矣又曰臣待罪三班按國初承舊以<lb/>
<pb n="KR2b0025_WYG_020-54b"/>
　供奉官左右殿直為三班立都知行首領之又有殿前<lb/>
　承㫖班院别立行首領之端拱以後分東西供奉又<lb/>
　置左右侍禁及承㫖借職皆領于三班三班之稱亦<lb/>
　不改初三班吏員止於三百至天禧乃總四千餘員<lb/>
　至於今乃總一萬一千餘員宗室又八百餘葢景徳<lb/>
　員數已十倍於初而以今考之殆三倍於景徳臣之<lb/>
　所知者三班也吏部東西審官與他費尚必有加於<lb/>
　此者惟誠加考察以類求之使天下嵗入億萬而所<lb/>
<pb n="KR2b0025_WYG_020-55a"/>
　省者付三司計三十年之通當有十五年之蓄<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2b0025_WYG_020-55b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻二十<lb/>
</p>
<p>
</p>
  </div>
<div>
                <head>九朝編年備要巻二十一</head>
    <p>
<pb n="KR2b0025_WYG_021-1a"/>
欽定四庫全書<lb/>
　九朝編年備要巻二十一　　宋　陳均　撰<lb/>
神宗皇帝<hi>起辛酉元豐四年止乙丑元豐八年</hi>
辛酉元豐四年春正月命林廣經制瀘夷<lb/>
　代韓存寳明年春廣敗乞弟於納江乞弟遁去廣軍<lb/>
　數萬進寨追賊越七日至白崖又五日次老大人山<lb/>
　山形皆刀劔立又一日上老大人山又二日次黒崖<lb/>
　明日過鴉飛不到山又二日乃至歸徠州大小茅屋<lb/>
<pb n="KR2b0025_WYG_021-1b"/>
　百餘間自發納江即入叢箐無日不雨雪兵夫凍堕<lb/>
　指者十二三疾病死亡不可勝數徃徃取僵尸臠割<lb/>
　食之留歸徠州四日求乞弟不獲先有詔不得賊而<lb/>
　輒班師者斬廣軍皆懼走馬承受麥文昞乃白廣曰<lb/>
　行日上付宻詔戒不得啟封候窮迫日始開今既進<lb/>
　退不可遂相與開緘視之其詔云大兵深入討賊期<lb/>
　在梟獲元惡如已搗其巢穴雖未得乞弟亦聽班師<lb/>
　軍中皆呼萬嵗曰天子居九重明見萬里外乃以師<lb/>
<pb n="KR2b0025_WYG_021-2a"/>
　還<lb/>
令進士加試律<lb/>
夏四月親閲保甲<lb/>
　保甲當教時月給錢三千日給食官與戎械戰袍又<lb/>
　具賞賜先教大保長藝成乃立團教以大保長為教<lb/>
　頭教保成為一都保分為五團即本團都副保正所<lb/>
　居空地聚教之府界法成乃推之三路至是引呈府<lb/>
　界藝成者<lb/>
<pb n="KR2b0025_WYG_021-2b"/>
　十月河北澶州保甲見於崇政殿召執政賜坐閲試<lb/>
　官其優者三十六人餘賜金帛有差時府界及三路<lb/>
　保丁凡六十九萬有竒<lb/>
　按兵志熈寜九年繫籍義勇保甲及民兵合七百一<lb/>
　十八萬有竒<lb/>
詔罷合祭親祠北郊<lb/>
　初張璪議親祠北郊上已從之既而又令禮官講求<lb/>
　於是判太常寺陳薦言議者以天地合祭始於王莽<lb/>
<pb n="KR2b0025_WYG_021-3a"/>
　故欲罷之臣按周頌昊天有成命郊祀天也漢郊祀<lb/>
　歌曰惟泰元尊媪神蕃釐泰天也媪神地也又曰㳙<lb/>
　選休成天地並况此天地同祀可以槩見恐非自王<lb/>
　莽始也議者又謂圜丘之祀盛夏不躬行宜選冢宰攝<lb/>
　祀亦恐未必合古然終不若天地合祭也乞且循舊<lb/>
　例知禮院曽肇言今冬至若罷合祭而夏至又使有<lb/>
　司攝事則於父母天地之義若有隆殺願陛下遇親<lb/>
　祠南郊之嵗以夏至日躬欵北郊以合先王之制遂<lb/>
<pb n="KR2b0025_WYG_021-3b"/>
　詔罷南郊合祭親祠北郊並依南郊儀如不親祀上<lb/>
　公攝事<lb/>
河決澶州復北流<lb/>
　決小呉埽初河雖復東流然水行地上上下視州縣<lb/>
　至是大決轉而北流既而提舉官燕達言小呉故道<lb/>
　斷新流難塞詔達還上曰陵谷更變雖神禹復出亦<lb/>
　不能彊葢水之就下者性也今以州縣為礙致遏水<lb/>
　勢不由其性此乃治水之事非治水之道也若以道<lb/>
<pb n="KR2b0025_WYG_021-4a"/>
　觀之則水未嘗為患但州縣為水之患耳又曰以天<lb/>
　下觀之黄河一帶也以河北觀之則為害極大順其<lb/>
　所向徙城邑以避之復有何患雖神禹復生不過如<lb/>
　此<lb/>
　史臣曰熈寜間專欲導東流閉北流元豐以後而議<lb/>
　者乃始欲復禹故道上愛惜民力思順水性而水官<lb/>
　難其人多崇虛語過有勞費王安石力主程昉范子<lb/>
　淵故二人尤以河事自任上雖藉其才然毎抑之<lb/>
<pb n="KR2b0025_WYG_021-4b"/>
六月命内侍李憲經制熈河<lb/>
　發殿前虎翼四指揮令憲將之以行又以王中正同<lb/>
　簽書涇原經畧總管<lb/>
追封程嬰杵臼<lb/>
　嬰成信侯杵臼忠智侯初承議郎吳處厚言二人保<lb/>
　全趙孤請訪其墓特加封爵至是訪得二墳在絳州<lb/>
　故封之<lb/>
河北蝗<lb/>
<pb n="KR2b0025_WYG_021-5a"/>
　詔捕之<lb/>
秋七月命李憲等分道伐夏國<lb/>
　初環慶經畧使俞充知上有用兵意屢請西伐又言<lb/>
　諜報云夏國母及梁相公者勸秉常不行漢禮秉常<lb/>
　不從因囚之且秉常事大國有何可罪乃被幽囚此<lb/>
　正興師問罪之時今若一舉而復漢唐两河之地其<lb/>
　費不過五年嵗賜秉常之數蔡確之排呉充也充既<lb/>
　罷相確指王珪為充黨欲併逐之珪畏確引為執政<lb/>
<pb n="KR2b0025_WYG_021-5b"/>
　珪獨相久上厭之不悟確一日乗間謂珪曰上厭公<lb/>
　矣珪曰為之奈何確曰上久欲収復靈武患無任責<lb/>
　者公能任責則相位可保也珪喜謝之適江東運判<lb/>
　何琬有違法事上語珪欲遣官治獄珪以上意告檢<lb/>
　正俞充以書告琬琬上章自明上語珪漏言珪退朝<lb/>
　甚憂召充問之充對以實珪曰珪與君俱得罪矣然<lb/>
　有一䇿當除君帥環慶亟上取靈武之章上喜可免<lb/>
　罪乃除充環慶帥充至環慶議取靈武書奏而充暴<lb/>
<pb n="KR2b0025_WYG_021-6a"/>
　卒乃詔以髙遵裕代之鄜延總管种諤亦乞興師且<lb/>
　言夏國無人秉常孺子臣徃提其臂而來耳上壯之<lb/>
　乃決意西伐方議出師知樞宻院孫固曰舉兵易解<lb/>
　禍難前後論之甚切上意益堅固曰然則孰為陛下<lb/>
　任此者上曰李憲固曰伐國大事而使宦官為之誰<lb/>
　肯為用上不悦固請去不許他日又對以未有大帥<lb/>
　為言上諭以無其人副使吕公著曰既無人不若且<lb/>
　已固曰公著言是也竟命髙遵裕出環慶劉昌祚出<lb/>
<pb n="KR2b0025_WYG_021-6b"/>
　涇原李憲出熈河种諤出鄜延王中正出河東分道<lb/>
　並進憲尋克蘭州奏至上詔憲曰官軍未出境之際<lb/>
　内外莫不以夏羗鋒鋭為憂今道逢堅屯而能一鼓<lb/>
　蕩散自非將帥有畧何以臻此憲以蘭州古金城地<lb/>
　是為河湟要害請城之仍建為帥府<lb/>
　詔棟戬㑹伐夏國棟戬集六部族兵十三萬分三路<lb/>
　與大兵㑹明年封為威武郡王賞其功也<lb/>
立吏部四選法<lb/>
<pb n="KR2b0025_WYG_021-7a"/>
　分左右曹判吏部蘇頌請以武選歸吏部也八月罷<lb/>
　中書堂選悉歸有司<lb/>
韓存寳伏誅<lb/>
　斬於瀘州坐討乞弟失律也朝廷懲安南無功時方<lb/>
　大舉伐夏故誅存寳以令諸將<lb/>
九月續㑹要成<lb/>
　初仁宗時自建隆修至慶厯四年凡百五十巻熈寜<lb/>
　初王珪請續之凡十二年乃成止熈寜十年通舊増<lb/>
<pb n="KR2b0025_WYG_021-7b"/>
　益成三百巻<lb/>
冬十二月癸未朔日有食之<lb/>
　太史言日當食騐之不食<lb/>
罷樞宻使副<lb/>
　上以樞宻輔弼非出使之官乃詔置知院同知院餘<lb/>
　悉罷<lb/>
詔李憲等班師<lb/>
　初髙遵裕以慶州蕃漢步騎八萬七千人民夫九萬<lb/>
<pb n="KR2b0025_WYG_021-8a"/>
　五千人种諤以鄜延兵五萬四千人畿内七將兵三<lb/>
　萬七千人分為七軍方陣而進自綏徳城出塞諤攻<lb/>
　圍米脂寨遂乞不受王中正節度上以其有米脂之<lb/>
　功詔從之諤入石夏銀三州遵裕復清逺軍入環韋<lb/>
　二州中正入宥州劉昌祚軍大敗夏人於黙音隘乗<lb/>
　勝至靈州城下奪門將入遵裕馳使止之遵裕繼至<lb/>
　與諸軍合攻城凡十八日不下諤之師死者十二三<lb/>
　又多潰而歸中正及他將之師亦以道逺乏粮多至<lb/>
<pb n="KR2b0025_WYG_021-8b"/>
　逃死遂班師上諭孫固曰若用卿言必不至此又兵<lb/>
　民疲弊如此惟吕公著為朕言之<lb/>
　遵裕言涇原兵出塞者五萬一千有竒歸者萬三千<lb/>
　人<lb/>
　髙遵裕郢州安置种諤王中正劉昌祚並降官而李<lb/>
　憲獨免始議五路進討㑹於靈州憲輒不赴乃欲以<lb/>
　開蘭㑹邀功弭責樞宻孫固曰兵法㑹期而後至者<lb/>
　斬諸路皆赴而憲獨不行雖得蘭㑹罪不可赦言雖<lb/>
<pb n="KR2b0025_WYG_021-9a"/>
　不用士論與之<lb/>
十二月置扺當所<lb/>
　提舉市易賈青請在京置四扺當所委官任其事其<lb/>
　後又行之畿縣及諸路焉<lb/>
壬戌元豐五年春正月以李憲為涇原路制置等使<lb/>
　兼經畧安撫知蘭州李浩副之种諤知渭州浩諤於<lb/>
　制置司并用階級法<lb/>
三月停劉誼官<lb/>
<pb n="KR2b0025_WYG_021-9b"/>
　誼為江西提舉上疏論青苗免役仍申市易之弊及<lb/>
　役法十害興賣鹽之患疏畧曰陛下立新法本以為<lb/>
　民為民有倍稱之息故與之貸錢為民有破産之患<lb/>
　故與之免役為民有聯屬之任故教保伍為民有積<lb/>
　貨之不售故設市易洵良法也行之數年法弊而民<lb/>
　病色色有之請試言其甚者夫庸錢既厚則取民不<lb/>
　得不多两折之民富溢其等者為無比户多者七八<lb/>
　百千其次五百千竊以舊法言之役之重者為鄉户<lb/>
<pb n="KR2b0025_WYG_021-10a"/>
　衙前其次鹽秤子其次酒務使為上户者十年而一<lb/>
　役費錢百萬則是年百千矣今上户富者出八百千<lb/>
　則是七倍昔日以一户計之十年之出已八百萬矣<lb/>
　如此則民家之錢安得不空天下財産安得不蹙哉<lb/>
　臣向嘗過淮南淮南之民科黄河夫夫錢十千上户<lb/>
　有及六十夫者湖南買弩椿官估二十百姓為費二<lb/>
　千户有及二十條者江西買軍須衲襖官估八百實<lb/>
　費三千其他翎毛羽箭無慮數倍甚可痛也又臣近<lb/>
<pb n="KR2b0025_WYG_021-10b"/>
　巡歴洪筠據百姓訴州縣抑勒置舖賣鹽竊詳蹇周<lb/>
　輔元正鹽法以救淡食之民令民間積鹽不售以致<lb/>
　怨嗟賣既不售月錢欠負追呼刑責將滿江西上批<lb/>
　劉誼既有所見自合公心陳露輒敢張皇上書惟舉<lb/>
　一二偏僻不齊之事意欲槩壞大法宜加黜責以儆<lb/>
　在位<lb/>
親試舉人<lb/>
　賜黄裳以下千四百餘人及第出身有差<lb/>
<pb n="KR2b0025_WYG_021-11a"/>
雨土<lb/>
夏四月壬子朔日有食之<lb/>
　陰雲不見<lb/>
官制成改平章事為左右僕射以王珪蔡確為之仍兼<lb/>
門下中書侍郎<lb/>
　改參知政事為門下中書侍郎以章惇張璪為之置<lb/>
　左右丞以蒲宗孟王安禮為之詔以五月朔行官制<lb/>
　始命百官以三省統領百職事無大小並中書取㫖<lb/>
<pb n="KR2b0025_WYG_021-11b"/>
　門下覆奏尚書施行<lb/>
　三省之制中書省掌進擬庶務宣奉命令中外無法<lb/>
　式應取㫖者凡命令之體有七曰册書立后妃封親<lb/>
　王皇子大長公主拜三師三公三省長官則用之曰<lb/>
　制書處分軍國大事頒赦宥徳音命尚書左右僕射<lb/>
　開府儀同三司節度使凡告庭除授則用之曰誥命<lb/>
　應遷改職秩合命詞則用之曰詔書賜待制大卿監<lb/>
　中大夫觀察使以上則用之曰敕書賜少卿監中散<lb/>
<pb n="KR2b0025_WYG_021-12a"/>
　大夫防禦使以下則用之曰御札布告大號令則用<lb/>
　之曰敕榜賜酺及戒勵百官曉諭軍民則用之大事<lb/>
　奏稟得㫖留所得㫖為底别以黄紙書中書令宣侍<lb/>
　郎給舍人行訖歸録送門下為畫黄小事受批降若<lb/>
　覆請及入熟狀擬進得㫖者亦别以黄紙書宣奉行<lb/>
　訖録送門下為録黄樞宻院掌軍國機務大事則稟<lb/>
　奏其付授者用宣小事則擬進其付授者用劄先具<lb/>
　所得㫖開門下省審覆面得㫖為録白批奏得畫者<lb/>
<pb n="KR2b0025_WYG_021-12b"/>
　為書㫖門下省掌受天下之成事審命令駁正違失<lb/>
　凡受中書省畫黄録黄樞宻院録白畫㫖留為底及<lb/>
　尚書六曹所上有法式事皆奏覆審駁之給事中讀<lb/>
　侍郎省侍中審進入被㫖畫聞則授之尚書省樞宻<lb/>
　院即有舛誤應舉駁者大則論列小則改正凡吏部<lb/>
　擬六品以下職事官則給事中校其仕歴功狀侍郎<lb/>
　侍中引騐審察非其人則論奏省覆刑部大理寺所<lb/>
　斷獄不當罪則以法駁正之尚書省掌施行制命曰<lb/>
<pb n="KR2b0025_WYG_021-13a"/>
　吏部曰户部曰禮部曰兵部曰刑部曰工部皆𨽻焉<lb/>
　凡天下之務六曹所不能與奪者總而決之應取裁<lb/>
　者隨所𨽻送中書省樞宻院事有成法則六曹凖式<lb/>
　具鈔令僕射丞檢察簽送門下省畫聞官制始行建<lb/>
　尚書為三省各以其省長官為宰相而左僕射兼門<lb/>
　下侍郎以秩髙不除故以尚書令之貳左右僕射為<lb/>
　宰相而左僕射兼門下侍郎以行尚書之職右僕射<lb/>
　兼中書侍郎以行中書令之職而别置侍郎以佐之<lb/>
<pb n="KR2b0025_WYG_021-13b"/>
　三省分班奏事獨中書取㫖門下尚書不與元祐初<lb/>
　始同取㫖<lb/>
　尋詔門下有差除更改事更不闗報御史䑓諌院<lb/>
　又詔秘書殿中内侍入内内侍省不𨽻䑓察其尚書<lb/>
　六曹分𨽻六察<lb/>
　八年十月以劉摯言差除更改事依舊於當日闗諌<lb/>
　官御史<lb/>
　官制成以内舍為門下中書外省元祐初改為後省<lb/>
<pb n="KR2b0025_WYG_021-14a"/>
　元祐元年定郎官為三十五員以主客兼膳部職方<lb/>
　兼庫部都官兼司門屯田兼虞部又立磨勘之法待<lb/>
　制太中以上止通議大夫餘官止中散大夫<lb/>
　四年詔以御史知雜事為侍御史言事為殿中侍御<lb/>
　史六察官為監察御史<lb/>
曽鞏為中書舍人<lb/>
　鞏嘗叙戰國䇿説苑諸子及梁陳書識者以為可比<lb/>
　劉向初與王安石善安石稱其文章近世無有如<lb/>
<pb n="KR2b0025_WYG_021-14b"/>
　水之江漢星之斗<lb/>
　上嘗問安石何如人鞏對曰安石文章行義甚似揚<lb/>
　雄以吝故不及上曰安石輕富貴何吝耶曰臣所謂<lb/>
　吝者謂其勇於有為而吝於改過<lb/>
　吕公著謂鞏為人不及議論議論不及文章<lb/>
録唐段秀實後<lb/>
五月命内侍李舜舉同徐禧如鄜延議邉事<lb/>
　先是李憲欲塞前罪乃上再舉之䇿時朝廷已知陜<lb/>
<pb n="KR2b0025_WYG_021-15a"/>
　西民困更不調夫憲乃牒都轉運司調發以和雇為<lb/>
　名人給錢二百且云受宻詔若違令斬都轉運以下<lb/>
　民間騷然相聚立栅於山澤不受調知通親諭之不<lb/>
　聽巡尉逼之則執梃欲鬬州縣無如之何士卒前出<lb/>
　塞死於凍餒者十五六存者皆憚行西京留守文彦<lb/>
　博上言師不可再舉樞宻吕公著亦上言不可秦鳯<lb/>
　運判范純粹奏師出有期而帑藏匱乏芻粮未備今<lb/>
　竭闗隴之力圖此一舉而事理如是無可濟之理闗<lb/>
<pb n="KR2b0025_WYG_021-15b"/>
　中必亂上始信之而慰勞公著知延州沈括請盡城<lb/>
　横山且云寨北烏延城正據山界東望夏州八十里<lb/>
　西望宥州四十里下瞰平夏最當要衝乞移宥州於<lb/>
　此使虜不得絶磧為冦乃詔罷涇原之役命鄜延修<lb/>
　六寨以包横山之地遣舜舉同給事中徐禧徃鄜延<lb/>
　計議舜舉退詣執政王珪迎以好語曰朝廷以遣邉<lb/>
　事屬押班及李留後無西顧之憂矣舜舉曰四郊多<lb/>
　壘此卿大夫之辱也相公當國而以邉事屬内臣可<lb/>
<pb n="KR2b0025_WYG_021-16a"/>
　乎内臣止宜供禁庭洒掃之職爾豈可當將帥之任<lb/>
　耶聞者代珪發慙<lb/>
夏人冦邉<lb/>
　鄜延王英死之<lb/>
六月召李憲赴闕罷西師再舉之議<lb/>
詔三省各舉職<lb/>
　詔自今事無大小中書取㫖門下覆奏尚書省奉行<lb/>
秋七月河決大呉埽堤<lb/>
<pb n="KR2b0025_WYG_021-16b"/>
　時河溢北京内黄埽決之以紓靈平下埽危急也<lb/>
八月河決原武<lb/>
　命塞之至仲冬畢工<lb/>
九月夏人陷永樂城<lb/>
　先是朝廷從徐禧之議命禧及李舜舉沈括發延州<lb/>
　蕃漢軍八萬役夫荷粮者倍之即永樂小川築新城<lb/>
　距故銀州二十五里城成賜名銀州寨夏人聞城永<lb/>
　樂舉兵來争禧及舜舉亦自米脂引兵趨銀州禦之<lb/>
<pb n="KR2b0025_WYG_021-17a"/>
　賊二十萬衆攻城髙永能曰羗性如獸不意而輒加<lb/>
　笞叱則氣折不能害人若遲疑不斷縱其陸梁將無<lb/>
　所不至今先來皆精兵急與戰破之則駭散後雖有<lb/>
　重兵亦不敢進此常勢也塵埃漲天必數十萬之衆<lb/>
　使俱集則衆寡不敵大事去矣禧岸然捋其鬚謂永<lb/>
　能曰爾何知王師不鼓不成列永能退拊膺謂人曰<lb/>
　吾不知死所矣鄜延副總管曲珍出戰敗績將官冦<lb/>
　偉死之永樂城依山無水戰士渴死者大半至絞馬<lb/>
<pb n="KR2b0025_WYG_021-17b"/>
　糞而飲之惟禧舜舉有水两壺一日忽有於城下呼<lb/>
　曰漢人何不降聞無水已三日矣禧以壺水揚於外<lb/>
　以示之曰無水此何物也虜笑曰止於此矣夜半城<lb/>
　遂陷禧舜舉及陜西運判李稷皆死之曲珍及王湛<lb/>
　李浦逃歸蕃漢官二百三十人兵萬二千三百皆沒<lb/>
　舜舉將死裂衣襟奏云臣死無所恨願朝廷勿輕此<lb/>
　賊禧不知所終或云禧實不死有自虜還者嘗見之<lb/>
　奏至上覧之慟哭左右莫敢仰視既而嘆曰永樂之<lb/>
<pb n="KR2b0025_WYG_021-18a"/>
　事無一人言不可者右丞蒲宗孟曰臣嘗言之上曰<lb/>
　何嘗有言在内惟吕公著耳知延州劉昌祚言永樂<lb/>
　之敗一日失馬七千匹不知平時費幾何而致是寜<lb/>
　不惜哉或言縁是役而死者六十餘萬人云<lb/>
安化蠻冦邉<lb/>
　宜州守臣王奇將費萬死之時蠻以嵗饑掠省地廣<lb/>
　西轉運馬黙上平蠻方畧以為勝負不在兵而在將<lb/>
　富良宵遁郭逵怯懦邕城陷沒蘇緘老謬歸仁鋪覆<lb/>
<pb n="KR2b0025_WYG_021-18b"/>
　軍陳宗儀先走崑崙闗喪師張守節不戰儂智髙破<lb/>
　亡因狄青之知勇歐希範誅滅乃杜杞之方畧此足<lb/>
　以騐矣今安化州蠻作過而宜融土丁萬人素號得<lb/>
　力其中必有二三千可以重賞使之上謂宰執曰黙<lb/>
　意欲用兵未可從也乃詔知沅州謝麟帯御器械和<lb/>
　斌經制溪洞發在京驍騎及江南福建兵以聽師期<lb/>
　明年諸蠻降<lb/>
冬十一月景靈宫成告遷祖宗神御<lb/>
<pb n="KR2b0025_WYG_021-19a"/>
　紹聖三年四月詔自今景靈宫朝獻分两日<lb/>
大赦<lb/>
　官繪象景靈宫臣僚子若孫一人<lb/>
癸亥元豐六年春正月朔御大慶殿用劉幾新樂<lb/>
　初上以朝儀物敝當改製詔閤門御史䑓詳定朝㑹<lb/>
　儀更造仗衛輿輅冠服至是始陳於殿夜半儀鑾司<lb/>
　撤覆輅幕屋屋壞毁新玊輅上不懌久之上自即位<lb/>
　於禮樂之事未遑制作間從言省緒正一二知禮院<lb/>
<pb n="KR2b0025_WYG_021-19b"/>
　楊傑條上舊樂之失大臣言秘書監致仕劉几知樂<lb/>
　者乃詔几赴京議樂判太常寺王丞又乞召禮部侍<lb/>
　郎范鎮參議既而几等言太常鐘磬凡三等王朴樂<lb/>
　一也李照樂二也胡瑗阮逸樂三也王朴樂太祖嘗<lb/>
　言其聲太髙雖李照胡瑗再定比王朴樂微下及鑄<lb/>
　大鐘或譏其聲弇鬱亦不用郊廟依舊用朴樂今請<lb/>
　遵祖訓下朴樂二律用仁宗所製編鐘追考成周分<lb/>
　樂之序辨正二舞容節及范鎮召對為上言定樂當<lb/>
<pb n="KR2b0025_WYG_021-20a"/>
　先正律鎮作律尺龠合升豆區鬴斛欲圖上之又乞<lb/>
　訪求一稃二米真黍以定黄鐘而几即用李照樂加<lb/>
　四清聲而奏樂成時去冬十二月也鎮曰此劉几樂<lb/>
　也臣何與焉初傑欲銷朴舊鐘意新樂成雖不善更<lb/>
　無舊鐘可校乃詔許借朴鐘為清聲不得銷毁後輔<lb/>
　臣至太常按試前一夕傑乃陳朴鐘已敝者一縣樂<lb/>
　工不平夜易之而傑不知明日輔臣至傑厲聲云朴<lb/>
　鐘甚不諧美使樂工叩之韻更佳傑大沮<lb/>
<pb n="KR2b0025_WYG_021-20b"/>
修前代陵廟<lb/>
夏人冦邉<lb/>
　將官楊定死之虜衆數十萬奄至知蘭州李浩閉城<lb/>
　拒守鈐轄王文郁請擊之浩曰城中騎兵不滿數百<lb/>
　安可戰文郁曰賊衆我寡正當折其鋒以安衆心然<lb/>
　後可守此張遼所以全合淝也乃募召死士百餘夜<lb/>
　縋而下持短刄突之賊衆驚潰時以文郁方尉遲敬徳<lb/>
　既而降詔擢文郁知州事<lb/>
<pb n="KR2b0025_WYG_021-21a"/>
　尋又入㓂麟府將郭忠紹敗之冦麟州知州訾虎敗<lb/>
　之<lb/>
夏四月雨土<lb/>
五月两朝寳訓成<lb/>
　先是王珪言天聖中真宗正史成别録三朝寳訓今<lb/>
　當修两朝寳訓乃詔林希修至是進<lb/>
旌孝子支漸<lb/>
　漸資陽人也年七十持母喪既葬廬墓側三時號泣<lb/>
<pb n="KR2b0025_WYG_021-21b"/>
　負土培墳哀毁瘠甚白蛇狸兎擾其旁白雀白鶴白<lb/>
　烏日集於壠木五色雀至萬餘回翔悲鳴若助哀者<lb/>
　其鄉勾氏子自娶妻即棄其親不養觀漸行因為感<lb/>
　動迎其親還舍同時又有簡州鄧宗古汝州沈宣皆<lb/>
　以孝行䝉褒賜束帛自熈寕以來迄靖康以孝義著<lb/>
　於傳者自朱夀昌至張晉卿妻丁氏凡十四<lb/>
閏六月富弼薨<lb/>
　遺表大畧言忠詞杜絶諂諛日聞去嵗大舉西伐無<lb/>
<pb n="KR2b0025_WYG_021-22a"/>
　有諌者又言輔弼之任議論之臣皆當極天下之選<lb/>
　彼貪寵患失柔從順媚之徒豈可利而使之又言天<lb/>
　下之大非知力可周惟誠意可通也則山海遐僻莫<lb/>
　不感動而况朝廷之上乎今上下情意否塞不通百<lb/>
　姓愁怨失其所者無由上達願推本忠厚之教以至<lb/>
　誠通達天下又言宫闈之臣不可專委兵柄統制方<lb/>
　面盡挾權怙寵陵鑠上下人心不服易以敗事又言<lb/>
　興利之臣為國斂怨又言西事大為可憂若再犯邉<lb/>
<pb n="KR2b0025_WYG_021-22b"/>
　則闗陜震蕩願陛下速下明詔許其改心效順又言<lb/>
　前舉秦晉之民肝腦塗地哭聲相聞窮而無歸恐生<lb/>
　他變願擇循良之吏賑貸存䘏若夫要道則在陛下<lb/>
　聖化之所存與所用之人君子小人之辨耳望陛下<lb/>
　詳覧臣奏特留聖意弼早有公輔之望名聞外域遼<lb/>
　使毎至必問其出處安否臨事周悉不萬全不發當<lb/>
　其敢言奮不顧身忠義之性老而彌篤家居一紀斯<lb/>
　須未嘗忘朝廷訃聞輟視朝两日發哀其後贈太尉<lb/>
<pb n="KR2b0025_WYG_021-23a"/>
　謚文忠哲宗篆其碑首曰顯忠尚徳之碑元祐初配<lb/>
　享神宗廟廷<lb/>
秋七月祔孝惠孝章淑徳章懷四后於太廟<lb/>
　孝惠皇后賀氏孝章皇后宋氏太祖之元妃及繼后<lb/>
　也淑徳皇后尹氏太宗之元妃章懷皇后潘氏真宗<lb/>
　之元妃也初議不更發册大常博士王古言徽號之<lb/>
　與升祔禮均也發册雖不為祔廟之節文而升祔之<lb/>
　重乃由發册而後顯今既行升祔則册禮不可廢乃<lb/>
<pb n="KR2b0025_WYG_021-23b"/>
　詔升祔比太廟親祠用升册焉祔太祖太宗真宗室<lb/>
以安燾同知樞宻院<lb/>
　西邉用兵日久上益厭之乃不次用燾燾力辭上曰<lb/>
　西鄙未寜今日重事正欲頼卿謀謨耳時夏人欵塞<lb/>
　燾言宜遂撫納且戒邉臣毋開兵端既又請還疆土<lb/>
　燾言此所得有非要害處固宜予以示恩然羗情無<lb/>
　厭今則未可當使知吾宥過而罷不可使知吾厭兵<lb/>
　之意<lb/>
<pb n="KR2b0025_WYG_021-24a"/>
　先是燾嘗上諸司敕式上諭燾曰設於此而逆彼之<lb/>
　至曰格設於此而使彼之效曰式禁其未然之謂令<lb/>
　治其已然之謂敕修書者要當如此有典有則貽厥<lb/>
　子孫今之格式令敕即典則也若其書備具政府總<lb/>
　之有司守之斯無事矣<lb/>
八月蒲宗孟罷<lb/>
　時為尚書左丞坐違法繕治府罷知汝州先是宰<lb/>
　執同對上有無人付之歎宗孟對曰人才半為司馬<lb/>
<pb n="KR2b0025_WYG_021-24b"/>
　光以邪説壞之上不語視宗孟久之宗孟懼無以自<lb/>
　容上復曰蒲宗孟乃不取司馬光耶若光者未論别<lb/>
　事祇辭樞宻使自朕即位惟見此一人他人則雖迫<lb/>
　之不肯去矣又泛論古今人物宗孟盛稱揚雄之賢<lb/>
　上作色曰揚雄著劇秦美新豈佳士也王安禮嘗戲<lb/>
　宗孟曰揚雄為公坐罪<lb/>
九月癸卯朔日有食之<lb/>
冬十月夏人納欵<lb/>
<pb n="KR2b0025_WYG_021-25a"/>
　仍乞還侵地撤邉戍為分藩乃賜秉常詔畧曰藩服<lb/>
　不恭削地示過咨於故實匪朕所私其地界已令鄜<lb/>
　延經畧司指揮保安軍牒宥州施行候疆界了日歳<lb/>
　賜依舊<lb/>
限度牒額<lb/>
　嵗以一萬為額毎道為錢百三十千<lb/>
孟軻封鄒國公<lb/>
　明年詔以軻配食文宣王封荀况揚雄韓愈為伯並<lb/>
<pb n="KR2b0025_WYG_021-25b"/>
　從祀<lb/>
十一月丙午郊罷合祭<lb/>
幸新尚書省<lb/>
　去年詔建尚書省至是成車駕臨幸官僕射丞家一<lb/>
　人進尚書以下官一等<lb/>
文彦博致仕<lb/>
　時判河南府彦博之在河南也與富弼等用白居易<lb/>
　故事就弼第致酒相樂尚齒不尚官洛陽多名園古<lb/>
<pb n="KR2b0025_WYG_021-26a"/>
　刹諸老鬚眉皓白衣冠甚偉都人常隨觀之已而圖<lb/>
　形妙覺僧舍謂之洛陽耆英㑹司馬光年未六十以<lb/>
　狄兼謩故事與焉<lb/>
十二月夏人冦邉<lb/>
　初經制李憲以夏人數至蘭州河外而翺翔不進意<lb/>
　必大舉乃増城守之備按古步法以計戍卒復募㳺<lb/>
　兵隨方應禦至是果大舉入㓂步騎號八十萬圍蘭<lb/>
　州意在必取督衆急攻矢如雨雹雲梯革洞百道並<lb/>
<pb n="KR2b0025_WYG_021-26b"/>
　進凡十晝夜不克粮盡引去城外得賊尸五萬<lb/>
是嵗髙麗王徽卒<lb/>
　上憫焉遣臣祭弔前此未之有也<lb/>
　徽在位三十八年治尚仁恕為東夷良主徽子順王<lb/>
　勲嗣百日卒弟宣王運嗣運仁賢好文内行修飭毎<lb/>
　賈客市書至則潔服焚香對之<lb/>
　其國東西二千里南北千五百里王居開州蜀莫郡<lb/>
　號曰開成依大山置宫室立城壁名其山曰神嵩民<lb/>
<pb n="KR2b0025_WYG_021-27a"/>
　居皆茅茨覆以瓦者纔十二以新羅為東州樂浪府<lb/>
　號東京百濟為金州金馬郡號南京平壤為鎮州<lb/>
　號西京西京最盛凡三京四府八牧郡百有十八縣<lb/>
　鎮三百九十洲島三千郡邑之小者或祇百家西北<lb/>
　接契丹恃鴨緑江以為固江廣三百步其東海水清<lb/>
　澈下視十丈可鑒凡海至髙麗即清入登州經千里<lb/>
　長沙即濁東南望明州數日水皆絶碧至洋中則黒<lb/>
　海人謂此無底之谷也官有中書省樞宻院平章參<lb/>
<pb n="KR2b0025_WYG_021-27b"/>
　知政事中樞宻使翰林學士知制誥大抵倣中朝國<lb/>
　子監有四門學士學者至六千餘人三嵗一貢舉百<lb/>
　官以米為俸兵出於民番衛王府國人崇儒尚釋仁<lb/>
　柔而惡殺其刑無慘酷惟殺人者死傷人及盜抵罪<lb/>
　皆近古也<lb/>
甲子元豐七年春二月宗暉封嗣濮王<lb/>
　嗣濮王自宗暉始<lb/>
夏四月夏人冦邉<lb/>
<pb n="KR2b0025_WYG_021-28a"/>
　延州將官吕真敗之<lb/>
六月冦徳順軍巡檢王友死之<lb/>
九月㓂定西城將秦貴敗之<lb/>
十月冦静邉寨鈐轄彭孫敗之又冦涇原又冦熈州<lb/>
十一月㓂静邉寨隊將白玉李貴死之<lb/>
秋七月伊洛溢<lb/>
河決元城<lb/>
　浸北京遣使賑䘏賜溺死者家錢<lb/>
<pb n="KR2b0025_WYG_021-28b"/>
冬十一月夏人來貢<lb/>
　表畧云歴世以來貢奉朝廷無所虧怠至於近嵗尤<lb/>
　甚歡和不意憸人誣間朝廷遂起大兵侵奪土地今<lb/>
　乞陛下將還疆土通遐域之貢輸用息干戈庶生民<lb/>
　之康泰上令録本付李憲<lb/>
十二月資治通鑑成<lb/>
　授司馬光資政殿學士仍降詔奬諭上諭輔臣曰前<lb/>
　代未有此書過荀悦漢紀逺矣初官制之將行也上<lb/>
<pb n="KR2b0025_WYG_021-29a"/>
　於禁中自為圖帖定未出先詔輔臣曰官制將行欲<lb/>
　取新舊人两用之又曰御史大夫非司馬光不可蔡<lb/>
　確進曰國事方定願少遲之王珪亦助確乃已及除<lb/>
　光第四任提舉崇福宫詔滿三十箇月即不候替人<lb/>
　發來赴闕葢將復用光也是嵗秋熱上感疾始有建<lb/>
　儲意又謂輔臣曰來春建儲以司馬光吕公著為師<lb/>
　保蔡確知光必大用乃謂邢恕曰上以君實為資政<lb/>
　殿學士異禮也君實好辭官晚進不敢通書和叔門<lb/>
<pb n="KR2b0025_WYG_021-29b"/>
　下士宜以書言不可辭之故恕但與光子康書致確<lb/>
　語康以白光光笑而不答亦再辭而後受之<lb/>
更茶鹽法<lb/>
　五年𣙜淮西鹽是嵗七月河北路始併大名府澶恩<lb/>
　等十州鹽皆官𣙜<lb/>
　九月通廣鹽於郴全道三州亦從蹇周輔之請也額<lb/>
　利増加一方騷然<lb/>
　十月𣙜建劔州茶二州茶自熈寜三年後許通商至<lb/>
<pb n="KR2b0025_WYG_021-30a"/>
　是復𣙜<lb/>
　明年二月惟在京府界及陜西路許通茶商餘路並<lb/>
　行𣙜法從福建路轉運使王子竒之請也<lb/>
乙丑元豐八年三月<hi>哲宗皇帝即位遼大安元年</hi>春正月上不豫<lb/>
大赦<lb/>
三月朔立皇子傭為皇太子<lb/>
　賜名煦<lb/>
大赦<lb/>
<pb n="KR2b0025_WYG_021-30b"/>
　上既不豫宰執入問疾至朝堂議建儲蔡確章惇欲<lb/>
　鉤致王珪語知開封蔡京陰戒人執刀將斬珪珪曰<lb/>
　上自有子何謀之有入對珪言去冬奉聖㫖皇子延<lb/>
　安郡王來春出閣願早建東宫頃已奏上首肯珪言<lb/>
　書皇太子名進上頷之珪等籌又奏請皇太后權同<lb/>
　聽政上首肯太后辭避珪等請至再三太后泣許又<lb/>
　曰去嵗皇子侍宴君臣皆嘗見之乞再瞻覩太后垂<lb/>
　簾於福寜殿上皇子立簷外太后泣謂珪曰皇子精<lb/>
<pb n="KR2b0025_WYG_021-31a"/>
　敏好學不好弄已讀論語七巻自皇帝服藥手寫佛<lb/>
　經祈福因出示珪等所書字極端正珪等拜賀是日<lb/>
　立為皇太子<lb/>
　初岐王顥嘉王頵日詣寢殿問起居至是太后諭王<lb/>
　非宣詔不得入<lb/>
　初蔡確遣邢恕要太后姪髙公繪等辭珪明日又遣<lb/>
　人招㑹東府確曰宜徃見邢舍人恕且恕家有桃著<lb/>
　白花可愈人王疾其説出遺藏經幸留一觀及入中<lb/>
<pb n="KR2b0025_WYG_021-31b"/>
　庭紅桃花也驚曰白花安在恕執公繪手曰右相令<lb/>
　布腹心上疾未捐延安冲㓜宜早定議岐嘉皆賢王<lb/>
　也公繪答曰公欲禍吾家竟去已而恕方謂后與珪<lb/>
　為表裏欲舍延安而立其子顥頵已及惇確持之得無<lb/>
　變且稍播其説於士大夫間矣<lb/>
上崩於福寜殿<lb/>
　夀三十八在位十九年謚曰英文烈武聖孝廟號神<lb/>
　宗<lb/>
<pb n="KR2b0025_WYG_021-32a"/>
　上在東宫素聞王安石有重名熈寜初擢輔政虛己<lb/>
　以聽之安石更定法令中外争言不便上亦疑之安<lb/>
　石堅持之不肯變其後天下終以為不便上亦不專<lb/>
　信安石不自得求引去後八年不復召勵精求治如<lb/>
　恐不及總攬萬務小大必親或日昃不暇食至南宫<lb/>
　遣人迎之侍臣有以為言者上曰朕享天下之奉非<lb/>
　喜勞惡逸誠欲以此勤報之也憤北土倔彊慨然有<lb/>
　恢復幽燕之志聚金帛内府欲先取靈夏㓕西羗乃<lb/>
<pb n="KR2b0025_WYG_021-32b"/>
　圖北伐及安南失律喟然歎曰使赤子無罪死朝廷<lb/>
　當執其咎永樂之敗益知用兵之難於是息意征伐<lb/>
　矣孝友仁儉根於至誠慈聖光獻之喪既除而慕不<lb/>
　已待嘉岐二王如布衣歡終上之世乃出外邸平生<lb/>
　不御畋逰不治宫室雖青城小苑跬步弗幸謙冲退<lb/>
　託去華務實終身不受尊號誠帝王之盛徳也史臣<lb/>
　云視其建禮樂正官名崇經術肅武備省州縣抑僥<lb/>
　倖以䇿問取士以常平養民以原廟奉祖宗以官使<lb/>
<pb n="KR2b0025_WYG_021-33a"/>
　勸宗室經制一定至於今頼之豈不信然<lb/>
皇太子即皇帝位<lb/>
大赦<lb/>
尊皇太后為太皇太后<lb/>
　宫曰崇重<lb/>
皇后為皇太后<lb/>
　宫曰隆祐後改慈徳<lb/>
徳妃朱氏為皇太妃<lb/>
<pb n="KR2b0025_WYG_021-33b"/>
　上生母也宫曰瑞聖<lb/>
太皇太后同聽政<lb/>
　尋以太皇太后生辰為坤成節<lb/>
　罷𣙜場務佃賃田宅空地出限罰錢罷在京免行錢<lb/>
　罷提舉保甲錢粮官提舉保甲官諸縣巡敕保甲官<lb/>
　毎嵗農隙祇赴縣教閲一月尋又詔自十月至正月<lb/>
　分四番教第五等两丁之家放免<lb/>
　罷鄜延團將<lb/>
<pb n="KR2b0025_WYG_021-34a"/>
　罷増置鑄錢十四監<lb/>
　罷方田<lb/>
　復府界三路巡檢弓兵<lb/>
　罷水磨茶<lb/>
　初召司馬光吕公著於外未至遣中使迎勞太皇手<lb/>
　書問以今日設施所當先光未及條上已有㫖散遣<lb/>
　修京城役夫罷减皇城内覘者止御前工技出近侍<lb/>
　之無狀者三十餘人敕中外無敢苛刻暴斂廢導洛<lb/>
<pb n="KR2b0025_WYG_021-34b"/>
　司物貨易及民所養户馬寛保限馬限皆從中出大<lb/>
　臣不與<lb/>
嚴内降覆奏法<lb/>
　詔傳宣内降并由中書樞宻院覆奏<lb/>
　元祐初諌官王巖叟奏云今日所急在人才湏節節<lb/>
　有人以為備則朝廷多正論然正直者小人所憚朝<lb/>
　廷常有可忌憚之人則朝廷安又奏聖人不以無過<lb/>
　為美而以改過為美不以無諌為美而以從諌為美<lb/>
<pb n="KR2b0025_WYG_021-35a"/>
　又奏臣節以不回為忠主意以易回為聖又奏两宫<lb/>
　垂簾杜絶内降更乞陛下照管太皇以其言語試問<lb/>
　官家上曰無之巖叟曰如此幸甚葢斜封墨敕不宜<lb/>
　於今日有之自古此事盡出於外交結宦官女謁遂<lb/>
　賣官鬻獄無所不至不可不防微不可不奏知太皇<lb/>
　曰卿言極是決然不至有此不須憂也<lb/>
出内侍宋用臣等十三人<lb/>
　以改轉法出之於外<lb/>
<pb n="KR2b0025_WYG_021-35b"/>
遣使察舉監司<lb/>
　詔舉行舊法分遣郎官御史察舉諸道監司<lb/>
召吕公著侍讀<lb/>
　公著時知揚州遵先帝意召用之入見奏陳十事一<lb/>
　曰畏天二曰愛民三曰修身四曰講學五曰任賢六<lb/>
　曰納諌七曰薄斂八曰省刑九曰去奢十曰無逸<lb/>
五月京師地震<lb/>
王珪薨<lb/>
<pb n="KR2b0025_WYG_021-36a"/>
　珪輔政至宰相凡十六年無所建明守成而已時號<lb/>
　為三㫖宰相以其上殿進呈云取聖㫖上可否訖云<lb/>
　領聖㫖既退諭稟事者云已得聖㫖<lb/>
賜舉人第<lb/>
　以亮陰不親䇿其應直赴廷試舊已奏名者皆同塲<lb/>
　别號試䇿一道賜劉達等千四百餘人及第出身有<lb/>
　差<lb/>
以蔡確韓縝為左右僕射章惇知樞宻院司馬光門下<lb/>
<pb n="KR2b0025_WYG_021-36b"/>
侍郎<lb/>
　光居洛十五年天下以為真宰相田夫野老皆號為<lb/>
　司馬相公婦人孺子亦知其為君實也神宗崩赴闕<lb/>
　入臨衛士望見皆以手加額曰此司馬相公也争擁<lb/>
　馬首呼曰公無歸洛留相天子活百姓所在數千人<lb/>
　聚觀之光懼歸洛太皇聞之詰問主者遣内侍梁惟<lb/>
　簡勞光問為政所當先者光言宜開言路尋上疏畧<lb/>
　曰人君之徳三曰仁曰明曰武致治之道三曰任官<lb/>
<pb n="KR2b0025_WYG_021-37a"/>
　曰信賞曰必罰且言臣昔以此事仁宗又以此事英<lb/>
　宗又以此事神宗又以此事陛下既而復上疏曰臣<lb/>
　竊見先帝聰明睿知勵精求理思用賢輔以致太平<lb/>
　不幸所委之人於人情物理多不通曉足已自是不<lb/>
　知擇祖宗之令典合天下之嘉謨以啟迪清𠂻佐佑<lb/>
　鴻業而多以己意輕改舊章謂之新法其人意之所<lb/>
　欲為人主不能奪天下莫能移與之同者援引登青<lb/>
　雲與之異者擯斥沈溝壑專欲遂其狠心不顧國家<lb/>
<pb n="KR2b0025_WYG_021-37b"/>
　大體人之常情誰不愛富貴而畏刑禍於是搢紳士<lb/>
　大夫望風承流競獻䇿畫作青苗免役市易賖貸等<lb/>
　法又有邉鄙之臣行險僥倖大言面欺輕動干戈深<lb/>
　入敵境坐守孤城粮運罄竭狼狽奔潰使兵夫數十<lb/>
　萬暴骸於曠野資仗巨億棄捐於異域又有生事之<lb/>
　臣欲乘時干進建議置保甲户馬以資武備變茶鹽<lb/>
　鐡冶等法増家業侵街商税錢以供軍需遂使九土<lb/>
　之民失業困窮如在水火此皆羣臣躁於進取惑誤<lb/>
<pb n="KR2b0025_WYG_021-38a"/>
　先帝使利歸於身怨歸於上非先帝之本志也比聞<lb/>
　有㫖罷修城役夫撤巡邏之卒止御前造作斥退近<lb/>
　習之無狀者戒飭有司奉法失當過為煩擾者罷物<lb/>
　貨等場及民所養户馬又寛保馬年限四方之人無<lb/>
　不鼓舞聖徳夫為政在民心茍民之所欲者與之所<lb/>
　惡者去之如決水於髙原之上以注川谷無不行者<lb/>
　苟或不然如逆阪走丸雖竭力以進之其復走而下<lb/>
　可必也今新法之弊天下之人無貴賤賢愚知之是<lb/>
<pb n="KR2b0025_WYG_021-38b"/>
　以陛下㣲有所改而逺近皆相賀也保甲免役錢將<lb/>
　官三事皆當今之急務釐革所宜先者伏願早賜施<lb/>
　行昔文帝除肉刑斬右趾者棄市笞五百者多死景<lb/>
　帝元年即改之笞者始得全武帝作鹽鐡𣙜酤均輸<lb/>
　等法天下困敝盜賊羣起昭帝用賢良文學之論而<lb/>
　罷後世稱明唐代宗縱宦官公求賂遺置客省拘滯<lb/>
　四方之人徳宗立未三年悉禁止罷遣時人望致太<lb/>
　平徳宗晚年有宫市五坊小兒暴横為民害鹽鐡日<lb/>
<pb n="KR2b0025_WYG_021-39a"/>
　進羨餘順宗即位皆罷中外大悦皆改父之政事而<lb/>
　當者人誰非之切不可泥三年不改父道之説也其<lb/>
　乞罷保甲畧曰兵出民間雖亦古法然古者八百家<lb/>
　纔出甲士三人步卒七十二人閒民甚多三時務農<lb/>
　一時講武不妨稼穯自兩司馬以上皆選賢士大夫為<lb/>
　之無侵漁之患故卒乘輯睦動則有功今籍鄉村之<lb/>
　民二丁取一以為保甲皆授以弓弩教之戰陣是農<lb/>
　民半為兵也近年又令河北河東陜西置都教塲無<lb/>
<pb n="KR2b0025_WYG_021-39b"/>
　問四時毎五日一教特置使者比監司專切提舉州<lb/>
　縣不得闗預毎一丁教閲一丁供送雖云五日保正<lb/>
　以泥棚除草為名日聚教塲得賂則縱之不則留之<lb/>
　是三時耕耘収種稼穯之業盡廢也又朝廷時遣使<lb/>
　者徧行按視所至犒設賞賚縻費金帛以鉅萬計此<lb/>
　皆鞭撻平民銖两丈尺而斂之一旦用之如糞土而<lb/>
　鄉村之民但苦勞役不感恩澤臣不知設保甲於農<lb/>
　民之勞既如彼國家之費又如此終將何所用哉又<lb/>
<pb n="KR2b0025_WYG_021-40a"/>
　悉罷三路巡檢下兵士及諸縣弓手皆易以保甲令<lb/>
　主簿兼縣尉但主草市以裏其鄉村盜賊悉委巡檢<lb/>
　而巡檢兼掌巡按保甲教閲朝夕奔走猶恐不辦何<lb/>
　暇追捕盜賊哉又保甲中徃徃有自為盜者亦有乘<lb/>
　保馬行刼者然則設保甲保馬本以除盜乃更資盜<lb/>
　也臣愚以為宜悉罷保甲使歸農召提舉官還朝量<lb/>
　逐縣户口毎五十户置弓手一人其餘巡檢兵士縣<lb/>
　尉弓手耆長壯丁逐捕盜賊並乞依祖宗舊法又乞<lb/>
<pb n="KR2b0025_WYG_021-40b"/>
　罷免役畧曰百姓出力以供在上之役葢自古及今<lb/>
　未之或改熈寜中執政者謂百姓惟苦差役破産不<lb/>
　憚増税乃請據髙下各令出錢雇人充役因差役破<lb/>
　産者惟鄉户衙前有之自餘散從承符弓手手力耆<lb/>
　長户長壯丁未聞破産者也其鄉户衙前所以破産<lb/>
　者葢由田野愚戅之人不能幹事主彼官物或因水<lb/>
　火損敗或為上下侵漁欠折備償不足有破産者至<lb/>
　於長户衙前久在公庭勾當精熟毎經重難差遣積<lb/>
<pb n="KR2b0025_WYG_021-41a"/>
　累分數别得優輕塲務奬借徃徃致富何破産之有<lb/>
　又向者役人皆上等户為之其下等單丁女户及品<lb/>
　官僧道本來無役今更使之一槩輸錢則是賦斂愈<lb/>
　重非所以寛之也故自行免役法以來富室差得自<lb/>
　寛而貧者困窮日甚殆非所以抑兼并哀惸獨均賦<lb/>
　役也而又監司守令之不仁者所雇役人之外多取<lb/>
　羨餘或一縣數萬貫以兾恩賞規進取又國家舊制<lb/>
　所以必差青苗户充役人者為其莊田家屬有罪難<lb/>
<pb n="KR2b0025_WYG_021-41b"/>
　以逃亡故頗自重惜今雇浮浪之人充役常日恣為<lb/>
　不法一旦事發單身竄匿則何處不可投名也又農<lb/>
　家所有不過榖帛與力自古賦役無出錢者行新法<lb/>
　以來青苗免役及賦斂多責見錢錢非私家所鑄要<lb/>
　湏貿易外求豐嵗榖賤己自傷農况迫於期限不得<lb/>
　半價盡糶所収未能充數家之糗粮未暇更留若值<lb/>
　㓙年則又無榖可糶人人賣田無所可售遂至殺牛<lb/>
　賣肉伐桑鬻薪來年生計不敢復議此農民所以重<lb/>
<pb n="KR2b0025_WYG_021-42a"/>
　困也臣愚以為宜悉罷免役錢其州縣諸色人並依<lb/>
　舊制悉委本縣令佐揭主簿定差替見雇役人其衙前<lb/>
　先召募人投充長名召募不足然後差鄉村人户毎<lb/>
　經歴重難差遣依舊以優輕塲務充酬賞所有見在<lb/>
　免役錢撥充州縣常平本錢以户口為率存三年之<lb/>
　蓄有餘則歸轉運司其乞罷將官畧曰州縣者百姓<lb/>
　之根本根本危則枝葉何以得安故自古以來凡置<lb/>
　州郡必嚴其武備設長吏必盛其侍衛非以重其權<lb/>
<pb n="KR2b0025_WYG_021-42b"/>
　驕其人也乃所以安百姓衛朝廷也國朝以來置總<lb/>
　管鈐轄都監為將帥之官凡州縣有兵馬者其長吏未<lb/>
　嘗不兼同管轄葢知州即一州之將知縣即一縣之<lb/>
　將故也先帝欲征伐四夷患諸州兵官不精勤訓練<lb/>
　士卒懈弛於是有建議者别置將官使之專切訓練<lb/>
　其逐州總管以下皆不得闗預及有差使量留羸弱<lb/>
　下軍及剩員以充本州官白直及諸般差使其餘禁<lb/>
　軍皆制在將官專事教閲臣愚以為職事修舉在於<lb/>
<pb n="KR2b0025_WYG_021-43a"/>
　擇人不在於設官苟不得人雖將官亦何所為况今<lb/>
　之將官即向之總管等官也豈為總管時則不能舉<lb/>
　職為將官乃能舉職乎此徒變易其名無益事實非<lb/>
　徒無益兼亦有害凡設官分職當上下相維如身之<lb/>
　使臂臂之使指紀綱乃立今為州縣之吏及總管等<lb/>
　官而於所部士卒有不相統攝不得差使殆如路人<lb/>
　者至於倉庫守宿街市巡邏亦皆乏人雖於條許差<lb/>
　將下兵士而州縣不得直差須牒將官將官徃徃占<lb/>
<pb n="KR2b0025_WYG_021-43b"/>
　䕶不肯差撥萬一有非常之變州縣長吏何以號令<lb/>
　其衆制禦奸宄臣畧舉目覩一事以證其餘先帝敕<lb/>
　西京留司親詣嵩山起建道塲其將下禁軍充白直<lb/>
　者於條皆不得出城經宿所留者剩員七八人而已<lb/>
　西京天子别都也其守禦不固如此留守前宰相重<lb/>
　官也其侍衛單寡如此况僻小州縣其守禦之備侍<lb/>
　衛之衆可知矣今獨縁邉州軍城隍完固士卒衆多可<lb/>
　以守禦自餘州縣既無深溝髙城又乏士卒羣盜猝<lb/>
<pb n="KR2b0025_WYG_021-44a"/>
　至何以責其竭節守義臣愚以為河北陜西河東京<lb/>
　西等路腹内州縣宜以漸修築所治之城州城稍髙<lb/>
　縣城次之不必廣大所以然者髙則難踰小則易守<lb/>
　故也屯駐兵士大藩常留千餘人小州亦留數百人<lb/>
　悉罷將官其逐州縣禁軍并委長吏與總管等同共<lb/>
　提舉教閲仍令逐州各選有勇力武藝之人充弓手<lb/>
　以衛守城邑討捕盜賊其州縣吏所給白直迎送之<lb/>
　人皆如嘉祐編敕以前各數如此則力可以守然後<lb/>
<pb n="KR2b0025_WYG_021-44b"/>
　遇冦盜之至責其棄城等罪誅之彼亦甘心矣起光<lb/>
　知陳州過闕留之而有是命光上疏辭免畧曰先帝<lb/>
　以睿知之性切於求治而王安石不達政體專用私<lb/>
　見變亂舊章誤先帝任使陛下深知其弊即政之初<lb/>
　變其一二歡呼之聲已洋溢乎四表則人情所苦所<lb/>
　願灼然可知陛下何憚而不悉更張哉譬如人有誤<lb/>
　飲毒藥致成大病苟知其毒斯勿飲而已矣豈可云<lb/>
　姑少减之積以嵗月然後盡捨之哉臣向言免役保<lb/>
<pb n="KR2b0025_WYG_021-45a"/>
　甲將官此皆所害者大所及者衆宜先變更何為不<lb/>
　可太皇遣中使諭令供職曰嗣君年徳未髙吾當同<lb/>
　處萬務所頼方正之士贊佐邦家切欲與君商量政<lb/>
　事卿又何辭可降詔開言路須卿供職施行光乃受<lb/>
　命<lb/>
求直言<lb/>
　先是五月詔畧曰為治之要納諌為先有能以正論<lb/>
　啟沃者豈特受之而已且不愛髙爵重禄以奬其忠<lb/>
<pb n="KR2b0025_WYG_021-45b"/>
　若乃陰有所懷犯非其分或扇揺機事迎合己行上<lb/>
　則觀望朝廷儌倖希進下則衒惑流俗干取虛譽審<lb/>
　出於此而不懲艾必能亂俗害治然則黜罰之行是<lb/>
　亦不得已也司馬光上疏略曰臣伏讀詔書固盡善<lb/>
　矣中間逆以六事防之臣以為人臣惟不上言上言<lb/>
　則可以六事罪之矣其所言或於羣臣有所褒貶則<lb/>
　可以謂之陰有所懐本職之外微有所涉則可以謂<lb/>
　之犯非其分陳國家安危大計則可以謂之扇搖機<lb/>
<pb n="KR2b0025_WYG_021-46a"/>
　事或與朝㫖暗合則可以謂之迎合己行言新法之<lb/>
　不便當改則可以謂之觀望朝廷言民間愁苦可憫<lb/>
　則可以謂之衒惑流俗然則天下之事無復可言者<lb/>
　矣是始於求諌而終於拒諌也望於詔書中删去中<lb/>
　間一節使天下曉然知陛下務在求諌不憂黜罰則<lb/>
　中外之情逺近之事如指諸掌矣凡三奏乞改前詔<lb/>
　乃更下詔許中外實封言事<lb/>
　知慶州范純仁言向來朝廷陰立法度付之有司固<lb/>
<pb n="KR2b0025_WYG_021-46b"/>
　欲便民益國也如慈父寄食哺兒意豈有不善哉而<lb/>
　哺者無愛兒之心不量饑飽多少之節惟曰哺之而<lb/>
　已不恤其他則兒不病而死者幾希矣今吏之行法<lb/>
　者不恤民之利害惡欲曰惟知行法而已不恤其他<lb/>
　則宜其百姓疲敝無告矣然則羣縣之弊守令知之<lb/>
　一路之弊職司知之軍政之弊三帥與將領者知之<lb/>
　茶鹽利局民兵刑法差役之弊提其局及受其寄者<lb/>
　知之邊防之弊守邊者知之伏望各使條陳無<lb/>
<pb n="KR2b0025_WYG_021-47a"/>
　或隂蔽某事利人益國可以興行某事勞擾煩<lb/>
　費可以簡省某事蠧害公私可以釐革天下幸<lb/>
　甚<lb/>
　吕公著既上十事太皇遣中使奬諭且曰當此拯民<lb/>
　疾苦更張何者為先具悉以聞公著上奏略曰自王<lb/>
　安石秉政青苗免役之法行而取民之財盡保甲保<lb/>
　馬之法行而用民之力竭市易茶鹽之法行而奪民<lb/>
　之利悉若此之類甚衆今陛下既已深知其弊更張<lb/>
<pb n="KR2b0025_WYG_021-47b"/>
　之際當湏有術不在倉卒且如青苗之法但罷逐年<lb/>
　比較則官司既不邀功百姓自免抑勒之患免役之<lb/>
　法當少取寛剩之數度其雇差所宜無令下户虛有<lb/>
　輸納上户取其財中户取其力則公私自然均濟保<lb/>
　甲之法祗令秋冬月農隙教習仍祇委本路監司提<lb/>
　按既不至妨農則衆庶稍得安業無轉為盜賊之患<lb/>
　如此三事並湏别定良法以為長久之利至於保馬<lb/>
　之法先朝已知有司奉行之謬市易之法先帝尤覺<lb/>
<pb n="KR2b0025_WYG_021-48a"/>
　其有害而無利福建江南等路配賣茶鹽過多彼方<lb/>
　之民殆不聊生俱非朝廷本意恐當一切罷去而南<lb/>
　方鹽法三路保甲尤宜先革者也又曰必欲實利及<lb/>
　民莫若任人為急同日又上奏曰臣乞陛下廣開言<lb/>
　路登用正人恐陛下深居九重未能盡知人才於是<lb/>
　薦孫覺方正有學識范純仁勁挺有風力皆可充諌<lb/>
　議大夫等官李常清直有守可備御史中丞劉摯性<lb/>
　資端厚可充侍御史蘇轍王巖叟並有才氣可充諌<lb/>
<pb n="KR2b0025_WYG_021-48b"/>
　官言事御史太后封公著劄子付司馬光詳所陳當<lb/>
　與未當光奏公著所陳無有不當惟有保甲一事欲<lb/>
　就農隙教習臣謂既知其為害於民無益於國便當<lb/>
　廢罷更安用教習於是光又薦劉摯公忠剛正終始<lb/>
　不變趙彦若博學有父風内行修飭傅堯俞清立安<lb/>
　恬淹滯嵗久范純仁臨事明敏不畏彊禦唐淑問行<lb/>
　已有恥難進易退范祖禹温良端愿修身無闕此六<lb/>
　人或處臺諌或侍講讀必有禆益<lb/>
<pb n="KR2b0025_WYG_021-49a"/>
　九月侍御史劉摯言侍講陸佃蔡卞皆新進少年越<lb/>
　次暴起論徳業則未試語公望則甚輕乞罷其兼職<lb/>
　别選用道徳經術有行義忠信孝弟惇茂老成之人以講<lb/>
　讀遂命趙彦若傅堯俞兼侍讀<lb/>
秋七月嚴奏讞法<lb/>
　先是有以彊盜及故殺鬭殺情可矜讞於朝法官援<lb/>
　例貸免刑部郎杜紘以為多不實請勿貸於是司馬<lb/>
　光主之乃詔奏讞不當者按罪起居郎范百禄監察<lb/>
<pb n="KR2b0025_WYG_021-49b"/>
　御史邵材皆争之不從死者甚衆皆自紘發之其後<lb/>
　范純仁亦以為非先王寜失不經之意乃詔大辟刑<lb/>
　名疑慮情理可憫公案令刑部㸔詳不得致有枉濫<lb/>
冬十月詔舉諌官<lb/>
　初詔倣唐六典置諌官尋又詔待制以上舉堪充諌<lb/>
　官二員時已除范純仁唐淑問朱光庭蘇轍范祖禹<lb/>
　為諌官太后問執政曰此五人何如章惇曰故事諌<lb/>
　官皆两制以上舉然後執政議今除自中出臣不知<lb/>
<pb n="KR2b0025_WYG_021-50a"/>
　陛下何從知之得非左右所薦此門不可啟后曰此<lb/>
　大臣所薦非左右也惇曰大臣當明揚何以宻啟由<lb/>
　是韓縝司馬光以純仁吕公著以祖禹親嫌為言惇<lb/>
　曰臺諌所以紏繩執政之不法故事執政初除親戚<lb/>
　及所舉之人見為臺諌皆徙他官今當循故事不可<lb/>
　違祖宗法光曰純仁祖禹作諌官誠協衆望不可以<lb/>
　臣故妨賢者進臣寜避位惇曰縝光公著必不至有<lb/>
　私萬一他日奸臣執政援此為例非國之福純仁祖<lb/>
<pb n="KR2b0025_WYG_021-50b"/>
　禹請除他官仍令两制以上奏舉故有是詔淑問光<lb/>
　庭轍除命如故改純仁兼侍講祖禹兼著作佐郎<lb/>
　尋又詔監察御史兼言事殿中侍御史兼察事<lb/>
罷義倉<lb/>
河決大名<lb/>
葬神宗於永裕陵<lb/>
　先是九月朔范祖禹言先王制禮以君服同於父故皆<lb/>
　斬衰自漢以來不惟人臣無服而人君遂不為三年<lb/>
<pb n="KR2b0025_WYG_021-51a"/>
　之喪惟國朝祖宗外庭雖有易月之制而宫中實行<lb/>
　三年之服且易月之制前世所以難改者以人君自<lb/>
　不為服也今君上已如古典而臣下猶依漢制故以<lb/>
　大行在殯而百官有司容貎衣服無異於行路之人<lb/>
　豈人之性若此其薄哉由上之不為之制禮也今羣<lb/>
　臣易月而人主實行三年之喪故十二日而小祥朞而<lb/>
　又小祥二十四日而大祥再朞而又大祥夫練祥不<lb/>
　可以有二也既以日而為之又以月而為之此禮之<lb/>
<pb n="KR2b0025_WYG_021-51b"/>
　無據者也古者大祥中月而禫禫者祭之名非服之<lb/>
　色也今乃為之禫服三月此禮之不經者也既除服<lb/>
　矣至葬即又服之祔廟而後即吉纔八月耳而遽純<lb/>
　吉無所不佩此又禮之無漸者也易月之制因襲故<lb/>
　事已行之禮既不可追且衰裳不可以服勤則斷以<lb/>
　日月而易朝服以視事亦是也臣愚以為宜令羣臣<lb/>
　朝服正如今日而未除衰至朞而服之漸除其重者<lb/>
　再朞而又服之乃釋衰其餘則君服斯服可也至於<lb/>
<pb n="KR2b0025_WYG_021-52a"/>
　禫不必為服惟未純吉至大祥然後無所不佩則三<lb/>
　年之制畧如古矣又奏曰天子者天下之共主故其<lb/>
　喪使天下共服之今朔望之禮羣臣朝服以造殯宫<lb/>
　是以吉服臨喪也人主獨以衰服在上是以先帝之<lb/>
　服為人主之私喪也凡此皆禮之所不安也今欲風<lb/>
　天下以忠者莫如先正此禮然古者君臣居喪而行<lb/>
　吉禮則服冕既畢禮則服衰今人主素服以聽朝而<lb/>
　人臣朝服以治事亦古之遺法也惟羣臣燕服當為<lb/>
<pb n="KR2b0025_WYG_021-52b"/>
　之制朞年之内純用縞素小祥可以有色而漸加以<lb/>
　縁使脱去朝服而猶知有喪則人情不可得忘矣書<lb/>
　曰三載四海遏宻八音古者禮不下庶人惟遏宻三<lb/>
　年所以為君服也今祔廟之後羣臣不樂百姓無禁<lb/>
　是殺禮以姑息習為俗樂之浮民而使人不知君臣<lb/>
　之義也彼不為樂必有他業以養其生豈遽至困窮<lb/>
　禁之合於禮而無傷於俗請禁之便司馬光主其説<lb/>
　下禮官議而禮部尚書韓忠彦等言喪祭從先祖且<lb/>
<pb n="KR2b0025_WYG_021-53a"/>
　遺制不可改也乃止<lb/>
募耆户長壯丁<lb/>
　知吉州安福縣上官公穎奏曰耆壯户長法之始行<lb/>
　皆出於雇及其久也耆壯之役則歸於保甲之正長<lb/>
　户長之役則歸於催税甲頭徃日所募之錢除承帖<lb/>
　人及刑法司久吏許用外其餘一切付樁若以為耆<lb/>
　壯户長誠可以廢也即所用之錢自當與百姓均减<lb/>
　元額今則錢不為之减又使保正長為耆壯之事催<lb/>
<pb n="KR2b0025_WYG_021-53b"/>
　税甲頭任户長之責是何異使民出錢免役而又使<lb/>
　之執役也乃詔並募充仍等第給雇錢其舊以官正<lb/>
　代耆長催税甲頭代户長承帖人代壯丁并罷諸路<lb/>
　所樁耆户長壯丁錢數撥入役錢内一處支用通寛<lb/>
　剩並不得過二分有剩即行均减<lb/>
復坊正<lb/>
　并募人充給雇錢<lb/>
十一月祔神宗祧翼祖<lb/>
<pb n="KR2b0025_WYG_021-54a"/>
以鮮于侁為京東轉運<lb/>
　熈寜末侁嘗為是官至是復除之司馬光語人曰今<lb/>
　復以子駿為轉運使誠非所宜然朝廷欲救東土之<lb/>
　弊非子駿不可此一路福星也可以為諸路模範矣<lb/>
　又曰安得子駿布於天下乎<lb/>
十二月于闐進獅子卻之<lb/>
是嵗六月程顥卒<lb/>
　顥嘗云一命之士苟存心於愛物於人必有所濟嘗<lb/>
<pb n="KR2b0025_WYG_021-54b"/>
　令澤之晉城在縣三嵗民愛之如父母熈寜初除監<lb/>
　察裏行神宗素知其名數召見前後進説甚多大要<lb/>
　以正心懲欲求賢育材為先上嘗使推擇人才顥所<lb/>
　薦者數十人而以父表弟張載弟頥為首毎勸上防<lb/>
　未萌之損及勿輕天下士時王安石日益信用顥毎<lb/>
　進見必為上言君道以至誠仁愛為本而未嘗及功<lb/>
　利一日極陳治道上曰此堯舜之事朕何敢當顥愀<lb/>
　然曰陛下此言非天下之福也安石與顥雖道不同<lb/>
<pb n="KR2b0025_WYG_021-55a"/>
　而嘗謂顥忠嘗被㫖趣中書議事安石方怒言者厲<lb/>
　色待之顥徐曰天下之事非一家私議願公平氣以<lb/>
　聽之安石愧屈顥毎論事心平氣和安石多為之動<lb/>
　嘗謂安石曰管仲覇者之佐也猶能言出令當如流<lb/>
　水以順人心今參政苦要作不順人心事何耶但願<lb/>
　作順人心事又誰不願從也安石曰此則感君誠意<lb/>
　既而有於中書大悖者安石大怒遂以死力争之而<lb/>
　黨與分矣顥居職數月章疏十上其尤繫教化之本<lb/>
<pb n="KR2b0025_WYG_021-55b"/>
　原者則論王覇等篇是也其論王覇曰得天理之正<lb/>
　極人倫之至者堯舜之道也用其私心依仁義之偏<lb/>
　者覇者之事也王道坦然本乎人情出乎禮義若履<lb/>
　大路而行無回曲覇者崎嶇反側於曲徑之中而卒<lb/>
　不可與入堯舜之道故誠心而王則王矣假之而霸<lb/>
　則霸矣二者其道不同在審其初而已故治天下者<lb/>
　必先立其志正心先立則邪説不能移異端不能惑<lb/>
　故力進於道而莫之禦也陛下躬堯舜之資處堯舜<lb/>
<pb n="KR2b0025_WYG_021-56a"/>
　之位必以堯舜之道自任然後為充其道漢唐之君<lb/>
　有可稱者論其人則非先王之舉考其時則皆駁雜<lb/>
　之政乃以一曲之見幸致小康則創法垂統非可繼<lb/>
　於後世者皆不足為也然欲行仁政苟不素講其具<lb/>
　使其道大明而後行則或出或入終莫有所至也惟<lb/>
　陛下稽先聖之言察人事之理知堯舜之道備於己<lb/>
　反身而誠推之以及四海擇同心一徳之臣與之共<lb/>
　成天下之務則天下幸甚其論正學禮賢曰君道之<lb/>
<pb n="KR2b0025_WYG_021-56b"/>
　大在乎稽古正學明善惡之歸辨忠邪之分曉然趨<lb/>
　道之正故在乎君志先定君志定而天下之治成矣<lb/>
　所謂定志者正心誠意擇善而固執之者也夫義理<lb/>
　不先盡則多聽而易惑志意不先定則守善而或移<lb/>
　惟在以聖人之訓為必當從先王之治為必可法不<lb/>
　為後世駁雜之政所牽滯不為流俗因循之論所遷<lb/>
　惑信道極於篤自知極於明必期致治如三代之隆<lb/>
　而後己也然天下之事患常主於忽微而志亦戒乎<lb/>
<pb n="KR2b0025_WYG_021-57a"/>
　漸習故古之人君雖出入從容閒燕必有誦訓箴諌<lb/>
　之臣左右前後無非正人所以成其徳業伏願陛下<lb/>
　禮命老臣賢儒不必勞以職事俾日親便坐議論道<lb/>
　義以輔養聖徳又擇天下賢俊使得陪侍法從朝夕<lb/>
　進見開誠善道講磨治體以廣聞聽如此則聖知益<lb/>
　明王猷允塞矣其論養賢曰臣歴觀古先哲王所以<lb/>
　虛己求治何嘗不盡天下之才以成己之徳也故曰<lb/>
　大舜有大焉善與人同樂取於人以為善今天下之<lb/>
<pb n="KR2b0025_WYG_021-57b"/>
　大豈為乏賢而朝廷無養賢之地以容之徐察其器<lb/>
　能髙下而進退之也臣今欲乞朝廷設延英院以待<lb/>
　四方之賢凡公論推薦及巖穴之士必招致優禮視<lb/>
　品給俸而不可遽進以官凡有政治則委之詳定凡<lb/>
　有典禮則使之討論經書得以奏陳而治亂得以講<lb/>
　究也俾羣居切磨日盡其才使政府及近侍之臣互<lb/>
　與相接陛下時賜召對訪以治道可以觀其才器也<lb/>
　察之以累嵗人品益分然後使賢者就位能者任職<lb/>
<pb n="KR2b0025_WYG_021-58a"/>
　或委付郡縣或師表士儒其徳業尤異漸進以師臣<lb/>
　職司之任為輔弼為公卿無施之不稱也若是則引<lb/>
　彚并進野無遺賢陛下尊賢待士之心可無負於天<lb/>
　下矣竟以言常平法不便出提㸃京西刑獄顥固辭<lb/>
　改鎮寜軍判官顥求對上曰有甚文字顥曰今咫尺<lb/>
　天顔尚不能少回天意文字更復何用欲去而上問<lb/>
　者數四顥毎以陛下不宜輕用兵為言尋監洛河竹<lb/>
　木務神宗念之欲召修三經義執政不可命知扶溝<lb/>
<pb n="KR2b0025_WYG_021-58b"/>
　縣扶溝地卑嵗有水旱為經畫溝洫之法未及興工<lb/>
　而去官他日顥語人曰以扶溝之地畫為溝洫必數<lb/>
　嵗乃成吾為經畫十里之地開其端使後人知其制<lb/>
　必有經之者大凡為令必使境内之民㐫年饑嵗免<lb/>
　於死亡平居無事服禮義之訓然後為盡故吾於扶<lb/>
　溝興設學校聚邑人子弟教之亦幾成而廢夫百里<lb/>
　之施至狹也而道之廢興繫焉是數事皆不及成豈<lb/>
　非命哉然知而不為徒責命之廢興則非矣此吾所<lb/>
<pb n="KR2b0025_WYG_021-59a"/>
　以不敢不盡心也除判武學李定劾其新法之初首<lb/>
　為異論罷歸故官又坐獄逸囚責監汝州酒税上即位<lb/>
　召為宗正丞未行而卒顥與弟頥少聞汝南周敦頥<lb/>
　論學遂厭科舉之習慨然有求道之志謂孟軻沒而<lb/>
　聖學不傳以興起斯文為己任其言曰道之不明異<lb/>
　端害之也昔之害近而易知今之害深而難辨昔之<lb/>
　惑人也乘其迷暗今之惑人也因其髙明自謂窮神<lb/>
　知化而不足以開物成務言為無不周徧實則外於<lb/>
<pb n="KR2b0025_WYG_021-59b"/>
　倫理窮深極微而不可入堯舜之道天下之學非淺<lb/>
　陋固滯則必入於此窒塗生民耳目雖髙才明知膠<lb/>
　於見聞醉生夢死不自覺也是皆正路之蓁蕪聖門<lb/>
　之閉塞闢之而後可入道其教人自致知至於知止<lb/>
　誠意至於平天下灑掃應對至於窮理盡性循循有<lb/>
　序病世之學者捨近而趨逺處下而窺髙所以輕自<lb/>
　大而卒無得也其死也識與不識莫不哀傷文彦博<lb/>
　採衆論表其墓曰明道先生而其弟頥序之曰周公<lb/>
<pb n="KR2b0025_WYG_021-60a"/>
　沒而聖人之道不行孟軻死而聖人之學不傳道不<lb/>
　行百世無善治學不傳千載無真儒無善治士猶得<lb/>
　以明夫善治之道以淑諸人以傳諸後無真儒則天<lb/>
　下貿貿焉莫知所之人欲肆而天理㓕矣先生生乎千<lb/>
　四百年之後得不傳之學於遺經以興起斯文為己<lb/>
　任辨異端闢邪説使聖人之道煥然復明於世葢自<lb/>
　孟子之後一人而已然學者於學不知所向則孰知<lb/>
　斯人之為功不知所至則孰知斯名之稱情也哉<lb/>
<pb n="KR2b0025_WYG_021-60b"/>
　顥嘗論熈寜初張戩争新法不可行遂以語觸王安<lb/>
　石因曰新法之行乃吾黨激成之當自愧不能以誠<lb/>
　感悟上心遂成今日之禍吾黨當與安石分其罪也<lb/>
　<lb/>
　<lb/>
　<lb/>
　<lb/>
　九朝編年備要巻二十一<lb/>
</p>
<p>
</p>
  </div>
<div>
                <head>九朝編年備要巻二十二</head>
    <p>
<pb n="KR2b0025_WYG_022-1a"/>
欽定四庫全書<lb/>
　九朝編年備要巻二十二　　宋　陳均　撰<lb/>
哲宗皇帝<hi>起丙寅元祐元年止戊辰元祐三年</hi>
丙寅元祐元年春二月授阿里庫節度<lb/>
　時棟戬已死養子阿里庫代立授河西節度<lb/>
閏月蔡確罷<lb/>
　確與章惇黄履邢恕相交結確惇倡之於内履與僚<lb/>
　屬和之於外恕往來傳送自以為有定䇿之功右正<lb/>
<pb n="KR2b0025_WYG_022-1b"/>
　言王覿者首論人主所與共理天下者執政大臣而<lb/>
　治亂安危之所係也今執政大臣姦邪害政者相半<lb/>
　一二元老安得盡行其志因極言惇確及韓縝張璪<lb/>
　朋邪害正劉摯朱光庭蘇轍等累數十疏論劾命知<lb/>
　陳州<lb/>
以司馬光為左僕射<lb/>
　光之初相也王安石已病其弟安禮以邸吏狀示安<lb/>
　石安石曰司馬十二作相矣悵然久之安石以行新<lb/>
<pb n="KR2b0025_WYG_022-2a"/>
　法作相光以不行新法解樞密副退居西洛負天下<lb/>
　重望十五年上即位太皇太后聴政遂起光而用之<lb/>
　然當是時進説者以為三年無改於父之道欲稍損<lb/>
　其甚者聊舉數事以塞人言光慨然爭之曰先帝之<lb/>
　法其善者雖百世不可變若安石惠卿等所建為天<lb/>
　下害非先帝本意者改之當如救焚拯溺猶恐不及<lb/>
　况太皇太后以母改子非子改父衆議乃定光以為<lb/>
　治亂之機在於用人邪正一分則消長之勢自定每<lb/>
<pb n="KR2b0025_WYG_022-2b"/>
　論事必以人物為先凡所進退皆天下所當然者然<lb/>
　後朝廷清明人主始得聞利害之實或謂光曰元豐<lb/>
　舊臣如章惇呂惠卿輩俱小人他日有以父子之議<lb/>
　聞於上則朋黨之禍作矣光起立拱手厲聲曰天若<lb/>
　祚宋必無此事遂改之不疑安石嘗歎曰始終謂新<lb/>
　法不便者司馬君實爾嗚呼若曰參用元豐舊臣共<lb/>
　變其法實光之所不取也自國朝治亂論之曰元祐<lb/>
　黨者豈非天哉後世聞光之言可以流涕痛哭矣<lb/>
<pb n="KR2b0025_WYG_022-3a"/>
立三省同取㫖法<lb/>
　元豐官制行三省並建而中書獨為取㫖之地門下<lb/>
　尚書奉行而已至是左丞吕公著以為言乃詔事下<lb/>
　三省執政並同取㫖而各行之仍著為令<lb/>
立户部總財用法<lb/>
　司馬光言户部尚書舊三司使之任也左曹𨽻尚書<lb/>
　右曹不𨽻尚書天下之財分而為二視彼有餘視此<lb/>
　不足不得移用欲乞令尚書兼領左右曹侍郎分職<lb/>
<pb n="KR2b0025_WYG_022-3b"/>
　而治其右曹所掌錢物尚書非奏得㫖不得擅支諸<lb/>
　州錢穀金帛𨽻提舉常平司者每月具文帳申户部<lb/>
　六曹及寺監欲支用錢物皆須先闗户部舊三司所<lb/>
　管財穀事有散在五曹及寺監者並收歸户部詔尚<lb/>
　書省立法　三月以李常為户書或疑常文士少吏<lb/>
　幹以問司馬光光曰使此人掌邦計則天下知朝廷<lb/>
　非急於征利掊克之風庶幾少息<lb/>
罷提舉常平官<lb/>
<pb n="KR2b0025_WYG_022-4a"/>
　用司馬光之請也其累年積蓄錢穀委提刑交割主<lb/>
　管依舊常平倉法時天下常平免後坊場積剰錢凡<lb/>
　五千餘萬貫穀帛二千八百餘萬石疋云<lb/>
復差役法<lb/>
　詳定役法所以差役為便惟衙前一役欲用坊場河<lb/>
　渡錢依舊法募人不足方許按簿定差詔從之<lb/>
　初時青苗將官之法猶在而西戎之議未決司馬光<lb/>
　始得疾嘆曰四患未除吾死不瞑目矣乃力疾上免<lb/>
<pb n="KR2b0025_WYG_022-4b"/>
　役五害云上户充役有所陪備年滿後却得休息今<lb/>
　年年出錢而出數多於陪備一也舊時下户不充役<lb/>
　今一例出充役錢二也舊所差皆土著良民今募浮<lb/>
　浪之人恣為姦欺三也農民所有惟榖帛與力今使<lb/>
　出錢而錢非民間所鑄四也提舉司惟務多斂役錢<lb/>
　積寛剰以為功五也為今計莫若罷天下免役錢其<lb/>
　役人並依舊法定差惟衙前役重難向有因是破家<lb/>
　者朝廷為此始作助役法若衙前力難獨任即依舊<lb/>
<pb n="KR2b0025_WYG_022-5a"/>
　法令官户寺觀出助役錢遇衙前重難差遣即行支<lb/>
　給詔付三省蔡確曰此大事也當與樞密同之樞密<lb/>
　章惇上疏駁光奏復差役以為甚疎畧于是吕公著<lb/>
　言惇上疏出於不平専欲求勝臣竊考朝廷有大議<lb/>
　論多選近臣定奪乃擬上數人詔以韓維吕大防張<lb/>
　永范純仁置局詳定不復令樞密院與議矣<lb/>
　光議凡役人皆不許僱代然東南及西蜀諸路民有<lb/>
　髙貲或子弟業儒皆當為弓手執賤役既不許募代<lb/>
<pb n="KR2b0025_WYG_022-5b"/>
　人甚苦之吕公著聞其弊即令一聴僱募民情甚悦<lb/>
　蘇軾亦言免役差役各有利害免役掊斂民財而不<lb/>
　免錢荒之患差役民常在官而貪吏猾胥得縁為姦<lb/>
　先帝本意使民户率出錢専力於農雖有貪吏猾胥<lb/>
　無所施其户坊場河渡官自出賣而以其錢僱募衙<lb/>
　前民不知倉庫綱運破家之禍此萬世之利也決不<lb/>
　可變獨有三弊多收寛利役錢以供他用實封爭買<lb/>
　坊場河渡以長不實之價此乃王安石吕惠卿之隂<lb/>
<pb n="KR2b0025_WYG_022-6a"/>
　謀非先帝本意也光不悦軾曰日者韓魏公刺陜西<lb/>
　義勇公為諫官言之甚力韓公不樂公亦不顧軾嘗<lb/>
　聞公道其詳豈今日作相不許軾盡言耶<lb/>
　蘇轍言罷差役已二十年况役法干涉衆事根芽盤<lb/>
　錯若不究首尾遽使行之恐别生諸弊今州縣役錢<lb/>
　約支數年君且依舊雇役仍督有司審議趂今冬成<lb/>
　法來年役使進退亦皆便也<lb/>
　光又召問司農卿馬黙復差衙前法如何黙曰常平<lb/>
<pb n="KR2b0025_WYG_022-6b"/>
　自漢良法不可盡廢去其害民者可也其後役人立<lb/>
　為一州一縣法而常平提舉省歸提刑者自黙發之<lb/>
　初范純仁自慶州召入純仁與光素厚善聞光議復<lb/>
　行差役法純仁曰法固有不便然亦有不可暴革葢<lb/>
　治道惟去太甚者耳乃言于光且欲緩議先行於一<lb/>
　州使見其利害可否漸推之一路庶民不騷擾而法<lb/>
　可久行光不從純仁嘆曰是又一王介甫矣復折東<lb/>
　道之略曰此法若緩行而熟議則不擾急行而疎畧<lb/>
<pb n="KR2b0025_WYG_022-7a"/>
　則擾今公寧欲擾民而且將疎畧之法使繆吏遽行<lb/>
　則其擾民又在公意料之外今純仁畫計不改公之<lb/>
　法只欲京師推行使不擾一人而公法可行光亦弗<lb/>
　聴<lb/>
　光既復差役舊法蔡京知開封府即用五日限令開<lb/>
　封祥符兩縣如舊役人數差一千餘人充役遂詣東<lb/>
　府白光光喜曰使人人如待制何患法不行乎議者<lb/>
　謂京但希望風㫖茍欲媚光非實事也故蘇轍首以<lb/>
<pb n="KR2b0025_WYG_022-7b"/>
　為言臺諫亦累疏請罷京遂出京知真定州<lb/>
　王安石在金陵聞朝廷變其法夷然不以為意及聞<lb/>
　罷役法愕然失聲曰亦罷至此乎良久曰此法終不<lb/>
　可罷安石與先帝議之二年乃行無不曲盡後果如<lb/>
　其言<lb/>
　差役行於治平之前法久而弊編户不習官吏虐使<lb/>
　之多以破産神宗知其然故為免役便民以户髙下<lb/>
　出錢而無執役之苦行法者不循上意於雇役實費<lb/>
<pb n="KR2b0025_WYG_022-8a"/>
　之外取錢過多民遂以病<lb/>
章惇罷<lb/>
　惇與司馬光爭論役法惇謂光曰後日安得奉陪喫<lb/>
　劍于是中丞劉摯諫官王巖叟朱光庭言惇凶險乞<lb/>
　行顯黜韓縝素切齒惇等誣定䇿事至於簾前白之<lb/>
　太皇太后與外廷始知其詳太后怒遂罷惇樞密院<lb/>
　事知汝州制詞有曰鞅鞅非少主之臣硜硜非大臣<lb/>
　　之節<lb/>
<pb n="KR2b0025_WYG_022-8b"/>
三月罷熙河經制財用司<lb/>
貶王得君<lb/>
　是春諫官蘇轍上疏言京城四門外白骨如麻多是<lb/>
　昔日築城開壕死損人夫其間雖已埋瘞者土薄水<lb/>
　淺亦皆發露狼籍臭腐不忍見聞諸路久旱未必非<lb/>
　寃氣所致乞差一二亷幹内臣與赤縣官吏計㑹相<lb/>
　度如法藏掩或能感召和氣詔開封府選官瘞埋並<lb/>
　支常平錢得君時為軍器監丞上書曰近日言事之<lb/>
<pb n="KR2b0025_WYG_022-9a"/>
　臣以先帝之法一切為非指斥塵㸃無所不至雖京<lb/>
　城四門未瘞白骨亦云多是昔日築城開壕死損人<lb/>
　夫臣讀此章不勝憤感伏望特降指揮應臣僚上章<lb/>
　與議改法但許明建事情不得妄有指斥内出手詔<lb/>
　曰予方開廣言路得君乃欲杜塞人言無狀若此可<lb/>
　與監當遂命監永城縣倉<lb/>
安燾仍同知樞密院<lb/>
　先是燾升知院給事中王巖叟以為燾附章惇不當<lb/>
<pb n="KR2b0025_WYG_022-9b"/>
　躐遷詔令不過門下省書讀凡八䟽力爭臺諫官孫<lb/>
　覺劉摯交章論奏燾亦力辭特依所乞休舊同知樞<lb/>
　密院<lb/>
以程頤為崇政殿説書<lb/>
　初司馬光薦頤學行命為汝州團練推官充西京國<lb/>
　子監教授尋除校書郎至是上殿遂列經筵頤面辭<lb/>
　不許退上三劄其一略曰自古人君守成而致盛治<lb/>
　者莫如周成王成王所以成徳由周公之輔養昔者<lb/>
<pb n="KR2b0025_WYG_022-10a"/>
　周公傅成王幼而習之所見必正事所聞必正言左<lb/>
　右前後皆正人故習與智長化與心成陛下春秋方<lb/>
　富在涵養薫陶而已大率一日之中接賢士大夫之<lb/>
　時多親寺人宫女之時少則自然氣質變化徳器成<lb/>
　就乞遴選賢徳之士以備勸講讀畢常留二人值日<lb/>
　夜則一人值宿以備訪問皇帝講習之暇游息之間<lb/>
　時於内殿召見從容宴語不獨漸磨道義至於人情<lb/>
　物態稼穡艱難積久自然通達竊聞間日一開經筵<lb/>
<pb n="KR2b0025_WYG_022-10b"/>
　講讀數行羣官列侍儼然而退情意略不相接如此<lb/>
　則責輔養之功難矣其二曰臣聞三代之時人君必<lb/>
　有師傅之官師道之教訓傅傅其徳義保保其身體<lb/>
　後世作事無本知求賢而不知正君知規過而不知<lb/>
　養徳傅徳義之道固已疎矣保身體之法無復存焉<lb/>
　臣謂輔徳義者在乎防見聞之非節嗜好之過保身<lb/>
　體者在于適起居之宜存畏謹之心祇應宫人内臣<lb/>
　並選年四十五以上厚重小心之人服用器玩皆須<lb/>
<pb n="KR2b0025_WYG_022-11a"/>
　質樸奢麗之物不接于目淺俗之言不入於耳及乞<lb/>
　擇内臣十人充經筵祇應以俟候皇帝起居凡動息<lb/>
　必使經筵官知之有剪桐之戲則隨事獻規違持養之<lb/>
　方則應時諫止調䕶聖躬莫過於此今不設保傅之<lb/>
　官傅徳義保身體之責皆在經筵其三曰陛下未親<lb/>
　庶政方専務學臣以為輔養聖徳莫先寅畏動容周<lb/>
　旋當主於此嵗月積習自成聖性臣竊見經筵臣僚<lb/>
　侍者坐而講者立于禮為悖欲乞特令坐講以養主<lb/>
<pb n="KR2b0025_WYG_022-11b"/>
　上崇儒重道之心竊聞講官在御案傍以手指書所<lb/>
　以不坐欲别令一人指書講官稍逺御案坐講意朝<lb/>
　廷循習舊體只以經筵為一美事臣以為天下重任<lb/>
　惟宰相與經筵天下治亂係宰相君徳成就責經筵<lb/>
　安得不以為重中丞劉摯言頤以節行自守不介意<lb/>
　于仕陛下髙其風故以汝州推官西京教授起之頤<lb/>
　既赴召陛下又以校書郎待之今又官之以通籍置<lb/>
　之于經筵頥之遜避不已陛下之恩命毎加臣恐頥<lb/>
<pb n="KR2b0025_WYG_022-12a"/>
　于出處辭受之際義有難安者也况紛紛之論致疑<lb/>
　于頥者非特如臣之言也直以為天下處士皆盜虛<lb/>
　名無益于用若頥者持迂濶之學要君索價而已天<lb/>
　下節義之士樂道不出如頥等輩葢亦不少伏願陛<lb/>
　下依頥所乞成就其節止授以初命之官庶幾成頥<lb/>
　之志全頥之節以息羣議而亦不害異日擢用也亷<lb/>
　恥不立于天下久矣今幸有一人焉若授受不當於<lb/>
　義則使天下靡然益不以亷隅為事豈不重哉頥卒<lb/>
<pb n="KR2b0025_WYG_022-12b"/>
　留經筵摯所言不用頥每以師道自居其侍講色甚<lb/>
　莊言多諷諫聞上宫中盥而避蟻因講畢請曰有是<lb/>
　乎上曰然誠恐傷之耳頥曰推此心以及四海帝王<lb/>
　之要道也上稱善<lb/>
　頥在講筵常典質供用或疑禄薄問知乃自供職後<lb/>
　不曾請俸尋詰户部户部索前任歴子頥言起自草<lb/>
　萊無前任歴子乃令户部出給頥之意葢以為朝廷<lb/>
　得士便當知有廩人繼粟庖人繼肉之意<lb/>
<pb n="KR2b0025_WYG_022-13a"/>
置理訴所<lb/>
　許熙寧以來得罪自言<lb/>
夏四月韓縝罷<lb/>
　中丞劉摯諫官孫覺蘇轍王覿等相繼論之也言縝<lb/>
　才鄙望輕士大夫初不以輔相期之在先朝奉使割<lb/>
　地七百餘里以遺遼國邊人怨之切骨章數十上卒<lb/>
　以縝自請命知潁昌府内批縝自以為不才恐妨賢<lb/>
　路故乞出視矜功要名而去者為得進退之體宜<hi>于</hi>
<pb n="KR2b0025_WYG_022-13b"/>
　制詞及此意矜功要名葢指蔡確也<lb/>
賑淮南饑<lb/>
　賜上供米十萬石減價糶給饑民<lb/>
蠲旱傷租<lb/>
　詔旱傷即蠲其租勿檢覆仍勿問限内外曾未投訴<lb/>
王安石薨<lb/>
　司馬光於病中聞之簡吕公著曰介甫文章節義過<lb/>
　人之處甚多但性不曉事而喜遂非致忠直疎逺讒<lb/>
<pb n="KR2b0025_WYG_022-14a"/>
　佞輻輳敗廢百度以至於此今方矯其失革其弊不<lb/>
　幸介甫謝世反覆之徒必詆毁百端光意為朝廷宜<lb/>
　加厚禮以振起浮薄之風不識晦叔以為何如更不<lb/>
　煩答以筆札扆前力主張則全仗晦叔也詔下輟視<lb/>
　朝贈太傅與遺表恩澤<lb/>
　初安石提舉修撰經義訓釋詩書周官既成頒之學<lb/>
　宫天下號曰新義晚歲為字説學者爭傳習之凡試<lb/>
　有司者必宗其説先儒傳注盡廢士亦無自得之效<lb/>
<pb n="KR2b0025_WYG_022-14b"/>
　當時議者謂王氏之患在好使人同己安石又著日<lb/>
　録七十巻如韓琦富弼文彦博司馬光吕公著范鎮<lb/>
　吕誨蘇軾及一時之賢者重為詆毁而安石不恤也<lb/>
黜内侍四人<lb/>
　中丞劉摯論之也摯言陛下臨御以來分别邪正而<lb/>
　天地之和氣未應其故何也葢元惡大憝猶有漏網<lb/>
　前日之三四宦者是也王中正昨將兵二十萬由河<lb/>
　東出界逗遛違詔坐失興靈㑹師之約精兵勁騎死<lb/>
<pb n="KR2b0025_WYG_022-15a"/>
　亡殆盡李憲于熙河生事濫用縣官財賦漁斂生民<lb/>
　膏血興靈之役首違師期乃頓兵以城蘭州遺患今<lb/>
　日永樂之圍又不赴援宋用臣誅求小民奪其衣食<lb/>
　之路擅作威福侵陵官司石得一領皇城司縱遣伺<lb/>
　者朝士都民若飛書朝上則暮入狴犴上下惴惴不<lb/>
　敢自保相顧以目者殆十年是四人者權勢鋒熖張<lb/>
　灼中外幸而先帝神武英氣足以鎮壓之不然其為<lb/>
　禍豈減漢唐之宦者哉殿中侍御史林旦亦言其奸<lb/>
<pb n="KR2b0025_WYG_022-15b"/>
　詔並降官中正得一奉祠用臣監太平州税務<lb/>
以吕公著為右僕射<lb/>
　先是執政官每三五日一聚都堂堂吏日抱文書歴<lb/>
　諸㕔白之故為長者得以専决同列盡難爭也司馬<lb/>
　光嘗懇蔡確欲數會議庶各盡所見而確終不許公<lb/>
　著既秉政乃日聚都堂遂成故事<lb/>
　越明年公著言近以經筵講畢論語賜燕内出皇帝<lb/>
　御書唐賢律詩分賜臣等伏惟皇帝陛下仁哲之性<lb/>
<pb n="KR2b0025_WYG_022-16a"/>
　本出於天縱而復内稟慈訓日新典學今來論語終<lb/>
　帙進講尚書二書皆聖人之格言為君之要道輒于<lb/>
　尚書論語及孝經中節取要語共百段進呈聖人之<lb/>
　言本無可去取臣今惟取明白切于治道者庶便省<lb/>
　覽或游意筆硯之間以備揮染亦日就月將之一助<lb/>
　也<lb/>
文彦博平章軍國重事<lb/>
　序宰臣之上一月兩赴經筵六日一朝因赴都堂議<lb/>
<pb n="KR2b0025_WYG_022-16b"/>
　事<lb/>
五月贈吕誨官<lb/>
　始劉摯言先帝舉天下任王安石士民指期以望太<lb/>
　平吕誨獨以為不然屢有奏議其略曰安石居廟堂<lb/>
　之上必無安靜之理又曰誤天下蒼生必此人也誨<lb/>
　坐是貶外未幾而沒其後安石造端興利四海困擾<lb/>
　一如誨言誨可謂有先知之明矣陛下臨御以來凡<lb/>
　臣子在前日輸忠獻䇿嘗有一言于朝者靡不褒用<lb/>
<pb n="KR2b0025_WYG_022-17a"/>
　而誨不幸既亡不見遇于今日望賜贈恤録其諸孤<lb/>
　范純仁亦以為言遂贈誨通議大夫男由庚與堂除<lb/>
　差遣<lb/>
六月授陳烈官<lb/>
　特授宣徳郎致仕烈福州侯官人性介特篤于孝友<lb/>
　力學不羣平居端嚴從學者數百人嘗與鄉薦黜於<lb/>
　禮部自此不踐場屋或勉之仕則曰伊尹守道成湯<lb/>
　三聘以幣吕望持誠文王載之俱歸今天子仁聖好<lb/>
<pb n="KR2b0025_WYG_022-17b"/>
　賢豈無如伊尹者乎仁宗屢詔不起嘉祐中以近臣<lb/>
　薦授州學教授方辭避間福建提刑王陶奏烈以妻<lb/>
　林氏疾病瘦醜遣歸其家十年不視烈貪詐人也願<lb/>
　賜削奪司馬光言臣不識烈不知其人果何如惟見<lb/>
　國家常患士人不修名節故舉烈以厲風俗若烈平<lb/>
　生操守出于誠實雖有迂濶之行不合于中道猶為<lb/>
　守節之士亦當保全之願委官覆實以明至公雖不<lb/>
　行然世頗以矯偽譏之上即位喻陟為福建提刑薦<lb/>
<pb n="KR2b0025_WYG_022-18a"/>
　烈行義詔以烈名在仕版自仁祖嘗以學官命之而<lb/>
　棲遲衡門不起宜從其所尚故有是命未幾落致仕<lb/>
　授福州州學教授<lb/>
禁科舉用字説<lb/>
置春秋博士<lb/>
　令國子監長貳舉奏<lb/>
竄吕惠卿<lb/>
　先是惠卿落職分司南京蘇州居住諫官王巖叟等<lb/>
<pb n="KR2b0025_WYG_022-18b"/>
　四人論列不已遂責授建寧軍節副本州安置蘇軾<lb/>
　草制詞曰凶人在位民不奠居司冦失刑士有異論<lb/>
　稍正滔天之罪永為垂世之規吕惠卿以斗筲之才<lb/>
　穿窬之智謟事宰輔榮升廟堂樂禍貪功好兵善殺<lb/>
　以聚斂為仁義以法律為詩書首建青苗次行助役<lb/>
　均輸之政自同商賈手實之禍下及鷄豚茍有蠧國<lb/>
　害民率皆攘臂稱首先皇帝求賢如不及從善如轉<lb/>
　圜始以帝堯之心姑試伯鯀終然孔子之聖不信宰<lb/>
<pb n="KR2b0025_WYG_022-19a"/>
　予發其積奸謫之輔郡尚期改過稍畀重權復陳罔<lb/>
　上之言繼有碭山之貶反覆教戒惡心不悛躁輕矯<lb/>
　誣徳音猶在始與知己共期欺君喜則摩足以相歡<lb/>
　怒則反目而相噬連起大獄發其私書黨與交攻幾<lb/>
　半天下奸贓狼籍横被江東至其復用之年始倡西<lb/>
　戎之隙妄出新意變亂舊章力引狂生之謀馴致永<lb/>
　樂之禍興言及此流涕何追迨予踐阼之初首發安<lb/>
　邊之詔假我號令成汝詐謀不圖渙汗之文止為欵<lb/>
<pb n="KR2b0025_WYG_022-19b"/>
　賊之具迷國不道從古罕聞尚寛兩觀之誅薄示三<lb/>
　苗之竄國有常典朕不敢私<lb/>
貶鄧綰<lb/>
　知徐州言者未已或謂吕公著曰今除惡不盡將貽<lb/>
　患他日公著曰治道去太甚耳文景之世網漏吞舟<lb/>
　且人才實難宜使自新豈宜使自棄同知范純仁亦<lb/>
　以為言上納之<lb/>
詔言事務存大體<lb/>
<pb n="KR2b0025_WYG_022-20a"/>
　略曰先帝謂求法度務從寛厚而搢紳之間不能推<lb/>
　原本意希㫖掊尅妄生邊事連起犴獄此羣言所以<lb/>
　未息也敕正風俗修振紀綱兹出大公葢不得已况<lb/>
　罪顯者已正惡鉅者已斥則宜蕩滌隠疵濶略細故<lb/>
　務存大體以示寛恩<lb/>
秋七月立十科舉士法<lb/>
　從司馬光之請也曰行義純固可為師表曰節操方<lb/>
　正可備獻納曰智勇過人可備將帥曰公正聰明可<lb/>
<pb n="KR2b0025_WYG_022-20b"/>
　備監司曰經術精通可備講讀曰學問該博可備顧<lb/>
　問曰文章典麗可備著述曰善聴獄訟盡公得實曰<lb/>
　善治財賦公私俱便曰練習法令能斷情讞應侍從<lb/>
　以上嵗舉二人從之<lb/>
夏人來議疆事<lb/>
　初神宗于熙河路增置蘭州鄜延路增置塞門安疆<lb/>
　米脂浮屠葭蘆五寨上即位夏國纔遣使賀登極還<lb/>
　未出境又遣使入界朝廷知其有請地之意然棄守<lb/>
<pb n="KR2b0025_WYG_022-21a"/>
　之議未決使人至見于延和殿輒妄奏曰神宗自知<lb/>
　錯上起立怒久之内侍張茂則曰與押伴理會移時<lb/>
　方退于是孫覺首議棄蘭州而司馬光謂此數寨者<lb/>
　田非肥良不可以耕墾地非險要不可以守禦欲因<lb/>
　天子繼統悉加毁撤歸其侵地劉摯謂供億戍守窮<lb/>
　竭財力其最大者莫如蘭州不若捐一空城與之至<lb/>
　于鄜延河東新置堡塞願明詔大臣早有定計鄜延<lb/>
　帥趙窩欲留塞門安逺二寨其餘或存或廢乞密降<lb/>
<pb n="KR2b0025_WYG_022-21b"/>
　付臣遵守吕陶謂實於邊防無分毫之益環慶安撫<lb/>
　范純粹謂收復廢州略無所利乞令虜以所陷官吏<lb/>
　丁夫悉歸朝廷而所削之地並從給賜范純仁之論<lb/>
　亦然蘇轍謂增置州寨坐困中國願決計棄之王存<lb/>
　謂夏國疆界終難久守王巖叟謂守之無所得棄之<lb/>
　不足惜文彦博謂邊臣欺罔生事第恐不能持久却<lb/>
　須自棄不若推恩賜予惟上官均孫路以為不如出<lb/>
　兵積穀畫地而守前熙河機宜穆衍亦言蘭州棄則<lb/>
<pb n="KR2b0025_WYG_022-22a"/>
　熙河危熙河棄則闗中搖動唐自失河湟吐蕃回鶻<lb/>
　一有不順則警及國門逮今二十餘年非先帝英武<lb/>
　孰能克復今一旦委之恐滋後患詔除元係中國及<lb/>
　西蕃舊地外候送到陷沒人口委邊臣賜給<lb/>
　先是太皇太后手詔賜吕大防范純仁略曰夏國自<lb/>
　神宗升遐後遣使弔慰祭奠繼告國母喪進遺物今<lb/>
　又復遣使入謝外示恭順然戎情狡獪未測其心如<lb/>
　向者所得邊地雖建五城寨亦慮孤僻不易應援棄<lb/>
<pb n="KR2b0025_WYG_022-22b"/>
　之則弱國守之則終恐戎人在念卿久任西寨久曉<lb/>
　邊情可條具奏聞大防以為不可棄純仁上對略曰<lb/>
　臣竊見夏國自朝廷用兵以來近漢之民頗失生業<lb/>
　並寨二百餘里不敢耕種其國上下之人皆欲講和<lb/>
　又自陛下臨御以來聖政鼎新凡有不便於民者悉<lb/>
　議蠲除每詔令一下民間歡呼鼓舞以至印賣傳播<lb/>
　謂之快活條貫此事即時聞于夷狄又邊土臣僚亦<lb/>
　多體朝廷意不縱侵擾以此夏國必謂朝廷待之異<lb/>
<pb n="KR2b0025_WYG_022-23a"/>
　於前時所以遣使入慰探朝廷之意朝廷待其初來<lb/>
　之使禮意既厚是以接續肯來至于累次不失恭順<lb/>
　今夏人又將到闕願選擇押伴臣僚使與推誠語論<lb/>
　因而誇美聖政凡陛下好生惡殺舍己從人之意彼<lb/>
　亦有所對答可測見願和之意則可令自作意度説<lb/>
　與自用兵以來其有陷蕃官吏軍民見在西界若夏<lb/>
　國盡将納與朝廷則朝廷乞將虜到生口賜給夏國<lb/>
　所有邊上之事亦可因而陳請又曰若將所得邊地<lb/>
<pb n="KR2b0025_WYG_022-23b"/>
　換得陷蕃生靈不惟無損國威兼且和氣充塞陛下<lb/>
　聖徳越超古今為中國無窮之利矣<lb/>
八月復常法罷青苗錢<lb/>
　初同知范純仁以國用不足建請復散青苗錢時司<lb/>
　馬光方以疾在告不與也已而臺諫共言其非皆不<lb/>
　報光尋具劄子乞約束州縣抑配者蘇軾又繳奏乞<lb/>
　盡罷之光始大悟遂力疾封入於簾前爭曰不知是<lb/>
　何姦邪勸陛下復行此事純仁改色却立不敢對青<lb/>
<pb n="KR2b0025_WYG_022-24a"/>
　苗錢遂罷不復散<lb/>
罷成都茶場<lb/>
九月司馬光薨<lb/>
辛卯大饗明堂奉神宗祀<lb/>
臨司馬光喪<lb/>
　光為政踰年病居其半每欲以身律下躬親庶務不<lb/>
　舍晝夜賓客見其體羸曰諸葛孔明罰二十以上皆<lb/>
　親之以此致病公不可以不戒光曰死生命也為之<lb/>
<pb n="KR2b0025_WYG_022-24b"/>
　益力貽書吕公著曰光自病以來悉以身付醫家事<lb/>
　付康惟國事未有所付今日以屬晦叔矣病革諄諄<lb/>
　不復自覺如夢中語然皆朝廷大事也太皇太后聞<lb/>
　哭之慟上亦感涕不已明堂禮畢皆臨奠贈太師温<lb/>
　國公官親族十人諡文正表其墓曰精忠粹徳<lb/>
　光在相位遼人夏人遣使入朝必問光起居遼人勅<lb/>
　其邊吏曰中國相司馬矣切勿生事開邊隙及卒京<lb/>
　師之民罷市畫其像印鬻之畫工有致富者及葬四<lb/>
<pb n="KR2b0025_WYG_022-25a"/>
　方來㑹者哭之如哭其親戚嶺南封州父老亦相率<lb/>
　具祭蘇軾嘗論光所以感人心動天地者二曰誠曰<lb/>
　　一君子謂軾知言又嘗論光語晁無咎曰吾無過人<lb/>
　但平生所為未嘗有不可對人言者<lb/>
冬十月改衍聖公為奉聖公<lb/>
　鴻臚卿孔宗翰奏言先臣孔子之後世襲封爵元差<lb/>
　洒掃户五十人㸔林户五人熙寧中議者欲役錢寛<lb/>
　剰遂減三十其㸔林户只有三人昔慶厯中知兖州<lb/>
<pb n="KR2b0025_WYG_022-25b"/>
　梁適乞以廂庫代廟户并裁減人數執政欲從適請<lb/>
　獨范仲淹曰此與尋常利害不同仁義可息則此人<lb/>
　可減遂已今乞裁酌施行尋詔令襲封専主祠事添<lb/>
　助田百頃供祭祀外許均贍族人差洒掃户㸔林户<lb/>
　如舊人數改衍聖公為奉聖公仍賜書置教授一員<lb/>
　教孔氏子弟<lb/>
　紹聖三年温益知兖州奏乞罷置教授<lb/>
十一月詔監司分巡州縣<hi>二年徧</hi>
<pb n="KR2b0025_WYG_022-26a"/>
十二月詔蘇軾傅堯俞等供職<lb/>
　軾為翰林學士撰試舘職䇿題略曰欲師仁祖之忠<lb/>
　厚而患百官有司不舉其職或至于媮欲法神考之<lb/>
　勵精而患監司守令不識其意流入于刻又稱漢文<lb/>
　寛大長者不聞有怠廢不舉之病宣帝綜核名實不<lb/>
　聞有督責過甚之失初軾與崇政説書程頤同在經<lb/>
　筵軾喜戲諧而頤以禮法自持軾每靳之左司諫朱<lb/>
　光庭及御史賈易皆頤門人積不能平乃力攻軾光<lb/>
<pb n="KR2b0025_WYG_022-26b"/>
　庭言軾不識大體以仁宗難名之盛徳神考有為之<lb/>
　善志反以媮刻為議論獨稱漢文宣之全美不忠莫<lb/>
　大焉乞正其罪詔軾放罪軾自辨甚力詔追放罪指<lb/>
　揮中丞傅堯俞御史王巖叟吕陶諫官王覿相繼論<lb/>
　列堯俞巖叟右光庭陶右軾惟覿之論頗得其平謂<lb/>
　同異之因不足攻也陛下若悉攻同異深究嫌疑則<lb/>
　兩岐遂分而朋黨之論起且學士命詞失當有罪無<lb/>
　罪小事也使士大夫有朋黨之名大患也范純仁亦<lb/>
<pb n="KR2b0025_WYG_022-27a"/>
　言䇿題文意是指今日非譏諷祖宗不須彈奏軾抗<lb/>
　章乞罷堯俞等並不供職遂有是命<lb/>
　邵伯温曰哲宗即位宣仁同聴政羣賢畢集於朝賢<lb/>
　者不免以類相從故當時有洛黨川黨朔黨之語洛<lb/>
　黨以程頤為領袖朱光庭賈易為羽翼朔黨以劉摯<lb/>
　梁燾王巖叟劉安世為領袖而羽翼尤衆諸黨相攻<lb/>
　擊不已頤多用古禮軾謂其不近人情深疾之或加<lb/>
　玩侮故光庭易不平皆以謗訕言軾執政兩平之是<lb/>
<pb n="KR2b0025_WYG_022-27b"/>
　時既退元豐大臣於散地皆銜怨入骨隂伺間隙而<lb/>
　諸賢不悟自分黨相毁惟吕大防秦人贛直無黨范<lb/>
　祖禹獨師司馬光不立黨至紹聖間以為元祐黨盡<lb/>
　竄之嶺外可哀也哉<lb/>
起免役錢赴京<lb/>
　詔免役錢五路全留諸路留一半餘召人入便置場<lb/>
　和買物貨發赴元豐庫送納<lb/>
是嵗復茶鹽法許通商<lb/>
<pb n="KR2b0025_WYG_022-28a"/>
　江西河北解鹽許通商湖南鹽法福建茶鹽法並復<lb/>
　舊先是王巖叟上言河北二年以來新行鹽法鹽價<lb/>
　增貴三倍願復如故又言慶厯六年臣寮擘畫鹽法<lb/>
　一嵗之間比舊數可增錢五十九萬餘貫利之所得<lb/>
　可謂厚矣而神宗不以為意又言慶厯六年鹽税嵗<lb/>
　額止一千九萬餘緡今若依元豐八年未推行𣙜法<lb/>
　以前嵗收鹽税為額已自三十三萬緡矣又言財利<lb/>
　得之易人心得之難又言江西湖南鹽法為害之深<lb/>
<pb n="KR2b0025_WYG_022-28b"/>
　請罷之<lb/>
髙麗王運卒<lb/>
　子堯立未幾病卒其叔父熙立尋改名顒<lb/>
丁卯元祐二年春正月冊李乾順為夏國主<lb/>
　秉常死於去秋乾順繼立故有是命<lb/>
程文禁用申韓釋氏<lb/>
　詔舉人並許用古今諸儒之説或出已見母雜以申韓<lb/>
　釋氏考官勿於老莊列子出題先是蘇軾請科舉一切<lb/>
<pb n="KR2b0025_WYG_022-29a"/>
　如舊但所對經義兼註疏及諸家議論或出已見不<lb/>
　専用王氏之學仍罷律義從之<lb/>
二月河北灾遣使賑之<lb/>
定選人改官員<hi>每嵗百人</hi>
代州地震<lb/>
三月罷營繕<lb/>
　以雨雪不時止天下營繕三年遣散兵匠<lb/>
定内侍員<lb/>
<pb n="KR2b0025_WYG_022-29b"/>
　詔内侍省供奉官至黄門以百人為額<lb/>
分畫西夏地界<lb/>
　宥州送到陷蕃人三百十八口詔鄜延經畧司候到<lb/>
　日葭蘆米脂浮屠安疆四寨並特行給賜其餘不係<lb/>
　可還城寨地土各委官畫定界至開立壕堠<lb/>
夏四月旱<lb/>
授陳師道官<lb/>
　徐州人侍從合薦授本州教授遷太學博士言者謂<lb/>
<pb n="KR2b0025_WYG_022-30a"/>
　其當官私至宋謁蘇軾改教授穎州未幾罷居彭城<lb/>
　家益貧至累日不炊妻子愠見不恤也久之召為秘<lb/>
　書省正字適郊祀行禮寒甚妻以其衣無重綿假于<lb/>
　友婿趙挺之家問所從來妻以實告師道素惡挺之<lb/>
　之為人却去不肯服遂以寒疾死<lb/>
　初遊京師吏部侍郎傅堯俞聞其賢欲與相見先以<lb/>
　問秦觀觀曰是人可就見不可屈致傅堯俞曰非也<lb/>
　吾將見之懼其不吾見也子能介我於陳君乎知其<lb/>
<pb n="KR2b0025_WYG_022-30b"/>
　貧甚因懷金欲餽之及睹其貌聴其議論竟不敢出<lb/>
　居都下逾年章惇欲一見之終不可得<lb/>
復制科<lb/>
解張舜民等言職<lb/>
　初李乾順既立遣起居郎劉奉世為奉册使舜民以<lb/>
　為夏人政亂權歸梁氏乾順存亡尚未可知未宜遽<lb/>
　加爵命縁大臣有欲優假奉世者大臣謂彦博也太<lb/>
　后以其語侵彦博且惡其有用兵之意罷舜民御史<lb/>
<pb n="KR2b0025_WYG_022-31a"/>
　左遷監登聞鼓院于是中丞傅堯俞右司諫朱光庭<lb/>
　御史上官均皆言舜民不當罷乞還舊職右諫議梁<lb/>
　燾及御史王巖叟韓川等七人並爭之燾至二十䟽<lb/>
　不從堯俞等因家居待罪詔宰執召赴都堂宣諭堯<lb/>
　俞等不奉命復上䟽極言之于是皆相繼罷言職燾<lb/>
　出知潞州巖叟知齊州堯俞知陳州<lb/>
　初新法之行舜民上書云裕民所以窮民强内所以<lb/>
　弱内闢國所以蹙國以堂堂之天下不當與小民爭<lb/>
<pb n="KR2b0025_WYG_022-31b"/>
　利可恥也時人壯之<lb/>
五月阿里庫及夏人冦邊都監吳猛死之<lb/>
六月罷開樂宴<lb/>
　侍講范祖禹上䟽曰祥禫終即吉奢儉之端皆始於<lb/>
　此臣以為珠璣金玉之飾錦綉纂組之工凡可以蕩<lb/>
　心悦目者不宜有加于舊近聞奉宸庫已取珠子六<lb/>
　十斤户部已用金至三千六百兩不為不多矣願預為<lb/>
　之防又言君子之於喪服以為至痛之極不得已而<lb/>
<pb n="KR2b0025_WYG_022-32a"/>
　除之若以開樂故時設宴則以除服而慶賀非不得<lb/>
　已而除之意也惟因事則聴樂庶合先王禮意有詔<lb/>
　寢罷<lb/>
有星如𤓰出文昌<lb/>
復府界河陜路馬步軍<lb/>
　府界六指揮河東五指揮陜西十指揮河北十一指<lb/>
　揮各以五百人為額先是樞密范純仁請罷畿内保<lb/>
　甲右丞王存言今京師兵籍益削又廢保甲不教非<lb/>
<pb n="KR2b0025_WYG_022-32b"/>
　為國家根本長久之計且先帝為之已就緒無故廢<lb/>
　之不可純仁與存同執政趨向多合而此議獨異葢<lb/>
　不茍相比也<lb/>
秋七月庚戌朔日有食之<hi>隂雲不見</hi>
出張商英<lb/>
　商英為開封府推官上書言三年無改於父之道先<lb/>
　帝陵土未乾奈何輕議變更又簡蘇軾曰老僧欲住<lb/>
　烏寺呵佛罵祖一巡其意欲作言事官也或以告吕<lb/>
<pb n="KR2b0025_WYG_022-33a"/>
　公著不悦故出商英為江東提刑<lb/>
韓維罷<lb/>
　自門下侍郎出知鄧州維面奏范百禄所為不正及<lb/>
　非理事十餘條簾中怒甚以為不公具章䟽何異讒<lb/>
　毁御史吕陶先嘗劾維挾勢狥私百禄至畫五服圖<lb/>
　以進以其多用親戚作美官也詔分司南京左丞王<lb/>
　存連章論救中書舍人曾肇不草制吕公著亦言維<lb/>
　有人望並不從<lb/>
<pb n="KR2b0025_WYG_022-33b"/>
八月賈易罷<lb/>
　由右司諫出知懷州自洛蜀黨分易言吕陶黨助蘇<lb/>
　軾兄弟而文彦博主之語侵彦博及純仁太后欲峻<lb/>
　責易吕公著言易言頗直惟詆大臣太甚不可處諫<lb/>
　列耳退語同列曰諫官所言未論得失顧主上方富<lb/>
　于春秋異時有導諛惑上心者正賴左右力諫不可<lb/>
　使人主輕厭言者吕大防劉摯王存私相顧而嘆曰<lb/>
　吕公可謂仁者之勇<lb/>
<pb n="KR2b0025_WYG_022-34a"/>
程頤罷<lb/>
　初頤嘗赴講㑹上瘡疹不御殿累日頤詣宰相問知<lb/>
　否且曰上不御殿太后不當獨坐人主有疾而大臣<lb/>
　可不知乎翌日宰相以頤奏請問疾頤又往見諫議<lb/>
　大夫孔文仲賀其與賈同官告以易攻陶數日矣今<lb/>
　陶司諫之命已閣復下易畏義知恥必不要職欲文<lb/>
　仲助易攻陶文仲奏其言且云臣居京師二年頤未<lb/>
　嘗過臣門臣比除臺諫即來訪臣又以非意相干説<lb/>
<pb n="KR2b0025_WYG_022-34b"/>
　諭如此方陛下清明而頤乃鼓騰利口間謀羣臣紛<lb/>
　紛擾擾無有定日縱未誅戮且當放還田里乃命同<lb/>
　管勾西京國子監<lb/>
　文仲疏又言程頤乃五鬼之魁都下指為老鬼頭孫<lb/>
　抃為小鬼尾吕公著諸子與事而小子希純尤甚其<lb/>
　婿范祖禹外甥楊國寶引黄庭堅畢仲遊輩日夕聚<lb/>
　論進退人物一言之出朝暮即應識者比之入闗五<lb/>
　鬼<lb/>
<pb n="KR2b0025_WYG_022-35a"/>
　頤在講筵嘗上䟽曰臣本山野之人性稟樸直言辭<lb/>
　鄙拙則有之至於愛君之心事君之禮告君之道敢<lb/>
　有不盡伏以太皇太后陛下心存至公躬行大道開<lb/>
　納忠言委用耆徳不但維持大業且欲興致太平前<lb/>
　代英主之所不及也但能日謹一日天下之事不足<lb/>
　慮也臣以為今日至大至急為宗社生靈長久之計<lb/>
　惟是輔養上徳而已歴觀前古輔養幼主之道莫備<lb/>
　於周公周公可為萬世之法也臣願陛下廣髙世之<lb/>
<pb n="KR2b0025_WYG_022-35b"/>
　見以聖人之言為可必行勿阻滯于近規勿迷惑于<lb/>
　衆口古人所謂周公豈欺我哉周公作立政之書舉<lb/>
　常伯至于綴衣虎賁以為知恤鮮一篇之中丁寧重<lb/>
　複惟在此一事而已書又曰僕臣正厥后克正又曰<lb/>
　后徳惟臣又曰侍御僕從罔非正人出入起居罔有<lb/>
　不欽是古人之意謂人主跬步不可離正人也葢所<lb/>
　以涵養氣質薰陶徳性故能習與智長化與心成後<lb/>
　世不復知此謂人主就學所以涉書史覽古今也不<lb/>
<pb n="KR2b0025_WYG_022-36a"/>
　知涉書史覽古今乃一端耳若止如是則能文宫人<lb/>
　可以備勸講知書内侍可以充輔導何用置官設職<lb/>
　精求賢徳哉大抵人主受天之命稟賦自殊歴攷前<lb/>
　史帝王才質鮮不過人然而全徳有道之君至少其<lb/>
　故何哉皆輔導不得其道而位勢使之然也伏惟皇<lb/>
　帝陛下天資粹美徳性仁厚必為有宋之令主但恨<lb/>
　輔導之道有未至爾臣供職以來六侍講筵但見諸<lb/>
　臣拱手黙坐當講者立案旁解釋數行而退如此雖<lb/>
<pb n="KR2b0025_WYG_022-36b"/>
　彌年積嵗所益幾何與周公輔成王之道殊不同矣<lb/>
　或以為主上方幼且當如此此不足之論也古之生<lb/>
　子能食能言而教之大學之道以豫為先人之幼也<lb/>
　知慮未有所主便以格言至論日陳於前雖未曉知<lb/>
　且常薰聒使盈耳充腹久自安習若固有之雖以他<lb/>
　言惑之不能入也若為之不豫及乎稍長私意偏好<lb/>
　生于内衆言辨口鑠於外欲為純全不可得也故所<lb/>
　急在先入豈有太早者乎又以為人主天資至靈自<lb/>
<pb n="KR2b0025_WYG_022-37a"/>
　無違道不須過慮此尤非至論矣聖莫聖于舜而禹<lb/>
　臯陶未嘗忘規戒至曰無若丹朱好慢遊作傲虐且<lb/>
　舜之不為慢遊傲虐雖愚亦當知之豈禹而不知之<lb/>
　乎處崇髙之位儆戒之道不得不如是也且人心豈<lb/>
　有常哉以唐太宗之英睿躬歴艱難力平禍亂年亦<lb/>
　長矣始惡隋煬侈麗毁其層觀廣殿不六七年復欲<lb/>
　治乾陽殿是心果可常乎所以聖賢雖明盛之際不<lb/>
　廢規戒為慮豈不深逺也哉况幼冲之君閑邪拂違<lb/>
<pb n="KR2b0025_WYG_022-37b"/>
　之道可少懈乎又曰開發之道葢自有方朋習之益<lb/>
　最為至切故周公輔成王使伯禽與之處聖人所為<lb/>
　必無不當真廟使蔡伯希侍仁宗乃師古也臣欲擇<lb/>
　臣寮家子弟十嵗以上十二嵗以下端謹頴悟者三<lb/>
　人侍上左右所讀之書亦使之讀辨色則入昏而罷<lb/>
　歸常令二人入侍一人更休每人擇有年宫人内臣<lb/>
　二人隨逐㸔承不得暫離常情笑語亦勿禁止惟須<lb/>
　言語必正舉動必莊仍使日至賢善堂呈所習業講<lb/>
<pb n="KR2b0025_WYG_022-38a"/>
　官常加勸教使知畏憚方年十三便令罷去嵗月之<lb/>
　間自覺其益又曰今講讀共五人四人皆兼要職獨<lb/>
　臣不領别官近差修國子監太學條例是亦兼也乃<lb/>
　無一人専職輔導者執政之意可見也葢愛惜人才<lb/>
　不欲使之閒爾又以為雖兼他職不妨講讀此尤不<lb/>
　思之甚也不敢言告君之道只以告衆人言之夫告<lb/>
　於人者非積其誠意不能感人也故聖人以蒲蘆喻<lb/>
　政謂以誠化之也今夫鐘怒而擊之則武悲而擊之<lb/>
<pb n="KR2b0025_WYG_022-38b"/>
　則哀誠意之感人也告于人亦如是古人所以齋戒<lb/>
　而告君者何謂也臣前後兩得進講未嘗敢不宿齋<lb/>
　豫戒潛思存誠覬感動於上心若使營營於職事紛<lb/>
　紛其思慮待至上前然後善其辭説徒以頰舌感人<lb/>
　不亦淺乎此理非知學者不能曉也又曰竊以為聖<lb/>
　人之學不傳久矣臣等得之于遺經不自度量以身<lb/>
　任道天下駭笑者雖多而近年信從者亦衆方將區<lb/>
　區駕其説以示學者覬得傳於後不虞天幸之至得<lb/>
<pb n="KR2b0025_WYG_022-39a"/>
　備講説於人主之側誠使得以聖人之學上沃聖聰<lb/>
　則聖人之道有可行之望豈特臣之幸哉如陛下未<lb/>
　以臣言為信何不一賜訪問臣當陳聖學之端緒發<lb/>
　至道之淵微陛下聖鑒髙明必䝉照納如其妄偽願<lb/>
　投誅殛是疏去年六月也<lb/>
　七年夏頤以服闋除直秘閣西京國子監上表辭畧<lb/>
　曰臣力學有年以身任道惟知耕食以求志不希利<lb/>
　達以干時陛下詔起臣于草萊之中而授臣以講説<lb/>
<pb n="KR2b0025_WYG_022-39b"/>
　之職臣竊思之得以講學侍人主茍能致人主以堯<lb/>
　舜禹湯之道則天下享唐虞夏商之治儒者逢時孰<lb/>
　過于此臣於是幡然有許國之心在職嵗餘畢精竭<lb/>
　慮方進沃心之論實覬不傳之學復明於今日作聖<lb/>
　之效逺繼于先王不思道大則難容跡孤則易躓入<lb/>
　朝見嫉世俗之常態髙名毁甚史册之名言如臣之<lb/>
　愚豈免衆口不能取信于上而欲為繼古之事成希<lb/>
　世之功人皆知其難也臣何狂簡敢爾覬幸志既乖<lb/>
<pb n="KR2b0025_WYG_022-40a"/>
　于仕道義當致於為臣屢懇請而未從俄遭憂而罷<lb/>
　去銜恤既終於喪制退休當遂於初心豈舍王哉忠<lb/>
　戀之誠如結不得已也去就之義當然監察御史董敦逸<lb/>
　遂摘頤辭表中語上疏言頤狂賤迂疎妄自尊大肆<lb/>
　為狂言至引孔孟伊周自比又自謂得儒者進退之<lb/>
　義惑衆慢上無甚于此望寢新命頤亦累奏控免遂<lb/>
　命勾管崇福宫頤即承領勅牒但稱疾不拜假滿百<lb/>
　日竟以尋醫而歸<lb/>
<pb n="KR2b0025_WYG_022-40b"/>
詔西邊嚴備<lb/>
　詔夏國政亂主幼失藩臣禮皆强臣齊約特之故其君<lb/>
　民非有罪也興師討伐有所未忍諸路帥臣宜嚴兵<lb/>
　自備如能洗心効順與之自新<lb/>
復洮州<lb/>
　西蕃大酋領果莊棟戬别將也桀黠有謀所部兵鋭<lb/>
　數為邊患熙寧中誘陷景思立先帝屢欲生致之至<lb/>
　是聞朝廷罷兵又知夏人之怨失蘭州也遂合從冦<lb/>
<pb n="KR2b0025_WYG_022-41a"/>
　邊吕公著建議遣軍器監游師雄諭㫖諸將便宜出<lb/>
　師時夏人聚兵于天都山前鋒已屯通逺境上<lb/>
　駐常家山大城洮州以待師期師雄將先發以制之告<lb/>
　熙河帥劉舜卿舜卿曰彼衆我寡奈何師雄曰此機<lb/>
　不可失倘不濟願為首戮舜卿乃召將佐議三夕乃<lb/>
　從總管姚兕神誼請分兵兩路急裝輕齎並洮水而<lb/>
　進兕部洮西誼部洮東黎明至洮州城下既築未就<lb/>
　　一鼓破之斬千七百級奔溺者數千遂擒果莊及大<lb/>
<pb n="KR2b0025_WYG_022-41b"/>
　首領青伊結等九人捷奏范純仁請誅果莊塞上以<lb/>
　謝邊人而議者欲致其子取河南故赦而不誅諫官<lb/>
　王覿言果莊之子既不聼命則檻車致之闕下者將<lb/>
　遂斬之耶獻之廟社而後赦之耶臣竊以為非計也<lb/>
　莫若破檻車處之洮岷秦雍間不惟示聖朝含容亦<lb/>
　所以懷其死黨也不從果莊至闕下吕公著賀遣使<lb/>
　告裕陵獻俘上御殿詰問聼招其子及部屬以自贖<lb/>
　尋命為陪戎校尉<lb/>
<pb n="KR2b0025_WYG_022-42a"/>
九月太皇太后御崇政殿受册<lb/>
　初有請后御文徳殿服冠冕受册曾肇言天聖二年<lb/>
　兩制議皇太后受册于崇政殿仁宗時詔於文徳殿<lb/>
　今皇帝述仁宗故事以極崇奉之禮臣謂太皇太后<lb/>
　倘于此時於崇政殿受册則皇帝之孝愈彰太皇太<lb/>
　后之徳愈尊矣后欣然後數日執政奏事后諭曰性<lb/>
　本好靜昨縁主上幼冲權聼政事葢非得已况母后<lb/>
　臨朝非國家盛事文徳殿天子正朝豈女主所當御<lb/>
<pb n="KR2b0025_WYG_022-42b"/>
　吕公著等曰陛下思慮精深非臣等所及<lb/>
夏人冦邊<lb/>
　冦鎮戎軍尋遁去時西邊稍寧而近塞時苦冦掠樞<lb/>
　密安燾謂為國者不可好用兵亦不可畏用兵好則<lb/>
　疲民畏則取侮今朝廷每戒邊吏非舉國入冦不得<lb/>
　應之則固畏用兵矣然虜數犯邊亦未免病民雖僅<lb/>
　保城壘適墮其計願復講攻擾之䇿如左氏所謂用<lb/>
　三師以疲楚之意此計最上也<lb/>
<pb n="KR2b0025_WYG_022-43a"/>
禁造箔金<lb/>
冬十月更科舉法<lb/>
　進士分四場以經義詩賦論䇿通定去留髙下新科<lb/>
　明法增論語孝經經義分五場<lb/>
　四年夏詔進士不兼詩賦人許依舊法取應于本經<lb/>
　外增治一經續禮部奏詩賦進士聴習一經第一場<lb/>
　試本經義二道論語及孟子義各一道第二場賦及<lb/>
　律詩一首第三場論一道第四場子史時務䇿二道<lb/>
<pb n="KR2b0025_WYG_022-43b"/>
　經義進士並習兩經以詩禮記周禮左氏春秋為大<lb/>
　經周易書公羊穀梁儀禮為中經願習二大經者聴<lb/>
　不得偏占兩中經其治左氏春秋者不得以公羊穀<lb/>
　梁為中經第一場試本經義三道論語義一道第二<lb/>
　場本經義三道孟子義一道餘如前並以四場通定<lb/>
　髙下去留不以人數多寡各取五分即零分及元額<lb/>
　解一人者聼取文理優長之人<lb/>
罷武臣換文法<lb/>
<pb n="KR2b0025_WYG_022-44a"/>
命講讀官進故事<lb/>
　遇不講日輪具漢唐故事有益政體者二條進入蘇<lb/>
　頌等尋編類賜名邇英要覽<lb/>
十二月賑饑窮<lb/>
　以大寒出禁錢十萬緡賜貧民明年又發京西穀五<lb/>
　十餘萬石賑糶<lb/>
戊辰元祐三年春正月復廣惠倉<lb/>
二月以豐稷為國子司業<lb/>
<pb n="KR2b0025_WYG_022-44b"/>
　稷為左司諫言楊王頴荆王頵嘗令成都路走馬承<lb/>
　受宦者造錦地衣仰惟二聖節儉樸素欲化天下而<lb/>
　近奢侈僭靡至如此監察御史趙㞦時與稷同進對<lb/>
　謂稷曰聞君言使㞦汗流浹背給事中趙君錫曰諫<lb/>
　官如此天下必太平不數日稷遷司業<lb/>
詔文臣繫銜分左右<lb/>
　自朝議至金紫光禄進士為左餘人為右<lb/>
　明年冬又詔朝議大夫以下並分左右紹聖二年罷<lb/>
<pb n="KR2b0025_WYG_022-45a"/>
　之正議以上如故<lb/>
　崇寧四年又詔朝議中散正議光禄銀青光禄大夫<lb/>
　分左右為兩資應轉者先右而後左<lb/>
三月親試舉人<lb/>
　賜李常寧以下及第出身有差增賜錢百萬酒五百<lb/>
　壺為期集賞<lb/>
夏人冦邊<lb/>
　徳靖寨張誠敗之<lb/>
<pb n="KR2b0025_WYG_022-45b"/>
夏四月以吕公著為司空同平章軍國事吕大防范純<lb/>
仁為左右僕射<lb/>
　三相制詞學士蘇軾所草也是夕軾對于内東門小<lb/>
　殿既承㫖太皇太后曰有一事問内翰前年何官何<lb/>
　以至此軾曰遭遇陛下與官家太皇曰不闗老身及<lb/>
　官家事軾曰豈大臣論薦耶太皇曰不闗大臣事此<lb/>
　事神宗之意當其飲食而停筯㸔文字則内人必曰<lb/>
　此蘇軾文字也神宗忽時稱曰竒才竒才但未及用<lb/>
<pb n="KR2b0025_WYG_022-46a"/>
　内翰而上仙耳軾哭失聲太皇與上左右皆泣已而<lb/>
　命坐賜茶曰内翰直須盡心事官家以報先帝知遇<lb/>
　軾拜出<lb/>
　宋興以來以三公平章軍國事者四人二人公著許公<lb/>
　子也議者榮之<lb/>
夏人冦邊塞門寨朱贇郝普等死之<lb/>
五月寛奏讞法<lb/>
　詔奏讞不當者免按罪<lb/>
<pb n="KR2b0025_WYG_022-46b"/>
六月嚴選用臺諫法<lb/>
　初太皇太后諭宰執曰近臺諫官多新進未更事所<lb/>
　論不知大體近於求名詔自今司諫正言殿中監察<lb/>
　可體祖宗故事以升朝官通判諸序及一年者為之<lb/>
秋八月渠陽蠻冦邊<lb/>
九月䇿制科<lb/>
　謝悰尋以紕繆罷之<lb/>
冬十月廢渠陽軍<lb/>
<pb n="KR2b0025_WYG_022-47a"/>
　去秋改誠州為渠陽軍至是詔曰頃以荆湖諸蠻請<lb/>
　吏置城以撫之而希功者輒侵洞穴致生疑懼其罷<lb/>
　新創堡寨廢渠陽軍<lb/>
　五年冬湖北路奏渠陽軍蠻首楊晟秀請降復渠陽<lb/>
　寨為誠州補溪峒舊族楊氏之子昌達為刺史紹聖<lb/>
　元年九月議棄渠陽官吏罪集賢殿撰唐義問等並<lb/>
　黜為散官<lb/>
邢恕罷<lb/>
<pb n="KR2b0025_WYG_022-47b"/>
　知汝州初太皇太后姪公繪上書太皇太后請尊禮<lb/>
　太妃為髙氏異日之福太皇詰公繪誰為作此書公<lb/>
　繪對以起居舍人邢恕時恕方召試中書舍人因是<lb/>
　遂補外<lb/>
復南北宣徽使<lb/>
　視簽書樞密院<lb/>
議回河<lb/>
　令吏部侍郎范百禄給事中趙君錫相視初大河東流<lb/>
<pb n="KR2b0025_WYG_022-48a"/>
　元豐中小呉河決流遂北先帝知故道不可復還因<lb/>
　導之北流水性已順惟河道未深隄防未立嵗有決<lb/>
　溢之患本非深害其後朝廷用王令圖議將復大河<lb/>
　故道詔李常視之常言不可役已興旋罷時元祐元<lb/>
　年也尋又詔張問同令圖相度開孫村口河以分減<lb/>
　水勢朝廷既從之後亦中輟二年令圖死王孝先代<lb/>
　領都水亦欲開孫村減水河如令圖議太師文彦博<lb/>
　以河為重事與中書侍郎吕大防樞密副使安燾從<lb/>
<pb n="KR2b0025_WYG_022-48b"/>
　而和之謂濁河流入界河久之必淤淺若河流尾直<lb/>
　注北界則河朔全失險阻無以禦戎故主其議同列莫<lb/>
　能奪惟范純仁堅執以為不可回中書舍人蘇轍見<lb/>
　右僕射吕公著乗間問曰公自觀智勇孰與先帝勢<lb/>
　力隆重能鼓舞天下孰與先帝公著驚曰君何言歟<lb/>
　曰河決而北自先帝不能回而諸公欲回之是自謂<lb/>
　智勇勢力過先帝也且河決自元豐導之北流亦自<lb/>
　元豐是非得失今日無所與諸公不能因其舊而修<lb/>
<pb n="KR2b0025_WYG_022-49a"/>
　其永備乃欲取而回之其為力也難而其為責也重<lb/>
　矣左丞王存亦主新道之議竟莫奪也回河之議遂<lb/>
　興時河北運使兼外都水使者謝卿材亦言近嵗河<lb/>
　流稍行無可回之理上河議一編召至政事堂會議<lb/>
　持論不屈忤大臣之意<lb/>
十一月減䕃補恩<lb/>
　閏十二月太皇太后諭宰執曰本家恩澤亦當先議<lb/>
　裁省要自上始則均一矣已而下詔四分減一<lb/>
<pb n="KR2b0025_WYG_022-49b"/>
損吏額<lb/>
　後省定吏額以范百禄蘇轍領之吕大防欲廢其半<lb/>
　百禄曰失職者衆法必不行莫若以漸去自今犯罪<lb/>
　及死者勿補大防不從㑹百禄出使轍専領其事吏<lb/>
　有白中孚者告轍曰吏額不難定昔之流内銓今侍<lb/>
　郎左選也事之劇莫過此矣昔銓吏止十數而今左<lb/>
　選吏至數十事不加舊而用吏至數倍何也昔無重<lb/>
　法重禄吏通賕賂則不欲人多以分所得今行重法<lb/>
<pb n="KR2b0025_WYG_022-50a"/>
　給重禄賕賂比舊為少則不望人多而幸於少者此<lb/>
　吏額多少之實情也舊法日生事以難易分七等重<lb/>
　者至一分輕者至一釐以下積若干分而為一人今<lb/>
　若取逐司兩月事定其分數則吏額多少之限無所<lb/>
　逃乃具白宰相請據實立額遂自尚書省取諸司兩<lb/>
　月生事諸司吏皆俱莫肯供再申乞榜示使知立額<lb/>
　俟他日見闕不補非即今損也榜出文字即具大防<lb/>
　得之喜以問三省吏莫能曉有諸司吏任永壽者精<lb/>
<pb n="KR2b0025_WYG_022-50b"/>
　悍而猾與三省吏不相能具以諸吏姦告大防深然<lb/>
　之乃取其事致吏額房于都省召永壽領之一日内<lb/>
　降畫可六曹吏額房吏請封送尚書省中書侍郎劉<lb/>
　摯曰録黄當送門下今封送何也吏言尚書以吏額<lb/>
　事毎巻入必經下本省已久今悞至此摯曰中書不<lb/>
　知其第當如法令遂作録黄永壽見録黄愕曰兩省<lb/>
　初不與今安得此即稟大防命兩省各選吏與其事<lb/>
　以是語摯摯曰中書用法行録黄非省意與吏為道<lb/>
<pb n="KR2b0025_WYG_022-51a"/>
　地也今乃使吏就都省分功何耶他日大防又持奏<lb/>
　藁示摯曰省吏額事欲謹密而速故徑行下然未經<lb/>
　立法欲三省同奏作致仕官法摯曰此非其類也當<lb/>
　聚議明日大防復出奏稿示摯曰不可不爾摯諾之<lb/>
　其事遂畢以立額裁損吏員永壽積勞補官餘吏遷<lb/>
　轉有差于是外議洶洶臺諫交論以諭事在後省久<lb/>
　永壽攘去纔兩月而都司擅擬優例冒賞章數十上<lb/>
　永壽以贓刺配大防不懌未幾摯遷門下侍郎及臺<lb/>
<pb n="KR2b0025_WYG_022-51b"/>
　諫共攻大防大防稱病不出摯每於上前開陳吏額<lb/>
　本末曰此皆被減鼓怨言路風聞過實不足深究大<lb/>
　防他日語人曰使上意不疑劉門下之力居多然而<lb/>
　士大夫趨利者交鬭其間而朋黨之論起矣摯自除<lb/>
　門下累請外不允久之始復視事<lb/>
閏十二月范鎮卒<lb/>
　贈右金紫光禄大夫諡曰文忠公<lb/>
　熙寧元豐間士大夫論天下賢者必曰君實景仁其<lb/>
<pb n="KR2b0025_WYG_022-52a"/>
　道徳風流足以師表當世其議論可否足以榮辱天<lb/>
　下<lb/>
　鎮始以詩賦為名進士及為舘職侍從以文學稱雖<lb/>
　屢諫諍及論儲闕事朝廷信其忠然事頗秘莫盡知<lb/>
　也其後議濮安懿王稱號守禮不回而名益重及論<lb/>
　熙寧新法與王安石吕惠卿辨論至廢黜不用然後<lb/>
　天下翕然師尊之無貴賤賢愚謂之景仁而不敢名<lb/>
　有為不義必畏鎮知之<lb/>
<pb n="KR2b0025_WYG_022-52b"/>
　元豐末鎮㑹葬永裕陵下蔡京謂鎮曰朝廷將起公<lb/>
　矣鎮變色曰鎮以論新法不合得罪先帝一旦棄天<lb/>
　下其可因以為利乎元祐初詔落致仕除侍讀赴闕<lb/>
　鎮辭又降詔曰西伯善養二老歸來漢室卑詞四臣<lb/>
　入侍為我强起無或憚勞朝廷之起鎮葢欲授以門<lb/>
　下侍郎鎮固不起又遺書問其從孫祖禹亦勸止之<lb/>
　鎮大喜曰是吾心也凡吾所欲為者司馬君實已為<lb/>
　之何用復出也<lb/>
<pb n="KR2b0025_WYG_022-53a"/>
裁省冗費自宫掖始<lb/>
　三省言官俸比舊例以前雖減而公使日多治平支<lb/>
　一十六萬緡今支七十五萬緡乞比舊制例裁減户<lb/>
　部亦請裁節浮費于是置局于户部檢寶元慶厯嘉<lb/>
　祐政事擇近臣共議仍詔諸班軍人依舊外餘並裁<lb/>
　省户部又言宫掖之費有司不得而見乞詔内侍省<lb/>
　裁省禁中之費以報省司從之<lb/>
　<lb/>
<pb n="KR2b0025_WYG_022-53b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻二十二<lb/>
</p>
<p>
</p>
  </div>
<div>
                <head>九朝編年備要巻二十三</head>
    <p>
<pb n="KR2b0025_WYG_023-1a"/>
欽定四庫全書<lb/>
　九朝編年備要巻二十三　　宋　陳均　撰<lb/>
哲宗皇帝<hi>起己巳元祐四年止癸酉元祐八年</hi>
己巳元祐四年春正月罷回河及修減水河<lb/>
　范百禄趙君錫行視東北二河見東流髙北流下知<lb/>
　河決不可回且奏曰元豐以前未嘗有回河之説八<lb/>
　年以後王孝先俞瑾乃敢妄議回河於是范純仁請<lb/>
　罷之<lb/>
<pb n="KR2b0025_WYG_023-1b"/>
二月吕公著薨臨其喪<lb/>
　贈申國公諡正獻公公著識慮深敏量閎而學粹茍<lb/>
　便於國家不以私利害動其心與人至誠不事表襮<lb/>
　其好士樂善出於天性士大夫有以人物為意者必<lb/>
　問其所知與其所聞相㕘覈以待上求神宗嘗曰吕<lb/>
　公著之于人才其言不欺如權衡之稱物上前議政<lb/>
　事盡誠去飾博取衆人之善以為善至其所守毅然<lb/>
　不可動也上題其碑曰純誠厚徳<lb/>
<pb n="KR2b0025_WYG_023-2a"/>
　初神宗朝有欲復肉刑者詔輔臣議公著曰後世禮<lb/>
　教疏而刑獄繁肉辟不可遽復將有踊貴屨賤之譏<lb/>
　宰臣呉充議復圜土衆亦以為難行參政王珪欲取<lb/>
　天府死囚試劓刖之公著曰不可刖而不死則此法<lb/>
　遂行矣遂寢議<lb/>
三月作渾天儀象<hi>七年六月成</hi>
晝有流星出東北<lb/>
蘇軾罷<lb/>
<pb n="KR2b0025_WYG_023-2b"/>
　從所請自翰林學士知杭州既踰月軾上䟽曰臣以<lb/>
　臂疾乞郡䝉恩差知杭州但謂朝廷哀憐衰疾許從<lb/>
　私便及出朝㕘乃聞臺官論劾甚多陛下庇臣不肯<lb/>
　降出故許其去臣平生愚拙罪戾不少至于非義之<lb/>
　事自保必無夫君子所重者名節也故有捨生取義<lb/>
　殺身成仁可殺不可奪之語而爵位利禄葢古者有<lb/>
　志之士所謂鴻毛敝屣也人臣知此輕重然後可以<lb/>
　事君父言忠孝矣今陛下不肯降出臺官章䟽不過<lb/>
<pb n="KR2b0025_WYG_023-3a"/>
　為愛惜臣子恐其或有此事不免降出而不知臣之<lb/>
　無事空受誣衊給事中趙君錫亦言軾文追六經蹈<lb/>
　藉班馬中間為李定輩中傷幾蹈不測二聖臨朝首<lb/>
　加拔擢軾知無不言言之可行所補非一故士人畏<lb/>
　憚為之銷縮公論倚重隱如長城誠雄俊之寶臣也<lb/>
　今飄然去國實係邪正消長之機乞寢新除復寘禁<lb/>
　林侍經幄<lb/>
夏五月竄蔡確李常等坐黜<lb/>
<pb n="KR2b0025_WYG_023-3b"/>
　先是知漢陽軍呉處厚言朝廷牽復知鄧州蔡確觀<lb/>
　文殿學士此則朝廷念舊推恩無負於確矣然確昨<lb/>
　謫安州不自循省包藏怨心實有負於朝廷昨夏中<lb/>
　登車葢亭十詩五涉譏訕而二篇尤甚上及君親忠<lb/>
　憤所激須至冒瀆天聴確詩云矯矯名臣郝甑山忠<lb/>
　言直節上元間釣臺蕪沒知何處嘆息思君俯碧灣<lb/>
　此篇譏謗朝廷情理切害臣按唐郝處俊封甑山公<lb/>
　上元初曾事髙宗時髙宗多疾欲遜位武后處俊諫<lb/>
<pb n="KR2b0025_WYG_023-4a"/>
　曰天子治陽道后治隂徳然則帝與后猶日之與月<lb/>
　陽之與隂各有所主不相奪也昔魏文帝著令不許<lb/>
　皇后臨朝陛下奈何欲傳位天后乎由是事沮臣竊<lb/>
　以太皇太后垂簾盡用章獻故事不似前朝荒亂之<lb/>
　政而確公肆譏謗形于篇什處今之世思古之人不<lb/>
　思于他而思處俊此其意何也又云喧豗六月浩無津<lb/>
　行見沙洲束兩濱如帶溪流何足道沈沈蒼海㑹揚<lb/>
　塵此篇稱沈沈蒼海會揚塵言海㑹有揚塵時人壽<lb/>
<pb n="KR2b0025_WYG_023-4b"/>
　幾何尤非佳語詔確開具因依仍令安州繳進元題<lb/>
　詩本安州尋言確詩初題于碑及移鄧州行一驛復<lb/>
　取碑去盡洗其詩以碑還公使庫確亦上䟽條列自<lb/>
　辨太皇怒甚貶確分司南京臺諫論確不已遂責授<lb/>
　英州别駕新州安置吕大防劉摯等皆以確母老不<lb/>
　欲令過嶺太后曰山可移州不可移大防等遂不敢<lb/>
　言范純仁復留身揖左丞王存進説以為不宜置確<lb/>
　死地不聽純仁退謂大防曰此路荆棘八十年矣奈<lb/>
<pb n="KR2b0025_WYG_023-5a"/>
　何開之吾曹正恐不免耳退又上䟽略曰陛下臨御<lb/>
　以來庶政清明如青天白日無輕氛薄翳道徳醇備如<lb/>
　精金美玉無纖瑕小疵今以一蔡確煩朝廷行希濶<lb/>
　之刑天下久安人所罕見必生疑駭乞付師臣以下<lb/>
　商量<lb/>
　常坐為御史中丞不言確為諫官所攻罷新除兵部<lb/>
　尚書之命知鄧州彭汝礪坐營救確并不草確責詞<lb/>
　出知徐州曾肇除給事中辭請外補從之命知潁州<lb/>
<pb n="KR2b0025_WYG_023-5b"/>
　坐呉安詩論肇不自救確教彭汝礪使言也邢恕候<lb/>
　服闋日降官先自恕自襄州移河陽専詣確謀造定<lb/>
　䇿事及司馬康赴闕恕招康過河陽勸康作書稱確<lb/>
　以為他日全身保家計康恕同年登科恕又出光門<lb/>
　下作書如恕言葢以康為光子言確有定䇿功世必<lb/>
　見信既而梁燾以諫議召恕亦要燾至河陽連日夜<lb/>
　論確功不休且以康書為證燾不悦㑹吳處厚奏確<lb/>
　詩燾遂與劉安世共請誅確確既竄恕服闋落職降<lb/>
<pb n="KR2b0025_WYG_023-6a"/>
　官監永州鹽倉康初欲從恕招邵雍之子伯温謂康<lb/>
　曰公休除喪未見君不宜枉道先見朋友康曰已諾<lb/>
　之伯温曰恕傾巧或以事要公休若從之必為異日<lb/>
　之悔公休康字也及燾論確恕罪亦命康分析康乃<lb/>
　悔之<lb/>
范純仁罷<lb/>
　知潁昌府司諫呉安詩正言劉安世交章攻純仁黨<lb/>
　蔡確太皇曰人言純仁黨確恐不然但所見偏繆耳<lb/>
<pb n="KR2b0025_WYG_023-6b"/>
　邵伯温論曰公卿大夫當知國體以蔡確奸邪投之<lb/>
　死地何足惜然嘗為宰相當宰相待之范忠宣公有<lb/>
　文正公餘風知國體者也故欲薄確之罪言既不用<lb/>
　退而行確詞命然後求去君子長者仁人用心也確<lb/>
　死南荒豈獨有傷國體哉劉摯梁燾王巖叟劉安世<lb/>
　忠直有餘然疾惡已甚不知國體以貽後日搢紳之<lb/>
　禍不能無過也葢君子小人相為消長能使君子在<lb/>
　上小人在下君子在内小人在外各安其分足矣豈<lb/>
<pb n="KR2b0025_WYG_023-7a"/>
　可殺而絶之哉一呉處厚以前宰相詩為譏謗非所<lb/>
　以厚風俗罪之可也蔡確故大臣不問以愧其心可也<lb/>
　朝廷當治確及其黨妄貪定䇿之功令同時執政各<lb/>
　具立太子事使誣罔之迹曉然以詔天下後世罪其<lb/>
　造謀者可也詩不當罪也嗚呼紹聖初亦賢者可以<lb/>
　有為之時也而用章惇之凶暴蔡卞之奸邪一時輕<lb/>
　躁險薄之徒皆進使宣仁被謗哲宗致疑離間骨肉<lb/>
　禍患幾五十年不解卒致傾覆之亂悲夫<lb/>
<pb n="KR2b0025_WYG_023-7b"/>
六月夏人來貢<lb/>
　初朝議以米脂等四寨與夏人權涇原經畧劉昌祚<lb/>
　力陳不可以為夷狄無厭夏人素與西蕃不恊今解<lb/>
　仇結好往來不已其志豈淺異日請蘭州亦從之乎<lb/>
　不報既而夏國宥州牒已送到陷沒人口尋有㫖給<lb/>
　四寨仍約以委官畫地界至是夏國遣使入貢樞密<lb/>
　院擬荅曰蘭州寨門兩處地前已明言毋復更請將<lb/>
　來送永樂人口慮嵗久死亡與元報人數不同亦計<lb/>
<pb n="KR2b0025_WYG_023-8a"/>
　口支給賞絹仍將四寨約賜詔鄜延趙卨主分畫之<lb/>
　議熙河帥范育請先畫疆界後歸四寨卨不以為然<lb/>
秋八月復修河司<lb/>
　范純仁既罷相都水監用其幹當公事李偉之言復<lb/>
　興河議云已開發孫村口故道通行請乗勢閉塞北<lb/>
　流乃置司差都水使者呉安持提舉外都水使者范<lb/>
　子竒同提舉而李偉為管勾回河等事范祖禹傅堯<lb/>
　俞力諫不聴<lb/>
<pb n="KR2b0025_WYG_023-8b"/>
　是役也梁燾劉安世初主東流之説復不堅王巖叟<lb/>
　則終以東流為是<lb/>
立縣令課績法<lb/>
　以徳義有聞清謹素著公平可稱恪勤匪懈為四善<lb/>
　以獄訟無寃催科不擾水利興修為勸課之最屏除<lb/>
　姦盜賑恤貧困為撫養之最分為三等及十事為上<lb/>
　五事為中餘為下知通考察申監司類聚審覆<lb/>
九月辛巳大饗明堂<lb/>
<pb n="KR2b0025_WYG_023-9a"/>
冬十月權罷講<lb/>
　越月諫議大夫劉安世言前一月未有㫖權罷講筵<lb/>
　時近興龍節意謂將有燕饗是以暫輟邇英之幸用<lb/>
　成慶禮今復半月别無故事亦非有大寒苦雪而講<lb/>
　筵之臣不得望見清光臣固已疑之矣乃民間喧傳<lb/>
　禁中見求乳母臣竊謂陛下未納后未敢輒信近日<lb/>
　傳者益衆頗有實狀臣忝備言職當諫其漸望為宗<lb/>
　廟社稷大計清閑之燕即御經筵仍引近臣與之論<lb/>
<pb n="KR2b0025_WYG_023-9b"/>
　議前古治亂之要當今政事之宜悉俾開陳以助聖<lb/>
　學無溺所愛而忘所戒<lb/>
　先是安世呼牙媪為嫂求乳母踰月無所得曰累日<lb/>
　内東門司要乳母十人今日方了安世不信媪具言<lb/>
　東門司指揮府司責軍令狀無漏洩任府司者適安<lb/>
　世故人亟以手簡問之非妄安世遂抗章論列他日<lb/>
　吕大防對太后諭曰劉安世有文字言禁中求乳母事<lb/>
　意則甚善但渠不知耳此亦非官家所要乃先帝一<lb/>
<pb n="KR2b0025_WYG_023-10a"/>
　二小公主尚飲乳也官家常在老身榻前閣内寢處<lb/>
　可説與安世令休入文字<lb/>
　給事中范祖禹亦上䟽太后略曰皇帝今年十四其<lb/>
　實猶十三嵗千金之家有十三嵗子猶不肯使近女<lb/>
　色而况於萬乗之主乎陛下愛子孫而不留意於此<lb/>
　非愛子孫之道也譬如美材方長正當封植培壅以<lb/>
　待其蔽日凌雲若戕伐其根豈不害哉其後章惇為<lb/>
　相上語惇曰元祐中太皇太后遣宫嬪在朕左右者<lb/>
<pb n="KR2b0025_WYG_023-10b"/>
　凡二十人皆年長一日覺十人者非素使令頃之十<lb/>
　人還者皆色慘沮若嘗涕泣者朕甚駭不敢問後乃<lb/>
　知因劉安世等上䟽太皇太后詰之惇與蔡卞謀誣<lb/>
　元祐大臣嘗有廢立議指安世祖禹言為根二人遂<lb/>
　得罪幾死<lb/>
十二月修減水河<lb/>
庚午元祐五年春正月録石介後<lb/>
　以其子師中為郊社齋郎<lb/>
<pb n="KR2b0025_WYG_023-11a"/>
二月文彦博致仕<lb/>
　元豐中王堯臣之子同老上其父所撰立英宗為皇<lb/>
　子詔且言彦博與富弼等皆有議立儲功時彦博自<lb/>
　大名移判河陽適入覲上問之對曰至和以來中外<lb/>
　之臣獻言者甚衆臣等雖嘗有請弗果行其後韓琦<lb/>
　等訖就大功葢琦功也上以發端為難是時仁宗意<lb/>
　已定嘉祐之末止申前詔爾如丙吉霍光功不相掩<lb/>
　也遂加彦博兩鎮節度使彦博辭不受劉摯王巖叟<lb/>
<pb n="KR2b0025_WYG_023-11b"/>
　在臺亦嘗申明韓琦立英宗之功踰三年莫有言者<lb/>
　殿中侍御史賈易先以譏切彦博被逐至是韓忠彦<lb/>
　執政因言彦博在元豐中録進立英宗本末多不可<lb/>
　信且富弼治平中辭官表嘗云竊觀制詞叙臣在中<lb/>
　書亦嘗議建儲以此推恩臣雖泛議建儲然未見形<lb/>
　象安得如韓琦功深切明著如弼所言則何有彦博<lb/>
　等堅請之事太皇乃出易䟽宣示大臣叙琦定䇿本<lb/>
　末甚詳忠彦即拜於簾前並摯巖叟三䟽付實録院<lb/>
<pb n="KR2b0025_WYG_023-12a"/>
　于是彦博不安於位累章求去遂命彦博為開府儀<lb/>
　同三司以兩鎮節度致仕彦博力辭只帶河東一鎮<lb/>
　從之<lb/>
夏四月詔經筵官留奏對<lb/>
　詔自今講讀官經筵退留二人奏對邇英殿<lb/>
孫固薨臨其喪<lb/>
　時知樞密院賜其碑曰純亮<lb/>
五月雨<hi>自去冬無雪至是始雨</hi>
<pb n="KR2b0025_WYG_023-12b"/>
六月夏人冦邊<hi>質姑勝如二堡</hi>
秋八月解梁燾等職<lb/>
　初翰林承㫖鄧伯温以母喪去終制去秋除吏部尚<lb/>
　書燾權給事中駁之改知亳州至是復以承㫖召燾<lb/>
　為中丞與左諫議劉安世右諫議朱光庭交章論之<lb/>
　不聴改除燾權户部尚書安世右諫議朱光庭中書<lb/>
　舍人光庭給事中並辭不受求去益堅乃出燾知鄭<lb/>
　州光庭知亳州安世提舉崇福宫<lb/>
<pb n="KR2b0025_WYG_023-13a"/>
　中丞蘇轍及御史孫升言伏見梁燾朱光庭劉安世<lb/>
　並從外補三人極言切諫者意在愛國尊君明至公<lb/>
　大義于天下後世而已臣不量螻蟻之力冐凟天聴<lb/>
　至於再三與三人無異也今三人既去微臣豈能自<lb/>
　安望罷言職少慰公議不報<lb/>
　時吕大防與中書侍郎劉摯建言欲引用元豐黨人<lb/>
　以平舊怨謂之調停太后頗惑之蘇轍上疏略曰東<lb/>
　晉桓温之亂諸桓親黨布滿中外及温死謝安代之<lb/>
<pb n="KR2b0025_WYG_023-13b"/>
　為政以三桓分涖三州彼此無怨江右遂安故晉史<lb/>
　稱安有經逺無競之美然竊謂安之於諸桓亦用之<lb/>
　於外而已未嘗引之于内與之共政也臣願陛下謹<lb/>
　守元祐之初政久而彌堅擇用左右之近臣無雜邪<lb/>
　正至于在外臣子以恩意待之使嫌隙無自而生則<lb/>
　垂拱無為安意為善愈久而愈無患矣未幾復力陳<lb/>
　其不可略曰今者政令已孚事勢大定而議者惑于<lb/>
　浮説乃欲招納已去之人與之共事謂之調停臣竊<lb/>
<pb n="KR2b0025_WYG_023-14a"/>
　謂此人若返豈肯徒然而已哉必將戕害正人漸復<lb/>
　舊事以快私忿人臣被禍葢不足言而臣所惜者宗<lb/>
　廟朝廷也臣願陛下斷自聖心不為流言所惑毋使<lb/>
　小人一進後有噬臍之悔則天下幸甚䟽奏太后命<lb/>
　宰執于簾前讀之仍宣諭曰蘇轍疑吾君臣兼用邪<lb/>
　正其言極中理宰執從而和之自是兼用邪正之説<lb/>
　稍息是年六月也<lb/>
　侍讀范百禄亦嘗上言乞分别邪正略云自古所難<lb/>
<pb n="KR2b0025_WYG_023-14b"/>
　惟察言觀行考其事實凡導人主以質實使之虛中<lb/>
　聴納則為公正導人主以諂諛使之諱過拒諫則為<lb/>
　奸邪導人主以徳義則為公正導人主以術數則為<lb/>
　姦邪導人主以尊宗廟敬祭祀則為公正導人主以<lb/>
　簡宗廟略神祇則為奸邪導人主以敦睦九族惠養<lb/>
　耆老則為公正導人主以疏薄骨肉棄老遺年則為<lb/>
　姦邪導人主以恭儉清靜奉循典法則為公正導人<lb/>
　主以驕侈放肆不顧舊章則為奸邪導人主以稼穡<lb/>
<pb n="KR2b0025_WYG_023-15a"/>
　艱難惠及鰥寡則為公正導人主以輕鄙農事不恤<lb/>
　惸獨則為奸邪導人主以柔逺息兵則為公正導人<lb/>
　主以用兵攻戰則為奸邪導人主以原情審罰則為<lb/>
　公正導人主以峻法立威則為姦邪導人主以安民<lb/>
　利衆則為公正導人主以勞民動衆則為奸邪導人<lb/>
　主以進君子用善良則為公正導人主以近小人用<lb/>
　惡徳則為奸邪伏望特留聖意推此事類以觀人情<lb/>
　則邪正分而聰明無惑矣<lb/>
<pb n="KR2b0025_WYG_023-15b"/>
九月復集賢院學士<lb/>
　紹聖二年改為集賢殿修撰直集賢院為直秘閣集<lb/>
　賢校理為秘閣校理<lb/>
冬十月罷修河司<lb/>
　時范祖禹除給事中愈力言回河之害知潁昌府范<lb/>
　純仁亦馳奏謂河無可回之理吕大防堅主河議格<lb/>
　之不行一日簾中忽宣諭純仁之言有理宜從其請<lb/>
　又罷河役及蘇轍為御史中丞乃請併罷修河司流<lb/>
<pb n="KR2b0025_WYG_023-16a"/>
　竄李偉以正國法<lb/>
辛未元祐六年春正月詔祠祭游幸母用羔<lb/>
開分水河<lb/>
　呉安持請播引漲水納之故道從之御史中丞蘇轍<lb/>
　上䟽畧曰大河行流自來東西移徙皆有常理葢河<lb/>
　水重濁所至輒淤淤填既髙必就下而決以往事騐<lb/>
　之皆東行至泰山之麓則決而西西行至西山之麓<lb/>
　則決而東向者天禧中河至泰山決而西行於今僅<lb/>
<pb n="KR2b0025_WYG_023-16b"/>
　八十年自是以來避髙就下至今屢決始決天臺次決<lb/>
　龍門次決王楚次決横隴次決商胡至元豐中決於大<lb/>
　河每其始決朝廷多議閉塞今復行故道故道既行<lb/>
　不久輙又衝決要之水性潤下導之下流河乃得安<lb/>
　雖先帝天錫智勇喜立事功亦導使行不敢復塞兹<lb/>
　實至當之舉也今河本無事而生事之人公然欺罔<lb/>
　坐使公私俱弊臣實痛之且自置修河司以來使過<lb/>
　朝廷應副見錢四十九萬餘貫其他公私所費猶不<lb/>
<pb n="KR2b0025_WYG_023-17a"/>
　在此今嵗春夫共役一十萬人而北流止得三萬東<lb/>
　流獨用七萬葢自河北只管一河東西兩岸而已今<lb/>
　為分水之故添為兩河東西四㟁内北流横添四十<lb/>
　五埽使臣三十四員清河兵士三千六百餘人物料<lb/>
　七百十六萬餘束其為耗蠧何可勝言葢都水官吏<lb/>
　專欲成就決不可行之故道而疵病已行之北流其<lb/>
　欲成就故道則孫村河開馬頭等役當罷而不罷其<lb/>
　欲疵病北流則深州武强等患當講而不講建議分<lb/>
<pb n="KR2b0025_WYG_023-17b"/>
　水之人利在深州危急以顯北流可廢而東流當開<lb/>
　其為不忠莫甚於此北京靈平陽武諸處危急實由分<lb/>
　水所致則諱而不言深瀛恩冀去嵗無害實由北流<lb/>
　隄防稍立之功則指為分水之勞其為罔上衆所憤<lb/>
　嘆今河上夫役不過二月半下手乞急差官前去定<lb/>
　奪所貴大役之前早見可否不悞興役<lb/>
　越明年十月安持以河復東流賜章服其後元符中<lb/>
　東流竟廢李偉卒以貶云<lb/>
<pb n="KR2b0025_WYG_023-18a"/>
二月以劉摯為右僕射王巖叟簽書樞密院<lb/>
　巖叟面謝因進曰或聞有以君子小人雜用之説告<lb/>
　陛下者不知果否此乃深欲誤陛下者也自古君子<lb/>
　小人無參用之理聖人之説君子在内小人在外則<lb/>
　成泰小人在内君子在外則成否小人既退君子不<lb/>
　肯與小人爭進自然引去不可不察願陛下用心于<lb/>
　此太后曰會得<lb/>
　巖叟嘗從容勸上讀書上曰如何得入道深對曰要<lb/>
<pb n="KR2b0025_WYG_023-18b"/>
　入道深自有訣須將先帝之言一一着心承當便如<lb/>
　先帝專為陛下説此事則承當得有力讀書方濟事<lb/>
　其善者受之以為法不善者受之以為戒如此便如<lb/>
　終日與先聖先師説話聖學日新矣<lb/>
三月親試舉人<lb/>
　賜馬涓以下進士及第出身有差<lb/>
夏四月罷賞花燕<lb/>
　先是吕大防以御試妨春燕請為賞花釣魚之會以<lb/>
<pb n="KR2b0025_WYG_023-19a"/>
　修故事詔用三月二十六日而連隂不解天氣作寒<lb/>
　未有花意别擇四月上旬及將改朔寒益甚給事中<lb/>
　朱光庭請罷燕大防意未然及對太后諭曰天意不<lb/>
　順宜罷燕衆皆竦服他日王巖叟言昨見有㫖罷賞<lb/>
　花釣魚此事甚善人以陛下敬天意極慇悦今又入<lb/>
　夏猶寒天意不順陛下皆不忽大是好事太后曰天<lb/>
　道安敢忽巖叟曰自古人君常患上則忽天意下則<lb/>
　忽人言今陛下乃上畏天意下畏人言此盛徳之事<lb/>
<pb n="KR2b0025_WYG_023-19b"/>
　願常以此存心天下幸甚<lb/>
復開寶通禮科<lb/>
五月己未朔日有食之<lb/>
　不及元奏分數吕大防等稱賀<lb/>
六月夏人冦邊<lb/>
　時知熙州范育言朝廷昨詔本路與夏國分畫自定<lb/>
　西以北二十里與秦州隴諾堡界一抹取直及質孤<lb/>
　勝如堡外亦打量二十里本路再陳汝遮形勢及一<lb/>
<pb n="KR2b0025_WYG_023-20a"/>
　抹取直等處各乞隨本路利害分畫亦䝉許令與夏<lb/>
　國商量然夏國自去年舉兵攻質孤勝如二堡及指<lb/>
　隴諾取直等事以為翻異又云南朝真有就和之意<lb/>
　請勿再説及隴諾堡上取直及二堡之事其言詞簡<lb/>
　慢不遜况無質孤勝如則金城必危無定西以北之<lb/>
　地則定西必危金城危則熙州有奔衝之虞定西危<lb/>
　則通逺有扼吭之患二州危則賊可攘臂於中河岷<lb/>
　焉得而守也臣望朝廷無以今日之不用兵為可安<lb/>
<pb n="KR2b0025_WYG_023-20b"/>
　而深為異日慮奏至執政㑹議蘇轍曰今日欲議此<lb/>
　事須先定用兵不用兵大防曰如合用兵亦不得不<lb/>
　用轍曰欲用兵先論理之曲直我若不直則兵決不<lb/>
　可用朝廷頃與夏人商量地界欲用慶歴舊例以漢<lb/>
　蕃見今住坐處當中為界此理最為簡直夏人不從<lb/>
　朝廷遂不固執葢朝廷臨事常患先易後難此所謂<lb/>
　先易者也既而許於非所賜城寨依綏州别以二十<lb/>
　里為界十里為堡鋪十里為草地非所賜城寨盖如<lb/>
<pb n="KR2b0025_WYG_023-21a"/>
　延州寨門義合石門呉堡蘭州諸城寨及通逺軍定<lb/>
　西城要約纔定朝廷又要於兩寨界首相望侵係蕃<lb/>
　地一抹取直夏人黽勉見從要約未定朝廷又要蕃<lb/>
　界草地更留十里通前三十里夏人亦又見許凡此<lb/>
　所謂後難者也今者又欲於定西城與秦州隴諾堡<lb/>
　一抹取直所侵蕃地凡百數十里則此不直致冦之<lb/>
　大者也劉摯曰持不用兵之説雖然美事有須用兵<lb/>
　者亦不可固執轍曰相公必欲用兵須道理十全敵<lb/>
<pb n="KR2b0025_WYG_023-21b"/>
　人横來相加勢不得已然後可耳今吾不直如此兵<lb/>
　起之後三五年不得休將奈何乃定議不從有言明<lb/>
　日面奏轍曰夏人引兵十萬直壓熙河不於他處作<lb/>
　過專於所爭處殺人掘崖巉此意可見此非兩人之<lb/>
　罪皆朝廷不直之故大防曰朝廷指揮亦不到大段<lb/>
　不直轍曰熙河帥臣輙敢生事奏乞不守誠信乗夏<lb/>
　人抽兵之際移築堡寨臣以為方今堡寨雖或可築<lb/>
　至秋深馬肥夏人復引大兵來爭此否大防等皆言<lb/>
<pb n="KR2b0025_WYG_023-22a"/>
　今已不許之矣轍曰臣欲詰責帥臣皆曰俟其再請<lb/>
　詰責未晚太后曰邊防妄生事宜早約束大防等乃<lb/>
　聴退都堂行約束轍欲多為詰責語巖叟曰當職官<lb/>
　論列職事有何惡意强敵在境若重阻之教如何作<lb/>
　事乃止增顯屬生事一白巖叟主育議也<lb/>
以梁燾為禮部尚書<lb/>
　燾奏疏太后言日灾之應主弱臣强下陵上險侵陽<lb/>
　之謂也宜舉三務以銷之願陛下外飭政事以明主<lb/>
<pb n="KR2b0025_WYG_023-22b"/>
　道勸上進學以强君徳早正中宫之位以為内助<lb/>
　是冬燾奏疏論用人略曰臣等累曾奏聞以謂邪正<lb/>
　不可並用陛下深以為然是知邪正之必相攻也今<lb/>
　並用矣臣等又謂邪人在外正人在内則可治陛下<lb/>
　亦以為然是知邪人在内則害正也今邪人在内矣<lb/>
　臣等又謂使邪人少正人多則可治陛下亦以為然<lb/>
　是知邪人之多交相朋比損正人之道也今邪人多<lb/>
　矣以在内衆多之邪人與寡少之正人並用勢自不<lb/>
<pb n="KR2b0025_WYG_023-23a"/>
　敵豈能久安而終無憂患乎奈何與前日之聖意不<lb/>
　同耶有姦人移惑聖意也又曰有向來奸黨已用之<lb/>
　人今復在要路者又有姦黨後進之人今在言路者<lb/>
　又有奔競僥倖者雖素非姦而今日屈意以求助以<lb/>
　濟其謀為自進之計隂相交通以白為黑以是為非<lb/>
　者專欲惑亂聰明離間君臣傾害忠良不可不察也<lb/>
　姦黨漸漸進用在衆人皆知而無一人為陛下言之<lb/>
　忠耶不忠耶公耶私耶曲耶直耶<lb/>
<pb n="KR2b0025_WYG_023-23b"/>
浙西水<lb/>
　杭州死者五十萬蘇州三十萬翰林學士承㫖蘇軾<lb/>
　極陳浙西水灾朝廷賜米百萬石錢二十萬緡賑給<lb/>
　之侍御史賈易奏議考騐虛實於是詔本路具灾傷<lb/>
　分數賑濟次第以聞有不實則治其尤者給事范祖<lb/>
　禹封還録黄曰唐大歴中霖雨損稼渭南令獨稱縣<lb/>
　境不損後按實損三千餘頃代宗歎息久之曰縣令<lb/>
　字人之官不損猶應言損何不仁如是乎貶渭南令<lb/>
<pb n="KR2b0025_WYG_023-24a"/>
　為南浦尉徳宗貞元中江淮大水宰相陸贄請遣使<lb/>
　賑恤帝曰聞所損未必即應優恤恐生奸欺贄上䟽<lb/>
　曰所費者財用所収者人心茍不失人何憂乏用乃<lb/>
　遣使宣撫憲宗元和中南方旱饑遣使賑䘏將行帝<lb/>
　戒之曰朕宫中用帛一疋皆籍其數唯賑百姓則不<lb/>
　計費卿輩當體此意七年又謂宰相曰卿輩屢言淮<lb/>
　浙去嵗水旱近有御史自彼還言不至為灾事竟如<lb/>
　何對曰按淮南浙東奏狀皆言水旱人多流亡求設<lb/>
<pb n="KR2b0025_WYG_023-24b"/>
　法招撫其意自恐朝廷罪之者豈肯無灾而妄言有<lb/>
　灾耶此葢御史欲為奸諛以惑上意耳帝曰卿言是<lb/>
　也朕葢不思而言命連蠲其租賦此皆古之人君聞<lb/>
　有灾患惟恐不及於事之意也夫奏灾傷分數過實<lb/>
　賑濟用物稍廣此乃過之小者正當濶略不問以救<lb/>
　人命若因此懲戒一人則自今官司將坐視百姓之<lb/>
　死而不救矣易所言乞不施行從之<lb/>
秋七月復制置解鹽使<lb/>
<pb n="KR2b0025_WYG_023-25a"/>
八月蘇軾賈易罷<lb/>
　軾知潁州易知廬州先是易上䟽言右丞蘇轍厚貌<lb/>
　深情險於山川詖言殄行甚於蛇豕其兄軾既立異<lb/>
　行以背先帝尚䝉恩宥全其首領先帝厭代軾乃作<lb/>
　詩自慶曰山寺歸來聞好語野花啼鳥亦欣然書於<lb/>
　揚州上方僧寺後不自安又增以别詩二首以元豐<lb/>
　八年五月一日既而語諸人曰我寄人置田書報已<lb/>
　成故作此詩且置田極小事何至野花啼鳥亦欣然<lb/>
<pb n="KR2b0025_WYG_023-25b"/>
　哉及作舘職䇿題又形譏毁言者固嘗論之其作吕<lb/>
　大防麻制尤更悖慢其辭曰民亦勞止庶臻康靖之<lb/>
　期聞者為之股慄先朝行免役則以差役為良法及<lb/>
　陛下復行差役則以免役為便民其在杭州務以暴<lb/>
　横之威決配税户顔章兄弟皆是無罪之人今則漸<lb/>
　䝉貸免專為姑息以干小人之譽如累年灾傷不過<lb/>
　一二分軾張大其言以為甚於熙寧七年之患又浚<lb/>
　治西湖聞亦不免科借居民什器畚鍤之類虐使捍<lb/>
<pb n="KR2b0025_WYG_023-26a"/>
　江廂卒築長堤於湖以事游觀監司畏之無敢觸其<lb/>
　鋒者况敢檢按耶今既召還盛引貪利小人相與倡<lb/>
　言必求外補非首相不可留伏望睿斷特行免斥疏<lb/>
　奏簾前宣諭曰賈易排擊人太深須與責降吕大防<lb/>
　對曰易誠過當今若早欲定疊不若併軾兩罷遂有<lb/>
　是命<lb/>
　軾自辨云賈易等言臣元豐八年五月一日題詩揚<lb/>
　州僧寺有欣幸先帝上仙之意臣今省憶自有因依<lb/>
<pb n="KR2b0025_WYG_023-26b"/>
　是嵗二月六日聞先帝遺詔于南京舉哀掛服了當<lb/>
　迤邐往常州五月初至揚州行西寺見百姓父老十<lb/>
　數人相與笑語其間有以兩手加額云見説好个少<lb/>
　官家臣實聞百姓謳歌吾君之子又是時得請歸耕<lb/>
　淮浙所在豐熟因作詩云此生已覺都無事今嵗仍<lb/>
　逢大有年山寺歸來聞好語野花啼鳥亦欣然葢喜<lb/>
　聞此語記之以詩書之當塗僧舍臣若稍有他意豈<lb/>
　敢復書壁上以示人乎<lb/>
<pb n="KR2b0025_WYG_023-27a"/>
閠月夏人冦邊<lb/>
　冦麟州及神木等寨衆十五萬諸將不敢與戰蕃漢<lb/>
　居民為所殺掠焚蕩廬舍驅虜畜産甚衆<lb/>
九月定太學生員<lb/>
　上舍生一百人内舍生三百人外舍生一千人越明<lb/>
　年夏禮部言廣文館生員以一千四百人為額<lb/>
䇿制科<lb/>
　得王普司馬槱二人<lb/>
<pb n="KR2b0025_WYG_023-27b"/>
上清儲祥宮成<lb/>
出内庫緡錢助邊<lb/>
　詔嵗出五十萬緡赴元豐庫樁管助邊自後降賜不<lb/>
　一不復盡録<lb/>
冬十月幸太學<lb/>
　詣至聖文宣王殿行釋奠禮一獻再拜御敦化堂召<lb/>
　宰相親王以下賜坐三學生坐於東西廡國子祭酒<lb/>
　豐稷講尚書無逸終篇賜稷三品服學官賜帛有差<lb/>
<pb n="KR2b0025_WYG_023-28a"/>
　或謂吕大防曰祖宗視學非有爵命之賞則有金帛<lb/>
　之賜今皆無之何也吕大防曰古者天子視學盖常<lb/>
　事也徳意在焉小惠何足道哉吾固欲天子時一幸<lb/>
　學金爵之賚後日何可繼哉正恐惜費而止耳聞者<lb/>
　乃服<lb/>
建諸宫院小學<lb/>
十一月劉摯罷<lb/>
　御史中丞鄭雍論摯威福自恣乞罷去以收主柄又<lb/>
<pb n="KR2b0025_WYG_023-28b"/>
　論王巖叟等三十人皆為摯黨殿中侍御史楊畏亦<lb/>
　論摯父死于衡委而不葬章十餘上初邢恕謫官過<lb/>
　京師以書抵摯摯荅有自愛以俟休復之語㑹排㟁<lb/>
　司茹東濟有求于摯不獲見其書隂錄以示雍畏二<lb/>
　人方論摯得此乃釋其語上之曰俟休復者俟他日<lb/>
　太后復辟也又章惇諸子故與摯游摯亦間與之接<lb/>
　言者謂摯預交惇子為囊槖以覬後福二聖不悦摯<lb/>
　亦求去甚力遂命除職出知鄆州給事中朱光庭繳<lb/>
<pb n="KR2b0025_WYG_023-29a"/>
　還摯麻詞光庭罷巖叟梁燾等果救摯以畏言先入<lb/>
　不納然雍之攻摯人以為附左相吕大防云<lb/>
傅堯俞薨臨其喪<lb/>
　時為中書侍郎司馬光嘗謂邵雍曰清直勇三徳人<lb/>
　所難兼吾於欽之畏焉雍曰欽之清而不耀直而不<lb/>
　激勇而温尤為難太后嘆曰傅侍郎清直一節終始<lb/>
　不變金玉君子人也兩宫臨其喪哭之慟諡獻簡<lb/>
行觀天歴<lb/>
<pb n="KR2b0025_WYG_023-29b"/>
壬申元祐七年春正月<lb/>
夏五月納皇后孟氏<lb/>
　故馬軍都虞候贈太尉元之孫女也太常修納后儀<lb/>
　納采問名納吉納成告期發册奉迎尚宫導皇帝詣<lb/>
　福寧殿之大次日晡後后車入宣徳門侍中奏中嚴<lb/>
　内侍轉奏皇帝服通天冠絳紗袍御福寧殿尚宫引<lb/>
　后出次詣殿庭之東西面立尚儀奏外辦請帝降坐<lb/>
　行禮尚宫引詣庭中之西東面揖后以入帝導后升<lb/>
<pb n="KR2b0025_WYG_023-30a"/>
　自西階入室各就榻前立尚食跪奏食具帝揖后皆<lb/>
　坐尚食以饌進帝及后皆食三飯尚食以酒進帝后<lb/>
　俱受爵飲尚食以饌從再飲如初三飲用卺如再飲<lb/>
　尚儀跪奏禮畢帝后俱興尚宫請帝御常服尚寢請<lb/>
　后釋禮服入幄次日以禮見太皇太后皇太后參皇<lb/>
　太妃如宫中之儀<lb/>
　初太皇太后因輔臣進呈景祐時各故事遂問當時<lb/>
　喪娶大臣不言何也神宗亦嘗問此不知何故王巖<lb/>
<pb n="KR2b0025_WYG_023-30b"/>
　叟具對以所聞于韓琦者太后曰固疑其有以也忠<lb/>
　彦曰應是妃嬪中有驟進者太后曰此等寧識君臣<lb/>
　事體巖叟曰須正后則事體自正太后曰亦嘗語皇<lb/>
　帝選得賢后有内助之功此非細事巖叟曰内助則<lb/>
　賴賢后其如正家須皇帝聖人言正家而天下定當<lb/>
　謹之於始太后以巖叟言謂上曰正家須在皇帝如<lb/>
　是者再巖叟退取歴代皇后事跡可以為法者編成<lb/>
　一書號中宫懿範上之<lb/>
<pb n="KR2b0025_WYG_023-31a"/>
　未幾梁燾上疏請太皇太后還政略曰太皇太后擁<lb/>
　䕶聖躬夙夜不倦保佑之功永福宗社今來選正中<lb/>
　宫已得賢淑冬至大禮自當郊見天地天意人事上<lb/>
　下恊應惟是政機之繁久勞同聴歸斷人主不可過<lb/>
　時此陛下今日甚盛之舉也退託深宫頤神内典逺<lb/>
　光前古垂法萬世豈不美歟<lb/>
　是冬吏部侍郎彭汝礪亦上䟽略曰皇帝以盛徳履<lb/>
　位今八年矣内無過行外無過舉非太皇太后扶持<lb/>
<pb n="KR2b0025_WYG_023-31b"/>
　擁䕶何至于此然謙虛退託隠而未發於言也存所<lb/>
　聞而無所問于事也有所知而無所命臣聞詩曰弗<lb/>
　躬弗親庶民不信弗問弗仕勿罔君子此言人君擅<lb/>
　開闔予奪之權以制萬物之命而後能治其國家今<lb/>
　其行則弗躬也其事則弗親也雖有至徳民有所不<lb/>
　信矣弗能問以盡其事弗能察以盡其物於是小人<lb/>
　得以勿罔君子矣庶民不信則不能安民矣勿罔君<lb/>
　子則不能知人矣夫人君之失不獨殘暴威虐馳騁<lb/>
<pb n="KR2b0025_WYG_023-32a"/>
　田獵而後為之憂不能知人不能安民其憂莫大焉<lb/>
　今則皆曰太皇太后無意於任天下且將還政臣謂<lb/>
　太皇太后還政非難俾皇帝不失其道為難其道無<lb/>
　他在教之知人安民而已臣願皇帝同御前殿特令<lb/>
　近臣及知州職司入對庶稍見人才察其邪正賢不<lb/>
　肖之實遂聞知天下之事三省進呈公事以發聴斷<lb/>
　俾日見之行事進選道徳忠信之士置之左右前後<lb/>
　告其所已知規其所未至損其所有餘補其所不足<lb/>
<pb n="KR2b0025_WYG_023-32b"/>
　使一日專政則利害不能惑君子小人不能蔽以事<lb/>
　天地而饗以治萬物而安以承宗廟而固太皇太后<lb/>
　所以輔護皇帝者至此乃可謂全矣<lb/>
城定逺<lb/>
罷侍從轉對<lb/>
　從吏部尚書王存之言專責以朝夕論思之效也<lb/>
六月寛淮浙積逋<lb/>
　先是知揚州蘇軾上疏略曰方今民荷寛政無他疾<lb/>
<pb n="KR2b0025_WYG_023-33a"/>
　苦但為積欠所壓如負千鈞而行免于僵仆則幸矣<lb/>
　何暇舉首奮臂以營求於一飽之外哉今大姓富家<lb/>
　昔日號為無比户者皆為市易所破十無一二其餘<lb/>
　小民大率皆有積欠監司督守令守令督吏卒文符<lb/>
　日至其門鞭笞日加其身雖有白圭猗頓亦化為篳<lb/>
　門圭竇矣于是詔云訪聞淮浙積欠最多累嵗灾荒<lb/>
　人民流移相屬今淮東始得一麥浙西未保收成應<lb/>
　令淮東西兩浙路諸般欠負不問新舊有無官本並<lb/>
<pb n="KR2b0025_WYG_023-33b"/>
　特與權住催理一年内已有寛限者即依元降指揮<lb/>
　軾聞之即與吕大防書云頃者所論積欠䝉示諭已<lb/>
　有定議此殆一洗天下瘡痏也<lb/>
以蘇頌為右僕射<lb/>
秋七月復翰林侍讀學士<lb/>
　以翰林學士范祖禹為之祖禹尋上帝學疏略曰學<lb/>
　始於伏羲至於成王易詩書所稱聖人所述為萬世<lb/>
　法由漢以下其道不純故可稱者鮮自古以來治日<lb/>
<pb n="KR2b0025_WYG_023-34a"/>
　常少亂日常多者推原其本由人君不學方今䝉被<lb/>
　涵養徳澤深厚逺過前世皆由以道徳仁義文治天<lb/>
　下人主無不好學故也今人有寶器猶且愛惜之恐<lb/>
　其傷闕况祖宗百三十有餘年全盛之天下可不務<lb/>
　學以守之乎今臣所録八篇上起伏羲下訖神宗伏<lb/>
　惟陛下憲道於三皇稽徳於五帝軌儀于三代法象<lb/>
　於祖宗集羣聖之所行體乾剛之不息則四海格於<lb/>
　太和矣<lb/>
<pb n="KR2b0025_WYG_023-34b"/>
　時侍讀顧臨因進讀仁宗寶訓至鈔法事吕大防奏<lb/>
　曰臣敢陳法本末仰祈陛下通知利害之詳國初輦<lb/>
　運香藥茶帛犀象金錢等物赴陜西變易糧草嵗計<lb/>
　率不下二百四十萬自鈔法之行始許商賈於沿邊<lb/>
　入中是錢糧草却於京師或解池請鹽赴沿邊出賣<lb/>
　一則人户無科買之擾二則商旅無折開之弊三則<lb/>
　邊儲無不足之患四則貨物無搬運之勞實於官司<lb/>
　為利上因喜之王巖叟奏曰陛下宫中何以消日上<lb/>
<pb n="KR2b0025_WYG_023-35a"/>
　曰並無所好惟是好書巖叟曰大抵聖學要在專勤屏<lb/>
　去他事則可以謂之專久而不倦則可以謂之勤如<lb/>
　此天下幸甚<lb/>
蠲網船征税<lb/>
　舊發運司主東南漕其法聴操舟者載私貨征商不<lb/>
　得留難故操舟者富厚以官舟為家時補其敝而周<lb/>
　船夫之乏凡所載率無虞而逺達自導洛司置官舟<lb/>
　載客貨而網船不許搭載比導洛司既廢然嚴立征<lb/>
<pb n="KR2b0025_WYG_023-35b"/>
　商之法制一切禁之故所過多滯舟敝人困即盜所<lb/>
　載以濟饑寒公私皆病知揚州蘇軾奏乞復故詔從<lb/>
　之<lb/>
八月王存罷<lb/>
　自吏部尚書出知大名府時在廷朋黨之論寖熾存<lb/>
　入對首言人臣朋黨誠不可長然不察則濫及善人<lb/>
　東漢黨錮之獄是也慶歴中或指韓琦富弼范仲淹<lb/>
　歐陽修為朋黨賴仁宗聖明不惑今日果有進此説<lb/>
<pb n="KR2b0025_WYG_023-36a"/>
　者望陛下察之由是與用事者不合遂補外<lb/>
九月永興軍等州地震<hi>蘭州鎮戎軍環州</hi>
冬十月夏人冦邊<lb/>
　圍環州十日解去初知慶州章楶數遣輕兵出討斬<lb/>
　獲甚衆楶䇿其必報乃取黠羌啗以厚利笞而遣之<lb/>
　若得罪而逸者因使事虜刺其舉兵所向即馳歸以<lb/>
　告果知羌人將冦環州楶乃選精兵萬餘統以二驍<lb/>
　將使營逺塞而授之䇿曰賊進一舍我退一舍彼必<lb/>
<pb n="KR2b0025_WYG_023-36b"/>
　謂我怯為自衞計不備吾邊壘乃銜枚由間道遶出<lb/>
　其後或乗堡障或伏山谷伺間以擊其歸又以境外<lb/>
　皆沙磧近城百里有牛圏所儲水足以飲人馬乃夜<lb/>
　寘毒藥虜圍環州數日無所獲而歸所遣驍將祁可<lb/>
　適屯師洪徳城虜退識其母梁氏旗幟城中鼓譟而<lb/>
　出馳突蹂躪虜大敗而去斬首千餘級獲牛馬槖駞<lb/>
　鎧仗以萬計過牛圈飲其水且盡人馬被毒而奔迸<lb/>
　蹂踐墮塹谷而死重傷而歸者不可勝計戎母幾不<lb/>
<pb n="KR2b0025_WYG_023-37a"/>
　得脱盡棄其供帳襜褕之物而逃前此邊上功狀多<lb/>
　虛或以易為難或奪甲與乙廣張俘級習以為常楶<lb/>
　獨覈實第勞無小欺徼倖者不悦頗有謗言楶弗恤<lb/>
　也<lb/>
十一月癸巳冬至郊復合祭<lb/>
　合祭之夕夜月澄爽雲物晏温比還御樓肆赦終日<lb/>
　和煦翼日風寒相屬時雪如期宰執侍從進詩御史<lb/>
　請付史舘從之上之在太廟也内中朱車子十餘兩<lb/>
<pb n="KR2b0025_WYG_023-37b"/>
　争道于乾明寺前有張紅葢者鹵簿使蘇軾劾其不<lb/>
　肅上亟遣人以疏白太后有㫖申飭攸司嚴整仗衞<lb/>
　上自太廟還后以下皆不復迎謁中道矣<lb/>
　先是詔集議合祭議臣謂不可者二十二人謂可者<lb/>
　八人進呈吕大防言先帝因禮文所建議遂令諸儒<lb/>
　定北郊之禮然未經親行今來皇帝臨御之始當親<lb/>
　見天地而地祇獨不設位恐亦未安今日宜勉行權<lb/>
　制候將來定議北郊制度及太廟饗禮行之未晚遂<lb/>
<pb n="KR2b0025_WYG_023-38a"/>
　詔宜依熙寧十年故事設皇地示位以嚴並祀之報<lb/>
　厥後躬行方澤之祀則修元豐六年五月之制俟郊<lb/>
　禮畢集官詳議<lb/>
　禮部尚書蘇軾尋上奏略曰議者欲變祖宗之舊圜<lb/>
　丘祀天而不祀地不過以為冬至祀天于南郊陽時<lb/>
　陽位也夏至祀地於北郊隂時隂位也以類求神則<lb/>
　陽時陽位不可以求隂也是大不然秋分夕月於西郊亦<lb/>
　可謂隂位至於從祀上帝則以冬至而祀月於南郊<lb/>
<pb n="KR2b0025_WYG_023-38b"/>
　不以為疑今祭地祇於圜丘而獨以為不可過矣詩<lb/>
　之序曰昊天有成命郊祀天地也議者乃謂合祭天<lb/>
　地始於王莽臣謂禮當論其是非不當以人廢光武<lb/>
　親誅莽者也尚采用之三輔故事祭於圜丘上帝后<lb/>
　土位皆南面則漢嘗合祭矣明皇天寶元年合祭天<lb/>
　地于南郊則唐嘗合祭矣今議者欲冬至祀天夏至<lb/>
　祀地葢以為周禮也自太祖受命建隆初郊先饗宗<lb/>
　廟並祀天地真宗以來三嵗一郊此國朝之禮也今<lb/>
<pb n="KR2b0025_WYG_023-39a"/>
　所行皆非周禮而獨以地祇則曰周禮不當祭於圜<lb/>
　丘此何義也議者必曰今之寒暑與古無異而宣王<lb/>
　六月出師則夏至日何為不可祭乎臣曰舜一嵗巡<lb/>
　狩四岳五月方暑而南至衡山十一月方寒而北至<lb/>
　恒山後世之人主能行之乎周所以十二嵗一巡<lb/>
　狩唯不能如舜也夫周已不能行舜之禮則後世豈<lb/>
　必能行周禮乎議者必又曰夏至不能行禮則遣官<lb/>
　攝祭亦有故事此非臣之所知也周禮大宗伯若王<lb/>
<pb n="KR2b0025_WYG_023-39b"/>
　不與祭則攝位鄭氏之注曰王有故則代行其祭<lb/>
　事疏曰有故謂王有疾及哀慘皆是也然則攝事非<lb/>
　安吉之禮也議者必又曰省去繁文則一嵗可以再<lb/>
　郊臣曰古者以親郊為常禮故無繁文今世以親郊<lb/>
　為大禮則繁文有不能省也國家三年一郊傾竭帑<lb/>
　藏以賞軍猶恐不足若一年再賞國力何以給分而<lb/>
　與之人情豈不失望議者必又曰三年一祭天又三<lb/>
　年一祭地三年一郊已為疏濶若獨祭地而不祭天<lb/>
<pb n="KR2b0025_WYG_023-40a"/>
　是因事地而愈疏於事天也議者必又曰郊之嵗以十<lb/>
　月神州之祭易夏至方澤之祀又非臣之所知也夫<lb/>
　欲從周禮而以十月易夏至以神州易方澤此周禮<lb/>
　耶十月親祭地十一月親祭天先天後地禮也先地<lb/>
　後天古無是禮議者必又曰郊之嵗以夏至祀地示<lb/>
　于方澤上不親郊而通權火天子于禁中望祀此又<lb/>
　非臣之所知也書之望秩謂山川在境内故逺望而<lb/>
　祭也今俛則見地而云望祭是為京師不見地乎此<lb/>
<pb n="KR2b0025_WYG_023-40b"/>
　六議者合祭可否之決也<lb/>
　按劉安世集云初詔議北郊典禮蘇軾主合祭之議<lb/>
　從之者五人安世主分祭從之者四十人又有三人<lb/>
　欲於十月以神州地祇之祭易夏至方澤之祀又有<lb/>
　一人欲上不親祠而通權火天子于禁中望拜俄而<lb/>
　朝廷復送下三狀再令詳定安世復議略云蘇軾謂<lb/>
　合祭圜丘於禮為得不可復改臣等謹按周禮天子<lb/>
　親祀上帝凡九國朝三嵗一郊固已疏闊豈可因循<lb/>
<pb n="KR2b0025_WYG_023-41a"/>
　謬誤不加考正古者求神以類天陽物也地隂物也<lb/>
　嵗月日時方位牲器樂舞皆從其類今議者於聖人<lb/>
　成法則棄而不行猥用王莽不經之説至引夫婦同<lb/>
　牢私䙝之語黷亂天地又引昊天有成命之詩以為<lb/>
　證臣等竊詳此詩終篇未嘗有合祭之文序乃後儒<lb/>
　之辭亦謂成周之世圜丘方澤各歌此詩以為樂章<lb/>
　耳如潛之序曰季冬獻魚春薦鮪也豐年之序曰豐<lb/>
　年秋冬報也噫嘻之詩曰春夏祈穀于上帝也如此<lb/>
<pb n="KR2b0025_WYG_023-41b"/>
　之類不知為一祭耶抑二祭耶若郊祀賜予乃五代<lb/>
　姑息之敝法聖朝寛仁不欲遽罷若分而為二何所<lb/>
　不可議者乃欲因此造為險語以動上聽又引禍福<lb/>
　殃咎之説劫持朝廷必欲從已甚無謂也大抵臣等<lb/>
　所守乃先王之正禮而蘇軾之議皆後世之便宜權<lb/>
　之與正決不可合伏望聖慈詳審其當上以體神考<lb/>
　之志下以正千載之惑豈勝幸甚方送同議官簽書<lb/>
　其徒馳告軾曰若劉承㫖議上決恐難答時蘇轍為<lb/>
<pb n="KR2b0025_WYG_023-42a"/>
　門下侍郎遂因軾令請降㫖罷議安世議狀竟不得<lb/>
　上<lb/>
　越明年四月遂詔今後南郊合祭天地依元祐七年例<lb/>
　施行<lb/>
癸酉元祐八年春正月范祖禹上仁皇訓典<lb/>
　序略曰本朝祖宗以聖繼聖其治尚仁而仁宗得其<lb/>
　粹焉臣謹録天禧以來訖于嘉祐止十年之事凡三<lb/>
　百十有七篇為六巻名其書曰仁皇訓典以助睿覽<lb/>
<pb n="KR2b0025_WYG_023-42b"/>
　又奏云陛下近者郊見天地雷止風和景氣清霽神<lb/>
　祇響答福應尤甚都城之人瞻望玉色歡呼洋溢皆<lb/>
　云陛下克類仁宗臣觀天意人心如此實宗社無疆<lb/>
　之福也然臣愚竊以為聖人福至而益戒則能長饗<lb/>
　其福譽美而副之以實則能永保其譽唯兢兢業業不<lb/>
　自暇逸乃可以答天休衆之所欲因而從之乃可以<lb/>
　副民望若一有滿假之意則今日之福乃他日危亂<lb/>
　之基也不能副之以實則今日之譽乃他日怨誹之<lb/>
<pb n="KR2b0025_WYG_023-43a"/>
　端也故臣願陛下既受天福又獲民譽益思戒謹惟<lb/>
　勤修徳修徳之實惟法祖宗恭惟一祖五宗畏天憂<lb/>
　民後嗣子孫皆當取法惟是仁宗在位垂久徳澤深<lb/>
　厚結於天下是以百姓思慕終古不忘陛下誠能上<lb/>
　應天意下順民心專法仁宗則垂拱無為海内宴安<lb/>
　成康之隆不難致也<lb/>
蔡確卒<hi>卒於新州</hi>
三月蘇頌罷<lb/>
<pb n="KR2b0025_WYG_023-43b"/>
　言者交論之遂命除職與宫觀楊畏先攻劉摯出之<lb/>
　意謂必用蘇轍而朝廷乃相頌畏又與來之邵言頌<lb/>
　留賈易謫命不下為稽詔命中丞李之純號長者為<lb/>
　畏所劫亦上疏乞早行罷黜從之<lb/>
夏五月董敦逸黄慶基罷<lb/>
　時並為監察御史言禮部尚書蘇軾為舍人時因行<lb/>
　吕惠卿等制詞指斥先帝而其弟尚書右丞轍怙勢<lb/>
　曲法相為肘腋當正典刑宰相吕大防曰先帝欲富<lb/>
<pb n="KR2b0025_WYG_023-44a"/>
　强中國鞭撻四夷而一時羣臣奉承太過事或失當<lb/>
　二聖臨御因民所欲隨事救改葢理之當然真宗即<lb/>
　位弛逋欠以厚民財仁宗即位罷宫觀以息民力皆<lb/>
　因時施宜以補先朝闕政未聞當時以為謗先帝者<lb/>
　也近來言官擊人多以謗先帝為辭非惟中傷正人<lb/>
　亦欲揺動朝廷言極不善若不禁止久逺不便轍亦<lb/>
　為其兄辨析撰吕惠卿謫詞初非譏訕太后曰先帝<lb/>
　追悔往事至于泣下大防曰聞永樂之敗先帝至曰<lb/>
<pb n="KR2b0025_WYG_023-44b"/>
　兩府無一人能諫然則一時過舉非先帝本意明矣<lb/>
　太后曰此事官家宜深知大防曰皇帝聖明必能照<lb/>
　察遂出敦逸為湖北運判慶基為福建運判未幾改<lb/>
　敦逸知臨江軍慶基知南安軍<lb/>
六月梁燾罷<lb/>
　時為尚書左丞以議邊事不合移疾求罷章累上<lb/>
　遣使封還仍問所以求去密訪人才燾曰信任不篤<lb/>
　言不見聴而詢人才之可用者非臣所敢當也使者<lb/>
<pb n="KR2b0025_WYG_023-45a"/>
　再至乃奏陛下必欲知可用之人無過且圖任舊人<lb/>
　中堅正純厚有人望者既而授醴泉觀使又四上章求<lb/>
　補外尋出知潁昌府遣内侍賜茶藥宣諭曰已用卿<lb/>
　言復用范純仁矣<lb/>
蘇軾等上陸贄奏議<lb/>
　是夏軾同吕希哲呉安詩豐稷趙彦若范祖禹顧臨<lb/>
　上陸贄奏議疏畧曰人臣之納忠譬如醫者之用藥<lb/>
　藥雖進於醫者方多傳于古人若已經效於世間不<lb/>
<pb n="KR2b0025_WYG_023-45b"/>
　必皆從于已出伏見唐陸贄才本王佐學為帝師論<lb/>
　深切於事情言不離於道徳用人聴言之法治邊御<lb/>
　將之方罪己以收人心改過以應天道去小人以除<lb/>
　民患惜名器以待有功如此之流未易悉數可謂進<lb/>
　苦口之藥石鍼在躬之膏盲使徳宗盡用其言則貞<lb/>
　觀可得而復臣等私相告語以陛下聖明必善贄論<lb/>
　欲稍加校正繕寫進呈<lb/>
秋七月令陜西沿邊專行鐵錢<lb/>
<pb n="KR2b0025_WYG_023-46a"/>
以范純仁為右僕射<lb/>
　時知潁昌府遣内侍齎詔賜之令乗驛赴闕殿中侍<lb/>
　御史來之邵論純仁師事程頤闇狠不才於國無補<lb/>
　不可復相侍御史楊畏亦攻純仁皆不報至是入對<lb/>
　尋有是命純仁辭至六七不允又三遣中使促令就<lb/>
　位既入謝太后宣諭曰相公且與吕大防等同心協<lb/>
　力他日又曰公父仲淹可謂忠臣在章獻垂簾時惟<lb/>
　勸章獻盡母道及仁宗親政惟勸仁宗盡子道可謂<lb/>
<pb n="KR2b0025_WYG_023-46b"/>
　忠臣相公名望衆人所歸必能繼紹前人純仁頓首<lb/>
　謝曰臣不肖何足以當勸奬委使之意然不敢不勉<lb/>
八月兩京河北淮南水<hi>分遣使者往賑之</hi>
赦<lb/>
九月太皇太后髙氏崩<lb/>
　先是太皇太后不豫吕大防范純仁蘇轍鄭雍韓忠<lb/>
　彦劉奉世入崇慶殿後閣問聖體太皇諭曰今疾勢<lb/>
　有加與相公等必不相見且善輔相官家為朝廷社<lb/>
<pb n="KR2b0025_WYG_023-47a"/>
　稷大防等欲退太后獨留純仁意欲有所屬也上令<lb/>
　大防以下皆住太后曰老身受神宗顧託同官家御<lb/>
　殿聴斷公等試言九年間曾施私恩於髙氏否大防<lb/>
　對曰陛下以至公御天下何嘗以私恩及外家太后<lb/>
　曰固然只為至公一兒一女病且死皆不得見言訖<lb/>
　泣下大防曰近聞聖體尚安乞稍寛聖慮太后曰不<lb/>
　然政欲對官家説破老身沒後必多有調戲官家者<lb/>
　宜勿聴之公等亦宜早退令官家别用一番人乃呼<lb/>
<pb n="KR2b0025_WYG_023-47b"/>
　左右問曾賜出社飯否因曰公各去喫一匙社飯明<lb/>
　年社飯時思量老身也<lb/>
冬十月上始親政<lb/>
　翰林學士兼侍讀范祖禹疏略曰陛下初攬庶政延<lb/>
　見羣臣此乃宋室隆替之本社稷安危之基天下治<lb/>
　亂之端生民休戚之始君子小人消長進退之際天<lb/>
　命人心去就離合之時不可不謹也太皇太后内定<lb/>
　大䇿擁護陛下百姓呼舞未嘗有毫髮假族人不惟<lb/>
<pb n="KR2b0025_WYG_023-48a"/>
　族人而已徐王魏王皆親子也以朝廷之故疏逺隔<lb/>
　絶魏王病既沒然後一往太皇太后疾已革然後徐<lb/>
　王一入進退羣臣必從天下之望不以己意為喜怒<lb/>
　賞罰至公無私焦勞刻苦凡皆為趙氏社稷宋家天<lb/>
　下專心一意保佑陛下也斥絶奸邪裁抑僥倖九年<lb/>
　之間始終如一故雖徳澤深厚結於百姓而小人怨<lb/>
　者亦不少矣今必有小人進言曰太皇太后不當改<lb/>
　先帝之政逐先帝之臣此乃離間之言不可不察也<lb/>
<pb n="KR2b0025_WYG_023-48b"/>
　當陛下即位之初中外臣民上書言政令不便者以<lb/>
　萬數太皇太后因天下人心之欲改與陛下同改之<lb/>
　非以已之私而改也既改其法則作法之人及主其<lb/>
　人者有罪當逐陛下與太皇太后亦以人言而逐之<lb/>
　其所逐者皆上負先帝下負萬民天下之所讎疾而<lb/>
　欲去之者也太皇太后豈有憎愛於其間哉顧不如<lb/>
　此則天下不安耳惟陛下留心照理察其是非有以<lb/>
　此言惑聖聴者宜正其罪痛懲一人以儆羣慝則帖<lb/>
<pb n="KR2b0025_WYG_023-49a"/>
　然無事矣陛下若稍入其語則奸言繼進不已萬一<lb/>
　追報之禮少有不至此于太皇太后聖徳無損而虧<lb/>
　陛下孝道必有以大失人心人心離于下天變見於<lb/>
　上陛下雖欲救之無及矣今乃小人乗間之時也此<lb/>
　等既上誤先帝又欲復誤陛下天下事豈堪小人再<lb/>
　破壞耶蘇軾先約祖禹皆上章論列軾章已就見祖<lb/>
　禹章曰公之文經世之文也軾於朝廷文字失于過<lb/>
　當不若公之言皆可行也願附名止于臣下加一等<lb/>
<pb n="KR2b0025_WYG_023-49b"/>
　字<lb/>
　中書舍人吕陶亦言太皇太后保祐聖躬于今九年<lb/>
　屏出凶邪故小人不能無憾偶一奸言熒惑聖聴謂<lb/>
　陛下既親萬機則某人當復用某事當復行此安危<lb/>
　治亂之機在陛下察之而已明肅之政間有短闕仁<lb/>
　宗念其保䕶尚降詔書不容小人議論况太皇太后<lb/>
　所行之政皆已便民所逐之臣各已當罪無可議論<lb/>
　者乎<lb/>
<pb n="KR2b0025_WYG_023-50a"/>
　范祖禹懷不能已又上奏略曰自元豐以來時運艱<lb/>
　厄先帝蚤棄天下陛下嗣位幸賴先太皇太后以大<lb/>
　公至正為心罷王安石吕惠卿等所造新法而行祖<lb/>
　宗舊政故社稷危而復安人心離而復合乃至契丹<lb/>
　主亦與宰相議曰南朝專行仁宗皇帝政事可勅燕<lb/>
　京留守使戒邊吏守約束無生事陛下觀戎狄之情<lb/>
　如此則中國人心可知也先太皇太后日夜苦心勞<lb/>
　力以為陛下立太平之基九年之間安靜無事已有<lb/>
<pb n="KR2b0025_WYG_023-50b"/>
　成功陛下但由此以持循之則成康之隆不難致也<lb/>
　又曰陛下聖學稽古不必逺師前世之事唯是儀刑<lb/>
　仁宗法則使天下熙熙然至於凡昆蟲草木莫不各<lb/>
　安其生此則臣之至願也<lb/>
召内侍劉援等十人<lb/>
　並為入内供奉官尋又以内侍劉惟簡梁從政為内<lb/>
　侍省押班中書舍人吕希純封還詞頭吕大防等進<lb/>
　呈上曰只為禁中闕人兼有近例蘇轍曰此事非謂<lb/>
<pb n="KR2b0025_WYG_023-51a"/>
　無例葢為政之初先擢内臣故衆心驚疑耳劉奉世<lb/>
　曰雖有近例外人不可户曉上釋然曰除命且留俟<lb/>
　祔廟取㫖可也范祖禹言漢有天下四百年唐有天<lb/>
　下三百年及其亡皆由宦官同一軌轍葢與亂同事<lb/>
　未有不亡也漢自元帝任用石顯委以政事殺蕭望<lb/>
　之周堪廢劉向等漢之基業壞於元帝唐自明皇使<lb/>
　髙力士省決章奏宦官始盛李林甫楊國忠皆自力<lb/>
　士以進唐亡之禍基於開元熙寧元豐間内臣中李<lb/>
<pb n="KR2b0025_WYG_023-51b"/>
　憲王中正宋用臣者三人最為魁傑憲總兵熙河中正<lb/>
　總兵河東其勢震動内外憲陳再舉之䇿以至永樂陷<lb/>
　沒用臣興土木之役為國斂怨此三人者雖加誅戮未<lb/>
　足以謝萬姓朝廷只從寛典量加廢黜雖憲已死中正<lb/>
　用臣猶存陛下近召内臣十人續又召數人而李憲王<lb/>
　中正之子皆在其中又除押班二人帶御器械一人中<lb/>
　外無不駭愕既而聞二人以執政言其有過先罷三人<lb/>
　以舍人繳詞頭且輟然前來指揮首違故事又李憲<lb/>
<pb n="KR2b0025_WYG_023-52a"/>
　王中正之子既得入侍則中正用臣亦將進用人心<lb/>
　不得不憂臣所以敢極言之陛下與太皇太后同聴<lb/>
　政外逐蔡確章惇吕惠卿等及羣小人故朝廷清肅<lb/>
　内逐李憲王中正宋用臣等及羣小人故宫禁清肅<lb/>
　内外皆無凶人故天下安靜臣歴觀近古内外安靜<lb/>
　葢未有如今日也陛下誠能聴臣之言悉追罷除用<lb/>
　内臣指揮未到者别與差遣已入者復授外官則内<lb/>
　外之人稱頌聖徳萬口一辭矣上曰卿所論朕已曉<lb/>
<pb n="KR2b0025_WYG_023-52b"/>
　祖禹曰陛下既以為然臣乞攜此章示執政且詰責之<lb/>
　上曰且留此朕欲再㸔又曰所召内臣朕豈有意任用<lb/>
　止欲各與差遣耳祖禹乃退<lb/>
十一月楊畏入對<lb/>
　畏為禮部侍郎首叛吕大防上疏言神宗更法立制<lb/>
　以垂萬世乞賜講求以成繼述之道上即召對詢以<lb/>
　先朝故臣孰可召用者畏即疏列章惇安燾吕惠卿<lb/>
　鄧温伯李清臣等行義各加品題且言神宗所以建<lb/>
<pb n="KR2b0025_WYG_023-53a"/>
　立法度之意乞召惇為相上皆納焉<lb/>
十二月復章惇吕惠卿王中正官<lb/>
　惇除資政殿學士惠卿復中大夫中正復遥郡團練<lb/>
　使給事中呉安詩不書惇録黄中書舍人姚勔不草<lb/>
　惠卿中正誥詞皆不聴<lb/>
是嵗河決内黄口<lb/>
　<lb/>
　<lb/>
<pb n="KR2b0025_WYG_023-53b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻二十三<lb/>
</p>
<p>
</p>
  </div>
<div>
                <head>九朝編年備要巻二十四</head>
    <p>
<pb n="KR2b0025_WYG_024-1a"/>
欽定四庫全書<lb/>
　九朝編年備要巻二十四　　宋　陳均　撰<lb/>
哲宗皇帝<hi>起甲戌紹聖元年止丁丑紹聖四年</hi>
甲戌紹聖元年春正月貶韓嘉彦<lb/>
　駙馬都尉韓嘉彦責置蘄州以其於長公主虧禮不<lb/>
　遜擅宿外第也吏部侍郎彭汝礪言周之王姬下嫁<lb/>
　諸侯車服不係其夫猶執婦道以成肅雍之德今嘉<lb/>
　彦以不能下公主而廢是婦得以勝其夫矣婦得以<lb/>
<pb n="KR2b0025_WYG_024-1b"/>
　勝夫則子可以勝父臣可以勝君其源一開其流有<lb/>
　不可塞不可不謹<lb/>
除河東大銅錢禁<lb/>
二月以李清臣為中書侍郎鄧温伯為尚書左丞<lb/>
　清臣此時召自真定未至<lb/>
　温伯請復名潤甫尋卒<lb/>
　紹述之説清臣唱之温伯和之故二人由是並獲柄<lb/>
　用<lb/>
<pb n="KR2b0025_WYG_024-2a"/>
葬宣仁聖烈皇后<hi>祔永厚陵</hi>
三月壬申朔日有食之<lb/>
免宰執赴經筵<lb/>
　先是侍讀顧臨進讀寳訓至漢武帝籍提封為上苑<lb/>
　仁宗曰山澤之利當與衆共之何用此也丁度對曰<lb/>
　臣事陛下二十年每發德音未嘗不本于憂勤此蓋<lb/>
　祖宗家法耳讀畢呂大防進曰祖宗家法甚多自漢<lb/>
　五日一朝長樂宮祖宗以來母后皆朝夕見此事親<lb/>
<pb n="KR2b0025_WYG_024-2b"/>
　之孝也前代大公主用臣妾禮此事長之法也上曰<lb/>
　今宮中見行家人禮大防又言宮禁嚴宻此治内之<lb/>
　法母后之家不預事此待外戚之法臣下有黜無誅<lb/>
　此寛仁之法此皆家法行之足以致太平上甚然之<lb/>
呂大防罷<lb/>
　知潁昌府後二日改永興軍大防朴厚憃直並不植<lb/>
　黨與范純仁同心戮力以相王室立朝挺挺進退百<lb/>
　官不可干以私不肯市恩嫁怨以邀聲譽輔政八年<lb/>
<pb n="KR2b0025_WYG_024-3a"/>
　始終如一宣仁既祔廟殿中侍御史來之卲乞逐大<lb/>
　防以破朋黨因疏神宗所簡拔之人安惇安燾呂惠<lb/>
　卿以備進用大防亦自求去上遂從之<lb/>
親試舉人<lb/>
　賜畢漸以下及第出身有差考官取答䇿者多主元<lb/>
　祐楊畏覆考専取主熙豐者故漸為之首時䇿問乃<lb/>
　中書侍郎李清臣擬進其略有曰復詞賦之選而士<lb/>
　不加勸罷常平之官而農不加富可差可募之説雜<lb/>
<pb n="KR2b0025_WYG_024-3b"/>
　而役法病或東或北之論興而河患滋賜土以柔逺<lb/>
　也而羌夷之侵未已弛利以便民也而商賈之路不<lb/>
　通又曰可則因否則革惟當之為貴聖人何有固必<lb/>
　焉于是國論遂變清臣與僕射范純仁議不合士大<lb/>
　夫争陳紹述之䇿元祐之人皆相繼得罪矣<lb/>
蘇轍罷<lb/>
　轍為門下侍郎上疏略曰臣伏見御試䇿題有復熙<lb/>
　豐故事之意臣竊料陛下本無此心其必有人妄意<lb/>
<pb n="KR2b0025_WYG_024-4a"/>
　陛下牽于父子之情不復深究是非逺慮安危故勸<lb/>
　陛下復行此事此乃小人之愛君取快于一時而非<lb/>
　忠臣之愛君以安社稷為悦者也竊觀先帝在位近<lb/>
　二十年而終身不受號裁損宗室恩止袒免減朝廷<lb/>
　無窮之費出賣坊場僱募衙前免民間破家之患罷<lb/>
　黜諸科誦數之學訓練諸将惰慵之兵置寄祿之官<lb/>
　復六曹之舊嚴重祿之法禁交謁之私行淺攻之法<lb/>
　以困西戎收六色之錢以寛雜役凡此皆先帝聖謨<lb/>
<pb n="KR2b0025_WYG_024-4b"/>
　睿斷元祐以來上下奉行未嘗失墜至如事或失當<lb/>
　何世無之父作之於前子救之於後前後相濟此聖<lb/>
　人之孝也漢武帝外事四夷内興宮室財賦匱竭於<lb/>
　是修鹽鐵𣙜酤平準均輸之政民不堪命幾至大亂<lb/>
　昭帝即位罷去煩苛漢室乃定光武顯宗以察為明<lb/>
　以䜟決事上下恐懼懷不自安章帝代之以寛仁愷<lb/>
　悌之政後世稱焉本朝真宗天書章獻藏之梓宮仁<lb/>
　宗聽政絶口不言天下至今韙之英宗濮議朝廷為<lb/>
<pb n="KR2b0025_WYG_024-5a"/>
　之洶湧者數年先帝寢之遂以安静豈其薄于孝愛<lb/>
　輕事改易哉蓋事有不可當以社稷為重故也又言<lb/>
　兩喜必有溢美之言兩怒必有溢惡之言喜怒不忘<lb/>
　于心而以議天下之政必有過甚而不平者疏奏上<lb/>
　已不悦李清臣鄧温伯又先媒蘖之及面論上益怒<lb/>
　責轍曰人臣言事何所害今以漢武帝上比先帝引<lb/>
　喻甚失當轍復曰漢武明主也上曰卿所奏稱漢武<lb/>
　外事四夷内興宮室立鹽鐵𣙜酤均輸之法其意但<lb/>
<pb n="KR2b0025_WYG_024-5b"/>
　謂武帝窮兵黷武末年下哀痛之詔此豈賢主乎轍<lb/>
　恐懼下殿待罪上聲色甚厲范純仁獨進曰史稱武<lb/>
　帝雄才大畧為漢七制之主轍果以比先帝非謗也<lb/>
　陛下親政之初進退大臣當以禮不宜如此急暴上<lb/>
　怒稍霽轍退舉笏謝純仁曰公佛地位人也歸急具<lb/>
　奏乞寛刑誅特賜屏逐詔轍除端明殿學士知汝州<lb/>
　吳安詩草制畧曰事有可否固宜指陳而言或失中<lb/>
　引義非是朕雖曲意含忍在爾亦自難安原誠終是<lb/>
<pb n="KR2b0025_WYG_024-6a"/>
　愛君薄責尚祈改過上批蘇轍引用漢武故事比擬<lb/>
　先帝可止散官知汝州仍别撰詞進入未幾虞䇿請<lb/>
　逺謫轍上曰已謫矣可止也<lb/>
夏四月蘇軾降知英州<lb/>
　侍御史虞䇿論端明殿學士兼翰林侍讀學士知定<lb/>
　州蘇軾所作呂惠卿誥詞語渉譏訕來之卲亦言軾<lb/>
　在元祐間凡作文字譏斥先帝呂惠卿制詞曰均輸<lb/>
　之政自同商賈手實之法下及雞豚呂大防制詞則<lb/>
<pb n="KR2b0025_WYG_024-6b"/>
　曰民亦勞止願聞休息之期司馬光神道碑則曰其<lb/>
　退於洛如屈原之在陂澤凡此之類播在人口當原<lb/>
　其所犯明正典刑有㫖落職降知英州制詞畧曰軾<lb/>
　行汚而醜正學僻而欺愚頃在先帝自取疎斥肆予<lb/>
　纂服開以自新弗訛爾心覆出為惡軾於書命之職<lb/>
　公肆誣實之辭凡兹立法造令之大經皆曰蠧國害<lb/>
　民之弊政顧威靈之如在豈神理之可容深惟厥辜<lb/>
　宜竄逺服祗奪近職尚臨一邦蔡卞所草也于是元<lb/>
<pb n="KR2b0025_WYG_024-7a"/>
　祐諸人相繼黜責軾為之首<lb/>
詔改元<lb/>
　曽布為翰林學士請復先帝政事且乞改元以順天<lb/>
　意遂降御札畧曰朕日聽外朝之治躬臨萬務之機<lb/>
　眇若渉淵未知攸濟顧念祗承上帝誕保受民惟駿<lb/>
　惠於先猷以纉隆于下武乃稽仁祖之成憲思大文<lb/>
　考之烈光其因盛夏之辰載新元統之號宜改元祐<lb/>
　九年為紹聖元年於是天下曉然知上意所向矣<lb/>
<pb n="KR2b0025_WYG_024-7b"/>
　張商英自開封推官出五年不召及為諫官故攻元<lb/>
　祐大臣不遺餘力商英疏畧曰我神考發明道德之<lb/>
　意以作成人才同一風俗大志未集神靈在天宣仁<lb/>
　太后保佑陛下托心腹于輔弼寓視聽于臺諫而勢利<lb/>
　之下是非蠭起阿䛕附㑹一旦烏合上叛君親之恩<lb/>
　下背師友之訓或以小合傳緘白晝告急或以手扇障<lb/>
　面夜半造門或苞苴結子弟之歡或伏地修門下之<lb/>
　敬于是浮言競作鄙謗交興川洛異黨泰汶分明撥<lb/>
<pb n="KR2b0025_WYG_024-8a"/>
　而後動謂之天平子大而無見謂之盲大蟲交通相<lb/>
　紐謂之八闗隂私搆架謂之五鬼誰何門户謂之約<lb/>
　閙抱持其足謂之小鬼捨所親而去謂之過房失所<lb/>
　合而還謂之歸宗伺候報探謂之滅門瞪走馬鐙勢<lb/>
　盡相圖謂之徒中反告嗚呼學士大夫平日不素講<lb/>
　聞師儒先生之髙誼不自慎重身被譏議亦有足悲<lb/>
　者若滋長不已則憎愛恩怨未易改也臣願陛下以<lb/>
　臣此章降手詔戒勵仍揭朝堂<lb/>
<pb n="KR2b0025_WYG_024-8b"/>
范祖禹罷<lb/>
　出知陜州先是祖禹屢乞補外上曰不須入文字執<lb/>
　政官有闕政蓋上欲以代蘇轍也既而沮之者衆祖<lb/>
　禹又固求出乃有是命<lb/>
以王安石配饗神宗廟庭<lb/>
章惇為右僕射<lb/>
　制詞曰方政令出於簾帷操柄歸于廊廟善政良法<lb/>
　多所紛更正色危言不憚彊禦十年去國一德保躬<lb/>
<pb n="KR2b0025_WYG_024-9a"/>
　雖風波並起于畏塗而金石不渝乎素履又曰四方<lb/>
　之休戚壅于上聞羣臣之忠邪牽于公議眷求真宰<lb/>
　秉我國成翰林學士曽布所草也於是禮部侍郎楊畏<lb/>
　急令人語惇曰畏前日度勢力之輕重遂因呂蘇以<lb/>
　逐摯燾方欲逐呂蘇而二人覺罷畏言職畏跡在元<lb/>
　祐心在熙寧首為相公開路者畏先後立朝更元祐<lb/>
　元豐紹聖每變其説以投時好人謂之楊三變云<lb/>
范純仁罷<lb/>
<pb n="KR2b0025_WYG_024-9b"/>
　知潁昌府初純仁既為右僕射于事無所私隱同列<lb/>
　或病之呂大防引楊畏為諫議大夫以自助純仁以<lb/>
　畏不靖不可用大防曰豈以畏嘗言相公耶門下侍<lb/>
　郎蘇轍從旁誦其彈文純仁遂力丐去故有是命<lb/>
罷五路開寳通禮科<lb/>
復元豐免役法<lb/>
　初役法差募二者俱有弊王安石主僱司馬光主差<lb/>
　范純仁蘇軾俱光門下士亦以差役為未便章惇安<lb/>
<pb n="KR2b0025_WYG_024-10a"/>
　石門下士亦以僱役為未便純仁軾惇雖賢否不同<lb/>
　然悉聰明曉事兼知南北風俗其所論甚公各不私<lb/>
　其所主元祐初光復差役惇議曰保甲保馬一日不<lb/>
　罷有一日害如役法則熙寧初以僱役代差役講之<lb/>
　不詳行之太速故後有弊今復以差役代僱役當詳<lb/>
　議熟講庶幾可行而限止五日太速後必有弊光不<lb/>
　以為然惇對太皇太后簾下與光争辨語不遜太后<lb/>
　怒惇以罪去蔡京時知開封府用五日限改畿縣僱<lb/>
<pb n="KR2b0025_WYG_024-10b"/>
　役之法至是惇入相復議以僱役改差役置司講議<lb/>
　除京為户部尚書兼提舉于是京欲掩蓋元祐迎合<lb/>
　之迹乃白惇曰取熙寧元豐法施行之耳尚何議為<lb/>
　惇信之遂請人額僱直一從元豐舊法<lb/>
閠月復提舉常平等官<lb/>
　以陸師閔等二十三人為之時左右相虛位李清臣<lb/>
　有所覬覦乗章惇未至亟除師閔等<lb/>
罷十科<lb/>
<pb n="KR2b0025_WYG_024-11a"/>
復義倉<lb/>
　除二廣外復置之<lb/>
復元豐改官員<lb/>
　每歲毌過一百四十人<lb/>
以朱服為中書舍人彭汝礪罷<lb/>
　自上親政修復元豐故事士大夫争獻所聞吏部尚<lb/>
　書彭汝礪一無所論而知壽州朱服賀改元表力詆<lb/>
　元祐變法時章惇欲專黜陟之柄乃出汝礪為寳文<lb/>
<pb n="KR2b0025_WYG_024-11b"/>
　閣直學士知成都府而召服為中書舍人於是上官<lb/>
　均言汝礪行義髙潔今雖除美職與藩郡其實疎之<lb/>
　非所以進正人也服柔佞傾險今自外擢為從官非<lb/>
　所以逺佞人也不從汝礪堅辭行章累上或以為慢<lb/>
　當謫上不許降寳文閣待制知江州尋又以都承㫖召<lb/>
　之命未下而卒<lb/>
五月罷進士習賦<lb/>
　令專治經術各專大經一中經一願專二大經者聽<lb/>
<pb n="KR2b0025_WYG_024-12a"/>
立宏詞科<lb/>
　明年禮部立試格除詔誥赦敕不試外章表依見本<lb/>
　式賦如唐人斬白蛇幽蘭渥洼馬賦之類頌如韓愈<lb/>
　元和聖德詩柳宗元平淮夷雅之類箴如揚雄官箴<lb/>
　九州箴之類銘如桞宗元塗山張孟陽劒閣銘之類<lb/>
　戒諭如近體戒諭風俗戒百官之類序如顔延之王<lb/>
　融曲水詩序之類記亦用四六詞理俱優者為上等<lb/>
　次優者為次等詞格超異者取旨上等循兩資次等<lb/>
<pb n="KR2b0025_WYG_024-12b"/>
　循一資承務郎以上比類推恩<lb/>
重修神宗實錄<lb/>
　翰林承旨修國史曽布言奉詔重行修史定神宗實<lb/>
　錄請取王安石日錄參照編修<lb/>
六月貶黜呂大防等有差<lb/>
　大防自永興知隨州劉摯知黄州蘇轍知袁州蘇軾<lb/>
　安置惠州呂希純自崇政説書知懷州<lb/>
　中丞黄履言大防劉摯梁燾當垂簾日俱為柄臣燾<lb/>
<pb n="KR2b0025_WYG_024-13a"/>
　先倡邪言吳處厚繼陳詩誣劉安世等遂共攻之乃<lb/>
　投蔡確于外竟不得見慈親而死陛下躬臨機務寖<lb/>
　復確官而䧟確者宜加顯黜左司諫翟恩言大防等<lb/>
　擅作威福誣竄呂惠卿蔡確乞各正其罪右正言上<lb/>
　官均言大防及蘇轍擅權敗君竊㺯威福及前中丞<lb/>
　李之純朋邪相濟又引楊畏虞䇿來之卲等在言路<lb/>
　其所擊彈皆受大防轍宻諭范祖禹喬執中吳安詩<lb/>
　呂希純為給舍亦附㑹大防與轍之意所繳駁者其<lb/>
<pb n="KR2b0025_WYG_024-13b"/>
　所惡也所掩蔽者其所愛也今之純雖責而畏為吏<lb/>
　部侍郎䇿為起居郎之卲為侍御史執中為給事中<lb/>
　祖禹希純雖出守尚除學士待制未快士論左正言<lb/>
　張商英言先帝厭代之後司馬光呂公著呂大防劉<lb/>
　摯等援引朋黨肆行譏議凡詳定局之建明中書省<lb/>
　之勘㑹户部之行遣言官之論列詞臣之誥命皆指<lb/>
　摘嗤笑當垂簾之際剪除陛下之羽翼於内擊逐陛<lb/>
　下之腹心於外天下之勢殆哉岌乎今天清日明雷<lb/>
<pb n="KR2b0025_WYG_024-14a"/>
　動風行而誅賞未正臣竊疑之望與大臣斟酌而可<lb/>
　否焉又言朝廷叙呂惠卿蔡確以常法則是猶以為<lb/>
　真有罪者惠卿幸而不死偶占恩叙當顧命之際確<lb/>
　何負於陛下而殺確者以美官要職布列中外曽無<lb/>
　曲直之辨哉侍御史來之卲言司馬光之秉政擢摯<lb/>
　為御史摯首引王巖叟朱光庭布列言路凡欲施設<lb/>
　摯言之於下光等行之於上是時先帝陵土未乾而<lb/>
　光等更唱迭和剗革掃除忠臣義士熟視而呑聲光<lb/>
<pb n="KR2b0025_WYG_024-14b"/>
　與巖叟光庭相繼已死獨摯未即殂者此天以遺陛<lb/>
　下也又言蘇軾雖黜未厭衆論於是並行責降<lb/>
　商英又言燾及范祖禹吳安詩劉安世唐老孫升韓<lb/>
　川等當呂大防擅權時或在臺諫或在給舍並以親<lb/>
　舊相為表裡通傳指意彈劾繳駁搆撰飛語中傷無<lb/>
　罪人首惡雖已貶黜而燾等猶未明示竄殛傳曰去<lb/>
　惡如農夫之務去草芟夷蕰崇之勿使滋蔓願陛下<lb/>
　亟圖之于是降燾知鄂州安世知南安軍川知坊州<lb/>
<pb n="KR2b0025_WYG_024-15a"/>
　升知房州安詩監光州鹽酒税<lb/>
除字説禁<lb/>
周秩罷<lb/>
　時為監察御史上言元祐黨人之言曰向有御批欲<lb/>
　増隆皇太妃儀物又如治平中議濮廟令吕大防如<lb/>
　何住得所以求去且大防與司馬光等向議濮廟事<lb/>
　以歐陽修議為非當而朝廷惑於邪説至今英宗所<lb/>
　生母任氏猶為仙遊縣君嗚呼邪説盛行使天子不<lb/>
<pb n="KR2b0025_WYG_024-15b"/>
　得尊其母可不恨哉上讀至呂大防如何住得所以<lb/>
　求去曰大防何嘗有言且儀物事未付外非有司所<lb/>
　當與今秩越次及之是迎合也又讀至使天子不得<lb/>
　尊其母上曰此言激怒也又言垂簾日姦臣謀害蔡<lb/>
　確引鄭穆等自王府官為侍從使親王私于權臣上<lb/>
　曰此是何言使親王聞之且不自安如秩寘之言職<lb/>
　朝廷無安静之理遂以秩知廣德軍<lb/>
秋七月追奪司馬光等贈諡竄呂大防等於諸州<lb/>
<pb n="KR2b0025_WYG_024-16a"/>
　以黄履周秩張商英等交章論之也追奪光及呂公<lb/>
　著贈諡及所賜神道碑額撤樓毁碑奪王巖叟所贈官<lb/>
　貶大防劉摯蘇轍梁燾劉安世官分鄭蘄筠鄂南安<lb/>
　軍居住初章惇欲用蔡卞議光及公著並發塜斵棺<lb/>
　上不聽<lb/>
下申儆詔<lb/>
　略曰朕繼體之初宣仁聖烈皇后以太母之尊權同<lb/>
　聽政自以簾帷之間見聞不能周及故不次以用大<lb/>
<pb n="KR2b0025_WYG_024-16b"/>
　臣推心以委政事而司馬光呂公著忘累朝之舊恩<lb/>
　懐平時之觖望幸國家之變故姦邪之深謀引吕大<lb/>
　防劉摯等周旋欺蔽表裏符同宗廟神靈恣行訕<lb/>
　凟朝廷號令輙肆紛更首信偏詞輕改役法開訴理<lb/>
　之局使有罪者僥倖下疾苦之詔使羣小人謗言誣<lb/>
　横歛則濫蠲茍免之逋誣厚藏則妄耗常平之積崇<lb/>
　聲律以輕薄經術任穿鑿以紊亂官儀棄境土則謬<lb/>
　謂和戎弛邊備則歸過黷武城隍保民而罷増浚器<lb/>
<pb n="KR2b0025_WYG_024-17a"/>
　械資用而缺繕修凡屬經綸一皆廢絀人才淆混莫<lb/>
　辨於品流黨與縱横迭分於勝負務快乗時之憤都<lb/>
　忘託國之謀方利亮隂之不言殊匪慈闈之本意十<lb/>
　年同惡四海吞聲敵計得行邊民受害其司馬光以<lb/>
　下各已輕重議罰至於射利之徒脅肩成市盍從申<lb/>
　儆以革囬邪推予不忍之仁開爾自新之路布告天<lb/>
　下宜一切不問<lb/>
　先是周秩等又言文彦博背負國恩詆毁先朝詔彦<lb/>
<pb n="KR2b0025_WYG_024-17b"/>
　博年及耄期四朝舊相先帝待遇恩禮至優宜加闊<lb/>
　畧以優老臣可特置不問<lb/>
復免行錢<lb/>
　上謂章惇曰須從民便不願者勿強也又曰如寛剰<lb/>
　錢亦何須取之朝廷安待此以佐用耶乃詔開封不<lb/>
　得抑勒及取寛剰毌過一分<lb/>
置府界孶生監<lb/>
八月開洛口新河<lb/>
<pb n="KR2b0025_WYG_024-18a"/>
　吳安詩言廣武境危迫請開汴河導洛南流遂詔安<lb/>
　詩提舉開修洛口新河<lb/>
九月罷制科<lb/>
　考官上張咸吳儔陳晰各六論上謂章惇曰制科所<lb/>
　試䇿與進士䇿無異先朝嘗罷此科何時復置曰元<lb/>
　祐初復置李清臣曰漢亦不設此科上曰進士䇿亦<lb/>
　可言時政闕失因詔罷制科<lb/>
廢廣惠倉<lb/>
<pb n="KR2b0025_WYG_024-18b"/>
　其户絶田土並行出賣本倉見管錢斛撥入常平倉<lb/>
　所有賑濟合行事令户部檢舉元豐勅令立法以聞<lb/>
冬十月呂惠卿徙知大名府<lb/>
　自江寧改除樞臣韓忠彦曽布曰惠卿在朝善人君<lb/>
　子何以自立上曰只令知北京豈可留也又曰王安<lb/>
　禮勝惠卿又曰呂嘉問吳居厚皆刻薄布因言章惇<lb/>
　專權日甚一日若以舊恩欲保全之則不若制之于<lb/>
　初先帝禮貎王安石言聽計從亦未嘗敢爾也布又<lb/>
<pb n="KR2b0025_WYG_024-19a"/>
　曰除臣與忠彦曽稍開陳他人有敢言其非者否此<lb/>
　不可不察時布已有傾惇之意矣<lb/>
以常安民為監察御史<lb/>
　用中丞黄履薦自開封推官有是命安民入對上問<lb/>
　曰聞卿嘗致仕安民曰臣元祐七年丁母憂病篤致<lb/>
　仕服除范祖禹趙君錫以臣年齒未老聞於朝廷遂<lb/>
　再通籍上又問元祐任何官安民具以實對且言鄧<lb/>
　温伯蘇轍蘇軾皆嘗薦臣為臺官以拘于資格不除因<lb/>
<pb n="KR2b0025_WYG_024-19b"/>
　奏曰祖宗置臺諫官乃好言之意天下事付與執政使<lb/>
　行之行不當則臺諫言之天子惟擇執政與臺諫而<lb/>
　已自可無為而治故臺諫官人君當自擇近歲多由<lb/>
　執政度其附已然後除授故雖名為天子耳目其實<lb/>
　執政私人上曰今日如何安民對曰今日之患莫大<lb/>
　於士不知恥人茍無恥則擇利而趨見害而避無事<lb/>
　之時惟祿仕所誘奔走俯仰供為臣職一旦投之患<lb/>
　難之地則掉臂而去矣今之大臣所提撕者皆無恥<lb/>
<pb n="KR2b0025_WYG_024-20a"/>
　之人當元祐中進言則以熙豐之政為非而當時為<lb/>
　是及今日進言則以元祐之政為非而熙豐為是是<lb/>
　皆偏論臣嘗謂先帝以天下不無積弊故須變革然<lb/>
　末年已有欲趨安静之意陛下即位之初亦因時之<lb/>
　宜務以寛仁鎮静稍更作為之政今進言者一切以<lb/>
　為非願陛下公聽並觀是者行之非者改之無問新<lb/>
　舊惟歸于當上深然之謂執政曰安民議論公正無<lb/>
　所阿附<lb/>
<pb n="KR2b0025_WYG_024-20b"/>
　安民尋上疏略曰大臣不和于上朋黨交惡于下紛<lb/>
　拏詆訐虧損風俗陛下姑務兼容不明邪正曲直則<lb/>
　紀綱豈不日就陵遲昔唐文宗初亦慨然有意於治<lb/>
　史稱儒雅㳟險出於天性故太和之後朝廷號為清<lb/>
　明惟以牛僧孺李德裕二黨相攻黒白不分德裕之<lb/>
　黨有鄭覃陳夷行僧孺之黨有楊嗣復李班同時並<lb/>
　用紛争于前唐祚遂衰陛下若不能辨邪正則朋黨<lb/>
　何時可破牛李之禍可不戒哉<lb/>
<pb n="KR2b0025_WYG_024-21a"/>
河盡復東流<lb/>
　初吳安持乞於北流作軟堰蘇轍以為不可遂罷之<lb/>
　中丞李之純言大河東流已漸深駛宜及時因塞北<lb/>
　派髙其隄防使專向東行安持奏乞塞梁村口縷張<lb/>
　包口閘内黄決口仍于東流多疏口地及閘雞爪河<lb/>
　遂詔安持速往河上同河北諸監司按視是春中書<lb/>
　舍人呂希純侍御史元亮采行河希純言東流雖深<lb/>
　本自人力北流雖淺而水勢極順都水監所請五事<lb/>
<pb n="KR2b0025_WYG_024-21b"/>
　惟縷斷張包等河門恐壅遏北流之勢不可施行從<lb/>
　之于是用希純等言詔増治北流堤㟁閉内黄決口<lb/>
　鑿開九里堤東河亦疏口地開雞爪河以助其勢既<lb/>
　又遣都水使者王宗望速往措置及是奏言河悉已<lb/>
　東還故道北流斷絶<lb/>
十一月復八路差官法<lb/>
　熙寧七年立七路注官法元祐七年詔八路官並歸<lb/>
　吏部差注至是復之八路當考<lb/>
<pb n="KR2b0025_WYG_024-22a"/>
錄周後<lb/>
賑河北饑<lb/>
十二月河東鹽復官賣法<lb/>
　轉運司言本路鹽課以一年最多之數比元豐最少<lb/>
　之年猶不及三分之二請罷去客人算請官自賣從<lb/>
　之<lb/>
　明年春制置解鹽司言同華解耀州河中陜府出産<lb/>
　私鹽盜販公行乞許本司立額官自出賣從之<lb/>
<pb n="KR2b0025_WYG_024-22b"/>
嚴銅錢出界禁<lb/>
　奉使鄭价言北界支到抬廂人例物見錢七十餘貫<lb/>
　並是國朝新鑄錢寳遂詔増重其禁<lb/>
論修史罪范祖禹等並竄黜<lb/>
　祖禹永州趙彦若澧州黄庭堅黔州並安置坐修神<lb/>
　宗實錄詆誣也言者論所撰實錄美意良法輙敢隱<lb/>
　没而微言譏刺者凡數十事詔祖禹等供答至是國<lb/>
　史院㑹到祖禹彦若庭堅各稱别無按據得之傳聞<lb/>
<pb n="KR2b0025_WYG_024-23a"/>
　上曰史官敢加誕謾不恭遂有是命<lb/>
　明年正月右正言劉拯等言祖禹等纂修先帝實錄<lb/>
　擅敢増損厚加誣毁為臣不忠不可赦止以散官安<lb/>
　置善地屈法多矣呂大防實董其事書成則冒賞轉<lb/>
　官罪敗則責罰不及非所以正賞罰示勸懲也望先<lb/>
　追奪所轉官仍正誣毁之罪竊慮朝廷以礙敕榜為<lb/>
　難況敕榜未出已有臣僚論列大防罪誠無所礙詔<lb/>
　大防追奪兩官趙彦若范祖禹陸佃曽肇林希並追<lb/>
<pb n="KR2b0025_WYG_024-23b"/>
　奪兩官除林希在職日淺外曽肇與小郡陸佃候服<lb/>
　闋與小郡黄庭堅特追一官<lb/>
　未幾拯等復論大防詔降官分司南京安州居住<lb/>
　三年八月范祖禹自永州安置賀州劉安世自南安<lb/>
　軍安置英州坐元祐中同上疏論禁中覔乳母事章<lb/>
　惇發之故再謫<lb/>
乙亥紹聖二年春二月賑河北饑<lb/>
　以内庫錢帛各十萬賜河北東西兩路提舉司准備<lb/>
<pb n="KR2b0025_WYG_024-24a"/>
　賑濟<lb/>
夏四月以邢恕知青州<lb/>
　恕入見泣涕曰臣不謂今日復得見陛下以至淚濺<lb/>
　袍上不樂遂令赴青州初恕請入覲上謂韓忠彦曽<lb/>
　布曰李清臣言恕有八劄子常在懷中此必曽以示<lb/>
　人耶曰臣不聞此言因言恕人才文采皆不可得但<lb/>
　多言耳上曰政為此上殿必亂道忠彦曰所言必有<lb/>
　以惑聖聽上曰恕自謂有定䇿功布曰此豈惟恕狂<lb/>
<pb n="KR2b0025_WYG_024-24b"/>
　妄而劉安世等指為四凶乃與蔡確章惇等恕小官<lb/>
　何得與此忠彦曰梁燾亦以此攻之布曰恕嘗誚元<lb/>
　祐執政云恕䨇手分付與箇太平天下却逐恕在外<lb/>
　聞者皆笑之上亦笑及是忠彦問恕對甚久上曰恕<lb/>
　但説與惇確議事云王珪有邪心曽曰但以家事歸<lb/>
　之太母大臣不須與議布言臣亦曽見恕言珪以語<lb/>
　清臣清臣以告惇確上曰珪果何如布曰珪傾邪何<lb/>
　所不至不足恠忠彦曰當時緣公繪及確故貶上曰<lb/>
<pb n="KR2b0025_WYG_024-25a"/>
　確之禍由恕起渠云嘗自辨于太母太母亦欲召還<lb/>
　恐無此事云是公繪報之布曰未必不為公繪所紿<lb/>
　忠彦曰恕當時言太母待遇太妃事上曰渠亦自言<lb/>
　布曰亦聞其教公繪云非髙氏之福太母尤怒此語<lb/>
　上曰此語誠非理布曰此人學識以至盡心公家誠<lb/>
　不可得但多犯分如欲調一確與司馬光令新舊同<lb/>
　力此豈可得上亦笑之<lb/>
置律學博士<lb/>
<pb n="KR2b0025_WYG_024-25b"/>
秋八月錄趙普後<lb/>
罷熙河等路分畫地界<lb/>
　時章惇曽布方謀用兵故先勸上罷分畫開邊自此<lb/>
　始<lb/>
　元祐間孫路為徐王侍讀聞朝廷議棄地即上書言<lb/>
　自通逺至熙河兩州纔一徑爾熙河北闗已接夏境<lb/>
　昨自開闢地百八十里瀕大河而城蘭州然後熙州<lb/>
　有屏蔽使夏虜北據蘭州南跨故境熙河固已迫矣<lb/>
<pb n="KR2b0025_WYG_024-26a"/>
　出而左則通逺絶出而右則河州斷熙州孤寄一川<lb/>
　中豈不殆哉恐有不測則岷州亦不守而階成遂失<lb/>
　蜀道甚可憂也横山一帶地險阻而肥沃人強悍而<lb/>
　善戰謂之山界部落勁兵之處此元昊所以渡砂磧<lb/>
　而肆猖狂者昨大兵一出而城壁峙立雖未盡横山<lb/>
　之廣已裂其腹心而城其要害矣今若委而與之其<lb/>
　衆復集其地復守且相導而南下則環慶而東麟州<lb/>
　以西傍邊之人豈得安枕是蘭州横山未可輕議也<lb/>
<pb n="KR2b0025_WYG_024-26b"/>
　不報于是朝廷知路有前日之議命為陜西轉運是<lb/>
　歲正月遷環慶經略安撫<lb/>
九月范純仁降知隨州<lb/>
　純仁知陳州上疏言望陛下于日近進擬赦文之際<lb/>
　特降御批令添入昨來呂大防等坐貶謫各指定州<lb/>
　軍居住及安置者並特許於外州軍取便居住如此<lb/>
　則澤及幽隱和氣充盈太皇太后神靈在天亦當欣<lb/>
　懌凡五十上奏上有從意章惇力主前議且謂純仁<lb/>
<pb n="KR2b0025_WYG_024-27a"/>
　同罪未錄乞并責之於是御批純仁立異邀名阻抑<lb/>
　朝廷已行之政可落職改隨州越明年以武安節副<lb/>
　貶東川<lb/>
辛亥大饗明堂<lb/>
　先是曽布獨言大禮恩宥在近去歲貶謫人不知何<lb/>
　以處之上應聲曰莫不可牽復布曰誠如聖諭蔡確<lb/>
　五年不移呂惠卿十年止得移居住處吳居厚等十<lb/>
　年不與知州軍此皆元祐起例自可依此昔蔡京曽<lb/>
<pb n="KR2b0025_WYG_024-27b"/>
　為臣言錢勰已曽來京處探問謫降人牽復消息京<lb/>
　但答以不知布又曰如梁惟簡近方押送峽州九月<lb/>
　中未知到否豈可便移上曰豈有此理因問惟簡此<lb/>
　行衆頗喜否布曰此舉固足以警兩端之人然亦有<lb/>
　喜有不喜者元祐之人未免以為過也遂有呂大防<lb/>
　等永不叙復指揮<lb/>
常安民罷<lb/>
　安民為監察御史上疏言蔡京之姦足以惑衆辨足<lb/>
<pb n="KR2b0025_WYG_024-28a"/>
　以飾非巧足以移奪人主之視聽力足以顛倒天下<lb/>
　之是非内結中官外連臺諫今在朝之臣京黨過半<lb/>
　陛下若不早覺悟逐去他日羽翼已成雖欲去之嗟<lb/>
　無及矣又言今凡為紹述之説者其實皆借此名以<lb/>
　報私怨一時朋附之人從而和之遂至已甚張商英<lb/>
　在元祐時上呂公著詩求進其言䛕佞無恥士大夫<lb/>
　皆傳笑之及近為諫官則上疏乞毁司馬光呂公著<lb/>
　神道碑周秩在元祐間為太常博士親定司馬光諡<lb/>
<pb n="KR2b0025_WYG_024-28b"/>
　為文正及近為正言則上疏論司馬光呂公著乞斵<lb/>
　棺鞭尸陛下察此輩之言果出于公論乎朝廷凡事<lb/>
　不用元祐例至王珪家䕃孫五人皆珪身後所生乃<lb/>
　引元祐例許奏薦近日請復官制職事官不帶職寄<lb/>
　祿不帶左右至于權尚書侍郎獨以林希李琮之故<lb/>
　不復改易如此等事謂之公心可乎故凡勸紹述先<lb/>
　帝者皆欲託先帝以行姦謀謂它事難以感陛下若<lb/>
　聞先帝則易為感動故欲快恩仇䧟良善者須假此<lb/>
<pb n="KR2b0025_WYG_024-29a"/>
　以移陛下之意不可不察又言宣仁太后甚得人心<lb/>
　前日陛下駕幸秦楚大長公主第澆奠及輟朝并命<lb/>
　敕葬諸費從官給人人無不歡呼權臣横恣朋黨滿<lb/>
　朝言官未嘗一言及之惟知論元祐舊事力攻已去<lb/>
　臣僚臣荷陛下奨拔不敢負恩摧枯拉朽之事臣實<lb/>
　恥為之舉朝疾臣誣陷非一臣賦性愚直終恐不能<lb/>
　勝朋黨之論願乞外以避之上開慰而已未幾命與<lb/>
　安民知軍惇乃進擬送吏部降監當明年董敦逸論<lb/>
<pb n="KR2b0025_WYG_024-29b"/>
　瑶華事上怒欲貶之謂執政曰依常安民例與知軍<lb/>
　惇救之乃知上初不知安民降監當也<lb/>
冬十月河南府地震<lb/>
十一月安燾罷<lb/>
　出知河南府燾與章惇舊相好及為門下侍郎惇意<lb/>
　燾必助已而燾寖多駁議惇憚而惡之所以排陷燾<lb/>
　者無所不至上祠明堂齋于太廟燾為儀仗使後宮<lb/>
　有絶馳道穿仗而過者燾且彈劾已而常安民諫劉<lb/>
<pb n="KR2b0025_WYG_024-30a"/>
　美人侍祠語尤訐上怒欲逐之燾言安民以言為職<lb/>
　雖過當願少寛假惇因是白上曰燾與安民相表裡<lb/>
　今安民狂妄如此而燾力救解其意可見安民既責<lb/>
　燾不自安遂求去位上從之<lb/>
追贈蔡確<lb/>
　贈太師諡忠懷用左司諫劉拯之言也<lb/>
十二月詔察官免言事舉臺諫毋限資<lb/>
　元豐末減察官二員令殿中侍御史兼領而察官亦<lb/>
<pb n="KR2b0025_WYG_024-30b"/>
　許言事至是命復置三員分領六察不許言事又詔<lb/>
　奏舉臺官毌限資序<lb/>
編元祐章疏<lb/>
　尋詔崇政説書沈銖赴樞密院編類銖以進講在近<lb/>
　求免宰執進呈曽布曰此事外議多不以為然故銖<lb/>
　亦不願且元祐中妄論者非一此令一行則人不安<lb/>
　豈有朝廷行一事而使天下之人皆不自安之理然<lb/>
　業已行則止于兩府侍從臺諫可也其他且已上以<lb/>
<pb n="KR2b0025_WYG_024-31a"/>
　為然布又言銖恐難强遂命考功郎中余中代之<lb/>
　越四年春正月樞密副承旨宋球等編成一百四十<lb/>
　三冊詔錄本進入御史陳次升言陛下即位之初詔<lb/>
　令天下直言親政以來又揭榜許其自新今若考一<lb/>
　言之失置于有過之地則前之詔令適所以誤天下<lb/>
　後之敕榜適所以誑天下非示天下大信也願寢勿<lb/>
　治<lb/>
蘇州地震<hi>自夏涉秋方止</hi>
<pb n="KR2b0025_WYG_024-31b"/>
丙子紹聖三年春正月以楊畏知虢州<lb/>
　時知成德軍改河中府右正言孫諤言畏在元豐間<lb/>
　為御史議論皆與朝廷合元祐末呂大防蘇轍用事<lb/>
　則盡變而從之紹聖初陛下親政則又偷合詭隨締<lb/>
　交執政天下之人謂之三變望顯黜之有詔落職中<lb/>
　書舍人盛陶繳詞頭遂改虢州<lb/>
出内庫金帛助邉<lb/>
　出内庫金帛六十五萬赴五路經略司封樁自後降<lb/>
<pb n="KR2b0025_WYG_024-32a"/>
　賜非一不盡錄<lb/>
二月罷富弼配饗<lb/>
三月以禁中屢火罷春燕<lb/>
尚書省火<lb/>
劒南東川地震<lb/>
夏四月命河東鑄當三鐵錢<lb/>
復罷宣徽使<lb/>
五月孫諤罷<lb/>
<pb n="KR2b0025_WYG_024-32b"/>
　出知廣德軍時為左正言上疏略曰免役者一代之<lb/>
　大法在官之數元豐多元祐省雖省未嘗廢事也則<lb/>
　多不若省散役人之直元豐重元祐輕雖輕未嘗廢<lb/>
　役也則重不若輕大綱立矣隨時不能無損益者衆<lb/>
　目也數省而直輕則民之出泉者易矣出泉之法四<lb/>
　方不同有計錢之多寡而輸之者其弊在於常平官<lb/>
　所賦輕重之不均有計田之厚薄而輸之者其弊在<lb/>
　於元差官所定美惡之不平若使輕重均美惡平而<lb/>
<pb n="KR2b0025_WYG_024-33a"/>
　後行焉則民之出錢者易而法可久也今役法優下<lb/>
　户使弗輸所取併歸上户意則美矣而法未善也願<lb/>
　陛下博採羣言無以元豐元祐為間要以使元元無<lb/>
　不均之患豈不盛歟蔡京力攻其説且謂劉摯以熙<lb/>
　寧四年言役法十害内第一害謂紛錯不均曽布以<lb/>
　為均第二害劉摯以為貧富多少不平曽布以為平<lb/>
　不均不平之辨已判二十年矣諤於二十年後竊取<lb/>
　其説言於陛下追復之日臣愚不知諤果何心也上<lb/>
<pb n="KR2b0025_WYG_024-33b"/>
　以諭曽布曰孫諤論役法却云元祐輕元豐重兼與<lb/>
　劉摯之説同布曰恐不同方今言路中正直惟諤等一<lb/>
　二人願更賜察上頗欣納時陳次升擊蹇序辰章惇<lb/>
　蔡卞共加庇護進呈次升章不行而排諤甚急布即<lb/>
　奏云惇卞欲因此罷諤言職而庇序辰等邪正顛例<lb/>
　是非貿亂冇誤聖政明日又言之上諦聽不已然而<lb/>
　終以諤為助元祐者詔罷言職補外<lb/>
秋九月滁沂州地震<lb/>
<pb n="KR2b0025_WYG_024-34a"/>
廢皇后孟氏<lb/>
　初后朝謁景靈宮訖事就坐諸嬪御侍立劉媫妤獨<lb/>
　背立簾下后閤中陳迎兒喝曰綽開婕妤背立如故<lb/>
　由此閤中皆忿冬至朝隆祐宮俟見后所御坐朱髹<lb/>
　金餙媫妤頗愠從行者為易坐製與后等衆皆不平<lb/>
　故傳喝曰皇太后出后去所媫妤亦起立或已撤媫<lb/>
　妤坐尋復所遂頓于地媫妤不復朝泣而去遂訴于<lb/>
　上時内御郝隨用事謂媫妤曰母以此戚戚蚤為大<lb/>
<pb n="KR2b0025_WYG_024-34b"/>
　家生子此坐正當為媫妤有耳㑹福慶公主病后冇<lb/>
　姊頗知醫嘗已后危疾以故出入掖庭投公主藥不<lb/>
　效乃取道家治病符水以入宮㜮以示后后變色問<lb/>
　曰此何從來㜮對以實后曰六姊寧知中禁嚴宻與<lb/>
　外舍異耶戒令存之俟上至言所以既而上過視公<lb/>
　主疾后特以告上上曰此亦人情之常耳后即取符<lb/>
　爇于前宫禁相傳壓魅之端作矣未幾后養母聴宣<lb/>
　夫人燕氏尼法端與内供奉官王堅以左道為后禱<lb/>
<pb n="KR2b0025_WYG_024-35a"/>
　祠事聞上召宰相謀之章惇請禮官共議蔡卞曰既<lb/>
　犯法何用禮官乞掖庭置獄差宦者推治遂詔内侍<lb/>
　梁從政蘇珪即皇城司鞫之御史陳次升言廢后事<lb/>
　重且自古鞫獄皆付外庭未有宮禁自治付之閹官<lb/>
　者萬一寃濫貽後世譏乞選侍從臺諫置獄庶獲情<lb/>
　實不報獄具堅坐以家藏雷公式示法端又以南方<lb/>
　聽得楓木銅法端即光教院造式作后禱祀有所厭<lb/>
　者伏所求者得等語式成恐門户譏察以棗入之而<lb/>
<pb n="KR2b0025_WYG_024-35b"/>
　入法端坐與堅造式又嘗令堅求閭巷間所謂驢駒<lb/>
　媚蛇霧叩頭蟲者以進后令佩徃上寢殿燕氏坐上<lb/>
　過后閤燒歡喜字作符取灰将置茶中以進㑹上不<lb/>
　欲茶而止又燒符和水以灑御路兾上數來又令堅<lb/>
　繪劉媫妤像以大釘釘其心又欲取五月中療死宮<lb/>
　人燒屍灰致劉寢覬其亦以此疾惡死又取七家針<lb/>
　各一燒符灰致劉閤中皆以厭呪卒無驗尋命侍御<lb/>
　史董敦逸錄問遂詔廢后遷居瑶華宮王堅法端燕<lb/>
<pb n="KR2b0025_WYG_024-36a"/>
　氏皆處斬比所連逮以等第定罪經由失譏察等官<lb/>
　貶秩罰金有差陳迎兒因始造為語言激怒中宮杖<lb/>
　脊逐出詔獄初起禁中捕逮幾三十人箠楚甚峻皆宦<lb/>
　官宮妾柔弱之人既錄問罪人過庭下者氣息僅屬<lb/>
　或肢體毁折至有無舌者無一人能聲敦逸秉筆疑<lb/>
　未下郝隨從旁脅之敦逸畏禍不能剛決乃以奏牘<lb/>
　上蓋宰相章惇迎合於外而郝隨擠排于内莫有敢<lb/>
　異議者上曰朕待后有禮不意其所為如此今日之<lb/>
<pb n="KR2b0025_WYG_024-36b"/>
　事誠出于不得已上言及此惻怛見於顔色惇等奏<lb/>
　曰廢后大事也陛下誠出於不得已願少寛聖心敦<lb/>
　逸復奏言中宮之廢事有所因情有可察詔下之日<lb/>
　天為之隂翳是天不欲廢之也人為之流涕是人不<lb/>
　欲廢之也且言嘗錄問獄事恐得罪天下後世上曰<lb/>
　敦逸不可更在言路曽布曰陛下本以皇城獄出于<lb/>
　近習推治故命敦逸錄問今乃貶錄問官何以取信<lb/>
　中外上然之<lb/>
<pb n="KR2b0025_WYG_024-37a"/>
冬十月夏人大舉入寇<lb/>
　鄜延經略使呂惠卿諜知之乃制為前後左右中及<lb/>
　前左前右後左後右九軍及東西兩游奕凡十一軍<lb/>
　而自行主将事分巡府城外北山及賈家山嘉領山<lb/>
　宅子谷諸處而使圍在府後之三川亭建帥旗外又<lb/>
　周立十一軍旗帥司有令則舉逐軍旗而逐軍以旗<lb/>
　應逐軍有禀亦舉旗而帥司以本軍旗應又為之開<lb/>
　門河道使相通以便出入為援慮賊兵併以攻一軍<lb/>
<pb n="KR2b0025_WYG_024-37b"/>
　乃制䇿應十一軍悉屯於城裡與外軍相近部分既<lb/>
　定李乾順與其母梁氏率衆渡河至烏延口分為三<lb/>
　路晝夜疾馳至青龍平距府城五里盡圍諸寨而以<lb/>
　輕兵與諸将戰賊亦為十一寨其二在金明北其九<lb/>
　在金明南云初賊欲以重兵圍延州而後南掠鄜州<lb/>
　及至延州見有備欲攻則城不可近欲掠則野無所<lb/>
　有欲戰則諸将按兵不動欲南則有腹背受敵之患<lb/>
　留二日即拔寨北去攻䧟金明寨惠卿遣将追之賊<lb/>
<pb n="KR2b0025_WYG_024-38a"/>
　以精騎殿而不奔第四將張輿及李淮戰死諸將不<lb/>
　敢擊奏聞章惇怒張輿軍失主將欲誅四千人中書<lb/>
　侍郎李清臣曰將沒亦多端或先登争利輕身入敵<lb/>
　今全軍盡誅異時亡將全軍盡降虜矣于是詔惠卿<lb/>
　隨宜裁處所誅牙兵纔十六人而已<lb/>
雷大雨雹<lb/>
城安西<lb/>
　築汝遮城賜名安西自後進築城寨非一不盡錄<lb/>
<pb n="KR2b0025_WYG_024-38b"/>
十二月宗正宗景罷<lb/>
　宗景娶楊氏妻詔許之矣已而聞實妾也詔落開府<lb/>
　罷宗正<lb/>
丁丑紹聖四年春正月田嗣宗坐指斥抵死李清臣罷<lb/>
　嗣宗清臣之表弟清臣出知河南府<lb/>
授轄正節度使<lb/>
　去秋阿里庫卒子轄正嗣立至是加封<lb/>
二月追貶司馬光等奪贈有差<lb/>
<pb n="KR2b0025_WYG_024-39a"/>
　光追貶清海節副公著建武節副王巖叟傅堯俞趙<lb/>
　瞻並奪所贈官追韓維致仕及孫固范百祿胡宗愈<lb/>
　遺表恩三省言光公著唱為姦謀詆毁先帝變易法<lb/>
　度罪惡至深當時凶黨雖已死及告老亦宜薄示懲<lb/>
　沮故有是命<lb/>
　是夏復追貶光朱崖軍公著昌化軍並司户先是邢<lb/>
　恕嘗為章惇言神宗晏駕時范祖禹赴召光送别謂<lb/>
　祖禹曰方今主少國疑宣訓事不可不慮宣訓者北<lb/>
<pb n="KR2b0025_WYG_024-39b"/>
　齊武明婁太后宮名也后廢其孫少主殷立其子常<lb/>
　山王演恕常謗宣仁有廢立意故造為此説惇雖知<lb/>
　其妄但借此以罪光謂光志在傾揺猥以武明事擬<lb/>
　宣仁併公著追貶之<lb/>
詔給舍舉職<lb/>
　給事中葉祖洽言先帝修復官制其意蓋欲使之更<lb/>
　相檢察而不得混亂也故中書省置中書舍人以行<lb/>
　為職其不可行則繳之門下省置給事中以讀為事<lb/>
<pb n="KR2b0025_WYG_024-40a"/>
　其不可讀則駁之蓋以為廟堂之上議論施設或有<lb/>
　差誤人主有所不知則給舍得舉其職上聞如此則<lb/>
　政事之闕常救于未然而朝廷無過舉今使中書舍<lb/>
　人兼權給事中又令凡有書過文字並不回避如此<lb/>
　則中書舍人即是給事中給事中即是中書舍人不<lb/>
　惟名實混淆而給事中職事遂廢當其職事者自行<lb/>
　自讀或有阿附可以蕩然肆志無所忌憚命令既出<lb/>
　雖有言者亦無及矣詔特旨書讀不逥避外餘令互<lb/>
<pb n="KR2b0025_WYG_024-40b"/>
　書<lb/>
夜有紅光出西北<lb/>
　繼得亳州奏其夕紅光自太清宮老君兩眉起遍殿<lb/>
　北連洞霄如兩紅橋中有白光二鼔後散歸西北天<lb/>
　門人皆以為火視則赤雲成片四鼓後東方亦然或<lb/>
　謂蚩尤旗長蔽天者是也<lb/>
罷春秋科<lb/>
再竄呂大防等三十餘人<lb/>
<pb n="KR2b0025_WYG_024-41a"/>
　三省言大防等為臣不忠罪與司馬光等無異頃朝<lb/>
　廷雖嘗懲責而罰不稱懲内范純仁又自因别過落<lb/>
　職于本罪未正典刑生死異罰無以垂示萬世遂貶<lb/>
　大防劉摯蘇轍梁燾范純仁為散官安置於循新雷<lb/>
　化永五州劉奉世郴州居住韓維落職致仕王覿通<lb/>
　州韓川隨州孫升峽州呂陶衡州范純禮蔡州趙君<lb/>
　錫亳州馬黙單州顧臨饒州范純粹均州孔武仲池<lb/>
　州王欽臣信州呂希哲和州希純金州希績光州姚<lb/>
<pb n="KR2b0025_WYG_024-41b"/>
　勔衢州並居住吳安詩連州安置王汾落職致仕張<lb/>
　耒晁補之賈易並監當程頤追毁出身以來文字秦<lb/>
　觀移横州編營並依紹聖二年八月二十一日指揮<lb/>
　永不收叙朱光庭孫覺趙卨李之純杜純李周並追<lb/>
　奪大防等制詞皆葉濤所撰極其詆毁尋降文彦博<lb/>
　太子太保諸子並勒解官司馬康奪贈官<lb/>
　去秋七月詔知滑州呂大忠在元祐中堅持邉議不<lb/>
　為黨人所囘加寳文閣直學士知秦州大忠因言臣<lb/>
<pb n="KR2b0025_WYG_024-42a"/>
　弟大防自罹謫籍流落累年南北乖暌山川修阻既<lb/>
　衰且病來日幾何一旦不虞倐先朝露死生隔絶銜<lb/>
　恨無窮望賜哀憐将臣已除職名乞行追寢只量移<lb/>
　大防陜西州郡居住所貴聲問稍近少慰終鮮急難<lb/>
　之情不報先是大忠自涇原入對上語大忠曰曽得<lb/>
　大防信否對曰近得之上曰安否又曰初議令過海<lb/>
　朕獨處之安州知否對曰舉族荷陛下厚恩上曰有<lb/>
　書再三説與且将息忍耐大防朴為人所賣候二三<lb/>
<pb n="KR2b0025_WYG_024-42b"/>
　年可復相見大忠拜謝以告章惇其請大防量移蓋<lb/>
　恃前日上語也大忠既以所得上語告惇及還因為<lb/>
　通判潘适言之适歎曰公失言矣必為深悔於是大<lb/>
　防再責或曰循州之行上語實激之蓋章惇等疑上<lb/>
　意復欲用元祐人故再行貶黜<lb/>
　是歲蘇軾自惠州移昌化軍范祖禹自賀州移賓州<lb/>
　劉安世自英州移髙州並安置<lb/>
　明年知雷州張逢周䘏流人蘇轍兄弟同官吏門迎<lb/>
<pb n="KR2b0025_WYG_024-43a"/>
　轍軾且館轍于州民吳國鑑家每月移存否差借白<lb/>
　直董必奏之轍徙循州逄停官范祖禹徙化州劉安<lb/>
　世徙梅州秦觀徙雷州<lb/>
閏月上書人張天説抵死<lb/>
　上批天説所進書觀其立意狂妄詆毁之言上及先<lb/>
　帝下及朝廷可送開封府取勘其後開封府言天説<lb/>
　私有景祐福應太一集要上書詆訕先朝情不可恕<lb/>
　特處死自是妄言者莫不誅死<lb/>
<pb n="KR2b0025_WYG_024-43b"/>
以曽布知樞密院林希同知<lb/>
　章惇之拜相也布在翰林草制極其稱美望惇用為<lb/>
　同省執政惇忌之止拜同知樞密院於是又遷知樞<lb/>
　密院布得獨對惇疑布更引希同知使密察之希尋<lb/>
　為布所誘亦背惇布與惇益不合卒傾惇奪其位<lb/>
大雨雹<lb/>
三月親試舉人<lb/>
　賜何昌言以下及諸科六百餘人及第出身有差<lb/>
<pb n="KR2b0025_WYG_024-44a"/>
幸金明池<lb/>
　風甚池浪如山新作龍舟艤於水心殿東不復登水<lb/>
　嬉等船皆罷殿中侍御史陳次升上疏略曰伏聞金<lb/>
　明池新造龍船費用萬貫肆為侈靡窮極工巧必非<lb/>
　陛下意也陛下躬不世之資襲祖宗之慶勤儉過於<lb/>
　夏禹天下之所共仰有司乃不能宣明德意所造不<lb/>
　乗之舟其費如此而遊幸之日天乃大風豈非愛祐<lb/>
　陛下而使覺悟有司之過乎兹事既往雖不可救亦<lb/>
<pb n="KR2b0025_WYG_024-44b"/>
　足以為來者之戒<lb/>
　先是以修龍船了畢特支度牒十五道賜楊琰御史<lb/>
　蔡蹈言楊琰者本木工止緣技巧馴致使名祿養豐<lb/>
　厚時有加賜近代以來以工巧被寵遇者未有如琰<lb/>
　比也龍舟之役其費不貲朝廷不責其過侈而反以<lb/>
　度牒賜之甚亡謂也若謂其功可賞不過百工之事<lb/>
　何足多尚今賞之過厚無不議論凡賞罰所以存勸<lb/>
　沮也今以一龍舟而命賞過厚不知勸何在耶若謂<lb/>
<pb n="KR2b0025_WYG_024-45a"/>
　其勞可賞則邊陲用命國爾忘家之人不知何以為<lb/>
　賜兼臣竊見諸路每有興修干乞度牒詰問勘當十<lb/>
　不得五其重惜如此而獨濫于賞琰不知為意何耶<lb/>
夏四月陳瓘罷<lb/>
　初太學博士林自阿蔡卞之意唱言於太學曰神考<lb/>
　知王安石不盡尚不及滕文公之知孟子也士大夫<lb/>
　皆駭其説校書郎陳瓘謁章惇求外任因具以告惇<lb/>
　惇大怒召自而罵之章蔡皆由是不合瓘自為小官時<lb/>
<pb n="KR2b0025_WYG_024-45b"/>
　即特立敢言紹聖初惇以宰相召道過山陽瓘適相<lb/>
　遇隨衆謁之惇素聞瓘名獨請登舟共載而行訪以<lb/>
　當世之務曰計将安出瓘曰請所以乗舟為論偏重<lb/>
　其可行乎或左或右其偏一也明此則可行矣惇黙<lb/>
　然瓘復曰上方虚心以待公公必有以副上意者敢<lb/>
　問将施行之叙以何事為先何事為後何事當緩何<lb/>
　事當急誰為君子誰為小人惇良久曰司馬光姦邪<lb/>
　所當先辨瓘曰相公誤矣此猶欲平舟勢而移左以<lb/>
<pb n="KR2b0025_WYG_024-46a"/>
　置右也果然将失天下之望惇厲聲視瓘曰光輔母<lb/>
　后獨宰政柄不務纂紹先烈大改成緒誤國如此非<lb/>
　姦邪而何瓘曰不察其心而疑其迹則不為無罪遂<lb/>
　以為姦邪而欲大改其已行則誤國益甚矣乃為之<lb/>
　極論熙豐元祐之事以為元豐之政多異熙寧則先<lb/>
　志固已變矣温公不明先志而用母改子之説行之<lb/>
　太驟所以紛紛至於今日為今之計惟當絶臣下之<lb/>
　私情融祖宗之善意消朋黨持中道庶乎可以救弊<lb/>
<pb n="KR2b0025_WYG_024-46b"/>
　若又以熙豐元祐為説無以壓服公論恐紛紛未艾<lb/>
　瓘辭辨淵源議論勁正惇雖忤意亦頗驚異遂有兼<lb/>
　取元祐之語留瓘共飯而别惇到闕召瓘為太學博<lb/>
　士瓘聞其與蔡卞方合知必害正論遂以婚嫁為辭<lb/>
　久而赴官於是三年不遷至是出為涪州通判當瓘<lb/>
　為博士薛昻林自之徒為正錄皆卞黨也競尊安<lb/>
　石而排元祐卞方議毁資治通鑑板瓘聞之因䇿題<lb/>
　時引序文以明神考有訓昻自愧遽以告卞密令置<lb/>
<pb n="KR2b0025_WYG_024-47a"/>
　板髙閣不復敢議毁矣<lb/>
呂大防卒<lb/>
　于䖍州上始聞之曰大防何以至䖍州及請歸葬即<lb/>
　許之議者由是知痛貶元祐黨人皆非上意也紹興<lb/>
　初追封宣國公諡正愍<lb/>
成都路復㩁茶<lb/>
以西邊進築赦陜西河東<lb/>
　制曰朕綏御九有懷柔四夷蠢兹西戎蕞爾小國弗<lb/>
<pb n="KR2b0025_WYG_024-47b"/>
　茹其力敢拒大邦申命邊臣奉將薄伐方共武服已<lb/>
　奏膚功闢疆復境者九城盡要害膏腴之地折馘執<lb/>
　俘者萬計皆精鋭驍勇之人役不淹旬㨗無虚日而<lb/>
　財靡殫衆力非調民因其天亡之時成其席巻之勢<lb/>
　然念士卒有暴露之苦雉堞有版築之勞宜覃鴻恩<lb/>
　以慰邊俗應陜西河東州縣罪人流以下並釋之於<lb/>
　戯武之所加者廣則澤之所及者深尚暨乃心克平<lb/>
　兹土<lb/>
<pb n="KR2b0025_WYG_024-48a"/>
追貶王珪<lb/>
　萬安軍司户三省言元豐末兩府大臣嘗議奏請皇<lb/>
　太子就傅建儲事王珪輙語李清臣云他自家事外<lb/>
　庭不當管蔡確章惇聞之對衆窮其所立珪不得已<lb/>
　方云上自有子確惇宣言于衆其議遂定給事中葉<lb/>
　祖洽言若以珪之罪無實跡則當時二三執政尚在<lb/>
　見今侍從間甚有知其詳者皆可考況臺官黄履論<lb/>
　之於前諫官劉拯論之於後近日髙士京又極陳其<lb/>
<pb n="KR2b0025_WYG_024-48b"/>
　狀望陛下決于獨斷以慰中外遂有是命遺表恩例<lb/>
　並追奪<lb/>
　上之初嗣位也邢恕蔡確自謂冇定䇿功既而確死<lb/>
　貶所恕亦斥不用心恨之其後恕帥中山㑹髙遵裕<lb/>
　子士京為西京副將士京庸暗恕一日置酒誘士京<lb/>
　曰公知元祐間獨不與先公推恩否士京曰不知又<lb/>
　問有兄弟無曰有兄士充已死恕曰此乃傳王珪語<lb/>
　言之人也當是時王珪為相欲立徐王遣公兄士充<lb/>
<pb n="KR2b0025_WYG_024-49a"/>
　傳道言語于禁中知否士京曰不知恕因㗖士京以<lb/>
　官爵曰不可言不知為公作此事第勿以語人因令<lb/>
　王域為士京作奏上之珪由是得罪<lb/>
　先是上謂輔臣曰黄履三月末已有章論珪事朕以<lb/>
　宣仁聖烈于社稷大計聖意素定自是内外羣小罔<lb/>
　有窺度朕嘗語惇等先后乃婦人之堯舜也<lb/>
復侍從轉對<lb/>
五月文彦博薨<lb/>
<pb n="KR2b0025_WYG_024-49b"/>
　彦博凝簡莊重顧盻有威逮事四朝薦更二府七換<lb/>
　節鉞為将相五十年兩以太師致仕英傑奇雋名聞<lb/>
　四夷熙寧中彦博在樞府尼惠普以妖妄就捕有司<lb/>
　奏搢紳所與簡牘一時公卿多有之獨彦博無有神<lb/>
　宗問其故對曰臣但不知耳如知之亦當有書時人<lb/>
　美其分謗云諡忠烈<lb/>
復濬洛通汴<lb/>
六月癸未朔日有食之<lb/>
<pb n="KR2b0025_WYG_024-50a"/>
　隂暗不見羣臣表賀<lb/>
太原府地震<lb/>
秋七月大内火<lb/>
火入鬼輿<lb/>
　太史奏主賊在君側宜備上召太史詰之對曰讒慝<lb/>
　之人皆賊也惟親近正人修德乃所以備之<lb/>
八月治同文舘獄<lb/>
　太府寺主簿蔡渭奏臣叔父碩嘗於邢恕處見文及<lb/>
<pb n="KR2b0025_WYG_024-50b"/>
　甫元祐中所寄恕書具述姦臣大逆不道之謀及甫<lb/>
　彦博子也必知姦狀詔翰林承旨蔡京吏侍安惇同<lb/>
　究問初及甫與恕書自謂畢禫當求外入朝之計未<lb/>
　可必聞已逆為機穽以榛塞其塗又謂司馬昭之心<lb/>
　路人所知也又云濟之以粉昆朋類錯立欲以眇躬<lb/>
　為甘心快意之地及甫嘗語蔡碩謂司馬昭指劉摯<lb/>
　粉昆指韓忠彦眇躬及甫自謂蓋俗稱駙馬都尉為<lb/>
　粉侯人以王師納故呼其父堯臣為粉父忠彦乃嘉<lb/>
<pb n="KR2b0025_WYG_024-51a"/>
　彦之兄也及甫除都司為劉摯論列又摯嘗論彦博<lb/>
　不可除三省長官故止為平章重事及彦博致仕及<lb/>
　甫自權侍郎以修撰守郡母喪除與恕書請補外因<lb/>
　為譟忿詆毁之辭及置對則以昭比摯所云眇躬乃<lb/>
　以指上而粉昆乃謂指王巖叟面如傅粉故曰粉燾<lb/>
　字況之以況為兄故曰昆摯将謀廢立不利于上躬<lb/>
　京惇言事渉不順及甫止聞其父言無他證佐望别<lb/>
　差官審問乃詔中書舍人蹇序辰審問仍差内侍一<lb/>
<pb n="KR2b0025_WYG_024-51b"/>
　員同往<lb/>
彗出氐<lb/>
　斜指天市垣光芒三尺餘越三夕長丈餘掃巴星未<lb/>
　幾犯宦者復犯帝座<lb/>
九月大赦<lb/>
求直言<lb/>
　批旨付三省天垂變異彗出西方災譴為大朕實懼<lb/>
　焉可避正殿減常膳罷秋燕許内外臣僚言朝廷闕<lb/>
<pb n="KR2b0025_WYG_024-52a"/>
　失<lb/>
　曽布言熙寧乙卯歲十月彗在翼軫吳楚分野之外<lb/>
　尋有交州之變䧟邕欽亷三州光芒掃長沙明年春<lb/>
　長沙民大饑疫死者相枕籍自丙辰春出師討交趾<lb/>
　丁巳春師還死者數十萬今掃巴星則巴蜀不可不<lb/>
　慮臣等更當講求邊備兼星在氐𦍑邊事誠不可不<lb/>
　戒臣素言涇原籬落未葺須至營築堡障其他版築<lb/>
　當且休息未可舉動上皆然之布又言陛下以天變<lb/>
<pb n="KR2b0025_WYG_024-52b"/>
　恐懼祗畏如此然政事有未安刑罰有未當大臣還<lb/>
　肯因天變為陛下改更否正人端士天下之所欲進<lb/>
　而大臣素所不悦還肯因天變為陛下收用否讒邪不<lb/>
　正之人正在要路衆人所惡而大臣素所黨與還肯<lb/>
　為陛下斥逐否以臣觀之必無此理恐未有以稱陛<lb/>
　下修省之意也上矍然變色<lb/>
　通判通逺軍李深上書曰當今之闕失莫大於主道<lb/>
　太弱而臣道太盛陛下柄用大臣委信仰成未嘗疑<lb/>
<pb n="KR2b0025_WYG_024-53a"/>
　貳愛臣之心至矣盡矣馭臣之義似未施也祖宗進<lb/>
　退言事官雖執政不得與聞蓋以杜絶臺諫私於宰<lb/>
　執今蔡卞執政其兄京得薦臺官被其兄之薦者能<lb/>
　不私其弟乎況陛下命黄履蔡京各薦御史而履所<lb/>
　薦者不召京所薦用者二人四方瞻望願登蔡氏之<lb/>
　門者惟恐不及然則執政過惡陛下安從而聞乎陛<lb/>
　下選監司按察諸路欲知下民之疾苦官吏之美惡<lb/>
　故著令執事相統屬者囘避蓋欲監司於所部無欺<lb/>
<pb n="KR2b0025_WYG_024-53b"/>
　蔽也今章楶為涇原帥乃用其婿劉何攝漕事應副<lb/>
　軍需前日築平夏城為賊所抄而奏報不到陛下安<lb/>
　得聞之乎陛下賞功罸罪進退羣臣以勸沮天下宜<lb/>
　無毫釐失實也然今之邊帥如鄜延以一路事力進<lb/>
　築三城而每賞不過進官一等涇原章楶以四路兵<lb/>
　勢三路民力失亡其衆纔築安西城一寨而賞則官<lb/>
　自朝散而遷朝議職自修撰而加密直于鄜延何薄<lb/>
　于涇原何厚無乃以楶為宰相章惇兄故而優之乎<lb/>
<pb n="KR2b0025_WYG_024-54a"/>
　陛下分命監司應副芻粟如卲䶵於鄜延親臨飛輓<lb/>
　至於功成賞止一官張詢於熙河未始一至㳂邊而<lb/>
　全城之賞乃自權運副一進而為都轉運使又加秘<lb/>
　閣之直於鄜延何疎而於熙河何親無乃以詢為章<lb/>
　惇妹夫而特異之乎陛下鼓舞人物厲之以名引之以<lb/>
　美是謂日新之政也呂嘉問移發運使未數月不緣<lb/>
　奏計登對不緣六曹貳卿遂除待制天下皆謂嘉問<lb/>
　之子女王雱之女蔡卞娶雱之妹又嘉問蔡卞結為死<lb/>
<pb n="KR2b0025_WYG_024-54b"/>
　黨去年無故出户部郎何玩者蔡卞為嘉問報仇也<lb/>
　臣不知嘉問驟為兩制果出陛下聖意乎又臣見張<lb/>
　赴近自左藏庫副使不因賞功又無他長遂以閤門<lb/>
　副使為雄州帥天下皆謂赴乃章惇妻弟臣不知張<lb/>
　赴之超為横行邊帥果出陛下聖意乎章惇為小官<lb/>
　有李參者嘗厚惇今參之子孫李仲光以不職罷遽<lb/>
　除河北運判李延嗣方在監當遽除淮東提舉官此<lb/>
　人人知惇報恩也蔡卞為王安石婿有鄧綰者薦卞<lb/>
<pb n="KR2b0025_WYG_024-55a"/>
　於先帝欲以婿安石先帝察其邪怒而逐之至今天<lb/>
　下傳誦今綰之子洵仁洵武一為校書郎一為提舉<lb/>
　官洵武又兼為修史檢討此人人知卞之報私恩也<lb/>
　陛下復行免役本以寛民而取於民者不輕陛下留<lb/>
　神安邊本以養民而害於民者先至原其所以然皆<lb/>
　以用蔡京為詳定章楶為帥臣也京為役法罪人楶<lb/>
　為邊防罪人天下共知朝野共怒而人不敢言者特<lb/>
　以卞惇之兄孰肯言之以取禍乎臣聞衆賢和於朝<lb/>
<pb n="KR2b0025_WYG_024-55b"/>
　則萬物和於野今大臣論事於黼座之前有至喧辨<lb/>
　不已時於政事堂中或以惡語相侵陛下未加誅責<lb/>
　固為大度然朝廷綱紀不肅為之柰何孔子曰天下<lb/>
　有道則禮樂征伐自天子出比年邊陲興兵乃征伐<lb/>
　大事也陛下不自專可乎論邊城之要兵權之重則<lb/>
　河北莫如雄州陜西莫如涇原熙河今雄州用宰相<lb/>
　之妻弟涇原用宰相之兄熙河用宰相之妹夫凡指<lb/>
　揮邊事但用私書而已陛下獨不為萬世慮患乎祖<lb/>
<pb n="KR2b0025_WYG_024-56a"/>
　宗故事有一於此乎一歲之内春則熙河地震秋則<lb/>
　禁中火灾又彗出西方皆隂極之異陛下不可不慮<lb/>
　也若夫王旁心疾而為館職邵材病妄而知越州梁<lb/>
　子美之為提㸃刑獄周之道之為刑部侍郎似此之<lb/>
　類莫非宰相私意此皆陛下待御大臣過于仁柔反<lb/>
　為所制也願陛下上念祖宗之艱難親收人主威福<lb/>
　大柄選擇正直之賢士以備諫諍委任公忠之賢佐<lb/>
　以為賛襄駕馭英雄使之各盡其力屏出邪佞使之<lb/>
<pb n="KR2b0025_WYG_024-56b"/>
　無所施巧則天地和應災害不作符瑞㳫至年穀屢<lb/>
　豐天文之變有不足患惟陛下留意<lb/>
冬十月以邢恕為御史中丞<lb/>
　以權吏部尚書遷章惇實啟上也恕嘗謂惇有定䇿<lb/>
　功而惇每疑元祐人復用謀誅絶之恕肯任此事故<lb/>
　不以序遷改蔡卞請用安惇上不許時章惇與卞已<lb/>
　不咸<lb/>
十一月梁燾卒<lb/>
<pb n="KR2b0025_WYG_024-57a"/>
　于化州乞歸葬不許<lb/>
　先是蔡確母明氏奏燾嘗私語懷州致仕官李詢云<lb/>
　朝廷若存蔡確則不利於徐邸詢忿疾之以告邢恕<lb/>
　詔恕詳具以聞又詔三省詰詢及瀛州推官尚洙蓋<lb/>
　元祐中詢嘗對洙言之三省言詢所供不殊詔以河<lb/>
　北運副呂升卿湖南提舉常平董必並為廣東西採<lb/>
　訪時蔡京等究治同文館獄卒不得要領乃遣使嶺<lb/>
　外謀盡殺元祐人㑹劉摯及燾已前死朝廷未知也<lb/>
<pb n="KR2b0025_WYG_024-57b"/>
　曽布言竊聞欲遣升卿按問梁燾之所言證佐已具<lb/>
　想必不虛若更遣升卿輩按問豈免有鍜鍊之嫌若<lb/>
　萬一燾不肯承必須置獄若置獄而後承則天下後<lb/>
　世以為鍜鍊無疑矣何以釋此謗況祖宗以來未嘗<lb/>
　誅殺大臣縱燾更有罪惡亦不過徙海外上曰祖宗<lb/>
　未嘗誅殺大臣今豈有此布曰然則何必遣使也況<lb/>
　升卿兄弟與蘇軾兄弟切骨仇讎天下所知萬一軾<lb/>
　轍聞其來望風引決豈不傷仁政兼以升卿聲熖可<lb/>
<pb n="KR2b0025_WYG_024-58a"/>
　畏又濟之以董必此人情所以尤驚駭也上改容曰<lb/>
　甚好陳次升亦言元祐臣僚陛下本無殺之之意而<lb/>
　遣升卿為使理無全者升卿昔以贓敗太后上升自<lb/>
　真州泛小舟隱姓名七日至京師投匭上書資性慘<lb/>
　刻喜求人過失今将使指投隙釋憾何所不至有旨<lb/>
　升卿察訪指揮更不施行而必自東路改西路<lb/>
　必至廣西所為多刻薄遂劾昌化軍使張中役兵修<lb/>
　驛以舍蘇軾而監司失覺有詔廣西鈐轄程節提刑<lb/>
<pb n="KR2b0025_WYG_024-58b"/>
　梁子美並降官既而必除工部郎官中書舍人郭知<lb/>
　章論必前按衡州守起獄多寃繳必詞頭遂命趙挺<lb/>
　之趙辭于是給事中陳次升封駁以為不當必乃訟<lb/>
　知章次升皆為元祐臺諫上怒必輙訟言者詔送吏<lb/>
　部<lb/>
竄程頤<lb/>
　編管涪州以其與司馬光相厚也黄庭堅尋自涪移<lb/>
　戎<lb/>
<pb n="KR2b0025_WYG_024-59a"/>
十二月劉摯卒<lb/>
　先是蔡京章惇共治文及甫等所告事将大有所誅<lb/>
　戮㑹星變上怒漸怠然京惇極力煆煉不少置已而<lb/>
　梁燾先卒于化州後七日摯亦卒于新州衆皆疑兩<lb/>
　人不得其死明年二月朝廷乃聞摯死不許歸葬家<lb/>
　屬令於英州居住至五月獄乃罷<lb/>
復市易務<lb/>
　許用見錢交易收息不過二分不許賖欠<lb/>
<pb n="KR2b0025_WYG_024-59b"/>
兩浙旱<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年巻二十四<lb/>
</p>
<p>
</p>
  </div>
<div>
                <head>九朝編年備要巻二十五</head>
    <p>
<pb n="KR2b0025_WYG_025-1a"/>
欽定四庫全書<lb/>
　九朝編年備要巻二十五　　　宋　陳均　撰<lb/>
哲宗皇帝<hi>起戊寅元符元年止庚戌元符三年</hi>
戊寅元符元年春二月罷翰林侍講侍讀學士<lb/>
三月建懿親宅<hi>以處五王</hi>
内臣陳衍抵死<lb/>
　紹聖初追貶司馬光等張商英又言内臣陳衍乃陛<lb/>
　下家奴敢與宰臣交通干預大政劉摯未除相蘇頌<lb/>
<pb n="KR2b0025_WYG_025-1b"/>
　未罷相前十日人已知之其姦狀明白乞流配海島<lb/>
　詔除名白州編管三年又以其與州官往來配朱崖<lb/>
　軍至是蔡京安惇究治到前皇城使張士良所言陳<lb/>
　衍事狀乃奏云司馬光忘先帝厚恩棄君臣大義乗<lb/>
　時伺候冒利無恥交通中人躐取高位姦黨交締蹤跡<lb/>
　詭秘又曰其無君之惡同司馬昭之心擅事之迹過<lb/>
　趙髙指鹿之罪蓋至今日其惡遂彰大逆不道死有<lb/>
　餘責所有陳衍罪不在赦上曰陳衍朕親見之不可<lb/>
<pb n="KR2b0025_WYG_025-2a"/>
　貸乃詔衍處死士良先已竄雷州至是徙白州<lb/>
章惇蔡卞請追廢宣仁聖烈皇后<lb/>
　先是惇卞恐元祐舊臣一旦復起日夜與邢恕謀所<lb/>
　以排䧟之計既再追貶呂公著司馬光及謫呂大防<lb/>
　等過嶺意猶未厭仍用黄履疏髙士京狀追貶王珪<lb/>
　皆誣以圖危上躬其言侵及宣仁上頗惑之最後起<lb/>
　同文館獄將悉誅元祐舊臣内結宦者郝隨為助專<lb/>
　媒孽垂簾事欲追廢宣仁惇卞自作詔書請上詣靈<lb/>
<pb n="KR2b0025_WYG_025-2b"/>
　殿宣讀皇太后方寢聞之遽起不及納履號謂上曰<lb/>
　吾日侍崇慶天日在上此語曷從出且上必如此亦<lb/>
　何有於我皇太妃同皇太后諫上語極悲切上感悟<lb/>
　取惇卞奏就燭焚之於是禁中相慶郝隨覘知其語惇<lb/>
　卞明日再具奏堅乞賜行上怒曰卿等不欲朕入英<lb/>
　宗廟乎抵其奏於地張士良者前竄雷州惇卞逮赴<lb/>
　詔獄欲使誣宣仁果有廢主意及士良至既以舊御<lb/>
　樂告復列鼎鑊刀鋸置前謂曰言有即還舊官言無<lb/>
<pb n="KR2b0025_WYG_025-3a"/>
　即死士良仰天哭曰太后不可誣天地神祗不可欺<lb/>
　乞就戮惇卞無如之何但以陳衍罪狀塞詔宣仁追<lb/>
　廢之議由是得息而惇卞終不釋然<lb/>
　蔡京安惇進呈劉摯等事上曰元祐人果如是乎京<lb/>
　惇曰誠有是心然反形未具上曰摯等已責遐方朕<lb/>
　遵祖宗遺意未嘗戮大臣其釋勿治<lb/>
夏四月邢恕罷<lb/>
　自中丞出知汝州恕每登對必移時章惇疑其輕已<lb/>
<pb n="KR2b0025_WYG_025-3b"/>
　排而出之<lb/>
　十月中書言恕元祐初上書言王安石呂惠卿之姦<lb/>
　又稱宣仁后有宗廟大計旬日固已先定之語于是<lb/>
　徙知南安軍<lb/>
建顯謨閣<lb/>
　藏神宗御集<lb/>
　崇寧元年置學士直學士待制等官<lb/>
復汴河堤岸司<lb/>
<pb n="KR2b0025_WYG_025-4a"/>
五月朔御殿受傳國寳<lb/>
　初咸陽民段義郊居因造屋斸地得玉璽其文曰受<lb/>
　命于天既壽永昌玉甚瑩色甚綠御史臺主簿李公<lb/>
　麟以為璽文乃小篆為鳥魚狀蓋李斯所篆又云初<lb/>
　學記云藍田之玉如藍故謂之藍田此真秦寳也蔡<lb/>
　京等欲以五月朔大朝㑹受傳國璽上許之三省未<lb/>
　知也及詔如所請章惇大駭然不敢復言聞者哂之<lb/>
六月改元<lb/>
<pb n="KR2b0025_WYG_025-4b"/>
　初議改元上謂輔臣曰前代元鼎之類皆明白如何<lb/>
　章惇曰元符最好其次有真符寳符皆不及兼寳字<lb/>
　皆先世末歲所稱如天寳皆是上曰如此即且作元<lb/>
　符曽布以為昔天書降嘗于承天門裏作元符觀後<lb/>
　以火廢則元符亦不甚佳上黙然<lb/>
置㸔詳元祐訴理局<lb/>
　元祐初嘗置訴理所申理寃濫至是中丞安惇言陛<lb/>
　下未親政事姦臣置訴理所凡得罪于熙豐之間者<lb/>
<pb n="KR2b0025_WYG_025-5a"/>
　咸為除雪歸怨先朝收恩私室乞取公案㸔詳從初<lb/>
　加罪之意復依元斷施行時章惇猶豫未應蔡卞<lb/>
　即以相公二心之言迫之惇懼即日置局命蹇序<lb/>
　辰同安惇㸔詳案内文狀陳述及訴理所㸔于先朝<lb/>
　言語不順者具告以聞自是已伸雪復改正或重得<lb/>
　罪者八百三十家<lb/>
秋七月地震<lb/>
八月嚴選用召對法<lb/>
<pb n="KR2b0025_WYG_025-5b"/>
　詔自今三省樞密院擬進在京文臣及武官横班使<lb/>
　副諸路監司帥守召對<lb/>
嚴起復命<lb/>
　詔非管軍邊任不許復起三省言駙馬都尉郭獻卿<lb/>
　卒哭當起復上曰不以金革從事而起復雖有故事<lb/>
　非古也其除之<lb/>
九月復竄鄭俠<lb/>
　㸔詳訴理所言光州司法監安上門鄭俠上言謗訕<lb/>
<pb n="KR2b0025_WYG_025-6a"/>
　朝政并王安國非毁兄安石等罪名元祐元年除雪<lb/>
　不當及王斻王斿進狀内言父安國寃抑未除又云<lb/>
　先臣不幸不得出于此時詔元祐指揮更不施行並<lb/>
　令改正俠追毁出身以來文字除名勒停依舊英州<lb/>
　編管斻斿俱降監當<lb/>
賜故相王安石第<lb/>
　就京師賜第百間<lb/>
冬十月夏人寇邊<lb/>
<pb n="KR2b0025_WYG_025-6b"/>
　渭川之西地數百里而平夏處其中初涇原經略章<lb/>
　楶謂諸將曰新邊控扼誰可付者皆曰非郭成不可<lb/>
　遂辟成為第十一將以戍平夏西賊自失地之後朝<lb/>
　夕憤恚至是以兵號三十萬犯塞國主與其母自將<lb/>
　攻平夏城自己卯至壬辰晝夜疾攻成等城守益堅<lb/>
　寇乃造髙車以臨城載數百人填壕而進俄有大風<lb/>
　震折寇一夕遁去夏人嵬名阿里黙拉敦布二人乃<lb/>
　西𦍑之將皆勇悍善戰屢為邊患章楶諜知其虛可<lb/>
<pb n="KR2b0025_WYG_025-7a"/>
　襲十二月遣折可適等間以輕騎二千出盪𦍑六道<lb/>
　分進寇不及知夜入其室執之盡得其家屬俘馘三<lb/>
　十餘人獲牛羊不啻十萬曽布曰上此非常之功可<lb/>
　賀也上曰可賀否布曰果莊亦賀及告陵廟此功不<lb/>
　在果莊下惇等皆曰此奇功也上乃御紫宸殿受百<lb/>
　官賀左正言鄒浩言涇原擒到西夏統軍等人孰不<lb/>
　稱賀然兵家未勝則以決勝為難既勝則以持勝為<lb/>
　難知決勝于前而不知持勝于後將有棄前功而招<lb/>
<pb n="KR2b0025_WYG_025-7b"/>
　後患矣明年進楶等秩其餘賞賚有差嵬名阿里等<lb/>
　詔送闕下既至並貸其命<lb/>
范祖禹卒<lb/>
　于化州祖禹平居恂恂口不言人過至遇事别白是<lb/>
　非不少借隱在邇英守經据正獻納尤多嘗讀尚書<lb/>
　至内作色荒外作禽荒之語拱手再誦却立云願陛<lb/>
　下留聽上首肯再三乃退每當講前夕必正衣冠儼如<lb/>
　在上側命子弟侍先按讀其説及講間列古義參之<lb/>
<pb n="KR2b0025_WYG_025-8a"/>
　時事言簡而當無一長語義理明白粲然成文蘇軾<lb/>
　稱為講官第一自以為不及也<lb/>
十一月甲子冬至郊罷合祭<lb/>
　先是紹聖三年春詔復罷合祭大禮之歲親祀地祇<lb/>
　于北郊其年六月詔立北郊齋宮<lb/>
十二月澶州河溢<lb/>
己卯元符二年春三月遼人請緩夏師<lb/>
　遼使蕭德崇等見上遂言北朝皇帝告于南朝皇帝<lb/>
<pb n="KR2b0025_WYG_025-8b"/>
　西夏事早休得即甚好上令答之曰西人累年犯順<lb/>
　理須討伐何煩遣使德崇等唯唯而退其國書略云<lb/>
　粤惟夏臺實乃藩輔累承尚主迭受封王近歲以來<lb/>
　連表馳奏稱南兵之大舉入西界以深圖懇求救援<lb/>
　之師用濟攻伐之難理當依允事貴解和蓋遼之於<lb/>
　宋情重祖孫夏之於遼義隆甥舅必欲兩全於保合<lb/>
　豈知一失於綏存而況于彼慶厯元豐中曽有披聞<lb/>
　皆謂止退寧謂輙違先旨仍事逺征倘蔽議以無從<lb/>
<pb n="KR2b0025_WYG_025-9a"/>
　慮造端而有自報書云惟西夏之小邦乃本朝之藩<lb/>
　鎮曲加封植俾獲安全雖於北嘗與婚姻之親而在<lb/>
　南全居臣子之分含容寖久變詐多端爰自累歲以<lb/>
　來無復事上之禮賜以金繒而不足加之封爵而愈<lb/>
　驕殺掠吏民圍犯城邑推原罪惡在所討除聊飭邊<lb/>
　防稍修武備築據要害控扼奔衝輙于去歲之冬復<lb/>
　驅竭國之衆來攻近塞凡渉兩旬自取死傷數以萬<lb/>
　計粮盡力屈衆潰宵歸更為詭誕之辭往求拯救之<lb/>
<pb n="KR2b0025_WYG_025-9b"/>
　力狡獪之甚於此可知采聽之間固應洞曉必謂深<lb/>
　加沮却乃煩曲為勸和示以華緘将之聘幣禮雖形<lb/>
　於厚意事實異于前聞緬料雅懷誠非得已顧於信<lb/>
　誓殊不相闗惟昔興宗致書仁祖諭協力蕩平之意<lb/>
　深同謀外禦之情至欲全除使無噍類謂有藉於一<lb/>
　舉誠無益於兩朝祖宗貽謀斯為善美子孫繼志其<lb/>
　可遺忘今者詳味縟辭有所未諭輙違先旨諒不在<lb/>
　茲又一白劄子略云夏國犯順罪惡如此北朝所當<lb/>
<pb n="KR2b0025_WYG_025-10a"/>
　共怒兼慶厯皇祐間興宗屢嘗致書仁廟至有熟料<lb/>
　凶頑終合平蕩等語且言北朝興宗篤志勸和情義<lb/>
　兼至方夏人有罪則欲協力討除及西征勝㨗則持<lb/>
　書相慶慮彼稱臣修貢則欲當朝勿賜允從今來兩<lb/>
　朝歡好加于前日乃以夏人窮蹙之故詭辭以告既<lb/>
　移文計㑹又遣使勸和恐與昔日興宗皇帝之意稍<lb/>
　異竊料北朝臣僚不曽檢㑹往日書詞及所立誓約<lb/>
　聞達仍詔遣郭知章報聘<lb/>
<pb n="KR2b0025_WYG_025-10b"/>
　初德崇堅乞於國書内増休退兵馬還復疆土等語<lb/>
　往復議論卒不從之德崇留京師凡三十七日乃歸<lb/>
夏五月以進築畢功赦陜西河東<lb/>
　帝相章惇以涇原路建西安州及天都等寨諸路築<lb/>
　據要害邊面各徑直相通率百官賀於紫宸殿制答<lb/>
　曰夏𦍑弗庭命将進討復我境土據賊要衝道阻悉<lb/>
　通邊防永固與卿等内外同慶德音降陜西河東路<lb/>
　死罪囚流以下釋之差官奏告永裕陵<lb/>
<pb n="KR2b0025_WYG_025-11a"/>
　先是曽布言西安建州包括天都自天都至秦州甘<lb/>
　谷城南北一直五百里幅員近千餘里當時熙河山<lb/>
　是摩正地今開拓乃夏國地兼據險要並河足以制<lb/>
　其死命西人常恭順則已更作過則趨靈夏不逺矣<lb/>
　此功非熙河可比然不得熙河涇原亦無有開拓今<lb/>
　徑據天都涇原自汝遮建城塞至㑹州故兩道邊面<lb/>
　相通接而秦州遂在腹内兼先帝建熙河蘭㑹路今<lb/>
　日方得秦州乃成先帝之志上書曰蘭㑹方為漢地<lb/>
<pb n="KR2b0025_WYG_025-11b"/>
　如此固當稱賀又曰熙寧建熙河路以熙洮岷通逺<lb/>
　軍為一路此時尚未得河州至今未有洮州此故事<lb/>
　也上然之又曰西安㑹州皆漢地亦當告陵廟又曰<lb/>
　諸路所作築凡四十餘壘皆畢未論諸路只天都與<lb/>
　熙河邊面相接所包括幅員蓋千里河東鄜延環慶<lb/>
　邊面亦各相通此誠非常不世之效此番赦詞當從<lb/>
　政府草定恐學士命詞不能盡朝廷意又當明示以<lb/>
　休息兵民之意不惟慰安民心亦足以釋西北之疑<lb/>
<pb n="KR2b0025_WYG_025-12a"/>
　也上許之赦文有討叛興師蓋非得已息民偃革将<lb/>
　自于今之語布所草也章惇進官五等曽布三等許<lb/>
　將蔡卞黄履皆二等<lb/>
　先是夏人三遣使至鄜延而諜言梁氏之死乃遼人<lb/>
　遣人酖殺之使乾順自管國事呂惠卿以謂若誠有<lb/>
　之則遼人欲西人之歸已可知我若應答太過所求<lb/>
　難與則是怒彼以堅其北歸而畫河為界必無聽從<lb/>
　之理乃上疏曰西人之所以有河外者以有河南為<lb/>
<pb n="KR2b0025_WYG_025-12b"/>
　之限所以有河南者以有横山為之阻今若畫河為<lb/>
　界則皆失之彼豈不思一葦可渡而據山之險他路<lb/>
　臣不能知如木路所築九寨與暖泉金湯二寨幸皆<lb/>
　就緒東西殆千里而新築之外更拓二三十里以為<lb/>
　堡舖則形勢膏腴占據殆盡乾順因其母死歸咎姦<lb/>
　臣殺之以謝罪而請入貢則我雖未能一舉而覆巢<lb/>
　穴然自有國以來用兵西方未有如今日之盛也是<lb/>
　春夏人又四遣使來其辭滋恭朝廷亦得其近上首<lb/>
<pb n="KR2b0025_WYG_025-13a"/>
　領道其密謀以為急則納土北歸遂命惠卿説諭漸<lb/>
　示接納之意<lb/>
六月河決内黄口東流斷絶<lb/>
　于是吳安持等三十人降責有差以元祐間主囘河<lb/>
　東流之議也<lb/>
秋七月置湟水軍<lb/>
　初吐蕃酋長轄正隆贊爭國於是綽爾結奔河州説<lb/>
　權知州王贍以取青唐熙河經畧司屬官王厚乃與<lb/>
<pb n="KR2b0025_WYG_025-13b"/>
　贍同畫䇿遣客詣章惇惇下其事於經畧使孫路路<lb/>
　因言青唐必可取遂大發府庫招徠𦍑人厚韶子也<lb/>
　既而河南酋長必斯布結以講朱一公錯鑿當剽四<lb/>
　城來降贍奏乞速取青唐朝廷許之曽布對上曰先<lb/>
　帝初以熙河洮岷為一路今方得秦又以熙河蘭㑹<lb/>
　為一路今方得㑹陛下威靈所及遂成先帝之志非<lb/>
　天時人事符合何以至此至是贍等師遂出塞自密<lb/>
　章渡河趨邈川孫路知贍狡獪難制使總營王愍為<lb/>
<pb n="KR2b0025_WYG_025-14a"/>
　将而以贍副之故其渡河贍為前鋒愍䇿應於後贍<lb/>
　将趍邈川忌愍分其功紿愍明朝食畢乃發愍以為<lb/>
　誠然贍夜半忽傳發平明入邈川愍徐覺之整陣而<lb/>
　行日午始至贍已據府庫舍愍于佛寺贍徑上㨗書<lb/>
　不復由帥府矣邈川古湟中之地部屬繁庶形勢險<lb/>
　要南拒河州東拒蘭州皆二百里于是孫路請建為<lb/>
　湟水軍路既怒贍而愍又以贍據府庫事訴于路故<lb/>
　路心右愍而奪贍兵權屬之而贍所請輙又抑不與<lb/>
<pb n="KR2b0025_WYG_025-14b"/>
　專委愍至河州又與同還熙河而留贍屯邈川也<lb/>
　史臣曰吐蕃之裔守䕶西塞為不侵不叛之臣固嘗<lb/>
　宣力王家奮擊夏虜而熙寧元符崇寧間三用師于<lb/>
　其國蓋其始也王安石主王韶取洮河中而章惇主<lb/>
　王贍夷青唐末而蔡京主王厚復湟鄯遂建熙河一<lb/>
　道郡縣而置之功雖訖成邉患不息唃氏子孫無罪<lb/>
　而就覆亡及金人得秦隴乃能求其後而續其血食<lb/>
　可慨也夫<lb/>
<pb n="KR2b0025_WYG_025-15a"/>
八月太原地震<lb/>
復㑹州<lb/>
　修復㑹州以知鎮戎軍姚雄為知州<lb/>
安化蠻寇邊<lb/>
轄正降隆贊入居青唐<lb/>
　轄正為其下所逐徙居青唐新城尋削髮為僧至是<lb/>
　領衆趨宗哥城王愍受其降轄正既降其首領綽爾<lb/>
　結與森摩欽戬棟戬疏族希巴烏次子也迎隆賛為<lb/>
<pb n="KR2b0025_WYG_025-15b"/>
　主入居青唐城<lb/>
九月立賢妃劉氏為皇后<lb/>
　時中宮久虛上屬意賢妃劉氏令左僕射章惇以兩<lb/>
　宮意撰一詔進入惇即撰皇太后手詔有非此人誰<lb/>
　可當等語内侍劉友端書之于是三省樞密院上奏<lb/>
　乞立中宮上遂出惇所擬太后手札以賢妃為皇后<lb/>
隆贊以青唐降改為鄯州<lb/>
　森摩欽戬綽爾結幽隆贊於别室遣使詣王贍通欵<lb/>
<pb n="KR2b0025_WYG_025-16a"/>
　贍舉兵至青唐隆賛出降贍引兵入城閏月改青唐<lb/>
　為鄯州邈川為湟州宗哥改為龍支城並𨽻隴右以<lb/>
　廓州為寧砦城<lb/>
毁元祐碑刻<lb/>
　從通判潭州畢漸請也<lb/>
竄鄒浩<lb/>
　時為右正言上疏曰天子之與后猶日之與月隂之<lb/>
　與陽相須而成者也然則立后以配天子安得不謹<lb/>
<pb n="KR2b0025_WYG_025-16b"/>
　今陛下為天下擇母而所立乃賢妃劉氏一時公論<lb/>
　莫不疑惑誠以國家自有仁祖故事不可不遵用之<lb/>
　耳蓋皇后郭氏與美人爭寵致罪仁祖既廢后不旋<lb/>
　踵并出美人所以示公也陛下以罪廢孟氏與郭實<lb/>
　無以異然孟氏之罪未嘗付外推治天下至今疑以<lb/>
　為與賢妃爭寵而廢若果與賢妃爭寵而致罪則不<lb/>
　立妃嬪以逺嫌亦有仁祖故事在焉況孟氏罪廢之<lb/>
　初天下皆料必以賢妃為后及讀詔書有别選賢淑<lb/>
<pb n="KR2b0025_WYG_025-17a"/>
　之語又聞陛下臨朝慨嘆以廢后為國家不幸又見<lb/>
　宗景有立妾之請陛下怒而譴之于是天下始釋然<lb/>
　不疑今竟立之則不免上累聖德豈不惜哉乞追停<lb/>
　册禮别選賢淑詔除名勒停送新州羈管<lb/>
　初浩過潁昌見其友田畫言得罪之由留三日臨别<lb/>
　浩出涕畫正色曰使君隱黙官京師遇寒疾不汗五<lb/>
　日死矣豈獨嶺海之外能死人哉願君無以此舉自<lb/>
　滿士所當為者未止此也浩茫然自歎息曰君之贈<lb/>
<pb n="KR2b0025_WYG_025-17b"/>
　我厚矣編修官張庭堅見曽布極言瑶華無罪而器<lb/>
　浩之直且曰今日朝廷逐諫官樞密何不力救布但<lb/>
　唯唯章惇覆奏貶浩<lb/>
　十一月蒋之奇落翰林學士呂嘉問落待制葉祖洽<lb/>
　罷吏部尚書並補外王囘特除名勒停坐與鄒浩語<lb/>
　言交通也王琳吳師禮李友諒陳舉朱紱傅楫胡安<lb/>
　修范致君王溥勒停白時中岑穰張庭堅畢漸蔡蹈<lb/>
　范致虛蒋求葉承各衝替坐以錢銀遺浩且致簡叙<lb/>
<pb n="KR2b0025_WYG_025-18a"/>
　别也<lb/>
冬十月諸𦍑復叛立小隆賛<lb/>
　時森摩欽戩結山南諸𦍑悉叛圍鄯州部将李忠擊<lb/>
　敗之王贍戮心牟欽氊等九人及城中諸𦍑甚衆𦍑<lb/>
　人又圍湟州王愍擊敗之又圍宗哥城凡十日而解<lb/>
　是月洮河總管苗履秦鳯總管姚雄及将髙永年破<lb/>
　綽爾結於青唐峗𦍑人宵潰屬𦍑朗阿克章因河外叛<lb/>
　率貴羅族拒官軍熙河經畧胡宗回遣河中都監王<lb/>
<pb n="KR2b0025_WYG_025-18b"/>
　吉将五百騎討阿章全軍䧟没又遣開封第八将魏<lb/>
　釗討之釗亦敗宗囘請以种朴知河州朴到州三日<lb/>
　宗囘馳檄至六七時賊鋒鋭朴不得已出兵堕伏中羌見<lb/>
　首尾莫相應朴為𦍑刺死以馬負尸去𦍑乗勝追北<lb/>
　我師遇隘不可兼行𦍑以萬騎來薄有王舜臣者善<lb/>
　射以弓掛臂獨立有六七𦍑人厚甲馳騎而來舜臣<lb/>
　曰此必𦍑酋之尤桀黠者今不先發吾軍咸死於此<lb/>
　矣乃宣言曰今取最先者引弓一發矢中其面三發<lb/>
<pb n="KR2b0025_WYG_025-19a"/>
　殞三人餘三四人返走皆貫其背萬騎洶懼不敢前<lb/>
　舜臣因得整軍向敵須臾𦍑復至舜臣自申及酉發<lb/>
　矢千餘無虚發者而舜臣亦血殷至肘矣一公錯鑿<lb/>
　講朱當標四城咸在重山中崖壁阻峻惟微徑僅通<lb/>
　人行𦍑既反乃於阻峻處以水溉道滑不可登故漢<lb/>
　兵三入三敗熙河将士奪氣無敢復言戰者河岷及<lb/>
　諸城寨堡日虞𦍑至於是青唐道路復不通綽爾結<lb/>
　等共立隆贊為主希巴烏第三子也先是朝廷已受<lb/>
<pb n="KR2b0025_WYG_025-19b"/>
　賀章惇白上将乗兵勢滅夏國而湟州告急惇意沮<lb/>
　又云當復以青唐與溪巴既又聞朴死上下惶駭自<lb/>
　經營鄯湟死傷又倍于安西之役闗中諸民由此大<lb/>
　困而湟州歲費三百餘萬緡<lb/>
　涇原經畧章楶既應詔發兵将赴熙河即具奏曰苖<lb/>
　履姚雄等統兵在邈川等處已五十日兵士暴露未<lb/>
　有解嚴之期如李忠傑之子世恭知河州种朴皆已<lb/>
　䧟没其他所聞甚多不得不詳悉逐項開説一曰聞<lb/>
<pb n="KR2b0025_WYG_025-20a"/>
　青唐道路山谷險峻或言有至險處為棧道通行自<lb/>
　河州至青唐約四五百里此後屯戍兵馬既多不知<lb/>
　用何人般運糧草應副歲計乞詔有司約計彼處屯<lb/>
　數人馬數目並計道路逺近般用合用脚費僱賃錢<lb/>
　物及如何措置經營般用并歲計合用若干錢帛糧<lb/>
　斛指甚處所應副見今有備與未有備毎歲朝廷合<lb/>
　添賜若干錢帛一曰伏見興兵以來陜西府庫倉廪<lb/>
　儲蓄一空前後撥賜内藏金帛不知幾千萬數而陜<lb/>
<pb n="KR2b0025_WYG_025-20b"/>
　西目今處處闕乏糧草轉運司亦無從出惟是行移<lb/>
　公文指空畫虛臣竊恐内帑金帛亦是有限今又收<lb/>
　復青唐等處大興工役恐非陛下意一曰紹聖四年<lb/>
　以後諸路興<hi>原闕</hi>　　　人未嘗休息臣不<hi>原闕</hi>
　　以本路言之<hi>原闕</hi>　　　　　　月未調發兵馬<lb/>
　<hi>原闕</hi>　　　　　　　　　　五月半間分屯六月<lb/>
　又調發進築定戎寨七月下手工<hi>原闕</hi>了又移兵應<lb/>
　副進築㑹州至八月二十間方回空闕日月又修置<lb/>
<pb n="KR2b0025_WYG_025-21a"/>
　正原等處堡子及日近添築烽臺移置堡鋪指立界<lb/>
　堠連綿興役未嘗休息今又虛發五千人赴熙河救<lb/>
　援臣勘㑹每一出師士卒病患死亡及将帶衣甲逃<lb/>
　走數目不少臣為邊臣實難言之然皆係邊防利害<lb/>
　願陛下深察<lb/>
十一月立州學三舍法<lb/>
　諸州設教授處依太學選補學生歲貢上舍一人内<lb/>
　舍二人又詔諸路各選監司一員提舉學事仍令逐<lb/>
<pb n="KR2b0025_WYG_025-21b"/>
　郡知通專一掌管<lb/>
十二月夏人納欵<lb/>
　先是西方之力已疲而其母梁氏死乾順乃遣人欵<lb/>
　塞告哀謝罪請和樞密院言西人近寇涇原狼狽遁<lb/>
　歸計窮請命理難便收假令異日許和亦當畫河為<lb/>
　界既而遣使三至乃詔呂惠卿諭以謝表止是虛文<lb/>
　若将首謀二人先執以獻方敢受表<lb/>
　未幾復上表謝罪略曰伏念臣起國禍之基由祖母<lb/>
<pb n="KR2b0025_WYG_025-22a"/>
　之世蓋大臣萌僭竊之事故中朝興平伐之<lb/>
　師今母氏殞殂姦人誅竄故得因馳哀使附<lb/>
　上謝章願追烈祖之前猷特賜曲全之大德願<lb/>
　通常貢獲紹先盟詔答曰省所上表具悉爾國亂常<lb/>
　歴年于此迨爾母氏復聽姦謀屢興甲兵擾我疆埸<lb/>
　天討有罪義何可容今奸黨剗除爾既親政而能抗<lb/>
　章别慝冀得自新朕喜爾改圖姑從矜貸已指揮諸<lb/>
　路令各處廵綽所至處明立界至并約束城寨兵将<lb/>
<pb n="KR2b0025_WYG_025-22b"/>
　如西人不來侵犯不得出兵過界爾亦嚴戒㳂邊首<lb/>
　領毋得侵犯邊境俟施行訖遣使進結誓表當議許<lb/>
　令收接之至是來上誓表有飭疆吏而永絶争端諭<lb/>
　國人而常遵聖化若違茲約則咎凶再降倘背此盟<lb/>
　則基緒非延等語詔答略曰嘉爾自新俯從厥志爾<lb/>
　毌爽約朕不食言宜諭國人永遵信誓疆界並依已<lb/>
　降詔旨兼邈川青唐已係納土歸順各有久來疆界<lb/>
　至今並依漢地及本處部屬有逃叛入夏國者即係<lb/>
<pb n="KR2b0025_WYG_025-23a"/>
　漢人其餘一應約束事件並依慶厯五年正月一十<lb/>
　二日誓詔施行<lb/>
　是年十月夏遣使來賀天寧節後恩禮歲賜悉仍舊<lb/>
　例<lb/>
戊辰元符三年春正月上不豫<lb/>
大赦<lb/>
上崩於福寧殿<lb/>
　壽二十五在位十五年諡以欽文睿武昭孝廟號哲<lb/>
<pb n="KR2b0025_WYG_025-23b"/>
　宗<lb/>
皇弟端王即皇帝位皇太后權同聽政<lb/>
　神宗第十一子母曰陳氏紹聖三年進封端王哲宗<lb/>
　崩太后哭謂宰執曰皇帝無子事須早定章惇厲聲<lb/>
　曰在禮律當立母弟簡王太后曰神宗諸子申王長<lb/>
　有目疾次即端王當立惇又曰以年則申王為長論<lb/>
　禮律則同母之弟簡王當立太后曰俱是神宗子豈<lb/>
　容如此分别兼先帝嘗言端王有福壽又仁孝知樞<lb/>
<pb n="KR2b0025_WYG_025-24a"/>
　密院曽布進曰章惇未嘗與衆商量太后聖諭極當<lb/>
　左丞蔡卞亦曰當依聖旨中書侍郎許将亦助布惇<lb/>
　黙然既承命都知梁從政白召五王惇曰且召五王<lb/>
　來㸔諸王尋至端王是日在假太后再遣使召且戒<lb/>
　使者王若復辭即扶持上馬以來俄頃王至獨召入<lb/>
　太后諭曰先帝無子端王當立王對曰申王兄也固<lb/>
　辭太后曰申王有目疾王不須辭王又辭再三太后<lb/>
　再三申諭惇等進曰天命所屬大王當為宗廟社稷<lb/>
<pb n="KR2b0025_WYG_025-24b"/>
　計上遂即位<lb/>
　初梁從政給事皇太妃閣隂以簡王屬章惇至是太<lb/>
　后以問從政從政云第問章惇后疑之問曰即惇言<lb/>
　非奈何從政曰惇宰相其言安可不從后麾之去<lb/>
　上請太后權同處分軍國事太后曰皇帝年長聰明<lb/>
　不須如此輔臣皆曰願為國計勉從皇帝所請<lb/>
大赦<lb/>
尊皇后為元符皇后<lb/>
<pb n="KR2b0025_WYG_025-25a"/>
　尋又尊皇太妃朱氏為聖瑞皇太妃<lb/>
追尊母貴儀陳氏為皇太妃<lb/>
正月罷増邏卒<lb/>
　知開封府吳居厚奏言陛下即位之初京城有妄議<lb/>
　朝政者當行止絶乞增置八廂邏卒上曰及朕躬否<lb/>
　居厚曰雖不敢指斥然傳播朝廷陞㸃将大有更張<lb/>
　其語不根上曰如及朕躬容取修省居厚慚謝而退<lb/>
二月立夫人王氏為皇后<lb/>
<pb n="KR2b0025_WYG_025-25b"/>
復鄒浩等官<lb/>
　縁浩坐累者王囘等二十六人悉復官或量加恩有<lb/>
　差先是曽布言登極大赦非常赦之比竄謫之人延<lb/>
　頸以望生還方春夏瘴癘之時早得遷徙為賜實大<lb/>
　兼臣嘗蒙聖諭謂鄒浩豈可置之死地如浩萬一不<lb/>
　得生還於先朝亦非美事上曰浩擊惇甚力章疏具<lb/>
　在惇必未肯便與移叙布曰不若批付三省不必指<lb/>
　名但以大赦應牽復移叙之人速具姓名取旨則必<lb/>
<pb n="KR2b0025_WYG_025-26a"/>
　不敢緩也上欣納之於是詔浩復官監袁州酒税囘<lb/>
　監泉州商税餘或復官或除落衝替或與堂除差遣<lb/>
斥内侍郝隨劉友端<lb/>
　上曽諭曽布曰禁中修造華侈太過墻宇梁柱塗金<lb/>
　翠毛一如首飾又作王虛華侈尤甚布曰禁中地窄<lb/>
　玉虛誠不須作其他多不知但曽從駕至北郊宣入<lb/>
　賜茶次日大行宣諭曰昨日盡見北郊宮殿只是綵<lb/>
　繪外面人言使了多少金也上曰不然賜茶處是寢<lb/>
<pb n="KR2b0025_WYG_025-26b"/>
　殿前後殿有流盤曲水亭榭無非金翠未幾逐隨與<lb/>
　友端布因問故上曰彼自乞宮觀因言營造過當曽<lb/>
　見西北角上月榭否布曰亦見之既而聞承極殿後<lb/>
　有水心殿地勢極窄所營宫室友端等造作奇巧皇<lb/>
　太后太妃皆不曽到上一日令就彼作道場因往進<lb/>
　香斥隨友端未使從行既至見其侈麗可驚柱梁椽<lb/>
　榱皆作花卉龍鳯之類塗以金翠環繞其上去梁柱<lb/>
　皆數寸若飛動狀上令築墻隔出後苑門外仍令毁<lb/>
<pb n="KR2b0025_WYG_025-27a"/>
　撤又詔太常少卿孫傑同内侍李慤驅磨隨友端等<lb/>
　所領後苑造御前生活所翰林書藝局造御前生活<lb/>
　所修萬壽觀本命等殿所收支官物仍令慤先詣逐<lb/>
　處封鎻見在官物簿厯及拘收干係人蓋此三所前<lb/>
　後所費尤不貲友端嘗作一屏風至用象牙二百株<lb/>
　後苑作計料一物用金百兩却取千兩以九百兩為<lb/>
　備諸皆類此<lb/>
　月臺者隨友端等所剏也在大内西北隅下瞰水門<lb/>
<pb n="KR2b0025_WYG_025-27b"/>
　上初以其華靡詔令毁撤後用日官言但改為奉仙<lb/>
　佛像之所云<lb/>
　崇寧元年五月提舉後苑修造所言内中殿宇修造<lb/>
　合用金箔五十一萬七千片上曰用金箔以飾土木<lb/>
　一經靡壞不可復收甚亡謂也其請支金箔内臣令<lb/>
　内侍省重行責罰<lb/>
以韓忠彦為門下侍郎<lb/>
　給事中劉極言本朝不任八戚以故事誠防微杜漸<lb/>
<pb n="KR2b0025_WYG_025-28a"/>
　萬世之長䇿也今忠彦除門下雖出自簡拔臣恐政<lb/>
　府援以為例非國之福詔韓琦定䇿元勲忠彦純厚<lb/>
　舊德不可以嘉彦故廢宜速書讀行下<lb/>
　忠彦見上陳四事以禆政其一曰廣仁恩曰本朝自<lb/>
　祖宗以仁德固結人心四方如泰山之安近年執政<lb/>
　騖於功利以苛察相髙政太急刑太峻豈社稷之福<lb/>
　哉願陛下以仁安天下之心其二闢言路曰諫官御<lb/>
　史人主之耳目願陛下求忠直厚重之士親加識擢<lb/>
<pb n="KR2b0025_WYG_025-28b"/>
　若敢言有補則行其言用其人其三去疑似曰法無<lb/>
　舊新便民則為利人無彼此當材則可用自紹聖以<lb/>
　來凡曰元祐之人大則投竄小則退斥願陛下惟是<lb/>
　之從惟材之用其四重用兵曰先帝於陜西河東進<lb/>
　築城砦數十得地雖廣而不可畊皆永興等路餉之<lb/>
　虛内實外民力大困願陛下考用兵以來費幾千萬<lb/>
　而所建之地收以為用者其數幾何而邊民父子肝<lb/>
　腦塗地與官軍物故者其數又幾何則進築利害皎<lb/>
<pb n="KR2b0025_WYG_025-29a"/>
　然見矣謂宜亟罷以惠邊民於是上數下詔蠲天下<lb/>
　逋責甄流人忠藎敢言及知名之士稍見叙用矣<lb/>
范純仁等並收叙<lb/>
　凡二十餘人悉牽復有差純仁劉奉世呂希純王覿吳<lb/>
　安詩韓川唐義問並外司鄧光唐和澧隨安州居住<lb/>
　呂希哲希續呂陶鄭佑並宮觀任便居住蘇軾蘇轍<lb/>
　劉安世秦觀程頤移亷永衡英峽等州王古楊畏王<lb/>
　欽臣范純禮純粹知潤襄兖亳信等州晁補之張耒河<lb/>
<pb n="KR2b0025_WYG_025-29b"/>
　中府黄州通判劉唐老武勝軍判官鄒浩黄隱黄庭<lb/>
　堅賈易王回並與監當差遣<lb/>
　尋詔劉摯梁燾許歸葬摯燾王珪呂大防范祖禹王<lb/>
　巖叟劉安世朱光庭諸子並許叙復<lb/>
三月以龔夬為殿中侍御史陳瓘鄒浩左右正言<lb/>
　以曽布韓忠彦等薦也上極稱浩且謂布曰浩擊章<lb/>
　惇文字待降出翌日乃曰檢尋未足亦有燒毁者矣<lb/>
　布因言言路得人政事之首孰不鼔舞但章惇蔡卞<lb/>
<pb n="KR2b0025_WYG_025-30a"/>
　不樂正上曰卞今殊無人色布曰瓘夬等久當進為<lb/>
　惇等所抑卞無他見不附已者便惡之上曰所謂妬<lb/>
　賢嫉能也又曰浩來必與惇理㑹皇太后亦諭忠彦<lb/>
　等甚以瓘夬差除為得翌日布對上謂布曰安惇昨<lb/>
　言鄒浩不可用恐形迹先帝非孝也朕答云先朝言<lb/>
　事官未嘗論事而浩獨敢言莫用不妨惇無以對靣<lb/>
　發赤而退又曰王祖道言不當差官驅磨後苑造作<lb/>
　等處官物亦以為形迹先帝朕答云主掌財物不明<lb/>
<pb n="KR2b0025_WYG_025-30b"/>
　理須究治何與先帝事布曰小人不悦者多此等語<lb/>
　不足信更望深察上曰不足信不足信<lb/>
轄正隆賛入見<lb/>
　初詔隆賛為河西節度知鄯州如府州折氏世世承<lb/>
　襲趙懷義團練使同知湟州懷義乃摩正之子轄戩<lb/>
　之孫嘉勒斯賚之嫡曽孫也摩正熙寧間來降賜姓名<lb/>
　趙思忠至是隆賛與轄正懼來朝以隆賛為懷逺節<lb/>
　度趣令之鄯州轄正為寧逺節度<lb/>
<pb n="KR2b0025_WYG_025-31a"/>
　上之召對二人也因從容問隆賛以何術招希巴烏<lb/>
　隆賛云希巴烏亦欲繼來但為朗阿章所制若赦阿<lb/>
　章之罪招之必易上曰已放其罪矣隆賛曰臣到岷<lb/>
　州當遣人諭之若不從即以兵取其首來上曰招誘<lb/>
　為善不須殺也尋賜隆賛姓趙名懷德陜西運判秦<lb/>
　希甫奏云熙河既受轄正之降以兵至青唐即求唃<lb/>
　氏之後或只令隆賛承襲方合人心據地理從河州<lb/>
　至湟州二百四十五里道路險隘不通車乗惟是頭<lb/>
<pb n="KR2b0025_WYG_025-31b"/>
　口䭾載人夫担負瓦吹峽中多遇寇掠道無宿頓人<lb/>
　無飲食畜無芻秣僱到頭䭾及管押之人如赴死地<lb/>
　即令欲全而歸已是難事緣鄯州招下新羌萬餘人<lb/>
　若一離本處皆為讎敵欲望朝廷早追隆賛及三偽<lb/>
　公王入鄯州分付降𦍑令自循撫求故主温溪心之<lb/>
　後守湟州徐議引去尚為小全之計三省進呈㑹布<lb/>
　請馳送胡宗愈及希甫體度可守可棄聞奏布因言<lb/>
　青唐本以國人不平阿里庫父子簒位故逐轄正而<lb/>
<pb n="KR2b0025_WYG_025-32a"/>
　立隆賛邊臣因而欲有其地臣自初事即力爭以為<lb/>
　不可及轄正隆賛相繼出降宰相率百官稱賀建置<lb/>
　鄯州臣不復啓口然西番尋叛亦累於大行前陳此<lb/>
　事本不可為但業已建置州郡頒告天下百官四方<lb/>
　上表稱慶一旦棄之取笑中外今於不得已之中但<lb/>
　當盡力醫治拯救若鄯州不可守猶當西守湟州東<lb/>
　建洮州以相維持且以成神宗以熙河岷為一路詔<lb/>
　旨其後賊愈猖獗至覆軍没将遂降旨以隆賛為河<lb/>
<pb n="KR2b0025_WYG_025-32b"/>
　西節度使知鄯州與王贍同為隴在都護然希巴烏<lb/>
　尚在隆賛父子恐未肯聽命亦累下胡宗愈秦希<lb/>
　甫令具鄯州合棄守利害聞奏今更責以果決指定<lb/>
　棄守事上曰如此行遣亦已盡矣布又曰自紹聖以<lb/>
　來經營邊事進築城寨五十餘所無不如意臨末作<lb/>
　此一事至今狼狽支當不下無如之何<lb/>
求直言<lb/>
　以太史豫言四月日食故也奉議郎鍾出美應詔上<lb/>
<pb n="KR2b0025_WYG_025-33a"/>
　書乞復熙寧紹聖故事父為神考道過百王庶事具<lb/>
　舉没猶未乆而匹夫之臣相與誣毁傳播當年曾不<lb/>
　及中材庸主哲宗振起斯文六七年間天下大治復<lb/>
　見熙豐之盛不折尺箠而西𦍑納土不勤師旅而盡<lb/>
　復故疆若謂神考不當創法先帝不當追述則何以<lb/>
　致巍巍赫赫之功若謂元祐改更而當則何以致官<lb/>
　府廢墜財用匱乏京師累月氷雪河朔連年災荒西<lb/>
　賊長驅寇邊如入無人之境臣嘗至西塞備見元祐<lb/>
<pb n="KR2b0025_WYG_025-33b"/>
　削弱之患直可䀌傷而歎息也奉議郎范柔中上書<lb/>
　言亦多詆紹聖併及熙豐之政云<lb/>
却玉器<lb/>
　永興民王懷所進也詔却之<lb/>
賑河北饑<lb/>
　詔常平司先撥賜米四十五萬石給水災州郡若有<lb/>
　餘數民食尚艱即令減價出糶並候二麥成熟日罷<lb/>
夏四月丁酉朔日有食之<lb/>
<pb n="KR2b0025_WYG_025-34a"/>
棄鄯州<lb/>
　初轄正徙居青唐新城為其下所逐尋削髮為僧及<lb/>
　其子來降于宗哥城首領森摩欽戩棟戩疎族希巴<lb/>
　烏次子也迎隆賛入居之隆賛尋以青唐來降至是<lb/>
　路梗𦍑酋復共立小隆賛為主詔王贍棄鄯州引兵<lb/>
　歸湟州仍諭希巴烏或小隆賛依舊主青唐當議授<lb/>
　以河西留後尋又詔熙河經略胡宗回追還王贍宗<lb/>
　回遣知河州姚雄發兵往鄯州四戰獲㨗與贍拔軍<lb/>
<pb n="KR2b0025_WYG_025-34b"/>
　還河州詔加雄防禦使兼熙河蘭㑹路鈐轄依前知<lb/>
　河州初令招諭朗阿章希巴烏等早令歸順方雄之<lb/>
　出師也議者謂各路精兵悉在鄯州雄所将兵不過<lb/>
　二萬大半老弱創病加以种朴魏釗敗亡之後兵将<lb/>
　氣奪其勢難用苐顧吐蕃出何䇿耳若塞省章之險<lb/>
　於要害處立壘以斷我路則雄雖有韓白之略師莫<lb/>
　能前更以兵守青唐宗哥安<hi>原闕</hi>則贍軍<hi>原/闕</hi>由得出<hi>原闕</hi>
　　　以待外援不至城中食盡則不戰自斃上䇿也<lb/>
<pb n="KR2b0025_WYG_025-35a"/>
　若<hi>原闕</hi>　　　　　　　章<hi>原闕</hi>
　　　　　　遮絶軍路雄前不能越青唐而後無援<lb/>
　兵繼續雄<hi>原闕</hi>無計必轉戰以求生此中䇿也若不得<lb/>
　省章之險於平原邀戰則雄軍得出矣此下䇿也然<lb/>
　吐蕃桀黠之酋已盡新用人無逺謀其䇿必出中下<lb/>
　後五日湟州報羌已度省章並無一人守禦止於峽<lb/>
　外川水邀戰我軍既出峽自嶺鼓譟馳下一擊而潰<lb/>
　𦍑以前軍既敗悉撤諸城守併兵迎我軍我諸城聞<lb/>
<pb n="KR2b0025_WYG_025-35b"/>
　援兵來亦咸出師相應𦍑人腹背受敵于是雄每戰<lb/>
　必㨗直抵青唐合王贍軍棄鄯州而歸屯河州自省<lb/>
　章峽以西皆捐之諸𦍑遂奉小隆賛入青唐居之<lb/>
蔡京復翰林承旨<lb/>
　京自承旨出知太原未赴有旨復職曽布力言京卞<lb/>
　懷姦害政善類義不與之並立上慰諭曰太后欲令<lb/>
　了神宗史事及至簾前具以京事開陳太后不納布<lb/>
　曰如此臣不敢安位太后曰干樞密甚事布曰君子<lb/>
<pb n="KR2b0025_WYG_025-36a"/>
　小人不可同處臣在先朝嘗有去意今日以太后聽<lb/>
　政皇帝踐阼政事皆合人心以此亦欲自竭事既一<lb/>
　變臣何可安太后曰不變只是教他做翰林學士了<lb/>
　却神宗史事布力陳不已太后曰且耐辛苦乃遣之<lb/>
　亦可也布曰臣為朝廷分别邪正此事所係不細既<lb/>
　而報辰正牌太后又曰日色已晚遂退<lb/>
　時中書舍人徐勣亦與修史乃言正史乆未成書良<lb/>
　由元祐紹聖史官好惡不同范祖禹等專主司馬光<lb/>
<pb n="KR2b0025_WYG_025-36b"/>
　家藏記事蔡京兄弟又用王安石日錄各為之説以<lb/>
　致紛紛不已宜盡取大臣家藏記錄考核是非以成<lb/>
　一朝大典從之<lb/>
　初命京校五朝寳訓以備經筵殿中侍御史龔夬言<lb/>
　祖宗寳訓已嘗進讀臣慮京増以已意必誤聖學乃<lb/>
　下前旨京尋言非敢有所改也但欲増神宗故事為<lb/>
　六朝寳訓詔從之時上未有逐京意而京因草制得<lb/>
　進見數為上言繼述事上嘗搖手示京曰朕盡解此<lb/>
<pb n="KR2b0025_WYG_025-37a"/>
　獨母后之意未聽卿姑待焉<lb/>
以韓忠彦為右僕射<lb/>
　兼中書侍郎李清臣門下侍郎<lb/>
大赦<lb/>
　以皇長子生也尋賜名桓赦書有解網恤辜何俟終<lb/>
　日之語范純仁等二十五人<hi>原闕</hi>叙純<hi>原闕</hi>
　　昌劉奉世宫觀許歸陳州王覿韓川呂希純<hi>原闕</hi>
　　　　　　　宫觀任便居住王欽臣知潁昌<hi>原闕</hi>
<pb n="KR2b0025_WYG_025-37b"/>
　　　官依舊知襄州<hi>原闕</hi>陶張耒劉當時並與知州<lb/>
　呂希純<hi>原闕</hi>賈易並與小郡劉唐老黄隱並與堂除<lb/>
　知軍晁補之與堂除通判黄庭堅與堂除簽判蘇軾<lb/>
　蘇轍劉安世秦觀移永岳鼎衡州居住程頤復官任<lb/>
　便居住鄭俠放還<lb/>
安惇罷<lb/>
　自中丞出知潭州以其嘗論鄒浩罪惡及言浩不可<lb/>
　用故也先是左正言陳瓘言陛下欲開言路首還鄒<lb/>
<pb n="KR2b0025_WYG_025-38a"/>
　浩取其有既往之善可謂得已試之才允合人心無<lb/>
　可救正而聞御史中丞安惇尚縁往事論浩罪惡欲<lb/>
　寢已成之命自明前舉之當安惇又常言鄒浩是先<lb/>
　朝所棄不當復用國是所係不可輕改臣竊惟是非<lb/>
　之心人皆有之古聖王以百姓之心為心故朝廷之<lb/>
　所謂是非者乃天下之公是非也是以國是之説其<lb/>
　文不載于二典其事不出于三代惟楚莊王之所以<lb/>
　問孫叔敖者乃戰國一時之事非堯舜之法也然其<lb/>
<pb n="KR2b0025_WYG_025-38b"/>
　言曰夏桀商紂不定國是而合其取舍者為是不合<lb/>
　其取舍者為非則是孫叔敖之意亦不敢以取舍之<lb/>
　私而害天下之公是非也若是取舍簡擇一以私意<lb/>
　合我者是異我者非此楚莊所不敢也豈聖時所宜<lb/>
　用哉因錄國是故事上之又言鄒浩盡忠之言以愛<lb/>
　君憂國為心先帝一時之怒無終絶言者之意惇居<lb/>
　風憲理當助浩黙而坐視媿責已多況如前日之所<lb/>
　為者乎極天下公議所非以為國是極人臣不改之<lb/>
<pb n="KR2b0025_WYG_025-39a"/>
　孝以為善述昔以誤朝今以非上原情定罪安可已<lb/>
　乎伏望檢㑹前奏早賜施行惇聞瓘章已出亦自請<lb/>
　去故有自命<lb/>
　是秋瓘復言鍾正甫頃為廣東運判親往新州追攝<lb/>
　本州羈管日前諫官鄒浩就獄根勘賓客往來饋遺<lb/>
　等事偶㑹大赦釋免竊推浩以言事得罪於親戚故<lb/>
　舊往來賙恤之義朝廷未嘗有旨禁絶而新州所劾<lb/>
　與御史臺羅織之獄萬里相應欲置浩於必死其為<lb/>
<pb n="KR2b0025_WYG_025-39b"/>
　忍酷不已甚乎然議者以為造意為虐者非正甫也<lb/>
　欲望令正甫供<hi>原闕</hi>所承受御史臺文務如何指揮本<lb/>
　路如何奏承但考兩處行遣次第則造意為虐者得<lb/>
　其人矣詔安惇落待制依舊知潭州正甫與御史左<lb/>
　<hi>原闕</hi>　　　　　　射韓<hi>原闕</hi>　　　　　與合入<lb/>
　差<hi>原闕</hi>
　　　　　　　　　　　　　　　　　編類<hi>原闕</hi>取<lb/>
　其語<hi>原闕</hi>為謗<hi>原/闕</hi>今陛下又求直言若<hi>原闕</hi>　　　士<lb/>
<pb n="KR2b0025_WYG_025-40a"/>
　必懷懼臣<hi>原闕</hi>陛下亟詔罷局於是詔取以入且面諭<lb/>
　忠彦等曰已焚之矣<lb/>
賜舉人第<lb/>
　賜李釜以下五百餘人及第出身有差<lb/>
五月竄王贍<lb/>
　于房州姚雄奏稱青唐邈川始因王贍貪功生事招<lb/>
　携羌酋收復窮逺之地費財勞師連歲不解幾陷兩<lb/>
　路軍馬煩朝廷遣兵救應僅能全師而還樞密院勘<lb/>
<pb n="KR2b0025_WYG_025-40b"/>
　㑹王贍前後傲慢專輒情實難恕兼累據臣僚奏王<lb/>
　贍王厚自據青唐邈川其揀戩轄正珍寳及府庫錢<lb/>
　物並不即時起置文歴森摩欽戩等九人既已處置<lb/>
　其逐家財産亦不見下落以此顯見二人各有侵盜<lb/>
　迹狀分明緣事干人衆更不欲置獄推究乞貶贍及<lb/>
　厚仍告諭将士咸使知之故有是命<lb/>
　越明年三月流贍昌化軍至鄧州縊死王厚郴州安置<lb/>
太原等地震<lb/>
<pb n="KR2b0025_WYG_025-41a"/>
復廢后孟氏為元祐皇后<lb/>
　初孟氏之廢也哲宗有悔悟之意嘗曰章惇壞我名<lb/>
　節至是朝廷推行遺意適有布衣上書請復瑶華者<lb/>
　遂命以官上因韓忠彦曲謝乃諭以復瑶華之事又<lb/>
　諭宰執召入禁中却降麻免令張皇衆稱善遂詔瑶<lb/>
　華廢后累經大霈其議復位號於是左正言陳瓘言<lb/>
　紹聖大臣以繼述神考為説以讎毁宣仁為心而瑶<lb/>
　華乃宣仁所厚又於先帝本無間隙萬一瑶華有預<lb/>
<pb n="KR2b0025_WYG_025-41b"/>
　政之時則元祐之事必復是以過為之慮若刈草而<lb/>
　去其根則孟氏安得不廢朝廷赦宥為罪人而設掖<lb/>
　庭秘獄治世所無今若以為過而均之赦宥以是廢<lb/>
　興動與衆同科慢而不嚴於體未順且瑶華前日得<lb/>
　罪而外議籍籍皆以為先帝有悔悟之言審如此則<lb/>
　皇太后下一詔書明白其事陛下付外庭使議典禮<lb/>
　縱令遂非之人自護其短安敢以先帝之言為不然<lb/>
　乎不報既而瑶華廢后用犢車還宮中太后遣人以<lb/>
<pb n="KR2b0025_WYG_025-42a"/>
　冠服易其道衣乃入中外聞者歡呼<lb/>
　初上命蒋之竒進入所受太后立元符皇后手詔太<lb/>
　后謂輔臣曰此乃劉友端所<hi>原闕</hi>　　　　　輔臣<lb/>
　復對曽布曰<hi>原闕</hi>問章惇惇遽云<hi>原闕</hi>
　　　　　　固有名<hi>原闕</hi>上則章先帝之<hi>原闕</hi>
　以叔廢嫂未順<hi>原闕</hi>等議皆以兩存為便太后亦以<hi>原闕</hi>
　　　　略曰雖元符<hi>原闕</hi>號已正位於中宮然永㤗上<lb/>
　賓固無嫌於並后<lb/>
<pb n="KR2b0025_WYG_025-42b"/>
置平準務<lb/>
　改市易務為之<lb/>
蔡卞罷<lb/>
　出知江寧府臺諫官龔夬陳瓘任伯雨皆言尚書左<lb/>
　丞蔡卞過惡夬曰卞為安石之壻妄謂盡得其學以<lb/>
　欺朝廷而一時嗜利者助成其説今乃參政預機清<lb/>
　議沸騰望重黜之瓘曰章惇前日所為皆卞教之卞<lb/>
　以繼述神宗為名以纂紹安石為主立私門之好惡以<lb/>
<pb n="KR2b0025_WYG_025-43a"/>
　為國是奪宗廟之大美以歸私史又曰惇迹易明卞<lb/>
　心難見春秋責意則難見之罪安所逃乎伯雨曰卞<lb/>
　之罪有過于惇如誣罔宣仁聖烈保佑之功傅致元<lb/>
　祐皇后疑似之罪安惇作理訴所而士大夫得罪者<lb/>
　八百三十家蹇序辰編排章疏而語言被罪者數十<lb/>
　人先帝親政六年未嘗有失獨此數事皆卞為之一<lb/>
　日宰執奏事上曰臺諫攻卞已十餘章何以使卞知<lb/>
　之衆未對上曰只付與章惇則卞自知矣惇令吳伯<lb/>
<pb n="KR2b0025_WYG_025-43b"/>
　舉諭旨於卞卞乃請去遂有除職與郡之命<lb/>
築寧川堡<lb/>
　時熙河方修湟川膔哥一帶堡寨曽布曰外議多謂<lb/>
　湟州難守臣謂若併棄之則必為夏賊所有兼得湟<lb/>
　州皆不能守豈不取輕夷狄自紹聖進築邊城深入<lb/>
　西賊巢穴如㑹州正扼其右廂兵馬道路如天都淺<lb/>
　井之類亦使賊不得㸃集而致其死命今新疆正宜<lb/>
　固守若破壞一處則邊計可憂上然之既而膔哥堡<lb/>
<pb n="KR2b0025_WYG_025-44a"/>
　賜與今名自後進築不盡錄<lb/>
増太廟為九室<lb/>
　祔哲宗不祧宣祖<lb/>
　初翰林學士曽鞏等議祧宣祖禮部侍郎趙挺之言<lb/>
　有天下者事七世謂考廟而上本朝至英宗始備七<lb/>
　廟之數以僖祖為太祖順祖下六朝為三昭三穆太<lb/>
　祖之廟百世不毁昭穆親盡則遷故仁宗即位則遷<lb/>
　順祖哲宗即位則遷翼祖今上與哲宗皆神考之子<lb/>
<pb n="KR2b0025_WYG_025-44b"/>
　豈復可遷門下侍郎李清臣以挺之言為是詔從之<lb/>
追復文彦博司馬光等官<lb/>
　<hi>原闕</hi>　凡三十三人<hi>原/闕</hi>僕射韓忠彦白上以元祐<hi>原闕</hi>
　　　　　　　　　　殊未甄復<hi>原闕</hi>當出自上意<lb/>
　而<hi>原闕</hi>　　　　　　　　　　推是<hi>原闕/</hi>祐<hi>原闕</hi>
　尚未被澤乞賜<hi>原闕</hi>　　元臣故老<hi>原闕</hi>　　中愍<lb/>
　澤之頒豈容獨後<hi>原闕</hi>　　孰慰幽魂故彦<hi>原闕</hi>
　呂大防劉摯韓維梁燾司馬光呂公著孫固傳堯俞<lb/>
<pb n="KR2b0025_WYG_025-45a"/>
　趙瞻鄭雍王巖叟范祖禹趙彦若錢勰顧臨趙君錫<lb/>
　李之純呂大忠鮮于侁孔武仲姚勔盛陶趙卨孫覺<lb/>
　杜純孔文仲朱光庭李周張茂則髙士英孫升追復<lb/>
　内彦博維悉復官職光公著大防等止復官燾摯比<lb/>
　舊猶降一官<lb/>
罷𣙜廣西茶<lb/>
六月詔以坊場錢輸内藏<lb/>
　歲以百萬緡為額<lb/>
<pb n="KR2b0025_WYG_025-45b"/>
貶邢恕<lb/>
　均州居住左正言陳瓘言新知荆南邢恕頃誣司馬<lb/>
　光劉摯梁燾等幾至滅族公議不容久矣宜定其罪<lb/>
　於是韓忠彦請改撰司馬光等誥命上曰但以貶恕<lb/>
　告詞中載此意則天下皆知之矣責詞略曰忠佞辨<lb/>
　則内外肅是非公則勸沮行爾操心傾危曲意附㑹<lb/>
　造為飛語上累宣仁矧爾於光公著二人實門下士<lb/>
　一旦下石孰謂虛言先是曽布嘗奏云紹聖中以光<lb/>
<pb n="KR2b0025_WYG_025-46a"/>
　謀廢立天下皆以為寃至於變亂神宗法度豈得謂<lb/>
　無罪臣嘗謂恕之言頗公上因言大臣中及論事者<lb/>
　各有所偏布又言元祐人憤熙豐之人一切擯去已<lb/>
　失之偏紹聖人病元祐之人故竄斥廢黜其偏益甚<lb/>
　矣今陛下方欲調停兩黨但當區别使之邪正各得<lb/>
　其所若但知復元祐黜紹聖則不免又偏矣如是則<lb/>
　與元祐紹聖何以異然臣累聞聖訓謂無論熙豐元<lb/>
　祐紹聖但是者則用不是者不用更不分彼此若人<lb/>
<pb n="KR2b0025_WYG_025-46b"/>
　臣能體此意無不當者<lb/>
秋七月朔太后還政<lb/>
召范純仁<lb/>
　純仁初有分司之命太后遣中使抵永州賜銀合茶<lb/>
　藥宣諭慰勞甚渥行次鄂州又復故官宫觀于是召<lb/>
　令赴闕蓋将以為相也然純仁時已病矣未幾聽歸<lb/>
　潁昌<lb/>
熒惑犯房心<lb/>
<pb n="KR2b0025_WYG_025-47a"/>
　左正言陳瓘言咸平元年二月彗出營室北真宗謂<lb/>
　大臣曰其祥安在呂端等曰變在齊魯之分真宗曰<lb/>
　朕以天下為憂豈獨一方耶其年<hi>原闕</hi>　　李汸<hi>原闕</hi>
　　　　　　　人天下<hi>原闕</hi>謂賢也舉天下之<hi>原闕</hi>
　　　　　　　　　　　　銷變之道如此而已<hi>原闕</hi>
　　　　　　事所<hi>原闕</hi>　　　　人心則合天心矣<lb/>
　漢元<hi>原闕</hi>　　之周堪張猛<hi>原闕</hi>　　　之張議論<lb/>
　交戰邪正未決當此之時有夏寒日𤯝之變而許史<lb/>
<pb n="KR2b0025_WYG_025-47b"/>
　之徒以為堪猛用事之咎於是勢孤者危有力者勝<lb/>
　臣嘗以謂天下大器也譬如一舟舟平則安舟偏則<lb/>
　危自紹聖以來宰舟之人實右而虛左舟勢不平幾<lb/>
　于傾覆觀者膽落亦已久矣陛下即位以來好平惡<lb/>
　偏損諸右而遷之左十損一二舟勢尚偏臣願陛下<lb/>
　察用偏同濟之人探旁觀膽落之語廣諏博訪而審<lb/>
　其所以然也且天文之變昭示天下已數日矣惟京<lb/>
　師隂雨見之最晚則是逺方之所知而陛下有所未<lb/>
<pb n="KR2b0025_WYG_025-48a"/>
　知也況房星為宋之分野大星乃天房之位前星乃<lb/>
　太子之位今幸未凌犯願陛下頓思所以銷弭之道<lb/>
　右正言鄒浩言仁宗嘗謂輔臣曰事之将兆天當其<lb/>
　象又曰事将萌而天象先見蓋人事在下氣積于上<lb/>
　積衆人之氣而先見猶人之五臟有病而氣色見于<lb/>
　面矣非仁宗神聖豈能及此此人主所當遵用也<lb/>
八月作景靈西宮<lb/>
　初景靈宮神宗未有館御而居英宗之後殿及哲宗<lb/>
<pb n="KR2b0025_WYG_025-48b"/>
　崩又無以處之蔡京言若謂宮東廹民居難展宜即<lb/>
　其西對御道立西宮首奉神宗館御而哲宗次之右<lb/>
　僕射韓忠彦以下亦請立西宮以奉神宗詔恭依且<lb/>
　命户部尚書李南公總其役右正言陳瓘言其不可<lb/>
　者五蓋國之神位在宗廟故神宗建原廟于左今乃<lb/>
　在西不合禮經一也唐徐嶠言大理寺殺氣盈而鳥<lb/>
　雀不敢攖今即其基則非善地二也雖移官舍不動<lb/>
　民居而大理寺軍器監及元豐庫儀鸞司皆遷于<lb/>
<pb n="KR2b0025_WYG_025-49a"/>
　他處則彼亦有居民不知遣幾家而後可就三也前<lb/>
　者以祖宗神御散在寺觀故合于一宮今乃析為兩<lb/>
　處則鑾輿酌獻分詣禮繁四也夫孝貴寧神自奉安<lb/>
　於顯慶殿既變且乆不宜輕動五也瓘章累上且論<lb/>
　京之矯誣卒不能易<lb/>
出内庫金帛助邊<lb/>
　出内庫金帛二百萬緡助陜西糴軍儲自後不復盡<lb/>
　錄<lb/>
<pb n="KR2b0025_WYG_025-49b"/>
葬哲宗於永泰陵<lb/>
九月幸龍德宮觀芝<lb/>
　<hi>原闕</hi>　親<hi>原闕/</hi>邸名曰龍德宮至是臨幸中丞曹<hi>原闕</hi>
　　　宗廟不當<hi>原闕</hi>　臨幸上指御袍曰服色如此<lb/>
　可<hi>原闕</hi>廟<hi>原闕/</hi>　言陳瓘言伏聞<hi>原闕</hi>為将幸蔡王外第<lb/>
　都下之人老㓜相傳歡呼鼓舞願瞻天表人心所歸<lb/>
　於此可見然聞欲因幸龍德宮而傳者以為欲觀芝<lb/>
　草竊惟陛下即位以來天下豐稔慶瑞已多芝草雖<lb/>
<pb n="KR2b0025_WYG_025-50a"/>
　異臣知不足以動聖意也況自祖宗以來乗輿初出<lb/>
　必正其名若非為民祈禱即因謁見宗廟今乗輿之<lb/>
　出固有名矣因幸潛宮似為不可然而觀芝草之嫌<lb/>
　亦不可不恤也此而不恤則流傳寖廣天下之人将<lb/>
　有不逺萬里而獻芝者矣殿中侍御史陳師錫亦以<lb/>
　為言並不報<lb/>
章惇罷<lb/>
　先是哲宗靈駕發引至鞏縣遇雨山陵使章惇先就<lb/>
<pb n="KR2b0025_WYG_025-50b"/>
　幕火大昇輿陷于淖中臣僚不復隨後自旦至夜二<lb/>
　膳不時進竟露宿野次時元祐皇后從行章惇請先<lb/>
　住宿頓后不從亦暴露雨中既侍御史陳次升言惇<lb/>
　自登仕路任私害物奉使山陵措置乖謬左正言陳<lb/>
　瓘言惇獨相八年迷國誤朝罪不可數奉使失職事<lb/>
　于泰陵於是惇乞罷政上謂宰執曰章惇求去乞越<lb/>
　州當與之朕不以定䇿貶惇只緣奉哲宗靈駕不職<lb/>
　累有弹章朕不敢已遂命以特進知越州<lb/>
<pb n="KR2b0025_WYG_025-51a"/>
詔仁宗神宗廟永不祧<lb/>
貶蔡卞<lb/>
　太平州居住初中丞豐稷入對學士承旨蔡京于殿<lb/>
　陛間揖稷曰天子自外服召公為中司今日必有髙<lb/>
　論稷正色答曰行自知之至是與殿中侍御史陳師<lb/>
　錫共言京姦惡稷曰京身為禁從外結后族交締東<lb/>
　朝伏望獨斷出之於外師錫曰若果用京則治亂自<lb/>
　此分矣祖宗基業自此壞矣師錫又言資政殿學士<lb/>
<pb n="KR2b0025_WYG_025-51b"/>
　知江寧府蔡卞與京兄弟同惡迷國誤朝為害甚大<lb/>
　乞正典刑又言向宗良宗回亦隂為京㳺揚進列要<lb/>
　路是皆國之深患臣非自愛而憂之蓋為陛下憂為<lb/>
　宗廟憂為天下賢人君子憂若黜京等於外則讒言<lb/>
　不入於宫闈聖慮可忘於憂患實宗社之福也稷與<lb/>
　師錫登對上曰此礙東朝卿當熟慮稷云臣請自奏<lb/>
　東朝遂云自古母后臨朝未有手書還政如聖母<hi>原闕</hi>
　　德<hi>原闕</hi>　　　令外聞向宗<hi>原闕</hi>　　　勢妄作<lb/>
<pb n="KR2b0025_WYG_025-52a"/>
　内則惟<hi>原闕</hi>　　　　　　　　　然而蔡京<hi>原闕</hi>
　　　　　　　　　　　等而黜京<hi>原闕</hi>　　亦奏<lb/>
　疏東朝委曲<hi>原闕</hi>論<hi>原闕/</hi>報<hi>原闕/</hi>　有是命殿<hi>原闕</hi>
　　龔夬言臣伏聞蔡卞落職<hi>原闕</hi>平居<hi>原闕/</hi>惡民<hi>原闕</hi>有<lb/>
　云二蔡一惇必定滅門籍没家財禁錮子孫又曰大<lb/>
　惇小惇入地無門大<hi>原闕</hi>
　　　不可欺如此又言京在<hi>原闕</hi>
　　　　　先差擾數日而辯及紹聖<hi>原闕</hi>
<pb n="KR2b0025_WYG_025-52b"/>
　　　　　　　　朝廷與京表裡相濟<hi>原闕</hi>
　　　　　　　　　　　人反<hi>原闕</hi>
　<lb/>
　<lb/>
　<lb/>
　<lb/>
陳瓘罷<hi>原闕</hi>
<pb n="KR2b0025_WYG_025-53a"/>
　<lb/>
　<lb/>
　　　　　　　　　　　　　　　　　　以為萬<lb/>
　幾之事黜陟差除皇太后至今與也良由中外闗通<lb/>
　未有禁戒故好事之人得以益傳耳上批陳瓘累言<lb/>
　太后尚與國事言多虛誕不根可送吏部與合入差<lb/>
　遣三省請以瓘為郡上不可添差監揚州糧料院瓘<lb/>
　初不知被責復求見上閣門不許瓘即具以劄子繳<lb/>
<pb n="KR2b0025_WYG_025-53b"/>
　進其一再論景靈西宮其二論章惇罷相制所稱國<lb/>
　是其三其四皆指陳蔡京罪惡其言京云國之大事<lb/>
　無過宗廟可傳萬世無過信史今京以矯誣之言唱<lb/>
　西宮之事妄託先訓以惑上下自改日錄以實其説<lb/>
　朝廷遂其語欲遷神考于西宮豈非朝廷大政委曲<lb/>
　遷就為一京地乎京在紹聖親入文字請滅劉摯等<lb/>
　家族其言所以不行者哲宗之大惠也今哲宗之大<lb/>
　惠不聞于天下而京復自謂有究治平反之功欲使<lb/>
<pb n="KR2b0025_WYG_025-54a"/>
　天下皆謂哲宗有濫誅之意而京有及物之仁始則<lb/>
　為國生事以復私讎今則歸過先朝以圖自利前<hi>原闕</hi>
　　　　計亦行豈非以朝廷大政委曲遷就<hi>原闕</hi>二京<lb/>
　之地<hi>原闕</hi>　　述神宗欽承哲宗至德<hi>原闕</hi>
　<lb/>
　<lb/>
　　　　　　　　　　　　　　　　　　　　為<lb/>
　懼矣以言為戒則依舊緘黙以進為<hi>原闕</hi>則甘于沉<hi>原闕</hi>
<pb n="KR2b0025_WYG_025-54b"/>
　　　公議與親政之初漸不侔矣京之計䇿一行人<lb/>
　之向背漸異為京之羽翼者漸多為陛下之耳目者<lb/>
　漸少朝廷之威自此而漸弛䝉蔽之患自此而漸成安<lb/>
　危治亂漸可卜矣又昔者唐明皇欲用牛仙客為尚<lb/>
　書而張九齡以為不可明皇變色曰事皆由卿耶<lb/>
　李林甫曰仙客宰相才也何有尚書九齡書生不達<lb/>
　大體由是明皇悦林甫之言卒相仙客而九齡自此<lb/>
　寖疎終見黜罷今忠彦及布無九齡之望而京之氣<lb/>
<pb n="KR2b0025_WYG_025-55a"/>
　熖過于仙客因勢觀望而為林甫之言者不知幾何<lb/>
　人崔羣謂唐之治亂在林甫九齡進退之時今京輕<lb/>
　欺先帝與卞無異而人歸過于宣烈賣禍于惇卞曲<lb/>
　為自安之計而陛下果留之也今既可以留後亦可<lb/>
　以大用天下治亂之勢係于一京崔羣之言可不念<lb/>
　耶臣恐後視今亦猶今之視昔治亂之機不可以不<lb/>
　早辨也<lb/>
　翌日復有旨除瓘知無為軍瓘即露章辭免云蔡京<lb/>
<pb n="KR2b0025_WYG_025-55b"/>
　闗通交結其勢益牢廣布腹心羽翼成就愚㺯朝廷<lb/>
　有如兒戲陛下若不早悟漸成孤立後雖慎之亦無<lb/>
　及矣陛下若以臣言為是則當如臣所請按京之罪<lb/>
　明正典刑然後改臣差遣以示聽納若以臣言為非<lb/>
　則是臣事發更重其罪益大重加貶竄乃得允當詔<lb/>
　不許辭免差遣上嘗諭宰執曰瓘言事極不可得暫<lb/>
　貶亦不久前日遣人送黄金百兩瓘受賜泣下布曰<lb/>
　陛下待遇如此宜其感泣也<lb/>
<pb n="KR2b0025_WYG_025-56a"/>
　未幾翰林學士曽肇亦上書其畧云臣近曽論貶逐<lb/>
　諫官陳瓘乞太后特下手詔留瓘舊職未䝉聴納臣<lb/>
　竊以為瓘言雖犯其意則忠<hi>原闕</hi>則瓘以疎逺小臣妄<lb/>
　議宮闈之事披寫腹心無所顧忌此臣<hi>原闕</hi>　太后<lb/>
　有援立聖明不世之大功有前期歸政過人之盛德<lb/>
　<hi>原闕</hi>　　房闥不與外事人無間言本末相稱<hi>原闕</hi>
　　　　　　　　　議則於清躬不能無累故瓘<lb/>
　以愛君<hi>原闕</hi>
<pb n="KR2b0025_WYG_025-56b"/>
　<lb/>
　<lb/>
　<lb/>
　<lb/>
　　　　必須闗白凡章疏亦須呈单子來取㸔<hi>原闕</hi>
　　　　　　甚已而陳瓘論裴彦臣等交通内外太<lb/>
　后怒<hi>原闕</hi>　　　　　再拜乞貶瓘而怒偏不解左<lb/>
　右近習或請擢<hi>原闕</hi>　　庶可解太后之怒羣臣皆<lb/>
<pb n="KR2b0025_WYG_025-57a"/>
　莫敢言肇既先上書與王詵俱入對初留身而上遽<lb/>
　及之且曰卿文字但救陳瓘無補于事當更論東朝<lb/>
　事乃有補耳又曰聞樞密人待着文字肇初不暁詵<lb/>
　曰得非曽布欲有所陳上曰然又謂肇曰東朝往往<lb/>
　已有人覘伺於此矣曽布遂上疏太后開陳甚至未<lb/>
　幾布入對欲詢前所言未及啓口上遽曰前日文字<lb/>
　極好太后亦不怒但曰巧飾語言只未説我不是文<lb/>
　字且留待併肇文字總收却布因問近更與事否上<lb/>
<pb n="KR2b0025_WYG_025-57b"/>
　曰如故又曰皇太后言待更來煎迫即不能管得布<lb/>
　唯唯<lb/>
冬十月蔡京罷<lb/>
　知永興軍長安闕帥欲遣京韓忠彦以為當遣曽布<lb/>
　曰京之出天下所同欲自善<hi>原闕</hi>東太后不勝其怒臣<lb/>
　自此不敢復啓口聖意如<hi>原闕</hi>　　　上曰<hi>原闕</hi>只是<lb/>
　太后怒朕元不主張近日陳瓘有<hi>原闕</hi>　　交通近<lb/>
　習之狀却有簡與裴彦臣云且煩于太后前主張保<lb/>
<pb n="KR2b0025_WYG_025-58a"/>
　全朕前逐馮説亦只為京布曰聞王詵嘗向人説既<lb/>
　去却馮説奈元長何今聞聖諭則此言不虛矣京立<lb/>
　朝如此以理言之何可使之不去但以形迹東朝且<lb/>
　令補外亦可也<lb/>
竄章惇<lb/>
　惇既罷相知越州陳瓘論其責輕於是中書省檢㑹<lb/>
　<hi>原闕</hi>并臣僚上言云惇編類章疏㸔詳訴理受禍千餘<lb/>
　家凡士民暗昧言語加以刀棓釘手足剥皮膚斬頸<lb/>
<pb n="KR2b0025_WYG_025-58b"/>
　<hi>原闕</hi>古之刑責授武昌節度副使潭州安置責詞略曰<lb/>
　先帝天資仁孝勤儉<hi>原闕</hi>　　　　　　惻怛及爾<lb/>
　輔政日肆誕謾凡陳開導之<hi>原闕</hi>　　　　事隂<hi>原闕</hi>
　仇怨妄肆中傷或稱圖危上躬或託<hi>原闕</hi>
　　　　若孤豚<hi>原闕</hi>斥搢紳棄如斷梗投之荒<hi>原闕</hi>
　　　　　　　　徒<hi>原闕</hi>者不得<hi>原/闕</hi>葬援引姦黨布<hi>原闕</hi>
　　　　　　　　　　有司<hi>原闕</hi>望<hi>原闕</hi>
　道<hi>原闕</hi>
<pb n="KR2b0025_WYG_025-59a"/>
　<lb/>
　　為之<hi>原闕</hi>
以韓忠彦為尚書左僕射曽布為尚書右僕射<lb/>
以豐稷為工部尚書<lb/>
　布之相也御史中丞豐稷欲率<hi>原闕</hi>　　　　　尚<lb/>
　書以王覿為中丞稷力請補外不允謝表<hi>原闕</hi>　成<lb/>
　<hi>原闕</hi>　　　方剡於奏章之語上問佞人為<hi>原闕</hi>曰<lb/>
　曽布陛下斥布則天下事定矣<lb/>
<pb n="KR2b0025_WYG_025-59b"/>
詔増損役法<lb/>
　先是鄒浩言臣近自廣東赴闕㳂路見官吏多稱役<lb/>
　法尚有不便望隨宜修之王右亦言神宗創法有未<lb/>
　便者皆許陳述未嘗禁人議論而比年凡及役事必<lb/>
　加以詆毁變亂以故人莫敢言今乞下之諸路具合<lb/>
　増損事以聞庶全良法從之<lb/>
下紹述詔<lb/>
　詔畧曰朕惟神考新一代之典刑以遺我後人而間<lb/>
<pb n="KR2b0025_WYG_025-60a"/>
　者任事之臣用心或過朕所不取朕于為政用人無<lb/>
　<hi>原闕</hi>之間斟酌損益惟義所在嘉與有位共圖康功<lb/>
　以成紹<hi>原闕</hi>　　　今有曲學偏見<hi>原闕</hi>意改作規害<lb/>
　國事<hi>原闕</hi>
罷平凖務<lb/>
　尚書省言平凖務月置官吏等給費太多並遣官出<lb/>
　外市物騷擾所治近年官賣石灰市直増不便于細民<lb/>
　詔罷平凖務及官買石灰<lb/>
<pb n="KR2b0025_WYG_025-60b"/>
十一月貶蔡京蔡卞<lb/>
　豐稷陳次升等再言知江寧府蔡京姦惡詔落端明<lb/>
　殿學士提舉洞霄宫居杭州卞為太中大夫依舊太平<lb/>
　州居住輔臣謂卞責太輕後十日再降官池州居住<lb/>
以王覿為翰林學士<lb/>
　覿以上方鋭意圖治任事者不能以達孝之義開説<lb/>
　因疏言堯舜禹相授一道考之方册則四凶在朝堯<lb/>
　未能去而舜去之元凱在下堯未能舉而舜舉之有<lb/>
<pb n="KR2b0025_WYG_025-61a"/>
　苖弗率舜禹<hi>原闕</hi>　　　　　　　　事不必盡同<lb/>
　也武王周公所謂達<hi>原闕</hi>　　　事者也文王作豐<lb/>
　邑武王不居豐而作鎬邑文<hi>原闕</hi>　　　　　不<hi>原闕</hi>
　澤梁無禁周公相成王則闗市有征<hi>原闕</hi>
　　　孝與善繼善者也神<hi>原闕</hi>作法於前子<hi>原闕</hi>
　　　　　也至於時異事殊<hi>原闕</hi>　一者損益之<hi>原闕</hi>
　<lb/>
　　　　　　　　　　　　恐復有營私<hi>原闕</hi>欲主<lb/>
<pb n="KR2b0025_WYG_025-61b"/>
　其言以<hi>原闕</hi>謂紹復宣烈非臣等不可則引用私<lb/>
　蔽隔<hi>原闕</hi>俊<hi>原/闕</hi>名繼<hi>原闕</hi>而實以肆其奸焉<lb/>
輕狂盜刑名<lb/>
　詔狂盜犯贓應絞者贓數並增一倍贓滿不曽傷人<lb/>
　而情理輕者<hi>原闕</hi>
復春秋博士<lb/>
陜西兼行銅鐵錢<lb/>
　九朝編年巻二十五<lb/>
</p>
<p>
</p>
  </div>
<div>
                <head>九朝編年備要巻二十六</head>
    <p>
<pb n="KR2b0025_WYG_026-1a"/>
欽定四庫全書<lb/>
　九朝編年備要巻二十六　　　　　　宋　陳均　撰<lb/>
徽宗皇帝<hi>起辛巳建中靖國元年止癸未崇寜二年</hi>
辛巳建中靖國元年<lb/>
　初韓忠彦性柔懦天下事多决於曾布布乃議以元<lb/>
　祐紹聖均為有失欲以大公至正消釋朋黨乃詔改<lb/>
　今元或以建中乃德宗太平時號上曰太平乃梁末<lb/>
　帝禪位時號太宗不以為嫌詔下中丞王覿曰義雖<lb/>
<pb n="KR2b0025_WYG_026-1b"/>
　取于皇極然襲前代之號乞以徳宗為戒左正言任<lb/>
　伯雨亦曰人才固不應分黨與然自古未有君子小<lb/>
　人雜然並進可以致治者盖君子易退而小人難退<lb/>
　二者並用必至君子盡去小人獨畱唐徳宗坐此致<lb/>
　播遷之禍建中乃其即位改元之號不可不戒<lb/>
春正月朔有流星光燭地<lb/>
　自西南入尾抵距星是夕有赤氣起東北方亘西南<lb/>
　中函白氣至將散復有黑氣在傍任伯雨言正歲之<lb/>
<pb n="KR2b0025_WYG_026-2a"/>
　始建寅之月其卦為泰年方改元時方孟春居正首<lb/>
　日為壬戌是陛下本命而赤氣起于暮夜之幽以一<lb/>
　日言之日為陽夜為隂以四方言之東南為陽西北<lb/>
　為隂從五色推之赤為陽黑與白為隂從事推之朝<lb/>
　廷為陽宫禁為隂中國為陽外域為隂君子為陽小<lb/>
　人為隂徳為陽兵為隂此宫禁隂謀下干上之証也<lb/>
　漸衝正西散而為白而白主兵此外域竊發之証也<lb/>
　漢五行志云視之不眀是為不哲時則有亦𤯝赤祥<lb/>
<pb n="KR2b0025_WYG_026-2b"/>
　又曰不明善惡親暱近習無功者受賞有罪者不殺<lb/>
　時則有赤祥其說蓋出扵洪範五事故唐世自大厯<lb/>
　貞元寶厯間屡有赤氣之異惟文宗太和中為多是<lb/>
　時宦官用事朋黨交結今陛下以堯舜之資當千載<lb/>
　眀盛之時固非唐世衰末之比然天心愛陛下以灾<lb/>
　異為警戒不可不深思逺慮也願陛下收主柄抑臣<lb/>
　下嚴勑宫禁以防慮幾微訓飭將帥以遏絶生事進<lb/>
　忠良黜邪佞正名分擊奸惡事至必斷無以寛仁傷<lb/>
<pb n="KR2b0025_WYG_026-3a"/>
　大義使邪佞小人無得生犯上之心則變異之起可<lb/>
　變為休祥矣<lb/>
范純仁薨<lb/>
　時以觀文殿大學士為中太一宮使口占遺表勸上<lb/>
　清心寡慾約已使民絶朋黨之論察邪正之歸毋輕<lb/>
　議邊事易逐言官辨眀宣仁誣謗略曰若宣仁之誣<lb/>
　謗未眀至保佑之憂勤未顯皆權臣務快其私忿非<lb/>
　泰陵實謂之當然上聞訃痛悼恩䘏有加書其碑首<lb/>
<pb n="KR2b0025_WYG_026-3b"/>
　曰世濟忠直諡曰忠宣純仁賦性寛簡嘗曰吾平日<lb/>
　好學得之忠恕二字而已自為布衣至宰相勤儉如<lb/>
　一俸賜悉以廣義莊前後任子恩多先疎族歿之日<lb/>
　㓜子五孫皆未官初貶永州諸子聞韓維謫筠州其<lb/>
　子告章惇韓維執政日與司馬光議多不合得免行<lb/>
　欲以純仁與司馬光議役法不同為言純仁曰吾用<lb/>
　君寔薦以至宰相同朝論事不合則可汝軰以為今<lb/>
　日之言不可也有愧而生者不若無愧而死諸子遂<lb/>
<pb n="KR2b0025_WYG_026-4a"/>
　止<lb/>
皇太后向氏崩<lb/>
追尊太妃陳氏為欽慈皇后<lb/>
以趙挺之為御史中丞<lb/>
　時曾布為皇太后山陵使挺之為儀仗使布與宫官<lb/>
　劉援交通知禁中宻㫖就陵下諭挺之建議紹述以<lb/>
　合上意自此擊元祐舊臣不遺餘力而國論一變矣<lb/>
　于是任伯雨言挺之無素行止出入曾布之門恐其<lb/>
<pb n="KR2b0025_WYG_026-4b"/>
　觀望宐加察焉<lb/>
行入粟補官法<lb/>
　行于河東陜西路自奉職借職太廟齋郎其直各有<lb/>
　差仍免試注官<lb/>
二月以吕希純知瀛州<lb/>
　時賢士大夫經紹聖貶責者稍稍還朝乃無所統一<lb/>
　咸願推希純名數與執政侍從道之曾布等忌希純<lb/>
　因其請覲未及見亟託以闕新有喪髙陽遼帥廹遣<lb/>
<pb n="KR2b0025_WYG_026-5a"/>
　之其實邊鄙未嘗有警也<lb/>
雨雹<lb/>
再竄章惇<lb/>
　任伯雨累疏言惇簾前異議乞正典刑未䝉施行自<lb/>
　古奸邪未有不先犯名分而能為亂者也遂貶雷州<lb/>
　司戶自雷三移睦越湖州卒于崇寧四年　初蘇軾<lb/>
　責雷州不許占官舎遂僦民屋而惇以為强奪民居<lb/>
　下州追民究治及惇責雷州亦問舎于民民曰前蘇<lb/>
<pb n="KR2b0025_WYG_026-5b"/>
　公来為章丞相幾破我家今不可也　初天下既苦<lb/>
　王安石新法宣仁臨朝一切罷易之而一時用事小<lb/>
　人反側不安興造奸謀伺候事變而惇及蔡卞實為<lb/>
　之首及相謂他事不足移人主意若以先帝為言則<lb/>
　易以激怒可資于報復私忿由是紹述之論興焉知<lb/>
　卞及林希張商英最怨元祐大臣故力引之以為用<lb/>
　與呂惠卿外相善而忌之不召也又深結中人藍從<lb/>
　熈郝隨劉友端以自助惇獨相八年事無不如意士<lb/>
<pb n="KR2b0025_WYG_026-6a"/>
　大夫一語少異即以為遏絶紹聖動揺國是天下士<lb/>
　皆結舌而元祐黨禍起矣惇以實錄詆熈寧政事由<lb/>
　是前史官趙彥若等坐竄責尋用商英等章吕大防<lb/>
　劉摰蘇軾蘇轍等又再與司馬光吕公著以下皆貶<lb/>
　使林希主行謫詞惇猶奏曰前日再責吕大防等衆<lb/>
　咸以為寛哲宗不聴又請編類元豐八年五月以來<lb/>
　至元祐九年四月臣僚章疏及申請事自宰執侍從<lb/>
　臺諫及職事两省起居舎人以上并經筵史院帥臣<lb/>
<pb n="KR2b0025_WYG_026-6b"/>
　監司逐名編錄識者知搢紳之旤未巳尋又言司馬<lb/>
　光吕公著詆毁先烈變更政事由是光以下再行追<lb/>
　貶劉奉世等并皆遷謫其上書論及朝政者無不除<lb/>
　名編管被罪者數千人自惇貶謫諸人悉以白帖子<lb/>
　行之安燾李清臣與争哲宗疑之鄭雍謂熈寧中王安<lb/>
　石嘗行之取案牘以白上乃止卞猶慮所及者未廣<lb/>
　又請置局看詳取元祐初訴理所公牘由是得罪甚<lb/>
　衆惇等讎毁宣仁而所以釋憾于兀祐者猶未巳也<lb/>
<pb n="KR2b0025_WYG_026-7a"/>
　以孟后宣仁之所厚忌之一旦掖庭秘獄起惇即迎<lb/>
　合與郝随相表裏以擠后孟后既發惇等念極毁宣<lb/>
　仁事未有實欲因追滅元祐數大臣召邢恕為中丞<lb/>
　與之誣造劉摯梁燾王巗叟謀為廢立事以為宣仁<lb/>
　實屬意雍王又教蔡確之子渭進文及甫廋語欲因<lb/>
　加摯等以大逆誘髙遵裕之子士京言王珪遣士充<lb/>
　問其父當誰立事又引劉安世范祖禹論顧乳媪謂<lb/>
　上已親女寵欲有傾揺于是同文館之詔獄起矣又<lb/>
<pb n="KR2b0025_WYG_026-7b"/>
　欲遣使嶺表置獄連逮元祐之臣盡誅之又請發司<lb/>
　馬光墓上並不聴甚至請追廢宣仁上雖不從然猶<lb/>
　遣使杖殺陳衍等於海島徙司馬光等家屬毁拆宣<lb/>
　仁故宫常侍宫人皆逐出有誅者鄒浩之竄也惇以<lb/>
　士大夫與語言交通或致簡叙别賂遺白上置獄劾浩自<lb/>
　京師至新州連逮數百人黜蔣之奇以下數十人天<lb/>
　下之士益以寃憤初惇之經制南北江也定懿洽建<lb/>
　沅州乗勢得梅山然二年之間死傷凡二十萬兵所<lb/>
<pb n="KR2b0025_WYG_026-8a"/>
　至不以有罪無罪肆行誅戮無辜死者亦十八九南<lb/>
　方兵禍自此始而所謂田畆租稅皆妄為鄧綰所劾<lb/>
　及為相首以開邊勸上因言元祐臣僚蹙國棄地之<lb/>
　罪謫降之外欲誅范純粹以行法紀夏人歲賜不通<lb/>
　和市遣使議畫地界使孫路王贍張詢等再造青唐<lb/>
　邈川邉事而安南渠陽等事皆起贍等進築城塞至<lb/>
　五十所不復計地勢逺近險易汝遮城本元豐欲築<lb/>
　而未敢者至是進築猶越汝遮二百五十里外築之<lb/>
<pb n="KR2b0025_WYG_026-8b"/>
　贍等遂言克復青唐邈川宗哥城池惇不及告同列<lb/>
　即入奏請率百官賀且白上將乗兵勢威夏國四方<lb/>
　賀表繼至而湟州已告急熈河帥种朴敗死上為之<lb/>
　震駭遂復棄鄯州關中由此大困開封民有因醉狂<lb/>
　語者惇請論如指斥乗輿法上特貸死惇再取㫖不<lb/>
　已自是妄言者莫不誅死雖多殺不禁也初卞清臣<lb/>
　布皆與惇比而為惡惇疑清臣嘗圖相位起田嗣宗<lb/>
　獄寘之極刑清臣由此逐去惇卞亦意好晚乖二人<lb/>
<pb n="KR2b0025_WYG_026-9a"/>
　紛紛各立黨與政以此日亂矣<lb/>
三月以江公望為左司諫<lb/>
　公望言人主寡慾以養心則心常虛而疏通端意以<lb/>
　寧神則神常静而淵默道之所集理之所㑹雖一日<lb/>
　二日萬幾若乾坤自然之運豈弊弊然以事為哉又<lb/>
　言天下大器置之安則安置之危則危此知置之之<lb/>
　地未知運之之手天下神器為者敗之執者失之此<lb/>
　知運之之手未知蔵之之道蔵天下于天下而不得<lb/>
<pb n="KR2b0025_WYG_026-9b"/>
　避此所以為道也天下有常安之理聖人操妙用之<lb/>
　手至人蔵不動之道不動常動動常不動運常不運<lb/>
　不運常運安常不安不安常安此牽制天下之妙理<lb/>
　嗟夫戰國之縱横秦漢之并吞有為之敗執之失故<lb/>
　其妙不知所以蔵其粗不知所以置亦幸爾今有器<lb/>
　焉蟲而不飭蕩而不綱漏而不苴置之能安以否身<lb/>
　坐其中雖巨有力焉能運行以否一日為有力者負<lb/>
　之而去謂之善蔵以否噐既如是天下亦然陛下以<lb/>
<pb n="KR2b0025_WYG_026-10a"/>
　仁為朴以義為削以信為繩以智為巧以禮為繪政<lb/>
　以制其用刑以支其蠧啾啾萬鳴蠢蠢羣動同在一<lb/>
　器虛而不實故衆實之所㑹静而不動故羣動之所<lb/>
　止止而不止則動亦寂矣㑹無所㑹故實亦空矣虛<lb/>
　實一體動静同役莫測其隠莫窺其用陛下以此蔵<lb/>
　之誰能移之也得之于天人非容心也視之若敝屣<lb/>
　非有愛也承之于宗廟非敢忽也行一不義殺一不<lb/>
　辜非敢為也人愛亦愛之人棄亦棄之示至公也上<lb/>
<pb n="KR2b0025_WYG_026-10b"/>
　而公輔下而有司百執事或坐而論道或作而行之<lb/>
　各當其力也不在一曲不滯一隅東顧西盻左提右<lb/>
　挈有如掌握之上陛下以此運之孰能弊也不畏多<lb/>
　難而以無為為憂不矜無過而以改過為美居安慮<lb/>
　危在治思亂以山河為金湯以夷狄為赤子外之郡<lb/>
　國若犬牙之相制内之宗族若磐石之鎮安建極於<lb/>
　四達之途躋民於仁夀之域陛下以此制之孰能危<lb/>
　也藝祖神考能還而蔵之者也仁宗能安而置之者<lb/>
<pb n="KR2b0025_WYG_026-11a"/>
　也今舉以付陛下如之何而不思也<lb/>
棄湟州<lb/>
　時既棄鄯州于是大酋希巴烏迎懐徳之弟錫羅薩<lb/>
　勒入居之言者又論知湟州王厚首建開邉之䇿及<lb/>
　盗青唐物上不欲竟其事姑從薄責而知河州姚雄<lb/>
　又奏諸蕃怨贍等入骨樞密院請斬贍以謝一方議<lb/>
　者又多請棄湟州朝廷問姚雄以棄守利害雄遣部<lb/>
　將陳廸諭意扵知湟州雷秀秀以為可棄無疑朝廷<lb/>
<pb n="KR2b0025_WYG_026-11b"/>
　委雄措置雄命秀將湟州兵由京王關以歸統制官<lb/>
　劉玠命居商旅由安鄉關以歸遂以湟州畀趙懐德<lb/>
　而轄正與懐徳俱還湟州于是懐徳與希巴烏錫羅<lb/>
　薩勒合追咎轄正先降轄正不安求内徙詔轄正居<lb/>
　鄧州未幾卒<lb/>
解任伯雨言職<lb/>
　時紹述之論已興伯雨居言職僅半載所上百有餘<lb/>
　疏皆係天下治亂安危宫禁宗廟者細故不論曾布<lb/>
<pb n="KR2b0025_WYG_026-12a"/>
　方用事伯雨欲擊之布覺乃先出伯雨知虢州<lb/>
夏四月辛夘日有食之<hi>隂雲不見</hi>
復宗學<lb/>
　元祐六年詔置未及成以賜蔡確至是復置　宣和<lb/>
　二年賜宗學宗子及第出身有差<lb/>
五月朔大雨雹<lb/>
以徐勣為翰林學士<lb/>
　時為給事中直學士院上疏言六事曰時要任賢求諫<lb/>
<pb n="KR2b0025_WYG_026-12b"/>
　選用破朋黨明賞罰謂治國者未有用此而不治舎此<lb/>
　而不亂大率皆指陳當時之弊上嘉納之曾布初以<lb/>
　熈豐法行之嵗乆當補其弊已而布背前議以為熈<lb/>
　豐之法萬世不可改力陳紹述之說上乆不决以問<lb/>
　勣勣曰臣觀聖意所以未决得非欲两存乎上曰朕<lb/>
　意正爾勣曰天下之事有是與非朝廷之人有忠與<lb/>
　佞若不考實姑務两存臣未見其可也又問以棄湟<lb/>
　州何如對曰青唐不毛之地自收復以來歲費億萬<lb/>
<pb n="KR2b0025_WYG_026-13a"/>
　計皆仰給内郡是徒有得地之名無獲地之實棄之<lb/>
　使陛下以此為鑒自今勿惑小人之言妄興邊事無<lb/>
　邉事則朝廷之福有邉事則臣下之利上然之遂有<lb/>
　是命<lb/>
𦵏欽聖憲肅皇后欽慈皇后<hi>附永裕陵</hi>
六月集禧觀火<lb/>
　翰林學士王覿言臣聞漢史曰賢佞分别官人有序<lb/>
　則火性得又京房易傳曰上不儉下不節則火數起<lb/>
<pb n="KR2b0025_WYG_026-13b"/>
　臣望謹留聖意正厥事以應之則變可銷祥可兆矣<lb/>
解陳祐言職<lb/>
　祐前後七章論曾布不從遂罷右司諫出通判滁州<lb/>
　責辭略曰觀望以言意在推引豈不失朕用汝之本<lb/>
　㫖乎翌日宣押布視事布察上意恱因及祐章且言<lb/>
　祐欲逐臣復行元祐之政則不由聖意不囘也上曰<lb/>
　安有此理又言岑象求輩揚言云軾轍不相不已當<lb/>
　并逐之　後两日左諫議陳次升對有劄子救祐上<lb/>
<pb n="KR2b0025_WYG_026-14a"/>
　不顧次升自袖去而左司諫江公望對請祐責詞所<lb/>
　謂觀望推引之語上曰欲逐曾布引李清臣為相且<lb/>
　曰如之何可容又言曾布安可去公望遽曰陛下臨<lb/>
　御以来易三言官逐七諫臣非天下所期望今祐言<lb/>
　宰相過失自其職也豈可便謂有他哉人君之于諫<lb/>
　臣養之不可不素用之不可不審遇之不可不厚聴<lb/>
　之不可不察去之不可不謹如知此數者則用諫官<lb/>
　之道盡矣上然之又抗疏論主紹述分元豐元祐起<lb/>
<pb n="KR2b0025_WYG_026-14b"/>
　禍亂之源言甚懇切　先是祐因進對上謂曰凡有<lb/>
　公事與江公望議論可乃来祐見公望公望曰榻前<lb/>
　一磚之地是人臣對君父極言天下事去處唯上不<lb/>
　欺天中不欺君下不欺心則可免戾人見各有不同<lb/>
　唯不可傅㑹他日為上誦之上以為名言<lb/>
范純禮罷<lb/>
　純禮奏言近見朝廷是元豐而非元祐元豐之政盡<lb/>
　出先帝規模宜無不善然官吏奉行未必一一皆如<lb/>
<pb n="KR2b0025_WYG_026-15a"/>
　法意故民雖受賜亦或被害元祐之治其初執政者<lb/>
　雖小有潤色亦多先帝法度今議論之官有不得志<lb/>
　于元祐者以此藉口動陛下之心耳未必皆為國事<lb/>
　蓋乗時以要利者也又言自古天下治亂顧用人何<lb/>
　如耳今略陳祖宗用人之要吕餘慶有才行太祖自<lb/>
　負郎擢為諫議大夫王禹偁有文學太宗自大理評<lb/>
　事擢為直史館張知白屢上書言事真宗自河陽判<lb/>
　官擢為右正言遂大用夫人君欲得魁傑之士必出<lb/>
<pb n="KR2b0025_WYG_026-15b"/>
　於非次擢用若惟侍輔薦舉左右論列其間有孤寒<lb/>
　寡援正直自守者則終身冥晦雖有忠赤報國之心<lb/>
　何由而見之純禮剛正數以言事忤上意而曾布憚<lb/>
　之謂駙馬都尉王銑曰上欲除君都承㫖范右丞不<lb/>
　可先是銑嘗求為承㫖欽聖謂銑浮薄遂以命王師<lb/>
　約布妄言出于純禮以激怒銑銑信而恨銑館伴遼<lb/>
　使稱純禮狎宴席間語犯御名為中丞趙挺之諫議<lb/>
　陳次升所劾惟諫官江公望獨眀純禮無過而純禮不<lb/>
<pb n="KR2b0025_WYG_026-16a"/>
　復辨遂出知潁昌府自此韓忠彦之客相繼被逐矣<lb/>
秋七月嚴河東火𦵏禁<lb/>
　轉運使孫賁言河東習俗儉陋死者焚之韓琦知太<lb/>
　原官營墓域使𦵏其後龎藉奏蠲地稅孫沔乞令三<lb/>
　寺主之歲度一僧仁宗悉從其請迨今嵗乆敝俗如<lb/>
　故乞令守臣同運使官常加禁切無廢前規應河東<lb/>
　州縣依此從之<lb/>
曾肇徙知應天府<lb/>
<pb n="KR2b0025_WYG_026-16b"/>
　先是肇知太原府曾布言肇不習邊事乞别除一郡<lb/>
　上許之且言肇性與卿逈别不同布曰肇性耿介自<lb/>
　守但畏謹小心性頗執滯實無他也肇嘗以書責布<lb/>
　略曰兄方當國得君正宜引用善人扶持正道使小<lb/>
　人道消邪說不作以杜絶章惇蔡卞復起之萌而數<lb/>
　月以来世所謂善人儒士者相繼去朝其在内者亦<lb/>
　皆置之閒地而所進用以為輔臣從官䑓諫者皆惇<lb/>
　卞之黨今日兄用事方盛彼固不敢言然其心豈忘<lb/>
<pb n="KR2b0025_WYG_026-17a"/>
　惇卞哉一旦兄勢稍不如今日曾氏之旤豈可逃耶<lb/>
　思之可為寒心可為慟哭不知曾思之否况君行令<lb/>
　亦豈有常安可不先事而慮願兄虛心克已凡用人<lb/>
　行事詢謀僉同然後為之必無過舉但使正人聚於朝<lb/>
　自然小人道消惇卞之黨無自入矣此乃安身保位<lb/>
　全家族愛子孫之長計此不為而為彼曾氏禍至無<lb/>
　曰矣其可忽哉布答書略曰上踐阼之初深知前日<lb/>
　之弊故收元祐竄斥之人而元祐之人持偏如故凡<lb/>
<pb n="KR2b0025_WYG_026-17b"/>
　議論于上前無非譽元祐而非熈豐故上意憤鬱日<lb/>
　厭元祐之黨乃復歸咎扵布必欲逐之上意益以不<lb/>
　平上之所向未見其不當扵理若使布俯順衆人共<lb/>
　為違咈則誠所不敢也布毎自謂存心無愧於天與<lb/>
　無負於人神之聴之介爾景福元祐及惇卞之黨亦<lb/>
　何能禍加於我哉恐不致家族之旤為祖考之羞而<lb/>
　累及親友也惇卞素與之異趨今日乃欲與之解仇<lb/>
　雖使甚愚如元祐之人亦不至此區區所以將順上<lb/>
<pb n="KR2b0025_WYG_026-18a"/>
　德但欲置天下和平安静之域其使布黽勉於此則<lb/>
　元祐之人未必至受祻布朝失此則京軰暮至矣扵<lb/>
　斯時也元祐之人蹈覆轍而不已者其可為之痛心<lb/>
　慟哭也惇卞所以嫁元祐之旤者以其毁先烈故加<lb/>
　以無君之惡此禍奚為至我哉若自謂所引者皆正<lb/>
　人所扶者皆正道以此杜絶惇卞復起之萌則元祐<lb/>
　已試之效可見矣布則不然守常循理持平畏罪而<lb/>
　無害物之心以保守而已廢興莫不有命仇怨之来<lb/>
<pb n="KR2b0025_WYG_026-18b"/>
　但當引避使惇卞軰時至命通非常安民所能除亦<lb/>
　非稷易之徒所能禦也此乃至理願味其言及蔡京<lb/>
　既至布與肇皆不免<lb/>
重修神宗實錄<lb/>
　詔略曰日者史官或懐私見議論去取各有所偏參<lb/>
　錯異同宜歸至當夫熈寧元豐事實具備元祐紹聖<lb/>
　編錄並存訂正討論其在今日筆則筆削則削宜公<lb/>
　乃心是謂是非謂非無忝厥職其令史官取索元祐<lb/>
<pb n="KR2b0025_WYG_026-19a"/>
　紹聖所修實錄應扵文字討論事迹參詳去取務不<lb/>
　失實　初陳瓘言王安石日錄七十餘巻具載熈寕<lb/>
　奏對議論之語紹聖再修神宗實錄史官請以此書<lb/>
　付史院專㨿此書追議刑賞遂使裕陵之美皆為私<lb/>
　史所攘所有實錄願詔史臣别行刪修　十月以左<lb/>
　正言范致虛言詔前降實録参取元祐及陳瓘已刪<lb/>
　除王安石日錄等指揮使勿行仍詔實錄以朱墨本<lb/>
　進朱墨本者紹聖初别修去取之事也在元祐所修<lb/>
<pb n="KR2b0025_WYG_026-19b"/>
　則以墨本上以雌黄塗之謂之墨本入紹聖所修則<lb/>
　以朱修之謂之朱本<lb/>
江公望朱紱罷<lb/>
　殿直劉<hi>闕</hi>告蔡王府<hi>闕</hi>吏鄧鐸去年九月曾寫云隨<lb/>
　龍人三班借職鄧鐸詔下開封府命推官呉師禮按<lb/>
　治上問公望以師禮之為人公望以實對遂擢師禮<lb/>
　為右司諫公望又言孝治之世豈容小人一門骨肉<lb/>
　向章惇簾前妄議已有其迹蔡王年㓜望陛下勿以<lb/>
<pb n="KR2b0025_WYG_026-20a"/>
　無根之言加諸至親只治府吏流諸嶺表以示天倫<lb/>
　之愛詔出公望知淮陽軍紱為給事中亦坐繳奏出<lb/>
　知夀州其後獄成鐸伏誅蔡邸不掛吏議上頗以獄<lb/>
　詞平反太過蓋法官不肯以指斥切害之罪罪之也<lb/>
　　先是公望言增益邏者通舊為七十人夫婦醜詆<lb/>
　之言仇隙讎怨之語增情餙非摘隠抉伏豈清時所<lb/>
　宜有又言陛下近来畜能鳴善鬬之禽籠竒羽佳音<lb/>
　之鳥夫志有欲而不禁則志荒志荒則政怠矣又言<lb/>
<pb n="KR2b0025_WYG_026-20b"/>
　傳聞有姓賈中貴人臂鷂鶻入後苑中逐禽鳥臣未<lb/>
　之信然終疑而不釋也夫從禽乃少年諸王事以天<lb/>
　子為諸王少年事何自輕乃爾非萬乗取重於天下<lb/>
　之道也上悉命縱之惟一鷴畜乆頗馴以麈杖逐之<lb/>
　不去乃刻公望姓名于杖頭以志之及言鐸事竟坐<lb/>
　罷黜<lb/>
安燾罷<lb/>
　燾將請去密奏紹聖元符以來用事者持紹述之虛<lb/>
<pb n="KR2b0025_WYG_026-21a"/>
　名以誑惑君父上則欲固位而快私讎下則欲希進<lb/>
　而肆朋附并為一談牢不可破彼自為謀則善矣未<lb/>
　嘗有毫髪為朝廷計也夫聴言之道必以事觀臣不<lb/>
　敢逺引獨以神考之事切扵今者為証不知果為紹<lb/>
　述耶非耶當熈寜元豐内外府庫無不充盈至小邑<lb/>
　所積見錢糓粟不下一二十萬自紹聖元豐以来傾<lb/>
　府庫竭倉廪以供開邊之費大臣用以為遷延固寵<lb/>
　之計故軍無見糧吏無月俸公私罄竭未有甚於今<lb/>
<pb n="KR2b0025_WYG_026-21b"/>
　日而反謂紹述豈不誣哉今夷狄之情難測水患之<lb/>
　變不常又慮盗賊潜謀承間竊發願陛下罷無益之<lb/>
　人厚公私之積早計而預備之無使餙詞以為身謀<lb/>
　者得行其說則天下幸甚又論東京黨錮之禍唐末<lb/>
　近習之患今皆有其漸履霜堅冰不可不戒其言甚<lb/>
　切遂自知樞密院出知河陽府<lb/>
蘇軾卒<lb/>
　于常州呉越之人識與不識皆咨嗟出涕太學之士<lb/>
<pb n="KR2b0025_WYG_026-22a"/>
　數百人相率飯僧于佛舍軾獎善詆惡盖其天性見<lb/>
　義勇為不顧其害用此數困然終不以為悔乾道閒<lb/>
　詔贈太師諡曰文忠<lb/>
八月陳瓘罷<lb/>
　瓘奏言臣嘗乞别修神宗實錄以成一代之典而不<lb/>
　聞施行盖紹聖之臣今為宰相故也不報時瓘兼權<lb/>
　給事中曾布將薦之即真或以告瓘瓘曰吾與布議<lb/>
　事不合是以官爵相餌也若受其薦進而復爾異同<lb/>
<pb n="KR2b0025_WYG_026-22b"/>
　則公議私恩两有所愧矣至是瓘詣政事堂以書見<lb/>
　布略曰尊私史而壓宗廟緣邊費而壊先政二者閣<lb/>
　下之過也瓘所撰日錄辨所謂尊私史而壓宗廟者<lb/>
　可見矣又以一年之内連下五勑而諸路三十年之<lb/>
　蓄皆運于西邊因述國用須知所謂㳂邊費而壞先<lb/>
　政者可見矣遂以副夲納布布謂瓘所論為元祐單<lb/>
　見淺聞之説又曰雖有十書布亦不動瓘遂申三省<lb/>
　乞劾妄言之罪行竄黜宰相上之布云瓘責臣尊私史<lb/>
<pb n="KR2b0025_WYG_026-23a"/>
　壓宗廟緣邉費壊先政皆非是上令責瓘韓忠彦陸<lb/>
　佃曰瓘言誠過曾布當涵容遂自左司員外郎出知<lb/>
　泰州　瓘所奏五勅貼黄云朝廷應副邊事虛内事<lb/>
　外非一日也故五勅之所取雖有别用之處然前後<lb/>
　相同以致匱乏至于今日遂使天下根本乏財者初<lb/>
　縁邊事也一元符三年九月勑府界諸路見管坊場<lb/>
　錢畱出本路一年合支外剰數留一半准備支用餘<lb/>
　一半特令起發上京其年十一月勑起發見管常平<lb/>
<pb n="KR2b0025_WYG_026-23b"/>
　免役錢如前勑一建中靖國元年二月勑諸路提舉<lb/>
　司將見在抵當息錢並起發上京一其年三月勑起<lb/>
　發諸路量添酒依抵當指揮一其年三月又勑諸路<lb/>
　助役錢内撥一半充常平糴本餘一半計置起發上<lb/>
　京兊那徃三路添助常平糴本又曰自元豐七年以<lb/>
　常平等積剰錢補助邊費歳取二百萬緡為額只以<lb/>
　三年為期蓋不欲多費天下民財以資邊用神考愛<lb/>
　民之慮可謂深矣豈宜取三十年閒根本蓄蔵之賜<lb/>
<pb n="KR2b0025_WYG_026-24a"/>
　一旦大違成憲而偏用於一方乎西邊財匱竭則必<lb/>
　取諸東南東南積剰之物今於無事之時既巧取而<lb/>
　偏用之矣或東南有意外之患又將取之何地乎又<lb/>
　曰五勑之後其年五月又降一勑以廣西錢一百萬<lb/>
　貫預和買紬絹其文曰人戶願請價錢若干年例外<lb/>
　支散可以接濟其實則人戶不願也且以無為軍言<lb/>
　之民間買絹一疋湏用一貫四伯文足人戶請常年<lb/>
　一貫文耳今於年例外創添支散之數此乃聚歛之<lb/>
<pb n="KR2b0025_WYG_026-24b"/>
　術臣恐自此一勑之後相繼無已又况侵削十路百<lb/>
　姓只得絹一百萬匹未足充陜三两月之費此豈神考<lb/>
　接濟之法乎<lb/>
九月傅楫晁補之罷<lb/>
　上以楫潜藩舊寮多所咨訪楫毎以遵祖宗法度安<lb/>
　静自然為獻曾布自以于楫有所汲引恩兾其助已<lb/>
　楫巋然守正凡命令不當必極言之又嘗論救王右<lb/>
　范純禮布滋不悅至是楫以時事寖更數求去遂自<lb/>
<pb n="KR2b0025_WYG_026-25a"/>
　中書舍人出知亳州　補之亦自吏部郎中出知河<lb/>
　中府曾布自叙云補之等日與其黨計議傾揺必有<lb/>
　達於上聽者又為管師仁輩所攻師仁謂軾轍皆深<lb/>
　毁先帝而補之庭堅等皆其門下士不可聚於朝又<lb/>
　自豐稷而下召還以來無不譽元祐而毁熈豐故上<lb/>
　追省憤疾日甚一日自布在樞宻院時上已嘗諭布<lb/>
　詆毁神考第一是豐稷其次張舜民然元祐之人尚<lb/>
　以為皆出于布本非上意至此上意已眀而韓忠彦<lb/>
<pb n="KR2b0025_WYG_026-25b"/>
　李清臣等猶欲回天衆莫不笑之忠彦嘗敷陳實錄<lb/>
　不當削韓琦章疏上數語人曰忠彦尚能主張韓琦<lb/>
　朕豈不能主張神宗<lb/>
冬十月李清臣罷<lb/>
　清臣與曾布有隙每於上前互相訾毁諫官陳祐論<lb/>
　布過失上以祐與清臣交結欲黜布而援清臣御史<lb/>
　彭汝霖遂承望風㫖累論清臣之奸又初議建景靈<lb/>
　西宫清臣嘗諫止之及宫成清臣漸見踈斥求有以<lb/>
<pb n="KR2b0025_WYG_026-26a"/>
　自固因奏西宫之成都人歡喜上不荅清臣不自安<lb/>
　且再為汝霖所劾遂自門下侍郎出知大名府<lb/>
十一月復平凖務<lb/>
　崇寧二年又分為南北兩務<lb/>
庚辰郊罷合祭<lb/>
　奉太祖配詔改朙年元　初詔以郊見天地之始冬<lb/>
　祀權合祭圜丘而起居郎周常以合祭天地為非禮<lb/>
　雖權於一時恐自今遂以為常且言臣頃嘗備員禮<lb/>
<pb n="KR2b0025_WYG_026-26b"/>
　職見當時議者以合祭為非禮神宗下禮文所詳定<lb/>
　而臣寮所見不同或欲省儀衛均賜予而以乗輿躬行<lb/>
　一至北郊者陳襄之議也或欲乗輿親行南郊七日<lb/>
　戒之後三日宿之時宿太廟以告祖宗宿北郊以祭<lb/>
　地祗宿南郊以祭天神者李清臣之議也或欲用先朝<lb/>
　躬耕祫享故事皆因三歲郊天之期暫輟郊祀而于<lb/>
　孟冬之月有事于地郊者王存之議也或欲以冬至<lb/>
　親郊祠上帝用至日報天之説因即圜丘之北别祠<lb/>
<pb n="KR2b0025_WYG_026-27a"/>
　皇地祗者陸佃之議也或欲以郊之嵗夏至之日盛<lb/>
　禮容具樂舞遣冢宰攝事者張璪之議也神宗獨用<lb/>
　璪議遂罷合祭陛下方欲繼述神宗要當一正舊典<lb/>
　以為子孫長守之制乞下羣臣更議而御史彭汝霖<lb/>
　亦論合祭非禮上亦欲罷前命而韓忠彦陸佃以為<lb/>
　疑忠彦曰神祗非差除比被臺諫攻便罷曾布進曰<lb/>
　權合祭元祐七年指揮乃以蘇轍之論而廢神宗之<lb/>
　正論也且不畏炎熱而親祠北郊乃盡誠以祀天地<lb/>
<pb n="KR2b0025_WYG_026-27b"/>
　何疑之有忠彦堅持不可上意向布乃詔權罷<lb/>
鄧洵武進愛莫助之圖<lb/>
　時為起居郎嘗因對言陛下乃先帝之子忠彦乃琦<lb/>
　之子先帝行新法以利民琦嘗論其非今忠彦為相<lb/>
　將先帝之法更張之是忠彦為能繼父志而陛下不<lb/>
　能繼父志也陛下必欲繼志述事非用蔡京不可乃<lb/>
　進此圖其説以為陛下方紹述先志羣臣無能助者<lb/>
　其圖如史記年表别為旁通分為左右自宰相執政<lb/>
<pb n="KR2b0025_WYG_026-28a"/>
　侍從䑓諫郎官館閣學校分為七隔左曰紹述右曰<lb/>
　元祐左序助紹述者宰執中温益一人而已其餘每隔<lb/>
　止三四人如趙挺之范致虛王能甫錢適是也右序<lb/>
　舉朝輔相公卿百執事皆在其間至百餘人又有左<lb/>
　序别立一頂用小帖揭去曾布進呈因密禀羣寮姓<lb/>
　名上曰洵武言非相蔡京不可以不與卿同故揭去<lb/>
　布曰洵武所陳既與臣所見不同自不當與議乞納<lb/>
　下眀日遂付右丞温益欣然奉行乞籍記異論之臣<lb/>
<pb n="KR2b0025_WYG_026-28b"/>
　於是上決意用京<lb/>
豐稷罷<lb/>
　稷言近日建宫以寧神營寺以崇考復置御前生活<lb/>
　以供内庭之用而外議不曉竊謂好修造尚華美稷<lb/>
　所陳大抵以崇儉愛人為言至君子小人之際必反<lb/>
　覆切究既數以言事忤權近自禮書出知蘇州<lb/>
十二月邢恕等叙復<lb/>
　恕知隨州呂嘉問路昌衡知蘄州滁州安惇蹇序辰<lb/>
<pb n="KR2b0025_WYG_026-29a"/>
　蔡卞並復官宫觀尋與郡召張商英等赴闕<lb/>
河東地震<lb/>
　内嵐州樓煩縣經半月震不已<lb/>
是歲遼主洪基死孫延禧立<lb/>
　洪基將殂戒其孫延禧曰南朝通好嵗乆汝性剛切<lb/>
　勿生事又戒大臣曰嗣君若妄動當力諫止延禧即<lb/>
　天祚也是嵗改乾統政和初改天慶宣和三改保大<lb/>
女真阿固達立<lb/>
<pb n="KR2b0025_WYG_026-29b"/>
　女真自大中祥符以後絶不與中國通元豐中嘗降<lb/>
　詔髙麗令女真驅馬来市亦無至者　女真凡數種<lb/>
　有謂之生女真者其類尤繁有曰堪布者其長也裔孫<lb/>
　曰英格號英格太師雄長諸部英格子曰阿固達為<lb/>
　人沉毅而有大志初契丹國舊帳蕭轄哩聚衆為盗<lb/>
　捕之不獲潜奔女真因命英格圖之英格遷延數月<lb/>
　獨斬轄哩遣阿固達獻首級餘悉不遣謾云已誅絶<lb/>
　契丹不得已反進其父子官自是隂懐異志力農積<lb/>
<pb n="KR2b0025_WYG_026-30a"/>
　粟練兵收馬多市金玉以賂契丹權貴如此十餘年<lb/>
　未有以發也是嵗英格死阿固達立<lb/>
壬午崇寧元年春正月河東地震<lb/>
　太原府潞晋隰代石嵐岢威勝保化寧逺等州軍地<lb/>
　震彌旬晝夜不止壊城壁屋舍人畜死甚衆詔官給<lb/>
　錢瘞奠優䘏死傷之家鄧州錄參朱肱言伏自陛下<lb/>
　即位以來两次日食在正陽之月河東二十二郡曉<lb/>
　夜震動自古灾異未有如此今錄所上宰相曾布書<lb/>
<pb n="KR2b0025_WYG_026-30b"/>
　隨狀進呈其書畧曰比年以来日蝕者二地震者一<lb/>
　夫日蝕雖盛世不免然四月正陽之月也薄食正陽<lb/>
　<hi>闕</hi>異為大河東二十二郡曉夜震動者凡十一郡不<lb/>
　知相公<hi>闕</hi>　　　弭之也䑓諫天子耳目之官必天<lb/>
　子自擇今監察御史<hi>闕</hi>　　　　相公門人右正言<lb/>
　范致虛乃相公姪壻范致虛親弟<hi>闕</hi>　　　　　舉<lb/>
　燾言之則忘恩致虛争之則忤親若皆不言則<hi>闕</hi>
　　　　　　此日月之所以薄蝕天地之所以震動<lb/>
<pb n="KR2b0025_WYG_026-31a"/>
　也慶厯中杜<hi>闕</hi>　　　　歐陽文忠公力辨數公不<lb/>
　可去朝今安燾守西<hi>闕</hi>　　　　　安豐稷守㑹稽<lb/>
　賈易守南陽而鄧浩又乞東<hi>闕</hi>　　　　　　　宰<lb/>
　執百官而端人正士相繼求去此日月所以薄蝕天<lb/>
　地所以震動也紹聖初章惇為宰相安燾在政<hi>闕</hi>
　　　　　燾一出而惇遂無所顧忌時相公在樞府<lb/>
　坐<hi>闕</hi>　　　　得為無過也若以西府不當與議則<lb/>
　游談侍從<hi>闕</hi>　　　　思之職况執政乎再貶元祐<lb/>
<pb n="KR2b0025_WYG_026-31b"/>
　臣寮范純仁能言之相公未嘗救也廢元祐皇后龔<lb/>
　夬能言之相公未嘗救也<hi>闕</hi>　　　　鄒浩能言之<lb/>
　相公未嘗救也置諫官於死黄履能言之相公未嘗<lb/>
　救也洎欽聖付神器於陛下相公英聲偉<hi>闕</hi>　在潜<lb/>
　邸注意委重天下之士傾心翹首以觀考<hi>闕</hi>之效<lb/>
　天變見於上地理逆於下肱竊疑之伏惟相公遇灾<lb/>
　而懼然後可以弭天變聞善則遷然後可以來直言<lb/>
　肱之區區所望於相公者如此而已詔付三省<lb/>
<pb n="KR2b0025_WYG_026-32a"/>
二月以蔡確配饗哲宗廟庭<lb/>
　時確之黨上書言元豐末確嘗密說皇太后令勿從<lb/>
　靈駕保佑哲廟以銅匕箸以飲水亦必為之親嘗故<lb/>
　也　五年賜確墓碑曰元豐受遺定䇿宰臣蔡確之<lb/>
　墓　宣和二年蔡京引確之子懋上殿述其父有定<lb/>
　䇿功詔追封汝南郡王<lb/>
趙諗伏誅<lb/>
　諗江津人少敏給紹聖中擢甲科教授成都因章惇<lb/>
<pb n="KR2b0025_WYG_026-32b"/>
　逐元祐大臣不合人心欲以此為名起兵㨿蜀與所<lb/>
　親何奬王師直賈成時及日者羅京等同謀借姓孟<lb/>
　起兵以從蜀人之屬望上登極赦到諗謂奨等曰章<lb/>
　惇必敗天下既安人心難動前事願勿出口遂入京<lb/>
　除太學博士請假還家欲囘止諸人而黨中有發其<lb/>
　謀者獄具當族有詔誅之家屬分配湖廣<lb/>
太妃朱氏薨追諡欽成皇后<lb/>
三月命内侍童貫如杭州監製器<lb/>
<pb n="KR2b0025_WYG_026-33a"/>
　製造御前生活　四年九月詔两浙轉運使差開江<lb/>
　兵卒駕杭州造作局御前生活物色舟自是楊戬始<lb/>
　用事<lb/>
夏五月嚴内降執奏法<lb/>
　詔畧曰應被受傳内降特㫖並許三省宻院契勘若<lb/>
　有戾祖宗格法可眀具奏更不施行<lb/>
韓忠彦罷<lb/>
　忠彦至都堂左司諫呉材右正言王能甫以狀申忠<lb/>
<pb n="KR2b0025_WYG_026-33b"/>
　彦云具論奏乞罷免忠彦得狀驚曰又似李邦直矣<lb/>
　徑歸避位材及能甫之言大畧云哲宗踐阼之初退<lb/>
　托不言大臣因緣為奸變神考之法度逐神考之人<lb/>
　材者司馬光吕公著陛下踐阼之初退托不言大臣<lb/>
　因緣為奸變神考之法度逐神考之人材者韓忠彦李<lb/>
　清臣此四人者罪同惡均難議差别光與公著嘗被<lb/>
　追貶清臣已係殁亡所有忠彦偃然㨿位若令善去<lb/>
　何以為奸邪之警材又言臣進三奏忠彦引用元祐<lb/>
<pb n="KR2b0025_WYG_026-34a"/>
　奸黨盡變神考法度頼陛下照見奸謀力持紹述之<lb/>
　議而忠彦不知愧恥終無引去之意乞檢㑹臣前後<lb/>
　章疏付外遂出忠彦知大名府　先是王能甫言知<lb/>
　滁州劉安世曾解官為司馬光持服知潁州吕希純<lb/>
　當時言事吕公著多聴用之乞削職罷差遣遂並自<lb/>
　待制除修撰而差遣如故<lb/>
再奪司馬光等官<lb/>
　諫官呉材王能甫輩排元祐不止諫議大夫彭汝霖<lb/>
<pb n="KR2b0025_WYG_026-34b"/>
　與御史徐餘郭熈等共論以為元祐人罪狀有紹聖<lb/>
　貶籍具在昨元符末叙復太優自是朝廷撿舉裁削<lb/>
　數日可畢不湏俟彈章人人指名然後行之於是曾<lb/>
　布用其説悉具姓名以進乃詔司馬光吕公著文彦<lb/>
　博吕大防梁燾范純仁劉摯王巗叟王存傅堯俞鄭<lb/>
　雍以下四十有四人各奪官有差惟韓維孫固以神<lb/>
　考潜邸舊臣有㫖特免尋詔毁范純仁神道碑議定<lb/>
　諡官各罰金<lb/>
<pb n="KR2b0025_WYG_026-35a"/>
籍黨人<lb/>
　詔元祐并元符末今来責降人除韓忠彦曾任宰相<lb/>
　安燾係前任執政官王覿豐稷見任侍從外蘇轍范<lb/>
　純禮劉奉世范純粹劉安世賈易吕希純張舜民陳<lb/>
　次升韓川吕仲甫張耒歐陽棐吕希哲劉唐老呉安<lb/>
　詩黄庭堅黄隠畢仲游常安民劉當時孔平仲徐常<lb/>
　王鞏張保源晁補之商倚張庭堅謝良佐韓跂馬琮<lb/>
　陳彦黙李祉陳祐任伯雨陳郛朱光裔蘇嘉鄭俠劉<lb/>
<pb n="KR2b0025_WYG_026-35b"/>
　昱魯君貺陳瓘龔夬江衍余爽湯彧程頥朱光庭張<lb/>
　㢲張士良曾燾趙約譚扆楊偁陳侚張琳裴彦臣凡<lb/>
　五十餘人並令三省籍記不得與在京差遣　尋下<lb/>
　詔畧曰昔在元祐奸臣擅邦倡率邪朋誣詆先烈[言*翕]<lb/>
　[言*翕]訿訿必欲一變熈豐之法度凡所論列深駭聴聞<lb/>
　已擇其尤者苐加裁削外一切釋而不問在言職者<lb/>
　亦勿復言令榜朝廷　七月又詔知和州曾肇罷右<lb/>
　丞陸佃知海州王覿知常州豐稷知隨州王古宫觀<lb/>
<pb n="KR2b0025_WYG_026-36a"/>
　李格非知濮州謝文瓘永州安置鄒浩八人並依五<lb/>
　月乙亥詔籍記　尋又禁司馬光等二十一人子孫<lb/>
　仕京　尋又禁羇置人入京及諸色人妄議宗廟指<lb/>
　斥乗輿并許人告賞錢三千貫白身與三班借職有<lb/>
　官人轉两官<lb/>
𦵏欽成皇后<hi>附永裕陵</hi>
旌孝行<lb/>
　周奇處州麗水人九歲喪母臥墳側二年有赤雀十<lb/>
<pb n="KR2b0025_WYG_026-36b"/>
　數巢其傍可俯而窺詔旌以束帛　時又有仙井監<lb/>
　民樊譚母病割股以療母五月思橙譚泣立橙木下<lb/>
　得實以饋有詔補榮州助教<lb/>
閠六月曾布罷<lb/>
　布於元符末欲以元祐兼紹聖而行故力排蔡京逐<lb/>
　出之至崇寧初知上意有所向又力排韓忠彦而專<lb/>
　其政引京以自助復京翰林承旨尋遷尚書左丞京<lb/>
　大與布異㑹布擬河北轉運使陳祐甫為戶部侍郎<lb/>
<pb n="KR2b0025_WYG_026-37a"/>
　祐甫之子廸布之愛壻京奏曰爵祿者陛下之爵祿<lb/>
　也奈何使執政私其親布忿辨乆之聲色少厲中書<lb/>
　侍郎温益叱布曰曾布於上前安得失禮上不恱於<lb/>
　是殿中侍御史錢適言布援元祐之奸黨擠紹聖之<lb/>
　忠良而布亦連章乞罷遂出知潤州尋落職太平州<lb/>
　居住又以嘗薦趙諗責散官知衡州眀年論棄湟州<lb/>
　罪責賀州别駕言者再攻布詔置獄開封而府尹吕<lb/>
　嘉問挾宿憾逮布諸子煆煉窮治由是曾紆曾繰等<lb/>
<pb n="KR2b0025_WYG_026-37b"/>
　一百五十餘人坐責有差降布為廉州司戶並依舊<lb/>
　衡州安置卒於大觀元年　布初用王安石薦上前<lb/>
　所言皆安石所欲建眀也青苖助役市易保甲遣使<lb/>
　四出興農田水利皆布與惠卿建議而士大夫多争<lb/>
　之布上書欲上專任安石以刑罰脅制天下使毋敢<lb/>
　言哲宗親政宰相章惇托紹述以挾私憤布賛之甚<lb/>
　力惇興大獄布無能解救或隂擠之然以士心不附<lb/>
　惇乃詭請薦陳瓘張庭堅又請毋毁司馬光吕公著<lb/>
<pb n="KR2b0025_WYG_026-38a"/>
　碑又言今自丞弼以至言者知畏宰相而不知畏陛<lb/>
　下皆欲以傾惇而未能也㑹上即位惇逐而布總揆<lb/>
　乃議以元祐紹聖均為有失欲消釋朋黨邪正雜用<lb/>
　及韓忠彦罷布獨當國始進紹述之說崇寧初上始<lb/>
　專意有所向于是京用而布得罪矣<lb/>
竄鄒浩<lb/>
　初劉后為賢妃生子中宫虛位后因是得立然纔三<lb/>
　月而薨諡獻愍太子后之立也浩三疏諫隨削其稿<lb/>
<pb n="KR2b0025_WYG_026-38b"/>
　尋得罪貶上初即位召浩還朝首及諫立后事褒歎<lb/>
　再三詢諫藁安在對曰焚之矣退告陳瓘瓘曰禍其<lb/>
　在此乎異時奸人妄出緘不可辨矣及是蔡京用事<lb/>
　素忌浩乃使其黨為偽疏謂本宫人卓姬生子后殺<lb/>
　其母而取之其辭云殺卓氏而奪其子欺人可也詎<lb/>
　可以欺天乎詔暴其事安置永州眀年移昭州浩在<lb/>
　昭州作青詞告上帝有追省當時奏御之三章初無<lb/>
　殺母取子之一字蓋為是云　浩母張氏絶賢浩之<lb/>
<pb n="KR2b0025_WYG_026-39a"/>
　為諫官也恐貽親憂欲固辭母曰兒能報國無愧於<lb/>
　公議吾固何憂凡两適嶺表不易初志<lb/>
追貶李清臣竄豐稷張舜民<lb/>
　中書檢㑹清臣嘗有劄子言哲宗天資仁厚自元豐<lb/>
　八年歴元祐紹聖未嘗有過失及章惇為相開導以<lb/>
　殘忍殺民之事或托謗訕宗廟或稱謀危上躬受禍<lb/>
　者一千餘家凡士民有晻昩語言加以榜釘手足剥<lb/>
　割皮膚斬頭㧞舌之刑至於道路以目不敢偶語有<lb/>
<pb n="KR2b0025_WYG_026-39b"/>
　悮聖時有傷和氣也詔貶武安節副　又以言者論<lb/>
　稷及舜民在元祐時用事紹聖中行遣最輕至於元<lb/>
　符末首為言官倡𨗳奸謀殊無忌憚二人辭謝言官<lb/>
　上表皆譏謗先朝内舜民表云乃者藥石不進鳬雁<lb/>
　僅存仗馬一鳴茅茹未巳南窮海表北踐江湖脫禁<lb/>
　錮者何啻二千人計水陸者不止一萬里死者傷嗟<lb/>
　之不及生者匍匐以来歸昔居輔弼之崇謀謨帝所<lb/>
　終作蠻夷之鬼棄擲道傍古今未之或聞畢竟不知<lb/>
<pb n="KR2b0025_WYG_026-40a"/>
　其罪敢望桑榆之晚景獲依日月之末光招魂於楚<lb/>
　水之涯拭目於雲臺之表手遮西日口誦離騷等語<lb/>
　於是並責授散官睦州商州安置　上即位擢舜民<lb/>
　為右諫議大夫在諫垣七日所上六十餘章其陳陜<lb/>
　西之弊有曰以庸將而御老師役飢民而争曠土時<lb/>
　以為名言<lb/>
秋七月行乆任法<lb/>
　詔臺省寺監外監司郡守並三年成任宣和二年又<lb/>
<pb n="KR2b0025_WYG_026-40b"/>
　詔内外官並以三年為任以治績聞者再任永為式<lb/>
以蔡京為右僕射<lb/>
　自曾布罷免而相位闕者踰月時知樞密院蔣之奇<lb/>
　門下侍郎許將皆應次補京乃自尚書左丞超拜右<lb/>
　相制下中外大駭賜京坐延和殿上命之曰昔神宗<lb/>
　創法立制中道未究先帝繼之而两遭簾帷變更國<lb/>
　事未定朕欲上述父兄之志歴觀在廷無與為治者<lb/>
　今朕相卿其將何以教之京頓首謝願盡死云　時<lb/>
<pb n="KR2b0025_WYG_026-41a"/>
　四方承平帑庾盈溢京倡為豐亨豫大之説視官爵<lb/>
　財物如糞土累朝所儲大抵掃地矣上嘗出玉盞玉<lb/>
　巵以示輔臣曰朕此器乆已就深懼人言故未用耳<lb/>
　京曰事茍當於理多言不足畏也陛下當享太平之<lb/>
　奉區區玉器何足道哉<lb/>
置講議司命蔡京提舉<lb/>
　用條例司故事置於都省仍令遴柬臣僚共議因革<lb/>
　時京初得志天下仰其所為乃托紹述之柄首置是<lb/>
<pb n="KR2b0025_WYG_026-41b"/>
　司講議元豐已行法度及神宗所欲為而未暇者京<lb/>
　請以呉居厚張商英及劉庾充詳定官范致虛王漢<lb/>
　之黎珣葉棣充参詳官又奏臣伏讀手詔如宗室冗<lb/>
　官國用商旅鹽澤賦調及尹牧事皆政之大者臣欲<lb/>
　毎事委官三員討論乞並差充檢討文字有見任者<lb/>
　令兼領不兼可及在外者並令斥罷見任赴司供職<lb/>
　又言熈寧條例司檢詳文字編修及編定并在司分<lb/>
　遣出外相度共十九人今事有多寡力有餘或不足<lb/>
<pb n="KR2b0025_WYG_026-42a"/>
　乞從本司隨事分委仍乞以喬方沈錫充尹牧檢討<lb/>
　官强浚明李詩鮑貽慶充宗室檢討官李琰陶節夫<lb/>
　呉儲充冗官檢討官家安國王覺崔彪充國用檢討<lb/>
　官李充虞防林據充賦調檢討官韓敦立曾說余授<lb/>
　充商旅檢討官馮諶李憕吕悰充鹽澤檢討官未幾<lb/>
　樞密院亦立講議司請以曹誘為詳定官曾孝藴為<lb/>
　叅詳官並從之　三年夏罷講議司宻院之司亦隨<lb/>
　罷　自京當國每除吏一啓擬毋慮數千人皆駭聞<lb/>
<pb n="KR2b0025_WYG_026-42b"/>
　張閣韓静為郎官皆資淺中書舍人呉伯傳繳詞頭<lb/>
　京怒出伯傳知揚州<lb/>
焚元祐法<lb/>
竄張耒<lb/>
　耒以向者聞蘇軾身亡出已俸飯僧縞素而哭也言<lb/>
　者謂三代而上教出於一而天下同歸乎至治未嘗<lb/>
　有專門之學三代而下政教法度不自天子出故國<lb/>
　異政家殊俗雖有專門之學未嘗為師弟子之服若<lb/>
<pb n="KR2b0025_WYG_026-43a"/>
　蘇軾張耒者適然相投遂為門下死黨非古人比者<lb/>
　古之有道者猶且不為之服而况率然相投之人耶<lb/>
　張耒素輕朝廷今又畧無忌憚託為門弟子之名而<lb/>
　肆為人臣所不敢為之禮原其情意天下且得共誅<lb/>
　之詔責房州别駕黄州安置<lb/>
罷春秋博士<lb/>
　仍詔進士勿治春秋以臣寮言元符末范柔中請置<lb/>
　春秋博士非神考意故也元祐初至紹聖廢之<lb/>
<pb n="KR2b0025_WYG_026-43b"/>
八月置安濟坊<lb/>
　以處民之有疾病而無告者初令諸郡置之尋復推<lb/>
　行於縣<lb/>
復令進士兼試律<lb/>
　如元豐制<lb/>
置居養院<lb/>
　以處鰥寡孤獨尋詔以戸絶財産給其費不限月數<lb/>
　乞丐法給米豆如不足即支常平司錢遺棄小兒仍<lb/>
<pb n="KR2b0025_WYG_026-44a"/>
　雇人乳養<lb/>
復紹聖役法<lb/>
論變法罪貶徐彦孚等官<lb/>
　彦孚朱彦陳察向紏劉唐老歐陽棐鍾正甫論端卿<lb/>
　李昭玘陳瓘周鼎臣十一人並坐為户刑部官及尚<lb/>
　書左右司朋附柄臣倡寛從之說刪改元符勅條降<lb/>
　官落職有差　十月劉奉世等二十七人皆坐垂簾<lb/>
　之際黨與變法並罷所居官奉宫觀及吕希純周常<lb/>
<pb n="KR2b0025_WYG_026-44b"/>
　龔原范純粹劉安世王覿王古謝文瓘于沂汝婺和<lb/>
　鄂光江台洪州居住<lb/>
九月籍元符末上書人為邪正等<lb/>
　初上出其書付蔡京京以付其子攸與其客强浚明<lb/>
　葉夢得詳省第為正上正中正下邪等尤甚邪上邪<lb/>
　中邪下七等計五百八十二人詔中書省籍記姓名<lb/>
　　先是鹿敏求等並坐上書追官有差　又詔進士<lb/>
　劉復上書深詆哲宗政事以廢后為惑聰明以授璽<lb/>
<pb n="KR2b0025_WYG_026-45a"/>
　為妖妄以牽敘元祐罪惡為賢者不自私其黨以復<lb/>
　用元祐姦黨為咨老成而舉八凱謂嬴秦作璽世道<lb/>
　短促欲恐脅妖聴又言哲宗罰及賢者子孫毁其碑<lb/>
　碣生者飲恨於遐方死者銜寃於幽壤三省宜子細<lb/>
　看詳送所司考正合得情罪昭示君臣分義以戒詆<lb/>
　毁誣罔宗廟之人　十月詔元符上書議論純正京<lb/>
　朝官喬世材等九人合閤門引對選入八人令三省<lb/>
　審驗在外乗驛赴闕　十二月詔元符之末下詔求<lb/>
<pb n="KR2b0025_WYG_026-45b"/>
　言比以章疏付有司考其邪正其言當於理陳父子<lb/>
　兄弟友恭之義者為正等三自鍾世美以下四十一<lb/>
　人悉加旌擢其附㑹誣詆先帝政事者為邪等四自<lb/>
　范柔中以下總五百餘人内取其謗斥尤甚者柔中<lb/>
　等三十八人責逐逺行次等者梁寛等四十一人各<lb/>
　與等第責降於是世美已卒贈諫議大夫餘人悉令<lb/>
　擢用柔中等並特勒停羈管諸州梁寛等各降黜有<lb/>
　差　初崔鶠應詔上書言故宰相司馬光陛下左右<lb/>
<pb n="KR2b0025_WYG_026-46a"/>
　以為奸而天下皆曰忠今宰相章惇陛下左右以為<lb/>
　忠而天下皆曰奸此何理也於是亦入邪等　知延<lb/>
　安府范純粹坐欲害役法乞輪差鄉户充衙前與宫<lb/>
　觀都水監丞李美簡坐欲害經術乞兼詩賦取進士<lb/>
　勒停　何執中言上書邪等不宜令到闕蔡京主之<lb/>
刻御書黨籍端禮門<lb/>
　奉御寶批應元祐謫籍并元符末敘復過當之人各<lb/>
　具元籍定姓名人數進入仍常切覺察不得與在京<lb/>
<pb n="KR2b0025_WYG_026-46b"/>
　差遣文臣曾任宰相執政官文彦博吕公著司馬光<lb/>
　吕大防劉摯范純仁韓忠彦王珪梁燾王巖叟王存<lb/>
　鄭雍傅堯俞趙瞻韓維孫固范百祿胡宗愈李清臣<lb/>
　蘇轍劉奉世范純禮安燾陸佃曾任待制以上官蘇<lb/>
　軾范祖禹王欽臣姚勔顧臨趙君錫馬黙孔武仲王<lb/>
　汶孔文仲朱光庭呉安持錢勰李之純孫覺鮮于侁<lb/>
　趙彦若趙禼孫升李周劉安世韓川賈易吕希純曾<lb/>
　肇王覿范純粹王畏吕陶王古陳次升豐稷謝文瓘<lb/>
<pb n="KR2b0025_WYG_026-47a"/>
　鄒浩張爵民餘官秦觀湯彧杜純司馬康宋保國呉<lb/>
　安詩張耒歐陽棐吕希哲劉唐老晁補之黄庭堅黄<lb/>
　隱畢仲游常安民孔平仲王鞏張保源汪術余爽鄭<lb/>
　俠常立程頥唐義問余卞李格非商倚張廷堅李祉<lb/>
　陳祐任伯雨朱光裔陳郛陳瓘蘇嘉龔夬吕希續歐<lb/>
　陽中立呉儔吕仲甫徐常劉當時馬琮謝良佐陳彦<lb/>
　黙劉昱魯君貺韓跂内臣張士良魯燾趙約譚扆王<lb/>
　偁陳詢張琳裴彦臣武臣王獻可張巽李備胡田凡<lb/>
<pb n="KR2b0025_WYG_026-47b"/>
　一百一十九人御書刻石端禮門　尋詔黨人子孫<lb/>
　有官無官並不許到闕明年又詔宗室不得與黨人<lb/>
　子孫及有服人為婚姻又詔應責降人子弟令叅選<lb/>
　人於衆狀内開其父親兄弟係與不係黨籍之人<lb/>
　其後吕仲甫徐常劉當時馬琮謝良佐陳彦黙劉昱<lb/>
　魯君貺韓跂九人並出籍<lb/>
招陜西河東弓箭手<hi>陽景信等四人分使</hi>
陜西通行交子<lb/>
<pb n="KR2b0025_WYG_026-48a"/>
　蔡京言茶馬司將川交子通入陜西民已取信今欲<lb/>
　追三百萬貫令陜西與見錢鹽鈔兼行仍撥成都常<lb/>
　平銅錢一百萬貫充本從之　四年四月詔淮南許<lb/>
　通行交子六月又詔交子並依舊法路分兼通行諸<lb/>
　路惟不入京<lb/>
冬十月蔣之竒罷<lb/>
　初之竒奏河湟事蔡京曰棄之可惜之竒以為當時<lb/>
　兵敗糧乏蓋不得已上入蔡語每對執政言之竒昏<lb/>
<pb n="KR2b0025_WYG_026-48b"/>
　老且曰湟㵛雖未能復然須責當日議棄者意在之<lb/>
　竒也之竒覺上眷衰上章求去遂自知樞宻院出知<lb/>
　杭州　之竒為都使者十二任六典都府所至以治<lb/>
　辨稱<lb/>
置外學賜名辟雍<lb/>
　初蔡京言興學為今日先務乞天下置學養士取解<lb/>
　額三之一不入學者止許請解而在學者既許請解<lb/>
　復得求㫖充貢士額大郡置教授倣太學三舍為選<lb/>
<pb n="KR2b0025_WYG_026-49a"/>
　補之法諸縣亦置學仍更制小學又建外學於國南<lb/>
　待四方之士以國子祭酒總治内外學别置外學司<lb/>
　業以下官處上舎内舍於太學處外舍於外學待其<lb/>
　歳考行藝引之太學上舍三百人内舍六百人外舍<lb/>
　三千人至是詔賜外學名辟雍　宣和三年罷<lb/>
復廢元祐皇后孟氏貶韓忠彦等二十餘人<lb/>
　時元符皇后閣官郝隨者諷蔡京再廢元祐皇后京<lb/>
　未得間既而昌州判官馮澥上書論復皇后為非於是<lb/>
<pb n="KR2b0025_WYG_026-49b"/>
　臺臣錢適石豫左膚等連書論韓忠彦李清臣黄履<lb/>
　乗一布衣狂言復瑶華之廢后掠流俗之虛譽乞詢<lb/>
　考大臣斷以大義慰宗廟神明蔡京與執政許將温<lb/>
　益趙挺之張商英皆主臺臣之說上不得已從之詔<lb/>
　罷元祐皇后之號復居瑶華宫且竄治韓忠彦李清<lb/>
　臣黄履曾布曾肇豐稷陳瓘龔夬等有差閻守勤以<lb/>
　下編置者又十三人尋又責降任伯雨張廷堅曾布<lb/>
　之子紆布壻呉則禮及陳次升等<lb/>
<pb n="KR2b0025_WYG_026-50a"/>
十一月置兩京宗正司<lb/>
　講議司奏宗室量試法及置官莊贍給外或陳乞宗<lb/>
　室願居兩京輔郡者各置敦宗院仍於西南兩置外<lb/>
　宗正司擇其資之髙者使一人掌焉從之<lb/>
十二月論棄湟州罪再貶韓忠彦等九人<lb/>
　韓忠彦散官安置濟州曾布散官仍舊衡州安燾濮<lb/>
　陽蔣之竒以下六人皆責降有差　明年八月再論<lb/>
　棄湟州罪移張廷堅編管象州及安燾等十人罪徙<lb/>
<pb n="KR2b0025_WYG_026-50b"/>
　有差　忠彦卒於大觀三年忠彦之去位也右相曾<lb/>
　布實譛之諫官呉材王能甫助之初中外之拭目新<lb/>
　政也上意欲以中道合異論以忠彦忠厚和柔故相<lb/>
　之忠彦亦承上意然是時紹聖用事之臣尚列要路<lb/>
　隂得左右其黨及布之相復倡紹述之說改元崇寧<lb/>
　小人比肩而進忠彦黜而布亦為蔡京所排自是黨<lb/>
　議復起議者以忠彦不能大有建明為可恨云<lb/>
更茶法<lb/>
<pb n="KR2b0025_WYG_026-51a"/>
　從蔡京之請也江淮等七路自乾徳二年立𣙜法嘉<lb/>
　祐初罷之京言十三山場茶慶厯以前歳取五百餘<lb/>
　萬嘉祐通商今歳入不過八十餘萬欲復行禁𣙜仍<lb/>
　給緍錢三百萬充本官自置場市之令客人於在京<lb/>
　𣙜貨入納請長短引赴諸場受茶販易仍命遣官四<lb/>
　員往諸路措置他日就緒即總以都大提舉一員餘<lb/>
　並罷明年置淮浙路茶場　四年罷茶場并入市易<lb/>
　務令客人赴官請引自以園户買茶赴官盤稱納息<lb/>
<pb n="KR2b0025_WYG_026-51b"/>
　批引販賣　重和元年御筆買茶引限滿并令拘收<lb/>
　别買新引增私販法<lb/>
行打套折鈔法<lb/>
　蔡京初拜相有巨商六七輩負官鈔至庭下投牒索<lb/>
　價且曰此章相公開邊時此曾相公罷邊時所用合<lb/>
　三百七十萬緍不能償者至會罷邊棄地之費乃過<lb/>
　於開邊也京奏之上慼然曰辱國且奈何京進曰臣<lb/>
　請償之上喜曰卿果能為朕償之耶時國用常匱視<lb/>
<pb n="KR2b0025_WYG_026-52a"/>
　三百七十萬餘緍為未易償故京因創行打套折鈔<lb/>
　之法命官剗刷諸司庫務故弊之物若幕帟漆器牙<lb/>
　禮錦段之屬及粗細色香皆入套為錢其直若干等<lb/>
　立字號而支焉套始出客猶不願請有出而試者其<lb/>
　間惟乳香一物足償其本而他物利又自倍於是欣<lb/>
　然不半年盡償所費然打套有三或謂之折鈔套者<lb/>
　此也或謂之乳香套者皆乳香也或謂之香藥套者<lb/>
　粗細色香藥也<lb/>
<pb n="KR2b0025_WYG_026-52b"/>
癸未崇寧二年春正月辰沅州蠻納土<lb/>
　辰州故黔中地漢唐皆建郡縣五代棄而不通自熈<lb/>
　寧始復置沅辰元祐又棄之猺人恃險作冦去秋詔<lb/>
　以知南康軍舒亶知荆南府又以荆南去辰州七百<lb/>
　里非用兵應急之術令亶交府事與監司親往辰州<lb/>
　措置至是奏知誠州楊晟臻等一千六百餘人及李<lb/>
　閱奏知徽州楊昌簽等六百餘人納土訖奏告太廟<lb/>
　及永裕陵加亶待制羣臣表賀未幾曲赦兩路改誠<lb/>
<pb n="KR2b0025_WYG_026-53a"/>
　州為靖州<lb/>
論誣詆罪貶竄任伯雨等十四人<lb/>
　伯雨昌化軍陳瓘廉州龔夬象州髙涓豐州陳祐歸<lb/>
　州李深復州張廷堅鼎州江公望安州軍並編管鄒<lb/>
　浩昭州王覿臨江軍豐稷建州陳次升建昌軍謝文<lb/>
　瓘邵武軍張舜民房州並居住以知樞宻院蔡卞追<lb/>
　讐元符末言者疏已罪惡而伯雨論其欲追廢宣仁<lb/>
　一事尤切至乃上疏力辨以伯雨為首於是三省<lb/>
<pb n="KR2b0025_WYG_026-53b"/>
　檢會伯雨等前為諫官曾入章疏詆誣先朝故貶<lb/>
　伯雨居三年以量移居道州宣和初卒<lb/>
以蔡京為左僕射<lb/>
二月尊元符皇后為太后<hi>宫名崇恩</hi>
置殿中監<lb/>
　初太府卿林顔因按内藏庫見乗輿御服雜然百物<lb/>
　之中乃乞復殿中監六尚官制以嚴奉至尊既而上<lb/>
　出神宗所度殿中省圖命三省行之乃詔立殿中監<lb/>
<pb n="KR2b0025_WYG_026-54a"/>
　尚食尚藥尚醖尚衣尚舍尚輦凡六局　自唐以来<lb/>
　殿中内侍各自有省元豐官制雖未及新作殿中省<lb/>
　及除人按本志監少丞皆與秘省官相聨則亦是文<lb/>
　官之職矣本志又云舊制判省事二人以無職朝官<lb/>
　充雖有六尚局名别而事存凡官隨局而移不領於<lb/>
　本省而殿中監視秘監為寄祿官而已又長編載張<lb/>
　誠一嘗請於内侍為殿中省官神宗不可或謂葢不<lb/>
　欲外官與宦官同意或然歟蓋唐六尚之職今多屬<lb/>
<pb n="KR2b0025_WYG_026-54b"/>
　宦者大抵元豐更制武官及内侍皆未暇及非獨此<lb/>
　也崇寧監少監亦用文臣惟六尚乃用宦者北司之<lb/>
　盛此亦一端<lb/>
竄黄庭堅<lb/>
　河北通判陳舉奏庭堅撰荆南承天院記言涉謗訕<lb/>
　也其記略曰儒者嘗論一佛寺之費蓋中民萬家産<lb/>
　也實生民穀帛之蠧雖余亦謂之然然自余省事以<lb/>
　来觀天下財力屈竭之端國家無大軍旅勤民于賦<lb/>
<pb n="KR2b0025_WYG_026-55a"/>
　之政則旱蝗水溢或疾疫連數十州此豈生民之共<lb/>
　業盈虛有數非人力所能勝者耶然天下之善人少<lb/>
　而不善常多王者之刑賞以治其外佛者之禍福以治<lb/>
　其内則於世教豈少補哉而儒者常欲合而軌之是<lb/>
　何理也詔編管宜州<lb/>
修大内<lb/>
　内侍郝隨復以修内司進用於是始繕修大内及諸<lb/>
　官司屋宇并修創景靈宫元符等十一殿及殿中監<lb/>
<pb n="KR2b0025_WYG_026-55b"/>
　工役大作<lb/>
三月親試舉人<lb/>
　賜霍端友以下五百餘人及第有差時李階為禮部<lb/>
　進士第一深之子而陳瓘之甥也時奏名安忱對策<lb/>
　云使黨人之子得魁南宫多士無以示天下遂奪階<lb/>
　出身而賜忱第忱惇兄也又黄足等十八人皆上書<lb/>
　入邪等上臨軒召謂之曰卿等攻朕短可也神宗哲<lb/>
　宗何負於卿等亦并黜之後至大觀四年赦並與改<lb/>
<pb n="KR2b0025_WYG_026-56a"/>
　官<lb/>
復市易務抵當庫<lb/>
　諸州及萬户縣並置官自後復置不書<lb/>
夏四月毁唐鑑蘇黄等集<lb/>
削景靈西宫元祐臣寮畫像<lb/>
　吕公著及司馬光吕大防范純仁劉摰范百祿梁燾<lb/>
　鄭雍趙瞻王巖叟凡十人<lb/>
大赦<lb/>
<pb n="KR2b0025_WYG_026-56b"/>
　以初謁景靈西宫故也<lb/>
程頤除名<lb/>
　言者謂學術頗僻素行詭誕專以詭異聾瞽愚俗頃<lb/>
　在元祐中因奸黨薦引朝廷遂命以官勸講經筵則<lb/>
　進迂闊不經之論有輕視人主之意議法太學則專<lb/>
　出私見以變亂神考成憲為事紹聖中雖嘗明正罪<lb/>
　罰而元符之末敘復過優尚以通籍致仕田野出處<lb/>
　自如朝廷有大政令則其徒更唱迭和指而議之毁<lb/>
<pb n="KR2b0025_WYG_026-57a"/>
　壊風俗莫此為甚訪聞本人近以入山著書為名未<lb/>
　委所著書是何等文字竊意如野史小說之類妄及<lb/>
　朝廷政事欺惑天下後世不可不察詔除名所著書<lb/>
　令監司嚴切覺察<lb/>
更鹽法<lb/>
　舊法陜西諸路軍儲皆募商人入中以鈔給之令赴<lb/>
　解池諸鹽及在京𣙜貨務請錢復以都茶場引錢輸<lb/>
　糴貨務故商至無滯先是蔡京欲變法乃取熈寧紹<lb/>
<pb n="KR2b0025_WYG_026-57b"/>
　聖間酌中歳會諸路所得若干以較令商人納請鈔<lb/>
　歳終約若干知所入多寡殊絶始為新法鹽鈔以通<lb/>
　泰煑海號東南鹽行之東南諸路濱滄煑海號東北<lb/>
　鹽行之東北及畿甸諸處而畿甸諸處舊解鹽界也<lb/>
　今以東北鹽充之而解鹽獨行於陜西與河東是以<lb/>
　西鈔多滯雨池天産殆與土壤俱積而錢鈔至都又<lb/>
　為𣙜貨務所阻故諸路軍須失措京乃請歳給陜錢<lb/>
　四百萬緍以代解鹽之課京意蓋欲囊括四方之錢<lb/>
<pb n="KR2b0025_WYG_026-58a"/>
　實中都以誇富盛而固寵凡米鹽鈔盡令商人絶私<lb/>
　市鈔法始行一日務官入鈔三百萬緍京以進呈上<lb/>
　駭曰直有爾許耶左丞張商英曰此皆虛數京曰臣<lb/>
　據有司申如此今商英以為虛錢乞各選郎官一員<lb/>
　視其虛實上命即差官視之果實有在庫翌日復奏<lb/>
　商英自劾為人所誤始不安於位　九月講議司言<lb/>
　曰去年九月十七日權行新法東北鹽十月九日<hi>闕</hi>
　　入<hi>闕</hi>狀算請至今年九月二日終收趂到緡錢一<lb/>
<pb n="KR2b0025_WYG_026-58b"/>
　百六十四萬有竒本錢一十四萬緡有竒餘皆息錢<lb/>
　遂詔旌講議司官府　四年秋詔自今以陜西舊鹽<lb/>
　鈔易東南末鹽每有百貫以見錢三分舊鈔七分方<lb/>
　聴換易自新鹽鈔法行州縣假借商賈率用大舟載<lb/>
　鹽雜販禁物植以黄旗所過關津皆莫敢問往往得<lb/>
　志然見行之法錢通輒復變之凡舊鈔皆勿得用富<lb/>
　商巨賈或至轉為流丐有赴水自溺死者提㸃江淮<lb/>
　東刑獄章繹見而憐之上言鈔法誤民請如約以示<lb/>
<pb n="KR2b0025_WYG_026-59a"/>
　大信蔡京怒奪繹官至是尚書省言新鹽鈔已及一<lb/>
　千萬緡内外鈔價及東南鹽價皆增長乞立賞禁人<lb/>
　揺煽鈔法從之　大觀四年詔曰東南鹽法大壊適<lb/>
　時變通理合增損差左司郎張察出詔四路講求聞<lb/>
　奏以措置東南鹽事所為名於是復行熙豐舊鈔法<lb/>
　　政和二年東南鹽罷官般官賣令客人以見錢等<lb/>
　請已支舊鹽則納見錢三分仍以新鈔鹽帶賈　五<lb/>
　年令客舊撘帶剰鹽見在者没入之正鹽限一月賈<lb/>
<pb n="KR2b0025_WYG_026-59b"/>
　鈔帶賣遲者亦没入初蔡京委故省吏魏伯芻提舉<lb/>
　𣙜貨務令作料次關子百萬進入上大喜特以示左<lb/>
　右曰此太師所與我俸料也是冬伯芻上言朝廷歳<lb/>
　用沛然有餘者惟𣙜鹽之入厚也頃年未有定制姦<lb/>
　弊百出買則稱重以困亭户支則重以惠商人自政<lb/>
　和立法頗絶弊源蓋緣東南鹽一法用袋遂無夾帶<lb/>
　請鹽支則置合同號簿而真偽自明𣙜貨務異時日<lb/>
　收不及二萬緡今乃常及四五萬緡有一郡而客鈔<lb/>
<pb n="KR2b0025_WYG_026-60a"/>
　錢及五十萬貫者處州是也有一倉而客請鹽及四<lb/>
　十萬袋者泰州是也新法今纔二年而已收四千萬<lb/>
　貫乞宣付史館從之後伯芻所進愈多不復由京而<lb/>
　自以為功京不能平　七年詔東南東北鹽與解鹽<lb/>
　地分並依政和舊法<lb/>
五月廢内侍寄資法<lb/>
　昭宣使以下正使以上各繫真官請俸奏為恩例等<lb/>
　置依本官無寄資内侍省凖此　按舊制内侍至東<lb/>
<pb n="KR2b0025_WYG_026-60b"/>
　頭供奉官止一内朝大使臣若在内庭只許暗理資<lb/>
　級恩數俸料并未該受謂之寄資轉出方正授以所<lb/>
　寄之官今直轉正官不用寄理只以官上冠以入内<lb/>
　内侍省若内侍省字恩數俸給皆得之此乃蔡京媚<lb/>
　近習變亂法度之大者下改都知等官亦此意也<lb/>
　又按仁宗朝因趙槩之請詔御藥院當轉出外而特<lb/>
　留者毋得累寄所遷資序司馬光吕誨於英宗朝同<lb/>
　論祖宗之制勾當御藥院常用供奉官以下至内殿<lb/>
<pb n="KR2b0025_WYG_026-61a"/>
　崇班則出近歳居此皆暗理資食其廩祿非祖宗本<lb/>
　意則知寄資已是弊法况可盡廢之乎<lb/>
置内侍知省同知簽書官<lb/>
　改都知為知入内内侍省事副都知為同知押班為<lb/>
　簽書<lb/>
鑄當五錢<lb/>
　去冬令陜西鑄折五銅錢至是户部尚書吳居厚言<lb/>
　江池饒建四監歳鑄緡錢一百三十餘萬近年寖少<lb/>
<pb n="KR2b0025_WYG_026-61b"/>
　欲别定勸沮之格詔從之　又言江池饒建舒睦衡<lb/>
　鄂八州將每年上供小平錢縮減萬餘増入料例鑄<lb/>
　當五大錢以聖宋通寶為文其背鑄當五二字　三<lb/>
　年春以陜西所鑄當十錢便於行使遂詔江淮荆浙<lb/>
　路諸監以每年所鑄小平錢一百三十三萬四百貫<lb/>
　文料例并崇寧元年朝㫖減退到銅五十萬斤依陜<lb/>
　西様制並鑄當十大錢前制當五錢指揮遂寢　尋<lb/>
　命韶州永豐監以歳鑄當二錢二十萬緡改鑄當十<lb/>
<pb n="KR2b0025_WYG_026-62a"/>
　錢十六萬五十緡錢又於京城外置監并復徐州寶<lb/>
　豐監衞州黎陽監并改當二錢作當十大錢當二錢<lb/>
　期過一年不用　明年六月詔福建廣南路更不行<lb/>
　使當十錢或言蔡京私其鄉故也　十一月又詔荆<lb/>
　湖江浙當十大錢并改作當五錢　十二月又詔淮<lb/>
　南路重寶錢作當五行錢　五年春罷鑄當十錢改<lb/>
　鑄小平錢　六月詔當十錢惟京師陜西兩河許行<lb/>
　餘路並罷令民於諸縣鎮寨送納給以小鈔自一百<lb/>
<pb n="KR2b0025_WYG_026-62b"/>
　至十貫止並令通行使如川鈔引法　東南十監歳<lb/>
　鑄凡二百八十九萬緡而歳闕銅二百餘萬斤詔尚<lb/>
　書省措置　大觀初詔止令京畿鑄當十大錢餘路<lb/>
　並用小平錢　政和初改當十為當三　夾錫錢始<lb/>
　於二年河東運判洪中孚言西北以中國鐵錢為兵<lb/>
　器若雜以鉛錫則脆不可用請改鑄夾錫當二鐵錢<lb/>
　詔從之尋又命陜西轉運許天啟鑄夾錫當二及當<lb/>
　十大錢　四年京西北路提刑宋喬年請於汝州魯<lb/>
<pb n="KR2b0025_WYG_026-63a"/>
　山縣興置錢監及河東北京西陜西諸路十八監鑄<lb/>
　夾錫當二錢從之　尋詔夾錫錢通行天下其後罷<lb/>
　復不常不盡錄鐵錢亦然<lb/>
六月中太一宫火<lb/>
復湟州<lb/>
　先是王厚童貫合諸道兵十餘萬乞進兵上止之既<lb/>
　而厚奏可保萬全遂聴焉會禁中火上以手札止貫<lb/>
　貫視之遽納靴中厚訪其故貫曰上趣成功爾遂遣<lb/>
<pb n="KR2b0025_WYG_026-63b"/>
　統制官高永年與蕃將新知熙州李忠權蘭州姚師閔<lb/>
　及熙河諸將辛叙獻等九人提兵分道並進希巴烏<lb/>
　錫羅薩勒誘羣冦拒我師我師稍衂厚等休士鼓行<lb/>
　而前連日大捷希巴烏等遁去而竒凌等二十一族<lb/>
　及蘭藏等皆来降既而大軍畢至王厚率諸將盡銳<lb/>
　攻城三日拔之并復管下城寨一十所尋論功行賞<lb/>
　蔡京等並進官曲赦熙河蘭會路　明年春上御端<lb/>
　門納懐徳降封安化郡王蔡京言熙河措置邊事司<lb/>
<pb n="KR2b0025_WYG_026-64a"/>
　奏收西寧州招降到錫木阿爾大酋領青唐偽宰相<lb/>
　貴鄂雅等約千餘人自蘭州至關沿宗河而上取湟<lb/>
　州臨宗寨乳洛河至西寧州管下宣威城青海薩納<lb/>
　克威朗博雅東南直趨溪哥城至河州循化城入洮州<lb/>
　自洮州取龎公原循山後出懐羌来羌城沿黄河至<lb/>
　来賓城過䇿凌沁納木沁南抵京玉關幅員疆境五千<lb/>
　餘里計二十萬户今懐徳將蕃界一帶人户并諸處<lb/>
　城寨獻納共二十七處各相去四五程或七八程並<lb/>
<pb n="KR2b0025_WYG_026-64b"/>
　乞納土歸朝率百官表賀　大觀二年春賜河南蕃<lb/>
　首宻實羅䝉姓趙名用中封兩使留後<lb/>
秋七月學士院火<lb/>
詔毋以戚里充執政<lb/>
　詔自今勿復援韓忠彦例以戚里宗親為執政官三<lb/>
　省世世守之著為申令<lb/>
八月張商英罷<lb/>
　初商英與蔡京在神宗朝同為講官雅相好及是言<lb/>
<pb n="KR2b0025_WYG_026-65a"/>
　多不合商英言京奸邪有才為相國志在逢君等語<lb/>
　中丞石豫御史朱紱余深以為張商英非所宜言且<lb/>
　論商英元祐中嘗為河東守臣李昭叙作嘉禾篇又<lb/>
　作宣仁聖徳頌及任開封推官日撰祭司馬光文并<lb/>
　交通宦官圖為右相於是自左丞出知亳州入元祐<lb/>
　黨籍未幾改蘄州<lb/>
九月置醫官<lb/>
定選階<lb/>
<pb n="KR2b0025_WYG_026-65b"/>
　從刑部尚書鄧洵武之請也改留守節察判官為承<lb/>
　直郎書記支使防團判官為儒林郎留守節察推官<lb/>
　軍監判官為文林郎防團推官為從事郎令錄為通<lb/>
　仕郎知令錄為登仕郎判司備尉為將仕郎後改通<lb/>
　仕為從事登仕為修職將仕為廸功<lb/>
詔諸州立黨碑<lb/>
　詔以御書元祐奸黨姓名頒天下監司長吏立石刋<lb/>
　記　時有長安石工王安民當鐫字辭曰民愚人固<lb/>
<pb n="KR2b0025_WYG_026-66a"/>
　不知立碑之意但如司馬光相公者海内稱其正直<lb/>
　今謂之奸邪民不忍刻也官府怒欲加罪泣曰被役<lb/>
　不敢辭乞免書安民二字於石末恐得罪於後世聞<lb/>
　者愧之　尋又詔置黨籍及上書邪等人姓名籍於<lb/>
　州縣學<lb/>
置崇寧寺觀<lb/>
　蔡京以聖節甫近乞令諸州置寺從之　尋又命節<lb/>
　鎮置觀及至政和初寺觀並改天寧萬夀觀尋又改<lb/>
<pb n="KR2b0025_WYG_026-66b"/>
　神霄玉清萬夀宫<lb/>
立考課法<lb/>
　凡三十條<lb/>
冬十月置湟州茶馬司<lb/>
置都大軍器所<lb/>
　令諸路分造河北五十將器械於京城置都大提舉<lb/>
　製造軍器所以領之　初知渭州邢恕建兵車之議<lb/>
　下諸路創造凡數千乗及是蔡碩又請置河北兵器<lb/>
<pb n="KR2b0025_WYG_026-67a"/>
　及兵車萬乗云<lb/>
十二月新法文字許徑上省<lb/>
　詔見行新法如茶鹽香藥市易錢法學校邊事文字許<lb/>
　直達尚書省<lb/>
祧宣祖<lb/>
　詔及憲皇后神主藏西夾室初有李沖元上書言元<lb/>
　符末不祧宣祖為不當又以哲宗不得為一世詔下<lb/>
　其議而侍從官皆是沖元之說至是三省奏本朝自<lb/>
<pb n="KR2b0025_WYG_026-67b"/>
　僖祖至仁宗始備七世當英宗祔廟上祧順祖暨神<lb/>
　宗祔廟又祧翼祖則哲宗祔廟父子相承當為一世<lb/>
　祧遷之序典禮有稽而太常寺亦言宣祖當祧故也<lb/>
立措置邊事司以王厚及内侍童貫領之<lb/>
　上留意西邊嘗問知樞宻院蔡卞鄯湟可復否曰可<lb/>
　問誰可將曰王厚可為大將高永年可統兵是春乃<lb/>
　以厚為洮西安撫知河州令措置招納尋令權熙河<lb/>
　蘭會經略永年為統制官蔡京又言童貫頃十使陜<lb/>
<pb n="KR2b0025_WYG_026-68a"/>
　右審五路利害與諸將之能否為甚大力薦之遂用<lb/>
　李憲故事命貫為監軍專切往来幹當至是置司專<lb/>
　命二人主之　趙挺之云蔡京每以復湟鄯啟廸上<lb/>
　上意向之京亦知緣邊之糧兵未可動乃勸上多出<lb/>
　金帛官爵厚誘其酋首来降挺之謂京初不習西事<lb/>
　本末妄以為湟鄯諸羌亦如沅辰邵之溪洞貪利畏<lb/>
　威相率歸順又以為大隆贊既嘗至中國可指呼而<lb/>
　用之不知其大隆贊已據有河南地豈復肯歸漢為<lb/>
<pb n="KR2b0025_WYG_026-68b"/>
　匹夫而都爾伯朗阿克章方為小隆贊謀主皆不可<lb/>
　致但得其地近漢蕃挨五七人或十數人出漢乞以<lb/>
　白旗立要約名為招納而已然所給散朝廷之金已<lb/>
　不可勝計卒致用兵云　熙河蘭會路尋改為熙河<lb/>
　湟鄯路再改為熙河蘭湟路<lb/>
開遇明河<lb/>
　自真至泗二百餘里分五年畢<lb/>
是歳髙麗王顒死<lb/>
<pb n="KR2b0025_WYG_026-69a"/>
　子俱立在位十八年顒本名熙後避遼主諱改之<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2b0025_WYG_026-69b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻二十六<lb/>
</p>
<p>
</p>
  </div>
<div>
                <head>九朝編年備要巻二十七</head>
    <p>
<pb n="KR2b0025_WYG_027-1a"/>
欽定四庫全書<lb/>
　九朝編年備要巻二十七　　宋　陳均　撰<lb/>
徽宗皇帝<hi>起甲申崇寧三年止庚寅大觀四年</hi>
甲申崇寜三年春正月加邢恕官<lb/>
　國朝緣邊弓箭手乃守邊之籬落無事則耕及戰則<lb/>
　為先鋒其駞馬器械皆自備故邊臣每務恤焉至是<lb/>
　因陜西運糧之法恕為涇原經略使加倍征之人極<lb/>
　為苦上一日諭宰執曰涇原弓箭手可惜聞邢恕虐<lb/>
<pb n="KR2b0025_WYG_027-1b"/>
　用其人今逃者已千餘户矣蔡京庇恕乃諭使者奏<lb/>
　恕俵糴奏法可賞詔遷一秩<lb/>
劉拯罷<lb/>
　拯為兵部尚書有詔兩制同定元符奸黨拯上言漢<lb/>
　唐失政皆自朋黨始今日指前日之人為黨焉知後<lb/>
　日不以今日為黨乎大抵人之過惡自有公論因其<lb/>
　論之輕重以正典刑誰不恱服何必悉拘於籍而禁<lb/>
　錮之哉蔡京大不懌風臺臣劾之出知蘄州<lb/>
<pb n="KR2b0025_WYG_027-2a"/>
鑄九鼎<lb/>
　時朝廷制禮作樂以文太平蜀人魏漢津者年九十<lb/>
　餘獻樂議曰人君代天理物所禀必與衆異乃不用<lb/>
　絫黍而用帝指三節為三寸三三為九而黄鍾之律<lb/>
　成請先鑄九鼎次鑄帝坐大鐘次鑄四韻清聲<lb/>
　鐘次鑄二十四氣鐘然後均調絃管為一代之樂上<lb/>
　從之大樂房叅詳陳暘曰五聲十二律樂之正也二<lb/>
　變四清樂之蠧也二變以變宫為君四清以黄鐘清為<lb/>
<pb n="KR2b0025_WYG_027-2b"/>
　君事以時作固可變也而君不可變太蔟大吕夾鍾<lb/>
　或可分也而黄鍾不可分豈古人所謂尊無二上之㫖<lb/>
　哉論多不合遂遷𤾉為鴻臚少卿是冬十月帝鼎成<lb/>
　　四年八月九鼎成立大角鼎星祠初漢津議制鼎<lb/>
　名以奠八方曰蒼曰彤曰晶曰寶曰魁曰阜曰牡曰<lb/>
　罔凡八而中曰帝鼎皆以九州水土納鼎中及奉安<lb/>
　翼日上幸九成宫酌獻至北方曰寶鼎者方焚香再<lb/>
　拜而鼎忽漏其中水流溢於外蔡京私怪之殊不樂<lb/>
<pb n="KR2b0025_WYG_027-3a"/>
　於是劉炳曰鼎之水土皆取九州之地中獨寶鼎取<lb/>
　水土於雄州界北燕之正方也或者其為此乎當時<lb/>
　尤以為神然其後終於北方致亂　京為定鼎禮儀<lb/>
　使上言曰自定鼎於幄殿至奉安九鼎於九成宫五<lb/>
　色雲見祥應屢至乞録付史館仍率百官表賀詔許<lb/>
　之<lb/>
二月置漏澤園<lb/>
　中書省言元豐中詔以官地葬枯骨今欲推廣先志<lb/>
<pb n="KR2b0025_WYG_027-3b"/>
　故也<lb/>
詔後殿許左右史分侍立<lb/>
雨雹<lb/>
三月置文繡院<lb/>
　招刺繡工三百人從殿中少監張康伯之請也尋賜<lb/>
　保義郎監文繡院陳夢文出身<lb/>
築圜土<lb/>
　尚書省言强盜配流者歳以千計至配所則聚為冦<lb/>
<pb n="KR2b0025_WYG_027-4a"/>
　掠中道亡命者復暴横鄉里為良民害今欲倣周官<lb/>
　司圜之法令諸州築圜土以居强盜貸死者晝則役<lb/>
　夜則拘之視罪之輕重以為久近之限充軍無過者<lb/>
　縱釋之<lb/>
躋欽成皇后<lb/>
　於欽慈皇后之上<lb/>
大内火<lb/>
夏四月幸金明池<lb/>
<pb n="KR2b0025_WYG_027-4b"/>
　賜所乗馬名龍驤將軍<lb/>
復鄯州廓州<lb/>
　初王厚童貫統大軍出熙州篩金平於是錫羅薩勒<lb/>
　率衆六十萬迎官軍厚等諭以朝廷恩信招納之不<lb/>
　從次湟州與高永年分三道進師鼔行直前至宗哥<lb/>
　城下與賊戰破之錫羅薩勒單騎遁去偽<hi>原闕</hi>王等以<lb/>
　城降既而勝宗酋領率衆来降父安兒城尋至鄯州<lb/>
　偽龜兹公主及其酋豪率回紇于闐諸族開門出降<lb/>
<pb n="KR2b0025_WYG_027-5a"/>
　錫羅薩勒遁走青海上鄯州平更名曰西平建為隴<lb/>
　右都䕶府不七日又復廓州　宰相並進秩曲赦熙<lb/>
　河路<lb/>
五月置開封牧尹<lb/>
　各一員少尹二員分左右罷知府等官以士户儀兵<lb/>
　刑工為六曹增置司錄十二員分掌之<lb/>
童貫加留後<lb/>
　初以貫為景福殿使襄州觀察尋遷延福宫使進定<lb/>
<pb n="KR2b0025_WYG_027-5b"/>
　武留後内臣轉行兩使留後始此<lb/>
六月圖熙寧元豐功臣顯謨閣<lb/>
以王安石配饗孔子<lb/>
　辟雍初成詔荆國公王安石孟軻以来一人而已其<lb/>
　以配饗孔子於是吏部尚書何執中請開學殿使都<lb/>
　人縱觀安石坐像<lb/>
增置諸州學<lb/>
　詔諸州路未曾置學處並置學　元年令頒蔡京所<lb/>
<pb n="KR2b0025_WYG_027-6a"/>
　定學法於州縣是年五月置提學事官每路一員又<lb/>
　詔知通銜並増主管學事　尋令州縣學兼養武士<lb/>
　自後罷復不常不書<lb/>
置書畫算學<lb/>
　尋併醫官學罷之後罷置不書初興書畫學米芾方<lb/>
　為太常博士奉詔以黄庭小楷作千字文以獻繼上<lb/>
　所藏法書名畫時禁中聚前代筆蹟號宣和御覽宸<lb/>
　翰序之詔蔡京跋尾芾因上其子友仁楚山清曉圖<lb/>
<pb n="KR2b0025_WYG_027-6b"/>
　賜御書畫扇尋除春官外郎<lb/>
重定黨人及上書邪等刻石文徳殿門<lb/>
　定元祐元符黨人宰執司馬光侍從蘇軾餘官秦觀<lb/>
　以下及上書邪等皆合為一籍通三百九人書而刻<lb/>
　諸石詔置文徳殿門蔡京自書為豐碑頒之天下餘<lb/>
　並出籍<lb/>
秋七月復方田<lb/>
　蔡京言賦調之不平久矣自開阡陌使民得以田私<lb/>
<pb n="KR2b0025_WYG_027-7a"/>
　相貿易富者貪於有餘厚立價以規利貧者廹於不<lb/>
　足薄移稅以速售神宗灼見此弊遂詔有司謀究方<lb/>
　田利害蓋以土色肥磽别田之美惡定賦之多寡方<lb/>
　為之帳而步畆丈尺無所隠户給之帖而升合尺寸<lb/>
　無所遺其為法豈小補哉五路州縣有經方田者至<lb/>
　今公私以為利遭元祐紛更美意良法未遍於天下<lb/>
　其文籍見在可舉而行今檢會熙寧方田勅推神考<lb/>
　法意刪去重復衝改取其應行者為崇寧方田勑令<lb/>
<pb n="KR2b0025_WYG_027-7b"/>
　格式乞頒行從之<lb/>
八月大雨<lb/>
　壊居民廬舍<lb/>
九月王厚童貫賜第京師<lb/>
階州羌納土<lb/>
　秦鳳招納司言階州生蕃納土得邦潘疊三州計二<lb/>
　千五百里大小酋領一百二十人詔本路經略胡宗<lb/>
　回加樞宻直學士渭州郭景修為西上閤門使所奏<lb/>
<pb n="KR2b0025_WYG_027-8a"/>
　皆妄誕也<lb/>
罷轉般倉<lb/>
　户部尚書曾孝廣言東南六路歳漕六百萬石輸京<lb/>
　師往来於真楚堰傍置轉般倉又用運河糧船入汴<lb/>
　天聖中發運使方仲荀改堰為閘自是東南金帛皆<lb/>
　置京師而六路上供米猶用轉般之法非是乞已降<lb/>
　祿粟綱朝㫖直載至京毋容侵盜詔從之　舊制發<lb/>
　運司米六百萬石六路漕至真揚楚泗轉般倉而上却<lb/>
<pb n="KR2b0025_WYG_027-8b"/>
　從通泰載鹽為諸路漕司經費而發運司自以汴河<lb/>
　綱運米入京每歳九月入奏年計已足始次第起發<lb/>
　乃一年之蓄也又有百餘萬緡在諸路作糴本如浙<lb/>
　路水旱淮南大熟即以浙路合糴之數於淮南寄糴<lb/>
　而淮南之錢却在浙路諸路通融皆倣此故發運司<lb/>
　常有六百餘萬石米百餘萬緡之蓄今改為直達發<lb/>
　運司胡師文作羨餘獻之除户部侍郎而轉般一年<lb/>
　之儲無有矣　大觀三年冬詔罷直達復轉般法<lb/>
<pb n="KR2b0025_WYG_027-9a"/>
　政和六年罷轉般許第三等以下土人管押不差衙<lb/>
　前軍　宣和四年又詔復轉般自轉般之法毁廢為<lb/>
　直達每歳運糧纔足本年支用先是譚稹出使上令<lb/>
　其詢訪上言立倉本意一以備中都緩急二以防漕<lb/>
　渠阻節三則資次裝用運無虛日今泗真楚三處倉<lb/>
　不可復置請以淮浙學事廨宇并以沿流貢院樁收<lb/>
　俟豐歳立法轉般從之乃詔以𣙜貨務香藥計一百<lb/>
　萬緡付發運使吕淙和糴淙私謂人曰今欲復之非<lb/>
<pb n="KR2b0025_WYG_027-9b"/>
　千萬緡不可蓋真楚泗須先儲米二百萬石已費六<lb/>
　百萬緡而三州七倉及七百轉之船皆壊雖四百萬<lb/>
　緡未必足用也<lb/>
夏人冦邊<lb/>
　先犯鄜延又犯涇原至是又引大軍直犯鎮戎趨渭<lb/>
　州掠數萬口而去既而又遣渭州蕃落兵士翟勝持<lb/>
　檄抵鎮戎軍城下自稱誥斥蔡京蔡卞王黼故京卞<lb/>
　必欲舉兵討之實因此檄也四年林攄使遼陳夏國<lb/>
<pb n="KR2b0025_WYG_027-10a"/>
　之罪亦舉此為辭<lb/>
冬十月朔大雨雹<lb/>
置崇銳崇威軍<lb/>
　詔於京東西河東北開封府界置馬兵一百七指揮<lb/>
　凡五萬人馬以崇銳名步以崇威名<lb/>
定廟制復翼祖宣祖<lb/>
　初詔有天下者祀七世古之道也去古既逺禮文殘<lb/>
　缺鄭氏謂不祧之宗在七世内王氏謂不祧之宗在<lb/>
<pb n="KR2b0025_WYG_027-10b"/>
　七世之外惟我祖考功隆徳大萬世不祧者今已五<lb/>
　廟當祧者二宗而已遷毁之禮近及祖考殆非先王<lb/>
　之意可令有司集議以聞於是用禮部尚書徐鐸議<lb/>
　増立九廟議者或疑已祧不可復祔鐸言唐憲宗中<lb/>
　宗代宗與本朝僖祖皆嘗祧而復入宜存宣祖於當<lb/>
　祧之際復翼祖於已祧之後禮無不稱遂如鐸議詔<lb/>
　曰酌鄭氏四親之論取王肅九廟之規自我作古垂<lb/>
　之將来乃奉翼祖宣祖咸復本室於是太廟十室<lb/>
<pb n="KR2b0025_WYG_027-11a"/>
十一月幸太學及辟雍<lb/>
　官論定之士十六人　尋置大司成官　明年冬進<lb/>
　士三十五人賜及第後不復錄<lb/>
更科舉法<lb/>
　罷發解省除將来科場一次外即罷之取士並由學<lb/>
　校升貢<lb/>
丙申郊<lb/>
　大赦應貶謫人惟元祐奸黨不赦<lb/>
<pb n="KR2b0025_WYG_027-11b"/>
十二月行察官課最賞<lb/>
　尚書省言監察御史宋聖寵紏勘開封府一百九事<lb/>
　除殿外并合為最特轉一官言官賞課最始此<lb/>
諸路蝗<lb/>
乙酉崇寧四年春正月以童貫為熙河等路經略安撫<lb/>
制置使<lb/>
　先是蔡京請以童貫為帥蔡卞沮止京請不已内批<lb/>
　除貫熙河帥兼節制秦鳳京又檢元豐李憲事與樞<lb/>
<pb n="KR2b0025_WYG_027-12a"/>
　宻同呈卞於上前作色曰内臣為帥非盛世事貫聞<lb/>
　臣此言必不喜然朝廷事體可惜上曰可罷貫秦鳳<lb/>
　卞曰若此甚善卞退京與執政呉居厚張康國鄧洵<lb/>
　武羣噪之卞乃求去命知河南府除貫熙河蘭湟秦<lb/>
　鳳路帥<lb/>
二月置三衞郎<lb/>
　中書省請擇公卿子弟執㦸以衞軒墀庶幾先王宿<lb/>
　衞之意遂命置三衞郎中即親衞郎中勲衞郎中翊<lb/>
<pb n="KR2b0025_WYG_027-12b"/>
　衞郎中勲親衞各二十翊衞倍之以勲戚及近臣親<lb/>
　兄弟子孫有官者試充置三衞郎一員中郎二員博<lb/>
　士二員主簿二員命精選博士以教習之既又改三<lb/>
　衞郎為三衞侍<lb/>
雨雹<lb/>
閏月詔河陜諸路各置招納司<lb/>
三月置青海馬監<lb/>
　時馬政不修河東轉運司使洪中孚請於三路給地<lb/>
<pb n="KR2b0025_WYG_027-13a"/>
　養馬於是令青海之側置監畜牧其後馬漸蕃息及<lb/>
　童貫出師一舉而盡之<lb/>
以趙挺之為右僕射<lb/>
　時京為相懐姦植黨託紹述為名紛更祖宗法度有<lb/>
　獻言於上者則指為異端必加竄斥挺之為門下侍<lb/>
　郎奏曰今内外皆大臣黨若有忠告於陛下者乃指<lb/>
　為懐異議沮法度此大臣恐人議已之私欲以杜天<lb/>
　下之言爾然則事有大者孰敢啟口以獻人主則上<lb/>
<pb n="KR2b0025_WYG_027-13b"/>
　下之情隔矣京又以私恩隂結衞士既增侍立食錢<lb/>
　因禁中有盜環皇城置巡鋪卒日給錢一百五十挺<lb/>
　之奏巡鋪卒祖宗以来月給錢五百今乃頓增四千<lb/>
　五百比前幾加十倍又因小隆贊降請上御樓受之<lb/>
　如南郊例支賞此皆京用私恩以牢籠士卒爾願陛<lb/>
　下深察之遂有是命<lb/>
竄曽孝序<lb/>
　孝序察訪湖北蔡京畏孝序見上重言舒亶事乃宻<lb/>
<pb n="KR2b0025_WYG_027-14a"/>
　遣客勞孝序甚渥因召見私第且曰朝廷當以宗正<lb/>
　卿相處孝序曰太常宗正唐以宰相兼之祖宗故事<lb/>
　設而不除久虛之選豈敢冒處京又與孝序語講議<lb/>
　司事京曰天下之財但如一州公使爾善用之者無<lb/>
　不足而常有餘孝序曰取諸色緡錢充一州公帑不<lb/>
　無率斂害政若天下之財貴於流通竭取生靈膏血<lb/>
　以聚京師恐非太平法又論明堂辟雍等事孝序曰<lb/>
　相公命講筵不得進讀漢史蓋欲舉明主於三代之<lb/>
<pb n="KR2b0025_WYG_027-14b"/>
　隆今乃循王莽已行之迹而欲蹈商周虛名可乎京<lb/>
　勃然曰京所行無一毫是乎自是始有擠孝序意遂<lb/>
　命孝序知慶州孝序入見白上曰臣與蔡京論事不<lb/>
　合今乃當帥事臣不知稅駕矣孝序至慶州京首行<lb/>
　結糴法盡括民力以充數孝序疏其弊且曰既結又<lb/>
　俵民力殫矣民為邦本一有轉移誰與守邦京益怒<lb/>
　乃欲以危法中之遣御史宋聖寵置司鄜州劾以私<lb/>
　事其家下至奴婢皆制勘卒無所得乃以違戾詔㫖<lb/>
<pb n="KR2b0025_WYG_027-15a"/>
　不與諸路約日出兵除名勒停竄之嶺表<lb/>
西夏人冦邊<lb/>
　錫羅薩勒居臨哥城誘夏國入冦廹宣威城下塞隴<lb/>
　右都䕶高永年用知河州劉仲武為統制發五萬人<lb/>
　禦之出西寧城未三十里而賊至仲武欲持重永年<lb/>
　易賊迎戰遂大敗永年帳下親兵皆所招納蕃部熟<lb/>
　户也遽執永年以叛為都爾伯所殺羌人遂乗勝犯<lb/>
　熙河城中羸卒僅四千城主楊維忠以便宜發常平<lb/>
<pb n="KR2b0025_WYG_027-15b"/>
　錢募敢死士虜有善砲者所擊樓櫓摧折維忠以一<lb/>
　矢殪之賊大駭乃開門出敢死士接戰殺其酋而還<lb/>
　初王厚之功多出永年至是乃奏永年不禀約束專<lb/>
　用新羌既坐受縛又不死乞寢贈典上以永年死震<lb/>
　怒親書仲武及五路帥臣十八人命侍御史侯䝉制<lb/>
　勘於秦州厚亦罷職聴逮於秦起元祐黨籍人姚雄權<lb/>
　熙河蘭會路帥䝉至秦州上言曰漢武之殺王恢不<lb/>
　如秦穆之赦孟明蓋子玉縊而晉侯喜孔明斃而蜀<lb/>
<pb n="KR2b0025_WYG_027-16a"/>
　國輕虜既殺吾一都䕶而將臣十八人由之以死是<lb/>
　虜得志也夫人自戕其支體欲身之不病得乎上即<lb/>
　日赦仲武等詔䝉還厚亦上疏自劾願坐誅竄赦諸<lb/>
　將使立功自贖上三詔厚入朝未幾厚至即召見厚<lb/>
　謝罪請屬吏上慰諭之厚辭所復官未受命遣使就第<lb/>
　賜告命提舉醴泉觀奉朝請<lb/>
吕惠卿致仕<lb/>
　惠卿弟諒卿以元符末上書名在續添籍中惠卿上<lb/>
<pb n="KR2b0025_WYG_027-16b"/>
　表乞出諒卿籍而表有明昭先烈必推美於泰陵闊<lb/>
　略微文用保全於蔡邸之語坐比引失當罷職奉祠<lb/>
　尋令守本官致仕<lb/>
夏四月遼使来言夏國疆事<lb/>
　時西邊驛騷遼人遣其簽書樞密院蕭良来為泛使<lb/>
　言朝廷出兵侵夏國今大遼以帝妹嫁夏國主請還<lb/>
　所侵地蔡京謂遼書悖慢京草答書言峻甚上令易<lb/>
　之曰外域當示包容今西邊方用兵北境不宜開隙<lb/>
<pb n="KR2b0025_WYG_027-17a"/>
　趙挺之曰陛下信所謂以大事小樂天保天下者也<lb/>
五月林攄使遼<lb/>
　蔡京欲開邊釁乃以龍圖閣直學士林攄報聘於遼<lb/>
　京宻諭攄令激怒之入境即盛氣而往及見遼主跪<lb/>
　上國書仰首曰夏人數冦邊朝廷興師問罪以北朝<lb/>
　屢遣講和之使故務含容今踰年不進誓表不遣使<lb/>
　賀天寧節又築席徑嶺馬練川兩堡侵冦不已北朝<lb/>
　若不窮詰非所以勸和之意也遼主出不意深以為<lb/>
<pb n="KR2b0025_WYG_027-17b"/>
　愕及歸奏朝論皆非之<lb/>
六月陶節夫罷經略五路<lb/>
　蔡京任節夫帥鄜延節夫誕妄特甚每進築一城寨<lb/>
　即奏云此西人要害必争之地未一年自常調遷至<lb/>
　樞宻直學士然未嘗遣一騎一卒出塞蓋與虜戰則<lb/>
　有勝負獨進築則無虞又皆逺靈武數百里之地虜<lb/>
　所不争故皆得就功論賞京力主之京奏使節夫經<lb/>
　制五路節夫盡檄諸路兵將以城本路城寨人率不<lb/>
<pb n="KR2b0025_WYG_027-18a"/>
　平會上意厭兵宣諭曰北人遣使和解西邊用兵朝<lb/>
　廷既許其叩關請命矣安用經制五路為乃罷節夫<lb/>
　五路之命　上既許還西人侵地詔廢銀州為銀州<lb/>
　城威徳軍為石堡寨節夫奏言既城銀州又得石堡<lb/>
　而夏洪宥皆在吾顧盼中矣横山之地十有七八興<lb/>
　靈巢穴籬落淺露皆可以計取此豈可棄也又陳異<lb/>
　日取興靈之䇿甚備章屢上知樞宻院張康國因力<lb/>
　陳節夫之奏為是趙挺之曰節夫狠戾無比專為蔡<lb/>
<pb n="KR2b0025_WYG_027-18b"/>
　京用若使節夫在鄜延必須百端沮抑西人無由叩<lb/>
　關請命明年夏上乃移節夫熙州未數日康國再陳<lb/>
　鄜州非節夫不可為遂令節夫依舊在任<lb/>
趙挺之罷<lb/>
　蔡京與挺之争權挺之屢陳京姦惡力請補外遂與<lb/>
　宫觀<lb/>
秋七月置三京國子監司業<lb/>
以梁子美為户部尚書<lb/>
<pb n="KR2b0025_WYG_027-19a"/>
　子美將漕河北傾漕計以市寵至用三百萬緡市北<lb/>
　珠以進北珠者皆自遼境来遼人始欲禁絶或曰中<lb/>
　國傾府庫以事無用之物此為我利而中國可困矣<lb/>
　因聴之遼主後益驕遂從而慕尚焉至虐女真捕海<lb/>
　東青以求珠女真不勝其求遂叛而子美在部五年<lb/>
　竟以户部尚書召還　都發運使首以羨進者崇寧<lb/>
　間自梁子美胡師文始監司郡守不待詔命首以土<lb/>
　物進者政和間自盛章宋昇始<lb/>
<pb n="KR2b0025_WYG_027-19b"/>
行御筆手詔<lb/>
　御筆手詔放上書見羈管編管人還鄉御筆手詔始<lb/>
　此<lb/>
置四輔郡<lb/>
　蔡京謂汴都地平無險阻以兵為險請依漢三輔置<lb/>
　京畿四郡以侍從官為之其意將以付其親宻如宋<lb/>
　喬年胡師文輩於是以潁昌府為南輔以襄邑名輔<lb/>
　州為東輔以鄭州為西輔以澶州為北輔各屯兵二<lb/>
<pb n="KR2b0025_WYG_027-20a"/>
　萬人積貯糧草五百萬未幾名東輔為拱州自後罷<lb/>
　復不書<lb/>
八月作大晟樂<lb/>
　初蔡京用魏漢津鑄鼎作樂取尚書身為度之義以<lb/>
　上年二十四當四六之數取上中指為黄鍾之寸而<lb/>
　生度量權衡以作樂京為緣飾之劉炳請改定二舞<lb/>
　名仍分九成每三成為一變執籥秉翟揚戈持盾取<lb/>
　象成功既成賜名大晟樂置府建官舊制樂掌於奉<lb/>
<pb n="KR2b0025_WYG_027-20b"/>
　常至是大晟成府以大司樂及典樂為長貳後置樂<lb/>
　令協律禮樂始分為二上問中書舍人張閣曰新樂<lb/>
　如何對曰大晟樂非特八音克諧盡善盡美至於樂<lb/>
　器莫不皆應古制竊聞初按時已有翔鶴之瑞與簫<lb/>
　韶九成鳳凰来儀亦何以異臣無知識但同鳥獸蹌<lb/>
　舞而已　大觀初頒新樂於天下先是端州忽上銅<lb/>
　器驗其欵識乃宋成公時物而端州上興王之地故<lb/>
　詔文有曰獲英莖之器於受命之邦初京令其子攸<lb/>
<pb n="KR2b0025_WYG_027-21a"/>
　提舉大晟府而父子自為異論各引曉樂音之士朝<lb/>
　奉大夫任宗堯京客也進士田為攸客也並為典樂<lb/>
　大晟樂舊用中正聲若每月初氣即用中聲正氣即<lb/>
　用正聲為謂中聲非是當去中聲於正聲中分大小<lb/>
　二音宗堯謂六律為大六吕為小為謂非是蓋律吕<lb/>
　各有大小攸主為之說以奏於上重和秋遂詔樂止<lb/>
　用正聲已頒中聲樂並納禮制局改正為既無所傳<lb/>
　授樂遂大壊始成試於政事堂執政心知其非然不<lb/>
<pb n="KR2b0025_WYG_027-21b"/>
　敢言既遂用之於明堂而其聲益散矣　大觀四年<lb/>
　給事中蔡嶷言陛下因身為度用帝指之尺起鍾律<lb/>
　之制奏之郊廟八音克諧願頒行指尺以同五度五<lb/>
　量五權之法從之<lb/>
置學校<hi>於熙河蘭湟路</hi>
劉正夫使遼<lb/>
　林攄使遼而失遼情故遼使繼来至是遣禮部侍郎<lb/>
　劉正夫酬對敏博與北人議皆如約上嘉之遂有大<lb/>
<pb n="KR2b0025_WYG_027-22a"/>
　用之意<lb/>
御筆更制軍政<lb/>
　御筆付三省樞宻院更制陜西河東軍政六事三省<lb/>
　樞宻院同奉御筆始此　十月中書省言御筆手詔<lb/>
　已刋石并用金填毋得摹勒自是而後御筆之行始<lb/>
　盛<lb/>
九月赦<lb/>
　尋詔元祐謫嶺表者徙荆湖餘以差徙内地<lb/>
<pb n="KR2b0025_WYG_027-22b"/>
是歳西木場火<hi>焚防城具以億萬計</hi>
自七月雨至冬十月<lb/>
丙戌崇寧五年春正月彗出西方<hi>其長竟天</hi>
求直言大赦<lb/>
毁黨碑<lb/>
　劉逵為中書侍郎勸上碎元祐黨碑寛上書係籍人<lb/>
　禁及悉罷蔡京所造乃詔中外直言闕政夜半遣黄<lb/>
　門至朝堂毁石刻翼日京見之厲聲曰石可毁名不<lb/>
<pb n="KR2b0025_WYG_027-23a"/>
　可滅<lb/>
罷方田等法<lb/>
　除黨人一切之禁罷方田及諸州歳貢六尚物處新<lb/>
　置市易務罷諸路提舉鹽香礬茶學事買木水利等<lb/>
　司市易官罷提舉保甲文臣差武臣提舉仍兼提刑<lb/>
　復左降人官諸徙者盡還之圜土書畫算醫學三衞<lb/>
　官以次並罷其後罷復不書<lb/>
二月蔡京罷以趙挺之為右相<lb/>
<pb n="KR2b0025_WYG_027-23b"/>
　挺之請歸青州私第詔許之已辦舟裝矣上忽召挺<lb/>
　之入對謂曰蔡京所為皆如卿言挺之因言京引私<lb/>
　黨布滿朝廷又建四輔非國家之利祖宗以来屯重<lb/>
　兵於京師沿汴河雍邱襄邑陳留三縣沿蔡河咸平<lb/>
　尉氏兩縣皆列營屯取其漕路之便至神考即其所<lb/>
　分隸諸將而教習之士皆精銳若有所用虎符朝出<lb/>
　而夕至矣今置四輔不惟有建營壘之勞且不通水<lb/>
　運何以給餉上曰行且罷矣又言今諸營之兵等尺<lb/>
<pb n="KR2b0025_WYG_027-24a"/>
　高所請衣糧依久例又更戌四邊使冒鋒鏑而京立<lb/>
　法募四輔新軍減等尺増利物添月給且免出戍小<lb/>
　人之情惟利是從若見新軍如此則陛下所聚舊兵<lb/>
　皆不可用矣又言神考建都省規模宏壯一旦京因<lb/>
　妄人家安國獻言以為不利宰相而更之深可痛惜<lb/>
　上皆以為是且曰天久旱今京去而雨可喜又曰京<lb/>
　以將仕郎即便為郎京又令其子攸作親衞郎欲日<lb/>
　伺朕動作今已罷之未幾授京安逺節度中太乙宫<lb/>
<pb n="KR2b0025_WYG_027-24b"/>
　使挺之再相或云彗星初見上震動責已深察京之<lb/>
　姦由是旬日之間凡京所為者一切罷去京令其黨<lb/>
　進言於上以為京改法度者皆禀上㫖非私為之若<lb/>
　學校大樂等數事皆是紹述神考美意今一切皆罷<lb/>
　恐非紹述之意於是上乃復學校教官及香礬司官<lb/>
　又復大樂府復有用京之意矣<lb/>
三月罷求言<lb/>
　詔昨以星變許直言朝政闕失今已消伏可罷收接<lb/>
<pb n="KR2b0025_WYG_027-25a"/>
親試舉人<lb/>
　賜蔡薿以下六百七十餘人及第出身有差　是冬<lb/>
　詔今舉取士科場三分學校七分其貢額仍分年<lb/>
遼使来<lb/>
　契丹復遣泛使同平章事蕭保先牛舒温来為夏人<lb/>
　請地時邊報稱北境㸃集甚急泛使至館人情洶洶<lb/>
　張康國吳居厚何執中鄧洵武皆謂勢須與北境交<lb/>
　通趙挺之獨曰吾觀彼辭甚遜且遣二相臣為使乃<lb/>
<pb n="KR2b0025_WYG_027-25b"/>
　所以尊中國况所求但元符講和以後所侵西界地<lb/>
　上曰先帝已畫封疆今不復議若自崇寧以来侵地<lb/>
　可與之<lb/>
命蔡卞兼侍讀<lb/>
　詔以卞深得王安石淵源之學加醴泉觀使仍兼侍<lb/>
　讀　紹聖以来竄斥善類皆卞宻進劄請哲宗親批<lb/>
　付外　元符中為左丞託紹述之說迷惑主聴　卞<lb/>
　卒於政和七年　高宗即位追卞所贈太師衞國公<lb/>
<pb n="KR2b0025_WYG_027-26a"/>
　責授節副尋又貶團練副使<lb/>
夏五月行紀元厯<lb/>
立監司互察法<lb/>
六月詹丕逺罷<lb/>
　時為右正言上書乞謹天戒上曰龍驤豈能當天變<lb/>
　丕逺不喻上曰廏馬也一夕無病而死或者乃謂星<lb/>
　孛之致應天如是耶丕逺曰此語欺甚陛下何從得<lb/>
　之上曰得之蔡京丕逺曰大臣宜省愆引慝京非昌<lb/>
<pb n="KR2b0025_WYG_027-26b"/>
　言上曰非欺則佞丕逺乞罷營造止浮費上曰趙挺<lb/>
　之累有此請營造已罷它費當一遵祖宗規範京於<lb/>
　財用未嘗以不足告惟引周官惟王不會之說何意<lb/>
　丕逺曰不過欲恱陛下耳上曰恱之不以道不恱也<lb/>
　未幾丕逺又論家安國不當獻議移尚書省人言蔡<lb/>
　京欲作第上曰寧有此耶然鄭居中久中朱諤嘗請<lb/>
　留京賜第久中且云彗特札荒爾而以罷京不早還<lb/>
　相天將動威當復有大雷電之怒此語殆脅朕冀其<lb/>
<pb n="KR2b0025_WYG_027-27a"/>
　請之必從朕容以天變未久遽復相京天下謂何賜<lb/>
　第當議上又曰比聞中外有三不可之說謂法度不<lb/>
　可變劉逵不可用蔡京不可罷朕得之怵惕不寐者<lb/>
　數夕丕逺曰京之誤國陛下所知也逵不知何故不<lb/>
　可用上曰如碎黨人石刻寛上書係籍人禁皆逵首<lb/>
　陳是以不可用丕逺曰必有媒孽逵者逵用在陛下<lb/>
　若京不可不去尋詔丕逺昏庸迂闊差知興化軍<lb/>
秋七月庚寅朔日當食不虧<lb/>
<pb n="KR2b0025_WYG_027-27b"/>
夏人納欵<lb/>
　李乾順奉表謝罪辭極恭順答詔略曰除先朝所畫<lb/>
　之疆捐崇寧新取之地時知樞宻院張康國奏詔内<lb/>
　難為帶北朝和解之語上曰北朝以夏國以此為恩<lb/>
　若不言及即疑中國不信趙挺之曰陛下之言神人<lb/>
　咸恱大哉王言今真是之矣乃詔夏國其城堡誓表<lb/>
　至則賜之夏又言故事地界先定載於誓言所以守<lb/>
　之也未肯進誓表<lb/>
<pb n="KR2b0025_WYG_027-28a"/>
八月竄馮澥<lb/>
　澥為太常少卿言湟廓西寧本不毛小聚陛下空數<lb/>
　路耗内帑竭生靈膏血而取之何嘗得一金一縷入<lb/>
　府庫一馬一甲備行陣而三州歳用以億萬計有司<lb/>
　束手莫知所為願採前世羈縻之義以恩結甘酋授<lb/>
　之節鉞則藩籬永固矣詔降監當尋安置道州<lb/>
冬十二月戊午朔日當食不虧<hi>羣臣表賀</hi>
劉逵罷<lb/>
<pb n="KR2b0025_WYG_027-28b"/>
　初上惻星變委政於趙挺之挺之多智而逵甚專事<lb/>
　或不出於上挺之慮有後患每隂啓其端而使逵終<lb/>
　行之逵欲取以為功亦不悟挺之之計故直前不避<lb/>
　上稍覺其擅事星既沒上意稍怠亦悔更張之暴外<lb/>
　未有知者學士鄭居中往来貴妃父鄭紳家多聞禁<lb/>
　中事故先知之因乗間言今所建立皆學校禮樂以<lb/>
　文致太平居養安濟等法乃厚下裕民何所逆天而<lb/>
　致譴怒挺之所更張不當上大以為然居中退語禮<lb/>
<pb n="KR2b0025_WYG_027-29a"/>
　部侍郎劉正夫未幾正夫請對如居中言上遂外挺<lb/>
　之逵而復向京時京雖罷相退居私第然政令大綱<lb/>
　皆與聞之於是御史余深石公弼等劾奏逵懐姦狥<lb/>
　私愚視一相乗間抵巇取崇寧以来良法美意而盡<lb/>
　廢之陛下息邪說以正人心而逵取為元祐學術者<lb/>
　陛下斥朋黨以示好惡而逵朋黨人之子孫陛下罪<lb/>
　誣詆以尊宗廟而逵擢上書邪等者陛下勤繼述以<lb/>
　昭先烈而逵用更改熙豐法令者惟欲權出於己引<lb/>
<pb n="KR2b0025_WYG_027-29b"/>
　至朋邪呼吸羣小如毛滂翟汝文之徒朝夕造請豈<lb/>
　容尚執政柄遂罷逵自中書侍郎出知亳州<lb/>
丁亥大觀元年春正月朔大赦<lb/>
以蔡京為左僕射<lb/>
二月頒州縣學升舎法<lb/>
　御筆以學校三舍升貢次第者為令諸升自縣養教<lb/>
　升之州學州學教養分為三舎自外舍升為内舎内<lb/>
　舎升為上舍上舍貢之辟雍自辟雍登太學俟殿試<lb/>
<pb n="KR2b0025_WYG_027-30a"/>
　命以官　宣和四年立小學科舉取士罷宗學辟雍<lb/>
　官并諸路提舉學事官尋又罷見任官帶管勾學事<lb/>
三月趙挺之罷<lb/>
　上意復向蔡京故挺之罷後五月卒　始京既罷上<lb/>
　嘗諭輔臣曰朝廷不可與夷狄生隙釁端一開兵連<lb/>
　禍結生民肝腦塗地豈人君愛民之意哉挺之退語<lb/>
　同列曰主上志在愛民息兵吾輩義當將順執政皆<lb/>
　蔡京黨但唯笑而已<lb/>
<pb n="KR2b0025_WYG_027-30b"/>
立八行舉士科<hi>并定八刑</hi>
夏五月張懐素伏誅<lb/>
　懐素自稱落魄野人挾左道術遊公卿間元祐中見<lb/>
　朝散郎吳儲因道儲之福似姚興當為關中主崇寧<lb/>
　中到京又於承議吳侔處妄言星變至是范廖者知<lb/>
　其謀將入京上變而貧不能丹陽進士楊東野資遣<lb/>
　之廖告懐素謀反命中丞余深開封尹林攄及内侍<lb/>
　官同鞫治而蔡京與懐素遊甚宻深攄皆為京地深<lb/>
<pb n="KR2b0025_WYG_027-31a"/>
　悉毁京札仍乞奏盡焚往還書疏以安反側蓋以滅<lb/>
　迹也獄具懐素坐與儲侔結連謀反皆伏誅尋賞廖<lb/>
　功以供備庫使而授東野宣義郎衞尉寺主簿<lb/>
四川改行錢引法<lb/>
　自取湟廓西寧通行交子以助兵費由是比天聖一<lb/>
　界逾二十倍至換界年分新交子一乃當舊㑹子四<lb/>
　故更張之<lb/>
六月建僖祖殿於景靈宫<lb/>
<pb n="KR2b0025_WYG_027-31b"/>
　九月上僖祖徽號三年五月罷<lb/>
京師大水河北京西河決<lb/>
秋七月伊洛溢<lb/>
九月竄章綖<lb/>
　蔡京再相思有以中傷劉逵而言官與京為地因論<lb/>
　其妻兄章綖姦濫敗官倚逵勢盜鑄往来貿易而以<lb/>
　官舟挾帶倡婦託言中書侍郎家屬官司不敢誰何<lb/>
　咸謂陛下令禁甚嚴而綖輒敢冒法無忌者逵蔽之<lb/>
<pb n="KR2b0025_WYG_027-32a"/>
　也又言章氏公然聚工鑄錢無慮數萬以三四坐船<lb/>
　潛載至京逵既知亳州京從中下其章時綖方乗舟<lb/>
　抵水門掩捕搜索與逵往米尺牘赴平江制獄遣開<lb/>
　封府李孝夀監察御史張茂直同勘逮繋千數方寒<lb/>
　拷掠手足指脫落者不可勝計死則投之牆外其面<lb/>
　目姓名偶同者入獄則死生未可知株連稽延京以<lb/>
　孝夀等制勘滅裂未究事實議别遣吏鍛鍊而御史<lb/>
　沈畸曾論盜鑄意畸欲實其言必曲成其獄乃白遣<lb/>
<pb n="KR2b0025_WYG_027-32b"/>
　畸畸被命不五日遷左正言畸乞乗舟往来夜過堰<lb/>
　閘並許過放乃差監察御史蕭服同往召孝夀茂直<lb/>
　赴闕畸行未浹日又遷侍御史京將誘之以利為已<lb/>
　用也畸疾馳至姑蘇值春疫命灑埽獄具迄平反以<lb/>
　聞京大怒更用知蘇州孫傑鞫勘獄具綖竟竄海島<lb/>
　畸服削籍羈管<lb/>
論上書觀望罪竄責李景直等四人<lb/>
　中書省言崇寧五年上書觀望者五百餘人禁中悉<lb/>
<pb n="KR2b0025_WYG_027-33a"/>
　以焚毁内二十人情重令擇其尤甚者李景直曾綖<lb/>
　黄宰方軫四人詔景直除名編管新州綖依前斷軫<lb/>
　宰以他罪鞫治未竟軫尋編管嶺南<lb/>
程頤卒<lb/>
　頤崇寧中遷居龍門之南止四方學者曰尊所聞行<lb/>
　所知可矣不必及吾門時易傳成書已久學者莫得<lb/>
　傳授頤曰自量精力未衰尚冀有稍進耳其後寢疾<lb/>
　始以授尹焞張繹頤既没昔之門人高弟多已先亡<lb/>
<pb n="KR2b0025_WYG_027-33b"/>
　無有能形容其徳美者然嘗謂張繹曰我昔狀明道<lb/>
　先生之行我之道蓋與明道同異時欲知我者求之<lb/>
　於此文可也頤兄顥嘗言異日能使尊嚴師道者吾<lb/>
　弟也若接引後學隨人才成就則予不得遜焉其後<lb/>
　朱熹論之曰明道徳性寛大規模廣闊伊川氣質剛<lb/>
　方文理宻察其道雖同而造徳各異　史臣謂學者<lb/>
　出其門最多淵源所漸皆為名士劉絢李籲張繹蘇<lb/>
　昞吕大鈞皆班班可書而謝良佐游酢吕大臨楊時<lb/>
<pb n="KR2b0025_WYG_027-34a"/>
　在其門號四先生<lb/>
辛亥大饗明堂奉神宗配<lb/>
冬十月蘇州地震<lb/>
大雨雹<lb/>
閠月以鄭居中同知樞密院<lb/>
　蔡京之再相也居中有力焉居中責報京薦之拜同<lb/>
　知樞宻鄭貴妃以親嫌辭改太一宫使於是居中疑<lb/>
　京援已不力頗懐怨望遂隂與知樞宻院張康國合<lb/>
<pb n="KR2b0025_WYG_027-34b"/>
　二人間京日急上寖入其言京方以祥瑞事媚上都<lb/>
　水使者趙寔行河得兔兩首以為瑞京信之曰此齊<lb/>
　小白所謂象罔見之而伯者也居中曰首豈容有二<lb/>
　人方以為異而京獨主之意殆難測乎乃出兔棄金<lb/>
　明池以居中為愛已自韓忠彦罷相降手詔自今毋<lb/>
　任外戚為三省執政至是康國言稱執政者專指三<lb/>
　省而樞宻無與居中遂申前命貴妃鄭氏亦不復辭<lb/>
　矣<lb/>
<pb n="KR2b0025_WYG_027-35a"/>
竄方軫<lb/>
　太廟齋郎方軫上書言左僕射蔡京睥睨社稷内懐<lb/>
　不道專以紹述熙豐之說為自媒之計内而執政侍<lb/>
　從外而帥臣監司無非其門人親戚京每有奏請盡<lb/>
　作御筆行出又語人曰京實啓之也善則稱已過則<lb/>
　稱君必欲陛下斂天下之怨而後已尚書省元豐所<lb/>
　造京惡其地不利宰相盡命毁之是之謂紹述可乎<lb/>
　又建四輔郡屯兵數十萬遣人為四總管及以宋喬<lb/>
<pb n="KR2b0025_WYG_027-35b"/>
　年為京畿轉運宻諷兖州父老詣闕請登封意在為<lb/>
　東京留守乗輿一動投間竊啓呼吸羣助不知宗廟<lb/>
　何所依恃乎京又建方田法欲擾百姓而鹽法朝行<lb/>
　夕改客鈔遂為故紙赴水自縊不知幾千萬人自元<lb/>
　符末陛下嗣服忠義之士投匭者無日無之京分為<lb/>
　邪等黥配編置不齒仕籍則誰肯為陛下言哉又遣<lb/>
　子攸日與陛下遊戲以花石禽鳥為獻則曰臣攸上<lb/>
　進欲愚陛下使不知天下治亂也臣與京皆壺山人<lb/>
<pb n="KR2b0025_WYG_027-36a"/>
　䜟云水遶壺公山此時方好看京諷部使者鑿渠以<lb/>
　遶山臣是以知京必反也陛下安可愛一國賊而忘<lb/>
　社稷之重乎詔宣示京京言人臣無將有必誅之刑<lb/>
　若言不實有反坐之罪望付有司於是命御史臺鞫<lb/>
　治獄具詔貸命流嶺南<lb/>
禁同翡翠<lb/>
十一月壬子朔日有食之<lb/>
十二月置黔南路<lb/>
<pb n="KR2b0025_WYG_027-36b"/>
　廣南經略王祖道說誘王江吉三州酋首楊義免等<lb/>
　納土遂城之為平允從三州又措置南海諸塞城之<lb/>
　為鎮州蔡京言祖道所奏牂牁夜郎納土周二千餘<lb/>
　里又有文地蘭那安外習等州亦皆納土七千餘里<lb/>
　計三十縣八十鎮洞户四萬一千率百官賀曲赦廣<lb/>
　西蔡京以下進官有差以是祖道又奏收南丹州為<lb/>
　觀州又建庭孚二州拓地數千里塞外諸蠻悉已納<lb/>
　土時雖建城塞其地荒瘴遣兵守戍歳有死亡無賦<lb/>
<pb n="KR2b0025_WYG_027-37a"/>
　入皆輦内地金帛輸之　二年併黔南路入廣西仍<lb/>
　治廣西開邊拓地妄誕之罪追貶前知桂州王祖道<lb/>
　安置永州<lb/>
開潩河<hi>入蔡河</hi>
黄河清<lb/>
　明年三月詔曰國家承平百五十年三有河清之應<lb/>
　而乾寧軍河清踰八百里凡七晝夜上天眷祐敢不<lb/>
　欽承其以乾寧軍為清州<lb/>
<pb n="KR2b0025_WYG_027-37b"/>
置東南帥府望郡<lb/>
　以揚江寧杭越洪荆南潭福及廣桂為帥府真鎮江<lb/>
　潤明䖍靖邵永封邕為望郡帥府仍兼總管用侍從<lb/>
　官望郡以郎官以上為之既又詔於見兵額外帥府<lb/>
　别屯二千望郡一千尋復罷之<lb/>
走馬承受許風聞奏事<lb/>
廬州雨豆<lb/>
戊子大觀二年春正月朔御大慶殿受八寶<lb/>
<pb n="KR2b0025_WYG_027-38a"/>
　古制六璽唐始名寶紹聖末得秦傳國璽崇寧中又<lb/>
　得小玉璽其文曰承天福延萬億永無極皆魚鳥篆<lb/>
　也至是號傳國璽曰受命寶九字璽曰鎮國寶通天<lb/>
　子之寶天子信寶皇帝行寶等為八寶置符寶郎隸門<lb/>
　下省受命鎮國二寶非常之器臨幸則從六寶朝會<lb/>
　則陳之<lb/>
赦<lb/>
蔡京表賀符瑞<lb/>
<pb n="KR2b0025_WYG_027-38b"/>
　京言天下郡國所上符瑞八十七所拜表稱賀自後<lb/>
　言祥瑞及稱賀不可勝紀不復錄<lb/>
蔡京進太師<lb/>
加童貫節度仍宣撫<lb/>
　武康節度提舉龍徳宫熙河蘭湟秦鳳路宣撫使内<lb/>
　臣建節始此其後楊戩藍從熙譚稹梁師成皆踵之<lb/>
　凡内侍寄資一切轉行祖宗之法蕩然無餘矣<lb/>
河東北盜起<lb/>
<pb n="KR2b0025_WYG_027-39a"/>
　殺巡檢趙贇馬珪及兵官甚衆<lb/>
二月置諸州曹掾官<lb/>
建徽猷閣<lb/>
　藏哲宗御集<lb/>
三月遣内侍譚稹使舒江滁揚等州<lb/>
夏五月庚戌朔日有食之<lb/>
以復洮州功賜蔡京玉帶<lb/>
　宣撫使童貫駐河州遣統制官辛叔獻領大兵自岷<lb/>
<pb n="KR2b0025_WYG_027-39b"/>
　州入賊兵逺遁遂復洮州又遣蕃兵將劉法楊徳領<lb/>
　兵掩捕藏正布古由朗州分兩路進至溪哥城藏正<lb/>
　布古等懼不敢迎敵而降遂據之以為積石軍奏至<lb/>
　百官表賀進執政官一等以玉帶賜京京請佩金魚<lb/>
　遂為故事尋升湟州為向徳軍西寧州為賓徳軍<lb/>
　廓州為防禦州洮州為團練州<lb/>
加童貫檢校司空仍宣撫<lb/>
　易鎮奉寧貫由此恃功稍專軍政選置將吏皆中㫖<lb/>
<pb n="KR2b0025_WYG_027-40a"/>
　不復關朝廷矣<lb/>
六月瀘南夷納土<lb/>
　瀘南夷人達嚕巴納土詔以為珍州<lb/>
增文資六階<lb/>
　改寄祿官有左右者光祿大夫易右銀青宣奉易左<lb/>
　光祿正奉易右光祿通奉易右正議中奉易右中散<lb/>
　奉直易右朝議<lb/>
秋八月置保州敦宗院<lb/>
<pb n="KR2b0025_WYG_027-40b"/>
　以處翼祖後宗室也<lb/>
九月安化諸夷納土<lb/>
　黔西安化上三州及南思州諸峒井湖北辰靖州諸<lb/>
　蠻及涪州䕫州南平州夷人並納土幅員二萬九千<lb/>
　餘里蔡京表賀<lb/>
旌節婦<lb/>
　任氏為昌州盧氏婦夫死十年夫之别居親兄强逼<lb/>
　之任不能制自破其隂以死獄上封旌徳縣君<lb/>
<pb n="KR2b0025_WYG_027-41a"/>
皇后王氏崩<lb/>
冬十月以石公弼為御史中丞<lb/>
　公弼自左史遷蔡京曰國朝未有以左史除中丞者<lb/>
　上曰公弼嘗為御史矣蓋是時有㫖斥賣元豐庫物<lb/>
　帛有司以朽壊賤估許百官分買公弼得分券論罷<lb/>
　之宰相已取萬疋即日繳納故京於公弼除命非所<lb/>
　欲也　先是吳執中為御史中丞薦兩浙漕屬毛注<lb/>
　堪任臺察詔令召見未及對而執中罷注乞免對上<lb/>
<pb n="KR2b0025_WYG_027-41b"/>
　弗可及注上殿論抑奔競勵名節去姦慝来規諫數<lb/>
　事上大喜曰方今士大夫鮮廉寡恥卿知分義故有<lb/>
　此召除主客郎中<lb/>
十二月葬靖和皇后<lb/>
　祔永裕陵四年改諡惠恭紹興七年改諡顯恭<lb/>
己丑大觀三年春三月親試舉人<lb/>
　賜賈安宅等七百餘人及第出身有差上製七言八<lb/>
　句詩賜安宅等　先是小璫梁師成慧黠稍知書得<lb/>
<pb n="KR2b0025_WYG_027-42a"/>
　為睿思殿文字外庫專主傳上㫖於外至是亦竄名<lb/>
　進士籍中在第一甲第十一　中書侍郎林攄唱進<lb/>
　士第有姓甄而呼堅名盎而呼快於是言者論其不學<lb/>
　傳笑中外<lb/>
夏五月制違御筆法<lb/>
　詔中外官司輒敢申明衝改御筆處分者以大不恭<lb/>
　論　政和三年詔應承受御筆處分無故違限一時<lb/>
　者徒二年一日加一等三日以大不恭論　舊制凡<lb/>
<pb n="KR2b0025_WYG_027-42b"/>
　詔令皆中書門下詔而後命學士為之至熙寧間有<lb/>
　内降手詔作御筆手詔違御筆以違制坐之事無巨<lb/>
　細皆托而行焉有不類上札者而羣下皆莫敢言也<lb/>
竄孟翊<lb/>
　翊為學官有古學而精於易蔡京重之翊嘗為京言<lb/>
　本朝大徳應中微有再受命之象宜更年號官名一<lb/>
　變庶事以厭當之不然期將近矣不可忽京聞之不<lb/>
　樂且戒以勿狂未幾上視朔文徳殿百官班欲退翊<lb/>
<pb n="KR2b0025_WYG_027-43a"/>
　忽出一軸所畫卦象赤白解釋如平日所言唐突以<lb/>
　獻上大不樂詔編管逺方後死貶所<lb/>
六月蔡京罷<lb/>
　京專國日久石公弼等交論其姦上亦厭京遂罷為<lb/>
　太一宫使初上為端王時有郭天信者隸太史局元<lb/>
　符末嘗以事出入禁中上退朝天信必遮白曰王當<lb/>
　有天下蓋數數言之上即位恩澤皆俾視隨龍人得<lb/>
　信近天信氣直敢言深以京為非每奏天文必指陳<lb/>
<pb n="KR2b0025_WYG_027-43b"/>
　以撼京宻白日中有黒子上為之恐屢白不已至三<lb/>
　四上始疑京故罷於是殿中侍御史毛注論京毁文<lb/>
　昌舊省建臨平新塔交植黨與陰結姦謀及劾葉夢<lb/>
　得為京腹心乃先罷夢得翰林學士而京亦尋罷<lb/>
以何執中為左僕射<lb/>
　太學生陳朝老上書言陛下即位以来五命相矣有<lb/>
　若韓忠彦之庸懦曾布之奸贓趙挺之之惷愚蔡京<lb/>
　之跋扈今復相執中執中何為者耶是猶以蚊負山<lb/>
<pb n="KR2b0025_WYG_027-44a"/>
　也初徐勣與執中俱為諸王記室勣持正尤見禮重<lb/>
　然不至大用且嘗入元祐黨籍至是纔復集賢殿脩<lb/>
　撰召對上勞問甚渥曰卿久於外民疾苦當盡言之<lb/>
　勣曰事固未易勝言唯茶鹽法為最甚茶法取息太<lb/>
　重故私販者十百為羣被甲荷戈白晝公行若聚而<lb/>
　為盜未易支吾舊法官𣙜鹽州縣常有三年之積客<lb/>
　人沿邊入中糧草鈔法既行今許通商州縣無積鈔<lb/>
　法大壊有誤邊計又綱運船米無欠折以般鹽酬之<lb/>
<pb n="KR2b0025_WYG_027-44b"/>
　今無般鹽則米綱亦壊上曰為國用不足故行此法<lb/>
　勣曰生財有道理財有義用財有法今國用不足在<lb/>
　陛下明詔有司推講而力行之上曰久不聞卿有言<lb/>
　欲復用勣勣不願留以顯謨閣學士留守南京<lb/>
秋江淮大旱<lb/>
　自六月不雨至十月<lb/>
冬十月大雨震雹<lb/>
甘露降尚書省<lb/>
<pb n="KR2b0025_WYG_027-45a"/>
　上作詩賜執政以下<lb/>
蔡京致仕仍朝朔望<lb/>
　提舉編修哲宗實錄大朝會許立宰相班初石公弼<lb/>
　為中丞時論京姦狀侍御史毛注初擢亦言京輔政<lb/>
　已久罪惡非一孟翊妖姦而京受其書張懐素逆惡<lb/>
　而京與之游林攄跋扈之黨而致之政府宋喬年姦<lb/>
　雄之親而置之京尹其門人傳播謂陛下恩禮優異<lb/>
　即復相陰毒慘烈睚眦必報士大夫重足側立莫敢<lb/>
<pb n="KR2b0025_WYG_027-45b"/>
　正視京既罷相且致仕矣未幾注復彈京留居賜第<lb/>
　不自循省増飾臺池外示閒暇執政大臣多出其門<lb/>
　謀謨日聞牽制不改乞降前後章正京之罪俾速去<lb/>
　國而給事何昌言又奏大臣被罪須有章疏合過門<lb/>
　下省關報四方按京頃居相位擅作威福濫賜予以<lb/>
　蠧國用輕爵祿以示私恩謂財羨皆誕謾務興功為<lb/>
　騷擾古人有一於此必加嚴刑而京兼有之自京再<lb/>
　罷相士民以為京去可必而又以哲廟實錄未竟而<lb/>
<pb n="KR2b0025_WYG_027-46a"/>
　留今既成書去計杳然若非天變屢見有以警陛下<lb/>
　人力其如之何上始下公弼前所上章降京太子少<lb/>
　保致仕居於外而中丞何執中乃上書謂進退大臣<lb/>
　當全體貌於是為京降詔略曰尚慮仇怨捃摭舊事<lb/>
　下石傾擠彈劾不已故京得不重貶而且知京將復<lb/>
　用矣時四方承平帑庾盈溢京倡為豐亨豫大之說<lb/>
　視財物如糞土累朝所儲竭矣　京於明年四月進<lb/>
　哲宗實錄<lb/>
<pb n="KR2b0025_WYG_027-46b"/>
庚寅大觀四年春二月禁燃頂煉臂自毁者<lb/>
　刺血斷指之類<lb/>
張商英入對<lb/>
　商英知杭州過闕入對上問向来黨籍之由對曰臣<lb/>
　嘗作嘉禾頌大臣以此相媒蘖若非陛下洞悉本末<lb/>
　臣何由出黨籍上因語及蔡京亂紀綱事商英曰蔡<lb/>
　京自来專任意不知都省批狀便是條貫入狀請寶<lb/>
　便是聖㫖若前後失序安得不亂上曰京多用親黨<lb/>
<pb n="KR2b0025_WYG_027-47a"/>
　商英曰京舊居兩浙既貴浙人之髙貲巧宦者苞苴<lb/>
　結託今皆為其心腹耳目上又曰近来風俗甚不美<lb/>
　商英曰此正今日之大患也上曰已逐三十餘輩矣<lb/>
　商英曰餘黨尚多上曰百姓聞卿来皆鼓舞欣恱商<lb/>
　英曰何干臣事是日商英初見聖躬微興遂留商英<lb/>
　為中太一宫使<lb/>
竄陳瓘陳正彚<lb/>
　初瓘之子正彚聞承議郎蔡崈盛稱太師蔡京福厚<lb/>
<pb n="KR2b0025_WYG_027-47b"/>
　隂有動揺中宫之迹亟詣杭州告京有反狀知杭州<lb/>
　蔡薿執正彚送京師上命中丞何執中鞫之瓘自明<lb/>
　州逮入開封制獄權尹李孝夀使吏脅瓘使承教正<lb/>
　彚妄訴瓘語吏曰正彚安能知之願得筆札悉以聞<lb/>
　吏恐懼不敢與獄具瓘安置通州正彚流沙門島<lb/>
夏五月停給僧牒<lb/>
　毛注言天下僧尼增舊十倍凡數十萬人祠部歳給<lb/>
　度牒凡三萬乞權住三年從之<lb/>
<pb n="KR2b0025_WYG_027-48a"/>
立詞學兼茂科<lb/>
　改宏詞科為之明年二月譚世勣以試中除館職後<lb/>
　不書初歳一試或言不無幸中宣和五年詔附省試<lb/>
有星孛於奎婁犯帝座者再<lb/>
　有星孛於中宫長數丈始出王良造父間遂歴閣道<lb/>
　逆行入紫宫幾遍埽垣内外座已退俄又進尋至西<lb/>
　北入濁不見<lb/>
朱勔進花石<lb/>
<pb n="KR2b0025_WYG_027-48b"/>
　初尚少政和中始盛號花石綱豪奪于民毫髪不償<lb/>
　墳墓之間盡皆發掘石巨者高廣數丈載以巨艦挽<lb/>
　以千夫鑿河斷橋毁堰拆閘數月方至京師一花費<lb/>
　數千緡一石費數萬緡勔又即所居創一圃林樾之<lb/>
　勝冠於二浙後復取㫖建神霄殿塑青華帝君像其<lb/>
　中監司郡守初到必朝謁焉<lb/>
九月庚寅朔日有食之<lb/>
罷剏增寺觀額<lb/>
<pb n="KR2b0025_WYG_027-49a"/>
冬十月立貴妃鄭氏為皇后<lb/>
　后有異寵上多賚以詞章天下歌之<lb/>
十一月丁卯郊<lb/>
置編政典局<lb/>
　張商英請編熙寧元豐事號皇宋政典其目曰原廟<lb/>
　新省除三舍導洛斷例回河保甲將兵免役青苗吏<lb/>
　祿守具禮樂營造茶馬大略如此詔就尚書省置局<lb/>
　差編修檢閱官商英蓋謂蔡京以紹述為名但刼制<lb/>
<pb n="KR2b0025_WYG_027-49b"/>
　人主禁錮士大夫爾故作政典以黜其妄時商英稍<lb/>
　事更變省六路上供錢鈔罷東北鹽又罷内庫出剰<lb/>
　鈔鹽歸之有司亦不以少廢報私怨且裁抑僥倖然<lb/>
　性頗疎凡所欲為必先誦言於廣座人皆得預為計<lb/>
　而左僕射何執中陰患之又鄭居中雖以外戚嫌罷<lb/>
　樞宻而植黨窺伺商英惡之居中乃與蔡薿劉嗣明<lb/>
　之徒共陷商英又内侍楊戩提舉後苑作有勞除節<lb/>
　度使商英執不可詔曰祖宗法内侍皆寄資無至團<lb/>
<pb n="KR2b0025_WYG_027-50a"/>
　練使者大有勲勞則别立宣昭等使以寵之未聞除<lb/>
　節鉞也戩益銜之　商英既置政典局久之有降㫖<lb/>
　使通州安置人陳瓘上所著尊堯集於是瓘具奏且<lb/>
　申政典局請於御前拆開有謂瓘當貽商英書瓘曰<lb/>
　商英為相有所施為不於三省公行乃置局建官若<lb/>
　自私者正恐尊堯集至而彼已動揺亟逺其迹猶恐<lb/>
　不免况以書乎時中丞張克恭等阿附蔡京亦揣上<lb/>
　㫖向京數條奏京政事且劾商英明年秋詔神宗徳<lb/>
<pb n="KR2b0025_WYG_027-50b"/>
　業具在信史其政典無用可罷局<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻二十七<lb/>
</p>
<p>
</p>
  </div>
<div>
                <head>九朝編年備要巻二十八</head>
    <p>
<pb n="KR2b0025_WYG_028-1a"/>
欽定四庫全書<lb/>
　九朝編年備要巻二十八　　宋　陳均　撰<lb/>
徽宗皇帝<hi>起辛卯政和元年止己亥宣和元年</hi>
辛卯政和元年春正月毁京師淫祠<hi>凡一千三百餘區</hi>
夏四月張商英罷<lb/>
　大觀間天文屢變上意恐甚逐蔡京於杭州四方相<lb/>
　賀及商英相不知平心用人故侍從臺諫官爭設智<lb/>
　以陷之㑹上眷益衰言者乞逐商英愈急意上必有<lb/>
<pb n="KR2b0025_WYG_028-1b"/>
　所主不知商英既去而京復來矣中丞張克公又言<lb/>
　商英嘗毁謗先烈比中宮建立陰懷異意又引黨人<lb/>
　陳瓘龔夬鄒浩之徒使上書且以己意令其客唐庚<lb/>
　諷臺諌擊善良縱中書吏漏泄命令納結近臣務使<lb/>
　更革以鼓動天下凡數罪而給事中蔡嶷亦助克公<lb/>
　排之乃除商英觀文殿大學士知河南府尋落職知<lb/>
　鄧州<lb/>
秋九月鄭允中童貫使遼尋以李良嗣來獻取燕䇿詔<lb/>
<pb n="KR2b0025_WYG_028-2a"/>
賜姓趙<lb/>
　貫既得志於西邊遂謂北邊亦可圖嘗自請覘遼又<lb/>
　託遼使蕭至忠言遼主欲識其面上信以為然故特<lb/>
　命允中以端明充使往賀生辰而貫以節度使副之<lb/>
　皆非故事也蔡京時在杭州聞貫出使亟附奏曰貫<lb/>
　前日克敵藉成算耳貫威名既傳宜深藏之使莫測<lb/>
　可也奈何遽遣出疆上報京曰遼主欲此彼既來要<lb/>
　我因遂覘之不亦可乎貫至遼庭其君臣相聚指笑<lb/>
<pb n="KR2b0025_WYG_028-2b"/>
　曰南朝人才如此然遼主方縱肆貪得中國玉帛玩<lb/>
　好而貫所齎皆極珍竒至運二浙髹藤之具火閣書<lb/>
　櫃床椅等往遺之遼主所以遺貫者亦稱是蓋互相<lb/>
　誇尚富侈而已貫使歸至盧溝河有燕人馬植者得<lb/>
　罪於燕無所容遂見貫侍者陳有滅燕之䇿貫大竒<lb/>
　之因携歸改姓李名良嗣薦於上遂賜姓趙後遼人<lb/>
　數移徵索之諱不與復燕之議蓋始此　去嵗給事<lb/>
　中王漢之使遼歸言遼主不務恤民而惟掊剥是好<lb/>
<pb n="KR2b0025_WYG_028-3a"/>
　上下荒淫其相李儼亦恬於目前不為逺計其亡可<lb/>
　待遂除吏部侍郎<lb/>
再竄陳瓘<lb/>
　王安石嘗著日録八十巻瓘初謂安石此書詆訕宗<lb/>
　廟誣薄神考蓋著撰在退居鍾山懟謗君上之時讀<lb/>
　其書論其事不考其時可乎及瓘貶亷州乃著合浦<lb/>
　尊堯集以日録詆訕之罪歸於蔡卞其後北歸謂劉<lb/>
　安世曰昨在諫省嘗以王荆公比伊尹伊尹未嘗詆<lb/>
<pb n="KR2b0025_WYG_028-3b"/>
　湯胡可比也又嘗以為神考之師神考用荆公止九<lb/>
　載何嘗終以其人為是乎瓘之前言可謂過矣於是<lb/>
　復著四明尊堯集痛絶王氏以發揚熙寧用舍宰臣<lb/>
　本末之緒而自明區區改過之心尊堯所以立名者<lb/>
　蓋以神考為堯以主上為舜而助舜尊堯也書成藏<lb/>
　之於家及是奏張商英已罷何執中乃請治尊堯集<lb/>
　詆誣罪勒停台州覊管尋移楚州<lb/>
冬十月竄張商英<lb/>
<pb n="KR2b0025_WYG_028-4a"/>
　初商英有時望而武安節度使郭天信於上前稱道<lb/>
　之商英亦欲借助遂相結納使將仕郎俞負及僧惠<lb/>
　洪達其語言時商英稍裁抑宦寺間言浸入蔡京之<lb/>
　黨乘上意於商英寖衰因論商英與天信交通漏泄<lb/>
　省中語且言天信先開其端於内俟上之動息以報<lb/>
　乃從外庭決之莫不如意商英既罷鄭居中等惡商<lb/>
　英請推究之張克公亦亟論商英與天信交通狀事<lb/>
　下開封獄具商英衡州安置天信貶新州負惠洪皆<lb/>
<pb n="KR2b0025_WYG_028-4b"/>
　逺配商英在元祐時作嘉禾頌以文彦博呂公著比<lb/>
　周公又作文祭司馬光極其稱美後乃追論其罪至<lb/>
　以宣仁比吕武蔡京强置黨籍中天下既共惡京而<lb/>
　商英與異論以故天下皆翕然推重云宣和三年冬<lb/>
　卒於京南時陳瓘寓山陽方與客㑹食聞之遽止酒<lb/>
　而起嘆傷久之客有以為疑者瓘曰張固非粹徳且<lb/>
　復材疎然時人歸之今其云亡絶人望矣近觀天<lb/>
　時人事必有變革正恐雖有盛徳未必孚上下之聽<lb/>
<pb n="KR2b0025_WYG_028-5a"/>
　殆難濟也<lb/>
壬辰政和二年春二月蔡京復太師賜第京師<lb/>
三月親試舉人<lb/>
　賜莫儔以下七百餘人進士及第出身有差賜詩改<lb/>
　賜箴云　初御史李章言作詩害經術自陶潜至李<lb/>
　杜皆遭譏詆詔送敕局立法宰臣何執中遂請禁人<lb/>
　習詩賦至是故賜箴未幾知樞宻院吴居厚侍御筵<lb/>
　進詩改為口號後聖作屢出士大夫亦不復守禁矣<lb/>
<pb n="KR2b0025_WYG_028-5b"/>
　　先是御筆付知舉蔡嶷士人程文有譏誣先烈動<lb/>
　揺國是以害紹述並簽帖真巻進入當痛懲戒尋御<lb/>
　批潮州貢士林伯逺試䇿雖已黜落議論不正有害<lb/>
　學術屏出學編管永州知舉蔡嶷以下降斥有差<lb/>
夏四月燕蔡京内苑<lb/>
　輔臣親王皆與上親為之詔畧曰詔有司掃除内苑<lb/>
　太清樓滌内府所藏珍用之器集四方之美味前期<lb/>
　閲集親幸其所用宫中女樂列奏於庭命子楷侍側<lb/>
<pb n="KR2b0025_WYG_028-6a"/>
　勸勞又出嬪女鼓琴玩舞勸以琉璃瑪瑙白玉之盃<lb/>
　京亦上記畧曰太清之燕上曰此跬歩至宣和令子<lb/>
　攸掖入觀焉東入小花逕南度碧蘆叢又東入便門<lb/>
　至宣和殿只三楹左右掖亦三楹中置圖書筆硯古<lb/>
　鼎彛罍先陳几案牀榻東西廡側各有殿亦三楹東<lb/>
　曰瓊蘭積石為山峯巒間出有泉出石竇注於沼此<lb/>
　有御札静宇榜樑間以洗心滌慮西曰凝芳東曰積<lb/>
　翠南曰瓊林北有洞曰玉宇石自壁隐出嶄嵓峻立<lb/>
<pb n="KR2b0025_WYG_028-6b"/>
　竒花異木扶疎茂宻後有沼曰環碧兩傍有亭曰臨<lb/>
　漪華渚治次有山殿曰雲華閣曰太寧石右躡道以<lb/>
　登中道有亭曰琳霄垂雲騫鳯層巒百尺髙峻仰視<lb/>
　峭壁攢峯如深山大壑次曰㑹春閣下有殿曰玊華<lb/>
　前殿之側有御榜曰三洞瓊文之殿以奉髙真有種<lb/>
　玊緑雲軒相峙日午謁者引宰執以下入女童四百<lb/>
　靴袍玉帯列排塲下肅然無敢謦欬者宫人珠籠中<lb/>
　立束帯秉扇拂壺巾劍鉞持香毬擁御座以次立亦<lb/>
<pb n="KR2b0025_WYG_028-7a"/>
　莫敢離行失次者上顧謂羣臣承平無事君臣同樂<lb/>
　宜畧去苛禮飲食坐次當自便無間執事者以寳器<lb/>
　進上酌酒以賜命皇太子嘉王楷宣勸又以惠山泉<lb/>
　建溪異毫命烹新貢太平佳瑞茶飲之上曰日未晡<lb/>
　可令奏樂殿上笙竽琵琶箜篌方響筝簫登陛合奏宫<lb/>
　娥妙舞上又曰可起觀羣臣凭欄以觀又命宫娥撫<lb/>
　琴擘阮已而羣臣皆盡醉<lb/>
禁史學<lb/>
<pb n="KR2b0025_WYG_028-7b"/>
　從監察御史李彦章之請也詔士勿兼習史學初翰<lb/>
　林學士蔡嶷等請令人復試時務䇿參以漢唐歴代<lb/>
　為問至是令寢前詔勿行<lb/>
罷鬻官田<lb/>
　范坦等坐獻鬻田之䇿安置廣州<lb/>
五月却羨餘貢<lb/>
　利州路轉運副使張臣獻羨餘三十萬緡為言者所<lb/>
　論詔特罷之尋除名編管池州<lb/>
<pb n="KR2b0025_WYG_028-8a"/>
蔡京落致仕赴都堂議事<hi>三日一至都堂</hi>
罷科舉<lb/>
秋八月焚元祐制詞<lb/>
九月改官名以太宰易左右僕射<lb/>
　詔以太師太傅太保為三公少師少傅少保為三孤<lb/>
　以左輔右輔太宰少宰易侍中中書令左右僕射之<lb/>
　名舊以太尉司徒司空為三公及尚書置令並罷又<lb/>
　詔武選官稱以通侍正侍中侍中亮中衛左武右武<lb/>
<pb n="KR2b0025_WYG_028-8b"/>
　大夫易内客省延福宮景福殿客省引進四方館東<lb/>
　西上閤門使凡七階中亮中衛郎易客省引進副使<lb/>
　左武右武郎易東西上閤門副使凡四階並為横行<lb/>
　以武功武徳武顯武節武畧武經武義武翼大夫易<lb/>
　皇城至供備庫使凡八階以武功武徳武顯武節武<lb/>
　畧武經武義武翼郎易副使亦八階為大使臣故内<lb/>
　殿承制至三班借職為敦武修武從義秉義中訓中<lb/>
　翊成忠保義承節承信郎進武進義校尉凡十二階<lb/>
<pb n="KR2b0025_WYG_028-9a"/>
　為小使臣軍將等為進武進義副尉守闕進義副尉<lb/>
　凡三階殿侍為下班祗應　醫官亦易為成全保和<lb/>
　保安大夫成全保和保安郎　又詔太尉係古官舊<lb/>
　掌武事名稱已改為武選一品位在節度使之上其<lb/>
　儀物班序居執政之次　尋又罷婦人封郡縣君立<lb/>
　夫人至孺人凡八等　六年詔假將仕郎去假字假<lb/>
　承務郎為登仕郎假承奉承事為從事舊將仕為廸<lb/>
　功舊登仕為修職舊通仕為從政餘並仍舊通為十<lb/>
<pb n="KR2b0025_WYG_028-9b"/>
　階又詔於武臣横行内増親衛翊衛拱衛協忠履正<lb/>
　宣正大夫通舊為十三階郎亦如之惟不置通侍<lb/>
　改諸州幕職判司置六曹參軍并掾以郡大小事繁<lb/>
　簡而定其員數凡添五百四十一員以革員多<lb/>
　闕少之弊　時四選官凡四萬三千有竒而闕止一<lb/>
　萬四千有竒<lb/>
冬十一月戊寅日南至御大慶殿受元圭大赦<lb/>
　内臣譚稹經營河東邊事至晉州得異物於民間似<lb/>
<pb n="KR2b0025_WYG_028-10a"/>
　石非石似銅非銅長尺餘濶寸餘厚二三分色赤黒<lb/>
　首末素質中有古篆籀文其上兩傍横出兩尖如雲<lb/>
　氣之狀莫知何物也稹歸以古物進蔡京見之謂此<lb/>
　為元圭即天錫禹者晉堯所都也遂令守臣呂公雅<lb/>
　奏陳公雅又尋得石文隱約四字曰天正堯瑞於是<lb/>
　行大朝㑹禮受圭於正衙大赦天下赦文云錫乃元<lb/>
　圭維時大寶内赤外黒上鋭下方藴隂陽之全精體<lb/>
　乾坤之盛徳温潤而澤有雲行雨施之文追琢其章<lb/>
<pb n="KR2b0025_WYG_028-10b"/>
　著地平天成之象或言此圭乃開徳府通判王景文<lb/>
　家藏舊物獻之於朝景文遂有増秩與郡之命<lb/>
蔡京進封魯國公何執中進少傅改太宰仍兼門下侍<lb/>
郎<lb/>
行給地牧馬法<lb/>
　初熙寧中嘗詔給地牧馬纔行於陜西未幾而止是<lb/>
　年詔復行之先自京東河北以舊牧地募人養馬然<lb/>
　後推之於諸路受田一頃仍蠲其税令牧馬一萬諸<lb/>
<pb n="KR2b0025_WYG_028-11a"/>
　路至九萬匹　宣和二年罷之以民户所養馬填闕<lb/>
　馬禁軍　五年復給地牧馬法<lb/>
癸巳政和三年春正月王安石追封舒王<lb/>
　尋詔封其子雱為臨川伯配享文宣王廟後改從祀<lb/>
二月崇恩太后劉氏暴崩<lb/>
　后負其才每曰章獻明肅大誤矣何不裹起幞頭出<lb/>
　臨百官上嘗謂蔡京曰朕前日大病那箇便有垂簾<lb/>
　意那箇者謂后也又曰朕不得不闗防使人當殿門<lb/>
<pb n="KR2b0025_WYG_028-11b"/>
　與之劒若非宣召勿問何人入門者便斬之至是后<lb/>
　以不謹無疾而崩死之日天為黄霾異常始事覺上<lb/>
　諭輔臣以后不謹且重曰不幸京曰宮禁比修造多<lb/>
　凡事失防䕶宜有此等且古今自有故事不足煩聖<lb/>
　心憂悶何執中忽進曰太后左右願陛下多置人<lb/>
　侍奉以婦人女子加之愧懼萬一不虞則陛下不可<lb/>
　負殺嫂之名也上愕然因曰不欲即此決之晚當召<lb/>
　卿来議晩果復召輔臣既入殿議將廢之而太后已<lb/>
<pb n="KR2b0025_WYG_028-12a"/>
　崩蓋為左右所逼自即簾鈎而縊焉上曰孟氏已廢<lb/>
　今崇恩又廢則泰陵無配矣㑹其已崩故掩其事云<lb/>
罷勲官<lb/>
三月壬子朔日有食之<lb/>
夏四月玉清和陽宮成<lb/>
　即福寧殿東誕聖之地作宮至是成奉安道像上詣<lb/>
　宮行禮　七年改為玉清神霄宮　時道教之盛自<lb/>
　道士徐知常始賜號沖虛先生徐守信賜虛静先生<lb/>
<pb n="KR2b0025_WYG_028-12b"/>
　劉混康賜葆真觀妙沖和先生後並贈大中大夫<lb/>
置俊選士<lb/>
　改内外舍為之<lb/>
赦梓䕫路<lb/>
　以築漆椿八州畢也　是嵗南平夷戎州保州夷各<lb/>
　納土<lb/>
頒五禮新儀<lb/>
　大觀初詔置儀禮局於尚書省二年詔訪求古禮器<lb/>
<pb n="KR2b0025_WYG_028-13a"/>
　又詔討論臣庻祭禮又詔言禮當追述三代之意開<lb/>
　元禮不足法今親制冠禮沿革付議禮局五禮率視<lb/>
　此編次至是書成局罷　又置禮制局討論古今宮<lb/>
　室車服冠冕之度冠婚喪祭之節　中丞王黼亦乞<lb/>
　頒宣和殿博古圖命儒臣考古以正今之失乃詔改<lb/>
　造禮器自是鼎俎豆籩之屬精巧殆與古同　六年<lb/>
　制婦人祭器　初以士民吉凶多用委巷之禮乃頒<lb/>
　新儀吏奉行甚嚴民更苦之宣和年詔罷　二年禮<lb/>
<pb n="KR2b0025_WYG_028-13b"/>
　制局及大晟府製造所協聲律官並罷<lb/>
閠月改公主號<lb/>
　改公主為帝姬易國號以美名二字兩國者以四字<lb/>
　郡縣主為宗姬族姬<lb/>
五月葬昭懷皇后<hi>附永泰陵</hi>
定宮闈内省官制<lb/>
　置尚書内省以掌外省六曹所主之事有内宰副及<lb/>
　治中等官内史及都事以下吏員<lb/>
<pb n="KR2b0025_WYG_028-14a"/>
秋七月頒新燕樂<lb/>
　此樂乃古徵角招君臣相悦之樂也先是并制匏笙<lb/>
　塤箎八聲始備詔頒焉<lb/>
貴妃劉氏薨追諡明達皇后<lb/>
　尋祔神主於惠恭皇后别廟<lb/>
七月保和殿成<lb/>
　上自記之有曰乃詔有司徙屯營於宮垣之外移百<lb/>
　舍宇俾就便利得其地遷延福宮於宮城之北即延<lb/>
<pb n="KR2b0025_WYG_028-14b"/>
　福舊址作保和殿五楹挾三東側殿曰出光西側<lb/>
　殿曰保光保和之後有殿曰燕頤西傍有殿曰怡神<lb/>
　曰凝神其楹數如保和總為屋七十五間工製甚巧<lb/>
　人致其力始於四月癸巳至九月丙午殿成上飾純<lb/>
　緑下漆以朱無文藻繪畫五采垣墉無粉澤淺黒作<lb/>
　寒林平逺禽竹而已前種竹木犀梅桐橙橘蘭蕙有<lb/>
　嵗寒秋香洞庭吴㑹之趣後列太湖之石引滄浪之<lb/>
　水波池連綿若起若伏支流𣲖判縈紆清泚方壺長<lb/>
<pb n="KR2b0025_WYG_028-15a"/>
　江逺渚之興左實典謨訓誥經史以憲章古昔有典<lb/>
　有則右藏三代鼎彛爼豆敦盤尊罍以省象制器參<lb/>
　於神明薦於郊廟東序置古今書畫第其品秩玩心<lb/>
　游思可喜可愕西挟収琴阮簫硯以揮毫洒墨放懷<lb/>
　適情云云<lb/>
冬十一月癸未郊<lb/>
　上搢大圭執元圭以道士百人執儀衛前導蔡攸為<lb/>
　執綏官玉輅出南薫門至玉津園上忽曰玉津園東<lb/>
<pb n="KR2b0025_WYG_028-15b"/>
　若有樓臺重複是何處也攸即奏見雲間樓臺殿閣<lb/>
　隱隱數重既而審視皆去地數十丈頃之上又曰見<lb/>
　人物否攸即奏若有道流童子持節蓋相繼而出雲<lb/>
　間衣服眉目歴歴可識攸遂請付史舘京率百官稱<lb/>
　賀<lb/>
甲午政和四年春正月置道階<lb/>
　凡二十六等先生處士八字六字四字二字視中大<lb/>
　夫至將仕郎而不給俸　重和初别置道官自太虛<lb/>
<pb n="KR2b0025_WYG_028-16a"/>
　大夫至金壇郎凡十六等同文臣中大夫至廸功郎<lb/>
　道職自沖和殿侍晨至凝神殿校經凡十一等侍晨<lb/>
　同待制檢籍同修撰校經同直閣皆給告身印紙經<lb/>
　道籙院磨勘功過注授加官差遣八品用䕃如命官<lb/>
夏四月閱雅樂<lb/>
　初閱宗子雅樂有官者並遷秩無官者二百八十人<lb/>
　並與承信郎次閱太學辟雍諸生雅樂大司成以下<lb/>
　並遷秩諸生量與推恩<lb/>
<pb n="KR2b0025_WYG_028-16b"/>
五月丙戌祭地奉太祖配赦<lb/>
　蔡京奏祭之日城中大雨幾尺而鑾輅自宮至郊日<lb/>
　光照耀又太史奏是夕五緯循軌典掌官吏稱有隊<lb/>
　仗風雨之聲鬼神之狀又有黒氣數十丈貫於壇壝<lb/>
　皆陛下嚴恭之應乞宣付史舘從之<lb/>
内侍楊戩加節度<lb/>
　賞製樂傳宣之勞也<lb/>
秋八月宣和殿檜生玉芝<lb/>
<pb n="KR2b0025_WYG_028-17a"/>
　又詔有鶴三萬餘隻盤旋雲端之上並許稱賀云<lb/>
延福宮成<lb/>
　上親記之畧曰延福宮舊占京城之西北隅連禁禦<lb/>
　通仙韶瞰城堙背班直下窄桷榱僅足蔽風雨爰筮<lb/>
　爰問詢於師言克協朕志合於大同乃役禁旅及敞<lb/>
　永巷城之西序大興營造増光前烈而徙延福於拱<lb/>
　宸之北宮為南向適得地中因宮名次曰蕋珠又為<lb/>
　之書其亭曰碧琅玕晨暉傍於<hi>闕</hi>　　　　千秋方<lb/>
<pb n="KR2b0025_WYG_028-17b"/>
　繚以修廊連亘千柱聳以殿閣増固面勢宮之左為<lb/>
　位二其殿則有穆清成平㑹寧睿謨凝和崑玉羣玉<lb/>
　而蕙馥報瓊蟠桃春錦叠瓊芬芳麗玉寒香拂雲偃<lb/>
　蓋翠葆鈆英雲錦蘭薫摘金之閣居其東繁英雪香<lb/>
　鈆華瓊華文綺絳葩穠華緑漪瑶碧清隂秋香叢玉<lb/>
　扶玉絳雲之閣居其北㑹寧之北疊石為山而上起<lb/>
　殿曰翠㣲旁為二亭曰雲巋曰層巘凝和之次閣曰<lb/>
　明春髙為層重自下而睥睨之百一十丈有竒徑量<lb/>
<pb n="KR2b0025_WYG_028-18a"/>
　之十楹而袤閣之側為殿二曰玉英曰玉澗其背則<lb/>
　附城築土植杏名岡覆茅為亭修竹萬竿其下翠榦<lb/>
　碧欄交相隱映宮之右為位二閣曰宴春自方取之<lb/>
　凡十二丈又舞臺四列山亭三峙為圓池以名海列二<lb/>
　亭以跨海架石梁以升山亭曰飛華横度之四百尺<lb/>
　而贏縱數之二百六十七尺而減叢石為基疏泉為<lb/>
　湖湖之中作堤以接亭堤之中作梁以通湖梁之上<lb/>
　為茅亭以待憩寒松怪石嘉花異木鬭竒而爭妍龜<lb/>
<pb n="KR2b0025_WYG_028-18b"/>
　鶴亭莊鹿砦蓮濠孔雀之柵椒漆杏花之園西抵麗<lb/>
　澤不類塵境　舊有延福宮祖宗以為燕㑹之所而<lb/>
　制不甚廣京欲以宮室媚上召内侍童貫楊戩賈詳<lb/>
　何訢藍從熙諷以禁中逼窄之狀五人聽命乃盡徙<lb/>
　内酒坊諸司又遷二僧寺并軍營於他所五人者既<lb/>
　有分地因各出新意故號延福五位五位既成樓閣<lb/>
　相望引<hi>闕</hi>水天源河築土山其間竒花怪石嵓壑幽<lb/>
　勝宛若生成<lb/>
<pb n="KR2b0025_WYG_028-19a"/>
置延康述古殿學士<lb/>
　改端明殿學士為延康殿學士樞宻直學士為述古<lb/>
　殿學士<lb/>
冬十月<lb/>
是嵗女真破遼國寧江府<lb/>
　初遼主天祚刑賞僭濫色禽俱荒女真東北五國與<lb/>
　為鄰五國之東接大海出名鷹自海東來者謂之海<lb/>
　東青小而狡健能擒鵞鶩爪白者尤以為異遼人酷<lb/>
<pb n="KR2b0025_WYG_028-19b"/>
　愛之嵗終求之女真女真至五國戰鬭而後得女真<lb/>
　不勝其煩又沿邊諸帥如東京留守黄龍府尹等每<lb/>
　封官名邀女真禮物於是諸郡皆潛附阿固達謀<lb/>
　舉兵以拒遼人二年春天祚如混同江釣魚界外<lb/>
　女真之長在十里外者以故事皆來㑹酒酣天祚使<lb/>
　諸人歌舞為娱阿固達獨不從天祚謂樞密使蕭奉<lb/>
　先曰阿固達意氣雄豪顧視不常宜以事誅之奉先<lb/>
　曰小人何知殺之傷向化心阿固達既歸疑契丹知<lb/>
<pb n="KR2b0025_WYG_028-20a"/>
　其意即先謀稱兵呑併鄰郡部族天祚雖屢遣人呼<lb/>
　之不復至矣於是尼堪烏舎等為謀主尼楚赫伊里<lb/>
　羅索實黙等為將帥秋集女真諸部甲馬二千犯混<lb/>
　同江東至寧江州時天祚射鹿慶州秋山聞之不以<lb/>
　耿意遣海州刺史髙仙夀討之為女真所敗失寧江<lb/>
　州先是州有𣙜場女真以北珠生金人參松實白附<lb/>
　子蜜䗶麻布之類為市州人低其值且拘辱之謂之<lb/>
　打女真州既陷殺之無遺類獲契丹甲馬三千退保<lb/>
<pb n="KR2b0025_WYG_028-20b"/>
　長白山之阿勒楚喀阿勒楚喀者女真所居之地以水為<lb/>
　名也是時天祚出秋山赴顯州冬山射虎聞警不行<lb/>
　以蕭奉先弟嗣先帥奚契丹五千人屯珠楚店臨白<lb/>
　江與寧江州女真對壘女真潛伏混同江掩擊之嗣<lb/>
　先兵潰骨肉輜重牛羊金帛悉為女真所得復以兵<lb/>
　追殺又獲甲馬四千女真皆騎兵刻小木牌繫人馬<lb/>
　為號五十人為一隊前二十人重甲持戈矛後三十<lb/>
　人輕甲持弓矢每遇敵必二人躍馬而出先觀陣之<lb/>
<pb n="KR2b0025_WYG_028-21a"/>
　虛實四面結隊而馳擊百歩之外弓矢齊發無不中<lb/>
　者其分合出入應變周旋人自為戰所以勝也　契<lb/>
　丹故事軍國大議漢人無與天祚自兩敗後謂奉先<lb/>
　不知兵召宰相張琳吴庸付兵十萬人使討之即降<lb/>
　宣制中京上京長春西遼四路計人户家貫備一軍<lb/>
　富人有出一二百軍者家産隨竭琳輩又非經濟才<lb/>
　統御無法器甲聽人從便往往以槍刀氊甲充數弓<lb/>
　弩鐵甲百無一有於是分四路並進獨拉林河一軍<lb/>
<pb n="KR2b0025_WYG_028-21b"/>
　深入遇女真交鋒稍却走還其壁都統沃哩布者以<lb/>
　為漢軍遁即領契丹兵棄營而奔漢兵尚三萬餘推<lb/>
　將作少監武朝彦為都統再與女真戰遂大敗餘三<lb/>
　路聞之亦退歸其域既而盡為女真所攻陷千里蕭<lb/>
　然丁壯斬戮幾盡嬰兒則貫縛索上為戲應遼東界<lb/>
　屬女真阿固達悉擄之為用至有鐵騎萬餘　初珠<lb/>
　赫之敗兵多逃歸蕭奉先懼其弟嗣先獲罪妄云潰<lb/>
　兵懼誅若不一赦將為腹心患天祚從之自是人皆<lb/>
<pb n="KR2b0025_WYG_028-22a"/>
　曰戰則有死而無功退則有生而無罪每遇敵輒奔<lb/>
　女真遂有輕契丹之心矣<lb/>
乙未政和五年春正月濾南晏夷叛尋討平之<lb/>
　瀘南熟夷晏州六縣其衆黠勇喜鬭為諸夷所畏瀘<lb/>
　南安撫賈宗諒嘗以斂竹木擾之至是以非罪殺其<lb/>
　酋長夷人憤怨大酋卜漏結諸夷有衆十萬餘人分<lb/>
　兵四出攻圍樂共城及長寧武寧二縣遂陷梅嶺堡<lb/>
　梓路轉運趙遹提刑賈若水急督宗諒進兵江安縣<lb/>
<pb n="KR2b0025_WYG_028-22b"/>
　以當賊分三路入晏州賊守隘甚嚴累石柵設伏左<lb/>
　右遹前知賊謀即以兵掩擊賊伏兵官軍鏖戰連日<lb/>
　未解遹遣偏將自間道出賊不意賊腹背受擊大潰<lb/>
　悉破其隘柵賊退走遂平之生擒卜漏拓地千里十<lb/>
　二月捷書至御殿受賀宰執各進一秩曲赦四川<lb/>
二月立定王桓為皇太子赦<lb/>
以童貫領六路邊事<lb/>
　以承奉殿前處分邊防司為名<lb/>
<pb n="KR2b0025_WYG_028-23a"/>
三月親試舉人<lb/>
　賜何㮚以下六百九十二人及第出身有差<lb/>
夏人㓂邊<lb/>
夏四月建葆真宫<lb/>
置右文殿<hi>改集賢殿為之</hi>
置宣和殿學士<lb/>
　以蔡攸為之後以犯紀年改保和殿<lb/>
六月天成聖功二橋成<lb/>
<pb n="KR2b0025_WYG_028-23b"/>
　都水使者孟昌齡請開鑿大伾三山兩河囘引河流<lb/>
　於河陽作浮梁二至是畢工睗名頒徳音於河北京<lb/>
　東西諸路皆調夫赴役凡數十萬人兩河之人愁苦<lb/>
　殆不聊生未幾水漲橋壞<lb/>
秋七月戊辰朔日有食之<lb/>
八月建明堂<lb/>
　詔立明堂於大内丙地命蔡京為明堂使蔡攸討論<lb/>
　指畫制度蔡絛蔡翛與殿中監宋昇參詳梁師成為<lb/>
<pb n="KR2b0025_WYG_028-24a"/>
　都監童師敏為承受分置官屬月役二萬人於是徙<lb/>
　内藏左藏諸庫及秘書省於外即其地建焉内出小<lb/>
　様示百官其制兼取夏世室商重屋周九尺之筵而<lb/>
　黜諸儒臆説内立四柱為太室外立八柱為四室并<lb/>
　太室而五上八牕為圓屋下四隅為方屋而堂之制<lb/>
　則取唐則天故事以塗金雲龍為之故詔書有考古<lb/>
　皆合其制大備等語時秘書省移於宣徳門之東亦<lb/>
　類古之東觀云<lb/>
<pb n="KR2b0025_WYG_028-24b"/>
竄陳邦光<lb/>
　居池州先是邦光為太子詹事㑹蔡京獻太子以大<lb/>
　食國琉璃酒器羅列宮庭太子怒曰天子大臣不聞<lb/>
　以道徳相訓乃持玩好之器蕩吾志即命左右碎之<lb/>
　京聞邦光實激太子諷言者擊逐之<lb/>
流星出柳<lb/>
　急流至濁没赤黄色有尾跡照地占者以為天子宗<lb/>
　廟有喜國家建造宮室之象蔡京率百官表賀<lb/>
<pb n="KR2b0025_WYG_028-25a"/>
浙西水<lb/>
冬十一月高麗遣士入學<lb/>
　凡五人明年親䇿賜四人上舍及第遣歸其國<lb/>
是嵗女真敗遼師於混同江<lb/>
　天祚下詔親征女真率蕃漢十萬人出長春路命蕭<lb/>
　奉先為御營都統耶律章努副之以精兵二萬為先<lb/>
　鋒餘分五部北出駱駝口車騎亘百里别以漢軍歩<lb/>
　騎三萬人命蕭呼都克為都統柴誼副之南出寧江<lb/>
<pb n="KR2b0025_WYG_028-25b"/>
　州齎數月之粮期必滅女真師至鴨緑江人心疑懼<lb/>
　阿固達以刀剺面仰天大哭謂其部落曰不若殺我<lb/>
　以降諸臣皆拜曰事至此當誓死一戰乃與延禧遇<lb/>
　乘其未陣三面急擊之天祚大敗女真亦不急追徐<lb/>
　收所棄輜重而已天祚晝夜馳五百里退保長春女<lb/>
　真乘勝遂并渤海遼陽等五十四州時朝廷遣侯益<lb/>
　使遼留兩月竟不及見遼主而還<lb/>
丙申政和六年<hi>遼天慶六年</hi>春正月以童貫為陜西兩河宣<lb/>
<pb n="KR2b0025_WYG_028-26a"/>
撫使<lb/>
閏月置道學<lb/>
　重和元年詔州縣學兼養道流増置士名自元士至<lb/>
　志士凡十三品嵗大比襴襆就試宣和二年罷道學<lb/>
二月上清寶籙宮成<lb/>
　蔡京命童貫等廣延褔宮以媚上宮成既跨舊城取<lb/>
　壕外地又自名第六位跨城之外浚壕深者水三丈<lb/>
　東則景龍門橋西則天波門橋二橋之下壘石為固<lb/>
<pb n="KR2b0025_WYG_028-26b"/>
　引舟相通而橋上人物自通行不覺也名曰景龍江<lb/>
　江之外為鶴莊鹿砦文禽孔翠諸柵多聚逺方珍怪<lb/>
　蹄尾動數千實之又為村居野店酒肆青帘於其間<lb/>
　每嵗冬至後即放燈自東華門以北并不禁夜徙市<lb/>
　民行鋪夾道以居縱博羣飲至上元後乃罷謂之先<lb/>
　賞後又闢之東過景龍門至封邱門時温州林靈素<lb/>
　因徐知常得幸於上託言有天人降云天上神霄<lb/>
　玉清府長生大帝君青華大帝君是其弟皆玉帝之<lb/>
<pb n="KR2b0025_WYG_028-27a"/>
　子又有左元仙伯書罰仙吏禇慧等八百餘官乃謂<lb/>
　上為長生大帝君蔡京為左元仙伯而已即禇慧也<lb/>
　上喜又以景龍門對晨暉門作上清寶籙宮宮中山<lb/>
　包平地環以佳水清流列之館舍臺閣多以美材為<lb/>
　楹棟不施五采有自然之勝上下立亭宇不可勝計<lb/>
　若江南陳后主三品之石姑蘇白樂天手植之檜皆取<lb/>
　以實之又於宮前作仁濟輔政二亭命道士施水藥<lb/>
　於民上時登皇城下視之由是開景龍門城上作複<lb/>
<pb n="KR2b0025_WYG_028-27b"/>
　道通寶籙宮以便齋醮之路上數從複道上往來未<lb/>
　幾則有期門之事矣　明年又詔創神霄玉清萬壽<lb/>
　宮於天下以舊天寧觀為之無觀則以寺充仍設長<lb/>
　生大帝君青華大帝君之像　尋詔以宰執兼宮使<lb/>
　副<lb/>
修御河新堤科免夫役<lb/>
　詔距役所一百二十里以上州軍合起夫並許納錢<lb/>
　免役<lb/>
<pb n="KR2b0025_WYG_028-28a"/>
廣京城<lb/>
　詔朕荷天祐序男女僅五十人可令有司展築京城繕<lb/>
　諸王外第與帝姬下嫁仍不得移民居<lb/>
夏四月何執中致仕<lb/>
　以太傅就第朝朔望恩數如舊上曰自相位得謝古<lb/>
　難其人本朝數十年無此事執中曰惟張士遜以太<lb/>
　傅鄧國公就第<lb/>
以蔡京縂治三省事<lb/>
<pb n="KR2b0025_WYG_028-28b"/>
　三日一朝仍赴都堂及輪往逐省視事未幾又令朝<lb/>
　朔望三日一知印當筆<lb/>
五月鄭居中劉正夫為太宰兼門下中書侍郎<lb/>
　初哲宗實録蔡京專一編修政和三年成及上用鄭<lb/>
　居中而京懼乃收用蔡確子懋為兩制討論其父確<lb/>
　元豐間䇿立功遂以王珪為不忠以沮居中居中珪<lb/>
　婿也懋誣詆宣仁尤甚乞改修哲宗實録尚未為快<lb/>
　又乞修哲宗正史作哲宗紀及列傳皆加以御製之<lb/>
<pb n="KR2b0025_WYG_028-29a"/>
　目使人不得擬議<lb/>
六月皇太子納妃朱氏<hi>伯材之女也</hi>
秋七月沅州土豪叛討平之<lb/>
　先是沅州得明堂巨木於盧陽縣調丁夫入水凌寒<lb/>
　挽之水澁氷重偶挽折其鼻吏以為罪羅織箠楚衆<lb/>
　懼歛錢賂吏吏不許於是土豪黄安俊遂舉衆叛知<lb/>
　州張建侯知縣王憲出兵討之皆遇害進圍沅州湖<lb/>
　北都鈐轄劉亞遣兵擊之安俊為其黨所殺餘衆悉<lb/>
<pb n="KR2b0025_WYG_028-29b"/>
　平曲赦湖北<lb/>
築震武城<lb/>
　尋升為軍童貫以進築功加開府自崇寧初用王厚<lb/>
　之議再收復湟鄯至是唃厮羅之地悉為郡縣矣<lb/>
詔豐豫盛時毋為裁損計<lb/>
　詔戒羣臣挟姦罔上當豐亨豫大極盛之時毋為五<lb/>
　季變亂裁損之計榜朝堂刻石尚書省<lb/>
八月修玉牒屬籍<lb/>
<pb n="KR2b0025_WYG_028-30a"/>
　宗正寺奏修玉牒屬籍太祖以下徳惟從世令子伯<lb/>
　師太宗以下元允宗仲士不善汝魏王以下徳承克<lb/>
　叔之公彦夫以昭穆分世<lb/>
置亷訪使者<lb/>
　改走馬承受為之靖康初復舊尋罷<lb/>
兩浙水<lb/>
九月詣和陽宫上玉皇徽號<lb/>
大赦<lb/>
<pb n="KR2b0025_WYG_028-30b"/>
赦京西路<lb/>
　以修京西大内成也<lb/>
置荆南及鼎澧路<lb/>
　分湖北路置之<lb/>
増貼職<lb/>
　詔舊貼職惟直秘閣直龍圗閣右文修撰不足以待<lb/>
　多士可増置直徽猷顯謨寶文天章閣秘閣集英殿<lb/>
　修撰并舊為九等<lb/>
<pb n="KR2b0025_WYG_028-31a"/>
冬十一月詔樞密事令童貫與議<lb/>
　須面議者許赴院面議當同進呈者許同進呈<lb/>
己亥郊<lb/>
置提舉坑冶官<lb/>
　提舉東道九道坑冶其後罷復不常不盡録　宣和<lb/>
　初蔡京言臣自崇寧初承乏宰事誠不自揆行其所<lb/>
　知而陛下以堯禹自任幸聽其說故得施一二永惟<lb/>
　理財之源當不取於民國用自富故取貨於地而修<lb/>
<pb n="KR2b0025_WYG_028-31b"/>
　坑冶之官復鼓鑄之法自崇寧迄政和五年在京𣙜<lb/>
　貨於庫務所積一千三百餘萬諸監所鑄九百餘萬<lb/>
　諸路所儲三千餘萬通内外所有凡五千萬有竒未<lb/>
　嘗有不足之憂既而邪臣在位肆行更革坑冶官徐<lb/>
　堙槁置千里乃罷鑄錢監既無地寶又無泉貨遂括<lb/>
　天下白地増四方酒價取其毫末以為足國之計今<lb/>
　京師雖復塩法僅足日用外方漕計闕乏見侵常平<lb/>
　錢米及用諸司封樁迄今迨盡前日改法之人懼罪<lb/>
<pb n="KR2b0025_WYG_028-32a"/>
　難逭乃倡為浮言曰自崇寧以前失於措置以至於<lb/>
　此臣不敢生受暗黙故輙具本末臣鼠技已窮無以<lb/>
　上助萬一欲及兹時内委宰執六曹外付諸路監司<lb/>
　講求措置庶無後時之悔明年熙豐諸路錢監十九<lb/>
　處嵗鑄錢僅六百萬言東南惟存廢跡利源既失公<lb/>
　私匱之宜復其舊令復提舉坑冶官鑄錢<lb/>
十二月劉正夫致仕<lb/>
　自張商英罷相蔡京益變法度鄭居中在右府毎為上<lb/>
<pb n="KR2b0025_WYG_028-32b"/>
　言之及為相四方欣然望治訖不能制京至是以疾<lb/>
　致仕正夫既罷厥後王黼誤國召亂余深白時中李<lb/>
　邦彦輩皆鄙夫患失之徒云<lb/>
創公田所<lb/>
　京西舊多曠土寶元康定間時輕其賦募民墾闢地<lb/>
　無遺利政和初始議増稅民已不能支未幾後苑作<lb/>
　使臣杜公才獻言汝州有地可為稻田乃置稻田務<lb/>
　主以内侍楊戩皆按契劵而以樂尺打量其贏則拘<lb/>
<pb n="KR2b0025_WYG_028-33a"/>
　入官而又并河東北三路皆括之於是大擾農民困<lb/>
　敝僅能輸公田錢而正稅不充矣時内侍張玉營繕<lb/>
　所亦效後苑公田所為取足無算及戩死而公田<lb/>
　營繕事皆併入西城所以内侍李彦主之其縱暴病<lb/>
　民又甚於前矣<lb/>
是嵗女真陷遼白海軍<lb/>
　遼渤海人髙永昌殺其東京留守蕭保先自稱大渤<lb/>
　海國皇帝據遼東五十餘州遼主遣其宰相張琳討<lb/>
<pb n="KR2b0025_WYG_028-33b"/>
　之至瀋州女真遣兵来援渤海琳敗績乃以燕王淳<lb/>
　為都元帥仍募遼東人號怨軍者二萬以行至乾州<lb/>
　武朝彦等謀殺淳不克復召淳還遣蕭徳恭耶律伊<lb/>
　都等屯田為備既而女真擊破渤海軍斬髙永昌其<lb/>
　衆散為盜所至擄掠而遼不能制<lb/>
丁酉政和七年<hi>遼天慶七年</hi>春三月以童貫領樞密院事<lb/>
　初命貫帶同簽書樞密院事尋以元豐官制不置<lb/>
　簽書遂改命焉時邊人屢奏遼無故聚兵易州恐有<lb/>
<pb n="KR2b0025_WYG_028-34a"/>
　他意詔諸路調兵赴沿邊將以邊事付貫命督師以<lb/>
　駐尋落城<lb/>
茂州夷㓂邉<lb/>
　將官李泳等死之<lb/>
夏四月羣臣䇿上為教主道君皇帝<lb/>
　詔道院畧曰朕乃上帝元子為太霄帝君憫中華被<lb/>
　金狄之教遂懇上帝願為人主令天下歸於正道卿<lb/>
　等可上表章䇿朕為教主道君皇帝止用於教門章疏<lb/>
<pb n="KR2b0025_WYG_028-34b"/>
　尋詔翰林學士承㫖王黼宣和殿學士蔡攸盛章等<lb/>
　至宣和殿觀神霄降臨黼作記上之自後神怪之事<lb/>
　不悉書<lb/>
五月祭地<lb/>
　先詔玉虛殿上皇地祗徽號至是祭地於方澤降徳<lb/>
　音<lb/>
六月置承宣使<lb/>
　改節度觀察留後為之<lb/>
<pb n="KR2b0025_WYG_028-35a"/>
是月大雨雹<lb/>
　大如拳或似一升器物兩時而止先是夏雨有兩魚<lb/>
　落殿中省㕔事屋上<lb/>
秋七月熙河環慶涇原地震<lb/>
　旬日不止壞城壁廬舍民居壓死者甚衆　時上以<lb/>
　旱乾灾異為念侍御史黄葆光上䟽言今之所以致<lb/>
　隂陽之變者蓋陛下恭儉敦朴以先天下而蔡京侈<lb/>
　大過甚陛下以紹述為心而京所行乃背元豐之法<lb/>
<pb n="KR2b0025_WYG_028-35b"/>
　陛下隨宜増益追崇先烈而京强悍自專不肯上承<lb/>
　徳意兼鄭居中余深依違畏避不能任天下之責此<lb/>
　天氣下而地不應也䟽入不報<lb/>
置提舉御前人船所<lb/>
　時東南監司郡守二廣市舶率有應奉又有不待㫖<lb/>
　但送物至都計㑹宦者以獻大率靈壁太湖慈溪武<lb/>
　康諸石二浙竒竹異花海錯福建荔枝橄㰖龍眼南<lb/>
　海椰實登萊文石湖湘文竹四川佳果木皆越海渡<lb/>
<pb n="KR2b0025_WYG_028-36a"/>
　江毁橋梁穿城郭而至植之皆生而異味珍苞則以<lb/>
　健歩捷走雖甚逺數日即達色香未變也至是蔡京<lb/>
　言陛下無聲色犬馬之奉所尚者山林間物乃人之<lb/>
　所棄但有司奉行之過因以致擾願節其浮濫乃請<lb/>
　作提舉淮浙人船所命内侍鄧文誥領之京以曩備<lb/>
　東封船二千艘及廣濟兵士四營又増制作牽駕人<lb/>
　乞詔人船所比直達綱法自後所用即從御前降下<lb/>
　使許應奉如數貢入餘皆不許妄進又詔不許為粮<lb/>
<pb n="KR2b0025_WYG_028-36b"/>
　綱船及役百姓且戒毁人墳墓廬舍及黃封帕䝉人<lb/>
　園囿所植凡十餘事獨令朱勔等六人任事由是稍<lb/>
　戢不兩嵗益甚於舊勔由是授節鉞諸路大擾以至<lb/>
　於亂<lb/>
八月鄭居中罷<lb/>
　母喪去位<lb/>
九月辛卯大饗明堂<lb/>
　初禮部尚書孔光凝等言月令秋季大享帝説者謂<lb/>
<pb n="KR2b0025_WYG_028-37a"/>
　徧祭五帝也曲禮大享不問卜説者謂祭五帝於明<lb/>
　堂莫適卜也周官太宰祀五帝則掌百官誓戒説者<lb/>
　謂祀五帝於四郊及明堂而王安石以謂五帝者五<lb/>
　精之君昊天之佐也惟其為五精之君故分位於五<lb/>
　室惟其為昊天之佐故與享於明堂自神宗下詔惟<lb/>
　以英宗配上帝而悉去從祀羣神陛下肇視宏規秋<lb/>
　季大享位五帝於其室既無比以稱神之嫌止祀五<lb/>
　帝又無羣神從祀之黷則神宗黜六天於前陛下正<lb/>
<pb n="KR2b0025_WYG_028-37b"/>
　五室於後其揆一也從之乃詔併祀五帝<lb/>
盜起淮西命内侍譚稹討平之<lb/>
是月初約宗室科條<lb/>
　徒以下宗正訓治徒以上制勘<lb/>
冬十月初御明堂<lb/>
　以是月天運政治布告天下又頒來嵗嵗運厯自是<lb/>
　月朔布政孟春頒厯率推考氣運具之文辭而以為<lb/>
　常<lb/>
<pb n="KR2b0025_WYG_028-38a"/>
十一月詔蔡京五日一朝<lb/>
　時童貫欲生北釁密遣人使海上約女真而京不能<lb/>
　遏因上章劾貫且謂貫本臣薦他日恐累况與臣同<lb/>
　列臣實恥之上欲罷貫所領改為司空令致仕時官<lb/>
　制無司空將特命之㑹京子攸救止於是京告老詔<lb/>
　罷省細務五日一朝赴都堂視事而貫日赴朝班若<lb/>
　京是日入則貫避不出朝他日則如故此乃蔡攸别<lb/>
　録之語恐未必然姑存之<lb/>
<pb n="KR2b0025_WYG_028-38b"/>
鄭居中起復太宰余深少宰<lb/>
有星如月<lb/>
　徐徐南行而落光照人物與月無異<lb/>
十二月天神降坤寧殿<hi>上自作記</hi>
修神保觀<lb/>
　神保觀者俗謂二郎神也都人素畏之自春及夏傾<lb/>
　城男女負土以獻名曰獻土又有餙作鬼使巡門催<lb/>
　納土者人物絡繹乗輿亦微幸以觀之或謂蔡京曰<lb/>
<pb n="KR2b0025_WYG_028-39a"/>
　獻土納土非佳語也後數日有㫖禁絶<lb/>
作萬壽山<lb/>
　上之初即位也皇嗣未廣道士劉混康以法籙符水<lb/>
　入禁中建言宫城西北隅地協堪輿倘形勢加以少<lb/>
　髙當有多男之祥始命為數仞崗阜已而後宫占羆<lb/>
　不絶上甚喜於是崇信道教土木之工興矣一時佞<lb/>
　倖因而逢迎遂竭國力而經營之至是命户部侍郎<lb/>
　孟揆築土増髙以象餘杭之鳯凰山號萬壽山後因<lb/>
<pb n="KR2b0025_WYG_028-39b"/>
　神降有艮岳排空之語因名艮岳宣和四年始告成<lb/>
　御製記文凡數千言六年有金芝産於萬嵗峯改名<lb/>
　壽岳門號陽華入門兩傍有丹荔八十株大石曰神<lb/>
　運昭功者立其中旁有兩檜一夭矯者名曰朝日升<lb/>
　龍之檜一偃蹇者名曰卧雲伏龍之檜皆玉牌填金<lb/>
　字書之巖曰玉京獨秀太平巖峯曰慶雲萬態竒峯<lb/>
　又有綘霄樓金碧相間勢極髙峻在雲表盡工藝之<lb/>
　巧無以出此運四方花竹石積累二十餘年山林髙<lb/>
<pb n="KR2b0025_WYG_028-40a"/>
　深千巖萬壑麋鹿成羣樓觀臺殿不可勝計<lb/>
戊戌重和元年春正月御大慶殿受定命寶大赦<lb/>
　初八寶既備上曰八寶者國之神器也命再剏乃我<lb/>
　受命者也因詔于闐國上美玉久而得之為璽九寸<lb/>
　用魚蟲篆其文曰範圍天地幽贊神明保合太和萬<lb/>
　夀無疆號定命寶至是御殿受之百官稱賀<lb/>
二月夏人冦邊<hi>將官張廸死之</hi>
初通使女真約夾攻遼<lb/>
<pb n="KR2b0025_WYG_028-40b"/>
　建隆以来女真嘗自其國之蘇州泛海至登州賣馬<lb/>
　故道猶存去夏有漢兒髙藥師者泛海来具言女真<lb/>
　攻遼國事登州守臣王師中以聞乃詔蔡京童貫共<lb/>
　議命師中募人同藥師等齎市馬詔以往而不能達<lb/>
　至是復委貫選人使之遂遣馬政同藥師講買馬舊<lb/>
　好由海道入蘇州至其國阿固達所居按春川拉林<lb/>
　河其長男曰阿古及侄尼堪烏舎輩皆用事呼郎君<lb/>
　問遣使之由政對以貴朝在大宋太祖皇帝建隆二<lb/>
<pb n="KR2b0025_WYG_028-41a"/>
　年時遣使来賣馬今主上聞貴朝攻陷契丹五十餘<lb/>
　城欲與貴朝通前好兼聞契丹天怒人怨本朝欲與<lb/>
　貴朝共行弔伐以救生靈塗炭雖本朝未有書来特<lb/>
　遣政等軍前共議若允許後必有國使来也阿固達<lb/>
　與尼堪等共議數日遂質登州小校六人遣渤海人<lb/>
　李善慶生熟女真二人齎國書并北珠生金貂子等<lb/>
　来　是春正月遼燕王淳將討怨軍而女真遽至淳<lb/>
　與之遇於徽州未陳而潰淳與麾下五百餘人退保<lb/>
<pb n="KR2b0025_WYG_028-41b"/>
　長伯魚務於是女真度遼西大掠經新成懿壕渭五<lb/>
　州皆降之又遣棟摩王攻怨軍亦敗之天祚在中京<lb/>
　聞報震懼令内庫裒珠玉珍玩五百餘囊擇駿馬二<lb/>
　千匹私謂左右曰若女真必来吾與南宋為兄弟夏<lb/>
　國為甥舅何憂哉及女真歸邊備稍寛天祚益自肆<lb/>
　矣　貫嘗與熙河鈐轄趙隆議燕雲事隆極言不可<lb/>
　貫曰君與此當有異拜隆曰隆武夫豈敢干賞以敗<lb/>
　祖宗二百年之好異時釁生雖萬死不足以謝天下<lb/>
<pb n="KR2b0025_WYG_028-42a"/>
三月赦四川<lb/>
　以城石泉軍増築九堡畢工又綿茂州夷平也知成<lb/>
　都府劉義叟言綿茂開拓甚廣自唐以来八國巢穴<lb/>
　已空詔許百僚稱賀<lb/>
以蔡鞗為宣和殿待制<lb/>
　鞗京之子尚康福帝姬駙馬都尉帯文階自鞗始<lb/>
親試舉人<lb/>
　賜王昻以下七百八十一人及第出身有差　勅令<lb/>
<pb n="KR2b0025_WYG_028-42b"/>
　皇子嘉王楷赴廷對有司考為第一上不欲令魁多<lb/>
　士升昻為榜首<lb/>
夏四月竄張根<lb/>
　根時為淮南運使坐論東南諸路闕乏之由遂及修<lb/>
　造之侈賜第錫帯之濫又言花石綱騷擾之害大忤<lb/>
　權貴由是落職監信州商稅尋又貶置郴州<lb/>
五月壬子朔日有食之<lb/>
置經制司<lb/>
<pb n="KR2b0025_WYG_028-43a"/>
　尚書省置司講畫諸路財賦<lb/>
六月王宷劉昺坐妖訕誅竄<lb/>
　詔朝奉大夫前知峽州王宷資政殿學士劉昺酬倡<lb/>
　詩歌悖逆妖訛不道宷伏誅劉昺長流瓊州<lb/>
赦陜西河東<lb/>
　以童貫奏攻破夏人建築城塞也宰執並進官<lb/>
秋七月東南大水遣使賑之<lb/>
　九月又詔截上供米四十萬賑濟<lb/>
<pb n="KR2b0025_WYG_028-43b"/>
八月童貫進太保<lb/>
　領樞宻院事三路宣撫使以夏秋以来進築靖夏制<lb/>
　戎制羗三城之功也<lb/>
九月辛巳大享明堂<lb/>
　去年已行是夏詔曰自今每嵗季秋親祠明堂如孟<lb/>
　月行獻禮與三年當郊之嵗行明堂之禮後不録<lb/>
閏月罷白地等錢<lb/>
　初鄭居中置講畫經費局使户部尚書髙伸推行之<lb/>
<pb n="KR2b0025_WYG_028-44a"/>
　諸路有僦房廊為浮造簷厦侵官地者則㑹其丈尺<lb/>
　令輸錢謂之白地錢又添酒價取醋息及𣙜場等事<lb/>
　給事中吴敏駁之以為白地錢何異於徳宗之税間<lb/>
　架至是上詔曰自頃庶事大臣以為可行朕采諸民<lb/>
　多不謂便如拘白地與禁𣙜貨増方田増酒價取醋<lb/>
　息河北加折耗米東南火灾强糴皆掊克苛削可即<lb/>
　日罷諸害民蠧國如上比者三省悉以聞朕不憚改<lb/>
鄭居中罷<lb/>
<pb n="KR2b0025_WYG_028-44b"/>
　乞持餘服上從之<lb/>
行鹽鈔對帯法<lb/>
　時國用日廣而經費多仰於𣙜貨務先是鄭居中再<lb/>
　相與童貫相表裏貫主解鹽欲以實陜西而擅其利<lb/>
　故居中為罷東北鹽而利入頓少至是上悟乃詔昨<lb/>
　有司言解鹽便於煮海故用之而商販無利邊糴不<lb/>
　行其復行末鹽於是蔡京私語人曰我作鹽法尚未<lb/>
　盡也上知之詢其所未盡京請改袋制且計所過指<lb/>
<pb n="KR2b0025_WYG_028-45a"/>
　其稅袋制既與昔不同必便更買新鈔方帯舊鈔號<lb/>
　對帯法亦曰帯撘指揮既出一日間入納者三千餘<lb/>
　萬緡上大駭而後知撘帯之利也不一二嵗必復為<lb/>
　之商人每覺鈔行略滯以待改法謂之起新鈔自是<lb/>
　鹽商大困　宣和三年詔河北京東兩路税鹽與鈔<lb/>
　鹽並行故商旅不通可並行鈔鹽許客人任從通販<lb/>
　　四年春詔曰末鹽顆鹽祖宗以来並行不廢崇慶<lb/>
　中以解池顆鹽不多止行本路而煮海甚博行於數<lb/>
<pb n="KR2b0025_WYG_028-45b"/>
　路各不相妨政和積錢至二千萬貫而有司挾情議<lb/>
　改難以復舊商旅疑惑可下諸路諭以今来改不改<lb/>
　鈔法秋七月又詔解鹽<hi>闕</hi>　　　　末鹽通商法備<lb/>
　敢有揺扇以違御筆論時鹽<hi>闕</hi>　　　　　　陜西<lb/>
　錢四百萬緡以代解鹽課又河朔嵗賜亦不下三百<lb/>
　萬緡自𣙜貨務出見錢以寄外廊而後給闗子付諸<lb/>
　路糴買俟商賈来請故謂之轉廊錢王黼秉政用日<lb/>
　益窘既無見錢但虛出闗子付外路商賈已絶粮草<lb/>
<pb n="KR2b0025_WYG_028-46a"/>
　得闗子赴京務請錢率不能給則以急緩新久次為<lb/>
　七等商賈莫能久候因賤貨之交引鋪時上自督<lb/>
　課茶鹽日令具奏比較纔不及數必加峻責提舉𣙜<lb/>
　貨務魏伯芻乃與交引鋪以四六為約若請萬緡則留<lb/>
　四千緡入納乃得之故日有四五萬緡所入若真入<lb/>
　納則無幾蓋徒以昧上應課實非所願既鹽鈔猥多<lb/>
　故客貨不行伯芻乃獻言於王黼設限立額重為賞<lb/>
　罰始者嵗校俄至月校法令苛峻州縣官恐罪遂以<lb/>
<pb n="KR2b0025_WYG_028-46b"/>
　鈔敷上户始一户數十鈔則貼錢若干與鹽鋪户嵗<lb/>
　中有至數次科者又爭要客販所至則以鹽詣官復<lb/>
　科之於民其後遂至於計口而給家至户到雖嬰兒<lb/>
　不免矣　七年春詔崇寧初罷官賣以通商賈至收<lb/>
　億萬之利比嵗變法遂分配民户可修復新鈔務通<lb/>
　財貨以復舊制<lb/>
大内火<lb/>
　大火自甲夜達曉爇五千餘間後苑廣聖宫及宫人<lb/>
<pb n="KR2b0025_WYG_028-47a"/>
　所居幾盡被焚死者甚多時天大雨火發雨如傾畧<lb/>
　不少止而火益熾或傳上是夜微宿於外然事秘不<lb/>
　可得知<lb/>
錄周後<lb/>
　除封崇義公外以其長世世為宣義郎監周陵廟與<lb/>
　知縣請給為國三恪<lb/>
冬十月御寶籙宫度籙<lb/>
　度玉清神霄秘籙㑹者八百人凡天神降臨事蓋發<lb/>
<pb n="KR2b0025_WYG_028-47b"/>
　端於王老志而極於林靈素於是宦官道士有所不<lb/>
　快必託為帝誥則莫不如志及為大㑹引羣臣人士<lb/>
　入殿聽靈素講經上為設幄其側靈素據髙坐使人<lb/>
　於下請問然靈素所言無殊絶者雜以滑稽媟語上<lb/>
　下為大閧笑莫有君臣禮矣時道士有俸每一齋施<lb/>
　動獲數十萬毎一宫觀給田亦不下數百千頃皆外<lb/>
　蓄妻子置姬媵以青膠刷鬢美衣玉食者幾二萬人<lb/>
　一㑹殆費數萬緡貧下之人多買青布幅巾以赴日<lb/>
<pb n="KR2b0025_WYG_028-48a"/>
　得一飫餐而襯施錢三百謂之千道㑹云　宣和四<lb/>
　年冬御殿度王黼等秘籙<lb/>
十一月朔改元大赦<lb/>
安堯臣補官<lb/>
　堯臣<hi>闕</hi>　　　　　陛下臨御之初嘗下詔求言於<lb/>
　是諤士效忠而憸人乃誤陛下加以詆誣之罪使陛<lb/>
　下負拒諫之謗故比年天下杜口以言為諱乃者宦<lb/>
　寺交結權臣共唱北伐而宰執以下無一人肯為陛<lb/>
<pb n="KR2b0025_WYG_028-48b"/>
　下言者臣謂啓燕雲之役異時唇亡齒寒堅甲利兵<lb/>
　必伺吾隙而逞其所欲矣臣謹按童貫起自卑微本<lb/>
　無智謀陛下付以兵柄俾典機密專務欺罔虛立城<lb/>
　砦以奏捷易置將吏以植其黨通餽遺鬻官爵超躐<lb/>
　除授紊亂典常巧媚者登拂忤者斥山西勁卒盡選<lb/>
　為親兵戰則他兵臨陣賞則親兵冒功意果安在每<lb/>
　得内帑以濟軍需乃委充私藏而立軍期之法取償<lb/>
　於州縣民不堪命士為解體而貫方且兇㷔勃然臺<lb/>
<pb n="KR2b0025_WYG_028-49a"/>
　諫之臣間有一議已中危法使天下不敢言而歸怨<lb/>
　陛下矣咸謂貫深結蔡京同納趙良嗣之謀經營既<lb/>
　久國用匱乏乃方田以増税均糴以充儲茶鹽之法<lb/>
　朝行夕改加之以饑饉廹之以重歛事勢必無自全<lb/>
　而患有至於不可禦者陛下倘優游不斷異時雖悔<lb/>
　何及臣非不知計行身戮蓋忠憤所激不能自己至<lb/>
　是上下詔畧曰頃大臣建議欲復燕雲而堯臣以逺<lb/>
　方孤生獨陳不可或謂妄阻大事請置諸法朕以言<lb/>
<pb n="KR2b0025_WYG_028-49b"/>
　路久壅敢諫之士宜導以賞令吏部先次補堯臣承<lb/>
　務郎堯臣惇族子也就以惇遺澤授之<lb/>
十二月置裕民局<lb/>
　以延康殿學士徐處仁言科斂折變充用坐倉<lb/>
　之為害民故也仍設五事命蔡京提舉處仁為詳定<lb/>
　官於是用事者恐其過有裁損不悦之矣　時京欲<lb/>
　復行夾錫錢於中州處仁言錫錢但可行於闗陜耳<lb/>
　京恐其不附已欲去之諷侍御史張朴劾處仁罪出<lb/>
<pb n="KR2b0025_WYG_028-50a"/>
　知揚州而局亦尋罷　是月鳳翔府慶州諸縣皆納<lb/>
　農器以避科歛上聞之惻然詔罪其官吏<lb/>
是嵗女真阿固達始稱帝國號金<lb/>
　女真其初部族本新羅人號完顔氏完顔猶漢言王<lb/>
　女真妻之以女生二子其長烏古鼐也自此傳三人<lb/>
　至英格太師以至阿固達身長八尺狀貌雄偉沉毅<lb/>
　寡言笑顧視不常少有大志膽力絶人是時女真趍<lb/>
　遼中京天祚恐其襲已女真衆中有楊朴者遼東人<lb/>
<pb n="KR2b0025_WYG_028-50b"/>
　也勸阿固達稱皇帝以王為姓以旻為名以其國産<lb/>
　金故稱大金改元天輔皆從之朴又勸阿固達遣人<lb/>
　詣天祚求封册天祚付南北面大臣議蕭奉先喜以<lb/>
　為自此可無患矣請許之天祚遂遣使備衮冕之服<lb/>
　册阿固達東懷皇帝阿固達召楊朴等觀騐以儀物<lb/>
　不純用天子之制大怒欲斬其使諸臣為謝乃解猶<lb/>
　人笞百餘尋遣還要其稱大金皇帝兄不然則提兵<lb/>
　取上京天祚惡聞女真事蕭奉先揣其意不以聞明<lb/>
<pb n="KR2b0025_WYG_028-51a"/>
　年上京破和議遂格<lb/>
己亥宣和元年春正月改佛號<lb/>
　詔改佛號大覺金仙餘為仙人大士僧稱徳士行者<lb/>
　稱徳童而冠服之但道冠有徽徳冠無徽又以寺為<lb/>
　宮院為觀尋改女冠為女道尼為女徳　明年詔復<lb/>
　舊<lb/>
金使來<lb/>
　女真使李善慶入國門詔蔡京童貫及鄧文誥見之<lb/>
<pb n="KR2b0025_WYG_028-51b"/>
　諭以夾攻取燕之意善慶等唯唯居十餘日遣趙有<lb/>
　開馬政齎詔及禮物與善慶等渡海聘之初議報阿<lb/>
　固達儀趙良嗣欲以國書用國信禮有開曰女真之<lb/>
　長止節度使常慕中國恨不得臣屬止用詔足矣問<lb/>
　善慶何如善慶曰皆可於是從有開言有開與善慶<lb/>
　等行至登州而死㑹諜者言契丹已割遼東封女真<lb/>
　為東懷皇帝乃詔政勿行止差平海軍校呼慶持登<lb/>
　州牒送善慶等歸呼慶至阿固達軍前阿固逹及尼<lb/>
<pb n="KR2b0025_WYG_028-52a"/>
　堪等責以中輟且云登州不當打牒留半年始遣之<lb/>
　臨行語之曰跨海求好非吾家事吾巳獲大遼數路<lb/>
　其他可以俯拾汝歸見皇帝果欲結好請早示國書<lb/>
　若仍用詔決難從也　初髙麗來求醫上遣二醫往<lb/>
　是秋還以其事及語錄奏聞然後知實非求醫乃彼<lb/>
　知中國將與女真圖契丹因是勸止中國謂茍存契<lb/>
　丹猶可為國家捍邉女真強敵不可交也宜早為之<lb/>
　備上聞之不樂後三年遣使往聘欲促其共舉髙麗<lb/>
<pb n="KR2b0025_WYG_028-52b"/>
　雖恭順終不得其要領而歸<lb/>
以余深為太宰王黼為少宰<lb/>
　黼即甫也上賜今名<hi>闕</hi>　　　　　　　　　之䇿<lb/>
　太宰鄭居中及知樞密院鄧洵武皆以<hi>闕</hi>
　　其計以身任之曰我與遼雖為兄弟之邦然百餘<lb/>
　年間彼之所以開邊慢我者多矣且兼弱攻昧武之<lb/>
　善經也今而勿取女真即强吾不免事之中原故地<lb/>
　恐非復我有於是上向其言左司員外郎倪濤獨以<lb/>
<pb n="KR2b0025_WYG_028-53a"/>
　為非且曰景徳以來遼守約不敢犯邉盟誓固在不<lb/>
　可渝也天下久安士不習戰軍儲又乏莫敢議論以<lb/>
　為後患黼怒曰左司敢沮軍耶　顯謨閣待制知湖<lb/>
　州葛勝仲與黼連姻亦與書曰天下無事則宰相安<lb/>
　宰相生事則天下危願公享宰相之安無使天下至<lb/>
　於危也　時諜者云天祚有亡國之相或言陳堯臣<lb/>
　者善丹青人曽登科為畫學正黼聞之甚喜薦堯臣<lb/>
　以將使事堯臣即挾畫學生二員俱行同繪天祚像<lb/>
<pb n="KR2b0025_WYG_028-53b"/>
　以歸入對即云遼主望之不似人君臣謹畫其容以<lb/>
　進若以相法言之亡在旦夕幸速進兵兼弱攻昧此<lb/>
　其時也并圖其山川險易以上上大喜即擢堯臣右<lb/>
　司諌賜予鉅萬燕雲之役遂決堯臣後遷至侍御史<lb/>
躬耕籍田<hi>後不書</hi>
二月朔改元<lb/>
　上之改元重和也左丞范致虛言此號契丹嘗稱之<lb/>
　蓋彼先有重熙年後主名隆禧其國中因避熙而稱<lb/>
<pb n="KR2b0025_WYG_028-54a"/>
　重和遂復改焉<lb/>
三月皇后親蠶<lb/>
　於延福宫後不書　政和初詔建蠶宫親蠶殿以無<lb/>
　斁為名<lb/>
劉法兵殱于統安城<lb/>
　熙河經畧童貫廹法令進師攻城不得已引軍出塞<lb/>
　夏人伏兵擊之士卒陷没者數十萬貫更以捷聞百<lb/>
　官入賀議者切齒而不敢言<lb/>
<pb n="KR2b0025_WYG_028-54b"/>
夏人冦邉<lb/>
　貫以鄜延環慶兵入西界大破夏人平其三城既又<lb/>
　破之於震威軍<lb/>
夏四月丙子朔日有食之<lb/>
赦陜西河東<lb/>
五月有物如龍形見京師民家大水犯都城西北赤氣<lb/>
亘天<lb/>
　忽有水髙十餘丈犯都城未作前雨數日如傾及霽<lb/>
<pb n="KR2b0025_WYG_028-55a"/>
　開封縣茶肆人晨起拭床榻睹若有大犬蹲榻下者<lb/>
　明視之龍也其人驚呼而倒適與軍器作坊近來觀<lb/>
　作坊兵衆取而食之不敢以聞都人皆圖畫傳玩身<lb/>
　僅六七尺若世所繪龍鱗蒼黒色驢首而两頰如魚<lb/>
　頭色正綠頂有角角極長於其際始分两岐有聲如<lb/>
　牛十日而水至　初龍降後一夕五鼔西北有赤氣<lb/>
　數十道亘天犯紫宫北斗仰視星皆若隔絳紗方起<lb/>
　時拆裂有聲然後大發後數夕又作聲益大格格且<lb/>
<pb n="KR2b0025_WYG_028-55b"/>
　久其發更猛而赤氣出北數十百道其中又間以白<lb/>
　黒二氣然赤氣為多自西方俄入東北又延及東南<lb/>
　且聲亦不絶廹曉乃止　水之作也宰相率出郭視<lb/>
　之水已破汴隄諸内侍以役夫擔草運土障之不能<lb/>
　禦上憂甚命戸部侍郎唐恪治之或請決汴南河以<lb/>
　䕶宫城者恪曰水漲而決是無可奈何今決而浸之<lb/>
　是棄民也乃止詔府界監司募人決水下流遂由城<lb/>
　北五丈河以洩　起居郎李綱言國家都汴百六十<lb/>
<pb n="KR2b0025_WYG_028-56a"/>
　年未嘗有變今城西巨浸湍悍峻激東南而流其勢<lb/>
　未艾或淹旬時因以風雨不可不慮夫變不虛生必<lb/>
　有感召之灾灾非易禦必有消弭之䇿望陛下斷自<lb/>
　宸衷詔廷臣各具所見而採行其說濟危圖安以答<lb/>
　天戒又乞直前奏事庶盡狂瞽詔都城外積水緣有<lb/>
　司失職隄防不修即非灾異忠言讜論未始不求豈<lb/>
　假天灾然後降詔綱挾姦弄直送吏部監當尋又降<lb/>
　一官與逺小處　時上命唐恪決水恪即日乘水舟<lb/>
<pb n="KR2b0025_WYG_028-56b"/>
　覽水之勢而求所以導之上登樓遥見問之乃恪也<lb/>
　為之出涕未幾水平恪入對上勞之曰宗社得安卿<lb/>
　之功也恪懷出疏曰水隂類也至犯城闕天其或者<lb/>
　以隂盛之漸警告陛下乎願垂意於馭臣鄰逺女寵<lb/>
　去小人備夷狄以益謹天戒上嘉納之<lb/>
六月夏人納欵<lb/>
　詔六路罷兵　初夏國恃横山諸族帳强勁善戰故<lb/>
　用以抗中國慶厯間姚嗣宗發收横山之議范仲淹<lb/>
<pb n="KR2b0025_WYG_028-57a"/>
　用之既而元昊納欵元豐中种諤亦以為言故興靈<lb/>
　州之師及王師失利李憲始獻進築之議神宗厭兵<lb/>
　不克行童貫本出李憲之門欲成憲志政和以來合<lb/>
　諸路兵出塞進築遂得横山之地夏國失所恃乃因<lb/>
　遼人納欵請和以誓表進許之前所未有也已而夏<lb/>
　使來賀生辰授以誓詔辭不受貫强使持去及境遂<lb/>
　棄之延安帥取以上貫始大沮　祖宗法凢番人授<lb/>
　漢官有功只於番官遷轉而俸禄不甚増弓箭手有<lb/>
<pb n="KR2b0025_WYG_028-57b"/>
　定所而得以保其鄉里墳墓禁軍逃亡並誅戮而不<lb/>
　敢避難至童貫為宣撫引屬户至有為節度使者舊<lb/>
　弓箭手皆徙居新邉禁軍逃亡者許改刺别軍又擇<lb/>
　諸路精兵刺勝捷軍以自衞夏人納欵而邉備軍法<lb/>
　自貫壊矣<lb/>
秋八月復鈔旁定帖錢<lb/>
　初元豐中議者謂民之貿鬻輸納頼官為之據官司<lb/>
　亦利其入遂有所謂鈔旁定帖錢後數用數止至是<lb/>
<pb n="KR2b0025_WYG_028-58a"/>
　諸路爭為應奉時兩浙轉運李祉乃請復其法然息<lb/>
　不得過三分而朝廷許之祉言本路所收約數十萬<lb/>
　貫以此給應奉自可足用今為蘇杭兩處守臣以御<lb/>
　筆拘去而本司所置花木并御前物色須上項錢庶<lb/>
　不侵經費從之明年七月詔江浙湖廣福建鈔旁定<lb/>
　帖錢並令漕臣拘充糴本輒乞撥者以違御筆論<lb/>
　靖康初罷之<lb/>
九月燕蔡京保和新殿<lb/>
<pb n="KR2b0025_WYG_028-58b"/>
　蔡京等請見安妃許之京作記以進畧曰皇帝召臣<lb/>
　京臣黼臣俣臣偲臣楷臣貫臣仲忽臣熙載臣攸燕<lb/>
　保和新殿臣鯈臣翛臣鞗臣行臣徽臣術侍賜食文<lb/>
　字庫於是由臨華殿門入侍班東曲水朝於玉華殿<lb/>
　上歩至西曲水循荼䕷洞至太寧閣登層巒琳霄褰<lb/>
　風垂雲亭至保和屋三楹時成於八月而髙竹崇檜<lb/>
　已森隂蓊鬰中楹置御榻東西二間列寶玩與古鼎<lb/>
　彛玉芝左挾閣曰妙有右挾閣曰宣道上御歩前行<lb/>
<pb n="KR2b0025_WYG_028-59a"/>
　至稽古閣有宣王石鼔歴邃古尚古鑑古作古訪古<lb/>
　博古秘古諸閣上親指示為言其槩抵玉林軒過宣<lb/>
　和殿列岫軒太真閣凝真閣東崇巖峭壁髙百尺林<lb/>
　壑茂密倍於昔見過翹翠燕䖍閣賜茶全真殿乃出<lb/>
　瓊林殿中使傳㫖留題乃題曰瓊瑶錯落密成林檜<lb/>
　竹交加午有隂恩許塵凡時縱歩不知身在五雲深<lb/>
　頃之就坐女童作樂坐間香圓荔子黃橙金柑相間<lb/>
　布列前後命鄧文誥剖橙分賜酒五行少休詔至玉<lb/>
<pb n="KR2b0025_WYG_028-59b"/>
　真軒軒在保和殿西南廡即安妃粧閣命使傳㫖曰<lb/>
　雅燕酒酣添逸興玉真軒内見安妃且詔臣賡補成<lb/>
　篇臣即題曰燕和新殿麗秋暉詔許塵凡到綺闈於<lb/>
　是人人以為得見安妃矣既而但掛畫像西垣臣即<lb/>
　以詩謝奏曰玉真軒檻暖如春即見丹青未見人月<lb/>
　裏姮娥終有恨鑑中姑射未應真須臾中使傳㫖至<lb/>
　玉華閣上持詩曰因卿有詩姻家自應相見臣曰頃<lb/>
　緣葭莩已得拜望故敢以詩請上大笑<hi>闕</hi>
<pb n="KR2b0025_WYG_028-60a"/>
　　　　　　　　上持大觥酌酒命<hi>闕</hi>　　勸太師<lb/>
　臣因進曰禮無不報於是持瓶酒注授使以進再坐<lb/>
　撤女童命羯鼔御侍奏細樂作蘭陵王揚州教水調<lb/>
　勸酬交錯日且暮臣奏曰久勤聖躬不敢安上曰<hi>闕</hi>
　　　　　更勸迭進酒行無算上忽憶紹聖春燕口<lb/>
　號二句問曰卿所作否餘句云何臣曰臣所進也嵗<lb/>
　久不記上曰朕是時以疾告假哲宗召至宣和閣因<lb/>
　問所以告假對曰臣有負薪之疾不果奉清燕哲宗<lb/>
<pb n="KR2b0025_WYG_028-60b"/>
　曰蔡承㫖有佳記云紅䗶青烟寒食後翠華黃屋太<lb/>
　㣲間不可不赴臣謝曰臣操筆注思於今二十年陛<lb/>
　下語及方省彷彿然不記一字陛下藩邸已知臣蓋<lb/>
　非今日臣豈勝榮幸上輪指曰二十四年矣臣曰臣<lb/>
　在兩朝且老無毫髮報稱上曰屢見哲宗道卿但為<lb/>
　章惇輩沮忌朕時年八嵗垂髫侍側一日哲宗疑慮<lb/>
　黙然若有所思問曰大臣以為不可紹述朕思疑之<lb/>
　對曰臣聞子紹父業不當問人何疑之有哲宗駭曰<lb/>
<pb n="KR2b0025_WYG_028-61a"/>
　是児大知由是劉摯吕大防相繼斥逐紹述自此而<lb/>
　始臣奏曰陛下曲燕而追繼紹述非特臣幸天下社<lb/>
　稷之幸臣請序其事以示後世知今日宴樂非酒肴<lb/>
　而已二鼓五籌衆前奏曰請罷始退<lb/>
幸道徳院觀金芝遂幸蔡京第<lb/>
　時道徳院生金芝上幸觀焉遂由景龍江泛舟至京<lb/>
　第鳴鑾堂淑妃從上曰今嵗四幸鳴鑾矣賜京酒於<lb/>
　是京作鳴鑾記以進初京侍上每進君臣相悅之說<lb/>
<pb n="KR2b0025_WYG_028-61b"/>
　於是以鞗尚主而攸最親幸上時輕車小輦幸京第<lb/>
　命坐賜酒畧用家人禮表謝有云主婦上夀請酬而<lb/>
　肯從稚子牽衣挽留而不却　攸嘗勸上曰所謂人<lb/>
　主當以四海為家太平為娱嵗月能幾何豈徒自勞<lb/>
　苦上納其言遂微行都山　上方為期門之事故園<lb/>
　囿皆傚江浙為白屋不施五采多為村居野店及聚<lb/>
　珍禽異獸動數千百以實其中都下每秋風夜静禽<lb/>
　獸之聲四徹宛若山林陂澤之間識者以為不祥<lb/>
<pb n="KR2b0025_WYG_028-62a"/>
蔡攸加開府<lb/>
　攸進見無時便辟趨走或塗青紅優襍侏儒多道市<lb/>
　井滛媟謔浪之語以蠱上心妻朱氏出入禁中子行<lb/>
　領殿中監寵信傾其父京矣<lb/>
冬十一月乙卯郊<lb/>
屏太學生鄧肅<lb/>
　時朱勔以花石綱媚上東南騷動肅進十詩諷諌末<lb/>
　句云但願君王安百姓圃中何日不春風上即宣取<lb/>
<pb n="KR2b0025_WYG_028-62b"/>
　時皇太子在側上曰此忠臣也蔡京奏曰今不殺肅<lb/>
　恐浮言亂天下上不答即詔放歸田里蓋保全之也<lb/>
　靖康初以承務郎召為鴻臚簿髙宗初興遂除右正<lb/>
　言<lb/>
十二月竄曹輔<lb/>
　初上之微行也外人尚未知因蔡京表有曰輕車小<lb/>
　輦七賜臨幸邸報傳之四方盡知之時上下俱溺於<lb/>
　宴安天下病焉無敢言者輔時為正字上書極論上<lb/>
<pb n="KR2b0025_WYG_028-63a"/>
　優容之初不加怒有㫖赴都堂問狀余深曰小官何<lb/>
　敢言大事輔曰大臣不言故小官言之王黼以京奏<lb/>
　表有輕車小輦之語詰輔所從意欲中京而輔語不<lb/>
　酬遂編管郴州人皆為輔危而輔獨怡然自若至是<lb/>
　清議翕然歸之<lb/>
大雨雹<lb/>
　<lb/>
　<lb/>
<pb n="KR2b0025_WYG_028-63b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻二十八<lb/>
</p>
<p>
</p>
  </div>
<div>
                <head>九朝編年備要巻二十九</head>
    <p>
<pb n="KR2b0025_WYG_029-1a"/>
欽定四庫全書<lb/>
　九朝編年備要巻二十九　　宋　陳均　撰<lb/>
徽宗皇帝<hi>起庚子宣和二年止己巳宣和七年</hi>
庚子宣和二年春二月趙良嗣使金<lb/>
　女真使托和津持其國書來請别遣使通好因遣良<lb/>
　嗣往猶以買馬為名其實約夾攻契丹取燕雲舊地<lb/>
　也苐面約不齎國書　時女真出師三面攻遼國上<lb/>
　京良嗣至青牛山追及阿　達遂從至上京觀攻城<lb/>
<pb n="KR2b0025_WYG_029-1b"/>
　不旋踵而破<lb/>
唐恪罷<lb/>
　時王黼奪上供綱為應奉之用漕運不至者累月恪<lb/>
　為户部尚書上言曰國家定都汴梁非有山河形勢<lb/>
　以臨天下也直仰汴渠之運以養百萬之師而綱運<lb/>
　自去秋絶不至將有匱乏之憂且以天下奉一人臣<lb/>
　子不敢憚今珍異之物充於大臣之家而奉上者曾<lb/>
　未十一是傾天下之財為國歛怨上以諭黼黼取下<lb/>
<pb n="KR2b0025_WYG_029-2a"/>
　卸司以進且請治恪面謾之罪恪復言黼所進卸運<lb/>
　數蓋併應奉司綱在其中屬戸部十之一二爾詔恪<lb/>
　罷知滁州<lb/>
夏五月祭地于方澤<lb/>
竄朱夢說<lb/>
　編管池州夢說以布衣上書論宦寺之權太重也<lb/>
六月蔡京致仕仍朝朔望<lb/>
　時京子攸鯈鞗孫行皆至大學士視執政而鞗尚帝<lb/>
<pb n="KR2b0025_WYG_029-2b"/>
　女他至侍從者二十餘人尚方賚予無虛日厮役皆<lb/>
　至大官媵妾至封夫人然公論益不與而上厭之至<lb/>
　是請老詔京致仕依舊神霄玉京萬夀宫使仍朝朔<lb/>
　望<lb/>
復元豐保甲舊制<lb/>
　罷京東西保甲餘路並依元豐舊制<lb/>
秋七月嚴文臣起復法<lb/>
　詔非邉防勿起復<lb/>
<pb n="KR2b0025_WYG_029-3a"/>
九月金使來<lb/>
　趙良嗣至上京與阿固達議約大抵以燕本漢地欲<lb/>
　夾攻契丹使女真取中京大朝取燕京許之遂議嵗<lb/>
　賜良嗣初許三十萬而卒與契丹舊數良嗣曰燕京<lb/>
　一帯則并西京是也阿固達亦許之遂以手札付良<lb/>
　嗣約以女真兵自平地松林趨古北口南朝兵自白<lb/>
　溝夾攻不然則難以依已許之約仍遣使偕来止作<lb/>
　新羅人来朝見其國書畧曰大金皇帝謹致書於大<lb/>
<pb n="KR2b0025_WYG_029-3b"/>
　宋皇帝陛下蓋縁素昧未致禮容酌以時宜交馳使<lb/>
　傳趙良嗣等言燕京本是漢地若許復舊將自来與<lb/>
　契丹綃轉交雖無國信諒不妄言若將来貴朝不為<lb/>
　夾攻即不依得已許為夾具形敝幅冀諒鄙悰<lb/>
馬政使金<lb/>
　國書畧曰大宋皇帝謹致書於大金皇帝逺承信介<lb/>
　特示函書致罰契丹逖聞為慰確示同心之利共圖<lb/>
　問罪之師誠意不渝義當如約已差童貫勒兵相應<lb/>
<pb n="KR2b0025_WYG_029-4a"/>
　彼此兵不得過關嵗幣依與契丹舊數仍約毋聽契<lb/>
　丹講和差政之子擴從行<lb/>
燕童貫第<lb/>
冬十月戊辰朔日有食之<lb/>
加梁師成太尉<lb/>
　師成累遷河東節度拜太尉提舉明堂時上留意禮<lb/>
　樂符瑞事師成特以頴悟善逄迎希恩寵上實以𨽻<lb/>
　人蓄之凡御筆號令皆主於師成於是入處殿中多<lb/>
<pb n="KR2b0025_WYG_029-4b"/>
　擇善書吏習倣奎書雜詔㫖以出外庭莫能辨隂竊<lb/>
　用人之柄權勢熏灼一時嗜進之徒爭先赴趨之王<lb/>
　黼以父事之執政侍從出其門者不可勝計師成自<lb/>
　謂為蘇軾之子訴於上曰先臣軾何罪時天下禁誦<lb/>
　軾文其尺牘在人間皆深藏至是始復出<lb/>
十一月余深罷<lb/>
　深嘗諌上以取閩中花果之擾王黼曰此太平末事<lb/>
　不足罷又曹輔初得舘職乃深除之而輔兄弟有為<lb/>
<pb n="KR2b0025_WYG_029-5a"/>
　深門客者至是言者謂輔為深所使深遂求退出知<lb/>
　福州<lb/>
上以王黼為太宰<lb/>
方臘反陷睦歙等州命譚稹討之<lb/>
　睦州青溪有洞曰幇源廣四十里羣不逞徃徃囊槖<lb/>
　其間方臘家有漆園時造作局多科須諸縣抑配而<lb/>
　兩浙皆苦花石綱之擾臘以妖術誘之數日之間嘯<lb/>
　聚響應者至數萬人遂以誅朱勔為名縱火大掠驅<lb/>
<pb n="KR2b0025_WYG_029-5b"/>
　其黨四出兩浙都監蔡遵顔坦擊賊敗死遂䧟睦州<lb/>
　殺官兵千人於是夀昌分水桐廬等縣皆為賊所據<lb/>
　僭號改元永樂　陷休寧縣執知縣趙嗣復脅之使<lb/>
　降面斬二士以恐嗣復嗣復罵曰自古妖賊無長久<lb/>
　者爾當舍逆以從順因我以歸朝廷朝廷必宥爾奈<lb/>
　何使我降賊何不速殺我賊曰我休寧人也公宰邑<lb/>
　有善政前後官無及公者我忍殺公乎委之而去未<lb/>
　幾命嗣復知睦州　陥歙州將官郭師中士曹掾栗<lb/>
<pb n="KR2b0025_WYG_029-6a"/>
　先守獄詬賊遇害　陥杭州守臣趙霆遁亷訪趙約<lb/>
　死之　陷衢州彭汝方死之　陥處州縉雲尉詹良<lb/>
　臣禦賊為所執欲降之良臣罵曰往年王綸反戮於<lb/>
　淮南王則反磔於河北同惡無少長者皆棄市今不<lb/>
　鍳前禍猖獗至此旦暮官軍至爾等肉餧狗鼠矣賊<lb/>
　怒割其肉使自㗖之且吐且罵死不絶聲良臣晚以<lb/>
　恩得官時年七十上聞而憫之官其二子　陷剡縣<lb/>
　知縣宋旅死之　犯杭州王禀敗之於城外又敗之<lb/>
<pb n="KR2b0025_WYG_029-6b"/>
　於桐廬　犯越州守臣劉韐敗之　青溪令陳光以<lb/>
　棄邑先遁尋伏誅<lb/>
十二月以陳過庭為御史中丞<lb/>
　時睦㓂猖獗過庭言致㓂者蔡京養冦者王黼竄二<lb/>
　人則冦自平又言朱勔父子本刑餘小人交結權近<lb/>
　竊取名器賄賂狼籍罪惡彰著宜正典刑以謝天下<lb/>
　時論韙之<lb/>
盜宋江平<lb/>
<pb n="KR2b0025_WYG_029-7a"/>
　江犯淮陽及京西河北至是入海州界知州張叔夜<lb/>
　設方畧討捕招降之<lb/>
辛丑宣和三年春正月改譚稹為兩浙制置使以童貫<lb/>
為江浙淮南宣撫討方臘<lb/>
　初臘之亂王黼方鋪張太平惡聞有外冦且峻責浙<lb/>
　西提刑急捕治勿張皇生事因不敢直奏賊遂不可<lb/>
　制至連陷婺州上大恐中都為震始遣譚稹稹逗留<lb/>
　不進及賊入杭乃遣貫行時征北事起陜西勁兵多<lb/>
<pb n="KR2b0025_WYG_029-7b"/>
　聚輦下盡發以往上微行送之握貫手曰東南事盡<lb/>
　付汝有不得已者竟以御筆行之<lb/>
大赦<lb/>
　以復燕京也<lb/>
罷蘇杭造作局<lb/>
　先是二州置局造作器用曲盡其巧牙角犀玉金銀<lb/>
　竹籐盡糊抹雕刻織綉諸色匠人日役數千而財物<lb/>
　所須悉科於民民力困乏上嘗罷之謟䛕人猶責其<lb/>
<pb n="KR2b0025_WYG_029-8a"/>
　工程進奉不絶未幾復置至是以方臘亂浙西悉詔<lb/>
　罷之<lb/>
二月罷御前綱運<lb/>
　禁般載花石入京初江淮發運司於真揚楚泗各有<lb/>
　轉般倉綱運兵士各有地分不相交越每舟虛二分<lb/>
　容私商以利舟人又載鹽囘運兵士稍便之後因内<lb/>
　侍何忻以宿州靈壁縣山石進御前又朱勔以江浙<lb/>
　竒花果木起綱發運司新裝舟船撥充御前綱以載<lb/>
<pb n="KR2b0025_WYG_029-8b"/>
　花石其餘敝舊者以載綱運直達京師而轉般倉廢<lb/>
　新綱多重載容私商又鹽法變改無囘運舟兵苦之<lb/>
　多逃亡而為盜糧運不繼至是罷花石綱使之般運<lb/>
　糧儲<lb/>
三月親試舉人<lb/>
　賜何渙舉人以下六百餘人及第出身有差　詔梁<lb/>
　師成下使臣鄧宏曹組時令就殿試賜同進士出身<lb/>
是春日有眚<lb/>
<pb n="KR2b0025_WYG_029-9a"/>
　忽青黒無光其中洶洶而動若鉟金而湧沸狀日旁<lb/>
　有青黒正如波光周回旋轉將暮而稍止是時睦賊<lb/>
　未平人多憂之以謂禍難必未巳也<lb/>
夏四月貴妃劉氏薨追諡明節皇后<lb/>
　劉氏本酒家女女也性頴悟能迎㫖合意林靈素以<lb/>
　左道幸謂上為長生帝君謂妃為九華玉真安妃每<lb/>
　神霄降必别置安妃位<lb/>
方臘平<lb/>
<pb n="KR2b0025_WYG_029-9b"/>
　童貫與王禀劉鎮兩路軍豫約㑹於睦歙間包幇源<lb/>
　洞表裏夾攻至是鎮與楊可世馬公直率勁騎從間<lb/>
　道奪賊門嶺平旦入洞賊二十餘萬衆腹背抗拒轉<lb/>
　戰至晚兇徒糜爛流血丹地火其屋萬間禀以竒兵<lb/>
　斬賊五千餘級鎮所斬亦如之釋脅從者數萬禀尋<lb/>
　及辛嗣宗楊惟忠生擒方臘於幇源山東北隅石澗<lb/>
　中並其妻孥兄弟偽相侯王共三十九人振旅凱還<lb/>
　奏㨗於朝其表有曰孰謂亷頗之已老尚堪李靖之<lb/>
<pb n="KR2b0025_WYG_029-10a"/>
　一行又曰遂成希世之功等語識者笑之　臘破六<lb/>
　州五十二縣殺平民二百餘萬王師自出至凱旋凡<lb/>
　四百五十日臘至八月始伏誅　尋赦江浙淮南等<lb/>
　路改睦歙二州為嚴州徽州<lb/>
五月金使来<lb/>
　詔國子司業權邦彦内侍童師禮舘之未幾師禮傳㫖<lb/>
　邦彦曰大遼已知金人海上往還難以復如前議諭<lb/>
　金使令歸邦彦驚曰如此則失其歡心曲在朝廷矣<lb/>
<pb n="KR2b0025_WYG_029-10b"/>
　師禮入奏復傳㫖候童貫囘議之留闕下凡三月餘<lb/>
　方遣人送歸國書只付其使囘不復遣使後赫嚕等<lb/>
　自海上歸至其國阿固達得書意朝廷絶之乃命其<lb/>
　弟國相貝勒並尼堪烏舎等悉師渡遼而西用遼<lb/>
　降人伊都為先鋒趨中京<lb/>
竄陳過庭張汝霖<lb/>
　初過庭為中丞日乞罷冗官之以御前使喚為名者<lb/>
　汝霖為西轉運請罷進花果上既嘉納矣至是王黼<lb/>
<pb n="KR2b0025_WYG_029-11a"/>
　露章劾之以為爵禄泛濫政事猥并天下賦入殆不<lb/>
　能支而議者弗為此圖乃敢懷奸興謗每於奉上之<lb/>
　事動欲侵損如過庭欲廢御前使喚之人汝霖違令<lb/>
　更不嵗進花果伏望留神自今有此必正典刑於是<lb/>
　過庭自知蘄州貶黃州汝霖貶均州<lb/>
閠月置應奉司命王黼及内侍梁師成領之<lb/>
　初方臘之亂黼承上意罷蘇杭造作局及諸所局而<lb/>
　内侍復以言動黼黼大悔悟且懼失權勢乃乞創應<lb/>
<pb n="KR2b0025_WYG_029-11b"/>
　奉局於私第而自領之黼言臣累奏士大夫懷奸弗<lb/>
　悛抑損應奉意在妄為譏謗望特置應奉一司專總<lb/>
　領以杜姦謀從之仍令梁師成縂領於内於是右司<lb/>
　周武仲見黼論其不合黼變色曰九式九貢正周官<lb/>
　太宰所執由是不悦武仲黼自蔡京致仕悉反其所<lb/>
　為當時聲稱翕然而黼既得位乘髙勢而為邪多蓄<lb/>
　子女玉帛以自奉稍襲京迹及應奉司之置黼為上<lb/>
　宰而親領之奪運發漕輓之卒以為用戸部不敢詰<lb/>
<pb n="KR2b0025_WYG_029-12a"/>
　四方珍異之物充牣二人之家而入尚方者纔什一<lb/>
　每陪扈曲燕至為俳優茍賤之技以獻笑取容　時<lb/>
　鄆王楷有寵或妄傳有廢立之意黼知中外嫉已不<lb/>
　自安欲以是為竒貨東宫長子諶已除節度使封國<lb/>
　公黼言於上以為皇孫始封但當為觀察使令宫臣<lb/>
　耿南仲至其第令代東宫奉辭諶免官竟奪節度使<lb/>
　而童貫隂附之謀揺東宫矣<lb/>
六月河决恩州<lb/>
<pb n="KR2b0025_WYG_029-12b"/>
黒𤯝出<lb/>
　洛陽京畿忽有物如人或如犬其色黒不能辨眉目<lb/>
　夜出掠小兒傷食之蓋黒眚云如是二嵗乃息<lb/>
秋七月童貫進太師譚稹加節度<lb/>
冬十月童貫復領陜西兩河宣撫<lb/>
諸路蝗<lb/>
壬寅宣和四年春正月加梁師成開府<lb/>
　内侍官謂之家臣自古無賜坐者其在禁中則不可<lb/>
<pb n="KR2b0025_WYG_029-13a"/>
　知外庭未嘗見也時童貫為太師領樞密院視宰相<lb/>
　師成為開府亦視宰相春秋大燕巍然坐於宰相之上<lb/>
　與人主講勸酬之禮且家臣為師傅於義尤悖貫以<lb/>
　領樞密日與宰相同班進呈畢即自屏後入内復易<lb/>
　窄衫與羣閹為伍出則為大臣當體貎之禮入則為近<lb/>
　侍執使令之役古所未有也<lb/>
二月雨雹<lb/>
三月幸秘書省太學<lb/>
<pb n="KR2b0025_WYG_029-13b"/>
　命祭酒韋夀隆講書司業權邦彦講詩下武<lb/>
遼主天祚奔夾山耶律淳立<lb/>
　金人攻陷遼中京中京奚國也遂兵至松亭關以與<lb/>
　我有各不過關之說止引兵由其西而過遼主天祚<lb/>
　先已引避又聞女真用伊都為先鋒蕭奉先曰伊都<lb/>
　宗支也豈欲亡遼不過求立其甥晉王耳何惜一子<lb/>
　伐其奸謀遂賜晉王死晉王賢而死非其罪聞者揮<lb/>
　涕自此人心益携有言伊都將至者天祚震驚率騎<lb/>
<pb n="KR2b0025_WYG_029-14a"/>
　兵五千奔雲中留宰相張琳李處温與燕王淳守燕<lb/>
　天祚至雲中遂取馬三千匹入夾山因謂蕭奉先曰<lb/>
　使我至此皆汝之由急去人不容汝奉先慟哭辭行<lb/>
　去二十里為左右所殺淳守燕二十年得人心天祚<lb/>
　既奔夾山李處温與其弟處能及子奭及都統蕭幹<lb/>
　挾怨軍謀立淳乃率燕京數萬人勸進淳慟哭不得<lb/>
　已即位改怨軍為常勝軍自號天錫皇帝改元建福<lb/>
　降天祚為湘隂王淳主燕雲平上中京遼西六路而<lb/>
<pb n="KR2b0025_WYG_029-14b"/>
　沙漠以北諸番部天祚主之猶稱保大二年遼國自<lb/>
　此分矣金人追至雲中蕭扎拉降進追天祚幾及凡<lb/>
　行帳輜貨及其幼女盡俘獲之　天祚有四子長趙<lb/>
　王次晉王次秦王次許王晉王有人望秦王母元妃<lb/>
　兄蕭奉先慮秦王不得立宻圖之㑹晉王母文妃姊<lb/>
　適耶律達哈拉妹適伊都達哈拉妻嘗過伊都家奉<lb/>
　先宻告其結伊都將立晉王伊都聞之懼遂擁千餘<lb/>
　騎并骨肉叛歸女真天祚遣追之及於閭山衆議若<lb/>
<pb n="KR2b0025_WYG_029-15a"/>
　擒伊都送奉先則吾曹皆伊都也不若結之為利皆<lb/>
　曰諾於是紿云追之不及伊都既亡奉先懼諸將皆<lb/>
　叛乃峻加爵賞以慰其心<lb/>
夏四月命童貫蔡攸帥師巡邉<lb/>
　耶律淳既立遣使来告謝上以天祚在夾山淳安得<lb/>
　擅立令雄州却之遂遣貫勒兵十五萬巡邉攸副之<lb/>
　下詔復幽燕故地仍以三䇿付貫如燕人悅而取之<lb/>
　因復舊疆上也耶律淳納欵稱藩次也燕人未復按<lb/>
<pb n="KR2b0025_WYG_029-15b"/>
　兵巡邉下也貫啟行上微出北郊餞之　貫之遣也<lb/>
　鄭居中力陳不可又謂蔡京曰使百萬生靈肝腦塗<lb/>
　地公實為之貫遣張寶趙忠諭耶律淳舉國内附淳<lb/>
　執二人斬之<lb/>
加髙俅開府<lb/>
　舊制殿帥早朝退至殿門於宰執閣於階不相揖捲<lb/>
　簾二三尺以為禮俅以隨龍人不數年至太尉至是<lb/>
　又加開府恩比宰相每遇王黼於路則分道而行傳<lb/>
<pb n="KR2b0025_WYG_029-16a"/>
　呼相揖故事盡廢矣<lb/>
五月我師與燕人遇戰失利六月退保雄州<lb/>
　童貫至髙陽關駐軍用知雄州和詵計降黄榜及旗<lb/>
　述弔民伐罪出於不得已之意如敢殺人並從軍法<lb/>
　若有豪傑以燕京来獻除節度使遂命种師道盡䕶<lb/>
　諸將分兵為兩路种師道縂東路之兵屯白溝辛興<lb/>
　宗縂西路之兵屯范村又分麾下之兵授詵從師道<lb/>
　行耶律淳遣達實林牙領一千五百餘騎屯涿之新<lb/>
<pb n="KR2b0025_WYG_029-16b"/>
　城貫遣馬廣齎軍書入燕達實林牙謂其使人王介<lb/>
　儒曰過河語童貫欲和偕還作善隣不和請以兵相<lb/>
　見毋令諸軍徐苦也前軍統制楊可世信詵言謂燕<lb/>
　人久欲附必迎王師止將輕騎數千過界趨蘭溝甸<lb/>
　先遣人以旗榜渡河橋開示達實林牙見之叱之曰<lb/>
　有死而已可世為所掩被傷而退淳益兵二萬遣蕭<lb/>
　幹統之將渡白溝諸將皆欲迎戰師道如貫約曰不<lb/>
　可妄殺諸將憮然翌日敵亟来攻我堅壁不動敵尋<lb/>
<pb n="KR2b0025_WYG_029-17a"/>
　退蕭幹迎戰於范村甚力興宗遣楊可弼救之仍自<lb/>
　督戰敵乃却駐十二日師道興宗以敵勢尚熾乃議<lb/>
　還師退保雄州其日北風大雨雹敵兵大至以背盟<lb/>
　詬我薄暮始還營於界河敵遂至城下使来曰女真<lb/>
　之叛本朝亦南朝之所甚惡也舍此不圖而欲射利<lb/>
　棄好結叵測之鄰基他日之禍謂為得計可乎貫遣<lb/>
　參議官劉韐與遼使介儒議再修好　始和詵贊取<lb/>
　燕及見事寖異又使其子璟詣蔡京以為不宜取其<lb/>
<pb n="KR2b0025_WYG_029-17b"/>
　反覆類此　於是童貫以為契丹尚盛和詵侯益探<lb/>
　報不實妄請興師乞行軍法上聞師敗懼甚遂詔班<lb/>
　師<lb/>
耶律淳死遼人立其妻蕭氏為太后<lb/>
　蕭幹與達實林牙立淳妻蕭氏為太后改元徳興<lb/>
　八月阿固達追襲天祚於國崖擒其都統蕭規天祚<lb/>
　脫身去及夏國引兵數萬襲天徳軍阿固達遣偏師<lb/>
　七千擊破之於是乘勝遂因秋成並邉牧馬休兵屯<lb/>
<pb n="KR2b0025_WYG_029-18a"/>
　奉聖州之東<lb/>
秋七月初收經制錢<lb/>
　去夏命陳遘經制江淮荆浙福建七路諸司財計置<lb/>
　司杭州至是遘請七路典賣田地契錢每一貫足増<lb/>
　收二十文通舊無過一百文省充經制移用經制錢<lb/>
　始此<lb/>
九月竄宋昭<lb/>
　上書極言遼國不可攻金人不可鄰異時金人必先<lb/>
<pb n="KR2b0025_WYG_029-18b"/>
　敗盟為中國患乞誅王黼童貫李良嗣等言極激切<lb/>
　至謂兩國之誓敗盟者禍及九族陛下以孝理天下<lb/>
　其忍忘列聖之靈乎陛下以仁覆天下其忍置河北<lb/>
　之民於塗炭之中而使肝腦塗地乎仍乞親自奉使<lb/>
　以和解其事詔朝散郎宋昭上書狂妄除名勒停編<lb/>
　管海州初師行即詔妄議北事者即罰無赦執政廷<lb/>
　臣時無一言獨昭上書言其事遂坐之　龍圖閣直<lb/>
　學士任諒亦貽時相書論耶律氏不當滅絶人初以<lb/>
<pb n="KR2b0025_WYG_029-19a"/>
　為狂也<lb/>
金使来<lb/>
　貝勒烏舎髙慶裔等来初朝廷囘書附其使還不遣<lb/>
　使報金金疑吾有謀用是未嘗先報師期輙進兵取<lb/>
　中京移軍白水濼襲破天祚行帳既占雲中府山後<lb/>
　州縣忽聞童貫舉兵阿固達與羣下議恐爽約自我<lb/>
　或南朝徑取燕則嵗賂不可得遂專遣使来烏舎等<lb/>
　奏如聞貴朝遣童貫舉大兵壓境不報本國故遣臣<lb/>
<pb n="KR2b0025_WYG_029-19b"/>
　来聘舘伴趙良嗣答曰聞貴朝取西京雖不得報已<lb/>
　令童貫舉兵以應夾攻之約彼此不報不足較也上<lb/>
　待烏舎等甚厚賜予不貲至輟御茗調膏賜之引登<lb/>
　明堂入龍徳宫蕃衍宅别籞離宫無所不至禮過契<lb/>
　丹數倍慶裔渤海人桀黠知書雖外為恭順稱藩頌<lb/>
　徳而屑屑求故例不已烏舎等又詣王黼第計事面<lb/>
　授囘書略曰所有漢地及夾攻並如昔議慶裔曰夾<lb/>
　攻一叚且莫是候本國兵来否良嗣曰縱本朝乗勝<lb/>
<pb n="KR2b0025_WYG_029-20a"/>
　下燕亦與已許嵗幣初不必計先後也<lb/>
趙良嗣報使<hi>馬擴副之</hi>
我師再舉遼髙鳳郭藥師以易州涿州来降<lb/>
　自耶律淳死蕭后專政契丹恐漢人應南軍將謀殺<lb/>
　之時管常勝軍郭藥師有意歸朝而四軍蕭幹聞我<lb/>
　師再壓境忽自燕來涿州藥師以為圖已乃召蕭幹<lb/>
　開燕欵密説其歸我幹不從而去藥師以餘慶嘗薦已<lb/>
　不敢害之即召所部説曰天祚失國女政不綱宋天<lb/>
<pb n="KR2b0025_WYG_029-20b"/>
　子重兵壓境此男兒取金印之時於是萬口響應囚<lb/>
　監軍蕭餘慶遣人奉表來降時髙鳳亦以易州来歸童<lb/>
　貫自河間復囘雄州時已在道藥師至受之以其軍<lb/>
　八千并易州義兵五千並𨽻延慶為鄉導軍聲大振<lb/>
　　初貫攸囘軍至河間二人既敗事相持而哭但招<lb/>
　集亡潰冀保雄州而已忽知中山府詹度奏耶律淳<lb/>
　死燕人有越境而至者於是王黼復有覬幸之心鄭<lb/>
　居中又以為不可聽詔貫攸無歸異議者斬聚諸道兵<lb/>
<pb n="KR2b0025_WYG_029-21a"/>
　三十萬復欲用种師道為帥師道力辭又造堂曰太<lb/>
　祖嘗出收燕山圖示趙普普曰此必曹翰所為然翰<lb/>
　能取之陛下使誰守之太祖遂巻圖而入如師道非<lb/>
　才豈敢望翰今朝謀帥設有如翰者又使誰守之於<lb/>
　是師道以避事落節度而更以劉延慶為都統制約<lb/>
　九月㑹三關屬蕭后遣蕭容韓昉来奉表稱藩貫攸<lb/>
　視副本止云納欵稱臣揮之而去曰須納土乃受昉<lb/>
　笑曰納欵即納土也<lb/>
<pb n="KR2b0025_WYG_029-21b"/>
冬十月我師潰於盧溝河<lb/>
　劉延慶郭藥師等自雄州趨新城劉光世楊可世自<lb/>
　安肅軍出易州遂㑹於涿州時兵衆五十萬進駐盧<lb/>
　溝河契丹四軍蕭幹亦於燕城十里外築壘與我師<lb/>
　相拒日遣騎渡河擊我嘗縱兵犯中軍藥師言曰四<lb/>
　軍者既以全師抗我則燕城必虛宜遣輕騎擊之延<lb/>
　慶即用其䇿選常勝軍并西兵五千騎間道襲燕夜<lb/>
　半渡河銜枚而進質明常勝軍五十騎雜鄉人奪迎<lb/>
<pb n="KR2b0025_WYG_029-22a"/>
　春門以入大軍繼至燕城七門各以二百騎守之下<lb/>
　令曰燕人盡降契丹盡殺不意契丹兵尚多而我師<lb/>
　已驕所至紛然四掠藥師遣人諭蕭氏使降不從我<lb/>
　師與敵合戰至晚不解蕭幹知我師入燕亟來救或<lb/>
　告藥師城外塵起必有救兵至諸將皆謂延慶遣兵<lb/>
　來助登高望之則燕王塚上立四軍旗矣四軍兵自<lb/>
　南門入人皆死鬭藥師屢敗奔門不得出盡棄馬縋<lb/>
　城而下死傷過半還者數百騎而已時大軍屯盧溝<lb/>
<pb n="KR2b0025_WYG_029-22b"/>
　河者未動蕭幹兵纔數千得漢兩人留帳中夜半偽<lb/>
　相語曰聞漢兵十萬吾師三倍當分左右翼以精兵衝<lb/>
　其中舉火為應殱之無遺陰逸其一人歸報既夕而<lb/>
　遁衆軍遂潰自相蹂踐而死幹遣騎來追至涿水北<lb/>
　乃囘自熙寧以來所積軍實掃地盡矣上始知藥師<lb/>
　但跳入燕城尋已退遁而延慶師潰手詔責貫攸等<lb/>
　曰吾今不復信女矣<lb/>
十一月庚午郊<lb/>
<pb n="KR2b0025_WYG_029-23a"/>
　王黼言郊日隂雲解剥陽景来臨壁月垂耀信星彪<lb/>
　列非霧非煙磅礴晻靄已事而退密雪四委乞拜表<lb/>
　稱賀從之<lb/>
金使来議割燕山地<lb/>
　初朝廷與女真約但求石晉故地初不思平營灤三<lb/>
　州乃劉仁恭以遺契丹故女真不肯割盡蓋王黼疎<lb/>
　謬如此至是趙良嗣馬擴見阿固達於奉聖州金主<lb/>
　令其弟國相貝勒與計事貝勒以往嵗不遣報使今<lb/>
<pb n="KR2b0025_WYG_029-23b"/>
　嵗出兵失期為言云今更不論元約特與燕京六州<lb/>
　二十四縣謂薊景檀順涿易也良嗣答以兩朝皆以<lb/>
　信義為主元約山前山後十七州今乃如此信義安<lb/>
　在與之辨論數四卒不從於是以國書付良嗣等與<lb/>
　其使偕来仍留馬擴於軍前<lb/>
趙良嗣報使<lb/>
　送金使還且求營平灤三州<lb/>
十二月金人入燕<lb/>
<pb n="KR2b0025_WYG_029-24a"/>
　初童貫蔡攸再舉不能下燕懼無功獲罪密遣其客<lb/>
　王瓌由飛狐路邀阿固達令圖之瓌見阿固達具言<lb/>
　貫兵已壓燕境乞如約夾攻阿固達遣瓌先歸遂分<lb/>
　三道進兵尼堪趍南暗口達蘭駙馬趍北牛口阿固<lb/>
　達趍居庸關時馬擴隨軍行阿固達謂擴曰我初聞<lb/>
　南軍到盧溝有入燕者我心亦喜將歛軍歸國却聞<lb/>
　劉延慶一夜燒焚而遁何至此耶一二日間到關汝<lb/>
　觀我家用兵有走者否契丹聞阿固達至棄關而遁<lb/>
<pb n="KR2b0025_WYG_029-24b"/>
　遂入居庸關軍皆蓐食時到蕭氏聞居庸失守夜率<lb/>
　蕭幹等疾行五十里金人游騎及城統軍蕭伊遜開<lb/>
　門納之於是宰相以下皆降阿固達遣五百騎䕶送<lb/>
　馬擴歸朝獻㨗<lb/>
遼蕭氏犇夾山<lb/>
　金人之入燕也達實林牙以蕭氏歸遼主延禧於夾<lb/>
　山延禧殺蕭氏蕭幹以奚渤海人入奚<lb/>
是嵗髙麗王侯死<lb/>
<pb n="KR2b0025_WYG_029-25a"/>
　子偕嗣侯在位三十八年<lb/>
癸卯宣和五年春正月金使来趙良嗣報使<lb/>
　先是良嗣至軍前阿固達曰平灤等州若必欲取并<lb/>
　燕京不與汝家矣以國書副本示良嗣讀至燕京用<lb/>
　本朝兵力攻下其租稅當輸本朝良嗣曰租稅隨地<lb/>
　豈有與其地而不與其租稅者尼堪曰燕京自我得<lb/>
　之則當歸我大國熟計若不早見與請速遣涿易之<lb/>
　師無留我疆於是遣李靖王度色埓黙與良嗣偕来<lb/>
<pb n="KR2b0025_WYG_029-25b"/>
　李靖既對遂見王黼黼謂靖曰租稅非約也上意以<lb/>
　交好之故欲以銀絹充之靖復請去年嵗幣上亦特<lb/>
　許遂命良嗣與靖再使良嗣偕靖抵燕京見阿固達<lb/>
　曰本朝狥大國多矣豈平灤一事不能相從耶阿固<lb/>
　達曰平灤欲作邉鎮不可得也遂議租稅阿固達曰<lb/>
　燕租六百萬止取一百萬不然還我涿易舊疆常勝<lb/>
　軍亦當還我吾且提兵按邉良嗣曰本朝自以兵下<lb/>
　涿易今乃云爾豈無曲直耶且言御筆許十萬至二<lb/>
<pb n="KR2b0025_WYG_029-26a"/>
　十萬不敢擅増乃令良嗣歸報過半月不至吾提兵<lb/>
　往矣時左企弓為金人謀嘗以詩獻之曰君王莫聽<lb/>
　捐燕議一寸山河一寸金故金人要我不已金人自<lb/>
　以金軍䕶送擄獲東歸又山後告急以天祚謀復故<lb/>
　地而張㲄據平州不能無懼自南使過盧溝悉斷橋<lb/>
　梁焚次舍亦恐我不從而自防也良嗣等留雄州以<lb/>
　國書遞奏其畧云貴朝兵不克夾攻特因已力下燕<lb/>
　所以拘租今據燕管内每年租六百萬貫良嗣等許<lb/>
<pb n="KR2b0025_WYG_029-26b"/>
　御筆二十萬以上不敢自專其平灤等州不在許限<lb/>
　倘務侵求難終信義仍速追退過界之兵詔復遣良<lb/>
　嗣自雄州再使金國國書畧曰本朝與貴朝通和每<lb/>
　曲從所欲以成交契今代税之物悉如來諭阿固達<lb/>
　大喜遂議雲中地烏舎曰皇帝言趙皇大度増百萬<lb/>
　一言不辭今求西京何辭以拒然其民却待遷去良<lb/>
　嗣曰若止空城安用之烏舎笑曰此無他皇帝意欲<lb/>
　南朝犒賞諸軍耳<lb/>
<pb n="KR2b0025_WYG_029-27a"/>
三月金使来盧益報使<lb/>
　尼楚赫王度色埓黙持誓書草同良嗣来議西京<lb/>
　犒賞金帛引對上許以二十萬乃遣兵部侍郎盧益<lb/>
　等持國書及誓書議交燕京日子良嗣與尼楚赫皆<lb/>
　言金許還西京且求犒軍物二十萬而國書并誓書<lb/>
　乃無一語及西京者蓋良嗣與尼楚赫共為欺罔卒<lb/>
　啟兵端<lb/>
夏四月金人来歸燕京六州<lb/>
<pb n="KR2b0025_WYG_029-27b"/>
　先是盧益與金使尼楚赫至燕山金人止之以俟犒<lb/>
　師金帛已乃得見烏舎等先索誓書觀之斥字畫不<lb/>
　謹屢却囘令至京師易之益等諭以主上親御翰墨<lb/>
　示尊崇大國之意猶不聴凡改更三四朝廷皆曲從<lb/>
　之且言近有燕人趙温訊李處能等逃去南朝須先<lb/>
　見還方可議交燕地趙良嗣諭宣撫司縛温訊與之<lb/>
　既至尼堪釋其縛以為用遂遣楊樸以誓書及燕京<lb/>
　涿易檀順景薊六州来歸且索米二十萬石　初祖<lb/>
<pb n="KR2b0025_WYG_029-28a"/>
　宗時遼使至待遇之禮有限不示以華侈且以河朔<lb/>
　逼近都邑故迂其途多其里堠次第為之燕犒而後<lb/>
　至皆防微杜漸意也及王黼之遣趙良嗣惟務速以<lb/>
　擅其功與其使人限以七日自燕山至闕下凡四五<lb/>
　往返然每至輒漸加禮誇之以富盛金人因之自負<lb/>
　要索不已黼遂許與遼人舊嵗幣四十萬之數外每<lb/>
　嵗更添燕山涿易順景檀薊一百萬緡代稅錢金人<lb/>
　既得所欲乃許我又索營平二州則曰海上脚根底<lb/>
<pb n="KR2b0025_WYG_029-28b"/>
　元約石晉所獻之地當如元約於是我無辭又索雲<lb/>
　中一路則曰雲中久為我有中國安得之中國亦無<lb/>
　如之何姑欲得燕山且掩挫敗之醜以塞中外之議<lb/>
　因割燕山府涿易檀順薊景為一路而歸其代税錢<lb/>
　一百萬緡又議折中貨物以補其闕於是又遣良嗣<lb/>
　議折物凡絹三十萬疋絲綿稱是金人每喜南貨故<lb/>
　雖木綿亦二萬段香犀玳瑁碗碟匙筯皆折閲倍償<lb/>
　之至如龍腦每兩折八貫則皆良嗣其中為姦也約<lb/>
<pb n="KR2b0025_WYG_029-29a"/>
　既定復索禮數因盡還其待大遼敵國之禮惟不稱<lb/>
　兄弟而已燕山之地易州西北乃金坡關昌平之西<lb/>
　乃居庸關順州之北乃古北關景州東北乃松亭關<lb/>
　平州之東乃榆關榆關之東乃金人之来路凡此數<lb/>
　關蓋天所以限蕃漢也一夫守之可以當百朝廷之<lb/>
　割地若得諸關則燕山之境可保矣然關内之地平<lb/>
　灤營三州自後唐為契丹按巴堅陷之後改平州為<lb/>
　遼興府以營灤二州𨽻之號為平州路至石晉之初<lb/>
<pb n="KR2b0025_WYG_029-29b"/>
　按巴堅子耶律徳光又得燕山檀順景薊涿易諸郡<lb/>
　建燕山為燕京以制六郡號為燕京路而與平州自<lb/>
　成兩路始朝廷自海上議割地但云燕雲兩路而已<lb/>
　蓋初謂燕山之路盡得關内之地殊不知關内之地<lb/>
　平州與燕山異路也由是破遼之後金人復得平州<lb/>
　路金人既據平州則關内之地蕃漢雜處故斡里雅布<lb/>
　至自平州入冦此當時議割燕雲不明地理之故也<lb/>
童貫蔡攸入燕<lb/>
<pb n="KR2b0025_WYG_029-30a"/>
　貫攸帥師入燕先曰交割後曰撫定燕之金帛子女<lb/>
　職官民尸為金人席巻而東朝廷捐嵗幣數百萬所<lb/>
　得空城而已尼堪猶欲止割涿易阿固達曰海上之<lb/>
　盟不可忘也我死汝則為之海上初約燕人歸南朝<lb/>
　奚渤海契丹人皆屬金國而郭藥師等渤海人上下<lb/>
　方以為撓議欲對換為之却收其田宅既可贍常勝<lb/>
　一軍為用又不煩朝廷錢粮童貫然之遂亟奏禀王<lb/>
　黼許焉蓋獨以常勝軍為童貫而已<lb/>
<pb n="KR2b0025_WYG_029-30b"/>
赦兩河燕雲路<lb/>
　童貫蔡攸奏撫定燕人老幼懽呼迎謁南向焚香上<lb/>
　祝聖夀又言燕山父老皆謂自冬至春不雨昨日王<lb/>
　師撫定雨澤隨至王黼即率百僚表賀遂降曲赦<lb/>
　初盧益與金使尼楚赫等具言金人許西京及益與<lb/>
　楊樸復来國書姑載交西京邉界等路而誓書不及<lb/>
　西京朝廷惟信趙良嗣等虛詞謂金誠許歸我雲中<lb/>
　故曲赦并及山後然當時實未始得山後土地也其<lb/>
<pb n="KR2b0025_WYG_029-31a"/>
　後得武朔蔚三州旋復失之<lb/>
五月王黼加太傅縂治三省事<lb/>
　詔黼已除三公依蔡京例縂治三省事<lb/>
祭地<lb/>
金阿固達死弟烏竒邁立<lb/>
　改元天㑹號阿固達為太祖大聖武元皇帝烏竒邁<lb/>
　改名為晟<lb/>
遼張㲄以平州来降<lb/>
<pb n="KR2b0025_WYG_029-31b"/>
　㲄燕人仕遼知契丹將亡盡籍丁壯得五萬潛練兵<lb/>
　為備金人既下燕尼堪謂參政康公弼曰我欲遣兵<lb/>
　擒張㲄何如弼曰若加之兵是趣之叛也公弼昔居<lb/>
　此州願往伺而圖之遂見㲄諭金人之意㲄曰契丹<lb/>
　八路今特平州存耳敢有異志所以未釋甲者防蕭<lb/>
　幹耳厚賂公弼公弼達其語於尼堪尼堪信之改平<lb/>
　州為南京加㲄同平章事至是烏竒邁新立遂遣左<lb/>
　企弓等歸時燕人患逺徙私訴於㲄曰企弓不謀守<lb/>
<pb n="KR2b0025_WYG_029-32a"/>
　燕而使吾民流離至此近聞天祚復振若明公仗義<lb/>
　首圖興復先責企弓等罪而殺之縱燕人歸南朝宜<lb/>
　無不納如金人復来内用平州之兵外借南朝之援<lb/>
　何懼乎㲄召翰林學士李石問之石以為然遂拘企<lb/>
　弓數其罪殺之石與三司使髙履詣燕山說王安中<lb/>
　曰平州形勢之地張㲄綜練之才足以禦金人安燕<lb/>
　境幸招致之毋令西迎天祚北合蕭幹為我患安中<lb/>
　入其語送石履赴闕改石名安弼履名黨又延康殿<lb/>
<pb n="KR2b0025_WYG_029-32b"/>
　學士趙敏修者乃遼相李處能也於是敏修安弼黨<lb/>
　三人日詣王黼白事朝廷多從其說㲄遂竟以平州<lb/>
　来附金人聞㲄叛遣棟摩國王將騎二千討之㲄率<lb/>
　兵迎拒金人以兵少不交鋒大書州門有今冬復来<lb/>
　之語㲄即妄以㨗聞於宣撫<lb/>
六月加朱勔節度<lb/>
　以燕山之役勔馳驛得命有勞故也<lb/>
秋七月童貫致仕<lb/>
<pb n="KR2b0025_WYG_029-33a"/>
　初貫上表告功落節鉞為真太師遂乞加上尊號不<lb/>
　許及與蔡攸歸自燕山頗失上意王黼梁師成共薦<lb/>
　譚稹為宣撫副使交雲中之地貫尋命致仕稹遂為<lb/>
　宣撫仍駐河東金人以燕山地要害實不我與但浮<lb/>
　沉其辭而我之使人昧利貪寵欺誑朝廷因是日生<lb/>
　希覬稹出師至太原㑹烏竒邁新立猶未暇治山後<lb/>
　於是朔州韓正應州蘇京蔚州陳相皆通欵於我稹<lb/>
　即除官因任朝廷謂稹有嘉靖之功尋遷少保云<lb/>
<pb n="KR2b0025_WYG_029-33b"/>
禁元祐學術<lb/>
　中書省言福建路印造蘇軾司馬光文集詔令毁板<lb/>
　今後舉人傳習元祐學術者以違制論　明年又申<lb/>
　嚴之冬詔曰朕自初服廢元祐學術比嵗至復尊事<lb/>
　蘇軾黄廷堅軾廷堅獲罪宗廟義不戴天片文隻字<lb/>
　並令焚毁勿存違者以大不恭論靖康初罷之<lb/>
八月辛巳日當食不見<lb/>
　隂雲蔽之王黼乞付史舘<lb/>
<pb n="KR2b0025_WYG_029-34a"/>
遼將和哩布犯燕山我師敗之<lb/>
　和哩布者蕭幹也金人既陷燕京幹就奚王府自立<lb/>
　為神聖皇帝國號大奚改元天復奚人濟幹出盧龍<lb/>
　嶺攻破景州又敗常勝軍於石門鎮陷薊州冦掠燕<lb/>
　城其鋒甚銳有渉河犯京師之意人情洶洶頗有謀<lb/>
　棄燕者童貫自京師移文王安中詹度郭藥師等切<lb/>
　責不已而安中命藥師大破其衆乘勝窮追過盧龍<lb/>
　嶺殺傷過半幹遁去尋為其下所殺傳首京師　先<lb/>
<pb n="KR2b0025_WYG_029-34b"/>
　是詔以王安中知燕山府詹度郭藥師同知藥師以<lb/>
　節鉞欲居度上度稱御筆所書有序藥師不從兼常<lb/>
　勝軍横甚度不能制朝廷恐其交惡九月以度與知<lb/>
　河間府蔡靖兩易其任靖有城府開懐待藥師藥師<lb/>
　亦重靖稍為損然終不得其柄也藥師在燕山凡有<lb/>
　所請朝廷無不從又遣部曲商販諸路為竒巧之物<lb/>
　以奉權貴下及小璫無不喜之者時常勝軍及鄉軍<lb/>
　號三十萬戍兵惟九千人無能為也藥師及燕人終<lb/>
<pb n="KR2b0025_WYG_029-35a"/>
　不改左袵時人比之禄山　明年春童貫自真定瀛<lb/>
　莫入燕山犒常勝軍奏請河北置四縂管中山辛興<lb/>
　宗真定王元河中楊惟忠大名王育人招逃卒及刺<lb/>
　游手之人為軍又請專委蔡靖知燕山召王安中還<lb/>
　朝皆從之貫尋入京<lb/>
冬十月雨木氷<lb/>
十二月班御註列子莊子<lb/>
　詔國子監刋御註冲虚至徳真經南華真經頒之學<lb/>
<pb n="KR2b0025_WYG_029-35b"/>
　者<lb/>
幸王黼第觀芝<lb/>
　黼專結梁師成既為相再賜第於城西開便門與師<lb/>
　成對街以相往来及燕山告功黼益得意乃妄言家<lb/>
　之屏風生五芝請上臨幸上既幸府第又自便門過<lb/>
　師成復来黼家駐蹕曰<hi>闕</hi>　黼自出傳㫖賫賜命放<lb/>
　散侍從百官於是禁衛諸班直爭願見上謝恩不肯<lb/>
　散因大訽訩師成譚稹乃扶持上出撫諭之猶洶洶<lb/>
<pb n="KR2b0025_WYG_029-36a"/>
　不已己而復入夜漏上五刻乃開龍徳門複道小墻<lb/>
　所謂鹿塞門者以還内官者十餘人執兵衛之而去<lb/>
　三衙衛士無一人得入者是夜諸班禁從皆集教塲<lb/>
　備不虞幾至生變翌日猶不御殿殆半日人心始少<lb/>
　安祖宗以来臨幸未之有也<lb/>
金人陷平州<lb/>
　張㲄又遣其弟来通欵朝廷授㲄節度使世襲平州<lb/>
　令李安弼齎詔仍以金花箋御筆付其弟授㲄時外<lb/>
<pb n="KR2b0025_WYG_029-36b"/>
　庭莫知其端燕山路轉運趙良嗣力爭不可以為恐<lb/>
　必招女真之兵朝廷不從㲄聞有詔至率官吏郊迎<lb/>
　金人諜知之以千騎襲破平州得朝廷所賜㲄詔㲄<lb/>
　挺身走燕山其弟懐御筆以走又為金人所得自是<lb/>
　歸曲朝廷累檄宣撫司取㲄朝廷不得已命王安中<lb/>
　縊殺凾首送之未幾金太子斡里雅布由平州路將入<lb/>
　冦矣<lb/>
十二月金使初来賀正<lb/>
<pb n="KR2b0025_WYG_029-37a"/>
　初賀正旦也<lb/>
招河東義勝軍<lb/>
　譚稹奏常勝軍恣横乞於河東别招一軍分其權勢<lb/>
　優其餼廪號義勝軍凡五萬人多燕雲降卒也<lb/>
甲辰宣和六年春正月御樓觀燈<lb/>
　上元節也故事天子御樓觀燈則開封尹設次以彈<lb/>
　壓於西觀下上時從六宫於其上以觀天府之斷絶<lb/>
　者簾幕深密下無由知衆中忽有人躍出墨黒色布<lb/>
<pb n="KR2b0025_WYG_029-37b"/>
　衣若寺僧童行狀以手畫簾出指斥語執於觀下上<lb/>
　怒甚命中使傳㫖治之箠掠亂下又加炮烙詢其誰<lb/>
　何略不一語亦無痛苦之狀又斷其足筋俄施刀臠<lb/>
　血肉狼籍上大不悦為罷一夕之懽至暮竟不得其<lb/>
　何人付獄盡之　明年八月有都城東門外鬻菜夫<lb/>
　至宣徳門下忽若迷罔釋荷擔向門㦸手而言曰太<lb/>
　祖皇帝神宗皇帝使我來道尚宜速改也邏卒捕之<lb/>
　下開府獄一夕方省則不知所云為者乃於獄中盡<lb/>
<pb n="KR2b0025_WYG_029-38a"/>
　之<lb/>
置措置書藝所<lb/>
　生徒以五百人為額<lb/>
二月陳瓘卒<lb/>
　於楚州范純仁晩年益以天下自任尤留意人才或<lb/>
　問其所儲人才可為今日用者答曰陳瓘又問其次<lb/>
　曰陳瓘自好也蓋言瓘可以獨當天下之重也宣和<lb/>
　之末人憂大厦之將顛或問游酢以當今可以濟世<lb/>
<pb n="KR2b0025_WYG_029-38b"/>
　之人酢曰四海人才不能周知以所識知陳了翁其<lb/>
　人也睢陽劉安世亦嘗因瓘病使人勉瓘以醫藥自<lb/>
　輔云天下將有頼於公當力加保養以待時用　瓘<lb/>
　彈蔡京䟽謂重南輕北分裂有萌論者推其先見<lb/>
　瓘嘗為别試主文蔡卞聞瓘欲取史學將因此害瓘<lb/>
　而因禁絶史學瓘乃於五名前悉取談經及純用王<lb/>
　氏之學者卞無以發然五名之下往往皆博學稽古<lb/>
　之士瓘嘗曰隨時所以救時不必自快目前也　蔡<lb/>
<pb n="KR2b0025_WYG_029-39a"/>
　京知瓘才待之加禮瓘不肯附性恬於進取雖諸公<lb/>
　交薦逮居言職所䟽奸惡雖死不避也嘗曰彼則舉<lb/>
　爾所知此則為仁由己　靖康初贈諫議大夫官其<lb/>
　一子<lb/>
三月金人来匄糧<lb/>
　金人遣詣宣撫司索所許粮二十萬斛譚稹曰二十<lb/>
　萬斛豈易至耶兼宣撫司未嘗有片紙隻字許粮之<lb/>
　文其使曰去年四月趙良嗣已許矣稹曰良嗣口許<lb/>
<pb n="KR2b0025_WYG_029-39b"/>
　豈足憑耶終不之與金人怒及舉兵亦以此為辭云<lb/>
閠月京師河東陜西地震<lb/>
　去冬及正月地震至是又震宫中殿門皆揺動且有<lb/>
　聲河東陜西尤甚其蘭州地及諸山草本悉没入西<lb/>
　山下麥苖乃在山上朝廷遣右司郎官黄潛善為察<lb/>
　訪因按視焉及歸圖進曰震而已所傳則非也上意<lb/>
　遂安潛善又以迎合銅鐵事除戸部侍郎<lb/>
夏四月親試舉人<lb/>
<pb n="KR2b0025_WYG_029-40a"/>
　賜沈晦以下八百人及第出身有差　時内侍梁師<lb/>
　成益通賔客招賕賂士人納錢數千緡即令赴廷試<lb/>
　以獻頌上書為名而官之至百餘人及唱第日侍於<lb/>
　上前奏請升除皆出其口其小史儲宏者亦登第而<lb/>
　執厮養之役如初<lb/>
五月金使来<hi>告嗣位也</hi>
六月科免夫錢<lb/>
　燕地雖號沃壤而金人席捲一空時常軍五萬興成<lb/>
<pb n="KR2b0025_WYG_029-40b"/>
　兵九千月給粮已十餘萬石而他軍及官吏不與焉<lb/>
　故悉出河北河東山東之力以饋給之纔一年而三<lb/>
　路皆困蓋科配既大道阻且長率費十餘石至二十<lb/>
　石始能至一石於燕山民力不堪上殊不樂欲罷王<lb/>
　黼黼懼計無從出遂與省吏謀作免夫之令冀得少<lb/>
　久其位乃下詔曰自燕雲之復兩河京東屢經調發<lb/>
　民力已疲若不假諸路之力其何以濟可措置調夫<lb/>
　京西八萬淮南四萬兩浙六萬五千江南九萬七千<lb/>
<pb n="KR2b0025_WYG_029-41a"/>
　福建三萬五千荆湖八萬八千廣南八萬三千四川<lb/>
　十七萬八千並納免夫錢每夫三十貫委漕臣限兩<lb/>
　月足違依軍法尋降御筆諸路調夫以供邉計應宗<lb/>
　室后妃戚里宰執之家及宫觀寺院雖特㫖免科者<lb/>
　一例均輸於是徧率天下所得纔二千萬緡而結怨<lb/>
　四海矣　先是殿中侍御史李景衡言財匱民困元<lb/>
　豐左庫每月約支三十六萬緡今月支一百二十萬<lb/>
　緡不急之務若營繕諸役及花石綱與吏員猥多軍<lb/>
<pb n="KR2b0025_WYG_029-41b"/>
　額冗濫又無名功賞非常賜予皆夤緣僥倖千請無<lb/>
　厭宜節以祖宗之制而省去之近年常賦之外絹帛<lb/>
　别有和買法買有常平司和買應副燕山和買采榖<lb/>
　則有和糴均糴有補上供和糴應付軍粮和糴撥發<lb/>
　司和糴州縣促辦府庫空虛無以償其直民間嵗獲<lb/>
　盡輸之官而猶不足則破産繼之見行鹽法名曰招<lb/>
　誘商販其實抑配耳况茶鹽祖宗舊法並俟嵗中第<lb/>
　其増虧今鹽法乃逐季比較官吏畏罪希賞遂行口<lb/>
<pb n="KR2b0025_WYG_029-42a"/>
　斂故每田一畆有嵗買鹽八斤者若此之類民尤不<lb/>
　堪曽未聞以實告朝廷者唯知奉行檄符以邀寵耳<lb/>
　不報<lb/>
禁衝改元豐法制<lb/>
　犯者以不恭論<lb/>
許亢宗使金<lb/>
　以著作郎為賀嗣位使亢宗至金國拉林河金人所<lb/>
　居舘燕悉用契丹舊禮如結綵山作倡樂尋幢角牴<lb/>
<pb n="KR2b0025_WYG_029-42b"/>
　之技鬭雞擊踘之戲與中國同但於衆樂後餙舞女<lb/>
　數人兩手持鑑上下類神祠中電毋所為者莫知其<lb/>
　説其國初無城郭四顧莽然皆草舍以居至是方營<lb/>
　大屋數千間日役萬人規模亦宏侈矣<lb/>
秋七月置製璣衡所<lb/>
　以王黼縂領梁師成副之<lb/>
衛膚敏再使不至而復<lb/>
　以校書郎為賀生辰使膚敏言彼生辰後天寧節五<lb/>
<pb n="KR2b0025_WYG_029-43a"/>
　日今未聞彼遣使吾反先之於威重已缺萬一不至<lb/>
　為朝廷羞請至燕山候之脱若不来則以幣置之境<lb/>
　上上以為然至燕山金人果不来遂置幣而返<lb/>
金人攻陷應蔚等州<lb/>
八月童貫落致仕兩河燕山路宣撫<lb/>
　初金人納夏羌之請割拓跋故地雲中二千里遺之<lb/>
　止以宣武二州歸我至是夏人舉兵侵朔武地界譚<lb/>
　稹遣李嗣本禦之兵數交夏人未即退聽又金人以<lb/>
<pb n="KR2b0025_WYG_029-43b"/>
　朝廷納張㲄屢出怨言及嘗借粮既許之矣稹不時<lb/>
　給金人愈怒遂攻應蔚逐守臣蘇京殺陳翊又陷飛<lb/>
　狐靈邱兩縣絶山後交割之意朝廷罪稹措置乖方<lb/>
　詔落太尉致仕除貫落致仕仍領樞密院事河東北<lb/>
　燕山路宣撫使是時遼主天祚在夾山上欲誘致之<lb/>
　始遣一番僧齎御筆絹書通意及天祚許歸則易書<lb/>
　為詔待以皇弟之禮位燕越二王上築第千間女樂<lb/>
　三百人天祚大喜貫之是行名為代稹交割山後土<lb/>
<pb n="KR2b0025_WYG_029-44a"/>
　地其實已約天祚来降自往迎之也是冬貫遣馬擴<lb/>
　辛興宗使尼堪軍至雲中㑹尼堪已歸國留烏舎權<lb/>
　元帥責以庭參禮卒不相見苐使髙慶襲傳言以朝<lb/>
　廷先遣誓書招納叛亡雖山後亦難以便交擴歸告<lb/>
　貫以敵情不測乞速營備邉貫不能用<lb/>
大赦<lb/>
　以復燕雲兩路之故<lb/>
九月以白時中為太宰李邦彦為少宰<lb/>
<pb n="KR2b0025_WYG_029-44b"/>
　先是上待王黼異於他相名其所居閣為得賢治定<lb/>
　且為書載賡堂以下凡九牓黼以父事梁師成稱恩<lb/>
　府先生黼第側有複道過師成家上因觀芝就詣之<lb/>
　始悟其交結狀歸而大悔乃拔時中邦彦以分其權<lb/>
　而師成由此亦絀初上欲大用蔡攸既而悔之至是<lb/>
　宣制罷因曰蔡六豈堪作相攸遂落節鉞仍領樞密<lb/>
　院事趙野左丞宇文粹中右丞蔡懋同知樞密院事<lb/>
冬十一月王黼致仕<lb/>
<pb n="KR2b0025_WYG_029-45a"/>
罷應奉司<lb/>
置講議局十二月命蔡京兼領<lb/>
　詔以法式滋多流品猥衆僥倖路啟民力匱乏令尚<lb/>
　書省置局講議命蔡京兼領<lb/>
蔡京落致仕領三省事<lb/>
　五日一朝至都堂視事時河朔青齊間盗賊日熾動<lb/>
　數十萬内外窘匱莫能支吾上意大不樂且曰崇觀<lb/>
　間安至是哉又上意深倦於勤與中宫數有密議然<lb/>
<pb n="KR2b0025_WYG_029-45b"/>
　無人敢當其事中宫贊上召故老大臣分付上以為<lb/>
　然遂决意用京恐京年髙不能朝參遂命其子絛以<lb/>
　時入對傳道君臣之意　先是蔡攸以弟絛鍾爱於<lb/>
　其父因絛私撰西清詩話專宗蘇黄為言者所論攸<lb/>
　白上請殺之上憫京老不許止落職勒停仍詔毁板<lb/>
　　攸權勢日與父相軋輕薄者互煽揺以立門戸由<lb/>
　是父子遂為仇敵攸累遷至太保燕國公　童貫欲<lb/>
　收復雲中以奏議来上京主其説左丞宇文粹中對<lb/>
<pb n="KR2b0025_WYG_029-46a"/>
　以金誓書有俟挐天祚五七年後徐議之説恐今興兵<lb/>
　則釁端啟其議遂已<lb/>
兩京河浙路水<lb/>
　時灾異叠見都人有賣青果男人孕而誕子蓐母不<lb/>
　能收易七人始免而逃去又有酒肆號豐樂樓酒保<lb/>
　朱氏子其妻年四十餘忽生髭髯長僅六七寸䟽秀<lb/>
　甚美宛然一男子詔度為女道士<lb/>
是嵗河北山東盗起命内侍梁方平討之<lb/>
<pb n="KR2b0025_WYG_029-46b"/>
　時轉粮以給燕山民力疲困重以鹽額科歛加之連<lb/>
　嵗凶荒民食榆皮野菜不給至自相食於是饑民並<lb/>
　起為盗山東有張仙衆十餘萬號敢熾張廸者衆五<lb/>
　萬圍濬州五日而去濬州去京纔一百六十里而初<lb/>
　不知河北有髙杔山者號三十萬自餘一二萬者不<lb/>
　可勝計也遣方平率兵討捕之<lb/>
乙巳宣和七年春正月遣使撫諭河北京西<lb/>
　持親書手詔撫諭詔略云諭告河北河東盗賊唐鄧<lb/>
<pb n="KR2b0025_WYG_029-47a"/>
　汝潁流移人戸方疇田蠶宜使復業言念良民皆吾<lb/>
　赤子比縁用非其人政失厥中不能撫諭安集使饑<lb/>
　寒流離扶老携幼動以萬計轉而為盗非其本心為<lb/>
　之惻然其赦厥罪仍放未納租稅以禮部尚書洪中<lb/>
　孚為宣諭使詔許招降中孚急於成功奏請出降者<lb/>
　齊民復當年賦役軍士依元額收願削兵籍者聽由<lb/>
　是鄉黨子弟競為盗以免税卒伍有過竄名賊中皆<lb/>
　得所欲大名尹徐處仁極言其弊中孚罷為宫觀處<lb/>
<pb n="KR2b0025_WYG_029-47b"/>
　仁又移書宰相曰人窮為盗理之必至昔谷永有言<lb/>
　諸夏舉兵萌於民饑饉而吏不恤興於百姓困苦而<lb/>
　賦歛重起於下怨離而上不知齊和帝時蜀有齊狗<lb/>
　兒之役或嘲羅研曰卿蜀人貪亂一至於此研曰若<lb/>
　令家蓄五母之雞二母之彘床上有百錢皮甑中有<lb/>
　數升麥飯雖蘇張巧説於前韓白按劔於後不能使<lb/>
　一夫之為盗况貪亂乎今朝下恤民之詔暮行害民<lb/>
　之政丁寧懇至之言悉成虛文而望四民安業盗賊不<lb/>
<pb n="KR2b0025_WYG_029-48a"/>
　作難矣<lb/>
金人滅遼<lb/>
　遼主天祚竄入隂夾山金人以力不能入恨其不出<lb/>
　謂出必得之天祚亦以畏尼堪在雲中故不敢出至<lb/>
　聞尼堪歸其國以烏舎代戍雲中乃率韃靼諸軍五<lb/>
　萬并攜其后妃二子秦趙王及宗屬南来達實林牙<lb/>
　諌之不聽遂越漁陽嶺而尼堪已囘雲中故為金人<lb/>
　所敗又畏中國不可伏乃謀奔西夏未至金人擒之<lb/>
<pb n="KR2b0025_WYG_029-48b"/>
　削封海濵王送長白山築城居之踰年而卒遼國遂<lb/>
　亡　遼契丹蓋東胡之種在横山之南本鮮卑舊地<lb/>
　元魏時自號契丹初達呼哩氏有八子號八部其酋長<lb/>
　稱大人推一人為主得建旗鼔三嵗一代至唐通天<lb/>
　中陷營州至開元十一年克屯乃奉赤心之弟實固<lb/>
　統衆詔許襲王梁貞明間諸部以耶律色勒迪少子安<lb/>
　巴堅為主遂盡并奚渤海諸國始建元神冊不復受<lb/>
　代自是常為邉患安巴堅至天祚凡九代<lb/>
<pb n="KR2b0025_WYG_029-49a"/>
輸米於燕山<lb/>
　以燕山粮匱自京師輸米五十萬斛以濟之<lb/>
罷京東西弓箭社<lb/>
　宣和四年提刑梁楊祖請置社既而邀功者請五等<lb/>
　之籍悉入之民不堪擾滋起為盗故臣僚請罷之楊<lb/>
　祖落職<lb/>
三月朔雨雹<lb/>
夏四月蔡京致仕<lb/>
<pb n="KR2b0025_WYG_029-49b"/>
　京自再領三省未幾目昏不能視事事皆决於子絛<lb/>
　絛福威自任同列不能堪一日京以竹紙批出十餘<lb/>
　人令改入官與寺監簿或諸路監司屬官其間有不<lb/>
　理選限者有未經任者有未曽試出官者及參選者<lb/>
　仍令尚書省奏行右丞宇文粹中上殿進呈事畢出<lb/>
　京所書竹紙奏云昨晚得太師蔡京判筆不理選限<lb/>
　某人未經任某人未曽試出官參選其人皆令以改<lb/>
　名入官求差遣上曰此非蔡京批字乃京子第十三<lb/>
<pb n="KR2b0025_WYG_029-50a"/>
　名絛者筆蹟京今次與事老耄無一能為專聽此後<lb/>
　生之言遂先罷絛侍讀蓋將以是撼京而京畧無去<lb/>
　之意上乃召童貫使詣京諷之致仕貫既宣㫖京泣<lb/>
　曰上何不容京數年必有䜛譖者貫曰不知也京不<lb/>
　得已引退　自京為相不數年子六人孫四人為執<lb/>
　政從官嘗有謝表云奉觴在庭子孫並列張蓋歸第<lb/>
　父子同塗又宰相鄭居中子修年億年劉正夫子皁<lb/>
　民阜民余深子章王黼子宏孚白時中子彦暉蔡卞<lb/>
<pb n="KR2b0025_WYG_029-50b"/>
　子仍鄧洵仁子襄鄧洵武子雍並以曲恩列於侍從<lb/>
　而阜民宏孚襄尤懦騃或始十餘嵗時李㑹為左司<lb/>
　諌上䟽畧曰尚從竹馬之游已造荷槖之列又曰<lb/>
　未應娶婦已得任子天下以為名言<lb/>
詔三公母領三省事<lb/>
　先是李邦彦為右丞日言政和初蔡京改令僕之名<lb/>
　冠以公相之號縂領三省自治令㕔自此遂無長官<lb/>
　及京致仕王黼奏改公相㕔為都㕔既遷太傅則自<lb/>
<pb n="KR2b0025_WYG_029-51a"/>
　領三省不避皆自營專權侵紊官制乞釐正之故有<lb/>
　是詔<lb/>
更定折杖法<lb/>
　御筆除徒三年杖一百以下二年半杖九十可十七<lb/>
　下二年杖八十十五下一年半杖七十十三下一年<lb/>
　杖六十十二下笞五十可十下四十八下三十七下<lb/>
　二十六下十可五下<lb/>
五月赦山東河北<lb/>
<pb n="KR2b0025_WYG_029-51b"/>
　以累年應奉軍需盗賊刼擾流移頗衆故也<lb/>
詔宗室復著姓<lb/>
　初宗正少卿趙子崧入對上疑宗室出仕者皆著姓<lb/>
　子崧曰熙寧舊法也上曰終是相疎御筆令今後内外<lb/>
　宗室并不稱姓五年六月也至是子崧出守淮寧陛<lb/>
　辭日為上言曰周曰姬氏漢曰劉氏唐曰李氏今無<lb/>
　故去國姓非所宜乃詔復熙寧舊法並著姓　按江<lb/>
　休復嘉祐雜志云於故書中見真廟為夀王時申奏<lb/>
<pb n="KR2b0025_WYG_029-52a"/>
　文字皆用姓<lb/>
六月封童貫廣陽郡王<lb/>
　國朝異姓非外戚無封王者蔡京用事主紹述之説<lb/>
　以資奸謀遂贈王安石舒王其後何執中贈清河郡<lb/>
　王鄭居中贈滎陽郡王及賞童貫燕山功遂封廣陽<lb/>
　郡王王爵於是乎濫矣<lb/>
劉安世卒<lb/>
　安世少從學於司馬光問行已之要光教之以誠且<lb/>
<pb n="KR2b0025_WYG_029-52b"/>
　令自不妄語始初除諫官未拜命入白母曰朝廷不<lb/>
　以安世為不肖使在言路倘在言路須明目張膽以<lb/>
　身任責脱有觸忤禍譴立至上方以孝治天下若以<lb/>
　母老辭當可免母曰不然吾聞諫官為天子諫臣汝<lb/>
　父平生欲為之而不得汝幸居此當捐身以報國若<lb/>
　得罪流竄毋問逺近吾當從汝所之於是受命任職<lb/>
　累年正色立朝扶持公道其面折廷諍或逢盛怒則<lb/>
　執簡却立俟天顔稍霽復前抗辭旁觀者逺視蓄縮<lb/>
<pb n="KR2b0025_WYG_029-53a"/>
　聳汗目之曰殿上虎居平坐不傾椅不草書不好聲<lb/>
　色貨利其忠孝正直皆取則司馬光為人既老羣賢<lb/>
　彫喪畧盡巋然獨存是以名望益重梁師成用事能<lb/>
　生死人心服其賢求得小吏吴黙常趨走前後者使<lb/>
　持書来㗖以即大用黙固勸為子孫計安世笑曰吾<lb/>
　若為子孫計不至是矣吾為元祐全人見司馬光於<lb/>
　地下又可破戒乎還其書而不答蘇軾嘗評元祐人<lb/>
　物曰器之真鐵漢云<lb/>
<pb n="KR2b0025_WYG_029-53b"/>
秋七月河東義勝軍叛<lb/>
　於黎城縣將官叛遂招安之其三千奔金國<lb/>
熙河河東路地震<lb/>
　有裂數十丈者蘭州尤甚倉庫皆没河東諸郡或震<lb/>
　或裂<lb/>
九月童貫復宣撫<lb/>
　金國以天祚成擒遣李用和等来告慶其實金將舉<lb/>
　兵懼我為備尚揣我决請雲中地乃謬以好言入我<lb/>
<pb n="KR2b0025_WYG_029-54a"/>
　牒言不一而羣小欲雲中不以為信顧方預擇雲中<lb/>
　守蔡攸薦聶山立召之用和之来實使覘我且紿言<lb/>
　於上曰願詔童貫至河東當授以雲中之地信之不<lb/>
　疑詔貫再行宣撫<lb/>
有狐升御榻而坐<lb/>
　是月有狐自艮嶽直入中禁據御榻而坐詔毁狐王<lb/>
　廟<lb/>
冬十一月丙戍郊<lb/>
<pb n="KR2b0025_WYG_029-54b"/>
　上纔下壇而密報金將犯界左右秘之曰恐妨却恭<lb/>
　謝宰相亦不知也及恭謝畢宰執又共匿之不以聞<lb/>
十二月金帥斡里雅布尼堪分道入冦<lb/>
　東路之軍斡里雅布主之建樞密院於燕山以劉彦宗<lb/>
　主院事西路之軍尼堪主之建樞密院於雲中以時<lb/>
　立爱主院事金人呼為東朝廷西朝廷於是斡里雅布<lb/>
　之軍自燕山直犯河北尼堪之軍冦河東陷朔武代<lb/>
　忻等州直趨太原<lb/>
<pb n="KR2b0025_WYG_029-55a"/>
斡里雅布殺伴使傅察陷檀州薊州<lb/>
　先是金人既得天祚連遣三使来聘初曰報謝通好<lb/>
　也次曰告慶得天祚也又次曰賀天寧節也使傳繼<lb/>
　來河朔至京不惟供億疲敝而彼亦因以覘我道路<lb/>
　使我不疑及三使者歸虞部申陳桷為送伴使至境<lb/>
　上金人已宣言大舉兵為攘奪無常儀桷懼馳還時<lb/>
　尼堪已蓄南侵之謀㑹義軍三千叛奔之具言中國虚<lb/>
　實又易州常勝軍五百亦叛歸尼堪由是劉彦宗伊<lb/>
<pb n="KR2b0025_WYG_029-55b"/>
　都蕭慶力勸尼堪言南朝可圖人不必衆因粮就兵<lb/>
　可也尼堪遂决意入冦然尚未顯然渝盟朝廷以故<lb/>
　事命吏部員外郎傅察為接伴賀正旦使行至境上<lb/>
　值斡里雅布入冦遂執察等責令投拜自副使蔣噩以<lb/>
　下皆羅拜臣服察獨不屈敵以兵脅之察亦不顧敵<lb/>
　將曰我以南朝天子失徳故来弔伐察曰爾欲敗盟<lb/>
　以此為兵端耳然自古之戰以曲直為勝負南北敵<lb/>
　國亦安知爾非送死哉惟有死而已膝不可屈也敵<lb/>
<pb n="KR2b0025_WYG_029-56a"/>
　將大怒執而殺之察堯俞從孫也<lb/>
童貫自太原逃歸<lb/>
　先是貫至太原乃遣保州路亷訪使者馬擴知保州<lb/>
　辛興宗使尼堪軍前諭以交蔚應州及飛狐靈邱縣<lb/>
　餘悉還金國且密窺其意擴等至境上尼堪嚴兵以<lb/>
　待却吏卒無越境趣擴等庭叅擴等立爭不可皆拜<lb/>
　之如見阿固達禮首議山後事尼堪曰大聖皇帝初<lb/>
　與趙皇帝跨海交好各立誓書萬世無毁不謂貴朝<lb/>
<pb n="KR2b0025_WYG_029-56b"/>
　違約隂納張㲄收燕京逃去官民本朝累牒追還苐<lb/>
　以虛文見紿今當畧辨是非擴曰本朝緣譚稹昧大<lb/>
　計輕從張㲄之請上深悔之願國相存舊好不以前<lb/>
　事置胷中乞且交蔚應兩州飛狐靈邱兩縣尼堪笑<lb/>
　之云爾欲兩州兩縣耶山前山後我家地尚復奚論<lb/>
　汝家别削數城来可贖罪也汝輩可即辭我自遣人<lb/>
　如宣撫司矣擴自雲中囘至太原具以尼堪所言告貫<lb/>
　貫驚曰金人初立國邊頭有幾許兵馬遽敢作如此<lb/>
<pb n="KR2b0025_WYG_029-57a"/>
　事耶擴曰彼意深恨本朝結納張㲄又為契丹亡國<lb/>
　之臣所激必謀報復擴固嘗關白獨未䝉取信耳今<lb/>
　猶可速作隄防然貫已隂懷遁歸之意矣尼堪繼遣<lb/>
　王介儒色埓默齎書至太原貫軍中言納張㲄渝盟<lb/>
　事且言其國已興兵辭語倨甚貫亦厚待之曰如此<lb/>
　大事何不素告我色埓默曰兵已興何告為相國自<lb/>
　河東入太子自燕京路入不戮一人止傳檄定耳馬<lb/>
　擴曰兵凶器天道厭之貴朝滅契丹亦藉本朝之力<lb/>
<pb n="KR2b0025_WYG_029-57b"/>
　今一旦渝盟舉兵相向豈不顧南朝積累之國若稍<lb/>
　飭邉備安能遽侵色埓黙曰國家若以貴朝為可憚<lb/>
　則不長驅矣詰旦来公必見之若勸童大王速割河<lb/>
　東河北以大河為界用存宋朝宗社乃報國也貫聞<lb/>
　之驚恧不知所為即與參議官宇文虛中范納機宜<lb/>
　王雲宋伯通謀赴闕禀議　貫將逃歸請太原帥張<lb/>
　孝純諭之意孝純愕曰金人渝盟大王當㑹諸路將士<lb/>
　極力支吾今大王去人心揺是將河東與賊河東失<lb/>
<pb n="KR2b0025_WYG_029-58a"/>
　河北亦豈能保乎願少留共圖報國兼太原地險城<lb/>
　堅人亦習戰未必便能攻也貫怒目曰貫受命宣撫<lb/>
　非守土之臣必欲留貫置帥臣何為孝純撫掌嘆曰<lb/>
　平時童太師作多少威重臨軍乃畏怯如此身為大<lb/>
　臣不能死難止欲奉頭鼠竄何面目見天下士乎貫<lb/>
　翌日遂行越九日至京師<lb/>
斡里雅布陷燕山府郭藥師叛降之<lb/>
　知府蔡靖以斡里雅布軍壓境令藥師張令徽出門為<lb/>
<pb n="KR2b0025_WYG_029-58b"/>
　備其夕令徽遁歸未幾斡里雅布至藥師率兵迎降金<lb/>
　人執靖及都轉運使吕頤浩置軍中以行頤浩嘗奏<lb/>
　燕山開邊其勢難守雖窮天下之力竭天下之財必<lb/>
　無以善其後上怒落頤浩待制領職如故繼又詔王<lb/>
　安中以頤浩沮抑疆事倡不可守之説陳不可行之<lb/>
　事以沮朝論可以詔書面詰頤浩此後應副有缺或<lb/>
　為國生纎介之事者當坐以軍法　初蔡攸童貫力<lb/>
　主藥師為可倚任沿邊巡檢得其通金人書繳上之<lb/>
<pb n="KR2b0025_WYG_029-59a"/>
　亦屢有告變者皆不省及報至京師上左右不欲人<lb/>
　聞之乃共匿其報但曰藥師被圍耳方欲封藥師燕<lb/>
　王張令徽郡王割燕地與之使之世守斡里雅布留<lb/>
　靖守燕引兵向闕以藥師為先驅<lb/>
尼堪陷朔武代忻等州圍太原<lb/>
　朔州守將孫翊者勇而忠出戰勝負未决義軍開門<lb/>
　獻其地進至武州義軍亦為内應遂失朔武長驅至<lb/>
　代州守將李嗣本率兵拒守義軍民擒嗣本以降遂<lb/>
<pb n="KR2b0025_WYG_029-59b"/>
　陷代州敵入城安撫使史抗父子三人迎戰死之家<lb/>
　人皆遇害西路都巡檢李翼屯崞縣敵遣嗣本降之<lb/>
　翼射却嗣本帥衆堅守義勝軍領崔忠殺都監張洪<lb/>
　輔引敵入城翼挺身鬭達旦力不敵被執敵欲臣之<lb/>
　翼怒罵不屈與將吏皆遇害翼臨死呼官家數聲乃<lb/>
　絶金人至忻州守臣賀權開門張樂以迎之尼堪大<lb/>
　喜特令兵不入城遂距石嶺關關尤險隘太原帥張<lb/>
　孝純謀守關之人或曰冀景可命景景辭命耿守忠以<lb/>
<pb n="KR2b0025_WYG_029-60a"/>
　八千人助景景復辭孝純曰第如我語景不得已而往<lb/>
　使守忠當前守忠至關啟而獻之景奔還尼堪引<lb/>
　兵圍太原知朔寧府孫翊来救兵不滿二千與金人<lb/>
　戰於城下張孝純曰賊已在近不敢開門觀察可盡<lb/>
　忠報國翊曰但恨兵少乃復戰數日其兵皆盡為金<lb/>
　人所殺<lb/>
罷花石綱<lb/>
　凡非法上供及延福宫西城租課内外製造局並罷<lb/>
<pb n="KR2b0025_WYG_029-60b"/>
斡里雅布犯中山府<lb/>
　詹度禦之<lb/>
詔罪已求言<lb/>
　童貫初得敵牒拆開乃檄書其言不遜貫與大臣<lb/>
　及左右匿不以奏及議下詔求言而詔本數改易未<lb/>
　欲下也李邦彦謂不若以檄書進呈激聖心冀求言<lb/>
　即下大臣遂於宣和殿以檄書進上再三閲其書憤<lb/>
　且恐乃即下詔罪已求言手詔畧曰朕獲承祖宗休<lb/>
<pb n="KR2b0025_WYG_029-61a"/>
　徳托於士民君王之上二紀於兹雖兢業存於中心<lb/>
　而過咎形於天下蓋以寡昧之資藉盈成之業言路<lb/>
　壅蔽諂䛕日聞恩倖持權貪饕得志搢紳賢能陷於<lb/>
　黨籍政事興廢拘於紀年賦歛竭生民之財戍役困<lb/>
　軍旅之力多作無益侈靡成風利源酤𣙜已盡而牟<lb/>
　利者尚肆誅求諸軍餉粮不時而冗食者坐享富貴<lb/>
　灾異叠見而朕不悟庶衆怨懟而朕不知追維已愆<lb/>
　悔之不及應天下方鎮郡縣守令各帥師募求勤王<lb/>
<pb n="KR2b0025_WYG_029-61b"/>
　捍邊能立竒功者並優加奬賞不限常制草澤之中<lb/>
　懷抱異材能為國家建大計定大業或出使疆外者<lb/>
　並不次任用其尤異者以將相待之中外臣僚士庶<lb/>
　並許直言極諫實封投進雖有失當亦不加罪尋下<lb/>
　詔内禪<lb/>
李鄴使金<hi>告内禪且求和</hi>
庚申上内禪以道君號退居龍徳宫皇太子即皇帝位<lb/>
大赦<lb/>
<pb n="KR2b0025_WYG_029-62a"/>
立妃朱氏為皇后<lb/>
斡里雅布犯慶源府信徳府<lb/>
　初祖宗以梁門遂城二縣為安肅保信軍所謂銅梁<lb/>
　門鐵遂州也自童貫蔡攸既得燕山謂安肅保信在<lb/>
　内地皆廢為縣移軍營廢櫓樓至是詔使為軍而敵<lb/>
　已大入遂犯慶源其太史占帝星復明大驚欲回郭<lb/>
　藥師曰南朝未必有備不如姑行　道出陽武縣或<lb/>
　勸知縣蔣興祖避之蔣興祖曰吾世受國恩誼死於<lb/>
<pb n="KR2b0025_WYG_029-62b"/>
　是與妻孥俱留不肯從監兵有與敵通者斬以狥敵<lb/>
　騎數百來攻不勝去明日益濟師力不敵遂遇害妻<lb/>
　與長子以憂悸亦相繼而死尋賜褒詔官其二子<lb/>
　金之攻信徳也不移時遂陷執守臣楊信功斡里雅布<lb/>
　登門撫諭軍民<lb/>
太學生伏闕請誅六賊<lb/>
　時天下皆知姦臣誤國而用事者多受其薦引莫肯<lb/>
　為上明言於是陳東率在學諸生伏闕上書數蔡京童<lb/>
<pb n="KR2b0025_WYG_029-63a"/>
　貫王黼梁師成李彦朱勔之罪指為賊乞誅之以謝<lb/>
　天下其書畧曰臣等聞自古帝王之盛莫盛於堯舜<lb/>
　堯舜之盛莫大於賞善罰惡堯之時有八元八愷而<lb/>
　未暇用有四凶而未暇去堯非不知其可用可去也<lb/>
　意謂我將倦於勤必以天下授舜特留以遺之使大<lb/>
　明誅賞以示天下耳故傳曰舜有大功二十而為天<lb/>
　子天下誦之至今不息臣竊謂在道君皇帝時非無<lb/>
　賢才如八元八愷而未用者非無奸臣賊子如四凶<lb/>
<pb n="KR2b0025_WYG_029-63b"/>
　而未去者道君亦非不知之特留以遺陛下陛下欲<lb/>
　知姦臣賊子如四凶者乎曰蔡京曰王黼曰童貫曰梁<lb/>
　師成曰李彥曰朱勔是也臣等謹按蔡京罪惡最大崇寧<lb/>
　初道君皇帝方恭黙聴京自散地寘之宰司京天資凶<lb/>
　悖專權跋扈首倡亂階陷害忠良進用憸佞引置子孫<lb/>
　盡居要塗變亂祖宗法度挾其私忿竊弄朝廷爵賞<lb/>
　固其黨與蠧害國用殘暴生民交結宦官姑息堂吏<lb/>
　盤根錯節牢不可破京乃偃蹇自肆無復顧憚包藏<lb/>
<pb n="KR2b0025_WYG_029-64a"/>
　禍心實有異志有識之士比之王莽所幸宗廟之靈<lb/>
　社稷之福道君皇帝聰明睿知洞照其衷姦邪數露<lb/>
　弗得竊發使京若輔少主其簒奪復何疑哉此非特<lb/>
　臣等知之天下共知之臣等聞陳瓘任伯雨何昌言<lb/>
　江公望皆曽論京奸狀故數人者一斥不復再用至<lb/>
　有飲恨而死者天下寃之緣京用事奸人並進王黼<lb/>
　相繼為相位至公傅騁柔曼之容肆俳優之行欺君<lb/>
　罔上蠧國害民無所不至假應奉之名置局私家四<lb/>
<pb n="KR2b0025_WYG_029-64b"/>
　方珍貢盡入黼室自奉之餘始以進御賣官鬻爵貪<lb/>
　饕無厭奸賊狼籍搢紳不齒觀其所為大抵效京朔<lb/>
　方之釁黼實啟之貫實佐之貫因京助遂握兵權至<lb/>
　為太師封王左右指使官之至承宣固人庖人防圉<lb/>
　是任自有宦官之盛未有其比貫實庸繆初無智謀<lb/>
　每一出師必數十萬隨軍金帛動億萬計比其還歸<lb/>
　軍失大半金帛所餘盡歸私帑臣等聞之邊人貫之<lb/>
　用兵紀律不明賞罰不公身冒矢石未必獲賞而親<lb/>
<pb n="KR2b0025_WYG_029-65a"/>
　隨先及夫以師之耳目在大將旗鼔進退從之勝負<lb/>
　所繫貫身去敵常數百里是致將不先敵士不用命<lb/>
　屢見敗衂挫辱國威士卒陷亡不以實奏所獲首級<lb/>
　増數上聞祖宗軍政壊亂掃地而又冒功冒賞不察<lb/>
　事機朔方之兵遂以輕舉敗我國盟失我隣好今日之<lb/>
　事咎將誰執貫之所恃者師成實聫婚姻以相救援<lb/>
　師成之惡亦又何言外示恭謹中存險詐假忠行佞<lb/>
　藉賢濟奸盗我儒名髙自標榜妄立名號兼稱隂相<lb/>
<pb n="KR2b0025_WYG_029-65b"/>
　欲攬國家大柄盡歸之己欲使天下士大夫盡出其<lb/>
　門正人端士往往望風疾避亦有不幸遭其㸃汙者<lb/>
　一時茍賤無恥之人爭往從之旋至顯位王黼之進<lb/>
　實頼師成如貫與京内外相應捷若影響黼為<lb/>
　相臣專柄國政奉行師成之意而已不聞天子之命<lb/>
　也朝廷侍從天下監司郡守往往師成門生蔡京父<lb/>
　子奉之不暇至如去嵗道君皇帝一日相二人師成<lb/>
　自謂出已意聞者駭恨不已夫論相者天子之職也<lb/>
<pb n="KR2b0025_WYG_029-66a"/>
　宦官招權以為己力浸淫不已事必有大於此者可<lb/>
　勝寒心頃嵗李彦以根括民田按行河北京東西威<lb/>
　赫三路所至州縣倨坐黃堂使監司郡守列侍其旁<lb/>
　而列侍之輩咸藉彦以進不敢輒違臣等嘗聞有詣<lb/>
　道君皇帝論列此事者師成時適在側抗聲言曰王<lb/>
　人在古諸侯之上使其人不肯盡言彦之兇熖由此<lb/>
　益熾奪民常産重歛租課官吏稍有違忤即諷監司<lb/>
　以他故無事送獄士大夫往往鬱憤而死三路百姓<lb/>
<pb n="KR2b0025_WYG_029-66b"/>
　破家流蕩愁怨溢路去年京東河北以租錢及燕<lb/>
　山免夫之征尅利太甚盜賊四起正如兩浙曩時清<lb/>
　溪之㓂實由朱勔父子漁奪東南之民怨結數路方<lb/>
　臘一呼四境響應屠割州縣數十殺戮吏民動億萬<lb/>
　計天下騷然彌嵗不已皆勔父子之所致生靈罹毒<lb/>
　按勔父子皆曾犯徒杖脊始賂事蔡京夤縁交結閹<lb/>
　寺遂致超顯招權怙勢氣熖可炙出入禁闥無時而<lb/>
　衛士莫敢呵止侵移内帑無數而有司莫能㑹計其<lb/>
<pb n="KR2b0025_WYG_029-67a"/>
　所請錢號為收買花石進奏之物其實竟以入已自<lb/>
　初至今不知其幾千萬數父子每以幹當公事為名<lb/>
　多破官舟往來淮浙興販百貨騷動數路蔑視官司<lb/>
　僅同奴僕所貢物色盡取於民撤民屋廬削民冢塋<lb/>
　幽明受禍所在皆然甚者深山大澤窮崖斷谷江湖<lb/>
　危險人跡所不到之地茍有一花一石擅作威福逼<lb/>
　脅州縣期於必取間有不可力致而官吏申白者輒<lb/>
　大怒詈以不奉上之名論之官吏懼此名不免驅動<lb/>
<pb n="KR2b0025_WYG_029-67b"/>
　百姓極力攻鑿得而後已往往顛踣陷溺以隕其身<lb/>
　東南之民怨入骨髓欲食其肉而勔之父子方且炎<lb/>
　炎未艾天下扼腕此六賊者前後相繼誤我國家離<lb/>
　我民心天下困敝盜賊滋起外侮交侵危我社稷致<lb/>
　道君皇帝哀痛罪已之詔播告四方而京等罪狀未<lb/>
　白典刑未正天下無不歸怨上皇若不誅京等將何<lb/>
　以慰道君皇帝之心雪道君皇帝之謗以解天下之<lb/>
　疑耶况今日之事蔡京亂壊於前梁師成隂賊於内<lb/>
<pb n="KR2b0025_WYG_029-68a"/>
　李彦結怨於西北朱勔結怨於東南王黼童貫又從<lb/>
　而結怨於遼金敗祖宗之盟失中國之信創開邊隙<lb/>
　使天下勢危如絲髮此六賊者異名同罪伏願陛下<lb/>
　擒此六賊肆之市朝傳之四方以謝天下庶幾道君<lb/>
　皇帝之志果成於陛下豈不偉哉<lb/>
李綱入對<lb/>
　門下侍郎吴敏薦之也綱時為太常少卿對於延和<lb/>
　殿上迎謂之曰卿向論水灾䟽在東宮見之今猶能<lb/>
<pb n="KR2b0025_WYG_029-68b"/>
　誦憶綱謝奏曰金人先聲雖若可畏然聞有内禪之<lb/>
　事勢必阻縮請和厚有所邀求臣竊料之大概有五<lb/>
　欲稱尊號一也欲得歸朝人二也欲増嵗幣三也欲<lb/>
　求犒師之物四也欲割疆土五也欲稱尊號如契丹<lb/>
　故事當法以大事小之義不足惜欲増嵗幣當告以舊<lb/>
　約以燕山雲中歸中國故嵗幣増於大遼者兩倍今<lb/>
　既背約則嵗幣當減然國家敦示和好不較財帛姑如<lb/>
　元數可也欲求犒師之物當量以與之至於疆土則<lb/>
<pb n="KR2b0025_WYG_029-69a"/>
　祖宗之地子孫當以死守不可以尺寸與人願陛下<lb/>
　留神於此數者堅毋曲為浮議所揺可無後艱并陳<lb/>
　所以禦敵固守之䇿上皆嘉納之除兵部侍郎<lb/>
尊道君為太上皇帝皇后為太上皇后<lb/>
　<lb/>
　<lb/>
　<lb/>
　<lb/>
<pb n="KR2b0025_WYG_029-69b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　九朝編年備要巻二十九<lb/>
</p>
<p>
</p>
  </div>
<div>
                <head>九朝編年備要巻三十</head>
    <p>
<pb n="KR2b0025_WYG_030-1a"/>
欽定四庫全書<lb/>
　九朝編年備要巻三十　　　宋　陳均　撰<lb/>
欽宗皇帝<hi>起丙午靖康元年止丁未年四月</hi>
丙午靖康元年春正月朔詔求言<lb/>
　監察御史余應求先為校書郎嘗上奏畧曰獻言者<lb/>
　皆曰敵氛外侵而邊鄙未寧為可慮百姓久困而財<lb/>
　用日急為可慮兵革未弭而士馬不强為可慮臣以<lb/>
　為選將帥以守邊治險阻以固圉積粟治兵實之塞<lb/>
<pb n="KR2b0025_WYG_030-1b"/>
　下則邊備何患乎不嚴罷不急之務減無名之費躬<lb/>
　節用裕民之徳去蠧國害財之政用計數之人治轉<lb/>
　運之法則財何患乎不足下募兵之令高賈馬之直<lb/>
　明賞罰以收人心嚴軍政以勵士氣付之良將何往<lb/>
　不克則士馬何患乎不强又曰夫人君之所以維持<lb/>
　天下者紀綱法度也所以勵世磨鈍者慶賞刑威也<lb/>
　紀綱不立則國日削法度不更則弊日滋爵賞妄施<lb/>
　則為善者不勸刑罰不當則為惡者不畏此誠治亂<lb/>
<pb n="KR2b0025_WYG_030-2a"/>
　之源安危之機也今朝廷樂因循之習而重於變更<lb/>
　務姑息之愛而憚於裁抑則以循常守故為中和以<lb/>
　避怨養恩為得計紀綱弛而不振法度壊而不修進<lb/>
　賢斥奸未當於人心發號施令未孚於天下冗濫不<lb/>
　抑而姦邪未盡退聴名器不慎而僥倖未盡革心禮<lb/>
　教不立㢘恥尚寡誕謾未悛風俗尤薄臣恐國勢日<lb/>
　以削弱政事日以紛亂内之不治奚暇治外邇之不<lb/>
　能奚暇柔逺何以革前日之弊何以致中興之業也<lb/>
<pb n="KR2b0025_WYG_030-2b"/>
　伏惟陛下益留聖心思日孜孜使人主之勢日隆朝<lb/>
　廷之政日新威權尊而下莫敢欺紀綱立而人莫敢<lb/>
　犯可以使小人不斥而自退可以使外侮不戰而自<lb/>
　伏矣詔特賜章服　自金人犯邊屢下求言之詔事<lb/>
　稍緩則復沮抑言者故當時有城門閉言路開城門<lb/>
　開言路閉之諺<lb/>
斡里雅布陷相州濬州<lb/>
　内侍梁方平領兵在河北岸敵騎奄至倉卒奔潰時<lb/>
<pb n="KR2b0025_WYG_030-3a"/>
　南靣守橋者望見金人旗幟燒斷橋纜陷没凡數千<lb/>
　人金因不得濟方平既潰何瓘軍亦望風奔散我師<lb/>
　在河南者無一人金遂取小舟以濟凡五日騎兵方<lb/>
　絶歩兵猶未渡也初金至邯鄲遣郭藥師為前驅付<lb/>
　以千騎藥師求益復以千騎與之藥師疾馳三百里<lb/>
　質明遂至濬州<lb/>
己巳詔親征<lb/>
竄殛王黼朱勔李彦<lb/>
<pb n="KR2b0025_WYG_030-3b"/>
　黼以金騎犯京師載其孥東下詔竄永州籍其家金<lb/>
　寳以萬計黼侍妾甚衆封號者八令人十安人公然<lb/>
　賣官取贓無厭京師為之語曰三百貫且通判五百<lb/>
　索直秘閣黼至雍邱縣南固邨呉敏李綱指燕山之<lb/>
　役為黼罪請誅之事下開封尹聶山山遣武吏尋躡<lb/>
　戕之民家取其首以獻議者謂黼罪固當誅朝廷不<lb/>
　明置於法而回枉若此為失刑矣勔削官放歸田里<lb/>
　繼而羈管循州籍其家尋賜死勔固寵二十年第舎<lb/>
<pb n="KR2b0025_WYG_030-4a"/>
　擬宫省名園别墅甲呉郡服膳器用擬玉食而華緻<lb/>
　過之輿臺職𨽻腰金累使充牣其門彦以恩澤積官<lb/>
　至承宣使宣和間括民田按行河北京東西所至州<lb/>
　郡踞坐黄堂而使監司郡守列侍奪民常産重斂租<lb/>
　課當時謂勔結怨於東南彦結怨於西北至是亦賜<lb/>
　死籍其家<lb/>
上皇如南<lb/>
　詔令范訥統勝㨗軍䕶従　時蔡京父子欲避難南<lb/>
<pb n="KR2b0025_WYG_030-4b"/>
　犇官司舟船皆隸發運司乃以宋煥為江淮京浙<lb/>
　等路發運使煥攸之妻黨也於是蔡氏宋氏皆傾家<lb/>
　而南下矣<lb/>
辛未定城守策以李綱為親征行營使<lb/>
　白時中請上出狩襄鄧曰事有屈伸太王亦避狄居<lb/>
　岐山下侍郎呉敏曰時中敢任出奔之責否時中無<lb/>
　言敏曰京師百萬生靈奈何棄之臣願留守以救一<lb/>
　城上曰誰可副者同知李棁曰臣願留上即命棁為<lb/>
<pb n="KR2b0025_WYG_030-5a"/>
　副時従官以言邊事求見者皆非時賜對兵侍李綱<lb/>
　侍班延和殿下語知閣門朱孝莊曰有急切公事欲<lb/>
　與宰執廷辨孝莊曰舊例未有宰執未退而従官求<lb/>
　對者綱曰此何時耶而用例耶孝莊即具奏詔引綱<lb/>
　立於宰執之末因奏曰聞諸道路宰執欲奉陛下出<lb/>
　狩避兵果有之宗社危矣且道君皇帝以宗社之故<lb/>
　傳位陛下今捨之而去可乎上黙然時中曰都城豈<lb/>
　可以守綱曰天下城池豈復有如都城者且宗廟社<lb/>
<pb n="KR2b0025_WYG_030-5b"/>
　稷百官萬民所在捨此將何之若能率勵將士慰安<lb/>
　民心豈有不可守之理時内侍陳良弼領京城所自<lb/>
　内殿出奏曰京城樓櫓創修百未及一二又城東樊<lb/>
　家岡一帶濠水淺小決難保守願詳議之上命綱同<lb/>
　蔡懋及良弼往視東壁而御延和殿俟之綱回曰城<lb/>
　堅且髙樓櫓誠未備然所以守不在此樊家岡雖淺<lb/>
　可以勁兵强弩據也上曰誰可將者時中曰非李綱<lb/>
　莫能戰綱曰陛下命臣治兵願以死報上即除綱右<lb/>
<pb n="KR2b0025_WYG_030-6a"/>
　丞命綱留守内侍王孝竭奏中宫國公已行上曰朕<lb/>
　欲往陜西治兵決不可留此綱以死請㑹燕越二王<lb/>
　至亦以固守為然乃俾中使追還中宫國公上顧謂<lb/>
　綱曰治兵禦冦專以委卿中夜上諭宰執又欲詰朝<lb/>
　決行是日質明綱入朝見禁衛擐甲矣綱厲聲曰汝<lb/>
　等願守乎願従幸乎皆呼曰願死守綱入見曰六軍<lb/>
　之情已變彼父母妻子在都城豈肯捨去萬一至道<lb/>
　散歸陛下誰與為衛且敵騎已逼復以健馬疾追何<lb/>
<pb n="KR2b0025_WYG_030-6b"/>
　以禦之上悟始命輟行以綱為親征行營使馬軍都<lb/>
　指揮曹曚副之<lb/>
白時中罷<lb/>
　坐主出犇議也<lb/>
李邦彦起復太宰張邦昌少宰<lb/>
　仍兼門下中書侍郎趙野王孝廸門下中書侍郎蔡<lb/>
　懋尚書左丞簽書樞密院耿南仲同知李邦彦美丰<lb/>
　姿善謳謔尤能市井鄙俚之語綴成小詞都人呼浪<lb/>
<pb n="KR2b0025_WYG_030-7a"/>
　子宰相制詞有曰盡忠而人絶間言制勝而慮無餘<lb/>
　算謝安之矯情鎮物足抗秦苻李靖之制勝臨機何<lb/>
　憂突厥國威既振民志以寧　時又以王宗濋主管<lb/>
　殿前司公事宗濋上母王皇后之親屬也上欲寵異<lb/>
　母黨故有是命自髙俅鎮是職紀律廢弛至是以宗<lb/>
　濋為之識者寒心<lb/>
壬申遣使分督援兵<lb/>
　每路差近上内侍一員<lb/>
<pb n="KR2b0025_WYG_030-7b"/>
癸酉斡里雅布犯京師<lb/>
　初治京師四壁守具每壁正兵萬二千人而保甲壁<lb/>
　兵之屬不與各以従官提舉又團馬步四萬人為前<lb/>
　後左右中五軍軍各八千人有統制等官時通津門<lb/>
　外延豐倉積粟四十餘萬石以前軍䕶之勤王之師<lb/>
　集城外者食焉後軍占樊家岡使金不敢近而左右<lb/>
　中軍居城中以備緩急凡四日初金師抵城下斡里雅<lb/>
　布軍徑趨牟駝岡天駟監獲馬二萬匹芻藁山積郭<lb/>
<pb n="KR2b0025_WYG_030-8a"/>
　藥師嘗打毬於其間導之使據也金人曰南朝若以二<lb/>
　千人守河我豈得渡哉　先是李鄴使於斡里雅布軍<lb/>
　求和斡里雅布以鄴犯京師攻城不克乃遣王汭偕來<lb/>
　鄴盛誇金强我弱以濟和議大臣皆有懼意汭見上<lb/>
　倨甚李邦彦等議專主和范宗尹俯伏流涕乞割三<lb/>
　闗以安社稷趙野王孝廸蔡懋皆含糊其間不敢決<lb/>
　李綱言擊之便上是邦彦計　李鄴謂金人如虎馬<lb/>
　如龍上山如猿入水如獺其勢如泰山中國如累卵<lb/>
<pb n="KR2b0025_WYG_030-8b"/>
　時號六如給事　金尋攻通天景陽門甚急李綱督<lb/>
　將士拒之又攻陳橋封邱衛州門綱登城督戰自夘<lb/>
　至申殺賊數千乃退何灌出戰敗績死之未幾馬忠<lb/>
　以京西兵敗金於順天門外於是王師稍振金游騎<lb/>
　不敢旁出京師以南民少安居<lb/>
鄭望之使金軍未至偕金使來議和李棁皇弟康王構<lb/>
相繼如金營<lb/>
　初命望之為使高世則副之望之等縋城與金使二<lb/>
<pb n="KR2b0025_WYG_030-9a"/>
　人遇其一呉孝民也遂偕入見孝民奏曰上皇朝皆<lb/>
　已往事今少帝與大金别立誓書結萬世歡好仍遣<lb/>
　親王宰相詣軍前可也乃遣同知李梲為使而改望<lb/>
　之等為副以金一萬兩遺斡里雅布棁等至金營斡里雅<lb/>
　布盛兵南向坐棁望之北靣再拜膝行而前恐怖喪<lb/>
　膽失其所言金人遣王汭譯云京城破在旦夕所以<lb/>
　按兵不動者徒以少帝故欲存趙氏宗社恩莫大也<lb/>
　今議和需犒師之物金五百萬兩銀五千萬兩牛馬<lb/>
<pb n="KR2b0025_WYG_030-9b"/>
　萬頭表縀百萬疋欲尊其主為伯父歸燕雲之人在<lb/>
　漢者割中山太原河間三鎮之地且欲宰相親王為<lb/>
　質乃退書出細目一紙付棁達朝廷棁等唯唯不能<lb/>
　措一詞尋乃以書遣蕭三寳努耶律忠王汭與棁來<lb/>
　詔以皇弟康王為軍前計謀使張邦昌副之時肅王<lb/>
　及康王居京師康王毅然請行曰金必欲親王臣為<lb/>
　宗社大計豈應辭避上命引王詣殿前見執政李棁<lb/>
　曰大金恐南朝失信固要親王送到河北無他王正<lb/>
<pb n="KR2b0025_WYG_030-10a"/>
　色云國家有急死亦何避聞者皆悚然李鄴高世則<lb/>
　齎誓書俱行時李綱力爭以謂加號及歸朝官固無<lb/>
　害犒師金帛太多當量與之三鎮不可割至于遣使<lb/>
　即宰相當往親王不可往今莫若擇使與之熟議彼<lb/>
　以孤軍入重地勢不能久留宰相皆謂都城破在旦<lb/>
　夕尚何有三鎮而金帛之數又不足較上黙然綱求<lb/>
　去上曰卿第出治兵固守恐金人疑我也于是朝廷<lb/>
　以誓書往所求皆與之綱留三鎮詔書不遣　康王<lb/>
<pb n="KR2b0025_WYG_030-10b"/>
　在金營二月斡里雅布憚之不肯留更請肅王樞代之<lb/>
　康王還<lb/>
從臣衛仲達張勸坐犇迯貶<lb/>
　仲達時為工部尚書勸禮部尚書金兵將至及從官<lb/>
　等五十餘人同日棄官而迯于是詔除名勒停<lb/>
种師道等帥師入衛<lb/>
　京畿河北制置使种師道及統制官姚平仲以涇原<lb/>
　秦鳳路兵至未幾熈河經畧姚古秦鳳經畧种師中<lb/>
<pb n="KR2b0025_WYG_030-11a"/>
　及折彦質折可求等勤王兵並至號二十萬京師人<lb/>
　心稍安師道初為制置使聴用便宜檄取兵食師道聞<lb/>
　命即發㑹平仲嘗以涇原騎兵二千步兵一千更戍<lb/>
　燕山將行師道遂率與俱北至洛陽而斡里雅布兵已<lb/>
　屯于城之北或止師道勿行曰敵勢方鋭我以偏師<lb/>
　先犯勝負可知矣四方勤王之師視此以為去就盍少駐<lb/>
　汜水以謀萬全師道曰吾兵少若遲回不進形見情<lb/>
　得祇取辱焉今鼓行而前金安能知吾虛實都人知<lb/>
<pb n="KR2b0025_WYG_030-11b"/>
　吾來士氣日振何憂敵哉上聞其至喜甚開安上門命<lb/>
　李綱迎勞既入見時已與金人議和上曰今日之事<lb/>
　卿意若何師道曰女真不知兵豈有孤軍深入人境<lb/>
　而能善其歸乎上曰業已講好矣對曰臣以軍旅之<lb/>
　事事陛下餘非所敢知也即拜同知樞密院事宣撫<lb/>
　京畿河北河東路師道時被病特命毋拜跪許乗肩<lb/>
　輿入朝家人掖升殿金使王汭素頡頏入對見師<lb/>
　道拜跪稍如禮上顧笑曰彼為卿故也自金渡河京<lb/>
<pb n="KR2b0025_WYG_030-12a"/>
　師諸門盡閉市無薪菜師道請啟西南壁聴民出入<lb/>
　如平常又請緩與金帛禁遊騎使不得逺掠俟彼惰<lb/>
　歸扼而殲諸河執政聞其所言心皆易之　師道平<lb/>
　仲既至李綱言于上曰勤王之師集者甚衆兵家忌<lb/>
　分節制歸一乃克有濟願命師道平仲等聴臣節制<lb/>
　上降御筆曰師道老而知兵職位已高與卿同官替<lb/>
　曹曚可也上意蓋欲以師道為親征行營副使而執<lb/>
　政間自密建白為不可者上入其言於是别置宣撫<lb/>
<pb n="KR2b0025_WYG_030-12b"/>
　司應西兵及四方勤王之師並𨽻之又撥前後軍之<lb/>
　在城外者亦屬之而行營使所統獨左右中軍而已<lb/>
　上屢申敇兩司不得侵紊節制既分不相統一宣撫<lb/>
　司所欲行者打以機密往往不復闗報　及勤王之<lb/>
　師既集西將兵師日至上意方壯赫然有用兵之意<lb/>
　綱贊上曰易謙之上六稱利用行師征邑國師之上六<lb/>
　稱開國承家小人勿用蓋謙之極非利用行師不足<lb/>
　以濟功師之成非戒用小人不足以保治今陛下之<lb/>
<pb n="KR2b0025_WYG_030-13a"/>
　於金人屈已求好其謙極矣而金人貪婪無厭兇悖<lb/>
　益甚其勢非用師不可然功成之後願陛下以用小<lb/>
　人為戒而已使金人有所懲創不敢有窺中國之心<lb/>
　當數十年無邊陲之禍不然一日縦敵數世之患憂<lb/>
　未艾也<lb/>
括金銀<lb/>
　時従王孝廸之議掲榜立賞括在京師軍民官吏金<lb/>
　銀違者斬之都城大擾限既滿得金二十餘萬銀四<lb/>
<pb n="KR2b0025_WYG_030-13b"/>
　百餘萬兩而民間藏貯為之一空李綱因對奏曰取<lb/>
　金銀限滿民力已竭復許告訐恐生内變外有大敵<lb/>
　而民以内變不可不慮上曰卿可往收榜毋得告訐<lb/>
　綱因巡城傳聖㫖收榜人情稍安<lb/>
詔金國以大金為稱<lb/>
梁師成伏誅<lb/>
　初道君東下舊臣多従行獨梁師成留京或言師成<lb/>
　有保䕶東宫之功至是太學生陳東又言蔡京童貫<lb/>
<pb n="KR2b0025_WYG_030-14a"/>
　朱勔挾道君南巡恐生變亂而師成當正典刑上迫<lb/>
　於公議下詔暴其罪黜為散官命開封吏押至八角鎮<lb/>
　殺之<lb/>
二月姚平仲宵攻金營不克<lb/>
　楊可勝死之　方倚种師道以謀軍國而种氏姚氏<lb/>
　素為山西巨室兩家子弟不相下平仲之父古帥熈<lb/>
　河以兵入勤王平仲恐功名之㑹獨歸於种氏忌之<lb/>
　乃以士不得速戰有怨言達於上上一日遣使五輩<lb/>
<pb n="KR2b0025_WYG_030-14b"/>
　趣師道進戰師道言過春分節可擊是時相距纔八<lb/>
　日蓋俟其弟師中及姚古之至也平仲欲夜叩金營<lb/>
　生擒斡里雅布奉康王構以歸故師道言既不用而平<lb/>
　仲謀泄金先事設備至是平仲率步兵萬人夜擊金<lb/>
　寨反為所敗而還李綱率行營左右軍又與金戰於<lb/>
　是宰相臺諫交言西兵及行營司兵為金所殱上大<lb/>
　驚有詔不得進兵初師道請簡料勤王之師分為三<lb/>
　等出戰餘皆守城先立刑賞之格以示之選將分總<lb/>
<pb n="KR2b0025_WYG_030-15a"/>
　距敵寨二三里環營守之絶其掠剽使其之食遇姚<lb/>
　古以所領西師㑹河朔將帥選精鋭五萬人自河陽<lb/>
　駐滑州進屯敵營之後剋日併力攻之此必勝之策<lb/>
　也不聴平仲敗績師道復言刼寨已誤然兵家亦有<lb/>
　出其不意者今夕再遣兵分道攻之亦一竒也如猶<lb/>
　不勝每夕以百人擾之不十日敵遁矣李邦彦等畏<lb/>
　懦皆不果用<lb/>
廢親征行營司罷李綱<lb/>
<pb n="KR2b0025_WYG_030-15b"/>
　罪綱以謝金也以左丞蔡懋為京城守禦使　金使<lb/>
　復來遣宇文虛中齎李綱所留割三鎮詔書以往<lb/>
太學生都人伏闕請復用李綱<lb/>
　太學生陳東及都人數萬人伏闕言李邦彦等疾綱<lb/>
　恐其成功罷綱正中金計幸復綱及种師道舊職㑹<lb/>
　邦彦入朝乃數其罪面罵且欲毆之呉敏傳宣不退<lb/>
　遂撾登聞鼓山呼震地耿南仲亟入奏開封尹王時<lb/>
　雍麾之不去殿帥王宗濋恐生變奏上勉從之於是遣<lb/>
<pb n="KR2b0025_WYG_030-16a"/>
　内侍號於衆曰已得㫖宣綱矣内侍朱拱之宣綱未<lb/>
　到而後發之使先至衆取拱之臠而磔之並内侍數<lb/>
　十列擘無遺體領開封府聶山出諭乃皆相率聽命<lb/>
　綱惶懼入對泣拜請死上即復綱右丞充京城守禦<lb/>
　使而罷蔡懋衆遂散師道未嘗去位盖流傳之妄云<lb/>
追封范仲淹贈司馬光張商英官<lb/>
　仲淹魏國公光贈太師英太保　或曰靖康初求治<lb/>
　甚急徐呉當國有詔宰相范希文司馬光張商英皆<lb/>
<pb n="KR2b0025_WYG_030-16b"/>
　贈太師希文乃仲淹字且未嘗任宰相蓋出後進耳食<lb/>
　之談意以為純仁也有司不能正乃取仲淹慶歴間<lb/>
　乞修京城為功應詔然仲淹贈太師之後遂改封魏<lb/>
　國公失於平昔不講也但是時徐呉猶未當國或者<lb/>
　之説亦失之<lb/>
除元祐黨籍學術禁<lb/>
王孝迪罷以徐處仁為中書侍郎<lb/>
　先是處仁知大名府建議乞下詔親征而實於王城<lb/>
<pb n="KR2b0025_WYG_030-17a"/>
　按兵不動以張國威㑹朝廷已有親征詔仍以李綱<lb/>
　為行營使處仁即移書於綱言備禦方畧皆朝廷所<lb/>
　未決者綱以聞上嘉歎再三褒諭畧曰卿昔陳忠論<lb/>
　四檄援兵豈惟謀之具臧信矣仁者必勇事平當以<lb/>
　宰相詔卿至是遣使趣行<lb/>
丙午金人退<lb/>
　圍京城凡三十三日既得三鎮詔書及肅王至不俟<lb/>
　金帛數足遣使告辭而去　种師道請臨河要擊之<lb/>
<pb n="KR2b0025_WYG_030-17b"/>
　李綱亦謂金人兵不過六萬吾勤王之師二十餘萬<lb/>
　今莫若扼闗津絶糧道且禁其抄掠吾堅壁勿戰俟<lb/>
　其疲之然後以將帥檄取誓書復三鎮縦其歸半渡<lb/>
　而後擊之此必勝之計也並不従綱乃請遣大兵用<lb/>
　澶淵故事䕶送之乃命姚古种師中折彦質范瓊等<lb/>
　領兵十餘萬數道並進且戒度便利可擊則擊之<lb/>
　李邦彦奏立大旗於河東河北有擅出兵者依軍法<lb/>
　　綱尋奏曰金人退師交割三鎮官吏軍民不肯陷<lb/>
<pb n="KR2b0025_WYG_030-18a"/>
　没外域其勢必為朝廷堅守天時寖熱而金有輜重<lb/>
　之累必不能久留當即出疆臣恐秋髙馬肥彼必再<lb/>
　至以責前約及今宜飭武備修邊防勿恃其不再來<lb/>
　當恃吾有以待之於是為上條具所以備邊禦敵者<lb/>
　凡八事其一謂唐之藩鎮所以拱衛京師故雖屢有<lb/>
　變故卒賴其力而及其弊也有尾大不掉之患祖宗<lb/>
　鑑之消藩鎮之權罷世襲之制施之承平邊隅無事<lb/>
　則手足不足以捍頭目為今之計莫若以太原真定中<lb/>
<pb n="KR2b0025_WYG_030-18b"/>
　山河間建為藩鎮擇帥付之許之世襲收租賦以養<lb/>
　將士習戰陣相為唇齒以捍金人可無深入之患又<lb/>
　滄州與營平相直隔河下流及小海其勢易以侵犯<lb/>
　宜分濱棣徳慱横海為一道如諸鎮之制則帝都有<lb/>
　籓籬之固其二謂自熈豐以來河北保甲凡六十餘<lb/>
　萬河東保甲凡二十餘萬比年不復閲習又經燕山<lb/>
　雲中之役調發科率皆迯亡流離散為盜賊今所存<lb/>
　者不及其半宜專遣使團結訓練令各置器甲官為<lb/>
<pb n="KR2b0025_WYG_030-19a"/>
　收掌用即給之蠲免租賦以償其直武藝精者次第<lb/>
　遷補或命之官以激勸之彼既自保鄉里親戚墳墓<lb/>
　必無迯逸平時無養兵之費有事無調發之勞此最<lb/>
　策之得者其三謂自祖宗以來養馬以監擇陜西河<lb/>
　東河北美水草高凉之地處之凡三十六所比年廢<lb/>
　罷殆盡而更為給地牧馬民間飼養以充數官吏便<lb/>
　文以塞責而馬無復有善者又驅之燕山悉為敵人<lb/>
　所得今諸軍闕馬者大半宜復祖宗監牧之制權時<lb/>
<pb n="KR2b0025_WYG_030-19b"/>
　之宜括天下之馬量給其直則不旬月間數萬之馬<lb/>
　可具也其四謂河北塘濼東距海西抵廣信安肅深<lb/>
　不可涉淺不可行舟所以限隔北騎為險固之地而<lb/>
　比年以來淤泥乾涸不復開濬官司利於稻田往往<lb/>
　洩去積水隄防弛壊又自安肅廣信以抵西山地形<lb/>
　低下處可益增廣其高仰處即開乾濠及陷馬坑之<lb/>
　類宜專遣使以督治之其五謂輔郡諸畿邑皆當築<lb/>
　城措置樓櫓之屬使官吏兵守而有所恃以安萬一<lb/>
<pb n="KR2b0025_WYG_030-20a"/>
　有敵騎深入虜掠無所得可以坐困其六謂河北河<lb/>
　東州縣經敵馬殘破蹂踐去處宜優免租賦以賑恤<lb/>
　之往年方臘擾浙東猶免三年今三鎮之民為朝廷<lb/>
　固守安可不議所以大慰其心者其七謂河東諸州<lb/>
　最以儲峙糴買糧草為急務宜復祖宗加擡糧草鈔<lb/>
　法一切以見緡走商賈而實塞下使沿邊諸郡積蓄<lb/>
　豐衍則金不敢動矣其八謂陜西解鹽無煮海之勞<lb/>
　而給邉費足民食其利不小自行東南鹽法而解鹽<lb/>
<pb n="KR2b0025_WYG_030-20b"/>
　地分益狹西邊益貧願復祖宗舊制以慰闗陜兵民<lb/>
　之心上俾宰執同議而其間所論異同雖横海軍一<lb/>
　道以安撫使總之而藩鎮之議寢雖委提舉官遵舊<lb/>
　制教閲上戸保甲三分之一而遣使盡行團結置器<lb/>
　甲之議不行雖委諸路增修塘濼濠池而輔郡畿邑<lb/>
　已降指揮旋即罷止雖委官相視監牧而不復括馬<lb/>
　雖放河東租税而止及一年雖行加擡糧草鈔而貼<lb/>
　以四分香藥雖復解池而其地分不如舊制綱力爭<lb/>
<pb n="KR2b0025_WYG_030-21a"/>
　之不能得　諫議大夫嘗奏補進義副尉二人御批<lb/>
　付三省以為專權綱惶懼求去不允竟出都門上遣<lb/>
　使留之御史胡舜陟疏言大臣去不當理徒為紛紛<lb/>
　願責以大義使安厥守　諫議大夫楊時言切惟河<lb/>
　朔朝廷重地三鎮又河朔要藩自周世宗迄於藝祖<lb/>
　百戰而後得之其艱難甚矣一旦棄之以紓目前之<lb/>
　急則可矣以為經久之計則未也方金騎之來士不<lb/>
　素養欲戰則無其人樓櫓未修欲守則無其具割地<lb/>
<pb n="KR2b0025_WYG_030-21b"/>
　賜金勢有不得已者臣故曰以紓目前之急則可矣<lb/>
　河朔郡縣犬牙相錯今以三鎮三十州之地與之貫<lb/>
　吾腹中則一方邊面裂而為三建城壁備器械練兵<lb/>
　積穀未易以嵗月計也其距京城無藩籬之固金騎<lb/>
　長驅不數日而至非前日之比豈不殆哉臣故曰以為<lb/>
　經久之計則未也四方勤王之師逾月而後集使之<lb/>
　無功而去厚賜則無名不與則生怨復有緩急召之<lb/>
　宜有不受命者不可不慮也姚平仲之出殺傷相當<lb/>
<pb n="KR2b0025_WYG_030-22a"/>
　不為大衂勝負兵家之常數未足為戒傳聞三鎮欲<lb/>
　以死拒之萬一不守則數州之衆肝腦塗地矣朝廷<lb/>
　寧忍坐視而不救乎臣竊謂三鎮拒其前吾以重兵<lb/>
　躡其後使之腹背受敵宜若可為臣本儒生軍旅之<lb/>
　事未之學也不敢自信其説姚古种師中之徒皆一<lb/>
　時名將始至而未用乞召問以方畧可否必有定論<lb/>
　朝廷專守和議以契丹百年之好猶不能保况此新<lb/>
　釁乎然朝廷許以金帛以千萬計秋高馬肥乗間而<lb/>
<pb n="KR2b0025_WYG_030-22b"/>
　來責其未償者彼不為無辭矣當時金銀不可復取<lb/>
　之於民援兵不可以卒致其患有不可勝言者孔子<lb/>
　與蒲人盟曰要盟神不聴卒渝之不以為不可也今<lb/>
　良將勁卒咸願自効此而不為後將噬臍惟陛下留<lb/>
　神而審處之尋又疏言臣聞金人之去欲未厭成安<lb/>
　一縣驅掠女子二千餘人殺令佐二人誓書之墨未<lb/>
　乾而背不旋踵吾雖欲專守和議不可得也昔趙割<lb/>
　六縣之地使趙郝約事之秦郝曰秦以其力攻其所<lb/>
<pb n="KR2b0025_WYG_030-23a"/>
　不能取倦而歸王又以其力之所不能攻以送之是<lb/>
　助秦自攻也今日之事正類於此夫去其巢穴越數<lb/>
　千里之逺而犯人之國都是危道也使其力能攻之<lb/>
　則城中之物皆其有也尚奚事求和哉彼見吾高城<lb/>
　深池未易陵犯勤王之師四面而至姚平仲固嘗與<lb/>
　之交兵忍而不敢怨怒請和而去則其情可見葢亦<lb/>
　懼而歸非愛我而不攻也朝廷割三鎮三十州之地<lb/>
　而與之是亦助㓂而自攻也聞肅王初與之約及河<lb/>
<pb n="KR2b0025_WYG_030-23b"/>
　而返今挾而往此敗盟之大者臣竊謂朝廷宜以肅<lb/>
　王為問責其敗盟必得肅王而後已三鎮之民以死<lb/>
　拒之於前吾以重兵擁其後其勢必得所欲者若猶<lb/>
　未従則聲其罪而討之夫師以直為壯是舉也直在<lb/>
　我矣三鎮聞之士氣百倍此萬全之利不可誤也竊<lb/>
　聞出師之令廟算不一屢行而屢改如是則士氣必<lb/>
　惰欲其成功難矣唐憲宗平淮西而韓愈謂凡此蔡<lb/>
　功惟斷乃成未有處大事不㫁而能有成也惟斷自<lb/>
<pb n="KR2b0025_WYG_030-24a"/>
　宸𠂻無惑於浮議則天下幸甚　中丞許翰言自金<lb/>
　人退師朝廷搢紳上恬下嬉幸於無事自以為安而<lb/>
　臣終夜不寐獨以為憂夫以强敵之性貪惏無厭而<lb/>
　我既示之以弱開之以利不過一二嵗勢必復來自<lb/>
　所割三鎮疾馳三日則突騎犯都飛塵入闕矣當此<lb/>
　之時金帛不可復得地土不可復割邊鄙之師不可<lb/>
　復召智能之士不可復圖萬世之憂可勝言哉今聞<lb/>
　姚古引兵已次國郊竊聞陛下不以閫外之事制將<lb/>
<pb n="KR2b0025_WYG_030-24b"/>
　不若遣一介之使可下下之使不可下則用兵不疑<lb/>
　臣嘗熟計我戰而勝則䝉福無窮戰而不勝則北扼<lb/>
　井陘西斷太行内守大河國固無患因陳可以決勝<lb/>
　者五且曰今全軀保妻子之臣務在虛張金勢虛喝<lb/>
　恫疑茍安目前為萬世患意亦無他不過謂戰勝則<lb/>
　咎歸議者使身不利今一主和身保無恙明年盛秋<lb/>
　金騎復來則諉曰國家事敵不至則歸名和者姦回<lb/>
　自營孰便於此非真有為陛下宗廟社稷長慮者也<lb/>
<pb n="KR2b0025_WYG_030-25a"/>
　夫一勝一負兵家常事要觀大勢何如耳<lb/>
詔遵祖宗舊制<lb/>
　詔自今並遵祖宗舊制選用大臣裁抑内侍不崇假<lb/>
　恩倖不聴用奸人不輕爵禄不濫賜予不奪爾居以<lb/>
　營燕游之地不竭爾力以廣浮用之費凡蠧國害民<lb/>
　之事一切寢罷<lb/>
詔河北堅守<lb/>
　仍出竒掩擊時斡里雅布歸還抵中山河間兩鎮民兵<lb/>
<pb n="KR2b0025_WYG_030-25b"/>
　固守不肯下即以兵力不及之而退詔沿邊諸郡堅守<lb/>
李邦彦罷以張邦昌為太宰呉敏少宰<lb/>
　李綱知樞密耿南仲李棁左右丞中丞許翰上疏言<lb/>
　曰臣嘗學易考察否泰之象則知君子小人未嘗相<lb/>
　無於天下雖堯舜在上世必有小人雖桀紂在上世<lb/>
　必有君子其所以更為治亂相反如此者堯舜措之<lb/>
　得宜而桀紂置之失當也夫措之得宜則君子小人<lb/>
　受其福是以皆謂之泰置之失當則君子小人各罹<lb/>
<pb n="KR2b0025_WYG_030-26a"/>
　其禍是以同謂之否所謂當與不當要在内外之間<lb/>
　而已矣泰内君子而外小人則其象内健而外順否<lb/>
　内小人而外君子則其象内柔而外剛剛者君子之<lb/>
　徳柔者小人之徳也使君子有為於内則内健可以<lb/>
　制天下使小人委聴於外則外順而天下従之何謂<lb/>
　内外傳曰暌外也家人内也否泰反其類也故人君<lb/>
　以小人為睽而以君子為家人者類固相反雖人君<lb/>
　以一人之明而欲盡知天下之君子親之使為家人<lb/>
<pb n="KR2b0025_WYG_030-26b"/>
　又欲盡察天下之小人睽而逺之則雖堯舜之聖猶<lb/>
　難於此然圖其易亦必有要矣舜選於衆舉臯陶則<lb/>
　不仁者逺湯選於衆舉伊尹則不仁者逺故易曰君<lb/>
　子有解小人退也前日君子小人倒植内外逆施姦<lb/>
　罔充斥臣未易遽論而獨怪陛下即位以來朝廷之<lb/>
　間未見泰象臣是以請先論之如近日王孝廸之昏<lb/>
　庸固已汙翰苑而擢中書蔡懋之頑固已敗樞府而猶<lb/>
　遷右丞四方聞之悵然失望此則陛下既悟而罷之<lb/>
<pb n="KR2b0025_WYG_030-27a"/>
　今又相邦昌於廟堂是則古之所外今之所内類進<lb/>
　之禍豈復勝言臣竊意陛下聖明豈不知前日之亂<lb/>
　皆生於大臣奸䛕不去此輩無以為治而相邦昌者<lb/>
　蓋或用權以濟敵騎既行未必遂用故臣未敢正擊<lb/>
　而發其端於此他日果用之則臣請以死爭之臣以<lb/>
　謂陛下正始之時置相不可不謹辟如植木始得嘉<lb/>
　木而植之則嘉木有種其後材將不可勝用始得惡<lb/>
　木而植之則惡木日滋其極將至無復取材則君臣<lb/>
<pb n="KR2b0025_WYG_030-27b"/>
　一體相待而成自昔未有有君無相而能成大業者<lb/>
　也故陛下欲為漢文帝則相必有陳平周勃欲為唐<lb/>
　太宗則相必有房𤣥齡杜如晦欲為堯舜三代之君<lb/>
　則必有堯舜三代之佐而後紛無不解為無不成將<lb/>
　前卜天下之安危在始觀置相之得失故願陛下考<lb/>
　而謹之先王知人之道要在公聴並觀驗左右之言<lb/>
　於諸大夫驗諸大夫之言於國人驗國人之言於其<lb/>
　人可見之迹灼知其賢而用之此孟子用人之法而<lb/>
<pb n="KR2b0025_WYG_030-28a"/>
　易所謂泰者故臣輒敢論思先之以為治之要上嘉<lb/>
　納之　太學生呉若上書畧曰自古人主急於擇相<lb/>
　而於今尤難臣竊聞陛下之相張邦昌特因其面折<lb/>
　童貫耳貫之奴才罪盈惡稔面折其短誰不能之則<lb/>
　陛下論相之術踈矣今又相呉敏士論以敏為京奸<lb/>
　黨前日建請上皇遜位乃絛鈎探先㫖擿敏為之兾<lb/>
　敏立朝庇其宗黨又道路言蔡嘗有保䕶邦本之策<lb/>
　陛下不忘其恩欲全宥之且陛下之居儲位係於天<lb/>
<pb n="KR2b0025_WYG_030-28b"/>
　人京父子方欲倚此全宗害天下之公議矣願陛下<lb/>
　察之<lb/>
竄殛蔡京父子童貫<lb/>
　京責授秘書監分司南京尋移徳安府衛州安置正<lb/>
　言崔鶠上言賊臣蔡京以奸邪之術誑耀人主大似<lb/>
　王莽而朋黨之衆則尤倍於莽莽之姦邪制井田更<lb/>
　錢帛設六筦造明堂起辟雍頒時令築學舍萬區以<lb/>
　誑耀其君於是攘其國而有之京賊亦用此術其心<lb/>
<pb n="KR2b0025_WYG_030-29a"/>
　安在莽之腹心不過王舜劉歆等數人豈如京賊收<lb/>
　天下之士以為腹心乎遂致盜賊蜂起戎馬生郊宗<lb/>
　廟神靈為之震駭陛下安得而赦之遂竄京儋州尋<lb/>
　又竄京子孫三十三人遇赦不許量移京行至潭州<lb/>
　而死年八十京天資險譎舞智以御人在人主前左<lb/>
　狙右伺專為固位計子攸以太保賜玉帶金魚絛修<lb/>
　行咸至大學士視執政鞗尚帝女他加侍従者又十<lb/>
　餘人厮役取大官妾媵封夫人然公議皆不與天子<lb/>
<pb n="KR2b0025_WYG_030-29b"/>
　雖富貴之而亦隂知其奸䛕不可以託國故屢起屢<lb/>
　仆嘗收其素所不合者如趙挺之張商英劉正夫鄭<lb/>
　居中王黼之流迭居臺司以扼之京每聞當罷輒入<lb/>
　見天子叩首哀祈無復有大臣㢘恥事燕山之役攸<lb/>
　實在行京送以詩陽為不可之言兾事之不成資以<lb/>
　自解暮年即家為府嗜利干進者趦趄其門輸貨僮<lb/>
　僕以得美官者踵相躡紀綱法度一切為虛文識者<lb/>
　切憂之而京患失之心無所不至根株盤結牢不可<lb/>
<pb n="KR2b0025_WYG_030-30a"/>
　脱卒以召釁誤國為宗社竒禍雖以譴死而海内以<lb/>
　不及正刑誅為恨　攸従道君南下或云將遂復辟<lb/>
　於鎮江尋責永州安置徙潯雷二州又移萬安上復<lb/>
　命即所在斬之絛亦以復辟之謗斬之　貫初貶池<lb/>
　州居住移栁州尋下詔數其十罪追斬於南雄州貫<lb/>
　狀貌魁梧偉瞻視皮骨如鐵畧不類閹官有度量而<lb/>
　疎財後庭自妃嬪而下内侍無大小獻餉結納無虛<lb/>
　日故左右交口稱譽一時寵焰赫然乃至隂謀揺東<lb/>
<pb n="KR2b0025_WYG_030-30b"/>
　宫聲焰震天下服食華侈仰偪乗輿珍玩瑰竒充牣<lb/>
　於家其副將又招伉健少年號勝捷軍以為親兵環<lb/>
　列第舎持兵呵衛僣擬宫闕一時蹈利嗜勢之人趨走<lb/>
　如市親王柄臣多出其門厮臺賤役自承宣而下凡<lb/>
　數百人庖夫廐兵亦官至團練刺史惡稔釁盈卒以<lb/>
　起釁之禍流毒四海雖醢其軀不足以謝天下云<lb/>
种師道罷<lb/>
　罷為中太一宫使中丞許翰言不當解師道兵柄上<lb/>
<pb n="KR2b0025_WYG_030-31a"/>
　曰師道老矣難用當使卿見之令相見於殿門外師<lb/>
　道寂然於殿門外翰因言平仲城下用師之失以感<lb/>
　發之師道始言彼衆我寡當分兵結寨守要地使糧<lb/>
　道不通坐以持久可破也翰深嘆息其言復上奏師<lb/>
　道智慮未衰方時多故虎臣置之散地非策也<lb/>
以楊時兼國子祭酒<lb/>
　初李棁蔡懋王孝迪趙野悉為都人所詬棁懋大恨<lb/>
　之言於上曰諸生率衆伏闕意在生變請置於法又<lb/>
<pb n="KR2b0025_WYG_030-31b"/>
　又密諭國子監司業黄哲令斥屏諸生諸生益憤聶山<lb/>
　聞而救止之上意少解學官亦連名露章待罪上乃<lb/>
　詔學官安職仍曉諭諸生諸生既為棁懋所仇有不<lb/>
　告而去者學官舉規屏之諸生閧然請同屏時言諸<lb/>
　生欲忠於朝廷爾本無他意但擇老成有行義者為<lb/>
　之長貳即定矣上喜曰此無逾卿者遂有是命<lb/>
尼堪陷隆徳州<lb/>
　先是尼堪詣太原城下言朝廷已割此城與我矣亟<lb/>
<pb n="KR2b0025_WYG_030-32a"/>
　開門張孝純王禀曰但奏云吾二人不肯堅守如初<lb/>
　尼堪攻之不克㑹義勝軍將劉嗣初刼平陽府叛降<lb/>
　於尼堪權威勝軍李植亦以城叛降尼堪遂留兵攻<lb/>
　太原分兵而南既逾南北闗仰而歎曰闗險如此而<lb/>
　使我過之南朝可謂無人矣遂至隆徳城中素無備<lb/>
　二日而陷守臣張確死之　自李綱建議盡遣城下<lb/>
　兵追斡里雅布之師及於邢趙間相去二十餘里金人<lb/>
　懼其行甚速至是澤州奏尼堪兵次髙平執政具密<lb/>
<pb n="KR2b0025_WYG_030-32b"/>
　啟於上以御前金字牌追兵還甚速綱力爭於上前<lb/>
　得㫖復遣而諸將還已數程矣再進猶及金人於滹<lb/>
　沱河然將士知朝論二三悉解體不復邀擊第遥䕶<lb/>
　之而已<lb/>
命种師道等援三鎮<lb/>
　尼堪之兵聞已和而退乃命師道為河北宣撫駐滑<lb/>
　州而命姚古為河東制置种師中副之古總兵以援<lb/>
　太原師中援中山河間諸郡時朝廷僉議以三鎮為<lb/>
<pb n="KR2b0025_WYG_030-33a"/>
　果不可割如有兵民為國家堅守不下即遣使再議<lb/>
　以租賦歸之求保祖宗之地故也尋㑹師道兼河東<lb/>
　宣撫實無兵従行師道乃請合山東陜西京畿之兵<lb/>
　屯於孟滄滑衛河陽預為防秋之計徐處仁等謂金<lb/>
　人重載甫還豈能復來不宜先自擾費且示敵以弱<lb/>
　議格不用<lb/>
三月張邦昌罷以徐處仁為太宰唐恪中書侍郎<lb/>
　先是徐處仁入見首論禦戎狄者不一而足朝廷甘<lb/>
<pb n="KR2b0025_WYG_030-33b"/>
　言重幣修好可也何亟捐三鎮以與之陛下受祖宗<lb/>
　之天下尺地豈可與人矧保塞奉二祖之陵寢中山<lb/>
　為陛下之始封敵人詐而難測今要盟刼質侵侮莫<lb/>
　甚但見其還従而信之則過上矍然曰卿言是也吾<lb/>
　意亦爾自是稍議禦戎而堅守三鎮處仁視事未旬<lb/>
　日而有是除　時朝廷驛召處仁至未幾即拜太宰<lb/>
　而復擢恪以是職人皆賀得人可以撥亂獨給事中<lb/>
　謝克家曰州郡失一良守朝廷得一僉人其後附㑹<lb/>
<pb n="KR2b0025_WYG_030-34a"/>
　耿南仲而乖謬有不可述者靖康之初首為宰相而<lb/>
　因循失措者呉敏與處仁是也姦巧自營而廢國隄<lb/>
　防者恪與聶昌也<lb/>
詔三鎮堅守<lb/>
　詔金人要盟終不可保今尼堪深入南陷隆徳先敗<lb/>
　元約朕夙夜追咎已黜元主和議之臣又詔种師道<lb/>
　等往助三鎮播告中外使知朕意於是朝奉大夫晁<lb/>
　説之著重地論略曰中山之地則保深祁廣信安肅<lb/>
<pb n="KR2b0025_WYG_030-34b"/>
　順安永寧八州軍兵三萬三千有竒髙陽則莫雄霸<lb/>
　恩冀滄永靖保寧乾寧安信十一州軍兵則四萬二<lb/>
　千有竒太原則忻代二州寧化岢嵐二軍控契丹之<lb/>
　朔雲麟府二州守河外嵐石隰三州火山保徳二軍<lb/>
　州河並扞夏國之西州足十有二州軍兵則七萬三<lb/>
　千有竒嗚呼可謂重矣故曰瀛州者有瀛海之富富<lb/>
　於天下也定州者可以大定天下也并州者可以并<lb/>
　兼天下也名不虛得亦未可忽也若不保此三重鎮<lb/>
<pb n="KR2b0025_WYG_030-35a"/>
　而棄之竊恐江海之民魚蝦之俗先叛而後服者足<lb/>
　揺而生心矣且曰非我敢棄朝廷恐朝廷之我棄也<lb/>
　故曰所憂不在河北而在京師也今陛下赫然下明<lb/>
　詔俾三鎮無棄其守如故且㑹兵擊外侮實天下幸<lb/>
　甚<lb/>
命李綱迎上皇於南京<lb/>
　上自受内禪呉敏輩以定䇿為己功耿南仲挾師傅<lb/>
　之舊左掣右制使上不得有所為道君既渡江敏南<lb/>
<pb n="KR2b0025_WYG_030-35b"/>
　仲言於上謂童貫朱勔蔡攸絛將邀道君復辟於鎮<lb/>
　江或陳唐明皇與我劒南一路自奉之語朝夕撼於<lb/>
　上前上憂且疑之遣江淮發運使朱暎齎書至行營<lb/>
　具言思奉晨昏之意暎至宿城之東迎謁道君即日<lb/>
　北還又親書手詔以賜暎焉内侍石如岡畏罪不肯<lb/>
　従道君還京道君亦以為是乃批令呉敏李綱二人<lb/>
　前來敏綱俱請行詔遣綱往迎綱至南京道君且曰<lb/>
　金既退師方渡河時何不邀擊綱曰朝廷以肅王在<lb/>
<pb n="KR2b0025_WYG_030-36a"/>
　軍中故不許道君曰宗社計豈復論此語既浹洽因及<lb/>
　行宫上遞角等事曰止緣都城被圍恐金人知我所<lb/>
　在非有他也綱即奏皇帝仁孝小心惟恐一有不當<lb/>
　大敵入冦政事不無小更今宗社無虞陛下回鑾勿<lb/>
　問細故可也道君曰朕已釋然矣因出玉帶以賜綱<lb/>
太后至京師<lb/>
　上出迎初上意欲従端門入禁中而内侍輩頗首勸<lb/>
　上嚴備以待兩宫之至者呉敏乘間言陛下但推誠<lb/>
<pb n="KR2b0025_WYG_030-36b"/>
　盡孝上皇相見當釋然至是兩宫情通遂罷如洛之<lb/>
　議<lb/>
夏四月夏人冦邊<lb/>
　攻震威城戎酋呼知城朱昭曰大金約我夾攻自河<lb/>
　以北大金得之自河以西我國得之今麟府諸壘悉<lb/>
　已歸我公何恃而不降乎昭答曰新君即位聖政日<lb/>
　新汝輩誰知耶乃宣發傳禪詔示之衆皆<graphic n="KR0787" url="https://raw.githubusercontent.com/kanripo/KR-Gaiji/master/images/KR0787.png" mimeType="image/png"/>眙然攻<lb/>
　甚急城䧟昭先自殺其妻子而後死<lb/>
<pb n="KR2b0025_WYG_030-37a"/>
上皇至京師<lb/>
　入龍徳宫初童貫部㨗勝軍従道君東巡貫貶軍士<lb/>
　有惡言上以問宰執或請城守獨處仁曰陛下仁孝<lb/>
　宜郊迎稱賀何謂城守乎上大喜以處仁為扈駕禮<lb/>
　儀使道君至近郊上出迎謁兩宫甚懽無一間言<lb/>
立皇子諶為皇太子<lb/>
復春秋學官<lb/>
置詳議司尋罷之<lb/>
<pb n="KR2b0025_WYG_030-37b"/>
　以宰執徐處仁呉敏李綱總領其事葢三人所共奏<lb/>
　也又擇侍従叅詳餘官檢討分六房期以半年一切<lb/>
　去之政協於祖宗成憲而廷臣弗與者多不樂稍進<lb/>
　説以為是與熈寧條例司崇寧講議司相似非當今<lb/>
　所宜處仁謂熈寧條例司欲變祖宗法今欲復祖宗<lb/>
　法崇寧講議司欲制禮作樂以文太平今欲破觚斷<lb/>
　雕以濟艱難其相似者乃名也而不相似者實也上<lb/>
　方去名取實雖説者百人上弗信之矣然説者不已<lb/>
<pb n="KR2b0025_WYG_030-38a"/>
　踰月以御史胡舜陟之言罷之<lb/>
詔吏部考覈濫賞<lb/>
　稽考庶官凡由王戬李彦之公田王黼朱勔之應<lb/>
　奉童貫譚稹等西北之師孟昌齡父子河防之被變<lb/>
　蜀湖南之開疆闗陜河東之改幣呉越山東茶鹽陂<lb/>
　田之利宫舘池苑營繕之功後苑書藝局文書庫等<lb/>
　之賞又若近習所引獻頌可採効用宣力應奉有勞<lb/>
　特赴殿試之流所叨恩數不限高卑一褫奪之　七<lb/>
<pb n="KR2b0025_WYG_030-38b"/>
　月詔罷討論左正言程瑀爭之以為可痛憤者三可<lb/>
　深惜者二不聽<lb/>
科舉復用詩賦<lb/>
追復吕公著等官<lb/>
詔親擢臺諌<lb/>
　詔臺諌者天子耳目之官宰執不當薦舉當出親擢<lb/>
　立為定制<lb/>
趙良嗣伏誅<lb/>
<pb n="KR2b0025_WYG_030-39a"/>
　先竄栁州就誅之<lb/>
五月募民輸財助軍<lb/>
罷王安石配享孔子<lb/>
　從楊時之請也詔安石合依鄭康成等例從祀孔子<lb/>
　廟庭令禮部改正施行而徽猷閣待制譚世勣又言<lb/>
　并不當以安石從祀不報<lb/>
种師中擊金人于榆次死之姚古師潰于盤陀退保龍<lb/>
　徳府<lb/>
<pb n="KR2b0025_WYG_030-39b"/>
　斡里雅布之還師也抵中山河間兩鎮固守沿邊諸郡<lb/>
　亦然師中因此進兵逼逐金人岀境兩鎮無虞尼堪<lb/>
　之師至太原城下太原亦堅壁尼堪屯兵圍之悉破<lb/>
　諸縣為鎻城法以困太原鎻城法者於城外矢石不<lb/>
　及之地築城環逺分人防守使内外不相通雖姚古<lb/>
　進師復龍徳府威勝軍扼南北關累出兵屢有勝負<lb/>
　而不能解太原之圍于是詔師中率兵由井陘道與<lb/>
　姚古相犄角應援太原師中進次平定軍乘勝復夀<lb/>
<pb n="KR2b0025_WYG_030-40a"/>
　陽榆次等縣有輕金人之意又輜重賞軍之物悉留<lb/>
　真定不以從行金人乘間衝突諸軍以神臂弓射却<lb/>
　之欲賞射者而隨行銀椀只數十枚庫吏告不足而<lb/>
　罷于是士卒憤怒又嘗約姚古張灝兩軍同進二人<lb/>
　不至師中裹創力戰而死其餘將士退保平定軍金<lb/>
　人進兵迎古遇于盤陀王師皆潰　時种師道駐滑<lb/>
　州以老病乞罷　師中訃聞上親製祭文哭于營中<lb/>
　贈使官其子孫族屬二十人　當時行移文字出于<lb/>
<pb n="KR2b0025_WYG_030-40b"/>
　宻院者則令追破賊出于三省者則令䕶岀境諸將<lb/>
　莫知適從<lb/>
赦河北<lb/>
以李綱為兩河宣撫<lb/>
　初師中敗聞种師道又以老疾告歸乃别議選宣撫<lb/>
　使代師道領兵再援太原門下侍郎耿南仲謂中國<lb/>
　勢弱用兵無益宜割三鎮以賂之綱奏祖宗之<lb/>
　地不可割割之徒資敵勢生靈陷于殊域豈為<lb/>
<pb n="KR2b0025_WYG_030-41a"/>
　民父母之道哉上従綱議為再援之計南仲等以綱<lb/>
　堅執異議决於用兵乃曰方今欲援太原非綱不可<lb/>
　宜以綱為宣撫使上欲用綱召對睿思殿諭所以欲<lb/>
　遣行者綱自陳書生不知兵在危城中不得已為陛<lb/>
　下料理兵事實非所長今使為大帥恐不勝任且誤<lb/>
　國事死不足以塞責上不許即命尚書省出敕令面<lb/>
　受綱奏曰借使臣不量為陛下行須擇日受敕今拜<lb/>
　大將如呼小兒乎上乃許别日受敕綱退即移疾入<lb/>
<pb n="KR2b0025_WYG_030-41b"/>
　劄子乞致仕力陳所以不可為大將且云此必有建<lb/>
　議不容臣於朝者章十餘上上批答不允且督令受<lb/>
　命於是臺諫交章言綱儒者不知軍旅將兵必敗又<lb/>
　言綱忠鯁異衆為大臣所䧟他日成功亦死僨事亦<lb/>
　死不宜遣使綱出衂太原失守貽憂近甸禍安可弭<lb/>
　非善計也上斥為大臣游説寢不報先是上錄裴度<lb/>
　傳賜綱綱入劄子具道呉元濟以區區環蔡之地抗<lb/>
　唐室與金人彊弱固不相侔而臣曾不足以望裴度<lb/>
<pb n="KR2b0025_WYG_030-42a"/>
　萬分之一以度擬臣是謂非倫且言諸葛亮出師表<lb/>
　謂親賢人逺小人此先漢之所以興隆也親小人逺<lb/>
　賢臣此後漢之所以傾頽也夫用人之於用兵之間<lb/>
　若不相及而亮深以為言者誠以冦攘外患有可掃<lb/>
　除之理而小人在朝蠧害本根寖長難去其禍有不<lb/>
　可勝言者是以吉甫賛周以北伐必有孝友之張仲<lb/>
　裴度相唐宗以東討必安姦邪之元稹君子小人之不<lb/>
　兩立従古已然臣竊觀陛下嗣位之初適遭金人入<lb/>
<pb n="KR2b0025_WYG_030-42b"/>
　冦宵旰憂勤勵精圖治思刷前恥雖古帝王勤儉之<lb/>
　徳無以逺過然君子小人尚猶混淆於朝翕訿成風<lb/>
　殊未退聽謂宜留神照察在於攘逐經理之先朝廷<lb/>
　既正君子道長則所以捍禦外患者有不難也今取<lb/>
　裴度論元稹魏洪簡章疏節其要語輒陳天聽上優<lb/>
　詔答之　綱踰旬不受命或謂綱曰公知上所以遣<lb/>
　行之意乎此非為邊事乃欲緣此去公則都人無辭<lb/>
　耳公堅卧不起讒者益得以行其說上怒且不測矣<lb/>
<pb n="KR2b0025_WYG_030-43a"/>
　奈何許翰又書杜郵二字遺綱綱皇恐乃受命　宣<lb/>
　撫司得兵三萬人而闕馬綱復上曰戎事以馬為先<lb/>
　今之馬如此無以奮張軍容昔天寳末封常清出師<lb/>
　幽薊人見其軍容不整皆叛去今臣出師安知無窺<lb/>
　覘者所係國體非細故也事廹矣請括都城馬倍價<lb/>
　償之可得數千匹上以為然令條具以聞既而榜於<lb/>
　開封府曰宣撫司括馬事屬騷擾可更不施行　綱<lb/>
　以二萬人分為五軍時勝捷軍叛於河北遣左軍往<lb/>
<pb n="KR2b0025_WYG_030-43b"/>
　招撫之又遣右軍屬劉韐除韐宣撫副使韐乃唐恪<lb/>
　所薦綱初不知也又以解潛為制置副使代姚古以<lb/>
　折彦質為河東勾當公事與潛治兵於隆徳府宣撫<lb/>
　司凡萬二千人綱請銀鈔錢於朝廷各百萬方得二<lb/>
　十萬期於六月二十二日啟行而庶事皆未辦集乞<lb/>
　量展行期上批曰遷延不行豈非拒命其日戊申也<lb/>
　綱惶恐入劄子辨所以未可以行者且曰陛下前以<lb/>
　臣為專權今以臣為拒命方遣大帥解重圍而以專<lb/>
<pb n="KR2b0025_WYG_030-44a"/>
　權拒命臣為之毋乃不可乎願併罷樞密之任擇信<lb/>
　臣委之乞保骸骨因以尚書右丞知樞密院事宣撫<lb/>
　使告敕繳納上封還遣使趣召數四綱入見上具道<lb/>
　所以為人中傷致上聽不能無惑者因於二月五日<lb/>
　士庶伏闕事今奉命出使無緣復望清光上驚曰卿<lb/>
　只為朕巡邊便可還闕綱奏曰臣之此行豈有復還<lb/>
　之理昔范仲淹自㕘知政事宣撫西邊過鄭州見吕夷<lb/>
　簡語暫出之意夷簡曰叅政豈復可還其後果然今<lb/>
<pb n="KR2b0025_WYG_030-44b"/>
　臣以愚直不容於朝使臣既行之後無沮難無讒謗<lb/>
　無錢糧不足之患則進而死敵臣之願也萬或有一<lb/>
　朝議不堅臣自度不能有所為即須告陛下求代罷<lb/>
　去陛下即宜念臣孤忠以全君臣之誼上頗感動乃<lb/>
　以二十五日戒行前期錫宴紫宸殿及行又送御筵<lb/>
　於瓊林苑問勞甚渥綱先具奏畧云深惟國家之大<lb/>
　非一已私智所能獨辦今臣將行顯受睿算與廟堂<lb/>
　之成謀使臣得以遵禀奉行庶幾有濟夫用兵之道<lb/>
<pb n="KR2b0025_WYG_030-45a"/>
　雖臨機制變不可預計然規摹大畧當須先定今日<lb/>
　之事莫大於防秋莫急於解太原之圍士大夫獻説者<lb/>
　不過和與戰二策而已金人留吾親王幸利以為質<lb/>
　屯重兵於太原已半年矣使者相望欲得三鎮之意<lb/>
　愈堅和果可得乎种師中姚古以十萬之師相繼潰<lb/>
　散戰果可必乎和不可恃則秋髙馬肥敵騎侵軼議<lb/>
　者必以臣今日出師為致冦之端戰不可必勝則萬<lb/>
　一戰士或復有衂必又以臣為輕舉誤國不知陛下<lb/>
<pb n="KR2b0025_WYG_030-45b"/>
　睿算與夫廟堂之謀所以授臣使防秋而解太原之<lb/>
　圍者當决以何策而可也前日和議割三鎮之説至<lb/>
　今為梗今日之謀倘或更有差誤則天下之勢有不<lb/>
　可勝慮者矣願陛下及在廷之臣與五六大臣熟議<lb/>
　决策特降親筆俾臣巡邊臣非敢愛死誠恐有誤國<lb/>
　家大事　綱又復奏云十月初抵河陽入劄子言氾<lb/>
　水間西都河陽皆形勝之地城壁頽圮當亟修治今<lb/>
　雖晚然併力為之尚可及也又因拜望諸陵具奏曰<lb/>
<pb n="KR2b0025_WYG_030-46a"/>
　臣總師道出鞏洛拜望陵寢澘然流涕恭惟祖宗創<lb/>
　業守成垂二百年聖聖傳授以至陛下適值艱難之<lb/>
　秋戎馬南侵中國勢弱此誠陛下嘗膽思報勵精求<lb/>
　治之日願考祖宗之法一一推行之進君子逺小人<lb/>
　無以利口善䜛之言為足信無以小有才間君子之<lb/>
　大道為足恃益固國本以圖中興上以慰安九廟之<lb/>
　靈下以為億兆蒼生之所依賴天下幸甚初綱陛辭<lb/>
　日為上道唐恪聶山之為人陛下信任之篤故於此<lb/>
<pb n="KR2b0025_WYG_030-46b"/>
　申言之上批答有銘記於懐之句留河陽十餘日練<lb/>
　士卒修器械之屬進次懐州自出師後禁士卒不得<lb/>
　擾民有悍奪婦女釵子者立斬以徇拾遺棄物者决<lb/>
　配逃亡捕獲者皆斬以故軍紀頗肅無敢犯者嘗謂<lb/>
　步不勝騎騎不勝車金人以鐵騎衝突非車不能制<lb/>
　之有張中行獻戰車制度兩竿雙輪前施箟籬運轉<lb/>
　輕㨗每車用甲士二十五人執弓弩槍牌之屬以輔<lb/>
　翼之結陣以行鐵騎遇之皆靡造千餘輛<hi>日</hi>肄習之<lb/>
<pb n="KR2b0025_WYG_030-47a"/>
　俟防秋之兵集以謀大舉而朝廷降㫖凡所起之兵<lb/>
　悉罷減之綱上疏力爭其大畧曰臣昨待罪樞府伏<lb/>
　䝉陛下委分措置防秋之兵臣意謂軍政不修幾三<lb/>
　十年矣闕額不補者過半其見存者皆潰散之餘不<lb/>
　習戰陣故令金人得以窺伺既陷燕山長驅中原遂<lb/>
　犯畿甸國無藩籬之固人無邀擊之威廟堂失策又<lb/>
　割三鎮質親王刼取金帛以億萬計驅畧士女屠戮<lb/>
　良民不可勝數誓書之言所不忍聞此誠宗社之羞<lb/>
<pb n="KR2b0025_WYG_030-47b"/>
　而陛下嘗膽而思報者也今河北之冦雖退而中山<lb/>
　河間之地不割敵馬出沒並邊諸郡寨柵相連兵不<lb/>
　少休太原之圍未解而河東之勢危甚旁近縣鎮皆<lb/>
　為敵兵所占據秋髙馬肥敵騎慿陵决須深入以責<lb/>
　三鎮之約及金帛之餘數倘非起天下之兵解圍太<lb/>
　原則必復有今春之警宗社安危殆未可知此危急<lb/>
　之秋也故臣輒不自揆為陛下措置降詔書以團結<lb/>
　諸路防秋之兵大約不過十萬餘人而欲分布沿邊<lb/>
<pb n="KR2b0025_WYG_030-48a"/>
　河北雄霸二十餘州中山河間真定大名横五帥府<lb/>
　腹中十餘州軍沿河一帶控扼地分翊衛王室隄防<lb/>
　海道其甚急者解圍太原收復忻代以扞金人夏人<lb/>
　連兵入冦不知此數十萬之衆一一皆到果能足用<lb/>
　而無敵騎渡河之警乎今臣被命出使距陛辭之日<lb/>
　未幾朝廷已盡改前日詔書調兵防秋之計既罷日<lb/>
　下又罷弓弩手又罷練兵民罷四川福建廣南東路<lb/>
　將兵又罷荆湖南北係將不係將而京西州縣又皆<lb/>
<pb n="KR2b0025_WYG_030-48b"/>
　免起發是前日詔書所團結之兵罷去大半不知金<lb/>
　人聚兵兩路入冦將何以支吾而朝廷何恃不留意<lb/>
　於此也臣竊思之以兵為不須起者大槩有五川廣<lb/>
　福建荆湖之地逺一也錢糧犒賞之費多二也河北<lb/>
　冦退天下已無事三也太原之圍敵騎不多不攻自<lb/>
　解四也探報有林牙髙麗之師金人牽制未必深入<lb/>
　五也若以川廣福建荆湖之地逺則詔書之下已四<lb/>
　月期天下兵以七月當時則報三省何不即止今已<lb/>
<pb n="KR2b0025_WYG_030-49a"/>
　七月逺方之兵皆已在道始復罷之是蹈今春勤王<lb/>
　之師約回之弊也一嵗而起天下之兵在道而兩罷<lb/>
　之天下謂何臣恐朝廷自此不復能取信四方而將<lb/>
　士解體矣國之大事在戎宗廟安危所係而且行且<lb/>
　止有如兒戲臣竊痛之若謂錢糧犒賞多則今春無<lb/>
　兵捍冦致令誤國土地寳貨人民皆為所取又不止<lb/>
　於前日也況元降指揮防秋人民各令齎糧以行則<lb/>
　錢糧犒賞之乏自非所患廟堂不深思宗社大計而<lb/>
<pb n="KR2b0025_WYG_030-49b"/>
　惜小費臣竊所不取也若以河北冦退天下無事則<lb/>
　邊郡日報金人聚兵聲言某月入冦當取某地强敵<lb/>
　臨境非和則戰朝夕恐慄懼其復來天下果無事乎<lb/>
　賈誼謂厝火積薪之下而寢其上火未及燃因謂之<lb/>
　安以今日觀之何止於火未及燃殆處於烈焰之旁<lb/>
　而言笑自若也若以太原之圍敵騎不多不攻自解<lb/>
　則自春徂秋攻守半年曾不能得其實數姚平仲一<lb/>
　帥以十萬之師一日皆潰彼未嘗有所傷衂何以必<lb/>
<pb n="KR2b0025_WYG_030-50a"/>
　其兵之不多以為可以不攻而自解者臣以為非愚<lb/>
　則誣至林牙髙麗牽制之報理或有之然不可恃彼<lb/>
　之不來恃我之有備則屯兵聚糧正今日之急務不<lb/>
　可忽也今河北河東州郡日告危急皆以三五萬為<lb/>
　言而半年以來未有一人一騎可以副其求者防秋<lb/>
　之兵甫集又皆遣罷不知此何理也若必以謂不須<lb/>
　勤王之兵而自可無事則臣不足以任此職陛下何<lb/>
　不遣建議之人代臣俾至康平而重為此騷擾也除<lb/>
<pb n="KR2b0025_WYG_030-50b"/>
　范世雄所統河北兵聞已至<hi>闕</hi>塘間臣以昨奉聖㫖<lb/>
　令疾速發赴宣撫司外所有餘路乞依元詔書起發<lb/>
　庶幾不誤國事未報再開具奏曰近降㫖指揮減罷<lb/>
　防秋之兵臣所以深惜此事一則河北防秋闕人恐<lb/>
　有疎虞二則一嵗之間垂令起兵又復止之恐無以<lb/>
　示四方大信防秋之計臣前奏論之已詳請為陛下<lb/>
　更論不可失信之意昔周為犬戎所侵嘗以𤇺火召<lb/>
　諸侯之兵恐諸侯之未必至也舉𤇺火以試之諸侯<lb/>
<pb n="KR2b0025_WYG_030-51a"/>
　之兵大集知其試已皆大怒而歸其後真舉烽火無<lb/>
　復至者去冬金人將犯闕詔起勤王之師逺方之兵<lb/>
　踴躍赴難至中途而已議和有詔止之皆憤惋而反<lb/>
　今以防秋之故又起天下之兵良非獲已逺方之兵<lb/>
　率皆就道又復約回將士卒伍寧不解體夫以軍法<lb/>
　勑諸路起兵而以寸紙罷之臣恐後時有所號召無<lb/>
　復應者矣竟不報<lb/>
六月貶陳公輔<lb/>
<pb n="KR2b0025_WYG_030-51b"/>
　公輔上言三事一謂李綱本書生不知軍旅遣援太<lb/>
　原為大臣所陷必致敗事二謂余應求不當以言逺<lb/>
　謫三謂方復祖宗舊制馮澥不宜更論熈豐之政此<lb/>
　三者譬人腹心之病願急治之遂自左司監降監合<lb/>
　州酒税<lb/>
下戒厲詔<lb/>
　先是諫議大夫馮澥言有公論有中道公論天下所<lb/>
　同而中道萬世不易近日朝論稍歸復於元祐漸不<lb/>
<pb n="KR2b0025_WYG_030-52a"/>
　可長夫祖宗之法與熙豐之法擇其可行者行之足<lb/>
　矣諸經古制與王安石新議擇其善者従之足矣何<lb/>
　必彼之是此之非詔榜朝廷於是御史李光疏駁之<lb/>
　不聽右正言崔鶠奏近日馮澥上章其言曰熈寧元<lb/>
　豐之間士無異論文學之盛也此姦言也昔王安石<lb/>
　用事除異已之人當時名臣如富弼韓琦司馬光吕<lb/>
　公著吕誨吕大防范純仁等皆以異論斥逐布衣之<lb/>
　士誰敢為異乎士攜策負笈不逺千里游於學校其<lb/>
<pb n="KR2b0025_WYG_030-52b"/>
　意不過求仕宦耳安石著三經之説用其説者入官<lb/>
　不用其説者黜落於是天下靡然雷同不敢可否陵<lb/>
　夷至於今大亂此無異論之大效也而敢尚為此説<lb/>
　以熒惑人主乎乞以澥所上言章並臣之章垂於象<lb/>
　魏掲於通衢以驗國人之論而賞罰之以戒小人之<lb/>
　欺罔吾君者鶠又奏臣近所上章論諫官馮澥未䝉<lb/>
　施行澥復進吏部侍郎此士論之所公憂臣適當言<lb/>
　責不得已而言也觀澥之意不過欲以熈寧元豐之<lb/>
<pb n="KR2b0025_WYG_030-53a"/>
　法為治緣澥乃熙豐人類之一也已之説行則身安<lb/>
　已之説廢則身危非為國家忠計此天地否泰所係<lb/>
　國家治亂之所由分不可忽也昔在仁宗英宗時選<lb/>
　天下敦樸敢言之士以遺子孫而王安石用事皆目<lb/>
　為流俗之臣盡逐去之乃自為新說以造士號為新<lb/>
　義人材充塞乎朝廷而人主不問天下之安危元祐<lb/>
　之初司馬光收仁宗英宗時人材而用之故宣仁聖<lb/>
　烈皇后擁少主不出簾幃而天下治問其四夷則率<lb/>
<pb n="KR2b0025_WYG_030-53b"/>
　服矣問其盜則消弭矣問其軍士則豫附矣問其百<lb/>
　姓則富樂矣當時天下之勢安於泰山及章惇蔡卞<lb/>
　用事斥之於瘴域炎荒之外蔡京隂蓄異圖㐫謀益<lb/>
　熾於是盡收熙寧元豐時人材用之誘以美官餌以<lb/>
　厚祿於是海内小人波蕩而従之萬口一詞迭相唱<lb/>
　和為紹述之論以誑惑人主紹述一道徳而天下一<lb/>
　於謟佞矣紹述同風俗而天下同於欺罔矣紹述理<lb/>
　財而公私竭矣紹述造士而人材乏矣紹述開邊而<lb/>
<pb n="KR2b0025_WYG_030-54a"/>
　四裔交侵矣此熈寧元豐之效也且元符末以連年<lb/>
　四月朔日食四月正陽之月古人所忌詔求直言應<lb/>
　詔者數千人蔡京因此以除異已者乃遣腹心之黨<lb/>
　與定之分邪正二等同已者為正異已者為邪澥與<lb/>
　京同者也故在正等凡異已者京皆指以為邪陷以為<lb/>
　罪矣凡數千人近者上皇下責躬之詔其意以直言<lb/>
　奪於權臣反歸咎建議臣寮然則前日附㑹蔡京號<lb/>
　為上書正等者皆今日之罪人也陛下嗣位之初天<lb/>
<pb n="KR2b0025_WYG_030-54b"/>
　下觀陛下好惡是非以卜世之興衰今用蔡京正等<lb/>
　之人豈上皇悔過之意天下之士聞之解體矣上召<lb/>
　翰林學士呉升至内東門付以御封李光劄子論馮<lb/>
　澥尊推王安石之學鼓惑衆心安石置條例司専任<lb/>
　已能斥逐名賢任用小人以馴至蔡京蔡卞操繼述<lb/>
　之說掃除祖宗法度於光劄子御批祖宗之法子孫<lb/>
　當守之如蔡京首倡紹述變亂舊章貽患至於今日<lb/>
　可作一詔於是降詔畧曰祖宗法度在於後人奉承<lb/>
<pb n="KR2b0025_WYG_030-55a"/>
　之不敢有違邇者蔡京懐蔵姦慝自作不靖凡舊章<lb/>
　彞典肆行變亂挾紹述之言為刼持之計比嵗上皇<lb/>
　深燭其奸咸當釐正尚慮邪説鼓行習熟間揺衆心<lb/>
　害於國體明示厥指罔有不孚有一于斯必罰無赦<lb/>
丙辰太白熒惑鎮嵗四星聚張<lb/>
壬戌彗出紫微垣<lb/>
竄姚古<lb/>
　初古屯威勝軍帳下統制官焦安節妄傳冦至以動<lb/>
<pb n="KR2b0025_WYG_030-55b"/>
　軍情古遂退至隆徳安節又勸古遁去故兩郡皆潰<lb/>
　散及安節還軍李綱召安節斬于瓊林苑中丞陳過<lb/>
　庭奏昔周主戰髙平斬敗將何徽等而軍聲大振古<lb/>
　罪不容恕詔安置廣州<lb/>
金置元帥府<lb/>
　初二將入冦但置節統府是夏金人用其臣劉彦宗<lb/>
　議始改元帥府且置官屬以安班貝勒舎音茂為<lb/>
　都元帥尼堪斡里雅布為左右副元帥達蘭烏舎為左<lb/>
<pb n="KR2b0025_WYG_030-56a"/>
　右監軍阿穆爾及耶律伊都為左右都監凡七人　尼<lb/>
　堪烏舎伊都棄太原斡里雅布達蘭阿穆爾自燕山㑹于<lb/>
　山後草地避暑且議事及秋乃還議者謂尼堪烏舎<lb/>
　伊都三大敵棄太原北去徃返千有餘里避暑而我<lb/>
　援兵雲集不能解太原之圍失計甚矣<lb/>
秋七月除元符上書邪等禁<lb/>
彗出東方<lb/>
　長數丈北拂帝座掃文昌大臣有謂此乃敵勢將衰<lb/>
<pb n="KR2b0025_WYG_030-56b"/>
　非中國憂也提舉醴泉觀譚世勣面奏垂象可畏當<lb/>
　修徳以應天不宜惑其䛕説　八月詔以垂文見異<lb/>
　除民間疾苦十事<lb/>
勝㨗軍叛討平之<lb/>
　初勝㨗軍統制官張師正與金人遇于河北而潰至大<lb/>
　名府宣撫使李彌大斬師正以狥而不能撫其衆皆<lb/>
　不自安又聞童貫已誅死有大校李福者率以為亂<lb/>
　遂掠淄青間其徒至四萬人所過無噍類矣至章邱<lb/>
<pb n="KR2b0025_WYG_030-57a"/>
　縣離城問罪令曰此朝廷處分非小邑罪也遣人以<lb/>
　牛酒犒之乃舎去彌大遣禆將韓世忠以所部五百<lb/>
　襲擊之追至臨淄斬福餘棄甲而遁衆猶滿萬世忠<lb/>
　單騎入其軍曰我輩皆西人平時惟殺畨賊幾曾作<lb/>
　賊耶官家使我招汝若能降悉赦汝罪皆拜而請命<lb/>
　遂降之<lb/>
詔改宣仁皇后謗史<lb/>
　諫議大夫楊時言臣竊帷宣仁聖烈皇后保佑哲宗<lb/>
<pb n="KR2b0025_WYG_030-57b"/>
　皇帝殆十年被誣謗久而未明臣謹條具本末于左<lb/>
　昔元豐末神宗皇帝不豫哲宗冲㓜宣仁聖烈皇后<lb/>
　有㫖令二王非宣召不得入内其周防之慮深矣是<lb/>
　時王珪首建大議謂立延安郡王為皇太子餘臣無<lb/>
　敢言者退批聖語在中書仍闗實錄院衆臣簽書本<lb/>
　末詳具天地鬼神臨之在上質之在旁不可誣也至<lb/>
　元祐中蔡確以罪去其黨始造為奸謀兾邀異日之<lb/>
　福紹聖初章惇蔡卞用事欲中傷舊臣報復私怨遂<lb/>
<pb n="KR2b0025_WYG_030-58a"/>
　實其説上誣聖母而以大逆之名加王珪以定策之<lb/>
　功歸蔡確而已亦與焉其為此謀非私于蔡確其實<lb/>
　自為因以中傷元祐之人耳天下䝉寃積忿㡬四十<lb/>
　年伏遇陛下嗣神器如太陽之升無隠不燭而臣幸<lb/>
　得備員諫省不得不為陛下言之也凡元祐政事著<lb/>
　在甲令者皆已焚毁則當時所批聖語在中書者必<lb/>
　多遺失所幸紹聖中所修政事記具在秘書省國史<lb/>
　案猶可考也此天之意實以遺陛下乞索元祐時政<lb/>
<pb n="KR2b0025_WYG_030-58b"/>
　記一賜覽觀庶以究竟事實昭洗王珪為臣不忠之<lb/>
　名追奪蔡確冒受封贈之典濫恩所列悉行改正以<lb/>
　塞天下憤鬱之氣中丞陳過庭吏部侍郎馮澥户部<lb/>
　侍郎邵溥相繼論奏故有是命<lb/>
是月解潜劉韐兵潰<lb/>
　李綱使解潜屯威勝軍劉韐屯遼州幕官王以寧與<lb/>
　都統制折可求張思正等皆屯汾州范瓊率山東兵<lb/>
　屯南北關五驛約以三更竝進㑹城下時大雨連月<lb/>
<pb n="KR2b0025_WYG_030-59a"/>
　或謂陰盛以語上上以綱握兵權太重徐處仁曰綱<lb/>
　書生耳强敵中國之隠憂今太原兵圍未解不以此<lb/>
　憂而憂綱乎然綱猶未進兵而河東七月旦暮已凉<lb/>
　且多江浙閩蜀人皆脆弱不可戰至是劉韐兵先進<lb/>
　金人併力禦之韐兵潰將領王彥等死之而解潜兵<lb/>
　與敵遇于關南郊大敗<lb/>
八月召李綱還以种師道代之<lb/>
　時師道無兵從行及次河陽金使王汭自北來師道<lb/>
<pb n="KR2b0025_WYG_030-59b"/>
　揣金必大舉入寇亟拜疏請幸長安大臣以為怯未<lb/>
　幾召還命劉韐代之韐未及行復命范納代韐　綱<lb/>
　自序云初遣王雲曹時使金軍中議以三鎮軍民不<lb/>
　肯割地願輸租賦代割地之數及雲時還云金有喜<lb/>
　意其實以欵我非誠言也朝廷信之耿南仲唐恪尤<lb/>
　主其議復詔宣撫司不得輕易進兵而議和復紛然<lb/>
　矣<lb/>
斡里雅布復入寇張思正師潰<lb/>
<pb n="KR2b0025_WYG_030-60a"/>
　思正之兵在汾州十七萬號百萬未出戰金人相謂<lb/>
　曰劉韐解潜既敗不足畏也乃驅老弱守虚寨以當<lb/>
　平定威勝之路而併其兵以禦思正思正引兵出汾<lb/>
　州執冀璟狥于衆曰此不堅守石嶺關遁還者斬之<lb/>
　癸丑夜金人于文水縣張飲諜者遽以告思正與張<lb/>
　灝襲之斬首數百與李嗣本合甲寅復出戰金人曰<lb/>
　彼衆雖多而喧囂不整無能為也乃以鐵騎三千直<lb/>
　衝我師我師大奔相蹂踐而死數萬人坑谷皆滿思<lb/>
<pb n="KR2b0025_WYG_030-60b"/>
　正以敗卒數千奔汾州灝以牙兵數百赴磁隰于是<lb/>
　威勝隆德汾晉絳澤之民扶携老幼渡河南奔者以<lb/>
　萬計州縣井邑皆空矣　李綱自序云上日以御批<lb/>
　促解太原之圍於是宣撫劉韐制置使解潜察訪使<lb/>
　張灝勾當公事折彥質都統制王淵折可求等會議<lb/>
　於隆德府期于七月二十七日諸路進兵平定軍遼<lb/>
　州兩路劉韐王淵主之威勝軍路解潜折彥質主之<lb/>
　而宣撫副使制置副使察訪使勾當公事皆承受御<lb/>
<pb n="KR2b0025_WYG_030-61a"/>
　前處分事得専逹進退自如宣撫司雖有節制之名特<lb/>
　具文耳綱奏上以節制不専恐誤國事雖降指揮約<lb/>
　束而承受専達自若也至期出師解潜與敵相遇于<lb/>
　南北關轉戰四日殺傷相當金人增兵潜兵力不能<lb/>
　勝而潰平定遼汾之師皆逗留不進其後張灝又違<lb/>
　節制用統制官張思正復文水縣已而復為敵所奪<lb/>
　綱極為上論節制不専之弊又分路進兵敵以全力<lb/>
　制吾孤軍不若合大兵由一路進會范世雄以湖南<lb/>
<pb n="KR2b0025_WYG_030-61b"/>
　兵至即薦為宣撫判官方欲會合親率師以討擊而<lb/>
　朝廷之議變矣<lb/>
劉岑李若水分使金軍<lb/>
　請緩師也岑等使還言至斡里雅布軍止索歸朝官所<lb/>
　欠金銀見尼堪則深諱金銀専論三鎮　初若水名<lb/>
　若氷上召見惡其若猶弱也氷猶兵也兵不可弱遂<lb/>
　賜今名<lb/>
徐處仁吳敏罷以唐恪為少宰<lb/>
<pb n="KR2b0025_WYG_030-62a"/>
　何㮚中書侍郎陳過庭尚書右丞許翰罷同知以聶<lb/>
　昌代之李囘簽書樞宻院事時門下侍郎耿南仲専<lb/>
　主和議上是之處仁力爭南仲引王雲使金宻請逐<lb/>
　兩相以藉口又譚世勣李熙靖同提舉龍德宫一日<lb/>
　道君謂二人曰國有大故大臣定䇿古有之矣亦有<lb/>
　羣臣輒請傳禪者乎世勣曰古無有也道君正色曰<lb/>
　内禪自岀予意小人竊為已功以致將相卿等奏知<lb/>
　熙靖畏懦不敢惟世勣獨奏聖語又南仲欲引聶昌<lb/>
<pb n="KR2b0025_WYG_030-62b"/>
　為執政於是御史中丞李囘言處仁與少宰吳敏皆<lb/>
　蔡京之黨也而處仁與敏不和敏又貪天之功為己<lb/>
　力望亟罷之　先是左正言程瑀上言陛下即位以<lb/>
　來功效不見以未得馭臣之方而今日大臣持茍且<lb/>
　之術行姑息之政以節用則浮侈尚多以愛民則凋<lb/>
　弊未息官冗而未澄兵驕而不知制名曰斥逐姦臣<lb/>
　而加恩庇䕶名曰愛惜名器而不謹差除若此者遽數<lb/>
　之不能盡臣稽之于衆僉謂處仁庸常吳敏耿南仲<lb/>
<pb n="KR2b0025_WYG_030-63a"/>
　昏懦唐恪傾險此政事所以曠敗而不振陛下宜深<lb/>
　推安危治亂之機盡賜黜罷别選英賢共圗大計庶<lb/>
　幾尚可救藥惟陛下念之<lb/>
福州軍亂<lb/>
　殺守臣李庭俊<lb/>
九月尼堪陷太原<lb/>
　始尼堪久攻太原不下乃於城外築舊城居之號元<lb/>
　帥行府已而歸雲中留尼楚赫大王攻城至是尼堪自<lb/>
<pb n="KR2b0025_WYG_030-63b"/>
　雲中復至乘勝急攻丙寅城陷金人盡殺捷勝軍帥<lb/>
　臣張孝純被擒既又釋而用之副總管王禀負原廟<lb/>
　太宗御容赴汾水而死轉運使總提舉王孝忠三十<lb/>
　六人皆被害太原自去年十二月己卯受圍凡二百<lb/>
　六十日軍民亂死十八九固守不下至是始破<lb/>
吳革使尼堪軍<lb/>
　革以閣門舍人充使見尼堪庭立不拜責其貪利敗<lb/>
　約氣勁詞直敵相顧動色愧服為追囘威勝軍等處<lb/>
<pb n="KR2b0025_WYG_030-64a"/>
　人馬受書以歸備得其情狀報宣撫折彥質請于朝<lb/>
　急備河南及對上問革他事革曰金人有吞噬之意<lb/>
　又寇聚兵乞措置邊地起陜西兵馬為京城備不復<lb/>
　議和乃遣革詣陜西勾兵委之帥臣講武備<lb/>
置四道總管府<lb/>
　從何㮚之請也分總四道以知大名府趙野總北道<lb/>
　知河南府王襄總西道知鄧州張叔夜總南道知應<lb/>
　天府胡直孺總東道事得専制財得通用官得辟置<lb/>
<pb n="KR2b0025_WYG_030-64b"/>
　兵得誅賞緩急則以羽檄召之入衛京師給事中譚<lb/>
　世勣言裂天下樹四人而王畿所自治纔十六縣耳<lb/>
　獨無不掉之慮乎中書舍人胡安國亦言一旦以數<lb/>
　百州之地分為四道則權太重萬一號召不至又何<lb/>
　以待之臣欲乞二十三路帥臣皆選重臣付以都總<lb/>
　管之權有警則各帥所屬守將應援則一舉兩得矣<lb/>
　安國世勣二人所言皆拂上意乃改勣為禮部侍郎<lb/>
　安國又言野不才緩急恐誤事不報初欲以宇文虛<lb/>
<pb n="KR2b0025_WYG_030-65a"/>
　中當一宰執主之其後中書舍人安扶言其不可任<lb/>
　乃罷之<lb/>
冬十月竄李綱<lb/>
　安置建昌軍尋徙䕫州綱自叙云初唐恪謀黜綱則<lb/>
　徐處仁吳敏許翰皆可以不去者數人去則綱必不<lb/>
　能留已而處仁敏罷而恪相翰罷同知樞宻院而用<lb/>
　聶山陳過庭李囘等皆知恪䇿言者復論敏承蔡攸<lb/>
　㫖建内禪議及初除門下侍郎亦蔡攸矯制為之責<lb/>
<pb n="KR2b0025_WYG_030-65b"/>
　授散官安置涪州綱竊歎曰事不可為矣遂乞罷奏數<lb/>
　上猶批荅不允綱具奏力道其所以材能不勝任者<lb/>
　且得昏憒之疾恐誤國事并叙曩日榻前之語于是<lb/>
　上命种師道以同知樞宻院事巡邊交割宣撫司職<lb/>
　事召綱赴闕且俾沿河巡視防守之具綱連章乞罷<lb/>
　知樞宻院致仕行至封邱縣有㫖除觀文殿學士知<lb/>
　揚州綱辭免不敢當且以疏言所以力乞罷者非愛<lb/>
　身怯敵之故特事有不可為者難以虛受其責始宣<lb/>
<pb n="KR2b0025_WYG_030-66a"/>
　撫司得兵若干又防秋兵若干今屯駐某處皆不曾<lb/>
　用如朝廷應副銀絹錢若干又御前降到若干除支<lb/>
　官兵食錢犒賞外今皆存留襄州及在京降賜庫具<lb/>
　有籍可考按也臣既罷去恐不知者謂臣喪師費財<lb/>
　惟陛下遣使覆實雖臣自以為不材乞罷願益擇將<lb/>
　帥撫馭士卒與之捍敵金人狡獪謀慮不淺和議未<lb/>
　可専恃一失士卒之心無以禦侮則天下之勢去矣<lb/>
　臣至此不復與國論敢昧死以聞至是果有言綱専<lb/>
<pb n="KR2b0025_WYG_030-66b"/>
　主戰議喪師費財者又指十罪於是落職宫觀責授<lb/>
　節度建昌安置以綱上書辨論謂退有後言以惑衆<lb/>
　聽再謫寧江<lb/>
斡里雅布陷真定府<lb/>
　執帥臣李邀鈐轄劉竧死之　初金以三鎮未得兩<lb/>
　道入寇斡里雅布主之八月十四日入塞先以衆攻廣<lb/>
　信軍保州不克遂越中山攻真定邀措置乖謬竧率<lb/>
　衆晝夜拒戰城上金入初攻北壁竧立拒之至是偽<lb/>
<pb n="KR2b0025_WYG_030-67a"/>
　移攻東城邀復趣竧往應力攻兩日一日潜移攻具<lb/>
　還攻北城城中不知也黎明金又忽鼓衆憑堞而上<lb/>
　城陷李邀不能死為金所擒竧猶率衆巷戰麾下稍<lb/>
　稍亡去竧顧其弟曰我大將也豈可受敵戮乎因䇿<lb/>
　馬挺刃潰圍欲出而諸門皆為金人所守遂之孫氏<lb/>
　園中亭内解絛絶脰而死邀被執至燕山亦不屈而<lb/>
　死<lb/>
金使來<lb/>
<pb n="KR2b0025_WYG_030-67b"/>
　斡里雅布尼堪以書來責問契丹梁王及伊都蠟書并<lb/>
　元割三鎮略云乃者差蕭仲恭趙倫等齎書報復囘<lb/>
　日輙受間諜之語陰傳搆結之文今差楊天吉王汭<lb/>
　為問罪之使請速令皇叔越王皇弟鄆王并太少宰<lb/>
　一員同詣行府齎書陳謝過責仍據元割三鎮即行<lb/>
　誡諭令開門以待先是斡里雅布既退尼堪尚留隆德<lb/>
　遺簽書路允迪等以和議之書上之尼堪聞斡里雅布<lb/>
　得金帛不貲而已無所得于是遣使數輩求賂時勤<lb/>
<pb n="KR2b0025_WYG_030-68a"/>
　王之師踵至大臣有輕敵意猥曰吾兵盛如此當與<lb/>
　金抗且使既領肅王過河吾盍留其使與之相當于<lb/>
　是館其使踰月不遣有都營趙倫者燕人狡獪懼不<lb/>
　得歸乃訐詐以情告館伴邢倞曰金國有伊都者領<lb/>
　契丹精銳甚衆貳于金人願歸大國可結之以圖二<lb/>
　將倞遂以聞大臣信之即以詔書授倞賜伊都納衣<lb/>
　巾中仍賜倫等絹各千疋白金千兩倫至尼堪所首<lb/>
　以其書獻之尼堪大怒以倫書表奏聞其主報云深<lb/>
<pb n="KR2b0025_WYG_030-68b"/>
　入攻討委元帥從長措置尼堪遂復提兵南下又麟<lb/>
　府折可求來獻言夏國之北有大遼天祚梁王與林<lb/>
　牙蕭太師出榜言金人不道與南朝奸臣結約毁我<lb/>
　宗廟今聞南朝天子遜位嗣君明聖如能合擊金人<lb/>
　立我宗社則當修好如初吳敏以為然乃奏上令致<lb/>
　書梁王由河東入麟府為尼堪游騎所得故金以為<lb/>
　辭金使之來也禮貌甚倨持其書於上前曰陛下既<lb/>
　不割三鎮之地又安忍復立契丹之後上曰此乃奸<lb/>
<pb n="KR2b0025_WYG_030-69a"/>
　臣所為也金使請必割三鎮之地要金帛車輅儀物<lb/>
　及加其主徽號上乃卑辭深明其非朝廷之罪吏書<lb/>
　王時雍實館之時雍議盡以三鎮所入增歲幣并祖<lb/>
　宗内府珍玩悉歸二帥且厚犒河東之師金使頗領<lb/>
　其說先取犒師絹十萬以行<lb/>
尼堪陷汾澤等州<lb/>
　時金勢甚張知州張京戩堅守以待敵俄聞朝廷分<lb/>
　河東為兩路隆徳為東路平陽為西路各命守臣救<lb/>
<pb n="KR2b0025_WYG_030-69b"/>
　汾兵未至而城陷京戩朝服南向焚香拜舞乃自引<lb/>
　決其家死于難者凡八人紹興中贈忠確　都監賈<lb/>
　亶亦死之　陷威勝軍執守臣張堯佐　陷澤州守<lb/>
　臣髙世由降　陷隆德府執守臣張有極<lb/>
陷平定軍<lb/>
　先是尼堪自太原東至平定軍斡里雅布自真定西至<lb/>
　平定會議再寇京闕右監軍烏舎曰今河東已得太<lb/>
　原河北已得真定二者乃兩河領袖也乘此之勢可<lb/>
<pb n="KR2b0025_WYG_030-70a"/>
　先取兩河俟兩河既定徐圖過河以取東京未為晚<lb/>
　也今若棄兩河先犯東京茍為不利則兩河非我有<lb/>
　也兼太子昨已到東京不能取之斡里雅布未有語尼<lb/>
　堪拂然而起以手去貂帽擲之于地謂諸將曰東京<lb/>
　中國之根本我謂不得東京兩河雖得難重守茍得<lb/>
　東京兩河不取可自下昨東京不能得者以我不在<lb/>
　彼也今我往得之必矣又舒右手作取物之狀曰我<lb/>
　今若取東京如運臂取物囘首得之矣斡里雅布欣然<lb/>
<pb n="KR2b0025_WYG_030-70b"/>
　稱善諸將不敢沮之入寇之計遂決<lb/>
下哀痛詔命兩河互相救援<lb/>
　命諸路合從連横相為救援見便而動無拘一律初<lb/>
　尼堪既陷太原乃縱兵汾晉之間攻下縣鎮塞壘十<lb/>
　數汾雖糧乏兵疲獨不降併力攻逾月乃陷之又東<lb/>
　攻太原之夀陽夀陽城小而百姓死守凡三受攻殘<lb/>
　破之衆萬人竟不能拔乃攻平建欲據井陘其始攻<lb/>
　也喪士三千復與斡里雅布合兵攻平定亦喪萬人拔<lb/>
<pb n="KR2b0025_WYG_030-71a"/>
　之斡里雅布自二月由畿甸歸燕至九月復入宼攻保<lb/>
　塞中山不克進攻真定先是真定帥劉韐守禦備具<lb/>
　人恃以安總管王淵鈐轄李質訓練士卒數千人皆<lb/>
　可用是時真定在河朔最為强壘朝廷以太原危急<lb/>
　恐金東軼犯河朔命韐為宣撫副使領兵五萬守遼<lb/>
　州以據其險又命淵質自隨乃以李邈代守真定邈<lb/>
　新至拙于應變人心未附金卒至圍城下不旬日而<lb/>
　陷　是時失太原又聞真定之報上大以為憂乃下哀<lb/>
<pb n="KR2b0025_WYG_030-71b"/>
　痛之詔<lb/>
雨木冰<lb/>
尼堪陷平陽府<lb/>
　初金人犯汾州議者謂汾州之南有囘牛嶺險峻如<lb/>
　壁可以控扼于是命以守朝廷又命劉琬統衆屯平<lb/>
　陽以捍北邊然國用乏竭倉廪不足士之守囘牛嶺<lb/>
　者日給豌豆二升或陳麥而已士笑曰軍食如此而<lb/>
　使我戰乎金人領精鋭師寇囘牛嶺于山下仰望官<lb/>
<pb n="KR2b0025_WYG_030-72a"/>
　兵曰彼若以矢石自上而下吾曹病矣徘徊未敢進<lb/>
　俄而官軍潰散遂越嶺至平陽琬領兵遁去城遂陷<lb/>
　凡官吏皆縋而出<lb/>
斡里雅布犯慶源府<lb/>
　都統王淵遣將韓世忠遣兵三百人刼敵寨敵兵遂<lb/>
　亂時宣府范訥統兵五萬守滑濬斡里雅布知有備乃<lb/>
　由恩州王揄渡而趨大名由李固渡濟河<lb/>
髙麗來貢<lb/>
<pb n="KR2b0025_WYG_030-72b"/>
　侍御史胡舜陟言自政和以來髙麗使歲至淮浙之<lb/>
　間不勝其擾今髙麗事金國必窺我之虛實以報金<lb/>
　望止令遞表以進却其使還<lb/>
追王安石所贈王爵<lb/>
十一月种師道薨<lb/>
　師道至懷州召還都城至是卒上臨其喪哭之甚哀<lb/>
夏人寇邊<lb/>
　陷懷德軍守貳劉銓杜翊死之契丹故將<hi>原闕</hi>呼嚕者<lb/>
<pb n="KR2b0025_WYG_030-73a"/>
　自其國滅奔于西戎至是招集叛亡雜胡羌數十萬<lb/>
　攻麟府諸城至建寧塞兵纔百數知塞楊震與其子<lb/>
　居中執中死之長子沂中從征河朔得免<lb/>
詔止援兵<lb/>
　時南道總管張叔夜陜西制置錢葢各統兵赴闕㑹<lb/>
　唐恪耿南仲専主議和語同知聶昌曰今百姓困匱<lb/>
　養數十萬兵于城下何以給之乃止兩道兵毋得動<lb/>
議棄守三鎮<lb/>
<pb n="KR2b0025_WYG_030-73b"/>
　太原之陷也乃命王雲使金國議和許以三鎮稅租<lb/>
　之數雲軍前先遣李裕囘報已講和不復議三鎮止<lb/>
　索五輅冠冕及上尊號且須康王親到議乃可成康<lb/>
　王出使左丞王㝢副之既而㝢托故辭行詔落左丞<lb/>
　安置新州以同知馮澥代㝢李若水副之雲囘言事<lb/>
　已中變必欲得地差一十日使不至即再犯闕時康<lb/>
　王已出城戊辰王復入中外大駭己巳百官集議于<lb/>
　延和殿言不可與者惟梅執禮吕好問洪芻秦檜等<lb/>
<pb n="KR2b0025_WYG_030-74a"/>
　三十六人自范宗尹以下七十餘人皆欲與之而范<lb/>
　宗尹言最切至伏地流涕㑹李若水使歸亦慟哭於<lb/>
　庭言與之以紓禍何㮚持之甚堅曰三鎮國家根本<lb/>
　奈何棄之況敵情變詐安可保其必信割之亦來不<lb/>
　割亦來且河東之民皆為赤子棄地則并其民棄之<lb/>
　為民父母而棄其子可乎上然其言唐恪宻啟上請<lb/>
　以親征為名西幸洛京據秦雍以圖恢復而留太子<lb/>
　居守上將從之㑹㮚入見力詆其不然上以足頓地<lb/>
<pb n="KR2b0025_WYG_030-74b"/>
　曰今當以死守社稷㮚退謂恪曰割三鎮則傷河外<lb/>
　之情不割則太原真定已失不若任之但飭備以待<lb/>
　恪唯唯議遂定　梅執禮建議清野詔河東北京畿<lb/>
　並清野命執禮為清野使已而京畿民扶携入城<lb/>
折彥質等師潰尼堪陷西京及河陽府<lb/>
　金人既不得三鎮地怒甚尼堪自澤潞至河陽宣撫<lb/>
　副使折彥質領兵十二萬與之夾河而軍又簽書李<lb/>
　囘以萬騎行視黄河時亦至河上敵曰南軍亦衆與<lb/>
<pb n="KR2b0025_WYG_030-75a"/>
　之戰勝負未可知不若加以虛聲遂取戰鼓擊之逹<lb/>
　旦王師潰散京西提刑許髙河北提刑許亢各統兵<lb/>
　防路口亦望風而潰金衆悉渡自河東澤潞官吏多<lb/>
　棄城而走西道都總管王襄與河陽守臣燕瑛皆去<lb/>
　城尼堪乘勝陷河陽及西京<lb/>
康王構使斡里雅布軍許割三鎮<lb/>
　王雲副之許割三鎮并奉冕輅以行仍尊其主為叔<lb/>
　且上尊號十八字王請耿南仲偕行上曰南仲老矣<lb/>
<pb n="KR2b0025_WYG_030-75b"/>
　令其子延禧為參議官王既出城雲白王曰京城樓<lb/>
　天下所無然真定城髙此幾倍金使雲等坐見一時<lb/>
　震破此雖樓櫓如畫不足恃也王不答初雲使金過<lb/>
　磁相勸二郡為清野計二郡從之撤近城民令運穀<lb/>
　入城磁人以是怨雲宗正少卿宗澤嘗論列宰相非<lb/>
　其人宣撫副使提兵不進并劾雲使金張皇敵勢命<lb/>
　知磁州澤上疏乞邢洛磁趙相五州各養精兵二萬<lb/>
　寇至一郡則四郡相應凡一路當有十萬兵上喜之<lb/>
<pb n="KR2b0025_WYG_030-76a"/>
　嘗以語康王其後議卒不合王至磁澤出迎謁王問<lb/>
　之澤以兵皆在山村急則召至殊不費糧百姓遮王<lb/>
　馬諌曰不可北去肅王已為人紿因指雲曰清野之<lb/>
　人皆姦細也雲遂被害尋相州守臣汪伯彦領兵郊<lb/>
　迎王入宿于州澤因言是日被朝㫖二一令本路諸<lb/>
　郡召土豪民兵禦敵節鉞而下皆充賞典一河北路<lb/>
　諸處不得鼓唱民間起兵生事有礙和議同時行下<lb/>
　兼傳聞斡里雅布已于十四日由大名府魏縣李固渡<lb/>
<pb n="KR2b0025_WYG_030-76b"/>
　河今願大王暫留審議國事<lb/>
何㮚罷以陳過庭為中書侍郎孫傅尚書右丞<lb/>
　㮚持不割三鎮之議甚堅朝廷既定議割三鎮故㮚<lb/>
　罷先是孫傅請復祖宗法度上問之對曰祖宗法恵<lb/>
　民熙豐法恵國崇觀以來法恵姦　侍御史胡舜陟<lb/>
　言今日敵寇侵陵國勢危蹙豈可坐以待亡昔湯武<lb/>
　髙光得賢為輔故成帝王之業今陛下所用皆非其<lb/>
　人唐恪俗吏耿南仲腐儒何㮚狂生聶昌凶人李囘<lb/>
<pb n="KR2b0025_WYG_030-77a"/>
　差勝亦迂濶獨陳過庭孫傅忠直然非經濟手今欲<lb/>
　轉敗為功惟人才是先望擇所任天下幸甚<lb/>
耿南仲聶昌分使金軍許畫河<lb/>
　金人欲割地須大臣報聘于是陳過庭以主憂臣辱<lb/>
　首自請行南仲昌各以事辭詔免過庭而以南仲使<lb/>
　尼堪軍割河東昌使斡里雅布軍割河北竝為告和使與<lb/>
　王汭等偕行南仲至衛州衛人欲叔同行金人王汭<lb/>
　汭走南仲得脱遂如相州見康王王遂出牓召兵人<lb/>
<pb n="KR2b0025_WYG_030-77b"/>
　情大恱昌至絳州諭令割地絳人不奉詔為鈐轄趙<lb/>
　子清所殺刳其目碎切之昌附南仲至顯位毎左右<lb/>
　其說以誤國論卒至禍變天下以此罪之<lb/>
范致虚帥師入衛<lb/>
　時知京兆府命為陜西五路安撫使<lb/>
乙酉斡里雅布犯京師<lb/>
　朝廷以金去歲駐牟馳岡乃決汴水灌其地且置塘<lb/>
　濼斡里雅布軍至城下遂屯劉家寺自唐恪耿南仲等<lb/>
<pb n="KR2b0025_WYG_030-78a"/>
　散西南兩道兵至是四方兵無一至者城中惟衛士<lb/>
　上四軍及中軍効勇京東西弓手十萬餘于是以萬<lb/>
　人分作五軍備緩急救䕶命姚仲友辛亢宗分領之<lb/>
　以五萬七千人分四壁守禦京畿提刑秦元集保甲<lb/>
　三萬請先出屯自當一面禮部侍郎譚世勣亦謂宜<lb/>
　遣元以所統分四寨直國門使兵勢相屬即金不敢<lb/>
　逼城孫傅深然之而守禦使劉韐又奏悉取保甲自<lb/>
　益元謀遂止凡四壁共十萬　時有砲五百餘座在<lb/>
<pb n="KR2b0025_WYG_030-78b"/>
　郊外皆棄不取兵部則曰屬朝係樞宻院合收樞宻<lb/>
　院則曰自有所屬軍器監提舉内侍官也方以罪去<lb/>
　京畿所則曰本非掌守禦也未守禦何預于我或謂<lb/>
　駕部當收駕部則曰庫部當收至是反為敵用　吴<lb/>
　革累乞出兵城外下寨使金不敢近城且遏東南道<lb/>
　路及京城被圍又宻具奏乞選日諸門迸出分兵期<lb/>
　㑹為正兵為牽制為衝突為尾襲為應援出其不意<lb/>
　可以制勝上惑于衆議不果從之<lb/>
<pb n="KR2b0025_WYG_030-79a"/>
大風拔木<lb/>
張叔夜帥師入衛<lb/>
　初上以手詔趣叔夜提兵入衛叔夜即自將中軍二<lb/>
　子伯奮伯熊將前後軍凡三萬人至尉氏遇游騎轉<lb/>
　鬬而前己丑至京師屯于玉津園至是勤王之師無<lb/>
　一來者東道總管胡直孺為金生得以示城上都人<lb/>
　益恐尋擢叔夜簽書樞宻院以其兵入城同孫傅措<lb/>
　置四壁叔夜與范瓊同襲金營不克<lb/>
<pb n="KR2b0025_WYG_030-79b"/>
復左右僕射<lb/>
滑州軍亂殺守臣<lb/>
閏月唐恪罷以何㮚為右僕射<lb/>
　恪無經濟大略從上巡城都人欲擊之因求去遂罷<lb/>
　明年二月以金人來取恪恐不免飲藥而死<lb/>
尼堪陷鄭州<lb/>
　守臣宋伯交遁時河東諸郡或降或破殆盡惟河北<lb/>
　頗有堅守不下者<lb/>
<pb n="KR2b0025_WYG_030-80a"/>
陷懷州<lb/>
　守臣霍安國通判林淵鈐轄張彭年都監趙士詝張諶<lb/>
　于潜統制沈敦張行中及部隊將五百人皆死之初<lb/>
　城既陷尼堪引州官及鼎澧將分四行立其前使畨<lb/>
　官傳令問不肯降者為誰安國曰安國是宋朝守臣<lb/>
　率衆不降又問淵等同對云某等與知州一體皆不<lb/>
　肯降於是引令東北望金國拜降皆不屈尼堪令解<lb/>
　衣反縳之遂害十三人而釋其餘安國一門㡬無噍<lb/>
<pb n="KR2b0025_WYG_030-80b"/>
　類明年贈延康殿學士<lb/>
尼堪犯京師<lb/>
召李綱尋除開封府尹<lb/>
金使來議和曹輔馮澥如金營<lb/>
　尼堪復遣蕭慶等來議和且貸糧堅請上出城㑹盟<lb/>
　乃詔都水監丞李處𣙜等為報謝使以書報之不受<lb/>
　上以勤王之師不至時令挑戰以示敢敵然可用者<lb/>
　獨衛士三萬每出數百人雖多獲級然亦十失五六<lb/>
<pb n="KR2b0025_WYG_030-81a"/>
　至是亡已數千金使來請帝車駕暫出郊不從復請<lb/>
　遣親王詔遣越王行將出金率兵以迎又止之於是<lb/>
　金人聲言失信攻城甚急乃遣簽書曹輔左丞馮澥<lb/>
　詣金請和尼堪即送之歸不交一談已而雲梯輻輳<lb/>
　來者不已<lb/>
以康王構為天下兵馬大元帥<lb/>
　初金攻城日急殿中侍御史胡唐老言聞康邸奉使<lb/>
　至磁相間為士民所遏不得進此天意也乞就拜大<lb/>
<pb n="KR2b0025_WYG_030-81b"/>
　元帥俾率天下兵入援宰臣視奏猶以大字為難唐<lb/>
　老力爭曰今社稷危矣仰其拯國顧惜一大字非計<lb/>
　也于是募敢死士得武學生秦仔等四人皆假閤門<lb/>
　祗候齎蠟詔命康王為大元帥陳遘元帥宗澤汪伯<lb/>
　彥副元帥速領兵入衛己酉仔至相州王捧詔拜泣<lb/>
　軍民感動是日開府上宻遣閤門祗候侯章賫蠟書<lb/>
　促大元帥勤王十二月甲子章至相州白王曰陛辭<lb/>
　日聖諭曰康王辟中書舍人隨行可令以便宜草詔<lb/>
<pb n="KR2b0025_WYG_030-82a"/>
　盡起河北兵入衛于是王命耿延禧草詔頒之諸郡<lb/>
　王在相州攝大名尹張慤力請王移行府以河水冰<lb/>
　堅自相至大名府涉河而地里不遠宻邇王室發勤<lb/>
　王之兵為便也時京城獨久圍王既渡駐軍北岸天<lb/>
　下申請四集取決于霸府矣河北守臣亦將兵漸至<lb/>
　知磁州宗澤兵三千人知潞州王麟兵一千知德信<lb/>
　府梁揚祖兵㡬萬人馬千疋張俊苗傅楊沂中田師<lb/>
　中皆在麾下王問揚祖以諸將孰優揚祖以俊對王<lb/>
<pb n="KR2b0025_WYG_030-82b"/>
　亦喜俊自是常在左右王留揚祖為隨軍轉運使<lb/>
　澤在磁州屢乞㑹兵奪李固渡斷敵歸路衆議不可<lb/>
　澤自遣其將秦光弼張德領兵趨渡至安城縣金騎<lb/>
　千餘人遇北門二將出東西門夾擊之遂斬首數百<lb/>
　級獲其賫糧㑹帥府移文約赴大名遂還師先是諸<lb/>
　軍至王大恱澤乞進兵援京師汪伯彥以澤為狂譎<lb/>
　澤亦詆伯彥等為失䇿澤曰金人狡計百端豈可深<lb/>
　信惟速進兵直指都城第言兵民欲見君父既兩國<lb/>
<pb n="KR2b0025_WYG_030-83a"/>
　通和可亟退師如敵有詭謀即援兵已到無能為也<lb/>
　伯彥等執和議之說不可進澤請自進兵從之<lb/>
大雨雪彗竟天<lb/>
丙辰京城失守<lb/>
　自十一月二十五日被圍凡四十日是日午時陷先<lb/>
　是有卒郭京者都人盛傳其能用六甲訣可以生擒<lb/>
　尼堪斡里雅布何㮚孫傅與内侍輩尤尊信傾心待之<lb/>
　又有劉孝竭等召募衆或稱六丁力人或稱北斗神<lb/>
<pb n="KR2b0025_WYG_030-83b"/>
　兵或稱天關大將大率效京有識者危之是日大啟<lb/>
　宣化門出去不數百步時已天明京盡令守禦人下<lb/>
　城獨與張叔夜坐宣化門甕城樓上以親兵數百自<lb/>
　衛俄頃敵兵分四翼鼓噪而進前軍殱焉後者悉墜<lb/>
　河城門急閉京白叔夜曰自下作法因下城引餘兵<lb/>
　南遁敵兵登城者纔數人衆皆披靡城遂陷王宗濋<lb/>
　引殿班下城傳呼救駕四壁兵大潰金人因而上<lb/>
　城統制姚仲友為軍士所殺仲友將種也自守禦以<lb/>
<pb n="KR2b0025_WYG_030-84a"/>
　來往來東南西壁䇿應夙夜勤勞在諸將中最為有<lb/>
　功初百姓毆殺東壁統制辛亢宗朝廷縱而不問仍<lb/>
　赦罪故軍士縱恣如此葢京師昇平日久游手浮浪<lb/>
　最多除旅居外皆在火房浴堂櫃坊雜居里巷强梁<lb/>
　乘此擾攘聚衆作亂　初仲友欲于京城置巡檢十<lb/>
　六員各一正一副每員統兵五百人遇有警急則一<lb/>
　正將帶二百五十人接應常留二百五十人在地分<lb/>
　或有奸細乘勢作過以兵法從事仍置都巡三員以<lb/>
<pb n="KR2b0025_WYG_030-84b"/>
　總其事仲友之意以小人喜亂欲設此以防奸也而<lb/>
　朝廷不從至是獨先被害何慶言力戰死於城上内<lb/>
　臣黄經督視東壁亦不敢去望闕號慟赴火而死四<lb/>
　壁守禦使劉文慶與其子光國縋門出為追騎所殺<lb/>
　　張叔夜言敵鋒銳甚願駐蹕襄陽以圖幸雍上然之<lb/>
　叔夜連四日與敵大戰斬其金環貴將二人城破叔<lb/>
　夜被創尤甚父子力戰皆死鬬殺傷相當然諸將無<lb/>
　　一人至者　上聞城陷慟哭曰朕不用种師道言以<lb/>
<pb n="KR2b0025_WYG_030-85a"/>
　至于此春初金人之去也師道嘗勸上半渡擊之不<lb/>
　從曰異日必有後患至是果然　是日都人爭入都<lb/>
　亭驛取金使劉晏殺之　時上四軍班直猶有萬餘<lb/>
　人馬亦數千匹䕶駕人馬等皆欲奪門而出指揮使<lb/>
　蔣宣李福率衛士數百人入祥曦殿欲䕶駕突圍而<lb/>
　出上親撫諭之不退聞已和議乃散<lb/>
辛酉上如青城<lb/>
　何㮚陳過庭孫傅等從二帥相見初何㮚率都民欲<lb/>
<pb n="KR2b0025_WYG_030-85b"/>
　巷戰聞者爭奮由是斂兵不下仍偽唱和議人心稍<lb/>
　安　時李若水以出使留軍中二帥急令若水促何<lb/>
　㮚來議事若水入見上曰二帥止欲得兩河地别無<lb/>
　他事乃遣㮚及濟王栩為請命使二帥曰自古有南<lb/>
　即有北不可相無也今之所議期在割地而已㮚囘<lb/>
　言二帥請與上皇相見上曰朕當自往爾豈可使上<lb/>
　皇相見哉辛未㮚又至軍前二帥乃許上出是夜彗<lb/>
　星竟天庚申日出赤如血而金人自攻太原以來即<lb/>
<pb n="KR2b0025_WYG_030-86a"/>
　以講和割地為言李邦彥呉敏耿南仲唐恪皆墮其<lb/>
　計時㮚為右丞孫傅為尚書每朝議及割地必面折<lb/>
　執政以為地不可割敵人志不在割地朝廷由是任<lb/>
　之初無奇䇿足以濟難城陷乃反故意講和夫不信<lb/>
　於造謀之始乃反信於破城之後辜天下之望致乗<lb/>
　輿播遷由惑於和議而戰守不固也<lb/>
十二月癸亥上至自青城<lb/>
括金銀<lb/>
<pb n="KR2b0025_WYG_030-86b"/>
　金人來索金三千萬錠銀三千萬錠縑帛如銀之數<lb/>
　於是朝廷大括金銀命户部尚書梅執禮提舉根括<lb/>
　而監察御史胡舜陟胡唐老姚舜明王俁副之　自<lb/>
　御馬而下在京共七千匹悉歸之<lb/>
遣使如兩河割地<lb/>
　陳過庭劉韐折彥質三人其後過庭死於燕山<lb/>
尚書省火<lb/>
　未㡬天寶寺火延燒居民五百餘家<lb/>
<pb n="KR2b0025_WYG_030-87a"/>
雨雹<lb/>
丁未靖康二年<hi>五月髙宗皇帝即位改建炎元年  金主天㑹五年</hi>春正月朔命<lb/>
親王二人如金營賀正<lb/>
　尼堪遣其子真珠大王同金使八人來舊制正旦朝<lb/>
　㑹御大慶殿諸國使人賀殿前列法駕儀仗百官皆<lb/>
　冠冕朝服諸路舉人解首亦士服列班其服二梁冠<lb/>
　白袍青縁諸州進奏官各執方物入殿諸國使人大<lb/>
　遼大使頂金冠後簷尖長如大蓮葉服紫窄袍金蹀<lb/>
<pb n="KR2b0025_WYG_030-87b"/>
　躞副使褁金帶如漢儀文使拜見立左足跪右足以<lb/>
　兩手著右肩為一拜如漢儀夏國副使皆金冠短小<lb/>
　樸製服緋窄袍金蹀躞皮靴叉手展拜髙麗與南番<lb/>
　交州使人竝如漢儀囘紇皆長髯髙鼻以匹帛纒頭<lb/>
　散批其服于闐皆小金花氊笠金絲帶袍束帶并妻<lb/>
　男同來乗駱駝氊兜銅鐸入貢三佛齊皆瘦瘠纒頭<lb/>
　緋衣上織成佛面又有南蠻五姓畨椎髻烏氊並如<lb/>
　僧人禮拜入見旋賜漢裝綿袟之類更有真臘大理<lb/>
<pb n="KR2b0025_WYG_030-88a"/>
　等國有時朝貢大遼使人在都亭驛髙麗在梁門外<lb/>
　安州巷同文館囘紇于闐在禮賓院諸畨國在瞻雲<lb/>
　館懷遠驛惟大遼髙麗就館賜宴是歲正旦乃命景<lb/>
　王杞濟王栩如金帳致賀都人感傷繼之以泣<lb/>
大風霾<lb/>
　是月西北陰雪中有如火光<lb/>
庚子上如青城<lb/>
　金索金銀益急欲縱兵入城且遣使來曰農務方興<lb/>
<pb n="KR2b0025_WYG_030-88b"/>
　將歸矣徽號事當面議<hi>原闕</hi>
　<lb/>
　<lb/>
　<lb/>
　<lb/>
盜犯德安府陳規敗之<lb/>
　權府事陳規率兵民固守先是規知安陸縣率民兵<lb/>
　數千援京師路梗不能達還及遼上㑹盜祝進攻德<lb/>
<pb n="KR2b0025_WYG_030-89a"/>
　安守臣李公濟遁父老迎規攝府規率軍民禦進却<lb/>
　之後又來攻城凡十有七日而去<lb/>
劉韐死於金營<lb/>
　韐守真定有威名金人知之欲用為尚書僕射許以<lb/>
　家屬行韐不可手書片紙遣人遺其子曰忠臣不事<lb/>
　二君此予所以必死也乃以衣帯自經于城南夀聖<lb/>
　院中興贈資政殿大學士謚忠顯韐初在陜西為童<lb/>
　貫所知及是能以忠死議者不以前失所從為韐罪<lb/>
<pb n="KR2b0025_WYG_030-89b"/>
　云<lb/>
徐揆死於金營<lb/>
　太學生徐揆及丁特起王若海何剡等各為一書欲<lb/>
　遺二將留守司不許揆獨詣南薫門誑言獻金銀金<lb/>
　遣騎取揆赴軍中揆出書畧云京城金銀根括盡願<lb/>
　班師振旅緩以嵗時使求之四方然後遣人入獻二將<lb/>
　見書詰難揆厲激抗論為所殺　黄時甫繼亦貽尼<lb/>
　堪書責其久留車駕且謂内侍監訴醫官周道隆為<lb/>
<pb n="KR2b0025_WYG_030-90a"/>
　倖濫渠魁今取過軍前坐席未煖乃忘我宋朝前日<lb/>
　恩寵妄興間諜稱有金銀窖藏在家則是前日故違<lb/>
　根括指揮若使未過軍前則人人蓄為私藏貪吝悖<lb/>
　逆合誅戮乞賜行遣狥首京師　樞宻院編修胡瑀<lb/>
　亦為書貽尼堪曰<hi>原闕</hi>
　<lb/>
金犯蔡州<lb/>
　知鄂州崇陽縣李涓死之時以羽檄召天下兵入援<lb/>
<pb n="KR2b0025_WYG_030-90b"/>
　鄂部縣七當發三千人涓召募才十日鋭意欲奮或<lb/>
　謂涓盍徐之以須衆集涓曰事急矣當持一信報天<lb/>
　子為東南倡即日引而東過蔡而蒲圻嘉魚二邑之<lb/>
　師至合而前天大雪蔡之保甲譟而奔曰金至矣即<lb/>
　整陳以行少焉游騎微集涓馳馬先犯其鋒下皆步<lb/>
　兵䝉鹵楯徑進頗殺其騎騎且走涓乗勝追北約十<lb/>
　里許大與金遇飛矢蝟集二邑兵引去吏士無人色<lb/>
　視涓獨留不忍舍之歸創甚猶被血大呼叱左右負<lb/>
<pb n="KR2b0025_WYG_030-91a"/>
　已以戰遂遇害死明年金退蔡人以涓尸歸朝廷錄<lb/>
　其忠贈朝奉郎官其三子云<lb/>
二月朔上在青城<lb/>
丁卯太上帝后如青城<hi>原闕</hi>
　<lb/>
　<lb/>
　<lb/>
　<lb/>
<pb n="KR2b0025_WYG_030-91b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
辛未皇后皇太子如青城<lb/>
<pb n="KR2b0025_WYG_030-92a"/>
　初南壁統制官吳革聞上皇已出入白孫傅請力留<lb/>
　皇后皇太子且為傅畫計乃于啟聖院置局賑濟所<lb/>
　募士就食者至萬計革陰以兵法部勒且告急于康<lb/>
　王及在外諸大臣約日大舉至是革請以所募十微<lb/>
　服潰圍以出傅不許革遂陳請不已傅不聽傅在皇<lb/>
　城司其子來省傅叱之曰吾已分死國矣汝曹速速<lb/>
　去勿亂人意范瓊恐生變先以危言讋衛士<hi>原闕</hi>
　<lb/>
<pb n="KR2b0025_WYG_030-92b"/>
　<lb/>
　<lb/>
　<lb/>
　<lb/>
　<lb/>
　按唐末五代國璽不存周廣順中造二寶一曰皇帝<lb/>
　承天受命之寶一曰皇帝神寶我太祖傳之太宗即<lb/>
　位乃更製寶如周承天之文真宗亦自作寶而更其<lb/>
<pb n="KR2b0025_WYG_030-93a"/>
　文曰皇帝恭膺天命之寶自此累朝即位皆仍此文<lb/>
　作新寶仁宗明道元年以為火所焚又更製焉英宗<lb/>
　之初令歐陽修篆文以製新寶范鎮之請王珪等之<lb/>
　議皆謂不當改作言格不用因鎮之奏乃知累朝此<lb/>
　寶皆從葬也神宗哲宗亦循此製今金所取白玉之<lb/>
　寶十有四其中有恭膺天命之寶二者即上皇與今<lb/>
　上之所製也其他不復錄<lb/>
李若水王履死於金營<lb/>
<pb n="KR2b0025_WYG_030-93b"/>
　<hi>原闕</hi>
　<lb/>
　<lb/>
　<lb/>
　獨吏部侍郎李若水大呼罵金金擊之面目為傷若<lb/>
　水氣絶仆地良久乃蘇使人監視日三飯飲之若水<lb/>
　絶不食金怒囚之若水母張氏聞變哭且言曰吾子<lb/>
　死難必矣至是尼堪再召若水去若水知金不可以<lb/>
<pb n="KR2b0025_WYG_030-94a"/>
　義動因歴數其失信五事肆罵不已尼堪大怒即以<lb/>
　圜丘下敲殺之若水將死奮罵益切敵相謂曰大遼<lb/>
　之破死義者十數今南朝惟李侍郎一人初若水之出<lb/>
　使也修武郎王履副之使還進觀察使抗金不回卒<lb/>
　以俱死履臨被害略無懼色且歌詩末句云矯首問<lb/>
　天兮天卒無言忠臣效死兮死亦何愆人聞而悲之<lb/>
　若水死年三十五中興贈觀文殿學士諡忠愍復贈<lb/>
　武勝節度<lb/>
<pb n="KR2b0025_WYG_030-94b"/>
康王次濟州<lb/>
　元帥府官軍及羣盜歸來者凡八萬人分屯于河北<lb/>
　諸郡而向子諲在宿何志同在河趙野范訥在宋趙<lb/>
　子崧在陳皆圍繞京師未得進　先是王黻魏伯芻<lb/>
　變河北鹽稅為鹽鈔法専置提舉官賣鈔於𣙜貨務<lb/>
　及京師道梗商不能通張慤建議即元帥府印給鹽<lb/>
　鈔許鹽商詣河北漕司大名安撫司輸錢取鹽于逐<lb/>
　州鹽場不閱旬得緡錢五十萬佐軍興公私賴其利<lb/>
<pb n="KR2b0025_WYG_030-95a"/>
金犯雷澤縣尉宋拱敗之<lb/>
　金游騎至縣尉宋拱禦之拱勇而有謀先繫繩桑下<lb/>
　金至挑戰已而偽遁金追奔馬絓而止悉斬之<lb/>
大風拔木<lb/>
金人責金銀殺從臣梅執禮等四人<lb/>
　户部侍郎梅執禮禮部侍郎陳知質刑部侍郎程振<lb/>
　給事中安扶並坐根括金銀不登為金人所殺其副<lb/>
　御史胡舜陟胡唐老姚舜明王俁杖數百幾死於是<lb/>
<pb n="KR2b0025_WYG_030-95b"/>
　再括　留守司差官百員分坊巷遍括左諌議大夫<lb/>
　洪芻等詣懿親蕃衍宅<hi>原闕</hi>
　<lb/>
　<lb/>
延寧宫火<lb/>
　元祐孟皇后緣是出居相國寺前之私第初上與李<lb/>
　若水大更張弊政乃尊后為元祐皇太后已草詔書<lb/>
　未及行也時六宫有位號者皆從二帝以行惟后以<lb/>
<pb n="KR2b0025_WYG_030-96a"/>
　廢得存<lb/>
三月朔上在青城<lb/>
金納張邦昌<lb/>
<hi>原闕</hi>
　<lb/>
吳革謀起兵范瓊誘殺之<lb/>
　初革既募兵遷居同文館附者至數萬人又引太學<lb/>
　吳銖朱夢說徐仁等數十人與參謀議革率衛士殺<lb/>
<pb n="KR2b0025_WYG_030-96b"/>
　妻子以圖迎二帝欲奉九廟神主以從軍先誅范瓊<lb/>
　等數十人乃命兵突出十八門期用三月八日舉事<lb/>
　與謀者惟兵部尚書吕好問監察御史馬伸張所奉<lb/>
　議郎致仕吳給等數人革將起兵其參議吳銖等曰<lb/>
　事急矣緩則且有不測之禍是夜班直班廣等數百<lb/>
　人排闥曰邦昌以翌日受䇿請舉事革以衆不可奪<lb/>
　被甲上馬時已黎明北行至咸豐門四面皆瓊兵瓊<lb/>
　遂與權主管殿前司公事左言誘紿革至帳下議事<lb/>
<pb n="KR2b0025_WYG_030-97a"/>
　遂斬之其徒百餘人併戮河上革至死顔色猶不少<lb/>
　變革為人天資忠勇天文地理人事兵機無不通死<lb/>
　之日知與不知皆為泣下<lb/>
丁酉金以張邦昌僣位偽號楚<lb/>
　<hi>原闕</hi>
　是日風霾日色薄而有暈百官皆慘怛邦昌亦變色惟<lb/>
　王時雍吳开莫儔左言范瓊等欣然若有所得<hi>原闕</hi>
　<lb/>
<pb n="KR2b0025_WYG_030-97b"/>
　邦昌不御正殿不受朝不三呼及稱聖㫖與執政侍<lb/>
　從坐議必自稱名遇金人至則為易服禁中諸門悉<lb/>
　緘鐍題以臣邦昌謹封易詔曰手書　邦昌尋以胡<lb/>
　思權户部侍郎葉宗諤權司農少卿胡直孺户部尚<lb/>
　書前諌議范宗尹吏部侍郎謝京家落致仕中書舍<lb/>
　人李擢並仍舊職李寧靖詹義竝權直學士院王<lb/>
　時雍權樞宻院兼領尚書省吕好問領門下省徐秉<lb/>
　哲領中書省尚書左丞馮澥守舊職李囘權右丞吳<lb/>
<pb n="KR2b0025_WYG_030-98a"/>
　幵同知樞宻院事莫儔簽書樞宻院事周懿天開封<lb/>
　尹王及之權都水使者大抵往來議事幵儔也逼逐<lb/>
　公卿以下者時雍秉哲也脅懼都人者范瓊也遂皆<lb/>
　擢用李囘靖康初簽書樞宻院事及是前執政在城<lb/>
　中者惟囘一人馮澥曹輔留金營邦昌素善澥將歸<lb/>
　之而輔不在請中故以囘補其處時雍既受命請用<lb/>
　二府葢韉許之時雍蜀人也在蜀為市伍圖利小人<lb/>
　謂之三川牙郎至是都人又號為賣國牙郎幵儔為<lb/>
<pb n="KR2b0025_WYG_030-98b"/>
　金來須索朝暮往還敵中有捷疫鬼王之號尼堪斡里<lb/>
　雅布有了事官人之稱都人亦目之為賣國吳牙<lb/>
　時雍等領三省事及郎官王及之王紹皆擅政每以<lb/>
　佐命功臣自許士夫切齒因呼三王及之等又命有<lb/>
　司籍隆德二宫寶貨賣靈沼魚藕以贍百官御史馬<lb/>
　伸檄之曰古者大臣去國三年不反然後收其田里<lb/>
　今雖危而車駕之行止未決爾等輒敢取兩宫物逆<lb/>
　節甚矣力爭乃止之　初有司趣百官入賀太學博<lb/>
<pb n="KR2b0025_WYG_030-99a"/>
　士孫逢獨堅卧不屈夜既半同寮强起之不從至垂<lb/>
　泣而與之訣事畢有司舉不至者欲以復于金以逢<lb/>
　及駕部員外郎喻汝礪為請邦昌以畢至告乃得免<lb/>
　逢聞之曰是必將肆赦遷官以重汚我我其可俟遂<lb/>
　發疾而死　未幾考功員外郎虞譽太學博士朱震<lb/>
　並致仕　工部侍郎何昌言請言更名善言其從弟<lb/>
　亦更名知言徐俯致位居城中買一婢名之曰昌妼<lb/>
　遇朝士至即呼前驅使　李熈靖時以顯謨閣奉祠<lb/>
<pb n="KR2b0025_WYG_030-99b"/>
　始邦昌與熙靖直學士院熙靖拒之因憂憤不食疾<lb/>
　且篤謂家人曰百官何日再朝天乎泣數行下未幾<lb/>
　卒中興贈延康殿學士　禮部侍郎譚世勣既得歸<lb/>
　邦昌命權學士院而世勣稱疾堅卧不起邦昌知不<lb/>
　可奪遂已後贈延康殿學士諡端潔<lb/>
宗澤敗金于長垣<lb/>
　初朝廷狥金意欲遣曹輔往河北迎康玉何㮚請上<lb/>
　于輔<hi>原闕</hi>屑書語以傳宻㫖輔言不見王而還金人又<lb/>
<pb n="KR2b0025_WYG_030-100a"/>
　趣再遣中書舍人張徵以蠟封詔行徵至開德語諸<lb/>
　將未可進兵澤怒命諸將射之徵與同行金人俱遁<lb/>
　澤約諸帥㑹兵五旬無一人至者　澤囘願擊金引<lb/>
　諸將議之都統制陳淬曰金方熾未可輕舉澤將斬<lb/>
　之諸將羅拜乞貸淬使得效死乃命淬當先以贖罪遂<lb/>
　進兵未十里與金遇出金不意敗之于長垣澤既敗<lb/>
　金遂得韋城縣金欲夜襲澤澤知之日暮移軍南華<lb/>
　敵果夜至得空壁大驚自是不復出澤在軍中與士<lb/>
<pb n="KR2b0025_WYG_030-100b"/>
　卒同甘苦故人樂為用澤為書與諸道勤王帥勸督<lb/>
　兵入援趙野曽楙范訥皆以澤為狂不答澤自南華<lb/>
　遣兵過大溝河襲金金人敗之時四方勤王之師只<lb/>
　留近甸惟澤力戰及至冀州權邦彥亦領兵與澤同<lb/>
　抵韋城　澤獲敵所掠人知二帝將北行謀引兵渡河<lb/>
　據敵歸路而對壘諸寨一夕觧去澤號慟即自臨濮<lb/>
　引兵趨滑州抵大名城而勤王之兵無一人至者又<lb/>
　知張邦昌僣位擬先行誅討乃將所部復還屯衛南<lb/>
<pb n="KR2b0025_WYG_030-101a"/>
　復貽書康王言今日國之存亡在大王行之得其道<lb/>
　與不得其道耳所謂道者其說有五一曰近剛正而<lb/>
　遠柔邪二曰納諌諍而拒謟諛三曰尚恭儉而抑驕<lb/>
　奢四曰體憂勤而遠逸樂五曰進公實而退私偽澤<lb/>
　謂所親曰怨結王之左右矣不恤也　時發運使翁<lb/>
　彥國起東南數萬兵至泗州不行知州事解公望以<lb/>
　京城望救責之彥國怒持軍趕程渡淮而進　初金<lb/>
　人以兵五萬守潼關捍西來之兵陜西制置使錢葢<lb/>
<pb n="KR2b0025_WYG_030-101b"/>
　統兵十萬至潁昌聞京城已破葢遂棄大兵挈家往<lb/>
　湖北由是荆定至荆門一路騷動　陜西宣撫范致<lb/>
　虛自長安引兵十萬勤王日與金戰攻奪潼關既得<lb/>
　關乃引兵東去遂至陜府尼堪遣將精卒鋭騎擊致<lb/>
　虛前軍敗之致虛不敢進駐兵潼關以疑敵而已先<lb/>
　是禆將李彥仙說曰陜為軍後盍少遺之行兵者利<lb/>
　速多為支軍則舍不至淹敗不至覆不然衆屯聚出<lb/>
　殽澠一蹴於險阻則敗矣致虛不聽　有傅亮者開<lb/>
<pb n="KR2b0025_WYG_030-102a"/>
　州人知古兵法种師道嘗薦之召亮赴闕亮聞命募<lb/>
　兵得數千至陜聞敵登城即兼程而去陳蔡間羣盜<lb/>
　皆為亮所殺京西安撫使和志同以便宜假亮官為<lb/>
　統制率之以行亮軍嚴整所至秋毫不犯自朱仙鎮<lb/>
　直抵韋城尼堪後軍大驚狼狽而去遺絹數萬匹軍<lb/>
　士畏亮不敢取<lb/>
翟興復西京<lb/>
　斬金留守髙世由范致虛既敗統制翟興興族弟進<lb/>
<pb n="KR2b0025_WYG_030-102b"/>
　提兵數百潜入洛陽擒世由及金隨軍轉運張友極<lb/>
　斬之友極前為河東轉運世由知澤州金人再入以<lb/>
　城降為金用<lb/>
金置河北河東統軍<lb/>
　敏珠爾貝勒為河北統軍屯濬州阿里哈貝勒為河東統<lb/>
　軍<lb/>
斡里雅布退<lb/>
　<hi>原闕</hi>
<pb n="KR2b0025_WYG_030-103a"/>
　<lb/>
　<lb/>
夏四月庚申朔<hi>原闕</hi>
　<hi>原闕</hi>
　<lb/>
　<lb/>
尼堪退<lb/>
　<hi>原闕</hi>
<pb n="KR2b0025_WYG_030-103b"/>
　<lb/>
　<lb/>
　<lb/>
江寧府軍亂<lb/>
　軍校周徳等率衆叛執知府宇文粹中殺通判王導<lb/>
　鈐轄王宗韓及曹掾官七人嬰城自守<lb/>
張邦昌降偽赦<lb/>
　赦與覃恩同但改敕字為手書而已時四方勤王兵<lb/>
<pb n="KR2b0025_WYG_030-104a"/>
　大集吳幵莫儔為邦昌謀令散諸路故偽赦首及之<lb/>
　其文著作郎顔博之所草也邦昌又遺范訥范致虛<lb/>
　錢葢翁彦國劉光世等手書外題云付某人内云邦<lb/>
　昌上某官仍用内侍省印　發運副使向子諲在亳<lb/>
　州邦昌遣其甥劉達賫手書以往子諲不啟封而焚<lb/>
　之械繫達于獄遣使勸進於康王　邦昌手書至虹<lb/>
　縣縣令以下迎邦宣讀如常式武尉徐端益獨不屈<lb/>
　膝而走事定子諲言于朝廷易文資　國學生游相<lb/>
<pb n="KR2b0025_WYG_030-104b"/>
　上書請邦昌歸政康王不報<lb/>
汪伯彦譛殺俟章<lb/>
　先是黄潜善遣張宗至京知金人立張邦昌事宗既<lb/>
　歸道逢俟章具以告之章走濟州言曰事既如此諸<lb/>
　公别無措置奈何且以言侵伯彥等伯彥請誅之康<lb/>
　王再三不可伯彥力請以其鼓惑三軍遂斬之<lb/>
癸亥元祐皇后復居延福宫<lb/>
　其䇿語有曰尚念宋氏之初首崇西宫之禮葢用太<lb/>
<pb n="KR2b0025_WYG_030-105a"/>
　祖即位迎周太后西宫故事識者有以覘邦昌之意<lb/>
　非果真為趙氏也　先是監察御史馬伸言于邦昌<lb/>
　曰伏見金人犯順且逼立相公使主國事相公所以<lb/>
　忍死就尊位者自信金退必能復辟也忠臣義士不<lb/>
　即就死城中之人不即生變亦以相公必立趙孤也<lb/>
　今金退多日吾君之子亦已知所在訟獄謳歌又皆<lb/>
　歸往相公尚處禁中不反初服未就臣列以為外挾<lb/>
　强金之威使人游說康王且令南遁然後為久假不<lb/>
<pb n="KR2b0025_WYG_030-105b"/>
　歸之計一旦喧閧孤負初心望速行改正易服歸省<lb/>
　庶事取太后命而行仍速迎奉康王歸京日下開門<lb/>
　撫勞勤王之師以示無間應内外赦書施恩恵收人<lb/>
　心等事權行拘收俟立趙氏日然後施行庶幾中外<lb/>
　釋疑轉禍為福不然伸有死而已必不敢輔相公為<lb/>
　宋朝叛臣也　自邦昌僣立凡言事者皆用君臣之<lb/>
　禮至馬伸始貽書稱太宰相公書入邦昌命一切啟<lb/>
　王尋降手書迎太后入居禁中<lb/>
<pb n="KR2b0025_WYG_030-106a"/>
庚午垂簾聽政<lb/>
　邦昌以太宰退處資善堂邦昌僭位至是凡三十三<lb/>
　日<lb/>
甲戌降手書迎康王<lb/>
　手書曰比以敵國興師都城失守祲纒宫闕既二帝之<lb/>
　䝉塵誣及宗祊謂三靈之改卜衆恐中原之無統姑令<lb/>
　舊弼以臨朝遂成九廟之安坐免一城之酷緬惟藝祖<lb/>
　之開基實自髙穹之眷命厯年二百人不知兵傳序九<lb/>
<pb n="KR2b0025_WYG_030-106b"/>
　君世無失徳雖舉族有北轅之釁而敷天同左袒之心<lb/>
　乃眷賢王越居近服已狥羣臣之請俾膺神器之歸<lb/>
　由康邸之舊藩嗣宋朝之大統漢家之厄十世宜光<lb/>
　武之中興獻公之子九人惟重耳之尚在兹為天意<lb/>
　夫豈人謀尚期中外之恊心同定安危之至計庻臻小<lb/>
　愒漸底丕平用敷告于多方其深明于吾意　時侍<lb/>
　御史胡舜陟上疏請后降詔諸路使知中國有主康<lb/>
　王即位有日以破亂臣賊子之心吕好問言今日布<lb/>
<pb n="KR2b0025_WYG_030-107a"/>
　告之書當明白易曉不必須詞臣遂命太常少卿汪<lb/>
　藻草書御封付御史臺看詳然後行下<lb/>
　<hi>原闕</hi>
　<lb/>
　<lb/>
　<lb/>
　王時雍徐秉哲奉乘輿御服來迎邦昌率百官表勸<lb/>
　進略曰使生靈相顧以無歸雖溝瀆自經而奚益輒<lb/>
<pb n="KR2b0025_WYG_030-107b"/>
　慕周勃安劉之計庶幾程嬰存趙之心其表亦汪藻<lb/>
　為之邦昌繼至伏地慟哭請死王待以客禮且慰撫<lb/>
　之<lb/>
　<lb/>
　<lb/>
　<lb/>
　<lb/>
　九朝編年備要巻三十<lb/>
</p>
<p>
</p>
  </div></body>
</text>\m</TEI>