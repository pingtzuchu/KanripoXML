<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2c0001_SBCK_028-1a"/>
通鑑紀事本末卷第二十八<lb/>
　　　太宗平内難<lb/>
唐髙祖武徳五年上之起兵晉陽也皆秦王世民<lb/>
之謀上謂世民曰若事成則天下皆汝所致當以<lb/>
汝為太子世民拜且辭及為唐王將佐亦請以世<lb/>
民為世子上將立之世民固辭而止太子建成性<lb/>
寛簡喜酒色游畋齊王元吉多過失皆無寵於上<lb/>
世民功名日盛上常有意以代建成建成内不自<lb/>
安乃與元吉恊謀共傾世民各引樹黨友上晚年<lb/>
多内寵小王且二十人其母競交結諸長子以自<lb/>
固建成與元吉曲意事諸妃嬪謟䛕賂遺無所不<lb/>
<pb n="KR2c0001_SBCK_028-1b"/>
至以求媚於上或言蒸於張婕妤尹徳妃宫禁深<lb/>
秘莫能明也是時東宫諸王公妃主之家及後宫<lb/>
親戚横長安中奪人田宅恣爲非法有司不敢詰<lb/>
世民居承乾殿元吉居武徳殿後院與上臺東宫<lb/>
晝夜通行無復禁限太子二王出入上臺皆乗馬<lb/>
攜弓刀雜物相遇如家人禮太子令秦齊王教與<lb/>
詔敕並行有司莫知所從唯據得之先後爲定世<lb/>
民獨不奉事諸妃嬪諸妃嬪爭譽建成元吉而短<lb/>
世民世民平洛陽上使貴妃等數人詣洛陽選閱<lb/>
隋宫人及收府庫珍物貴妃等私從世民求寶貨<lb/>
及爲其親屬求官世民曰寶貨皆已籍奏官當授<lb/>
<pb n="KR2c0001_SBCK_028-2a"/>
賢才有功者皆不許由是益怨世民以淮安王神<lb/>
通有功給田數十頃張婕妤之父因婕妤求之於<lb/>
上上手敕賜之神通以教給在先不與婕妤訴於<lb/>
上曰敕賜妾父田秦王奪之以與神通上遂發怒<lb/>
責世民曰我手敕不如汝教邪它日謂左僕射裴<lb/>
寂曰此兒乆典兵在外為書生所教非昔日子也<lb/>
尹徳妃父阿䑕驕横秦王府屬杜如晦過其門阿<lb/>
䑕家僮數人曵如晦墜馬敺之折一指曰汝何人<lb/>
敢過我門而不下馬阿䑕恐世民訴於上先使徳<lb/>
妃奏云秦王左右陵暴妾家上復怒責世民曰我<lb/>
妃嬪家猶為汝左右所陵况小民乎世民深自辯<lb/>
<pb n="KR2c0001_SBCK_028-2b"/>
析上終不信世民每侍宴宫中對諸妃嬪思太穆<lb/>
皇后早終不得見上有天下或歔欷流涕上顧之<lb/>
不樂諸妃嬪因宻共譛世民曰海内幸無事陛下<lb/>
春秋髙唯宜相娛樂而秦王每獨涕泣正是憎疾<lb/>
妾等陛下萬嵗後妾母子必不為秦王所容無孑<lb/>
遺矣因相與泣且曰皇太子仁孝陛下以妾母子<lb/>
屬之必能保全上為之愴然由是無易太子意待<lb/>
世民浸踈而建成元吉日親矣太子中允王珪洗<lb/>
馬魏徴說太子曰秦王功蓋天下中外歸心殿下<lb/>
但以年長位居東宫無大功以鎮服海内今劉黒<lb/>
闥散亡之餘衆不滿萬資糧匱乏以大軍臨之勢<lb/>
<pb n="KR2c0001_SBCK_028-3a"/>
如拉朽殿下宜自擊之以取功名因結納山東豪<lb/>
傑庶可自安太子乃請行於上上許之珪頍之兄<lb/>
子也<lb/>
七年　初齊王元吉勸太子建成除秦王世民曰<lb/>
當為兄手刃之世民從上幸元吉第元吉伏䕶軍<lb/>
宇文寶於寢内欲刺世民建成性頗仁厚遽止之<lb/>
元吉愠曰為兄計耳於我何有建成擅募長安及<lb/>
四方驍勇二千餘人為東宫衛士分屯左右長林<lb/>
號長林兵又密使右虞候率可達志從燕王李藝<lb/>
發幽州突騎三百置宮東諸坊欲以補東宫長上<lb/>
為人所告上召建成責之流可達志於嶲州慶州<lb/>
<pb n="KR2c0001_SBCK_028-3b"/>
都督楊文幹嘗宿衛東宫建成與之親厚私使募<lb/>
壯士送長安上將幸仁智宫命建成居守世民元<lb/>
吉皆從建成使元吉就圖世民曰安危之計决在<lb/>
今嵗又將郎將爾朱煥校尉橋公山以甲遺文幹<lb/>
二人至豳州上變告太子使文幹舉兵欲表裏相<lb/>
應又有寧州人杜鳯舉亦詣宫言狀上怒託他事<lb/>
手詔召建成令詣行在建成懼不敢赴太子舍人<lb/>
徐師謩勸之據城舉兵詹事主簿趙弘智勸之貶<lb/>
損車服屏從者詣上謝罪建成乃詣仁智宫未至<lb/>
六十里悉留官屬於毛鴻賔堡以十餘騎往見上<lb/>
叩頭謝罪奮身自擲㡬至於絶上怒不解是夜置<lb/>
<pb n="KR2c0001_SBCK_028-4a"/>
之幕下飼以麥飯使殿中監陳福防守遣司農卿<lb/>
宇文頴馳召文幹頴至慶州以情告之文幹遂舉<lb/>
兵反上遣左武衞將軍錢九隴與靈州都督楊師<lb/>
道擊之夏六月甲子上召秦王世民謀之世民曰<lb/>
文幹豎子敢為狂逆計府僚已應擒戮若不爾正<lb/>
應遣一將討之耳上曰不然文幹事連建成恐應<lb/>
之者衆汝宜自行還立汝為太子吾不能效隋文<lb/>
帝自誅其子當封建成為蜀王蜀兵脆弱它日苟<lb/>
能事汝汝宜全之不能事汝汝取之易耳上以仁<lb/>
智宫在山中恐盗兵猝發夜帥宿衞南出山外行<lb/>
數十里東宫官屬將卒繼至者皆令三十人為隊<lb/>
<pb n="KR2c0001_SBCK_028-4b"/>
分兵圍守之明日復還仁智宫世民既行元吉與<lb/>
妃嬪更迭為建成請封徳彛復為之營解於外上<lb/>
意遂變復遣建成還京師居守惟責以兄弟不睦<lb/>
歸罪於太子中允王珪左衛率韋挺天䇿兵曹參<lb/>
軍杜淹並流於嶲州挺沖之子也初洛陽既平杜<lb/>
淹乆不得調欲求事建成房玄齡以淹多狡數恐<lb/>
其教導建成益為世民不利乃言於世民引入天<lb/>
䇿府　秋七月楊文幹襲䧟寧州驅掠吏民出<lb/>
據百家堡秦王世民軍至寧州其黨皆潰癸酉文<lb/>
幹為其麾下所殺傳首京師獲宇文頴誅之　上<lb/>
欲徙都以避突厥秦王世民諫止之建成與妃嬪<lb/>
<pb n="KR2c0001_SBCK_028-5a"/>
因共譛世民曰突厥雖屢為邊患得賂則退秦王<lb/>
外託禦宼之名内欲緫兵權成其篡奪之謀耳上<lb/>
校獵城南太子秦齊王皆從上命三子馳射角勝<lb/>
建成有胡馬肥壯而喜蹶以授世民曰此馬甚駿<lb/>
能超數丈澗弟善騎試乗之世民乗以逐鹿馬蹶<lb/>
世民躍立於數步之外馬起復乗之如是者三顧<lb/>
謂宇文士及曰彼欲以此見殺死生有命庸何傷<lb/>
乎建成聞之因令妃嬪譛之於上曰秦王自言我<lb/>
有天命方為天下主豈有浪死上大怒先召建成<lb/>
元吉然後召世民入責之曰天子自有天命非智<lb/>
力可求汝求之何急邪世民免冠頓首請下灋司<lb/>
<pb n="KR2c0001_SBCK_028-5b"/>
案驗上怒不解㑹有司奏突厥入寇上乃改容勞<lb/>
勉世民命之冠帶與謀突厥閏月己未詔世民元<lb/>
吉將兵出幽州以禦突厥上餞之於蘭池上每有<lb/>
宼盗輙命世民討之事平之後猜嫌益甚<lb/>
九年夏六月丁巳太白經天秦王世民既與太子<lb/>
建成齊王元吉有隙以洛陽形勝之地恐一朝有<lb/>
變欲出保之乃以行臺工部尚書温大雅鎮洛陽<lb/>
遣秦府車騎將軍滎陽張亮將左右王保等千餘<lb/>
人之洛陽陰結納山東豪傑以俟變多出金帛恣<lb/>
其所用元吉告亮謀不軌下吏考驗亮終無言乃<lb/>
釋之使還洛陽建成夜召世民飲酒而酖之世民<lb/>
<pb n="KR2c0001_SBCK_028-6a"/>
暴心痛吐血數升淮安王神通扶之還西宫上幸<lb/>
西宫問世民疾敕建成曰秦王素不能飲自今無<lb/>
得復夜飲因謂世民曰首建大謀削平海内皆汝<lb/>
之功吾欲立汝為嗣汝固辭且建成年長為嗣日<lb/>
乆吾不忍奪也觀汝兄弟似不相容同處京邑必<lb/>
有紛競當遣汝還行臺居洛陽自陜以東皆主之<lb/>
仍命汝建天子旌旗如漢梁孝王故事世民涕泣辭<lb/>
以不欲逺離膝下上曰天下一家東西兩都道路<lb/>
甚邇吾思汝即往毋煩悲也將行建成元吉相與<lb/>
謀曰秦王若至洛陽有土地甲兵不可復制不如<lb/>
留之長安則一匹夫耳取之易矣乃密令數人上<lb/>
<pb n="KR2c0001_SBCK_028-6b"/>
封事言秦王左右聞往洛陽無不喜躍觀其志趣<lb/>
恐不復來又遣近幸之臣以利害說上上意遂移<lb/>
事復中止建成元吉與後宫日夜譛訴世民於上<lb/>
上信之將罪世民陳叔達諌曰秦王有大功於天<lb/>
下不可黜也且性剛烈若加挫抑恐不勝憂憤或<lb/>
有不測之疾陛下悔之何及上乃止元吉宻請殺<lb/>
秦王上曰彼有定天下之功罪狀未著何以為辭<lb/>
元吉曰秦王初平東都顧望不還散錢帛以樹私<lb/>
恩又違敕命非反而何但應速殺何患無辭上不<lb/>
應秦府僚屬皆憂懼不知所出行臺考功郎中房<lb/>
玄齡謂比部郎中長孫無忌曰今嫌隙已成一旦<lb/>
<pb n="KR2c0001_SBCK_028-7a"/>
禍機竊發豈惟府朝塗地乃實社稷之憂莫若勸<lb/>
王行周公之事以安家國存亡之機間不容髪正<lb/>
在今日無忌曰吾懐此乆矣不敢發口今吾子所<lb/>
言正合吾心謹當白之乃入言丗民丗民召玄齡<lb/>
謀之玄齡曰大王功蓋天地當承大業今日憂危<lb/>
乃天賛也願大王勿疑乃與府屬杜如晦共勸丗<lb/>
民誅建成元吉建成元吉以秦府多驍將欲誘之<lb/>
使爲已用宻以金銀器一車贈左二副䕶軍尉遟<lb/>
敬徳并以書招之曰願迃長者之眷以敦布衣之<lb/>
交敬德辭曰敬德蓬戸甕牖之人遭隋末亂離乆<lb/>
淪逆地罪不容誅秦王賜以更生之恩今又䇿名<lb/>
<pb n="KR2c0001_SBCK_028-7b"/>
藩邸唯當殺身以為報於殿下無功不敢謬當重<lb/>
賜若私交殿下乃是貳心徇利忘忠殿下亦何所<lb/>
用建成怒遂與之絶敬徳以告世民世民曰公心<lb/>
如山嶽雖積金至斗知公不移相遺但受何所嫌<lb/>
也且得以知其隂計豈非良䇿不然禍將及公既<lb/>
而元吉使壯士夜刺敬徳敬徳知之洞開重門安<lb/>
卧不動刺客屢至其庭終不敢入元吉乃譛敬徳<lb/>
於上下詔獄訊治將殺之世民固請得免又譛左<lb/>
一馬軍緫管程知節出為康州刺史知節謂世民<lb/>
曰大王股肱羽翼盡矣身何能乆知節以死不去<lb/>
願早决計又以金帛誘右二護軍段志玄志玄不<lb/>
<pb n="KR2c0001_SBCK_028-8a"/>
從建成謂元吉曰秦府智略之士可憚者獨房玄<lb/>
齡杜如晦耳皆譛之於上而逐之世民腹心唯長<lb/>
孫無忌尚在府中與其舅雍州治中髙士廉左候<lb/>
車騎將軍三水侯君集及尉遟敬徳等日夜勸世<lb/>
民誅建成元吉世民猶豫未决問於靈州大都督<lb/>
李靖靖辭問於行軍緫管李世勣世勣辭世民由<lb/>
是重二人㑹突厥郁射設將數萬騎屯河南入塞<lb/>
圍烏城建成薦元吉代世民督諸軍北征上從之<lb/>
命元吉督右武衛大將軍李藝天紀將軍張瑾等<lb/>
救烏城元吉請尉遲敬徳程知節段志玄及秦府<lb/>
右三統軍秦叔寶等與之偕行簡閱秦王帳下精<lb/>
<pb n="KR2c0001_SBCK_028-8b"/>
銳之士以益元吉軍率更丞王晊宻告世民曰太<lb/>
子語齊王今汝得秦王驍將精兵擁數萬之衆吾<lb/>
與秦王餞汝於昆明池使壯士拉殺之於幕下奏<lb/>
云暴卒主上宜無不信吾當使人進說令授吾國<lb/>
事敬徳等既入汝手宜悉坑之孰敢不服世民以<lb/>
晊言吿長孫無忌等無忌等勸世民先事圖之世<lb/>
民歎曰骨肉相殘古今大惡吾誠知禍在朝夕欲<lb/>
俟其發然後以義討之不亦可乎敬徳曰人情誰<lb/>
不愛其死今衆人以死奉王乃天授也禍機垂發<lb/>
而王猶晏然不以為憂大王縱自輕如社稷宗廟<lb/>
何大王不用敬徳之言敬徳將竄身草澤不能留<lb/>
<pb n="KR2c0001_SBCK_028-9a"/>
居大王左右交手受戮也無忌曰不從敬徳之言<lb/>
事今敗矣敬徳等必不為王有無忌亦當相隨而<lb/>
去不能復事大王矣世民曰吾所言亦未可全棄<lb/>
公更圖之敬徳曰王今處事有疑非智也臨難不<lb/>
决非勇也且大王素所畜養勇士八百餘人在外<lb/>
者今已入宫擐甲執兵事勢已成大王安得已乎<lb/>
世民訪之府僚皆曰齊王凶戾終不肯事其兄比<lb/>
聞護軍薛實嘗謂齊王曰大王之名合之成唐字<lb/>
大王終主唐祀齊王喜曰但除秦王取東宫如反<lb/>
掌耳彼與太子謀亂未成已有取太子之心亂心<lb/>
無厭何所不為若使二人得志恐天下非復唐有<lb/>
<pb n="KR2c0001_SBCK_028-9b"/>
以大王之賢取二人如拾地芥耳柰何徇匹夫之<lb/>
節忘社稷之計乎世民猶未决衆曰大王以舜為<lb/>
何如人曰聖人也衆曰使舜浚井不出則為井中<lb/>
之泥塗廩不下則為廪上之灰安能澤被天下法<lb/>
施後世乎是以小杖則受大杖則走蓋所存者大<lb/>
故也世民命卜之幕僚張公謹自外來見之取龜<lb/>
投地曰卜以决疑今事在不疑尚何卜乎卜而不<lb/>
吉庸得已乎於是定計世民令無忌宻召房玄齡<lb/>
等曰敕㫖不聽復事王今若私謁必坐死不敢奉<lb/>
教世民怒謂敬徳曰玄齡如晦豈叛我邪取所佩<lb/>
刀授敬徳曰公往觀之若無來心可斷其首以來<lb/>
<pb n="KR2c0001_SBCK_028-10a"/>
敬徳往與無忌共諭之曰王已决計公宜速入共<lb/>
謀之吾屬四人不可羣行道中乃令玄齡如晦著<lb/>
道士服與無忌俱入敬徳自它道亦至己未太白<lb/>
復經天傅弈宻奏太白見秦分秦王當有天下上<lb/>
以其狀授世民於是世民宻奏建成元吉淫亂後<lb/>
宫且曰臣於兄弟無絲毫負今欲殺臣似為世充<lb/>
建徳報讎臣今枉死永違君親魂歸地下實恥見<lb/>
諸賊上省之愕然報曰明當鞫問汝宜早參庚申<lb/>
世民帥長孫無忌等入伏兵於玄武門張婕妤竊<lb/>
知世民表意馳語建成建成召元吉謀之元吉曰<lb/>
宜勒宫府兵託疾不朝以觀形勢建成曰兵備已<lb/>
<pb n="KR2c0001_SBCK_028-10b"/>
嚴當與弟入參自問消息乃俱入趣玄武門上時<lb/>
已召裴寂蕭瑀陳叔達等欲按其事建成元吉至<lb/>
臨湖殿覺變即跋馬東歸宫府世民從而呼之元<lb/>
吉張弓射世民再三不彀世民射建成殺之尉遲<lb/>
敬徳將七十騎繼至左右射元吉墜馬世民馬逸<lb/>
入林下為木枝所絓墜不能起元吉遽至奪弓將<lb/>
扼之敬德躍馬叱之元吉步欲趣武徳殿敬徳追<lb/>
射殺之翊衛車騎將軍馮翊馮立聞建成死歎曰<lb/>
豈有生受其恩而死逃其難乎乃與副護軍薛萬<lb/>
徹屈咥直府左車騎萬年謝叔方帥東宫齊府精<lb/>
兵二千馳趣玄武門張公謹多力獨閉闗以拒之<lb/>
<pb n="KR2c0001_SBCK_028-11a"/>
不得入雲麾將軍敬君弘掌宿衛兵屯玄武門挺<lb/>
身岀戰所親止之曰事未可知且徐觀變俟兵集<lb/>
成列而戰未晩也君弘不從與中郎將吕世衡大<lb/>
呼而進皆死之君弘顯儁之曽孫也守門兵與萬<lb/>
徹等力戰良乆萬徹鼓譟欲攻秦府府士大懼尉<lb/>
遲敬徳持建成元吉首示之宫府兵遂潰萬徹與<lb/>
數十騎亡入終南山馮立既殺敬君弘謂其徒曰<lb/>
亦足以少報太子矣遂解兵逃於野上方泛舟海<lb/>
池世民使尉遲敬徳入宿衛敬徳擐甲持矛直至<lb/>
上所上大驚問曰今日亂者誰邪卿來此何為對<lb/>
曰秦王以太子齊王作亂舉兵誅之恐驚動陛下<lb/>
<pb n="KR2c0001_SBCK_028-11b"/>
遣臣宿衛上謂裴寂等曰不圖今日乃見此事當<lb/>
如之何蕭瑀陳叔達曰建成元吉本不豫義謀又<lb/>
無功於天下疾秦王功髙望重共為姦謀今秦王<lb/>
已討而誅之秦王功蓋宇宙率土歸心陛下若處<lb/>
以元良委之國務無復事矣上曰善此吾之夙心<lb/>
也時宿衛及秦府兵與二宫左右戰猶未已敬徳<lb/>
請降手敕令諸軍並受秦王處分上從之天䇿府<lb/>
司馬宇文士及自東上閤門出宣敕衆然後定上<lb/>
又使黃門侍郎裴矩至東宫曉諭諸將卒皆罷散<lb/>
上乃召世民撫之曰近日以來幾有投杼之惑世<lb/>
民跪而吮上乳號慟久之建成子安陸王承道河<lb/>
<pb n="KR2c0001_SBCK_028-12a"/>
東王承徳武安王承訓汝南王承明鉅鹿王承義<lb/>
元吉子梁郡王承業漁陽王承鸞普安王承奬江<lb/>
夏王承裕義陽王承度皆坐誅仍絶屬籍初建成<lb/>
許元吉以正位之後立為太弟故元吉為之盡死<lb/>
諸將欲盡誅建成元吉左右百餘人籍没其家尉<lb/>
遲敬徳固爭曰罪在二凶既伏其誅若及支黨非<lb/>
所以求安也乃止是日下詔赦天下凶逆之罪止<lb/>
於建成元吉自餘黨與一無所問其僧尼道士女<lb/>
冠竝宜依舊國家庶事皆取秦王處分辛酉馮立<lb/>
謝叔方皆自出薛萬徹亡匿世民屢使諭之乃出<lb/>
世民曰此皆忠於所事義士也釋之癸亥立世民<lb/>
<pb n="KR2c0001_SBCK_028-12b"/>
為皇太子又詔自今軍國庶事無大小悉委太子<lb/>
處決然後聞奏<lb/>
臣光曰立嫡以長禮之正也然髙祖所以有天下<lb/>
皆太宗之功隠太子以庸劣居其右地嫌勢逼必<lb/>
不相容曏使髙祖有文王之明隱太子有泰伯之<lb/>
賢太宗有子臧之節則亂何自而生矣既不皆然<lb/>
太宗始欲俟其先發然後應之如此則事非獲已<lb/>
猶為愈也既而為羣下所廹遂至蹀血禁門推刃<lb/>
同氣貽譏千古惜哉夫創業垂統之君子孫之所<lb/>
儀刑也彼中明肅代之傳繼得非有所指擬以為<lb/>
口實乎<lb/>
<pb n="KR2c0001_SBCK_028-13a"/>
　　　太宗易太子<lb/>
唐髙祖武德九年秋八月太宗即皇帝位　冬<lb/>
十月癸亥立皇子中山王承乾為太子生八年矣<lb/>
太宗貞觀七年帝謂左庶子于志寧右庶子杜正<lb/>
倫曰朕年十八猶在民間民之疾苦情偽無不知<lb/>
之及居大位區處丗務猶有差失况太子生長深<lb/>
宫百姓艱難耳目所未渉能無驕逸乎卿等不可<lb/>
不極諫太子好嬉戲頗虧禮法志寧與右庶子孔<lb/>
頴逹數直諫上聞而嘉之各賜金一斤帛五百匹<lb/>
十三年太子承乾頗以遊畋廢學右庶子張玄素<lb/>
諫不聽<lb/>
<pb n="KR2c0001_SBCK_028-13b"/>
十四年上聞右庶子張玄素在東宫數諌爭擢為<lb/>
銀青光禄大夫行左庶子太子嘗於禁中擊鼓玄<lb/>
素叩閤切諌太子出其鼔對玄素毁之太子乆不<lb/>
出見官屬玄素諌曰朝廷選俊賢以輔至徳今動<lb/>
經時月不見宮臣將何以裨益萬一且宫中唯有<lb/>
婦人不知有能如樊姬者乎太子不聽<lb/>
十五年太子詹事于志寧遭母喪尋起復就職太<lb/>
子治宫室妨農功又好鄭衛之樂志寧諌不聽又<lb/>
寵昵宦官常在左右志寧上書以為自易牙以來宦<lb/>
官覆亡國家者非一今殿下親寵此屬使陵易衣<lb/>
冠不可長也太子役使司馭等半嵗不許分畨又<lb/>
<pb n="KR2c0001_SBCK_028-14a"/>
私引突厥達哥友入宫志寧上書切諌太子大怒<lb/>
遣刺客張師政紇于承基殺之二人入其第見志<lb/>
寧寢處苫塊竟不忍殺而止<lb/>
十六年春正月乙丑魏王泰上拓地志泰好學司<lb/>
馬蘇朂說泰以古之賢王皆招士著書故泰奏請<lb/>
修之於是大開館舍廣延時俊人物輻湊門庭如<lb/>
市泰月給踰於太子諌議大夫禇遂良上䟽以為<lb/>
聖人制禮尊嫡卑庶世子用物不㑹與王者共之<lb/>
庶子雖愛不得踰嫡所以塞嫌疑之漸除禍亂之<lb/>
源也若當親者踈當尊者卑則佞巧之姦乘機而<lb/>
動矣昔漢竇太后寵梁孝王卒以憂死宣帝寵淮<lb/>
<pb n="KR2c0001_SBCK_028-14b"/>
陽憲王亦幾至於敗今魏王新出閤冝示以禮則<lb/>
訓以謙儉乃為良器此所謂聖人之教不肅而成<lb/>
者也上從之上又令泰徙居武徳殿魏徴上䟽以<lb/>
為陛下愛魏王常欲使之安全冝每抑其驕奢不<lb/>
處嫌疑之地今移居此殿乃在東宫之西海陵昔<lb/>
嘗居之時人不以為可雖時異事異然亦恐魏王<lb/>
之心不敢安息也上曰幾致此誤遽遣泰歸第<lb/>
　夏六月甲辰詔自今皇太子出用庫物所司勿<lb/>
為限制於是太子發取無度左庶子張玄素上書<lb/>
以為周武帝平定山東隋文帝混一江南勤儉愛<lb/>
民皆為令主有子不肖卒亡宗祀聖上以殿下親<lb/>
<pb n="KR2c0001_SBCK_028-15a"/>
則父子事兼家國所應用物不為節限恩㫖未踰<lb/>
六旬用物已過七萬驕奢之極孰云過此况宫臣<lb/>
正士未嘗在側羣邪淫巧昵近深宫在外瞻仰已<lb/>
有此失居中隱宻寧可勝計苦藥利病苦言利行<lb/>
伏惟居安思危日慎一日太子惡其書令戸奴伺<lb/>
玄素早朝宻以大馬箠擊之㡬斃　秋八月丁<lb/>
酉上曰當今國家何事為急諌議大夫禇遂良曰<lb/>
今四方無虞唯太子諸王宜有定分最急上曰此<lb/>
言是也時太子承乾失徳魏王泰有寵羣臣日有<lb/>
疑議上聞而惡之謂侍臣曰方今羣臣忠直無踰<lb/>
魏徴我遣傅太子用絶天下之疑九月丁巳以魏<lb/>
<pb n="KR2c0001_SBCK_028-15b"/>
徴為太子太師徴疾小愈詣朝堂表辭上手詔諭<lb/>
以周幽晉獻廢嫡立庶危國亡家漢髙祖幾廢太<lb/>
子頼四皓然後安我今頼公即其義也知公疾病<lb/>
可卧護之徴乃受詔<lb/>
十七年春正月丙寅上謂羣臣曰聞外間士民以<lb/>
太子有足疾魏王頴悟多從遊幸遽生異議徼幸<lb/>
之徒已有附㑹者太子雖病足不廢步履且禮嫡<lb/>
子死立嫡孫太子男已五嵗朕終不以孽代宗啓<lb/>
窺窬之源也　初太子承乾喜聲色畋獵所為奢<lb/>
靡畏上知之對宫臣常論忠孝或至於涕泣退歸<lb/>
宫中則與羣小相䙝狎宫臣有欲諌者太子先揣<lb/>
<pb n="KR2c0001_SBCK_028-16a"/>
知其意輙迎拜斂容危坐引咎自責言辭辯給宫<lb/>
臣拜荅不暇宫省祕宻外人莫知故時論初皆稱<lb/>
賢太子作八尺銅鑪六隔大鼎募亡奴盗民間馬<lb/>
牛親臨烹煑與所幸厮役共食之又好效突厥語<lb/>
及其服飾選左右貌類突厥者五人為一落辮髪<lb/>
羊裘而牧羊作五狼頭纛及幡旗設穹廬太子自<lb/>
處其中斂羊而烹之抽佩刀割肉相㗖又嘗謂左<lb/>
右曰我試作可汗死汝曹效其喪儀因僵卧於地<lb/>
衆悉號哭跨馬環走臨其身嫠靣良乆太子歘起<lb/>
曰一朝有天下當帥數萬騎獵於金城西然後解<lb/>
髪為突厥委身思摩若當一設不居人後矣左庶<lb/>
<pb n="KR2c0001_SBCK_028-16b"/>
子于志寧右庶子孔頴達數諫太子上嘉之賜二<lb/>
人金帛以風勵太子仍遷志寧為詹事志寧與左<lb/>
庶子張玄素數上書切諫太子隂使人殺之不果<lb/>
漢王元昌所為多不法上數譴責之由是怨望太<lb/>
子與之親善朝夕同遊戲分左右為二隊太子與<lb/>
元昌各統其一被氊甲操竹矟布陳大呼交戰擊<lb/>
刺流血以為娛樂有不用命者披樹撾之至有死<lb/>
者且曰使我今日作天子明日於苑中置萬人營<lb/>
與漢王分將觀其戰鬪豈不樂哉又曰我為天子<lb/>
極情縱欲有諫者輙殺之不過殺數百人衆自定<lb/>
矣魏王泰多藝能有寵於上見太子有足疾潜有<lb/>
<pb n="KR2c0001_SBCK_028-17a"/>
奪嫡之志折節下士以求聲譽上命黄門侍郎韋<lb/>
挺攝泰府事後命工部尚書杜楚客代之二人俱<lb/>
為泰要結朝士楚客或懷金以賂權貴因說以魏<lb/>
王聦明宜為上嗣文武之士各有附託潜為朋黨<lb/>
太子畏其逼遣人詐為泰府典籖上封事其中皆<lb/>
言泰罪惡敕捕之不獲太子私幸太常樂童稱心<lb/>
與同卧起道士秦英韋靈符挾左道得幸太子上<lb/>
聞之大怒悉收稱心等殺之連坐死者數人誚讓<lb/>
太子甚至太子意泰告之怨怒愈甚思念稱心不<lb/>
已於宫中構室立其像朝夕奠祭徘徊流涕又於<lb/>
苑中作冡私贈官樹碑上意浸不懌太子亦知之<lb/>
<pb n="KR2c0001_SBCK_028-17b"/>
稱疾不朝謁者動渉數月陰養刺客紇于承基等<lb/>
及壯士百餘人謀殺魏王泰吏部尚書侯君集之<lb/>
壻賀蘭楚石為東宫千牛太子知君集怨望數令<lb/>
楚石引君集入東宫問以自安之術君集以太子<lb/>
暗劣欲乗舋圖之因勸之反舉手謂太子曰此好<lb/>
手當為殿下用之又曰魏王為上所愛恐殿下有<lb/>
庶人勇之禍若有敕召宜密為之僃太子大然之<lb/>
厚賂君集及左屯衛中郎將頓丘李安儼使詗上<lb/>
意動靜相語安儼先事隱太子隱太子敗安儼為<lb/>
之力戰上以為忠故親任之使典宿衛安儼深自<lb/>
託於太子漢王元昌亦勸太子反且曰比見上側<lb/>
<pb n="KR2c0001_SBCK_028-18a"/>
有美人善彈琵琶事成願以垂賜太子許之洋州<lb/>
刺史開化公趙節慈景之子也母曰長廣公主駙<lb/>
馬都尉杜荷如晦之子也尚城陽公主皆為太子<lb/>
所親暱預其反謀凡同謀者皆割臂以帛拭血燒<lb/>
灰和酒飲之誓同生死潜謀引兵入西宫杜荷謂<lb/>
太子曰天文有變當速發以應之殿下但稱暴疾<lb/>
危篤主上必親臨視因兹可以得志太子聞齊王<lb/>
祐反於齊州謂紇于承基等曰我宫西牆去大内<lb/>
正可二十步耳與卿為大事豈比齊王乎㑹治祐<lb/>
反事連承基承基坐繋大理獄當死　夏四月<lb/>
庚辰朔承基上變告太子謀反敕長孫無忌房玄<lb/>
<pb n="KR2c0001_SBCK_028-18b"/>
齡蕭瑀李世勣與大理中書門下參鞠之反形已<lb/>
具上謂侍臣將何以處承乾羣臣莫敢對通事舍<lb/>
人來濟進曰陛下不失為慈父太子得盡天年則<lb/>
善矣上從之濟護兒之子也乙酉詔廢太子承乾<lb/>
為庶人幽於右領軍府上欲免漢王元昌死羣臣<lb/>
固爭乃賜自盡於家而宥其母妻子侯君集李安<lb/>
儼趙節杜荷等皆伏誅左庶子張玄素右庶子趙<lb/>
弘智令狐徳棻等以不能諫爭皆坐免為庶人餘<lb/>
當連坐者悉赦之詹事于志寧以數諫獨䝉勞勉<lb/>
以紇于承基為祐川府折衝都尉爵平棘縣公侯<lb/>
君集被收賀蘭楚石復詣闕告其事上引君集謂<lb/>
<pb n="KR2c0001_SBCK_028-19a"/>
曰朕不欲令刀筆吏辱公故自鞫公耳君集初不<lb/>
承引楚石具陳始末又以所與承乾往來啓示之<lb/>
君集辭窮乃服上謂侍臣曰君集有功欲乞其生<lb/>
可乎羣臣以為不可上乃謂君集曰與公長訣矣<lb/>
因泣下君集亦自投于地遂斬之於市君集臨刑<lb/>
謂監刑將軍曰君集蹉跌至此然事陛下於藩邸<lb/>
擊取二國乞全一子以奉祭祀上乃原其妻及子<lb/>
徙嶺南籍没其家得二美人自㓜飲人乳而不食<lb/>
初上使李靖教君集兵法君集言於上曰李靖將<lb/>
反矣上問其故對曰靖獨教臣以粗而匿其精以<lb/>
是知之上以問靖靖對曰此乃君集欲反耳今諸<lb/>
<pb n="KR2c0001_SBCK_028-19b"/>
夏已定臣之所教足以制四夷而君集固求盡臣<lb/>
之術非反而何江夏王道宗嘗從容言於上曰君<lb/>
集志大而智小自負微功恥在房玄齡李靖之下<lb/>
雖為吏部尚書未滿其志以臣觀之必將為亂上<lb/>
曰君集材器亦何施不可朕豈惜重位但次第未<lb/>
至耳豈可億度妄生猜貳耶及君集反誅上乃謝<lb/>
道宗曰果如卿言李安儼父年九十餘上愍之賜<lb/>
奴婢以養之太子承乾既獲罪魏王泰自入侍奉<lb/>
上靣許立為太子岑文本劉洎亦勸之長孫無忌<lb/>
固請立晉王治上謂侍臣曰昨青雀投我懐云臣<lb/>
今日始得為陛下子乃更生之日也臣有一子臣<lb/>
<pb n="KR2c0001_SBCK_028-20a"/>
死之日當為陛下殺之傳位晉王人誰不愛其子<lb/>
朕見如此甚憐之諫議大夫禇遂良曰陛下言大<lb/>
失願審思勿誤也安有陛下萬歳後魏王據天下<lb/>
肯殺其愛子傳位晉王者乎陛下日者既立承乾<lb/>
爲太子復寵魏王禮秩過於承乾以成今日之禍<lb/>
前事不逺足以爲鑒陛下今立魏王願先措置晉<lb/>
王始得安全耳上流涕曰我不能爾因起入宫魏<lb/>
王泰恐上立晉王治謂之曰汝與元昌善元昌今<lb/>
敗得無憂乎治由是憂形於色上怪屢問其故治<lb/>
乃以狀吿上憮然始悔立泰之言矣上靣責承乾<lb/>
承乾曰臣爲太子復何所求但爲泰所圖時與朝<lb/>
<pb n="KR2c0001_SBCK_028-20b"/>
臣謀自安之術不逞之人遂教臣為不軌耳今若<lb/>
泰為太子所謂落其度内承乾既廢上御兩儀殿<lb/>
羣臣俱出獨留長孫無忌房玄齡李世勣禇遂良<lb/>
謂曰我三子一弟所為如是我心誠無聊頼因自<lb/>
投于牀無忌等爭前扶抱上又抽佩刀欲自刺遂<lb/>
良奪刀以授晉王治無忌等請上所欲上曰我欲<lb/>
立晉王無忌曰謹奉詔有異議者臣請斬之上謂<lb/>
治曰汝舅許汝矣宜拜謝治因拜之上謂無忌等<lb/>
曰公等已同我意未知外議如何對曰晉王仁孝<lb/>
天下屬心乆矣乞陛下試召問百官有不同者臣<lb/>
負陛下萬死上乃御太極殿召文武六品以上謂<lb/>
<pb n="KR2c0001_SBCK_028-21a"/>
曰承乾悖逆泰亦凶險皆不可立朕欲選諸子為<lb/>
嗣誰可者卿輩明言之衆皆讙呼曰晉王仁孝當<lb/>
為嗣上恱是日泰從百餘騎至永安門敕門司盡<lb/>
辟其騎引泰入肅章門幽於北苑丙戍詔立晉王<lb/>
治為皇太子御承天門樓赦天下酺三日上謂侍<lb/>
臣曰我若立泰則是太子之位可經營而得自今<lb/>
太子失道藩王窺伺者兩皆棄之傳諸子孫永為<lb/>
後法且泰立則承乾與治皆不全治立則承乾與<lb/>
泰皆無恙矣<lb/>
臣光曰唐太宗不以天下大器私其所愛以杜禍<lb/>
亂之原可謂能逺謀矣<lb/>
<pb n="KR2c0001_SBCK_028-21b"/>
　　　太宗平突厥<lb/>
隋煬帝大業十一年秋八月帝巡北塞初裴矩以<lb/>
突厥始畢可汗部衆漸盛獻䇿分其勢欲以宗女<lb/>
嫁其弟叱吉設拜為南面可汗叱吉不敢受始畢<lb/>
聞而漸怨突厥之臣史蜀胡悉多謀略為始畢所<lb/>
寵任矩詐與為互市誘至馬邑下殺之遣使詔始<lb/>
畢曰史蜀胡悉叛可汗來降我已相為斬之始畢<lb/>
知其狀由是不朝戊辰始畢帥騎數十萬謀襲乗<lb/>
輿義成公主先遣使者告變壬申車駕馳入鴈門<lb/>
齊王暕以後軍保崞縣癸酉突厥圍鴈門上下惶<lb/>
怖撤民屋以為守禦之具城中兵民十五萬口食<lb/>
<pb n="KR2c0001_SBCK_028-22a"/>
僅可支二旬鴈門四十一城突厥克其三十九唯<lb/>
鴈門崞不下突厥急攻鴈門矢及御前上大懼抱<lb/>
趙王杲而泣目盡腫左衛大將軍宇文述勸帝簡<lb/>
精銳數千騎潰圍而出納言蘇威曰城守則我有<lb/>
餘力輕騎乃彼之所長陛下萬乗之主豈宜輕動<lb/>
民部尚書樊子蓋曰陛下乗危徼幸一朝狼狽悔<lb/>
之何及不若據堅城以挫其銳坐徴四方兵使入<lb/>
援陛下親撫循士卒諭以不復征遼厚為勲格必<lb/>
人人自奮何憂不濟内史侍郎蕭瑀以為突厥之<lb/>
俗可賀敦預知軍謀且義成公主以帝女嫁外夷<lb/>
必恃大國之援若使一介告之借使無益庸有何<lb/>
<pb n="KR2c0001_SBCK_028-22b"/>
損又將士之意恐陛下既免突厥之患還事髙麗<lb/>
若發明詔諭以赦髙麗専討突厥則衆心皆安人<lb/>
自為戰矣瑀皇后之弟也虞世墓亦勸帝重為賞<lb/>
格下詔停遼東之役帝從之帝親巡將士謂之曰<lb/>
努力擊賊苟能保全凡在行陳勿憂富貴必不使<lb/>
有司弄刀筆破汝勲勞乃下令守城有功者無官<lb/>
直除六品賜物百段有司以次増益使者慰勞相<lb/>
望於道於是衆皆踊躍晝夜拒戰死傷甚衆甲申<lb/>
詔天下募兵守令競來赴難李淵之子世民年十<lb/>
六應募隷屯衛將軍雲定興說定興多齎旗鼓為<lb/>
疑兵曰始畢敢舉兵圍天子必謂我倉猝不能赴<lb/>
<pb n="KR2c0001_SBCK_028-23a"/>
援故也宜晝則引旌旗令數十里不絶夜則鉦鼓<lb/>
相應虜必謂救兵大至望風遁去不然彼衆我寡<lb/>
若悉軍來戰必不能支定興從之帝遣間使求救<lb/>
於義成公主公主遣使告始畢云北邊有急東都<lb/>
及諸郡援兵亦至忻口九月甲辰始畢解圍去帝<lb/>
使人出偵山谷皆空無胡馬乃遣二千騎追躡至<lb/>
馬邑得突厥老弱二千餘人而還<lb/>
十二年突厥數冦北邊詔晉陽留守李淵帥太原<lb/>
道兵與馬邑太守王仁恭擊之時突厥方彊兩軍<lb/>
衆不滿五千仁恭患之淵選善騎射者二千人使<lb/>
之飲食舍止一如突厥或與突厥遇則伺便擊之<lb/>
<pb n="KR2c0001_SBCK_028-23b"/>
前後屢捷突厥頗憚之<lb/>
恭帝義寧元年夏五月突厥數萬衆㓂晉陽唐公<lb/>
李淵舉兵劉文靜說淵結突厥為援告突厥以尊<lb/>
立代王之意突厥使康鞘利送馬千匹為互市<lb/>
劉文静使突厥請兵秋八月劉文静以突厥兵五<lb/>
百馬二千匹來至<hi>祖興唐事並見髙</hi>
唐髙祖武徳元年　初五原通守櫟陽張長遜以<lb/>
中原大亂舉郡附突厥突厥以為割利特勒郝瑗<lb/>
說薛舉與梁師都及突厥連兵以取長安舉從之<lb/>
時啓民可汗之子咄苾號莫賀咄設建牙直五原<lb/>
之北舉遣使與莫賀咄設謀入㓂莫賀咄設許之<lb/>
<pb n="KR2c0001_SBCK_028-24a"/>
唐主使都水監宇文歆賂莫賀咄設且為陳利害<lb/>
止其出兵又說莫賀咄設遣張長遜入朝以五原<lb/>
之地歸之中國莫賀咄設並從之　夏四月己<lb/>
卯武都宕渠五原等郡皆降王即以長遜為五原<lb/>
太守長遜又詐為詔書與莫賀咄設示知其謀莫<lb/>
賀咄設乃拒舉師都等不納其使　五月辛未<lb/>
突厥始畢可汗遣骨咄禄特勒來宴之於太極殿<lb/>
奏九部樂時中國人避亂者多入突厥突厥彊盛<lb/>
東自契丹室韋西盡吐谷渾髙昌諸國皆臣之控<lb/>
弦百餘萬帝以初起資其兵馬前後餉遺不可勝<lb/>
紀突厥恃功驕倨每遣使者至長安多暴横帝優<lb/>
<pb n="KR2c0001_SBCK_028-24b"/>
容之　秋九月上遣從子襄武公琛太常卿鄭<lb/>
元璹以女妓遺突厥始畢可汗壬戍始畢復遣骨<lb/>
咄祿特勒來　冬十月戊寅宴突厥骨咄禄引<lb/>
骨咄禄升御坐以寵之<lb/>
二年閏二月突厥始畢可汗將其衆度河至夏州<lb/>
梁師都發兵㑹之以五百騎授劉武周欲自句注<lb/>
入㓂太原㑹始畢卒子什鉢苾㓜未可立立其弟<lb/>
俟利弗設為處羅可汗處羅以什鉢苾為尼步設<lb/>
使居東偏直幽州之北先是上遣右武候將軍髙<lb/>
静奉幣使於始畢至豐州聞始畢卒敕納於所在<lb/>
之庫突厥聞之怒欲入冦豐州緫管張長遜遣髙<lb/>
<pb n="KR2c0001_SBCK_028-25a"/>
静以幣出塞為朝廷致賻突厥乃還　夏六月<lb/>
己酉突厥遣使來告始畢可汗之喪上舉哀于長<lb/>
樂門廢朝三日詔百官就館弔其使者又遣内史<lb/>
舍人鄭徳挺弔處羅可汗賻帛三萬叚　秋八<lb/>
月梁師都與突厥合數千騎寇延州行軍緫管叚<lb/>
徳操兵少不敵閉壁不戰伺師都稍怠九月丙寅<lb/>
遣副緫管梁禮將兵擊之師都與禮戰方酣徳操<lb/>
以輕騎多張旗幟掩擊其後師都軍潰逐北二百<lb/>
餘里破其魏州虜男女二千餘口徳操孝先之子<lb/>
也<lb/>
三年秋七月梁師都引突厥稽胡兵入寇行軍緫<lb/>
<pb n="KR2c0001_SBCK_028-25b"/>
管段徳操擊破之斬首千餘級　九月突厥莫<lb/>
賀咄設寇涼州緫管楊恭仁擊之爲所敗掠男女<lb/>
數千人而去　冬十一月梁師都遣其尚書陸<lb/>
季覽說突厥處羅可汗曰比者中原喪亂分爲數<lb/>
國勢均力弱故皆北面歸附突厥今定楊可汗既<lb/>
亡天下將悉爲唐有師都不辭灰㓕亦恐次及可<lb/>
汗不若及其未定南取中原如魏道武所爲師都<lb/>
請爲鄉導處羅從之謀使莫賀咄設入自原州泥<lb/>
步設與師都入自延州處羅入自并州突厥利可<lb/>
汗與奚霫契丹靺鞨入自幽州㑹竇建徳之師自<lb/>
滏口西入㑹于晉絳莫賀咄者處羅之弟咄苾也<lb/>
<pb n="KR2c0001_SBCK_028-26a"/>
突厥利者始畢之子什鉢苾也處羅又欲取并州<lb/>
以居楊政道其羣臣多諫處羅曰我父失國頼隋<lb/>
得立此恩不可忘將出師而卒義成公主以其子<lb/>
奥射設醜弱廢之更立莫賀咄設號頡利可汗乙<lb/>
酉頡利遣使告處羅之喪上禮之如始畢之喪<lb/>
　十二月突厥倫特勒在并州大為民患并州緫<lb/>
管劉世讓設䇿擒之上聞之甚喜<lb/>
四年春三月庚申以靺鞨渠帥突地稽為燕州緫<lb/>
管　突厥頡利可汗承父兄之資士馬雄盛有憑<lb/>
陵中國之志妻隋義成公主公主從弟善經避亂<lb/>
在突厥與王世充使者王文素共說頡利曰昔啓<lb/>
<pb n="KR2c0001_SBCK_028-26b"/>
民為兄弟所逼脫身犇隋頼文皇帝之力有此土<lb/>
宇子孫享之今唐天子非文皇帝子孫可汗宜奉<lb/>
楊政道以伐之以報文皇帝之徳頡利然之上以<lb/>
中國未寧待突厥甚厚而頡利求請無厭言辭驕<lb/>
慢甲戌突厥冦汾隂　壬午突厥寇石州刺史王<lb/>
集擊却之　夏四月己亥突厥頡利可汗寇鴈<lb/>
門李大恩擊走之　戊申突厥寇并州初處羅可<lb/>
汗與劉武周相表裏寇并州上遣太常卿鄭元璹<lb/>
往諭以禍福處羅不從未幾處羅遇疾卒國人疑<lb/>
元璹毒之留不遣上又遣漢陽公瓌賂頡利可汗<lb/>
以金帛頡利欲令瓌拜瓌不從亦留之又留左驍<lb/>
<pb n="KR2c0001_SBCK_028-27a"/>
衞大將軍長孫順德上怒亦留其使者瓌孝恭之<lb/>
弟也　五月突厥寇邊長平靖王叔良督五將<lb/>
擊之叔良中流矢師旋六月戊子卒於道　秋<lb/>
八月癸卯突厥寇代州緫管李大恩遣行軍緫管<lb/>
王孝基拒之舉軍皆没甲辰進圍崞縣乙巳王孝<lb/>
基自突厥逃歸李大恩衆少據城自守突厥不敢<lb/>
逼月餘引去　九月突厥宼并州遣左屯衞大<lb/>
將軍竇琮等擊之戊午突厥寇原州遣行軍緫管<lb/>
尉遟敬徳等擊之　甲申靈州緫管楊師道擊突<lb/>
厥破之師道恭仁之弟也　髙開道與突厥連兵<lb/>
數入為宼恒定幽易咸被其患<lb/>
<pb n="KR2c0001_SBCK_028-27b"/>
五年春二月上遣使賂突厥頡利可汗且許結昏<lb/>
頡利乃遣漢陽公瓌鄭元璹長孫順徳等還庚子<lb/>
復遣使來修好上亦遣其使者特勒熱寒阿史那<lb/>
徳等還并州緫管劉世讓屯鴈門頡利與髙開道<lb/>
苑君璋合衆攻之不克月餘乃還　夏四月壬<lb/>
申代州緫管定襄王李大恩為突厥所殺先是大<lb/>
恩奏稱突厥饑饉馬邑可取詔殿内少監獨孤晟<lb/>
將兵與大恩共擊苑君璋期以二月㑹馬邑失期<lb/>
不至大恩不能獨進頓兵新城頡利可汗遣數萬<lb/>
騎與劉黒闥共圍大恩上遣右驍衛大將軍李髙<lb/>
遷救之未至大恩糧盡夜遁突厥邀之衆潰而死<lb/>
<pb n="KR2c0001_SBCK_028-28a"/>
上惜之獨孤晟坐减死徙邉　五月突厥寇忻<lb/>
州李髙遷擊破之　秋八月乙卯突厥頡利可<lb/>
汗寇邊遣左武衞將軍段徳操雲州緫管李子和<lb/>
將兵拒之丙辰頡利十五萬騎入鴈門己未寇并<lb/>
州别遣兵寇原州庚申命太子出幽州道秦王世<lb/>
民出秦州道以禦之李子和趨雲中掩擊可汗段<lb/>
徳操趨夏州邀其歸路辛酉上謂群臣曰突厥入<lb/>
寇而復求和和與戰孰利太常卿鄭元璹曰戰則<lb/>
怨深不如和利中書令封徳彞曰突厥恃犬羊之<lb/>
衆有輕中國之意若不戰而和示之以弱明年將<lb/>
復來臣愚以為不如擊之既勝而後與和則恩威<lb/>
<pb n="KR2c0001_SBCK_028-28b"/>
兼著矣上從之己巳并州大緫管襄邑王神符破<lb/>
突厥於汾東汾州刺史蕭顗破突厥斬首五千餘<lb/>
級　丙子突厥寇廉州戊寅䧟大震闗上遣鄭元<lb/>
璹詣頡利是時突利精騎數十萬自介休至晉州<lb/>
數百里間填溢山谷元璹見頡利責以負約與相<lb/>
辯詰頡利頗慙元璹因說頡利曰唐與突厥風俗<lb/>
不同突厥雖得唐地不能居也今虜掠所得皆入<lb/>
國人於可汗何有不如旋師復修和親可無跋渉<lb/>
之勞坐受金幣又皆入可汗府庫孰與棄昆弟積<lb/>
年之歡而結子孫無窮之怨乎頡利恱引兵還元<lb/>
璹自義寧以來五使突厥㡬死者數焉　九月<lb/>
<pb n="KR2c0001_SBCK_028-29a"/>
癸巳交州刺史權士通弘州緫管宇文歆靈州緫<lb/>
管楊師道擊突厥於三觀山破之乙未太子班師<lb/>
丙申宇文歆邀突厥於崇岡鎭大破之斬首千餘<lb/>
級壬寅定州緫管雙士洛等擊突厥於恒山之南<lb/>
丙午領軍將軍安興貴擊突厥於甘州皆破之<lb/>
　冬十一月乙酉封略陽公道宗為郡王道宗為<lb/>
靈州緫管梁師都遣弟洛兒引突厥數萬圍之道<lb/>
宗乗間出擊大破之突厥與師都連結遣其郁射<lb/>
設入居故五原道宗逐出之斥地千餘里<lb/>
六年夏五月丙申梁師都將卒獠兒引突厥寇林<lb/>
川　戊戍苑君璋將髙滿政寇代州驃騎將軍李<lb/>
<pb n="KR2c0001_SBCK_028-29b"/>
寶言擊走之　癸卯髙開道引突厥寇幽州突地<lb/>
稽將兵邀擊破之　六月戊午髙滿政以馬邑<lb/>
來降先是前并州緫管劉世讓除廣州緫管將之<lb/>
官上問以備邉之䇿世讓對曰突厥比數為寇良<lb/>
以馬邑為之中頓故也請以勇將戍崞城多貯金<lb/>
帛募有降者厚賞之數出騎兵掠其城下蹂其禾<lb/>
稼敗其生業不出嵗餘彼無所食必降矣上然其<lb/>
計曰非公誰為勇將即命世讓戍崞城馬邑病之<lb/>
是時馬邑人多不願屬突厥上復遣人招諭苑君<lb/>
璋髙滿政說君璋盡殺突厥戍兵降唐君璋不從<lb/>
滿政因衆心所欲夜襲君璋君璋覺之亡犇突厥<lb/>
<pb n="KR2c0001_SBCK_028-30a"/>
滿政殺君璋之子及突厥戍兵二百人而降　壬<lb/>
戌梁師都以突厥寇匡州　丁卯苑君璋與突厥<lb/>
吐屯設寇馬邑髙滿政與戰破之以滿政為朔州<lb/>
緫管封滎國公　秋七月丙子苑君璋以突厥<lb/>
寇馬邑右武侯大將軍李髙遷及髙滿政禦之戰<lb/>
於臘河谷破之　癸未突厥寇原州乙酉寇朔州<lb/>
李髙遷為虜所敗行軍緫管尉遟敬徳將兵救之<lb/>
己亥遣太子將兵屯北邊秦王世民屯并州以僃<lb/>
突厥八月甲辰突厥寇真州又寇馬邑　己未突<lb/>
厥寇原州　辛未突厥䧟原州之善和鎮癸酉又<lb/>
寇渭州　九月庚寅突厥寇幽州　壬寅髙開<lb/>
<pb n="KR2c0001_SBCK_028-30b"/>
道引突厥二萬騎寇幽州　突厥惡弘農公劉世<lb/>
讓為己患遣其臣曹般陁來言世譲與可汗通謀<lb/>
欲為亂上信之冬十月丙午殺世讓籍没其家<lb/>
秦王世民猶在并州己未詔世民引軍還　初上<lb/>
遣右武候大將軍李髙遷助朔州緫管髙滿政守<lb/>
馬邑苑君璋引突厥萬餘騎至城下滿政擊破之<lb/>
頡利可汗怒大發兵攻馬邑髙遷懼帥所部二千<lb/>
人斬闗宵遁虜邀之失亡者半頡利自帥衆攻城<lb/>
滿政出兵禦之或一日戰十餘合上命行軍緫管<lb/>
劉世讓救之至松子嶺不敢進還保崞城㑹頡利<lb/>
遣使求婚上曰釋馬邑之圍乃可議婚頡利欲解<lb/>
<pb n="KR2c0001_SBCK_028-31a"/>
兵義成公主固請攻之頡利以髙開道善爲攻具<lb/>
召開道與之攻馬邑甚急頡利誘滿政使降滿政<lb/>
罵之糧且盡救兵未至滿政欲潰圍走朔州右虞<lb/>
候杜士逺以虜兵盛恐不免壬戌殺滿政降於突<lb/>
厥苑君璋復殺城中豪傑與滿政同謀者三十餘<lb/>
人上以滿政子玄積爲上柱國襲爵丁卯突厥復<lb/>
請和親以馬邑歸唐上以將軍秦武通爲朔州緫<lb/>
管　突厥數爲邊患并州大緫管府長史竇靜表<lb/>
請於太原置屯田以省餽運議者以爲煩擾不許<lb/>
靜切論不已敕徴靜入朝使與裴寂蕭瑀封徳彛<lb/>
相論難於上前寂等不能屈乃從靜議歳收榖數<lb/>
<pb n="KR2c0001_SBCK_028-31b"/>
千斛上善之命檢校并州大緫管靜抗之子也十<lb/>
一月辛巳秦王世民復請増置屯田於并州之境<lb/>
從之　十二月己巳突厥冦定州州兵擊走之<lb/>
七年春三月丁酉突厥冦原州　夏五月辛未<lb/>
冦朔州　六月突厥冦代州之武周城州兵擊<lb/>
破之　秋七月己巳苑君璋以突厥冦朔州緫<lb/>
管秦武通擊却之　戊寅突厥冦原州遣寧州刺<lb/>
史鹿大師救之又遣楊師道趨大木根山邀其歸<lb/>
路庚辰突厥冦隴州遣護軍尉遲敬徳擊之　癸<lb/>
未突厥冦隂盤　己丑突厥吐利設與苑君璋冦<lb/>
并州　或說上曰突厥所以屢冦闗中者以子女<lb/>
<pb n="KR2c0001_SBCK_028-32a"/>
玉帛皆在長安故也若焚長安而不都則胡冦自<lb/>
息矣上以為然遣中書侍郎宇文士及踰南山至<lb/>
樊鄧行可居之地將徙都之太子建成齊王元吉<lb/>
裴寂皆賛成其䇿蕭瑀等雖知其不可而不敢諫<lb/>
秦王世民諫曰戎狄為患自古有之陛下以聖武<lb/>
龍興光宅中夏　兵百萬所征無敵奈何以胡冦<lb/>
擾邊遽遷都以避之貽四海之羞為百世之笑乎<lb/>
彼霍去病漢廷一將猶志滅匈奴况臣忝備藩維<lb/>
願假數年之期請係頡利之頸致之闕下若其不<lb/>
效遷都未晩上曰善建成曰昔樊噲欲以十萬衆<lb/>
橫行匈奴中秦王之言得無似之世民曰形勢各<lb/>
<pb n="KR2c0001_SBCK_028-32b"/>
異用兵不同樊噲小豎何足道乎不出十年必定<lb/>
漠北非敢虚言也閏月己未詔世民元吉將兵出<lb/>
豳州以禦突厥上餞之於蘭池　苑君璋引突厥<lb/>
冦朔州　八月戊辰突厥冦原州　壬申突厥<lb/>
冦忻州丙子冦并州京師戒嚴戊寅冦綏州刺史<lb/>
劉大俱擊却之是時頡利突利二可汗舉國入冦<lb/>
連營南上秦王世民引兵拒之㑹闗中乆雨糧運<lb/>
阻絶士卒疲於征役器械頓弊朝廷及軍中咸以<lb/>
為憂世民與虜遇於豳州勒兵將戰己卯可汗帥<lb/>
萬餘騎奄至城西陳於五隴阪將士震恐世民謂<lb/>
元吉曰今虜騎慿陵不可示之以怯當與之一戰<lb/>
<pb n="KR2c0001_SBCK_028-33a"/>
汝能與我俱乎元吉懼曰虜形勢如此奈何輕出<lb/>
萬一失利悔可及乎世民曰汝不敢出吾當獨往<lb/>
汝留此觀之世民乃帥騎馳詣虜陳告之曰國家<lb/>
與可汗和親何爲負約深入我地我秦王也可汗<lb/>
能鬪獨出與我鬪若以衆來我直以此百騎相當<lb/>
耳頡利不之測笑而不應世民又前遣騎告突利<lb/>
曰爾往與我盟有急相救今乃引兵相攻何無香<lb/>
火之情也突利亦不應世民又前將度溝水頡利<lb/>
見世民輕出又聞香火之言疑突利與世民有謀<lb/>
乃遣止世民曰王不須度我無它意更欲與王申<lb/>
固盟約耳乃引兵稍却是後霖雨益甚世民謂諸<lb/>
<pb n="KR2c0001_SBCK_028-33b"/>
將曰虜所恃者弓矢耳今積雨彌時筋膠俱解弓<lb/>
不可用彼如飛鳥之折翼吾屋居火食刀槊犀利<lb/>
以逸制勞此而不乗將何復待乃潜師夜出冐雨<lb/>
而進突厥大驚世民又遣說突利以利害突利恱<lb/>
聽命頡利欲戰突利不可乃遣突利與其夾畢特<lb/>
勒阿史那思摩來見世民請和親世民許之思摩<lb/>
頡利之從叔也突利因自託於世民請結為兄弟<lb/>
世民亦以恩意撫之與盟而去　庚寅岐州刺史<lb/>
柴紹破突厥於杜陽　壬申突厥阿史那思摩入<lb/>
見上引升御榻慰勞之思摩貌類胡不類突厥故<lb/>
處羅疑其非阿史那種歷處羅頡利世常為夾畢<lb/>
<pb n="KR2c0001_SBCK_028-34a"/>
特勤終不得典兵為設既入朝賜爵和順王　丁<lb/>
酉遣左僕射裴寂使於突厥　九月癸卯突厥<lb/>
冦綏州都督劉大俱擊破之獲特勒三人　冬十<lb/>
月己巳突厥冦甘州<lb/>
八年　初上以天下大定罷十二軍既而突厥為<lb/>
冦不巳辛亥復置十二軍以太常卿竇誕等為將<lb/>
軍簡練士馬議大舉擊突厥甲寅凉州胡睦伽陀<lb/>
引突厥襲都督府入子城長史劉君傑擊破之<lb/>
　夏六月丙子遣燕郡王李藝屯華亭縣及彈箏<lb/>
硤水部郎中姜行本斷石嶺道以備突厥丙戍頡<lb/>
利可汗冦靈州丁亥以右衛大將軍張瑾為行軍<lb/>
<pb n="KR2c0001_SBCK_028-34b"/>
緫管以禦之以中書侍郎温彦博為長史先是上<lb/>
與突厥書用敵國禮秋七月甲辰上謂侍臣曰突<lb/>
厥貪婪無厭朕將征之自今勿復為書皆用詔敕<lb/>
　己酉突厥頡利可汗冦相州　丙辰代州都督<lb/>
藺謩與突厥戰於新城不利復命行軍緫管張瑾<lb/>
屯石嶺李髙遷趨大谷以禦之丁巳命秦王屯蒲<lb/>
州以備突厥　八月壬戍突厥踰石嶺寇弃州<lb/>
癸亥寇靈州丁卯寇潞沁韓三州　詔安州大都<lb/>
督李靖出潞州道行軍緫管任瓌屯太行以禦突<lb/>
厥頡利可汗將兵十餘萬大掠朔州壬申并州道<lb/>
行軍緫管張瑾與突厥戰於大谷全軍皆没瑾脫<lb/>
<pb n="KR2c0001_SBCK_028-35a"/>
身犇李靖行軍長史温彦博為虜所執虜以彦博<lb/>
職在機近問以國家兵糧虚實彦博不對虜遷之<lb/>
隂山庚辰突厥寇靈州甲申靈州都督任城王道<lb/>
宗擊破之丙戌突厥寇綏州丁亥頡利可汗遣使<lb/>
請和而退　九月癸巳突厥没賀咄設䧟并州<lb/>
一縣丙申代州都督藺謩擊破之　丙午右領軍<lb/>
將軍王君廓破突厥於幽州俘斬二千餘人　突<lb/>
厥冦藺州　冬十月突厥寇鄯州遣霍公柴紹<lb/>
救之　十一月戊戌突厥寇彭州<lb/>
九年春二月丁亥突厥寇原州遣折威將軍楊毛<lb/>
擊之　三月辛亥突厥寇靈州　癸丑南海公<lb/>
<pb n="KR2c0001_SBCK_028-35b"/>
歐陽胤奉使在突厥帥其徒五十人謀掩襲可汗<lb/>
牙帳事泄突厥囚之　丁巳突厥冦涼州都督長<lb/>
樂王㓜良擊走之　夏四月丁卯突厥寇朔州<lb/>
庚午寇原州癸酉寇涇州　戊寅安州大都督李<lb/>
靖與突厥頡利可汗戰於靈州之硤石自旦至申<lb/>
突厥乃退　癸未突厥冦西㑹州　五月戊戌<lb/>
突厥寇秦州　突厥寇蘭州　六月突厥寇隴州<lb/>
辛未冦渭州遣右衛大將軍柴紹擊之　秋七<lb/>
月己丑柴紹破突厥於秦州斬特勒一人士卒首<lb/>
千餘級　八月丙辰突厥遣使請和　癸亥詔<lb/>
傳位於太子甲子太宗即皇帝位於東宫顯徳殿<lb/>
<pb n="KR2c0001_SBCK_028-36a"/>
　初稽胡酋長劉仚成帥衆降梁師都師都信讒<lb/>
殺之由是所部猜懼多來降者師都浸衰弱乃朝<lb/>
于突厥爲之畫䇿勸令入寇於是頡利突利二可<lb/>
汗合兵十餘萬騎寇涇州進至武功京師戒嚴<lb/>
己卯突厥進寇髙陵辛巳涇州道行軍緫管尉遟<lb/>
敬徳與突厥戰於涇陽大破之獲其俟斤阿史德<lb/>
烏没啜斬首千餘級癸未頡利可汗進至渭水便<lb/>
橋之北遣其腹心執失思力入見以觀虚實思力<lb/>
盛稱頡利突利二可汗將兵百萬今至矣上讓之<lb/>
曰吾與汝可汗靣結和親贈遺金帛前後無筭汝<lb/>
可汗自負盟約引兵深入於我無愧汝雖戎狄亦<lb/>
<pb n="KR2c0001_SBCK_028-36b"/>
有人心何得全忘大恩自誇彊盛我今先斬汝矣<lb/>
思力懼而請命蕭瑀封徳彛請禮遣之上曰我今<lb/>
遣還虜謂我畏之愈肆慿陵乃囚思力於門下省<lb/>
上自出玄武門與髙士廉房玄齡等六騎徑詣渭<lb/>
水上與頡利隔水而語責以負約突厥大驚皆下<lb/>
馬羅拜俄而諸軍繼至旌甲蔽野頡利見執失思<lb/>
力不返而上挺身輕出軍容甚盛有懼色上麾諸<lb/>
軍使却而布陳獨留與頡利語蕭瑀以上輕敵叩<lb/>
馬固諌上曰吾籌之己孰非卿所知突厥所以敢<lb/>
傾國而來直抵郊甸者以我國内有難朕新即位<lb/>
謂我不能抗禦故也我若示之以弱閉門拒守虜<lb/>
<pb n="KR2c0001_SBCK_028-37a"/>
必放兵大掠不可復制故朕輕騎獨出示若輕之<lb/>
又震曜軍容使知必戰出虜不意使之失圖虜入<lb/>
我地旣深必有懼心故與戰則克與和則固矣制<lb/>
服突厥在此一舉卿第觀之是日頡利來請和詔<lb/>
許之上即日還宫乙酉又幸城西斬白馬與頡利<lb/>
盟于便橋之上突厥引兵退蕭瑀請於上曰突厥<lb/>
未和之時諸軍爭戰陛下不許臣等亦以爲疑旣<lb/>
而虜自退其䇿安在上曰吾觀突厥之衆雖多而<lb/>
不整君臣之志唯賄是求當其請和之時可汗獨<lb/>
在水西逹官皆來謁我我若醉而縛之因襲擊共<lb/>
衆勢如拉朽又命長孫無忌李靖伏兵於幽州以<lb/>
<pb n="KR2c0001_SBCK_028-37b"/>
待之虜若犇歸伏兵邀其前大軍竊其後覆之如<lb/>
反掌耳所以不戰者吾即位日淺國家未安百姓<lb/>
未富且當靜以撫之一與虜戰所損甚多虜結怨<lb/>
旣深懼而修備則吾未可以得志矣故卷甲韜戈<lb/>
㗖以金帛彼旣得所欲固當自退志意驕墮不復<lb/>
設備然後養威俟舋一舉可㓕也將欲取之必固<lb/>
與之此之謂矣卿知之乎瑀再拜曰非所及也<lb/>
　九年突厥頡利獻馬三千匹羊萬口上不受但<lb/>
詔歸所掠中國戸口徴温彦博還朝丁未上引諸<lb/>
衛將卒習射於顯徳殿庭諭之曰戎狄侵盗自古<lb/>
有之患在邊境小安則人主逸遊忘戰是以冦來<lb/>
<pb n="KR2c0001_SBCK_028-38a"/>
莫之能禦今朕不使汝曹穿池築苑專習弓矢居<lb/>
閑無事則爲汝師突厥入寇則爲汝將庶㡬中國<lb/>
之民可以少安乎於是日引數百人教射於殿庭<lb/>
上親臨試中多者賞以弓刀帛其將帥亦加上考<lb/>
太宗貞觀元年夏五月苑君璋帥衆來降初君璋<lb/>
引突厥䧟馬邑殺髙滿政退保恒安其衆皆中國<lb/>
人多棄君璋來降君璋懼亦降請捍北邊以贖罪<lb/>
上皇許之君璋請約契上皇遣鴈門人元普賜之<lb/>
金劵頡利可汗復遣人招之君璋猶豫未决恒安<lb/>
人郭子威說君璋以恒安地險城堅突厥方彊且<lb/>
當倚之以觀變未可束手於人君璋乃執元普送<lb/>
<pb n="KR2c0001_SBCK_028-38b"/>
突厥復與之合數與突厥入冦至是見頡利政亂<lb/>
知其不足恃遂帥衆來降上以君璋爲隰州都督<lb/>
芮國公　𥘉突厥性淳厚政令質略頡利可汗得<lb/>
華人趙德言委用之德言專其威福多變更舊俗<lb/>
政令煩苛國人始不恱頡利又好信任諸胡而踈<lb/>
突厥胡人貪冒多反覆兵革歳動㑹大雪深數尺<lb/>
雜畜多死連年饑饉民皆凍餒頡利用度不給重<lb/>
歛諸部由是内外離怨諸部多叛兵浸弱言事者<lb/>
多請擊之上以問蕭瑀長孫無忌曰頡利君臣昏<lb/>
虐危亡可必今擊之則新與之盟不擊恐失機㑹<lb/>
如何而可瑀請擊之無忌對曰虜不犯塞而棄信<lb/>
<pb n="KR2c0001_SBCK_028-39a"/>
勞民非王者之師也上乃止　𥘉西突厥曷薩那<lb/>
可汗方彊敕勅諸部皆臣之曷薩那徴稅無度敕<lb/>
勒相帥叛之附干頡利頡利政亂薛延陀與囘紇<lb/>
拔野古等叛之頡利不能制<hi>平鐵勒事見唐</hi>頡利益衰<lb/>
國人離散㑹大雪平地數尺羊馬多死民大飢頡<lb/>
利恐唐乗其弊引兵入朔州境上揚言㑹獵實設<lb/>
備焉鴻臚卿鄭元璹使突厥還言於上曰戎狄興<lb/>
衰專以羊馬爲候今突厥民飢畜痩此將亡之兆<lb/>
也不過三年上然之羣臣多勸上乗間擊突厥上<lb/>
曰新與人盟而背之不信利人之災不仁乗人之<lb/>
危以取勝不武縱使其種落盡叛六畜無餘朕終<lb/>
<pb n="KR2c0001_SBCK_028-39b"/>
不擊必待有罪然後討之<lb/>
二年　𥘉突厥突利可汗建牙直幽州之北主東<lb/>
偏奚霫等數十部多叛突厥來降頡利可汗以其<lb/>
失衆責之及薛延陀回紇等敗欲谷設頡利遣突<lb/>
利討之突利兵又敗輕騎犇還頡利怒拘之十餘<lb/>
日而撻之突利由是怨隂欲叛頡利頡利數徴兵<lb/>
於突利突利不與表請入朝上謂侍臣曰曏者突<lb/>
厥之彊控弦百萬慿陵中夏用是驕恣以失其民<lb/>
今自請入朝非困窮肯如是乎朕聞之且喜且懼<lb/>
何則突厥衰則邊境安矣故喜然朕或失道它日<lb/>
亦將如突厥能無懼乎卿曹宜不惜苦諌以輔朕<lb/>
<pb n="KR2c0001_SBCK_028-40a"/>
之不逮也頡利發兵攻突利夏四月丁亥突利遣<lb/>
使來求救上謀於大臣曰朕與突利爲兄弟有急<lb/>
不可不救然頡利亦與之有盟柰何兵部尚書杜<lb/>
如晦曰戎狄無信終當負約今不因其亂而取之<lb/>
後悔無及夫取亂侮亡古之道也丙申契丹酋長<lb/>
帥其部落來降頡利遣使請以梁師都易契丹上<lb/>
謂使者曰契丹與突厥異類今來歸附何故索之<lb/>
師都中國之人盗我土地暴我百姓突厥受而庇<lb/>
之我興兵致討轉來救之彼如魚游釡中何患不<lb/>
爲我有借使不得亦終不以降附之民易之也先<lb/>
是上知突厥政亂不能庇梁師都以書諭之師都<lb/>
<pb n="KR2c0001_SBCK_028-40b"/>
不從上遣夏州都督長史劉旻司馬劉蘭成圖之<lb/>
旻等數遣輕騎踐其禾稼多縱反間離其君臣其<lb/>
國漸虚降者相屬其名將李正寶等謀執師都事<lb/>
洩來犇由是上下益相疑旻等知可取上表請兵<lb/>
上遣右衛大將軍柴紹殿中少監薛萬均擊之又<lb/>
遣旻等據朔方東城以逼之師都引突厥兵至城<lb/>
下劉蘭成偃旗卧鼔不出師都宵遁蘭成追擊破<lb/>
之突厥大發兵救師都柴紹等未至朔方數十里<lb/>
與突厥遇奮擊大破之遂圍朔方突厥不敢救城<lb/>
中食盡壬寅師都從父弟洛仁殺師都以城降以<lb/>
其地爲夏州　秋九月己未突厥寇邊朝臣或<lb/>
<pb n="KR2c0001_SBCK_028-41a"/>
請修古長城發民乗堡鄣上曰突厥災異相仍頡<lb/>
利不懼而修德暴虐滋甚骨肉相攻亡在朝夕朕<lb/>
方為公掃清沙漠安用勞民逺修鄣塞乎<lb/>
三年秋八月丙子薛延陀毗伽可汗遣其弟統特<lb/>
勒入貢上賜以寶刀及寶鞭謂曰卿所部有大罪<lb/>
者斬之小罪者鞭之夷男甚喜突厥頡利可汗大<lb/>
懼始遣使稱臣請尚公主修壻禮代州都督張公<lb/>
謹上言突厥可取之狀以爲頡利縱欲逞暴誅忠<lb/>
良暱姦佞一也薛延陀等諸部皆叛二也突利拓<lb/>
設欲谷設皆得罪無所自容三也塞北霜早糇糧<lb/>
乏絶四也頡利踈其俗類親委諸胡胡人反覆大<lb/>
<pb n="KR2c0001_SBCK_028-41b"/>
軍一臨必生内變五也華人入北其衆甚多比聞<lb/>
所在嘯聚保據山險大軍岀塞自然響應六也上<lb/>
以頡利可汗旣請和親復援梁師都丁亥命兵部<lb/>
尚書李靖爲行軍緫管討之以張公謹爲副九月<lb/>
丙午突厥俟斤九人帥三千騎來降戊午拔野古<lb/>
僕骨同羅奚酋長並帥衆來降　冬十一月辛<lb/>
丑突厥寇河西肅州刺史公孫武逹甘州刺史成<lb/>
仁重與戰破之捕虜千餘口　庚申以行并州都<lb/>
督李世勣爲通漢道行軍緫管兵部尚書李靖爲<lb/>
定襄道行軍緫管華州刺史柴紹爲金河道行軍<lb/>
緫管靈州大都督薛萬徹爲暢武道行軍緫管衆<lb/>
<pb n="KR2c0001_SBCK_028-42a"/>
合十餘萬皆受李靖節度分道出擊突厥乙丑任<lb/>
城王道宗擊突厥於靈州破之十二月戊辰突利<lb/>
可汗入朝上謂侍臣曰往者太上皇以百姓之故<lb/>
稱臣於突厥朕常痛心今單于稽顙庶幾可雪前<lb/>
恥壬午靺羯遣使入貢上曰靺羯逺來蓋突厥已<lb/>
服之故也昔人謂禦戎無上䇿朕今治安中國而<lb/>
四夷自服豈非上䇿乎　庚寅突厥都射設帥所<lb/>
部來降<lb/>
四年春正月李靖帥驍騎三千自馬邑進屯惡陽<lb/>
嶺夜襲定襄破之突厥頡利可汗不意靖猝至大<lb/>
驚曰唐不傾國而來靖何敢孤軍至此其衆一日<lb/>
<pb n="KR2c0001_SBCK_028-42b"/>
數驚乃徙牙於磧口靖復遣諜離其心腹頡利所<lb/>
親康蘇宻以隋蕭后及煬帝之孫政道來降乙亥<lb/>
至京師先是有降胡言中國人或潜通書啓於蕭<lb/>
后者至是中書舍人楊文瓘請鞫之上曰天下未<lb/>
定突厥方彊愚民無知或有斯事今天下已安旣<lb/>
往之事何須問也李世勣出雲中與突厥戰於白<lb/>
道大破之　二月甲辰李靖破突厥頡利可汗<lb/>
於隂山先是頡利既敗竄于鐵山餘衆尚數萬遣<lb/>
執失思力入見謝罪請舉國内附身自入朝上遣<lb/>
鴻臚卿唐儉等慰撫之又詔李靖將兵迎頡利頡<lb/>
利外為卑辭内實猶豫欲俟草青馬肥亡入漠北<lb/>
<pb n="KR2c0001_SBCK_028-43a"/>
靖引兵與李世勣㑹白道相與謀曰頡利雖敗其<lb/>
衆猶盛若走度磧北保依九姓道阻且逺追之難<lb/>
及今詔使至彼虜必見寛若選精騎一萬齎二十<lb/>
日糧往襲之不戰可擒矣以其謀告張公謹公謹<lb/>
曰詔書已許其降使者在彼柰何擊之靖曰此韓<lb/>
信所以破齊也唐儉輩何足惜遂勒兵夜發丗勣<lb/>
繼之軍至隂山遇突厥千餘帳俘以隨軍頡利見<lb/>
使者大喜意自安靖使武邑蘇定方帥二百騎爲<lb/>
前鋒乗霧而行去牙帳七里虜乃覺之頡利乗千<lb/>
里馬先走靖軍至虜衆遂潰唐儉脫身得歸靖斬<lb/>
首萬餘級俘男女十餘萬獲雜畜數十萬殺隋義<lb/>
<pb n="KR2c0001_SBCK_028-43b"/>
成公主擒其子疊羅施頡利帥萬餘人欲度磧李<lb/>
世勣軍於磧口頡利至不得度其大酋長皆帥衆<lb/>
降世勣虜五萬餘口而還斥地自隂山北至大漠<lb/>
露布以聞甲寅以克突厥赦天下　三月戊辰<lb/>
以突厥夾畢特勒阿史那思摩爲右武候大將軍<lb/>
庚午突厥思結俟斤帥衆四萬來降丙子以突利<lb/>
可汗爲右衛大將軍北平郡王𥘉始畢可汗以啓<lb/>
民母弟蘇尼失爲沙鉢羅設督部落五萬家牙直<lb/>
靈州西北及頡利政亂蘇尼失所部獨不携貳突<lb/>
利之來犇也頡利立之爲小可汗及頡利敗走往<lb/>
依之將犇吐谷渾大同道行軍緫管任城王道宗<lb/>
<pb n="KR2c0001_SBCK_028-44a"/>
引兵逼之使蘇尼失執送頡利頡利以數騎夜走<lb/>
匿于荒谷蘇尼失懼馳追獲之庚辰行軍副緫管<lb/>
張寳相帥衆奄至沙鉢羅營俘頡利送京師蘇尼<lb/>
失舉衆來降漠南之地遂空　突厥頡利可汗至<lb/>
長安夏四月戊戌上御順天樓盛陳文物引見頡<lb/>
利數之曰汝藉父兄之業縱淫虐以取亡罪一也<lb/>
數與我盟而背之二也恃彊好戰暴骨如莽三也<lb/>
蹂我稼穡掠我子女四也我宥汝罪存汝社稷而<lb/>
遷延不來五也然自便橋以來不復大入爲寇以<lb/>
是得不死耳頡利哭謝而退詔館於太僕厚廪食<lb/>
之上皇聞擒頡利歎曰漢髙祖困白登不能報今<lb/>
<pb n="KR2c0001_SBCK_028-44b"/>
我子能㓕突厥吾託付得人復何憂哉上皇召上<lb/>
與貴臣十餘人及諸王妃主置酒凌煙閣酒酣上<lb/>
皇自彈琵琶上起舞公卿迭起爲夀逮夜而罷突<lb/>
厥旣亡其部落或北附薛延陁或西奔西域其降<lb/>
唐者尚十萬口詔羣臣議區處之宜朝士多言北<lb/>
狄自古爲中國患今幸而破亡宜悉徙之河南兖<lb/>
豫之間分其種落散居州縣教之耕織可以化胡<lb/>
虜爲農民永空塞北之地中書侍郎顔師古以爲<lb/>
突厥鐵勒皆上古所不能臣陛下既得而臣之請<lb/>
皆寘之河北分立酋長領其部落則永永無患矣<lb/>
禮部侍郎李百藥以爲突厥雖云一國然其種類<lb/>
<pb n="KR2c0001_SBCK_028-45a"/>
區分各有酋帥今宜因其離散各即本部署爲君<lb/>
長不相臣屬縱欲存立阿史那氏唯可使臣其本<lb/>
族而已國分則弱而易制勢敵則難相吞㓕各自<lb/>
保全必不能抗衡中國仍請於定襄置都護府爲<lb/>
其節度此安邊之長䇿也夏州都督竇静以爲戎<lb/>
狄之性有如禽獸不可以刑法威不可以仁義教<lb/>
况彼首丘之情未易忘也置之中國有損無益恐<lb/>
一旦變生犯我王略莫若因其破亡之餘施以望<lb/>
外之恩假之王矦之號妻以宗室之女分其土地<lb/>
析其部落使其權弱勢分易爲羈制可使常爲藩<lb/>
臣永保邊塞温彦博以爲徙於兖豫之間則乖違<lb/>
<pb n="KR2c0001_SBCK_028-45b"/>
物性非所以存養之也請準漢建武故事置降匈<lb/>
奴於塞下全其部落順其土俗以實空虚之地使<lb/>
爲中國扞蔽䇿之善者也魏徴以爲突厥世爲冦<lb/>
盗百姓之讎也今幸而破亡陛下以其降附不忍<lb/>
盡殺宜縱之使還故土不可留之中國夫戎狄人<lb/>
靣獸心弱則請服彊則叛亂固其常性今降者衆<lb/>
近十萬數年之後蕃息倍多必爲腹心之疾不可<lb/>
悔也晉𥘉諸胡與民雜居中國郭欽江統皆勸武<lb/>
帝驅出塞外以絶亂階武帝不從後二十餘年伊<lb/>
洛之間遂爲氊裘之域此前事之明鑑也彦博曰<lb/>
王者之於萬物天覆地載靡有所遺今突厥窮來<lb/>
<pb n="KR2c0001_SBCK_028-46a"/>
歸我柰何棄之而不受乎孔子曰有教無類若救<lb/>
其死亡授以生業教之禮義數年之後悉爲吾民<lb/>
選其酋長使入宿衛畏威懷徳何後患之有上卒<lb/>
用彦博䇿處突厥降衆東自幽州西至靈州分突<lb/>
利故所統之地置順祐北長四州都督府又分頡<lb/>
利之地爲六州左置定襄都督府右置雲中都督<lb/>
府以統其衆五月辛未以突利爲順州都督使帥<lb/>
其部落之官上戒之曰爾祖啓民挺身犇隋隋立<lb/>
以爲大可汗奄有北荒爾父始畢反爲隋患天道<lb/>
不容故使爾今日亂亡如此我所以不立爾爲可<lb/>
汗者懲啓民前事故也今命爾爲都督爾宜善守<lb/>
<pb n="KR2c0001_SBCK_028-46b"/>
國法勿相侵掠非徒欲中國乆安亦使爾宗族永<lb/>
全也壬申以阿史那蘇尼失爲懷徳郡王阿史那<lb/>
思摩爲懷化郡王頡利之亡也諸部落酋長皆棄<lb/>
頡利來降獨思摩隨之竟與頡利俱擒上嘉其忠<lb/>
拜右武候大將軍尋以爲北開州都督使統頡利<lb/>
舊衆丁丑以右武衛大將軍史大柰爲豐州都督<lb/>
其餘酋長至者皆拜將軍中郎將布列朝廷五品<lb/>
已上百餘人殆與朝士相半因而入居長安者近<lb/>
萬家　六月丁酉以阿史那蘇尼失爲北寧州<lb/>
都督以中郎將史善應爲北撫州都督壬寅以右<lb/>
驍衛將軍康蘇爲北安州都督　秋八月戊午<lb/>
<pb n="KR2c0001_SBCK_028-47a"/>
突厥欲谷設來降欲谷設突利之弟也頡利敗欲<lb/>
谷設犇髙昌聞突利爲唐所禮遂來降　九月<lb/>
戊辰伊吾城主入朝隋末伊吾内屬置伊吾郡隋<lb/>
亂臣於突厥頡利旣㓕舉其屬七城來降因以其<lb/>
地置伊西州<lb/>
五年隋末中國人多沒於突厥及突厥降上遣使<lb/>
以金帛贖之五月乙丑有司奏凢得男女八萬口<lb/>
六年突厥頡利可汗鬱鬱不得意數與家人相對<lb/>
悲泣容貌羸憊上見而憐之以虢州地多麋鹿可<lb/>
以遊獵乃以頡利爲虢州刺史頡利辭不願往冬<lb/>
十月癸未復以爲右衛大將軍<lb/>
<pb n="KR2c0001_SBCK_028-47b"/>
七年冬十二月帝從上皇置酒故漢未央宫上皇<lb/>
命突厥頡利可汗起舞又命南蠻酋長馮智戴詠<lb/>
詠詩旣而笑曰胡越一家自古未有也帝奉觴上<lb/>
壽曰今四夷入臣皆陛下教誨非臣智力所及昔<lb/>
漢髙祖亦從太上皇置酒此宫妄自矜大臣所不<lb/>
取也上皇大恱殿上皆呼萬嵗<lb/>
八年春正月癸未突厥頡利可汗卒命國人從其<lb/>
俗焚尸葬之<lb/>
十年春正月辛丑以突厥拓設阿史那社爾爲左<lb/>
驍衛大將軍社爾處羅可汗之子也年十一以智<lb/>
略聞可汗以爲拓設建牙於磧北與欲谷設分統<lb/>
<pb n="KR2c0001_SBCK_028-48a"/>
敕勒諸部居官十年未嘗有所賦斂諸設或鄙其<lb/>
不能爲富貴社爾曰部落苟豐於我足矣諸設慙<lb/>
服及薛延陀叛攻破欲谷設社爾兵亦敗將其餘<lb/>
衆走保西陲頡利可汗旣亡西突厥亦亂咄陸可<lb/>
汗兄弟爭國社爾詐往降之引兵襲破西突厥取<lb/>
其地㡬半有衆十餘萬自稱荅布可汗社爾乃謂<lb/>
諸部曰首爲亂破我國者薛延陀也我當爲先可<lb/>
汗報仇擊滅之諸部皆諌曰新得西方宜且留鎭<lb/>
撫今遽捨之逺去西突厥必來取其故地社爾不<lb/>
從擊薛延陀於磧北連兵百餘日㑹咥利失可汗<lb/>
立社爾之衆苦於乆役多棄社爾逃歸薛延陁縱<lb/>
<pb n="KR2c0001_SBCK_028-48b"/>
兵擊之社爾大敗走保髙昌其舊兵在者纔萬餘<lb/>
家又畏西突厥之逼遂帥衆來降敕處其部落於<lb/>
靈州之北留社爾於長安尚皇妹南陽長公主典<lb/>
屯兵於苑内<lb/>
十三年四月上幸九成宫𥘉突厥突利可汗之弟<lb/>
結社率從突利入朝歷位中郎將居家無頼怨突<lb/>
利斥之乃誣告其謀反上由是薄之乆不進秩結<lb/>
社率隂結故部落得四十餘人謀因晉王治四鼓<lb/>
岀宫開門辟仗馳入宫門直指御帳可有大功四<lb/>
月甲申擁突利之子賀邏鶻夜伏於宫外㑹大風<lb/>
晉王未出結社率恐曉遂犯行宫踰四重幕弓矢<lb/>
<pb n="KR2c0001_SBCK_028-49a"/>
亂發衛士死者數十人折衝孫武開等帥衆奮擊<lb/>
乆之乃退馳入御廐盗馬二十餘匹北走度渭欲<lb/>
犇其部落追獲斬之原賀邏鶻投于嶺表　自結<lb/>
社率之反言事者多云突厥留河南不便秋七月<lb/>
庚戍詔右武候大將軍化州都督懷化郡王李思<lb/>
摩爲乙彌泥孰俟利苾可汗賜之鼓纛突厥及胡<lb/>
在諸州安置者並令度河還其舊部俾丗作藩屏<lb/>
長保邊塞突厥咸憚薛延陁不肯出塞上遣司農<lb/>
卿郭嗣本賜薛延陁璽書薛延陁奉詔於是遣思<lb/>
摩帥所部建牙於河北上御齊政殿餞之思摩涕<lb/>
泣奉觴上夀曰奴等破亡之餘分為灰壤陛下存<lb/>
<pb n="KR2c0001_SBCK_028-49b"/>
其骸骨復立可汗願萬世子孫恒事陛下又遣禮<lb/>
部尚書趙郡王孝恭等齎冊書就其種落築壇於<lb/>
河上而立之上謂侍臣曰中國根幹也四夷枝葉<lb/>
也割根幹以奉枝葉木安得滋榮朕不用魏徴言<lb/>
㡬致狼狽又以左屯衛將軍阿史那忠爲左賢王<lb/>
左武衛將軍阿史那泥熟爲右賢王忠蘇尼失之<lb/>
子也上遇之甚厚妻以宗女及出塞懷慕中國見<lb/>
使者必泣涕請入侍詔許之<lb/>
十四年春三月丙辰置寕朔大使以護突厥<lb/>
十五月春正月乙亥突厥俟利苾可汗始帥部落<lb/>
濟河建牙於故定襄城有戸三萬勝兵四萬馬九<lb/>
<pb n="KR2c0001_SBCK_028-50a"/>
萬匹仍奏言臣非分蒙恩爲部落之長願子子孫<lb/>
孫爲國家一犬守吠北門若薛延陁侵逼請徙家<lb/>
屬入長城詔許之　冬十月并州大都督長史<lb/>
李世勣在州十六年令行禁止民夷懷服上曰隋<lb/>
焬帝勞百姓築長城以備突厥卒無所益朕唯置<lb/>
李世勣於晉陽而邊塵不驚其爲長城豈不壯哉<lb/>
十一月庚申以丗勣爲兵部尚書　薛延陁合兵<lb/>
二十萬擊突厥俟利苾可汗不能禦帥部落入長<lb/>
城保朔州遣使告急上命發兵與李思摩共爲掎<lb/>
角唐兵縱擊薛延陁追至漠北<hi>平鐵勒事見唐</hi>
十八年　𥘉上遣突厥候利苾北度河有衆十萬<lb/>
<pb n="KR2c0001_SBCK_028-50b"/>
勝兵四萬人候利苾不能撫御衆不愜服十一月<lb/>
戊午悉棄候利苾南渡河請處於勝夏之間上許<lb/>
之羣臣皆以爲陛下方逺征遼左而置突厥於河<lb/>
南距京師不逺豈得不爲後慮願留鎭洛陽遣諸<lb/>
將東征上曰夷狄亦人耳其情與中夏不殊人主<lb/>
患德澤不加不必猜忌異類蓋德澤洽則四夷可<lb/>
使如一家猜忌多則骨肉不免爲讎敵煬帝無道<lb/>
失人已乆遼東之役人皆㫁手足以避征役玄感<lb/>
以運卒反於黎陽非戎狄爲患也朕今征髙麗皆<lb/>
取願行者募十得百募百得千其不得從軍者皆<lb/>
憤歎鬱邑豈比隋之行怨民哉突厥貧弱吾收而<lb/>
<pb n="KR2c0001_SBCK_028-51a"/>
養之計其感恩入於骨髓豈肯爲患且彼與薛延<lb/>
陁嗜欲略同彼不北走薛延陁而南歸我其情可<lb/>
見矣顧謂禇遂良曰爾知起居爲我志之自今十<lb/>
五年保無突厥之患侯利苾旣失衆輕騎入朝上<lb/>
以爲右武衛將軍<lb/>
二十一年冬十一月突厥車鼻可汗遣使入貢車<lb/>
鼻名斛勃本突厥同族丗爲小可汗頡利之敗突<lb/>
厥餘衆欲奉以爲大可汗時薛延陁方彊車鼻不<lb/>
敢當帥其衆歸之或說薛延陁車鼻貴種有勇略<lb/>
爲衆所附恐爲後患不如殺之車鼻知之逃去薛<lb/>
延陁遣數千騎追之車鼻勒兵與戰大破之乃建<lb/>
<pb n="KR2c0001_SBCK_028-51b"/>
牙於金山之北自稱乙注車鼻可汗突厥餘衆稍<lb/>
稍歸之數年間勝兵三萬人時出抄掠薛延陁及<lb/>
薛延陁敗車鼻埶益張遣其子沙鉢羅特勒入見<lb/>
又請身自入朝詔遣將軍郭廣敬徴之車鼻特爲<lb/>
好言𥘉無來意竟不至<lb/>
二十三年上以突厥車鼻可汗不入朝遣右驍衛<lb/>
郎將髙侃發回紇僕骨等兵襲擊之兵入其境諸<lb/>
部落相繼來降抜悉宻吐屯肥羅察降以其地置<lb/>
新黎州　冬十月以突厥諸部置舍利等五州<lb/>
隷雲中都督府蘇農等六州隷定襄都督府<lb/>
髙宗永徽元年夏六月髙侃擊突厥至阿息山車<lb/>
<pb n="KR2c0001_SBCK_028-52a"/>
鼻可汗召諸部兵皆不赴與數百騎遁去侃帥精<lb/>
騎追至金山擒之以歸其衆皆降　秋九月庚<lb/>
子髙侃執車鼻可汗至京師釋之拜左武衛將軍<lb/>
處其餘衆於鬱督軍山置狼山都督府以統之以<lb/>
髙侃為衛將軍於是突厥盡為封内之臣分置單<lb/>
于瀚海二都䕶府單于領狼山雲中桑乾三都督<lb/>
蘇農等一十四州瀚海領瀚海金徽新梨等七都<lb/>
督仙蕚等八州各以其酋長爲都督刺史<lb/>
　　　唐平鐵勒<lb/>
唐太宗貞觀元年　𥘉突厥旣彊敕勒諸部分散<lb/>
有薛延陁回紇都播骨利幹多濫葛同羅僕固拔<lb/>
<pb n="KR2c0001_SBCK_028-52b"/>
野古思結渾斛薛結阿跌契苾白霫等十五部皆<lb/>
居磧北風俗大抵與突厥同薛延陁於諸部爲最<lb/>
彊西突厥曷薩那可汗方彊敕勒諸部皆臣之曷<lb/>
薩那徴稅無度諸部皆怨曷薩那誅其渠帥百餘<lb/>
人敕勒相帥叛之共推契苾哥楞爲易勿眞莫賀<lb/>
可汗居貪于山北又以薛延陁乙失鉢爲也咥小<lb/>
可汗居燕末山北及射匱可汗兵復振薛延陁契<lb/>
苾二部並去可汗之號以臣之回紇等六部在鬰<lb/>
督軍山者東屬始畢可汗統葉護可汗勢衰乙失<lb/>
鉢之孫夷男帥其部落七萬餘家附于頡利可汗<lb/>
頡利政亂薛延陁與回紇拔野古等相帥叛之頡<lb/>
<pb n="KR2c0001_SBCK_028-53a"/>
利遣其兄子欲谷設將十萬騎討之回紇酋長菩<lb/>
薩將五千騎與戰於馬鬛山大破之欲谷設走菩<lb/>
薩追至天山部衆多爲所虜回紇由是大振薛延<lb/>
陁又破其四設頡利不能制<lb/>
二年突厥北邊諸姓多叛頡利可汗歸薛延陁共<lb/>
推其俟斤夷男爲可汗夷男不敢當上方圖頡利<lb/>
遣游擊將軍喬師望間道齎册書拜夷男爲眞珠<lb/>
毗伽可汗賜以鼔纛夷男大喜遣使入貢建牙於<lb/>
大漠之鬱督軍山東至靺鞨西至西突厥南接沙<lb/>
磧北至俱倫水廻紇抜野古阿跌同羅僕骨霫諸<lb/>
部落皆屬焉<lb/>
<pb n="KR2c0001_SBCK_028-53b"/>
三年秋八月丙子薛延陁遣其弟特勒入貢<hi>平突厥事見唐</hi>
十二年　𥘉突厥頡利旣亡北方空虚薛延陁眞<lb/>
珠可汗帥其部落建庭於都尉揵山北獨邏水南<lb/>
勝兵二十萬立其二子拔酌頡利苾主南北部上<lb/>
以其彊盛恐後難制秋九月癸亥拜其二子皆爲<lb/>
小可汗各賜鼓纛外示優崇實分其勢<lb/>
十三年秋七月詔李思摩爲乙彌泥孰俟利苾可<lb/>
汗賜之鼔纛突厥及胡在諸州安置者並令度河<lb/>
還其舊部突厥憚薛延陁不肯出塞上遣大農卿<lb/>
郭嗣夲賜薛延陁璽書言頡利旣敗其部落咸來<lb/>
歸化我略其舊過嘉其後善待其達官皆如吾百<lb/>
<pb n="KR2c0001_SBCK_028-54a"/>
寮部落皆如吾百姓中國貴尚禮義不㓕人國前<lb/>
破突厥止爲頡利一人爲百姓害實不貪其土地<lb/>
利其人畜恒欲更立可汗故置所降部落於河南<lb/>
任其畜牧今戸口蕃滋吾心甚喜旣許立之不可<lb/>
失信秋中將遣突厥度河復其故國爾薛延陁受<lb/>
册在前突厥受册在後後者爲小前者爲大爾在<lb/>
磧北突厥在磧南各守土疆鎭撫部落其踰分故<lb/>
相抄掠我則發兵各問其罪薛延陁奉詔於是遣<lb/>
思摩帥所部建牙於河北<lb/>
十五年薛延陁眞珠可汗聞上將東封謂其下曰<lb/>
天子封泰山士馬皆從邊境必虚我以此時取思<lb/>
<pb n="KR2c0001_SBCK_028-54b"/>
摩如拉朽耳乃命其子大度設發同羅僕骨廻紇<lb/>
靺鞨霫等兵合三十萬度漠南屯白道川據善陽<lb/>
嶺以擊突厥候利苾可汗不能禦帥部落入長城<lb/>
保朔州遣使告急十一月癸酉上命營州都督張<lb/>
儉帥所部精兵及奚霫契丹壓其東境以兵部尚<lb/>
書李世勣爲朔州道行軍緫管將兵六萬騎千二<lb/>
百屯朔方右衛大將軍李大亮爲靈州道行軍緫<lb/>
管將兵四萬騎五千屯靈武右屯衛大將軍張士<lb/>
貴將兵一萬七千爲慶州道行軍緫管出雲中涼<lb/>
州都督李襲譽爲涼州道行軍緫管出其西諸將<lb/>
辭行上戒之曰薛延陁負其彊盛踰漠而南行數<lb/>
<pb n="KR2c0001_SBCK_028-55a"/>
千里馬已疲瘦凢用兵之道見利速進不利速退<lb/>
薛延陁不能掩思摩不備急擊之思摩入長城又<lb/>
不速退吾已敕思摩燒薙秋草彼糧糗日盡野無<lb/>
所獲頃偵者來去其馬齧林木枝皮略盡卿等當<lb/>
與思摩共爲掎角不須速戰俟其將退一時奮擊<lb/>
破之必矣　十二月己亥薛延陁遣使久見請<lb/>
與突厥和親甲辰李世勣敗薛延陁於諾眞水初<lb/>
薛延陁擊西突厥沙鉢羅及阿史那社爾皆以歩<lb/>
戰取勝及將入寇乃大教歩戰使五人爲伍一人<lb/>
執馬四人前戰戰勝則授以馬追犇於是大度設<lb/>
將三萬騎逼長城欲擊突厥而思摩已走知不可<lb/>
<pb n="KR2c0001_SBCK_028-55b"/>
得遣人登城罵之㑹李世勣引唐兵至塵埃漲天<lb/>
大度設懼將其衆自赤柯濼北走世勣選麾下及<lb/>
突厥精騎六千自直道邀之踰白道川追及於青<lb/>
山大度設走累日至諾眞水勒兵還戰陳亘十里<lb/>
突厥先與之戰不勝還走大度設乗勝追之遇唐<lb/>
兵薛延陁萬矢俱發唐馬多死世勣命士卒皆下<lb/>
馬執長矟直前衝之薛延陁衆潰副緫管薛萬徹<lb/>
以數千騎收其執馬者薛延陁失馬不知所爲唐<lb/>
兵縱擊斬首二千餘級捕虜五萬餘人大度設脫<lb/>
身走萬徹追之不及其衆至漠北值大雪人畜凍<lb/>
死者什八九李丗勣還軍定襄突厥思結部居五<lb/>
<pb n="KR2c0001_SBCK_028-56a"/>
臺者叛走州兵追之㑹世勣軍還夾擊悉誅之丙<lb/>
子薛延陁使者辭還上謂之曰吾約汝與突厥以<lb/>
大漠爲界有相侵者我則討之汝自恃其彊踰漠<lb/>
攻突厥李丗勣所將纔數千騎耳汝已狼狽如此<lb/>
歸語可汗凢舉措利害可善擇其宜<lb/>
十六年秋九月癸亥薛延陁眞珠可汗遣其叔父<lb/>
沙鉢羅泥熟俟斤來請昏獻馬三千貂皮三萬八<lb/>
千馬腦鏡一　冬十月上謂侍臣曰薛延陁屈<lb/>
彊漠北今御之止有二䇿苟非發兵殄㓕之則與<lb/>
之婚姻以撫之耳二者何從房玄齡對曰中國新<lb/>
定兵凶戰危臣以爲和親便上曰然朕爲民父母<lb/>
<pb n="KR2c0001_SBCK_028-56b"/>
苟可利之何愛一女先是左領軍將軍契苾何力<lb/>
母姑臧夫人及弟賀蘭州都督沙門皆在涼州上<lb/>
遣何力歸覲且撫其部落時薛延陁方彊契苾部<lb/>
落皆欲歸之何力大驚曰主上厚恩如是柰何遽<lb/>
爲叛逆其徒曰夫人都督先已詣彼若之何不往<lb/>
何力曰沙門孝於親我忠於君必不汝從其徒執<lb/>
之詣薛延陁置眞珠牙帳前何力箕踞拔佩刀東<lb/>
向大呼曰豈有唐烈士而受屈虜庭天地日月願<lb/>
知我心因割左耳以誓眞珠欲殺之其妻諌而止<lb/>
上聞契苾叛曰必非何力之意左右曰戎狄氣類<lb/>
相親何力入薛延陁猶魚趨水耳上曰不然何力<lb/>
<pb n="KR2c0001_SBCK_028-57a"/>
心如鐵石必不叛我㑹有使者自薛延陁來具言<lb/>
其狀上爲之下泣謂左右曰何力果如何即命兵<lb/>
部侍郎崔敦禮持節薛延陁以新興公主妻之以<lb/>
求何力何力由是得還拜右驍衛大將軍<lb/>
十七年閏六月薛延陁眞珠可汗使其姪突利設<lb/>
來納幣獻馬五萬匹牛橐駝萬頭羊十萬口庚申<lb/>
突利設獻饌上御相思殿大饗羣臣設十部樂突<lb/>
利設再拜上夀賜賚甚厚契苾何力上言薛延陁<lb/>
不可與昏上曰吾已許之矣豈可爲天子而食言<lb/>
乎何力對曰臣非欲陛下遽絶之也願且遷延其<lb/>
事臣聞古有親迎之禮若敕夷男使親迎雖不至<lb/>
<pb n="KR2c0001_SBCK_028-57b"/>
京師亦應至靈州彼必不敢來則絶之有名矣夷<lb/>
男性剛戾旣不成昏其下復攜貳不過一二年必<lb/>
病死兩子爭立則可以坐制之矣上從之乃徴眞<lb/>
珠可汗使親迎仍發詔將幸靈州與之㑹眞珠大<lb/>
喜欲詣靈州其臣諌曰脫爲所留悔之無及眞珠<lb/>
曰吾聞唐天子有聖德我得身往見之死無所恨<lb/>
且漠北必當有主我行决矣勿復多言上發使三<lb/>
道受其所獻雜畜薛延陁先無庫廐眞珠調斂諸<lb/>
部往返萬里道渉沙磧無水草耗死將半失期不<lb/>
至議者或以爲聘財未備而與爲昏將使戎狄輕<lb/>
中國上乃下詔絶其昏停幸靈州追還三使禇遂<lb/>
<pb n="KR2c0001_SBCK_028-58a"/>
良上䟽以爲薛延陁本一俟斤陛下盪平沙塞萬<lb/>
里蕭條餘寇犇波須有酋長璽書鼔纛立爲可汗<lb/>
比者復降鴻私許其婚媾西告吐蕃北諭思摩中<lb/>
國童㓜靡不知之御幸北門受其獻食羣臣四夷<lb/>
宴樂終日咸言陛下欲安百姓不愛一女凢在含<lb/>
生孰不懷德今一朝生進退之意有改悔之心臣<lb/>
爲國家惜兹聲聽所顧甚少所失殊多嫌隙旣生<lb/>
必構邊患彼國蓄見欺之怒此民懷負約之慙恐<lb/>
非所以服逺人訓戎士也陛下君臨天下十有七<lb/>
載以仁恩結庶類以信義撫戎夷莫不欣然負之<lb/>
無力何惜不使有始有卒乎夫龍沙以北部落無<lb/>
<pb n="KR2c0001_SBCK_028-58b"/>
筭中國誅之終不能盡當懐之以德使爲惡者在<lb/>
夷不在華失信者在彼不在此則堯舜禹湯不及<lb/>
陛下逺矣上不聽是時羣臣多言國家旣許其昏<lb/>
受其聘幣不可失信戎狄更生邊患上曰卿曹皆<lb/>
知古而不知今昔漢初匈奴彊中國弱故飾子女<lb/>
捐金絮以餌之得事之宜今中國彊戎狄弱以我<lb/>
徒兵一千可擊胡騎數萬薛延陁所以匍匐稽顙<lb/>
惟我所欲不敢驕慢者以新爲君長雜姓非其種<lb/>
族欲假中國之勢以威服之耳彼同羅僕骨回紇<lb/>
等十餘部兵各數萬併力攻之立可破㓕所以不<lb/>
敢發者畏中國所立故也今以女妻之彼自恃大<lb/>
<pb n="KR2c0001_SBCK_028-59a"/>
國之壻雜姓誰敢不服戎狄人靣獸心一旦微不<lb/>
得意必反噬爲害今吾絶其昏殺其禮雜姓知我<lb/>
棄之不日將瓜剖之矣卿曹第志之<lb/>
臣光曰孔子稱去食去兵不可去信唐太宗審知<lb/>
薛延陁不可妻則𥘉勿許其昏可也旣許之矣乃<lb/>
復恃彊棄信而絶之雖㓕薛延陁猶可羞也王者<lb/>
發言出令可不愼哉<lb/>
十八年　𥘉上遣突厥候利苾可汗北度河薛延<lb/>
陁眞珠可汗恐其部落翻動意甚惡之豫蓄輕騎<lb/>
於漠北欲擊之上遣使戒敕無得相攻眞珠可汗<lb/>
對曰至尊有命安敢不從然突厥翻覆難期當其<lb/>
<pb n="KR2c0001_SBCK_028-59b"/>
未破之時歳犯中國殺人以千萬計臣以爲至尊<lb/>
克之當翦爲奴婢以賜中國之人乃反養之如子<lb/>
其恩德至矣而結社率竟反此屬獸心安可以人<lb/>
理待也臣荷恩深厚請爲至尊誅之自是數相攻<lb/>
十九年上之將伐髙麗也薛延陁遣使入貢上謂<lb/>
之曰語爾可汗今我父子東征髙麗汝能爲寇宜<lb/>
亟來眞珠可汗惶恐遣使致謝且請發兵助軍上<lb/>
不許及髙麗敗於駐蹕山莫離支使靺鞨說眞珠<lb/>
㗖以厚利眞珠懾服不敢動九月壬申眞珠卒上<lb/>
爲之發哀𥘉眞珠請以其庶長子曳莽爲突利失<lb/>
可汗居東方統雜種嫡子拔灼爲肆葉護可汗居<lb/>
<pb n="KR2c0001_SBCK_028-60a"/>
西方統薛延陁詔許之皆以禮冊命曵莽性躁擾<lb/>
輕用兵與拔灼不恊眞珠卒來㑹喪旣葬曵莽恐<lb/>
抜灼圖已先還所部拔灼追襲殺之自立爲頡利<lb/>
俱利薛沙多彌可汗　上之征髙麗也使右領軍<lb/>
大將軍執失思力將突厥屯夏州之北以僃薛延<lb/>
陁薛延陁多彌可汗旣立以上出征未還引兵寇<lb/>
河南上遣左武候中郎將長安田仁㑹與思力合<lb/>
兵擊之思力羸形僞退誘之深入及夏州之境整<lb/>
陳以待之薛延陁大敗追犇六百餘里耀威磧北<lb/>
而還多彌復發兵冦夏州十二月己未敕禮部尚<lb/>
書江夏王道宗發朔并汾箕嵐代忻蔚雲九州兵<lb/>
<pb n="KR2c0001_SBCK_028-60b"/>
鎭朔州右衛大將軍代州都督薛萬徹左驍衛大<lb/>
將軍阿史那社爾發勝夏銀綏丹延鄜坊石隰十<lb/>
州兵鎭勝州勝州都督宋君明左武候將軍薛孤<lb/>
呉發靈原寧鹽慶五州兵鎭靈州又令執失思力<lb/>
發靈勝二州突厥兵與道宗等相應薛延陁至塞<lb/>
下知有僃不敢進<lb/>
二十年春正月辛未夏州都督喬師望右領軍大<lb/>
將軍執失思力等擊薛延陁大破之虜獲二千餘<lb/>
人多彌可汗輕騎遁走部曲騷然矣　薛延陁多<lb/>
彌可汗性𥚹急猜忌無恩廢棄父時貴臣專用已<lb/>
所親昵國人不附多彌多所誅殺人不自安回紇<lb/>
<pb n="KR2c0001_SBCK_028-61a"/>
酋長吐迷度與僕骨同羅共擊之多彌大敗夏六<lb/>
月乙亥詔以江夏王道宗左衛大將軍阿史那社<lb/>
爾爲瀚海安撫大使又遣右領衛大將軍執失思<lb/>
力將突厥兵右驍衛大將軍契苾何力將涼州及<lb/>
胡兵代州都督薛萬徹營州都督張儉各將所部<lb/>
兵分道並進以擊薛延陁上遣校尉宇文法詣烏<lb/>
羅護靺鞨遇薛延陁阿波設之兵於東境法帥靺<lb/>
鞨擊破之薛延陁國中驚擾曰唐兵至矣諸部大<lb/>
亂多彌引數千騎犇阿史德時健部落回紇攻而<lb/>
殺之并其宗族殆盡遂據其地諸俟斤互相攻擊<lb/>
爭遣使來歸命薛延陁餘衆西走猶七萬餘口共<lb/>
<pb n="KR2c0001_SBCK_028-61b"/>
立眞珠可汗兄子咄摩支爲伊特勿失可汗歸其<lb/>
故地尋去可汗之號遣使奉表請居鬱督軍山之<lb/>
北使兵部尚書崔敦禮就安集之敕勒九姓酋長<lb/>
以其部落素服薛延陁種聞咄摩支來皆恐懼<lb/>
朝議恐其爲磧北之患乃更遣李丗勣與九姓敕勒<lb/>
共圖之上戒丗勣曰降則撫之叛則討之己丑上<lb/>
手詔以薛延陁破㓕其敕勒諸部或來降附或未<lb/>
歸服今不乗機恐貽後悔朕當自詣靈州招撫其<lb/>
去歳征遼東兵皆不調發　李丗勣至鬰督軍山<lb/>
其酋長梯眞逹官帥衆來降薛延陁咄摩支南犇<lb/>
荒谷丗勣遣通事舍人蕭嗣業往招慰咄摩支詣<lb/>
<pb n="KR2c0001_SBCK_028-62a"/>
嗣業降其部落猶持兩端丗勣縱兵追擊前後斬<lb/>
五千餘級虜男女三萬餘人秋七月咄摩支至京<lb/>
師拜右武衛大將軍　八月己巳上行幸靈州<lb/>
江夏王道宗兵旣度磧遇薛延陁阿波逹官衆數<lb/>
萬拒戰道宗擊破之斬首千餘級追犇二百里道<lb/>
宗與薛萬徹各遣使招諭敕勒諸部其酋長皆喜<lb/>
頓首請入朝庚午車駕至浮陽廻紇拔野古同羅<lb/>
僕骨多濫葛思結阿跌契苾跌結渾斛薛等十一<lb/>
姓各遣使入貢稱薛延陁不事大國暴虐無道不<lb/>
能與奴等爲主自取敗死部落鳥散不知所之奴<lb/>
等各有分地不從薛延陁去歸命天子願賜哀憐<lb/>
<pb n="KR2c0001_SBCK_028-62b"/>
乞置官司養育奴等上大喜辛未詔廻紇等使者<lb/>
宴樂頒賚拜官賜其酋長璽書遣右領軍中郎將<lb/>
安永夀報使壬申上幸漢故甘泉宫詔以戎狄與<lb/>
天地俱生上皇並列流殃構禍乃自運𥘉朕聊命<lb/>
偏師遂擒頡利始弘廟略已㓕延陁鐵勒百餘萬<lb/>
户散處北溟逺遣使人委身内屬請同編列並同<lb/>
州郡混元以降殊未前聞冝僃禮吿廟仍頒示普天<lb/>
九月上至靈州敕勒諸俟斤遣使相繼詣靈州者<lb/>
數千人咸云願得天至尊爲奴等爲可汗子子孫<lb/>
孫常爲天至尊奴死無所恨甲辰上爲詩序其事<lb/>
曰雪恥酬百王除凶報千古公卿請勒石於靈州<lb/>
<pb n="KR2c0001_SBCK_028-63a"/>
從之　冬十二月戊寅廻紇俟利發吐迷度僕<lb/>
骨俟利發歌濫拔延多濫葛俟斤末拔野古俟利<lb/>
發屈利失同羅俟利發時健啜思結酋長烏碎及<lb/>
渾斛薛奚結阿跌契苾白霫酋長皆來朝庚辰上<lb/>
賜宴於芳蘭殿命有司厚加給待每五日一㑹<lb/>
二十一年春正月丙申詔以廻紇部爲瀚海府僕<lb/>
骨爲金微府多濫葛爲燕然府抜野古爲幽陵府<lb/>
同羅爲龜林府思結爲盧山府渾爲臯蘭州斛薛<lb/>
爲高闕州奚結爲雞鹿州阿跌爲雞田州契苾爲<lb/>
榆溪州思結别部爲蹛林州白霫爲寘顔州各以<lb/>
其酋長爲都督刺史各賜金銀繒帛及錦𫀆敕勒<lb/>
<pb n="KR2c0001_SBCK_028-63b"/>
大喜捧戴歡呼拜舞宛轉塵中及還上御天成殿<lb/>
宴設十部樂而遣之諸酋長奏稱臣等旣爲唐民<lb/>
往來天至尊所如詣父母請於回紇以南突厥以<lb/>
北開一道謂之參天可汗道置六十八驛各有馬<lb/>
及酒肉以供過使歳貢貂皮以充租賦仍請能屬<lb/>
文人使爲表䟽上皆許之於是北荒悉平然迴紇<lb/>
吐迷度已私自稱可汗官號皆如突厥故事<lb/>
夏四月丙寅置燕然都護府統瀚海等六都督臯<lb/>
蘭等七州以揚州都督府司馬李素立爲之素立<lb/>
撫以恩信夷落懷之共率馬牛爲獻素立唯受其<lb/>
酒一盃餘悉還之　六月丁丑詔以隋末喪亂<lb/>
<pb n="KR2c0001_SBCK_028-64a"/>
邊民爲戎狄所掠今鐵勒歸化宜遣使詣燕然等<lb/>
州與都督相知訪求没落之人贖以貨財給糧遞<lb/>
還本貫其室韋烏羅護靺鞨三部人爲薛延陁所<lb/>
掠者亦令贖還<lb/>
二十二年秋八月辛未遣左領軍大將軍執失思<lb/>
力出金山道擊薛延陁餘寇　回紇吐迷度兄子<lb/>
烏紇蒸其叔母烏紇與俱陸莫賀逹官俱羅勃皆<lb/>
突厥車鼻可汗之壻也相與謀殺吐迷度以歸車<lb/>
鼻烏紇夜引十餘騎襲吐迷度殺之燕然副都護<lb/>
元禮臣使人誘烏紇許奏以爲瀚海都督烏紇輕<lb/>
騎詣禮臣謝禮臣執而斬之以聞上恐廻紇部落<lb/>
<pb n="KR2c0001_SBCK_028-64b"/>
離散遣兵部尚書崔敦禮往安撫之乆之俱羅勃<lb/>
入見上留之不遣　冬十月甲戌以廻紇吐迷<lb/>
度子前左屯衛大將軍婆閏爲左驍衛大將軍大<lb/>
俟利發瀚海都督<lb/>
高宗龍朔元年冬十月回紇酋長婆閏卒姪比粟<lb/>
毒代領其衆與同羅僕同犯邊詔左武衛大將軍<lb/>
鄭仁泰爲鐵勒道行軍大緫管燕然都護劉審禮<lb/>
左武衛將軍薛仁貴爲副鴻臚卿蕭嗣業爲仙蕚<lb/>
道行軍緫管右屯衛將軍孫仁師爲副將兵討之<lb/>
審禮德威之子也<lb/>
二年春三月鄭仁泰等敗鐵勒於天山鐵勒九姓<lb/>
<pb n="KR2c0001_SBCK_028-65a"/>
聞唐兵將至合衆十餘萬以拒之選驍健者數十<lb/>
人挑戰薛仁貴發三矢殺三人餘皆下馬請降仁<lb/>
貴悉阬之度磧北擊其餘衆獲葉護兄弟三人而<lb/>
還軍中歌之曰將軍三箭定天山戰士長歌入漢<lb/>
關思結多濫葛等部落先保天山聞仁泰等將至<lb/>
皆迎降仁泰等縱兵擊之掠其家以賞軍士虜相<lb/>
帥逺遁將軍楊志追之爲虜所敗候騎告仁泰虜<lb/>
輜重在近往可取也仁泰將輕騎萬四千倍道赴<lb/>
之遂踰大磧至仙蕚河不見虜糧盡而還值大雪<lb/>
士卒飢凍棄捐甲兵殺馬食之馬盡人自相食比<lb/>
入塞餘兵纔八百人軍還司憲大夫楊德裔劾奏<lb/>
<pb n="KR2c0001_SBCK_028-65b"/>
仁泰等誅殺已降使虜逃散不撫士卒不計資糧<lb/>
遂使骸骨蔽野棄甲資寇自聖朝開創以來未有<lb/>
如今日之喪敗者仁貴於所監臨貪淫自恣雖矜<lb/>
所得不補所喪並請付灋司推科詔以功贖罪皆<lb/>
釋之以右驍衛大將軍契苾何力爲鐵勒道安撫<lb/>
使左衛將軍姜恪副之以安輯其餘衆何力簡精<lb/>
騎五百馳入九姓中虜大驚何力乃謂曰國家知<lb/>
汝皆脅從赦汝之罪罪在酋長得之則已其部落<lb/>
大喜共執其葉護及誤特勒等二百餘人以授何<lb/>
力何力數其罪而斬之九姓遂定<lb/>
三年春正月左武衛將軍鄭仁泰討鐵勒叛者餘<lb/>
<pb n="KR2c0001_SBCK_028-66a"/>
種悉平之　二月徙燕然都護府於回紇更名<lb/>
瀚海都護徙故瀚海都護於雲中古城更名雲中<lb/>
都護以磧爲境磧北州府皆隷瀚海磧南隷雲中<lb/>
緫章二年秋八月甲戌改瀚海都護府爲安北都<lb/>
護府<lb/>
　　　唐平西突厥<lb/>
隋焬帝大業元年　𥘉西突厥阿波可汗爲葉護<lb/>
可汗所虜國人立鞅素特勒之子是爲泥利可汗<lb/>
泥利卒子逹漫立號處羅可汗其母向氏本中國<lb/>
人更嫁泥利之弟婆實特勒開皇末婆實與向氏<lb/>
入朝遇逹頭之亂遂留長安舍於鴻臚寺處羅多<lb/>
<pb n="KR2c0001_SBCK_028-66b"/>
烏孫故地撫御失道國人多叛復爲鐵勒所困鐵<lb/>
勒者匈奴之遺種族類最多有僕骨同羅契苾薛<lb/>
延陁等部其酋長皆號俟斤族姓雖殊通謂之鐵<lb/>
勒大抵與突厥同俗以寇抄爲生無大君長分屬<lb/>
東西兩突厥是嵗處羅引兵擊鐵勒諸部厚稅其<lb/>
物又猜忌薛延陁恐其爲變集其酋長數百人盡<lb/>
殺之於是鐵勒皆叛立俟利發俟斤契苾歌楞爲<lb/>
莫何可汗又立薛延陁俟斤字也咥爲小可汗與<lb/>
處羅戰屢破之莫何勇毅絶倫甚得衆心爲鄰國<lb/>
所憚伊吾髙昌焉耆皆附之<lb/>
三年冬十月鐵勒寇邊帝遣將軍馮孝慈出燉煌<lb/>
<pb n="KR2c0001_SBCK_028-67a"/>
擊之不利鐵勒尋遣使謝罪請降帝使裴矩慰撫<lb/>
之<lb/>
四年春正月裴矩聞西突厥處羅可汗思其母請<lb/>
遣使招懷之二月己卯帝遣司朝謁者崔君肅齎<lb/>
詔書慰諭之處羅見君肅甚踞受詔不肯起君肅<lb/>
謂之曰突厥本一國中分爲二毎歳交兵積數十<lb/>
歳而莫能相㓕者明知其勢敵耳然啓民舉其部<lb/>
落百萬之衆卑躬折節入臣天子者其故何也正<lb/>
以切恨可汗不能獨制欲借兵於大國共㓕可汗<lb/>
耳羣臣咸欲從啓民之請天子旣許之師出有日<lb/>
矣顧可汗母向夫人懼西國之㓕旦夕守闕哭泣<lb/>
<pb n="KR2c0001_SBCK_028-67b"/>
哀祈匍匐謝罪請發使召可汗令入内屬天子憐<lb/>
之故復遣使至此今可汗乃踞慢如是則向夫人<lb/>
爲誑天子必伏尸都市傳首虜庭發大隋之兵資<lb/>
東國之衆左提右擊以擊可汗亡無日矣柰何愛<lb/>
兩拜之禮絶慈母之命惜一語稱臣使社稷為墟<lb/>
乎處羅矍然而起流涕再拜跪受詔書因遣使者<lb/>
隨君肅貢汗血馬<lb/>
七年　𥘉帝西廵遣侍御史韋節召西突厥處羅<lb/>
可汗令與車駕會大斗拔谷國人不從處羅謝使<lb/>
者辭以佗故帝大怒無如之何會其酋長射匱遣<lb/>
使來求婚裴矩因奏曰處羅不朝恃彊大耳臣請<lb/>
<pb n="KR2c0001_SBCK_028-68a"/>
以計弱之分裂其國即易制也射匱者都六之子<lb/>
達頭之孫世為可汗君臨西靣今聞其失職附屬<lb/>
處羅故遣使來以結援耳願厚禮其使拜為大可<lb/>
汗則突厥勢分兩從我矣帝曰公言是也因遣矩<lb/>
朝夕至館微諷諭之帝於仁風殿召其使者言處<lb/>
羅不順之狀稱射匱向善吾將立為大可汗令發<lb/>
兵誅處羅然後為婚帝取桃竹白羽箭一枚以賜<lb/>
射匱因謂之曰此事宜速使疾如箭也使者返路<lb/>
經處羅處羅愛箭將留之使者譎而得免射匱聞<lb/>
而大喜興兵襲處羅處羅大敗棄妻子將左右數<lb/>
千騎東走縁道被刼寓於高昌東保時羅漫山高<lb/>
<pb n="KR2c0001_SBCK_028-68b"/>
昌王麴伯雅上狀帝遣裴矩與向氏親要左右馳<lb/>
至玉門關晉昌城曉諭處羅使入朝十二月己未<lb/>
處羅來朝於臨朔宫帝大恱接以殊禮帝與處羅<lb/>
宴處羅稽首謝入見之晚帝以温言慰勞之僃設<lb/>
天下珍膳盛陳女樂羅綺絲竹眩曜耳目然處羅<lb/>
終有怏怏之色<lb/>
八年春正月帝分西突厥處羅可汗之衆爲三使<lb/>
其弟闕達度設將羸弱萬餘口居于㑹寧又使特<lb/>
勒大柰别將餘衆居于樓煩命處羅將五百騎常<lb/>
從車駕巡幸賜號曷娑那可汗賞賜甚厚<lb/>
唐髙祖武徳元年冬十二月癸酉西突厥曷娑那<lb/>
<pb n="KR2c0001_SBCK_028-69a"/>
可汗自宇文化及所來降以西突厥曷娑那可汗<lb/>
為歸義王曷娑那獻大珠上曰珠誠至寳然朕寳<lb/>
王赤心珠無所用竟還之<lb/>
二年秋七月乙酉西突厥統葉護可汗遣使入貢<lb/>
初西突厥曷娑那可汗入朝于隋隋人留之國人立其<lb/>
叔父號射匱可汗射匱者達頭可汗之孫也既立<lb/>
拓地東至金山西至海遂與北突厥為敵建庭於<lb/>
龜兹北三彌山射匱卒弟統葉護可汗立統葉護<lb/>
勇而有謀北并鐡勒控弦數十萬據烏孫故地又<lb/>
移庭於石國北千泉西域諸國皆臣之葉護各遣<lb/>
吐屯監之督其征賦　九月西突厥曷娑那可<lb/>
<pb n="KR2c0001_SBCK_028-69b"/>
汗與北突厥有怨曷娑那在長安北突厥遣使請<lb/>
殺之上不許羣臣皆曰保一人而失一國後必為<lb/>
患秦王丗民曰人窮來歸我殺之不義上遲廻乆<lb/>
之不得已丙戌引曷娑那於内殿宴飲既而送中<lb/>
書省縱北突厥使者使殺之<lb/>
八年夏四月西突厥統葉護可汗遣使請昏上謂<lb/>
裴矩曰西突厥道逺緩急不能相助今求昏何如<lb/>
對曰今北寇方彊為國家今日計且當逺交而近<lb/>
攻臣謂宜許其昏以威頡利俟數年之後中國完<lb/>
實足抗北夷然後徐思其宜上從之遣髙平王道<lb/>
立至其國統葉護大喜道立上之從子也<lb/>
<pb n="KR2c0001_SBCK_028-70a"/>
太宗貞觀元年西突厥統葉護可汗遣真珠統俟<lb/>
斤與髙平王道立來獻萬釘寳細金帶馬五千匹<lb/>
以迎公主頡利不欲中國與之和親數遣兵入寇<lb/>
又遣人謂統葉護曰汝迎唐公主要須經我國中<lb/>
過統葉護患之未成昏<lb/>
二年冬十二月西突厥統葉護可汗為其伯父所<lb/>
殺伯父自立是為莫賀咄侯屈利俟毗可汗國人<lb/>
不服弩矢畢部推泥孰莫賀設為可汗泥孰不可<lb/>
統葉護之子咥力特勒避莫賀咄之禍亡在康居<lb/>
泥孰迎而立之是為乙毗鉢羅肆葉護可汗與莫<lb/>
賀咄相攻連兵不息俱遣使來請昏上不許曰汝<lb/>
<pb n="KR2c0001_SBCK_028-70b"/>
國方亂君臣未定何得言昏且諭以各守部分勿<lb/>
復相攻於是西城諸國及敕勒先没屬西突厥者<lb/>
皆叛之<lb/>
四年西突厥種落散在伊吾詔以涼州都督李大<lb/>
亮為西北道安撫大使於磧口貯糧來者賑給使<lb/>
者招慰相望於道大亮上言欲懷逺者必先安近<lb/>
中國如本根四夷如枝葉疲中國以奉四夷猶拔<lb/>
本根以益枝葉也臣逺考秦漢近觀隋室外事戎<lb/>
狄皆致疲弊今招致西突厥但見勞費未見其益<lb/>
况河西州縣蕭條突厥微弱以來始得耕穫今又<lb/>
供億此役民將不堪不若且罷招慰為便伊吾之<lb/>
<pb n="KR2c0001_SBCK_028-71a"/>
地率皆沙磧其人或自立君長求稱臣内屬者羈<lb/>
縻受之使居塞外為中國藩蔽此乃施虚惠而收<lb/>
實利也上從之<graphic n="KR0680" url="https://raw.githubusercontent.com/kanripo/KR-Gaiji/master/images/KR0680.png" mimeType="image/png"/>西突厥肆葉護可汗既先可汗<lb/>
之子為衆所附莫賀咄可汗所部酋長多歸之肆<lb/>
葉護引兵擊莫賀咄莫賀咄兵敗逃於金山爲泥<lb/>
孰設所殺諸部兵推肆葉護爲大可汗<lb/>
六年秋七月西突厥肆葉護可汗發兵擊薛延陁<lb/>
為薛延陁所敗肆葉護性猜很信讒有乙利可汗<lb/>
功最多肆葉護以非其族類誅㓕之由是諸部皆<lb/>
不自保肆葉護又忌莫賀設之子泥孰隂欲圖之<lb/>
泥孰犇焉耆設卑逹官與弩失畢二部攻之肆葉<lb/>
<pb n="KR2c0001_SBCK_028-71b"/>
護輕騎犇康居尋卒國人迎泥孰於焉耆而立之<lb/>
是爲咄陸可汗遣使内附丁酉遣鴻臚少卿劉善<lb/>
因立咄陸爲奚利邲咄陸可汗<lb/>
八年西突厥咄陸可汗卒其弟同娥設立是爲沙<lb/>
鉢羅咥利失可汗<lb/>
九年冬十月乙亥處月𥘉遣使入貢處月處宻皆<lb/>
西突厥之别部也<lb/>
十二年　𥘉西突厥咥利失可汗分其國爲十部<lb/>
每部有酋長一人仍各賜一箭謂之十箭又分左<lb/>
右廂左廂號五咄陸置五大啜居碎葉以東右廂<lb/>
號五弩失畢置五大俟斤居碎葉以西通謂之十<lb/>
<pb n="KR2c0001_SBCK_028-72a"/>
姓咥利失失衆心爲其臣統吐屯所襲咥利失兵<lb/>
敗與其弟歩利設走保焉耆統吐屯等將立欲谷<lb/>
設爲大可汗會統吐屯爲人所殺欲谷設兵亦敗<lb/>
咥利失復得故地至是西部竟立欲谷設爲乙毗<lb/>
咄陸可汗乙毗咄陸旣立與咥利失大戰殺傷其<lb/>
衆因中分其地自伊列水以西屬乙毗咄陸以東<lb/>
屬咥利失<lb/>
十三年西突厥咥利失可汗之臣俟利發與乙毗<lb/>
咄陸可汗通謀作亂咥利失窮蹙逃犇鏺汗而死<lb/>
弩失畢部落迎其弟子薄布特勒立之是爲乙毗<lb/>
沙鉢羅葉護可汗沙鉢羅葉護旣立建庭於雖合<lb/>
<pb n="KR2c0001_SBCK_028-72b"/>
水北謂之南庭自龜兹鄯善且末吐火羅焉耆石<lb/>
史何穆康等國皆附之咄陸建庭於鏃曷山西謂<lb/>
之北庭自厥越失抜悉彌駁馬結骨火燖觸水昆<lb/>
等國皆附之以伊列水爲境<lb/>
十四年侯君集之討髙昌也西突厥可汗遣其葉<lb/>
護屯可汗浮圖城爲髙昌王文泰聲援及君集至<lb/>
可汗懼而西走千餘里葉護以城降<lb/>
十五年西突厥沙鉢羅葉護可汗數遣使入貢秋<lb/>
七月甲戌命左領軍將軍張大師持節即其所號<lb/>
立爲可汗賜以鼔纛上又命使者多齎金帛歷諸<lb/>
國市良馬魏徴諌曰可汗位未定而先市馬彼必<lb/>
<pb n="KR2c0001_SBCK_028-73a"/>
以爲陛下志在市馬以立可汗爲名耳使可汗得<lb/>
立荷德必淺若不得立爲怨實深諸國聞之亦輕<lb/>
中國市或不得得亦非美茍能使彼安寧則諸國<lb/>
之馬不求自至矣上欣然止之乙毗咄陸可汗與<lb/>
沙鉢羅葉護互相攻乙毗咄陸浸彊大西域諸國<lb/>
多附之未幾乙毗咄陸使石國吐屯擊沙鉢羅葉<lb/>
護擒之以歸殺之<lb/>
十六年西突厥乙毗咄陸可汗旣殺沙鉢羅葉護<lb/>
并其衆又擊吐火羅㓕之自恃彊大遂驕倨拘留<lb/>
唐使者侵暴西域遣兵寇伊州郭孝恪將輕騎二<lb/>
千自烏骨邀擊敗之乙毗咄陸又遣處月處密二<lb/>
<pb n="KR2c0001_SBCK_028-73b"/>
部圍天山孝恪擊走之乗勝進拔處月俟斤所居<lb/>
城追犇至遏索山降處宻之衆而歸𥘉髙昌旣平<lb/>
嵗發兵千餘人戍守其地禇遂良上䟽以爲聖王<lb/>
爲治先華夏而後夷狄陛下興兵取髙昌數郡蕭<lb/>
然累年不復嵗調千餘人屯戍逺去郷里破産辦<lb/>
裝又謫徙罪人皆無頼子弟適足騷擾邊鄙豈能<lb/>
有益行陳所遣多復逃亡徙煩追捕加以道塗所<lb/>
經沙磧千里冬風如割夏風如焚行人往來遇之<lb/>
多死設使張掖酒泉有烽燧之警陛下豈得髙昌<lb/>
一夫斗粟之用終當發隴右諸州兵食以赴之耳<lb/>
然則河西者中國之心腹髙昌者它人之手足柰<lb/>
<pb n="KR2c0001_SBCK_028-74a"/>
何糜弊本根以事無用之土乎且陛下得突厥吐<lb/>
谷渾皆不有其地爲之立君長以撫之髙昌獨不<lb/>
得與爲此乎叛而執之服而封之刑莫威焉德莫<lb/>
厚馬願更擇髙昌子弟可立者使君其國子子孫孫<lb/>
負荷大恩永爲唐室藩輔内安外寧不亦善乎上<lb/>
不聽及西突厥入寇上悔之曰魏徴禇遂良勸我<lb/>
復立髙昌吾不用其言今方自咎耳乙毗咄陸西<lb/>
擊康居道過來國破之虜獲甚多不分與其下其<lb/>
將泥孰啜輙奪取之乙毗咄陸怒斬泥孰啜以徇<lb/>
衆皆憤怒泥孰啜部將胡禄屋襲擊之乙毗咄陸<lb/>
衆散走保白水胡城於是弩失畢諸部及乙毗咄<lb/>
<pb n="KR2c0001_SBCK_028-74b"/>
陸所部屋利啜等遣使詣闕請廢乙毗咄陸更立<lb/>
可汗上遣使齎璽書立莫賀咄之子爲乙毗射匱<lb/>
可汗乙毗射匱既立悉禮遣乙毗咄陸所留唐使<lb/>
者帥諸部擊乙毗咄陸於白水胡城乙毗咄陸出<lb/>
兵擊之乙毗射匱大敗乙毗咄陸遣使招其故部<lb/>
落故部落皆曰使我千人戰死一人獨存亦不汝<lb/>
從乙毗咄陸自知不爲衆所附乃西犇吐火羅<lb/>
二十年夏六月丁卯西突厥乙毗射匱可汗遣使<lb/>
入貢且請昏上許之且使割龜兹于闐踈勒朱俱<lb/>
波葱嶺五國以為聘禮<lb/>
二十二年　𥘉西突厥乙毗咄陸可汗以阿史那<lb/>
<pb n="KR2c0001_SBCK_028-75a"/>
賀魯爲葉護居多邏斯水在西州北千五百里統<lb/>
處月處宻始蘇歌邏禄失畢五姓之衆乙毗咄陸<lb/>
犇吐火羅乙毗射匱可汗遣兵迫逐之部落亡散<lb/>
夏四月乙亥賀魯帥其餘衆數千帳内屬詔處之<lb/>
於庭州莫賀城拜左驍衛將軍賀魯聞唐兵討龜<lb/>
兹請爲郷導仍從數十騎入朝上以爲崑丘道行<lb/>
軍緫管厚宴賜而遣之　冬十二月戊寅以崑<lb/>
丘道行軍緫管左驍衛將軍阿史那賀魯爲泥伏<lb/>
沙鉢羅葉護賜以鼔纛使招討西突厥之未服者<lb/>
二十三年春二月丙戌置瑶池都督府隷安西都<lb/>
護戊子以左衛將軍阿史那賀魯爲瑶池都督<lb/>
<pb n="KR2c0001_SBCK_028-75b"/>
髙宗永徽二年左驍衛將軍瑤池都督阿史那賀<lb/>
魯招集離散廬帳漸盛聞太宗崩謀襲取西庭二<lb/>
州庭州刺史駱弘義知其謀表言之上遣通事舍<lb/>
人橋寳明馳往慰撫寶明說賀魯令長子咥運入<lb/>
宿衛授右驍衛中郎將尋復遣歸咥運乃說其父<lb/>
擁衆西走擊破乙毗射匱可汗併其衆建牙于雙<lb/>
河及千泉自號沙鉢羅可汗咄陸五啜弩失畢五<lb/>
俟斤皆歸之勝兵數十萬與乙毗咄陸可汗連兵<lb/>
處月處宻及西域諸國多附之以咥運爲莫賀咄<lb/>
葉護焉耆王婆伽利卒國人表請復立故王突騎<lb/>
支夏四月詔加突騎支右武衛將軍遣還國<lb/>
<pb n="KR2c0001_SBCK_028-76a"/>
秋七月西突厥沙鉢羅可汗寇庭州攻䧟金嶺城<lb/>
及蒲類縣殺略數千人詔左武候大將軍梁建方<lb/>
右驍衛大將軍契苾何力爲弓月道行軍緫管右<lb/>
驍衛將軍髙德逸右武候將軍薛孤呉仁爲副發<lb/>
泰成𡵨雍府兵三萬人及廻紇五萬騎以討之<lb/>
　冬十二月壬子處月朱邪孤注殺招撫使單道<lb/>
惠與突厥賀魯相結<lb/>
三年春正月癸亥梁建方契苾何力等大破處月<lb/>
朱邪孤注於牢山孤注夜遁建方使副緫管髙德<lb/>
逸輕騎追之行五百餘里生擒孤注斬首九千級<lb/>
四年西突厥乙毗咄陸可汗卒其子頡苾逹度設<lb/>
<pb n="KR2c0001_SBCK_028-76b"/>
號眞珠葉護始與沙鉢羅可汗有隙與五弩失畢<lb/>
共擊沙鉢羅破之斬首千餘級<lb/>
五年閏四月丙子以處月部置金滿州<lb/>
六月夏六月癸未以左屯衛大將軍程知節爲葱<lb/>
山道行軍大緫管以討西突厥沙鉢羅可汗　西<lb/>
突厥頡苾逹度設數遣使請兵討沙鉢羅可汗冬<lb/>
十一月甲戌遣豐州都督元禮臣册拜頡苾逹度<lb/>
設爲可汗禮臣至碎葉城沙鉢羅發兵拒之不得<lb/>
前頡苾逹度設部落多爲沙鉢羅所併餘衆寡弱<lb/>
不爲諸姓所附禮臣竟不冊拜而歸<lb/>
顯慶元年秋八月辛丑葱山道行軍緫管程知節<lb/>
<pb n="KR2c0001_SBCK_028-77a"/>
擊西突厥與歌邏禄處月二部戰於榆慕谷大破<lb/>
之斬首千餘級副緫管周智度攻突騎施處木昆<lb/>
等部於咽城拔之斬首三萬級　冬十二月程<lb/>
知節引軍至鷹娑川遇西突厥二萬騎别部䑕尼<lb/>
施等二萬餘騎繼至前軍緫管蘇定方帥五百騎<lb/>
馳往擊之西突厥大敗追犇二十里殺獲千五百<lb/>
餘人獲馬及器械綿亘山野不可勝計副大緫管<lb/>
王文度害其功言於知節曰今兹雖云破賊官軍<lb/>
亦有死傷乗危輕脫乃成敗之灋耳何急而爲此<lb/>
自今常結方陳置輜重在内遇賊則戰此萬全䇿<lb/>
也又矯稱别得旨以知節恃勇輕敵委文度爲之<lb/>
<pb n="KR2c0001_SBCK_028-77b"/>
節制遂收軍不許深入士卒終日跨馬𬒳甲結陣<lb/>
不勝疲頓馬多瘦死定方言於知節曰出師欲以<lb/>
討賊今乃自守坐自困敝若遇賊必敗懦怯如此<lb/>
何以立功且主上以公為大將豈可更遣軍副專<lb/>
其號令事必不然請因文度飛表以聞知節不從<lb/>
至恒篤城有羣胡歸附文度曰此屬伺我旋師還<lb/>
復爲賊不如盡殺之取其資財定方曰如此乃自<lb/>
為賊耳何名伐叛文度竟殺之分其財獨定方不<lb/>
受師旋文度坐矯詔當死特除名知節亦坐逗遛<lb/>
追賊不及减死免官<lb/>
二年春閏正月庚戌以右屯衛將軍蘇定方爲伊<lb/>
<pb n="KR2c0001_SBCK_028-78a"/>
麗道行軍緫管帥燕然都護渭南任雅相副都護<lb/>
蕭嗣業發廻紇等兵自北道討西突厥沙鉢羅可<lb/>
汗嗣業鉅之子也𥘉右衞大將軍阿史那彌射及<lb/>
族兄左屯衛大將軍歩眞皆西突厥酋長太宗之<lb/>
丗帥衆來降至是詔以彌射歩眞爲流沙安撫大<lb/>
使自南道招集舊衆　冬十二月蘇定方擊西<lb/>
突厥沙鉢羅可汗至金山北先擊處木昆部大破<lb/>
之其俟斤嬾獨禄等帥萬餘帳來降定方撫之發<lb/>
其千騎與俱右領軍郎將薛仁貴上言泥孰部素<lb/>
不伏賀魯爲賀魯所破虜其妻子今唐兵有破賀<lb/>
魯諸部得泥孰妻子者冝歸之仍加賜賚使彼明<lb/>
<pb n="KR2c0001_SBCK_028-78b"/>
知賀魯爲賊而大唐爲之父母則人致其死不遺<lb/>
力矣上從之泥孰喜請從軍共擊賀魯定方至曵<lb/>
咥河西沙鉢羅帥十姓兵且十萬來拒戰定方將<lb/>
唐兵及廻紇萬餘人擊之沙鉢羅輕定方兵少直<lb/>
進圍之定方令步兵據南原攅矟外向日將騎兵<lb/>
陳於北原沙鉢羅先攻步軍三衝不動定方引騎<lb/>
兵擊之沙鉢羅大敗追犇三十里斬獲數萬人明<lb/>
日勒兵復進於是胡禄屋等五弩失畢悉衆來降<lb/>
沙鉢羅獨與處木昆屈律啜數百騎西走時阿史<lb/>
那步眞出南道五咄陸部落聞沙鉢羅敗皆詣歩<lb/>
眞降定方乃命蕭嗣業廻紇婆閏將胡兵趨邪羅<lb/>
<pb n="KR2c0001_SBCK_028-79a"/>
斯川追沙鉢羅定方與任雅相將新附之衆繼之<lb/>
㑹大雪平地二尺軍中咸請俟晴而行定方曰虜<lb/>
恃雪深謂我不能進必休息士馬亟追之可及若<lb/>
緩之彼遁逃浸逺不可復追省日兼功在此時矣<lb/>
乃蹋雪晝夜兼行所過收其部衆至雙河與彌射<lb/>
步真兵合去沙鉢羅所居二百里布陳長驅徑至<lb/>
其牙帳沙鉢羅與其徒將獵定方掩其不僃縱兵<lb/>
擊之斬獲數萬人得其鼓纛沙鉢羅與其子咥運<lb/>
壻閻啜等脫走趣石國定方於是息兵諸部各歸<lb/>
所居通道路置郵驛掩骸骨問疾苦畫疆場復生<lb/>
業凢爲沙鉢羅所掠者悉括還之十姓安堵如故<lb/>
<pb n="KR2c0001_SBCK_028-79b"/>
乃命蕭嗣業將兵追沙鉢羅定方引軍還沙鉢羅<lb/>
至石國西北蘇咄城人馬飢乏遣人齎珍寳入城<lb/>
市馬城主伊沮逹官詐以酒食出迎誘之入閉門<lb/>
執之送于石國蕭嗣業至石國石國人以沙鉢羅<lb/>
授之乙五分西突厥地置濛池崑陵二都護府以<lb/>
阿史那彌射爲左衛大將軍崑陵都護興昔亡可<lb/>
汗押五咄陸部落阿史那歩眞爲左衛大將軍濛<lb/>
池都護繼往絶可汗押五弩失畢部落遣光禄卿<lb/>
盧承慶持節冊命仍命彌射步眞與承慶據諸姓<lb/>
降者準其部落大小位望髙下授刺史以下官<lb/>
三年阿史那賀魯旣𬒳擒謂蕭嗣業曰我本亡虜<lb/>
<pb n="KR2c0001_SBCK_028-80a"/>
爲先帝所存先帝遇我厚而我負之今日之敗天<lb/>
所怒也吾聞中國刑人必於市願刑我於昭陵之<lb/>
前以謝先帝上聞而憐之賀魯至京師冬十一月<lb/>
甲午獻于昭陵敕免其死分其種落爲六都督府<lb/>
其所役屬諸國皆置州府西盡波斯並隷安西都<lb/>
護府賀魯尋死葬於頡利墓側<lb/>
四年春三月壬午西突厥興昔亡可汗與眞珠護<lb/>
葉戰雙雙河斬眞珠護葉<lb/>
龍朔二年冬十二月䫻海道緫管蘇海政受詔討<lb/>
龜兹敕興昔亡繼往絶二可汗發兵與之俱至興<lb/>
昔亡之境繼往絶素與興昔亡有怨密謂海政曰<lb/>
<pb n="KR2c0001_SBCK_028-80b"/>
彌射謀反請誅之時海政兵纔數千集軍吏謀曰<lb/>
彌射若反我輩無噍類不如先事誅之乃矯稱敕<lb/>
令大緫管齎帛數萬叚賜可汗及諸酋長興昔亡<lb/>
帥其徒受賜海政悉收斬之其䑕尼施拔塞幹兩<lb/>
部亡走海政與繼往絶追討平之軍還至踈勒南<lb/>
弓月部復引吐蕃之衆來欲與唐兵戰海政以師<lb/>
老不敢戰以軍資賂吐蕃約和而還由是諸部落<lb/>
皆以興昔亡爲冤各有離心繼往絶尋卒十姓無<lb/>
主有阿史那都支及李遮匐收其餘衆附於吐蕃<lb/>
咸亨二年夏四月甲申以西突厥阿史那都支爲<lb/>
左驍衛大將軍兼匐延都督以安集五咄陸之衆<lb/>
<pb n="KR2c0001_SBCK_028-81a"/>
四年冬十二月丙午弓月踈勒二王來降西突厥<lb/>
興昔亡可汗之丗諸部離散弓月及阿悉吉皆叛<lb/>
蘇定方之西討也擒阿悉吉以歸弓月南結吐蕃<lb/>
北招咽麫共攻踈勒降之上遣鴻臚卿蕭嗣業發<lb/>
兵討之嗣業兵未至弓月懼與踈勒皆入朝上赦<lb/>
其罪遣歸國<lb/>
調露元年　𥘉西突厥十姓可汗阿史那都支及<lb/>
其别帥李遮匐與吐蕃連和侵逼安西朝議欲發<lb/>
兵討之吏部侍郎裴行儉曰吐蕃爲寇審禮覆没<lb/>
干戈未息豈可復出師西方今波斯王卒其子泥<lb/>
洹師爲質在京師宜遣使者送歸國道過二虜以<lb/>
<pb n="KR2c0001_SBCK_028-81b"/>
便宜取之可不血刃而擒也上從之命行儉冊立<lb/>
波斯王仍爲安撫大食使行儉奏肅州刺史王方<lb/>
翼以爲己副仍令檢校安西都護<lb/>
永淳元年春二月西突厥阿史那車薄帥十姓反<lb/>
　　三月以裴行儉帥右金吾將軍閻懷旦等三<lb/>
緫管分道討西突厥師未行行儉薨夏四月阿史<lb/>
那車薄圍弓月城安西都護王方翼引軍救之破<lb/>
虜衆於伊麗水斬首千餘級俄而三姓咽麫與車<lb/>
薄合兵拒方翼方翼與戰於熱海流矢貫方翼臂<lb/>
方翼以佩刀截之左右不知所將胡兵謀執方翼<lb/>
以應車薄方翼知之悉召㑹議陽出軍資賜之以<lb/>
<pb n="KR2c0001_SBCK_028-82a"/>
次引出斬之㑹大風方翼振金鼓以亂其聲誅七<lb/>
十餘人其徒莫之覺既而分遣禆將襲車薄咽麫<lb/>
大破之擒其酋長三百人西突厥遂平閻懷旦等<lb/>
竟不行方翼尋遷夏州都督徴入議邊事上見方<lb/>
翼衣有血漬問之方翼具對熱海苦戰之狀上視<lb/>
瘡歎息竟以廢后近屬不得用而歸<lb/>
則天皇后垂拱元年　𥘉西突厥興昔亡繼往絶<lb/>
可汗旣死十姓無主部落多散亡太后乃擢興昔<lb/>
亡之子左豹韜衛翊府中郎將元慶爲左玉鈐衛<lb/>
將軍兼崑陵都護襲興昔亡可汗押五咄陸部落<lb/>
二年秋九月丁未以西突厥繼往絶可汗之子斛<lb/>
<pb n="KR2c0001_SBCK_028-82b"/>
瑟羅爲右玉鈐衛將軍襲繼往絶可汗押五弩失<lb/>
畢部落<lb/>
天授元年西突厥十姓自垂拱以來爲東突厥所<lb/>
侵掠散亡略盡濛池都護繼往絶可汗斛瑟羅收<lb/>
其餘衆六七萬人入居内地拜左衛大將軍改號<lb/>
竭忠事主可汗<lb/>
聖曆二年秋八月癸巳突騎施烏質勒遣其子遮<lb/>
弩入見遣侍御史元城解琬安撫烏質勒及十姓<lb/>
部落<lb/>
乆視元年以西突厥竭忠事主可汗斛瑟羅爲平<lb/>
西軍大緫管鎭碎葉<lb/>
<pb n="KR2c0001_SBCK_028-83a"/>
長安三年西突厥可汗斛瑟羅用刑殘酷諸部不<lb/>
服烏質勒本隷斛瑟羅號莫賀逹干能撫其衆諸<lb/>
部歸之斛瑟羅不能制烏質勒置都督二十貟各<lb/>
將兵七千人屯碎葉西北後攻䧟碎葉徙其牙帳<lb/>
居之斛瑟羅部衆離散因入朝不敢復還烏質勒<lb/>
悉併其地<lb/>
四年春正月冊拜阿史那懷道爲西突厥十姓可<lb/>
汗<hi>羅子也懷道斛瑟</hi>
中宗神龍二年閏正月甲戌以突騎酋長烏質勒<lb/>
爲懷德郡王　冬十二月安西大都護郭元振<lb/>
詣突騎施烏質勒牙帳議軍事天大風雪元振立<lb/>
<pb n="KR2c0001_SBCK_028-83b"/>
於帳前與烏質勒語乆之雪深元振不移足烏質<lb/>
勒老不勝寒㑹罷而卒其子娑葛勒兵將攻元振<lb/>
副使御史中丞解琬知之勸元振夜逃去元振曰<lb/>
吾以誠心待人何所疑懼且深在冦庭逃將安適<lb/>
安卧不動明旦入哭甚哀婆葛感其義待元振如<lb/>
𥘉戊戌以婆葛襲嗢鹿州都督懷徳王<lb/>
景龍二年冬十一月庚申突騎施酋長婆葛自立<lb/>
爲可汗殺唐使者御史中丞馮嘉賔遣其弟遮弩<lb/>
等帥衆犯塞𥘉娑葛旣代烏質勒統衆父時故將<lb/>
闕啜忠節不服數相攻擊忠節衆弱不能支金山<lb/>
道行軍緫管郭元振奏追忠節入朝宿衛忠節行<lb/>
<pb n="KR2c0001_SBCK_028-84a"/>
至播仙城經略使右威衛將軍周以悌說之曰國<lb/>
家不愛髙官顯爵以待君者以君有部落之衆故<lb/>
也今脫身入朝一老胡耳豈惟不保寵禄死生亦<lb/>
制於人手方今宰相宗楚客紀處納用事不若厚<lb/>
賂二公請留不行發安西兵及引吐蕃以擊娑葛<lb/>
求阿史那獻爲可汗以招十姓使郭䖍瓘發拔汗<lb/>
那兵以自助旣不失部落又得報仇比於入朝豈<lb/>
可同日語哉郭䖍瓘者歷城人時爲西邊將忠節<lb/>
然其言遣間使賂楚客處訥請如以悌之䇿元振<lb/>
聞其謀上䟽以爲往歳吐蕃所以犯邊正爲求十<lb/>
姓四鎭之地不獲故耳比者息兵請和非能慕悅<lb/>
<pb n="KR2c0001_SBCK_028-84b"/>
中國之禮義也直以國多内難人畜疫癘恐中國<lb/>
乗其弊故且屈志求自昵使其國小安豈能忘取<lb/>
十姓四鎭之地哉今忠節不論國家大計直欲爲<lb/>
吐蕃郷導恐四鎭危機將從此始頃緣黙啜慿陵<lb/>
所應者多兼四鎭兵疲弊勢未能爲忠節經略非<lb/>
憐突騎施也忠節不體國家中外之意而更求吐<lb/>
蕃吐蕃得志則忠節在其掌握豈得復事唐也往<lb/>
年吐蕃無恩於中國猶欲求十姓四鎭之地今若<lb/>
破娑葛有功請分于闐踈勒不知以何理抑之又<lb/>
其所部諸蠻及娑羅門等方不服若借唐兵助討<lb/>
之亦不知以何詞拒之是以古之智者皆不願受<lb/>
<pb n="KR2c0001_SBCK_028-85a"/>
夷狄之惠蓋豫憂其求請無厭終爲後患故也又<lb/>
彼請阿史那獻者豈非以獻爲可汗子孫欲依之<lb/>
以招懷十姓乎按獻父元慶叔父僕羅兄俀子及<lb/>
斛瑟羅懷道等皆可汗子孫也往者唐及吐蕃徧<lb/>
曽立之以爲可汗欲以招撫十姓皆不能致尋自<lb/>
破㓕何則此屬非有過人之才恩威不足以動衆<lb/>
雖復可汗舊種衆心終不親附况獻又踈逺於其<lb/>
父兄乎若使忠節兵力自能誘脅十姓則不必求<lb/>
立可汗子孫也又欲令郭䖍瓘入拔汗那發其兵<lb/>
䖍瓘前此已嘗與忠節擅入拔汗那發兵不能得<lb/>
其片甲匹馬而拔汗那不勝侵擾南引吐蕃奉俀<lb/>
<pb n="KR2c0001_SBCK_028-85b"/>
子還侵四鎭時拔汗那四旁無彊寇爲援䖍瓘等<lb/>
恣爲侵掠如獨行無人之境猶引俀子爲患今北<lb/>
有娑葛急則與之并力内則諸胡堅壁拒守外則<lb/>
突厥伺隙邀遮臣料䖍瓘等此行必不能如往年<lb/>
之得志内外受敵自㗖危亡徒與虜結隙令四鎭<lb/>
不安以臣愚揣之實爲非計楚客等不從建議遣<lb/>
馮嘉賔持節安撫忠節侍御史呂守素處置四鎭<lb/>
以將軍牛師奬爲安西副都護發甘凉以西兵兼<lb/>
徴吐蕃以討娑葛娑葛遣使娑臘獻馬在京師聞<lb/>
其謀馳還報婆葛於是娑葛發五千騎出安西五<lb/>
千騎出撥换五千騎出焉耆五千騎出踈勒入宼<lb/>
<pb n="KR2c0001_SBCK_028-86a"/>
元振在踈勒柵於河口不敢出忠節逆嘉賓於計<lb/>
舒河口娑葛遣兵襲之生擒忠節殺嘉賔擒吕守<lb/>
素於僻城縳於驛柱冎而殺之　癸未牛師奬與<lb/>
突騎施娑葛戰于火燒城師奬兵敗没娑葛遂䧟<lb/>
安西斷四鎭路遣使上表求宗楚客頭楚客又奏<lb/>
以周以悌代郭元振統衆徴元振入朝以阿史那<lb/>
獻爲十姓可汗置軍焉耆以討娑葛娑葛遺元振<lb/>
書稱我與唐𥘉無惡但讎闕啜宗尚書受闕啜金<lb/>
欲枉破奴部落馮中丞牛都護相繼而來奴豈得<lb/>
坐而待死又聞史獻欲來徒擾軍州恐未有寜日<lb/>
乞大使商量處置元振奏娑葛書楚客怒奏言元<lb/>
<pb n="KR2c0001_SBCK_028-86b"/>
振有異圖召將罪之元振使其子鴻間道具奏其<lb/>
狀乞留定西土不敢歸周以悌竟坐流白州復以<lb/>
元振代以悌赦娑葛罪冊爲十四姓可汗<lb/>
三年秋七月突騎施娑葛遣使請降庚辰拜欽化<lb/>
可汗賜各守忠<lb/>
睿宗景雲二年冬十二月癸卯以興昔亡可汗阿<lb/>
史那獻爲招慰十姓使<lb/>
玄宗開元二年　西突厥十姓酋長都擔叛三月<lb/>
己亥磧西節度使阿史那獻克碎葉等鎭擒都擔<lb/>
降其部落二萬餘帳　突騎施可汗守忠之弟遮<lb/>
弩恨所分部落少於其兄遂叛入突厥請爲鄉道<lb/>
<pb n="KR2c0001_SBCK_028-87a"/>
以伐守忠黙啜遣兵二萬擊守忠虜之而還謂遮<lb/>
弩曰汝叛其兄何有於我遂并殺之<lb/>
三年突騎施守忠旣死黙啜兵還守忠部將蘇禄<lb/>
鳩集餘衆爲之酋長蘓禄頗善綏撫十姓部落稍<lb/>
稍歸之有衆二十萬遂據有西方尋遣使入見是<lb/>
歳以蘇禄爲左羽林大將軍金方道經略大使<lb/>
四年突騎施蘇禄復自立爲可汗<lb/>
五年突騎施酋長左羽林大將軍蘇禄部衆浸博<lb/>
雖職貢不乏隂有窺邊之志五月十姓可汗阿史<lb/>
那獻欲發葛邏禄兵擊之上不許　秋七月安<lb/>
西副大都護湯嘉惠奏突騎施引大食吐蕃謀取<lb/>
<pb n="KR2c0001_SBCK_028-87b"/>
四鎭圍鉢換及大石城已發三姓葛邏禄兵與阿<lb/>
史那獻擊之<lb/>
六年夏五月辛亥以突騎施都督蘇禄爲左羽林<lb/>
大將軍順國公充金方道經略大使<lb/>
七年冬十月壬子冊拜突騎施蘇祿爲忠順可汗<lb/>
十年冬十二月庚子以十姓可汗阿史那懷道女<lb/>
爲交河公主嫁突騎施可汗蘇禄<lb/>
十四年杜暹爲安西都護突騎施交河公主遣牙<lb/>
官以馬千匹詣安西玄市使者宣公主教暹怒曰<lb/>
阿史那女何得宣教於我杖其使者留不遣馬經<lb/>
雪死盡突騎施可汗蘇禄大怒發兵寇四鎭㑹暹<lb/>
<pb n="KR2c0001_SBCK_028-88a"/>
入朝趙頥貞代爲安西都護嬰城自守四鎭人畜<lb/>
儲積皆爲蘇禄所掠安西僅存旣而蘇禄聞暹入<lb/>
相稍引退尋遣使入貢<lb/>
十八年突騎施遣使入貢上宴之於丹鳯樓突厥<lb/>
使者豫焉二使爭長突厥曰突騎施小國本突厥<lb/>
之臣不可居我上突騎施曰今日之宴爲我設也<lb/>
我不可以居其下上乃命設東西幕突厥在東突<lb/>
騎施在西<lb/>
二十三年冬十月戊申突騎施寇北庭及安西撥<lb/>
换城<lb/>
二十四年春正月北庭都護蓋嘉運擊突騎施大<lb/>
<pb n="KR2c0001_SBCK_028-88b"/>
破之　秋八月甲寅突騎施遣其大臣胡禄逹<lb/>
干求請降許之<lb/>
二十六年突騎施可汗蘇禄素廉儉毎攻戰所得<lb/>
輙與諸部分之不留私蓄由是衆樂爲用旣尚唐<lb/>
公主又潜通突厥及吐蕃突厥吐蕃各以女妻之<lb/>
蘇祿以三國女爲可敦又立數子爲葉䭦用度浸<lb/>
廣由是攻戰所得不復更分晚年病風一手攣縮<lb/>
諸部離心酋長莫賀達干都摩度兩部最彊其部<lb/>
落又分爲黄姓黒姓互相乖阻於是莫賀逹干勒<lb/>
兵夜襲蘇禄殺之都摩度𥘉與莫賀逹干連謀旣<lb/>
而復與之異立蘇禄之子骨啜爲吐火仙可汗以<lb/>
<pb n="KR2c0001_SBCK_028-89a"/>
收其餘衆與莫賀逹干相攻莫賀逹干遣使告磧<lb/>
西節度使蓋嘉運上命嘉運招集突騎施拔汗那<lb/>
以西諸國吐火仙與都摩度據碎葉城黒姓可汗<lb/>
爾微特勒據怛邏斯城相與連兵以拒唐<lb/>
二十七年秋八月乙亥磧西節度使蓋嘉運擒突<lb/>
騎施可汗吐火仙嘉運攻碎葉城吐火仙出戰敗<lb/>
走擒之於賀邏嶺分遣踈勒鎭守使夫蒙靈詧與<lb/>
拔汗那王阿悉爛逹干潜引兵突入怛邏斯城擒<lb/>
黒姓可汗爾微遂入曵建城取交河公主悉收散<lb/>
髮之民數萬以與拔汗那王威震西陲　九月<lb/>
戊午處木昆鼠尼施弓月等諸部先隷突騎施者<lb/>
<pb n="KR2c0001_SBCK_028-89b"/>
皆帥衆内附仍請徙居安西管内<lb/>
二十八年春三月甲寅蓋嘉運入獻捷上赦吐火<lb/>
仙罪以爲左金吾大將軍嘉運請立阿史那懷道<lb/>
之子昕爲十姓可汗從之夏四月辛未以昕妻李<lb/>
氏爲交河公主　冬十一月突騎施莫賀逹干<lb/>
聞阿史那昕爲可汗怒曰首誅蘇禄我之謀也今<lb/>
立史昕何以賞我遂帥諸部叛上乃立莫賀逹干<lb/>
爲可汗使統突騎施之衆命蓋嘉運招諭之十二<lb/>
月乙卯莫賀逹干降<lb/>
天寳元年夏四月上發兵納十姓可汗阿史那昕<lb/>
於突騎施至俱蘭城爲莫賀逹干所殺突騎施大<lb/>
<pb n="KR2c0001_SBCK_028-90a"/>
纛官都摩度來降六月乙未冊都摩度爲三姓葉<lb/>
護<lb/>
三載夏五月河西節度使夫蒙靈詧討突騎施莫<lb/>
賀逹干斬之更請立黒姓伊里底蜜施骨咄禄毗<lb/>
伽六月甲辰冊拜骨咄禄毗伽爲十姓可汗<lb/>
八載秋七月冊突騎施移撥爲十姓可汗<lb/>
十二載秋九月甲辰以突騎施黒姓可汗登里伊<lb/>
羅密施爲突騎施可汗<lb/>
　　　太宗討龜兹<lb/>
唐太宗貞觀二十一年冬十二月龜兹王伐疊卒<lb/>
弟訶黎布失畢立浸失臣禮侵漁鄰國上怒戌寅<lb/>
<pb n="KR2c0001_SBCK_028-90b"/>
詔使持節崑兵道行軍大緫管左驍衞大將軍阿<lb/>
史那社爾副大緫管左驍衞大將軍契苾何力安<lb/>
西都護郭孝恪等將兵擊之仍命鐡勒十三州突<lb/>
厥吐蕃吐谷渾連兵進討<lb/>
二十二年春三月甲午上謂侍臣曰朕少長兵閒<lb/>
頗能料敵今崑丘行師處月處密二部及龜兹用<lb/>
事者羯獵顚那科毎懷首䑕必先授首弩失畢其<lb/>
次也　秋七月庚寅西突厥相屈利啜請帥所部<lb/>
從討龜兹　阿史那社爾引兵自焉耆之西趨龜<lb/>
兹北境分兵爲五道出其不意焉耆王薛婆阿那<lb/>
支棄城犇龜兹保其東境社爾遣兵追擊擒而<lb/>
<pb n="KR2c0001_SBCK_028-91a"/>
斬之立其從父弟先那準爲焉耆王使修職貢龜<lb/>
兹大震守將多棄城走社爾進屯磧口去其都城<lb/>
三百里遣伊州刺史韓威帥千餘騎爲前鋒左衛<lb/>
將軍曹繼叔次之至多褐城龜兹王訶利布失畢<lb/>
其相那利羯獵顛師衆五萬拒戰鋒刃甫接威引<lb/>
兵僞遁龜兹悉衆追之行三十里與繼叔軍合龜<lb/>
兹懼將却繼叔乗之龜兹大敗逐北八十里　龜<lb/>
兹王布失畢既敗走保都城河史那社爾進軍逼<lb/>
之布失畢輕騎西走社爾拔其城使安西都護郭<lb/>
孝恪守之沙州刺史蘇海政尚輦奉御薛萬備帥<lb/>
精騎追布失畢行六百里布失畢窘急保撥换城<lb/>
<pb n="KR2c0001_SBCK_028-91b"/>
社爾進軍攻之四旬閏月丁丑拔之擒布失畢及<lb/>
羯獵顚那利脱身走潜引西突厥之衆并其國兵<lb/>
萬餘人襲擊孝恪孝恪營於城外龜兹人或告之<lb/>
孝恪不以爲意那利奄至孝恪帥所部千餘人將<lb/>
入城那利之衆已登城矣城中降胡與之相應兵<lb/>
擊孝恪矢刃如雨孝恪不能敵將復出死于西門<lb/>
城中大擾倉部郎中崔義超召募得二百人衞軍<lb/>
資財物與龜兹戰於城中曹繼叔韓威亦營於城<lb/>
外自城西北隅擊之那利經宿乃退斬首三千餘<lb/>
級城中始定後旬餘日那利復引山北龜兹萬餘<lb/>
人趣都城繼叔逆擊大破之斬首八千級那利單<lb/>
<pb n="KR2c0001_SBCK_028-92a"/>
騎走龜兹人執之以詣軍門阿史那社爾前後破<lb/>
其大城五遣左衛郎將權祗甫詣城開示禍福皆<lb/>
相帥請降凢得七百餘城虜男女數萬口社爾乃<lb/>
召其父老宣國威靈諭以伐罪之意立其王之弟<lb/>
葉護爲主龜兹人大喜西域震駭西突厥于闐安<lb/>
國爭饋駝馬軍糧社爾勒石紀功而還<lb/>
二十三年春正月辛亥龜兹王布失畢及其相那<lb/>
利等至京師上責讓而釋之以布失畢爲左武衛<lb/>
中郎將<lb/>
髙宗永徽元年　𥘉阿史那社爾虜龜兹王布失<lb/>
畢立其弟爲王唐兵既還其酋長爭立更相攻擊<lb/>
<pb n="KR2c0001_SBCK_028-92b"/>
秋八月壬午詔復以布失畢爲龜兹王遣歸國撫<lb/>
其衆<lb/>
顯慶元年秋八月乙巳龜兹王布失畢入朝<lb/>
三年　𥘉龜兹王布失畢妻阿史那氏與其相那<lb/>
利私通布失畢不能禁由是君臣猜阻各有黨與<lb/>
互來告難上兩召之既至囚那利遣左領軍郎將<lb/>
雷文成送布失畢歸國至龜兹東境泥師城龜兹<lb/>
大將羯獵顚發衆拒之仍遣使降於西突厥沙鉢<lb/>
羅可汗布失畢據城自守不敢進詔左屯衛大將<lb/>
軍楊胄發兵討之會布失畢病卒胄與羯獵顚戰<lb/>
大破之擒羯獵顚及其黨盡誅之乃以其地爲龜<lb/>
<pb n="KR2c0001_SBCK_028-93a"/>
兹都督府春正月戊申立布失畢之子素稽爲龜<lb/>
兹王兼都督　夏五月癸未徙安西都護府於<lb/>
龜兹以舊安西復爲西州都督府鎭髙昌故地<lb/>
　　　太宗平髙昌<lb/>
唐髙祖武德二年髙昌王麴伯雅遣使入貢六年<lb/>
麴伯雅卒子文泰立<lb/>
太宗貞觀四年冬十二月甲寅髙昌王麴文泰入<lb/>
朝西域諸國咸欲因文泰遣使入貢上遣文泰之<lb/>
臣厭怛紇干往迎之魏徴諌曰昔光武不聽西域<lb/>
送侍子置都護以爲不以蠻夷勞中國今天下𥘉<lb/>
定前者文泰之來所過勞費已甚今借使十國入<lb/>
<pb n="KR2c0001_SBCK_028-93b"/>
貢其徒旅不减千人邊民荒耗將不勝其弊若聽<lb/>
其商賈往來與邊民交市則可矣儻以賔客遇之<lb/>
非中國之利也時厭怛紇干已行上遽令止之<lb/>
五年春正月癸酉上大獵於昆明池四夷君長咸<lb/>
從甲戌宴髙昌王文泰及羣臣丙子還宫親獻禽<lb/>
於大安宫<lb/>
六年秋七月丙辰焉耆王突騎支遣使入貢𥘉焉<lb/>
耆入中國由磧路隋末閉寒道由髙昌突騎支請<lb/>
復開磧路以便往來上許之由是髙昌恨之遣兵<lb/>
襲焉耆大掠而去<lb/>
十三年髙昌王麴文泰多遏絶西域朝貢伊吾先<lb/>
<pb n="KR2c0001_SBCK_028-94a"/>
臣西突厥旣而内屬文泰與西突厥共擊之上下<lb/>
書切責徴其大臣阿史那矩欲與議事文泰不遣<lb/>
遣其長史麴雍來謝罪頡利之亡也中國人在突<lb/>
厥者或犇髙昌詔文泰歸之文泰蔽匿不遣又與<lb/>
西突厥共擊破焉耆焉耆訴之上遣虞部郎中李<lb/>
道𥙿往問狀且謂其使者曰髙昌數年以來朝貢<lb/>
脫略無藩臣禮所置官號皆凖天朝築城掘溝預<lb/>
僃攻討我使者至彼文泰語之云鷹飛于天雉伏<lb/>
于蒿猫遊于堂鼠噍于穴各得其所豈不能自生<lb/>
邪又遣使謂薛延陁云旣爲可汗則與天子匹敵<lb/>
何爲拜其使者事人無禮又間鄰國爲惡不誅善<lb/>
<pb n="KR2c0001_SBCK_028-94b"/>
何以勸明年當發兵擊汝三月薛延陁可汗遣使<lb/>
上言奴受恩思報請發所部爲軍導以擊髙昌上<lb/>
遣民部尚書唐儉右領軍大將軍執失思力齎繒<lb/>
帛賜薛延陁與謀進取　上猶冀髙昌王文泰悔<lb/>
過復下璽書示以禍福徴之入朝文泰竟稱疾不<lb/>
至十二月壬申遣交河行軍大緫管吏部尚書侯<lb/>
君集副緫管兼左屯衛大將軍薛萬均等將兵擊<lb/>
之<lb/>
十四年髙昌王文泰聞唐兵起謂其國人曰唐去<lb/>
我七千里沙磧居其二千里地無水草寒風如刀<lb/>
熱風如燒安能致大軍乎往吾入朝見秦隴之北<lb/>
<pb n="KR2c0001_SBCK_028-95a"/>
城邑蕭條非復有隋之比今來伐我發兵則糧運<lb/>
不給三萬已下吾力能制之當以逸待勞坐收其<lb/>
弊若頓兵城下不過二十日食盡必走然後從而<lb/>
虜之何足憂也及聞唐兵臨磧口憂懼不知所爲<lb/>
發疾卒子智盛立軍至栁谷詗者言文泰刻日將<lb/>
葬國人咸集於彼諸將請襲之侯君集曰不可天<lb/>
子以髙昌無禮故使吾討之今襲人於墟墓之間<lb/>
非問罪之師也於是鼔行而進至田城諭之不下<lb/>
詰朝攻之及午而克虜男女七千餘口以中郎將<lb/>
辛獠兒爲前鋒夜趨其都城髙昌逆戰而敗大軍<lb/>
繼至抵其城下智盛致書於君集曰得罪於天子<lb/>
<pb n="KR2c0001_SBCK_028-95b"/>
者先王也天罰所加身已物故智盛襲位未幾惟<lb/>
尚書憐察君集報曰苟能悔過當束手軍門智盛<lb/>
猶不出君集命塡塹攻之飛石雨下城中人皆室<lb/>
處又爲巢車髙十丈俯瞰城中有行人及飛石所<lb/>
中皆唱言之先是文泰與西突厥可汗相結約有<lb/>
急相助可汗遣其葉護屯可汗浮圖城爲文泰聲<lb/>
援及君集至可汗懼而西走千餘里葉護以城降<lb/>
智盛窮蹙秋八月癸酉開門出降君集分兵略地<lb/>
下其二十二城戸八千四十六口一萬七千七百<lb/>
地東西八百里南北五百里上欲以髙昌爲州縣<lb/>
魏徴諌曰陛下𥘉即位文泰夫婦首朝其後稍驕<lb/>
<pb n="KR2c0001_SBCK_028-96a"/>
倨故王誅加之罪止文泰可矣宜撫其百姓存其<lb/>
社稷復立其子則威德𬒳於遐荒四夷皆恱服矣<lb/>
今若利其土地以爲州縣則常須千餘人鎭守數<lb/>
年一易往來死者什有三四供辦衣資違離親戚<lb/>
十年之後隴右虚耗矣陛下終不得髙昌撮粟尺<lb/>
帛以佐中國所謂散有用以事無用臣未見其可<lb/>
上不從九月以其地爲西州以可汗浮圖城爲庭<lb/>
州各置屬縣乙卯置安西都護府於交河城留兵<lb/>
鎭之君集虜髙昌王智盛及其羣臣豪傑而還於<lb/>
是唐地東極于海西至焉耆南盡林邑北抵大漠<lb/>
皆爲州縣凢東西九千五百一十里南北一萬九<lb/>
<pb n="KR2c0001_SBCK_028-96b"/>
百一十八里矦君集之討髙昌也遣使約焉耆與<lb/>
之合勢焉耆喜聽命及髙昌王破焉耆王詣軍門<lb/>
謁見君集且言焉耆三城先爲髙昌所奪君集奏<lb/>
并髙昌所掠焉耆民悉歸之　冬十二月丁酉<lb/>
矦君集獻俘于觀德殿行飲至禮大酺三日尋以<lb/>
智盛爲左武衛將軍金城郡公上得髙昌樂工以<lb/>
付太常增九部樂爲十部君集之破髙昌也私取<lb/>
其珍寳將士知之競爲盗竊君集不能禁爲有司<lb/>
所劾詔丁君集獄中書侍郎岑文本上䟽以爲髙<lb/>
昌昏迷陛下命君集等討而克之不踰旬日並付<lb/>
大理雖君集等自挂網羅恐海内之人疑陛下唯<lb/>
<pb n="KR2c0001_SBCK_028-97a"/>
録其過而遺其功也臣聞命將出師主於克敵苟<lb/>
能克敵雖貪可賞若其敗績雖廉可誅是以漢之<lb/>
李廣利陳湯晉之王濬隋之韓擒虎皆負罪譴人<lb/>
主以其有功咸受封賞由是觀之將帥之臣廉愼<lb/>
者寡貪求者衆是以黃石公軍勢曰使智使勇使<lb/>
貪使愚故智者樂立其功勇者好行其志貪者急<lb/>
趨其利愚者不計其死伏願録其微勞忘其大過<lb/>
使君集重升朝列復備驅馳雖非清貞乏臣猶得<lb/>
貪愚之將斯則陛下雖屈法而德彌顯君集等雖<lb/>
䝉宥而過更彰矣上乃釋之又有告薛萬均私通<lb/>
髙昌婦女者萬均不服内出髙昌婦女付大理與<lb/>
<pb n="KR2c0001_SBCK_028-97b"/>
萬均對辨魏徵諫曰臣聞君使臣以禮臣事君以<lb/>
忠今遣大將軍與亡國婦女對辨帷箔之私實則<lb/>
所得者輕虚則所失者重昔秦穆飲盗馬之士楚<lb/>
莊赦絶纓之罪况陛下道髙堯舜而曽二君之不<lb/>
逮乎上遽釋之侯君集馬病蚛顙行軍緫管趙元<lb/>
楷親以指霑其膿而齅之御史劾奏其謟左遷括<lb/>
州刺史髙昌之平也諸將皆即受賞行軍緫管阿<lb/>
史那社爾以無敕㫖獨不受及别敕旣下乃受之<lb/>
所取唯老弱救弊而已上嘉其廉愼以髙昌所得<lb/>
寳刀及雜綵千段賜之<lb/>
　　　太宗平吐谷渾<lb/>
<pb n="KR2c0001_SBCK_028-98a"/>
唐髙祖武德二年　𥘉隋煬帝自征吐谷渾吐谷<lb/>
渾可汗伏允以數千騎犇党項煬帝立其質子順<lb/>
爲主使統餘衆不果入而還會中國喪亂伏允復<lb/>
還收其故地上受禪順自江都還長安上遣使與<lb/>
伏允連和使擊李軌以順還之伏允喜起兵擊軌<lb/>
數遣使入請順上遣之<lb/>
太宗貞觀八年　𥘉吐谷渾可汗伏允遣使入貢<lb/>
未返大掠鄯州而去上遣使讓之徴伏允入朝稱<lb/>
疾不至仍爲其子尊王求昏上許之令其親迎尊<lb/>
王又不至乃絶昏伏允復遣兵寇蘭廓二州伏允<lb/>
年老信其臣天柱王之謀數犯邊又執唐使者趙<lb/>
<pb n="KR2c0001_SBCK_028-98b"/>
德楷上遣使諭之十返又引其使者臨軒親諭以<lb/>
禍福伏允終無悛心六月遣左驍衛大將軍段志<lb/>
玄爲西海道行軍緫管左驍衛將軍樊興爲赤水<lb/>
道行軍緫管將邊兵及契苾党項之衆以擊之<lb/>
　冬十月辛丑段志玄擊吐谷渾破之追犇八百<lb/>
餘里去青海三十餘里吐谷渾驅牧馬而遁<lb/>
十一月丁亥吐谷渾寇涼州己丑下詔大舉討吐<lb/>
谷渾上欲得李靖爲將爲其老重勞之靖聞之請<lb/>
行上大恱十二月辛丑以靖爲西海道行軍大緫<lb/>
管節度諸軍兵部尚書侯君集爲磧石道刑部尚<lb/>
書任城王道宗爲鄯善道凉州都督李大亮爲且<lb/>
<pb n="KR2c0001_SBCK_028-99a"/>
末道岷州都督李道彦爲赤水道利州刺史髙甑<lb/>
生爲鹽澤道行軍緫管并突厥契苾之衆擊吐谷<lb/>
渾<lb/>
九年春正月党項先内屬者皆叛歸吐谷渾三月<lb/>
庚辰洮州羌叛入吐谷渾殺刺史孔長秀　夏<lb/>
閏四月癸酉任城王道宗敗吐谷渾於庫山吐谷<lb/>
渾可汗伏允悉燒野草輕兵走入磧諸將以爲馬<lb/>
無草疲痩未可深入侯君集曰不然曏者段志玄<lb/>
軍還纔及鄯州虜已至其城下蓋虜猶完實衆爲<lb/>
之用故也今一敗之後䑕逃鳥散斥候亦絶君臣<lb/>
攜離父子相失取之易於拾芥此而不乗後必悔<lb/>
<pb n="KR2c0001_SBCK_028-99b"/>
之李靖從之中分其軍爲兩道靖與薛萬均李大<lb/>
亮由北道君集與任城王道宗由南道戊子靖部<lb/>
將薛孤兒敗吐谷渾於曼頭山斬其名王大獲雜<lb/>
畜以充軍食癸巳靖等敗吐谷渾於牛心堆又敗<lb/>
諸赤水原侯君集任城王道宗引兵行無人之境<lb/>
二千餘里盛夏降霜經破邏眞谷其地無水人齕<lb/>
氷馬噉雪五月追及伏允於烏海與戰大破之獲<lb/>
其名王薛萬均薛萬徹又敗天柱王於赤海　赤<lb/>
水之戰薛萬均薛萬徹輕騎先進爲吐谷渾所圍<lb/>
兄弟皆中槍失馬歩鬪從騎死者什六七左領軍<lb/>
將軍契苾何力將數百騎救之竭力奮擊所向披<lb/>
<pb n="KR2c0001_SBCK_028-100a"/>
靡萬均萬徹由是得免李大亮敗吐谷渾於蜀渾<lb/>
山獲其名王二十人將軍執失思力敗吐谷渾於<lb/>
合茹川李靖督諸軍經積石山河源至且末窮其<lb/>
西境聞伏允在突倫川將犇于闐契苾何力欲追<lb/>
襲之薛萬均懲其前敗固言不可何力曰虜非有<lb/>
城郭隨水草遷徙若不因其聚居襲取之一朝雲<lb/>
散豈得復傾其巢穴邪自選驍騎千餘直趣突倫<lb/>
川萬均乃引兵從之磧中乏水將士刺馬血飲之<lb/>
襲破伏允牙帳斬首數千級獲雜畜二十餘萬伏<lb/>
允脫身走俘其妻子侯君集等進逾星宿川至柏<lb/>
海還與李靖軍合大寧王順隋氏之甥伏允之嫡<lb/>
<pb n="KR2c0001_SBCK_028-100b"/>
子也爲侍子於隋久不得歸伏允立它子爲太子<lb/>
及歸意常怏怏會李靖破其國國人窮蹙怨天柱<lb/>
王順因衆心斬天柱王舉國請降伏允帥千餘騎<lb/>
逃磧中十餘日衆散稍盡爲左右所殺國人立順<lb/>
爲可汗壬子李靖奏平吐谷渾乙卯詔復其國以<lb/>
慕容順爲西平郡王趉故吕烏甘豆可汗上慮順<lb/>
未能服其衆仍命李大亮將精兵數千爲其聲援<lb/>
　吐谷渾甘豆可汗乆質中國國人不附竟爲其<lb/>
下所殺子燕王諾曷鉢立諾曷鉢㓜大臣爭權國<lb/>
中大亂十二月詔兵部尚書侯君集等將兵援之<lb/>
先遣使者諭解有不奉詔者隨宜討之<lb/>
<pb n="KR2c0001_SBCK_028-101a"/>
十年春三月丁酉吐谷渾王諾曷鉢遣使請頒曆<lb/>
行年號遣子弟入侍並從之丁未以諾曷鉢爲河<lb/>
源郡王烏地也拔勒豆可汗<lb/>
十三年冬十二月己丑吐谷渾王諾曷鉢來朝以<lb/>
宗女爲弘化公主妻之<lb/>
十五年夏四月丁巳果毅都尉席君買帥精兵百<lb/>
二十襲擊吐谷渾丞相宣王破之斬其兄弟三人<lb/>
𥘉丞相宣王專國政隂謀襲弘化公主刼其王諾<lb/>
曷鉢犇吐蕃諾曷鉢聞之輕騎犇鄯善城其臣威<lb/>
信王以兵逆之故君買爲之討誅宣王國人猶驚<lb/>
擾遣戸部尚書唐儉等慰撫之<lb/>
<pb n="KR2c0001_SBCK_028-101b"/>
</p>
<p>
通鑑紀事本末卷第二十八<lb/>
<pb n="KR2c0001_SBCK_028-102a"/>
</p>
<p>
</p>
  </div>
</body>
</text>
</TEI>