<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2c0001_SBCK_025-1a"/>
通鑑紀事本末卷第二十五<lb/>
　　　周滅齊<lb/>
陳文帝天嘉三年齊主之為長廣王也清都和士<lb/>
開以善握槊彈琵琶有寵辟為開府行參軍及即<lb/>
位累遷給事黄門侍郎<lb/>
四年齊侍中開府儀同三司和士開有寵於齊主<lb/>
齊主外朝視事或在内宴賞須臾之間不得不與<lb/>
士開相見或累日不歸一日數入或放還之後俄<lb/>
傾即追未至之間連騎督趣姦謟百端寵愛日隆<lb/>
前後賞賜不可勝紀每侍左右言辭容止極諸鄙<lb/>
䙝以夜繼晝無復君臣之禮常謂帝曰自古帝王<lb/>
<pb n="KR2c0001_SBCK_025-1b"/>
盡爲灰土堯舜桀紂竟復何異陛下宜及少壯極<lb/>
意爲樂縱横行之一日取快可敵千年國事盡付<lb/>
大臣何慮不辦無爲自勤約也帝大恱於是委趙<lb/>
彦深掌官爵元文遥掌財用唐邕掌外騎兵信都<lb/>
馮子琮胡長粲掌東宫帝三四日一視朝書數字<lb/>
而已略無所言須臾罷入長粲僧敬之子也帝使<lb/>
士開與胡后握槊河南康獻王孝瑜諌曰皇后天<lb/>
下之母豈可與臣下接手孝瑜又言趙郡王叡其<lb/>
父死扵非命不可親近由是叡及士開共譖之士<lb/>
開言孝瑜奢僭叡言山東唯聞河南王不聞有陛<lb/>
下帝由是忌之孝瑜竊與爾朱御女言帝聞之大<lb/>
<pb n="KR2c0001_SBCK_025-2a"/>
怒夏六月庚申頓飲孝瑜酒三十七盃孝瑜體肥<lb/>
大腰帶十圍帝使左右婁子彦載以出酖之於車<lb/>
至西華門煩躁投水而絶贈太尉録尚書事諸侯<lb/>
在宫中者莫敢舉聲唯河間王孝琬大哭而出<lb/>
六年齊著作郎祖珽有文學多技藝而踈率無行<lb/>
嘗為髙祖中外府功曹因宴失金叵羅於珽髻上<lb/>
得之又坐詐盜官粟三千石鞭二百配甲坊顯祖<lb/>
時珽為袐書丞盜華林遍略及有它贓當絞除名<lb/>
為民顯祖雖憎其數犯法而愛其才伎令直中書<lb/>
省世祖為長廣王珽為胡桃油獻之因言殿下有<lb/>
非常骨法孝徵夢殿下乗龍上天王曰若然當使<lb/>
<pb n="KR2c0001_SBCK_025-2b"/>
兄大富貴及即位擢拜中書侍郎遷散騎常侍與<lb/>
和士開共為姦謟珽私說士開曰君之寵幸振古<lb/>
無比宫車一日晚駕欲何以克終士開因從問計<lb/>
珽曰宜說主上云文襄文宣孝昭之子俱不得立<lb/>
今宜令皇太子早踐大位以定君臣之分若事成<lb/>
中宫少主必皆徳君此萬全計也請君微說主上<lb/>
令粗解珽當自外上表論之士開許諾㑹有彗星<lb/>
見太史奏云彗除舊布新之象當有易主珽於是<lb/>
上書言陛下雖為天子未為極貴宜傳位東宫且<lb/>
以上應天道并上魏顯祖禪子故事齊主從之丙<lb/>
子使太宰叚韶持節奉皇帝璽綬傳位於太子緯<lb/>
<pb n="KR2c0001_SBCK_025-3a"/>
太子即皇帝位於晉陽宫大赦改元天統又詔以<lb/>
太子妃斛律氏為皇后於是羣公上世祖尊號為<lb/>
太上皇帝軍國大事咸以聞使黄門侍郎馮子琮<lb/>
尚書左丞胡長粲輔導少主出入禁中専典敷奏<lb/>
子琮胡后之妺夫也祖珽拜祕書監加儀同三司<lb/>
大被親寵見重二宫　齊世祖之為長廣王也數<lb/>
為顯祖所捶心常銜之顯祖毎見祖珽常呼為賊<lb/>
故珽亦怨之且欲求媚於世祖乃說世祖曰文宣<lb/>
狂暴何得稱文既非創業何得稱祖若文宣為祖<lb/>
陛下萬歲後當何所稱帝從之己丑改謚太祖獻<lb/>
武皇帝為神武皇帝廟號髙祖獻明皇后為武明<lb/>
<pb n="KR2c0001_SBCK_025-3b"/>
皇后令有司更議文宣諡號　十二月庚午齊改<lb/>
諡文宣皇帝為景烈皇帝廟號威宗<lb/>
天康元年冬十二月齊河間王孝琬怨執政為草<lb/>
人而射之和士開祖珽譖之於上皇曰草人以擬<lb/>
聖躬也又前突厥至并州孝琬脱兠鍪抵地云我<lb/>
豈老嫗須著此物此言屬大家也又魏世謡言河<lb/>
南種榖河北生白楊樹端金雞鳴河南北者河間<lb/>
也孝琬將建金雞大赦耳上皇頗惑之㑹孝琬得<lb/>
佛牙置第内夜有光上皇聞之使捜之得塡庫矟<lb/>
幡數百上皇以為反具收訊諸姬有陳氏者無寵<lb/>
誣孝琬云孝琬常畫陛下像而哭之其實世宗像<lb/>
<pb n="KR2c0001_SBCK_025-4a"/>
也上皇怒使武衛赫連輔玄倒鞭撾之孝琬呼叔<lb/>
上皇曰何敢呼我為叔孝琬曰臣神武皇帝嫡孫<lb/>
又襄皇帝嫡子魏孝靜皇帝之甥何為不得呼叔<lb/>
上皇愈怒折其兩脛而死安徳王延宗哭之淚赤<lb/>
又為草人鞭而訊之曰何故殺我兄奴告之上皇<lb/>
覆延宗於地馬鞭鞭之二百幾死<lb/>
臨海王光大元年　齊袐書監祖珽與黄門侍郎<lb/>
劉逖友善珽欲求宰相乃䟽趙彦深元文遥和士<lb/>
開罪狀令逖奏之逖不敢通彦深等聞之先詣上<lb/>
皇自陳上皇大怒執珽詰之珽因陳士開文遥彦<lb/>
深等朋黨弄權賣官鬻獄事上皇曰爾乃誹謗我<lb/>
<pb n="KR2c0001_SBCK_025-4b"/>
珽曰臣不敢誹謗陛下取人女上皇曰我以其飢<lb/>
饉収飬之耳珽曰何不開倉振給乃買入後宫乎<lb/>
上皇益怒以刀鐶築其口鞭杖亂下將撲殺之珽<lb/>
呼曰陛下勿殺臣臣為陛下合金丹遂得少寛珽<lb/>
曰陛下有一范増不能用上皇又怒曰爾自比范<lb/>
増以我為項羽邪珽曰項羽布衣帥烏合之衆五<lb/>
年而成霸業陛下藉父兄之資纔得至此臣以為<lb/>
項羽未易可輕上皇愈怒令以土塞其口珽且吐<lb/>
且言乃鞭二百配甲坊尋徙光州敕令牢掌別駕<lb/>
張奉福曰牢者地牢也乃置地牢中桎梏不離身<lb/>
夜以蕪菁子為燭眼為所熏由是失明<lb/>
<pb n="KR2c0001_SBCK_025-5a"/>
二年齊尚書左僕射徐之才善醫上皇有疾之才<lb/>
療之既愈中書監和士開欲得次遷乃出之才為<lb/>
兖州剌史夏五月癸卯以尚書右僕射胡長仁為<lb/>
左僕射和士開為右僕射長仁太上皇后之兄也<lb/>
　冬十月辛巳齊以士開為左僕射中書監唐邕<lb/>
為右僕射　十一月齊上皇疾作驛追徐之才未<lb/>
至辛未疾亟以後事屬和士開握其手曰勿負我<lb/>
也遂殂於士開之手明日之才至復遣還州士開<lb/>
袐喪三日不發黄門侍郎馮子琮問其故士開曰<lb/>
神武文襄之喪皆袐不發今至尊年少恐王公有<lb/>
貳心者意欲盡追集於涼風堂然後與公議之士<lb/>
<pb n="KR2c0001_SBCK_025-5b"/>
開素忌太尉録尚書事趙郡王叡及領軍婁定逺<lb/>
子琮恐其矯遺詔出叡於外奪定逺禁兵乃說之<lb/>
曰大行先已傳位於今上羣臣富貴者皆至尊父<lb/>
子之恩但令在内貴臣一無改易王公必無異志<lb/>
世異事殊豈得與霸朝相比且公不出宫門已數<lb/>
日升遐之事行路皆傳久而不舉恐有佗變士開<lb/>
乃發喪丙子大赦戊寅尊太上皇后為皇太后侍<lb/>
中尚書左僕射元文遥以馮子琮胡太后之妺夫<lb/>
恐其賛太后干預朝政與趙郡王叡和士開謀出<lb/>
子琮為鄭州刺史<lb/>
宣帝太建元年春二月齊以司空徐顯秀為太尉<lb/>
<pb n="KR2c0001_SBCK_025-6a"/>
并省尚書令婁定逺為司空𥘉侍中尚書右僕射<lb/>
和士開為世祖所親狎出入卧内無復期度遂得<lb/>
幸於胡后及世祖殂齊主以士開受顧託深委任<lb/>
之威權益盛與婁定逺及録尚書事趙彦深侍中<lb/>
尚書左僕射元文遥開府儀同三司唐邕領軍綦<lb/>
連猛髙阿那肱度支尚書胡長粲俱用事時號八<lb/>
貴太尉趙郡王叡大司馬馮翊王潤安徳王延宗<lb/>
與婁定逺元文遥皆言於齊主請出士開為外任<lb/>
㑹胡太后觴朝貴於前殿叡面陳士開罪失云士<lb/>
開先帝弄臣城狐社鼠受納貨賂穢亂宫掖臣等<lb/>
義無杜口冒死陳之太后曰先帝在時王等何不<lb/>
<pb n="KR2c0001_SBCK_025-6b"/>
言今日欲欺孤寡邪且飲酒勿多言叡等詞色愈<lb/>
厲儀同三司安吐根曰臣本商胡得在諸貴行末<lb/>
既受厚恩豈敢惜死不出士開朝野不定太后曰<lb/>
異日論之王等且散叡等或投冠於地或拂衣而<lb/>
起明日叡等復詣雲龍門令文遥入奏之三返太<lb/>
后不聽左丞相叚韶使胡長粲傳太后言曰梓宫<lb/>
在殯事太怱怱欲王等更思之叡等遂皆拜謝長<lb/>
粲復命太后曰成妺母子家者兄之力也厚賜叡<lb/>
等罷之太后及齊主召問士開對曰先帝於羣臣<lb/>
之中待臣最厚陛下諒闇始爾大臣皆有覬覦今<lb/>
若出臣正是翦陛下羽翼宜謂叡等云文遥與臣<lb/>
<pb n="KR2c0001_SBCK_025-7a"/>
俱受先帝任用豈可一去一留並可用為州且出<lb/>
納如舊待過山陵然後遣之叡等謂臣眞出心必<lb/>
喜之帝及太后然之告叡等如其言乃以士開為<lb/>
兖州刺史文遥為西兖州刺史葬畢叡等促士開<lb/>
就路太后欲留士開過百日叡不許數日之内太<lb/>
后數以為言有中人知太后密㫖者謂叡曰太后<lb/>
意既如此殿下何宜苦違叡曰吾受委不輕今嗣<lb/>
主幼沖豈可使邪臣在側不守之以死何面戴天<lb/>
遂更見太后苦言之太后令酌酒賜叡叡正色曰<lb/>
今論國家大事非為巵酒言訖遽出士開載美女<lb/>
珠簾詣婁定逺謝曰諸貴欲殺士開蒙王力特全<lb/>
<pb n="KR2c0001_SBCK_025-7b"/>
其命用為方伯今當奉别謹上二女子一珠簾定<lb/>
逺喜謂士開曰欲還入不士開曰在内久不自安<lb/>
今得出實遂本志不願更入但乞王保䕶長為大<lb/>
州刺史足矣定逺信之送至門士開曰今當逺出<lb/>
願得一辭覲二宫定逺許之士開由是得見太后<lb/>
及帝進説曰先帝一旦登遐臣媿不能自死觀朝<lb/>
貴意勢欲以陛下為乾明臣出之後必有大變臣<lb/>
何面目見先帝於地下因慟哭帝太后皆泣問計<lb/>
安出士開曰臣已得入復何所慮正須數行詔書<lb/>
耳於是詔出定逺為青州刺史責趙郡王叡以不<lb/>
臣之罪旦日叡將復入諌妻子咸止之叡曰社稷<lb/>
<pb n="KR2c0001_SBCK_025-8a"/>
事重吾寧死事先皇不忍見朝廷顚沛至殿門又<lb/>
有人謂曰殿下勿入恐有變叡曰吾上不負天死<lb/>
亦無恨入見太后太后復以為言叡執之彌固出<lb/>
至永巷遇兵執送華林園雀離佛院令劉桃枝拉<lb/>
殺之叡乆典朝政清正自守朝野寃惜之復以士<lb/>
開為侍中尚書左僕射定逺歸士開所遺加以餘<lb/>
珍賂之　齊主年少多嬖寵武衛將軍髙阿那肱<lb/>
素以謟佞為世祖及和士開所厚世祖多令在東<lb/>
宫侍齊主由是有寵累遷并省尚書令封淮隂王<lb/>
世祖簡都督二十人使侍衛東宫昌黎韓長鸞預<lb/>
焉齊主獨親愛長鸞長鸞名鳳以字行累遷侍中<lb/>
<pb n="KR2c0001_SBCK_025-8b"/>
領軍揔知内省機密宫婢陸令萱者其夫漢陽駱<lb/>
超坐謀叛誅令萱配掖庭子提婆亦沒為奴齊主<lb/>
之在襁褓令萱保飬之令萱巧黠善取媚有寵於<lb/>
胡太后宫掖之中獨擅威福封為郡君和士開髙<lb/>
阿那肱皆為之養子齊主以令萱為女侍中令萱<lb/>
引提婆入侍齊主朝夕戱狎累遷至開府儀同三<lb/>
司武衛大將軍宫人穆舎利者斛律后之從婢也<lb/>
有寵於齊主令萱欲附之乃為之養母薦為弘德<lb/>
夫人因令提婆冒姓穆氏然和士開用事最久諸<lb/>
幸臣皆依附之以固其寵齊主思祖珽就流囚中<lb/>
除海州刺史珽乃遺陸媪弟儀同三司悉逹書曰<lb/>
<pb n="KR2c0001_SBCK_025-9a"/>
趙彦深心腹隂沈欲行伊霍事儀同姊弟豈得平<lb/>
安何不早用智士邪和士開亦以珽有膽略欲引<lb/>
為謀主乃棄舊怨虚心待之與陸媪言於帝曰襄<lb/>
宣昭三帝之子皆不得立今至尊獨在帝位者祖<lb/>
孝徵之力也人有功不可不報孝徵心行雖薄竒<lb/>
略出人緩急可使且其人已盲必無反心請呼取<lb/>
問以籌䇿齊主從之召入為祕書監加開府儀同<lb/>
三司士開譖尚書令隴東王胡長仁驕恣出為齊<lb/>
州刺史長仁怨憤謀遣刺客殺士開事覺士開與<lb/>
珽謀之珽引漢文帝誅薄昭故事遂遣使就州賜<lb/>
死<lb/>
<pb n="KR2c0001_SBCK_025-9b"/>
二年秋七月甲寅齊以中領軍和士開為尚書令<lb/>
賜爵淮陽王士開威權日盛朝士不知廉恥者或<lb/>
為之假子與冨商大賈同在伯仲之列<lb/>
三年春二月壬寅齊以蘭陵王長恭為太尉趙彦<lb/>
深為司空和士開錄尚書事徐之才為尚書令唐<lb/>
邕為左僕射吏部尚書馮子琮為右僕射仍攝選<lb/>
子琮素諂附士開至是自以太后親屬且典選頗<lb/>
擅引用人不復啓稟由是與士開有隙　夏四月<lb/>
壬午齊以琅邪王儼為太保琅邪王儼以和士開<lb/>
穆提婆等專横奢縦意甚不平二人相謂曰琅邪<lb/>
王眼光弈弈數歩射人向者暫對不覺汗出吾輩<lb/>
<pb n="KR2c0001_SBCK_025-10a"/>
見天子奏事尚不然由是忌之乃出儼居北宫五<lb/>
日一朝不得無時見太后儼之除太保也餘官悉<lb/>
解猶帶中丞及京畿士開等以北城有武庫欲移<lb/>
儼於外然後奪其兵權治書侍御史王子宜與儼<lb/>
所親開府儀同三司髙舎洛中常侍劉辟彊說儼<lb/>
曰殿下被䟽正由士開間構何可出北宫入民閒<lb/>
也儼謂侍中馮子琮曰士開罪重兒欲殺之何如<lb/>
子琮心欲廢帝而立儼因勸成之儼令子宜表彈<lb/>
士開罪請禁推子琮雜佗文書奏之齊主不審省<lb/>
而可之儼誑領軍庫狄伏連曰奉敕令領軍收士<lb/>
開伏連以告子琮且請覆奏子琮曰琅邪受敕何<lb/>
<pb n="KR2c0001_SBCK_025-10b"/>
必更奏伏連信之發京畿軍士伏於神虎門外并<lb/>
戒門者不聽士開入秋七月庚午旦士開依常早<lb/>
參伏連前執士開手曰今有一大好事王子冝授<lb/>
以一函云有敕令王向臺因遣軍士護送儼遣都<lb/>
督馮永洛就臺斬之儼本意唯殺士開其黨因逼<lb/>
儼曰事既然不可中止儼遂帥京畿軍士三千餘<lb/>
人屯千秋門帝使劉桃枝將禁兵八十人召儼桃<lb/>
枝遥拜儼命反縛將斬之禁兵散走帝又使馮子<lb/>
琮召儼儼辭曰士開昔來寔合萬死謀廢至尊剃<lb/>
家家髮為尼臣為是矯詔誅之尊兄若欲殺臣不<lb/>
敢逃罪若赦臣願遣姊姊來迎臣即入見姊姊謂<lb/>
<pb n="KR2c0001_SBCK_025-11a"/>
陸令萱也儼欲誘出殺之令萱執刀在帝後聞之<lb/>
戰栗帝又使韓長鸞召儼儼將入劉辟彊牽衣諌<lb/>
曰若不斬穆提婆母子殿下無由得入廣寧王孝<lb/>
珩安德王延宗自西來曰何不入辟彊曰兵少延<lb/>
宗顧衆而言曰孝昭帝殺楊遵彦止八十人今有<lb/>
數千何謂少帝泣啓太后曰有縁復見家家無縁<lb/>
永别乃急召斛律光儼亦召之光聞儼殺士開撫<lb/>
掌大笑曰龍子所為固自不似凡人入見帝於永<lb/>
巷帝帥宿衛者歩騎四百授甲將出戰光曰小兒<lb/>
軰弄兵與交手即亂鄙諺云奴見大家心死至尊<lb/>
宜自至千秋門琅邪必不敢動帝從之光歩道使<lb/>
<pb n="KR2c0001_SBCK_025-11b"/>
人走出曰大家來儼徒駭散帝駐馬橋上遥呼之<lb/>
儼猶立不進光就謂曰天子弟殺一夫何所苦執<lb/>
其手强引以前請於帝曰琅邪王年少腸肥腦滿<lb/>
輕為舉措稍長自不復然願寛其罪帝拔儼所帶<lb/>
刀鐶亂築辮頭良久乃釋之収庫狄伏連髙舎洛<lb/>
王子宜劉辟彊都督翟顯貴於後園支解暴之都<lb/>
街帝欲盡殺儼府文武職吏光曰此皆勳貴子弟<lb/>
誅之恐人心不安趙彦深亦曰春秋責帥於是罪<lb/>
之各有差太后責問儼儼曰馮子琮教兒太后怒<lb/>
遣使就内省以弓絃絞殺子琮使内參以庫車載<lb/>
尸歸其家自是太后常置儼於宫中毎食必自嘗<lb/>
<pb n="KR2c0001_SBCK_025-12a"/>
之　九月齊祖珽說陸令萱出趙彦深為兖州剌<lb/>
史齊主以珽為侍中陸令萱說帝曰人稱琅邪王<lb/>
聦明雄勇當今無敵觀其相表殆非人臣自專殺<lb/>
以來常懐恐懼宜早為之計幸臣何洪珍等亦請<lb/>
殺之帝未決以食轝密迎珽問之珽稱周公誅管<lb/>
叔季犮酖慶父帝乃攜儼之晉陽使右衛大將軍<lb/>
趙元侃誘儼執之元侃曰臣昔事先帝見先帝愛<lb/>
王今寧就死不忍行此帝出元侃為豫州剌史庚<lb/>
午帝啓太后曰明旦欲與仁威早出獵夜四鼓帝<lb/>
召儼儼疑之陸令萱曰兄呼兒何為不去儼出至<lb/>
永巷劉桃枝反接其手儼呼曰乞見家家尊兄桃<lb/>
<pb n="KR2c0001_SBCK_025-12b"/>
枝以袖塞其口反袍蒙頭負出至大明宫鼻血滿<lb/>
面拉殺之時年十四裹之以席埋於室内帝使啓<lb/>
太后太后臨哭十餘聲即擁入殿遺腹四男皆幽<lb/>
死冬十月罷京畿府入領軍　齊胡太后出入不<lb/>
節與沙門統曇獻通諸僧至有戲呼曇獻為太上<lb/>
皇者齊主聞太后不謹而未之信後朝太后見二<lb/>
尼恱而召之乃男子也於是曇獻事亦發皆伏誅<lb/>
己亥帝自晉陽奉太后還鄴至紫陌遇大風舎人<lb/>
魏僧伽習風角奏言即時當有暴逆事帝詐云鄴<lb/>
中有變彎弓纒弰馳入南城遣宦者鄧長顒幽太<lb/>
后於北宫仍敕内外諸親皆不得與胡太后相見<lb/>
<pb n="KR2c0001_SBCK_025-13a"/>
太后或為帝設食帝亦不敢嘗<lb/>
四年春二月庚寅齊以侍中祖珽為左僕射初胡<lb/>
太后既幽於北宫珽欲以陸令萱為太后為令萱<lb/>
言魏保太后故事且謂人曰陸雖婦人然實雄傑<lb/>
自女媧以來未之有也令萱亦謂珽為國師國寶<lb/>
由是得僕射　齊尚書左僕射祖珽勢傾朝野左<lb/>
丞相咸陽王斛律光惡之遥見輒罵曰多事乞索<lb/>
小人欲行何計又嘗謂諸將曰邊境消息兵馬處<lb/>
分趙令恒與吾輩參論盲人掌機密以來全不與<lb/>
吾輩語正恐誤國家事耳光嘗在朝堂垂簾坐珽<lb/>
不知乗馬過其前光怒曰小人乃敢爾後珽在内<lb/>
<pb n="KR2c0001_SBCK_025-13b"/>
省言聲髙慢光適過聞之又怒珽覺之私賂光從<lb/>
奴問之奴曰自公用事相王毎夜抱膝歎曰盲人<lb/>
入國必破矣穆提婆求娶光庶女不許齊主賜提<lb/>
婆晉陽田光言於朝曰此田神武帝以來常種禾<lb/>
飼馬數千匹以擬㓂敵今賜提婆無乃闕軍務也<lb/>
由是祖穆皆怨之斛律后無寵珽因而閒之光弟<lb/>
羡為都督幽州剌史行臺尚書令亦善治兵士馬<lb/>
精彊鄣候嚴整突厥畏之謂之南可汗光長子武<lb/>
都為開府儀同三司梁兖二州剌史光雖貴極人<lb/>
臣性節儉不好聲色罕接賔客杜絶饋餉不貪權<lb/>
勢毎朝廷㑹議常獨後言言輒合理或有表䟽令<lb/>
<pb n="KR2c0001_SBCK_025-14a"/>
人執筆口占之務從省實行兵倣其父金之灋營<lb/>
舎未定終不入幕或竟日不坐身不脱介胄常為<lb/>
士卒先士卒有罪唯大杖撾背未嘗妄殺衆皆爭<lb/>
為之死自結髮從軍未嘗敗北深為鄰敵所憚周<lb/>
勲州剌史韋孝寛密為謡言曰百升飛上天明月<lb/>
照長安又曰髙山不推自崩槲木不扶自舉令諜<lb/>
人傳之於鄴鄴中小兒歌之於路珽因續之曰盲<lb/>
老公背受大斧饒舌老母不得語使其妻兄鄭道<lb/>
蓋奏之帝以問珽珽與陸令萱皆曰實聞有之珽<lb/>
因解之曰百升者斛也盲老公謂臣也與國同憂<lb/>
饒舌老母似謂女侍中陸氏也且斛律累世大將<lb/>
<pb n="KR2c0001_SBCK_025-14b"/>
明月聲震關西豊樂威行突厥女為皇后男尚公<lb/>
主謡言甚可畏也帝以問韓長鸞長鸞以為不可<lb/>
事遂寢珽又見帝請閒唯何洪珍在側帝曰前得<lb/>
公啓即欲施行長鸞以為無此理珽未對洪珍進<lb/>
曰若本無意則可既有此意而不決行萬一泄露<lb/>
如何帝曰洪珍言是也然猶未決㑹丞相府佐封<lb/>
士讓密啓云光前西討還敕令散兵光引兵逼帝<lb/>
城將行不軌事不果而止家藏弩甲奴僮千數毎<lb/>
遣使往豐樂武都所隂謀往來若不早圖恐事不<lb/>
可測帝遂信之謂何洪珍曰人心亦大靈我前疑<lb/>
其欲反果然帝性怯恐即有變令洪珍馳召祖珽<lb/>
<pb n="KR2c0001_SBCK_025-15a"/>
告之欲召光恐其不從命珽請遣使賜以駿馬語<lb/>
云明日將遊東山王可乗此同行光必入謝因而<lb/>
執之帝如其言六月戊辰光入至涼風堂劉桃枝<lb/>
自後撲之不仆顧曰桃枝常為如此事我不負國<lb/>
家桃枝與三力士以弓弦罥其頸拉而殺之血流<lb/>
於地剗之迹終不滅於是下詔稱其謀反并殺其<lb/>
子開府儀同三司世雄儀同三司恒伽祖珽使二<lb/>
千石郎刑祖信簿録光家珽於都省問所得物祖<lb/>
信曰得弓十五宴射箭百刀七賜矟二珽厲聲曰<lb/>
更得何物曰得棗杖二十束擬奴僕與人鬪者不<lb/>
問曲直即杖之一百珽大慙乃下聲曰朝廷已加<lb/>
<pb n="KR2c0001_SBCK_025-15b"/>
重刑郎中何宜為雪及出人尤其抗直祖信慨然<lb/>
曰賢宰相尚死我何惜餘生齊主遣使就州斬斛<lb/>
律武都又遣中領軍賀拔伏恩乗驛捕斛律羡仍<lb/>
以洛州行臺僕射中山獨孤永業代羡與大將軍<lb/>
鮮于桃枝發定州騎卒續進伏恩等至幽州門者<lb/>
白使人衷甲馬有汗宜閉城門羡曰敕使豈可疑<lb/>
拒出見之伏恩執而殺之初羡常以盛滿為懼表<lb/>
解所職不許臨刑歎曰冨貴如此女為皇后公主<lb/>
滿家常使三百兵何得不敗及其五子伏護世逹<lb/>
世遷世辨世酋皆死周主聞光死為之大赦祖珽<lb/>
與侍中髙元海共執齊政元海妻陸令萱之甥也<lb/>
<pb n="KR2c0001_SBCK_025-16a"/>
元海數以令萱密語告珽珽求為領軍齊主許之<lb/>
元海密言於帝曰孝徵漢人兩目又盲豈可為領<lb/>
軍因言珽與廣寧王孝珩交結由是中止珽求見<lb/>
自辨且言臣與元海素嫌必元海譖臣帝弱顔不<lb/>
能諱以實告之珽因言元海與司農卿尹子華等<lb/>
結為朋黨又以元海所泄密語告令萱令萱怒出<lb/>
元海為鄭州刺史子華等皆被黜珽自是專主機<lb/>
衡揔知騎兵外兵事内外親戚皆得顯位帝常令<lb/>
中要人扶侍出入直至永巷毎同御榻論決政事<lb/>
委任之重羣臣莫比　秋八月庚午齊廢皇后斛<lb/>
律氏為庶人　初齊胡太后自愧失德欲求恱於<lb/>
<pb n="KR2c0001_SBCK_025-16b"/>
齊主乃飾其兄長仁之女置宫中令帝見之帝果<lb/>
恱納為昭儀及斛律后廢陸令萱欲立穆夫人太<lb/>
后欲立胡昭儀力不能遂乃卑辭厚禮以求令萱<lb/>
結為姊妹令萱亦以胡昭儀寵幸方隆不得已與<lb/>
祖珽白帝立之戊子立皇后胡氏　冬十月齊陸<lb/>
令萱欲立穆昭儀為皇后毎私謂齊主曰豈有男<lb/>
為皇太子而身為婢妾者乎胡后有寵於帝不可<lb/>
離閒令萱乃使人行厭蠱之術旬朔之間胡后精<lb/>
神恍惚言笑無恒帝漸畏而惡之令萱一旦忽以<lb/>
皇后服御衣被穆昭儀又别造寶帳爰及枕席噐<lb/>
玩莫非珍竒坐昭儀於帳中謂帝曰有一聖女出<lb/>
<pb n="KR2c0001_SBCK_025-17a"/>
將大家看之及見昭儀令萱乃曰如此人不作皇<lb/>
后遣何物人作帝納其言甲午立穆氏為右皇后<lb/>
以胡氏為左皇后　十二月齊胡后之立非陸令<lb/>
萱意令萱一旦於太后前作色而言曰何物親姪<lb/>
作如此語太后問其故令萱曰不可道固問之乃<lb/>
曰語大家云太后行多非灋不可以訓太后大怒<lb/>
呼后出立剃其髮送還家辛丑廢胡后為庶人然<lb/>
齊主猶思之毎致物以通意自是令萱與其子侍<lb/>
中穆提婆勢傾内外賣官鬻獄聚斂無厭毎一賜<lb/>
與動傾府藏令萱則自太后以下皆受其指麾提<lb/>
婆則唐邕之徒皆重迹屏氣殺生與奪唯意所欲<lb/>
<pb n="KR2c0001_SBCK_025-17b"/>
五年春正月戊寅齊以并省尚書令髙阿那肱録<lb/>
尚書事揔知外兵及内省機密與侍中城陽王穆<lb/>
提婆領軍大將軍昌黎王韓長鸞共處衡軸號曰<lb/>
三貴蠧國害民日月滋甚長鸞弟萬歲子寶行寶<lb/>
信並開府儀同三司萬歲仍兼侍中寶行寶信皆<lb/>
尚公主毎羣臣旦參帝常先引長鸞顧訪出後方<lb/>
引奏事官若不視事内省有急事皆附長鸞奏聞<lb/>
軍國要密無不經手尤疾士人朝夕宴私唯事譖<lb/>
訴常帶刀走馬未嘗安行瞋目張拳有噉人之勢<lb/>
朝士咨事莫敢仰視動致呵叱毎罵云漢狗大不<lb/>
可耐唯湏殺之　齊自和士開用事以來政體隳<lb/>
<pb n="KR2c0001_SBCK_025-18a"/>
紊及祖珽執政頗收舉才望内外稱美珽復欲増<lb/>
損政務沙汰人物官號服章並依故事又欲黜諸<lb/>
閹豎及羣小軰為致治之方陸令萱穆提婆議頗<lb/>
同異珽乃諷御史中丞麗伯律令劾主書王子沖<lb/>
納賂知其事連提婆欲使贓罪相及望因此并坐<lb/>
及令萱猶恐齊主溺於近習欲引后黨為援乃請<lb/>
以胡后兄君瑜為侍中中領軍又徵君瑜兄梁州<lb/>
剌史君璧欲以為御史中丞令萱聞而懐怒百方<lb/>
排毀出君瑜為金紫光禄大夫解中領軍君璧還<lb/>
鎭梁州胡后之廢頗亦由此釋王子沖不問珽日<lb/>
以益踈諸宦者更共譖之帝以問陸令萱令萱憫<lb/>
<pb n="KR2c0001_SBCK_025-18b"/>
嘿不對三問乃下牀拜曰老婢應死老婢始聞和<lb/>
士開言孝徵多才博學意謂善人故舉之比來觀<lb/>
之大是奸臣人寔難知老婢應死帝令韓長鸞檢<lb/>
案長鸞素惡珽得其詐出敕受賜等十餘事帝以<lb/>
嘗與之重誓故不殺解珽侍中僕射出為北徐州<lb/>
剌史珽求見帝長鸞不許遣人推出栢閤珽坐不<lb/>
肯行長鸞令牽曵而出癸巳齊以領軍穆提婆為<lb/>
尚書左僕射侍中中書監叚孝言為右僕射孝言<lb/>
韶之弟也初祖珽執政引孝言為助除吏部尚書<lb/>
孝言凡所進擢非賄則舊求仕者或於廣㑹膝行<lb/>
跪伏公自陳請孝言氣色揚揚以為己任隨事酬<lb/>
<pb n="KR2c0001_SBCK_025-19a"/>
許將作丞崔成忽於衆中抗言曰尚書天下尚書<lb/>
豈獨叚家尚書也孝言無辭以應唯厲色遣下而<lb/>
已既而與韓長鸞等共構祖珽逐而代之　冬十<lb/>
月齊國子祭酒張雕以經授齊主為侍讀帝甚重<lb/>
之雕與寵胡何洪珍相結穆提婆韓長鸞等惡之<lb/>
洪珍薦雕為侍中加開府儀同三司奏度支事大<lb/>
為帝所委信常呼博士雕自以出於微賤致位大<lb/>
臣欲立效以報恩論議抑揚無所回避省宫掖不<lb/>
急之費禁約左右驕縱之臣數譏切寵要獻替帷<lb/>
幄帝亦深倚仗之雕遂以澄清為己任意氣甚髙<lb/>
貴倖皆側目隂謀䧟之尚書左丞封孝琰隆之之<lb/>
<pb n="KR2c0001_SBCK_025-19b"/>
弟子也與侍中崔季舒皆為祖珽所厚孝琰嘗謂<lb/>
珽曰公是衣冠宰相異於餘人近習聞之大以為<lb/>
恨㑹齊主將如晉陽季舒與張雕議以為壽陽被<lb/>
圍大軍出拒之信使往還須禀節度且道路小人<lb/>
或相驚恐以為大駕向并州畏避南宼若不啓諌<lb/>
恐人情駭動遂與從駕文官連名進諌時貴臣趙<lb/>
彦深唐邕叚孝言等意有異同季舒與爭未決長<lb/>
鸞遽言於帝曰諸漢官連名揔署聲云諌幸并州<lb/>
其實未必不反宜加誅戮辛丑齊主悉召已署名<lb/>
者集含章殿斬季舒雕孝琰及散騎常侍劉逖黄<lb/>
門侍郎裴澤郭遵於殿庭家屬皆徙北邊婦女配<lb/>
<pb n="KR2c0001_SBCK_025-20a"/>
奚官幼男下蠶室沒入貲産癸卯遂如晉陽<lb/>
六年春正月齊主還鄴秋八月齊主如晉陽<lb/>
七年春正月齊主還鄴　二月齊主言語澁呐不<lb/>
喜見朝士自非寵私昵狎未嘗交語性懦不堪人<lb/>
視雖三公令録奏事莫得仰視皆略陳大指驚走<lb/>
而出承世祖奢泰之餘以為帝王當然後宫皆寶<lb/>
衣玉食一裙之費至直萬匹競為新巧朝衣夕弊<lb/>
盛修宫苑窮極壯麗所好不常數毀又復百工土<lb/>
木無時休息夜則然火照作寒則以湯為泥鑿晉<lb/>
陽西山為大像一夜然油萬盆光照宫中毎有災<lb/>
異㓂盜不自貶損唯多設齋以為修德好自彈琵<lb/>
<pb n="KR2c0001_SBCK_025-20b"/>
琶為無愁之曲近侍和之者以百數民閒謂之無<lb/>
愁天子於華林園立貧兒村帝自衣藍縷之服行<lb/>
乞其閒以為樂又寫築西鄙諸城使人衣黒衣攻<lb/>
之帝自帥内參拒鬪寵任陸令萱穆提婆髙阿那<lb/>
肱韓長鸞等宰制朝政宦官鄧長顒陳德信胡兒<lb/>
何洪珍等並參預機權各引親黨超居顯位官由<lb/>
財進獄以賄成競為姦謟蠧政害民舊蒼頭劉桃<lb/>
枝等皆開府封王其餘宦官胡兒歌舞人見鬼人<lb/>
官奴婢等濫得富貴者殆將萬數庶姓封王者以<lb/>
百數開府千餘人儀同無數領軍一時至二十人<lb/>
侍中中常侍數十人乃至狗馬及鷹亦有儀同郡<lb/>
<pb n="KR2c0001_SBCK_025-21a"/>
君之號有鬪雞號開府皆食其幹禄諸嬖幸朝夕<lb/>
娯侍左右一戱之賞動踰巨萬既而府藏空竭乃<lb/>
賜二三郡或六七縣使之賣官取直由是為守令<lb/>
者率皆富商大賈競為貪縱賦繁役重民不聊生<lb/>
周髙祖謀伐齊命邊鎭益儲偫加戍卒齊人聞之<lb/>
亦増修守禦柱國于翼諌曰疆埸相侵互有勝負<lb/>
徒損兵儲無益大計不如解嚴繼好使彼懈而無<lb/>
備然後乗閒出其不意一舉可取也周主從之韋<lb/>
孝寛上䟽陳三䇿其一曰臣在邊積年頗見閒隙<lb/>
不因際㑹難以成功是以往歳出軍徒有勞費功<lb/>
績不立由失機㑹何者長淮之南舊為沃土陳氏<lb/>
<pb n="KR2c0001_SBCK_025-21b"/>
以破亡餘燼猶能一舉平之齊人歷年赴救喪敗<lb/>
而返内離外叛計盡力窮讎敵有舋不可失也今<lb/>
大軍若出軹關方軌而進兼與陳氏共為掎角并<lb/>
令廣州義旅出自三鵶又募山南驍銳㳂河而下<lb/>
復遣北山稽胡絶其并晉之路凡此諸軍仍令各<lb/>
募關河之外勁勇之士厚其爵賞使為前驅岳動<lb/>
川移雷駭電激百道俱進並趨虜庭必當望旗奔<lb/>
潰所向摧殄一戎大定寔在此機其二曰若國家<lb/>
更為後圖未即大舉宜與陳人分其兵勢三鵶以<lb/>
北萬春以南廣事屯田預為貯積募其驍悍立為<lb/>
部伍彼既東南有敵戎馬相持我出竒兵破其疆<lb/>
<pb n="KR2c0001_SBCK_025-22a"/>
場彼若興師赴援我則堅壁清野待其去逺還復<lb/>
出師常以邊外之軍引其腹心之衆我無宿舂之<lb/>
費彼有奔命之勞一二年中必自離叛且齊氏昏<lb/>
暴政出多門鬻獄賣官唯利是視荒淫酒色忌害<lb/>
忠良闔境嗷然不勝其弊以此而觀覆亡可待然<lb/>
後乗閒電掃事等摧枯其三曰昔勾踐亡吳尚期<lb/>
十載武王取紂猶煩再舉今若更存遵養且復相<lb/>
時臣謂宜還崇鄰好申其盟約安民和衆通商惠<lb/>
工蓄銳養威觀釁而動斯乃長䇿逺馭坐自兼并<lb/>
也書奏周主引開府儀同三司伊婁謙入内殿從<lb/>
容謂曰朕欲用兵何者為先對曰齊氏沈溺倡優<lb/>
<pb n="KR2c0001_SBCK_025-22b"/>
耽昏麴蘖其折衝之將斛律明月已斃於讒口上<lb/>
下離心道路以目此易取也帝大笑二月丙辰使<lb/>
謙與小司㓂元衞聘於齊以觀舋　先是周主獨<lb/>
與齊王憲及内史王誼謀伐齊又遣納言盧韞乗<lb/>
馹三詣安州揔管于翼問䇿餘人皆莫之知　秋<lb/>
七月丙子始召大將軍以上於大德殿告之丁丑<lb/>
下詔伐齊以柱國陳王統榮陽公司馬消難鄭公<lb/>
逹奚震為前三軍揔管越王盛周昌公侯莫陳崇<lb/>
趙王招為後三軍揔管齊王憲帥衆二萬趨黎陽<lb/>
隨公楊堅廣寧公薛廻將舟師三萬自渭入河梁<lb/>
公侯莫陳芮帥衆二萬守太行道申公李穆帥衆<lb/>
<pb n="KR2c0001_SBCK_025-23a"/>
三萬守河陽道常山公于翼帥衆二萬出陳汝誼<lb/>
盟之兄孫震武之子也周主將出河陽内史上士<lb/>
宇文㢸曰齊氏建國於今累世雖曰無道藩鎭之<lb/>
位尚有其人今之出師要湏擇地河陽衝要精兵<lb/>
所聚盡力攻圍恐難得志如臣所見出於汾曲戍<lb/>
小山平攻之易拔用武之地莫過於此民部中大<lb/>
夫天水趙煚曰河南洛陽四面受敵縱得之不可<lb/>
以守請從河北直指太原傾其巢穴可一舉而定<lb/>
遂伯下大夫鮑宏曰我彊齊弱我治齊亂何憂不<lb/>
克但先帝往日屢出洛陽彼既有備毎用不捷如<lb/>
臣計者進兵汾潞直掩晉陽出其不虞似為上䇿<lb/>
<pb n="KR2c0001_SBCK_025-23b"/>
周主皆不從宏泉之弟也壬午周主帥衆六萬直<lb/>
指河隂楊素請帥其父麾下先驅周主許之　八<lb/>
月周師入齊境禁伐樹踐稼犯者皆斬丁未周主<lb/>
攻河隂大城拔之齊王憲拔武濟進圍洛口拔東<lb/>
西二城縱火船焚浮橋橋絶齊永橋大都督太安<lb/>
傅伏自永橋夜入中潬城周人既克南城圍中潬<lb/>
二旬不下洛州剌史獨孤永業守金墉周主自攻<lb/>
之不克永業通夜辦馬槽二千周人聞之以為大<lb/>
軍且至而憚之九月齊右丞相髙阿那肱自晉陽<lb/>
將兵拒周師至河陽㑹周主有疾辛酉夜引兵還<lb/>
水軍焚其舟艦傅伏謂行臺乞伏貴和曰周師疲<lb/>
<pb n="KR2c0001_SBCK_025-24a"/>
弊願得精騎二千追擊之可破也貴和不許齊王<lb/>
憲于翼李穆所向克捷降拔三十餘城皆棄而不<lb/>
守唯以王藥城要害令儀同三司韓正守之正尋<lb/>
以城降齊戊寅周主還長安<lb/>
八年秋九月周主謂羣臣曰朕去歲屬有疾疹遂<lb/>
不得克平逋宼前入齊境備見其情彼之行師殆<lb/>
同兒戯况其朝廷昏亂政由羣小百姓嗷然朝不<lb/>
謀夕天與不取恐貽後悔前出河外直為拊背未<lb/>
扼其喉晉州本髙歡所起之地鎭攝要重今往攻<lb/>
之彼必來援吾嚴軍以待擊之必克然後乗破竹<lb/>
之勢鼓行而東足以窮其巢穴混同文軌諸將多<lb/>
<pb n="KR2c0001_SBCK_025-24b"/>
不願行帝曰機不可失有沮吾軍者當以軍灋裁<lb/>
之冬十月己酉周主自將伐齊以越王盛杞公亮<lb/>
隨公楊堅為右三軍譙王儉大將軍竇泰廣化公<lb/>
丘崇為左三軍齊王憲陳王純為前軍亮導之子<lb/>
也丙辰齊主獵於祁連池癸亥還晉陽先是晉州<lb/>
行臺左丞張廷儁公直勤敏儲偫有備百姓安業<lb/>
疆場無虞諸嬖倖惡而代之由是公私煩擾周主<lb/>
至晉州軍于汾曲遣齊王憲將精騎二萬守雀鼠<lb/>
谷陳王純歩騎二萬守千里徑鄭公逹奚震歩騎<lb/>
一萬守統軍川大將軍韓明歩騎五千守齊子嶺<lb/>
焉氏公尹升歩騎五千守鼓鍾鎭涼城公辛韶歩<lb/>
<pb n="KR2c0001_SBCK_025-25a"/>
騎五千守蒲津關趙王招歩騎一萬自華谷攻齊<lb/>
汾州諸城柱國宇文盛歩騎一萬守汾水關遣内<lb/>
史王誼監諸軍攻平陽城齊行臺僕射海昌王尉<lb/>
相貴嬰城拒守相貴相願之兄也甲子齊集兵晉<lb/>
祠庚午齊主自晉陽帥諸軍趣晉州周主日自汾<lb/>
曲至城下督戰城中窘急庚午行臺左丞侯子欽<lb/>
出降於周壬申晉州剌史崔景嵩守北城夜遣使<lb/>
請降於周王軌帥衆應之未明周將北海叚文振<lb/>
杖槊與數十人先登與景嵩同至尉相貴所拔佩<lb/>
刀劫之城上鼓譟齊兵大潰遂克晉州虜相貴及<lb/>
甲士八千人齊主方與馮淑妃獵於天池晉州告<lb/>
<pb n="KR2c0001_SBCK_025-25b"/>
急者自旦至午驛馬三至右丞相髙阿那肱曰大<lb/>
家正為樂邊鄙小小交兵乃是常事何急奏聞至<lb/>
暮使更至云平陽已䧟乃奏之齊主將還淑妃請<lb/>
更殺一圍齊主從之周齊王憲攻拔洪洞永安二<lb/>
城更圖進取齊人焚橋守險軍不得進乃屯永安<lb/>
使永昌公椿屯雞栖原伐柏為菴以立營椿廣之<lb/>
弟也癸酉齊王分軍萬人向千里徑又分軍出汾<lb/>
水關自帥大軍上雞栖原宇文盛遣人告急齊王<lb/>
憲自救之齊師退盛追擊破之俄而椿告齊師稍<lb/>
逼憲復還救之與齊對陳至夜不戰㑹周主召憲<lb/>
還憲引兵夜去齊人見柏菴在不之覺明日始知<lb/>
<pb n="KR2c0001_SBCK_025-26a"/>
之齊主使高阿那肱將前軍先進仍節度諸軍甲<lb/>
戍周以上開府儀同大將軍安定梁士彦為晉州<lb/>
刺史留精兵一萬鎭之十一月己卯齊主至平陽<lb/>
周主以齊兵新集聲勢甚盛且欲西還以避其鋒<lb/>
開府儀同大將軍宇文忻諫曰以陛下之聖武乗<lb/>
敵人之荒縱何患不克若使齊得令主君臣協力<lb/>
雖湯武之勢未易平也今主暗臣愚士無鬪志雖<lb/>
有百萬之衆實為陛下奉耳軍正京兆王韶曰齊<lb/>
失紀綱於兹累世天奬周室一戰而扼其喉取亂<lb/>
侮亡正在今日釋之而去臣所未諭周主雖善其<lb/>
言竟引軍還忻貴之子也周主留齊王憲為後拒<lb/>
<pb n="KR2c0001_SBCK_025-26b"/>
齊師追之憲與宇文忻各將百騎與戰斬其驍將<lb/>
賀蘭豹子等齊師乃退憲引軍度汾追及周主於<lb/>
玉壁齊師遂圍平陽晝夜攻之城中危急樓堞皆<lb/>
盡所存之城尋仞而已或短兵相接或交馬出入<lb/>
外援不至衆皆震懼梁士彦忼慨自若謂將士曰<lb/>
死在今日吾為爾先於是勇烈齊奮呼聲動地無<lb/>
不一當百齊師少却乃令妻妾軍民婦女晝夜修<lb/>
城三日而就周主使齊王憲將兵六萬屯涑川遥<lb/>
為平陽聲援齊人作地道攻平陽城䧟十餘歩將<lb/>
士乗勢欲入齊主敕且止召馮淑妃觀之淑妃糚<lb/>
㸃不時至周人以木拒塞之城遂不下舊俗相傳<lb/>
<pb n="KR2c0001_SBCK_025-27a"/>
晉州城西石上有聖人跡淑妃欲往觀之齊主恐<lb/>
弩矢及橋乃抽攻城木造逺橋齊主與淑妃度橋<lb/>
橋壊至夜乃還癸巳周主還長安甲午復下詔以<lb/>
齊人圍晉州更帥諸軍擊之丙申縱齊降人使還<lb/>
丁酉周主發長安壬寅濟河與諸軍合十二月丁<lb/>
未周主至髙顯遣齊王憲帥所部先向平陽戊申<lb/>
周主至平陽庚戍諸軍揔集凡八萬人稍進逼城<lb/>
置陳東西二十餘里先是齊人恐周師猝至於城<lb/>
南穿塹自喬山屬於汾水齊主大出兵陳於塹北<lb/>
周主命齊王憲馳往觀之憲復命曰易與耳請破<lb/>
之而後食周主恱曰如汝言吾無憂矣周主乗常<lb/>
<pb n="KR2c0001_SBCK_025-27b"/>
御馬從數人廵陳所至輒呼主帥姓名慰勉之將<lb/>
士喜於見知咸思自奮將戰有司請換馬周主曰<lb/>
朕獨乗良馬欲何之周主欲薄齊師礙塹而止自<lb/>
旦至申相持不決齊主謂髙阿那肱曰戰是邪不<lb/>
戰是邪阿那肱曰吾兵雖多堪戰者不過十萬疾<lb/>
傷及繞城樵㸑者復三分居一昔攻玉壁援軍來<lb/>
即退今日將士豈勝神武時邪不如勿戰却守髙<lb/>
梁橋安吐根曰一撮許賊馬上剌取擲著汾水中<lb/>
耳齊主意未決諸内參曰彼亦天子我亦天子彼<lb/>
尚能逺來我何為守塹示弱齊主曰此言是也於<lb/>
是塡塹南引周主大喜勒諸軍擊之兵纔合齊主<lb/>
<pb n="KR2c0001_SBCK_025-28a"/>
與馮淑妃並騎觀戰東偏小却淑妃怖曰軍敗矣<lb/>
録尚書事城陽王穆提婆曰大家去大家去齊主<lb/>
即以淑妃奔髙梁橋開府儀同三司奚長諌曰半<lb/>
進半退戰之常體今兵衆全整未有虧傷陛下捨<lb/>
此安之馬足一動人情駭亂不可復振願速還安<lb/>
慰之武衛張常山自後至亦曰軍尋收訖甚完整<lb/>
圍城兵亦不動至尊宜回不信臣言乞將内參往<lb/>
視齊主將從之穆提婆引齊主肘曰此言難信齊<lb/>
主遂以淑妃北走齊師大潰死者萬餘人軍資器<lb/>
械數百里閒委棄山積安德王延宗獨全軍而還<lb/>
齊主至洪洞淑妃方以粉鏡自玩後聲亂唱賊至<lb/>
<pb n="KR2c0001_SBCK_025-28b"/>
於是復走先是齊主以淑妃為有功勲將立為左<lb/>
皇后遣内參詣晉陽取皇后服御褘翟等至是遇<lb/>
於中塗齊主為桉轡命淑妃著之然後去辛亥周<lb/>
主入平陽梁士彦見周主持周主須而泣曰臣幾<lb/>
不見陛下周主亦為之流涕周主以將士疲倦欲<lb/>
引還士彦叩馬諌曰今齊師遁散衆心皆動因其<lb/>
懼而攻之其勢必舉周主從之執其手曰余得晉<lb/>
州為平齊之基若不固守則大事不成朕無前憂<lb/>
唯慮後變汝善為我守之遂帥諸將追齊師諸將<lb/>
固請西還周主曰縱敵患生卿等若疑朕將獨往<lb/>
諸將乃不敢言癸丑至汾水關齊主入晉陽憂懼<lb/>
<pb n="KR2c0001_SBCK_025-29a"/>
不知所之甲寅齊大赦齊主問計於朝臣皆曰宜<lb/>
省賦息役以尉民心收遺兵背城死戰以安社稷<lb/>
齊主欲留安德王延宗廣寧王孝珩守晉陽自向<lb/>
北朔州若晉陽不守則奔突厥羣臣皆以為不可<lb/>
帝不從開府儀同三司賀拔伏恩等宿衛近臣三<lb/>
十餘人西奔周軍周主封賞各有差髙阿那肱所<lb/>
部兵尚一萬守髙壁餘衆保洛女砦周主引軍向<lb/>
髙壁阿那肱望風退走齊王憲攻洛女砦拔之有<lb/>
軍士告稱阿那肱遣臣招引西軍齊主令侍中斛<lb/>
律孝卿檢校孝卿以為妄還至晉陽阿那肱腹心<lb/>
復告阿那肱謀反又以為妄斬之乙卯齊王詔安<lb/>
<pb n="KR2c0001_SBCK_025-29b"/>
德王延宗廣寧王孝珩募兵延宗入見齊主告以<lb/>
欲向北朔州延宗泣諌不從密遣左右先送皇太<lb/>
后太子於北朔州丙辰周主與齊王憲㑹於介休<lb/>
齊開府儀同三司韓建業舉城降以為上柱國封<lb/>
郇公是夜齊主欲遁去諸將不從丁巳周師至晉<lb/>
陽齊主復大赦改元隆化以安德王延宗為相國<lb/>
并州剌史揔山西兵謂曰并州兄自取之兒今去<lb/>
矣延宗曰陛下為社稷勿動臣為陛下出死力戰<lb/>
必能破之穆提婆曰至尊計已成王不得輙沮齊<lb/>
主乃夜斬五龍門而出欲奔突厥從官多散領軍<lb/>
梅勝郎叩馬諌乃回向鄴時唯髙阿那肱等十餘<lb/>
<pb n="KR2c0001_SBCK_025-30a"/>
騎從廣寧王孝珩襄城王彦道繼至得數十人與<lb/>
俱穆提婆西奔周軍陸令萱自殺家屬皆誅没周<lb/>
主以提婆為柱國宜州剌史下詔諭齊羣臣曰若<lb/>
妙盡人謀深逹天命官榮爵賞各有加隆或我之<lb/>
將卒逃逸彼朝無問貴賤皆從蕩滌自是齊臣降<lb/>
者相繼初齊髙祖為魏丞相以唐邕典外兵曹太<lb/>
原白建典騎兵曹皆以善書計工簿帳受委任及<lb/>
齊受禪諸司咸歸尚書唯二曹不廢更名二省邕<lb/>
官至録尚書事建官至中書令常典二省世稱唐<lb/>
白邕兼領度支與髙阿那肱有隙阿那肱譛之齊<lb/>
主敕侍中斛律孝卿揔知騎兵度支孝卿事多専<lb/>
<pb n="KR2c0001_SBCK_025-30b"/>
决不復詢禀邕自以宿舊習事為孝卿所輕意甚<lb/>
欝欝及齊主還鄴邕遂留晉陽并州將帥請於安<lb/>
德王延宗曰王不為天子諸人實不能為王出死<lb/>
力延宗不得已戊午即皇帝位下詔曰武平孱弱<lb/>
政由官豎斬關夜遁莫知所之王公卿士猥見推<lb/>
逼今祇承寶位大赦改元德昌以晉昌王唐邕為<lb/>
宰相齊昌王莫多婁敬顯沐陽王和阿干子右衛<lb/>
大將軍叚暢開府儀同三司韓骨胡等為將帥敬<lb/>
顯貸文之子也衆聞之不召而至者前後相屬延<lb/>
宗發府藏及後宫美女以賜將士籍没内參十餘<lb/>
家齊主聞之謂近臣曰我寧使周得并州不欲安<lb/>
<pb n="KR2c0001_SBCK_025-31a"/>
德得之左右曰理然延宗見士卒皆親執手稱名<lb/>
流涕嗚咽衆爭爲死童兒女子亦乗屋攘袂投甎<lb/>
石以禦敵己未周主至晉陽庚申齊主入鄴周軍<lb/>
圍晉陽四合如黒雲安德王延宗命莫多婁敬顯<lb/>
韓骨胡拒城南和阿干子叚暢拒城東自帥衆拒<lb/>
齊王憲於城北延宗素肥前如偃後如伏人常笑<lb/>
之至是奮大矟往來督戰勁捷若飛所向無前和<lb/>
阿干子叚暢以千騎奔周軍周主攻東門際昏遂<lb/>
入之進焚佛寺延宗敬顯自門入夾擊之周師大<lb/>
亂爭門相塡壓塞路不得進齊人從後斫剌死者<lb/>
二千餘人周主左右略盡自拔無路承御上士張<lb/>
<pb n="KR2c0001_SBCK_025-31b"/>
壽牽馬首賀拔伏恩以鞭拂其後﨑嶇得出齊人<lb/>
奮擊幾中之城東道阨曲伏恩及降者皮子信導<lb/>
之僅得免時已四更延宗謂周主為亂兵所殺使<lb/>
於積尸中求長鬛者不得時齊人既捷入坊飲酒<lb/>
盡醉臥延宗不復能整周主出城飢甚欲遁去諸<lb/>
將亦多勸之還宇文忻勃然進曰陛下自克晉州<lb/>
乗勝至此今偽主奔波關東響振自古行兵未有<lb/>
若斯之盛昨日破城將士輕敵微有不利何足為<lb/>
懐丈夫當死中求生敗中取勝今破竹之勢已成<lb/>
柰何棄之而去齊王憲柱國王誼亦以為去必不<lb/>
免叚暢等又盛言城内空虚周主乃駐馬鳴角收<lb/>
<pb n="KR2c0001_SBCK_025-32a"/>
兵俄頃復振辛酉旦還攻東門克之延宗戰力屈<lb/>
走至城北周人擒之周主下馬執其手延宗辭曰<lb/>
死人手何敢廹至尊周主曰兩國天子非有怨惡<lb/>
直為百姓來耳終不相害勿怖也使復衣㡌而禮<lb/>
之唐邕等皆降於周獨莫多婁敬顯奔鄴齊主以<lb/>
為司徒延宗初稱尊號遣使修啟於瀛州剌史任<lb/>
城王湝曰至尊出奔宗廟事重羣公勸廹權主號<lb/>
令事寧終歸叔父湝曰我人臣何容受此啓執使<lb/>
者送鄴壬戍周主大赦削除齊制收禮文武之士<lb/>
初伊婁謙聘於齊其參軍髙遵以情輸於齊齊人<lb/>
徇之於晉陽周主既克晉陽召謙勞之執遵付謙<lb/>
<pb n="KR2c0001_SBCK_025-32b"/>
任其報復謙頓首請赦之周主曰卿可聚衆唾面<lb/>
使其知愧謙曰以遵之罪又非唾面可責帝善其<lb/>
言而止謙待遵如初<lb/>
臣光曰賞有功誅有罪此人君之任也髙遵奉使<lb/>
異國漏泄大謀斯叛臣也周髙祖不自行戮乃以<lb/>
賜謙使之復怨失政刑矣孔子謂以德報怨者何<lb/>
以報德為謙者宜辭而不受歸諸有司以正典刑<lb/>
乃請而赦之以成其私名美則美矣亦非公義也<lb/>
　齊主命立重賞以募戰士而竟不出物廣寜王<lb/>
孝珩請使任城王湝將幽州道兵入土門揚聲趣<lb/>
并州獨孤永業將洛州道兵入潼關揚聲趣長安<lb/>
<pb n="KR2c0001_SBCK_025-33a"/>
臣請將京畿兵出滏口鼓行逆戰敵聞南北有兵<lb/>
自然逃潰又請出宫人珍寶賞將士齊主不恱斛<lb/>
律孝卿請齊主親勞將士爲之撰辭且曰宜忼慨<lb/>
流涕以感激人心齊主既出臨衆將令之不復記<lb/>
所受言遂大笑左右亦笑將士怒曰身尚如此吾<lb/>
輩何急皆無戰心於是自大丞相已下太宰三師<lb/>
大司馬大將軍三公等官並增貟而授或三或四<lb/>
不可勝數朔州行臺僕射髙勱將兵侍衞太后太<lb/>
子自土門道還鄴時宦官儀同三司苟子溢猶恃<lb/>
寵縱暴民間鷄彘縱鷹犬搏噬取之勱執以徇將<lb/>
斬之太后救之得免或謂勱曰子溢之徒言成禍<lb/>
<pb n="KR2c0001_SBCK_025-33b"/>
福獨不慮後患邪勱攘袂曰今西宼已據并州逹<lb/>
官率皆委叛正坐此輩濁亂朝廷若得今日斬之<lb/>
明日受誅亦無所恨勱岳之子也甲子齊太后至<lb/>
鄴丙寅周主出齊宫中珍寶服玩及宫女二千人<lb/>
班賜將士加立功者官爵各有差周主問髙延宗<lb/>
以取鄴之䇿辭曰此非亡國之臣所及强問之乃<lb/>
曰若任城王據鄴臣不能知若今王自守陛下兵<lb/>
不血刄癸酉周師趣鄴命齊王憲先驅以上柱國<lb/>
陳王純為并州揔管齊主引諸貴臣入朱雀門賜<lb/>
酒食問以禦周之䇿人人異議齊主不知所從是<lb/>
時人情忷懼莫有鬪心朝士出降晝夜相屬髙勱<lb/>
<pb n="KR2c0001_SBCK_025-34a"/>
曰今之叛者多是貴人至於卒伍猶未離心請追<lb/>
五品已上家屬置之三臺因脅之以戰若不捷則<lb/>
焚臺此曹顧惜妻子必當死戰且王師頻北賊徒<lb/>
輕我今背城一決理必破之齊主不能用望氣者<lb/>
言當有革易齊主引尚書令髙元海等議依天統<lb/>
故事禪位皇太子<lb/>
九年春正月乙亥朔齊太子恒即皇帝位生八年<lb/>
矣攺元承光大赦尊齊主為太上皇帝皇太后為<lb/>
太皇太后皇后為太上皇后以廣寧王孝珩為太<lb/>
宰司徒莫多婁敬顯領軍大將軍尉相願謀伏兵<lb/>
千秋門斬髙阿那肱立廣寧王孝珩㑹阿那肱自<lb/>
<pb n="KR2c0001_SBCK_025-34b"/>
它路入朝不果孝珩求拒周師謂阿那肱等曰朝<lb/>
廷不賜遣擊賊豈不畏孝珩反邪孝珩若破宇文<lb/>
邕遂至長安反亦何預國家事以今日之急猶如<lb/>
此猜忌耶髙韓恐其為變出孝珩為滄州剌史相<lb/>
願拔佩刀斫柱歎曰大事去矣知復何言齊主使<lb/>
長樂王尉世辯帥千餘騎覘周師出滏口登髙阜<lb/>
西望遥見羣烏飛起謂是西軍旗幟即馳還比至<lb/>
紫陌橋不敢回顧於是黄門侍郎顔之推中書侍<lb/>
郎薛道衡侍中陳德信等勸上皇往河外募兵更<lb/>
為經略若不濟南投陳國從之丁丑太皇太后太<lb/>
上皇后自鄴先趣濟州癸未幼主亦自鄴東行己<lb/>
<pb n="KR2c0001_SBCK_025-35a"/>
丑周師至紫陌橋　壬辰周師至鄴城下癸巳圍<lb/>
之燒城西門齊人出戰周師奮擊大破之齊上皇<lb/>
從百騎東走使武衞大將軍慕容三藏守鄴宫周<lb/>
師入鄴齊王公以下皆降三藏猶拒戰周主引見<lb/>
禮之拜儀同大將軍三藏紹宗之子也領軍大將<lb/>
軍漁陽鮮于世榮齊髙祖舊將也周主先以馬腦<lb/>
酒鍾遺之世榮得即碎之周師入鄴世榮在三臺<lb/>
前鳴鼓不輟周人執之世榮不屈乃殺之周主執<lb/>
莫多婁敬顯數之曰汝有死罪三前自晉陽走鄴<lb/>
攜妾棄母不孝也外為偽朝勠力内實通啓於朕<lb/>
不忠也送𣢾之後猶持兩端不信也用心如此不<lb/>
<pb n="KR2c0001_SBCK_025-35b"/>
死何待遂斬之使將軍尉遲勤追齊主甲午周主<lb/>
入鄴齊國子博士張樂熊安生愽通五經聞周主<lb/>
入鄴遽令掃門家人怪而問之安生曰周帝重道<lb/>
尊儒必將見我俄而周主幸其家不聽拜親執其<lb/>
手引與同坐賞賜甚厚給安車駟馬以自隨又遣<lb/>
小司馬唐道和就中書侍郎李德林宅宣㫖慰諭<lb/>
曰平齊之利唯在於爾引入宫使内史宇文昂訪<lb/>
問齊朝風俗政教人物善惡即留内省三宿乃歸<lb/>
乙未齊上皇度河入濟州是日幼主禪位於大丞<lb/>
相任城王湝又為湝詔尊上皇為無上皇幼主為<lb/>
宋國天王令侍中斛律孝卿送禪文及璽紱於瀛<lb/>
<pb n="KR2c0001_SBCK_025-36a"/>
州孝卿即詣鄴周主詔去年大赦所未及之處皆<lb/>
從赦例齊洛州剌史獨孤永業有甲士三萬聞晉<lb/>
州敗請出兵擊周奏寢不報永業憤慨又聞并州<lb/>
䧟乃遣子湏逹請降於周周以永業為上柱國封<lb/>
應公丙申周以越王盛為相州揔管齊上皇留胡<lb/>
太后於濟州使髙阿那肱守濟州關覘候周師自<lb/>
與穆后馮淑妃幼主韓長鸞鄧長顒等數十人奔<lb/>
青州使内參田鵬鸞西出參伺動静周師獲之問<lb/>
齊主何在紿云已去計當出境周人疑其不信捶<lb/>
之毎折一支辭色愈厲竟折四支而死上皇至青<lb/>
州即欲入陳而髙阿那肱密召周師約生致齊主<lb/>
<pb n="KR2c0001_SBCK_025-36b"/>
屢啓云周師尚逺已令燒斷橋路上皇由是淹留<lb/>
自寛周師至關阿那肱即降之周師奄至青州上<lb/>
皇囊金繫於鞍後與后妃幼主等十餘騎南走己<lb/>
亥至南鄧村尉遲勤追及盡擒之并胡太后送鄴<lb/>
庚子周主詔故斛律光崔季舒等宜追加贈謚并<lb/>
為改葬子孫各隨䕃叙録家口田宅沒官者並還<lb/>
之周主指斛律光名曰此人在朕安得至鄴辛丑<lb/>
詔齊之東山南園三臺並可毀撤瓦木并物可用<lb/>
者悉以賜民山園之田各還其主　二月丙午周<lb/>
主宴從官將士於齊太極殿頒賞有差丁未髙緯<lb/>
至鄴周主降階以賔禮見之齊廣寧王孝珩至滄<lb/>
<pb n="KR2c0001_SBCK_025-37a"/>
州以五千人㑹任城王湝於信都共謀匡復召募<lb/>
得四萬餘人周主使齊王憲柱國楊堅擊之令髙<lb/>
緯爲手書招湝湝不從憲軍至趙州湝遣二諜覘<lb/>
之候騎執以白憲憲集齊舊將遍示之謂曰吾所<lb/>
爭者大不在汝曹今縱汝還仍充吾使乃與湝書<lb/>
曰足下諜者爲候騎所拘軍中情實具諸執事戰<lb/>
非上計無待卜疑守乃下䇿或未相許已勒諸軍<lb/>
分道並進相望非逺馮軾有期不俟終日所望知<lb/>
機也憲至信都湝陳於城南以拒之湝所署領軍<lb/>
尉相願詐出略陳遂以衆降相願湝心腹也衆皆<lb/>
駭懼湝殺相願妻子明日復戰憲擊破之俘斬三<lb/>
<pb n="KR2c0001_SBCK_025-37b"/>
萬人執湝及廣寧王孝珩憲謂湝曰任城王何苦<lb/>
至此湝曰下官神武皇帝之子兄弟十五人幸而<lb/>
獨存逢宗社顚覆今日得死無愧墳陵憲壯之命<lb/>
歸其妻子又親為孝珩洗瘡傅藥禮遇甚厚孝珩<lb/>
歎曰自神武皇帝以外吾諸父兄弟無一人至四<lb/>
十者命也嗣君無獨見之明宰相非柱石之寄恨<lb/>
不得握兵符受斧鉞展我心力耳齊王憲善用兵<lb/>
多謀略得將士心齊人憚其威聲皆望風沮潰芻<lb/>
牧不擾軍無私焉周主以齊降將封輔相為北朔<lb/>
州揔管北朔州齊之重鎭士卒驍勇前長史趙穆<lb/>
等謀執輔相迎任城王湝於瀛州不果乃迎定州<lb/>
<pb n="KR2c0001_SBCK_025-38a"/>
剌史范陽王紹義紹義至馬邑自肆州以北二百<lb/>
八十餘城皆應之紹義與靈州刺史袁洪猛引兵<lb/>
南出欲取并州至新興而肆州已為周守前隊二<lb/>
儀同以所部降周周兵擊顯州執刺史陸瓊復攻<lb/>
拔諸城紹義還保北朔州周東平公神舉將兵逼<lb/>
馬邑紹義戰敗北奔突厥猶有衆三千人紹義令<lb/>
曰欲還者從其意於是辭去者太半突厥佗鉢可<lb/>
汗常謂齊顯祖為英雄天子以紹義重踝似之甚<lb/>
見愛重凡齊人在北者悉以隷之於是齊之行臺<lb/>
州鎭唯東雍州行臺傅伏營州刺史高寶寧不下<lb/>
其餘皆入於周凡得州五十郡一百六十二縣三<lb/>
<pb n="KR2c0001_SBCK_025-38b"/>
百八十户三百三萬二千五百髙寶寧者齊之踈<lb/>
屬有勇略乆鎭和龍甚得夷夏之心周主於河陽<lb/>
幽青南兖豫徐北朔定置揔管府相并二州各置<lb/>
宫及六府官乙夘周主自鄴西還　周主之擒尉<lb/>
相貴也招齊東雍州刺史傅伏伏不從齊人以伏<lb/>
為行臺右僕射周主既克并州復遣韋孝寛招之<lb/>
令其子以上大將軍武郷公告身及金馬腦二酒<lb/>
鍾賜伏為信伏不受謂孝寛曰事君有死無貳此<lb/>
兒為臣不能竭忠為子不能盡孝人所讎疾願速<lb/>
斬之以令天下周主自鄴還至晉州遣髙阿那肱<lb/>
等百餘人臨汾水召伏伏出軍隔水見之問至尊<lb/>
<pb n="KR2c0001_SBCK_025-39a"/>
今何在阿那肱曰已被擒矣伏仰天大哭帥衆入<lb/>
城於聽事前北面哀號良久然後降周主見之曰<lb/>
何不早下伏流涕對曰臣三世為齊臣食齊禄不<lb/>
能自死羞見天地周主執其手曰為臣當如此乃<lb/>
以所食羊肋骨賜伏曰骨親肉踈所以相付遂引<lb/>
使宿衞授上儀同大將軍敕之曰若亟與公髙官<lb/>
恐歸附者心動努力事朕勿憂富貴佗日又問前<lb/>
救河隂得何賞對曰蒙一轉授特進永昌郡公周<lb/>
主謂髙緯曰朕三年教戰決取河隂正為傅伏善<lb/>
守城不可動遂斂軍而退公當時賞功何其薄也<lb/>
夏四月乙巳周主至長安置髙緯於前列其王公<lb/>
<pb n="KR2c0001_SBCK_025-39b"/>
等於後車輿旗幟器物以次陳之僃大駕布六軍<lb/>
奏凱樂獻俘於太廟觀者皆稱萬歲戊申封髙緯<lb/>
為温公齊之諸王三十餘人皆受封爵周主與齊<lb/>
君臣飲酒令温公起舞髙延宗悲不自持屢欲仰<lb/>
藥其傅婢禁止之周主以李德林為内史上士自<lb/>
是詔誥格式及用山東人物並以委之帝從容謂<lb/>
羣臣曰我常日唯聞李德林名復見其為齊朝作<lb/>
詔書移檄正謂是天上人豈言今日得其驅使神<lb/>
武公紇豆陵毅對曰臣聞麟麟鳯皇為王者瑞可<lb/>
以德感不可力致麟麟鳯皇得之無用豈如德林<lb/>
為瑞且有用哉帝大笑曰誠如公言　五月己丑<lb/>
<pb n="KR2c0001_SBCK_025-40a"/>
周主祭方丘詔以路寢㑹義崇信含仁雲和思齊<lb/>
諸殿皆晉公護專政時所為事窮壯麗有踰清廟<lb/>
悉可毀撤彫斵之物並賜貧民繕造之宜務從卑<lb/>
朴戊戍又詔并鄴諸堂壯麗者準此<lb/>
臣光曰周髙祖可謂善處勝矣佗人勝則益奢髙<lb/>
祖勝而愈儉　十月周人誣温公髙緯與宜州<lb/>
剌史穆提婆謀反并其宗族皆賜死衆人多自陳<lb/>
無之髙延宗獨攘袂泣而不言以椒塞口而死唯<lb/>
緯弟仁英以清狂仁雅以瘖疾得免徙於蜀其餘<lb/>
親屬不殺者散配西土皆死於邊裔周主以髙湝<lb/>
妻盧氏賜其將斛斯徵盧氏蓬首垢面長齋不言<lb/>
<pb n="KR2c0001_SBCK_025-40b"/>
笑徵放之乃為尼齊后妃貧者至以賣燭為業<lb/>
十二月髙寶寜自黄龍上表勸進於髙紹義紹義<lb/>
遂稱皇帝改元武平以寶寧為丞相突厥佗鉢可<lb/>
汗舉兵助之<lb/>
十年夏六月周髙祖殂　閏月齊范陽王紹義聞<lb/>
周髙祖殂以為天助幽州人盧昌期起兵據范陽<lb/>
迎紹義紹義引突厥兵赴之周遣柱國東平公神<lb/>
舉將兵討昌期紹義聞幽州揔管出兵在外欲乗<lb/>
虚襲葪神舉遣大將軍宇文恩將四千人救之半<lb/>
為紹義所殺㑹神舉克范陽擒昌期紹義聞之素<lb/>
衣舉哀還入突厥髙寶寜帥夷夏數萬騎救范陽<lb/>
<pb n="KR2c0001_SBCK_025-41a"/>
至潞水聞昌期死還據和龍<lb/>
十一年春二月突厥佗鉢可汗請和於周周主以<lb/>
趙王招女為千金公主妻之且命執送髙紹義佗<lb/>
鉢不從<lb/>
十二年夏六月周遣建威侯賀若誼賂佗鉢可汗<lb/>
且說之以求髙紹義佗鉢偽與紹義獵於南境使<lb/>
誼執之誼敦之弟也秋七月甲申紹義至長安徙<lb/>
之蜀久之病死於蜀<lb/>
　　　楊堅篡周<lb/>
陳臨海王光大二年秋七月壬寅周隨桓公楊忠<lb/>
卒子堅襲爵堅為開府儀同三司<lb/>
<pb n="KR2c0001_SBCK_025-41b"/>
宣帝大建四年夏四月癸巳周立皇子魯公贇為<lb/>
太子大赦<lb/>
五年秋九月壬午周太子贇納妃楊氏妃大將軍<lb/>
隨公堅之女也太子好昵近小人左宫正宇文孝<lb/>
伯言於周主曰皇太子四海所屬而德聲未聞臣<lb/>
忝宫官實當其責且春秋尚少志業未成請妙選<lb/>
正人為其師友調護聖質猶望日就月將如或不<lb/>
然悔無及矣帝斂容曰卿世載鯁直竭誠所事觀<lb/>
卿此言有家風矣孝伯拜謝曰非言之難受之難<lb/>
也帝曰正人豈復過卿於是以尉遲運為右宫正<lb/>
運迥之弟子也帝嘗問萬年縣丞南陽樂運曰卿<lb/>
<pb n="KR2c0001_SBCK_025-42a"/>
言太子何如人對曰中人帝顧謂齊公憲曰百官<lb/>
佞我皆稱太子聦明睿智唯運所言忠直耳因問<lb/>
運中人之狀對曰如齊桓公是也管仲相之則霸<lb/>
豎貂輔之則亂可與為善可與為惡帝曰我知之<lb/>
矣乃妙選宫官以輔之仍擢運為京兆丞太子聞<lb/>
之意甚不恱<lb/>
七年大將軍楊堅姿相竒偉畿伯下大夫長安來<lb/>
和嘗謂堅曰公眼如曙星無所不照當王有天下<lb/>
願忍誅殺周主待堅素厚齊王憲言於帝曰普六<lb/>
茹堅相貎非常臣毎見之不覺自失恐非人下請<lb/>
早除之帝亦疑之以問來和和詭對曰隨公止是<lb/>
<pb n="KR2c0001_SBCK_025-42b"/>
守節人可鎭一方若為將領陳無不破<lb/>
八年秋八月周太子伐吐谷渾至伏俟城而還宫<lb/>
尹鄭譯王端等皆有寵於太子太子在軍中多失<lb/>
德譯等皆預焉軍還王軌等言之於周主周主怒<lb/>
杖太子及譯等仍除譯等名宫臣親幸者咸被譴<lb/>
太子復召譯戲狎如𥘉譯因曰殿下何時可得據<lb/>
天下太子恱益昵之譯儼之兄孫也周主遇太子<lb/>
甚嚴毎朝見進止與羣臣無異雖隆寒盛暑不得<lb/>
休息以其嗜酒禁酒不得至東宫有過輒加捶撻<lb/>
嘗謂之曰古來太子被廢者幾人餘兒豈不堪立<lb/>
邪乃敕東宫官屬録太子言語動作每月奏聞太<lb/>
<pb n="KR2c0001_SBCK_025-43a"/>
子畏帝威嚴矯情脩飾由是過惡不上聞王軌嘗<lb/>
與小内史賀若弼言太子必不克負荷弼深以為<lb/>
然勸軌陳之軌後因侍坐言於帝曰皇太子仁孝<lb/>
無聞恐不了陛下家事愚臣短暗不足可信陛下<lb/>
恒以賀若弼有文武竒才亦常以此為憂帝以問<lb/>
弼對曰皇太子養德春宫未聞有過既退軌讓弼<lb/>
曰平生言論無所不道今者對揚何得乃爾反覆<lb/>
弼曰此公之過也太子國之儲副豈易發言事有<lb/>
蹉跌便至滅族本謂公密陳臧否何得遂至昌言<lb/>
軌黙然久之乃曰吾專心國家遂不存私計向者<lb/>
對衆良實非宜後軌因内宴上壽捋帝須曰可愛<lb/>
<pb n="KR2c0001_SBCK_025-43b"/>
好老公但恨後嗣弱耳先是帝問右宫伯宇文孝<lb/>
伯曰吾兒比來何如對曰太子比懼天威更無過<lb/>
失罷酒帝責孝伯曰公常語我云太子無過今軌<lb/>
有此言公為誑矣孝伯再拜曰臣聞父子之際人<lb/>
所難言臣知陛下不能割慈忍愛遂爾結舌帝知<lb/>
其意黙然久之乃曰朕已委公矣公其勉之王軌<lb/>
驟言於帝曰皇太子非社稷主普六茹堅貎有反<lb/>
相帝不恱曰必天命有在將若之何楊堅聞之甚<lb/>
懼深自晦匿帝深以軌等言為然但漢王賛次長<lb/>
又不才餘子皆幼故得不廢<lb/>
十年夏五月癸巳帝不豫　六月丁酉朔帝疾甚<lb/>
<pb n="KR2c0001_SBCK_025-44a"/>
還長安是夕殂年三十六戊戍太子即位尊皇后<lb/>
阿史那氏為皇太后宣帝始立即逞奢欲大行在<lb/>
殯曽無戚容捫其杖痕大罵曰死晚矣閱視髙祖<lb/>
宫人逼為淫欲超拜吏部下大夫鄭譯為開府儀<lb/>
同大將軍内史中大夫委以朝政己未葬武皇帝<lb/>
於孝陵廟號髙祖既葬詔内外公除帝及六宫皆<lb/>
議即吉京兆郡丞樂運上䟽以為葬期既促事訖<lb/>
即除太為汲汲帝不從帝以齊煬王憲屬尊望重<lb/>
忌之謂宇文孝伯曰公能為朕圖齊王當以其官<lb/>
相授孝伯叩頭曰先帝遺詔不許濫誅骨肉齊王<lb/>
陛下之叔父功髙德茂社稷重臣陛下若無故害<lb/>
<pb n="KR2c0001_SBCK_025-44b"/>
之臣又順㫖曲從則臣為不忠之臣陛下為不孝<lb/>
之子矣帝不懌由是踈之乃與開府儀同大將軍<lb/>
于智鄭譯等密謀之使智就宅候憲因告憲有異<lb/>
謀甲子帝遣宇文孝伯語憲欲以憲為太師憲辭<lb/>
讓又使孝伯召憲曰晚與諸王俱入既至殿門憲<lb/>
獨被引進帝先伏壯士於别室至即執之憲自辨<lb/>
理帝使于智證憲憲目光如炬與智相質或謂憲<lb/>
曰以王今日事勢何用多言憲曰死生有命寜復<lb/>
圖存但老母在堂恐留兹恨耳因擲笏於地遂縊<lb/>
之帝召憲僚屬使證成憲罪參軍勃海李綱誓之<lb/>
以死終無橈辭有司以露車載憲尸而出故吏皆<lb/>
<pb n="KR2c0001_SBCK_025-45a"/>
散唯李綱撫棺號慟躬自瘞之哭拜而去又殺上<lb/>
大將軍王興上開府儀同大將軍獨孤熊開府儀<lb/>
同大將軍豆盧紹皆素與憲親善者也帝既誅憲<lb/>
而無名乃云與興等謀反時人謂之伴死以于智<lb/>
為柱國封齊公以賞之　閏月乙亥周主立妃楊<lb/>
氏為皇后　秋七月壬戍以毫州揔管楊堅為上<lb/>
柱國大司馬<lb/>
十一年春正月癸巳周主受朝於露門始與羣臣<lb/>
服漢魏衣冠大赦改元大成置四輔官以大冢宰<lb/>
越王盛為大前疑相州揔管蜀公尉遲㢠為大右<lb/>
弼申公李穆為大左輔大司馬隨公楊堅為大後<lb/>
<pb n="KR2c0001_SBCK_025-45b"/>
承周主之初立也以髙祖刑書要制為太重而除<lb/>
之又數行赦宥京兆郡丞樂運上䟽以為虞書所<lb/>
稱眚災肆赦謂過誤為害當緩赦之吕刑云五刑<lb/>
之疑有赦謂刑疑從罰罰疑從免也謹尋經典未<lb/>
有罪無輕重溥天大赦之文大尊豈可數施非常<lb/>
之惠以肆姦究之惡乎帝不納既而民輕犯法又<lb/>
自以奢淫多過失惡人規諌欲為威虐懾服羣下<lb/>
乃更為刑經聖制用法益深大醮於正武殿告天<lb/>
而行之密令左右伺察羣臣小有過失輒行誅譴<lb/>
又居喪纔踰年即恣聲樂魚龍百戲常陳殿前累<lb/>
日繼夜不知休息多聚美女以實後宫増置位號<lb/>
<pb n="KR2c0001_SBCK_025-46a"/>
不可詳録遊宴沈湎或旬日不出羣臣請事者皆<lb/>
因宦者奏之於是樂運輿襯詣朝堂陳帝八失其<lb/>
一以為大尊比來事多獨斷不參諸宰輔與衆共<lb/>
之其二搜美女以實後宫儀同以上女不許輒嫁<lb/>
貴賤同怨其三大尊一入後宫數日不出所須聞<lb/>
奏多附官者其四下詔寛刑未及半年更嚴前制<lb/>
其五髙祖斵雕為朴崩未踰年而遽窮奢麗其六<lb/>
徭賦下民以奉俳優角抵其七上書字誤者即治<lb/>
其罪杜獻書之路其八玄象垂誡不能諮諏善道<lb/>
脩布德政若不革兹八事臣見周廟不血食矣帝<lb/>
大怒將殺之朝臣恐懼莫有救者内史中大夫洛<lb/>
<pb n="KR2c0001_SBCK_025-46b"/>
陽元巖歎曰臧洪同死人猶願之況比干乎若樂<lb/>
運不免吾將與之俱斃乃詣閤請見曰樂運不顧<lb/>
其死欲以求名陛下不如勞而遣之以廣聖度帝<lb/>
頗感悟明日召運謂曰朕昨夜思卿所奏實為忠<lb/>
臣賜御食而罷之　癸卯周立皇子闡為魯王戊<lb/>
午周主至洛陽立魯王闡為皇太子　二月周徐<lb/>
州揔管王軌聞鄭譯用事自知及禍謂所親曰吾<lb/>
昔在先朝寔申社稷至計今日之事斷可知矣此<lb/>
州控帶淮南鄰接彊宼欲為身計易如反掌但忠<lb/>
義之節不可虧違況荷先帝厚恩豈可以獲罪於<lb/>
嗣主遽忘之邪止可於此待死冀千載之後知吾<lb/>
<pb n="KR2c0001_SBCK_025-47a"/>
此心耳周主從容問譯曰我脚杖痕誰所為也對<lb/>
曰事由烏丸軌宇文孝伯因言軌捋須事帝使内<lb/>
史杜慶信就州殺軌元巖不肯署詔御正中大夫<lb/>
顔之儀切諌帝不聽巖進繼之脫巾頓顙三拜三<lb/>
進帝曰汝欲黨烏丸軌邪巖曰臣非黨軌正恐濫<lb/>
誅失天下之望帝怒使閹豎搏其面軌遂死巖亦<lb/>
廢于家逺近知與不知皆為軌流涕之儀之推之<lb/>
弟也周主之為太子也上柱國尉遲運為宫正數<lb/>
進諌不用又與王軌宇文孝伯宇文神舉皆為髙<lb/>
祖所親待太子疑其同毀已及軌死運懼私謂孝<lb/>
伯曰吾徒必不免禍為之柰何孝伯曰今堂上有<lb/>
<pb n="KR2c0001_SBCK_025-47b"/>
老母地下有武帝為臣為子知欲何之且委質事<lb/>
人本徇名義諌而不入死焉可逃足下若為身計<lb/>
宜且逺之於是運求出為秦州揔管它日帝託以<lb/>
齊王憲事讓孝伯曰公知齊王謀反何以不言對<lb/>
曰臣不知齊王忠於社稷為羣小所譖言必不用<lb/>
所以不言且先帝付囑微臣唯令輔導陛下今諌<lb/>
而不從寔負顧託以此為罪是所甘心帝大慙俛<lb/>
首不語命將出賜死于家時宇文神舉為并州剌<lb/>
史帝遣使就州酖殺之尉遲運至秦州亦以憂死<lb/>
　辛巳周宣帝傳位於太子闡大赦改元大象自<lb/>
稱天元皇帝所居稱天臺冕二十四旒車服旂皷<lb/>
<pb n="KR2c0001_SBCK_025-48a"/>
皆倍於前王之數皇帝稱正陽宫置納言御正諸<lb/>
衛等官皆準天臺尊皇太后為天元皇太后天元<lb/>
既傳位驕侈彌甚務自尊大無所顧憚國之儀典<lb/>
率情變更毎對臣下自稱為天用樽彞珪瓚以飲<lb/>
食令羣臣朝天臺者致齋三日清身一日既自比<lb/>
上帝不欲羣臣同己常自帶綬及冠通天冠加金<lb/>
附蟬顧見侍臣弁上有金蟬及王公有綬者並令<lb/>
去之不聽人有天髙上大之稱官名有犯皆改之<lb/>
改姓髙者為姜九族稱髙祖者為長祖又令天下<lb/>
車皆以渾木為輪禁天下婦人不得施粉黛自非<lb/>
宫人皆黄眉墨糚毎召侍臣論議唯欲興造變革<lb/>
<pb n="KR2c0001_SBCK_025-48b"/>
未嘗言及政事游戲無常出入不節羽儀仗衞晨<lb/>
出夜還陪侍之官皆不堪命自公卿以下常被楚<lb/>
撻毎捶人皆以百二十為度謂之天杖其後又加<lb/>
至二百四十宫人内職亦如之后妃嬪御雖被寵<lb/>
幸亦多杖背於是内外恐怖人不自安皆求苟免<lb/>
莫有固志重足累息以逮於終　夏五月辛亥以<lb/>
襄國郡為趙國濟南郡為陳國武當安富二郡為<lb/>
越國上黨郡為代國新野郡為滕國邑各萬户令<lb/>
趙王招陳王純越王盛代王逹滕王逌並之國隨<lb/>
公楊堅私謂大將軍汝南公慶曰天元實無積德<lb/>
視其相貎壽亦不長又諸藩微弱各令就國曾無<lb/>
<pb n="KR2c0001_SBCK_025-49a"/>
深根固本之計羽翮既翦何能及逺哉　秋七月<lb/>
庚寅周以楊堅為大前疑　己酉周尊天元帝太<lb/>
后李氏為天皇太后壬子改天元皇后朱氏為天<lb/>
皇后立妃元氏為天右皇后陳氏為天左皇后凡<lb/>
四后云<lb/>
十二年春二月乙丑周天元改制為天制敕為天<lb/>
敕壬午尊天元皇太后為天元上皇太后天皇太<lb/>
后為天元聖皇太后癸未詔楊后與三后皆稱太<lb/>
皇后司馬后直稱皇后行軍揔管𣏌公亮天元之<lb/>
從祖兄也其子西陽公温妻尉遲氏蜀公迥之孫<lb/>
有美色以宗婦入朝天元飲之酒逼而淫之亮聞<lb/>
<pb n="KR2c0001_SBCK_025-49b"/>
之懼三月軍還至豫州密謀襲韋孝寛并其衆推<lb/>
諸父為主鼓行而西亮國官茹寛知其謀先告孝<lb/>
寛孝寛潜設備亮夜將數百騎襲孝寛營不克而<lb/>
走戊子孝寛追斬之温亦坐誅天元即召其妻入<lb/>
宫拜長貴妃時周師宼淮南韋孝寛為行軍元帥<lb/>
周天元如同州増候正前驅式道為三百六十重<lb/>
自應門至於赤岸澤數十里間幡旗相蔽音樂俱<lb/>
作又令虎賁持鈒馬上稱警蹕乙未改同州宫為<lb/>
成天宫庚子還長安詔天臺侍衛之官皆著五色<lb/>
及紅紫緑衣以雜色為縁名曰品色衣有大事與<lb/>
公服間服之壬寅詔内外命婦皆執笏其拜宗廟<lb/>
<pb n="KR2c0001_SBCK_025-50a"/>
及天臺皆俛伏如男子天元將立五皇后以問小<lb/>
宗伯狄道辛彦之對曰皇后與天子敵體不宜有<lb/>
五太學博士西城何妥曰昔帝嚳四妃虞舜二妃<lb/>
先代之數何常之有帝大恱免彦之官甲辰詔曰<lb/>
坤儀比德土數惟五四太皇后外可増置天中太<lb/>
皇后一人於是以陳氏為天中大皇后尉遲妃為<lb/>
天左太皇后又造下帳五使五后各居其一實宗<lb/>
廟祭器於前自讀祝版而祭之又以五輅載婦人<lb/>
自帥左右歩從又好倒懸雞及碎瓦於車上觀其<lb/>
號呼以為樂　夏五月周楊后性柔婉不妬忌四<lb/>
皇后及嬪御等咸愛而仰之天元昏暴滋甚喜怒<lb/>
<pb n="KR2c0001_SBCK_025-50b"/>
乖度嘗譴后欲加之罪后進止詳閑辭色不撓天<lb/>
元大怒遂賜后死逼令引訣后母獨孤氏詣閤陳<lb/>
謝叩頭流血然後得免后父前大疑堅位望隆重<lb/>
天元忌之嘗因忿謂后曰必族滅爾家因召堅謂<lb/>
左右曰色動即殺之堅至神明自若乃止内史上<lb/>
大夫鄭譯與堅少同學竒堅相表傾心相結堅既<lb/>
為帝所忌情不自安嘗在永巷私於譯曰乆願出<lb/>
藩公所悉也願少留意譯曰以公德望天下歸心<lb/>
欲求多福豈敢忘也謹即言之天元將遣譯入㓂<lb/>
譯請元帥天元曰卿意如何對曰若定江東自非<lb/>
懿戚重臣無以鎭撫可令隨公行且為壽陽揔管<lb/>
<pb n="KR2c0001_SBCK_025-51a"/>
以督軍事天元從之己丑以堅為楊州揔管使譯<lb/>
發兵㑹壽陽將行㑹堅暴有足疾不果行甲午夜<lb/>
天元僃灋駕幸天興宫乙未不豫而還小御正博<lb/>
陵劉昉素以狡謟得幸於天元與御正中大夫顔<lb/>
之儀並見親信天元召昉之儀入卧内欲屬以後<lb/>
事天元瘖不復能言昉見靜帝幼冲以楊堅后父<lb/>
有重名遂與領内史鄭譯御飾大夫柳裘内史大<lb/>
夫杜陵韋謩御正下士朝那皇甫績謀引堅輔政<lb/>
堅固辭不敢當昉曰公若為速為之不為昉自為<lb/>
也堅乃從之稱受詔居中侍疾裘惔之孫也是日<lb/>
帝殂祕不發喪昉譯矯詔以堅揔知中外兵馬事<lb/>
<pb n="KR2c0001_SBCK_025-51b"/>
顔之儀知非帝㫖拒而不從昉等草詔署訖逼之<lb/>
儀連署之儀厲聲曰主上升遐嗣子冲幼阿衡之<lb/>
任宜在宗英方今趙王最長以親以德合膺重寄<lb/>
公等備受朝恩當思盡忠報國柰何一旦欲以神<lb/>
器假人之儀有死而已不能誣罔先帝昉等知不<lb/>
可屈乃代之儀署而行之諸衛既受敕並受堅節<lb/>
度堅恐諸王在外生變以千金公主將適突厥為<lb/>
辭徵趙陳越代滕五王入朝堅索符璽顔之儀正<lb/>
色曰此天子之物自有主者宰相何故索之堅大<lb/>
怒命引出將殺之以其民望出為西邊郡守丁未<lb/>
發喪靜帝入居天臺罷正陽宫大赦停洛陽宫作<lb/>
<pb n="KR2c0001_SBCK_025-52a"/>
庚戍尊阿史那太后為太皇太后李太后為太帝<lb/>
太后楊后為皇太后朱后為帝太后其陳后元后<lb/>
尉遲后並為尼以漢王贊為上柱國右大丞相尊<lb/>
以虚名實無所綜理以楊堅為假黄鉞左大丞相<lb/>
秦王贄為上柱國百官揔已以聽於左丞相堅初<lb/>
受顧命使邗國公楊惠謂御正下大夫李德林曰<lb/>
朝廷賜令揔文武事經國任重今欲與公共事必<lb/>
不得辭德林曰願以死奉公堅大喜始劉昉鄭譯<lb/>
議以堅為大冢宰譯自攝大司馬昉又求小冢宰<lb/>
堅私問德林曰欲何以見處德林曰宜作大丞相<lb/>
假黄鉞都督中外諸軍事不爾無以壓衆心及發<lb/>
<pb n="KR2c0001_SBCK_025-52b"/>
喪即依此行之以正陽宫為丞相府時衆情未壹<lb/>
堅引司武上士盧賁置左右將之東宫百官皆不<lb/>
知所從堅濳令賁部伍仗衞因召公卿謂曰欲求<lb/>
富貴者宜相隨往往偶語欲有去就賁嚴兵而至<lb/>
衆莫敢動出崇陽門至東宫門者拒不納賁諭之<lb/>
不去瞋目叱之門者遂却堅入賁遂典丞相府宿<lb/>
衞賁辯之弟子也以鄭譯為丞相府長史劉昉為<lb/>
司馬李德林為府屬二人由是怨德林内史下大<lb/>
夫勃海髙熲明敏有器局習兵事多計略堅欲引<lb/>
之入府遣楊惠諭意熲承㫖欣然曰願受驅馳縱<lb/>
令公事不成熲亦不辭滅族乃以為相府司錄時<lb/>
<pb n="KR2c0001_SBCK_025-53a"/>
漢王贊居禁中毎與静帝同帳而坐劉昉飾美妓<lb/>
進贊贊甚恱之昉因說贊曰大王先帝之弟時望<lb/>
所歸孺子幼冲豈堪大事今先帝初崩羣情尚擾<lb/>
王且歸第待事寧後入為天子此萬全計也贊年<lb/>
少性識庸下以為信然遂從之堅革宣帝苛酷之<lb/>
政更為寛大刪略舊律作刑書要制奏而行之躬<lb/>
履節儉中外恱之堅夜召太史中大夫庾季才問<lb/>
曰吾以庸虛受兹顧命天時人事卿以為何如季<lb/>
才曰天道精微難可意察竊以人事卜之符兆已<lb/>
定季才縱言不可公豈復得為箕潁之事乎堅黙<lb/>
然乆之曰誠如君言獨孤夫人亦謂堅曰大事已<lb/>
<pb n="KR2c0001_SBCK_025-53b"/>
然騎虎之勢必不得下勉之堅以相州揔管尉遲<lb/>
迥位望素重恐有異圖使迥子魏安公惇奉詔書<lb/>
召之㑹葬壬子以上柱國韋孝寛為相州揔管又<lb/>
以小司徒叱列長义為相州刺史先命赴鄴孝寛<lb/>
續進陳王純時鎭齊州堅使門正上士崔彭徵之<lb/>
彭以兩騎往止傳舎遣人召純純至彭請屏左右<lb/>
密有所道遂執而鎻之因大言曰陳王有罪詔徵<lb/>
入朝左右不得輒動其從者愕然而去彭楷之孫<lb/>
也六月五王皆至長安　周尉遲迥知丞相堅將<lb/>
不利於帝室謀舉兵討之韋孝寛至朝歌迥遣其<lb/>
大都督賀蘭貴齎書候韋孝寛孝寛留貴與語以<lb/>
<pb n="KR2c0001_SBCK_025-54a"/>
審之疑其有變遂稱疾徐行又使人至相州求醫<lb/>
藥密以伺之孝寛兄子藝為魏郡守迥遣藝迎孝<lb/>
寛孝寛問迥所為藝黨於迥不以實對孝寛怒將<lb/>
斬之藝懼悉以迥謀語孝寛孝寛攜藝西走每至<lb/>
亭驛盡驅傳馬而去謂驛司曰蜀公將至宜速具<lb/>
酒食迥尋遣儀同大將軍梁子康將數百騎追孝<lb/>
寛追者至驛輒逢盛饌又無馬遂遲留不進孝寛<lb/>
與藝由是得免堅又令候正破六韓裒詣迥諭㫖<lb/>
密與揔管府長史晉昶等書令為之備迥聞之殺<lb/>
昶及裒集文武士民登城北樓令之曰楊堅藉后<lb/>
父之勢挾幼主以作威福不臣之迹暴於行路吾<lb/>
<pb n="KR2c0001_SBCK_025-54b"/>
與國舅甥任兼將相先帝處吾於此本欲寄以安<lb/>
危今欲與卿等糾合義勇以匡國庇民何如衆咸<lb/>
從命迥乃自稱大揔管承制置官司時趙王招入<lb/>
朝留少子在國迥奉以號令甲子堅發關中兵以<lb/>
韋孝寛為行軍元帥郕公梁士彦樂安公元諧化<lb/>
政公宇文忻濮陽公武川宇文述武郷公崔弘度<lb/>
清河公楊素隴西公李詢等皆為行軍揔管以討<lb/>
迥弘度楷之孫詢穆之兄子也初宣帝使計部中<lb/>
大夫楊尚希撫慰山東至相州聞宣帝殂與尉遲<lb/>
迥發喪尚希出謂左右曰蜀公哭不哀而視不安<lb/>
將有佗計吾不去懼及於難遂夜從捷徑而遁遲<lb/>
<pb n="KR2c0001_SBCK_025-55a"/>
明迥覺追之不及遂歸長安堅遣尚希督宗兵三<lb/>
千人鎭潼關雍州牧畢刺王賢與五王謀殺堅事<lb/>
洩堅殺賢并其三子掩五王之謀不問以秦王贄<lb/>
為大冢宰𣏌公椿為大司徒庚子以柱國梁睿為<lb/>
益州揔管　周青州揔管尉遲勤迥之弟子也初<lb/>
得迥書表送之尋亦從迥迥所統相衞黎洛貝趙<lb/>
冀瀛滄勤所統青齊膠光莒等州皆從之衆數十<lb/>
萬榮州刺史邵公胄申州刺史李惠東楚州刺史<lb/>
費也利進潼州刺史曹孝逺各據本州徐州揔管<lb/>
司録席毗羅據兖州前東平郡守畢義緒據蘭陵<lb/>
皆應迥懐縣永橋鎭將紇豆陵惠以城降迥迥使<lb/>
<pb n="KR2c0001_SBCK_025-55b"/>
其所署大將軍石遜攻建州建州刺史宇文弁以<lb/>
州降之又遣西道行臺韓長業攻拔潞州執刺史<lb/>
趙威署城人郭子勝為刺史紇豆陵惠襲䧟鉅鹿<lb/>
遂圍恒州上大將軍宇文威攻汴州莒州刺史烏<lb/>
丸尼等帥青齊之衆圍沂州大將軍檀讓攻拔曹<lb/>
亳二州屯兵梁郡席毗羅衆號八萬軍於蕃城攻<lb/>
䧟昌慮下邑李惠自申州攻永州拔之迥遣使招<lb/>
大左輔并州刺史李穆穆鎻其使封上其書穆子<lb/>
士榮以穆所居天下精兵處隂勸穆從迥穆深拒<lb/>
之堅使内史大夫柳裘詣穆為陳利害又使穆子<lb/>
左侍上士渾往布腹心穆使渾奉尉斗於堅曰願<lb/>
<pb n="KR2c0001_SBCK_025-56a"/>
執威柄以尉安天下又以十三鐶金帶遺堅十三<lb/>
鐶金帶者天子之服也堅大恱遣渾詣韋孝寛述<lb/>
穆意穆兄子崇為懐州刺史初欲應迥後知穆附<lb/>
堅慨然太息曰闔家富貴者數十人值國有難竟<lb/>
不能扶傾繼絶復何面目處天地閒乎不得已亦<lb/>
附於堅迥子誼為朔州刺史穆執送長安又遣兵<lb/>
討郭子勝擒之迥招徐州揔管源雄東郡守于仲<lb/>
文皆不從雄賀之曾孫仲文謹之孫也迥遣宇文<lb/>
胄自石濟宇文威自白馬濟河二道攻仲文仲文<lb/>
棄郡走還長安迥殺其妻子迥遣檀讓徇地河南<lb/>
丞相堅以仲文為河南道行軍揔管使詣洛陽發<lb/>
<pb n="KR2c0001_SBCK_025-56b"/>
兵討讓命楊素討宇文胄丁未周以丞相堅都督<lb/>
中外諸軍事鄖州揔管司馬消難亦舉兵應迥己<lb/>
酉周以柱國王誼為行軍元帥以討消難廣州刺<lb/>
史于顗仲文之兄也與揔管趙文表不協詐得心<lb/>
疾誘文表手殺之因昌言文表與尉遲迥通謀堅<lb/>
以迥未平因勞勉之即拜呉州揔管趙僣王招謀<lb/>
殺堅邀堅過其弟堅齎酒殽就之招引入寢室招<lb/>
子貟貫及妃弟魯封等皆在左右佩刀而立又藏<lb/>
刄於帷席之閒伏壯士於室後堅左右皆不得從<lb/>
唯從祖弟開府儀同大將軍弘大將軍元胄坐於<lb/>
户側胄順之孫也弘胄皆有勇力為堅腹心酒酣<lb/>
<pb n="KR2c0001_SBCK_025-57a"/>
招以佩刀刺瓜連㗖堅欲因而刺之元胄進曰相<lb/>
府有事不可久留招訶之曰我與丞相言汝何為<lb/>
者叱之使却胄瞋目憤氣扣刀入衛招賜之酒曰<lb/>
吾豈有不善之意邪卿何猜警如是招偽吐將入<lb/>
後閤胄恐其為變扶令上坐如此再三招稱喉乾<lb/>
命胄就厨取飲胄不動㑹滕王逌後至堅降階迎<lb/>
之胄耳語曰事勢大異可速去堅曰彼無兵馬何<lb/>
能為胄曰兵馬皆彼物彼若先發大事去矣胄不<lb/>
辭死恐死無益堅復入坐胄聞室後有被甲聲遽<lb/>
請曰相府事殷公何得如此因扶堅下牀趨去招<lb/>
將追之胄以身蔽户招不得出堅及門胄自後至<lb/>
<pb n="KR2c0001_SBCK_025-57b"/>
招恨不時發彈指出血壬子堅誣招與越野王盛<lb/>
謀反皆殺之及其諸子賞賜元胄不可勝計周室<lb/>
諸王數欲伺隙殺堅都督臨涇李圓通常保護之<lb/>
由是得免　周韋孝寛軍至永橋城諸將請先攻<lb/>
之孝寛曰城小而固若攻而不拔損我兵威今破<lb/>
其大軍此何能為於是引軍壁於武陟尉遲迥遣<lb/>
其子魏安公惇帥衆十萬入武德軍於沁東㑹沁<lb/>
水漲孝寛與迥隔水相持不進孝寛長史李詢密<lb/>
啓丞相堅云梁士彦宇文忻崔弘度並受尉遲迥<lb/>
饟金軍中慅慅人情大異堅深以為憂與内史上<lb/>
大夫鄭譯謀代此三人者李德林曰公與諸將皆<lb/>
<pb n="KR2c0001_SBCK_025-58a"/>
國家貴臣未相服從今正以挾令之威控御之耳<lb/>
前所遣者疑其乖異後所遣者安知其能盡腹心<lb/>
邪又取金之事虚實難明今一旦代之或懼罪逃<lb/>
逸若加縻縶則自鄖公以下莫不驚疑且臨敵易<lb/>
將此燕趙之所以敗也如愚所見但遣公一腹心<lb/>
明於智略素為諸將所信服者速至軍所使觀其<lb/>
情偽縱有異意必不敢動動亦能制之矣堅大悟<lb/>
曰公不發此言幾敗大事乃命少内史崔仲方往<lb/>
監諸軍為之節度仲方猷之子也辭以父在山東<lb/>
又命劉昉鄭譯昉辭以未嘗為將譯辭以母老堅<lb/>
不恱府司録髙熲請行堅喜遣之熲受命亟發遣<lb/>
<pb n="KR2c0001_SBCK_025-58b"/>
人辭母而已自是堅措置軍事皆與李德林謀之<lb/>
時軍書日以百數德林口授數人文意百端不加<lb/>
治㸃司馬消難以鄖隨温應土順沔儇岳九州及<lb/>
魯山等八鎭來降遣其子永為質以求援八月己<lb/>
未詔以消難為大都督揔督九州八鎭諸軍事司<lb/>
空賜爵隨公庚申詔鎭西將軍樊毅進督沔漢諸<lb/>
軍事南豫州刺史任忠帥衆趣歷陽超武將軍陳<lb/>
慧紀為前軍都督趣南兖州　周益州揔管王謙<lb/>
亦不附丞相堅起巴蜀之兵以攻始州梁睿至漢<lb/>
川不得進堅即以睿為行軍元帥以討謙　梁世<lb/>
宗使中書舎人柳莊奉書入周丞相堅執莊手曰<lb/>
<pb n="KR2c0001_SBCK_025-59a"/>
孤昔以開府從役江陵深蒙梁主殊眷今主幼時<lb/>
艱猥蒙顧託梁主弈葉委誠朝廷當相與共保歲<lb/>
寒時諸將競勸梁主舉兵與尉遲迥連謀以為進<lb/>
可以盡節周氏退可以席卷山南梁主疑未决㑹<lb/>
莊至具道堅語且曰昔袁紹劉表王凌諸葛誕皆<lb/>
一時雄傑據要地擁彊兵然功業莫就禍不旋踵<lb/>
者良由魏晉挾天子保京都仗大順以為名故也<lb/>
今尉遲迥雖曰舊將昏耄已甚司馬消難王謙常<lb/>
人之下者非有匡合之才周朝將相多為身計競<lb/>
効節於楊氏以臣料之迥等終當覆滅隨公必移<lb/>
周祚未若保境息民以觀其變梁主深然之衆議<lb/>
<pb n="KR2c0001_SBCK_025-59b"/>
遂止髙熲至軍為橋於沁水尉遲惇於上流縱火<lb/>
栰熲豫為土狗以禦之惇布陳二十餘里麾兵小<lb/>
却欲待孝寛軍半度而擊之孝寛因其却鳴鼔齊<lb/>
進軍既度熲命焚橋以絶士卒反顧之心惇兵大<lb/>
敗單騎走孝寛乗勝進追至鄴庚午迥與惇及惇<lb/>
弟西都公祐悉將其卒十三萬陳於城南迥别統<lb/>
萬人皆綠巾錦襖號曰黄龍兵迥弟勤帥衆五萬<lb/>
自青州赴迥以三千騎先至迥素習軍旅老猶被<lb/>
甲臨陳其麾下兵皆關中人為之力戰孝寛等軍<lb/>
不利而却鄴中士民觀戰者數萬人行軍揔管宇<lb/>
文忻曰事急矣吾當以詭道破之乃先射觀者觀<lb/>
<pb n="KR2c0001_SBCK_025-60a"/>
者皆走轉相騰藉聲如雷霆忻乃傳呼曰賊敗矣<lb/>
衆復振因其擾而乗之迥軍大敗走保鄴城孝寛<lb/>
縱兵圍之李詢及思安伯代人賀婁子幹先登崔<lb/>
弘度妺先適迥子為妻及鄴城破迥窘迫升樓弘<lb/>
度直上龍尾追之迥彎弓將射弘度弘度脱兠鍪<lb/>
謂迥曰頗相識不今日各圖國事不得顧私以親<lb/>
戚之情謹遏亂兵不許侵辱事勢如此早為身計<lb/>
何所待也迥擲弓於地罵左丞相極口而自殺弘<lb/>
度顧其弟弘升曰汝可取迥頭弘升斬之軍士在<lb/>
小城中者孝寛盡阬之勤惇祐東走青州未至開<lb/>
府儀同大將軍郭衍追獲之丞相堅以勤初有誠<lb/>
<pb n="KR2c0001_SBCK_025-60b"/>
𣢾特不之罪李惠先自縛歸罪堅復其官爵迥末<lb/>
年衰耄及起兵以小御正崔逹拏為長史逹拏暹<lb/>
之子也文士無籌略舉措多失凡六十八日而敗<lb/>
于仲文軍至蓼隄去梁郡七里檀讓擁衆數萬仲<lb/>
文以羸師挑戰而偽北讓不設備仲文還擊大破<lb/>
之生獲五千餘人斬首七百級進攻梁郡迥守將<lb/>
劉子寛棄城走仲文進擊曹州獲迥所署刺史李<lb/>
仲康檀讓以餘衆屯成武仲文襲擊破之遂拔成<lb/>
武迥將席毗羅衆十萬屯沛縣將攻徐州其妻子<lb/>
在金郷仲文遣人詐為毗羅使者謂金郷城主徐<lb/>
善淨曰檀讓明日午時至金郷宣蜀公令賞賜將<lb/>
<pb n="KR2c0001_SBCK_025-61a"/>
士金郷人皆喜仲文簡精兵偽建迥旗幟倍道而<lb/>
進善淨望見以為檀讓出迎謁仲文執之遂取金<lb/>
郷諸將多勸屠其城仲文曰此城乃毗羅起兵之<lb/>
所當寛其妻子其兵自歸如即屠之彼望絶矣衆<lb/>
皆稱善於是毗羅恃衆來薄官軍仲文設伏擊之<lb/>
毗羅軍大潰爭投洙水死水為之不流獲檀讓檻<lb/>
送京師斬毗羅傳首韋孝寛分兵討關東叛者悉<lb/>
平之堅徙相州於安陽毀鄴城及邑居分相州置<lb/>
毛州魏州梁主聞迥敗謂柳莊曰若從衆人之言<lb/>
社稷已不守矣丞相堅之初得政也待黄公劉昉<lb/>
沛公鄭譯甚厚賞賜不可勝計委以心膂言無不<lb/>
<pb n="KR2c0001_SBCK_025-61b"/>
從朝野傾屬稱為黄沛二人皆恃功驕恣溺於財<lb/>
利不親職務及辭監軍堅始踈之恩禮漸薄髙熲<lb/>
自軍所還寵遇日隆時王謙司馬消難未平堅憂<lb/>
之忘寢與食而昉逸遊縦酒相府事多遺落堅乃<lb/>
以髙熲代昉為司馬不忍廢譯隂敕官屬不得白<lb/>
事於譯譯猶坐聽事無所關預惶懼頓首求解職<lb/>
堅猶以恩禮慰勉之　周王誼帥四揔管至鄖州<lb/>
司馬消難擁其衆以魯山甑山二鎭來奔　九月<lb/>
庚戍以隨世子勇為洛州揔管東京小冢宰揔統<lb/>
舊齊之地壬子以左丞相堅為大丞相罷左右丞<lb/>
相之官　冬十月周丞相堅殺陳惑王純及其子<lb/>
<pb n="KR2c0001_SBCK_025-62a"/>
周梁睿將歩騎二十萬討王謙謙分命諸將據險<lb/>
拒守睿奮擊屢破之蜀人大駭謙遣其將逹奚惎<lb/>
髙阿那肱乙弗䖍等帥衆十萬攻利州堰江水以<lb/>
灌之城中戰士不過二于揔管昌黎豆盧勣晝夜<lb/>
拒守凡四旬時出竒兵擊惎等破之㑹梁睿至惎<lb/>
等遁去睿自劒閣入進逼成都謙令逹奚惎乙弗<lb/>
䖍城守親帥精兵五萬背城結陳睿擊之謙戰敗<lb/>
將入城惎䖍以城降謙將麾下三十騎走新都新<lb/>
都令王寶執之戊寅睿斬謙及髙阿那肱劒南平<lb/>
　十二月甲子周以大丞相堅為相國揔百揆去<lb/>
都督中外大冢宰之號進爵為王以安陸等二十<lb/>
<pb n="KR2c0001_SBCK_025-62b"/>
郡為隨國賛拜不名僃九錫之禮堅受王爵十郡<lb/>
而已<lb/>
十三年春二月甲寅隋王始受相國百揆九錫之<lb/>
命建臺置官丙辰詔進王妃獨孤氏為王后世子<lb/>
勇為太子開府儀同大將軍庾季才勸隋王宜以<lb/>
今月甲子應天受命太傅李穆開府儀同大將軍<lb/>
盧賁亦勸之於是周主下詔遜居别宫甲子命兼<lb/>
太傅𣏌公椿奉冊大宗伯趙煚奉皇帝璽紱禪位<lb/>
于隋隋王冠逺遊冠受冊璽改服紗㡌黄袍入御<lb/>
臨光殿服衮冕如元㑹之儀大赦改元開皇命有<lb/>
司奉冊祀于南郊遣少冢宰元孝矩代太子勇鎭<lb/>
<pb n="KR2c0001_SBCK_025-63a"/>
洛陽孝矩名矩以字行天賜之孫也女為太子妃<lb/>
少内史崔仲方勸隋主除周六官依漢魏之舊從<lb/>
之置三師三公及尚書門下内史袐書内侍五省<lb/>
御史都水二臺太常等十一寺左右衛等十二府<lb/>
以分司統職又置上柱國至都督十一等勲官以<lb/>
酬勤勞特進至朝散大夫七等散官以加文武官<lb/>
之有德聲者改侍中為納言以相國司馬髙熲為<lb/>
尚書左僕射兼納言相國司錄京兆虞慶則為内<lb/>
史監兼吏部尚書相國内郎李德林為内史令乙<lb/>
丑追尊皇考為武元皇帝廟號太祖皇妣吕氏為<lb/>
元明皇后丙寅脩廟社立王后獨孤氏為皇后王<lb/>
<pb n="KR2c0001_SBCK_025-63b"/>
太子勇為皇太子丁卯以大將軍趙煚為尚書右<lb/>
僕射己巳封周靜帝為介公周氏諸王皆降爵為<lb/>
公初劉鄭矯詔以隋主輔政楊后雖不預謀然以<lb/>
嗣主幼沖恐權在佗族聞之甚喜後知其父有異<lb/>
圖意頗不平形於言色及禪位憤惋逾甚隋主内<lb/>
甚愧之改封樂平公主乆之欲奪其志公主誓不<lb/>
許乃止隨主與周載下大夫北平榮建緒有舊隋<lb/>
主將受禪建緒為息州刺史將之官隋主謂曰且<lb/>
躊踷當共取冨貴建緒正色曰明公此㫖非僕所<lb/>
聞及即位來朝帝謂之曰卿亦悔不建緒稽首曰<lb/>
臣位非徐廣情類楊彪帝笑曰朕雖不曉書語亦<lb/>
<pb n="KR2c0001_SBCK_025-64a"/>
知卿此言不遜上柱國竇毅之女聞隋受禪自投<lb/>
堂下撫膺太息曰恨我不為男子救舅氏之患毅<lb/>
及襄陽公主掩其口曰汝勿妄言滅吾族毅由是<lb/>
竒之及長以適唐公李淵淵昞之子也虞慶則勸<lb/>
隋主盡滅宇文氏髙熲楊惠亦依違從之李德林<lb/>
固爭以為不可隋主作色曰君書生不足與議此<lb/>
於是周太祖孫譙公乾惲冀公絢閔帝子紀公湜<lb/>
明帝子鄷公貞宋公實髙祖子漢公贊秦公贄曹<lb/>
公允道公充蔡公兊荆公元宣帝子萊公衍郢公<lb/>
述皆死德林由是品位不進　五月隋主濳害周<lb/>
靜帝葬于恭陵以其族人洛為嗣<lb/>
<pb n="KR2c0001_SBCK_025-64b"/>
　　　始興王謀逆<lb/>
陳宣帝大建十三年冬十二月始興王叔陵太子<lb/>
之次弟也與太子異母母曰彭貴人叔陵為江州<lb/>
刺史性苛刻狡險新安王伯固以善諧謔有寵於<lb/>
上及太子叔陵疾之隂求其過失欲中之以法叔<lb/>
陵入為楊州刺史事務多關渉省閤執事承意順<lb/>
㫖即諷上進用之微致違忤必抵以大罪重者至<lb/>
殊死伯固憚之乃謟求其意叔陵好發古冢伯固<lb/>
好射雉常相從郊野大相𣢾狎因密圖不軌伯固<lb/>
為侍中毎得密語必告叔陵<lb/>
十四年春正月己酉上不豫太子與始興王叔陵<lb/>
<pb n="KR2c0001_SBCK_025-65a"/>
長沙王叔堅並入侍疾叔陵隂有異志命典藥吏<lb/>
曰切藥刀甚鈍可礪之甲寅上殂蒼猝之際叔陵<lb/>
命左右於外取劔左右弗悟取朝服木劔以進叔<lb/>
陵怒叔堅在側聞之疑有變伺其所為乙卯小斂<lb/>
太子哀哭俯伏叔陵抽剉藥刀斫太子中項太子<lb/>
悶絶于地母柳皇后走來救之又斫后數下乳媪<lb/>
呉氏自後掣其肘太子乃得起叔陵持太子衣太<lb/>
子自奮得免叔堅手搤叔陵奪去其刀仍牽就柱<lb/>
以其褶袖縛之時呉媪已扶太子避賊叔堅求太<lb/>
子所在欲受生殺之命叔陵多力奮袖得脱突走<lb/>
出雲龍門馳車還東府召左右斷青溪道赦東城<lb/>
<pb n="KR2c0001_SBCK_025-65b"/>
囚以充戰士散金帛賞賜又遣人往新林追其所<lb/>
部兵仍自被甲著白布帽登城西門招募百姓又<lb/>
召諸王將帥莫有至者唯新安王伯固單馬赴之<lb/>
助叔陵指揮叔陵兵可千人欲據城自守時衆軍<lb/>
並縁江防守臺内空虚叔堅白柳后使太子舎人<lb/>
河内司馬申以太子命召右衛將軍蕭摩訶入見<lb/>
受敕帥馬歩數百趣東府屯城西門叔陵惶恐遣<lb/>
記室韋諒送其鼓吹與摩訶謂之曰事捷必以公<lb/>
為台鼎摩訶紿報之曰須王心膂節將自來方敢<lb/>
從命叔陵遣其所親戴温譚騏驎詣摩訶摩訶執<lb/>
以送臺斬其首徇東城叔陵自知不濟入内沈其<lb/>
<pb n="KR2c0001_SBCK_025-66a"/>
妃張氏及寵妾七人于井帥歩騎數百自小航度<lb/>
欲趣新林乗舟奔隋行至白楊路為臺軍所邀伯<lb/>
固見兵至旋避入巷叔陵馳騎拔刃追之伯固復<lb/>
還叔陵部下多棄甲潰去摩訶馬容陳智深迎刺<lb/>
叔陵僵仆陳仲華就斬其首伯固為亂兵所殺自<lb/>
寅至己乃定叔陵諸子並賜死伯固諸子宥為庶<lb/>
人韋諒及前衡陽内史彭暠諮議參軍兼記室鄭<lb/>
信典籖俞公喜並伏誅暠叔陵舅也信諒有寵於<lb/>
叔陵常參謀議諒粲之子也丁巳太子即皇帝位<lb/>
大赦　癸亥以長沙王叔堅為驃騎將軍開府儀<lb/>
同三司楊州刺史蕭摩訶為車騎將軍南徐州刺<lb/>
<pb n="KR2c0001_SBCK_025-66b"/>
史封綏逺公始興王叔陵家金帛累巨萬悉以賜<lb/>
之以司馬申爲中書通事舎人乙丑尊皇后爲皇<lb/>
太后時帝病創卧承香殿不能聽政太后居柏梁<lb/>
殿百司衆務皆决於太后帝創愈乃歸政焉丁卯<lb/>
封皇弟叔重爲始興王奉昭烈王祀　秋九月丙<lb/>
午以長沙王叔堅爲司空將軍刺史如故<lb/>
長城公至德元年　初上病創不能視事政無大<lb/>
小皆決於長沙王叔堅權傾朝廷叔堅頗驕縱上<lb/>
由是忌之都官尚書山隂孔範中書舎人施文慶<lb/>
皆惡堅而有寵於上日夕求其短構之於上上乃<lb/>
即叔堅驃騎將軍本號用三司之儀出爲江州刺<lb/>
<pb n="KR2c0001_SBCK_025-67a"/>
史以祠部尚書江揔為吏部尚書　秋八月長沙<lb/>
王叔堅未之江州復留為司空實奪之權　冬十<lb/>
二月丙辰司空長沙王叔堅免叔堅既失恩心不<lb/>
自安乃為厭媚醮日月以求福或上書告其事帝<lb/>
召叔堅囚于西省將殺之令近侍宣敕數之叔堅<lb/>
對曰臣之本心非有佗故但欲求親媚耳臣既犯<lb/>
天憲罪當萬死臣死之日必見叔陵願宣明詔責<lb/>
之於九泉之下帝乃赦之免官而已<lb/>
　　　隋滅陳<lb/>
陳宣帝太建十三年春隋主既受周禪三月戊子<lb/>
以上開府儀同三司賀若弼為呉州揔管鎭廣陵<lb/>
<pb n="KR2c0001_SBCK_025-67b"/>
和州刺史河南韓擒虎為廬州揔管鎭廬江隋主<lb/>
有并吞江南之志問將帥於髙熲熲薦弼與擒虎<lb/>
故置於南邊使潛為經略<lb/>
長城公至德二年上於光昭殿前起臨春結綺望<lb/>
仙三閣各髙數十丈連延數十間其牎牖壁帶縣<lb/>
楣欄檻皆以沉檀為之飾以金玉間以珠翠外施<lb/>
珠簾内有寶牀寶帳其服玩瑰麗近古所未有毎<lb/>
微風暫至香聞數里其下積石為山引水為池雜<lb/>
植竒花異卉上自居臨春閣張貴妃居結綺閣龔<lb/>
孔二貴嬪居望仙閣並複道交相往來又有王李<lb/>
二美人張薛二淑媛袁昭儀何婕妤江脩容並有<lb/>
<pb n="KR2c0001_SBCK_025-68a"/>
寵迭逰其上以宫人有文學者袁大捨等為女學<lb/>
士僕射江揔雖為宰輔不親政務日與都官尚書<lb/>
孔範散騎常侍王瑳等文士十餘人侍上遊宴後<lb/>
庭無復尊卑之序謂之狎客上毎飲酒使諸妃嬪<lb/>
及女學士與狎客共賦詩互相贈答采其尤豔麗<lb/>
者被以新聲選宫女千餘人習而歌之分部迭進<lb/>
其曲有玉樹後庭花臨春樂等大略皆美諸妃嬪<lb/>
之容色君臣酣歌自夕逹旦以此為常張貴妃名<lb/>
麗華本兵家女為龔貴嬪侍兒上見而說之得幸<lb/>
生太子深貴妃髮長七尺其光可鑑性敏慧有神<lb/>
彩進止閑華毎瞻視眄睞光采溢目照映左右善<lb/>
<pb n="KR2c0001_SBCK_025-68b"/>
候人主顔色引薦諸宫女後宫咸德之競言其善<lb/>
又有厭魅之術常置淫祀於宫中聚女巫鼓舞上<lb/>
怠於政事百司啓奏並因宦者蔡脱兒李善度進<lb/>
請上倚隱囊置張貴妃於膝上共決之李蔡所不<lb/>
能記者貴妃並爲條䟽無所遺脱因參訪外事人<lb/>
間有一言一事貴妃必先知白之由是益加寵異<lb/>
冠絶後庭宦官近習内外連結援引宗戚縱横不<lb/>
法賣官鬻獄貨賂公行賞罰之命不出于外大臣<lb/>
有不從者因而譖之於是孔張之權熏灼四方大<lb/>
臣執政皆從風謟附孔範與孔貴嬪結爲兄妺上<lb/>
惡聞過失毎有惡事孔範必曲爲文飾稱揚贊美<lb/>
<pb n="KR2c0001_SBCK_025-69a"/>
由是寵遇優渥言聽計從羣臣有諌者輙以罪斥<lb/>
之中書舎人施文慶頗渉書史嘗事上於東宫聦<lb/>
敏彊記明閑吏職心筭口占應時條理由是大被<lb/>
親幸又薦所善呉興沈客卿陽惠朗徐哲暨慧景<lb/>
等云有吏能上皆擢用之以客卿為中書舎人客<lb/>
卿有口辯頗知朝廷典故兼掌金帛局舊制軍人<lb/>
士人並無關市之稅上盛脩宫室窮極耳目府庫<lb/>
虚空有所興造恒苦不給客卿奏請不問士庶並<lb/>
責關市之征而又増重其舊於是以陽惠朗為大<lb/>
市令暨慧景為尚書金倉都令史二人家本小吏<lb/>
考校簿領豪釐不差然皆不逹大體督責苛碎聚<lb/>
<pb n="KR2c0001_SBCK_025-69b"/>
斂無厭士民嗟怨客卿揔督之毎歲所入過於常<lb/>
格數十倍上大恱益以施文慶為知人尤加親重<lb/>
小大衆事無不委任轉相汲引珥貂蟬者五十人<lb/>
孔範自謂文武才能舉朝莫及從容白上曰外間<lb/>
諸將起自行伍匹夫敵耳深見逺慮豈其所知上<lb/>
以問施文慶文慶畏範亦以為然司馬申復贊之<lb/>
自是將帥微有過失即奪其兵分配文吏奪任忠<lb/>
部曲以配範及蔡徵由是文武解體以至覆滅<lb/>
三年　初北地傅縡以庶子事上於東宫及即位<lb/>
遷祕書監右衛將軍兼中書通事舎人負才使氣<lb/>
人多怨之施文慶沈客卿共譖縡受髙麗使金上<lb/>
<pb n="KR2c0001_SBCK_025-70a"/>
收縡下獄縡於獄中上書曰夫君人者恭事上帝<lb/>
子愛下民省嗜欲逺謟佞未明求衣日旰忘食是<lb/>
以澤被區宇慶流子孫陛下頃來酒色過度不䖍<lb/>
郊廟大神專媚淫昏之鬼小人在側宦豎弄權惡<lb/>
忠直若仇讎視生民如草芥後宫曳綺繡厩馬餘<lb/>
菽粟百姓流離殭尸蔽野貨賄公行帑藏損耗神<lb/>
怒民怨衆叛親離臣恐東南王氣自斯而盡書奏<lb/>
上大怒頃之意稍解遣使謂縡曰我欲赦卿卿能<lb/>
改過不對曰臣心如面臣面可改則臣心可改上<lb/>
益怒令宦者李善慶窮治其事遂賜死獄中上毎<lb/>
當郊祀常稱疾不行故縡言及之<lb/>
<pb n="KR2c0001_SBCK_025-70b"/>
禎明元年　初隋主受禪以來與陳鄰好甚篤毎<lb/>
獲陳諜皆給衣馬禮遣之而髙宗猶不禁侵掠故<lb/>
太建之末隋師入㓂㑹髙宗殂隋主即命班師遣<lb/>
使赴弔書稱姓名頓首帝答之益驕書末云想彼<lb/>
統内如宜此宇宙清泰隋主不恱以示朝臣上柱<lb/>
國楊素以為主辱臣死再拜請罪隋主問取陳之<lb/>
䇿於髙熲對曰江北地寒田收差晩江南水田早<lb/>
熟量彼收穫之際微徵士馬聲言掩襲彼必屯兵<lb/>
守禦足得廢其農時彼既聚兵我便解甲再三若<lb/>
此彼以為常後更集兵彼必不信猶豫之頃我乃<lb/>
濟師豋陸而戰兵氣益倍又江南土薄舎多茅竹<lb/>
<pb n="KR2c0001_SBCK_025-71a"/>
所有儲積皆非地窖密遣行人因風縱火待彼修<lb/>
立復更燒之不出數年自可財力俱盡隋主用其<lb/>
䇿陳人始困於是揚素賀若弼及光州刺史髙勱<lb/>
虢州刺史崔仲方等爭獻平江南之䇿仲方上書<lb/>
曰今唯須武昌以下蘄和滁方呉海等州更帖精<lb/>
兵密營度計益信襄荆基郢等州速造舟楫多張<lb/>
形勢為水戰之具蜀漢二江是其上流水路衝要<lb/>
必爭之所賊雖於流頭荆門延洲公安巴陵隱磯<lb/>
夏首蘄口湓城置船然終聚漢口峽口以水戰大<lb/>
決若賊必以上流有軍令精兵赴援者下流諸將<lb/>
即須擇便横度如擁衆自衛上江水軍鼓行以前<lb/>
<pb n="KR2c0001_SBCK_025-71b"/>
彼雖恃九江五湖之險非德無以為固徒有三呉<lb/>
百越之兵無恩不能自立矣隋主以仲方為基州<lb/>
刺史及受蕭巖等降隋主益忿謂髙熲曰我為民<lb/>
父母豈可限一衣帶水不拯之乎命大作戰船人<lb/>
請密之隋主曰吾將顯行天誅何密之有使投其<lb/>
柹於江曰若彼懼而能改吾復何求楊素在永安<lb/>
造大船名曰五牙上起樓五層髙百餘尺左右前<lb/>
後置六拍竿並髙五十尺容戰士八百人次曰黄<lb/>
龍置兵百人自餘平乗舴艋等各有等差晉州刺<lb/>
史皇甫績將之官稽首言陳有三可滅帝問其狀<lb/>
對曰大吞小一也以有道伐無道二也納叛臣蕭<lb/>
<pb n="KR2c0001_SBCK_025-72a"/>
巖於我有詞三也陛下若命將出師臣願展絲髮<lb/>
之効隋主勞而遣之時江南妖異特衆臨平湖草<lb/>
乆塞忽然自開帝惡之乃自賣於佛寺為奴以厭<lb/>
之又於建康造大皇寺起七級浮圖未畢火從中<lb/>
起而焚之呉興章華好學善屬文朝臣以華素<lb/>
無伐閱競排詆之除大市令華鬱鬱不得志上<lb/>
書極諌略曰昔髙祖南平百越北誅逆虜世祖<lb/>
東定呉㑹西破王琳髙宗克復淮南辟地千里<lb/>
三祖之功勤亦至矣陛下即位于今五年不思<lb/>
先帝之艱難不知天命之可畏溺於嬖寵惑於<lb/>
酒色祠七廟而不出拜三妃而臨軒老臣宿將<lb/>
<pb n="KR2c0001_SBCK_025-72b"/>
棄之草莽謟佞讒邪升之朝廷今疆場日蹙隋<lb/>
軍壓境陛下如不改絃易張臣見麋鹿復遊於<lb/>
姑蘇矣帝大怒即日斬之<hi>叔父安平王巖弟義與先是隋徵梁主入朝梁</hi>
<hi>來犇王瓛</hi>
二年春正月遣散騎常侍袁雅等聘于隋又遣散<lb/>
騎常侍九江周羅㬋將兵屯峽口侵隋峽州三月<lb/>
甲戍隋遣兼散騎常侍程尚賢等來聘戊寅隋下<lb/>
詔曰陳叔寶據手掌之地恣溪壑之險刼奪閭閻<lb/>
資産俱竭驅逼内外勞役弗已窮奢極侈俾晝作<lb/>
夜斬直言之客滅無罪之家欺天造惡祭鬼求恩<lb/>
盛粉黛而執干戈曳羅綺而呼警蹕自古昏亂罕<lb/>
<pb n="KR2c0001_SBCK_025-73a"/>
或能比君子濳逃小人得志天災地孽物怪人妖<lb/>
衣冠鉗口道路以目重以背德違言揺蕩疆場晝<lb/>
伏夜遊䑕竊狗盗天之所覆無非朕臣每關聽覽<lb/>
有懐傷惻可出師授律應機誅殄在斯一舉永清<lb/>
呉越又送璽書暴帝二十惡仍散冩詔書三十萬<lb/>
紙遍諭江外　冬十月己未隋置淮南行省於壽<lb/>
春以晉王廣為尚書令帝遣兼散騎常侍王琬兼<lb/>
通直散騎常侍許善心聘于隋隋人留於客館琬<lb/>
等屢請還不聽甲子隋以出師有事於太廟命晉<lb/>
王廣秦王俊清河公楊素皆為行軍元帥廣出六<lb/>
合俊出襄陽素出永安荆州刺史劉仁恩出江陵<lb/>
<pb n="KR2c0001_SBCK_025-73b"/>
蘄州刺史王世積出蘄春廬州揔管韓擒虎出廬<lb/>
州呉州揔管賀若弼出廣陵青州揔管弘農燕榮<lb/>
出東海凡緫管九十兵五十一萬八千皆受晉王<lb/>
節度東接滄海西距巴蜀旌旗舟楫横亘數千里<lb/>
以左僕射髙熲為晉王元帥長史右僕射王韶為<lb/>
司馬軍中事皆取决焉區處支度無所凝滯　十<lb/>
一月丁卯隋主親餞將士乙亥至定城陳師誓衆<lb/>
　十二月隋軍臨江髙熲謂行臺吏部郎中薛道<lb/>
衡曰今兹大舉江東必可克乎道衡曰克之嘗聞<lb/>
郭璞有言江東分王三百年復與中國合今此數<lb/>
將周一也主上恭儉勤勞叔寶荒淫驕侈二也國<lb/>
<pb n="KR2c0001_SBCK_025-74a"/>
之安危在所寄任彼以江揔為相唯事詩酒拔小<lb/>
人施文慶委以政事蕭摩訶任蠻奴為大將皆一<lb/>
夫之用耳三也我有道而大彼無德而小量其甲<lb/>
士不過十萬西自巫峽東至滄海分之則勢懸而<lb/>
力弱聚之則守此而失彼四也席卷之勢事在不<lb/>
疑熲忻然曰得君言成敗之理令人豁然本以才<lb/>
學相期不意籌略乃爾秦王俊督諸軍屯漢口為<lb/>
上流節度詔以散騎常侍周羅㬋都督巴峽縁江<lb/>
諸軍事以拒之楊素引舟師下三峽軍至流頭灘<lb/>
將軍戚昕以青龍百餘艘兵數千人守狼尾灘地<lb/>
勢險峭隋人患之素曰勝負大計在此一舉若晝<lb/>
<pb n="KR2c0001_SBCK_025-74b"/>
日下船彼見我虚實灘流迅激制不由人則吾失<lb/>
其便不如以夜掩之素親帥黄龍數千艘銜枚而<lb/>
下遣開府儀同三司王長襲引歩卒自南岸擊昕<lb/>
别柵大將軍劉仁恩帥甲騎自北岸趣白沙遲明<lb/>
而至擊之昕敗走悉俘其衆勞而遣之秋毫不犯<lb/>
素帥水軍東下舟艫被江旌甲曜日素坐平乗大<lb/>
船容貎雄偉陳人望之皆懼曰清河公即江神也<lb/>
江濵鎭戍聞隋軍將至相繼奏聞施文慶沈客卿<lb/>
並抑而不言初上以蕭巖蕭瓛梁之宗室擁衆來<lb/>
奔心忌之故逺散其衆以巖為東楊州刺史瓛為<lb/>
呉州刺史使領軍任忠出守呉興郡以襟帶二州<lb/>
<pb n="KR2c0001_SBCK_025-75a"/>
使南平王嶷鎭江州永嘉王彦鎭南徐州尋召二<lb/>
王赴明年元㑹命縁江諸防船艦悉從二王還都<lb/>
為威勢以示梁人之來者由是江中無一鬪船上<lb/>
流諸州兵皆阻楊素軍不得至湘州刺史晉熈王<lb/>
叔文在職既久大得人和上以其據有上流隂忌<lb/>
之自度素與群臣少恩恐不為用無可任者乃擢<lb/>
施文慶為都督湘州刺史配以精兵二千欲令西<lb/>
上仍徵叔文還朝文慶深喜其事然懼出外之後<lb/>
執事者持巳短長因進其黨沈客卿以自代未發<lb/>
間二人共掌機密護軍將軍樊毅言於僕射袁憲<lb/>
曰京口采石俱是要地各須銳兵五千并出金翅<lb/>
<pb n="KR2c0001_SBCK_025-75b"/>
二百縁江上下以為防僃憲及驃騎將軍蕭摩訶<lb/>
皆以為然乃與文武羣臣共議請如毅䇿施文慶<lb/>
恐無兵從已廢其述職而客卿又利文慶之任已<lb/>
得專權俱言於朝曰必有論議不假面陳但作文<lb/>
啓即為通奏憲等以為然二人齎啓入白帝曰此<lb/>
是常事邊城將帥足以當之若出人船必恐驚擾<lb/>
及隋軍臨江間諜驟至憲等殷勤奏請至于再三<lb/>
文慶曰元㑹將逼南郊之日太子多從今若出兵<lb/>
事便廢闕帝曰今且出兵若北邊無事因以水軍<lb/>
從郊何為不可又曰如此則聲聞鄰境便謂國弱<lb/>
後又以貨動江揔揔内為之逰說帝重違其意而<lb/>
<pb n="KR2c0001_SBCK_025-76a"/>
迫羣官之請乃令付外詳議揔又抑憲等由是議<lb/>
久不決帝從容謂侍臣曰王氣在此齊兵三來周<lb/>
師再來無不摧敗彼何為者邪都官尚書孔範曰<lb/>
長江天塹古以為限隔南北今日虜軍豈能飛度<lb/>
邪邊將欲作功勞妄言事急臣毎患官卑虜若度<lb/>
江臣定作太尉公矣或妄言北軍馬死範曰此是<lb/>
我馬何為而死帝笑以為然故不為深備奏伎縱<lb/>
酒賦詩不輟<lb/>
隋文帝開皇九年春正月乙丑朔陳主朝㑹羣臣<lb/>
大霧四塞入人鼻皆辛酸陳主昬睡至哺時乃寤<lb/>
是日賀若弼自廣陵引兵濟江先是弼以老馬多<lb/>
<pb n="KR2c0001_SBCK_025-76b"/>
買陳船而匿之買弊船五六十艘置於瀆内陳人<lb/>
覘之以為内國無船弼又請縁江防人毎交代之<lb/>
際必集廣陵於是大列旗幟營幕被野陳人以為<lb/>
隋兵大至急發兵為備既知防人交代其衆復散<lb/>
後以為常不復設備又使兵縁江時獵人馬喧譟<lb/>
故弼之濟江陳人不覺韓擒虎將五百人自横江<lb/>
宵濟采石守者皆醉遂克之晉王廣帥大軍屯六<lb/>
合鎭桃葉山丙寅采石戍主徐子建馳啓告變丁<lb/>
卯召公卿入議軍旅戊辰陳主下詔曰犬羊陵縱<lb/>
侵竊郊畿蜂蠆有毒宜時掃定朕當親御六師廓<lb/>
清八表内外並可戒嚴以驃騎將軍蕭摩訶護軍<lb/>
<pb n="KR2c0001_SBCK_025-77a"/>
將軍樊毅中領軍魯廣逹並為都督司空司馬消<lb/>
難湘州刺史施文慶並為大監軍遣南豫州刺史<lb/>
樊猛帥舟師出白下散騎常侍臯文奏將兵鎭南<lb/>
豫州重立賞格僧尼道士盡令執役庚午賀若弼<lb/>
攻拔京口執南徐州刺史黄恪弼軍令嚴肅秋毫<lb/>
不犯有軍士於民閒酤酒者弼立斬之所俘獲六<lb/>
千餘人弼皆釋之給糧勞遣付以勑書令分道宣<lb/>
諭於是所至風靡樊猛在建康其子廵攝行南豫<lb/>
州事辛未韓擒虎進攻姑孰半日拔之執廵及其<lb/>
家口臯文奏敗還江南父老素聞擒虎威信來謁<lb/>
軍門者晝夜不絶魯廣逹之子世眞在新蔡與其<lb/>
<pb n="KR2c0001_SBCK_025-77b"/>
弟世雄及所部降於擒虎遣使致書招廣逹廣逹<lb/>
時屯建康自劾詣廷尉請罪陳主慰勞之加賜黄<lb/>
金遣還營樊猛與左衛將軍蔣元遜將青龍八十<lb/>
艘於白下遊弈以禦六合兵陳主以猛妻子在隋<lb/>
軍懼有異志欲使鎭東大將軍任忠代之令蕭摩<lb/>
訶徐諭猛猛不恱陳主重傷其意而止於是賀若<lb/>
弼自北道韓擒虎自南道並進縁江諸戍望風盡<lb/>
走弼分兵斷曲阿之衝而入陳主命司徒豫章王<lb/>
叔英屯朝堂蕭摩訶屯樂遊苑樊毅屯耆闍寺魯<lb/>
廣逹屯白土岡忠武將軍孔範屯寶田寺己卯任<lb/>
忠自呉興入赴仍屯朱雀門辛未賀若弼進據鍾<lb/>
<pb n="KR2c0001_SBCK_025-78a"/>
山頓白土岡之東晉王廣遣揔管杜彦與韓擒虎<lb/>
合軍歩騎二萬屯于新林蘄州揔管王世積以舟<lb/>
師出九江破陳將紀瑱於蘄口陳人大駭降者相<lb/>
繼晉王廣上狀帝大恱宴賜羣臣時建康甲士尚<lb/>
十餘萬人陳主素怯懦不逹軍事唯晝夜啼泣臺<lb/>
内處分一以委施文慶文慶既知諸將疾已恐其<lb/>
有功乃奏曰此等怏怏素不伏官迫此事機那可<lb/>
専信由是諸將凡有啓請率皆不行賀若弼之攻<lb/>
京口也蕭摩訶請將兵逆戰陳主不許及弼至鍾<lb/>
山摩訶又曰弼懸軍深入壘塹未堅出兵掩襲可<lb/>
以必克又不許陳主召摩訶任忠等於内殿議軍<lb/>
<pb n="KR2c0001_SBCK_025-78b"/>
事忠曰兵法客貴速戰主貴持重今國家足食足<lb/>
兵宜固守臺城縁淮立柵北軍雖來勿與交戰分<lb/>
兵斷江路無令彼信得通給臣精兵一萬金翅三<lb/>
百艘下江徑掩六合彼大軍必謂其度江將士已<lb/>
被俘獲自然挫氣淮南土人與臣舊相知悉今聞<lb/>
臣往必皆景從臣復揚聲欲往徐州斷彼歸路則<lb/>
諸軍不擊自去待春水既漲上江周羅㬋等衆軍<lb/>
必㳂流赴援此良䇿也陳主不能從明日欻然曰<lb/>
兵久不決令人腹煩可呼蕭郎一出擊之任忠叩<lb/>
頭苦請勿戰孔範又奏請作一決當為官勒石燕<lb/>
然陳主從之謂摩訶曰公可為我一決摩訶曰從<lb/>
<pb n="KR2c0001_SBCK_025-79a"/>
來行陣為國為身今日之事兼為妻子陳主多出<lb/>
金帛賦諸軍以充賞甲申使魯廣逹陳於白土岡<lb/>
居諸軍之南任忠次之樊毅孔範又次之蕭摩訶<lb/>
軍最在北諸軍南北亘二十里首尾進退不相知<lb/>
賀若弼將輕騎登山望見衆軍因馳下與所部七<lb/>
揔管楊牙員明等甲士凡八千勒陳以待之陳主<lb/>
通於蕭摩訶之妻故摩訶初無戰意唯魯廣逹以<lb/>
其徒力戰與弼相當隋師退走者數四弼麾下死<lb/>
者二百七十三人弼縱煙以自隱窘而復振陳兵<lb/>
得人頭皆走獻陳主求賞弼知其驕惰更引兵趣<lb/>
孔範範兵暫交即走陳諸軍顧之騎卒亂潰不可<lb/>
<pb n="KR2c0001_SBCK_025-79b"/>
復止死者五千人貟明擒蕭摩訶送於弼弼命牽<lb/>
斬之摩訶顔色自若乃釋而禮之任忠馳入臺見<lb/>
陳主言敗狀曰官好住臣無所用力矣陳主與之<lb/>
金兩縢使募人出戰忠曰陛下唯當具舟楫就上<lb/>
流衆軍臣以死奉衛陳主信之敕忠出部分令宫<lb/>
人装束以待之怪其久不至時韓擒虎自新林進<lb/>
軍忠已帥數騎迎降於石子岡領軍蔡徵守朱雀<lb/>
航聞擒虎將至衆懼而潰忠引擒虎軍直入朱雀<lb/>
門陳人欲戰忠揮之曰老夫尚降諸君何事衆皆<lb/>
散走於是城内文武百司皆遁出唯尚書僕射袁<lb/>
憲在殿中尚書令江揔等數人居省中陳主謂袁<lb/>
<pb n="KR2c0001_SBCK_025-80a"/>
憲曰我從來接遇卿不勝餘人今日但以追愧非<lb/>
唯朕無德亦是江東衣冠道盡陳主遑遽將避匿<lb/>
憲正色曰北兵之入必無所犯大事如此陛下去<lb/>
欲安之臣願陛下正衣冠御正殿依梁武帝見侯<lb/>
景故事陳主不從下榻馳去曰鋒刃之下未可交<lb/>
當吾自有計從宫人十餘出後堂景陽殿將自投<lb/>
于井憲苦諌不從後閤舎人夏侯公韻以身蔽井<lb/>
陳主與爭久之乃得入既而軍人窺井呼之不應<lb/>
欲下石乃聞呌聲以繩引之驚其太重及出乃與<lb/>
張貴妃孔貴嬪同束而上沈后居處如常太子深<lb/>
年十五閉閤而坐舎人孔伯魚侍側軍士叩閤而<lb/>
<pb n="KR2c0001_SBCK_025-80b"/>
入深安坐勞之曰戎旅在塗不至勞也軍士咸致<lb/>
敬焉時陳人宗室王侯在建康者百餘人陳主恐<lb/>
其為變皆召入令屯朝堂使豫章王叔英揔督之<lb/>
又隂為之備及臺城失守相帥出降賀若弼乗勝<lb/>
至樂逰苑魯廣逹猶督餘兵苦戰不息所殺獲數<lb/>
百人㑹日暮乃解甲面臺再拜慟哭謂衆曰我身<lb/>
不能救國負罪深矣士卒皆涕泣歔欷遂就擒諸<lb/>
門衛皆走弼夜燒北掖門入聞韓擒虎已得陳叔<lb/>
寶呼視之叔寶惶懼流汗股慓向弼再拜弼謂之<lb/>
曰小國之君當大國之卿拜乃禮也入朝不失作<lb/>
歸命侯無勞恐懼既而恥功在韓擒虎後與擒虎<lb/>
<pb n="KR2c0001_SBCK_025-81a"/>
相詢挺刃而出欲令蔡徵為叔寶作降箋命乗騾<lb/>
車歸已事不果弼置叔寶於德教殿以兵衛守髙<lb/>
熲先入建康熲子德弘為晉王廣記室廣使德弘<lb/>
馳詣熲所令留張麗華熲曰昔太公蒙面以斬妲<lb/>
己今豈可留麗華乃斬之於青溪德弘還報廣變<lb/>
色曰昔人云無德不報我必有以報髙公矣由是<lb/>
恨熲丙戍晉王廣入建康以施文慶受委不忠曲<lb/>
為謟佞以蔽耳目沈客卿重賦厚斂以恱其上與<lb/>
太市令陽慧朗刑法監徐析尚書都令史暨慧皆<lb/>
為民害斬於石闕下以謝三呉使髙熲與元帥府<lb/>
記室裴矩收圖籍封府庫資財一無所取天下皆<lb/>
<pb n="KR2c0001_SBCK_025-81b"/>
稱廣以為賢矩讓之之弟子也廣以賀若弼先期<lb/>
決戰違軍令收以屬吏上驛召之詔廣曰平定江<lb/>
表弼與韓擒虎之力也賜物萬叚又賜弼與擒虎<lb/>
詔美其功開府儀同三司王頒僧辯之子也夜發<lb/>
陳髙祖陵焚骨取灰投水而飲之既而自縛歸罪<lb/>
於晉王廣廣以聞上命赦之詔陳髙祖世祖髙宗<lb/>
陵揔給五户分守之上遣使以陳亡告許善心善<lb/>
心衰服號哭於西階之下藉草東向坐三日敕書<lb/>
唁焉明日有詔就館拜通直散騎常侍賜衣一襲<lb/>
善心哭盡哀入房改服復出北面立垂泣再拜受<lb/>
詔明日乃朝伏泣於殿下悲不能興上顧左右曰<lb/>
<pb n="KR2c0001_SBCK_025-82a"/>
我平陳國唯獲此人既能懐其舊君即我之誠臣<lb/>
也敕以本官直門下省陳水軍都督周羅㬋與郢<lb/>
州刺史苟法尚守江夏秦王俊督三十六揔管水<lb/>
陸十餘萬屯漢口不得進相持踰月陳荆州刺史<lb/>
陳慧紀遣南康内史吕忠肅屯岐亭據巫峽於北<lb/>
岸鑿巖綴鐵鎻三條横截上流以遏隋船忠肅竭<lb/>
其私財以充軍用楊素劉仁恩奮兵擊之四十餘<lb/>
戰忠肅守險力爭隋兵死者五千餘人陳人盡取<lb/>
其鼻以求功賞既而隋師屢捷獲陳之士卒三縱<lb/>
之忠肅棄柵而遁素徐去其鎻忠肅復據荆門之<lb/>
延洲素遣巴蜑千人乗五牙四艘以拍竿碎其十<lb/>
<pb n="KR2c0001_SBCK_025-82b"/>
餘艦遂大破之俘甲士二千餘人忠肅僅以身免<lb/>
陳信州刺史顧覺屯安蜀城棄城走陳慧紀屯公<lb/>
安悉燒其儲蓄引兵東下於是巴陵以東無復城<lb/>
守者陳慧紀帥將士三萬人樓船千餘艘㳂江而<lb/>
下欲入援建康為秦王俊軍所拒不得前是時陳<lb/>
晉熈王叔文罷湘漢還至巴州慧紀推叔文為盟<lb/>
主而叔文已帥巴州刺史畢寶等致書請降於俊<lb/>
俊遣使迎勞之㑹建康平晉王廣命陳叔寶手書<lb/>
招上江諸將使樊毅詣周羅㬋陳慧紀子正業詣<lb/>
慧紀諭指時諸城皆解甲羅㬋乃與諸將大臨三<lb/>
日放兵散然後詣俊降陳慧紀亦降上江皆平楊<lb/>
<pb n="KR2c0001_SBCK_025-83a"/>
素下至漢口與俊㑹王世積在蘄口聞陳已亡移<lb/>
書告諭江南諸郡於是江州司馬黄偲棄城走豫<lb/>
章等諸郡太守皆詣世積降癸巳詔遣使者廵撫<lb/>
陳州郡二月乙未廢淮南行臺省　陳呉州刺史<lb/>
蕭瓛能得物情陳亡呉人推瓛為主右衛大將軍<lb/>
武川宇文述帥行軍揔管元契張黙言等討之落<lb/>
叢公燕榮以舟師自東海至亦受述節度陳永新<lb/>
侯陳君範自晉陵奔瓛并軍拒述述軍且至瓛立<lb/>
柵於晉陵城東留兵拒述遣其將王褒守呉州自<lb/>
義興入太湖欲掩述後述進破其柵廻兵擊瓛大<lb/>
破之又遣兵别道襲呉州王褒衣道士服棄城走<lb/>
<pb n="KR2c0001_SBCK_025-83b"/>
瓛以餘衆保包山燕榮擊破之瓛將左右數人匿<lb/>
民家為人所執述進至奉公埭陳東揚州刺史蕭<lb/>
巖以㑹稽降與瓛皆送長安斬之楊素之下荆門<lb/>
也遣别將龐暉將兵略地南至湘州城中將士莫<lb/>
有固志刻日請降刺史岳陽王叔愼年十八置酒<lb/>
㑹文武僚吏酒酣叔愼歎曰君臣之義盡於此乎<lb/>
長史謝基伏而流涕湘州助防遂興侯正理在坐<lb/>
乃起曰主辱臣死諸軍獨非陳國之臣乎今天下<lb/>
有難實致命之秋也縱其無成猶見臣節青門之<lb/>
外有死不能今日之機不可猶豫後應者斬衆咸<lb/>
許諾乃刑牲結盟仍遣人詐奉降書於龐暉暉信<lb/>
<pb n="KR2c0001_SBCK_025-84a"/>
之克期而入叔愼伏甲待之暉至執之以徇并其<lb/>
衆皆斬之叔愼坐于射堂招合士衆數日之中得<lb/>
五千人衡陽太守樊通武州刺史鄔居業皆請舉<lb/>
兵助之隋所除湘州刺史薛胄將兵適至與行軍<lb/>
揔管劉仁恩共擊之叔愼遣其將陳正理與樊通<lb/>
拒戰兵敗胄乗勝入城擒叔愼仁恩破鄔居業於<lb/>
横橋亦擒之俱送秦王俊斬於漢口嶺南未有所<lb/>
附數郡共奉髙涼郡太夫人洗氏為主號聖母保<lb/>
境拒守詔遣柱國韋洸等安撫嶺外陳豫章太守<lb/>
徐璒據南康拒之洸等不得進晉王廣遣陳叔寶<lb/>
遺夫人書諭以國亡使之歸隋夫人集首領數千<lb/>
<pb n="KR2c0001_SBCK_025-84b"/>
人盡日慟哭遣其孫馮魂帥衆迎洸洸擊斬徐璒<lb/>
入至廣州說諭嶺南諸州皆定表馮魂為儀同三<lb/>
司冊洗氏為宋康郡夫人洸夐之子也衡州司馬<lb/>
任瓌勸都督王勇據嶺南求陳氏子孫立以為帝<lb/>
勇不能用以所部來降瓌棄官去瓌忠之弟子也<lb/>
於是陳國皆平得州三十郡一百縣四百詔建康<lb/>
城邑宫室並平蕩耕墾更於石頭城置蔣州晉王<lb/>
廣班師留王韶鎭石頭委以後事三月己巳陳叔<lb/>
寶與其王公百司發建康詣長安大小在路五百<lb/>
里纍纍不絶帝命權分長安士民宅以俟之内外<lb/>
脩整遣使迎勞陳人至者如歸夏四月辛亥帝幸<lb/>
<pb n="KR2c0001_SBCK_025-85a"/>
驪山親勞旋師乙巳諸軍凱入獻俘於太廟陳叔<lb/>
寶及諸王侯將相并乗輿服御天文圖籍等以次<lb/>
行列仍以鐵騎圍之從晉王廣秦王俊入列于廟<lb/>
廷拜廣為太尉賜輅車乗馬衮冕之服玄圭白璧<lb/>
丙午帝坐廣陽門觀引陳叔寶於前及大子諸王<lb/>
二十八人司空司馬消難以下至尚書郎凡二百<lb/>
餘人帝使納言宣詔勞之次使内史令宣詔責以<lb/>
君臣不能相輔乃至滅亡叔寶及其羣臣並愧懼<lb/>
伏地屏息不能對既而宥之初武元帝迎司馬消<lb/>
難與消難結為兄弟情好甚篤帝獨以叔父禮事<lb/>
之及平陳消難至特免死配為樂戸二旬而免猶<lb/>
<pb n="KR2c0001_SBCK_025-85b"/>
以舊恩引見尋卒於家魯廣逹追傷本朝淪覆得<lb/>
疾不療憤慨而卒庚戍帝御廣陽門宴將士自門<lb/>
外夾道列布帛之積逹于南郭班賜各有差凡用<lb/>
三百餘萬叚故陳之境内給復十年餘州免其年<lb/>
租賦樂安公元諧進曰陛下威德逺被臣前請以<lb/>
突厥可汗為候正陳叔寶為令史今可用臣言矣<lb/>
帝曰朕平陳國本以除逆非欲誇誕公之所奏殊<lb/>
非朕心突厥不知山川何能警候叔寶昬醉寧堪<lb/>
驅使諧黙然而退辛酉進楊素爵為越公以其子<lb/>
玄感為儀同三司玄奬為清河郡公賜物萬叚粟<lb/>
萬石命賀若弼登御坐賜物八千叚加位上柱國<lb/>
<pb n="KR2c0001_SBCK_025-86a"/>
進爵宋公仍各加賜金寶及陳叔寶妹為妾賀若<lb/>
弼韓擒虎爭功於帝前弼曰臣在蔣山死戰破其<lb/>
銳卒擒其驍將震揚威武遂平陳國韓擒虎略不<lb/>
交陳豈臣之比擒虎曰本奉明㫖令臣與弼同時<lb/>
合勢以取偽都弼乃敢先期逢賊遂戰致令將士<lb/>
傷死甚多臣以輕騎五百兵不血刄直取金陵降<lb/>
任蠻奴執陳叔寶據其府庫傾其巢穴弼至夕方<lb/>
扣北掖門臣啓關而納之斯乃救罪不暇安得與<lb/>
臣相比帝曰二將俱為上勲於是進擒虎位上柱<lb/>
國賜物八千叚有司劾擒虎放縱士卒淫汙陳宫<lb/>
坐此不加爵邑加髙熲上柱國進爵齊公賜物九<lb/>
<pb n="KR2c0001_SBCK_025-86b"/>
千叚帝勞之曰公伐陳後人言公反朕已斬之君<lb/>
臣道合非青蠅所能閒也帝從容命熲與賀若弼<lb/>
論平陳事熲曰賀若弼先獻十䇿後於蔣山苦戰<lb/>
破賊臣文吏耳焉敢與大將論功帝大笑嘉其有<lb/>
讓帝之伐陳也使髙熲問方略於上儀同三司李<lb/>
德林以授晉王廣至是帝賞其功授柱國封郡公<lb/>
賞物三千叚已宣敕訖或說髙熲曰今歸功於李<lb/>
德林諸將必當憤惋且後世觀公有若虚行熲入<lb/>
言之乃止以秦王俊為揚州揔管四十四州諸軍<lb/>
事鎭廣陵晉王廣還并州晉王廣之戮陳五佞也<lb/>
未知都官尚書孔範散騎常侍王瑳王儀御史中<lb/>
<pb n="KR2c0001_SBCK_025-87a"/>
丞沈瓘之罪故得免及至長安事並露乙未帝暴<lb/>
其過惡投之邊裔以謝呉越之人瑳刻薄貪鄙忌<lb/>
害才能儀傾巧側媚獻二女以求親昵瓘險慘苛<lb/>
酷發言邪謟故同罪焉帝給賜陳叔寶甚厚數得<lb/>
引見班同三品毎預宴恐致傷心為不奏呉音後<lb/>
監守者奏言叔寶云既無秩位毎預朝集願得一<lb/>
官號帝曰叔寶全無心肝監者又言叔寶常醉罕<lb/>
有醒時帝問飲酒幾何對曰與其子弟日飲一石<lb/>
帝大驚使節其酒既而曰任其性不爾何以過日<lb/>
帝以陳氏子弟既多恐其在京城為非乃分置邊<lb/>
州給田業使為生歳時賜衣服以安全之詔以陳<lb/>
<pb n="KR2c0001_SBCK_025-87b"/>
尚書令江揔為上開府儀同三司僕射袁憲驃騎<lb/>
蕭摩訶領軍任忠皆為開府儀同三司吏部尚書<lb/>
呉興姚察為祕書丞上嘉袁憲雅操下詔以為江<lb/>
表稱首授昌州刺史聞陳散騎常侍袁元友數直<lb/>
言於陳叔寶擢拜主爵侍郎謂羣臣曰平陳之初<lb/>
我悔不殺任蠻奴受人榮禄兼當重寄不能横尸<lb/>
徇國乃云無所用力與弘演納肝何其逺也帝見<lb/>
周羅㬋慰諭之許以富貴羅㬋垂泣對曰臣荷陳<lb/>
氏厚遇本朝淪亡無節可紀得免於死陛下之賜<lb/>
也何富貴之敢望賀若弼謂羅㬋曰聞公郢漢提<lb/>
兵即知揚州可得王師利渉果如所量羅㬋曰若<lb/>
<pb n="KR2c0001_SBCK_025-88a"/>
得與公周旋勝負未可知也頃之拜上儀同三司<lb/>
先是陳禆將羊翔來降伐陳之役使為郷導位至<lb/>
上開府儀同三司班在羅㬋上韓擒虎於朝堂戲<lb/>
之曰不知機變乃立在羊翔之下能無愧乎羅㬋<lb/>
曰昔在江南乆承令問謂公天下節士今日所言<lb/>
殊非所望擒虎有愧色帝之責陳君臣也陳叔文<lb/>
獨欣然有得色既而復上表自陳昔在巴州已先<lb/>
送款乞知此情望異常例帝雖嫌其不忠而欲懐<lb/>
柔江表乃授叔文開府儀同三司拜宜州刺史初<lb/>
陳散騎常侍韋鼎聘于周遇帝而異之謂帝曰公<lb/>
當大貴貴則天下一家歲一周天老夫當委質於<lb/>
<pb n="KR2c0001_SBCK_025-88b"/>
公及至德之初鼎為太府卿盡賣田宅大匠卿毛<lb/>
彪問其故鼎曰江東王氣盡於此矣吾與爾當葬<lb/>
長安及陳平上召鼎為上儀同三司鼎叡之孫也<lb/>
壬戍詔曰今率土大同含生遂性太平之法方可<lb/>
流行凡我臣民澡身浴德家家自脩人人克念兵<lb/>
可立威不可不戢刑可助化不可專行禁衛九重<lb/>
之餘鎭守四方之外戎旅軍器皆宜停罷世路既<lb/>
夷羣方無事武力之子俱可學經民間甲仗悉皆<lb/>
除毀頒告天下咸悉此意賀若弼撰其所畫䇿上<lb/>
之謂為御授平陳七䇿帝弗省曰公欲發揚我名<lb/>
我不求名公宜自載家傳弼位望隆重兄弟並封<lb/>
<pb n="KR2c0001_SBCK_025-89a"/>
郡公為刺史列將家之珍玩不可勝計婢妾曵羅<lb/>
綺者數百時人榮之其後突厥來朝上謂之曰汝<lb/>
聞江南有陳國天子乎對曰聞之上命左右引突<lb/>
厥詣韓擒虎前曰此是執得陳國天子者擒虎厲<lb/>
色顧之突厥惶恐不敢仰視右衛將軍龐晃等短<lb/>
髙熲於上上怒皆黜之親禮逾密因謂熲曰獨孤<lb/>
公猶鏡也毎被磨瑩皎然益明初熲父賔為獨孤<lb/>
信僚佐賜姓獨孤氏故上常呼為獨孤而不名<lb/>
十四年冬閏十月甲寅詔以齊梁陳宗祀廢絶命<lb/>
髙仁英蕭琮陳叔寶以時脩祭所須器物有司給<lb/>
之陳叔寶從帝登邙山侍飲賦詩曰日月光天德<lb/>
<pb n="KR2c0001_SBCK_025-89b"/>
山河壯帝居太平無以報願上東封書并表請封<lb/>
禪帝優詔答之它日復侍宴及出帝目之曰此敗<lb/>
豈不由酒以作詩之功何如思安時事當賀若弼<lb/>
度京口彼人宻啓告急叔寶飲酒遂不之省髙熲<lb/>
至日猶見啓在床下未開封此誠可笑蓋天亡之<lb/>
也昔符氏征伐所得國皆榮貴其主茍欲求名不<lb/>
知違天命與之官乃違天也<lb/>
仁壽四年冬十一月壬子陳叔寶卒贈大將軍長<lb/>
城縣公謚曰煬<lb/>
　　　隋易太子<lb/>
陳宣帝大建十三年春二月甲子周禪位于隋王<lb/>
<pb n="KR2c0001_SBCK_025-90a"/>
隋王以太子勇為皇太子封子鴈門公廣為晉王<lb/>
俊為秦王秀為越王諒為漢王<lb/>
隋文帝開皇二十年　初上使太子勇參決軍國<lb/>
政事時有損益上皆納之勇性寛厚率意任情無<lb/>
矯飾之行上性節儉勇嘗文飾蜀鎧上見而不恱<lb/>
戒之曰自古帝王未有好奢侈而能乆長者汝為<lb/>
儲后當以儉約為先乃能奉承宗廟吾昔日衣服<lb/>
各留一物時復觀之以自警戒恐汝以今日皇太<lb/>
子之心忘昔時之事故賜汝以我舊所帶刀子一<lb/>
枚并葅醬一合汝昔作上士時常所食也若存記<lb/>
前事應知我心後遇冬至百官皆詣勇勇張樂受<lb/>
<pb n="KR2c0001_SBCK_025-90b"/>
賀上知之問朝臣曰近聞至日内外百官相帥朝<lb/>
東宫此何禮也太常少卿辛亶對曰於東宫乃賀<lb/>
也不得言朝上曰賀者正可三數十人隨情各去<lb/>
何乃有司徵召一時普集太子法服設樂以待之<lb/>
可乎因下詔曰禮有等差君臣不雜皇太子雖居<lb/>
上嗣義君臣子而諸方岳牧正冬朝賀任土作貢<lb/>
别上東宫事非典則宜悉停斷自是恩寵始衰漸<lb/>
生猜阻勇多内寵昭訓雲氏尤幸其妃元氏無寵<lb/>
遇心疾二日而薨獨孤后意有佗故甚責望勇自<lb/>
是雲昭訓専内政生長寧王儼平原王裕安成王<lb/>
筠髙良娣生安平生嶷襄城王恪王良媛生髙陽<lb/>
<pb n="KR2c0001_SBCK_025-91a"/>
王該建安王韶成姬生頴川王煚後宫生孝實孝<lb/>
範后彌不平頗遣人伺察求勇過惡晉王廣知之<lb/>
彌自矯飾唯與蕭妃居處後庭有子皆不育后由<lb/>
是數稱廣賢大臣用事者廣皆傾心與交上及后<lb/>
毎遣左右至廣所無貴賤廣必與蕭妃迎門接引<lb/>
為設美饌申以厚禮婢僕往來者無不稱其仁孝<lb/>
上與后嘗幸其弟廣悉屏匿美姬於别室唯留老<lb/>
醜者衣以縵綵給事左右屏帳改用縑素故絶樂<lb/>
器之絃不令拂去塵埃上見之以為不好聲色還<lb/>
宫以語侍臣意甚喜侍臣皆稱慶由是愛之特異<lb/>
諸子上密令善相者來和徧視諸子對曰晉王眉<lb/>
<pb n="KR2c0001_SBCK_025-91b"/>
上雙骨隆起貴不可言上又問上儀同三司韋鼎<lb/>
我諸兒誰得嗣位對曰至尊皇后所最愛者當與<lb/>
之非臣敢預知也上笑曰卿不肯顯言邪晉王廣<lb/>
美姿儀性敏慧沈深嚴重好學善屬文敬接朝士<lb/>
禮極卑屈由是聲名籍甚冠於諸王廣為揚州揔<lb/>
管入朝將還鎭入宫辭后伏地流涕后亦泫然泣<lb/>
下廣曰臣性識愚下常守平生昆弟之意不知何<lb/>
罪失愛東宫恒蓄盛怒欲加屠䧟毎恐讒譖生於<lb/>
投杼鴆毒遇於柸勺是用勤憂積念懼履危亡后<lb/>
忿然曰晛地伐漸不可耐我為之娶元氏女竟不<lb/>
以夫婦禮待之專寵阿雲使有如許豚犬前新婦<lb/>
<pb n="KR2c0001_SBCK_025-92a"/>
遇毒而夭我亦不能窮治何故復於汝發如此意<lb/>
我在尚爾我死後當魚肉汝乎每思東宫竟無正<lb/>
嫡至尊千秋萬歲之後遣汝等兄弟向阿雲兒前<lb/>
再拜問訊此是幾許苦痛邪廣又拜嗚咽不能止<lb/>
后亦悲不自勝自是后決意欲廢勇立廣矣廣與<lb/>
安州揔管宇文述素善欲述近已奏為壽州刺史<lb/>
廣尤親任揔管司馬張衡衡為廣畫奪宗之䇿廣<lb/>
問計於述述曰皇太子失愛已乆令德不聞於天<lb/>
下大王仁孝著稱才能蓋世數經將領頻有大功<lb/>
主上之與内宫咸所鍾愛四海之望實歸大王然<lb/>
廢立者國家大事處人父子骨肉之閒誠未易謀<lb/>
<pb n="KR2c0001_SBCK_025-92b"/>
也然能移主上意者唯楊素耳素所與謀者唯其<lb/>
弟約述雅知約請朝京師與約相見共圖之廣大<lb/>
恱多齎金寶資述入關約時為大理少卿素凡有<lb/>
所為皆先籌於約而行之述請約盛陳器玩與之<lb/>
酣暢因而共博毎陽不勝所齎金寶盡輸之約所<lb/>
得既多稍以謝述述因曰此晉王之賜令述與公<lb/>
為歡樂耳約大驚曰何為爾述因通廣意說之曰<lb/>
夫守正履道固人臣之常致反經合義亦逹者之<lb/>
令圖自古賢人君子莫不與時消息以避禍患公<lb/>
之兄弟功名蓋世當塗用事有年矣朝臣為足下<lb/>
家所屈辱者可勝數哉又儲后以所欲不行毎切<lb/>
<pb n="KR2c0001_SBCK_025-93a"/>
齒於執政公雖自結於人主而欲危公者固亦多<lb/>
矣主上一旦棄羣臣公亦何以取庇今皇太子失<lb/>
愛於皇后主上素有廢黜之心此公所知也今若<lb/>
請立晉王在賢兄之口耳誠能因此時建大功王<lb/>
必永銘骨髓斯則去累卵之危成太山之安也約<lb/>
然之因以白素素聞之大喜撫掌曰吾之智思殊<lb/>
不及此賴汝起予約知其計行復謂素曰今皇后<lb/>
之言上無不用因機㑹早自結託則長保榮禄傳<lb/>
祚子孫兄若遲疑一旦有變令太子用事恐禍至<lb/>
無日矣素從之後數日素入侍宴微稱晉王孝悌<lb/>
恭儉有類至尊用此揣后意后泣曰公言是也吾<lb/>
<pb n="KR2c0001_SBCK_025-93b"/>
兒大孝愛毎聞至尊及我遣内使到必迎於境首<lb/>
言及違離未嘗不泣又其新婦亦大可憐我使婢<lb/>
去常與之同寢共食豈若晛地伐與阿雲對坐終<lb/>
日酣宴昵近小人疑阻骨肉我所以益憐阿𡡉者<lb/>
常恐其濳殺之素既知后意因盛言太子不才后<lb/>
遂遺素金使贊上廢立勇頗知其謀憂懼計無所<lb/>
出使新豐人王輔賢造諸猒勝又於後園作庶人<lb/>
村室屋卑陋勇時於中寢息布衣草褥冀以當之<lb/>
上知勇不自安在仁壽宫使楊素觀勇所為素至<lb/>
東宫偃息未入勇束帶待之素故乆不進以激怒<lb/>
勇勇銜之形於言色素還言勇怨望恐有佗變願<lb/>
<pb n="KR2c0001_SBCK_025-94a"/>
深防察上聞素譖毀甚疑之后又遣人伺覘東宫<lb/>
纎介事皆聞奏因加誣飾以成其罪上遂踈忌勇<lb/>
廼於玄武門逹至德門量置候人以伺動靜皆隨<lb/>
事奏聞又東宫宿衛之人侍官以上名籍悉令屬<lb/>
諸衛府有勇健者咸屏去之出左衛率蘇孝慈為<lb/>
浙州刺史勇愈不恱太史令袁充言於上曰臣觀<lb/>
天文皇太子當廢上曰玄象久見羣臣不敢言耳<lb/>
充君正之子也晉王廣又令督王府軍事姑臧叚<lb/>
逹私賂東宫幸臣姬威令伺太子動靜密告楊素<lb/>
於是内外諠謗過失日聞叚逹因脅姬威曰東宫<lb/>
過失主上皆知之矣已奉密詔定當廢立君能告<lb/>
<pb n="KR2c0001_SBCK_025-94b"/>
之則大冨貴威許諾即上書告之秋九月壬子上<lb/>
至自仁壽宫翌日御大興殿謂侍臣曰我新還京<lb/>
師應開懐歡樂不知何意飜邑然愁苦吏部尚書<lb/>
牛弘對曰臣等不稱職故至尊憂勞上既數聞譖<lb/>
毀疑朝臣悉知之故於衆中發問冀聞太子之過<lb/>
弘對旣失㫖上因作色謂東宫官屬曰仁壽宫去<lb/>
此不逺而令我毎還京師嚴備仗衛如入敵國我<lb/>
為下利不解衣卧昨夜欲近厠故在後房恐有警<lb/>
急還移就前殿豈非爾軰欲壞我家國邪於是執<lb/>
太子左庶子唐令則等數人付所司訊鞫命楊素<lb/>
陳東宫事狀以告近臣素乃顯言之曰臣奉敕向<lb/>
<pb n="KR2c0001_SBCK_025-95a"/>
京令皇太子檢校劉居士餘黨太子奉詔作色奮<lb/>
厲骨肉飛騰語臣云居士黨盡伏法遣我何處窮<lb/>
討爾作右僕射委寄不輕自檢校之何關我事又<lb/>
云昔大事不遂我先被誅今作太子竟乃令我不<lb/>
如諸弟一事以上不得自遂因長歎回視云我大<lb/>
覺身妨上曰此兒不堪承嗣乆矣皇后恒勸我廢<lb/>
之我以布衣時所生地復居長望其漸改隱忍至<lb/>
今勇嘗指皇后侍兒謂人曰是皆我物此言幾許<lb/>
異事其婦初亡我深疑其遇毒嘗責之勇即懟曰<lb/>
㑹殺元孝矩此欲害我而遷怒耳長寜初生朕與<lb/>
皇后共抱養之自懐彼此連遣來索且雲定興女<lb/>
<pb n="KR2c0001_SBCK_025-95b"/>
在外私合而生想此由來何必是其體胤昔晉太<lb/>
子取屠家女其兒即好屠割今儻非類便亂宗祏<lb/>
我雖德慙堯舜終不以萬姓付不肖子我恒畏其<lb/>
加害如防大敵今欲廢之以安天下左衛大將軍<lb/>
五原公元旻諌曰廢立大事詔㫖若行後悔無及<lb/>
讒言罔極惟陛下察之上不應命姬威悉陳太子<lb/>
罪惡威對曰太子由來與臣語唯意在驕奢且云<lb/>
若有諌者正當斬之不殺百許人自然永息營起<lb/>
臺殿四時不輟前蘇孝慈解左衛率太子奮髯揚<lb/>
肘曰大丈夫㑹當有一日終不忘之決當快意又<lb/>
宫内所須尚書多執法不與輒怒曰僕射以下吾<lb/>
<pb n="KR2c0001_SBCK_025-96a"/>
㑹戮一二人使知慢我之禍毎云至尊惡我多側<lb/>
庶髙緯陳叔寶豈孽子乎甞令師姥卜吉㐫語臣<lb/>
云至尊忌在十八年此期促矣上泫然曰誰非父<lb/>
母生乃至於此朕近覽齊書見高歡縱其兒子不<lb/>
勝忿憤安可效尤邪於是禁勇及諸子部分收其<lb/>
黨與楊素舞文巧詆鍜錬以成其獄居數日有司<lb/>
承素意奏元旻嘗曲事於勇情存附託在仁壽宫<lb/>
勇使所親裴弘以書與旻題云勿令人見上曰朕<lb/>
在仁壽宫有纎介事東宫必知疾於驛馬怪之甚<lb/>
乆豈非此徒邪遣武士執旻於仗右衛大將軍元<lb/>
胄時當下直不去因奏曰臣向不下直者為防元<lb/>
<pb n="KR2c0001_SBCK_025-96b"/>
旻耳上以旻及裴弘付獄先是勇見老枯槐問此<lb/>
堪何用或對曰古槐尤宜取火時衛士皆佩火燧<lb/>
勇命工造數千枝欲以分賜左右至是獲於庫又<lb/>
藥藏局貯艾數斛素得之大以為怪以問姬威威<lb/>
曰太子此意别有所在至尊在仁壽宫太子常飼<lb/>
馬千匹云徑往守城門自然餓死素以威言詰勇<lb/>
勇不服曰竊聞公家馬數萬匹勇忝僃太子馬千<lb/>
匹乃是反乎素又發東宫服翫似加琱飾者悉陳<lb/>
之於庭以示文武羣官為太子之罪上及皇后迭<lb/>
遣使責問勇勇不服冬十月乙丑上使人召勇勇<lb/>
見使者驚曰得無殺我邪上戎服陳兵御武德殿<lb/>
<pb n="KR2c0001_SBCK_025-97a"/>
集百官立於東面諸親立於西面引勇及諸子列<lb/>
於殿庭命内史侍郎薛道衡宣詔廢勇及其男女<lb/>
為王公主者並為庶人勇再拜言曰臣當伏尸都<lb/>
市為將來鑒戒幸蒙哀憐得全性命言畢泣下流<lb/>
襟既而舞蹈而去左右莫不閔黙長寧王儼上表<lb/>
乞宿衛辭情哀切上覧之閔然楊素進曰伏願聖<lb/>
心同於螫手不冝復留意己巳詔元旻唐令則及<lb/>
太子家令鄒文騰左衛率司馬夏矦福典膳監元<lb/>
淹前吏部侍郎蕭子寶前主璽下士何竦並處斬<lb/>
妻妾子孫皆沒官車騎將軍榆林閻毗東郡公崔<lb/>
君綽游騎尉沈福寶瀛州術士章仇太翼特免死<lb/>
<pb n="KR2c0001_SBCK_025-97b"/>
各杖一百身及妻子資財田宅皆没官副將作大<lb/>
匠髙龍叉率更令晉文建通直散騎侍郎元衡皆<lb/>
處盡於是集群官于廣陽門外宣詔戮之乃移勇<lb/>
於内史省給五品料食賜楊素物三千叚元胄楊<lb/>
約並千叚賞鞠勇之功也文林郎楊孝政上書諌<lb/>
曰皇太子為小人所誤冝加訓誨不冝廢黜上怒<lb/>
撻其胷初雲昭訓父定興出入東宫無節數進其<lb/>
竒服異器以求恱媚左庶子裴政屢諌勇不聽政<lb/>
謂定興曰公所為不合法度又元妃暴薨道路籍<lb/>
籍此於太子非令名也公冝自引退不然將及禍<lb/>
定興以告勇勇益踈政由是出為襄州揔管唐令<lb/>
<pb n="KR2c0001_SBCK_025-98a"/>
則為勇所昵狎毎令以絃歌教内人右庶子劉行<lb/>
本責之曰庶子當輔太子以正道何有取媚於房<lb/>
帷之間哉令則甚慙而不能改時沛國劉臻平原<lb/>
明克讓魏郡陸爽並以文學為勇所親行本怒其<lb/>
不能調護毎謂三人曰卿等止解讀書耳夏矦福<lb/>
嘗於閤内與勇戯福大笑聲聞於外行本聞之待<lb/>
其出數之曰殿下寛容賜汝顔色汝何物小人敢<lb/>
為䙝慢因付執法者治之數日勇為福致請乃釋<lb/>
之勇嘗得良馬欲令行本乗而觀之行本正色曰<lb/>
至尊置臣於庶子欲令輔導殿下非為殿下作弄<lb/>
臣也勇慙而止及勇敗二人已卒上歎曰向使裴<lb/>
<pb n="KR2c0001_SBCK_025-98b"/>
政劉行本在勇不至此勇甞宴宫臣唐令則自彈<lb/>
琵琶歌娬媚娘洗馬李綱起白勇曰令則身為宫<lb/>
卿職當調護乃於廣座自比倡優進淫聲穢視聽<lb/>
事若上聞令則罪在不測豈不為殿下之累邪臣<lb/>
請速治其罪勇曰我欲為樂耳君勿多事綱遂趨<lb/>
出及勇廢上召東宫官屬切責之皆惶懼無敢對<lb/>
者綱獨曰廢立大事今文武大臣皆知其不可而<lb/>
莫肯發言臣何敢畏死不一為陛下正白言之乎<lb/>
太子性本中人可與為善可與為惡曏使陛下擇<lb/>
正人輔之足以嗣守鴻基今乃以唐令則為左庶<lb/>
子鄒文騰為家令二人唯知以絃歌鷹犬娛恱太<lb/>
<pb n="KR2c0001_SBCK_025-99a"/>
子安得不至於是邪此乃陛下之過非太子之罪<lb/>
也因伏地流涕嗚咽上慘然良久曰李綱責我非<lb/>
為無理然徒知其一未知其二我擇汝為宫臣而<lb/>
勇不親任雖更得正人何益哉對曰臣之所以不<lb/>
被親任者良由姦臣在側故也陛下但斬令則文<lb/>
騰更選賢才以輔太子安知臣之終見踈棄也自<lb/>
古國家廢立冢嫡鮮不傾危願陛下深留聖思無<lb/>
貽後悔上不恱罷朝左右皆為之股栗㑹尚書右<lb/>
丞缺有司請人上指綱曰此佳右丞也即用之十<lb/>
一月戊子立晉王廣為皇太子天下地震太子請<lb/>
降章服宫官不稱臣十二月戊午詔從之以宇文<lb/>
<pb n="KR2c0001_SBCK_025-99b"/>
述為左衛率始太子之謀奪宗也洪州揔管郭衍<lb/>
預焉由是徵衍為左監門率帝囚故太子勇於東<lb/>
宫付太子廣掌之勇自以廢非其罪頻請見上申<lb/>
寃而廣遏之不得聞勇於是升樹大呌聲聞帝所<lb/>
冀得引見楊素因言勇情志昏亂為癲鬼所着不<lb/>
可復収帝以為然卒不得見初帝之克陳也天下<lb/>
皆以為將太平監察御史房彦謙私謂所親曰主<lb/>
上思刻而苛酷太子卑弱諸王擅權天下雖安方<lb/>
憂危亂其子玄齡亦密言於彦謙曰主上本無功<lb/>
德以詐取天下諸子皆驕奢不仁必自相誅夷今<lb/>
雖承平其亡可翹足待<lb/>
<pb n="KR2c0001_SBCK_025-100a"/>
仁壽二年益州揔管蜀王秀容貎瓌偉有膽氣好<lb/>
武藝帝毎謂獨孤后曰秀必以惡終我在當無慮<lb/>
至兄弟必反矣大將軍劉噲之討西爨也帝令上<lb/>
開府儀同三司楊武通將兵繼進秀以嬖人萬智<lb/>
光為武通行軍司馬帝以秀任非其人譴責之因<lb/>
謂羣臣曰壊我法者子孫也譬如猛虎物不能害<lb/>
反為毛間蠱所損食耳遂分秀所統自長史元巖<lb/>
卒後秀漸奢僭造渾天儀多捕山獠充宦者車馬<lb/>
被服擬於乗輿及太子勇以讒廢晉王廣為太子<lb/>
秀意甚不平太子恐秀終為後患隂令楊素求其<lb/>
罪而譖之上遂徵秀秀猶豫欲謝病不行揔管司<lb/>
<pb n="KR2c0001_SBCK_025-100b"/>
馬源師諌秀作色曰此自我家事何豫卿也師垂<lb/>
涕對曰師忝叄府幕敢不盡心聖上有敕追王巳<lb/>
淹時月今乃遷延未去百姓不識王心儻生異議<lb/>
内外疑駭發雷霆之詔降一介之使王何以自明<lb/>
願王熟計之朝廷恐秀生變七月以原州揔管獨<lb/>
孤楷為益州揔管馳傳代之楷至秀猶未肯行楷<lb/>
諷諭乆之乃就路楷察秀有悔色因勒兵為備秀<lb/>
行四十餘里將還襲楷覘知有備乃止　八月甲<lb/>
子皇后獨孤氏崩太子對上及宫人哀慟絶氣若<lb/>
不勝喪者其處私室飲食言笑如平常又毎朝令<lb/>
進二鎰米而私令外取肥肉脯鮓置竹筩中以蠟<lb/>
<pb n="KR2c0001_SBCK_025-101a"/>
閉口衣襆裹而納之　冬閏十月蜀王秀至長<lb/>
安上見之不與語明日使使切讓之秀謝罪太子<lb/>
諸王流涕庭謝上曰頃者秦王糜費財物我以父<lb/>
道訓之今秀蠧害生民當以君道䋲之於是付執<lb/>
法者開府儀同三司慶整諌曰庶人勇既廢秦王<lb/>
已薨陛下見子無多何至如是蜀王性甚耿介今<lb/>
被重責恐不自全上大怒𣣔斷其舌因謂羣臣曰<lb/>
當斬秀於市以謝百姓乃令楊素等推治之太子<lb/>
隂作偶人縳手釘心枷鎻杻械書上及漢王姓名<lb/>
仍云請西岳慈父聖母神兵收楊堅楊諒神䰟如<lb/>
此形狀勿令散蕩宻埋之華山下楊素發之又云<lb/>
<pb n="KR2c0001_SBCK_025-101b"/>
秀妄述圖䜟稱京師妖異造蜀地徵祥并作檄文<lb/>
云指期問罪置秀集中俱以聞奏上曰天下寜有<lb/>
是邪十二月癸巳廢秀為庶人幽之内侍省不聽<lb/>
與妻子相見唯給獠婢二人驅使連坐者百餘人<lb/>
秀上表摧謝且曰伏願慈恩賜垂矜愍殘息未盡<lb/>
之間希與瓜子相見請賜一穴令骸骨有所瓜子<lb/>
其愛子也上因下詔數其十罪且曰我今不知楊<lb/>
堅楊諒是汝何親後乃聽與其子同處初楊素嘗<lb/>
以少譴敕送南臺命治書侍御史桞彧治之素恃<lb/>
貴坐彧牀彧從外來見之於階下端笏整容謂素<lb/>
曰奉敕治公之罪素遽下彧據案而坐立素於庭<lb/>
<pb n="KR2c0001_SBCK_025-102a"/>
辯詰事狀素由是銜之蜀王秀嘗從彧求李文愽<lb/>
所撰治道集彧與之秀遺彧奴婢十口及秀得罪<lb/>
素奏彧以内臣交通諸矦除名爲民配戍懐逺鎭<lb/>
帝使司農卿趙仲卿往益州窮案秀事秀之賔客<lb/>
經過之處仲卿必深文致法州縣長吏坐者太半<lb/>
上以爲能賞賜甚厚久之貝州長史裴肅遣使上<lb/>
書稱髙熲以天挺良才元勲佐命爲衆所疾以至<lb/>
廢棄願陛下録其大功忘其小過又二庶人得罪<lb/>
已久寜無革心願陛下弘君父之慈顧天性之義<lb/>
各封小國觀其所爲若能遷善漸更増益如或不<lb/>
悛貶削非晚今者自新之路永絶愧悔之心莫見<lb/>
<pb n="KR2c0001_SBCK_025-102b"/>
豈不哀哉書奏上謂楊素曰裴肅憂我家事此亦<lb/>
至誠也於是徵肅入朝太子聞之謂左庶子張衡<lb/>
曰使勇自新欲何為也衡曰觀肅之意欲令如呉<lb/>
太伯漢東海王耳肅至上靣諭以勇不可復收之<lb/>
意而罷遣之肅俠之子也楊素弟約及從父文思文<lb/>
紀族父忌並為尚書列卿諸子無汗馬之勞位至<lb/>
柱國刺史廣營資産自京師及諸方都㑹邸店碾<lb/>
磑便利田宅不可勝數家僮數千後庭妓妾曳綺<lb/>
羅者以千數第宅華侈制擬宫禁親故吏布列清<lb/>
顯既廢一太子及一王威權愈盛朝臣有違忤者<lb/>
或至誅夷有附㑹及親戚雖無才用必加進擢朝<lb/>
<pb n="KR2c0001_SBCK_025-103a"/>
廷靡然莫不畏附敢與素抗而不撓者獨柳彧及<lb/>
尚書右丞李綱大理卿梁毗而已毗見楊素專權<lb/>
恐為國患乃上封事曰臣聞臣無有作威作福其<lb/>
害于而家凶于而國竊見左僕射越國公素幸遇<lb/>
愈重權勢日隆搢紳之徒屬其視聽忤意者嚴霜<lb/>
夏零阿㫖者膏雨冬澍榮枯由其脣吻廢興候其<lb/>
指麾所私皆非忠讜所進咸是親戚子弟布列兼<lb/>
州連縣天下無事容息異圖四海有虞必為禍始<lb/>
夫姦臣擅命有漸而來王莽資之於積年桓玄基<lb/>
之於易世而卒殄漢祀終傾晉祚陛下若以素為<lb/>
阿衡臣恐其心未必伊尹也伏願揆鑒古今量為<lb/>
<pb n="KR2c0001_SBCK_025-103b"/>
處置俾洪基永固率土幸甚書奏上大怒収毗繫<lb/>
獄親詰之毗極言素擅寵弄權將領之處殺戮無<lb/>
道又太子及蜀王罪廢之日百僚無不震悚唯素<lb/>
揚眉奮肘喜見容色利國家有事以為身幸上無<lb/>
以屈乃釋之其後上亦寖踈忌素乃下敕曰僕射<lb/>
國之宰輔不可躬親細務但三五日一向省評論<lb/>
大事外示優崇實奪之權也素由是終仁壽之末<lb/>
不復通判省事出楊約為伊州刺史素既被踈吏<lb/>
部尚書柳述益用事攝兵部尚書參掌機密素由<lb/>
是惡之<lb/>
四年春正月甲子帝幸仁壽宫乙丑詔賞賜支度<lb/>
<pb n="KR2c0001_SBCK_025-104a"/>
事無巨細並付皇太子夏四月乙卯上不豫六月<lb/>
庚申赦天下秋七月甲辰上疾甚卧與百僚辭訣<lb/>
並握手歔欷丁未崩於大寶殿　初文獻皇后旣<lb/>
崩宣華夫人陳氏容華夫人蔡氏皆有寵陳氏陳<lb/>
髙宗之女蔡氏丹楊人也上寢疾於仁壽宫尚書<lb/>
左僕射楊素兵部尚書柳述黄門侍郎元巖皆入<lb/>
閤侍疾召皇太子入居大寶殿太子慮上有不諱<lb/>
須預防擬手自爲書封出問素素條錄事狀以報<lb/>
太子宫人誤送上所上覽而大恚陳夫人平旦出<lb/>
更衣爲太子所逼夫人拒之得免歸於上所上怪<lb/>
其神色有異問其故夫人泫然曰太子無禮上恚<lb/>
<pb n="KR2c0001_SBCK_025-104b"/>
抵牀曰畜生何足付大事獨孤誤我乃呼柳述元<lb/>
巖曰召我兒述等將呼太子上曰勇也述巖出閤<lb/>
為敕書楊素聞之以白太子矯詔執述巖繫大理<lb/>
獄追東宫兵士帖上臺宿衛門禁出入並取宇文<lb/>
述郭衍節度令右庶子張衡入寢殿侍疾盡遣後<lb/>
宫出就别室俄而上崩故中外頗有異論陳夫人<lb/>
與後宫聞變相顧戰栗失色晡後太子遣使者齎<lb/>
小金合帖紙於際親署封字以賜夫人夫人見之<lb/>
惶懼以為鴆毒不敢發使者促之乃發合中有同<lb/>
心結數枚宫人咸恱相謂曰得免死矣陳氏恚而<lb/>
却坐不肯致謝諸宫人共逼之乃拜使者其夜大<lb/>
<pb n="KR2c0001_SBCK_025-105a"/>
子蒸焉乙卯發喪太子即皇帝位㑹伊州刺史楊<lb/>
約來朝太子遣約入長安易留守者矯稱髙祖之<lb/>
詔賜故太子勇死縊殺之然後陳兵集衆發髙祖<lb/>
㓙問焬帝聞之曰令兄之弟果堪大任追封勇為<lb/>
房陵王不為置嗣　漢王諒有寵於髙祖為并州<lb/>
揔管自山以東至于滄海南距黄河五十二州皆<lb/>
隷焉特許以便宜從事不拘律令諒自以所居天<lb/>
下精兵處見太子勇以讒廢居常怏怏及蜀王秀<lb/>
得罪尤不自安隂蓄異圖言於髙祖以突厥方彊<lb/>
宜修武備於是大發工役繕治器械招集亡命左<lb/>
右私人殆將數萬突厥嘗宼邊髙祖使諒禦之為<lb/>
<pb n="KR2c0001_SBCK_025-105b"/>
突厥所敗其所領將帥坐除解者八十餘人皆配<lb/>
防嶺表諒以其宿舊奏請留之髙祖怒曰爾為藩<lb/>
王惟當敬依朝命何得私論宿舊廢國家憲法邪<lb/>
嗟乎小子爾一旦無我或欲妄動彼取爾如籠内<lb/>
鷄鶵耳何用腹心為王頍者僧辨之子倜儻好竒<lb/>
略為諒諮議參軍蕭摩訶陳氏舊將二人俱不得<lb/>
志毎鬱鬱思亂皆為諒所親善贊成其隂謀㑹熒<lb/>
惑守東井儀曹鄴人傅弈曉星歷諒問之曰是何<lb/>
祥也對曰天上東井黄道所經熒惑過之乃其常<lb/>
理若入地上井則可怪耳諒不恱及髙祖崩焬帝<lb/>
遣車騎將軍屈突通以髙祖璽書徴之先是髙祖<lb/>
<pb n="KR2c0001_SBCK_025-106a"/>
與諒密約若璽書召汝敕字傍别加一㸃又與玉<lb/>
麟符合者當就徵及發書無驗諒知有變詰通通<lb/>
占對不屈乃遣歸長安諒遂發兵反揔管司馬安<lb/>
定皇甫誕切諌諒不納誕流涕曰竊料大王兵資<lb/>
非京師之敵加以君臣位定逆順勢殊士馬雖精<lb/>
難以取勝一旦䧟身叛逆絓於刑書雖欲為布衣<lb/>
不可得也諒怒囚之嵐州刺史喬鍾葵將赴諒其<lb/>
司馬京兆陶模拒之曰漢王所圖不軌公荷國厚<lb/>
恩位為方伯當竭誠効命豈得身為厲階乎鍾葵<lb/>
失色曰司馬反邪臨之以兵辭氣不撓鍾葵義而<lb/>
釋之軍吏曰若不斬模無以壓衆心乃囚之於是<lb/>
<pb n="KR2c0001_SBCK_025-106b"/>
從諒反者凡十九州王頍說諒曰王所部將吏家<lb/>
屬盡在關西若用此等則宜長驅深入直據京都<lb/>
所謂疾雷不及掩耳若但欲割據舊齊之地宜任<lb/>
東人諒不能決乃兼用二䇿唱言楊素反將誅之<lb/>
揔管府兵曹聞喜裴文安說諒曰井陘以西在王<lb/>
掌握之内山東士馬亦為我有宜悉發之分遣羸<lb/>
兵屯守要害仍令隨方略地帥其精銳直入蒲津<lb/>
文安請為前鋒王以大軍繼後風行雷擊頓於霸<lb/>
上咸陽以東可指麾而定京師震擾兵不暇集上<lb/>
下相疑羣情離駭我陳兵號令誰敢不從旬日之<lb/>
間事可定矣諒大恱於是遣所署大將軍余公理<lb/>
<pb n="KR2c0001_SBCK_025-107a"/>
出太谷趣河陽大將軍綦良出滏口趣黎陽大將<lb/>
軍劉建出井陘略燕趙柱國喬鍾葵出鴈門署文<lb/>
安為柱國與柱國紇單貴王耼等直指京師帝以<lb/>
右武衛將軍洛陽丘和為蒲州刺史鎭蒲津諒簡<lb/>
精銳數百騎戴羃離詐稱諒宫人還長安門司弗<lb/>
覺徑入蒲州城中豪傑亦有應之者丘和覺其變<lb/>
踰城逃歸長安蒲州長史勃海髙義明司馬北平<lb/>
榮毗皆為反者所執裴文安等未至蒲津百餘里<lb/>
諒忽改圖令紇單貴斷河橋守蒲州而召文安還<lb/>
文安至謂諒曰兵機詭速本欲出其不意王既不<lb/>
行文安又返使彼計成大事去矣諒不對以王耼<lb/>
<pb n="KR2c0001_SBCK_025-107b"/>
為蒲州刺史裴文安為晉州刺史薛粹為絳州刺<lb/>
史梁菩薩為潞州刺史韋道正為韓州刺史張伯<lb/>
英為澤州刺史代州揔管天水李景發兵拒諒諒<lb/>
遣其將劉暠襲景景擊斬之諒復遣喬鍾葵帥勁<lb/>
勇三萬攻之景戰士不過數千加以城池不固為<lb/>
鍾葵所攻崩毀相繼景且戰且築士卒皆殊死鬪<lb/>
鍾葵屢敗司馬馮孝慈司法吕玉並驍勇善戰儀<lb/>
同三司侯莫陳乂多謀畫工拒守之術景知三人<lb/>
可用推誠任之已無所關預唯在閤持重時撫循<lb/>
而已楊素將輕騎五千襲王耼紇單貴於蒲州夜<lb/>
至河際收商賈船得數百艘船内多置草踐之無<lb/>
<pb n="KR2c0001_SBCK_025-108a"/>
聲遂銜枚而濟遲明擊之紇單貴敗走耼懼以城<lb/>
降有詔徵素還初素將行計日破賊皆如所量於<lb/>
是以素爲并州道行軍揔管河北道安撫大使帥<lb/>
衆數萬以討諒諒之初起兵也妃兄豆盧毓爲府<lb/>
主簿苦諌不從私謂其弟懿曰吾匹馬歸朝自得<lb/>
免禍此乃身計非爲國也不若且偽從之徐伺其<lb/>
便毓勣之子也毓兄顯州刺史賢言於帝曰臣弟<lb/>
毓素懐志節必不從亂但逼兇威不能自遂臣請<lb/>
從軍與毓爲表裏諒不足圖也帝許之賢密遣家<lb/>
人齎敕書至毓所與之計議諒出城將往介州令<lb/>
毓與揔管屬朱濤留守毓謂濤曰漢王構逆敗不<lb/>
<pb n="KR2c0001_SBCK_025-108b"/>
旋踵吾屬豈可坐受夷滅孤負家國邪當與郷出<lb/>
兵拒之濤驚曰王以大事相付何得有是語因拂<lb/>
衣而去毓追斬之出皇甫誕於獄與之恊計及開<lb/>
府儀同三司宿勤武等閉城拒諒部分未定有人<lb/>
告諒諒襲擊之毓見諒至紿其衆曰此賊軍也諒<lb/>
攻城南門稽胡守南城不識諒射之矢下如雨諒<lb/>
移攻西門守兵識諒即開門納之毓誕皆死綦良<lb/>
攻慈州刺史上官政不克引兵攻行相州事薛胄<lb/>
又不克遂自滏口攻黎州塞白馬津余公理自大<lb/>
行下河内帝以右衛將軍史祥為行軍揔管軍於<lb/>
河隂祥謂軍吏曰余公理輕而無謀恃衆而驕不<lb/>
<pb n="KR2c0001_SBCK_025-109a"/>
足破也公理屯河陽祥具舟南岸公理聚兵當之<lb/>
詳簡精銳於下流濳濟公理聞之引兵拒之戰於<lb/>
須水公理未成列祥擊之公理大敗祥東趣黎陽<lb/>
綦良軍不戰而潰祥寧之子也帝將發幽州兵疑<lb/>
幽州揔管竇抗有貳心問可使取抗者於楊素素<lb/>
薦前江州刺史勃海李子雄授上大將軍拜廣州<lb/>
刺史又以左領軍將軍長孫晟為相州刺史發山<lb/>
東兵與李子雄共經略之晟辭以男行布在諒所<lb/>
部帝曰公體國之深終不以兒害義朕今相委公<lb/>
其勿辭李子雄馳至幽州止傳舎召募得千餘人<lb/>
抗來詣子雄子雄伏甲擒之抗榮定之子也子雄<lb/>
<pb n="KR2c0001_SBCK_025-109b"/>
遂發幽州兵歩騎三萬自井陘西擊諒時劉建圍<lb/>
戍將京兆張祥於井陘子雄破建於抱犢山下建<lb/>
遁去李景被圍月餘詔朔州刺史代人楊義臣救<lb/>
之義臣帥馬歩二萬夜出西陘喬鍾葵悉衆拒之<lb/>
義臣自以兵少悉取軍中牛驢得數千頭復令兵<lb/>
數百人人持一鼓濳驅之匿於澗谷閒晡後義臣<lb/>
復與鍾葵戰兵初合命驅牛驢者疾進一時鳴鼔<lb/>
塵埃漲天鍾葵軍不知以為伏兵發因而奔潰義<lb/>
臣縱擊大破之晉絳吕三州皆為諒城守楊素各<lb/>
以二千人縻之而去諒遣其將趙子開擁衆十餘<lb/>
萬柵絶徑路屯據髙璧布陳五十里素令諸將以<lb/>
<pb n="KR2c0001_SBCK_025-110a"/>
兵臨之自引竒兵濳入霍山縁崖谷而進素營於<lb/>
谷口自坐營外使軍司入營簡留三百人守營軍<lb/>
士憚北軍之彊不欲出戰多願守營因爾致遲素<lb/>
責所由軍司具對素即召所留三百人出營悉斬<lb/>
之更令簡留人皆無願留者素乃引軍馳進出北<lb/>
軍之北直指其營鳴鼓縱火北軍不知所為自相<lb/>
蹂踐殺傷數萬諒所署介州刺史梁脩羅屯介休<lb/>
聞素至棄城走諒聞趙子開敗大懼自將衆且十<lb/>
萬拒素於蒿澤㑹天大雨諒欲引軍還王頍諌曰<lb/>
楊素懸軍深入士馬疲弊王以銳卒自將擊之其<lb/>
勢必克今望敵而退示人以怯沮戰士之心益西<lb/>
<pb n="KR2c0001_SBCK_025-110b"/>
軍之氣願王勿還諒不從退守清源王頍謂其子<lb/>
曰氣候殊不佳兵必敗汝可隨我楊素進擊諒大<lb/>
破之擒蕭摩訶諒退保晉陽素進兵圍之諒窮蹙<lb/>
請降餘黨悉平帝遣楊約齎手詔勞素王頍將奔<lb/>
突厥至山中徑路斷絶知必不免謂其子曰吾之<lb/>
計數不減楊素但坐言不見從遂至於此不能坐<lb/>
受擒獲以成豎子名吾死之後汝愼勿過親故於<lb/>
是自殺瘞之石窟中其子數日不得食遂過其故<lb/>
人竟為所擒并獲頍尸梟於晉陽羣臣奏漢王諒<lb/>
當死帝不許除名為民絶其屬籍竟以幽死諒所<lb/>
部吏民坐諒死徙者二十餘萬家初髙祖與獨孤<lb/>
<pb n="KR2c0001_SBCK_025-111a"/>
后甚相愛重誓無異生之子嘗謂羣臣曰前世天<lb/>
子溺於嬖幸嫡庶分爭遂有廢立或至亡國朕旁<lb/>
無姬侍五子同母可謂眞兄弟也豈有此憂邪帝<lb/>
又懲周室諸王微弱故使諸子分據大鎭專制方<lb/>
面權侔帝室及其晚節父子兄弟迭相猜忌五子<lb/>
皆不以壽終<lb/>
臣光曰昔辛伯諗周桓公曰内寵並后外寵貳政<lb/>
嬖子配嫡大都偶國亂之本也人主誠能愼此四<lb/>
者亂何自生哉隋髙祖徒知嫡庶之多爭孤弱之<lb/>
易揺曽不知勢鈞位逼雖同産至親不能無相傾<lb/>
奪考諸辛伯之言得其一而失其三乎<lb/>
<pb n="KR2c0001_SBCK_025-111b"/>
</p>
<p>
通鑑紀事本末卷第二十五<lb/>
<pb n="KR2c0001_SBCK_025-112a"/>
</p>
<p>
</p>
  </div>
</body>
</text>
</TEI>