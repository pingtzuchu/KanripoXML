<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2c0001_SBCK_004-1a"/>
通鑑紀事本末卷第四<lb/>
　　　　霍光廢立<lb/>
漢武帝後元元年　鉤弋夫人之子弗陵年數嵗<lb/>
形體壯大多知上奇愛之心欲立焉以其年穉母<lb/>
少猶與久之欲以大臣輔之察羣臣唯奉車都尉<lb/>
光祿大夫霍光忠厚可任大事上乃使黄門畫周<lb/>
公負成王朝諸侯以賜光後數日帝譴責鉤弋夫<lb/>
人夫人脱簪珥叩頭帝曰引持去送掖庭獄夫人<lb/>
還顧帝曰趣行汝不得活卒賜死頃之帝閑居問<lb/>
左右曰外人言云何左右對曰人言且立其子何<lb/>
去其母乎帝曰然是非兒曹愚人之所知也徃古<lb/>
<pb n="KR2c0001_SBCK_004-1b"/>
國家所以亂由主少母壯也女主獨居驕蹇淫亂<lb/>
自恣莫能禁也汝不聞吕后邪故不得不先去之<lb/>
也<lb/>
二年春二月上病篤霍光涕泣問曰如有不諱誰<lb/>
當嗣者上曰君未諭前畫意邪立少子君行周公<lb/>
之事光頓首讓曰臣不如金日磾日磾亦曰臣外<lb/>
國人不如光且使匈奴輕漢矣乙丑詔立弗陵爲<lb/>
皇太子時年八嵗丙寅以光爲大司馬大將軍日<lb/>
磾爲車騎将軍太僕上官桀爲左將軍受遺詔輔<lb/>
少主又以搜粟都尉桑弘羊爲御史大夫皆拜臥<lb/>
内牀下丁卯帝崩于五柞宫戊辰太子即皇帝位<lb/>
<pb n="KR2c0001_SBCK_004-2a"/>
帝姊鄂邑公主共飬省中霍光金日磾上官桀共<lb/>
領尚書事光輔㓜主政自已出天下想聞其風采<lb/>
殿中嘗有怪一夜羣臣相驚光召尚符璽郎欲收<lb/>
取璽郎不肯授光欲奪之郎按劔曰臣頭可得璽<lb/>
不可得也光甚誼之明日詔増此郎秩二等衆庻<lb/>
莫不多光<lb/>
昭帝始元二年春正月封大将軍光為博陸侯<lb/>
或説霍光曰將軍不見諸吕之事乎處伊尹周公<lb/>
之位攝政擅權而背宗室不與共職是以天下不<lb/>
信卒至於滅亡今將軍當盛位帝春秋富宜納宗<lb/>
室又多與大臣共事反諸吕道如是則可以免患<lb/>
<pb n="KR2c0001_SBCK_004-2b"/>
光然之<lb/>
元鳳元年冬十月大將軍光以朝無舊臣光祿勲<lb/>
張安世自先帝時為尚書令志行純篤乃白用安<lb/>
世為右將軍兼光祿勲以自副焉安世故御史大<lb/>
夫湯之子也光又以杜延年有忠節擢為太僕右<lb/>
曹給事中<lb/>
三年春正月泰山有大石自起立上林有栁樹枯<lb/>
僵自起生有蟲食其葉成文曰公孫病已立符節<lb/>
令魯國睦弘上書言大石自立僵栁復起當有匹<lb/>
庶為天子者枯樹復生故廢之家公孫氏當復興<lb/>
乎漢家承堯之後有傳國之運當求賢人禪帝位<lb/>
<pb n="KR2c0001_SBCK_004-3a"/>
退自封百里以順天命弘坐設妖言惑衆伏誅<lb/>
元平元年夏四月癸未帝崩于未央宫無嗣時武<lb/>
帝子獨有廣陵王胥大將軍光與羣臣議所立咸<lb/>
持廣陵王王本以行失道先帝所不用光内不自<lb/>
安郎有上書言周太王廢太伯立王季文王舍伯<lb/>
邑考立武王唯在所宜雖廢長立少可也廣陵王<lb/>
不可以承宗廟言合光意光以其書示丞相敞等<lb/>
擢郎為九江太守即日承皇后詔遣行大鴻臚事<lb/>
少府樂成宗正德光祿大夫吉中郎将利漢迎昌<lb/>
邑王賀乗七乗傳詣長安邸光又白皇后徙右将<lb/>
軍安世為車騎将軍賀昌邑哀王之子也在國素<lb/>
<pb n="KR2c0001_SBCK_004-3b"/>
狂縱動作無節武帝之䘮賀㳺獵不止嘗㳺方與<lb/>
不半日馳二百里中尉琅邪王吉上䟽諌曰大王<lb/>
不好書術而樂逸㳺馮式撙銜馳騁不止口倦虖<lb/>
叱咤手苦於箠轡身勞虖車輿朝則冒霧露晝則<lb/>
被塵埃夏則為大暑之所暴炙冬則為風寒之所<lb/>
匽薄數以耎脆之玊體犯勤勞之煩毒非所以全<lb/>
壽命之宗也又非所以進仁義之隆也夫廣厦之<lb/>
下細旃之上明師居前勸誦在後上論唐虞之際<lb/>
下及殷周之盛考仁聖之風習治國之道訢訢焉<lb/>
發憤忘食日新厥德其樂豈銜橛之間哉休則俛<lb/>
仰屈伸以利形進退歩趨以實下吸新吐故以練<lb/>
<pb n="KR2c0001_SBCK_004-4a"/>
臧專意積精以適神於以飬生豈不長哉大王誠<lb/>
留意如此則心有堯舜之志體有喬松之壽美聲<lb/>
廣譽登而上聞則福祿其臻而社稷安矣皇帝仁<lb/>
聖至今思慕未怠於宫館囿池弋獵之樂未有所<lb/>
幸大王宜夙夜念此以承聖意諸侯骨肉莫親大<lb/>
王大王於屬則子也於位則臣也一身而二任之<lb/>
責加焉恩愛行義<graphic n="KR1021" url="https://raw.githubusercontent.com/kanripo/KR-Gaiji/master/images/KR1021.png" mimeType="image/png"/>介有不具者於以上聞非饗<lb/>
國之福也王乃下令曰寡人造行不能無惰中尉<lb/>
甚忠數輔吾過使謁者千秋賜中尉牛肉五百斤<lb/>
酒五石脯五束其後復放縱自若郎中令山陽龔<lb/>
遂忠厚剛毅有大節内諌爭於王外責傅相引經<lb/>
<pb n="KR2c0001_SBCK_004-4b"/>
義陳禍福至於涕泣蹇蹇亡已靣刺王過王至掩<lb/>
耳起走曰郎中令善媿人王嘗久與騶奴宰人㳺<lb/>
戯飲食賞賜無度遂入見王涕泣䣛行左右侍御<lb/>
皆出涕王曰郎中令何為哭遂曰臣痛社稷危也<lb/>
願賜清問竭愚王辟左右遂曰大王知膠西王所<lb/>
以為無道亡乎王曰不知也曰臣聞膠西王有諛<lb/>
臣侯得王所為儗於桀紂也得以為堯舜也王説<lb/>
其謟諛常與寑處唯得所言以至於是今大王親<lb/>
近羣小漸漬邪惡所習存亡之機不可不慎也臣<lb/>
請選郎通經有行義者與王起居坐則誦詩書立<lb/>
則習禮容宜有益王許之遂乃選郎中張安等十<lb/>
<pb n="KR2c0001_SBCK_004-5a"/>
人侍王居數日王皆逐去安等王嘗見大白犬頸<lb/>
以下似人冠方山冠而無尾以問龔遂遂曰此天<lb/>
戒言在側者盡冠狗也去之則存不去則亡矣後<lb/>
又聞人聲曰熊視而見大熊左右莫見以問遂遂<lb/>
曰熊山野之獸而来入宫室王獨見之此天戒大<lb/>
王恐宫室将空危亡象也王仰天嘆曰不祥何為<lb/>
數来遂叩頭曰臣不敢隠忠數言危亡之戒大王<lb/>
不説夫國之存亡豈在臣言哉願王内自揆度大<lb/>
王誦詩三百五篇人事浹王道備王之所行中詩<lb/>
一篇何等也大王位為諸侯王行汙於庶人以存<lb/>
難以亡易宜深察之後又血汙王坐席王問遂遂<lb/>
<pb n="KR2c0001_SBCK_004-5b"/>
呌然號曰宫空不久妖祥數至血者隂憂象也宜<lb/>
畏慎自省王終不改節及徵書至夜漏未盡一刻<lb/>
以火發書其日中王發脯時至定陶行百三十五<lb/>
里侍從者馬死相望於道王吉奏書戒王曰臣聞<lb/>
髙宗諒闇三年不言今大王以䘮事徵宜日夜哭<lb/>
泣悲哀而已慎毋有所發大将軍仁愛勇智忠信<lb/>
之德天下莫不聞事孝武皇帝二十餘年未嘗有<lb/>
過先帝棄羣臣屬以天下寄㓜孤焉大将軍抱持<lb/>
㓜君襁緥之中布政施教海内晏然雖周公伊尹<lb/>
無以加也今帝崩無嗣大将軍惟思可以奉宗廟<lb/>
者攀援而立大王其仁厚豈有量哉臣願大王事<lb/>
<pb n="KR2c0001_SBCK_004-6a"/>
之敬之政事壹聴之大王垂拱南面而已願留意<lb/>
常以為念王至濟陽求長鳴雞道買積竹杖過弘<lb/>
農使大奴善以衣車載女子至湖使者以讓相安<lb/>
樂安樂告龔遂遂入問王王曰無有遂曰即無有<lb/>
何愛一善以毁行義請收屬吏以湔洒大王即捽<lb/>
善屬衛士長行法王到霸上大鴻臚郊迎騶奉乘<lb/>
輿車王使夀成御郎中令遂参乘且至廣明東都<lb/>
門遂曰禮犇喪望見國都哭此長安東郭門也王<lb/>
曰我嗌痛不能哭至城門遂復言王曰城門與郭<lb/>
門等耳且至未央宮東闕遂曰昌邑帳在是闕外<lb/>
馳道北未至帳所有南北行道馬足未至數歩大<lb/>
<pb n="KR2c0001_SBCK_004-6b"/>
王宜下車鄉闕西面伏哭盡哀止王曰諾到哭如<lb/>
儀六月丙寅王受皇帝壐綬襲尊號尊皇后曰皇<lb/>
太后　壬申葬孝昭皇帝于平陵　昌邑王既立<lb/>
淫戯無度昌邑官屬皆徵至長安往往超擢拜官<lb/>
相安樂遷長樂衛尉龔遂見安樂流涕謂曰王立<lb/>
為天子日益驕溢諫之不復聽今哀痛未盡日與<lb/>
近臣飲食作樂鬬虎豹召皮軒車九旒驅馳東西<lb/>
所為誖道古制寛大臣有隠退今去不得陽狂恐<lb/>
知身死為世戮奈何君陛下故相宜極諫争王夢<lb/>
青蠅之矢積西階東可五六石以屋版瓦覆之以<lb/>
問遂遂曰陛下之詩不云乎營營青蠅止于樊愷<lb/>
<pb n="KR2c0001_SBCK_004-7a"/>
悌君子毋信讒言陛下左側讒人衆多如是青蠅<lb/>
惡矣宜進先帝大臣子孫親近以為左右如不忍<lb/>
昌邑故人信用讒諛必有凶咎願詭禍為福皆放<lb/>
逐之臣當先逐矣王不聽太僕丞河東張敞上書<lb/>
諫曰孝昭皇帝蚤崩無嗣大臣憂懼選賢聖承宗<lb/>
廟東迎之日唯恐屬車之行遲今天子以盛年初<lb/>
即位天下莫不拭目傾耳觀化聼風國輔大臣未<lb/>
褒而昌邑小輦先遷此過之大者也王不聼大将<lb/>
軍光憂懣獨以問所親故吏大司農田延年延年<lb/>
曰将軍為國柱石審此人不可何不建白太后更<lb/>
選賢而立之光曰今欲如是於古嘗有此不延年<lb/>
<pb n="KR2c0001_SBCK_004-7b"/>
曰伊尹相殷廢太甲以安宗廟後世稱其忠将軍<lb/>
若能行此亦漢之伊尹也光乃引延年給事中隂<lb/>
與車騎将軍張安世圖計王出逰光禄大夫魯國<lb/>
夏侯勝當乘輿前諫曰天久隂而不雨臣下有謀<lb/>
上者陛下出欲何之王怒謂勝為祅言縳以屬吏<lb/>
吏白霍光光不舉法光讓安世以為泄語安世實<lb/>
不言乃召問勝勝對言在鴻範傳曰皇之不極厥<lb/>
罰常隂時則下人有伐上者惡察察言故云臣下<lb/>
有謀光安世大驚以此益重經術士侍中傅嘉數<lb/>
進諫王亦縳嘉繋獄光安世既定議乃使田延年<lb/>
報丞相楊敞敞驚懼不知所言汗出洽背徒唯唯<lb/>
<pb n="KR2c0001_SBCK_004-8a"/>
而已延年起至更衣敞夫人遽從東廂謂敞曰此<lb/>
國大事今大将軍議已定使九卿来報君侯君侯<lb/>
不疾應與大将軍同心猶與無决先事誅矣延年<lb/>
從更衣還敞夫人與延年参語許諾請奉大将軍<lb/>
教令癸巳光召丞相御史将軍列侯中二千石大<lb/>
夫博士㑹議未央宫光曰昌邑王行昬亂恐危社<lb/>
稷如何羣臣皆驚鄂失色莫敢發言但唯唯而已<lb/>
田延年前離席按劔曰先帝屬将軍以㓜孤寄将<lb/>
軍以天下以将軍忠賢能安劉氏也今羣下鼎沸<lb/>
社稷将傾且漢之傳諡常為孝者以長有天下令<lb/>
宗廟血食也如漢家絶祀将軍雖死何面目見先<lb/>
<pb n="KR2c0001_SBCK_004-8b"/>
帝於地下乎今日之議不得旋踵群臣後應者臣<lb/>
請劒斬之光謝曰九卿責光是也天下匈匈不安<lb/>
光當受難於是議者皆叩頭曰萬姓之命在於将軍<lb/>
唯大将軍令光即與羣臣俱見白太后具陳昌邑<lb/>
王不可以承宗廟狀皇太后乃車駕幸未央承明<lb/>
殿詔諸禁門毋内昌邑羣臣王入朝太后還乘輦<lb/>
欲歸温室中黄門宦者各持門扇王入門閉昌邑<lb/>
羣臣不得入王曰何為大将軍跪曰有皇太后詔<lb/>
毋内昌邑羣臣王曰徐之何乃驚人如是光使盡<lb/>
驅出昌邑羣臣置金馬門外車騎将軍安世将羽<lb/>
林騎收縳二百餘人皆送廷尉詔獄令故昭帝侍<lb/>
<pb n="KR2c0001_SBCK_004-9a"/>
中中臣侍守王光勑左右謹宿衛卒有物故自裁<lb/>
令我負天下有殺主名王尚未自知當廢謂左右<lb/>
我故羣臣從官安得罪而大将軍盡繋之乎頃之<lb/>
有太后詔召王王聞召意恐乃曰我安得罪而召<lb/>
我哉太后被珠襦盛服坐武帳中侍御數百人皆<lb/>
持兵期門武士陛㦸陳列殿下羣臣以次上殿召<lb/>
昌邑王伏前聼詔光與羣臣連名奏王尚書令讀<lb/>
奏曰丞相臣敞等昧死言皇太后陛下孝昭皇帝<lb/>
早棄天下遣使徵昌邑王典喪服斬衰無悲哀之<lb/>
心廢禮誼居道上不素食使從官畧女子載衣車<lb/>
内所居傳舍始至謁見立為皇太子常私買雞豚<lb/>
<pb n="KR2c0001_SBCK_004-9b"/>
以食受皇帝信壐行璽大行前就次發璽不封從<lb/>
官更持節引内昌邑從官騶宰官奴二百餘人常<lb/>
與居禁闥内敖戯為書曰皇帝問侍中君卿使中<lb/>
御府令髙昌奉黄金千斤賜君卿取十妻大行在<lb/>
前殿發樂府樂器引内昌邑樂人撃皷歌吹作俳<lb/>
倡召内泰壹宗廟樂人悉奏衆樂駕法駕驅馳北<lb/>
宮桂宮㺯彘鬬虎召皇太后御小馬車使官奴騎<lb/>
乘遊戯掖庭中與孝昭皇帝宮人蒙等淫亂詔掖<lb/>
庭令敢泄言要斬太后曰止為人臣子當悖亂如<lb/>
是邪王離席伏尚書令復讀曰取諸侯王列侯二<lb/>
千石綬及墨綬黄綬以并佩昌邑郎官者免奴發<lb/>
<pb n="KR2c0001_SBCK_004-10a"/>
御府金錢刀劒玉器采繒賞賜所與逰戯者與從<lb/>
官官奴夜飲湛沔於酒獨夜設九賔温室延見姊<lb/>
夫昌邑關内侯祖宗廟祠未舉為壐書使使者持<lb/>
節以三太牢祠昌邑哀王園廟稱嗣子皇帝受璽<lb/>
以来二十七日使者旁午持節詔諸官署徵發凡<lb/>
一千一百二十七事荒淫迷惑失帝王禮誼亂漢<lb/>
制度臣敞等數進諫不變更日以益甚恐危社稷<lb/>
天下不安臣敞等謹與博士議皆曰今陛下嗣孝<lb/>
昭皇帝後行淫辟不軌五辟之屬莫大不孝周襄<lb/>
王不能事母春秋曰天王出居于鄭由不孝出之<lb/>
絶之於天下也宗廟重於君陛下不可以承天序<lb/>
<pb n="KR2c0001_SBCK_004-10b"/>
奉祖宗廟子萬姓當廢臣請有司以一太牢具告<lb/>
祠髙廟皇太后詔曰可光令王起拜受詔王曰聞<lb/>
天子有争臣七人雖亡道不失天下光曰皇太后<lb/>
詔廢安得稱天子乃即持其手觧脫其璽組奉上<lb/>
太后扶王下殿出金馬門羣臣隨送王西面拜曰<lb/>
愚戇不任漢事起就乘輿副車大将軍光送至昌<lb/>
邑邸光謝曰王行自絶於天臣寕負王不敢負社<lb/>
稷願王自愛臣長不復左右光涕泣而去羣臣奏<lb/>
言古者廢放之人屏於逺方不及以政請徙王賀<lb/>
漢中房陵縣太后詔歸賀昌邑賜湯沐邑二千户<lb/>
故王家財物皆與賀及哀王女四人各賜湯沐邑<lb/>
<pb n="KR2c0001_SBCK_004-11a"/>
千户國除為山陽郡昌邑群臣坐在國時不舉奏<lb/>
王罪過令漢朝不聞知又不能輔道陷王大惡皆<lb/>
下獄誅殺二百餘人唯中尉吉郎中令遂以忠直<lb/>
數諫正得减死髠為城旦師王式繋獄當死治事<lb/>
使者責問曰師何以無諫書式對曰臣以詩三百<lb/>
五篇朝夕授王至於忠臣孝子之篇未嘗不為王<lb/>
反復誦之也至於危亡失道之君未嘗不流涕為<lb/>
王深陳之也臣以三百五篇諫是以無諫書使者<lb/>
以聞亦得减死論霍光以羣臣奏事東宮太后省<lb/>
政宜知經術白令夏侯勝用尚書授太后遷勝長<lb/>
信少府賜爵關内侯　初衛太子納魯國史良娣<lb/>
<pb n="KR2c0001_SBCK_004-11b"/>
生子進號史皇孫皇孫納涿郡王夫人生子病已<lb/>
號皇曽孫皇曽孫生數月遭巫蠱事太子三男一<lb/>
女及諸妻妾皆遇害獨皇曽孫在亦坐收繋郡邸<lb/>
獄故廷尉監魯國丙吉受詔治巫蠱獄吉心知太<lb/>
子無事實重哀皇曽孫無辜擇謹厚女徒渭城胡<lb/>
組淮陽郭徵卿令乳飬曾孫置間燥處吉日再省<lb/>
視巫蠱事連嵗不决武帝疾往来長楊五柞宮望<lb/>
氣者言長安獄中有天子氣於是武帝遣使者分<lb/>
條中都官詔獄繫者無輕重一切皆殺之内謁者<lb/>
令郭穰夜到郡邸獄吉閉門拒使者不納曰皇曾<lb/>
孫在他人無辜死者猶不可况親曾孫乎相守至<lb/>
<pb n="KR2c0001_SBCK_004-12a"/>
天明不得入穰還以聞因劾奏吉武帝亦寤曰天<lb/>
使之也因赦天下郡邸獄繋者獨賴吉得生既而<lb/>
吉謂守丞誰如皇孫不當在官使誰如移書京兆<lb/>
尹遣與胡組俱送京兆尹不受復還及組日滿當<lb/>
去皇孫思慕吉以私錢雇組令留與郭徵卿並飬<lb/>
數月乃遣組去後少内嗇夫白吉曰食皇孫無詔<lb/>
令時吉得食米肉月月以給皇曾孫曾孫病㡬不<lb/>
全者數焉吉數敕保養乳母加致醫藥視遇甚有<lb/>
恩惠吉聞史良娣有母貞君及兄㳟乃載皇曾孫<lb/>
以付之貞君年老見孫孤甚哀之自飬視焉後有<lb/>
詔掖庭養視上屬籍宗正時掖庭令張賀嘗事戾<lb/>
<pb n="KR2c0001_SBCK_004-12b"/>
太子思顧舊恩哀曾孫奉養甚謹以私錢供給教<lb/>
書既壯賀欲以女孫妻之是時昭帝始冠長八尺<lb/>
二寸賀弟安世為右将軍輔政聞賀稱譽皇曽孫<lb/>
欲妻以女怒曰曽孫乃衛太子後也幸得以庻人<lb/>
衣食縣官足矣勿復言予女事於是賀止時暴室<lb/>
嗇夫許廣漢有女賀乃置酒請廣漢酒酣為言曽<lb/>
孫體近下乃關内侯可妻也廣漢許諾明日嫗聞<lb/>
之怒廣漢重令人為介遂與曾孫賀以家財聘之<lb/>
曾孫因依倚廣漢兄弟及祖母家史氏受詩於東<lb/>
海澓中翁髙材好學然亦喜㳺俠鬬雞走馬以是<lb/>
具知閭里姦邪吏治得失數上下諸陵周徧三輔<lb/>
<pb n="KR2c0001_SBCK_004-13a"/>
嘗困於蓮勺鹵中尤樂杜鄠之閒率常在下杜時<lb/>
㑹朝請舍長安尚冠里及昌邑王廢霍光與張安<lb/>
世諸大臣議所立未定丙吉奏記光曰将軍事孝<lb/>
武皇帝受襁褓之屬任天下之寄孝昭皇帝早崩<lb/>
亡嗣海内憂懼欲亟聞嗣主發喪之日以大誼立<lb/>
後所立非其人復以大誼廢之天下莫不服焉方<lb/>
今社稷宗廟羣生之命在将軍之壹舉竊伏聼於<lb/>
衆庶察其所言諸侯宗室在列位者未有所聞於<lb/>
民閒也而遺詔所養武帝曾孫名病已在掖庭外<lb/>
家者吉前使居郡邸時見其㓜少至今十八九矣<lb/>
通經術有美材行安而節和願将軍詳大義参以<lb/>
<pb n="KR2c0001_SBCK_004-13b"/>
蓍龜豈宜襃顯先使入侍令天下昭然知之然後<lb/>
决定大䇿天下幸甚杜延年亦知曾孫德美勸光<lb/>
安世立焉秋七月光坐庭中㑹丞相以下議定所<lb/>
立遂復與丞相敞等上奏曰孝武皇帝曾孫病已<lb/>
年十八師受詩論語孝經躬行節儉慈仁愛人可<lb/>
以嗣孝昭皇帝後奉承祖宗廟子萬姓臣昧死以<lb/>
聞皇太后詔曰可光遣宗正德至曾孫家尚冠里<lb/>
洗沐賜御衣太僕以軨獵車迎曾孫就齋宗正府<lb/>
庚申入未央宮見皇太后封為陽武侯已而羣臣<lb/>
奏上壐綬即皇帝位謁髙廟尊皇太后為太皇太<lb/>
后侍御史嚴延年劾奏大将軍光擅廢立主無人<lb/>
<pb n="KR2c0001_SBCK_004-14a"/>
臣禮不道奏雖寝然朝廷肅然敬憚之　初許廣<lb/>
漢女適皇曾孫一嵗生子奭數月曾孫立為帝許<lb/>
氏為偼伃是時霍将軍有小女與皇太后親公卿<lb/>
議更立皇后皆心擬霍将軍女亦未有言上乃詔<lb/>
求微時故劒大臣知指白立許偼伃為皇后十一<lb/>
月壬子立皇后許氏霍光以后父廣漢刑人不宜<lb/>
君國嵗餘乃封為昌成君<lb/>
宣帝本始元年春詔有司論定䇿安宗廟功大將<lb/>
軍光益封萬七千户與故所食凡二萬戸車騎将<lb/>
軍富平侯安世以下益封者十人封侯者五人賜<lb/>
爵關内侯八人　大将軍光稽首歸政上謙遜不<lb/>
<pb n="KR2c0001_SBCK_004-14b"/>
受諸事皆先關白光然後奏御自昭帝時光子禹<lb/>
及兄孫雲皆為中郎将雲弟山奉車都尉侍中領<lb/>
胡越兵光兩女壻為東西宮衛尉昆弟諸壻外孫<lb/>
皆奉朝請為諸曹大夫騎都尉給事中黨親連體<lb/>
根據於朝廷及昌邑王廢光權益重每朝見上虚<lb/>
已斂容禮下之已甚<lb/>
三年春正月癸亥恭哀許皇后崩時霍光夫人顯<lb/>
欲貴其小女成君道無從㑹許后當娠病女醫淳<lb/>
于衍者霍氏所愛嘗入宮侍皇后疾衍夫賞為掖<lb/>
庭戸衛謂衍可過辭霍夫人行為我求安池監衍<lb/>
如言報顯顯因生心辟左右字謂衍曰少夫幸報<lb/>
<pb n="KR2c0001_SBCK_004-15a"/>
我以事我亦欲報少夫可乎衍曰夫人所言何等<lb/>
不可者顯曰将軍素愛小女成君欲奇貴之願以<lb/>
累少夫衍曰何謂邪顯曰婦人免乳大故十死一<lb/>
生今皇后當免身可因投毒藥去也成君即為皇<lb/>
后矣如蒙力事成富貴與少夫共之衍曰藥雜治<lb/>
當先嘗安可顯曰在少夫為之耳将軍領天下誰<lb/>
敢言者緩急相䕶但恐少夫無意耳衍良久曰願<lb/>
盡力即擣附子齎入長定宮皇后免身後衍取附<lb/>
子并合太醫大丸以飲皇后有傾曰我頭岑岑也<lb/>
藥中得無有毒對曰無有遂加煩懣崩衍出過見<lb/>
顯相勞問亦未敢重謝衍後人有上書告諸醫侍<lb/>
<pb n="KR2c0001_SBCK_004-15b"/>
疾無狀者皆收繋詔獄劾不道顯恐急即以狀具<lb/>
語光因曰既失計為之無令吏急衍光大驚欲自<lb/>
發舉不忍猶與㑹奏上光署衍勿論顯因勸光内<lb/>
其女入宮<lb/>
四年春三月乙卯立霍光女為皇后轝駕侍從益<lb/>
盛賞賜官屬以千萬計與許后時縣絶矣<lb/>
地節二年春霍光病篤車駕自臨問上為之涕泣<lb/>
光上書謝恩願分國邑三千戸以封兄孫奉車都<lb/>
尉山為列侯奉兄去病祀即日拜光子禹為右将<lb/>
軍三月庚午光薨上及皇太后親臨光喪中二千<lb/>
石治冡賜梓宫葬具皆如乘輿制度謚曰宣成侯<lb/>
<pb n="KR2c0001_SBCK_004-16a"/>
發三河卒穿復土置園邑三百家長丞奉守下詔<lb/>
復其後世疇其爵邑世世無有所與御史大夫魏<lb/>
相上封事曰國家新失大将軍宜顯明功臣以填<lb/>
藩國毋空大位以塞争權宜以車騎将軍安世為<lb/>
大将軍毋令領光禄勲事以其子延夀為光禄勲<lb/>
上亦欲用之夏四月戊申以安世為大司馬車騎<lb/>
将軍領尚書事　上思報大将軍德乃封光兄孫<lb/>
山為樂平侯使以奉車都尉領尚書事魏相因昌<lb/>
成君許廣漢奏封事言春秋譏世卿惡宋三世為<lb/>
大夫及魯季孫之專權皆危亂國家自後元以来<lb/>
祿去王室政由冡宰今光死子復為右将軍兄子<lb/>
<pb n="KR2c0001_SBCK_004-16b"/>
秉樞機昆弟諸壻據權埶在兵官光夫人顯及諸<lb/>
女皆通籍長信宮或夜詔門出入驕奢放縱恐寖<lb/>
不制宜有以損奪其權破散隂謀以固萬世之基<lb/>
全功臣之世又故事諸上書者皆為二封署其一<lb/>
曰副領尚書者先發副封所言不善屏去不奏相<lb/>
復因許伯白去副封以防壅蔽帝善之詔相給事<lb/>
中皆從其議<lb/>
三年夏四月戊申立子奭為皇太子以丙吉為太<lb/>
傅太中大夫䟽廣為少傅封太子外祖父許廣漢<lb/>
為平恩侯又封霍光兄孫中郎将雲為冠陽侯霍<lb/>
顯聞立太子怒恚不食歐血曰此乃民閒時子安<lb/>
<pb n="KR2c0001_SBCK_004-17a"/>
得立即后有子反爲王邪復教皇后令毒太子皇<lb/>
后數召太子賜食保阿輙先嘗之后挟毒不得行<lb/>
　霍氏驕侈縱横太夫人顯廣治第室作乘輿輦<lb/>
加畫繡絪馮黄金塗韋絮薦輪侍婢以五采絲輓<lb/>
顯游戯第中與監奴馮子都亂而禹山亦並繕治<lb/>
第宅走馬馳逐平樂館雲當朝請數稱病私出多<lb/>
從賔客張圍獵黄山苑中使倉頭奴上朝謁莫敢<lb/>
譴者顯及諸女晝夜出入長信宮殿中亡期度帝<lb/>
自在民間聞知霍氏尊盛日久内不能善既躬親<lb/>
朝政御史大夫魏相給事中顯謂禹雲山女曹不<lb/>
務奉大将軍餘業今大夫給事中他人壹閒女能<lb/>
<pb n="KR2c0001_SBCK_004-17b"/>
復自救邪後兩家奴争道霍氏奴入御史府欲躢<lb/>
大夫門御史為叩頭謝乃去人以謂霍氏顯等始<lb/>
知憂㑹魏大夫為丞相數燕見言事平恩侯與侍<lb/>
中金安上等徑出入省中時霍山領尚書上令吏<lb/>
民得奏封事不關尚書羣臣進見獨往来於是霍<lb/>
氏甚惡之上頗聞霍氏毒殺許后而未察乃徙光<lb/>
女壻度遼将軍未央衛尉平陵侯范明友為光祿<lb/>
勲出次壻諸吏中郎将羽林監任勝為安定太守<lb/>
數月復出光姊壻給事中光祿大夫張朔為蜀郡<lb/>
太守羣孫壻中郎将王漢為武威太守頃之復徙<lb/>
光長女壻長樂衛尉鄧廣漢為少府戊戌更以張<lb/>
<pb n="KR2c0001_SBCK_004-18a"/>
安世為衛将軍兩宮衛尉城門北軍兵屬焉以霍<lb/>
禹為大司馬冠小冠亡印綬罷其屯兵官屬特使<lb/>
禹官名與光俱大司馬者又收范明友度遼将軍<lb/>
印綬但為光祿勲及光中女壻趙平為散騎都尉<lb/>
光禄大夫将屯兵又收平騎都尉印綬諸領胡越<lb/>
騎羽林及兩宮衛将屯兵悉易以所親信許史子<lb/>
弟代之<lb/>
四年霍顯及禹山雲自見日侵削數相對啼泣自<lb/>
怨山曰今丞相用事縣官信之盡變易大将軍時<lb/>
灋令發揚大将軍過失又諸儒生多窶人子逺客<lb/>
飢寒喜妄説狂言不避忌諱大将軍常讎之今陛<lb/>
<pb n="KR2c0001_SBCK_004-18b"/>
下好與諸儒生語人人自書對事多言我家者嘗<lb/>
有上書言我家昆弟驕恣其言絶痛山屏不奏後<lb/>
上書者益黠盡奏封事輙下中書令出取之不關<lb/>
尚書益不信人又聞民間讙言霍氏毒殺許皇后<lb/>
寕有是邪顯恐急即具以實告禹山雲禹山雲驚<lb/>
曰如是何不早告禹等縣官離散斥逐諸壻用是<lb/>
故也此大事誅罰不小奈何於是始有邪謀矣雲<lb/>
舅李竟所善張赦見雲家卒卒謂竟曰今丞相與<lb/>
平恩侯用事可令太夫人言太后先誅此兩人移<lb/>
徙陛下在太后耳長安男子張章告之事下廷尉<lb/>
執金吾捕張赦等後有詔止勿捕山等愈恐相謂<lb/>
<pb n="KR2c0001_SBCK_004-19a"/>
曰此縣官重太后故不竟也然惡端已見久之猶<lb/>
發發即族矣不如先也遂令諸女各歸報其夫皆<lb/>
曰安所相避㑹李竟坐與諸侯王交通辭語及霍<lb/>
氏有詔雲山不宜宿衛免就第山陽太守張敞上<lb/>
封事曰臣聞公子季友有功於魯趙衰有功於晉<lb/>
田完有功於齊皆疇其庸延及子孫終後田氏簒<lb/>
齊趙氏分晉季氏顓魯故仲尼作春秋迹盛衰譏<lb/>
世卿最甚乃者大将軍决大計安宗廟定天下功<lb/>
亦不細矣夫周公七年耳而大将軍二十嵗海内<lb/>
之命斷於掌握方其隆盛時感動天地侵廹隂陽<lb/>
朝臣宜有明言曰陛下襃寵故大将軍以報功德<lb/>
<pb n="KR2c0001_SBCK_004-19b"/>
足矣間者輔臣顓政貴戚大盛君臣之分不明請<lb/>
罷霍氏三侯皆就第及衛将軍張安世宜賜几杖<lb/>
歸休時存問召見以列侯為天子師明詔以恩不<lb/>
聼羣臣以義固争而後許之天下必以陛下為不<lb/>
忘功德而朝臣為知禮霍氏世世無所患苦今朝<lb/>
廷不聞直聲而令明詔自親其文非䇿之得者也<lb/>
今兩侯巳出人情不相逺以臣心度之大司馬及<lb/>
其枝屬必有畏懼之心夫近臣自危非完計也臣<lb/>
敞願於廣朝白發其端直守逺郡其路無由唯陛<lb/>
下省察上甚善其計然不召也禹山等家數有妖<lb/>
怪舉家憂愁山曰丞相擅减宗廟羔莬鼃可以此<lb/>
<pb n="KR2c0001_SBCK_004-20a"/>
罪也謀令太后為博平君置酒召丞相平恩侯以<lb/>
下使范明友鄧廣漢承太后制引斬之因廢天子<lb/>
而立禹約定未發雲拜為玄菟太守太中大夫任<lb/>
宣為代郡太守㑹事發覺秋七月雲山明友自殺<lb/>
顯禹廣漢等捕得禹要斬顯及諸女昆弟皆棄市<lb/>
與霍氏相連坐誅滅者數十家太僕杜延年以霍<lb/>
氏舊人亦坐免官八月己酉皇后霍氏廢處昭臺<lb/>
宮乙丑詔封告霍氏反謀者男子張章期門董忠<lb/>
左曹楊惲侍中金安上史髙皆為列侯惲丞相敞<lb/>
子安上車騎将軍日磾弟子髙史良娣兄子也初<lb/>
霍氏奢侈茂陵徐生曰霍氏必亡夫奢則不遜不<lb/>
<pb n="KR2c0001_SBCK_004-20b"/>
遜必侮上侮上者逆道也在人之右衆必害之霍<lb/>
氏秉權日久害之者多矣天下害之而又行以逆<lb/>
道不亡何待乃上䟽言霍氏泰盛陛下即愛厚之<lb/>
宜以時抑制無使至亡書三上輙報聞其後霍氏<lb/>
誅滅而告霍氏者皆封人為徐生上書曰臣聞客<lb/>
有過主人者見其竈直突傍有積薪客謂主人更<lb/>
為曲突逺徙其薪不者且有火患主人嘿然不應<lb/>
俄而家果失火鄰里共救之幸而得息於是殺牛<lb/>
置酒謝其鄰人灼爛者在於上行餘各以功次坐<lb/>
而不録言曲突者人謂主人曰郷使聼客之言不<lb/>
費牛酒終亡火患今論功而請賔曲突徙薪無恩<lb/>
<pb n="KR2c0001_SBCK_004-21a"/>
澤燋頭爛額為上客邪主人乃寤而請之今茂陵<lb/>
徐福數上書言霍氏且有變宜防絶之鄉使福說<lb/>
得行則國無裂土出爵之費臣無逆亂誅滅之敗<lb/>
往事既已而福獨不蒙其功唯陛下察之貴徙薪<lb/>
曲突之䇿使居焦髪灼爛之右上乃賜福帛十匹<lb/>
後以為郎帝初立謁見髙廟大将軍光驂乘上内<lb/>
嚴憚之若有芒刺在背後車騎将軍張安世代光<lb/>
驂乘天子從容肆體甚安近焉及光身死而宗族<lb/>
竟誅故俗傳霍氏之禍萌於驂乘後十二嵗霍后<lb/>
復徙雲林館乃自殺　班固賛曰霍光受襁褓之<lb/>
託任漢室之寄匡國家安社稷擁昭立宣雖周公<lb/>
<pb n="KR2c0001_SBCK_004-21b"/>
阿衡何以加此然光不學亡術闇於大理隂妻邪<lb/>
謀立女為后湛溺盈溢之欲以增顛覆之禍死財<lb/>
三年宗族誅夷哀哉<lb/>
臣光曰霍光之輔漢室可謂忠矣然卒不能庇其<lb/>
宗何也夫威福者人君之器也人臣執之久而不<lb/>
歸鮮不及矣以孝昭之明十四而知上官桀之詐<lb/>
固可以親政矣况孝宣十九即位聰明剛毅知民<lb/>
疾苦而光久專大柄不知避去多置親黨充塞朝<lb/>
廷使人主蓄憤於上吏民積怨於下切齒側目待<lb/>
時而發其得免於身幸矣况子孫以驕侈趣之哉<lb/>
雖然曏使孝宣專以祿秩賞賜富其子孫使之食<lb/>
<pb n="KR2c0001_SBCK_004-22a"/>
大縣奉朝請亦足以報盛德矣乃復任之以政授<lb/>
之以兵及事叢釁積更加裁奪遂至怨懼以生邪<lb/>
謀豈徒霍氏之自禍哉亦孝宣醖釀以成之也昔<lb/>
鬬椒作亂於楚莊王滅其族而赦箴尹克黄以為<lb/>
子文無後何以勸善夫以顯禹雲山之罪雖應夷<lb/>
滅而光之忠勲不可不祀遂使家無噍類孝宣亦<lb/>
少恩哉<lb/>
　　　　趙充國破羌<lb/>
漢宣帝元康四年　初武帝開河西四郡隔絶羌<lb/>
與匈奴相通之路斥逐諸羌不使居湟中地及帝<lb/>
即位光祿大夫義渠安國使行諸羌先零豪言願<lb/>
<pb n="KR2c0001_SBCK_004-22b"/>
時度湟水北逐民所不田處畜牧安國以聞後将<lb/>
軍趙充國劾安國奉使不敬是後羌人旁緣前言<lb/>
抵冒度湟水郡縣不能禁既而先零與諸羌種豪<lb/>
二百餘人解仇交質盟詛上聞之以問趙充國對<lb/>
曰羌人所以易制者以其種自有豪數相攻撃埶<lb/>
不壹也往三十餘歳西羌反時亦先解仇合約攻<lb/>
令居與漢相距五六年乃定匈奴數誘羌人欲與<lb/>
之共撃張掖酒泉地使羌居之間者匈奴困於西<lb/>
方疑其更遣使至羌中與相結臣恐羌變未止此<lb/>
且復結聮他種宜及未然爲之備後月餘羌侯狼<lb/>
何果遣使至匈奴藉兵欲撃鄯善燉煌以絶漢道<lb/>
<pb n="KR2c0001_SBCK_004-23a"/>
充國以為狼何埶不能獨造此計疑匈奴使已至<lb/>
羌中先零䍐开乃解仇作約到秋馬肥變必起矣<lb/>
宜遣使者行邉兵豫為傋敕視諸羌毋令觧仇以<lb/>
發覺其謀於是兩府復白遣義渠安國行視諸羌<lb/>
分别善惡<lb/>
神爵元年三月義渠安國至羌中召先零諸豪三<lb/>
十餘人以尤桀黠者皆斬之縱兵撃其種人斬首<lb/>
千餘級於是諸降羌及歸義羌侯楊玉等怨怒無<lb/>
所信鄉遂劫畧小種背畔犯塞攻城邑殺長吏安<lb/>
國以騎都尉将騎三千屯備羌至浩亹為虜所擊<lb/>
失亡車重兵器甚衆安國引還至令居以聞時趙<lb/>
<pb n="KR2c0001_SBCK_004-23b"/>
充國年七十餘上老之使丙吉問誰可将者充國<lb/>
對曰無踰於老臣者矣上遣問焉曰将軍度羗虜<lb/>
何如當用㡬人充國曰百聞不如一見兵難遥度<lb/>
臣願馳至金城圖上方畧羌戎小夷逆天背畔滅<lb/>
亡不久願陛下以屬老臣勿以為憂上笑曰諾乃<lb/>
大發兵詣金城夏四月遣充國将之以撃西羌<lb/>
六月趙充國至金城須兵滿萬騎欲度河恐為虜<lb/>
所遮即夜遣三校銜枚先度度輙營陳㑹明畢遂<lb/>
以次盡度虜數十百騎来出入軍傍充國曰吾士<lb/>
馬新倦不可馳逐此皆驍騎難制又恐其為誘兵<lb/>
也擊虜以殄滅為期小利不足貪令軍勿擊遣騎<lb/>
<pb n="KR2c0001_SBCK_004-24a"/>
候四望陿中無虜夜引兵上至落都召諸校司馬<lb/>
謂曰吾知羌虜不能為兵矣使虜發數千人守杜<lb/>
四望陿中兵豈得入哉充國常以逺斥侯為務行<lb/>
必為戰備止必堅營壁尤能持重愛士卒先計而<lb/>
後戰遂西至西部都尉府日饗軍士士皆欲為用<lb/>
虜數挑戰充國堅守捕得生口言羌豪相數責曰<lb/>
語汝無反今天子遣趙将軍来年八九十矣善為<lb/>
兵今請欲壹鬬而死可得邪初䍐开豪靡當兒使<lb/>
弟雕庫来告都尉曰先零欲反後數日果反雕庫<lb/>
種人頗在先零中都尉即留雕庫為質充國以為<lb/>
無罪乃遣歸告種豪大兵誅有罪者明白自别毋<lb/>
<pb n="KR2c0001_SBCK_004-24b"/>
取并滅天子告諸羌人犯法者能相捕斬除罪仍<lb/>
以功大小賜錢有差又以其所捕妻子財物盡與<lb/>
之充國計欲以威信招降䍐开及劫畧者觧散虜<lb/>
謀徼其疲劇乃撃之時上已發内郡兵屯邉者合<lb/>
六萬人矣酒泉太守辛武賢奏言郡兵皆屯備南<lb/>
山北邉空虚勢不可久若至秋冬乃進兵此虜在<lb/>
境外之冊今虜朝夕為㓂土地寒苦漢馬不耐冬<lb/>
不如以七月上旬齎三十日糧分兵出張掖酒泉<lb/>
合撃䍐开在鮮水上者雖不能盡誅但奪其畜産<lb/>
虜其妻子復引兵還冬復撃之大兵仍出虜必震<lb/>
壊天子下其書充國令議之充國以為一馬自負<lb/>
<pb n="KR2c0001_SBCK_004-25a"/>
三十日食為米二斛四斗麥八斛又有衣裝兵器<lb/>
難以追逐虜必商軍進退稍引去逐水草入山林<lb/>
隨而深入虜即據前險守後阨以絶糧道必有傷<lb/>
危之憂為夷狄笑千載不可復而武賢以為可奪<lb/>
其畜産虜其妻子此殆空言非至計也先零首為<lb/>
畔逆它種劫略故臣愚冊欲捐䍐开闇昧之過隠<lb/>
而勿章先行先零之誅以震動之宜悔過反善因<lb/>
赦其罪選擇良吏知其俗者拊循和輯此全師保<lb/>
勝安邉之冊天子下其書公卿議者咸以為先零<lb/>
兵盛而負䍐开之助不先破䍐开則先零未可圖<lb/>
也上乃拜侍中許延夀為彊弩将軍即拜酒泉太<lb/>
<pb n="KR2c0001_SBCK_004-25b"/>
守武賢為破羌将軍賜璽書嘉納其冊以書敕讓<lb/>
充國曰今轉輸並起百姓煩擾将軍将萬餘之衆<lb/>
不早及秋共水草之利争其畜食欲至冬虜皆當<lb/>
畜食多藏匿山中依險阻将軍士寒手足皸瘃寕<lb/>
有利哉将軍不念中國之費欲以嵗數而勝敵将<lb/>
軍誰不樂此者今詔破羌将軍武賢等将兵以七<lb/>
月撃䍐羌将軍其引兵並進勿復有疑充國上書<lb/>
曰陛下前幸賜書欲使人諭䍐以大軍當至漢不<lb/>
誅䍐以觧其謀臣故遣开豪雕庫宣天子至德䍐<lb/>
开之屬皆聞知明詔今先零羌楊玉阻石山木候<lb/>
便為㓂䍐羌未有所犯乃置先零先撃䍐釋有罪<lb/>
<pb n="KR2c0001_SBCK_004-26a"/>
誅無辜起壹難就兩害誠非陛下本計也臣聞兵<lb/>
灋攻不足者守有餘又曰善戰者致人不致於人<lb/>
今䍐羌欲為敦煌酒泉㓂宜飭兵馬練戰士以須<lb/>
其至坐得致敵之術以逸撃勞取勝之道也今恐<lb/>
二郡兵少不足以守而發之行攻釋致虜之術而<lb/>
從為虜所致之道臣愚以為不便先零羌虜欲為<lb/>
背畔故與䍐开解仇結約然其私心不能無恐漢<lb/>
兵至而䍐开背之也臣愚以為其計常欲先赴䍐<lb/>
开之急以堅其約先撃䍐羌先零必助之今虜馬<lb/>
肥糧食方饒撃之恐不能傷害適使先零得施德<lb/>
於䍐羌堅其約合其黨虜交堅黨合精兵二萬餘<lb/>
<pb n="KR2c0001_SBCK_004-26b"/>
人廹脅諸小種附著者稍衆莫須之屬不輕得離<lb/>
也如是虜兵寖多誅之用力數倍臣恐國家憂累<lb/>
由十年數不二三嵗而已於臣之計先誅先零已<lb/>
則䍐开之屬不煩兵而服矣先零已誅而䍐开不<lb/>
服渉正月撃之得計之理又其時也以今進兵誠<lb/>
不見其利戊申充國上奏秋七月甲寅璽書報從<lb/>
充國計焉充國乃引兵至先零在所虜乆屯聚懈<lb/>
弛望見大軍棄車重欲度湟水道阨陿充國徐行<lb/>
驅之或曰逐利行遲充國曰此窮㓂不可廹也緩<lb/>
之則走不顧急之則還致死諸校皆曰善虜赴水<lb/>
溺死者數百降及斬首五百餘人虜馬牛羊十萬<lb/>
<pb n="KR2c0001_SBCK_004-27a"/>
餘頭車四千餘兩兵至䍐地令軍毋燔聚落芻牧<lb/>
田中䍐羌聞之喜曰漢果不撃我矣豪靡忘使人<lb/>
来言願得還復故地充國以聞未報靡忘来自歸<lb/>
充國賜飲食遣還諭種人䕶軍以下皆争之曰此<lb/>
反虜不可擅遣充國曰諸君但欲便文自營非為<lb/>
公家忠計也語未卒璽書報令靡忘以贖論後䍐<lb/>
竟不煩兵而下上詔破羌彊弩将軍詣屯所以十<lb/>
二月與充國合進擊先零時羌降者萬餘人矣充<lb/>
國度其必壊欲罷騎兵屯田以待其敝作奏未上<lb/>
㑹得進兵璽書充國子中郎将卬懼使客諫充國<lb/>
曰誠令兵出破軍殺将以傾國家将軍守之可也<lb/>
<pb n="KR2c0001_SBCK_004-27b"/>
即利與病又何足争一旦不合上意遣繡衣来責<lb/>
将軍将軍之身不能自保何國家之安充國歎曰<lb/>
是何言之不忠也本用吾言羌虜得至是邪往者<lb/>
舉可先行羌者吾舉辛武賢丞相御史復白遣義<lb/>
渠安國竟沮敗羌金城湟中榖斛八錢吾謂耿中<lb/>
丞糴三百萬斛榖羌人不敢動矣耿中丞請糴百<lb/>
萬斛乃得四十萬斛耳義渠再使且費其半失此<lb/>
二冊羌人致敢為逆失之豪釐差以千里是旣然<lb/>
矣今兵久不决四夷卒有動揺相因而起雖有知<lb/>
者不能善其後羌獨足憂邪吾固以死守之明主<lb/>
可為忠言遂上屯田奏曰臣所将吏士馬牛食所<lb/>
<pb n="KR2c0001_SBCK_004-28a"/>
用糧糓茭藳調度甚廣難久不觧傜役不息恐生<lb/>
它變為明主憂誠非素定廟勝之冊且羌易以計<lb/>
破難用兵碎也故臣愚心以為撃之不便計度臨<lb/>
羌東至浩亹羌虜故田及公田民所未墾可二千<lb/>
頃以上其閒郵亭多壊敗者臣前部士入山伐材<lb/>
木六萬餘枚在水次臣願罷騎兵留歩兵萬二百<lb/>
八十一人分屯要害處氷觧漕下繕鄉亭浚溝渠<lb/>
治湟陿以西道橋七十所令可至鮮水左右田事<lb/>
出賦人二十畮至四月草生發郡騎及屬國胡騎<lb/>
各千就草為田者遊兵以充入金城郡益積畜省<lb/>
大費今大司農所轉榖至者足支萬人一嵗食謹<lb/>
<pb n="KR2c0001_SBCK_004-28b"/>
上田處及器用簿上報曰即如将軍之計虜當何<lb/>
時伏誅兵當何時得決孰計其便復奏充國上狀<lb/>
曰臣聞帝王之兵以全取勝是以貴謀而賤戰百<lb/>
戰而百勝非善之善者也故先爲不可勝以待敵<lb/>
之可勝蠻夷習俗雖殊於禮義之國然其欲避害<lb/>
就利愛親戚畏死亡一也今虜亡其美地薦草愁<lb/>
於寄託逺遯骨肉心離人有畔志而明主班師罷<lb/>
兵萬人留田順天時因地利以待可勝之虜雖未<lb/>
即伏辜兵決可朞月而望羌虜瓦解前後降者萬<lb/>
七百餘人及受言去者凡七十輩此坐支解羌虜<lb/>
之具也臣謹條不出兵留田便宜十二事歩兵九<lb/>
<pb n="KR2c0001_SBCK_004-29a"/>
校吏士萬人留屯以為武備因田致糓威德並行<lb/>
一也又因排折羌虜令不得歸肥饒之地貧破其<lb/>
衆以成羌虜相畔之漸二也居民得並田作不失<lb/>
農業三也軍馬一月之食度支田士一嵗罷騎兵<lb/>
以省大費四也至春省甲士卒循河湟漕糓至臨<lb/>
羌以示羌虜揚威武傳世折衝之具五也以間暇<lb/>
時下先所伐材繕治郵亭充入金城六也兵出乘<lb/>
危徼幸不出令反畔之虜竄於風寒之地離霜露<lb/>
疾疫瘃墯之患坐得必勝之道七也無經阻逺追<lb/>
死傷之害八也内不損威武之重外不令虜得乘<lb/>
閒之埶九也又亡驚動河南大开使生它變之憂<lb/>
<pb n="KR2c0001_SBCK_004-29b"/>
十也治湟陿中道橋令可至鮮水以制西域伸威<lb/>
千里從枕席上過師十一也大費既省繇役豫息<lb/>
以戒不虞十二也留屯田得十二便出兵失十二<lb/>
利唯明詔采擇上復賜報曰兵决可期月而望者<lb/>
謂今冬邪謂何時也将軍獨不計虜聞兵頗罷且<lb/>
丁壯相聚攻擾田者及道上屯兵復殺畧人民将<lb/>
何以止之将軍孰計復奏充國奏曰臣聞兵以計<lb/>
為本故多筭勝少筭先零羌精兵今餘不過七八<lb/>
千人失地逺客分散飢凍畔還者不絶臣愚以為<lb/>
虜破壊可日月冀逺在来春故曰兵决可期月而<lb/>
望竊見北邉自燉煌至遼東萬一千五百餘里乘<lb/>
<pb n="KR2c0001_SBCK_004-30a"/>
塞列地有吏卒數千人虜數以大衆攻之而不能<lb/>
害今騎兵雖罷虜見屯田之士精兵萬人從今盡<lb/>
三月虜馬羸瘦必不敢捐其妻子於它種中逺渉<lb/>
河山而来為冦亦不敢将其累重還歸故地是臣<lb/>
之愚計所以度虜且必瓦觧其處不戰而自破之<lb/>
冊也至於虜小㓂盗時殺人民其原未可卒禁臣<lb/>
聞戰不必勝不苟接刃攻不必取不茍勞衆誠令<lb/>
兵出雖不能滅先零但能令虜絶不為小㓂則出<lb/>
兵可也即今同是而釋坐勝之道從乘危之埶往<lb/>
終不見利空内自罷敝貶重而自損非所以示蠻<lb/>
夷也又大兵一出還不可復留湟中亦未可空如<lb/>
<pb n="KR2c0001_SBCK_004-30b"/>
是徭役復更發也臣愚以為不便臣竊自惟念奉<lb/>
詔出塞引軍逺撃窮天子之精兵散車甲於山野<lb/>
雖亡尺寸之功媮得避嫌之便而亡後咎餘責此<lb/>
人臣不忠之利非明主社稷之福也充國奏每上<lb/>
輙下公卿議臣初是充國計者什三中什五最後<lb/>
什八有詔詰前言不便者皆頓首服魏相曰臣愚<lb/>
不習兵事利害後将軍數畫軍冊其言常是臣任<lb/>
其計可必用也上於是報充國嘉納之亦以破羌<lb/>
彊弩将軍數言當擊於是兩從其計詔兩将軍與<lb/>
中郎将卬出撃彊弩出降四千餘人破羌斬首二<lb/>
千級中郎将卬斬首降者亦二千餘級而充國所<lb/>
<pb n="KR2c0001_SBCK_004-31a"/>
降復得五千餘人詔罷兵獨充國留屯田<lb/>
二年夏五月趙充國奏言羌本可五萬人軍凡斬<lb/>
首七千六百級降者三萬一千二百人溺河湟饑<lb/>
餓死者五六千人定計遺脱與煎鞏黄羝俱亡者<lb/>
不過四千人羌靡忘等自詭必得請罷屯兵奏可<lb/>
充國振旅而還所善浩星賜迎說充國曰衆人皆<lb/>
以破羗疆弩出擊多斬首生降虜以破壊然有識<lb/>
者以爲虜埶窮困兵雖不出必自服矣将軍即見<lb/>
宜歸功於二将軍出撃非愚臣所及如此将軍計<lb/>
未失也充國曰吾年老矣爵位已極豈嫌伐一時<lb/>
事以欺明主哉兵埶國之大事當爲後法老臣不<lb/>
<pb n="KR2c0001_SBCK_004-31b"/>
以餘命壹為陛下明言兵之利害卒死誰當復言<lb/>
之者卒以其意對上然其計罷遣辛武賢歸酒泉<lb/>
太守官充國復為後将軍秋羌若零離留且種兒<lb/>
庫共斬先零大豪猶非楊玉首及諸豪弟澤湯雕<lb/>
良兒靡忘皆帥煎鞏黄羝之屬四千餘人降漢封<lb/>
若零弟澤二人為帥衆王餘皆為侯為君初置金<lb/>
城屬國以處降羌詔舉可䕶羌校尉者時充國病<lb/>
四府舉辛武賢小弟湯充國遽起奏湯使酒不可<lb/>
典蠻夷不如湯兄臨衆時湯已拜受節有詔更用<lb/>
臨衆後臨衆病免五府復舉湯湯數醉䣱羌人羌<lb/>
人反畔卒如充國之言辛武賢深恨充國上書告<lb/>
<pb n="KR2c0001_SBCK_004-32a"/>
中郎将卬泄省中語下吏自殺<lb/>
　　　　匈奴歸漢<lb/>
漢昭帝始元二年　初武帝征伐匈奴深入窮追<lb/>
二十餘年匈奴馬畜孕重墯殰罷極苦之常有欲<lb/>
和親意未能得狐鹿孤單于有異母弟為左大都<lb/>
尉賢國人郷之母閼氏恐單于不立子而立左大<lb/>
都尉也乃私使殺之左大都尉同母兄怨遂不肯<lb/>
復㑹單于庭是嵗單于病且死謂諸貴人我子少不<lb/>
能治國立弟右谷蠡王及單于死衛律等與顓渠<lb/>
閼氏謀匿其喪矯單于令更立子左谷蠡王為壺<lb/>
衍鞮單于左賢王右谷蠡王怨望率其衆欲南歸<lb/>
<pb n="KR2c0001_SBCK_004-32b"/>
漢恐不能自致即脅盧屠王欲與西降烏孫盧屠<lb/>
王告之單于使人驗問右谷蠡王不服反以其罪<lb/>
罪盧屠王國人皆寃之於是二王去居其所不復<lb/>
肯㑹龍城匈奴始衰<lb/>
六年春二月壺衍鞮單于立母閼氏不正國内乖<lb/>
離常恐漢兵襲之於是衛律為單于謀與漢和親<lb/>
漢使至求蘇武等匈奴詭言武死後漢使復至匈<lb/>
奴常惠私見漢使教使者謂單于言天子射上林<lb/>
中得鴈足有係帛書言武等在某澤中使者大喜<lb/>
如惠語以讓單于單于視左右而驚謝漢使曰武<lb/>
等實在乃歸武及馬宏等馬宏者前副光禄大夫<lb/>
<pb n="KR2c0001_SBCK_004-33a"/>
王忠使西國爲匈奴所遮忠戰死馬宏生得亦不<lb/>
肯降故匈奴歸此二人欲以通善意<hi>武使匈奴事天漢元年蘇</hi>
<hi>伐匈奴見武帝</hi>
元鳯元年匈奴發左右部二萬騎爲四隊並入邉<lb/>
爲㓂漢兵追之斬首獲虜九千人生得甌脱王漢<lb/>
無所失亡匈奴見甌脱王在漢恐以爲道擊之即<lb/>
西北逺去不敢南逐水草發人民屯甌脫<lb/>
二年匈奴復遣九千騎屯受降城以備漢北橋余<lb/>
吾水令可度以備犇走欲求和親而恐漢不聽故<lb/>
不肯先言常使左右風漢使者然其侵盗益希遇<lb/>
漢使愈厚欲以漸致和親漢亦羈縻之<lb/>
<pb n="KR2c0001_SBCK_004-33b"/>
三年春正月匈奴單于使犁汙王窺邉言酒泉張<lb/>
掖兵益弱出兵試擊冀可復得其地時漢先得降<lb/>
者聞其計天子詔邉警備後無㡬右賢王犁汙王<lb/>
四千騎分三隊入日勒屋蘭番和張掖太守屬國<lb/>
都尉發兵擊大破之得脫者數百人屬國義渠王<lb/>
射殺犁汙王賜黄金二百斤馬二百匹因封為犁<lb/>
汙王自是後匈奴不敢入張掖　初冐頓破東胡<lb/>
東胡餘衆散保烏桓及鮮卑山為二族世役屬匈<lb/>
奴武帝撃破匈奴左地因徙烏桓於上谷漁陽右<lb/>
北平遼東塞外為漢偵察匈奴動静置䕶烏桓校<lb/>
尉監領之使不得與匈奴交通至是部衆漸彊遂<lb/>
<pb n="KR2c0001_SBCK_004-34a"/>
反先是匈奴三千餘騎入五原殺畧數千人後<lb/>
萬騎南旁塞獵行攻塞外亭障畧取吏民去是<lb/>
漢邉郡㷭火候望精明匈奴為邉㓂者少利希復<lb/>
犯塞漢復得匈奴降者言烏桓嘗發先單于冡匈<lb/>
奴怒之方發二萬騎撃烏桓霍光欲發兵邀撃之<lb/>
以問䕶軍都尉趙充國充國以為烏桓間數犯塞<lb/>
今匈奴擊之於漢便又匈奴希㓂盗北邉幸無事<lb/>
蠻夷自相攻擊而發兵要之招㓂生事非計也光<lb/>
更問中郎将范明友明友言可撃於是拜明友為<lb/>
度遼将軍将二萬騎出遼東匈奴聞漢兵至引去<lb/>
初光誡明友兵不空出即後匈奴遂擊烏桓烏桓<lb/>
<pb n="KR2c0001_SBCK_004-34b"/>
時新中匈奴兵明友既後匈奴因乘烏桓敝擊之<lb/>
斬首六千餘級獲三王首匈奴由是恐不能復出<lb/>
兵<lb/>
宣帝本始二年昭帝時烏孫公主上書言匈奴與<lb/>
車師共侵烏孫唯天子幸救之漢飬士馬議撃匈<lb/>
奴㑹昭帝崩上遣光祿大夫常惠使烏孫烏孫公<lb/>
主及昆彌皆遣使上書言匈奴復連發大兵侵撃<lb/>
烏孫使使謂烏孫趣持公主来欲隔絶漢昆彌願<lb/>
發國精兵五萬騎盡力撃匈奴唯天子出兵以救<lb/>
公主昆彌先是匈奴數侵漢邊漢亦欲討之秋大<lb/>
發兵遣御史大夫田廣明爲祁連将軍四萬餘騎<lb/>
<pb n="KR2c0001_SBCK_004-35a"/>
出西河度遼将軍范明友三萬餘騎出張掖前将<lb/>
軍韓增三萬餘騎出雲中後将軍趙充國為蒲類<lb/>
将軍三萬餘騎出酒泉雲中太守田順為虎牙将<lb/>
軍三萬餘騎出五原期以出塞各二千餘里以常<lb/>
惠為校尉持節䕶烏孫兵共撃匈奴<lb/>
三年春正月戊辰五将軍發長安匈奴聞漢兵大<lb/>
出老弱犇走歐畜産逺遁逃是以五将少所得夏<lb/>
五月軍罷度遼将軍出塞千二百餘里至蒲離候<lb/>
水斬首捕虜七百餘級前将軍出塞千二百餘里<lb/>
至烏貟斬首捕虜百餘級蒲類将軍出塞千八百<lb/>
餘里西去候山斬首捕虜得單于使者蒲隂王以<lb/>
<pb n="KR2c0001_SBCK_004-35b"/>
下三百餘級聞虜已引去皆不至期還天子薄其<lb/>
過寛而不罪祁連將軍出塞千六百里至雞秩山<lb/>
斬首捕虜十九級逢漢使匈奴還者冉弘等言雞<lb/>
秩山西有虜衆祁連即戒弘使言無虜欲還兵御<lb/>
史屬公孫益壽諫以為不可祁連不聽遂引兵還<lb/>
虎牙將軍出塞八百餘里至丹餘吾水上即止兵<lb/>
不進斬首捕虜千九百餘級引兵還上以虎牙將<lb/>
軍不至期詐増鹵獲而祁連知虜在前逗遛不進<lb/>
皆下吏自殺擢公孫益夀為侍御史烏孫昆彌自<lb/>
將五萬騎與校尉常惠從西方入至右谷蠡王庭<lb/>
獲單于父行及嫂居次名王犁汙都尉千長騎將<lb/>
<pb n="KR2c0001_SBCK_004-36a"/>
以下四萬級馬牛羊驢槖駞七十餘萬頭烏孫皆<lb/>
自取所虜獲上以五將皆無功獨惠奉使克獲封<lb/>
惠為長羅侯然匈奴民衆傷而去者及畜産逺移<lb/>
死亡不可勝數於是匈奴遂衰耗怨烏孫　冬匈<lb/>
奴單于自將數萬騎擊烏孫頗得老弱欲還㑹天<lb/>
大雨雪一日深丈餘人民畜産凍死還者不能什<lb/>
一於是丁令乗弱攻其北烏桓入其東烏孫撃其<lb/>
西凡三國所殺數萬級馬數萬匹牛羊甚衆又重<lb/>
以餓死人民死者什三畜産什五匈奴大虚弱諸<lb/>
國羈屬者皆瓦觧攻盜不能理其後漢出三千餘<lb/>
騎為三道並入匈奴捕虜得數千人還匈奴終不<lb/>
<pb n="KR2c0001_SBCK_004-36b"/>
敢取當滋欲鄉和親而邉境少事矣<lb/>
地節二年匈奴壺衍鞮單于死弟左賢王立為虚<lb/>
閭權渠單于以右大将女為大閼氏而黜前單于<lb/>
所幸顓渠閼氏顓渠閼氏父左大且渠怨望是時<lb/>
漢以匈奴不能為邉㓂罷塞外諸城以休百姓單<lb/>
于聞之喜召貴人謀欲與漢和親左大且渠心害<lb/>
其事曰前漢使來兵随其後今亦效漢發兵先使<lb/>
使者入乃自請與呼盧訾王各将萬騎南旁塞獵<lb/>
相逢俱入行未到㑹三騎亡降漢言匈奴欲為㓂<lb/>
於是天子詔發邉騎屯要害處使大将軍軍監治<lb/>
衆等四人将五千騎分三隊出塞各數百里捕得<lb/>
<pb n="KR2c0001_SBCK_004-37a"/>
虜各數十人而還時匈奴亡其三騎不敢入即引<lb/>
去是嵗匈奴饑人民畜産死什六七又發兩屯各<lb/>
萬騎以備漢其秋匈奴前所得西嗕居左地者其<lb/>
君長以下數千人皆驅畜産行與甌脫戰所殺傷<lb/>
甚衆遂南降漢<lb/>
三年昭帝時匈奴使四千騎田車師及五将軍擊<lb/>
匈奴車師田者驚去車師復通於漢匈奴怒召其<lb/>
太子軍宿欲以爲質軍宿焉耆外孫不欲質匈奴<lb/>
亡走焉耆車師王更立子烏貴爲太子及烏貴立<lb/>
爲王與匈奴結婚姻教匈奴遮漢道通烏孫者是<lb/>
嵗侍郎㑹稽鄭吉與校尉司馬憙将免刑罪人田<lb/>
<pb n="KR2c0001_SBCK_004-37b"/>
渠犂積榖發城郭諸國兵萬餘人與所将田士千<lb/>
五百人共撃車師破之車師王請降匈奴發兵攻<lb/>
車師吉憙引兵北逢之匈奴不敢前吉憙即留一<lb/>
候與卒二十人留守王吉等引兵歸渠犂車師王<lb/>
恐匈奴兵復至而見殺也廼輕騎奔烏孫吉即迎<lb/>
其妻子傳送長安匈奴更以車師王昆弟兠莫為<lb/>
車師王收其餘民東徙不敢居故地而鄭吉始使<lb/>
吏卒三百人往田車師地以實之<lb/>
元康二年匈奴大臣皆以為車師地肥美近匈奴<lb/>
使漢得之多田積糓必害人國不可不争由是數<lb/>
遣兵擊車師田者鄭吉将渠犂田卒七千餘人救<lb/>
<pb n="KR2c0001_SBCK_004-38a"/>
之為匈奴所圍吉上言車師去渠犂千餘里漢兵<lb/>
在渠犂者少埶不能相救願益田卒上與後将軍<lb/>
趙充國等議欲因匈奴衰弱出兵擊其右地使不<lb/>
敢復擾西域魏相上書諫曰臣聞之救亂誅暴謂<lb/>
之義兵兵義者王敵加於己不得已而起者謂之<lb/>
應兵兵應者勝争恨小故不忍憤怒者謂之忿兵<lb/>
兵忿者敗利人土地貨寳者謂之貪兵兵貪者破<lb/>
恃國家之大矜民人之衆欲見威於敵者謂之驕<lb/>
兵兵驕者滅此五者非但人事乃天道也閒者匈<lb/>
奴嘗有善意所得漢民輙奉歸之未有犯於邉境<lb/>
雖争屯田車師不足致意中今聞諸将軍欲興兵<lb/>
<pb n="KR2c0001_SBCK_004-38b"/>
入其地臣愚不知此兵何名者也今邉郡困乏父<lb/>
子共犬羊之裘食草莱之實常恐不能自存難以<lb/>
動兵軍旅之後必有凶年言民以其愁苦之氣傷<lb/>
隂陽之和也出兵雖勝猶有後憂恐災害之變因<lb/>
此以生今郡國守相多不實選風俗尤薄水旱不<lb/>
時按今年計子弟殺父兄妻殺夫者凡二百二十<lb/>
二人臣愚以為此非小變也今左右不憂此乃欲<lb/>
發兵報纎介之忿於逺夷殆孔子所謂吾恐季孫<lb/>
之憂不在顓臾而在蕭牆之内也上從相言止遣<lb/>
長羅侯常惠将張掖酒泉騎往車師迎鄭吉及其<lb/>
吏士還渠犂召故車師太子軍宿在焉耆者立以<lb/>
<pb n="KR2c0001_SBCK_004-39a"/>
為王盡徙車師國民令居渠犂遂以車師故地與<lb/>
匈奴以鄭吉為衛司馬使䕶鄯善以西南道<lb/>
神爵二年九月匈奴虚閭權渠單于将十餘萬騎<lb/>
旁塞獵欲入邉為㓂未至㑹其民題除渠堂亡降<lb/>
漢言狀漢以為言兵鹿奚盧侯而遣後将軍趙充<lb/>
國将兵四萬餘騎屯縁邉九郡備虜月餘單于病<lb/>
歐血因不敢入還去即罷兵乃使題王都犂胡次<lb/>
等入漢請和親未報㑹單于死虚閭權渠單于始<lb/>
立而黜顓渠閼氏顓渠閼氏即與右賢王屠耆堂<lb/>
私通右賢王㑹龍城而去顓渠閼氏語以單于病<lb/>
甚且勿逺後數日單于死用事貴人郝宿王刑未<lb/>
<pb n="KR2c0001_SBCK_004-39b"/>
央使人召諸王未至顓渠閼氏與其弟左大且渠<lb/>
都隆竒謀立右賢王為握衍朐鞮單于握衍朐鞮<lb/>
單于者烏維單于耳孫也握衍朐鞮單于立凶惡<lb/>
殺刑未央等而任用都隆奇又盡免虚閭權渠子<lb/>
弟近親而自以其子弟代之虚閭權渠單于子稽<lb/>
侯㹪既不得立亡歸妻父烏禪幕烏禪幕者本烏<lb/>
孫康居閒小國數見侵暴率其衆數千人降匈奴<lb/>
狐鹿姑單于以其弟子日逐王姊妻之使長其衆<lb/>
居右地日逐王先賢撣其父左賢王當為單于讓<lb/>
狐鹿姑單于狐鹿姑單于許立之國人以故頗言<lb/>
日逐王當為單于日逐王素與握衍朐鞮單于有<lb/>
<pb n="KR2c0001_SBCK_004-40a"/>
隙即率其衆欲降漢使人至渠犂與騎都尉鄭吉<lb/>
相聞吉發渠犂龜兹諸國五萬人迎日逐王口萬<lb/>
二千人小王将十二人隨吉至河曲頗有亡者吉<lb/>
追斬之遂将詣京師漢封日逐王為歸德侯吉旣<lb/>
破車師降日逐威震西域遂并䕶車師以西北道<lb/>
故號都䕶都護之置自吉始焉上封吉為安逺侯<lb/>
吉於是中西域而立莫府治烏壘城去陽關二千<lb/>
七百餘里匈奴益弱不敢争西域僮僕都尉由此<lb/>
罷都䕶督察烏孫康居等三十六國動静有變以<lb/>
聞可安輯安輯之不可者誅伐之漢之號令班西<lb/>
域矣握衍朐鞮單于更立其從兄薄胥堂為日逐<lb/>
<pb n="KR2c0001_SBCK_004-40b"/>
王<lb/>
三年匈奴單于又殺先賢撣兩弟烏禪幕請之不<lb/>
聽心恚其後左奥鞬王死單于自立其小子爲奥<lb/>
鞬王留庭奥鞬貴人共立故奥鞬王子爲王與俱<lb/>
東徙單于遣右丞相将萬騎往擊之失亡數千人<lb/>
不勝<lb/>
四年五月匈奴單于遣弟呼留若王勝之来朝<lb/>
匈奴握衍朐鞮單于暴虐好殺伐國中不附及太<lb/>
子左賢王數讒左地貴人左地貴人皆怨㑹烏桓<lb/>
擊匈奴東邊姑夕王頗得人民單于怒姑夕王恐<lb/>
即與烏禪幕及左地貴人共立稽侯㹪爲呼韓邪<lb/>
<pb n="KR2c0001_SBCK_004-41a"/>
單于發左地兵四五萬人西擊握衍朐鞮單于至<lb/>
姑且水北未戰握衍朐鞮單于兵敗走使人報其<lb/>
弟右賢王曰匈奴共攻我若肯發兵助我乎右賢<lb/>
王曰若不愛人殺昆弟諸貴人各自死若處無來<lb/>
汙我握衍朐鞮單于恚自殺左大且渠都隆奇亡<lb/>
之右賢王所其民衆盡降呼韓邪單于呼韓邪單<lb/>
于歸庭數月罷兵使各歸故地乃收其兄呼屠吾<lb/>
斯在民間者立為左谷蠡王使人告右賢貴人欲<lb/>
令殺右賢王其冬都隆奇與右賢王共立日逐王<lb/>
薄胥堂為屠耆單于發兵數萬人東襲呼韓邪單<lb/>
于呼韓邪單于兵敗走屠耆單于還以其長子都<lb/>
<pb n="KR2c0001_SBCK_004-41b"/>
塗吾西為左谷蠡王少子姑瞀樓頭為右谷蠡王<lb/>
留居單于庭<lb/>
五鳳元年秋匈奴屠耆單于使先賢撣兄右奥鞬<lb/>
王與烏藉都尉各二萬騎屯東方以備呼韓邪單<lb/>
于是時西方呼掲王来與唯犂當户謀共讒右賢<lb/>
王言欲自立為單于屠耆單于殺右賢王父子後<lb/>
知其寃復殺唯犂當户於是呼掲王恐遂畔去自<lb/>
立為呼掲單于右奥鞬王聞之即自立為車犂單<lb/>
于烏藉都尉亦自立為烏藉單于凡五單于屠耆<lb/>
單于自将兵東擊車犂單于使都隆奇擊烏藉烏<lb/>
藉車犂皆敗西北走與呼掲單于兵合為四萬人<lb/>
<pb n="KR2c0001_SBCK_004-42a"/>
烏藉呼掲皆去單于號共并力尊輔車犂單于屠<lb/>
耆單于聞之使左大将都尉将四萬騎分屯東方<lb/>
以備呼韓邪單于自将四萬騎西擊車犂單于車<lb/>
犂單于敗西北走屠耆單于即引兵西南留闟敦<lb/>
地漢議者多曰匈奴為害日久可因其壊亂舉兵<lb/>
滅之詔問御史大夫蕭望之對曰春秋晉士匄帥<lb/>
師侵齊聞齊侯卒引師而還君子大其不伐喪以<lb/>
為恩足以服孝子誼足以動諸侯前單于慕化鄉<lb/>
善稱弟遣使請求和親海内欣然夷狄莫不聞未<lb/>
終奉約不幸為賤臣所殺今而伐之是乘亂而幸<lb/>
災也彼必犇走逺遁不以義動兵恐勞而無功宜<lb/>
<pb n="KR2c0001_SBCK_004-42b"/>
遣使者弔問輔其微弱救其災患四夷聞之咸貴<lb/>
中國之仁義如遂蒙恩得復其位必稱臣服從此<lb/>
德之盛也上從其議<lb/>
二年秋八月匈奴呼韓邪單于遣其弟右谷蠡王<lb/>
等西襲屠耆單于屯兵殺畧萬餘人屠耆單于聞<lb/>
之即自将六萬騎擊呼韓邪單于屠耆單于兵敗<lb/>
自殺都隆奇乃與屠耆少子右谷蠡王姑瞀樓頭<lb/>
亡歸漢車犂單于東降呼韓邪單于冬十一月呼<lb/>
韓邪單于左大将烏厲屈與父呼遫累烏厲温敦<lb/>
皆見匈奴亂率其衆數萬人降漢封烏厲屈為新<lb/>
城侯烏厲温敦為義陽侯是時李陵子復立烏藉<lb/>
<pb n="KR2c0001_SBCK_004-43a"/>
都尉為單于呼韓邪單于捕斬之遂復都單于庭<lb/>
然衆裁數萬人屠耆單于從弟休旬王自立為閏<lb/>
振單于在西邉呼韓邪單于兄左賢王呼屠吾斯<lb/>
亦自立為郅支骨都侯單于在東邉<lb/>
三年六月置西河北地屬國以處匈奴降者<lb/>
四年春匈奴單于稱臣遣弟谷蠡王入侍以邉塞<lb/>
亡㓂减戍卒什二　夏四月匈奴閏振單于率其<lb/>
衆東擊郅支單于郅支與戰殺之并其兵遂進攻<lb/>
呼韓邪呼韓邪兵敗走郅支都單于庭<lb/>
甘露元年匈奴呼韓邪單于之敗也左伊秩訾王<lb/>
為呼韓邪計勸令稱臣入朝事漢從漢求助如此<lb/>
<pb n="KR2c0001_SBCK_004-43b"/>
匈奴乃定呼韓邪問諸大臣皆曰不可匈奴之俗<lb/>
本上氣力而下服役以馬上戰鬬為國故有威名<lb/>
於百蠻戰死壯士所有也今兄弟争國不在兄則<lb/>
在弟雖死猶有威名子孫常長諸國漢雖彊猶不<lb/>
能兼并匈奴奈何亂先古之制臣事於漢卑辱先<lb/>
單于為諸國所笑雖如是而安何以復長百蠻左<lb/>
伊秩訾曰不然彊弱有時今漢方盛烏孫城郭諸<lb/>
國皆為臣妾自且鞮侯單于以来匈奴日削不能<lb/>
取復雖屈彊於此未嘗一日安也今事漢則安存<lb/>
不事則危亡計何以過此諸大人相難久之呼韓<lb/>
邪從其計引衆南近塞遣子右賢王銖婁渠堂入<lb/>
<pb n="KR2c0001_SBCK_004-44a"/>
侍郅支單于亦遣子右大将駒于利受入侍<lb/>
二年冬十二月匈奴呼韓邪單于𣢾五原塞願奉<lb/>
國珍朝三年正月詔有司議其儀丞相御史曰聖<lb/>
王之制先京師而後諸夏先諸夏而後夷狄匈奴<lb/>
單于朝賀其禮儀宜如諸侯王位次在下太子太<lb/>
傅蕭望之以為單于非正朔所加故稱敵國宜待<lb/>
以不臣之禮位在諸侯王上外夷稽首稱藩中國<lb/>
讓而不臣此則羈縻之誼謙亨之福也書曰戎狄<lb/>
荒服言其来服荒忽亡常如使匈奴後嗣卒有烏<lb/>
竄䑕伏闕於朝享不為畔臣萬世之長䇿也天子<lb/>
采之下詔曰匈奴單于稱北藩朝正朔朕之不德<lb/>
<pb n="KR2c0001_SBCK_004-44b"/>
不能弘覆其以客禮待之令單于位在諸侯王上<lb/>
賛謁稱臣而不名　荀悦論曰春秋之義王者無<lb/>
外欲一于天下也戎狄道里遼逺人迹介絶故正<lb/>
朔不及禮教不加非尊之也其埶然也詩云自彼<lb/>
氐羌莫敢不來王故要荒之君必奉王貢若不供<lb/>
職則有辭讓號令加焉非敵國之謂也望之欲待<lb/>
以不臣之禮加之王公之上僣度失序以亂天常<lb/>
非禮也若以權時之宜則異論矣　詔遣車騎都<lb/>
尉韓昌迎單于發所過七郡二千騎為陳道上<lb/>
三年春正月匈奴呼韓邪單于来朝賛謁稱藩臣<lb/>
而不名賜以冠帯衣裳黄金璽盭綬玉具劒佩刀<lb/>
<pb n="KR2c0001_SBCK_004-45a"/>
弓一張矢四發棨㦸十安車一乘鞍勒一具馬十<lb/>
五匹黄金二十斤錢二十萬衣被七十七襲錦繡<lb/>
綺縠雜帛八千匹絮六千斤禮畢使使者道單于<lb/>
先行宿長平上自甘泉宿池陽宫上登長平阪詔<lb/>
單于毋謁其左右當户羣臣皆得列觀及諸蠻夷<lb/>
君長王侯數萬咸迎於渭橋下夾道陳上登渭橋<lb/>
咸稱萬嵗單于就邸長安置酒建章宫饗賜單于<lb/>
觀以珍寳二月遣單于歸國單于自請願留居幕<lb/>
南光祿塞下有急保漢受降城漢遣長樂衛尉髙<lb/>
昌侯董忠車騎都尉韓昌將騎萬六千又發邉郡<lb/>
士馬以千數送單于出朔方雞鹿塞詔忠等留衛<lb/>
<pb n="KR2c0001_SBCK_004-45b"/>
單于助誅不服又轉邉糓米糒前後三萬四千斛<lb/>
給贍其食先是自烏孫以西至安息諸國近匈奴<lb/>
者皆畏匈奴而輕漢及呼韓邪單于朝漢後咸尊<lb/>
漢矣上以戎狄賔服思股肱之美乃圖畫其人於<lb/>
麒麟閣法其形貌署其官爵姓名唯霍光不名曰<lb/>
大司馬大將軍博陸侯姓霍氏其次張安世韓增<lb/>
趙充國魏相丙吉杜延年劉德梁丘賀蕭望之蘇<lb/>
武凡十一人皆有功德知名當世是以表而揚之<lb/>
明著中興輔佐列於方叔召虎仲山甫焉<lb/>
四年冬十月匈奴呼韓邪郅支兩單于俱遣使朝<lb/>
獻漢待呼韓邪使有加焉<lb/>
<pb n="KR2c0001_SBCK_004-46a"/>
黄龍元年春正月匈奴呼韓邪單于來朝二月歸<lb/>
國始郅支單于以爲呼韓邪兵弱降漢不能復自<lb/>
還即引其衆西欲攻定右地又屠耆單于小弟本<lb/>
侍呼韓邪亦亡之右地收兩兄餘兵得數千人自<lb/>
立爲伊利目單于道逢郅支合戰郅支殺之并其<lb/>
兵五萬餘人郅支聞漢出兵糓助呼韓邪即遂留<lb/>
居右地自度力不能定匈奴乃益西近烏孫欲與<lb/>
并力遣使見小昆彌烏就屠烏就屠殺其使發八<lb/>
千騎迎郅支郅支覺其謀勒兵逢撃烏孫破之因<lb/>
北撃烏掲堅昆丁令并三國數遣兵撃烏孫常勝<lb/>
之堅昆東去單于庭七千里南去車師五千里郅<lb/>
<pb n="KR2c0001_SBCK_004-46b"/>
支留都之<lb/>
元帝初元元年秋九月匈奴呼韓邪單于復上書<lb/>
言民衆困乏詔雲中五原郡轉糓二萬斛以給之<lb/>
五年匈奴郅支單于自以道逺又怨漢擁䕶呼韓<lb/>
邪而不助已困辱漢使者江乃始等遣使奉獻因<lb/>
求侍子漢議遣衛司馬谷吉送之御史大夫貢禹<lb/>
博士東海匡衡以為郅支單于鄉化未醇所在絶<lb/>
逺宜令使者送其子至塞而還吉上書言中國與<lb/>
夷狄有羈縻不絶之義今既飬全其子十年德澤<lb/>
甚厚空絶而不送近從塞還示棄捐不畜使無鄉<lb/>
從之心棄前恩立後怨不便議者見前江乃始無<lb/>
<pb n="KR2c0001_SBCK_004-47a"/>
應敵之數智勇俱困以致恥辱即豫為臣憂臣幸<lb/>
得建彊漢之節承明聖之詔宣諭厚恩不宜敢桀<lb/>
若懐禽獸心加無道於臣則單于長嬰大罪必遁<lb/>
逃逺舍不敢近邉沒一使以安百姓國之計臣之<lb/>
願也願送至庭上許焉既至郅支單于怒竟殺吉<lb/>
等自知負漢又聞呼韓邪益彊恐見襲撃欲逺去<lb/>
㑹康居王數為烏孫所困與諸翕侯計以為匈奴<lb/>
大國烏孫素服屬之今郅支單于困阨在外可迎<lb/>
置東邉使合兵取烏孫以立之長無匈奴憂矣即<lb/>
使使至堅昆通語郅支郅支素恐又怨烏孫聞康<lb/>
居計大説遂與相結引兵而西郅支人衆中寒道<lb/>
<pb n="KR2c0001_SBCK_004-47b"/>
死餘財三千人到康居康居王以女妻郅支郅支<lb/>
亦以女予康居王康居甚尊敬郅支欲倚其威以<lb/>
脅諸國郅支數借兵撃烏孫深入至赤谷城殺畧<lb/>
民人敺畜產去烏孫不敢追西邉空虚不居者五<lb/>
千里<lb/>
永光元年匈奴呼韓邪單于民衆益盛塞下禽獸<lb/>
盡單于足以自衛不畏郅支其大臣多勸單于北<lb/>
歸者久之單于竟北歸庭民衆稍稍歸之其國遂<lb/>
定<lb/>
建詔三年冬使西域都護騎都尉北地甘延夀副<lb/>
校尉山陽陳湯共誅斬匈奴郅支單于於康居始<lb/>
<pb n="KR2c0001_SBCK_004-48a"/>
郅支單于自以大國威名尊重又乗勝驕不為康<lb/>
居王禮怒殺康居王女及貴人人民數百或支解<lb/>
投都頼水中發民作城日作五百人二嵗乃已又<lb/>
遣使責闔蘇大宛諸國嵗遺不敢不予漢遣使三<lb/>
輩至康居求谷吉等死郅支困辱使者不肯奉詔<lb/>
而因都䕶上書言居困戹願歸計彊漢遣子入侍<lb/>
其驕嫚如此湯為人沈勇有大慮多䇿謀喜奇功<lb/>
與延夀謀曰夷狄畏服大種其天性也西域本屬<lb/>
匈奴今郅支單于威名逺聞侵陵烏孫大宛常為<lb/>
康居畫計欲降服之如得此二國數年之閒城郭<lb/>
諸國危矣且其人剽悍好戰伐數取勝久畜之必<lb/>
<pb n="KR2c0001_SBCK_004-48b"/>
為西域患雖所在絶逺蠻夷無金城彊弩之守如<lb/>
發屯田吏士敺從烏孫衆兵直指其城下彼亡則<lb/>
無所之守則不足自保千載之功可一朝而成也<lb/>
延夀亦以為然欲奏請之湯曰國家與公卿議大<lb/>
䇿非凡所見事必不從延夀猶與不聼㑹其久病<lb/>
湯獨矯制發城郭諸國兵車師戊已校尉屯田吏<lb/>
士延夀聞之驚起欲止焉湯怒按劒叱延夀曰大<lb/>
衆已集㑹豎子欲沮衆邪延夀遂從之部勒行陳<lb/>
漢兵胡兵合四萬餘人延夀湯上疏自劾奏矯制<lb/>
陳言兵狀即日引軍分行别為六校其三校從南<lb/>
道踰葱領徑大宛其三校都䕶自将發温宿國從<lb/>
<pb n="KR2c0001_SBCK_004-49a"/>
北道入赤谷過烏孫涉康居界至闐池西而康居<lb/>
副王抱闐将數千騎㓂赤谷城東殺畧大昆彌千<lb/>
餘人毆畜産甚多從後與漢軍相及頗㓂盗後重<lb/>
湯縱胡兵擊之殺四百六十人得其所畧民四百<lb/>
七十人還付大昆彌其馬牛羊以給軍食又捕得<lb/>
抱闐貴人伊奴毒入康居東界令軍不得為㓂閒<lb/>
呼其貴人屠墨見之諭以威信與飲盟遣去徑引<lb/>
行未至單于城可六十里止營復捕得康居貴人<lb/>
貝色子男開牟以為導貝色于即屠墨母之弟皆<lb/>
怨單于由是具知郅支情明日引行未至城三十<lb/>
里止營單于遣使問漢兵何以来應曰單于上書<lb/>
<pb n="KR2c0001_SBCK_004-49b"/>
言居困阸願歸計彊漢身入朝見天子哀閔單于<lb/>
棄大國屈意康居故使都䕶将軍来迎單于妻子<lb/>
恐左右驚動故未敢至城下使數往来相荅報延<lb/>
夀湯因讓之我為單于逺来而至今無名王大人<lb/>
見将軍受事者何單于忽大計失客主之禮也兵<lb/>
来道逺人畜罷極食度且盡恐無以自還願單于<lb/>
與大臣審計䇿明日前至郅支城都頼水上離城<lb/>
三里止營傳陳望見單于城上立五采幡幟數百<lb/>
以被甲乗城又出百餘騎往来馳城下歩兵百餘<lb/>
人夹門魚鱗陳講習用兵城上人更招漢軍曰闘<lb/>
来百餘騎馳赴營營皆張弩持滿指之騎引却破<lb/>
<pb n="KR2c0001_SBCK_004-50a"/>
遣吏士射城門騎歩兵騎歩兵皆入延夀湯令軍<lb/>
聞鼔音皆薄城下四面圍城各有所守穿<graphic n="KR2238" url="https://raw.githubusercontent.com/kanripo/KR-Gaiji/master/images/KR2238.png" mimeType="image/png"/>塞門<lb/>
户鹵楯為前㦸弩為後仰射城樓上人樓上人下<lb/>
走土城外有重木城從木城中射頗殺傷外人外<lb/>
人發薪燒木城夜數百騎欲出外迎射殺之初單<lb/>
于聞漢兵至欲去疑康居怨已為漢内應又聞烏<lb/>
孫諸國兵皆發自以無所之郅支已出復還曰不<lb/>
如堅守漢兵逺來不能久攻單于乃被甲在樓上<lb/>
諸閼氏夫人數十皆以弓射外人外人射中單于<lb/>
鼻諸夫人頗死單于乃下夜過半木城穿中人郤<lb/>
入土城乗城呼時康居兵萬餘騎分為十餘處四<lb/>
<pb n="KR2c0001_SBCK_004-50b"/>
面環城亦與相應和夜數犇營不利輙郤平明四<lb/>
面火起吏士喜大呼乗之鉦鼓聲動地康居兵引<lb/>
郤漢兵四面推鹵楯並入土城中單于男女百餘<lb/>
人走入大内漢兵縱火吏士爭入單于被創死軍<lb/>
候假丞杜勲斬單于首得漢使節二及谷吉等所<lb/>
齎帛書諸鹵獲以畀得者凡斬閼氏太子名王以<lb/>
下千五百一十八級生虜百四十五人降虜千餘<lb/>
人賦予城郭諸國所發十五王<lb/>
四年春正月郅支首至京師延夀湯上䟽曰臣聞<lb/>
天下之大義當混為一昔有唐虞今有彊漢匈奴<lb/>
呼漢邪單于已稱北藩唯郅支單于叛逆未伏其<lb/>
<pb n="KR2c0001_SBCK_004-51a"/>
辜大夏之西以爲彊漢不能臣也郅支單于慘毒<lb/>
行於民大惡通於天臣延夀臣湯將義兵行天誅<lb/>
賴陛下神靈隂陽並應天氣精明䧟陳克敵斬郅<lb/>
支首及名王以下宜縣頭槀街蠻夷邸間以示萬<lb/>
里明犯彊漢者雖逺必誅丞相匡衡等以爲方春<lb/>
掩骼埋胔之時宜勿縣詔縣十日乃埋之仍告祠<lb/>
郊廟赦天下羣臣上夀置酒<lb/>
五年匈奴呼韓邪單于聞郅支既誅且喜且懼上<lb/>
書願入朝見<lb/>
竟寧元年春正月匈奴呼韓邪單于來朝自言願<lb/>
壻漢氏以自親帝以後宫良家子王嬙字昭君賜<lb/>
<pb n="KR2c0001_SBCK_004-51b"/>
單于單于驩喜上書願保塞上谷以西至敦煌傳<lb/>
之無窮請罷邉備塞吏卒以休天子人民天子下<lb/>
有司議議者皆以為便郎中侯應習邉事以為不<lb/>
可許上問狀應曰周秦以來匈奴暴桀㓂侵邉境<lb/>
漢興尤被其害臣聞北邉塞至遼東外有隂山東<lb/>
西千餘里草木茂盛多禽獸本冒頓單于依阻其<lb/>
中治作弓矢來出為㓂是其苑囿也至孝武世出<lb/>
師征伐斥奪此地攘之於幕北建塞徼起亭隧築<lb/>
外城設屯戍以守之然後邉境得用少安幕北地<lb/>
平少草木多大沙匈奴来㓂少所蔽隠從塞以南<lb/>
徑深山谷徃來差難邉長老言匈奴失隂山之後<lb/>
<pb n="KR2c0001_SBCK_004-52a"/>
過之未嘗不哭也如罷備塞戍卒示夷狄之大利<lb/>
不可一也今聖德廣被天覆匈奴匈奴得蒙全活<lb/>
之恩稽首來臣夫夷狄之情困則卑順彊則驕逆<lb/>
天性然也前已罷外城省亭隧令裁足以候望通<lb/>
㷭火而已古者安不忘危不可復罷二也中國有<lb/>
禮義之教刑罰之誅愚民猶尚犯禁又况單于能<lb/>
必其衆不犯約哉三也自中國尚建關梁以制諸<lb/>
侯所以絶臣下之覬欲也設塞徼置屯戍非獨為<lb/>
匈奴而已亦為諸屬國降民本故匈奴之人恐其<lb/>
思舊逃亡四也近西羌保塞與漢人交通吏民貪<lb/>
利侵盗其畜産妻子以此怨恨起而背畔今罷乗<lb/>
<pb n="KR2c0001_SBCK_004-52b"/>
塞則生嫚易分爭之漸五也徃者從軍多没不還<lb/>
者子孫貧困一旦亡出從其親戚六也又邉人奴<lb/>
婢愁苦欲亡者多日聞匈奴中樂無奈候望急何<lb/>
然時有亡出塞者七也盗賊桀黠羣輩犯法如其<lb/>
窘急亡走北出則不可制八也起塞以來百有餘<lb/>
年非皆以土垣也或因山巖木石谿谷水門稍稍<lb/>
平之卒徒築治功費久逺不可勝計臣恐議者不<lb/>
深慮其終始欲以壹切省繇戍十年之外百嵗之<lb/>
内卒有它變障塞破壞亭隧滅絶當更發屯繕治<lb/>
累世之功不可卒復九也如罷戍卒省候望單于<lb/>
自以保塞守禦必深德漢請求無已小失其意則<lb/>
<pb n="KR2c0001_SBCK_004-53a"/>
不可測開夷狄之隙虧中國之固十也非所以永<lb/>
持至安威制百蠻之長䇿也對奏天子有詔勿議<lb/>
罷邊塞事使車騎將軍嘉口諭單于曰單于上書<lb/>
願罷北塞吏士屯戍子孫世世保塞單于鄉慕禮<lb/>
義所以為民計者甚厚此長久之䇿也朕甚嘉之<lb/>
中國四方皆有關梁障塞非獨以備塞外也亦以<lb/>
防中國姦邪放縱出為㓂害故明灋度以專衆心<lb/>
也敬諭單于之意朕無疑焉為單于怪其不罷故<lb/>
使嘉曉單于單于謝曰愚不知大計天子幸使大<lb/>
臣告語甚厚初左伊秩訾為呼韓邪畫計歸漢竟<lb/>
以安定其後或讒伊秩訾自伐其功常鞅鞅呼韓<lb/>
<pb n="KR2c0001_SBCK_004-53b"/>
邪疑之伊秩訾懼誅将其衆千餘人降漢漢以為<lb/>
關内侯食邑三百户令佩其王印綬及呼韓邪來<lb/>
朝與伊秩訾相見謝曰王為我計甚厚令匈奴至<lb/>
今安寧王之力也德豈可忘我失王意使王去不<lb/>
復顧留皆我過也今欲白天子請王歸庭伊秩訾<lb/>
曰單于賴天命自歸於漢得以安寧單于神靈天<lb/>
子之祐也我安得力既已降漢又復歸匈奴是兩<lb/>
心也願為單于侍使於漢不敢聽命單于固請不<lb/>
能得而歸單于號王昭君為寧胡閼氏生一男伊<lb/>
屠智牙師為右日逐王　初中書令石顯嘗欲以<lb/>
姊妻甘延夀延夀不取及破郅支還丞相御史亦<lb/>
<pb n="KR2c0001_SBCK_004-54a"/>
惡其矯制皆不與延夀等陳湯素貪所鹵獲財物<lb/>
入塞多不灋司隷校尉移書道上繫吏士桉驗之<lb/>
湯上䟽言臣與吏士共誅郅支單于幸得禽滅萬<lb/>
里振旅宜有使者迎勞道路今司隷反逆收繫桉<lb/>
驗是為郅支報讎也上立出吏士令縣道具酒食<lb/>
以過軍既至論功石顯厈衡以為延夀湯擅興師<lb/>
矯制幸得不誅如復加爵土則後奉使者爭欲乗<lb/>
危徼幸生事於蠻夷為國招難帝内嘉延夀湯功<lb/>
而重違衡顯之議久之不决故宗正劉向上䟽曰<lb/>
郅支單于囚殺使者吏士以百數事暴揚外國傷<lb/>
威毁重羣臣皆閔焉陛下赫然欲誅之意未嘗有<lb/>
<pb n="KR2c0001_SBCK_004-54b"/>
忘西域都䕶延夀副校尉湯承聖指倚神靈總百<lb/>
蠻之君攬城郭之兵出百死入絶域遂蹈康居屠<lb/>
三重城搴歙侯之旗斬郅支之首縣旌萬里之外<lb/>
揚威昆山之西埽谷吉之恥立昭明之功萬夷慴<lb/>
伏莫不懼震呼韓邪單于見郅支已誅且喜且懼<lb/>
鄉風馳義稽首來賔願守北藩累世稱臣立千載<lb/>
之功建萬世之安羣臣之勲莫大焉昔周大夫方<lb/>
叔吉甫為宣王誅獫狁而百蠻從其詩曰嘽嘽焞<lb/>
焞如霆如雷顯允方叔征伐獫狁蠻荆来威易曰<lb/>
有嘉折首獲匪其醜言美誅首惡之人而諸不順<lb/>
者皆来從也今延夀湯所誅震雖易之折首詩之<lb/>
<pb n="KR2c0001_SBCK_004-55a"/>
雷霆不能及也論大功者不録小過舉大美者不<lb/>
疵細瑕司馬灋曰軍賞不踰月欲民速得爲善之<lb/>
利也蓋急武功重用人也吉甫之歸周厚賜之其<lb/>
詩曰吉甫宴喜既多受祉来歸自鎬我行永久千<lb/>
里之鎬猶以爲逺况萬里之外其勤至矣延夀湯<lb/>
既未獲受祉之報反屈捐命之功乆挫於刀筆之<lb/>
前非所以勸有功厲戎士也昔齊桓前有尊周之<lb/>
功後有滅項之罪君子以功覆過而爲之諱貳師<lb/>
将軍李廣利捐五萬之師靡億萬之費經四年之<lb/>
勞而僅獲駿馬三十匹雖斬宛王母寡之首猶不<lb/>
足以復費其私罪惡甚多孝武以爲萬里征伐不<lb/>
<pb n="KR2c0001_SBCK_004-55b"/>
錄其過遂封拜兩侯三卿二千石百有餘人今康<lb/>
居之國彊於大宛郅支之號重於宛王殺使者罪<lb/>
甚於留馬而延夀湯不煩漢士不費斗糧比於貳<lb/>
師功德百之且常惠隨欲擊之烏孫鄭吉迎自来<lb/>
之日逐猶皆裂土受爵故言威武勤勞則大於方<lb/>
叔吉甫列功覆過則優於齊桓貳師近事之功則<lb/>
髙於安逺長羅而大功未著小惡數布臣竊痛之<lb/>
宜以時解縣通籍除過勿治尊寵爵位以勸有功<lb/>
於是天子下詔赦延夀湯罪勿治令公卿議封焉<lb/>
議者以為宜如軍灋捕斬單于令厈衡石顯以為<lb/>
郅支本亡逃失國竊號絶域非真單于帝取安逺<lb/>
<pb n="KR2c0001_SBCK_004-56a"/>
侯鄭吉故事封千户衡顯復争夏四月戊辰封延<lb/>
夀為義成侯賜湯爵關内侯食邑各三百户加賜<lb/>
黄金百斤拜延夀為長水校尉湯為射聲校尉<lb/>
成帝建始二年匈奴呼韓邪單于嬖左伊秩訾兄<lb/>
女二人長女顓渠閼氏生二子長曰且莫車次曰<lb/>
囊知牙斯少女為大閼氏生四子長曰雕陶莫臯<lb/>
次曰且糜胥皆長於且莫車少子咸樂二人皆小<lb/>
於囊知牙斯又它閼氏子十餘人顓渠閼氏貴且<lb/>
莫車愛呼韓邪病且死欲立且莫車顓渠閼氏曰<lb/>
匈奴亂十餘年不絶如髮頼䝉漢力故得復安今<lb/>
平定未久人民創艾戰鬬且莫車年少百姓未附<lb/>
<pb n="KR2c0001_SBCK_004-56b"/>
恐復危國我與大閼氏一家共子不如立雕陶莫<lb/>
臯大閼氏曰且莫車雖少大臣共持國事今舍貴<lb/>
立賤後世必亂單于卒從顓渠閼氏計立雕陶莫<lb/>
臯約令傳國與弟呼韓邪死雕陶莫臯立為復株<lb/>
累若鞮單于復株累若鞮單于以且麋胥為左賢<lb/>
王且莫車為左谷蠡王囊知牙斯為右賢王復株<lb/>
累單于復妻王昭君生二女長女云為須卜居次<lb/>
小女為當于居次<lb/>
四年上即位之初丞相匡衡復奏射聲校尉陳湯<lb/>
以吏二千石奉使顓命蠻夷中不正身以先下而<lb/>
盗所收康居財物戒官屬曰絶域事不覆校雖在<lb/>
<pb n="KR2c0001_SBCK_004-57a"/>
赦前不宜處位湯坐免後湯上言康居王侍子非<lb/>
王子按驗實王子也湯下獄當死太中大夫谷永<lb/>
上疏訟湯曰臣聞楚有子玉得臣文公為之仄席<lb/>
而坐趙有亷頗馬服彊秦不敢窺兵井陘近漢有<lb/>
郅都魏尚匈奴不敢南鄉沙幕由是言之戰克之<lb/>
将國之瓜牙不可不重也蓋君子聞鼓鼙之聲則<lb/>
思将帥之臣竊見關内侯陳湯前斬郅支威震百<lb/>
蠻武暢西海漢元以来征伐方外之将未嘗有也<lb/>
今湯坐言事非是幽囚久繫歷時不决執憲之吏<lb/>
欲致之大辟昔白起為秦将南㧞郢都北阬趙括<lb/>
以纎介之過賜死杜郵秦民憐之莫不隕涕今湯<lb/>
<pb n="KR2c0001_SBCK_004-57b"/>
親秉鉞席卷喋血萬里之外薦功祖廟告類上帝<lb/>
介胄之士靡不慕義以言事為罪無赫赫之惡周<lb/>
書曰記人之功忘人之過宜為君者也夫犬馬有<lb/>
勞於人尚加帷蓋之報况國之功臣者哉竊恐陛<lb/>
下忽於鼙鼓之聲不察周書之意而忘帷蓋之施<lb/>
庸臣遇湯卒從吏議使百姓介然有秦民之恨非<lb/>
所以厲死難之臣也書奏天子出湯奪爵為士伍<lb/>
河平元年匈奴單于遣右臯林王伊邪莫演等奉<lb/>
獻朝正月<lb/>
二年春伊邪莫演罷歸自言欲䧏即不受我我自<lb/>
殺終不敢還歸使者以聞下公卿議議者或言宜<lb/>
<pb n="KR2c0001_SBCK_004-58a"/>
如故事受其降光祿大夫谷永議郎杜欽以為漢<lb/>
興匈奴數為邉害故設金爵之賞以待降者今單<lb/>
于屈體稱臣列為北藩遣使朝賀無有二心漢家<lb/>
接之宜異於往時今既享單于聘貢之質而更受<lb/>
其逋逃之臣是貪一夫之得而失一國之心擁有<lb/>
罪之臣而絶慕義之君也假令單于初立欲委身<lb/>
中國未知利害私使伊邪莫演詐降以卜吉凶受<lb/>
之虧德沮善令單于自疏不親邉吏或者設為反<lb/>
閒欲因而生隙受之適合其䇿使得歸曲而責直<lb/>
此誠邉境安危之原師旅動静之首不可不詳也<lb/>
不如勿受以昭日月之信抑詐諼之謀懷附親之<lb/>
<pb n="KR2c0001_SBCK_004-58b"/>
心便對奏天子從之遣中郎将王舜往問降狀伊<lb/>
邪莫演曰我病狂妄言耳遣去歸到官位如故不<lb/>
肯令見漢使<lb/>
四年春正月匈奴單于来朝<lb/>
元延元年匈奴搜諧單于将入朝未入塞病死弟<lb/>
且莫車立為車牙若鞮單于以囊知牙斯為左賢<lb/>
王<lb/>
綏和元年秋八月匈奴車牙單于死弟囊知牙斯<lb/>
立為烏珠留若鞮單于烏珠留單于立以弟樂為<lb/>
左賢王興為右賢王漢遣中郎將夏侯藩副校尉<lb/>
韓容使匈奴或説王根曰匈奴有斗入漢地直張<lb/>
<pb n="KR2c0001_SBCK_004-59a"/>
掖郡生奇材木箭竿鷲羽如得之於邉甚饒國家<lb/>
有廣地之實將軍顯功垂於無窮根為上言其利<lb/>
上直欲從單于求之為有不得傷命損威根即但<lb/>
以上指曉藩令從藩所説而求之藩至匈奴以語<lb/>
次説單于曰竊見匈奴斗入漢地直張掖郡漢三<lb/>
都尉居塞上士卒數百人寒苦候望久勞單于宜<lb/>
上書獻此地直斷割之省兩都尉士卒數百人以<lb/>
復天子厚恩其報必大單于曰此天子詔語邪將<lb/>
從使者所求也藩曰詔指也然藩亦為單于畫善<lb/>
計耳單于曰此温偶駼王所居地也未曉其形狀<lb/>
所生請遣使問之藩容歸漢後復使匈奴至則求<lb/>
<pb n="KR2c0001_SBCK_004-59b"/>
地單于曰父兄傳五世漢不求此地至知獨求何<lb/>
也已問温偶駼王匈奴西邉諸侯作穹廬及車皆<lb/>
仰此山材木且先父地不敢失也藩還遷為太原<lb/>
太守單于遣使上書以藩求地狀聞詔報單于曰<lb/>
藩擅稱詔從單于求地法當死更大赦二今徙藩<lb/>
為濟南太守不令當匈奴<lb/>
哀帝建平四年秋八月匈奴單于上書願朝五年<lb/>
時帝被疾或言匈奴從上游來厭人自黄龍竟寧<lb/>
時單于朝中國輙有大故上由是難之以問公卿<lb/>
亦以為虚費府帑可且勿許單于使辭去未發黄<lb/>
門郎楊雄上書諫曰臣聞六經之治貴於未亂兵<lb/>
<pb n="KR2c0001_SBCK_004-60a"/>
家之勝貴於未戰二者皆微然而大事之本不可<lb/>
不察也今單于上書求朝國家不許而辭之臣愚<lb/>
以為漢與匈奴從此隙矣匈奴本五帝所不能臣<lb/>
三王所不能制其不可使隙明甚臣不敢逺稱請<lb/>
引秦以來明之以秦始皇之彊䝉恬之威然不敢<lb/>
窺西河乃築長城以界之㑹漢初興以高祖之威<lb/>
靈三十萬衆困於平城時奇譎之士石畫之臣甚<lb/>
衆卒其所以脱者世莫得而言也又髙皇后時匈<lb/>
奴悖慢大臣權書遺之然後得解及孝文時匈奴<lb/>
侵暴北邉候騎至雍甘泉京師大駭發三将軍屯<lb/>
細栁棘門霸上以備之數月乃罷孝武即位設馬<lb/>
<pb n="KR2c0001_SBCK_004-60b"/>
邑之權欲誘匈奴徒費財勞師一虜不可得見况<lb/>
單于之面乎其後深惟社稷之計規恢萬載之䇿<lb/>
乃大興師數十萬使衛青霍去病操兵前後十餘<lb/>
年於是浮西河絶大幕破寘顔襲王庭窮極其地<lb/>
追犇逐北封狼居胥山禪於姑衍以臨翰海虜名<lb/>
王貴人以百數自是之後匈奴震怖益求和親然<lb/>
而未肯稱臣也且夫前世豈樂傾無量之費役無<lb/>
罪之人快心於狼望之北哉以爲不壹勞者不久<lb/>
佚不暫費者不永寧是以忍百萬之師以摧餓虎<lb/>
之喙運府庫之財填盧山之壑而不悔也至本始<lb/>
之初匈奴有桀心欲掠烏孫侵公主乃發五將之<lb/>
<pb n="KR2c0001_SBCK_004-61a"/>
師十五萬騎以擊之時鮮有所獲徒奮揚威武明<lb/>
漢兵若雷風耳雖空行空反尚誅兩将軍故北狄<lb/>
不服中國未得髙枕安寑也逮至元康神爵之閒<lb/>
大化神明鴻恩溥洽而匈奴内亂五單于爭立日<lb/>
逐呼韓邪攜國歸死扶伏稱臣然尚羈縻之計不<lb/>
顓制自此之後欲朝者不距不欲者不彊何者外<lb/>
國天性忿鷙形容魁徤負力怙氣難化以善易肄<lb/>
以惡其彊難詘其和難得故未服之時勞師逺攻<lb/>
傾國殫貨伏尸流血破堅拔敵如彼之難也既服<lb/>
之後慰薦撫循交接賂遺威儀俯仰如此之備也<lb/>
徃時嘗屠大宛之城蹈烏桓之壘探姑繒之壁藉<lb/>
<pb n="KR2c0001_SBCK_004-61b"/>
蕩妲之場艾朝鮮之旃拔兩越之旗近不過旬月<lb/>
之役逺不離二時之勞固已犂其庭掃其閭郡縣<lb/>
而置之雲徹席卷後無餘災唯北狄為不然真中<lb/>
國之堅敵也三垂比之縣矣前世重之兹甚未易<lb/>
可輕也今單于歸義懐款誠之心欲離其庭陳見<lb/>
於前此乃上世之遺䇿神靈之所想望國家雖費<lb/>
不得已者也奈何距以來厭之辭踈以無日之期<lb/>
消往昔之恩開将來之隙夫疑而隙之使有恨心<lb/>
負前言縁徃辭歸怨於漢因以自絶終無北靣之<lb/>
心威之不可諭之不能焉得不為大憂乎夫明者<lb/>
視於無形聰者聽於無聲誠先於未然即兵革不<lb/>
<pb n="KR2c0001_SBCK_004-62a"/>
用而憂患不生不然壹有隙之後雖智者勞心於<lb/>
内辯者轂撃於外猶不若未然之時也且徃者圖<lb/>
西域制車師置城郭都䕶三十六國費嵗以大萬<lb/>
計者豈為康居烏孫能踰白龍堆而㓂西邉哉乃<lb/>
以制匈奴也夫百年勞之一日失之費十而愛一<lb/>
臣竊為國不安也唯陛下少留意於未亂未戰以<lb/>
遏邉萌之禍書奏天子寤焉召還匈奴使者更報<lb/>
單于書而許之賜雄帛五十匹黄金十斤單于未<lb/>
發㑹病復遣使願朝明年上許之<lb/>
元夀二年春正月匈奴單于來朝自黄龍以來單<lb/>
于每入朝其賞賜錦繡繒絮輙加厚於前以慰接<lb/>
<pb n="KR2c0001_SBCK_004-62b"/>
之<lb/>
　　　恭顯用事<lb/>
漢宣帝黄龍元年三月帝寑疾選大臣可屬者引<lb/>
外屬侍中樂陵侯史髙太子太傅蕭望之少傅周<lb/>
堪至禁中拜髙為大司馬車騎将軍望之為前将<lb/>
軍光祿勲堪為光祿大夫皆受遺詔輔政領尚書<lb/>
事冬十二月甲戌帝崩于未央宮癸巳太子即皇<lb/>
帝位<lb/>
元年初元元年三月封外祖父平恩戴侯同産弟<lb/>
子中常侍許嘉為平恩侯<lb/>
二年樂陵侯史髙以外屬領尚書事前将軍蕭望<lb/>
<pb n="KR2c0001_SBCK_004-63a"/>
之光祿大夫周堪為之副望之名儒與堪皆以師<lb/>
傅舊恩天子任之數宴見言治亂陳王事望之選<lb/>
白宗室明經有行散騎諫大夫劉更生給事中與<lb/>
侍中金敞並拾遺左右四人同心謀議勸導上以<lb/>
古制多所欲匡正上甚郷納之史髙充位而已由<lb/>
此與望之有隙中書令弘恭僕射石顯自宣帝時<lb/>
久典樞機明習文灋帝即位多疾以顯久典事中<lb/>
人無外黨精專可信任遂委以政事無小大因顯<lb/>
白决貴幸傾朝百僚皆敬事顯顯為人巧慧習事<lb/>
能深得人主微指内深賊持詭辯以中傷人忤恨<lb/>
睚眦輙被以危灋亦與車騎将軍髙為表裏論議<lb/>
<pb n="KR2c0001_SBCK_004-63b"/>
常獨持故事不從望之等望之等患苦許史放縱<lb/>
又疾恭顯擅權建白以為中書政本國家樞機宜<lb/>
以通明公正處之武帝游宴後庭故用宦者非古<lb/>
制也宜罷中書宦官應古不近刑人之義由是大<lb/>
與髙恭顯忤上初即位謙讓重改作議久不定出<lb/>
劉更生為宗正望之堪數薦名儒茂材以備諫官<lb/>
㑹稽鄭朋隂欲附望之上䟽言車騎将軍髙遣客<lb/>
為姦利郡國及言許史子弟罪過章視周堪堪白<lb/>
令朋待詔金馬門朋奏記望之曰今将軍規橅云<lb/>
若管晏而休遂行日昊至周召乃留乎若管晏而<lb/>
休則下走将歸延陵之臯沒齒而已矣如将軍興<lb/>
<pb n="KR2c0001_SBCK_004-64a"/>
周召之遺業親日昇之兼聽則下走其庶㡬願竭<lb/>
區區奉萬分之一望之始見朋接待以意後知其<lb/>
傾邪絶不與通朋楚士怨恨更求入許史推所言<lb/>
許史事曰皆周堪劉更生教我我關東人何以知<lb/>
此於是侍中許章白見朋朋出揚言曰我見言前<lb/>
将軍小過五大罪一待詔華龍行汙穢欲入堪等<lb/>
堪等不納亦與朋相結恭顯令二人告望之等謀<lb/>
欲罷車騎将軍䟽退許史狀侯望之出休日令朋<lb/>
龍上之事下弘恭問狀望之對曰外戚在位多奢<lb/>
淫欲以匡正國家非為邪也㳟顯奏望之堪更生<lb/>
朋黨相稱舉數譖訴大臣毁離親戚欲以專擅權<lb/>
<pb n="KR2c0001_SBCK_004-64b"/>
埶為臣不忠誣上不道請謁者召致廷尉時上初<lb/>
即位不省召致廷尉為下獄也可其奏後上召堪<lb/>
更生曰繫獄上大驚曰非但廷尉問邪以責恭顯<lb/>
皆叩頭謝上曰令出視事恭顯因使史髙言上新<lb/>
即位未以德化聞於天下而先驗師傅旣下九卿<lb/>
大夫獄宜因决免於是制詔丞相御史前将軍望<lb/>
之傅朕八年無它罪過今事久逺識忘難明其赦<lb/>
望之罪收前将軍光祿勲印綬及堪更生皆免為<lb/>
庶人　夏四月詔賜蕭望之爵關内侯給事中朝<lb/>
朔望　上復徵周堪劉更生欲以為諫大夫弘恭<lb/>
石顯白皆以為中郎上器重蕭望之不已欲倚以<lb/>
<pb n="KR2c0001_SBCK_004-65a"/>
為相恭顯及許史子弟侍中諸曹皆側目於望之<lb/>
等更生乃使其外親上變事言地震殆為恭等不<lb/>
為三獨夫動臣愚以為宜退恭顯以章蔽善之罰<lb/>
進望之等以通賢者之路如此太平之門開災異<lb/>
之原塞矣書奏恭顯疑其更生所為白請考姦詐<lb/>
辭果服遂逮更生繫獄免為庶人㑹望之子散騎<lb/>
中郎伋亦上書訟望之前事事下有司復奏望之<lb/>
前所坐明白無譖訴者而教子上書稱引亡辜之<lb/>
詩失大臣體不敬請逮捕弘恭石顯等知望之素<lb/>
髙節不詘辱建白望之前幸得不坐復賜爵邑不<lb/>
悔過服罪深懷怨望教子上書歸非於上自以託<lb/>
<pb n="KR2c0001_SBCK_004-65b"/>
師傅終必不坐非頗屈望之於牢獄塞其怏怏心<lb/>
則聖朝無以施恩厚上曰蕭太傅素剛安肯就吏<lb/>
顯等曰人命至重望之所坐語言薄罪必無所憂<lb/>
上乃可其奏　冬十二月顯等封詔以付謁者敕<lb/>
令召望之手付因令太常急發執金吾車騎馳圍<lb/>
其第使者至召望之望之以問門下生魯國朱雲<lb/>
雲者好節士勸望之自裁於是望之仰天歎曰吾<lb/>
嘗備位将相年踰六十矣老入牢獄茍求生活不<lb/>
亦鄙乎字謂雲曰游趣和藥来無久留我死竟飲<lb/>
鴆自殺天子聞之驚拊手曰曩固疑其不就牢獄<lb/>
果然殺吾賢傅是時太官方上晝食上乃郤食爲<lb/>
<pb n="KR2c0001_SBCK_004-66a"/>
之涕泣哀動左右於是召顯等責問以議不詳皆<lb/>
免冠謝良久然後已上追念望之不忘每嵗時遣<lb/>
使者祠祭望之冡終帝之世<lb/>
臣光曰甚矣孝元之為君易欺而難寤也夫恭顯<lb/>
之譖愬望之其邪說詭計誠有所不能辨也至於<lb/>
始疑望之不肯就獄恭顯以為必無憂已而果自<lb/>
殺則恭顯之欺亦明矣在中智之君孰不感動奮<lb/>
發以底邪臣之罰孝元則不然雖涕泣不食以傷<lb/>
望之而終不能誅恭顯纔得其免冠謝而已如此<lb/>
則姦臣安所懲乎是使恭顯得肆其邪心而無復<lb/>
忌憚者也　是嵗弘恭病死石顯為中書令<lb/>
<pb n="KR2c0001_SBCK_004-66b"/>
三年上復擢周堪爲光祿勲堪弟子張猛爲光禄<lb/>
大夫給事中大見信任<lb/>
永光元年石顯憚周堪張猛等數譖毁之劉更生<lb/>
懼其傾危上書曰臣聞舜命九官濟濟相讓和之<lb/>
至也衆臣和於朝則萬物和於野故簫韶九成而<lb/>
鳯凰來儀至周幽厲之際朝廷不和轉相非怨則<lb/>
日月薄食水泉沸騰山谷易處霜降失節由此觀<lb/>
之和氣致祥乖氣致異祥多者其國安異衆者其<lb/>
國危天地之常經古今之通義也今陛下開三代<lb/>
之業招文學之士優游寛容使得並進今賢不肖<lb/>
渾殽白黒不分邪正雜揉忠讒並進章交公車人<lb/>
<pb n="KR2c0001_SBCK_004-67a"/>
滿北軍朝臣舛午膠戾乖刺更相讒愬轉相是非<lb/>
所以營惑耳目感移心意不可勝載分曹為黨往<lb/>
往羣朋将同心以陷正臣正臣進者治之表也正<lb/>
臣陷者亂之機也乘治亂之機未知孰任而災異<lb/>
數見此臣所以寒心者也初元以来六年矣按春<lb/>
秋六年之中災異未有稠如今者也原其所以然<lb/>
者由讒邪並進也讒邪之所以並進者由上多疑<lb/>
心既已用賢人而行善政如或譖之則賢人退而<lb/>
善政還矣夫埶狐疑之心者来讒賊之口持不㫁<lb/>
之意者開羣枉之門讒邪進則衆賢退羣枉盛則<lb/>
正士消故易有否㤗小人道長君子道消則政日<lb/>
<pb n="KR2c0001_SBCK_004-67b"/>
亂君子道長小人道消則政日治昔者鯀共工驩<lb/>
兠與舜禹雜處堯朝周公與管蔡並居周位當是<lb/>
時迭進相毁流言相謗豈可勝道哉帝堯成王能<lb/>
賢舜禹周公而消共工管蔡故以大治榮華至今<lb/>
孔子與季孟偕仕於魯李斯與叔孫俱宦於秦定<lb/>
公始皇賢季孟李斯而消孔子叔孫故以大亂汙<lb/>
辱至今故治亂榮辱之端在所信任信任旣賢在<lb/>
於堅固而不移詩云我心匪石不可轉也言守善<lb/>
篤也易曰渙汗其大號言號令如汗汗出而不反<lb/>
者也今出善令未能踰時而反是反汗也用賢未<lb/>
能三旬而退是轉石也論語曰見不善如探湯今<lb/>
<pb n="KR2c0001_SBCK_004-68a"/>
二府奏佞讇不當在位歴年而不去故出令則如<lb/>
反汗用賢則如轉石去佞則如抜山如此望隂陽<lb/>
之調不亦難乎是以羣小窺見間隙緣飾文字巧<lb/>
言醜詆流言飛文譁於民間故詩云憂心悄悄愠<lb/>
于羣小小人成羣誠足愠也昔孔子與顏淵子貢<lb/>
更相稱譽不為朋黨禹稷與臯陶傳相汲引不為<lb/>
比周何則忠於為國無邪心也今佞邪與賢臣並<lb/>
交㦸之内合黨共謀違善依惡歙歙訿訿數設危<lb/>
險之言欲以傾移主上如忽然用之此天地之所<lb/>
以先戒災異之所以重至者也自古明聖未有無<lb/>
誅而治者也故舜有四放之罰而孔子有兩觀之<lb/>
<pb n="KR2c0001_SBCK_004-68b"/>
誅然後聖化可得而行也今以陛下明知誠深思<lb/>
天地之心覽否㤗之卦厯周唐之所進以爲灋原<lb/>
秦魯之所消以爲戒考祥應之福災異之禍以揆<lb/>
當世之變放逺佞邪之黨壊散險詖之聚杜閉羣<lb/>
枉之門廣開衆正之路决斷狐疑分别猶豫使是<lb/>
非炳然可知則百異消滅而衆祥並至太平之基<lb/>
萬世之利也顯見其書愈與許史比而怨更生等<lb/>
是嵗夏寒日青無光顯及許史皆言堪猛用事之<lb/>
咎上内重堪又患衆口之寖潤無所取信時長安<lb/>
令楊興以材能幸常稱譽堪上欲以爲助乃見問<lb/>
興朝臣齗齗不可光祿勲何邪興者傾巧士謂上<lb/>
<pb n="KR2c0001_SBCK_004-69a"/>
疑堪因順指曰堪非獨不可於朝廷自州里亦不<lb/>
可也臣見衆人聞堪前與劉更生等謀毁骨肉以<lb/>
為當誅故臣前書言堪不可誅傷為國飬恩也上<lb/>
曰然此何罪而誅今宜奈何興曰臣愚以為可賜<lb/>
爵關内侯食邑三百户勿令典事明主不失師傅<lb/>
之恩此最䇿之得也上於是疑之司隷校尉琅邪<lb/>
諸葛豐始以特立剛直著名於朝數侵犯貴戚在<lb/>
位多言其短後坐春夏繫治人徙城門校尉豐於<lb/>
是上書告堪猛罪上不直豐乃制詔御史城門校<lb/>
尉豐前與光禄勲堪光禄大夫猛在朝之時數稱<lb/>
言堪猛之美豐前為司隷校尉不順四時修灋度<lb/>
<pb n="KR2c0001_SBCK_004-69b"/>
專作苛暴以獲虚威朕不忍下吏以爲城門校尉<lb/>
不内省諸已而反怨堪猛以求報舉告按無證之<lb/>
辭暴揚難驗之罪毁譽恣意不顧前言不信之大<lb/>
也朕憐豐之耆老不忍加刑其免爲庶人又曰豐<lb/>
言堪猛貞信不立朕閔而不治又惜其材能未有<lb/>
所效其左遷堪爲河東太守猛槐里令<lb/>
臣光曰諸葛豐之於堪猛前譽而後毁其志非爲<lb/>
朝廷進善而去姦也欲比周求進而已矣斯亦鄭<lb/>
朋楊興之流烏在其爲剛直哉人君者察美惡辨<lb/>
是非賞以勸善罰以懲姦所以爲治也使豐言得<lb/>
實則豐不當絀若其誣罔則堪猛何辜焉今兩責<lb/>
<pb n="KR2c0001_SBCK_004-70a"/>
而俱棄之則美惡是非果何在哉　賈捐之與楊<lb/>
興善捐之數短石顯以故不得官稀復進見興新<lb/>
以材能得幸捐之謂興曰京兆尹缺使我得見言<lb/>
君蘭京兆尹可立得興曰君房下筆言語妙天下<lb/>
使君房為尚書令勝五鹿充宗逺甚捐之曰令我<lb/>
得代充宗君蘭為京兆京兆郡國首尚書百官本<lb/>
天下真大治士則不隔矣捐之復短石顯興曰顯<lb/>
方貴上信用之今欲進第從我計且與合意即得<lb/>
入矣捐之即與興共為薦顯奏稱譽其美以為宜<lb/>
賜爵關内侯引其兄弟以為諸曹又共為薦興奏<lb/>
以為可試守京兆尹石顯聞知白之上乃下興捐<lb/>
<pb n="KR2c0001_SBCK_004-70b"/>
之獄令顯治之奏興捐之懷詐偽更相薦譽欲得<lb/>
大位罔上不道捐之竟坐棄市興髠鉗為城旦<lb/>
臣光曰君子以正攻邪猶懼不克况捐之以邪攻<lb/>
邪其能免乎<lb/>
四年夏六月戊寅晦日有食之上於是召諸前言<lb/>
日變在周堪張猛者責問皆稽首謝因下詔稱堪<lb/>
之美徵詣行在所拜為光祿大夫秩中二千石領<lb/>
尚書事猛復為太中大夫給事中中書令石顯筦<lb/>
尚書尚書五人皆其黨也堪希得見常因顯白事<lb/>
事决顯口㑹堪疾瘖不能言而卒顯誣譖猛令自<lb/>
殺於公車<lb/>
<pb n="KR2c0001_SBCK_004-71a"/>
建昭二年六月東郡京房學易於梁人焦延夀延<lb/>
夀常曰得我道以亡身者京生也其說長於災變<lb/>
分六十卦更直日用事以風雨寒温為侯各有占<lb/>
驗房用之尤精以孝亷為郎上䟽屢言災異有驗<lb/>
天子說之數召見問房對曰古帝王以功舉賢則<lb/>
萬化成瑞應著末世以毁譽取人故功業廢而致<lb/>
災異宜令百官各試其功災異可息詔使房作其<lb/>
事房奏考功課吏灋上令公卿朝臣與房㑹議温<lb/>
室皆以房言煩碎令上下相司不可許上意鄉之<lb/>
時部刺史奏事京師上召見諸刺史令房曉以課<lb/>
事刺史復以為不可行唯御史大夫鄭弘光禄大<lb/>
<pb n="KR2c0001_SBCK_004-71b"/>
夫周堪初言不可後善之是時中書令石顯顓權<lb/>
顯友人五鹿充宗為尚書令二人用事房嘗宴見<lb/>
問上曰幽厲之君何以危所任者何人也上曰君<lb/>
不明而所任者巧佞房曰知其巧佞而用之邪将<lb/>
以為賢也上曰賢之房曰然則今何以知其不賢<lb/>
也上曰以其時亂而君危知之房曰若是任賢必<lb/>
治任不肖必亂必然之道也幽厲何不覺寤而更<lb/>
求賢曷為卒任不肖以至於是上曰臨亂之君各<lb/>
賢其臣令皆覺寤天下安得危亡之君房曰齊桓<lb/>
公秦二世亦嘗聞此君而非笑之然則任豎刁趙<lb/>
髙政治日亂盗賊滿山何不以幽厲卜之而覺寤<lb/>
<pb n="KR2c0001_SBCK_004-72a"/>
乎上曰唯有道者能以往知来耳房因免冠頓首<lb/>
曰春秋紀二百四十二年災異以示萬世之君今<lb/>
陛下即位已来日月失明星辰逆行山崩泉涌地<lb/>
震石隕夏霜冬靁春凋秋榮隕霜不殺水旱螟蟲<lb/>
民人饑疫盗賊不禁刑人滿市春秋所記災異盡<lb/>
備陛下視今為治邪亂邪上曰亦極亂耳尚何道<lb/>
房曰今所任用者誰與上曰然幸其愈於彼又以<lb/>
為不在此人也房曰夫前世之君亦皆然矣臣恐<lb/>
後之視今猶今之視前也上良久乃曰今為亂者<lb/>
誰哉房曰明主宜自知之上曰不知也如知何故<lb/>
用之房曰上最所信任與圖事帷幄之中進退天<lb/>
<pb n="KR2c0001_SBCK_004-72b"/>
下之士者是矣房指謂石顯上亦知之謂房曰已<lb/>
喻房罷出後上亦不能退顯也<lb/>
臣光曰人君之德不明則臣下雖欲竭忠何自而<lb/>
入乎觀京房之所以曉孝元可謂明白切至矣而<lb/>
終不能寤悲夫詩曰匪面命之言提其耳匪手擕<lb/>
之言示之事又曰誨爾諄諄聴我藐藐孝元之謂<lb/>
矣　上令房上弟子曉知考功課吏事者欲試用<lb/>
之房上中郎任良姚平願以爲刺史試考功灋臣<lb/>
得通籍殿中爲奏事以防壅塞石顯五鹿充宗皆<lb/>
疾房欲逺之建言宜試以房爲郡守帝於是以房<lb/>
爲魏郡太守得以考功灋治郡房自請嵗竟乘傳<lb/>
<pb n="KR2c0001_SBCK_004-73a"/>
奏事天子許焉房自知數以論議為大臣所非與<lb/>
石顯等有隙不欲逺離左右乃上封事曰臣出之<lb/>
後恐為用事所蔽身死而功不成故願嵗盡乘傳<lb/>
奏事蒙哀見許乃辛巳䝉氣復乘卦太陽侵色此<lb/>
上大夫覆陽而上意疑也己卯庚辰之閒必有欲<lb/>
隔絶臣令不得乘傳奏事者房未發上令陽平侯<lb/>
王鳳承制詔房止無乘傳奏事房意愈恐秋房去<lb/>
至新豐因郵上封事曰臣前以六月中言遯卦不<lb/>
效灋曰道人始去寒涌水為災至其七月涌水出<lb/>
臣弟子姚平謂臣曰房可謂知道未可謂信道也<lb/>
房言災異未嘗不中涌水已出道人當逐死尚復<lb/>
<pb n="KR2c0001_SBCK_004-73b"/>
何言臣曰陛下至仁於臣尤厚雖言而死臣猶言<lb/>
也平又曰房可謂小忠未可謂大忠也昔秦時趙<lb/>
高用事有正先者非刺髙而死髙威自此成故秦<lb/>
之亂正先趣之今臣得出守郡自詭效功恐未效<lb/>
而死惟陛下毋使臣塞涌水之異當正先之死為<lb/>
姚平所笑房至陜復上封事曰臣前白願出任良<lb/>
試考功臣得居内議者知如此於身不利臣不可<lb/>
蔽故云使弟子不若試師臣為刺史又當奏事故<lb/>
復云為刺史恐太守不與同心不若以為太守此<lb/>
其所以隔絶臣也陛下不違其言而遂聼之此乃<lb/>
䝉氣所以不觧太陽無色者也臣去稍逺太陽侵<lb/>
<pb n="KR2c0001_SBCK_004-74a"/>
色益甚唯陛下毋難還臣而易逆天意邪說雖安<lb/>
于人天氣必變故人可欺天不可欺也願陛下察<lb/>
焉房去月餘竟徵下獄初淮陽憲王舅張博傾巧<lb/>
無行多從王求金錢欲爲王求入朝博從京房學<lb/>
以女妻房房每朝見退輙爲博道其語博因記房<lb/>
所說宻語令房爲王作求朝奏草皆持東與王以<lb/>
爲信驗石顯知之告房與張博通謀非謗政治歸<lb/>
惡天子詿誤諸侯王皆下獄棄市妻子徙邊鄭弘<lb/>
坐與房善免爲庻人　御史中丞陳咸數毁石顯<lb/>
久之坐與槐里令朱雲善漏泄省中語石顯微伺<lb/>
知之與雲皆下獄髠爲城旦石顯威權日盛公卿<lb/>
<pb n="KR2c0001_SBCK_004-74b"/>
以下畏顯重足一迹顯與中書僕射牢梁少府五<lb/>
鹿充宗結為黨友諸附倚者皆得寵位民歌之曰<lb/>
牢邪石邪五鹿客邪印何纍纍綬若若邪顯内自<lb/>
知擅權事柄在掌握恐天子一旦納用左右耳目<lb/>
以間已乃時歸誠取一信以為驗顯嘗使至諸官<lb/>
有所徵發顯先自白恐後漏盡宮門閉請使詔吏<lb/>
開門上許之顯故投夜還稱詔開門入後果有上<lb/>
書告顯顓命矯詔開宮門天子聞之笑以其書示<lb/>
顯顯因泣曰陛下過私小臣屬任以事羣下無不<lb/>
嫉妬欲陷害臣者事類如此非一唯獨明主知之<lb/>
愚臣微賤誠不能以一軀稱快萬衆任天下之怨<lb/>
<pb n="KR2c0001_SBCK_004-75a"/>
臣願歸樞機職受後宮掃除之役死無所恨唯陛<lb/>
下哀憐財幸以此全活小臣天子以為然而憐之<lb/>
數勞勉顯加厚賞賜賞賜及賂遺訾一萬萬初顯<lb/>
聞衆人匈匈言已殺前將軍蕭望之恐天下學士<lb/>
訕已以諫大夫貢禹明經著節乃使人致意深自<lb/>
結納因薦禹天子歷位九卿禮事之甚備議者於<lb/>
是或稱顯以為不妬譛望之矣顯之設變詐以自<lb/>
解免取信人主者皆此類也　荀悅曰夫侫臣之<lb/>
惑君主也甚矣故孔子曰逺佞人非但不用而已<lb/>
乃逺而絶之隔塞其源戒之極也孔子曰政者正<lb/>
也夫要道之本正己而已矣平直真實者正之主<lb/>
<pb n="KR2c0001_SBCK_004-75b"/>
也故德必核其真然後授其位能必核其真然後<lb/>
授其事功必核其真然後授其賞罪必核其真然<lb/>
後授其刑行必核其真然後貴之言必核其真然<lb/>
後信之物必核其真然後用之事必核其真然後<lb/>
脩之故衆正積於上萬事實於下先王之道如斯<lb/>
而已矣<lb/>
竟寕元年　初石顯見馮奉世父子為公卿著名<lb/>
女又為昭儀在内顯心欲附之薦言昭儀兄謁者<lb/>
逡脩敕宜侍幄帷天子召見欲以為侍中逡請間<lb/>
言事上聞逡言顯顓權大怒罷逡歸郎官及御史<lb/>
大夫缺在位多舉逡兄大鴻臚野王上使尚書選<lb/>
<pb n="KR2c0001_SBCK_004-76a"/>
第中二千石而野王行能第一上以問顯顯曰九<lb/>
卿無出野王者然野王親昭儀兄臣恐後世必以<lb/>
陛下度越衆賢私後宮親以為三公上曰善吾不<lb/>
見是因謂羣臣曰吾用野王為三公後世必謂我<lb/>
私後宮親屬以野王為比三月丙寅詔曰剛疆堅<lb/>
固確然亡欲大鴻臚野王是也心辨善辭可使四<lb/>
方少府五鹿充宗是也亷潔節儉太子少傅張譚<lb/>
是也其以少傅為御史大夫　夏五月壬辰帝崩<lb/>
于未央宮　六月己未太子即皇帝位<lb/>
成帝建始元年春正月石顯遷長信中太僕秩中<lb/>
二千石顯既失倚離權於是丞相御史條奏顯舊<lb/>
<pb n="KR2c0001_SBCK_004-76b"/>
惡及其黨牢梁陳順皆免官顯與妻子徙歸故郡<lb/>
憂懣不食道死諸所交結以顯為官者皆廢罷少<lb/>
府五鹿充宗左遷玄菟太守御史中丞伊嘉為鴈<lb/>
門都尉司隷校尉涿郡王尊劾奏丞相衡御史大<lb/>
夫譚知顯等顓權擅埶大作威福為海内患害不<lb/>
以時白奏行罰而阿諛曲從附下罔上懷邪迷國<lb/>
無大臣輔政之義皆不道在赦令前赦後衡譚舉<lb/>
奏顯不自陳不忠之罪而反揚著先帝任用傾覆<lb/>
之徒妄言百官畏之甚於主上卑君尊臣非所宜<lb/>
稱失大臣體於是衡慙懼免冠謝罪上丞相侯印<lb/>
綬天子以新即位重傷大臣乃左遷尊為髙陵令<lb/>
<pb n="KR2c0001_SBCK_004-77a"/>
然羣下多是尊者衡嘿嘿不自安每有水旱連乞<lb/>
骸骨讓位上輒以詔書慰撫不許<lb/>
　　　成帝淫荒<lb/>
元帝竟寕元年六月乙未成帝即皇帝位　秋七<lb/>
月丞相衡上疏曰臣聞之師曰妃匹之際生民之<lb/>
始萬福之原婚姻之禮正然後品物遂而天命全<lb/>
孔子論詩以關雎為始此綱紀之首王教之端也<lb/>
自上世已来三代興廢未有不由此也願陛下詳<lb/>
覽得失盛衰之效以定大基采有德戒聲色近嚴<lb/>
敬逺技能臣聞六經者聖人所以統天地之心著<lb/>
善惡之歸明吉凶之分通人道之正使不悖於本<lb/>
<pb n="KR2c0001_SBCK_004-77b"/>
性者也及論語孝經聖人言行之要宜究其意<lb/>
成帝建始二年　上自為太子時以好色聞及即<lb/>
位皇太后詔采良家女以備後宮大将軍武庫令<lb/>
杜欽說王鳳曰禮一娶九女所以廣嗣重祖也娣<lb/>
姪雖缺不復補所以飬夀塞争也故后妃有真淑<lb/>
之行則胤嗣有賢聖之君制度有威儀之節則人<lb/>
君有夀考之福廢而不由則女德不厭女德不厭<lb/>
則夀命不究於髙年男子五十好色未衰婦人四<lb/>
十容貎改前以改前之容侍於未衰之年而不以<lb/>
禮為制則其原不可救而後徕異態後徕異態則<lb/>
正后自疑而支庶有閒適之心是以晉獻被納䜛<lb/>
<pb n="KR2c0001_SBCK_004-78a"/>
之謗申生䝉無罪之辜今聖主富於春秋未有適<lb/>
嗣方鄉術入學未親后妃之議将軍輔政宜因始<lb/>
初之隆建九女之制詳擇有行義之家求淑女之<lb/>
質母必有聲色技能為萬世大法夫少戒之在色<lb/>
小弁之作可爲寒心唯将軍常以為憂鳳白之太<lb/>
后太后以為故事無有鳳不能自立法度循故事<lb/>
而已鳳素重欽故置之莫府國家政謀常與欽慮<lb/>
之數稱達名士裨正闕失當世善政多出於欽者<lb/>
三年十二月戊申朔日有食之其夜地震未央宮<lb/>
殿中詔舉賢良方正能直言極諫之士杜欽及太<lb/>
常丞谷永上對皆以為後宮女寵太盛嫉妬專上<lb/>
<pb n="KR2c0001_SBCK_004-78b"/>
将害繼嗣之咎<lb/>
河平元年夏四月己亥晦日有食之詔公卿百僚<lb/>
陳過失無有所諱大赦天下光祿大夫劉向對曰<lb/>
四月交於五月月同孝惠日同孝昭其占恐害繼<lb/>
嗣是時許皇后專寵後宫希得進見中外皆憂上<lb/>
無繼嗣故杜欽谷永及向所對皆及之上於是減<lb/>
省椒房掖廷用度服御輿駕所發諸官署及所造<lb/>
作遺賜外家羣臣妾皆如竟寕以前故事皇后上<lb/>
疏自陳以為時世異制長短相補不出漢制而已<lb/>
纎微之閒未必可同若竟寕前與黄龍前豈相放<lb/>
哉家吏不曉今壹受詔如此且使妾揺手不得設<lb/>
<pb n="KR2c0001_SBCK_004-79a"/>
妾欲作某屏風張於某所曰故事無有或不能得<lb/>
則必繩妾以詔書矣此誠不可行唯陛下省察故<lb/>
事以特牛祠大父母戴侯敬侯皆得蒙恩以太牢<lb/>
祠今當率如故事唯陛下哀之今吏甫受詔讀記<lb/>
直豫言使后知之非可復若私府有所取也其萌<lb/>
芽所以約制妾者恐失人理唯陛下深察焉上於<lb/>
是采谷永劉向所言災異咎驗皆在後宮之意以<lb/>
報之且曰吏拘於灋亦安足過蓋矯枉者過直古<lb/>
今同之且財幣之省特牛之祠其於皇后所以扶<lb/>
助德美爲華寵也咎根不除災變相襲祖宗且不<lb/>
血食何戴侯也傳不云乎以約失之者鮮審皇后<lb/>
<pb n="KR2c0001_SBCK_004-79b"/>
欲從其奢與朕亦當灋孝武皇帝也如此則甘泉<lb/>
建章可復興矣孝文皇帝朕之師也皇太后皇后<lb/>
成灋也假使太后在彼時不如職今見親厚又惡<lb/>
可以踰乎皇后其刻心秉德謙約為右垂則列妾<lb/>
使有灋焉<lb/>
鴻嘉元年二月上始為微行從期門郎或私奴十<lb/>
餘人或乘小車或皆騎出入市里郊野逺至旁縣<lb/>
甘泉長楊五柞鬬雞走馬常自稱富平侯家人富<lb/>
平侯者張安世四世孫放也放父臨尚敬武公主<lb/>
生放放為侍中中郎将娶許皇后女弟當時寵幸<lb/>
無比故假稱之<lb/>
<pb n="KR2c0001_SBCK_004-80a"/>
二年春三月博士行大射禮有飛雉集于庭歴階<lb/>
登堂而雊後雉又集大常宗正丞相御史大夫車<lb/>
騎将軍之府又集未央宮承明殿屋上車騎将軍<lb/>
王音待詔寵等上言天地之氣以類相應譴告人<lb/>
君甚微而著雉者聽察先聞雷聲故月令以紀氣<lb/>
經載髙宗雊雉之異以明轉禍為福之驗今雉以<lb/>
博士行禮之日大衆聚㑹飛集於庭歷階登堂萬<lb/>
衆睢睢驚怪連日徑歷三公之府太常宗正典宗<lb/>
廟骨肉之官然後入宮其宿留告曉人具備深切<lb/>
雖人道相戒何以過是後帝使中常侍鼂閎詔音<lb/>
曰聞捕得雉毛羽頗摧折類拘執者得無人為之<lb/>
<pb n="KR2c0001_SBCK_004-80b"/>
音復對曰陛下安得亡國之語不知誰主為佞讇<lb/>
之計誣亂聖德如此者左右阿諛甚衆不待臣音<lb/>
復讇而足公卿以下保位自守莫有正言如令陛<lb/>
下覺寤懼大禍且至身深責臣下繩以聖灋臣音<lb/>
當先誅豈有以自觧哉今即位十五年繼嗣不立<lb/>
日日駕車而出失行流聞海内傳之甚於京師外<lb/>
有㣲行之害内有疾病之憂皇天數見災異欲人<lb/>
變更終已不改天尚不能感動陛下臣子何望獨<lb/>
有極言待死命在朝暮而已如有不然老母安得<lb/>
處所尚何皇太后之有髙祖天下當以誰屬乎宜<lb/>
謀於賢智克己復禮以求天意繼嗣可立災變尚<lb/>
<pb n="KR2c0001_SBCK_004-81a"/>
可銷也<lb/>
三年　初許皇后與班偼伃皆有寵於上上嘗逰<lb/>
後庭欲與倢伃同輦載偼伃辭曰觀古圖畵賢聖<lb/>
之君皆有名臣在側三代末主乃有嬖妾今欲同<lb/>
輦得無近似之乎上善其言而止太后聞之喜曰<lb/>
古有樊姬今有班偼伃班偼伃進侍者李平得幸<lb/>
亦為偼伃賜姓曰衛其後上微行過陽阿主家恱<lb/>
歌舞者趙飛燕召入宮大幸有女弟復召入姿性<lb/>
尤醲粹左右見之皆嘖嘖嗟賞有宣帝時披香愽<lb/>
士淖方成在帝後唾曰此禍水也滅火必矣姊弟<lb/>
俱為偼伃貴傾後宮許皇后班偼伃皆失寵於是<lb/>
<pb n="KR2c0001_SBCK_004-81b"/>
趙飛燕譛告許皇后班偼伃挾媚道祝詛後宮詈<lb/>
及主上冬十一月甲寅許后廢處昭臺宮后姊謁<lb/>
等皆誅死親屬歸故郡考問班㨗伃偼伃對曰妾<lb/>
聞死生有命富貴在天修正尚未䝉福為邪欲以<lb/>
何望使鬼神有知不受不臣之愬如其無知愬之<lb/>
何益故不為也上善其對赦之賜黄金百斤趙氏<lb/>
姊弟驕妬偼伃恐久見危乃求共養太后於長信<lb/>
宮上許焉<lb/>
永始元年春正月上欲立趙偼伃為皇后皇太后<lb/>
嫌其所出微甚難之太后姊子淳于長為侍中數<lb/>
往来通語東宮歳餘乃得太后指許之夏四月乙<lb/>
<pb n="KR2c0001_SBCK_004-82a"/>
亥上先封偼伃父臨為成陽侯諫大夫河閒劉輔<lb/>
上書言昔武王周公承順天地以饗魚烏之瑞然<lb/>
猶君臣祗懼動色相戒况於季世不䝉繼嗣之福<lb/>
屢受威怒之異者虖雖夙夜自責改過易行畏天<lb/>
命念祖業妙選有德之世考卜窈窕之女以承宗<lb/>
廟順神祗心塞天下望子孫之祥猶恐晚暮今乃<lb/>
觸情縱欲傾於卑賤之女欲以母天下不畏于天<lb/>
不媿于人惑莫大焉里語曰腐木不可以為柱人<lb/>
婢不可以為主天人之所不予必有禍而無福市<lb/>
道皆共知之朝廷莫肯壹言臣竊傷心不敢不盡<lb/>
死書奏上使侍御史收縳輔繫掖庭秘獄羣臣莫<lb/>
<pb n="KR2c0001_SBCK_004-82b"/>
知其故於是左将軍辛慶忌右将軍亷襃光禄勲<lb/>
琅邪師丹太中大夫谷永俱上書曰竊見劉輔前<lb/>
以縣令求見擢為諫大夫此其言必有卓詭切至<lb/>
當聖心者故得抜至於此旬月之閒收下秘獄臣<lb/>
等愚以為輔幸得託公族之親在諫臣之列新從<lb/>
下土来未知朝廷體獨觸忌諱不足深過小罪宜<lb/>
隠忍而已如有大惡宜暴治理官與衆共之今天<lb/>
心未豫災異屢降水旱迭臻方當隆寛廣問襃直<lb/>
盡下之時也而行惨急之誅於諫争之臣震驚群<lb/>
下失忠直心假令輔不坐直言所坐不著天下不<lb/>
可戸曉同姓近臣本以言顯其於治親養忠之義<lb/>
<pb n="KR2c0001_SBCK_004-83a"/>
誠不宜幽囚于掖庭獄公卿以下見陛下進用輔<lb/>
亟而折傷之暴人有懼心精銳銷耎莫敢盡節正<lb/>
言非所以昭有虞之聽廣德美之風臣等竊深傷<lb/>
之唯陛下留神省察上乃徙繫輔共工獄減死罪<lb/>
一等論爲鬼薪　夏六月丙寅立皇后趙氏大赦<lb/>
天下皇后既立寵少衰而其女弟絶幸爲昭儀居<lb/>
昭陽舎其中庭彤朱而殿上髹漆切皆銅沓黄金<lb/>
塗白玉階壁帶往往爲黄金釭函藍田璧明珠翠<lb/>
羽飾之自後宮未嘗有焉趙后居别館多通侍郎<lb/>
宮奴多子者昭儀嘗謂帝曰妾姊性剛有如爲人<lb/>
構䧟則趙氏無種矣因泣下悽惻帝信之有白后<lb/>
<pb n="KR2c0001_SBCK_004-83b"/>
姦狀者帝輒殺之由是后公為淫恣無敢言者然<lb/>
卒無子光禄大夫劉向以為王教由内及外自近<lb/>
者始於是採取詩書所載賢妃貞婦興國顯家及<lb/>
孽嬖亂亡者序次為列女傳凡八篇及采傳記行<lb/>
事著新序說苑凡五十篇奏之數上䟽言得失陳<lb/>
灋戒書數十上以助觀覽補遺闕上雖不能盡用<lb/>
然内嘉其言常嗟歎之<lb/>
二年谷永為凉州刺史奏事京師訖當之部上使<lb/>
尚書問永受所欲言永對曰臣聞王天下有國家<lb/>
者患在上有危亡之事而危亡之言不得上聞如<lb/>
使危亡之言輒上聞則商周不易姓而迭興三正<lb/>
<pb n="KR2c0001_SBCK_004-84a"/>
不變改而更用夏商之将亡也行道之人皆知之<lb/>
晏然自以若天有日莫能危是故惡日廣而不自<lb/>
知大命傾而不自寤易曰危者有其安者也亡者<lb/>
保其存者也陛下誠垂寛明之聽無忌諱之誅使<lb/>
芻蕘之臣得盡所聞於前羣臣之上願社稷之長<lb/>
福也元年九月黑龍見其晦日有食之今年二月<lb/>
己未夜星隕乙酉日有食之六月之閒大異四發<lb/>
二二而同月三代之末春秋之亂未嘗有也臣聞<lb/>
三代所以隕社稷喪宗廟者皆由婦人與群惡沈<lb/>
湎於酒秦所以二世十六年而亡者養生㤗奢奉<lb/>
終㤗厚也二者陛下兼而有之臣請畧陳其效建<lb/>
<pb n="KR2c0001_SBCK_004-84b"/>
始河平之際許班之貴傾動前朝熏灼四方女寵<lb/>
至極不可上矣今之後起什倍于前廢先帝灋度<lb/>
聼用其言官秩不當縱釋王誅驕其親屬假之威<lb/>
權從横亂政刺舉之吏莫敢奉憲又以掖庭獄大<lb/>
為亂阱榜箠㿊於炮烙絶滅人命主為趙李報德<lb/>
復怨反除白罪逮治正吏多繫無辜掠立廹恐至<lb/>
為人起責分利受謝生入死出者不可勝數是以<lb/>
日食再既以昭其辜王者必先自絶然後天絶之<lb/>
陛下棄萬乗之至貴樂家人之賤事厭髙美之尊<lb/>
號好匹夫之卑字崇聚僄輕無義小人以為私客<lb/>
數離深宮之固挺身晨夜與羣小相隨烏集雜㑹<lb/>
<pb n="KR2c0001_SBCK_004-85a"/>
醉飽吏民之家亂服共坐流湎媟嫚溷殽無别黽<lb/>
勉遁樂晝夜在路典門户奉宿衛之臣執干戈而<lb/>
守空宮公卿百僚不知陛下所在積數年矣王者<lb/>
以民為基民以財為本財竭則下畔下畔則上亡<lb/>
是以明王愛飬基本不敢窮極使民如承大祭今<lb/>
陛下輕奪民財不愛民力聼邪臣之計去髙敞初<lb/>
陵改作昌陵役百乾谿費擬驪山靡敝天下五年<lb/>
不成而後反故百姓愁恨感天饑饉仍臻流散冗<lb/>
食餧死於道以百萬數公家無一年之畜百姓無<lb/>
旬日之儲上下俱匱無以相救詩云殷監不逺在<lb/>
夏后之世願陛下追觀夏商周秦所以失之以鏡<lb/>
<pb n="KR2c0001_SBCK_004-85b"/>
考已行有不合者臣當伏妄言之誅漢興九世百<lb/>
九十餘載繼體之主七皆承天順道遵先祖灋度<lb/>
或以中興或以治安至於陛下獨違道縱欲輕身<lb/>
妄行當盛壯之隆無繼嗣之福有危亡之憂積失<lb/>
君道不合天意亦以多矣為人後嗣守人功業如<lb/>
此豈不負哉方今社稷宗廟禍福安危之機在於<lb/>
陛下陛下誠肯昭然逺寤專心反道舊愆畢改新<lb/>
德既章則赫赫大異庶㡬可銷天命去就庶㡬可<lb/>
復社稷宗廟庶㡬可保唯陛下留神反覆熟省臣<lb/>
言帝性寛好文辭而溺於燕樂皆皇太后與諸舅<lb/>
夙夜所常憂至親難數言故推永等使因天變而<lb/>
<pb n="KR2c0001_SBCK_004-86a"/>
切諫勸上納用之永自知有内應展意無所依違<lb/>
每言事輒見荅禮至上此對上大怒衛将軍商宻<lb/>
擿永令發去上使侍御史収永敕過交道廏者勿<lb/>
追御史不及永還上意亦解自悔　上嘗與張放<lb/>
及趙李諸侍中共宴飲禁中皆引滿舉白談笑大<lb/>
噱時乗輿幄坐張畫屏風畫紂醉踞妲己作長夜<lb/>
之樂侍中光禄大夫班伯久疾新起上顧指畫而<lb/>
問伯曰紂為無道至於是虖對曰書云乃用婦人<lb/>
之言何有踞肆於朝所謂衆惡歸之不如是之甚<lb/>
者也上曰茍不若此此圖何戒對曰沈湎于酒微<lb/>
子所以告去也式號式謼大雅所以流連也詩書<lb/>
<pb n="KR2c0001_SBCK_004-86b"/>
淫亂之戒其原皆在於酒上乃喟然歎曰吾久不<lb/>
見班生今日復聞讜言放等不懌稍自引起更衣<lb/>
因罷出時長信庭林表適使来聞見之後上朝東<lb/>
宮太后泣曰帝閒顏色瘦黑班侍中本大将軍所<lb/>
舉宜寵異之益求其比以輔聖德宜遣富平侯且<lb/>
就國上曰諾上諸舅聞之以風丞相御史求放過<lb/>
失於是丞相宣御史大夫方進奏放驕蹇縱恣奢<lb/>
淫不制拒閉使者賊傷無辜從者支屬並乗權埶<lb/>
為暴虐請免放就國上不得已左遷放為北地都<lb/>
尉其後比年數有災變故放久不得還壐書勞問<lb/>
不絶敬武公主有疾詔徵放歸第視母疾數月主<lb/>
<pb n="KR2c0001_SBCK_004-87a"/>
有瘳後復出放為河東都尉上雖愛放然上廹太<lb/>
后下用大臣故常涕泣而遣之<lb/>
元延元年秋七月有星孛于東井上以災變博謀<lb/>
羣臣北地太守谷永對曰王者躬行道德承順天<lb/>
地則五徵時序百姓夀考符瑞並降失道妄行逆<lb/>
天暴物則咎徵著郵妖孽並見饑饉荐臻終不改<lb/>
寤惡洽變<graphic n="KR0640" url="https://raw.githubusercontent.com/kanripo/KR-Gaiji/master/images/KR0640.png" mimeType="image/png"/>不復譴告更命有德此天地之常經<lb/>
百王之所同也加以功德有厚薄期質有脩短時<lb/>
世有中季天道有盛衰陛下承八世之功業當陽<lb/>
數之標季渉三七之節紀遭無妄之卦運直百六<lb/>
之災阸三難異科雜焉同㑹建始元年以來二十<lb/>
<pb n="KR2c0001_SBCK_004-87b"/>
載間羣災大異交錯蜂起多於春秋所書内則為<lb/>
深宮後庭将有驕臣悍妾醉酒狂悖卒起之敗北<lb/>
宮苑囿街巷之中臣妾之家幽間之處徵舒崔杼<lb/>
之亂外則為諸夏下土将有樊並蘇令陳勝項梁<lb/>
奮臂之禍安危之分界宗廟之至憂臣永所以破<lb/>
膽寒心豫言之累年下有其萌然後變見于上可<lb/>
不致慎禍起細微姦生所易願陛下正君臣之義<lb/>
無復與羣小媟黷燕飲勤三綱之嚴修後宮之政<lb/>
抑逺驕妬之寵崇近婉順之行朝覲灋駕而後出<lb/>
陳兵清道而後行無復輕身獨出飲食臣妾之家<lb/>
三者既除内亂之路塞矣諸夏舉兵萌在民饑饉<lb/>
<pb n="KR2c0001_SBCK_004-88a"/>
而吏不䘏興於百姓困而賦斂重發於下怨離而<lb/>
上不知傳曰飢而不損兹謂㤗厥咎亡比年郡國<lb/>
傷於水災禾麥不收宜損常稅之時而有司奏請<lb/>
加賦甚繆經義逆於民心市怨趨禍之道也臣願<lb/>
陛下勿許加賦之奏益減奢㤗之費流恩廣施振<lb/>
贍困乏敕勸耕桑以慰綏元元之心諸夏之亂庶<lb/>
㡬可息中壘校尉劉向上書曰臣聞帝舜戒伯禹<lb/>
母若丹朱傲周公戒成王母若殷王紂聖帝明王<lb/>
當以敗亂自戒不諱廢興故臣敢極陳其愚唯陛<lb/>
下留神察焉謹案春秋二百四十二年日食三十<lb/>
六今連三年比食自建始以来二十嵗間而八食<lb/>
<pb n="KR2c0001_SBCK_004-88b"/>
率二歳六月而一發古今罕有異有小大希稠占<lb/>
有舒疾緩急觀秦漢之易世覽惠昭之無後察昌<lb/>
邑之不終視孝宣之紹起皆有變異著於漢紀天<lb/>
之去就豈不昭昭然哉臣幸得託末屬誠見陛下<lb/>
寛明之德冀銷大異而興髙宗成王之聲以崇劉<lb/>
氏故懇懇數奸死亡之誅天文難以相曉臣雖圖<lb/>
上猶須口說然後可知願賜清燕之間指圖陳狀<lb/>
上輙入之然終不能用也　十二月北地都尉張<lb/>
放到官數月復徵入侍中太后與上書曰前所道<lb/>
尚未效富平侯反復来其能黙虖上謝曰請今奉<lb/>
詔上於是出放爲天水屬國都尉引少府許商光<lb/>
<pb n="KR2c0001_SBCK_004-89a"/>
禄勲師丹為光禄大夫班伯為水衡都尉並侍中<lb/>
皆秩中二千石每朝東宮常從及大政俱使諭指<lb/>
於公卿上亦稍厭游宴復修經書之業太后甚悦<lb/>
綏和二年三月丙戌帝崩于未央宫帝素彊無疾<lb/>
病是時楚思王衍梁王立來朝明旦當辭去上宿<lb/>
供張白虎殿又欲拜左將軍孔光為丞相已刻侯<lb/>
印書賛昏夜平善鄉晨傅絝韈欲起因失衣不能<lb/>
言晝漏上十刻而崩民間讙譁咸歸罪趙昭儀皇<lb/>
太后詔大司馬莽雜與御史丞相廷尉治問皇帝<lb/>
起居發病狀趙昭儀自殺　班彪賛曰臣姑充後<lb/>
宮為婕妤父子昆弟侍帷幄數為臣言成帝善修<lb/>
<pb n="KR2c0001_SBCK_004-89b"/>
容儀升車正立不内顧不疾言不親指臨朝淵嘿<lb/>
尊嚴若神可謂有穆穆天子之容者矣博覽古今<lb/>
容受直辭公卿奏議可述遭世承平上下和睦然<lb/>
湛乎酒色趙氏亂内外家擅權言之可為於邑建<lb/>
始以来王氏始執國命哀平短祚莽遂簒位蓋其<lb/>
威福所由來者漸矣<lb/>
　　　　河決之患<lb/>
漢元帝永光五年　初武帝既塞宣房後河復北<lb/>
決於館陶分為屯氏河東北入海廣深與大河等<lb/>
故因其自然不隄塞也是歲河決清河靈鳴犢口<lb/>
而屯氏河絶<lb/>
<pb n="KR2c0001_SBCK_004-90a"/>
武帝元封二年上使汲仁郭昌發卒數萬人塞瓠<lb/>
子河決築宫其上名曰宣房宫<lb/>
成帝建始四年夏四月大雨水十餘日河決東郡<lb/>
金隄先是清河都尉馮逡奏言郡承河下流土壤<lb/>
輕脆易傷頃所以闊無大害者以屯氏河通兩川<lb/>
分流也今屯氏河塞靈鳴犢口又益不利獨一川<lb/>
兼受數河之任雖髙增隄防終不能泄如有霖雨<lb/>
旬日不霽必盈溢九河故迹今既滅難明屯氏河<lb/>
新絶未久其處易浚又其口所居髙於以分殺水<lb/>
力道里便宜可復浚以助大河泄暴水備非常不<lb/>
豫修治北決病四五郡南決病十餘郡然後憂之<lb/>
<pb n="KR2c0001_SBCK_004-90b"/>
晚矣事下丞相御史白遣博士許商行視以為常方<lb/>
用度不足可且勿浚後三嵗河果决於館陶及東<lb/>
郡金隄泛濫兖豫入平原千乘濟南凡灌四郡三<lb/>
十二縣水居地十五萬餘頃深者三丈壊敗官亭<lb/>
室廬且四萬所冬十一月御史大夫尹忠以對方<lb/>
畧疏闊上切責其不憂職自殺遣大司農非調調<lb/>
均錢榖河决所灌之郡謁者二人發河南以東船<lb/>
五百艘徙民避水居邱陵九萬七千餘口<lb/>
河平元年春杜欽薦犍為王延世於王鳳使塞決<lb/>
河鳳以延世為河隄使者延世以竹落長四丈大<lb/>
九圍盛以小石兩船夾載而下之三十六日河隄<lb/>
<pb n="KR2c0001_SBCK_004-91a"/>
成三月詔以延世為光禄大夫秩中二千石賜爵<lb/>
關内侯黄金百斤<lb/>
二年秋八月河復决平原流入濟南千乘所壊敗<lb/>
者半建始時復遣王延世與丞相史楊焉及将作<lb/>
大匠許商諫大夫乘馬延年同作治六月乃成復<lb/>
賜延世黄金百斤治河卒非受平賈者為著外繇<lb/>
六月<lb/>
鴻嘉四年秋勃海清河信都河水湓溢灌縣邑三<lb/>
十一敗官亭民舍四萬餘所平陵李尋等奏言議<lb/>
者常欲求索九河故迹而穿之今因其自决可且<lb/>
勿塞以觀水埶河欲居之當稍自成川跳出沙土<lb/>
<pb n="KR2c0001_SBCK_004-91b"/>
然後順天心而圖之必有成功而用財力寡於是<lb/>
遂止不塞朝臣數言百姓可哀上遣使者處業振<lb/>
贍之<lb/>
綏和二年九月騎都尉平當使領河隄奏九河今<lb/>
皆寘滅按經義治水有决河深川而無隄防壅塞<lb/>
之文河從魏郡以東北多溢决水迹難以分明四<lb/>
海之衆不可誣宜博求能浚川䟽河者上從之待<lb/>
詔賈讓奏言治河有上中下䇿古者立國居民疆<lb/>
理土地必遺川澤之分度水埶所不及大川無防<lb/>
小水得入陂障卑下以為汙澤使秋水多得其所<lb/>
休息左右游波寛緩而不廹夫土之有川猶人之<lb/>
<pb n="KR2c0001_SBCK_004-92a"/>
有口也治土而防其川猶止兒啼而塞其口豈不<lb/>
遽止然其死可立而待也故曰善為川者决之使<lb/>
道善為民者宣之使言蓋隄防之作近起戰國雍<lb/>
防百川各以自利齊與趙魏以河為竟趙魏瀕山<lb/>
齊地卑下作隄去河二十五里河水東抵齊隄則<lb/>
西泛趙魏趙魏亦為隄去河二十五里雖非其正<lb/>
水尚有所逰盪時至而去則填淤肥美民耕田之<lb/>
或久無害稍築宮宅遂成聚落大水時至漂没則<lb/>
更起隄防以自救稍去其城郭排水澤而居之湛<lb/>
溺自其宜也今隄防陿者去水數百歩逺者數里<lb/>
於故大隄之内復有數重民居其閒此皆前世所<lb/>
<pb n="KR2c0001_SBCK_004-92b"/>
排也河從河内黎陽至魏郡昭陽東西互有石隄<lb/>
激水使還百餘里間河再西三東廹阨如此不得<lb/>
安息今行上䇿徙冀州之民當水衝者决黎陽遮<lb/>
害亭放河使北入海河西薄大山東薄金隄執不<lb/>
能逺泛濫朞月自定難者将曰若如此敗壊城郭<lb/>
田廬冢墓以萬數百姓怨恨昔大禹治水山陵當<lb/>
路者毁之故鑿龍門辟伊闕析底柱破碣石墮㫁<lb/>
天地之性此乃人功所造何足言也今瀕河十郡<lb/>
治隄嵗費且萬萬及其大决所殘無數如出數年<lb/>
治河之費以業所徙之民遵古聖之灋定山川之<lb/>
位使神人各處其所而不相奸且以大漢方制萬<lb/>
<pb n="KR2c0001_SBCK_004-93a"/>
里豈其與水争咫尺之地哉此功一立河定民安<lb/>
千載無患故謂之上䇿若乃多穿漕渠於冀州地<lb/>
使民得以溉田分殺水怒雖非聖人灋然亦救敗<lb/>
術也可從淇口以東為石隄多張水門恐議者疑<lb/>
河大川難禁制滎陽漕渠足以卜之冀州渠首盡<lb/>
當仰此水門諸渠皆往往股引取之旱則開東方<lb/>
下水門溉冀州水則開西方髙門分河流民田適<lb/>
治河隄亦成此誠富國安民興利除害支數百嵗<lb/>
故謂之中䇿若乃繕完故隄增卑倍薄勞費無已<lb/>
數逢其害此最下䇿也<lb/>
平帝元始四年王莽奏徵能治河者以百數其大<lb/>
<pb n="KR2c0001_SBCK_004-93b"/>
畧異者長水校尉平陵關並言河決率常於平原<lb/>
東郡左右其地形下而土疏惡聞禹治河時本空<lb/>
此地以為水猥盛則放溢少稍自索雖時易處猶<lb/>
不能離此上古難識近察秦漢以来河决曹衛之<lb/>
域其南北不過百八十里可空此地勿以為官亭<lb/>
民室而已御史臨淮韓牧以為可畧於禹貢九河<lb/>
處穿之縱不能為九但為四五宜有益大司空掾<lb/>
王横言河入勃海地髙於韓牧所欲穿處往者天<lb/>
嘗連雨東北風海水溢西南出寖數百里九河之<lb/>
地已為海所漸矣禹之行河水本隨西山下東北<lb/>
去周譜云定王五年河徙則今所行非禹之所穿<lb/>
<pb n="KR2c0001_SBCK_004-94a"/>
也又秦攻魏决河灌其都決處遂大不可復補宜<lb/>
郤徙完平處更開空使縁西山足乘髙地而東北<lb/>
入海乃無水災司空掾沛國桓譚典其議為甄豐<lb/>
吉凡此數者必有一是宜詳考驗皆可豫見計定<lb/>
然後舉事費不過數億萬亦可以事諸浮食無産<lb/>
業民空居與行役同當衣食衣食縣官而為之作乃<lb/>
兩便可以上繼禹功下除民疾時莽但崇空語無施<lb/>
行者<lb/>
王莽始建國三年河決魏郡泛清河以東數郡先<lb/>
是莽恐河决為元城冡墓害及決東去元城不憂<lb/>
水故遂不堤塞<lb/>
<pb n="KR2c0001_SBCK_004-94b"/>
明帝永平十二年　初平帝時河汴決壊久而不<lb/>
修建武十年光武欲修之浚儀令樂俊上言民新<lb/>
被兵革未宜興役乃止其後汴渠東侵日月彌廣<lb/>
兖豫百姓怨歎以為縣官恒興佗役不先民急㑹<lb/>
有薦樂浪王景能治水者夏四月詔發卒數十萬<lb/>
遣景與将作謁者王呉修汴渠隄自滎陽東至千<lb/>
乗海口千餘里十里立一水門令更相洄注無復<lb/>
潰漏之患景雖簡省役費然猶以百億計焉<lb/>
十三年夏四月汴渠成河汴分流復其舊迹<lb/>
通鑑紀事本末卷第四<lb/>
<pb n="KR2c0001_SBCK_004-95a"/>
</p>
<p>
</p>
  </div>
</body>
</text>
</TEI>