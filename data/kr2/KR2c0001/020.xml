<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2c0001_SBCK_020-1a"/>
通鑑紀事本末卷第二十<lb/>
　　　廢帝之亂<lb/>
宋武帝大明二年　初上在江州山隂戴灋興戴<lb/>
明寳蔡閑為典籖及即位皆以為南臺侍御史兼<lb/>
中書通事舍人是嵗三典籖並以初舉兵預宻謀<lb/>
賜爵縣男閑已卒追賜之時上親覽朝政不任大<lb/>
臣而腹心耳目不得無所委寄灋興頗知古今素<lb/>
見親待魯郡巢尚之人士之末涉獵文史為上所<lb/>
知亦以為中書通事舍人凡選授遷徙誅賞大處<lb/>
分上皆與灋興尚之參懷内外雜事多委明寳三<lb/>
人權重當時而灋興明寳大納貨賄凡所薦達言<lb/>
<pb n="KR2c0001_SBCK_020-1b"/>
無不行天下輻凑門外成市家産並累千金<lb/>
八年夏閏五月庚申上殂於玉燭殿是日太子即<lb/>
皇帝位<hi>廢帝</hi>年十六大赦吏部尚書蔡興宗親奉<lb/>
璽綬太子受之傲惰無戚容興宗出告人曰昔魯<lb/>
昭不哀叔孫知其不終家國之禍其在此乎　秋<lb/>
七月乙卯罷南北二馳道及孝建以來所改制度<lb/>
還依元嘉尚書蔡興宗於都座慨然謂顔師伯曰<lb/>
先帝雖非盛徳之主要以道始終三年無改古典<lb/>
所貴今殯宫甫撤山陵未逺而凡諸制度興造不<lb/>
論是非一皆刋削雖復禪代亦不至爾天下有識<lb/>
當以此窺人師伯不從太宰義恭素畏戴灋興巢<lb/>
<pb n="KR2c0001_SBCK_020-2a"/>
尚之等雖受遺輔政而引身避事由是政歸近習<lb/>
灋興等専制朝權威行近逺詔敕皆出其手尚書<lb/>
事無大小咸取决焉義恭與顔師伯但守空名而<lb/>
已蔡興宗自以職管銓衡每至上朝輒為義恭陳<lb/>
登賢進士之意又箴規得失愽論朝政義恭性恇<lb/>
撓阿順灋興恒慮失㫖聞興宗言輒戰懼無荅興<lb/>
宗每奏選事灋興尚之等輒點定回換僅有在者<lb/>
興宗於朝堂謂義恭師伯曰主上諒闇不親萬機<lb/>
而選舉密事多被刪改復非公筆亦不知是何天<lb/>
子意數與義恭等争選事往復論執義恭灋興皆<lb/>
惡之左遷興宗新昌太守既而以其人望復留之<lb/>
<pb n="KR2c0001_SBCK_020-2b"/>
建康　八月王太后疾篤使呼廢帝帝曰病人閒<lb/>
多鬼那可往太后怒謂侍者取刀來剖我腹那得<lb/>
生寧馨兒已丑太后殂<lb/>
明帝泰始元年　廢帝幼而狷㬥及即位始猶難<lb/>
太后大臣及戴灋興等未敢自恣太后既殂帝年<lb/>
漸長欲有所為灋興輒抑制之謂帝曰官所為如<lb/>
此欲作營陽邪帝稍不能平所幸閹人華願兒賜<lb/>
與無筭灋興常加裁減願兒恨之帝使願兒於外<lb/>
察聴風謡願兒言於帝曰道路皆言宫中有二天<lb/>
子灋興為眞天子官為贗天子且官居深宫與人<lb/>
物不接灋興與太宰顔柳共為一體往來門客恒<lb/>
<pb n="KR2c0001_SBCK_020-3a"/>
有數百内外士庶莫不畏服灋興是孝武左右乆<lb/>
在宫闈今與它人作一家深恐此坐席非復官有<lb/>
帝遂發詔免灋興官遣還田里仍徙逺郡八月辛<lb/>
酉賜灋興死解巢尚之舍人員外散騎侍郎東海<lb/>
奚顯度亦有寵於世祖常典作役課督苛虐捶朴<lb/>
慘毒人皆苦之帝常戲曰顯度為百姓患比當除<lb/>
之左右因唱諾即宣㫖殺之尚書右僕射領衞尉<lb/>
卿丹楊尹顔師伯居權日乆海内輻湊驕奢淫恣<lb/>
為衣冠所疾帝欲親朝政庚午以師伯為尚書左<lb/>
僕射解卿尹以吏部尚書王彧為右僕射分其權<lb/>
任師伯始懼初世祖多猜忌王公大臣重足屏息<lb/>
<pb n="KR2c0001_SBCK_020-3b"/>
莫敢妄相過從世祖殂太宰義恭等皆相賀曰今<lb/>
日始免横死矣甫過山陵義恭與柳元景顔師伯<lb/>
等聲樂酣飲不捨晝夜帝内不能平既殺戴灋興<lb/>
諸大臣無不震慴各不自安於是元景師伯密謀<lb/>
廢帝立義恭日夜聚謀而持疑不能决元景以其<lb/>
謀告沈慶之慶之與義恭素不厚又師伯常専斷<lb/>
朝事不與慶之參懐謂令史曰沈公瓜牙耳安得<lb/>
預政事慶之恨之乃發其事癸酉帝自帥羽林兵<lb/>
討義恭殺之并其四子斷絶義恭支體分裂腸胃<lb/>
挑取眼睛以蜜漬之謂之鬼目粽别遣使者稱詔<lb/>
召柳元景以兵隨之左右犇告兵刃非常元景知<lb/>
<pb n="KR2c0001_SBCK_020-4a"/>
禍至入辭其母整朝服乘車應召弟車騎司馬叔<lb/>
仁戎服帥左右壯士欲拒命元景苦禁之既出巷<lb/>
軍士大至元景下車受戮容色恬然并其八子六<lb/>
弟及諸姪獲顔師伯於道殺之并其六子又殺廷<lb/>
尉劉徳願改元景和文武進位二等遣使誅湘州<lb/>
刺史江夏世子伯禽自是公卿以下皆被捶曵如<lb/>
奴隷矣初帝在東宫多過失世祖欲廢之而立新<lb/>
安王子鸞侍中袁顗盛稱太子好學有日新之美<lb/>
世祖乃止帝由是徳之既誅羣公欲引進顗任以<lb/>
朝政遷為吏部尚書與尚書左丞徐爰皆以誅義<lb/>
恭等功賜爵縣子徐爰便僻善事人頗渉書傳自<lb/>
<pb n="KR2c0001_SBCK_020-4b"/>
元嘉初入侍左右豫參顧問既長於附㑹又飾以<lb/>
典文故為太祖所任遇大明之世委寄尤重時殿<lb/>
省舊人多見誅逐唯爰巧於將迎始終無迕廢帝<lb/>
待之益厚羣臣莫及帝毎出常與沈慶之及山隂<lb/>
公主同輦爰亦預焉山隂公主帝姊也適駙馬都<lb/>
尉何戢戢偃之子也公主尤淫恣嘗謂帝曰妾與<lb/>
陛下男女雖殊俱託體先帝陛下六宫萬數而妾<lb/>
唯駙馬一人事太不均帝乃為公主置面首左右<lb/>
三十人進爵㑹稽郡長公主秩同郡王吏部郎楮<lb/>
淵貌美公主就帝請以自侍帝許之淵侍公主十<lb/>
日備見逼迫以死自誓乃得免淵湛之之子也帝<lb/>
<pb n="KR2c0001_SBCK_020-5a"/>
令太廟别畫祖考之像帝入廟指髙祖像曰渠大<lb/>
英雄生擒數天子指太祖像曰渠亦不惡但末年<lb/>
不免兒斫去頭指世祖像曰渠大齄鼻如何不齄<lb/>
立召畫工令齄之　新安王子鸞有寵於世祖帝<lb/>
疾之九月辛丑遣使賜子鸞死又殺其母弟南海<lb/>
王子師及其母妹發殷貴妃墓又欲掘景寧陵太<lb/>
史以為不利於帝乃止　廢帝自即位以來未嘗<lb/>
戒嚴因民訛言義陽王昶反而討之昶犇魏<hi>元魏事見</hi>
<hi>齊㓂</hi>吏部尚書袁顗始為帝所寵任俄而失指待<lb/>
遇頓衰使有司糾奏其罪白衣領職顗懼詭辭求<lb/>
出甲寅以顗為督雍梁等四州諸軍事雍州刺史<lb/>
<pb n="KR2c0001_SBCK_020-5b"/>
顗舅蔡興宗謂之曰襄陽星惡何可往顗曰白刃<lb/>
交前不救流矢今者之行唯願生出虎口耳且天<lb/>
道遼逺何必皆驗是時臨海王子頊為都督荆湘<lb/>
等八州諸軍事荆州刺史朝廷以興宗為子頊長<lb/>
史南郡太守行府州事興宗辭不行顗說興宗曰<lb/>
朝廷形勢人所共見在内大臣朝不保夕舅今出<lb/>
居峽西為八州行事顗在襄沔地勝兵彊去江陵<lb/>
咫尺水陸流通若朝廷有事可以共立桓文之功<lb/>
豈比受制凶狂臨不測之禍乎今得間不去後復<lb/>
求出豈可得邪興宗曰吾素門平進與主上甚踈<lb/>
未容有患宫省内外人不自保㑹應有變若内難<lb/>
<pb n="KR2c0001_SBCK_020-6a"/>
得弭外舋未必可量汝欲在外求全我欲居中免<lb/>
禍各行其志不亦善乎顗於是狼狽上路猶慮見<lb/>
追行至尋陽喜曰今始免矣鄧琬為晉安王子勛<lb/>
鎭軍長史尋陽内史行江州事顗與之𣢾狎過常<lb/>
每清閑必盡日窮夜顗與琬人地本殊見者知其<lb/>
有異志矣尋復以興宗為吏部尚書　帝舅東陽<lb/>
太守王藻尚世祖女臨川長公主公主妬譖藻於<lb/>
帝冬十月己卯藻下獄死㑹稽太守孔靈符所至<lb/>
有政績以忤犯近臣近臣譛之帝遣使鞭殺靈符<lb/>
并誅其二子寧朔將軍何邁瑀之子也尚帝姑新<lb/>
蔡長公主帝納公主於後宫謂之謝貴嬪詐言公<lb/>
<pb n="KR2c0001_SBCK_020-6b"/>
主薨殺宫婢送邁第殯葬行喪禮庚辰拜貴嬪為<lb/>
夫人加鸞輅龍旂出警入蹕邁素豪俠多養死士<lb/>
謀因帝出逰廢之立晉安王子勛事泄十一月壬<lb/>
辰帝自將兵誅邁初沈慶之既發顔柳之謀遂自<lb/>
昵於帝數盡言規諌帝浸不恱慶之懼禍杜門不<lb/>
接賔客嘗遣左右范羡至吏部尚書蔡興宗所興<lb/>
宗使羡謂慶之曰公閉門絶客以避悠悠請託者<lb/>
耳如興宗非有求於公者也何為見拒慶之使羡<lb/>
邀興宗興宗往見慶之因説之曰主上比者所行<lb/>
人倫道盡率徳改行無可復望今所忌憚唯在於<lb/>
公百姓喁喁所瞻賴者亦在公一人而已公威名<lb/>
<pb n="KR2c0001_SBCK_020-7a"/>
素著天下所服今舉朝遑遑人懐危怖指麾之日<lb/>
誰不響應如猶豫不斷欲坐觀成敗豈惟旦暮及<lb/>
禍四海重責將有所歸僕䝉眷異常故敢盡言願<lb/>
公詳思其計慶之曰僕誠知今日憂危不復自保<lb/>
但盡忠奉國始終以之當委任天命耳加老退私<lb/>
門兵力頓闕雖欲為之事亦無成興宗曰當今懐<lb/>
謀思奮者非欲邀功賞富貴正求脫朝夕之死耳<lb/>
殿中將帥唯聽外間消息若一人唱首則俯仰可<lb/>
定况公統戎累朝舊日部曲布在宫省受恩者多<lb/>
沈攸之輩皆公家子弟耳何患不從且公門徒義<lb/>
附並三吳勇士殿中將軍陸攸之公之鄉人今入<lb/>
<pb n="KR2c0001_SBCK_020-7b"/>
東討賊大有鎧仗在青溪未發公取其器仗以配<lb/>
衣麾下使陸攸之帥以前驅僕在尚書中自當帥<lb/>
百僚案前世故事更簡賢明以奉社稷天下之事<lb/>
立定矣又朝廷諸所施為民間傳言公悉豫之公<lb/>
今不决當有先公起事者公亦不免附從之禍聞<lb/>
車駕屢幸貴第酣醉淹留又聞屏左右獨入閤内<lb/>
此萬世一時不可失也慶之曰感君至言然此大<lb/>
事非僕所能行事至固當抱忠以沒耳青州刺史<lb/>
沈文秀慶之弟子也將之鎭帥部曲出屯白下亦<lb/>
說慶之曰主上狂㬥如此禍亂不乆而一門受其<lb/>
寵任萬物皆謂與之同心且若人愛憎無常猜忍<lb/>
<pb n="KR2c0001_SBCK_020-8a"/>
特甚不測之禍進退難免今因此衆力圖之易於<lb/>
反掌機㑹難值不可失也再三言之至於流涕慶<lb/>
之終不從文秀遂行及帝誅何邁量慶之必當入<lb/>
諌先閉青溪諸橋以絶之慶之聞之果往不得進<lb/>
而還帝乃使慶之從父兄子直閤將軍攸之賜慶<lb/>
之藥慶之不肯飲攸之以被揜殺之時年八十慶<lb/>
之子侍中文叔欲亡恐如太宰義恭被支解謂其<lb/>
弟中書郎文季曰我能死爾能報遂飲慶之之藥<lb/>
而死弟秘書郎昭明亦自經死文季揮刀馳馬而<lb/>
去追者不敢逼遂得免帝詐言慶之病薨贈侍中<lb/>
太尉謚曰忠武公葬禮甚厚領軍將軍王玄謨數<lb/>
<pb n="KR2c0001_SBCK_020-8b"/>
流涕諌帝以刑殺過差帝大怒玄謨宿將有威名<lb/>
道路訛言玄謨已見誅蔡興宗嘗為東陽太守玄<lb/>
謨典籖包灋榮家在東陽玄謨使灋榮至興宗所<lb/>
興宗謂灋榮曰領軍殊當憂懼灋榮曰領軍比日<lb/>
殆不復食夜亦不眠恒言收已在門不保俄頃興<lb/>
宗曰領軍憂懼當為方略那得坐待禍至因使灋<lb/>
榮勸玄謨舉事玄謨使灋榮謝曰此亦未易可行<lb/>
期當不泄君言右衞將軍劉道隆為帝所寵任専<lb/>
典禁兵興宗甞與之俱從帝夜出道隆過興宗車<lb/>
後興宗曰劉君比日思一閑冩道隆解其意搯興<lb/>
宗手曰蔡公勿多言　帝畏忌諸父恐其在外為<lb/>
<pb n="KR2c0001_SBCK_020-9a"/>
患皆聚之建康拘於殿内毆捶陵曵無復人理湘<lb/>
東王彧建安王休仁山陽王休祐皆肥壯帝為竹<lb/>
籠盛而稱之以彧尤肥謂之豬王謂休仁為殺王<lb/>
休祐為賊王以三王年長尤惡之常録以自隨不<lb/>
離左右東海王禕性凡劣謂之驢王桂陽王休範<lb/>
巴陵王休若年尚少故並得從容嘗以木槽盛飯<lb/>
并雜食攪之掘地為阬實以泥水祼彧内阬中使<lb/>
以口就槽食之用為歡笑前後欲殺三王以十數<lb/>
休仁多智數每以談笑佞䛕說之故得推遷少府<lb/>
劉曚妾孕臨月帝迎入後宫俟其生男欲立為太<lb/>
子彧嘗忤㫖帝祼之縛其手足貫之以杖使人檐<lb/>
<pb n="KR2c0001_SBCK_020-9b"/>
付太官曰今日屠豬休仁笑曰豬未應死帝問其<lb/>
故休仁曰待皇太子生殺豬取其肝肺帝怒乃解<lb/>
曰且付廷尉一宿釋之丁未曚妾生子名曰皇子<lb/>
為之大赦賜為父後者爵一級帝又以太祖世祖<lb/>
在兄弟數皆第三江州刺史晉安王子勛亦第三<lb/>
故惡之因何邁之謀遣左右朱景雲送藥賜子勛<lb/>
死景雲至湓口停不進子勛典籖謝道邁主帥潘<lb/>
欣之侍書禇靈嗣聞之馳以告長史鄧琬泣涕請<lb/>
計琬曰身南土寒士䝉先帝殊恩以愛子見託豈<lb/>
得惜門户百口期當以死報効㓜主昏㬥社稷危<lb/>
殆雖曰天子事猶獨夫今便指帥文武直造京邑<lb/>
<pb n="KR2c0001_SBCK_020-10a"/>
與羣公卿士廢昏立明耳戊申琬稱子勛教令所<lb/>
部戒嚴子勛戎服出聴事集僚佐使潘欣之口宣<lb/>
㫖諭之四座未對録事參軍陶亮首請效死前驅<lb/>
衆皆奉㫖乃以亮為諮議參軍領中兵揔統軍事<lb/>
功曹張沈為諮議參軍統作舟艦南陽太守沈懷<lb/>
寳岷山太守薛常寳彭澤令陳紹宗等並為將帥<lb/>
初帝使荆州録送前軍長史荆州行事張恱至湓<lb/>
口琬稱子勛命釋其桎梏迎以所乘車以為司馬<lb/>
恱暢之弟也琬恱二人共掌内外衆事遣將軍俞<lb/>
伯竒帥五百人斷大雷禁絶商旅及公私使命遣<lb/>
使上諸郡民丁收斂器械旬日之内得甲士五千<lb/>
<pb n="KR2c0001_SBCK_020-10b"/>
人出頓大雷於兩岸築壘又以巴東建平二郡太<lb/>
守孫冲之為諮議參軍領中兵與陶亮並統前軍<lb/>
移檄逺近　戊午帝召諸妃主列於前彊左右使<lb/>
辱之南平王鑠妃江氏不從帝怒殺妃三子南平<lb/>
王敬猷廬陵王敬先安南侯敬淵鞭江妃一百先<lb/>
是民間訛言湘中出天子帝將南廵荆湘二州以<lb/>
厭之明旦欲先誅湘東王彧然後發初帝既殺諸<lb/>
公恐羣下謀已以直閤將軍宗越譚金童太一沈<lb/>
牧之等有勇力引為爪牙賞賜美人金帛充牣其<lb/>
家越等久在殿省衆所畏服皆為帝盡力帝恃之<lb/>
益無所顧憚恣為不道中外騷然左右宿衛之士<lb/>
<pb n="KR2c0001_SBCK_020-11a"/>
皆有異志而畏越等不敢發時三王乆幽不知所<lb/>
為湘東王彧主衣㑹稽阮佃夫内監吳興王道隆<lb/>
學宫令臨淮李道兒與直閤將軍柳光世及帝左<lb/>
右琅邪淳于文祖等隂謀弑帝帝以立后故假諸<lb/>
王閹人彧左右錢藍生亦在中彧密使候帝動止<lb/>
先是帝逰華林園竹林堂使宫人倮相逐一人不<lb/>
從命斬之夜夣在竹林堂有女子罵曰帝悖虐不<lb/>
道明年不及熟矣帝於宫中求得一人似所夢者<lb/>
斬之又夢所殺者罵曰我已訴上帝矣於是巫覡<lb/>
言竹林堂有鬼是日晡時帝出華林園建安王休<lb/>
仁山陽王休祐㑹稽公主並從湘東王彧獨在祕<lb/>
<pb n="KR2c0001_SBCK_020-11b"/>
書省不被召益憂懼帝素惡主衣吳興夀寂之見<lb/>
輒切齒阮佃夫以其謀告寂之及外監典事東陽<lb/>
朱幼細鎧王南彭城姜産之細鎧將晉陵王敬則<lb/>
中書舍人戴明寶寂之等聞之皆響應幼豫約勒<lb/>
内外使錢藍生密報休仁休祐時帝欲南巡腹心<lb/>
宗越等並聽出外裝束唯隊主樊僧整防華林閤<lb/>
柳光世與僧整鄉人因密邀之僧整即受命凡同<lb/>
謀十餘又阮佃夫慮力少不濟更欲招合夀寂之<lb/>
曰謀廣或泄不煩多人其夕帝悉屏侍衞與羣巫<lb/>
及綵女數百人射鬼於竹林堂事畢將奏樂夀寂<lb/>
之抽刀前入姜産之次之淳于文祖等皆隨其後<lb/>
<pb n="KR2c0001_SBCK_020-12a"/>
休仁聞行聲甚疾謂休祐曰事作矣相隨犇景陽<lb/>
山帝見寂之至引弓射之不中綵女皆迸走帝亦<lb/>
走大呼寂寂者三寂之追而弑之宣令宿衞曰湘<lb/>
東王受太皇太后令除狂主今已平定殿省惶惑<lb/>
未知所為休仁就袐書省見湘東王即稱臣引升<lb/>
西堂登御座召見諸大臣于時事起倉猝王失履<lb/>
跣至西堂猶著烏帽坐定休仁呼主衣以白帽代<lb/>
之令備羽儀雖未即位凡事悉稱令書施行宣太<lb/>
皇太后令數廢帝罪惡命湘東王纂承皇極及明<lb/>
宗越等始入湘東王撫接甚厚廢帝母弟司徒楊<lb/>
州刺史豫章王子尚頑悖有兄風已未湘東王以<lb/>
<pb n="KR2c0001_SBCK_020-12b"/>
太皇太后令賜子尚及㑹稽公主死建安王休仁<lb/>
等始得出居外舍釋謝莊之囚廢帝猶横尸太醫<lb/>
閤口蔡興宗謂尚書右僕射王彧曰此雖凶悖要<lb/>
是天下之主宜使喪禮粗足若直如此四海必將<lb/>
乗人乃葬之秣陵縣南初湘東王母沈媫妤早卒<lb/>
路太后養之王事太后甚謹太后愛王亦篤王既<lb/>
弑廢帝欲慰太后心下令以太后弟子休之為黄<lb/>
門侍郎茂之為中書侍郎論功行賞夀寂之等十<lb/>
四人皆封縣侯縣子十二月庚申朔以東海王禕<lb/>
為中書監太尉進鎭軍將軍江州刺史晉安王子<lb/>
勛為車騎將軍開府儀同三司癸亥以建安王休<lb/>
<pb n="KR2c0001_SBCK_020-13a"/>
仁為司徒尚書令楊州刺史以山陽王休祐為荆<lb/>
州刺史桂陽王休範為南徐州刺史　丙寅湘東<lb/>
王即皇帝位大赦改元其廢帝時昬制謬封並皆<lb/>
刋削庚午以右衞將軍劉道隆為中䕶軍道隆暱<lb/>
於廢帝嘗無禮於建安太妃至是建安王休仁求<lb/>
解職明帝乃賜道隆死宗越譚金童太一等雖為<lb/>
上所撫接内不自安上亦不欲使居中從容謂之<lb/>
曰卿等遭罹㬥朝勤勞日乆應得自養之地兵馬<lb/>
大郡隨卿等所擇越等素已自疑聞之皆相顧失<lb/>
色因謀作亂以告沈攸之攸之以聞上收越等下<lb/>
獄死攸之復入直閤　壬申以尚書右僕射王景<lb/>
<pb n="KR2c0001_SBCK_020-13b"/>
文為尚書僕射景文即彧也避上名以字行　初<lb/>
豫州刺史山陽王休祐入朝以長史南梁郡大守<lb/>
陳郡殷琰行府州事及休祐徙荆州即以琰為督<lb/>
豫司二州諸軍事豫州刺史　江州佐吏得上所<lb/>
下令書皆喜共造鄧琬曰㬥亂既除殿下又開黄<lb/>
閤實為公私大慶琬以晉安王子勛次弟居三又<lb/>
以尋陽起事與世祖同符謂事必有成取令書投<lb/>
地曰殿下當開端門黄閤是吾徒事耳衆皆駭愕<lb/>
琬更與陶亮等繕治器甲徴兵四方袁顗既至襄<lb/>
陽即與諮議參軍劉胡繕修兵械簡集士卒詐稱<lb/>
被太皇太后令使其起兵即建牙馳檄奉表勸子<lb/>
<pb n="KR2c0001_SBCK_020-14a"/>
勛即大位辛巳更以山陽王休祐為江州刺史荆<lb/>
州刺史臨海王子頊即留本任先是廢帝以邵陵<lb/>
王子元為湘州刺史中兵參軍沈仲玉為道路行<lb/>
事至鵲頭聞尋陽兵起不敢進琬遣數百人劫迎<lb/>
之令子勛建牙於桑尾傳檄建康稱孤志遵前典<lb/>
黜幽陟明又謂上矯害明茂簒竊天寳干我昭穆<lb/>
寡我兄弟藐孤同氣猶有十三聖靈何辜而當乏<lb/>
饗郢州刺史安陸王子綏承子勛𥘉檄欲攻廢帝<lb/>
聞廢帝已隕即解甲下標既而聞江雍猶治兵郢<lb/>
府行事茍卞之大懼即遣諮議領中兵參軍鄭景<lb/>
玄帥軍馳下并送軍糧荆州行事孔道存奉刺史<lb/>
<pb n="KR2c0001_SBCK_020-14b"/>
臨海王子頊㑹稽將佐奉太守尋陽王子房皆舉<lb/>
兵以應子勛<lb/>
二年春正月癸巳徴㑹稽太守尋陽王子房為撫<lb/>
軍將軍以巴陵王休若代之甲午中外戒嚴以司<lb/>
徒建安王休仁都督征討諸軍事車騎將軍江州<lb/>
刺史王玄謨副之休仁軍於南州以沈攸之為尋<lb/>
陽太守將兵屯虎檻時玄謨未發前鋒凡十軍絡<lb/>
繹繼至毎夜各立姓號不相禀受攸之謂諸將曰<lb/>
今衆軍姓號不同若有耕夫漁父夜相呵叱便致<lb/>
駭亂取敗之道也請就一軍取號衆咸從之　鄧<lb/>
琬稱說符瑞詐稱受路太后璽書帥將佐上尊號<lb/>
<pb n="KR2c0001_SBCK_020-15a"/>
於晉安王子勛乙未子勛即皇帝位於尋陽改元<lb/>
義嘉以安陸王子綏為司徒楊州刺史尋陽王子<lb/>
房臨海王子頊並加開府儀同三司以鄧琬為尚<lb/>
書右僕射張恱為吏部尚書袁顗加尚書左僕射<lb/>
自餘將佐及諸州郡除官進爵號各有差　丙申<lb/>
以征虜司馬申令孫為徐州刺史令孫坦之子也<lb/>
置司州於義陽以義陽内史龎孟虯為司州刺史<lb/>
徐州刺史薛安都冀州刺史清河崔道固皆舉兵<lb/>
應尋陽上徴兵於青州刺史沈文秀文秀遣其將<lb/>
平原劉彌之等將兵赴建康㑹薛安都遣使邀文<lb/>
秀文秀更令彌之等應安都濟隂太守申闡據睢<lb/>
<pb n="KR2c0001_SBCK_020-15b"/>
陵應建康安都遣其從子直閤將軍索兒太原太<lb/>
守清河傅靈越等攻之闡令孫之弟也安都壻裴<lb/>
祖隆守下邳劉彌之至下邳更以所領應建康襲<lb/>
擊祖隆祖隆兵敗與征北參軍垣崇祖犇彭城崇<lb/>
祖䕶之之從子也彌之族人北海太守懐恭從子<lb/>
善明皆舉兵以應彌之薛索兒聞之釋睢陵引兵<lb/>
擊彌之彌之戰敗走保北海申令孫進據淮陽請<lb/>
降於索兒龎孟虯亦不受命舉兵應尋陽帝召尋<lb/>
陽王長史行㑹稽郡事孔顗為太子詹事以平西<lb/>
司馬庾業代之又遣都水使者孔璪入東慰勞璪<lb/>
說覬以建康虚弱不如擁五郡以應袁鄧覬遂發<lb/>
<pb n="KR2c0001_SBCK_020-16a"/>
兵馳檄奉尋陽吳郡太守顧琛吳興太守王曇生<lb/>
義興太守劉延熈晉陵太守袁標皆據郡應之上<lb/>
又以庾業代延熈為義興業至長塘湖即與延熈<lb/>
合益州刺史蕭恵開聞晉安王子勛舉兵集將佐<lb/>
謂之曰湘東太祖之昭晉安世祖之穆其於當壁<lb/>
並無不可但景和雖昬本是世祖之嗣不任社稷<lb/>
其次猶多吾荷世祖之眷當推奉九江乃遣巴郡<lb/>
太守費欣夀將五千人東下於是湘州行事何慧<lb/>
文廣州刺史袁曇逺梁州刺史柳元怙山陽太守<lb/>
程天祚皆附於子勛元怙元景之從兄也是嵗四<lb/>
方貢計皆歸尋陽朝廷所保唯丹楊淮南等數郡<lb/>
<pb n="KR2c0001_SBCK_020-16b"/>
其間諸縣或應子勛東兵已至永世宫省危懼上<lb/>
集羣臣以謀成敗蔡興宗曰今普天同叛人有異<lb/>
志宜鎮之以静至信待人叛者親戚布在宫省若<lb/>
繩之以法則土崩立至宜明罪不相及之義物情<lb/>
既定人有戰心六軍精勇器甲犀利以待不習之<lb/>
兵其勢相萬耳願陛下勿憂上善之　建武司馬<lb/>
劉順說豫州刺史殷琰使應尋陽琰以家在建康<lb/>
未許右衞將軍柳光世自省内出犇彭城過夀陽<lb/>
言建康必不能守琰信之且素無部曲為大豪前<lb/>
右軍參軍杜叔寳等所制不得已而從之琰以叔<lb/>
寳為長史内外軍事皆叔寳専之上謂蔡興宗曰<lb/>
<pb n="KR2c0001_SBCK_020-17a"/>
諸處未平殷琰已復同逆頃日人情云何事當濟<lb/>
不興宗曰逆之與順臣無以辨今商旅斷絶米甚<lb/>
豐賤四方雲合而人情更安以此卜之清蕩可必<lb/>
但臣之所憂更在事後猶羊公言既平之後方當<lb/>
勞聖慮耳上曰誠如卿言上知琰附尋陽非本意<lb/>
乃更厚撫其家以招之　汝南新蔡二郡太守周<lb/>
矜起兵於懸瓠以應建康袁顗誘矜司馬汝南常<lb/>
珍竒執矜斬之以珍竒代為太守　上使冗從僕<lb/>
射垣榮祖還徐州說薛安都安都曰今京都無百<lb/>
里地不論攻圍取勝自可拍手笑殺且我不欲負<lb/>
孝武榮祖曰孝武之行足致餘殃今雖天下雷同<lb/>
<pb n="KR2c0001_SBCK_020-17b"/>
正是速死無能為也安都不從因留榮祖使為將<lb/>
榮祖崇祖之從父兄也　兖州刺史殷孝祖之甥<lb/>
司法參軍穎川葛僧韶請徴孝祖入朝上遣之時<lb/>
薛索兒屯據津逕僧韶閒行得至說孝祖曰景和<lb/>
凶狂開闢未有朝野危極假命漏刻主上夷凶翦<lb/>
㬥更造天地國亂朝危宜立長君而羣迷相煽構<lb/>
造無端貪利幼弱競懷希望使天道助逆羣凶事<lb/>
申則主幼時艱權柄不一兵難互起豈有自容之<lb/>
地舅少有立功之志若能控濟義勇還奉朝廷非<lb/>
唯臣主静亂乃可以垂名竹帛孝祖具問朝廷消<lb/>
息僧韶隨方詶譬并陳兵甲精彊主上欲委以前<lb/>
<pb n="KR2c0001_SBCK_020-18a"/>
驅之任孝祖即日委妻子於瑕丘帥文武二千人<lb/>
隨僧韶還建康時四方皆附尋陽朝廷唯保丹楊<lb/>
一郡而永世令孔景宣復叛義興兵垂至延陵内<lb/>
外憂危咸欲犇散孝祖忽至衆力不少並傖楚壯<lb/>
士人情大安甲辰進孝祖號撫軍將軍假節督前<lb/>
鋒諸軍事遣向虎檻寵賚甚厚初上遣東平畢衆<lb/>
敬詣兖州募人至彭城薛安都以利害說之矯上<lb/>
命以衆敬行兖州事衆敬從之殷孝祖使司馬劉<lb/>
文石守瑕丘衆敬引兵擊殺之安都素與孝祖有<lb/>
隙使衆敬殺孝祖諸子州境皆附之唯東平太守<lb/>
申纂據無鹽不從纂鍾之曾孫也　丙午上親揔<lb/>
<pb n="KR2c0001_SBCK_020-18b"/>
兵出頓中堂辛亥以山陽王休祐為豫州刺史督<lb/>
輔國將軍彭城劉勔寧朔將軍廣陵吕安國等諸<lb/>
軍西討殷琰巴陵王休若督建威將軍吳興沈懷<lb/>
明尚書張永輔國將軍蕭道成等諸軍東討孔覬<lb/>
時將士多東方人父兄子弟皆已附覬上因送軍<lb/>
普加宣示曰朕方務徳簡刑使父子兄弟罪不相<lb/>
及助順同逆者一以所從為斷卿等當深達此懷<lb/>
勿以親戚為慮也衆於是大恱凡叛者親黨在建<lb/>
康者皆使居職如故　孔覬遣其將孫曇瓘等軍<lb/>
於晉陵九里部陳甚盛沈懷明至犇牛所領寡弱<lb/>
乃築壘自固張永至曲阿未知懷明安否百姓驚<lb/>
<pb n="KR2c0001_SBCK_020-19a"/>
擾永退還延陵就巴陵王休若諸將帥咸勸休若<lb/>
退保破岡其日大寒風雪甚猛塘埭决壞衆無固<lb/>
心休若宣令敢有言退者斬衆小定乃築壘息甲<lb/>
尋得懷明書賊定未進軍主劉亮又至兵力轉盛<lb/>
人情乃安亮懷慎之從孫也殿中御史吳喜以主<lb/>
書事世祖稍遷至河東太守至是請得精兵三百<lb/>
致死於東上假喜建武將軍簡羽林勇士配之議<lb/>
者以喜刀筆主者未嘗為將不可遣中書舍人巢<lb/>
尚之曰喜昔隨沈慶之屢經軍旅性既勇决又習<lb/>
戰陳若能任之必有成績諸人紛紜皆是不别才<lb/>
耳乃遣之喜先時數奉使東吳性寛厚所至人並<lb/>
<pb n="KR2c0001_SBCK_020-19b"/>
懷之百姓聞吳河東來皆望風降散故喜所至克<lb/>
捷永世人徐崇之攻孔景宣斬之喜板崇之領縣<lb/>
事喜至國山遇東軍進擊大破之自國山進屯吳<lb/>
城劉延熈遣其將楊玄等拒戰喜兵力甚弱玄等<lb/>
衆盛喜奮擊斬之進逼義興延熈柵斷長橋保郡<lb/>
自守喜築壘與之相持庾業於長塘湖口夾岸築<lb/>
城有衆七千人與延熈遥相應接沈懷明張永與<lb/>
晉陵軍相持乆不決外監朱幼舉司徒參軍督䕶<lb/>
任農夫驍果有膽力上以四百人配之使助東討<lb/>
農夫自延陵出長塘庾業築城猶未合農夫馳徃<lb/>
攻之力戰大破之庾業棄城走義興農夫收其船<lb/>
<pb n="KR2c0001_SBCK_020-20a"/>
仗進向義興助吳喜二月己未朔喜渡水攻郡城<lb/>
分兵擊諸壘登髙指麾若令四面俱進者義興人<lb/>
大懼諸壘皆潰延熈赴水死遂克義興　沈懷明<lb/>
張永蕭道成等軍於九里西與東軍相持東軍聞<lb/>
義興敗皆震恐上遣積射將軍濟陽江方興御史<lb/>
王道隆至晉陵視東軍形勢孔覬將孫曇瓘程扞<lb/>
宗等列五城互相連帶扞宗城猶未固王道隆與<lb/>
諸將謀曰扞宗城既未立可以藉手上副聖㫖下<lb/>
成衆氣辛酉道隆帥所領急攻拔之斬扞宗首永<lb/>
等因乗勝進擊曇瓘等壬戌曇瓘等兵敗與袁標<lb/>
俱棄城走遂克晉陵吳喜軍至義鄉孔璪屯吳與<lb/>
<pb n="KR2c0001_SBCK_020-20b"/>
南亭太守王曇生詣璪計事聞臺軍已近璪大懼<lb/>
墮牀曰懸賞所購唯我而已今不遽走將為人擒<lb/>
遂與曇生犇錢唐喜入吳興任農夫引兵向吳郡<lb/>
顧琛棄郡犇㑹稽上以四郡既平乃留吳喜使綂<lb/>
沈懷明等諸將東擊㑹稽召張永等北擊彭城江<lb/>
方興等南擊尋陽　丁卯吳喜至錢唐孔璪王雲<lb/>
生犇浙東喜遣彊弩將軍任農夫等引兵向黄山<lb/>
浦東軍據岸結寨農夫等擊破之喜自柳浦渡取<lb/>
西陵擊斬庾業㑹稽人大懼將士多犇亡孔覬不<lb/>
能制戊寅上虞令王晏起兵攻郡覬逃犇嵴山車<lb/>
騎從事中郎張綏封府庫以待吳喜己卯王晏入<lb/>
<pb n="KR2c0001_SBCK_020-21a"/>
城殺綏執尋陽王子房於别署縱兵大掠府庫皆<lb/>
空獲孔璪殺之庚辰嵴山民縛孔覬送晏晏謂之<lb/>
曰此事孔璪所為無預卿事可作首辭當相為申<lb/>
上覬曰江東處分莫不由身委罪求活便是君輩<lb/>
行意耳晏乃斬之顧琛王曇生袁摽等詣吳喜歸<lb/>
罪喜皆宥之東軍主凡七十六人於陳斬十七人<lb/>
其餘皆原宥　薛索兒攻申闡乆不下使申令孫<lb/>
入睢陵說闡闡出降索兒并令孫殺之　山陽王<lb/>
休祐在歷陽輔國將軍劉勔進軍小峴殷琰所署<lb/>
南汝隂太守裴季以合肥來降　鄧琬性鄙闇貪<lb/>
吝既執大權父子賣官鬻爵使婢僕出市道販賣<lb/>
<pb n="KR2c0001_SBCK_020-21b"/>
酣歌博弈日夜不休大自矜遇賔客到門歷旬不<lb/>
得前内事悉委禇靈嗣等三人羣小横恣競為威<lb/>
福於是士民忿怨内外離心琬遣孫冲之帥龍驤<lb/>
將軍薛常寳陳紹宗焦度等兵一萬為前鋒據赭<lb/>
圻冲之於道與晉安王子勛書曰舟檝已辦器械<lb/>
亦整三軍踊躍人争效命便欲㳂流挂㠶直取白<lb/>
下願速遣陶亮衆軍兼行相接分據新亭南州則<lb/>
一麾定矣子勛加冲之左衛將軍以陶亮為右衛<lb/>
將軍統郢荆湘梁雍五州兵合二萬人一時俱下<lb/>
陶亮本無幹略聞建安王休仁自上殷孝祖又至<lb/>
不敢進屯軍鵲洲殷孝祖負其誠節陵轢諸將臺<lb/>
<pb n="KR2c0001_SBCK_020-22a"/>
軍有父子兄弟在南者孝祖悉欲推治由是人情<lb/>
乖離莫樂為用寧朔將軍沈攸之内撫將士外諧<lb/>
羣帥衆並頼之孝祖毎戰常以鼔蓋自隨軍中人<lb/>
相謂殷統軍可謂死將矣今與賊交鋒而以羽儀<lb/>
自標顯若善射者十人共射之欲不斃得乎三月<lb/>
庚寅衆軍水陸欲進攻赭圻陶亮等引兵救之孝<lb/>
祖於陳為流矢所中死軍主范潜帥五百人降於<lb/>
亮人情震駭並謂沈攸之宜代孝祖為統時建安<lb/>
王休仁屯虎檻遣寧朔將軍江方興龍驤將軍襄<lb/>
陽劉靈遺各將三千人赴赭圻攸之以為孝祖既<lb/>
死亮等有乘勝之心明日若不更攻則示之以弱<lb/>
<pb n="KR2c0001_SBCK_020-22b"/>
方興名位相亞必不為已下軍政不壹致敗之由<lb/>
也乃帥諸軍主詣方興曰今四方並反國家所保<lb/>
無復百里之地唯有殷孝祖為朝廷所委頼鋒鏑<lb/>
裁交輿尸而反文武喪氣朝野危心事之濟否唯<lb/>
在明旦一戰戰若不捷則大事去矣詰朝之事諸<lb/>
人或謂吾應統之自卜懦薄幹略不如卿今輒相<lb/>
推為統但當相與勠力耳方興甚恱許諾攸之既<lb/>
出諸軍主並尤之攸之曰吾本以濟國活家豈計<lb/>
此之升降且我能下彼彼必不能下我共濟艱難<lb/>
豈可自措同異也孫冲之謂陶亮曰孝祖梟將一<lb/>
戰便死天下事定矣不須復戰便當直取京都亮<lb/>
<pb n="KR2c0001_SBCK_020-23a"/>
不從辛卯方興帥諸軍進戰建安王休仁又遣軍<lb/>
主郭季之步兵校尉杜幼文屯騎校尉垣恭祖龍<lb/>
驤將軍濟地頓生京兆叚佛榮等三萬人往㑹戰<lb/>
自寅及午大破之追犇至姥山而還幼文驥之子<lb/>
也孫冲之於湖白口築二城軍主竟陵張興丗攻<lb/>
抜之壬辰詔以沈攸之為輔國將軍假節代殷孝<lb/>
祖督前鋒諸軍事陶亮聞湖白二城不守大懼急<lb/>
召孫冲之還鵲尾留薛常寳等守赭圻先於姥山<lb/>
及諸岡分立營寨亦悉散還共保濃湖時軍旅大<lb/>
起國用不足募民上錢榖者賜荒縣荒郡或五品<lb/>
至三品散官有差軍中食少建安王休仁撫循將<lb/>
<pb n="KR2c0001_SBCK_020-23b"/>
士均其豐儉弔死問傷身親隠恤故十萬之衆莫<lb/>
有離心鄧琬遣其豫州刺史劉胡帥衆三萬鐡騎<lb/>
三千東屯鵲尾并舊兵凡十餘萬胡宿將勇徤多<lb/>
權略屢有戰功將士畏之司徒中兵參軍冠軍蔡<lb/>
那子弟在襄陽胡毎戰懸之城外那進戰不顧吳<lb/>
喜既定三吳帥所領五千人并運資實至于赭圻<lb/>
　薛索兒將馬步萬餘人自睢陵渡淮進逼青冀<lb/>
二州刺史張永營丙申詔南徐州刺史桂陽王休<lb/>
範統北討諸軍事進據廣陵又詔蕭道成將兵救<lb/>
永　戊戌尋陽王子房至建康上宥之貶爵為松<lb/>
滋侯　上遣寧朔將軍劉懷珍帥龍驤將軍王敬<lb/>
<pb n="KR2c0001_SBCK_020-24a"/>
則等步騎五千助劉勔討夀陽斬廬江太守劉道<lb/>
蔚懷珍善明之從子也　中書舍人戴明寶啓上<lb/>
遣軍主竟陵黄回募兵擊斬尋陽所署馬頭太守<lb/>
王廣元　前奉朝請夀陽鄭黒起兵於淮上以應<lb/>
建康東扞殷琰西拒常珍竒乙巳以黒為司州刺<lb/>
史　殷琰將劉順柳倫皇甫道烈龎天生等馬步<lb/>
八千人東據宛唐劉勔帥衆軍並進去順數里立<lb/>
營時琰所遣諸軍並受順節度而以皇甫道烈土<lb/>
豪柳倫臺之所遣順本卑微唯不使統督二軍勔<lb/>
始至塹壘未立順欲擊之道烈倫不同順不能獨<lb/>
進乃止勔營既立不可復攻因相持守　沈攸之<lb/>
<pb n="KR2c0001_SBCK_020-24b"/>
帥諸軍圍赭圻薛常寶等糧盡告劉胡求救胡以<lb/>
囊盛米繫流查及船腹陽覆船順風流下以餉之<lb/>
沈攸之疑其有異遣人取船及流查大得囊米丙<lb/>
辰劉胡帥步卒一萬夜斫山開道以布囊運米餉<lb/>
赭圻平旦至城下猶隔小塹未能入沈攸之帥諸<lb/>
軍邀之殊死戰胡衆大敗捨糧棄甲縁山走斬獲<lb/>
甚衆胡被瘡僅得還營常寶等惶懼夏四月辛酉<lb/>
開城突圍走還胡軍攸之拔赭圻城斬其寧朔將<lb/>
軍沈懷寶等納降數千人陳紹宗單舸犇鵲尾建<lb/>
安王休仁自虎檻進屯赭圻劉胡等兵猶盛上欲<lb/>
綏慰人情遣吏部尚書褚淵至虎檻選用將士時<lb/>
<pb n="KR2c0001_SBCK_020-25a"/>
以軍功除官者衆板不能供始用黄紙鄧琬以晉<lb/>
安王子勛之命徴袁顗下尋陽顗悉雍州之衆馳<lb/>
下琬以黄門侍郎劉道憲行荆州事侍中孔道存<lb/>
行雍州事上庸太守柳世隆乗虚襲襄陽不克世<lb/>
隆元景之弟子也　散騎侍郎明僧暠起兵攻沈<lb/>
文秀以應建康壬午以僧暠為青州刺史平原樂<lb/>
安二郡太守王玄黙據琅邪清河廣川二郡太守<lb/>
王玄邈據盤陽城髙陽勃海二郡太守劉乗民據<lb/>
臨濟城並起兵以應建康玄邈玄謨之從弟乘民<lb/>
彌之之從子也沈文秀遣軍主解彦士攻北海拔<lb/>
之殺劉彌之乘民從弟伯宗合帥鄉黨復取北海<lb/>
<pb n="KR2c0001_SBCK_020-25b"/>
因引兵向青州所治東陽城文秀拒之伯宗戰死<lb/>
僧暠玄黙玄邈乘民合兵攻東陽城毎戰輙為文<lb/>
秀所破離而復合如此者十餘卒不能克　杜叔<lb/>
寶謂臺軍住歷陽不能遽進及劉勔等至上下震<lb/>
恐劉順等始行唯齎一月糧既與勔乆相持糧盡<lb/>
叔寳發車千五百乘載米餉順自將五千精兵送<lb/>
之吕安國聞之言於劉勔曰劉順精甲八千而我<lb/>
衆不能居半相持既乆彊弱勢殊更復推遷則無<lb/>
以自立所頼者彼糧行竭我食有餘耳若使叔寳<lb/>
米至非唯難可復圖我亦不能持乆今唯有間道<lb/>
襲其米車出彼不意若能制之將不戰走矣勔以<lb/>
<pb n="KR2c0001_SBCK_020-26a"/>
為然以疲弱守營簡精兵千人配安國及龍驤將<lb/>
軍黄回使從間道出順後於横塘抄之安國始行<lb/>
齎二日熟食食盡叔寳不至將士欲還安國曰卿<lb/>
等旦已一食今晚米車不容不至若其不至夜去<lb/>
不晚叔寳果至以米車為函箱陳叔寳於外為逰<lb/>
軍幢主楊仲懷將五百人居前安國囘等擊斬之<lb/>
及其士卒皆盡叔寳至囘欲乘勝擊之安國曰彼<lb/>
將自走不假復擊退三十里止宿夜遣騎參候叔<lb/>
寳果棄米車走安國復夜往燒米車驅牛二千餘<lb/>
頭而還五月丁亥朔夜劉順衆潰順走淮西就常<lb/>
珍竒於是劉勔鼓行進向壽陽叔寳斂居民及散<lb/>
<pb n="KR2c0001_SBCK_020-26b"/>
卒嬰城自守勔與諸軍分營城外山陽王休祐與<lb/>
殷琰書為陳利害上又遣御史王道隆齎詔宥琰<lb/>
罪勔與琰書并以琰兄瑗子邈書與之琰與叔寳<lb/>
等皆有降意而衆心不壹復嬰城固守弋陽西山<lb/>
蠻田益之起兵應建康詔以益之為輔國將軍督<lb/>
弋陽四山事壬辰以輔國將軍沈攸之為雍州刺<lb/>
史丁未以尚書左僕射王景文為中軍將軍庚戌<lb/>
以寧朔將軍劉乘民為冀州刺史　張永蕭道成<lb/>
等與薛索兒戰大破之索兒退保石梁食盡而潰<lb/>
走向樂平為申令孫子孝叔所斬薛安都子道智<lb/>
走向合肥詣裴季降傅靈越走至淮西武衞將軍<lb/>
<pb n="KR2c0001_SBCK_020-27a"/>
沛郡王廣之生獲之送詣勔勔詰其叛逆靈越曰<lb/>
九州唱義豈獨在我薛公不能専任智勇委付子<lb/>
姪此其所以敗也人生歸於一死實無面求活勔<lb/>
送詣建康上欲赦之靈越辭終不改乃殺之　鄧<lb/>
琬以劉胡與沈攸之等相持乆不决乃加袁顗督<lb/>
征詩諸軍事六月甲戌顗帥樓船千艘戰士二萬<lb/>
來入鵲尾顗本無將略性又怯橈在軍中未甞戎<lb/>
服語不及戰陳唯賦詩談義而已不復撫接諸將<lb/>
劉胡每論事酬對甚簡由此大失人情胡常切齒<lb/>
恚恨胡以南運米未至軍士匱乏就顗借襄陽之<lb/>
資顗不許曰都下兩宅未成方應經理又信往來<lb/>
<pb n="KR2c0001_SBCK_020-27b"/>
之言云建康米貴斗至數百以為將不攻自潰擁<lb/>
甲以待之　田益之帥蠻衆萬餘人圍義陽鄧琬<lb/>
使司州刺史龎孟虯帥精兵五千救之益之不戰<lb/>
潰去　安成太守劉襲始安内史王識之建安内<lb/>
史趙道生並舉郡來降襲道憐之孫也蕭道成世<lb/>
子賾為南康贛令鄧琬遣使收繫之門客蘭陵桓<lb/>
康擔賾妻裴氏及其子長懋子良逃於山中與賾<lb/>
族人蕭欣祖等結客得百餘人攻郡破獄出賾南<lb/>
康相沈肅之帥將吏追賾賾與戰擒之賾自號寧<lb/>
朔將軍據郡起兵與劉襲等相應琬以中䕶軍殷<lb/>
孚為豫章太守督上流五郡以防襲等　衡陽内<lb/>
<pb n="KR2c0001_SBCK_020-28a"/>
史王應之起兵應建康襲擊襄州行事何慧文於<lb/>
長沙應之與慧文捨軍身戰斫慧文八創慧文斫<lb/>
應之斷足殺之　始興人劉嗣祖等據郡起兵應<lb/>
建康廣州刺史袁曇逺遣其將李萬周等討之嗣<lb/>
祖誑萬周云尋陽已平萬周還襲番禺擒曇逺斬<lb/>
之上以萬周行廣州事　諸軍與袁顗相拒於濃<lb/>
湖久未决龍驤將軍張興世建議曰賊據上流兵<lb/>
彊地勝我雖持之有餘而制之不足若以竒兵數<lb/>
千潛岀其上因險而壁見利而動使其首尾周遑<lb/>
進退疑阻中流既梗糧運自艱此制賊之竒也錢<lb/>
溪江岸最狹去大軍不逺下臨洄洑船下必來沿<lb/>
<pb n="KR2c0001_SBCK_020-28b"/>
岸又有橫浦可以藏船千人守險萬人不能過衝<lb/>
要之地莫出於此沈攸之吳喜並贊其䇿㑹龎孟<lb/>
虯引兵來助殷琰劉勔遣使求捄甚急建安王休<lb/>
仁欲遣興世救之沈攸之曰孟虯蟻聚必無能為<lb/>
遣别將馬歩數千足以相制興世之行是安危大<lb/>
機必不可輟乃遣叚佛榮將兵救勔而選戰士七<lb/>
千輕舸二百配興世興世帥其衆泝流西上尋復<lb/>
退歸如是者累日劉胡聞之笑曰我尚不敢越彼<lb/>
下取楊州張興世何物人欲輕據我上不為之備<lb/>
一夕四更值便風興世舉帆直前度湖白過鵲尾<lb/>
胡既覺乃遣其將胡靈秀將兵於東岸翼之而進<lb/>
<pb n="KR2c0001_SBCK_020-29a"/>
戊戌夕興世宿景洪浦靈秀亦留興世濳遣其將<lb/>
黄道標帥七十舸徑趣錢溪立營寨己亥興世引<lb/>
兵進據之靈秀不能禁庚子劉胡自將水歩二十<lb/>
六軍來攻錢溪將士欲迎擊之興世禁之曰賊來<lb/>
尚逺氣盛而矢驟驟既易盡盛亦易衰不如待之<lb/>
令將士治城如故俄而胡來轉近船入洄洑興世<lb/>
命壽寂之任農夫帥壯士數百擊之衆軍相繼並<lb/>
進胡敗走斬首數百胡收兵而下時興世城寨未<lb/>
固建安王休仁慮袁顗并力更攻錢溪欲分其勢<lb/>
辛丑命沈攸之吳喜等以皮艦進攻濃湖斬獲千<lb/>
數是日劉胡帥歩卒二萬鐡馬一千欲更攻興世<lb/>
<pb n="KR2c0001_SBCK_020-29b"/>
未至錢溪數十里袁顗以濃湖之急遽追之錢溪<lb/>
城田此得立胡遣人傳唱錢溪已平衆並懼沈攸<lb/>
之曰不然若錢溪實敗萬人中應有一人逃亡得<lb/>
還者必是彼戰失利唱空聲以惑衆耳勒軍中不<lb/>
得妄動錢溪捷報尋至攸之以錢溪所送胡軍耳<lb/>
鼻示濃湖袁顗駭懼攸之日暮引歸　龍驤將軍<lb/>
劉道符攻山陽程天祚請降　龎孟虯進至弋陽<lb/>
劉勔遣吕安國等迎擊於蓼潭大破之孟虯走向<lb/>
義陽王玄謨之子曇善起兵據義陽以應建康孟<lb/>
虯走死蠻中　劉胡遣輔國將軍薛道標襲合肥<lb/>
殺汝隂太守裴季劉勔遣輔國將軍垣閎擊之閎<lb/>
<pb n="KR2c0001_SBCK_020-30a"/>
閬之弟道標安都之子也　淮西人鄭叔舉起兵<lb/>
擊常珍竒以應鄭黒辛亥以叔舉為北豫州刺史<lb/>
　八月皇甫道烈等聞龎孟虯敗並開門岀降<lb/>
張興世既據錢溪濃湖軍乏食鄧琬大送資糧畏<lb/>
興世不敢進劉胡帥輕舸四百由鵲頭内路欲攻<lb/>
錢溪既而謂長史王念叔曰吾少習歩戰未閑水<lb/>
鬭若歩戰恒在數萬人中水戰在一舸之上舸舸<lb/>
各進不復相關正在三十人中此非萬全之計吾<lb/>
不為也乃託瘧疾住鵲頭不進遣龍驤將軍陳慶<lb/>
將三百舸向錢溪戒慶不須戰張興世吾之所悉<lb/>
自當走耳陳慶至錢溪軍於梅根胡遣别將王起<lb/>
<pb n="KR2c0001_SBCK_020-30b"/>
將百舸攻興世興世擊起大破之胡帥其餘舸馳<lb/>
還謂顗曰興世營寨已立不可猝攻昨日小戰未<lb/>
足為損陳慶已與南陵大雷諸軍共遏其上大軍<lb/>
在此鵲頭諸將又斷其下流已墮圍中不足復慮<lb/>
顗怒胡不戰謂曰糧運鯁塞當如此何胡曰彼尚<lb/>
得泝流越我而上此運何以不得沿流越彼而下<lb/>
邪乃遣安北府司馬沈仲玉將千人歩趣南陵迎<lb/>
糧仲玉至南陵載米三十萬斛錢布數十舫豎榜<lb/>
為城規欲突過行至貴口不敢進遣聞信報胡令<lb/>
遣重軍援接張興世遣壽寂之任農夫等將三千<lb/>
人至貴口擊之仲玉走還顗營悉虜其資實胡衆<lb/>
<pb n="KR2c0001_SBCK_020-31a"/>
駭懼胡將張喜來降鎮東中兵參軍劉亮進兵逼<lb/>
胡營胡不能制袁顗懼曰賊入人肝脾裏何由得<lb/>
活胡隂謀遁去己卯誑顗云欲更帥歩騎二萬上<lb/>
取錢溪兼下大雷餘運令顗悉選馬配之其日胡<lb/>
委顗去徑趣梅根先令薛常寳辦船悉發南陵諸<lb/>
軍燒大雷諸城而走至夜顗方知之大怒罵曰今<lb/>
年爲小子所誤呼取常所乘善馬飛鷰謂其衆曰<lb/>
我當自岀追之因亦走庚辰建安王休仁勒兵入<lb/>
顗營納降卒十萬遣沈攸之等追顗顗走至鵲頭<lb/>
與戍主薛伯珍并所領數千人偕去欲向尋陽夜<lb/>
止山間殺馬以勞將士顧謂伯珍曰我非不能死<lb/>
<pb n="KR2c0001_SBCK_020-31b"/>
且欲一至尋陽謝罪主上然後自刎耳因慷慨叱<lb/>
左右索節無復應者及旦伯珍請屏人言事遂斬<lb/>
顗首詣錢溪馬軍主襄陽俞湛之湛之因斬伯珍<lb/>
并送首以為己功劉胡帥二萬人向尋陽詐晉安<lb/>
王子勛云袁顗已降軍皆散唯已帥所領獨返宜<lb/>
速處分為一戰之資當停據湓城誓死不貳乃於<lb/>
江外夜趣沔口鄧琬聞胡去憂惶無計呼中書舎<lb/>
人禇靈嗣等謀之並不知所岀張恱詐稱疾呼琬<lb/>
計事令左右伏甲帳後戒之若聞索酒便出琬既<lb/>
至恱曰卿首唱此謀今事已急計將安出琬曰正<lb/>
當斬晉安王封府庫以謝罪耳恱曰今日寧可賣<lb/>
<pb n="KR2c0001_SBCK_020-32a"/>
殿下求活邪因呼酒子洵提刀出斬琬中書舎人<lb/>
潘欣之聞琬死勒兵而至恱使人語之曰鄧琬謀<lb/>
反今已梟戮欣之乃還取琬子並殺之恱因單舸<lb/>
齎琬首馳下詣建安王休仁降尋陽亂蔡那之子<lb/>
道淵在尋陽被繫作部脱鎻入城執子勛囚之沈<lb/>
攸之等諸軍至尋陽斬晉安王子勛傳首建康時<lb/>
年十一初鄧琬遣臨川内史張淹自鄱陽嶠道入<lb/>
三吳軍于上饒聞劉胡敗軍副鄱陽太守費曅斬<lb/>
淹以降淹暢之子也廢帝之世衣冠懼禍咸欲逺<lb/>
出至是流離外難百不一存衆乃服蔡興宗之先<lb/>
見九月壬辰以山陽王休祐為荆州刺史癸巳觧<lb/>
<pb n="KR2c0001_SBCK_020-32b"/>
嚴大赦庚子司徒休仁至尋陽遣吳喜張興世向<lb/>
荆州沈懐明向郢州劉亮及寧朔將軍南陽張敬<lb/>
兒向雍州孫超之向湘州沈思仁任農夫向豫章<lb/>
平定餘冦劉胡逃至石城捕得斬之郢州行事張<lb/>
沈變形為沙門潛走追獲殺之荆州行事劉道憲<lb/>
聞濃湖平散兵遣使歸罪荆州治中宗景等勒兵<lb/>
入城殺道憲執臨海王子頊以降孔道存知尋陽<lb/>
已平遣使請降尋聞栁世隆劉亮當至衆悉逃潰<lb/>
道存及三子皆自殺上以何慧文才兼將吏使吳<lb/>
喜宣㫖赦之慧文曰既䧟逆節手害忠義何靣見<lb/>
天下之士遂自殺安陵王子綏臨海王子頊邵陵<lb/>
<pb n="KR2c0001_SBCK_020-33a"/>
王子元並賜死劉順及餘黨在荆州者皆伏誅詔<lb/>
追贈諸死節之臣及封賞有功者各有差　上既<lb/>
誅晉安王子勛等待世祖諸子猶如平日司徒休<lb/>
仁還自尋陽言於上曰松滋侯兄弟尚在將來非<lb/>
社稷計宜早爲之所冬十月乙卯松滋侯子房永<lb/>
嘉王子仁始安王子真淮南王子孟南平王子産<lb/>
廬陵王子輿子趨子期東平王子嗣子恱並賜死<lb/>
及鎮北諮議參軍路休之司徒從事中郎路茂之<lb/>
兖州刺史劉祗中書舎人嚴龍皆坐誅世祖二十<lb/>
八子於此盡矣　劉勔圍壽陽垣閎攻合肥俱未<lb/>
下勔患之召諸將㑹議馬隊主王廣之曰得將軍<lb/>
<pb n="KR2c0001_SBCK_020-33b"/>
所乗馬判能平合肥幢主皇甫肅怒曰廣之敢奪<lb/>
節下馬可斬勔笑曰觀其意必能立功即推鞌下<lb/>
馬與之廣之往攻合肥三日克之薛道標突圍犇<lb/>
淮西歸常珍竒勔擢廣之為軍主廣之謂肅曰節<lb/>
下若從卿言何以平賊卿不賞才乃至於此肅有<lb/>
學術及勔卒更依廣之廣之薦於齊世祖為東海<lb/>
太守　徐州刺史薛安都等遣使乞降<hi>帝比伐事見明</hi>
冬十二月劉勔圍夀陽自首春至于末冬内攻外<lb/>
禦戰無不捷以寛厚得將士心尋陽旣平上使中<lb/>
書為詔諭殷琰蔡興宗曰天下既定是琰思過之<lb/>
日陛下宜賜手詔數行以相慰引今直中書為詔<lb/>
<pb n="KR2c0001_SBCK_020-34a"/>
彼必疑謂非眞非所以速清方難也不從琰得詔<lb/>
謂劉勔詐為之不敢降杜叔寳閉絶尋陽敗問有<lb/>
傳者即殺之守備益固凡有降者上輒送夀陽城<lb/>
下使與城中人語由是衆情離沮琰欲請降於魏<lb/>
主簿譙郡夏侯詳說琰曰今日之舉本效忠節若<lb/>
社稷有奉便當歸身朝廷何可北面左衽乎且今<lb/>
魏軍近在淮次官軍未測吾之去就若遣使歸𣢾<lb/>
必厚相慰納豈止免罪而已琰乃使詳出見劉勔<lb/>
詳說勔曰今城中士民知困而猶固守者畏將軍<lb/>
之誅皆欲自歸於魏願將軍緩而赦之則莫不相<lb/>
帥而至矣勔許諾使詳至城下呼城中人諭以勔<lb/>
<pb n="KR2c0001_SBCK_020-34b"/>
意丙寅琰帥將佐面縛出降勔悉加慰撫不戮一<lb/>
人入城約勒將士士民貲財秋豪無所失夀陽人<lb/>
大恱魏兵至師水將救夀陽聞琰已降乃掠義陽<lb/>
數千人而去乆之琰復仕至少府而卒<lb/>
　　　宋明帝北伐<lb/>
宋明帝泰始二年晉安王子勛之敗於尋陽也徐<lb/>
州刺史薛安都益州刺史蕭惠開梁州刺史柳元<lb/>
怙兖州刺史畢衆敬豫章太守殷孚汝南太守常<lb/>
珍竒並遣使乞降上以南方已平欲示威淮北冬<lb/>
十月乙亥命鎮軍將軍張永中領軍沈攸之將<hi>士甲</hi>
十五萬迎薛安都蔡興宗曰安都歸順此誠非虚<lb/>
<pb n="KR2c0001_SBCK_020-35a"/>
正須單使尺書今以重兵迎之勢必疑懼或能招<lb/>
引北虜為患方深若以叛臣罪重不可不誅則曏<lb/>
之所有亦已多矣况安都外據大鎭宻邇邉陲地<lb/>
險兵彊攻圍難克考之國計尤宜馴養如其外叛<lb/>
將為朝廷旰食之憂上不從謂征北司馬行南徐<lb/>
州事蕭道成曰吾今因此北討卿意以為何如對<lb/>
曰安都狡猾有餘今以兵逼之恐非國之利上曰<lb/>
諸軍猛銳何往不克卿勿多言安都聞大兵北上<lb/>
懼遣使乞降於魏常珍竒亦以懸瓠降魏皆請兵<lb/>
自救　薛安都以其子為質於魏魏遣鎮東大將<lb/>
軍代人尉元鎮東將軍魏郡孔伯恭等帥騎一萬<lb/>
<pb n="KR2c0001_SBCK_020-35b"/>
出東道救彭城鎮西大將軍西河公石都督荆豫<lb/>
南雍州諸軍事張窮竒出西道救懸瓠以安都為<lb/>
都督徐兖等五州諸軍事鎮南大將軍徐州刺史<lb/>
河東公常珍竒為平南將軍豫州刺史河内公兖<lb/>
州刺史申纂詐降於魏尉元受之而隂為之備魏<lb/>
師至無鹽纂閉門拒守薛安都之召魏兵也畢衆<lb/>
敬不與之同遣使來請降上以衆敬為兖州刺史<lb/>
衆敬子元賔在建康先坐它罪誅衆敬聞之怒拔<lb/>
刀斫柱曰吾皓首唯一子不能全安用獨生十一<lb/>
月壬子魏師至瑕丘衆敬請降於魏尉元遣部將<lb/>
先據其城衆敬悔恨數日不食元長驅而進十二<lb/>
<pb n="KR2c0001_SBCK_020-36a"/>
月己未軍于秅西河公石至上蔡常珍竒帥文武<lb/>
出迎石欲頓軍汝北未即入城中書愽士鄭羲曰<lb/>
今珍竒雖來意未可量不如且入其城奪其管籥<lb/>
據有府庫制其腹心策之全者也石遂策馬入城<lb/>
因置酒嬉戯羲曰視珍竒之色甚不平不可不為<lb/>
之備乃嚴兵設備其夕珍竒使人燒府屋欲為變<lb/>
以石有備而止羲豁之曾孫也淮西七郡民多不<lb/>
願屬魏連營南犇魏遣建安王陸馛宣慰新附民<lb/>
有䧟軍為奴婢者馛悉免之新民乃恱　是嵗張<lb/>
永沈攸之進兵逼彭城軍于下礚分遣羽林監王<lb/>
穆之將卒五千守輜重於武原魏尉元至彭城薛<lb/>
<pb n="KR2c0001_SBCK_020-36b"/>
安都出迎元遣李璨與安都先入城收其管籥别<lb/>
遣孔伯恭以精甲二千安撫内外然後入其夜張<lb/>
永攻南門不克而退元不禮於薛安都安都悔降<lb/>
復謀叛魏元知之不果發安都重賂元等委罪於<lb/>
女壻裴阻隆而殺之元使李璨與安都守彭城自<lb/>
將兵擊張永絶其糧道又破王穆之於武原穆之<lb/>
帥餘衆就永元進攻之<lb/>
三年春正月張永等棄城夜遁㑹天大雪泗水冰<lb/>
合永等棄船步走士卒凍死者太半手足斷者什<lb/>
七八尉元邀其前薛安都乗其後大破永等於吕<lb/>
梁之東死者以萬數枕尸六十餘里委棄軍資器<lb/>
<pb n="KR2c0001_SBCK_020-37a"/>
械不可勝計永足指亦墮與沈攸之僅以身免梁<lb/>
南秦二州刺史垣恭祖等爲魏所虜上聞之召蔡<lb/>
興宗以敗書示之曰我愧卿甚永降號左將軍攸<lb/>
之免官以貞陽公領職還屯淮隂由是失淮北四<lb/>
州及豫州淮西之地　裴子野論曰昔齊桓矜於<lb/>
葵丘而九國叛曹公不禮張松而天下分一失豪<lb/>
釐其差逺矣太宗之初威令所被不滿百里卒有<lb/>
離心士無固色而能開誠心布𣢾實莫不感恩服<lb/>
德致命效死故西摧北蕩㝢内褰開既而六軍獻<lb/>
捷方隅束手天子欲賈其餘威師出無名長淮以<lb/>
北倐忽爲戎惜乎若以嚮之虚懷不驕不伐則三<lb/>
<pb n="KR2c0001_SBCK_020-37b"/>
叛奚為而起哉髙祖蟣虱生介胄經啓彊場後之<lb/>
子孫日蹙百里播穫堂構豈云易哉　魏尉元以<lb/>
彭城兵荒之後公私困竭請發冀相濟兖四州粟<lb/>
取張永所棄船九百艘沿河運載以賑新民魏朝<lb/>
從之　沈文秀崔道固為土人所攻遣使乞降於<lb/>
魏且請兵自救　二月魏西河公石自懸瓠引兵<lb/>
攻汝隂太守張超不克退屯陳項議還長社待秋<lb/>
擊之鄭羲曰張超蟻聚窮命糧食已盡不降當走<lb/>
可翹足而待也今棄之逺去超脩城浚隍積薪儲<lb/>
榖更來恐難圖矣石不從遂還長社　初尋陽既<lb/>
平帝遣沈文秀弟文炳以詔書諭文秀又遣輔國<lb/>
<pb n="KR2c0001_SBCK_020-38a"/>
將軍劉懷珍將馬步三千人與文炳偕行未至值<lb/>
張永等敗退懷珍還鎮山陽文秀攻青州刺史明<lb/>
僧暠帝使懷珍帥龍驤將軍王廣之將五百騎歩<lb/>
卒二千人浮海救之至東海僧暠已退保東萊懷<lb/>
珍進據朐城衆心兇懼欲且保郁洲懷珍曰文秀<lb/>
欲以青州歸索虜計齊之士民安肯甘心左衽邪<lb/>
今揚兵直前宣布威徳諸城可飛書而下奈何守<lb/>
此不進自為沮橈乎遂進至黔陬文秀所署髙宻<lb/>
平昌二郡太守棄城走懷珍送致文炳達朝廷意<lb/>
文秀猶不降百姓聞懷珍至皆喜文秀所署長廣<lb/>
太守劉桃根將數千人戍不其城懷珍軍於洋水<lb/>
<pb n="KR2c0001_SBCK_020-38b"/>
衆謂且宜堅壁伺隙懷珍曰今衆少糧竭懸軍深<lb/>
入正當以精兵速進掩其不備耳乃遣王廣之將<lb/>
百騎襲不其城拔之文秀聞諸城皆敗乃遣使請<lb/>
降帝復以為青州刺史崔道固亦請降復以為冀<lb/>
州刺史懷珍乃還　沈攸之之自彭城還也留長<lb/>
水校尉王玄載守下邳積射將軍沈韶守宿豫睢<lb/>
陵淮陽皆留兵戍之玄載玄謨之從將也時東平<lb/>
太守申纂守無鹽幽州刺史劉休賔守梁鄒并州<lb/>
刺史清河房崇吉守升城輔國將軍清河張讜守<lb/>
團城及兗州刺史王整蘭陵太守桓忻肥城糜溝<lb/>
垣苗等戍皆不附於魏休賔乘民之兄子也魏遣<lb/>
<pb n="KR2c0001_SBCK_020-39a"/>
平東將軍長孫陵等將兵赴青州征南大將軍慕<lb/>
容白曜將騎五萬為之繼援白曜燕太祖之玄孫<lb/>
也白曜至無鹽欲攻之將佐皆以為攻具未備不<lb/>
宜遽進左司馬范陽酈範曰今輕軍逺襲深入敵<lb/>
境豈宜淹緩且申纂必謂我軍來速不暇攻圍將<lb/>
不為備今若出其不意可一鼔而克白曜曰司馬<lb/>
策是也乃引兵偽退申纂不復設備白曜夜中部<lb/>
分三月甲寅旦攻城食時克之纂走追擒殺之白<lb/>
曜欲盡以無鹽人為軍賞酈範曰齊形勝之地宜<lb/>
逺為經略今王師始入其境人心未洽連城相望<lb/>
咸有拒守之志茍非以徳信懷之未易平也白曜<lb/>
<pb n="KR2c0001_SBCK_020-39b"/>
曰善皆免之白曜將攻肥城酈範曰肥城雖小攻<lb/>
之引日勝之不能益軍勢不勝足以剉軍威彼見<lb/>
無鹽之破死傷塗地不敢不懼若飛書告諭縱使<lb/>
不降亦當逃散白曜從之肥城果潰獲粟三十萬<lb/>
斛白曜謂範曰此行得卿三齊不足定也遂取垣<lb/>
苖糜溝二戍一旬中連拔四城威震齊土　房崇<lb/>
吉守升城勝兵者不過七百人慕容白曜築長圍<lb/>
以攻之自二月至于夏四月乃克之白曜忿其不<lb/>
降欲盡阬城中人參軍事昌黎韓麒麟諫曰今勍<lb/>
敵在前而阬其民自此以東諸城人自為守不可<lb/>
克也師老糧盡外冦乘之此危道也白曜乃慰撫<lb/>
<pb n="KR2c0001_SBCK_020-40a"/>
其民各使復業崇吉脫身走崔道固閉門拒魏沈<lb/>
文秀遣使迎降於魏請兵援接白曜欲遣兵赴之<lb/>
酈範曰文秀室家墳墓皆在江南擁兵數萬城固<lb/>
甲堅彊則拒戰屈則遁去我師未逼其城無朝夕<lb/>
之急何所畏忌而遽求援軍且觀其使者視下而<lb/>
色愧語煩而志怯此必挾詐以誘我不可從也不<lb/>
若先取歷城克盤陽下梁鄒平樂陵然後案兵徐<lb/>
進不患其不服也白曜曰崔道固等兵力單弱不<lb/>
敢出戰吾通行無礙直抵東陽彼自知必亡故望<lb/>
風求服夫又何疑範曰歷城兵多糧足非朝夕可<lb/>
拔文秀坐據東陽為諸城根本今多遣兵則無以<lb/>
<pb n="KR2c0001_SBCK_020-40b"/>
攻歷城少遣兵則不足以制東陽若進為文秀所<lb/>
拒退為諸城所邀腹背受敵必無全理願更審計<lb/>
無墮賊彀中白曜乃止文秀果不降魏尉元上表<lb/>
稱彭城賊之要藩不有重兵積粟則不可固守若<lb/>
資儲既廣雖劉彧師徒悉起不敢窺淮北之地又<lb/>
言若賊向彭城必由清泗過宿豫歷下邳趨青州<lb/>
亦由下邳沂水經東安此數者皆為賊用師之要<lb/>
今若先定下邳平宿豫鎮淮陽戍東安則青冀諸<lb/>
鎮可不攻而克若四城不服青冀雖拔百姓狼顧<lb/>
猶懷僥倖之心臣愚以為宜釋青冀之師先定東<lb/>
南之地斷劉彧北顧之意絶愚民南望之心夏木<lb/>
<pb n="KR2c0001_SBCK_020-41a"/>
雖盛無津途可由冬路雖通無髙城可固如此則<lb/>
淮北自舉暫勞永逸兵貴神速乆則生變若天雨<lb/>
既降彼或因水通運糧益衆規為進取恐近淮之<lb/>
民翻然改圖青冀二州猝未可拔也　五月沈攸<lb/>
之自送運米至下邳魏人遣清泗閒人詐攸之云<lb/>
薛安都欲降求軍迎接軍副吳喜請遣千人赴之<lb/>
攸之不許既而來者益多喜固請不已攸之乃集<lb/>
來者告之曰君諸人既有誠心若能與薛徐州子<lb/>
弟俱來者皆即假君以本鄉縣唯意所欲如其不<lb/>
爾無為空勞往還自是一去不返攸之使軍主彭<lb/>
城陳顯達將千人助戍下邳而還薛安都子伯令<lb/>
<pb n="KR2c0001_SBCK_020-41b"/>
亡命梁雍之間聚黨數千人攻陷郡縣秋七月雍<lb/>
州刺史巴陵王休若遣南陽太守張敬兒等擊斬<lb/>
之　上復遣中領軍沈攸之等擊彭城攸之以為<lb/>
清泗方涸糧運不繼固執以為不可使者七返上<lb/>
怒彊遣之八月壬寅以攸之行南兖州刺史將兵<lb/>
比出使行徐州事蕭道成將千人鎮淮隂魏之入<lb/>
彭城也垣崇祖將部曲犇朐山據之遣使來降蕭<lb/>
道成以為朐山戍主朐山濵海孤絶人情未安崇<lb/>
祖浮舟水側欲有急則逃入海魏東徐州刺史成<lb/>
固公戍圂城崇祖部將有罪亡降魏成固公遣步<lb/>
騎二萬襲朐山去城二十里崇祖方出送客城中<lb/>
<pb n="KR2c0001_SBCK_020-42a"/>
人驚懼皆下船欲去崇祖還謂腹心曰虜非有宿<lb/>
謀承叛者之言而來耳易誑也今得百餘人還事<lb/>
必濟矣但人情一駭不可斂集卿等可亟去此二<lb/>
里外大呼而來云艾塘義人已得破虜須戍軍速<lb/>
往相助逐之舟中人果喜争上岸崇祖引入據城<lb/>
遣羸弱入島持兩炬火登山鼔譟魏參騎以為軍<lb/>
備甚盛乃退上以崇祖為北琅邪蘭陵二郡太守<lb/>
垣榮祖亦自彭城犇朐山以奉使不效畏罪不敢<lb/>
出往依蕭道成於淮隂　魏尉元遣孔伯恭帥步<lb/>
騎一萬拒沈攸之又以攸之前敗所喪士卒瘃墮<lb/>
膝行者悉還攸之以沮其氣上尋悔遣攸之等復<lb/>
<pb n="KR2c0001_SBCK_020-42b"/>
召使還攸之至焦墟去下邳五十餘里陳顯逹引<lb/>
兵迎攸之至㫿清口伯恭擊破之攸之引兵退伯<lb/>
恭追擊之攸之大敗龍驤將軍姜彦之等戰没攸<lb/>
之創重入保顯達營丁酉夜衆潰攸之輕騎南走<lb/>
委棄軍資器械以萬計還屯淮隂尉元以書諭徐<lb/>
州刺史王玄載玄載棄下邳走魏以隴西辛紹先<lb/>
為下邳太守紹先不尚苛察務舉大綱教民治生<lb/>
禦冦而已由是下邳安之孔伯恭進攻宿豫宿豫<lb/>
戍將魯僧遵亦棄城走魏將孔太恒等將千騎南<lb/>
攻淮陽淮陽太守崔武仲焚城走慕容白曜進屯<lb/>
瑕丘崔道固之未降也綏邉將軍房法夀為王玄<lb/>
<pb n="KR2c0001_SBCK_020-43a"/>
邈司馬屢破道固軍歷城人畏之及道固降皆罷<lb/>
兵道固畏灋夀扇動百姓迫遣灋夀使還建康㑹<lb/>
從弟崇吉自升城來以母妻為魏所獲謀於灋夀<lb/>
灋夀雅不欲南行怨道固迫之時道固遣兼治中<lb/>
房靈賔督清河廣川二郡事戍磐陽灋夀乃與崇<lb/>
吉謀襲磐陽據之降於慕容白曜以贖崇吉母妻<lb/>
道固遣兵攻之白曜自瑕丘遣將軍長孫觀救磐<lb/>
陽道固兵退白曜表冠軍將軍韓麒麟與灋夀對<lb/>
為冀州刺史以灋夀從弟靈民思順靈恱伯憐伯<lb/>
玉叔玉思安幼安等八人皆為郡守白曜自瑕丘<lb/>
引兵攻崔道固於歷城遣平東將軍長孫陵等攻<lb/>
<pb n="KR2c0001_SBCK_020-43b"/>
沈文秀於東陽道固拒守不降白曜築長圍守之<lb/>
陵等至東陽文秀請降陵等入其西郭縱士卒㬥<lb/>
掠文秀悔怒閉城拒守擊陵等破之陵等退屯清<lb/>
西屢進攻城不克　冬十一月乙卯分徐州置東<lb/>
徐州以輔國將軍張讜為刺史十二月庚戌以幽<lb/>
州刺史劉休賔為兖州刺史休賔之妻崔邪利之<lb/>
女也生子文曄與邪利皆沒於魏慕容白曜將其<lb/>
妻子至梁鄒城下示之休賔密遣主簿尹文達至<lb/>
歷城見白曜且視其妻子休賔欲降而兄子聞慰<lb/>
不可白曜使人至城下呼曰劉休賔數遣人來見<lb/>
僕射約降何故違期不至由是城中皆知之共禁<lb/>
<pb n="KR2c0001_SBCK_020-44a"/>
制休賔不得降魏兵圍之　魏西河公石復攻汝<lb/>
隂汝隂有備無功而還常珍竒雖降於魏實懷貳<lb/>
心劉勔復以書招之㑹西河公石攻汝隂珍竒乗<lb/>
虚燒劫懸瓠驅掠上蔡安成平輿三縣民屯於灌<lb/>
水<lb/>
四年春正月魏汝陽司馬趙懷仁帥衆冦武津豫<lb/>
州刺史劉勔遣龍驤將軍申元徳擊破之又斬魏<lb/>
于都公閼于拔於汝陽臺東獲運車千三百乘魏<lb/>
復冦義陽勔使司徒參軍孫臺瓘擊破之淮西民<lb/>
賈元友上書陳伐魏取陳蔡之策上以其書示劉<lb/>
勔勔上言元友稱虜主幼弱内外多難天亡有期<lb/>
<pb n="KR2c0001_SBCK_020-44b"/>
臣以為虜自去冬蹈藉王土磐據數郡百姓殘亡<lb/>
今春以來連城圍逼國家未能復境何暇滅虜元<lb/>
友所陳率多夸誕狂謀皆非事實言之甚易行之<lb/>
甚難臣竊尋元嘉以來傖荒逺人多干國議負擔<lb/>
歸闕皆勸討虜從來信納皆貽後悔境上之人唯<lb/>
視彊弱王師至彼必壺漿候塗裁見退軍便抄截<lb/>
蜂起此前後所見明驗非一也上乃止　魏尉元<lb/>
遣使說東徐州刺史張讜讜以團城降魏魏以中<lb/>
書侍郎髙閭與讜對為東徐州刺史李璨與畢衆<lb/>
敬對為東兖州刺史元又說兖州刺史王整蘭陵<lb/>
太守桓忻整忻皆降於魏魏以元為開府儀同三<lb/>
<pb n="KR2c0001_SBCK_020-45a"/>
司都督徐南北兗三州諸軍事徐州刺史鎮彭城<lb/>
召薛安都畢衆敬入朝至平城魏以上客待之羣<lb/>
從皆封侯賜第宅資給甚厚　慕容白曜圍歴城<lb/>
經年二月庚寅㧞其東郭癸巳崔道固面縛出降<lb/>
白曜遣道固之子景業與劉文曄同至梁鄒劉休<lb/>
賔亦出降白曜送道固休賔及其僚屬於平城<lb/>
辛丑以前龍驤將軍常珍竒為都督司北豫二州<lb/>
諸軍事司州刺史魏西河公石攻之珍竒單騎犇<lb/>
夀陽　三月魏慕容白曜進圍東陽上以崔道固<lb/>
兄子僧祐為輔國將軍將兵數千從海道救歷城<lb/>
至其不聞歷城已沒遂降於魏　夏四月劉勔敗<lb/>
<pb n="KR2c0001_SBCK_020-45b"/>
魏兵於許昌　秋七月上以沈文秀之弟征北中<lb/>
兵參軍文静為輔國將軍統髙密等五郡軍事自<lb/>
海道救東陽至不其城為魏所斷因保城自固魏<lb/>
人攻之不克辛卯分青州置東青州以文靜為刺<lb/>
史　冬十月發諸州兵北伐十二月魏人㧞不其<lb/>
城殺沈文静入東陽西郭<lb/>
五年沈文秀守東陽魏人圍之三年外無救援士<lb/>
卒晝夜拒戰甲胄生蟣蝨無離叛之志春正月乙<lb/>
丑魏人㧞東陽文秀解戎服正衣冠取所持節坐<lb/>
齋内魏兵交至問沈文秀何在文秀厲聲曰身是<lb/>
魏人執之去其衣縛送慕容白曜使之拜文秀曰<lb/>
<pb n="KR2c0001_SBCK_020-46a"/>
各兩國大臣何拜之有白曜還其衣為之設饌鎻<lb/>
送平城魏主數其罪而宥之待為下客給惡衣䟽<lb/>
食既而重其不屈稍嘉禮之拜外都下大夫於是<lb/>
青冀之地盡入於魏矣　二月己卯魏以慕容白<lb/>
曜為都督青齊東徐三州諸軍事征南大將軍開<lb/>
府儀同三司青州刺史進爵濟南王自曜撫御有<lb/>
方東人安之魏自天安以來比嵗旱饑重以青徐<lb/>
用兵山東之民疲於賦役顯祖命因民貧富為三<lb/>
等輸租之法等為三品上三品輸平城中輸它州<lb/>
下輸本州又魏舊制常賦之外有雜調十五至是<lb/>
悉罷之由是民稍贍給　夏五月魏徙青齊民於<lb/>
<pb n="KR2c0001_SBCK_020-46b"/>
平城置升城歷城民望於桑乾立平齊郡以居之<lb/>
自餘悉為奴婢分賜百官魏沙門統曇曜奏平齊<lb/>
户及諸民有能嵗輸榖六十斛入僧曹者即為僧<lb/>
祇戸粟為僧祇粟遇凶嵗賑給饑民又請民犯重<lb/>
罪及官奴以為佛圖户以供諸寺掃灑魏主並許<lb/>
之於是僧祗戸粟及寺户徧於州鎮矣<lb/>
　　　蕭道成簒宋<lb/>
宋明帝泰始三年秋八月以征北司馬行南徐州<lb/>
事蕭道成鎮淮隂道成收養豪俊賔客始盛垣崇<lb/>
祖奔昫山道成以為戍主垣榮祖亦奔昫山往依<lb/>
道成於淮隂劉僧副避魏居海島道成亦召而撫之<lb/>
<pb n="KR2c0001_SBCK_020-47a"/>
</p>
<p>
是年秋七月庚申以蕭道成為南兖州刺史　先<lb/>
是中書侍郎舍人皆以名流為之太祖始用寒士<lb/>
秋當世祖猶雜選士庶巢尚之戴灋興皆用事及<lb/>
上即位盡用左右細人游擊將軍阮佃夫中書通<lb/>
事舍人王道隆員外散騎侍郎楊運長等並參預<lb/>
政事權亞人主巢戴所不及也佃夫尤恣横人有<lb/>
順迕禍福立至大納貨賂所餉减二百匹絹則不<lb/>
報書園宅飲饌過於諸王妓樂服飾宫掖不如也<lb/>
朝士貴賤莫不自結僕隷皆不次除官捉車人至<lb/>
虎賁中郎將馬士至員外郎<lb/>
<pb n="KR2c0001_SBCK_020-47b"/>
六年南兖州刺史蕭道成在軍中乆民間或言道<lb/>
成有異相當為天子上疑之徴為黄門侍郎越騎<lb/>
校尉道成懼不欲内遷而無計得留冠軍參軍廣<lb/>
陵荀伯玉勸道成遣數十騎入魏境安置標榜魏<lb/>
果遣逰騎數百履行境上道成以聞上使道成復<lb/>
本任秋九月命道成遷鎭淮隂<lb/>
七年　初上為諸王寛和有令譽獨為世祖所親<lb/>
即位之初義嘉之黨多䝉全宥隨才引用有如舊<lb/>
臣及晚年更猜忌忍虐好鬼神多忌諱言語文書<lb/>
有禍敗凶喪及疑似之言應回避者數百千品有<lb/>
則必加罪戮改騧字為<graphic n="KR1719" url="https://raw.githubusercontent.com/kanripo/KR-Gaiji/master/images/KR1719.png" mimeType="image/png"/>以其似禍字故也左右<lb/>
<pb n="KR2c0001_SBCK_020-48a"/>
上意往往有刳斮者時淮泗用兵府藏空竭内外<lb/>
百官並斷俸禄而上奢費過度每所造器用必為<lb/>
正御副御次副各三十枚嬖倖用事貨賂公行上<lb/>
素無子密取諸王姬有孕者内宫中生男則殺其<lb/>
母使寵姬子之至是寢疾以太子幼弱深忌諸弟<lb/>
南徐州刺史晉平刺王休祐前鎮江陵貪虐無度<lb/>
上不使之鎮留之建康遣上佐行府州事休祐性<lb/>
剛很前後忤上非一上積不能平且慮將來難制<lb/>
欲方便除之春二月甲寅休祐從上於巖山射雉<lb/>
左右從者並在仗後日欲闇上遣左右壽寂之等<lb/>
數人逼休祐令墜馬因共毆拉殺之傳呼驃騎落<lb/>
<pb n="KR2c0001_SBCK_020-48b"/>
馬上陽驚遣御醫絡驛就視比其左右至休祐已<lb/>
絶去車輪輿還第追贈司空葬之如禮建康民間<lb/>
訛言荆州刺史巴陵王休若有至貴之相上以此<lb/>
言報之休若憂懼戊午以休若代休祐為南徐州<lb/>
刺史休若腹心將佐皆謂休若還朝必不免禍中<lb/>
兵參軍京兆王敬先說休若曰今主上彌留政成<lb/>
省閣羣豎恟恟欲悉去宗支以便其私殿下聲著<lb/>
海内受詔入朝必往而不返荆州帶甲十餘萬地<lb/>
方數千里上可以匡天子除姦臣下可以保境土<lb/>
至一身孰與賜劒邸第使臣妾飲泣而不敢葬乎<lb/>
休若素謹畏偽許之敬先出使人執之以白於上<lb/>
<pb n="KR2c0001_SBCK_020-49a"/>
而誅之　晉平刺王既死建安王休仁益不自安<lb/>
上與嬖臣楊運長等為身後之計運長等亦慮上<lb/>
晏駕後休仁秉政已輩不得専權彌贊成之上疾<lb/>
嘗㬥甚内外莫不屬意於休仁主書以下皆往東<lb/>
府訪休仁所親信豫自結納其或在直不得出者<lb/>
皆恐懼上聞愈惡之五月戊午召休仁入見既而<lb/>
謂曰今夕停尚書下省宿明可早來其夜遣人齎<lb/>
藥賜死休仁罵曰上得天下誰之力邪孝武以誅<lb/>
鉏兄弟子孫滅絶今復為爾宋祚其得乆乎上慮<lb/>
有變力疾乘輿出端門休仁死乃入下詔稱休仁<lb/>
規結禁兵謀為亂逆朕未忍明法申詔詰厲休仁<lb/>
<pb n="KR2c0001_SBCK_020-49b"/>
慙恩懼罪遽自引决可宥其二子降為始安縣王<lb/>
聽其子伯融襲封上慮人情不恱乃與諸大臣及<lb/>
方鎮詔稱休仁與休祐深相親結語休祐云汝但<lb/>
作佞此法自足安身我從來頗得此力休祐之隕<lb/>
本欲為民除患而休仁從此日生嬈懼吾每呼令<lb/>
入省便入辭楊太妃吾春中多與之射雉或隂雨<lb/>
不出休仁輒語左右云我已復得今一日休仁既<lb/>
經南討與宿衛將帥經習狎共事吾前者積日失<lb/>
適休仁出入殿省無不和顔厚相撫勞如其意趣<lb/>
人莫能測事不獲已反覆思惟不得不有近日處<lb/>
分恐當不必即解故相報知上與休仁素厚雖殺<lb/>
<pb n="KR2c0001_SBCK_020-50a"/>
之每謂人曰我與建安年時相鄰少便款狎景和<lb/>
泰始之間勲誠實重事計交切不得不相除痛念<lb/>
之至不能自已因流涕不自勝初上在藩與褚淵<lb/>
以風素相善及即位深相委仗上寢疾淵為吳郡<lb/>
太守急召之既至入見上流涕曰吾近危篤故召<lb/>
卿欲使著黄<graphic n="KR1596" url="https://raw.githubusercontent.com/kanripo/KR-Gaiji/master/images/KR1596.png" mimeType="image/png"/>耳黄<graphic n="KR1596" url="https://raw.githubusercontent.com/kanripo/KR-Gaiji/master/images/KR1596.png" mimeType="image/png"/>者乳母服也上與淵謀誅<lb/>
建安王休仁淵以為不可上怒曰卿癡人不足與<lb/>
計事淵懼而從命復以淵為吏部尚書庚午以尚<lb/>
書右僕射袁粲為尚書令褚淵為左僕射　丙戌<lb/>
追廢晉平王休祐為庶人　巴陵王休若至京口<lb/>
聞建安王死益懼上以休若和厚能諧緝物情恐<lb/>
<pb n="KR2c0001_SBCK_020-50b"/>
將來傾奪幼主欲遣使殺之慮不奉詔欲徴入朝<lb/>
又恐猜駭六月丁酉以江州刺史桂陽王休範為<lb/>
南徐州刺史以休若為江州刺史手書殷勤召休<lb/>
若使赴七月七日宴　秋七月巴陵哀王休若至<lb/>
建康乙丑賜死於第贈侍中司空復以桂陽王休<lb/>
範為江州刺史時上諸弟俱盡唯休範以人才凡<lb/>
劣不為上所忌故得全　沈約論曰聖人立法垂<lb/>
制所以必稱先王蓋由遺訓餘風足以貽之來世<lb/>
也太祖經國之義雖弘隆家之道不足彭城王照<lb/>
不窺古徒見昆弟之義未識君臣之禮冀以家情<lb/>
行之國道主猜而猶犯恩薄而未悟致以呵訓之<lb/>
<pb n="KR2c0001_SBCK_020-51a"/>
微行遂成滅親之大禍開端樹隙垂之後人太宗<lb/>
因易隙之情據已行之典翦落洪枝不待顧慮既<lb/>
而本根無庇幼主孤立神器以勢弱傾移靈命隨<lb/>
樂推回改斯蓋履霜有漸堅氷自至所由來逺矣<lb/>
　裴子野論曰夫噬虎之獸知愛己子搏狸之鳥<lb/>
非䕶異巢太宗保字螟蛉剿拉同氣既迷在原之<lb/>
天屬未識父子之自然宋徳告終非天廢也夫危<lb/>
亡之君未甞不先棄本枝嫗煦旁孽推誠嬖狎疾<lb/>
惡父兄前乘覆車後來并轡借使叔仲有國猶不<lb/>
失配天而它人入室將七廟絶祀曾是莫懷甘心<lb/>
揃落晉武背文明之託而覆中州者賈后太祖棄<lb/>
<pb n="KR2c0001_SBCK_020-51b"/>
初寧之誓而登合殿者元凶禍福無門奚其豫擇<lb/>
友于兄弟不亦安乎　或譛蕭道成在淮隂有貳<lb/>
心於魏上封銀壺酒使吳喜自持賜道成道成懼<lb/>
欲逃喜以情告道成且先為之飲道成即飲之喜<lb/>
還朝保證道成或密以啓上上以喜多計數素得<lb/>
人情恐其不能事幼主乃召喜入内殿與共言謔<lb/>
甚𣢾既出賜以名饌尋賜死　戊寅以淮隂為北<lb/>
兖州徴蕭道成入朝道成所親以朝廷方誅大臣<lb/>
勸勿就徴道成曰諸卿殊不見事主上自以太子<lb/>
稚弱翦除諸弟何預它人今唯應速發淹留顧望<lb/>
必將見疑且骨肉相殘自非靈長之祚禍難將興<lb/>
<pb n="KR2c0001_SBCK_020-52a"/>
方與卿等勠力耳既至拜散騎常侍太子左衛率<lb/>
泰豫元年夏四月己亥上大漸以江州刺史桂陽<lb/>
王休範為司空又以尚書右僕射禇淵為䕶軍將<lb/>
軍加中領軍劉勔右僕射詔淵勔與尚書令袁粲<lb/>
荆州刺史蔡興宗郢州刺史沈攸之並受顧命禇<lb/>
淵素與蕭道成善引薦於上詔又以道成為右衛<lb/>
將軍領衛尉與袁粲等共掌機事是夕上殂庚子<lb/>
太子即皇帝位大赦時蒼梧王方十嵗袁粲禇淵<lb/>
秉政承太宗奢侈之後務弘節儉欲救其弊而阮<lb/>
佃夫王道隆等用事貨賂公行不能禁也　冬十<lb/>
一月中書通事舍人阮佃夫加給事中輔國將軍<lb/>
<pb n="KR2c0001_SBCK_020-52b"/>
權任轉重欲用其所親吳郡張澹為武陵郡袁粲<lb/>
等皆不同佃夫稱敕施行粲等不敢執<lb/>
蒼梧王元徽元年　桂陽王休範素凡訥少知解<lb/>
不為諸兄所齒遇物情亦不向之故太宗之末得<lb/>
免於禍及帝即位年在冲幼素族秉政近習用權<lb/>
休範自謂尊親莫二應入為宰輔既不如志怨憤<lb/>
頗甚典籖新蔡許公輿為之謀主令休範折節下<lb/>
士厚相資給於是逺近赴之嵗中萬計收養勇士<lb/>
繕治器械朝廷知其有異志亦隂為之備㑹夏口<lb/>
闕鎭朝廷以其地居尋陽上流欲使腹心居之二<lb/>
月乙亥以晉熈王爕為郢州刺史爕始四嵗以黄<lb/>
<pb n="KR2c0001_SBCK_020-53a"/>
門郎王奐為長史行府州事配以資力使鎮夏口<lb/>
復恐其過尋陽為休範所劫留使自太洑徑去休<lb/>
範聞之大怒密與許公輿謀襲建康表治城湟多<lb/>
解材板而蓄之奐景文之兄子也<lb/>
二年夏五月壬午桂陽王休範反掠民船使軍隊<lb/>
稱力請受付以材板合手裝治數日即辦丙戌休<lb/>
範帥衆二萬騎五百發尋陽晝夜取道以書與諸<lb/>
執政稱楊運長王道隆蠱惑先帝使建安巴陵二<lb/>
王無罪被戮望執録二豎以謝寃魂庚寅大雷戍<lb/>
主杜道欣馳下告變朝廷惶駭護軍禇淵征北將<lb/>
軍張永領軍劉勔僕射劉乗右衛將軍蕭道成游<lb/>
<pb n="KR2c0001_SBCK_020-53b"/>
擊將軍戴明寳驍騎將軍阮佃夫右軍將軍王道<lb/>
隆中書舍人孫千齡員外郎楊運長集中書省計<lb/>
事莫有言者道成曰昔上流謀逆皆因淹緩至敗<lb/>
休範必逺懲前失輕兵急下乘我無備今應變之<lb/>
術不宜逺出若偏師失律則大沮衆心宜頓新亭<lb/>
白下堅守宫城東府石頭以待賊至千里孤軍後<lb/>
無委積求戰不得自然瓦解我請頓新亭以當其<lb/>
鋒征北守白下領軍屯宣陽門為諸軍節度諸貴<lb/>
安坐殿中不須競出我自破賊必矣因索筆下議<lb/>
衆並注同孫千齡隂與休範通謀獨曰宜依舊遣<lb/>
軍據梁山道成正色曰賊今已近梁山豈可得至<lb/>
<pb n="KR2c0001_SBCK_020-54a"/>
新亭既是兵衝所欲以死報國耳常時乃可屈曲<lb/>
相從今不得也坐起道成顧謂劉勔曰領軍已同<lb/>
鄙議不可改易袁粲聞難扶曵入殿即日内外戒<lb/>
嚴道成將前鋒兵出屯新亭張永屯白下前南兖<lb/>
州刺史沈懷古戍石頭袁粲禇淵入衛殿省時倉<lb/>
猝不暇授甲開南北二武庫隨將士意所取蕭道<lb/>
成至新亭治城壘未畢辛卯休範前軍已至新林<lb/>
道成方解衣髙卧以安衆心徐索白虎幡登西垣<lb/>
使寧朔將軍髙道慶羽林監陳顯達員外郎王敬<lb/>
則帥舟師與休範戰頗有殺獲壬辰休範自新林<lb/>
捨舟步上其將丁文豪請休範直攻臺城休範遣<lb/>
<pb n="KR2c0001_SBCK_020-54b"/>
文豪别將兵趣臺城自以大衆攻新亭壘道成帥<lb/>
將士悉力拒戰自已至午外勢愈盛衆皆失色道<lb/>
成曰賊雖多而亂尋當破矣休範白服乗肩輿自<lb/>
登城南臨滄觀以數十人自衛屯騎校尉黄回與<lb/>
越騎校尉張敬兒謀詐降以取之回謂敬兒曰卿<lb/>
可取之我誓不殺諸王敬兒以白道成道成曰卿<lb/>
能辦事當以本州相賞乃與回出城南放仗走大<lb/>
呼稱降休範喜召至輿側回陽致道成密意休範<lb/>
信之以二子徳宣徳嗣付道成為質二子至道成<lb/>
即斬之休範致回敬兒於左右所親李恒鍾爽諫<lb/>
不聽時休範日飲醇酒回見休範無備目敬兒敬<lb/>
<pb n="KR2c0001_SBCK_020-55a"/>
兒奪休範防身刃斬休範首左右皆散走敬兒馳<lb/>
馬持首歸新亭道成遣隊主陳靈寳送休範首還<lb/>
臺靈寳道逢休範兵棄首於水挺身得達唱云已<lb/>
平而無以為驗衆莫之信休範將士亦不之知其<lb/>
將杜黒騾攻新亭甚急蕭道成在射堂司空主簿<lb/>
蕭恵朗帥敢死士數十人突入東門至射堂下道<lb/>
成上馬帥麾下搏戰恵朗乃退道成復得保城恵<lb/>
朗恵開之弟也其姊為休範妃恵朗兄黄門郎恵<lb/>
明時為道成軍副在城内了不自疑道成與黒騾<lb/>
拒戰自晡達旦矢石不息其夜大雨鼓叫不復相<lb/>
聞將士積日不得寢食軍中馬夜驚城内亂走道<lb/>
<pb n="KR2c0001_SBCK_020-55b"/>
成秉燭正坐厲聲呵之如是者數四丁文豪破臺<lb/>
軍於皁莢橋直至朱雀桁南杜黒騾亦捨新亭北<lb/>
趣朱雀桁右軍將軍王道隆將羽林精兵在朱雀<lb/>
門内急召鄱陽忠昭公劉勔於石頭勔至命撤桁<lb/>
以折南軍之勢道隆怒曰賊至但當急擊寧言開<lb/>
桁自弱邪勔不敢復言道隆趣勔進戰勔度桁南<lb/>
戰敗而死黒騾等乘勝度淮道隆棄衆走還臺黒<lb/>
騾兵追殺之黄門侍郎王藴重傷踣於御溝之側<lb/>
或扶之以免藴景文之兄子也於是中外大震道<lb/>
路皆云臺城已陷白下石頭之衆皆潰張永沈懷<lb/>
明逃還宫中傳新亭亦陷太后執帝手泣曰天下<lb/>
<pb n="KR2c0001_SBCK_020-56a"/>
敗矣先是月犯右執法太白犯上將或勸劉勔解<lb/>
職勔曰吾執心行已無愧幽明若災眚必至避豈<lb/>
得免勔晚年頗慕髙尚立園宅名為東山遺落世<lb/>
務罷遣部曲蕭道成謂勔曰將軍受顧命輔幼主<lb/>
當此艱難之日而深尚從容廢省羽翼一朝事至<lb/>
悔可追乎勔不從而敗甲午撫軍長史禇澄開東<lb/>
府門納南軍擁安成王準據東府稱桂陽王教曰<lb/>
安成王吾子也勿得侵犯澄淵之弟也杜黒騾徑<lb/>
進至杜姥宅中書舍人孫千齡開承明門出降宫<lb/>
省恇擾時府藏已竭皇太后太妃剔取宫中金銀<lb/>
器物以充賞衆莫有鬬志俄而丁文豪之衆知休<lb/>
<pb n="KR2c0001_SBCK_020-56b"/>
範已死稍欲退散文豪厲聲曰我獨不能定天下<lb/>
邪許公輿詐稱桂陽王在新亭士民惶惑詣蕭道<lb/>
成壘投刺者以千數道成得皆焚之登北城謂曰<lb/>
劉休範父子昨已就戮尸在南岡下身是蕭平南<lb/>
諸君諦視之名刺皆已焚勿憂懼也道成遣陳顯<lb/>
達張敬兒及輔師將軍任農夫馬軍主東平周盤<lb/>
龍等將兵自石頭濟淮從承明門入衛宫省袁粲<lb/>
慷慨謂諸將曰今冦賊已逼而衆情離沮孤子受<lb/>
先帝付託不能綏靖國家請與諸君同死社稷被<lb/>
甲上馬將驅之於是陳顯達等引兵出戰大破杜<lb/>
黒騾於杜姥宅飛矢貫顯達目丙申張敬兒等又<lb/>
<pb n="KR2c0001_SBCK_020-57a"/>
破黒騾等於宣陽門斬黒騾及丁文豪進克東府<lb/>
餘黨悉平蕭道成振旅還建康百姓縁道聚觀曰<lb/>
全國家者此公也道成與袁粲禇淵劉秉皆上表<lb/>
引咎解職不許丁酉解嚴大赦　六月庚子以平<lb/>
南將軍蕭道成為中領軍南兖州刺史留衛建康<lb/>
與袁粲禇淵劉秉更日入直决事號為四貴　桂<lb/>
陽王休範之反也使道士陳公昭作天公書題云<lb/>
沈丞相付荆州刺史沈攸之門者攸之不開視推<lb/>
得公昭送之朝廷及休範反攸之謂僚佐曰桂陽<lb/>
必聲言我與之同若不顛沛勤王必增朝野之惑<lb/>
乃與南徐州刺史建平王景素郢州刺史晉熈王<lb/>
<pb n="KR2c0001_SBCK_020-57b"/>
爕湘州刺史王僧䖍雍州刺史張興世同舉兵討<lb/>
休範休範留中兵參軍毛恵連等守尋陽燮遣中<lb/>
兵參軍馮景祖襲之癸卯恵連等開門請降殺休<lb/>
範二子諸鎮皆罷兵<lb/>
三年冬十二月南徐州刺史建平王景素孝友清<lb/>
令服用儉素又好文學禮接士大夫由是有美譽<lb/>
太宗特愛之異其禮秩時太祖諸子俱盡諸孫唯<lb/>
景素為長帝凶狂失徳朝野皆屬意於景素帝外<lb/>
家陳氏深惡之楊運長阮佃夫等欲専權勢不利<lb/>
立長君亦欲除之其腹心將佐多勸景素舉兵鎮<lb/>
軍參軍濟陽江淹獨諌之景素不恱是嵗防閤將<lb/>
<pb n="KR2c0001_SBCK_020-58a"/>
軍王季符得罪於景素單騎亡犇建康告景素謀<lb/>
反運長等即欲發兵討之袁粲蕭道成以為不可<lb/>
景素亦遣世子延齡詣闕自陳乃徙季符於梁州<lb/>
奪景素征北將軍開府儀同三司<lb/>
四年夏六月乙亥加蕭道成尚書左僕射　楊運<lb/>
長阮佃夫等忌建平王景素益甚景素乃與録事<lb/>
參軍陳郡殷瀰中兵參軍略陽垣慶延參軍沈顒<lb/>
左暄等謀為自全之計遣人往來建康要結才力<lb/>
之士冠軍將軍黄回游擊將軍髙道慶輔國將軍<lb/>
曹欣之前軍將軍韓道清長水校尉郭蘭之羽林<lb/>
監垣祗祖皆隂與通謀武人不得志者無不歸之<lb/>
<pb n="KR2c0001_SBCK_020-58b"/>
時帝好獨出逰走郊野欣之謀據石頭城伺帝出<lb/>
作亂道清蘭之欲說蕭道成因帝夜出執帝迎景<lb/>
素道成不從者即圖之景素毎禁使緩之楊阮微<lb/>
聞其事遣傖人周天賜偽投景素勸令舉兵景素<lb/>
知之斬天賜首送臺秋七月祗祖帥數百人自建<lb/>
康犇京口云京師已潰亂勸令速入景素信之戊<lb/>
子據京口起兵士民赴之者以千數楊阮聞祗祖<lb/>
叛走即命纂嚴己丑遣驍騎將軍任農夫領軍將<lb/>
軍黄回左軍將軍蘭陵李安民將步軍右軍將軍<lb/>
張保將水軍以討之辛卯又命南豫州刺史叚佛<lb/>
榮為都統蕭道成知黄回有異志故使安民佛榮<lb/>
<pb n="KR2c0001_SBCK_020-59a"/>
與之偕行回私戒其士卒道逢京口兵勿得戰道<lb/>
成屯玄武湖冠軍將軍蕭賾鎮東府始安王伯融<lb/>
都鄉侯伯猷皆建安王休仁之子也楊阮忌其年<lb/>
長悉稱詔賜死景素欲斷竹里以拒臺軍垣慶延<lb/>
垣祗祖沈顒皆曰今天時旱熱臺軍逺來疲困引<lb/>
之使至以逸待勞可一戰而克殷濔等固争不能<lb/>
得農夫等既至縱火燒市邑慶延等各相顧望莫<lb/>
有鬬志景素本乏威略恇擾不知所為黄囘迫於<lb/>
叚佛榮且見京口軍弱遂不發張保泊西渚景素<lb/>
左右勇士數十人自相要結進擊水軍甲午張保<lb/>
敗死而諸將不相應赴復為臺軍所破臺軍既薄<lb/>
<pb n="KR2c0001_SBCK_020-59b"/>
城下顒先帥衆走祗祖次之其餘諸軍相繼犇退<lb/>
獨左暄與臺軍力戰於萬嵗樓下而所配兵力甚<lb/>
弱不能敵而散乙未㧞京口黄回軍先入自以有<lb/>
誓不殺諸王乃以景素讓殿中將軍張倪奴倪奴<lb/>
擒景素斬之并其三子同黨垣祗祖等數十人皆<lb/>
伏誅蕭道成釋黄回髙道慶不問撫之如舊是日<lb/>
解嚴丙申大赦　八月庚午以給事黄門侍郎阮<lb/>
佃夫為南豫州刺史留鎮京師<lb/>
順帝昇明元年　初蒼梧王在東宫好縁漆帳竿<lb/>
去地丈餘喜怒乖節主帥不能禁太宗屢敕陳太<lb/>
妃痛捶之及即帝位内畏太后太妃外憚諸大臣<lb/>
<pb n="KR2c0001_SBCK_020-60a"/>
未敢縱逸自加元服内外稍無以制數出逰行始<lb/>
出宫猶整儀衛俄而棄車騎帥左右數人或出郊<lb/>
野或入市㕓太妃每乘青犢車隨相檢攝既而輕<lb/>
騎逺走一二十里太妃不復能追儀衛亦懼禍不<lb/>
敢追尋唯整部伍别在一處瞻望而已初太宗嘗<lb/>
以陳太妃賜嬖人李道兒已復迎還生帝故帝每<lb/>
微行自稱劉統或稱李將軍常著小袴衫營署巷<lb/>
陌無不貫穿或夜宿客舍或晝卧道傍排突厮養<lb/>
與之交易或遭慢辱恱而受之凡諸鄙事裁衣作<lb/>
帽過目則能未甞吹箎執管便韻及京口既平驕<lb/>
恣尤甚無日不出夕去晨返晨出暮歸從者並執<lb/>
<pb n="KR2c0001_SBCK_020-60b"/>
鋋矛行人男女及犬馬牛驢逢無免者民間擾懼<lb/>
商販皆息門户晝閉行人殆絶鍼椎鑿鋸不離左<lb/>
右小有忤意即加屠剖一日不殺則慘然不樂殿<lb/>
省憂惶食息不保阮佃夫與直閣將軍申伯宗等<lb/>
謀因帝出江乘射雉稱太后令喚隊仗還閉城門<lb/>
遣人執帝廢之立安成王凖事覺甲戌帝收佃夫<lb/>
等殺之太后數訓戒帝帝不恱㑹端午太后賜帝<lb/>
毛扇帝嫌其不華令太醫煑藥欲酖太后左右止<lb/>
之曰若行此事官便應作孝子豈復得出入狡獪<lb/>
帝曰汝語大有理乃止六月甲戌有告散騎常侍<lb/>
杜幼文司徒左長史沈勃游擊將軍孫超之與阮<lb/>
<pb n="KR2c0001_SBCK_020-61a"/>
佃夫同謀者帝登帥衛士自掩三家悉誅之刳解<lb/>
臠割嬰孩不免沈勃時居喪在廬左右未至帝揮<lb/>
刀獨前勃知不免手搏帝耳唾罵之曰汝罪踰桀<lb/>
紂屠戮無日遂死是日大赦帝嘗直入領軍府時<lb/>
盛熱蕭道成晝卧裸袒帝立道成於室内畫腹為<lb/>
的自引滿將射之道成歛板曰老臣無罪左右王<lb/>
天恩曰領軍腹大是佳射堋一箭便死後無復射<lb/>
不如以骲箭射之帝乃更以骲箭射正中其齊投<lb/>
弓大笑曰此手何如帝忌道成威名嘗自磨鋋曰<lb/>
明日殺蕭道成陳太妃罵之曰蕭道成有功於國<lb/>
若害之誰復為汝盡力邪帝乃止道成憂懼宻與<lb/>
<pb n="KR2c0001_SBCK_020-61b"/>
袁粲禇淵謀廢立粲曰主上幼年微過易改伊霍<lb/>
之事非季世所行縱使功成亦終無全地淵黙然<lb/>
領軍功曹丹陽紀僧真言於道成曰今朝廷猖狂<lb/>
人不自保天下之望不在袁禇明公豈得坐受夷<lb/>
滅存亡之機仰希熟慮道成然之或勸道成犇廣<lb/>
陵起兵道成世子賾時為晉熈王長史行郢州事<lb/>
欲使賾將郢州兵東下㑹京口道成宻遣所親劉<lb/>
僧副告其從兄行青冀二州刺史劉善明曰人多<lb/>
見勸北固廣陵恐未為長筭今秋風行起卿若能<lb/>
與垣東海微共動虜則我諸計可立亦告東海太<lb/>
守垣榮祖善明曰宋氏將亡愚智共知北虜若動<lb/>
<pb n="KR2c0001_SBCK_020-62a"/>
反為公患公神武髙世唯當静以待之因機奮發<lb/>
功業自定不可逺去根本自貽猖蹷榮祖亦曰領<lb/>
府去臺百步公走人豈不知若單騎輕行廣陵人<lb/>
閉門不受公欲何之公今動足下牀恐即有扣臺<lb/>
門者公事去矣紀僧真曰主上雖無道國家累世<lb/>
之基猶為安固公百口北度必不得俱縱得廣陵<lb/>
城天子居深宫施號令目公為逆何以避之此非<lb/>
萬全䇿也道成族弟鎭軍長史順之及次子驃騎<lb/>
從事中郎嶷皆以為帝好單行道路於此立計易<lb/>
以成功外州起兵鮮有克捷徒先人受禍耳道成<lb/>
乃止東中郎司馬行㑹稽郡事李安民欲奉江夏<lb/>
<pb n="KR2c0001_SBCK_020-62b"/>
王躋起兵於東方道成止之越騎校尉王敬則潜<lb/>
自結於道成夜著青衣扶匐道路為道成聽察帝<lb/>
之往來道成命敬則隂結帝左右楊玉夫楊萬年<lb/>
陳奉伯等二十五人於殿中詗伺機便秋七月丁<lb/>
亥夜帝微行至領軍府門左右曰一府皆眠何不<lb/>
縁牆入帝曰我今夕欲於一處作適宜待明夕員<lb/>
外郎桓康等於道成門閒聽聞之戊子帝乘露車<lb/>
與左右於臺岡賭跳仍往青園尼寺晚至新安寺<lb/>
偷狗就曇度道人煑之飲酒醉還仁夀殿寢楊玉<lb/>
夫常得帝意至是忽憎之見輒切齒曰明日當殺<lb/>
小子取肝肺是夜令王夫伺織女度河曰見當報<lb/>
<pb n="KR2c0001_SBCK_020-63a"/>
我不見將殺汝時帝出入無常省内諸閤夜皆不<lb/>
閉廂下畏相逢值無敢出者宿衛並逃避内外莫<lb/>
相禁攝是夕王敬則出外玉夫伺帝熟寢與楊萬<lb/>
年取帝防身刀刎之敕廂下奏伎陳奉伯袖其首<lb/>
依常行法稱敕開承明門出以首與敬則敬則馳<lb/>
詣領軍府叩門大呼蕭道成慮蒼梧王誑之不敢<lb/>
開門敬則於牆上投其首道成洗視乃戎服乘馬<lb/>
而出敬則桓康等皆從入宫至承明門詐為行還<lb/>
敬則恐内人覘見以刀環塞窐孔呼門甚急門開<lb/>
而入佗夕蒼梧王每開門門者震懾不敢仰視至<lb/>
是弗之疑道成入殿殿中驚怖既而聞蒼梧王死<lb/>
<pb n="KR2c0001_SBCK_020-63b"/>
咸稱萬嵗己丑旦道成戌服出殿庭槐樹下以太<lb/>
后令召袁粲褚淵劉秉入㑹議道成謂秉曰此使<lb/>
君家事何以斷之秉未答道成須髯盡張目光如<lb/>
電秉曰尚書衆事可以見付軍旅處分一委領軍<lb/>
道成次讓袁粲粲亦不敢當王敬則㧞白刃在牀<lb/>
側跳躍曰天下事皆應闗蕭公敢有開一言者血<lb/>
染敬則刀仍手取白紗㡌加道成首令即位曰今<lb/>
日誰敢復動事須及熱道成正色呵之曰卿都自<lb/>
不解粲欲有言敬則叱之乃止禇淵曰非蕭公無<lb/>
以了此手取事授道成道成曰相與不肯我安得<lb/>
辭乃下議備法駕詣東城迎立安成王於是長刀<lb/>
<pb n="KR2c0001_SBCK_020-64a"/>
遮粲秉等各失色而去秉出於路逢從弟韞韞開<lb/>
車迎問曰今日之事當歸兄邪秉曰吾等已讓領<lb/>
軍矣韞拊膺曰兄肉中詎有血邪今年族矣是日<lb/>
以太后令數蒼梧王罪惡曰吾密令蕭領軍潜運<lb/>
明略安成王凖宜臨萬國追封昱為蒼梧王儀衛<lb/>
至東府門安成王令門者勿開以待袁司徒粲至<lb/>
王乃入居朝堂壬辰王即皇帝位時年十一改元<lb/>
大赦葬蒼梧王於郊壇西　甲午蕭道成出鎮東<lb/>
府丙申以道成為司空録尚書事驃騎大將軍袁<lb/>
粲遷中書監禇淵加開府儀同三司劉秉遷尚書<lb/>
令加中領軍以晉熈王燮為楊州刺史劉秉始謂<lb/>
<pb n="KR2c0001_SBCK_020-64b"/>
尚書萬機本以宗室居之則天下無變既而蕭道<lb/>
成兼揔軍國布置心膂與奪自専禇淵素相憑附<lb/>
秉與袁粲閣手仰成矣辛丑以尚書右僕射王僧<lb/>
䖍為僕射丙午以武陵王贊為郢州刺史蕭道成<lb/>
改領南徐州刺史　八月癸亥詔袁粲鎮石頭粲<lb/>
性冲静每有朝命常固辭逼切不得已乃就職至<lb/>
是知蕭道成有不臣之志隂欲圖之即時順命<lb/>
蕭道成固讓司空庚辰以為驃騎大將軍開府儀<lb/>
同三司九月戊申封楊玉夫等二十五人為侯伯<lb/>
子男　初沈攸之與蕭道成於大明景和之閒同<lb/>
直殿省深相親善道成女為攸之子中書侍郎文<lb/>
<pb n="KR2c0001_SBCK_020-65a"/>
和婦攸之在荆州直閣將軍髙道慶家在華容假<lb/>
還過江陵與攸之爭戲槊馳還建康言攸之反狀<lb/>
已成請以三千人襲之執政皆以為不可道成仍<lb/>
保證其不然楊運長等惡攸之宻與道慶謀遣刺<lb/>
客殺攸之不克會蒼梧王遇弑主簿宗儼之功曹<lb/>
臧寅勸攸之因此起兵攸之以其長子元琰在建<lb/>
康為司徒左長史故未發寅凝之之子也時楊運<lb/>
長等已不在内蕭道成遣元琰以蒼梧王刳斮之<lb/>
具示攸之攸之以道成名位素出已下一旦専制<lb/>
朝權心不平謂元琰曰吾寧為王陵死不為賈充<lb/>
生然亦未暇舉兵乃上表稱慶因留元琰雍州刺<lb/>
<pb n="KR2c0001_SBCK_020-65b"/>
史張敬兒素與攸之司馬劉攘兵善疑攸之將起<lb/>
事宻以問攘兵攘兵無所言寄敬兒馬橙一隻敬<lb/>
兒乃為之備攸之有素書十數行常韜在裲襠角<lb/>
云是明帝與已約誓攸之將舉兵其妾崔氏諌曰<lb/>
官年已老那不為百口計攸之指裲襠角示之且<lb/>
稱太后使至賜攸之燭割之得太后手令云社稷<lb/>
之事一以委公於是勒兵移檄遣使邀張敬兒及<lb/>
豫州刺史劉懷珍梁州刺史梓潼范栢年司州刺<lb/>
史姚道和湘州行事庾佩玉巴陵内史王文和同<lb/>
舉兵敬兒懷珍文和並斬其使馳表以聞文和尋<lb/>
棄州犇夏口柏年道和佩玉皆懷兩端道和後秦<lb/>
<pb n="KR2c0001_SBCK_020-66a"/>
髙祖之孫也辛酉攸之遣輔國將軍孫同等相繼<lb/>
東下攸之遺道成書以為少帝昏狂宜與諸公密<lb/>
議共白太后下令廢之奈何交結左右親行弑逆<lb/>
乃至不殯流蟲在户凡在臣下誰不惋駭又移易<lb/>
朝舊布置親黨宫閤管籥悉闗家人吾不知子孟<lb/>
孔明遺訓固如此乎足下既有賊宋之心吾寧敢<lb/>
捐包胥之節邪朝廷聞之忷懼十二月丁卯道成<lb/>
入守朝堂命侍中蕭嶷代鎮東府撫軍行參軍蕭<lb/>
映鎮京口映嶷之弟也戊辰内外纂嚴己巳以郢<lb/>
州刺史武陵王贊為荆州刺史庚午以右衛將軍<lb/>
黄回為郢州刺史督前鋒諸軍以討攸之初道成<lb/>
<pb n="KR2c0001_SBCK_020-66b"/>
以世子賾爲晉熈王爕長史行郢州事修治器械<lb/>
以備攸之及徴爕爲楊州以賾爲左衛將軍與爕<lb/>
俱下劉懷珍言於道成曰夏口衝要宜得其人道<lb/>
成與賾書曰汝既入朝當須文武兼資與汝意合<lb/>
者委以後事賾乃薦爕司馬柳世隆自代道成以<lb/>
世隆爲武隆王<graphic n="KR1036" url="https://raw.githubusercontent.com/kanripo/KR-Gaiji/master/images/KR1036.png" mimeType="image/png"/>長史行郢州事賾將行謂世隆<lb/>
曰攸之一旦爲變焚夏口舟艦沿流而東不可制<lb/>
也若得攸之留攻郢城必未能猝㧞君爲其内我<lb/>
爲其外破之必矣及攸之起兵賾行至尋陽未行<lb/>
朝廷處分衆欲倍道趨建康賾曰尋陽地居中流<lb/>
宻邇畿甸若留屯湓口内藩朝廷外援夏首保據<lb/>
<pb n="KR2c0001_SBCK_020-67a"/>
形勝控制西南今日㑹此天所置也或以為湓口<lb/>
城小難固左中郎將周山圖曰今據中流為四方<lb/>
勢援不可以小事難之茍衆心齊壹江山皆城隍<lb/>
也庚午賾奉爕鎮湓口賾悉以事委山圖山圖斷<lb/>
取行旅船板以造樓櫓立水柵旬日皆辦道成聞<lb/>
之喜曰賾真我子也以賾為西討都督賾啓山圖<lb/>
為軍副時江州刺史邵陵王友鎮尋陽賾以為尋<lb/>
陽城不足固表移友同鎮湓口留江州别駕豫章<lb/>
胡諧之守尋陽湘州刺史王藴遭母喪罷歸王巴<lb/>
陵與沈攸之深相結時攸之未舉兵藴過郢州欲<lb/>
因蕭賾出弔作難據郢城賾知之不出還至東府<lb/>
<pb n="KR2c0001_SBCK_020-67b"/>
又欲因蕭道成出弔作難道成又不出藴乃與袁<lb/>
粲劉秉宻謀誅道成將帥黄回任候伯孫曇瓘王<lb/>
宜興卜伯興等皆與通謀伯興天與之子也道成<lb/>
初聞攸之事起自往詣粲粲辭不見通直郎袁達<lb/>
謂粲不宜示異同粲曰彼若以主幼時艱與桂陽<lb/>
時不異劫我入臺我何辭以拒之一朝同止欲異<lb/>
得乎道成乃召禇淵與之連席毎事必引淵共之<lb/>
時劉韞為領軍將軍入直門下省卜伯興為直閣<lb/>
黄回等諸將皆出屯新亭初禇淵為衛將軍遭母<lb/>
憂去職朝廷敦迫不起粲素有重名自往譬說淵<lb/>
乃從之及粲為尚書令遭母憂淵譬說懇至粲遂<lb/>
<pb n="KR2c0001_SBCK_020-68a"/>
不起淵由是恨之及沈攸之事起道成與淵議之<lb/>
淵曰西夏舋難事必無成公當先僃其内耳粲謀<lb/>
既定將以告淵衆謂淵與道成素善不可告粲曰<lb/>
淵與彼雖善豈容大作同異今若不告事定便應<lb/>
除之乃以謀告淵淵即以告道成道成亦先聞其<lb/>
謀遣軍主蘇烈薛淵太原王天生將兵助粲守石<lb/>
頭薛淵固辭道成彊之淵不得已涕泣拜辭道成<lb/>
曰卿近在石頭日夕去來何悲如是且又何辭淵<lb/>
曰不審公能保袁公共為一家否今淵往與之同<lb/>
則負公不同則立受禍何得不悲道成曰所以遣<lb/>
卿正為能盡臨事之宜使我無西顧之憂耳但當<lb/>
<pb n="KR2c0001_SBCK_020-68b"/>
弩力無所多言淵安都之從子也道成又以驍騎<lb/>
將軍王敬則爲直閤與伯興共揔禁兵粲謀矯太<lb/>
后令使韞伯興帥宿衛兵攻道成於朝堂回等帥<lb/>
所領爲應劉秉任候伯等並赴石頭本期壬申夜<lb/>
發秉恇擾不知所爲晡後即束裝臨去啜羮寫胷<lb/>
上手振不自禁未暗載婦女盡室犇石頭部曲數<lb/>
百赫弈滿道既至見粲粲驚曰何事遽來今敗矣<lb/>
秉曰得見公萬死何恨孫曇瓘聞之亦犇石頭丹<lb/>
楊丞王遜等走告道成事乃大露遜僧綽之子也<lb/>
道成宻使人告王敬則時閤已閉敬則欲開閤出<lb/>
卜伯興嚴兵爲僃敬則乃鋸所止屋壁得出至中<lb/>
<pb n="KR2c0001_SBCK_020-69a"/>
書省收韞韞已戒嚴列燭自照見敬則猝至驚起<lb/>
迎之曰兄何能夜顧敬則呵之曰小子那敢作賊<lb/>
韞抱敬則敬則拳敺其頰仆地而殺之又殺伯興<lb/>
蘇烈等據倉城拒粲王藴聞秉已走歎曰事不成<lb/>
矣狼狽帥部曲數百向石頭本期開南門時暗夜<lb/>
薛淵據門射之藴謂粲已敗即散走道成遣軍主<lb/>
㑹稽戴僧静帥數百人向石頭助烈等自倉門得<lb/>
入與之并力攻粲孫曇瓘驍勇善戰臺軍死者百<lb/>
餘人王天生殊死戰故得相持自亥至丑戴僧静<lb/>
分兵攻府西門焚之粲與秉在城東門見火起欲<lb/>
還赴府秉與二子俁陔踰城走粲下城列燭自照<lb/>
<pb n="KR2c0001_SBCK_020-69b"/>
謂其子最曰本知一木不能止大厦之崩但以名<lb/>
義至此耳僧静乘暗踰城獨進最覺有異人以身<lb/>
衛粲僧静直前斫之粲謂最曰我不失忠臣汝不<lb/>
失孝子遂父子俱死百姓哀之為之謡曰可憐石<lb/>
頭城寧為袁粲死不作禇淵生劉秉父子走至額<lb/>
檐湖追執斬之任候伯等並乘船赴石頭既至臺<lb/>
軍已集不得入乃馳還黄回嚴兵期詰旦帥所領<lb/>
從御道直向臺門攻道成聞事泄不敢發道成撫<lb/>
之如舊王藴孫曇瓘皆逃竄先捕得藴斬之其餘<lb/>
粲黨皆無所問粲典籖莫嗣祖為粲秉宣通宻謀<lb/>
道成召詰之曰袁粲謀反何不啓聞嗣祖曰小人<lb/>
<pb n="KR2c0001_SBCK_020-70a"/>
無識但知報恩何敢泄其大事今袁公已死義不<lb/>
求生藴嬖人張承伯藏匿藴道成並赦而用之粲<lb/>
簡淡平素而無經世之才好飲酒善吟諷身居劇<lb/>
任不肯當事主事毎往諮決或髙詠對之閑居髙<lb/>
卧門無雜賔物情不接故及於敗　裴子野論曰<lb/>
袁景倩民望國華受付託之重智不足以除姦權<lb/>
不足以處變蕭條散落危而不扶及九鼎既輕三<lb/>
才將換區區斗城之裏出萬死而不辭蓋蹈匹夫<lb/>
之節而無棟梁之具矣　乙亥以尚書僕射王僧<lb/>
䖍為左僕射新除中書令王延之為右僕射度支<lb/>
尚書張岱為吏部尚書吏部尚書王奐為丹楊尹<lb/>
<pb n="KR2c0001_SBCK_020-70b"/>
延之裕之孫也劉秉弟遐為吳郡太守司徒右長<lb/>
史張瓌永之子也遭父喪在吳家素豪盛蕭道成<lb/>
使瓌伺間取遐㑹遐召瓌詣府瓌帥部曲十餘人<lb/>
直入齋中執遐斬之郡中莫敢動道成聞之以告<lb/>
瓌從父領軍冲冲曰瓌以百口一擲出手得盧矣<lb/>
道成即以瓌為吳郡太守道成移屯閱武堂猶以<lb/>
重兵付黄回使西上而配以腹心回素與王宜興<lb/>
不恊恐宜興反告其謀閏月辛巳因事收宜興斬<lb/>
之諸將皆言回握彊兵必反寜朔將軍桓康請獨<lb/>
往刺之道成曰卿等何疑彼無能為也沈攸之遣<lb/>
中兵參軍孫同等五將以三萬人為前驅司馬劉<lb/>
<pb n="KR2c0001_SBCK_020-71a"/>
懷兵等五將以二萬人次之又遣中兵參軍王靈<lb/>
秀等四將分兵出夏口據魯山癸巳攸之至夏口<lb/>
自恃兵彊有驕色以郢城弱小不足攻云欲問訊<lb/>
安西蹔泊黄金浦遣人告柳世隆曰被太后令當<lb/>
蹔還都卿既相與奉國想得此意世隆曰東下之<lb/>
師乆承聲問郢城小鎮自守而已宗儼之勸攸之<lb/>
攻郢城臧寅以為郢城兵雖少而地險攻守勢異<lb/>
非旬日可㧞若不時舉挫銳損威今順流長驅計<lb/>
日可捷既傾根本則郢城豈能自固攸之從其計<lb/>
欲留偏師守郢城自將大衆東下乙未將發柳世<lb/>
隆遣人於西渚挑戰前軍中兵參軍焦度於城樓<lb/>
<pb n="KR2c0001_SBCK_020-71b"/>
上肆言罵攸之且穢辱之攸之怒改計攻城令諸<lb/>
軍登岸燒郭邑築長圍晝夜攻戰世隆隨宜拒應<lb/>
攸之不能克道成命吳興太守沈文秀督吳錢唐<lb/>
軍事文秀收攸之弟新安太守登之誅其宗族<lb/>
乙未以後軍將軍楊運長為宣城太守於是太宗<lb/>
嬖臣無在禁省者矣　沈約論曰夫人君南面九<lb/>
重奥絶陪奉朝夕義隔卿士堦闥之任宜有司存<lb/>
既而恩以狎生信由恩固無可憚之姿有易親之<lb/>
色孝建泰始主威獨運而刑政紏雜理難遍通耳<lb/>
目所寄事歸近習及覘歡愠候慘舒動中主情舉<lb/>
無謬㫖人主謂其身卑位薄以為權不得重曽不<lb/>
<pb n="KR2c0001_SBCK_020-72a"/>
知䑕慿社貴狐藉虎威外無逼主之嫌内有専用<lb/>
之效勢傾天下未之或悟及太宗晚運慮經盛衰<lb/>
權倖之徒慴憚宗戚欲使㓜主孤立永竊國權構<lb/>
造同異興樹禍隙帝弟宗王相繼屠勦寳祚夙傾<lb/>
實由於此矣　辛丑尚書左丞濟陽江謐建議假<lb/>
蕭道成黄銊從之　乙巳蕭道成出頓新亭謂驃<lb/>
騎參軍江淹曰天下紛紛君謂何如淹曰成敗在<lb/>
徳不在衆寡公雄武有竒略一勝也寛容而仁恕<lb/>
二勝也賢能畢力三勝也民望所歸四勝也奉天<lb/>
子以伐叛逆五勝也彼志銳而器小一敗也有威<lb/>
而無恩二敗也士卒解體三敗也搢紳不懷四敗<lb/>
<pb n="KR2c0001_SBCK_020-72b"/>
也懸兵數千里而無同惡相濟五敗也雖豺狼十<lb/>
萬終爲我獲道成笑曰君談過矣南徐州行事劉<lb/>
善明言於道成曰攸之收衆聚騎造舟治械苞藏<lb/>
禍心於今十年性既險躁才非持重而起逆累旬<lb/>
遲回不進一則暗於兵機二則人情離怨三則有<lb/>
掣肘之患四則天奪其魄本慮其剽勇輕速掩襲<lb/>
未備决於一戰今六師齊奮諸侯同舉此籠中之<lb/>
鳥耳蕭賾問攸之於周山圖山圖曰攸之相與鄰<lb/>
鄉數共征伐頗悉其爲人性度險刻士心不附今<lb/>
頓兵堅城之下適以爲離散之漸耳<lb/>
二年春正月己酉朔百官戎服入朝沈攸之盡銳<lb/>
<pb n="KR2c0001_SBCK_020-73a"/>
攻郢城柳世隆乘間屢破之蕭賾遣軍主桓敬等<lb/>
八軍據西塞為世隆聲援攸之獲郢府法曹南鄉<lb/>
范雲使送書入城餉武陵王<graphic n="KR1036" url="https://raw.githubusercontent.com/kanripo/KR-Gaiji/master/images/KR1036.png" mimeType="image/png"/>犢一羫柳世隆魚<lb/>
三十尾皆去其首城中欲殺之雲曰老母弱弟懸<lb/>
命沈氏若違其命禍必及親今日就戮甘心如薺<lb/>
乃赦之攸之遣其將皇甫仲賢向武昌中兵參軍<lb/>
公孫方平向西陽武昌太守臧渙降於攸之西陽<lb/>
太守王毓犇湓城方平據西陽豫州刺史劉懷珍<lb/>
遣建寧太守張謨等將萬人擊之辛酉方平敗走<lb/>
平西將軍黄回等軍至西陽泝流而進攸之素失<lb/>
人情但劫以威力初發江陵已有逃者及攻郢城<lb/>
<pb n="KR2c0001_SBCK_020-73b"/>
三十餘日不拔逃者稍多攸之日夕乗馬歷營撫<lb/>
慰而去者不息攸之大怒召諸軍主曰我被太后<lb/>
令建義下都大事若克白紗帽共著耳如其不振<lb/>
朝廷自誅我百口不關餘人比軍人叛散皆卿等<lb/>
不以為意我亦不能問叛身自今軍中有叛者軍<lb/>
主任其罪於是一人叛遣人追之亦去不返莫敢<lb/>
發覺咸有異計劉攘兵射書入城請降柳世隆開<lb/>
門納之丁卯夜攘兵燒營而去軍中見火起爭棄<lb/>
甲走將帥不能禁攸之聞之怒銜須咀之收攘兵<lb/>
兄子天賜女壻張平虜斬之向旦攸之帥衆過江<lb/>
至魯山軍遂大散諸將皆走臧寅曰幸其成而棄<lb/>
<pb n="KR2c0001_SBCK_020-74a"/>
其敗吾不忍為也乃投水死攸之猶有數十騎自<lb/>
隨宣令軍中曰荆州城中大有錢可相與還取以<lb/>
為資糧郢城未有追軍而散軍畏蠻抄更相聚結<lb/>
可二萬人隨攸之還江陵張敬兒既斬攸之使者<lb/>
即勒兵偵攸之下遂襲江陵攸之使子元琰與兼<lb/>
長史江乂别駕傳宣共守江陵城敬兒至沙橋觀<lb/>
望未進城中夜聞鶴唳謂為軍來又宣開門出走<lb/>
吏民崩潰元琰犇寵洲為人所殺敬兒至江陵誅<lb/>
攸之二子四孫攸之將至江陵百餘里聞城已為<lb/>
敬兒所據士卒隨之者皆散攸之無所歸與其子<lb/>
大和走至華容界皆縊于櫟林己巳村民斬首送<lb/>
<pb n="KR2c0001_SBCK_020-74b"/>
江陵敬兒擎之以楯覆以青繖徇諸市郭乃送建<lb/>
康敬兒誅攸之親黨收其財物數十萬皆以入私<lb/>
初倉曹參軍金城邉榮為府録事所辱攸之為榮<lb/>
鞭殺録事及敬兒將至榮為留府司馬或說之使<lb/>
詣敬兒降榮曰受沈公厚恩共如此大事一朝緩<lb/>
急便易本心吾不能也城潰軍士執以見敬兒敬<lb/>
兒曰邉公何不早來榮曰沈公見留守城不忍委<lb/>
去本不祈生何須見問敬兒曰死何難得命斬之<lb/>
榮懽笑而去榮客太山程邕之抱榮曰與邉公周<lb/>
逰不忍見邉公死乞先見殺兵人不得行戮以白<lb/>
敬兒敬兒曰求死甚易何為不許先殺邕之然後<lb/>
<pb n="KR2c0001_SBCK_020-75a"/>
及榮軍人莫不垂泣孫同宗儼之等皆伏誅丙子<lb/>
解嚴以侍中柳世隆為尚書右僕射蕭道成還鎮<lb/>
東府丁丑以左衛將軍蕭賾為江州刺史侍中蕭<lb/>
嶷為中領軍二月庚辰以尚書左僕射王僧䖍為<lb/>
尚書令右僕射王延之為左僕射癸未加蕭道成<lb/>
太尉都督南徐等十六州諸軍事以衛將軍禇淵<lb/>
為中書監司空道成表送黄鉞　夏四月蕭道成<lb/>
以黄回終為禍亂回有部曲數千人欲遣收恐為<lb/>
亂辛卯召囘入東府至停外齋使桓康將數十人<lb/>
數囘罪而殺之　秋八月乙未以蕭賾爲領軍將<lb/>
軍蕭嶷為江州刺史　九月蕭道成欲引時賢參<lb/>
<pb n="KR2c0001_SBCK_020-75b"/>
贊大業夜召驃騎長史謝朏屏人與語乆之朏無<lb/>
言唯二小兒捉燭道成慮朏難之仍取燭遣兒朏<lb/>
又無言道成乃呼左右朏莊之子也太尉右長史<lb/>
王儉知其指它日請間言於道成曰功髙不賞古<lb/>
今非一以公今日位地欲終北面可乎道成正色<lb/>
裁之而神采内和儉因曰儉䝉公殊眄所以吐所<lb/>
難吐何賜拒之深宋氏失徳非公豈復寧濟但人<lb/>
情澆薄不能持乆公若小復推遷則人望去矣豈<lb/>
唯大業永淪七尺亦不可得保道成曰卿言不無<lb/>
理儉曰公今名位故是經常宰相宜禮絶羣后微<lb/>
示變革當先令禇公知之儉請銜命道成曰我當<lb/>
<pb n="KR2c0001_SBCK_020-76a"/>
自往經少日道成自造禇淵款言移晷乃謂曰我<lb/>
夢應得官淵曰今授始爾恐一二年間未容便移<lb/>
且吉夢未必應在旦夕道成還以告儉儉曰禇是<lb/>
未達理耳儉乃唱議加道成太傅假黄鉞使中書<lb/>
舍人虞整作詔道成所親任遐曰此大事應報禇<lb/>
公道成曰禇公不從柰何遐曰彦廻惜身保妻子<lb/>
非有竒才異節遐能制之淵果無違異丙午詔進<lb/>
道成假黄鉞大都督中外諸軍事太傅領楊州牧<lb/>
劎履上殿入朝不趨賛拜不名使持節太尉驃騎<lb/>
大將軍録尚書南徐州刺史如故道成固辭殊禮<lb/>
　戊申太傅道成以蕭映為南兖州刺史冬十月<lb/>
<pb n="KR2c0001_SBCK_020-76b"/>
丁丑以蕭晃為豫州刺史<lb/>
齊髙帝建元元年春正月甲辰以江州刺史蕭嶷<lb/>
為都督荆湘等八州諸軍事荆州刺史　太傅道<lb/>
成以謝朏有重名必欲引參佐命以為左長史嘗<lb/>
置酒與論魏晉故事因曰石苞不早勸晉文死方<lb/>
慟哭方之馮異非知機也朏曰晉文世事魏室必<lb/>
將身終北面借使魏依唐虞故事亦當三讓彌髙<lb/>
道成不恱甲寅以朏為侍中更以王儉為左長史<lb/>
　丙辰以給事黄門侍郎蕭長懋為雍州刺史<lb/>
二月甲午詔申前命命太傅贊拜不名　三月甲<lb/>
辰以太傅為相國揔百揆封十郡為齊公加九錫<lb/>
<pb n="KR2c0001_SBCK_020-77a"/>
其驃騎大將軍楊州牧南徐州刺史如故乙巳詔<lb/>
齊國官爵禮儀並倣天朝丙午以世子賾領南豫<lb/>
州刺史　楊運長去宣城郡還家齊公遣人殺之<lb/>
凌源令潘智與運長厚善臨川王綽義慶之孫也<lb/>
綽遣腹心陳讃說智曰君先帝舊人身是宗室近<lb/>
屬如此形勢豈得乆全若招合内外計多有從者<lb/>
臺城内人常有此心正苦無人建意耳智即以告<lb/>
齊公庚戌誅綽兄弟及其黨與　甲寅齊公受䇿<lb/>
命赦其境内以石頭為世子宫一如東宫禇淵引<lb/>
何曾自魏司徒為晉丞相故事求為齊官齊公不<lb/>
許以王儉為齊尚書右僕射領吏部儉時年二十<lb/>
<pb n="KR2c0001_SBCK_020-77b"/>
八夏四月壬申朔進齊公爵為王増封十郡甲戌<lb/>
武陵王贊卒非疾也丙戌加齊王殊禮進世子為<lb/>
太子辛卯宋順帝卞詔禪位于齊壬辰帝當臨軒<lb/>
不肯出逃于佛蓋之下王敬則勒兵殿庭以板輿<lb/>
入迎帝太后懼自帥閹人索得之敬則啓譬令出<lb/>
引令升車帝收淚謂敬則曰欲見殺乎敬則曰出<lb/>
居别宫耳官先取司馬家亦如此帝泣而彈指曰<lb/>
願後身世世勿復生天王家宫中皆哭帝拍敬則<lb/>
手曰必無過慮當餉輔國十萬錢是日百僚陪位<lb/>
侍中謝朏在直當解璽綬陽為不知曰有何公事<lb/>
傳詔云解璽綬授齊王朏曰齊自應有侍中乃引<lb/>
<pb n="KR2c0001_SBCK_020-78a"/>
枕卧傳詔懼使朏稱疾欲取兼人朏曰我無疾何<lb/>
所道遂朝服步出東掖門仍登車還宅乃以王儉<lb/>
為侍中解璽綬禮畢帝乗畫輪車出東掖門就東<lb/>
邸問今日何不奏鼔吹左右莫有應者右光禄大<lb/>
夫王琨華之從父弟也在晉世已為郎中至是攀<lb/>
車獺尾慟哭曰人以夀為歡老臣以夀為戚既不<lb/>
能先驅螻蟻乃復頻見此事嗚咽不自勝百官雨<lb/>
泣司空兼太保禇淵等奉璽綬帥百官詣齊宫勸<lb/>
進王辭讓未受淵從弟前成安太守炤謂淵子賁<lb/>
曰司空今日何在賁曰奉璽綬在齊大司馬門炤<lb/>
曰不知汝家司空將一家物與一家亦復何謂甲<lb/>
<pb n="KR2c0001_SBCK_020-78b"/>
午王即皇帝位于南郊還宫大赦改元奉宋順帝<lb/>
為汝隂王優崇之禮皆倣宋初築宫丹楊置兵守<lb/>
衛之宋神主遷汝隂廟諸王皆降為公自非宣力<lb/>
齊室餘皆除國獨置南康華容䓑鄉三國以奉劉<lb/>
穆之王弘何無忌之後除國者凡百二十人二臺<lb/>
官僚依任攝職名號不同員限盈長者别更詳議<lb/>
以禇淵為司徒賔客賀者滿座禇炤歎曰彦回少<lb/>
立名行何意披猖至此門户不幸乃復有今日之<lb/>
拜使彦回作中書郎而死不當為一名士邪名德<lb/>
不昌乃復有期頥之夀淵固辭不拜奉朝請河東<lb/>
裴顗上表數帝過惡掛冠徑去帝怒殺之太子賾<lb/>
<pb n="KR2c0001_SBCK_020-79a"/>
請殺謝朏帝曰殺之遂成其名正應容之度外耳<lb/>
乆之因事廢于家帝問為政於前撫軍行參軍沛<lb/>
國劉瓛對曰政在孝經凡宋氏所以亡陛下所以<lb/>
得者皆是也陛下若戒前車之失加之以寛厚雖<lb/>
危可安若循其覆轍雖安必危矣帝歎曰儒者之<lb/>
言可寳萬世　夏五月己未或走馬過汝隂王之<lb/>
門衛士恐有為亂者犇入殺王而以疾聞上不罪<lb/>
而賞之辛酉殺宋宗室隂安公爕等無少長皆死<lb/>
前豫州刺史劉澄之遵考之子也與禇淵善淵為<lb/>
之固請曰澄之兄弟不武且於劉宗又踈故遵考<lb/>
之族獨得免　丙寅追尊皇考曰宣皇帝皇妣陳氏<lb/>
<pb n="KR2c0001_SBCK_020-79b"/>
曰孝皇后　丁卯封皇子鈞為衡陽王　六月甲子立<lb/>
王太子賾為皇太子皇子嶷為豫章王映為臨<lb/>
川王晃為長沙王曅為武陵王暠為安成王鏘為<lb/>
鄱陽王鑠為桂陽王鑑為廣陵王皇孫長懋為南<lb/>
郡王　乙酉葬宋順帝干遂寧陵<lb/>
　　　魏遷洛陽<lb/>
齊武帝永明十一年魏主以平城地寒六月雨雪<lb/>
風沙常起將遷都洛陽恐羣臣不從乃議大舉伐<lb/>
齊欲以脅衆齋於明堂右个使太常卿王諶筮之<lb/>
遇革帝曰湯武革命順乎天而應乎人吉孰大焉<lb/>
羣臣莫敢言尚書任城王澄曰陛下弈葉重光帝<lb/>
<pb n="KR2c0001_SBCK_020-80a"/>
有中土今出師以征未服而得湯武革命之象未<lb/>
為全吉也帝厲聲曰繇云大人虎變何言不吉澄<lb/>
曰陛下龍興已乆何得今乃虎變帝作色曰社稷<lb/>
我之社稷任城欲沮衆邪澄曰社稷雖為陛下之<lb/>
有臣為社稷之臣安可知危而不言帝乆之乃解<lb/>
曰各言其志夫亦何傷既還宫召澄入見逆謂之<lb/>
曰嚮者革卦今當更與卿論之明堂之忿恐人人<lb/>
競言沮我大計故以聲色怖文武耳想識朕意因<lb/>
屏人謂澄曰今日之舉誠為不易但國家興自朔<lb/>
土徙居平城此乃用武之地非可文治今將移風<lb/>
易俗其道誠難朕欲因此遷宅中原卿以為何如<lb/>
<pb n="KR2c0001_SBCK_020-80b"/>
澄曰陛下欲卜宅中土以經略四海此周漢之所<lb/>
以興隆也帝曰北人習常戀故必將驚擾奈何澄<lb/>
曰非常之事故非常人之所及陛下斷自聖心彼<lb/>
亦何所能為帝曰任城吾之子房也六月丙戌命<lb/>
作河橋欲以濟師祕書監盧淵上表以為前世承<lb/>
平之主未嘗親御六軍决勝行陳之間豈非勝之<lb/>
不足為武不勝有虧威重乎昔魏武以弊卒一萬<lb/>
破袁紹謝玄以步兵三千摧符秦勝負之變决於<lb/>
須臾不在衆寡也詔報曰承平之主所以不親戎<lb/>
事者或以同軌無敵或以儒劣偷安今謂之同軌<lb/>
則未然比之懦劣則可恥必若王者不當親戎則<lb/>
<pb n="KR2c0001_SBCK_020-81a"/>
先王制革輅何所施也魏武之勝蓋由仗順符氏<lb/>
之敗亦由失政豈寡必能勝衆弱必能制彊邪丁<lb/>
未魏主講武命尚書李冲典武選　秋九月戊辰<lb/>
魏主濟河庚午至洛陽　魏主自發平城至洛陽<lb/>
霖雨不止丙子詔諸軍前發丁丑帝戎服執鞭乗<lb/>
馬而出羣臣稽顙於馬前帝曰廟筭已定大軍將<lb/>
進諸公更欲何云尚書李冲等曰今者之舉天下<lb/>
所不願唯陛下欲之臣不知陛下獨行竟何之也<lb/>
臣等有其意而無其辭敢以死請帝大怒曰吾方<lb/>
經營天下期於混壹而卿等儒生屢疑大計斧鉞<lb/>
有常卿勿復言䇿馬將出於是安定王休等並慇<lb/>
<pb n="KR2c0001_SBCK_020-81b"/>
勤泣諌帝乃諭羣臣曰今者興發不小動而無成<lb/>
何以示後朕世居幽朔欲南遷中土苟不南伐當<lb/>
遷都於此王公以為何如欲遷者左不欲者右安<lb/>
定王休等相帥如右南安王楨進曰成大功者不<lb/>
謀於衆今陛下茍輟南伐之謀遷都洛邑此臣等<lb/>
之願蒼生之幸也羣臣皆呼萬嵗時舊人雖不願<lb/>
内徙而憚於南伐無敢言者遂定遷都之計李冲<lb/>
言於上曰陛下將定鼎洛邑宗廟宫室非可馬上<lb/>
行逰以待之願陛下暫還代都俟羣臣經營畢功<lb/>
然後僃文物鳴和鸞而臨之帝曰朕將巡省州郡<lb/>
至鄴小停春首即還未宜歸北乃遣任城王澄還<lb/>
<pb n="KR2c0001_SBCK_020-82a"/>
平城諭留司百官以遷都之事曰今日眞所謂革<lb/>
也王其勉之帝以羣臣意多異同謂衛尉卿鎮南<lb/>
將軍于烈曰卿意如何烈曰陛下聖略淵逺非愚<lb/>
淺所測若隠心而言樂遷之與戀舊適中半耳帝<lb/>
曰卿既不唱異即是肯同深感不言之益使還鎭<lb/>
平城曰留臺庶政一以相委　冬十月戊寅朔魏<lb/>
主如金墉城徴穆亮使與尚書李冲將作大匠董<lb/>
爾經營洛都己卯如河南城乙酉如豫州癸巳舍<lb/>
于石濟乙未魏解嚴設壇於滑臺城東告行廟以<lb/>
遷都之意大赦起滑臺宫任城王澄至平城衆始<lb/>
聞遷都莫不驚駭澄援引古今徐以曉之衆乃開<lb/>
<pb n="KR2c0001_SBCK_020-82b"/>
伏澄還報於滑臺魏主喜曰非任城朕事不成<lb/>
乙巳魏主遣安定王休帥從官迎家於平城　魏<lb/>
主築宫於鄴西冬十一月癸亥徙居之<lb/>
明帝建武元年春正月乙亥魏主如洛陽西宫中<lb/>
書侍郎韓顯宗上書陳四事其一以為竊聞輿駕<lb/>
今夏不廵三齊當幸中山往冬輿駕停鄴當農隙<lb/>
之時猶比屋供奉不勝勞費况今蠶麥方急將何<lb/>
以堪命且六軍涉暑恐生癘疫臣願早還北京以<lb/>
省諸州供張之苦成洛都營繕之役其二以為洛<lb/>
陽宫殿故基皆魏明帝所造前世已譏其奢今兹<lb/>
營繕宜加裁損又頃來此都富室競以第舍相尚<lb/>
<pb n="KR2c0001_SBCK_020-83a"/>
宜因遷徙為之制度及端廣衢路通利溝渠其三<lb/>
以為陛下之還洛陽輕將從騎王者於闈闥之内<lb/>
猶施警蹕况涉履山河而不加三思乎其四以為<lb/>
陛下耳聽灋音目翫墳典口對百辟心虞萬機景<lb/>
昊而食夜分而寢加以孝思之至隨時而深文章<lb/>
之業日成篇卷雖叡明所用未足為煩然非所以<lb/>
嗇神養性保無疆之祚也伏願陛下垂拱司契而<lb/>
天下治矣帝頗納之顯宗麒麟之子也顯宗又上<lb/>
言以為州郡貢察徒有秀孝之名而無秀孝之實<lb/>
朝廷但檢其門望不復彈坐如此則可令别貢門<lb/>
望以叙士人何假冒秀孝之名也夫門望者乃其<lb/>
<pb n="KR2c0001_SBCK_020-83b"/>
父祖之遺烈亦何益於皇家益於時者賢才而已<lb/>
茍有其才雖屠釣奴虜聖王不恥以為臣茍非其<lb/>
才雖三后之胤墜於皁隷矣議者或云今世等無<lb/>
竒才不若取士於門此亦失矣豈可以世無周邵<lb/>
遂廢宰相邪但當校其寸長銖重者先叙之則賢<lb/>
才無遺矣又刑罰之要在於明當不在於重茍不<lb/>
失有罪雖捶撻之薄人莫敢犯若容可僥幸雖參<lb/>
夷之嚴不足懲禁今内外之官欲邀當時之名争<lb/>
以深酷為無私迭相敦厲遂成風俗陛下居九重<lb/>
之内視人如赤子百司分萬務之任遇下如仇讎<lb/>
是則堯舜止一人而桀紂以千百和氣不至蓋由<lb/>
<pb n="KR2c0001_SBCK_020-84a"/>
於此謂宜敕示百僚以恵元元之命又昔周居洛<lb/>
邑猶存宗周漢遷東都京兆置尹案春秋之義有<lb/>
宗廟曰都無曰邑况代京宗廟山陵所託王業所<lb/>
基其為神鄉福地實亦逺矣今便同之郡國臣竊<lb/>
不安謂宜建畿置尹一如故事崇本重舊光示萬<lb/>
葉又古者四民異居欲其業専志定也太祖道武<lb/>
皇帝創基撥亂日不暇給然猶分别士庶不令雜<lb/>
居工伎屠沽各有攸處但不設科禁乆而混殽今<lb/>
聞洛邑居民之制專以官位相從不分族類夫官<lb/>
位無常朝榮夕悴則是衣冠皁隷不日同處矣借<lb/>
使一里之内或調習歌舞或講肄詩書縱羣兒隨<lb/>
<pb n="KR2c0001_SBCK_020-84b"/>
其所之則必不棄歌舞而從詩書矣然則使工伎<lb/>
之家習士人風禮百年難成士人之子效工伎容<lb/>
態一朝而就是以仲尼稱里仁之美孟母勤三徙<lb/>
之訓此乃風俗之原不可不察朝廷每選人士校<lb/>
其一㛰一宦以為升降何其密也至於度地居民<lb/>
則清濁連甍何其略也今因遷徙之初皆是公地<lb/>
分别工伎在於一言有何可疑而闕盛美又南人<lb/>
昔有淮北之地自比中華僑置郡縣自歸附聖化<lb/>
仍而不改名實交錯文書難辨宜依地理舊名一<lb/>
皆釐革小者并合大者分置及中州郡縣昔以户<lb/>
少併省今民口既多亦可復舊又君人者以天下<lb/>
<pb n="KR2c0001_SBCK_020-85a"/>
為家不可有所私倉庫之儲以供軍國之用自非<lb/>
有功徳者不當加賜在朝諸貴受禄不輕比來頒<lb/>
賚動以千計若分以賜鰥寡孤獨之民所濟實多<lb/>
今直以與親近之臣殆非周急不繼富之謂也帝<lb/>
覽奏甚善之　二月壬寅魏主北巡癸卯濟河三<lb/>
月壬申至平城使羣臣更論遷都利害各言其志<lb/>
燕州刺史穆羆曰今四方未定未宜遷都且征伐<lb/>
無馬將何以克帝曰廏牧在代何患無馬今代在<lb/>
恒山之北九州之外非帝王之都也尚書于果曰<lb/>
臣非以代地為勝伊洛之美也但自先帝以來乆<lb/>
居於此百姓安之一旦南遷衆情不樂平陽公丕<lb/>
<pb n="KR2c0001_SBCK_020-85b"/>
曰遷都大事當訊之卜筮帝曰昔周邵聖賢乃能<lb/>
卜宅今無其人卜之何益且卜以决疑不疑何卜<lb/>
黄帝卜而龜焦天老曰吉黄帝從之然則至人之<lb/>
知未然審於龜矣王者以四海為家或南或北何<lb/>
常之有朕之逺祖世居北荒平文皇帝始都東木<lb/>
根山昭成皇帝更營盛樂道武皇帝遷于平城朕<lb/>
幸屬勝殘之運何為獨不得遷乎羣臣不敢復言<lb/>
羆夀之孫果烈之弟也癸酉魏主臨朝堂部分遷<lb/>
留　冬十月戊申魏王親告太廟使髙陽王雍于<lb/>
烈奉遷神主于洛陽辛亥發平城　十一月魏主<lb/>
至洛陽欲澄清流品以尚書崔亮兼吏部郎　十<lb/>
<pb n="KR2c0001_SBCK_020-86a"/>
二月魏主欲變易舊風壬寅詔禁士民胡服國人<lb/>
多不恱通直散騎常侍劉芳纘之族弟也與給事<lb/>
黄門侍郎太原郭祚皆以文學為帝所親禮多引<lb/>
與講論及密議政事大臣貴戚皆以為踈已怏怏<lb/>
有不平之色帝使給事黄門侍郎陸凱私諭之曰至<lb/>
尊但欲廣知古事詢訪前世灋式耳終不親彼而相<lb/>
䟽也衆意乃稍解戊申詔代民遷洛者復租賦三年<lb/>
二年夏五月魏主欲變北俗引見羣臣謂曰卿等<lb/>
欲朕逺追商周為欲不及漢晉邪咸陽王禧對曰<lb/>
羣臣願陛下度越前王耳帝曰然則當變風易俗<lb/>
當因循守故邪對曰願聖政日新帝曰為止於一<lb/>
<pb n="KR2c0001_SBCK_020-86b"/>
身為欲傳之子孫邪對曰願傳之百世帝曰然則<lb/>
必當改作卿等不得違也對曰上令下從其誰敢<lb/>
違帝曰夫名不正言不順則禮樂不可興今欲斷<lb/>
諸北語一從正音其年三十已上習性已乆容不<lb/>
可猝革三十已下見在朝廷之人語音不聴仍舊<lb/>
若有故為當加降黜各宜深戒王公卿士以為然<lb/>
不對曰實如聖㫖帝曰朕嘗與李冲論此冲曰四<lb/>
方之語竟知誰是帝者言之即為正矣冲之此言<lb/>
其罪當死因顧冲曰卿負社稷當令御史牽下冲<lb/>
免冠頓首謝又責留守之官曰昨望見婦女猶服<lb/>
夾領小袖卿等何為不遵前詔皆謝罪帝曰朕言<lb/>
<pb n="KR2c0001_SBCK_020-87a"/>
非是卿等當庭争如何入則順㫖退則不從乎六<lb/>
月己亥下詔不得為北俗之語於朝廷違者免所<lb/>
居官　戊午魏改用長尺大斗其灋依漢士為之<lb/>
　秋八月立國子太學四門小學於洛陽　九月<lb/>
庚午魏六宫文武悉還于洛陽　冬十二月甲子<lb/>
魏王引見羣臣於光極堂頒賜冠服<lb/>
三年春正月魏主下詔以為北人謂土為拓后為<lb/>
䟦魏之先出於黄帝以土徳王故為拓䟦氏夫土<lb/>
者黄中之色黄物之元也宜改姓元氏諸功臣舊<lb/>
族自代來者姓或重複皆改之　秋七月魏太子<lb/>
恂不好學體素肥大苦河南地熱常思北歸魏主<lb/>
<pb n="KR2c0001_SBCK_020-87b"/>
賜之衣冠恂常私著胡服八月戊戌恂密謀召牧<lb/>
馬輕騎犇平城尚書陸琇啓帝帝引見恂數其罪<lb/>
杖之百餘下囚於城西廢為庶人　初魏主南遷<lb/>
洛陽所親任者多中州儒士宗室及代人往往不<lb/>
樂穆泰與陸叡謀作亂帝召任城王澄於凝閑堂<lb/>
謂之曰穆泰謀為不軌扇誘宗室脫或必然今遷<lb/>
都甫爾北人戀舊南北紛擾朕洛陽不立也此國<lb/>
家大事非卿不能辦卿雖疾彊為我北行審觀其<lb/>
勢儻其微弱直往擒之若已彊盛可承制發并肆<lb/>
兵擊之對曰泰等愚惑正由戀舊為此計耳非有<lb/>
深謀逺慮臣雖駑怯足以制之願陛下勿憂雖有<lb/>
<pb n="KR2c0001_SBCK_020-88a"/>
犬馬之疾何敢辭也帝笑曰任城肯行朕復何憂<lb/>
遂授澄節銅虎竹使符御仗左右仍行恒州事行<lb/>
至鴈門鴈門太守夜告云泰已引兵西就陽平澄<lb/>
遽令進發右丞孟斌曰事未可量宜依敕召并肆<lb/>
兵然後徐進澄曰泰既謀亂應據堅城而更迎陽<lb/>
平度其所為當似勢弱泰既不相拒無故發兵非<lb/>
宜也但速往鎭之民心自定遂倍道兼行先遣治<lb/>
書侍御史李煥單騎入代出其不意曉諭泰黨示<lb/>
以禍福皆莫為之用泰計無所出帥麾下數百人<lb/>
攻煥不克走出城西追擒之澄亦尋至窮治黨與<lb/>
收陸叡等百餘人皆繫獄民閒帖然澄具狀表聞<lb/>
<pb n="KR2c0001_SBCK_020-88b"/>
帝喜召公卿以表示之曰任城可謂社稷臣也觀<lb/>
其獄辭正復臯陶何以過之顧謂咸陽王禧等曰<lb/>
汝曹當此不能辦也<lb/>
四年春二月癸酉魏主至平城引見穆泰陸叡之<lb/>
黨問之無一人稱枉者時人皆服任城王澄之明<lb/>
穆泰及其親黨皆伏誅賜陸叡死於獄宥其妻子<lb/>
徙遼西為民初魏主遷都變易舊俗并州刺史新<lb/>
興公丕皆所不樂帝以其宗室耆舊亦不之逼但<lb/>
誘示大理令其不生同異而已及朝臣皆變衣冠<lb/>
朱衣滿坐而丕獨胡服於其閒晚乃稍加冠帶而<lb/>
不能修飾容儀帝亦不彊也太子恂自平城將遷<lb/>
<pb n="KR2c0001_SBCK_020-89a"/>
洛陽元隆與穆泰等密謀留恂因舉兵斷關規據<lb/>
陘北丕在并州隆等以其謀告之丕外慮不成口<lb/>
雖折難心頗然之及事覺丕從帝至平城帝毎推<lb/>
問泰等常令丕坐觀有司奏元業元隆元超罪當<lb/>
族丕應從坐帝以丕常受詔許以不死聴免死為<lb/>
民留其後妻二子與居于太原殺隆超同産乙升<lb/>
餘子徙敦煌初丕叡與僕射李冲領軍于烈俱受<lb/>
不死之詔叡既誅帝賜冲烈詔曰叡反逆之志自<lb/>
負幽㝠違誓在彼不闗朕也反逆既異餘犯雖欲<lb/>
矜恕如何可得然猶不忘前言聴自死别府免其<lb/>
孥戮元丕二子一弟首為賊端連坐應死特恕為<lb/>
<pb n="KR2c0001_SBCK_020-89b"/>
民朕本期始終而彼自棄絶違心乖念一何可悲<lb/>
故此别示想無致怪謀反之外皎如白日耳沖烈<lb/>
皆上表謝<lb/>
臣光曰夫爵禄廢置殺生予奪人君所以馭臣之<lb/>
大柄也是故先王之制雖有親故賢能功貴勤賔<lb/>
苟有其罪不直赦也必議於槐棘之下可赦則赦<lb/>
可宥則宥可刑則刑可殺則殺輕重視情寛猛隨<lb/>
時故君得以施恩而不失其威臣得以免罪而不<lb/>
敢目恃及魏則不然勲貴之臣往往豫許之以不<lb/>
死使彼驕而觸罪又從而殺之是以不信之令誘<lb/>
之使陷於死地也刑政之失無此為大焉<lb/>
<pb n="KR2c0001_SBCK_020-90a"/>
　　　蕭鸞簒弑<lb/>
齊髙帝建元二年春三月丁酉朔以侍中西昌侯<lb/>
蕭驚為郢州刺史鸞帝兄始安貞王道生之子也<lb/>
早孤為帝所養恩過諸子<lb/>
四年夏六月甲申朔立南郡王長懋為皇太子<lb/>
武帝永明十一年春正月丙子文恵太子長懋卒<lb/>
太子素惡西昌侯鸞甞謂竟陵王子良曰我意中<lb/>
殊不喜此人不解其故當由其福薄故也子良為<lb/>
之救解及鸞得政太子子孫無遺焉　夏四月甲<lb/>
午立南郡王昭業為皇太孫東宫文武悉改為太<lb/>
孫官屬以太子妃琅邪王氏為皇太孫太妃南郡<lb/>
<pb n="KR2c0001_SBCK_020-90b"/>
王妃何氏為皇太孫妃妃戢之女也　秋七月戊<lb/>
午上不豫詔竟陵王子良甲仗入延昌殿侍醫藥<lb/>
子良以蕭衍范雲等皆為帳内軍主子良日夜在<lb/>
内太孫閒日參承戊寅上疾亟蹔絶太孫未入内<lb/>
外惶懼百僚皆已變服中書郎王融欲矯詔立子<lb/>
良詔草已立蕭衍謂范雲曰道路籍籍皆云將有<lb/>
非常之舉王元長非濟世才視其敗也雲曰憂國<lb/>
家者唯有王中書耳衍曰憂國欲為周召欲為豎<lb/>
刁邪雲不敢答及太孫來王融戎服絳衫於中書<lb/>
省閤口斷東宫仗不得進頃之上復蘇問太孫所<lb/>
在因召東宫器甲皆入以朝事委尚書左僕射西<lb/>
<pb n="KR2c0001_SBCK_020-91a"/>
昌侯鸞俄而上殂融處分以子良兵禁諸門鸞聞<lb/>
之急馳至雲龍門不得進鸞曰有敕召我排之而<lb/>
入奉太孫登殿命左右扶出子良指麾部署音響<lb/>
如鍾殿中無不從命融知不遂釋服還省歎曰公<lb/>
誤我由是鬱林王深怨之遺詔曰太孫進徳日茂<lb/>
社稷有寄子良善相毗輔思弘治道内外衆事無<lb/>
大小悉與鸞參懷共下意鬱林王之未立也衆皆<lb/>
疑立子良口語喧騰武陵王曅於衆中大言曰若<lb/>
立長則應在我立嫡則應在太孫由是帝深憑頼<lb/>
之　初西昌侯鸞為太祖所愛鸞性儉素車服儀<lb/>
從同於素士所居官名為嚴能故世祖亦重之世<lb/>
<pb n="KR2c0001_SBCK_020-91b"/>
祖遺詔使竟陵王子良輔政鸞知尚書事子良素<lb/>
仁厚不樂世務乃更推鸞故遺詔云事無大小悉<lb/>
與鸞參懷子良之志也帝少養於子良妃袁氏慈<lb/>
愛甚著及王融有謀遂深忌子良大行出太極殿<lb/>
子良居中書省帝使虎賁中郎將潘敞領二百人<lb/>
仗屯太極西階以防之既成服諸王皆出子良乞<lb/>
停至山陵不許壬午稱遺詔以武陵王曅為衛將<lb/>
軍與征南大將軍陳顯達並開府儀同三司尚書<lb/>
左僕射西昌侯鸞為尚書令太孫詹事沈文季為<lb/>
護軍癸未以竟陵王子良為太傅　鬱林王性辯<lb/>
慧美容止善應對哀樂過人世祖由是愛之而矯<lb/>
<pb n="KR2c0001_SBCK_020-92a"/>
情飾詐隂懷鄙慝與左右羣小共衣食同卧起始<lb/>
為南郡王從竟陵王子良在西州文惠太子每禁<lb/>
其起居節其用度王密就富人求錢無敢不與别<lb/>
作鑰鉤夜開西州後閤與左右至諸營署中滛宴<lb/>
師史仁祖侍書胡天翼相謂曰若言之二宫則其<lb/>
事未易若於營署為異人所毆及犬物所傷豈直<lb/>
罪止一身亦當盡室及禍年各七十餘生寧足吝<lb/>
邪數日閒二人相繼自殺二宫不知也所愛左右<lb/>
皆逆加官爵䟽於黄紙使囊盛帶之許南面之日<lb/>
依此施行侍太子疾及居喪憂容號毁見者嗚咽<lb/>
裁還私室即歡笑酣飲常令女巫楊氏禱祀速求<lb/>
<pb n="KR2c0001_SBCK_020-92b"/>
天位及太子卒謂由楊氏之力倍加敬信既為太<lb/>
孫世祖有疾又令楊氏禱祀時何妃猶在西州世<lb/>
祖疾稍危太孫與何妃書紙中央作一大喜字而<lb/>
作三十六小喜字繞之侍世祖疾言發淚下世祖<lb/>
以為必能負荷大業謂曰五年中一委宰相汝勿<lb/>
措意五年外勿復委人若自作無成無所多恨臨<lb/>
終執其手曰若憶翁當好作遂殂大歛始畢悉呼<lb/>
世祖諸伎備奏衆樂即位十餘日即收王融下廷<lb/>
尉使中丞孔稚珪奏融險躁輕狡招納不逞誹謗<lb/>
朝政融求援於竟陵王子良子良憂懼不敢救遂<lb/>
於獄賜死<lb/>
<pb n="KR2c0001_SBCK_020-93a"/>
明帝建武元年春正月西昌侯鸞將謀廢立引前<lb/>
鎮西諮議參軍蕭衍與同謀荆州刺史隨王子隆<lb/>
性温和有文才鸞欲徴之恐其不從衍曰隨王雖<lb/>
有美名其實庸劣既無智謀之士爪牙唯仗司馬<lb/>
垣歷生武陵太守卞白龍耳二人唯利是從若㗖<lb/>
以顯職無有不來隨王止須折簡耳鸞從之徴歷<lb/>
主為太子左衞率白龍為游擊將軍二人並至續<lb/>
召子隆為侍中撫軍將軍豫州刺史崔慧景髙武<lb/>
舊將鸞疑之以蕭衍為寧朔將軍戍夀陽慧景懼<lb/>
白服出迎衍撫安之　帝寵幸中書舍人綦母珍<lb/>
之朱隆之直閤將軍曹道剛周奉叔宦者徐龍駒<lb/>
<pb n="KR2c0001_SBCK_020-93b"/>
等珍之所論薦事無不允内外要職皆先論價旬<lb/>
月之閒家累千金擅取官物及役作不俟詔㫖有<lb/>
司至相語云寜拒至尊敕不可違舍人命帝以龍<lb/>
駒為後閤舍人常居含章殿著黄綸帽被貂裘南<lb/>
面向案代帝畫敕左右侍直與帝不異帝自山陵<lb/>
之後即與左右微服逰走市里好於世宗崇安陵<lb/>
隧中擲塗賭跳作諸鄙戲極意賞賜左右動至百<lb/>
數十萬毎見錢曰我昔思汝一枚不得今日得用<lb/>
汝未世祖聚錢上庫五億萬齋庫亦出三億萬金<lb/>
銀布帛不可勝計鬱林王即位未朞嵗所用垂盡<lb/>
入主衣庫令何后及寵姬以諸寳器相投擊破碎<lb/>
<pb n="KR2c0001_SBCK_020-94a"/>
之用為笑樂蒸於世祖幸姬霍氏更其姓曰徐朝<lb/>
事大小皆决於西昌侯鸞鸞數諌爭帝多不從心<lb/>
忌鸞欲除之以尚書右僕射鄱陽王鏘為世祖所<lb/>
厚私謂鏘曰公聞鸞於灋身如何鏘素和謹對曰<lb/>
臣鸞於宗戚最長且受寄先帝臣等皆年少朝廷<lb/>
所頼唯鸞一人願陛下無以為慮帝退謂徐龍駒<lb/>
曰我欲與公共計取鸞公既不同我不能獨辦且<lb/>
復小聽衛尉蕭諶世祖之族子也自世祖在郢州<lb/>
諶已為腹心及即位常典宿衛機密之事無不預<lb/>
聞征南諮議蕭坦之諶之族人也嘗為東宫直閤<lb/>
為世宗所知帝以二人祖父舊人甚親信之諶毎<lb/>
<pb n="KR2c0001_SBCK_020-94b"/>
請急出宿帝通夕不寐諶還乃安坦之得出入後<lb/>
宫帝䙝狎宴逰坦之皆在側帝醉後常裸袒坦之<lb/>
輙扶持諌諭西昌侯鸞欲有所諌帝在後宫不出<lb/>
唯遣諶坦之徑進乃得聞達何后亦淫泆私於帝<lb/>
左右楊珉與同寢處如伉儷又與帝相愛狎故帝<lb/>
恣之迎后親戚入宫以耀靈殿處之齋閤通夜洞<lb/>
開外内淆雜無復分别西昌侯鸞遣坦之入奏誅<lb/>
珉何后流涕覆面曰楊郎好年少無罪何可枉殺<lb/>
坦之附耳語帝曰外間並云楊珉與皇后有情事<lb/>
彰遐邇不可不誅帝不得已許之俄敕原之已行<lb/>
刑矣鸞又啓誅徐龍駒帝亦不能違而心忌鸞益<lb/>
<pb n="KR2c0001_SBCK_020-95a"/>
甚蕭諶蕭坦之見帝狂縱日甚無復悛改恐禍及<lb/>
已乃更回意附鸞勸其廢立隂為鸞耳目帝不之<lb/>
覺也周奉叔恃勇挾勢陵轢公卿常翼單刀二十<lb/>
口自隨出入禁闥門衞不敢訶毎語人曰周郎刀<lb/>
不識君鸞忌之使蕭諶蕭坦之說帝出奉叔為外<lb/>
援己巳以奉叔為青州刺史曹道剛為中軍司馬<lb/>
奉叔就帝求千戸侯許之鸞以為不可封曲江縣<lb/>
男食三百户奉叔大怒於衆中攘刀厲色鸞說諭<lb/>
之乃受奉叔辭畢將之鎭部伍已出鸞與蕭諶稱<lb/>
敕召奉叔於省中敺殺之啓云奉叔慢朝廷帝不<lb/>
獲已可其奏溧陽令錢塘杜文謙嘗為南郡王侍<lb/>
<pb n="KR2c0001_SBCK_020-95b"/>
讀前此說綦母珍之曰天下事可知灰盡粉滅匪<lb/>
朝伊夕不早為計吾徒無類矣珍之曰計將安出<lb/>
文謙曰先帝舊人多見擯斥今召而使之誰不慷<lb/>
慨近聞王洪範與宿衛將萬靈㑹等共語皆攘袂<lb/>
搥牀君其密報周奉叔使萬靈㑹等殺蕭諶則宫<lb/>
内之兵皆我用也即勒兵入尚書斬蕭令兩都伯<lb/>
力耳今舉大事亦死不舉事亦死二死等耳死社<lb/>
稷可乎若遲疑不斷復少日録君稱敕賜死父母<lb/>
為殉在眼中矣珍之不能用及鸞殺奉叔并收珍<lb/>
之文謙殺之　秋七月西昌侯鸞既誅徐龍駒周<lb/>
奉叔而尼媪外入者頗傳異語中書令何胤以后<lb/>
<pb n="KR2c0001_SBCK_020-96a"/>
之從叔為帝所親使直殿省帝與胤謀誅鸞令胤<lb/>
受事胤不敢當依違諌說帝意復止乃謀出鸞於<lb/>
西州中敕用事不復闗咨於鸞是時蕭諶蕭坦之<lb/>
握兵權左僕射王晏揔尚書事諶密召諸王典籖<lb/>
約語之不許諸王外接人物諶親要日乆衆皆憚<lb/>
而從之鸞以其謀告王晏晏聞之響應又告丹楊<lb/>
尹徐孝嗣孝嗣亦從之驃騎録事南陽樂豫謂孝<lb/>
嗣曰外傳籍籍似有伊周之事君䝉武帝殊常之<lb/>
恩荷託附之重恐不得同人此舉人笑禇公至今<lb/>
齒冷孝嗣心然之而不能從帝謂蕭坦之曰人言<lb/>
鎭軍與王晏蕭諶欲共廢我似非虚傳卿所聞云<lb/>
<pb n="KR2c0001_SBCK_020-96b"/>
何坦之曰天下寧當有此誰樂無事廢天子邪朝<lb/>
貴不容造此論當是諸尼姥言耳豈可信邪官若<lb/>
無事除此三人誰敢自保直閤將軍曹道剛疑外<lb/>
閒有異密有處分謀未能發時始興内史蕭季敞<lb/>
南陽太守蕭頴基皆内遷諶欲待二人至藉其勢<lb/>
力以舉事鸞慮事變以告坦之坦之馳謂諶曰廢<lb/>
天子古來大事比聞曹道剛朱隆之等轉已猜疑<lb/>
衛尉明日若不就事無所復及弟有百嵗母豈能<lb/>
坐聽禍敗正應作餘計耳諶惶遽從之壬辰鸞使<lb/>
蕭諶先入言遇曹道剛及中書舍人朱隆之皆殺<lb/>
之直後徐僧亮盛怒大言於衆曰吾等荷恩今日<lb/>
<pb n="KR2c0001_SBCK_020-97a"/>
應死報又殺之鸞引兵自尚書入雲龍門戎服加<lb/>
朱衣於上比入門三失履王晏徐孝嗣蕭坦之陳<lb/>
顯達王廣之沈文季皆隨其後帝在夀昌殿聞外<lb/>
有變猶密為手敕呼蕭諶又使閉内殿諸房閤俄<lb/>
而諶引兵入夀昌閤帝走趨徐姬房㧞劔自刺不<lb/>
入以帛纒頸輿接出延徳殿諶初入殿宿衛將士<lb/>
皆操弓楯欲拒戰諶謂之曰所取自有人卿等不<lb/>
須動宿衛素隷服於諶皆信之及見帝出各欲自<lb/>
奮帝竟無一言行至西弄殺之輿尸出殯徐龍駒<lb/>
宅葬以王禮徐姬及諸嬖倖皆伏誅鸞既弑帝欲<lb/>
作太后令徐孝嗣於袖中出而進之鸞大恱癸巳<lb/>
<pb n="KR2c0001_SBCK_020-97b"/>
以太后令追廢帝為鬱林王又廢何后為王妃迎<lb/>
立新安王昭文丁酉新安王即皇帝位時年十五<lb/>
以西昌侯鸞為驃騎大將軍録尚書事揚州刺史<lb/>
宣城郡公大赦改元延興　八月以始安王遥光<lb/>
為南郡太守不之官遥光鸞之兄子也鸞有異志<lb/>
遥光贊成之凡大誅賞無不預謀戊申以中書郎<lb/>
蕭遥欣為兖州刺史遥欣遥光之弟也鸞欲樹置<lb/>
親黨故用之　鬱林王之廢也鄱陽王鏘初不知<lb/>
謀及宣城公鸞勢益重中外皆知其蓄不臣之志<lb/>
鏘毎詣鸞鸞常屣履至車後迎之語及家國言淚<lb/>
俱發鏘以此信之宫臺之内皆屬意於鏘勸鏘入<lb/>
<pb n="KR2c0001_SBCK_020-98a"/>
宫發兵輔政制局監謝粲說鏘及隨王子隆曰二<lb/>
王但乘油璧車入宫出天子置朝堂夾輔號令粲<lb/>
等閉城門上仗誰敢不同東城人正共縛送蕭令<lb/>
耳子隆欲定計鏘以上臺兵力既悉度東府且慮<lb/>
事不捷意甚猶豫馬隊主劉巨世祖時舊人詣鏘<lb/>
請間叩頭勸鏘立事鏘命駕將入復還内與母陸<lb/>
太妃别日暮不成行典籖知其謀告之九月癸酉<lb/>
鸞遣兵二千人圍鏘第殺鏘遂殺子隆及謝粲等<lb/>
於時太祖諸子子隆最壯大有才能故鸞尤忌之<lb/>
江州刺史晉安王子懋聞鄱陽隨王死欲起兵謂<lb/>
防閣吳郡陸超之曰事成則宗廟獲安不成猶為<lb/>
<pb n="KR2c0001_SBCK_020-98b"/>
義鬼防閤丹陽董僧慧曰此州雖小宋孝武嘗用<lb/>
之若舉兵向闕以請鬱林之罪誰能禦之子懋母<lb/>
阮氏在建康宻遣書迎之阮氏報其同母兄于謡<lb/>
之為計謡之馳告宣威公鸞乙亥假鸞黄鉞内外<lb/>
纂嚴遣中䕶軍王玄邈討子懋又遣軍主裴叔業與<lb/>
于謡之先襲尋陽聲云為郢府司馬子懋知之遣<lb/>
三百人守湓城叔業泝流直上至夜回襲湓城城<lb/>
局參軍樂賁開門納之子懋聞之帥府州兵力據<lb/>
城自守子懋部曲多雍州人皆勇躍願奮叔業畏<lb/>
之遣于謡之說子懋曰今還都必無過憂正當作<lb/>
散官不失富貴也子懋既不出兵攻叔業衆情稍<lb/>
<pb n="KR2c0001_SBCK_020-99a"/>
沮中兵參軍于琳之瑶之兄也說子懋重賂叔業<lb/>
可以免禍子懋使琳之往琳之因說叔業取子懋<lb/>
叔業遣軍主徐玄慶將四百人隨琳之入州城僚<lb/>
佐皆犇散琳之從二百人㧞白刃入齋子懋罵曰<lb/>
小人何忍行此琳之以袖鄣面使人殺之王玄邈<lb/>
執董僧慧將殺之僧慧曰晉安舉義兵僕實豫其<lb/>
謀得為主人死不恨矣願至大斂畢退就鼎鑊玄<lb/>
邈義之具以白鸞免死配東冶子懋子昭基九嵗<lb/>
以方二寸絹為書參其消息并遺錢五百行金得<lb/>
達僧慧視之曰郎君書也悲慟而卒于琳之勸陸<lb/>
超之逃亡超之曰人皆有死此不足懼吾若逃亡<lb/>
<pb n="KR2c0001_SBCK_020-99b"/>
非唯孤晉安之眷亦恐田横客笑人玄邈等欲囚<lb/>
以還都超之端坐俟命超之門生謂殺超之當得<lb/>
賞密自後斬之頭墜而身不僵玄邈厚加殯斂門<lb/>
生亦助舉棺棺墜壓其首折頸而死鸞遣平西將<lb/>
軍王廣之襲南兖州刺史安陸王子敬廣之至歐<lb/>
陽遣部將濟隂陳伯之先驅伯之因城開獨入斬<lb/>
子敬鸞又遣徐玄慶西上害諸王臨海王昭秀為<lb/>
荆州刺史西中郎長史何昌㝢行州事玄慶至江<lb/>
陵欲以便宜從事昌㝢曰僕受朝廷意寄翼輔外<lb/>
藩殿下未有愆失君以一介之使來何容即以相<lb/>
付邪若朝廷必須殿下當自啓聞更聽後㫖昭秀<lb/>
<pb n="KR2c0001_SBCK_020-100a"/>
由是得還建康昌㝢尚之之弟子也鸞以吳興太<lb/>
守孔琇之行郢州事欲使之殺晉熈王銶琇之辭<lb/>
不許遂不食而死琇之靖之孫也裴叔業自尋陽<lb/>
仍進向湘州欲殺湘州刺史南平王銳防閣周伯<lb/>
玉大言於衆曰此非天子意今斬叔業舉兵匡社<lb/>
稷誰敢不從銳典籖叱左右斬之乙酉殺銳又殺<lb/>
郢州刺史晉熈王銶南豫州刺史宜都王鏗　冬<lb/>
十月以宣城公鸞為太傅領大將軍楊州牧都督<lb/>
中外諸軍事加殊禮進爵為王宣城王謀繼大統<lb/>
多引朝廷名士與參籌策侍中謝朏心不願乃求<lb/>
出為吳興太守至郡致酒數斛遺其弟吏部尚書<lb/>
<pb n="KR2c0001_SBCK_020-100b"/>
瀹爲書曰可力飲此勿豫人事<lb/>
臣光曰臣聞衣人之衣者懷人之憂食人之食者<lb/>
死人之事二謝兄弟比肩貴近安享榮禄危不預<lb/>
知為臣如此可謂忠乎　宣城王雖専國政人<lb/>
情猶未服王胛上有赤誌驃騎諮議參軍考城江<lb/>
祐勸王出以示人王以示晉夀太守王洪範曰人<lb/>
言此是日月相卿幸勿泄洪範曰公日月在軀如<lb/>
何可隠當轉言之王母祏之姑也　戊戌殺桂陽<lb/>
王鑠衡陽王鈞江夏王鋒建安王子眞巴陵王子<lb/>
倫鑠與鄱陽王鏘齊名鏘好文章鑠好名理時人<lb/>
稱為鄱桂鏘死鑠不自安至東府見宣城王還謂<lb/>
<pb n="KR2c0001_SBCK_020-101a"/>
左右曰向録公見接慇勤流連不能已而面有慙<lb/>
色此必欲殺我是夕遇害宣城王毎殺諸王常夜<lb/>
遣兵圍其第斬關踰垣呼譟而入家貲皆封籍之<lb/>
江夏王鋒有才行宣城王嘗與之言遥光才力可<lb/>
委鋒曰遥光之於殿下猶殿下之於髙皇衛宗廟<lb/>
安社稷實有攸寄宣城王失色及殺諸王鋒遺宣<lb/>
城王書誚責之宣城王深憚之不敢於第收鋒使<lb/>
兼祠官於太廟夜遣兵廟中收之鋒出登車兵人<lb/>
欲上車鋒有力手擊數人皆仆地然後死宣城王<lb/>
遣典籖柯令孫殺建安王子真子真走入牀下令<lb/>
孫手牽出之叩頭乞為奴不許而死又遣中書舍<lb/>
<pb n="KR2c0001_SBCK_020-101b"/>
人茹灋亮殺巴陵王子倫子倫性英果時為南蘭<lb/>
陵太守鎮琅邪城有守兵宣城王恐不肯就死以<lb/>
問典籖華伯茂伯茂曰公若以兵取之恐不可即<lb/>
辦若委伯茂一夫力耳乃手自執酖逼之子倫正<lb/>
衣冠出受詔謂灋亮曰先朝昔滅劉氏今日之事<lb/>
理數固然君是身家舊人今銜此使當由事不獲<lb/>
已此酒非勸酬之爵因仰之而死時年十六灋亮<lb/>
及左右皆流涕初諸王出鎭皆置典籖主帥一方<lb/>
之事悉以委之時入奏事一嵗數返時主輒與之<lb/>
間語訪以州事刺史美惡専繫其口自刺史以下<lb/>
莫不折節奉之恒慮弗及於是威行州部大為姦<lb/>
<pb n="KR2c0001_SBCK_020-102a"/>
利武陵王曅爲江州性烈直不可干典籖趙渥之<lb/>
謂人曰今出都易刺史及見世祖盛毁之曅遂免<lb/>
還南海王子罕戍琅邪欲暫游東堂典籖姜秀不<lb/>
許子罕還泣謂母曰兒欲移五步亦不得與囚何<lb/>
異邵陵王子貞嘗求熊白厨人答典籖不在不敢<lb/>
與永明中巴東王子響殺劉寅等世祖聞之謂羣<lb/>
臣曰子響遂反戴僧静大言曰諸王都自應反豈<lb/>
唯巴東上問其故對曰天王無罪而一時被囚取<lb/>
一挺藕一杯漿皆諮籖帥籖帥不在則竟日忍渇<lb/>
諸州唯聞有籖帥不聞有刺史何得不反竟陵王<lb/>
子良嘗問衆曰士大夫何意詣籖帥參軍范雲曰<lb/>
<pb n="KR2c0001_SBCK_020-102b"/>
詣長史以下皆無益詣籖帥立有倍本之價不詣<lb/>
謂何子良有愧色及宣城王誅諸王皆令典籖殺<lb/>
之竟無一人能抗拒者孔珪聞之流涕曰齊之衡<lb/>
陽江夏最有意而復害之若不立籖帥故當不至<lb/>
於此宣城王亦深知典籖之弊乃詔自今諸州有<lb/>
急事當密以奏聞勿復遣典籖入都自是典籖之<lb/>
任浸輕矣　蕭子顯論曰帝王之子生長富厚朝<lb/>
出閨閫暮司方岳防驕翦逸積代常典故輔以上<lb/>
佐簡自帝心勞舊左右用為主帥飲食逰居動應<lb/>
聞啓處地雖重行已莫由威不在身恩未下及一<lb/>
朝艱難揔至望其釋位扶危何可得矣斯宋氏之<lb/>
<pb n="KR2c0001_SBCK_020-103a"/>
餘風至齊室而尤弊也　海陵王在位起居飲食<lb/>
皆諮宣城王而後行嘗思食蒸魚菜太官令答無<lb/>
録公命竟不與辛亥皇太后令曰嗣主冲幼庶政<lb/>
多昧且早嬰尫疾弗克負荷太傅宣城王胤體宣<lb/>
皇鍾慈太祖宜入承寳命帝可降封海陵王吾當<lb/>
歸老别館且以宣城王為太祖第三子癸亥髙宗<lb/>
即皇帝位大赦改元以太尉王敬則為大司馬司<lb/>
空陳顕達為太尉尚書令王晏加驃騎大將軍左<lb/>
僕射徐孝嗣加中軍大將軍中領軍蕭諶為領軍<lb/>
將軍度支尚書虞悰稱疾不陪位帝以悰舊人欲<lb/>
引參佐命使王晏齎廢主事示悰悰曰主上聖明<lb/>
<pb n="KR2c0001_SBCK_020-103b"/>
公卿戮力寧假朽老以<graphic n="KR1036" url="https://raw.githubusercontent.com/kanripo/KR-Gaiji/master/images/KR1036.png" mimeType="image/png"/>惟新乎不敢聞命因慟<lb/>
哭朝議欲糾之徐孝嗣曰此亦古之遺直乃止<lb/>
十一月上詐稱海陵恭王有疾數遣御師瞻視因<lb/>
而殞之葬禮並依漢東海恭王故事<lb/>
通鑑紀事本末卷第二十<lb/>
<pb n="KR2c0001_SBCK_020-104a"/>
</p>
<p>
</p>
  </div>
</body>
</text>
</TEI>