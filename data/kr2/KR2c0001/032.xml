<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2c0001_SBCK_032-1a"/>
通鑑紀事本末卷第三十二<lb/>
　　　劉展之叛<lb/>
唐肅宗上元元年冬十一月御史中丞李銑宋州<lb/>
刺史劉展皆領淮西節度副使銑貪暴不灋展剛<lb/>
彊自用故為其上者多惡之節度使王仲舁先奏<lb/>
銑罪而誅之時有謠言曰手執金刀起東方仲昇<lb/>
使監軍使内左常侍邢延恩入奏展倔彊不受命<lb/>
姓名應謠讖請除之延恩因説上曰展與李銑一<lb/>
體之人今銑誅展不自安茍不去之恐其為亂然<lb/>
展方握彊兵宜以計去之請除展江淮都統代李<lb/>
峘俟其釋兵赴鎮中道執之此一夫力耳上從之<lb/>
<pb n="KR2c0001_SBCK_032-1b"/>
以展爲都統淮南東江南西浙西三道節度使密<lb/>
敇舊都統李峘及淮南東道節度使鄧景山圖之<lb/>
延恩以制書投展展疑之曰展自陳留參軍數年<lb/>
至刺史可謂暴貴矣江淮租賦所出今之重任展<lb/>
無勲勞又非親賢一旦恩命寵擢如此得非有讒<lb/>
人間之乎因泣下延恩懼曰公素有才望主上以<lb/>
江淮爲憂故不次用公公反以爲疑何哉展曰事<lb/>
茍不欺印節可先得乎延恩曰可乃馳詣廣陵與<lb/>
峘謀解峘印節以授展展得印節乃上表謝恩牒<lb/>
追江淮親舊置之心膂三道官屬遣使迎賀申圖<lb/>
籍相望於道展悉舉宋州兵七千趣廣陵延恩知<lb/>
<pb n="KR2c0001_SBCK_032-2a"/>
展已得其情還犇廣陵與李峘鄧景山發兵拒之<lb/>
移檄州縣言展反展亦移檄言峘反州縣莫知所<lb/>
從峘引兵度江與副使潤州刺史韋儇浙西節度<lb/>
使侯令儀屯京口鄧景山將萬人屯徐城展素有<lb/>
威名御軍嚴整江淮人望風畏之展倍道先期至<lb/>
使人問景山曰吾奉詔書赴鎮此何兵也景山不<lb/>
應展使人呼於陳前曰汝曹皆吾民也勿干吾旗<lb/>
鼓使其將孫待封張灋雷撃之景山衆潰與延恩<lb/>
犇夀州展引兵入廣陵遣其將屈突孝摽將兵三<lb/>
千徇濠楚王暅將兵四千略淮西李峘闢北固為<lb/>
兵場挿木以塞江口展軍於白沙設疑兵於瓜州<lb/>
<pb n="KR2c0001_SBCK_032-2b"/>
多張火鼓若將趣北固者如是累日峘悉鋭兵守<lb/>
京口以待之展乃自上流濟襲下蜀峘軍聞之自<lb/>
潰峘犇宣城甲午展陷潤州昇州軍士萬五千人<lb/>
謀應展攻金陵城不克而遁侯令儀懼以後事授<lb/>
兵馬使姜昌羣棄城走昌羣遣其將宗犀詣展降<lb/>
丙申展陷昇州以宗犀為潤州司馬丹陽軍使使<lb/>
昌羣領昇州以從子伯瑛佐之　李峘之去潤州<lb/>
也副使李藏用謂峘曰處人尊位食人重禄臨難<lb/>
而逃之非忠也以數十州之兵食三江五湖之險<lb/>
固不發一矢而棄之非勇也失忠與勇何以事君<lb/>
藏用請收餘兵竭力以拒之峘乃悉以後事授藏<lb/>
<pb n="KR2c0001_SBCK_032-3a"/>
用藏用收散卒得七百人東至蘇州募壯士得三<lb/>
千人立柵以拒劉展展遣其將傳子昂宗犀攻宣<lb/>
州宣歙節度使鄭炅之棄城走李峘犇洪州李藏<lb/>
用與展將張景超孫待封戰於郁墅兵敗犇杭州<lb/>
景超遂據蘇州待封進陷湖州展以其將許嶧為<lb/>
潤州刺史李可封為常州刺史楊持璧蘇州刺史<lb/>
待封領湖州事景超進逼杭州藏用使其將温炅<lb/>
屯餘杭展以李晃為泗州刺史宗犀為宣州刺史<lb/>
傅子昂屯南陵將下江州徇江西於是屈突孝摽<lb/>
陷濠楚州王暅陷舒和滁廬等州所向無不摧靡<lb/>
聚兵萬人騎三千横行江淮間壽州刺史崔昭發<lb/>
<pb n="KR2c0001_SBCK_032-3b"/>
兵拒之由是暅不得西止屯盧州初上命平廬都<lb/>
知兵馬使田神功將所部精兵三千屯任城鄧景<lb/>
山旣敗與邢延恩奏乞敇神功救淮南未報景山<lb/>
遣人趣之且許以淮南金帛子女為賂神功及所<lb/>
部皆喜悉衆南下及彭城敇神功討展展聞之始<lb/>
有懼色自廣陵將兵八千拒之選精兵二千度淮<lb/>
撃神功於都梁山展敗走至天長以五百騎據橋<lb/>
拒戰又敗展獨與一騎亡度江神功入廣陵及楚<lb/>
州大掠殺商胡以千數城中地穿掘略徧<lb/>
二年春正月張景超引兵攻杭州敗李藏用將李<lb/>
彊於石夷門孫待封自武康南出將會景超攻杭<lb/>
<pb n="KR2c0001_SBCK_032-4a"/>
州温晁據險撃敗之待封脱身犇烏程李可封以<lb/>
常州降丁未田神功使特進楊惠元等將千五百<lb/>
人西撃王暅辛亥夜神功先遣特進范知新等將<lb/>
四千人自白沙濟西趣下蜀鄧景山等將千人自<lb/>
海陵濟東趣常州神功與邢延恩將三千人軍於<lb/>
瓜州壬子濟江展將步騎萬餘陳於蒜山神功以<lb/>
舟載兵趣金山會大風五舟飄抵金山下展屠其<lb/>
二舟沈其三舟神功不得度還軍瓜州而范知新<lb/>
等兵已至下蜀展撃之不勝弟殷勸展引兵逃入<lb/>
海可延歲月展曰若事不濟何用多殺人父子乎<lb/>
死早晩等耳遂更帥衆力戰將軍賈隱林射展中<lb/>
<pb n="KR2c0001_SBCK_032-4b"/>
目而仆遂斬之劉殷許嶧等皆死隱林滑州人也<lb/>
楊惠元等撃破王暅於淮南暅引兵東走至常熟<lb/>
迺降孫待封詣李藏用降張景超聚兵至七千餘<lb/>
人聞展死悉以兵授張灋雷使攻杭州景超逃入<lb/>
海灋雷至杭州李藏用擊破之餘黨皆平平盧軍<lb/>
大掠十餘日安史之亂亂兵不及江淮至是其民<lb/>
始罹荼毒矣<lb/>
　　　李輔國用事<hi>張后程元振附</hi>
唐肅宗至徳元載　張良娣性巧慧能得上意從<lb/>
上來朔方時從兵單寡良娣每寢常居上前上曰<lb/>
禦寇非婦人所能良娣曰蒼猝之際妾以身當之<lb/>
<pb n="KR2c0001_SBCK_032-5a"/>
殿下可從後逸去至靈武產子三日起縫戰士衣<lb/>
上止之對曰此非妾自養之時上以是益憐之<lb/>
肅宗即位於靈武遣使召李泌於潁陽謁見大喜<lb/>
時事皆咨之　上以建寧王倓為天下兵馬元帥<lb/>
李泌勸上用廣平王俶倓聞而謝之<hi>史之亂事見安</hi>上皇<lb/>
賜張良娣七寶鞍李泌言於上曰今四海分崩當<lb/>
以儉約示人良娣不宜乘此請撤其珠玉付庫吏<lb/>
以俟有戰功者賞之良娣自閤中言曰鄰里之舊<lb/>
何至如是上曰先生為社稷計也遽命撤之建寧<lb/>
王倓泣於廊下聲聞於上上驚召問之對曰臣比<lb/>
憂禍亂未已今陛下從諫如流不日當見陛下迎<lb/>
<pb n="KR2c0001_SBCK_032-5b"/>
上皇還長安是以喜極而悲耳良娣由是惡泌及<lb/>
倓　上又謂泌曰良娣祖母昭成太后之妹也上<lb/>
皇所念朕欲使正位中宫以慰上皇心何如對曰<lb/>
陛下在靈武以羣臣望尺寸之功故踐大位非私<lb/>
己也至於家事宜待上皇之命不過晩歳月之間<lb/>
耳上從之　時張良娣與李輔國相表裏皆惡泌<lb/>
建寧王倓謂泌曰先生舉倓於上得展臣子之效<lb/>
無以報徳請為先生除害泌曰何也倓以良娣為<lb/>
言泌曰此非人子所言願王姑置之勿以為先倓<lb/>
不從<lb/>
二載春正月上從容謂李泌曰廣平為元帥踰年<lb/>
<pb n="KR2c0001_SBCK_032-6a"/>
今欲命建寧專征又恐勢分立廣平為太子何如<lb/>
對曰臣固嘗言之矣戎事交切須卽區處至於家<lb/>
事當俟上皇不然後代何以辨陛下靈武卽位之<lb/>
意邪此必有人欲令臣與廣平有隙耳臣請以語<lb/>
廣平廣平亦必未敢當泌出以告廣平王俶俶曰<lb/>
此先生深知其心欲曲成其美也乃入固辭曰陛<lb/>
下猶未奉晨昏臣何心敢當儲副願俟上皇還宫<lb/>
臣之幸也上賞慰之李輔國本飛龍小兒粗閑書<lb/>
計給事太子宫上委信之輔國外㳟謹寡言而内<lb/>
狡險見張良娣有寵陰附㑹之與相表裏建寧王<lb/>
倓數於上前詆訐二人罪惡二人譖之於上曰倓<lb/>
<pb n="KR2c0001_SBCK_032-6b"/>
恨不得為元帥謀害廣平王上怒賜倓死於是廣<lb/>
平王俶及李泌皆内懼俶謀去輔國及良娣泌曰<lb/>
不可王不見建寧之禍乎俶曰竊為先生憂之泌<lb/>
曰泌與主上有約矣俟平京師則去還山庶免於<lb/>
患俶曰先生去則俶益危矣泌曰王但盡人子之<lb/>
孝良娣婦人王委曲順之亦何能為　上嘗就泌<lb/>
飲酒同榻而寢而李輔國請取契鑰付泌泌請使<lb/>
輔國掌之上許之泌曰臣今報徳足矣復為閑人<lb/>
何樂如之上曰朕與先生累年同憂患今方相同<lb/>
娯樂奈何遽欲去乎泌曰臣有五不可留願陛下<lb/>
聴臣去免臣於死上曰何謂也對曰臣遇陛下太<lb/>
<pb n="KR2c0001_SBCK_032-7a"/>
早陛下任臣太重寵臣太深臣功太高迹太竒此<lb/>
其所以不可留也上曰且眠矣異日議之對曰陛<lb/>
下今就臣榻臥猶不得請况異日香桉之前乎陛<lb/>
下不聴臣去是殺臣也上曰不意卿疑朕如此豈<lb/>
有如朕而辦殺卿邪是直以朕為句踐也對曰陛<lb/>
下不辦殺臣故臣求歸若其既辦臣安得復言且<lb/>
殺臣者非陛下也乃五不可也陛下曏日待臣如<lb/>
此臣於事猶有不敢言者況天下既安臣敢言乎<lb/>
上良久曰卿以朕不從卿北伐之謀乎對曰非也<lb/>
所不敢言者乃建寧耳上曰建寧朕之愛子性英<lb/>
果艱難時有功朕豈不知之但因此為小人所教<lb/>
<pb n="KR2c0001_SBCK_032-7b"/>
欲害其兄圖繼嗣朕以社稷大計不得已而除之<lb/>
卿不細知其故邪對曰若有此心廣平當怨之廣<lb/>
平每與臣言其寃輒流涕嗚咽臣今必辭陛下去<lb/>
始敢言之耳上曰渠嘗夜捫廣平意欲加害對曰<lb/>
此皆出讒人之口豈有建寧之孝友聰明肯為此<lb/>
乎且陛下昔欲用建寧為元帥臣請用廣平建寧<lb/>
若有此心當深憾於臣而以臣為忠益相親善陛<lb/>
下以此可察其心矣上乃泣下曰先生言是也既<lb/>
往不咎朕不欲聞之泌曰臣所以言之者非咎既<lb/>
往乃欲陛下慎將來耳昔天后有四子長曰太子<lb/>
弘天后方圖稱制惡其聰明酖殺之立次子雍王<lb/>
<pb n="KR2c0001_SBCK_032-8a"/>
賢賢内憂懼作黃臺瓜辭冀以感悟天后天后不<lb/>
聴賢卒死於黔中其辭曰種瓜黃臺下瓜熟子離<lb/>
離一摘使瓜好再摘使瓜稀三摘猶為可四摘抱<lb/>
蔓歸今陛下已一摘矣慎無再摘上愕然曰安有<lb/>
是哉卿錄是辭朕當書紳對曰陛下但識之於心<lb/>
何必形於外也是時廣平王有大功良娣忌之潛<lb/>
<graphic n="KR0799" url="https://raw.githubusercontent.com/kanripo/KR-Gaiji/master/images/KR0799.png" mimeType="image/png"/>流言故泌言及之泌復固請歸山上曰俟將發<lb/>
此議之　冬十月李泌歸衡山<lb/>
乾元元年春二月癸卯朔以殿中監李輔國兼太<lb/>
僕卿輔國依附張淑妃判元帥府行軍司馬勢傾<lb/>
朝野　三月戊寅立張淑妃為皇后　張后生興<lb/>
<pb n="KR2c0001_SBCK_032-8b"/>
王佋纔數嵗欲以為嗣上疑未決從容謂考功郎<lb/>
中知制誥李揆曰成王長且有功朕欲立為太子<lb/>
卿意何如揆再拜賀曰此社稷之福臣不勝大慶<lb/>
上喜曰朕意決矣庚寅立成王俶為皇太子揆道<lb/>
玄之玄孫也<lb/>
二年春二月壬子月食既先是百官請加皇后尊<lb/>
號曰輔聖上以問中書舍人李揆對曰自古皇后<lb/>
無尊號惟韋后有之豈足為灋上驚曰庸人幾誤<lb/>
我㑹月食事遂寢后與李輔國相表裏横於禁中<lb/>
干豫政事請託無窮上頗不悦而無如之何　太<lb/>
子詹事李輔國自上在靈武判元帥行軍司馬事<lb/>
<pb n="KR2c0001_SBCK_032-9a"/>
侍直帷幄宣傳詔命四方文奏寶印符契晨夕軍<lb/>
號一以委之及還京師專掌禁兵常居内宅制敇<lb/>
必經輔國押署然後施行宰相百司非時奏事皆<lb/>
因輔國關白承㫖常於銀臺門決天下事事無大<lb/>
小輔國口為制敇寫付外施行事畢聞奏又置察<lb/>
事數十人潛令於人間聴察細事即行推按有所<lb/>
追索諸司無敢拒者御史臺大理寺重囚或推斷<lb/>
未畢輔國追詣銀臺一時縱之三司府縣鞫獄皆<lb/>
先詣輔國咨稟輕重隨意稱制敇行之莫敢違者<lb/>
宦官不敢斥其官皆謂之五郎李揆山東甲族見<lb/>
輔國執子弟禮謂之五父及李峴為相於上前叩<lb/>
<pb n="KR2c0001_SBCK_032-9b"/>
頭論制敇皆應由中書出具陳輔國專權亂政之<lb/>
狀上感寤賞其正直輔國所行事多所變更罷其<lb/>
察事輔國由是讓行軍司馬請歸本官上不許壬<lb/>
寅制比緣軍國務殷或宣口敇處分諸色取索及<lb/>
杖配囚徒自今一切竝停如非正宣竝不得行中<lb/>
外諸務各歸有司英武軍虞候及六軍諸使諸司<lb/>
等比來或因論競懸自追攝自今一切須經臺府<lb/>
如所由處斷不平聴具狀奏聞諸律令除十惡殺<lb/>
人姦盜造偽外餘煩冗一切刪除仍委中書門下<lb/>
與灋官詳定聞奏輔國由是忌峴　鳯翔馬坊押<lb/>
官為劫天興尉謝夷甫捕殺之其妻訟寃李輔國<lb/>
<pb n="KR2c0001_SBCK_032-10a"/>
素出飛龍廏敇監察御史孫鎣鞫之無寃又使御<lb/>
史中丞崔伯陽刑部侍郎李曄大理卿權獻鞫之<lb/>
與鎣同妻猶不服又使侍御史太平毛若虚鞫之<lb/>
若虚傾巧士希輔國意歸罪夷甫伯陽怒召若虚<lb/>
詰責欲劾奏之若虚先自歸於上上匿若虚於簾<lb/>
下伯陽尋至言若虚附㑹中人鞫獄不直上怒叱<lb/>
出之伯陽貶高要尉獻貶桂陽尉曄與鳯翔尹嚴<lb/>
向皆貶嶺下尉蓥除名長流播州吏部尚書同平<lb/>
章事李峴奏伯陽等無罪責之太重上以為朋黨<lb/>
五月辛巳貶峴蜀州刺史右散騎常侍韓擇木入<lb/>
對上謂之曰李峴欲專權今貶蜀州朕自覺用灋<lb/>
<pb n="KR2c0001_SBCK_032-10b"/>
太寛對曰李峴言直非專權陛下寛之祇益聖徳<lb/>
耳若虚㝷除御史中丞威振朝廷<lb/>
上元元年夏六月甲申興王佋薨佋張后長子也<lb/>
幼曰定王侗張后以故數欲危太子太子常以恭<lb/>
遜取容㑹佋薨侗尚幼太子位遂定　上皇愛興<lb/>
慶宫自蜀歸即居之上時自夾城往起居上皇亦<lb/>
間至大明宫左龍武大將軍陳玄禮内侍監高力<lb/>
士乆侍衛上皇上又命玉真公主如仙媛内侍王<lb/>
承恩魏悦及梨園弟子常娯侍左右上皇多御長<lb/>
慶樓父老過者往往瞻拜呼萬歳上皇常於樓下<lb/>
置酒食賜之又嘗召將軍郭英乂等上樓賜宴有<lb/>
<pb n="KR2c0001_SBCK_032-11a"/>
劒南奏事官過樓下拜舞上皇命玉眞公主如仙<lb/>
媛爲之作主人李輔國素微賤雖暴貴用事上皇<lb/>
左右皆輕之輔國意恨且欲立竒功以固其寵乃<lb/>
言於上曰上皇居興慶宫日與外人交通陳玄禮<lb/>
高力士謀不利於陛下今六軍將士盡靈武勲臣<lb/>
皆反仄不安臣曉諭不能解不敢不以聞上泣曰<lb/>
聖皇慈仁豈容有此對曰上皇固無此意其如羣<lb/>
小何陛下爲天下主當爲社稷大計消亂於未萌<lb/>
豈得徇匹夫之孝且興慶宫與閭閻相參垣墉淺<lb/>
露非至尊所宜居大内深嚴奉迎居之與彼何殊<lb/>
又得杜絶小人熒惑聖聽如此上皇享萬歳之安<lb/>
<pb n="KR2c0001_SBCK_032-11b"/>
陛下有三朝之樂庸何傷乎上不聽興慶宫先有<lb/>
馬三百匹輔國矯敇取之纔留十匹上皇謂高力<lb/>
士曰吾兒為輔國所惑不得終孝矣輔國又令六<lb/>
軍將士號哭叩頭迎請上皇居西内上泣不應輔<lb/>
國懼㑹上不豫秋七月丁未輔國矯稱上語迎上<lb/>
皇遊西内至睿武門輔國將射生五百騎露刃遮<lb/>
道奏曰皇帝以興慶宫湫隘迎上皇遷居大内上<lb/>
皇驚幾墜高力士曰李輔國何得無禮叱令下馬<lb/>
輔國不得已而下力士因宣上皇誥曰諸將士各<lb/>
好在將士皆納刃再拜萬歳力士又叱輔國與已<lb/>
共執上皇馬鞚侍衛如西内居甘露殿輔國帥衆<lb/>
<pb n="KR2c0001_SBCK_032-12a"/>
而退所留侍衛兵纔尫老數十人陳玄禮高力士<lb/>
及舊宫人皆不得留左右上皇曰興慶宫吾之王<lb/>
地吾數以讓皇帝皇帝不受今日之徙亦吾志也<lb/>
是日輔國與六軍大將素服見上請罪上又迫於<lb/>
諸將乃勞之曰南宫西内亦復何殊卿等恐小人<lb/>
熒惑防微杜漸以安社稷何所懼也刑部尚書顏<lb/>
真卿首帥百寮上表請問上皇起居輔國惡之奏<lb/>
貶蓬州長史　丙辰高力士流巫州王承恩流播<lb/>
州魏悦流溱州陳玄禮勒致仕置如仙媛於歸州<lb/>
玉真公主出居玉真觀上更選後宫百餘人置西<lb/>
内備灑掃令萬安咸宜二公主視服膳四方所獻<lb/>
<pb n="KR2c0001_SBCK_032-12b"/>
珍異先薦上皇然上皇日以不懌因不茹葷辟穀<lb/>
浸以成疾上初猶往問安既而上亦有疾但遣人<lb/>
起居其後上稍悔寤惡輔國欲誅之畏其握兵竟<lb/>
猶豫不敢決<lb/>
二年　初李輔國與張后同謀遷上皇於西内是<lb/>
日端午山人李唐見上上方抱幼女謂唐曰朕念<lb/>
之卿勿恠也對曰太上皇思見陛下計亦如陛下<lb/>
之念公主也上泫然泣下然畏張后尚不敢詣西<lb/>
内　秋八月癸丑朔加開府儀同三司李輔國兵<lb/>
部尚書乙未輔國赴上宰相朝臣皆送之御厨具<lb/>
饌太常設樂輔國驕縱日甚求為宰相上曰以卿<lb/>
<pb n="KR2c0001_SBCK_032-13a"/>
之功何官不可為其如朝望未允何輔國乃諷僕<lb/>
射裴冕等使薦已上密謂蕭華曰輔國求為宰相<lb/>
若公卿表來不得不與華出問冕曰初無此事吾<lb/>
臂可斷宰相不可得華入言之上大悦輔國銜之<lb/>
　建子月戊戌冬至己亥上朝上皇於寧西内<lb/>
寶應元年建辰月李輔國以求宰相不得怨蕭華<lb/>
庚午以户部侍郎元載為京兆尹載詣輔國固辭<lb/>
輔國識其意壬寅以司農卿陶鋭為京兆尹輔國<lb/>
言蕭華專權請罷其相上不許輔國固請不已乃<lb/>
從之仍引元載代華戊申華罷為禮部尚書以載<lb/>
同平章事領度支轉運使如故　建巳月甲寅上<lb/>
<pb n="KR2c0001_SBCK_032-13b"/>
皇崩于神龍殿年七十八乙卯遷坐於太極殿上<lb/>
以寢疾發哀於内殿羣臣發哀於太極殿蕃官𠢐<lb/>
面割耳者四百餘人丙辰命苖晉卿攝冢宰上自<lb/>
仲春寢疾聞上皇登遐哀慕疾轉劇乃命太子監<lb/>
國甲子制改元復以建寅為正月月數皆如其舊<lb/>
赦天下　初張后與李輔國相表裏專權用事晩<lb/>
年更有隙内射生使三原程元振黨於輔國上疾<lb/>
篤后召太子議曰李輔國久典禁兵制敇皆從之<lb/>
出擅逼遷聖皇其罪甚大所忌者吾與太子今主<lb/>
上彌留輔國隂與程元振謀作亂不可不誅太子<lb/>
泣曰陛下疾甚危二人皆陛下勲舊之臣一旦不<lb/>
<pb n="KR2c0001_SBCK_032-14a"/>
告而誅之必致震驚恐不能堪也后曰然則太子<lb/>
姑歸吾更徐思之太子出后召越王係謂曰太子<lb/>
仁弱不能誅賊臣汝能之乎對曰能係乃命内謁<lb/>
者監段恒俊選宦官有勇力者二百餘人授甲於<lb/>
長生殿後乙丑后以上命召太子元振知其謀密<lb/>
告輔國伏兵於陵霄門以俟之太子至以難告太<lb/>
子曰必無是事主上疾亟召我我豈可畏死而不<lb/>
赴乎元振曰社稷事大太子必不可入乃以兵送<lb/>
太子於飛龍廏且以甲兵守之是夜輔國元振勒<lb/>
兵三殿收捕越王係段恒俊及知内侍省事朱光<lb/>
輝等百餘人繫之以太子之命遷后於别殿時上<lb/>
<pb n="KR2c0001_SBCK_032-14b"/>
在長生殿使者逼后下殿并左右數十人幽於後<lb/>
宫宦官宫人皆驚駭逃散丁卯上崩輔國等殺后并<lb/>
係及兖王僩是日輔國始引太子素服於九仙門<lb/>
與宰相相見敘上皇晏駕拜哭始行監國之令戊<lb/>
辰發大行皇帝喪於兩儀殿宣遺詔己巳代宗即<lb/>
位　高力士遇赦還至朗州聞上皇崩號慟嘔血<lb/>
而卒　李輔國恃功益橫明謂上曰大家但居禁<lb/>
中外事聴老奴處分上内不能平以其方握禁兵<lb/>
外尊禮之乙亥號輔國為尚父而不名事無大小<lb/>
皆咨之羣臣出入皆先詣輔國亦晏然處之以内<lb/>
飛龍廏副使程元振為左監門衛將軍知内侍省<lb/>
<pb n="KR2c0001_SBCK_032-15a"/>
事朱光輝及内常侍啖庭瑤山人李唐等二十餘<lb/>
人皆流黔中　夏五月以李輔國為司空兼中書<lb/>
令　壬辰貶禮部尚書蕭華為峽州司馬元載希<lb/>
李輔國意以罪誣之也　飛龍副使程元振謀奪<lb/>
李輔國權密言於上請稍加裁制六月己未解輔<lb/>
國行軍司馬及兵部尚書餘如故以元振代判元<lb/>
帥行軍司馬仍遷輔國出居外第於是道路相賀<lb/>
輔國始懼上表遜位辛酉罷輔國兼中書令進爵<lb/>
愽陸王輔國入謝憤咽而言曰老奴事郎君不了<lb/>
請歸地下事先帝上猶慰諭而遣之　秋九月乙<lb/>
未加程元振驃騎大將軍兼内侍監　上在東宫<lb/>
<pb n="KR2c0001_SBCK_032-15b"/>
以李輔國專橫心甚不平及嗣位以輔國有殺張<lb/>
后之功不欲顯誅之壬戌夜盜入其第竊輔國之<lb/>
首及一臂而去敇有司捕盜遣中使存問其家為<lb/>
刻木首葬之仍贈太傅<lb/>
代宗廣徳元年冬十月驃騎大將軍判元帥行軍<lb/>
司馬程元振專權自恣人畏之甚於李輔國諸將<lb/>
有大功者元振皆疾忌欲害之吐蕃入寇元振不<lb/>
以時奏致上狼狽出幸上發詔徵諸道兵李光弼<lb/>
等皆忌元振居中莫有至者中外咸切齒而莫敢<lb/>
發言太常博士栁伉上疏<hi>蕃入冦語見吐</hi>上以元振有保<lb/>
護功十一月辛丑削元振官爵放歸田里　程元<lb/>
<pb n="KR2c0001_SBCK_032-16a"/>
振既得罪歸三原聞上還宫衣婦人服私入長安<lb/>
復規任用京兆府擒之以聞<lb/>
二年春正月壬寅敇稱程元振變服潛行將圖不<lb/>
軌長流溱州上念元振之功復令於江陵安置<lb/>
　　　僕固懷恩之叛<hi>周智光附</hi>
唐肅宗寶應元年　初回紇毗伽闕可汗為登里<lb/>
求昏肅宗以僕固懷恩女妻之為登里可敦時徵<lb/>
兵回紇以討史朝義可汗請與懷恩相見上令懷<lb/>
恩往見之懷恩為可汗言唐家恩信不可負可汗<lb/>
悦遣使上表請助國討朝義<lb/>
代宗廣徳元年　初僕固懷恩受詔與回紇可汗<lb/>
<pb n="KR2c0001_SBCK_032-16b"/>
相見於太原河東節度使辛雲京以可汗乃懷恩<lb/>
壻恐其合謀襲軍府閉城自守亦不犒師及史朝<lb/>
義既平詔懐恩送可汗出塞往來過太原雲京亦<lb/>
閉城不與相聞懷恩怒具表其狀不報懷恩將朔<lb/>
方兵數萬屯汾州使其子御史大夫瑒將萬人屯<lb/>
榆次禆將李光逸等屯祁縣李懷光等屯晉州張<lb/>
維嶽等屯沁州懷光本勃海靺鞨也姓茹為朔方<lb/>
將以功賜姓中使駱奉仙至太原雲京厚結之為<lb/>
言懷恩與回紇連謀反狀已露奉仙還過懷恩懷<lb/>
恩與飲於母前母數讓奉仙曰汝與吾兒約為兄<lb/>
弟今又親雲京何兩面也酒酣懷恩起舞奉仙贈<lb/>
<pb n="KR2c0001_SBCK_032-17a"/>
以纒頭綵懷恩欲酬之曰來日端午當更樂飲一<lb/>
日奉仙固請行懷恩匿其馬奉仙謂左右曰朝來<lb/>
責我又匿我馬將殺我也夜踰垣而走懷恩驚遽<lb/>
以其馬追還之八月癸未奉仙至長安奏懷恩謀<lb/>
反懷恩亦具奏其狀請誅雲京奉仙上兩無所問<lb/>
優詔和解之懷恩自以兵興以來所在力戰一門<lb/>
死王事者四十六人女嫁絶域説諭囘紇再收兩<lb/>
京平定河南北功無與比而為人搆陷憤怨殊深<lb/>
上書自訟以為臣昨奉詔送可汗歸國傾竭家貲<lb/>
俾之上道行至山北雲京奉仙閉城不出祇迎仍<lb/>
令潛行竊盜回紇怨怒亟欲縱兵臣力為彌縫方<lb/>
<pb n="KR2c0001_SBCK_032-17b"/>
得出塞雲京奉仙恐臣先有奏論遂復妄稱設備<lb/>
與李抱玉共相組織臣靜而思之其罪有六昔同<lb/>
羅叛亂臣為先帝掃清河曲一也臣男玢為同羅<lb/>
所虜得間亡歸臣斬之以令衆士二也臣有二女<lb/>
逺嫁外夷為國和親蕩平寇敵三也臣與男瑒不<lb/>
顧死亡為國效命四也河北新附節度使皆握彊<lb/>
兵臣撫綏以安反側五也臣説諭囘紇使赴急難<lb/>
天下既平送之歸國六也臣既負六罪誠合萬誅<lb/>
惟當吞恨九泉銜寃千古復何訴哉臣受恩至重<lb/>
夙夜思奉天顏但以來瑱受誅朝廷不示其罪諸<lb/>
道節度誰不疑懼近聞詔追數人盡皆不至實畏<lb/>
<pb n="KR2c0001_SBCK_032-18a"/>
中官讒口虚受陛下誅夷豈唯羣臣不忠正爲回<lb/>
邪在側且臣前後所奏駱奉仙詞情非不摭實陛<lb/>
下竟無處置寵任彌深皆由同類比周䝉蔽聖聽<lb/>
竊聞四方遣人奏事陛下皆云與驃騎議之曽不<lb/>
委宰相可否或稽留數月不還逺近益加疑阻如<lb/>
臣朔方將士功效最高爲先帝中興主人乃陛下<lb/>
蒙塵故吏曽不别加優奬反信讒嫉之詞子儀先<lb/>
已被猜臣今又遭詆毁弓藏鳥盡信匪虚言陛下<lb/>
信其矯誣何殊指鹿爲馬儻不納愚懇且貴因循<lb/>
臣實不敢保家陛下豈能安國忠言利行惟陛下<lb/>
圖之臣欲公然入朝恐將士留沮今託廵晉絳於<lb/>
<pb n="KR2c0001_SBCK_032-18b"/>
彼遷延乞陛下特遣一介至絳州問臣臣即與之<lb/>
同發九月壬戌上遣裴遵慶詣懷恩諭㫖且察其<lb/>
去就懷恩見遵慶抱其足號泣訴寃遵慶為言聖<lb/>
恩優厚諷令入朝懷恩許諾副將范志誠以為不<lb/>
可曰公信其甘言入則為來瑱不復還矣明日懷<lb/>
恩見遵慶以懼死為辭請令一子入朝志誠又以<lb/>
為不可遵慶乃還御史大夫王翊使囘紇還懷恩<lb/>
先與可汗往來恐翊洩其事遂留之<lb/>
二年春正月丙午遣檢校刑部尚書顏真卿宣慰<lb/>
朔方行營上之在陜也真卿請奉詔召僕固懷恩<lb/>
上不許至是上命真卿説諭懷恩入朝對曰陛下<lb/>
<pb n="KR2c0001_SBCK_032-19a"/>
在陜臣往以忠義責之使之赴難彼猶有可來之<lb/>
理今陛下還宫彼進不成勤王退不能釋衆召之<lb/>
庸肯至乎且言懷恩反者獨辛雲京駱奉仙李抱<lb/>
玉魚朝恩四人耳自外羣臣皆言其枉陛下不若<lb/>
以郭子儀代懷恩可不戰而服也時汾州别駕李<lb/>
抱真抱玉之從父弟也知懷恩有異志脫身歸京<lb/>
師上方以懷恩為憂召見抱真問計對曰此不足<lb/>
憂也朔方將士思郭子儀如子弟之思父兄懷恩<lb/>
欺其衆云郭子儀已為魚朝恩所殺衆信之故為<lb/>
其用耳陛下誠以子儀領朔方彼皆不召而來耳<lb/>
上然之　僕固懷恩既不為朝廷所用遂與河東<lb/>
<pb n="KR2c0001_SBCK_032-19b"/>
都將李竭誠潛謀取太原辛雲京覺之殺竭誠乘<lb/>
城設備懷恩使其子瑒將兵攻之雲京出與戰瑒<lb/>
大敗而還遂引兵圍榆次上謂郭子儀曰懷恩父<lb/>
子負朕實深聞朔方將士思公如枯旱之望雨公<lb/>
為朕鎮撫河東汾上之師必不為變戊午以子儀<lb/>
為關内河東副元帥河中節度等使懷恩將士聞<lb/>
之皆曰吾輩從懷恩為不義何面目見汾陽王<lb/>
丁卯以郭子儀為朔方節度大使二月子儀至河<lb/>
中　僕固瑒圍榆次旬餘不拔遣使急發祁縣兵<lb/>
李光逸盡與之士卒未食行不能前十將白玉焦<lb/>
暉以鳴鏑射其後者軍士曰將軍何乃射人玉曰<lb/>
<pb n="KR2c0001_SBCK_032-20a"/>
今從人反終不免死死一也射之何傷至榆次瑒<lb/>
責其遲胡人曰我乘馬乃漢卒不行耳瑒捶漢卒<lb/>
卒皆怨怒曰節度使黨胡人其夕焦暉白玉帥衆<lb/>
攻瑒殺之僕固懷恩聞之入告其母母曰吾語汝<lb/>
勿反國家待汝不薄今衆心既變禍必及我將如<lb/>
之何懷恩不對再拜而出母提刀逐之曰吾為國<lb/>
家殺此賊取其心以謝三軍懷恩疾走得免遂與<lb/>
麾下三百度河北走時朔方將渾釋之守靈州懷<lb/>
恩檄至云全軍歸鎮釋之曰不然此必衆潰矣將<lb/>
拒之其甥張韶曰彼或翻然改圖以衆歸鎮何可<lb/>
不納也釋之疑未決懷恩行速先候者而至釋之<lb/>
<pb n="KR2c0001_SBCK_032-20b"/>
不得已納之張韶以其謀告懷恩懷恩以韶為間<lb/>
殺釋之而收其軍使韶主之既而曰釋之舅也彼<lb/>
尚負之安有忠於我哉他日以事杖之折其脛寘<lb/>
於彌峩城而死都虞候張維嶽在沁州聞懷恩去<lb/>
乘傳至汾州撫定其衆殺焦暉白玉而竊其功以<lb/>
告郭子儀子儀使牙官盧諒至汾州維嶽賂諒使<lb/>
實其言子儀奏維嶽殺瑒傳首詣闕羣臣入賀上<lb/>
慘然不悦曰朕信不及人致勲臣顛越深用為愧<lb/>
又何賀焉命輦懷恩母至長安給待優厚月餘以<lb/>
壽終以禮葬之功臣皆感歎戊寅郭子儀如汾州<lb/>
懷恩之衆數萬悉歸之咸鼓舞涕泣喜其來而悲<lb/>
<pb n="KR2c0001_SBCK_032-21a"/>
其晩也子儀知盧諒之詐杖殺之上以李抱真言<lb/>
有驗遷殿中少監　夏六月僕固懷恩至靈武收<lb/>
合散亡其衆復振上厚撫其家癸未下詔稱其勲<lb/>
勞著於帝室及於天下疑隙之端起自羣小察其<lb/>
深衷本無它志君臣之義情實如初但以河北既<lb/>
平朔方已有所屬宜解河北副元帥朔方節度等<lb/>
使其太保兼中書令大寧郡王如故但當詣闕更<lb/>
勿有疑懷恩竟不從　秋八月郭子儀自河中入<lb/>
朝㑹涇原奏僕固懷恩引囘紇吐蕃十萬衆將入<lb/>
寇京師震駭詔子儀帥諸將出鎮奉天上召問方<lb/>
略對曰懷恩無能為也上曰何故對曰懷恩勇而<lb/>
<pb n="KR2c0001_SBCK_032-21b"/>
少恩士心不附所以能入寇者因思歸之士耳懷<lb/>
恩本臣偏禆其麾下皆臣部曲必不忍以鋒刃相<lb/>
向以此知其無能為也辛巳子儀發赴奉天　九<lb/>
月辛亥以郭子儀充北道邠寧涇原河西以來通<lb/>
和吐蕃使　僕固懷恩前軍至宜祿郭子儀使右<lb/>
兵馬使李國臣將兵為郭晞後繼邠寧節度使白<lb/>
孝徳敗吐蕃于宜祿冬十月懷恩引回紇吐蕃至<lb/>
邠州白孝徳郭晞閉城拒守　僕固懷恩與回紇<lb/>
吐蕃進逼奉天京師戒嚴諸將請戰郭子儀不許<lb/>
曰虜深入吾地利於速戰吾堅壁以待之彼以吾<lb/>
為怯必不戒乃可破也若遽戰而不利則衆心離<lb/>
<pb n="KR2c0001_SBCK_032-22a"/>
矣敢言戰者斬辛未夜子儀出陳於乾陵之南壬<lb/>
申未明虜衆大至虜始以子儀為無備欲襲之忽<lb/>
見大軍驚愕遂不戰而退子儀使禆將李懷光等<lb/>
將五千騎追虜至麻亭而還虜至邠州丁丑攻之<lb/>
不克乙酉虜涉涇而遁　懷恩之南寇也河西節<lb/>
度使楊志烈發卒五千謂監軍柏文達曰河西鋭<lb/>
卒盡於此矣君將之以攻靈武則懷恩有返顧之<lb/>
慮此亦救京師之一竒也文達遂將其衆擊摧砂<lb/>
堡靈武縣皆下之進攻靈州懷恩聞之自永壽遽<lb/>
歸使蕃渾二千騎夜襲文達大破之士卒死者殆<lb/>
半文達將餘衆歸涼州哭而入志烈迎之曰此行<lb/>
<pb n="KR2c0001_SBCK_032-22b"/>
有安京室之功卒死何傷士卒怨其言未幾吐蕃<lb/>
圍涼州士卒不為用志烈犇甘州為沙陁所殺涼<lb/>
州遂陷<lb/>
永泰元年春三月庚戌吐蕃遣使請和詔元載杜<lb/>
鴻漸與盟於興唐寺上問郭子儀吐蕃請盟何如<lb/>
對曰吐蕃利我不虞若不虞而來國不可守矣乃<lb/>
相繼遣河中兵戍奉天又遣兵廵涇原以覘之<lb/>
僕固懷恩誘回紇吐蕃吐谷渾党項奴刺數十萬<lb/>
衆俱入寇令吐蕃大將尚結悉贊磨馬重英等自<lb/>
北道趣奉天党項帥任敷鄭庭郝徳等自東道趣<lb/>
同州吐谷渾奴刺之衆自西道趣盩厔囘紇繼吐<lb/>
<pb n="KR2c0001_SBCK_032-23a"/>
蕃之後懷恩又以朔方兵繼之郭子儀使行軍司<lb/>
馬趙復入奏曰虜皆騎兵其來如飛不可易也請<lb/>
使諸道節度使鳯翔李抱玉滑濮李光庭邠寧白<lb/>
孝徳鎮西馬璘河南郝庭玉淮西李忠臣各出兵<lb/>
以阨其衝要上從之諸道多不時出兵李忠臣方<lb/>
與諸將擊毬得詔亟命治行諸將及監軍皆曰師<lb/>
行必擇日忠臣怒曰父母有急豈可擇日而後救<lb/>
邪卽日勒兵就道懷恩中塗遇暴疾而歸丁酉死<lb/>
於鳴沙大將張詔代領其衆别將徐璜玉殺之范<lb/>
志誠又殺璜玉而領其衆懷恩拒命三年再引胡<lb/>
寇為國大患上猶為之隱前後制敇未嘗言其反<lb/>
<pb n="KR2c0001_SBCK_032-23b"/>
及聞其死憫然曰懷恩不反爲左右所誤耳吐蕃<lb/>
至邠州白孝徳嬰城自守甲辰吐蕃十萬衆至奉<lb/>
天京城震恐朔方兵馬使渾瑊討擊使白元光先<lb/>
戍奉天虜始列營瑊帥驍騎二百直衝之身先士<lb/>
卒虜衆披靡瑊挾虜將一人躍馬而還從騎無中<lb/>
鋒鏑者城上士卒望之勇氣始振乙巳吐蕃進攻<lb/>
之虜死傷甚衆數日斂衆還營瑊夜引兵襲之殺<lb/>
千餘人前後與虜戰二百餘合斬首五千級丙午<lb/>
召郭子儀於河中使屯涇陽己酉命李忠臣屯東<lb/>
渭橋李光進屯雲陽馬璘郝庭玉屯便橋李抱玉<lb/>
屯鳯翔内侍駱奉仙將軍李日越屯盩厔同華節<lb/>
<pb n="KR2c0001_SBCK_032-24a"/>
度使周智光屯同州鄜坊節度使杜冕屯坊州上<lb/>
自將六軍屯苑中庚戌下制親征辛亥魚朝恩請<lb/>
索城中括士民私馬令城中男子皆衣皂團結為<lb/>
兵城門皆塞二開一士民大駭踰垣鑿竇而逃者<lb/>
甚衆吏不能禁朝恩欲奉上幸河中以避吐蕃恐<lb/>
羣臣論議不一一旦百官入朝立班久之閤門不<lb/>
開朝恩忽從禁軍十餘人操白刃而出宣言吐蕃<lb/>
數犯郊畿車駕欲幸河中何如公卿皆錯愕不知<lb/>
所對有劉給事者獨出班抗聲曰敇使反邪今屯<lb/>
軍如雲不戮力扞寇而遽欲脅天子棄宗廟社稷<lb/>
而去非反而何朝恩驚沮而退事遂寢自丙午至<lb/>
<pb n="KR2c0001_SBCK_032-24b"/>
甲寅大雨不止故虜不能進吐蕃移兵攻醴泉党<lb/>
項西掠白水東侵蒲津丁巳吐蕃大掠男女數萬<lb/>
而去所過焚廬舍蹂禾稼殆盡周智光引兵邀擊<lb/>
破之於澄城因逐北至鄜州智光素與杜冕不協<lb/>
遂殺鄜州刺史張麟阬冕家屬八十一人焚坊州<lb/>
廬舍三千餘家　冬十月吐蕃退至邠州遇囘紇<lb/>
復相與入寇辛酉至奉天癸亥党項焚同州官廨<lb/>
民居而去丙寅囘紇吐蕃合兵圍涇陽子儀命諸<lb/>
將嚴設守備而不戰及暮二虜退屯北原丁卯復<lb/>
至城下是時回紇與吐蕃聞僕固懷恩死已爭長<lb/>
不相睦分營而居子儀知之囘紇在城西子儀使<lb/>
<pb n="KR2c0001_SBCK_032-25a"/>
牙將李光瓚等往説之欲與之共擊吐蕃囘紇不<lb/>
信曰郭公固在此乎汝紿我耳若果在此可得見<lb/>
乎光瓚還報子儀曰今衆寡不敵難以力勝昔與<lb/>
囘紇契約甚厚不若挺身往説之可不戰而下也<lb/>
諸將請選鐵騎五百為衛從子儀曰此適足為害<lb/>
也郭晞扣馬諫曰彼虎狼也大人國之元帥奈何<lb/>
以身為虜餌子儀曰今戰則父子俱死而國家危<lb/>
往以至誠與之言或幸而見從則四海之福也不<lb/>
然則身沒而家全以鞭擊其手曰去遂與數騎開<lb/>
門而出使人傳呼曰令公來囘紇大驚其大帥合<lb/>
胡祿都督藥葛羅可汗之弟也執弓注矢立於陳<lb/>
<pb n="KR2c0001_SBCK_032-25b"/>
前子儀免胄釋甲投槍而進囘紇諸酋長相顧曰<lb/>
是也皆下馬羅拜子儀亦下馬前執藥葛羅手讓<lb/>
之曰汝囘紇有大功於唐唐之報汝亦不薄奈何<lb/>
負約深入吾地侵逼畿縣棄前功結怨仇背恩徳<lb/>
而助叛臣何其愚也且懷恩叛君棄母於汝國何<lb/>
有今吾挺身而來聴汝執我殺之我之將士必致<lb/>
死與汝戰矣藥葛羅曰懷恩欺我言天可汗已晏<lb/>
駕令公亦捐館中國無主我是以敢與之來今知<lb/>
天可汗在上都令公復揔兵於此懷恩又為天所<lb/>
殺我曹豈肯與令公戰乎子儀因説之曰吐蕃無<lb/>
道乘我國有亂不顧舅甥之親吞噬我邊鄙焚蕩<lb/>
<pb n="KR2c0001_SBCK_032-26a"/>
我畿甸其所掠之財不可勝載馬牛雜畜長數百<lb/>
里彌漫在野此天以賜汝也全師而繼好破敵以<lb/>
取富為汝計孰便於此不可失也藥葛羅曰吾為<lb/>
懷恩所誤負公誠深今請為公盡力擊吐蕃以謝<lb/>
過然懷恩之子可敦兄弟也願捨之勿殺子儀許<lb/>
之囘紇觀者左右為兩翼稍前子儀麾下亦進子<lb/>
儀揮手却之因取酒與其酋長共飲藥葛羅使子<lb/>
儀先執酒為誓子儀酹地曰大唐天子萬嵗囘紇<lb/>
可汗亦萬嵗兩國將相亦萬嵗有負約者身隕陳<lb/>
前家族滅絶盃至藥葛羅亦酹地曰如令公誓於<lb/>
是諸酋長皆大喜曰曏以二巫師從軍巫言此行<lb/>
<pb n="KR2c0001_SBCK_032-26b"/>
甚安稳不與唐戰見一大人而還今果然矣子儀<lb/>
遺之綵三千匹酋長分以賞巫子儀竟與定約而<lb/>
還吐蕃聞之夜引兵遁去囘紇遣其酋長石野那<lb/>
等六人入見天子藥葛羅帥衆追吐蕃子儀使白<lb/>
元光帥精騎與之俱癸酉戰於靈臺西原大破之<lb/>
殺吐蕃萬計得所掠士女四千人丙子又破之於<lb/>
涇州東丁丑僕固懷恩將張休藏等降辛巳詔罷<lb/>
親征京城解嚴初肅宗以陜西節度使郭英乂領<lb/>
神策軍使内侍魚朝恩監其軍英乂入為僕射朝<lb/>
恩專將之及上幸陜朝恩舉在陜兵與神策軍迎<lb/>
扈悉號神策軍天子幸其營及京師平朝恩遂以<lb/>
<pb n="KR2c0001_SBCK_032-27a"/>
軍歸禁中自將之然尚未得與北軍齒至是朝恩<lb/>
以神策軍從上屯苑中其勢寖盛分為左右廂居<lb/>
北軍之右矣郭子儀以僕固名臣李建忠等皆懷<lb/>
恩驍將恐逃入外夷請招之名臣懷恩之姪也時<lb/>
在囘紇營上敇並舊將有功者皆赦其罪令囘紇<lb/>
送之壬午名臣以千餘騎來降子儀使開府儀同<lb/>
三司慕容休真以書諭党項帥鄭庭郝徳等皆詣<lb/>
鳯翔降甲申周智光詣闕獻捷再宿歸鎮智光負<lb/>
專殺之罪未治上既遣而悔之乙酉囘紇胡祿都<lb/>
督等二百餘人入見前後贈賚繒帛十萬匹府藏<lb/>
空竭稅百官俸以給之<lb/>
<pb n="KR2c0001_SBCK_032-27b"/>
大曆元年春正月周智光至華州益驕橫召之不<lb/>
至上命杜冕從張獻誠於山南以避之智光遣兵<lb/>
於商山邀之不獲智光自知罪重乃聚亡命無賴<lb/>
子弟衆至數萬縱其剽掠以悦其心擅留關中所<lb/>
漕米二萬斛藩鎮貢獻往往殺其使者而奪之<lb/>
冬十二月癸卯周智光殺陜州監軍張志斌智光<lb/>
素與陜州刺史皇甫溫不協志斌入奏事智光館<lb/>
之志斌責其部下不肅智光怒曰僕固懷恩不反<lb/>
正由汝軰激之我亦不反今日為汝反矣叱下斬<lb/>
之臠食其肉朝士舉選人畏智光之暴多自同州<lb/>
竊過智光遣將將兵邀之於路死者甚衆戊申詔<lb/>
<pb n="KR2c0001_SBCK_032-28a"/>
加智光檢校左僕射遣中使余元仙持告身授之<lb/>
智光慢罵曰智光有大功於天下國家不與平章<lb/>
事而與僕射且同華地狹不足展才若益以陜虢<lb/>
商鄜坊五州庶猶可耳因歷數大臣過失且曰此<lb/>
去長安百八十里智光夜眠不敢舒足恐踏破長<lb/>
安城至於挾天子令諸侯惟周智光能之元仙股<lb/>
栗郭子儀屢請討智光上不許<lb/>
二年春正月丁巳密詔郭子儀討周智光子儀命<lb/>
大將渾瑊李懷光軍于渭上智光麾下聞之皆有<lb/>
離心己未智光大將李漢惠自同州帥所部降於<lb/>
子儀壬戌貶智光澧州刺史甲子華州牙將姚懷<lb/>
<pb n="KR2c0001_SBCK_032-28b"/>
李延俊殺智光以其首來獻<lb/>
　　　元載專權<lb/>
唐肅宗上元二年建子月戍子御史中丞元載為<lb/>
户部侍郎充勾當度支鑄錢鹽鐵兼江淮轉運等<lb/>
使載初為度支郎中敏悟善奏對上愛其才委以<lb/>
江淮漕運數月遂代劉晏專掌財利<lb/>
代宗廣徳元年秋九月壬辰詔以元載判元帥行<lb/>
軍司馬　冬十二月乙未以苖晉卿為太保裴遵<lb/>
慶為太子少傅並罷政事以宗正卿李峴為黃門<lb/>
侍郎同平章事遵慶既去元載權益盛以貨結内<lb/>
侍董秀使主書卓英倩潛與往來上意所属載必<lb/>
<pb n="KR2c0001_SBCK_032-29a"/>
先知之承意探微言無不合上以是愈愛之英倩<lb/>
全州人也<lb/>
永泰元年華原令顧繇上言元載子伯和等招權<lb/>
受賂十二月戊戌繇坐流錦州<lb/>
大曆元年元載專權恐奏事者攻訐其私乃請百<lb/>
官凡論事皆先白長官長官白宰相然後奏聞仍<lb/>
以上㫖諭百官曰比日諸司奏事煩多所言多讒<lb/>
毁故委長官宰相先定其可否刑部尚書顏真卿<lb/>
上疏以為郎官御史陛下之耳目今使論事者先<lb/>
白宰相是自掩其耳目也陛下患羣臣之為讒何<lb/>
不察其言之虚實若所言果虚宜誅之果實宜賞<lb/>
<pb n="KR2c0001_SBCK_032-29b"/>
之不務為此而使天下謂陛下厭聴覽之煩託此<lb/>
為辭以塞諫爭之路臣竊為陛下惜之太宗著司<lb/>
門式云其無門籍人有急奏者皆令門司與仗家<lb/>
引奏無得關礙所以防壅蔽也天寶以後李林甫<lb/>
為相深疾言者道路以目上意不下逮下情不上<lb/>
達䝉蔽喑嗚卒成幸蜀之禍陵夷至于今日其所<lb/>
從來者漸矣夫人主大開不諱之路羣臣猶莫敢<lb/>
盡言況令宰相大臣裁而抑之則陛下所聞見者<lb/>
不過三數人耳天下之士從此鉗口結舌陛下見<lb/>
無復言者以為天下無事可論是林甫復起於今<lb/>
日也昔林甫雖擅權羣臣有不諮宰相輒奏事者<lb/>
<pb n="KR2c0001_SBCK_032-30a"/>
則託以它事陰中傷之猶不敢明令百司奏事皆<lb/>
先白宰相也陛下儻不早寤漸成孤立後雖悔之<lb/>
亦無及矣載聞而恨之奏真卿誹謗二月乙未貶<lb/>
峽州别駕<lb/>
五年觀軍容宣慰處置使左監門衛大將軍兼神<lb/>
策軍使内侍監魚朝恩專典禁兵寵任無比上常<lb/>
與議軍國事勢傾朝野朝恩好於廣坐恣談時政<lb/>
陵侮宰相元載雖彊辯亦拱黙不敢應神策都虞<lb/>
侯劉希暹都知兵馬使王駕鶴皆有寵於朝恩希<lb/>
暹説朝恩於北軍置獄使坊市惡少年羅告富室<lb/>
誣以罪惡捕繋地牢訊掠取服籍沒其家貲入軍<lb/>
<pb n="KR2c0001_SBCK_032-30b"/>
並分賞告捕者地在禁密人莫敢言朝恩每奏事<lb/>
以必允為期朝廷政事有不豫者輒怒曰天下事<lb/>
有不由我者邪上聞之由是不懌朝恩養子令徽<lb/>
尚幼為内給使衣綠與同列忿爭歸告朝恩朝恩<lb/>
明日見上曰臣子官卑為儕輩所陵乞賜之紫衣<lb/>
上未應有司已執紫衣在前令徽服之拜謝上彊<lb/>
笑曰兒服紫衣宜稱心愈不平元載測知上指乘<lb/>
閒奏朝恩專恣不軌請除之上亦知天下共怨怒<lb/>
遂令載為方略朝恩每入殿常使射生將周皓將<lb/>
百人自衛又使其黨陜州節度使皇甫溫握兵於<lb/>
外以為援載皆以重賂結之故朝恩陰謀密語上<lb/>
<pb n="KR2c0001_SBCK_032-31a"/>
一一聞之而朝恩不之覺也辛卯載爲上謀徙李<lb/>
抱玉爲山南西道節度使以溫爲鳯翔節度使外<lb/>
重其權實内溫以自助也載又請割郿虢寶雞鄠<lb/>
盩厔隸抱玉興平武功天興扶風隸神策軍朝恩<lb/>
喜於得地殊不以載爲虞驕橫如故　劉希暹頗<lb/>
覺上意異以告魚朝恩朝恩始疑懼然上每見之<lb/>
恩禮益隆朝恩亦以此自安皇甫溫至京師元載<lb/>
留之未遣因與溫及周皓密謀誅朝恩既定計載<lb/>
白上上曰善圖之勿反受禍三月癸酉寒食上置<lb/>
酒宴貴近於禁中載守中書省宴罷朝恩將還營<lb/>
上留之議事因責其異圖朝恩自辨語頗悖慢皓<lb/>
<pb n="KR2c0001_SBCK_032-31b"/>
與左右擒而縊殺之外無知者上下詔罷朝恩觀<lb/>
軍容等使内侍監如故詐云朝恩受詔乃自縊以<lb/>
尸還其家賜錢六百萬以葬丁丑加劉希暹王駕<lb/>
鶴御史中丞以尉安北軍之心丙戌赦京城繫囚<lb/>
命盡釋朝恩黨與且曰北軍將士皆朕爪牙竝宜<lb/>
仍舊朕今親御禁旅勿有憂懼　元載既誅魚朝<lb/>
恩上寵任益厚載遂志氣驕溢每衆中大言自謂<lb/>
有文武才略古今莫及弄權舞智政以賄成僭侈<lb/>
無度吏部侍郎楊綰典選平允性介直不附載嶺<lb/>
南節度使徐浩貪而佞傾南方珍貨以賂載辛卯<lb/>
載以綰為國子祭酒引浩代之浩越州人也載有<lb/>
<pb n="KR2c0001_SBCK_032-32a"/>
丈人自宣州來從載求官載度其人不足任事但<lb/>
贈河北一書而遣之丈人不悦行至幽州私發書<lb/>
視之書無一言惟署名而已丈人大怒不得已試<lb/>
謁院僚判官聞有載書大驚立白節度使遣大校<lb/>
以箱受書館之上舍留宴數日辭去贈絹千匹其<lb/>
威權動人如此　劉希暹内常自疑有不遜語王<lb/>
駕鶴以聞九月辛未賜希暹死　上悉知元載所<lb/>
為以其任政日久欲全始終因獨見深戒之載猶<lb/>
不悛上由是稍惡之載以李泌有寵於上忌之言<lb/>
泌常與親故宴於北軍與魚朝恩親善宜知其謀<lb/>
上曰北軍泌之故吏也故朕使之就見親故朝恩<lb/>
<pb n="KR2c0001_SBCK_032-32b"/>
之誅泌亦豫謀卿勿以為疑載與其黨攻之不已<lb/>
㑹江西觀察使魏少遊求參佐上謂泌曰元載不<lb/>
容卿朕今匿卿於魏少遊所俟朕決意除載當有<lb/>
信報卿可束裝來乃以泌為江西判官且屬少遊<lb/>
使善待之<lb/>
六年夏四月成都司錄李少良上書言元載姦贓<lb/>
隂事上置少良於客省少良以上語告友人韋頌<lb/>
殿中侍御史陸珽以告載載奏之上怒下少良頌<lb/>
珽御史臺獄御史奏少良頌珽凶險比周離間君<lb/>
臣五月戊申敇付京兆皆杖死　上益厭元載所<lb/>
為思得士大夫之不阿附者為腹心漸收載權丙<lb/>
<pb n="KR2c0001_SBCK_032-33a"/>
子内出制書以浙西觀察使李栖筠爲御史大夫<lb/>
宰相不知載由是稍絀<lb/>
八年春三月吏部侍郎徐浩薛邕皆元載王縉之<lb/>
黨浩妾弟侯莫陳怤爲美原尉浩屬京兆尹杜濟<lb/>
虚以知驛奏優又屬邕擬長安尉怤參臺御史大<lb/>
夫李栖筠劾奏其狀敇禮部侍郎萬年子邵等按<lb/>
之邵奏邕罪在赦前應原除上怒夏五月乙酉貶<lb/>
浩明州别駕邕歙州刺史丙戌貶濟杭州刺史邵<lb/>
桂州長史朝廷稍肅<lb/>
十二年中書侍郎同平章事元載專橫黃門侍郎<lb/>
同平章事王縉附之二人俱貪載妻王氏及子伯<lb/>
<pb n="KR2c0001_SBCK_032-33b"/>
和仲武縉弟妹及尼出入者爭納賄賂又以政事<lb/>
委羣吏士之求進者不結其子弟及主書卓英倩<lb/>
等無由自達上含容累年載縉不悛上欲誅之恐<lb/>
左右漏泄無可與言者獨與左金吾大將軍呉湊<lb/>
謀之湊上之舅也㑹有告載縉夜醮圖爲不軌者<lb/>
三月庚辰上御延英殿命湊收載縉於政事堂又<lb/>
收仲武及卓英倩等繫獄命吏部尚書劉晏與御<lb/>
史大夫李涵等同鞫之問端皆出禁中仍遣中使<lb/>
詰以陰事載縉皆伏罪是日先杖殺左衛將軍知<lb/>
内省事董秀於禁中乃賜載自盡於萬年縣載請<lb/>
主者願得快死主者曰相公須受少汚辱勿怪乃<lb/>
<pb n="KR2c0001_SBCK_032-34a"/>
脱穢韈塞其口而殺之王縉初亦賜自盡劉晏謂<lb/>
李涵等曰故事重刑覆奏況大臣乎且法有首從<lb/>
宜更取進止涵等從之上乃貶縉括州刺史載妻<lb/>
王氏忠嗣之女也及子伯和仲武季能皆伏誅有<lb/>
司籍載家財胡椒至八百石它物稱是　夏四月<lb/>
癸未貶吏部侍郎楊炎諫議大夫韓洄包佶起居<lb/>
舍人韓㑹等十餘人皆載黨也炎鳯翔人載常引<lb/>
有文學才望者一人親厚之異日欲以代已故炎<lb/>
及於貶洄滉之弟㑹南陽人也上初欲盡誅炎等<lb/>
呉湊諫救百端始貶官　庚午上遣中使發元載<lb/>
祖父墓斵棺棄尸毁其家廟焚其木主戊寅卓英<lb/>
<pb n="KR2c0001_SBCK_032-34b"/>
倩等皆杖死英倩之用事也弟英璘橫於鄉里及<lb/>
英倩下獄英璘遂據險作亂上發禁兵討之乙巳<lb/>
金州刺史孫道平擊擒之<lb/>
　　　吐蕃入冦<hi>代宗幸陜</hi>
唐玄宗開元二十五年春二月己亥河西節度使<lb/>
崔希逸襲吐蕃破之於青海西初希逸遣使謂吐<lb/>
蕃邊將乞力徐曰兩國通好今為一家何必更置<lb/>
兵守捉妨人耕牧請皆罷之乞力徐曰常侍忠厚<lb/>
言必不欺然朝廷未必専以邊事相委萬一有姦<lb/>
人交鬭其間掩吾不備悔之何及希逸固請乃刑<lb/>
白狗為盟各去守備於是吐蕃畜牧被野時吐蕃<lb/>
<pb n="KR2c0001_SBCK_032-35a"/>
西擊勃律勃律來告急上命吐蕃罷兵吐蕃不奉<lb/>
詔遂破勃律上甚怒㑹希逸傔人孫誨入奏事自<lb/>
欲求功奏稱吐蕃無備請掩擊必大獲上命内給<lb/>
事趙惠琮與誨偕往審察事宜惠琮等至則矯詔<lb/>
令希逸襲之希逸不得已發兵自凉州南入吐蕃<lb/>
境二千餘里至青海西與吐蕃戰大破之斬首二<lb/>
千餘級乞力徐脱身走惠琮誨皆受厚賞自是吐<lb/>
蕃復絶朝貢<lb/>
二十六年春三月吐蕃寇河西節度使崔希逸擊<lb/>
破之鄯州都督知隴右留後杜希望攻吐蕃新城<lb/>
拔之以其地為威戎軍置兵一千戍之　夏五月<lb/>
<pb n="KR2c0001_SBCK_032-35b"/>
乙酉李林甫兼河西節度使丙申以崔希逸為河<lb/>
南尹希逸自念失信於吐蕃内懷愧恨未幾而卒<lb/>
　六月辛丑以岐州刺史蕭炅為河西節度使摠<lb/>
留後事鄯州都督杜希望為隴右節度使太僕卿<lb/>
王昱為劒南節度使分道經略吐蕃仍毁所立赤<lb/>
嶺碑<hi>吐番請和立碑事見</hi>秋七月杜希望將鄯州之衆奪<lb/>
吐蕃河橋築鹽泉城於河左吐蕃發兵三萬逆戰<lb/>
希望衆少不敵將卒皆懼左威衛郎將王忠嗣帥<lb/>
所部先犯其陳所向闢易殺數百人虜陳亂希望<lb/>
縱兵乘之虜遂大敗置鎮西軍於鹽泉忠嗣以功<lb/>
遷左金吾將軍<graphic n="KR0680" url="https://raw.githubusercontent.com/kanripo/KR-Gaiji/master/images/KR0680.png" mimeType="image/png"/>初儀鳯中吐蕃陷安戎城而據<lb/>
<pb n="KR2c0001_SBCK_032-36a"/>
之其地險要唐屢攻之不克劒南節度使王昱築<lb/>
兩城於其側頓軍蒲婆嶺下運資糧以逼之吐蕃<lb/>
大發兵救安戎城昱衆大敗死者數千人昱脱身<lb/>
走糧仗軍資皆棄之貶昱括州刺史再貶高要尉<lb/>
而死<lb/>
二十七年秋八月壬午吐蕃寇白草安人等軍隴<lb/>
右節度使蕭炅擊破之<lb/>
二十八年春三月章仇兼瓊潛與安戎城中吐蕃<lb/>
翟都局及維州别駕董承晏結謀使局開門引内<lb/>
唐兵盡殺吐蕃將卒使監察御史許逺將兵守之<lb/>
逺敬宗之曾孫也　夏六月吐蕃圍安戎城<lb/>
<pb n="KR2c0001_SBCK_032-36b"/>
冬十月吐蕃寇安戎城及維州發關中彊騎救之<lb/>
吐蕃引去更命安戎城曰平戎　十二月金城公<lb/>
主薨吐蕃告喪且請和上不許<hi>見吐蕃請和公主嫁吐蕃事</hi>
二十九年夏六月吐蕃四十萬衆入寇至安仁軍<lb/>
渾崖峯騎將臧希液帥衆五千擊破之　冬十<lb/>
二月乙巳吐蕃屠達化縣陷石堡城蓋嘉運不能<lb/>
禦<lb/>
天寶二年夏四月丁亥皇甫惟明引軍出西平擊<lb/>
吐蕃行千餘里攻洪濟城破之<lb/>
四載秋九月隴右節度使皇甫惟明與吐蕃戰於<lb/>
石堡城為虜所敗副將褚誗戰死<lb/>
<pb n="KR2c0001_SBCK_032-37a"/>
六載冬十月河西隴右節度使王忠嗣以部將哥<lb/>
舒翰爲大將軍副使李光弼爲河西兵馬使充赤<lb/>
水軍使翰父祖本突騎施别部酋長光弼契丹王<lb/>
楷洛之子也皆以勇略爲忠嗣所重忠嗣使翰擊<lb/>
吐蕃有同列爲之副倨慢不爲用翰撾殺之軍中<lb/>
股慄累功至隴右節度副使每嵗積石軍麥熟吐<lb/>
蕃輙來穫之無能禦者邊人謂之吐蕃麥莊翰先<lb/>
伏兵於其側虜至斷其後夾撃之無一人得返者<lb/>
自是不敢復來上欲使王忠嗣攻吐蕃石堡城忠<lb/>
嗣上言石堡險固吐蕃舉國守之今頓兵其下非<lb/>
殺數萬人不能克臣恐所得不如所亡不如且厲<lb/>
<pb n="KR2c0001_SBCK_032-37b"/>
兵秣馬俟其有釁然後取之上意不快將軍董延<lb/>
光自請將兵取石堡城上命忠嗣分兵助之忠嗣<lb/>
不得已奉詔而不盡副延光所欲延光怨之李光<lb/>
弼言於忠嗣曰大夫以愛士卒之故不欲成延光<lb/>
之功雖迫於制書實奪其謀也何以知之今以數<lb/>
萬衆授之而不立重賞士卒安肯爲之盡力乎然<lb/>
此天子意也彼無功必歸罪於大夫大夫軍府充<lb/>
牣何愛數萬叚帛不以杜其讒口乎忠嗣曰今以<lb/>
數萬之衆爭一城得之未足以制敵不得亦無害<lb/>
於國故忠嗣不欲爲之忠嗣今受責天子不過以<lb/>
金吾羽林一將軍歸宿衛其次不過黔中上佐忠<lb/>
<pb n="KR2c0001_SBCK_032-38a"/>
嗣豈以數萬人之命易一官乎李將軍子誠愛我<lb/>
矣然吾志決矣子勿復言光弼曰曏者恐為大夫<lb/>
之累故不敢不言今大夫能行古人之事非先弼<lb/>
所及也遂趨出延光過期不克言忠嗣沮撓軍計<lb/>
上怒李林甫因使濟陽别駕魏林告忠嗣嘗自言<lb/>
我幼養宫中與忠王相愛狎欲擁兵以尊奉太子<lb/>
敇徵忠嗣入朝委三司鞫之上聞哥舒翰名召見<lb/>
華清宫與語悦之十一月辛卯以翰判西平太守<lb/>
充隴右節度使以朔方節度使安思順判武威郡<lb/>
事充河西節度使　初將軍高仙芝本高麗人從<lb/>
軍安西仙芝驍勇善騎射節度使夫䝉靈詧累薦<lb/>
<pb n="KR2c0001_SBCK_032-38b"/>
至安西副都護都知兵馬使充四鎮節度副使吐<lb/>
蕃以女妻小勃律王及其旁二十餘國皆附吐蕃<lb/>
貢獻不入前後節度使討之皆不能克制以仙芝<lb/>
為行營節度使將萬騎討之自安西行百餘日乃<lb/>
至特勒滿川分軍為三道期以七月十三日㑹吐<lb/>
蕃連雲堡下有兵近萬人不意唐兵猝至大驚依<lb/>
山拒戰礮櫑如雨仙芝以郎將高陵李嗣業為陌<lb/>
刀將令之曰不及日中決湏破虜嗣業執一旗引<lb/>
陌刀緣險先登力戰自辰至已大破之斬首五千<lb/>
級捕虜千餘人餘皆逃潰中使邊令誠以入虜境<lb/>
已深懼不敢進仙芝乃使令誠以羸弱三千守其<lb/>
<pb n="KR2c0001_SBCK_032-39a"/>
城復進三日至坦駒嶺下峻阪四十餘里前有阿<lb/>
弩越城仙芝恐士卒憚險不肯下先令人胡服詐<lb/>
為阿弩越守者迎降云阿弩越赤心歸唐娑夷水<lb/>
藤橋已斫斷矣娑夷即弱水也其水不能勝草芥<lb/>
藤橋者通吐蕃之路也仙芝陽喜士卒乃下又三<lb/>
日阿弩越城迎者果至明日仙芝入阿弩越城遣<lb/>
將軍席元慶將千騎前行謂曰小勃律聞大軍至<lb/>
其君臣百姓必走山谷第呼出取繒帛稱敇賜之<lb/>
大臣至盡縛之以待我元慶如其言悉縛諸大臣<lb/>
王及吐蕃公主逃入石窟取不可得仙芝至斬其<lb/>
附吐蕃者大臣數人藤橋去城猶六十里仙芝急<lb/>
<pb n="KR2c0001_SBCK_032-39b"/>
遣元慶往斫之甫畢吐蕃兵大至已無及矣藤橋<lb/>
濶盡一矢力修之朞年乃成八月仙芝虜小勃律<lb/>
王及吐蕃公主而還九月至連雲堡與邊令誠俱<lb/>
月末至播密川遣使奏狀至河西夫䝉靈詧怒仙<lb/>
芝不先言已而遽發奏一不迎勞罵仙芝曰噉狗<lb/>
糞高麗奴汝官皆因誰得而不待我處分擅奏捷<lb/>
書高麗奴汝罪當斬但以汝新有功不忍耳仙芝<lb/>
但謝罪<lb/>
七載冬十二月哥舒翰築神威軍於青海上吐蕃<lb/>
至翰擊破之又築城於青海中龍駒島謂之應龍<lb/>
城吐蕃屏跡不敢近青海<lb/>
<pb n="KR2c0001_SBCK_032-40a"/>
八載夏六月上命隴右節度使哥舒翰帥隴右河<lb/>
西及突厥阿布思兵益以朔方河東兵凡六萬三<lb/>
千攻吐蕃石堡城其城三面險絶惟一徑可上吐<lb/>
蕃但以數百人守之多貯糧食積檑木及石唐兵<lb/>
前後屢攻之不能克翰進攻數日不拔召禆將高<lb/>
秀巖張守瑜欲斬之二人請三日期可克如期拔<lb/>
之獲吐蕃鐵刃悉諾羅等四百人唐士卒死者數<lb/>
萬果如王忠嗣之言頃之翰又遣兵於赤嶺西開<lb/>
屯田以謫卒二千戍龍駒島冬冰合吐蕃大集戍<lb/>
者盡沒　閏月乙丑以石堡城為神武軍<lb/>
九載冬十二月關西遊弈使王難得擊吐蕃克五<lb/>
<pb n="KR2c0001_SBCK_032-40b"/>
橋拔樹敦城以難得為白水軍使<lb/>
十四載春正月蘇毗王子悉諾邏去吐蕃來降<lb/>
夏四月癸巳以蘇毗王子悉諾邏為懷義王賜姓<lb/>
名李忠信　吐蕃贊普乞梨蘇籠獵贊卒子娑悉<lb/>
籠獵贊立<lb/>
肅宗至徳元載　吐蕃陷威戎神威定戎宣威制<lb/>
勝金天天成等軍石堡城百谷城雕窠城<lb/>
二載冬十月吐蕃陷西平<lb/>
乾元元年吐蕃陷河源軍<lb/>
上元元年吐蕃陷廓州<lb/>
寶應元年建寅月甲辰吐蕃遣使請和<lb/>
<pb n="KR2c0001_SBCK_032-41a"/>
代宗廣徳元年夏四月郭子儀數上言吐蕃党項<lb/>
不可忽宜早為之備辛丑遣兼御史大夫李之芳<lb/>
等使于吐蕃為虜所留二年乃得歸　秋七月吐<lb/>
蕃入大震關陷蘭廓河鄯洮岷秦成渭等州盡取<lb/>
河西隴右之地唐自武徳以來開拓邊境地連西<lb/>
域皆置都督府州縣開元中置朔方隴右河西安<lb/>
西北庭諸節度使以統之歳發山東丁壯為戍卒<lb/>
繒帛為軍資開屯田供糗糧設監牧畜馬牛軍城<lb/>
戍邏萬里相望及安祿山反邊兵精鋭者皆徵發<lb/>
入援謂之行營所留兵單弱胡虜稍蠶食之數年<lb/>
間西北數十州相繼淪沒自鳯翔以西邠州以北<lb/>
<pb n="KR2c0001_SBCK_032-41b"/>
皆為左衽矣　吐蕃之初入寇也邊將告急程元<lb/>
振皆不以聞冬十月吐蕃寇涇州刺史高暉以城<lb/>
降之遂為之鄉導引吐蕃深入過邠州上始聞之<lb/>
辛未寇奉天武功京師震駭詔以雍王适為關内<lb/>
元帥郭子儀為副元帥出鎮咸陽以禦之子儀閑<lb/>
廢日久部曲離散至是召募得二十騎而行至咸<lb/>
陽吐蕃帥吐谷渾党項氐羌二十餘萬衆彌漫數<lb/>
十里已自司竹園度渭循山而東子儀使判官中<lb/>
書舍人王延昌入奏請益兵程元振遏之竟不召<lb/>
見癸酉渭北行營兵馬使吕月將將精卒二千破<lb/>
吐蕃于盩厔之西乙亥吐蕃寇盩厔月將復與力<lb/>
<pb n="KR2c0001_SBCK_032-42a"/>
戰兵盡爲虜所擒上方治兵而吐蕃已度便橋倉<lb/>
猝不知所爲丙子出幸陜州官吏藏竄六軍逃散<lb/>
郭子儀聞之遽自咸陽歸長安比至車駕已去上<lb/>
纔出苑門度滻水射生將王獻忠擁四百騎叛還<lb/>
長安脅豐王珙等十王西迎吐蕃遇子儀於開逺<lb/>
門内子儀叱之獻忠下馬謂子儀曰今主上東遷<lb/>
社稷無主令公身爲元帥廢立在一言耳子儀未<lb/>
應珙越次言曰公何不言子儀責讓之以兵援送<lb/>
行在丁丑車駕至華州官吏犇散無復供擬扈從<lb/>
將士不免凍餒㑹觀軍容使魚朝恩將神策軍自<lb/>
陜來迎上乃幸朝恩營豐王珙見上於潼關上不<lb/>
<pb n="KR2c0001_SBCK_032-42b"/>
之責退至幕中有不遜語羣臣奏請誅之乃賜死<lb/>
戊寅吐蕃入長安高暉與吐蕃大將馬重英等立<lb/>
故邠王守禮之孫廣武王承宏為帝改元置百官<lb/>
以前翰林學士于可封等為相吐蕃剽掠府庫市<lb/>
里焚閭舍長安中蕭然一空苖晉卿病臥家遣人<lb/>
輿入迫脅之晉卿閉口不言虜不敢殺於是六軍<lb/>
散者所在剽掠士民避亂皆入山谷辛巳上至陜<lb/>
百官稍有至者郭子儀引三十騎自御宿川循山<lb/>
而東謂王延昌曰六軍將士逃潰者多在商州今<lb/>
速往收之並發武關防兵數日間北出藍田以向<lb/>
長安吐蕃必遁過藍田遇元帥都虞侯臧希讓鳯<lb/>
<pb n="KR2c0001_SBCK_032-43a"/>
翔節度使高昇得兵近千人子儀與延昌謀曰潰<lb/>
兵至商州官吏必逃匿而人亂使延昌自直徑入<lb/>
商州撫諭之諸將方縱兵暴掠聞子儀至皆大喜<lb/>
聴命子儀恐吐蕃逼乘輿留軍七盤三日乃行比<lb/>
至商州行收兵並武闗防兵合四千人軍勢稍振<lb/>
子儀乃泣諭將士以共雪國恥取長安皆感激受<lb/>
約束子儀請太子賓客第五琦為糧料使給軍食<lb/>
上賜子儀詔恐吐蕃東出潼關徵子儀詣行在子<lb/>
儀表稱臣不收京城無以見陛下若出兵藍田虜<lb/>
必不敢東向上許之鄜坊節度判官段秀實説節<lb/>
度使白孝徳引兵赴難孝徳即日大舉南趣京畿<lb/>
<pb n="KR2c0001_SBCK_032-43b"/>
與蒲陜商華合勢進擊吐蕃既立廣武王承宏欲<lb/>
掠城中士女百工整衆歸國子儀使左羽林大將<lb/>
軍長孫全緒將二百騎出藍田觀虜勢令第五琦<lb/>
攝京兆尹與之偕行又令寶應軍使張知節將兵<lb/>
繼之全緒至韓公堆晝則擊皷張旗幟夜則多燃<lb/>
火以疑吐蕃前光祿卿殷仲卿聚衆近千人保藍<lb/>
田與全緒相表裏帥二百餘騎直度滻水吐蕃懼<lb/>
百姓又紿之曰郭令公自商州將大軍不知其數<lb/>
至矣虜以為然稍稍引軍去全緖又使射生將王<lb/>
甫入城陰結少年數百夜擊鼔大呼於朱雀街吐<lb/>
蕃惶駭庚寅悉衆遁去高暉聞之帥麾下三百餘<lb/>
<pb n="KR2c0001_SBCK_032-44a"/>
騎東走至潼關守將李日越擒而殺之壬辰詔以<lb/>
元載判元帥行軍司馬以第五琦為京兆癸巳以<lb/>
郭子儀為西京留守甲午子儀發商州　己亥以<lb/>
魚朝恩部將皇甫溫為陜州刺史周智光為華州<lb/>
刺史　吐蕃入寇驃騎大將軍判元帥行軍司馬<lb/>
程元振不以時奏致上狼狽出幸上發詔徵諸道<lb/>
兵李光弼等皆忌元振居中莫有至者中外咸切<lb/>
齒而莫敢發言太常博士柳伉上疏以為犬戎犯<lb/>
關度隴不血刃而入京師劫宫關焚陵寢武士無<lb/>
一人力戰者此將帥叛陛下也陛下疏元功委近<lb/>
習日引月長以成大禍羣臣在廷無一人犯顏囘<lb/>
<pb n="KR2c0001_SBCK_032-44b"/>
慮者此公卿叛陛下也陛下始出都百姓填然奪<lb/>
府庫相殺戮此三輔叛陛下也自十月朔召諸道<lb/>
兵盡四十日無隻輪入關此四方叛陛下也内外<lb/>
離叛陛下以今日之勢為安邪危邪若以為危豈<lb/>
得高枕不為天下討罪人乎臣聞良醫療疾當病<lb/>
飲藥藥不當病猶無益也陛下視今日之病何繇<lb/>
至此乎必欲存宗廟社稷獨斬元振首馳告天下<lb/>
悉出内使隸諸州持神策兵付大臣然後削尊號<lb/>
下詔引咎曰天下其許朕自新改過宜即募士西<lb/>
赴朝廷若以朕惡未悛則帝王大器敢妨聖賢其<lb/>
聴天下所往如此而兵不至人不感天下不服臣<lb/>
<pb n="KR2c0001_SBCK_032-45a"/>
請闔門寸斬以謝陛下上以元振嘗有保護功十<lb/>
一月辛丑削元振官爵放歸田里　吐蕃還至鳯<lb/>
翔節度使孫志直閉城拒守吐蕃圍之數日鎮西<lb/>
節度使馬璘聞車駕幸陜將精騎千餘自河西入<lb/>
赴難轉鬭至鳯翔值吐蕃圍城璘帥衆持滿外向<lb/>
突入城中不解甲背城出戰單騎先士卒奮擊俘<lb/>
斬千計而歸明日虜復逼城請戰璘開懸門以待<lb/>
之虜引退曰此將軍不惜死宜避之遂去居於原<lb/>
㑹成渭之地　十二月丁亥車駕發陜州左丞顏<lb/>
真卿請上先謁陵廟然後還宫元載不從真卿怒<lb/>
曰朝廷豈堪相公再壞邪載由是銜之甲午上至<lb/>
<pb n="KR2c0001_SBCK_032-45b"/>
長安郭子儀帥城中百官及諸軍迎於滻水東伏<lb/>
地待罪上勞之曰用卿不早故及於此　以魚朝<lb/>
恩為天下觀軍容宣慰處置使摠禁兵權寵無比<lb/>
築城於鄠縣及中渭橋屯兵以備吐蕃以駱奉仙<lb/>
為鄠縣築城使遂將其兵　吐蕃陷松維保三州<lb/>
及雲山新築二城西川節度使高適不能救於是<lb/>
劒南西山諸州亦入於吐蕃矣<lb/>
二年僕固懷恩反秋八月涇原奏懷恩引回紇吐<lb/>
蕃十萬衆入寇京師震駭詔郭子儀帥諸將出鎮<lb/>
奉天　辛巳子儀發赴奉天九月辛亥以郭子儀<lb/>
充北道邠寧涇原河西以來通和吐蕃使以陳鄭<lb/>
<pb n="KR2c0001_SBCK_032-46a"/>
澤潞節度使李抱玉充南道通和吐蕃使子儀聞<lb/>
吐蕃逼邠州甲寅遣其子朔方兵馬使晞將兵萬<lb/>
人救之　己未劒南節度使嚴武破吐蕃七萬衆<lb/>
拔當狗城　邠寧節度使白孝德敗吐蕃于宜祿<lb/>
冬十月僕固懷恩引回紇吐蕃至邠州　庚午嚴<lb/>
武拔吐蕃鹽川城　僕固懷恩與回紇吐蕃逼奉<lb/>
天京師戒嚴<lb/>
永泰元年春三月庚戌吐蕃遣使請和詔元載杜<lb/>
鴻漸與盟於興唐寺　秋九月僕固懷恩誘回紇<lb/>
吐蕃數十餘萬衆俱入寇<hi>懷恩之叛事見僕固</hi>劒南節度<lb/>
使嚴武以將軍崔旰為漢州刺史使將兵擊吐蕃<lb/>
<pb n="KR2c0001_SBCK_032-46b"/>
於西山連拔其數城攘地數百里<lb/>
大曆元年春二月己亥命大理少卿楊濟修好於<lb/>
吐蕃<lb/>
二年夏四月庚子命宰相魚朝恩與吐蕃盟于興<lb/>
唐寺　九月吐蕃衆數萬圍靈州遊騎至潘原宜<lb/>
祿詔郭子儀自河中帥甲士三萬鎮涇陽京師戒<lb/>
嚴甲子子儀移鎮奉天　冬十月戊寅朔方節度<lb/>
使路嗣㳟破吐蕃於靈州城下斬首二千餘級吐<lb/>
蕃引去<lb/>
三年八月壬戌吐蕃十萬衆寇靈武丁卯吐蕃尚<lb/>
贊摩二萬衆寇邠州京師戒嚴邠寧節度使馬璘<lb/>
<pb n="KR2c0001_SBCK_032-47a"/>
擊破之　九月壬申命郭子儀將兵五萬屯奉天<lb/>
以備吐蕃　壬午朔方騎將白元光擊吐蕃破之<lb/>
壬辰元光又破吐蕃二萬衆於靈武鳯翔節度使<lb/>
李抱玉使右軍都將臨洮李晟將兵五千擊吐蕃<lb/>
晟曰以力則五千不足用以謀則太多乃將千人<lb/>
兼行出大震關至臨洮屠吐蕃定秦堡焚其積聚<lb/>
虜堡帥慕容谷種而還吐蕃聞之釋靈州之圍而<lb/>
去戊戌京師解嚴　冬十一月郭子儀還河中元<lb/>
載以吐蕃連歳入寇馬璘以四鎮兵屯邠寧力不<lb/>
能拒而郭子儀以朔方重兵鎮河中深居腹中無<lb/>
事之地乃與子儀及諸將議徙璘鎮涇州而使子<lb/>
<pb n="KR2c0001_SBCK_032-47b"/>
儀以朔方兵鎮邠州曰若以邊土荒殘軍費不給<lb/>
則以内地租税及運金帛以助之諸將皆以為然<lb/>
十二月己酉徙馬璘為涇原節度使以邠寧慶三<lb/>
州隸朔方璘先往城涇州以都虞侯段秀實知邠<lb/>
州留後初四鎮北庭兵逺赴中原之難久羈旅數<lb/>
遷徙四鎮歴汴虢鳯翔北庭歴懷絳鄜然後至邠<lb/>
頗積勞弊及徙涇州衆皆怨誹刀斧兵馬使王童<lb/>
之謀作亂期以辛酉旦警嚴而發前夕有告之者<lb/>
秀實陽召掌漏者怒之以其失節令每更來白趣<lb/>
延之數刻遂四更而曙童之不果發秀實欲討之<lb/>
而辭迹未露恐軍中疑其寃告者又云今夕欲焚<lb/>
<pb n="KR2c0001_SBCK_032-48a"/>
馬坊草因救火謀作亂中夕火果發秀實命軍中<lb/>
行者皆止坐者勿起各整部伍嚴守要害童之白<lb/>
請救火不許及旦捕童之及其黨八人皆斬之下<lb/>
令曰後徙者族流言者刑遂徙于涇　癸亥西川<lb/>
破吐蕃萬餘衆<lb/>
四年秋九月吐蕃寇靈州丁丑朔方留後常謙光<lb/>
撃破之　冬十月常謙光奏吐蕃寇鳴沙首尾四<lb/>
十里郭子儀遣兵馬使渾瑊將鋭兵五千救靈州<lb/>
子儀自將進至慶州聞吐蕃退乃還<lb/>
五年秋九月吐蕃寇永壽<lb/>
六年夏四月吐蕃請和庚辰遣兼御史大夫呉損<lb/>
<pb n="KR2c0001_SBCK_032-48b"/>
使于吐蕃　秋九月吐蕃下青石嶺軍于那城郭<lb/>
子儀使人諭之明日引退<lb/>
七年夏四月吐蕃五千騎至靈州尋退<lb/>
八年冬十月靈州破吐蕃萬餘衆吐蕃衆十萬寇<lb/>
涇邠郭子儀遣朔方兵馬使渾瑊將步騎五千拒<lb/>
之庚申戰于宜祿瑊登黃萯原望虜命據險布拒<lb/>
馬以備其馳突宿將史抗温儒雅等意輕瑊不用<lb/>
其命瑊召使擊虜則已醉矣見拒馬曰野戰烏用<lb/>
此為命撤之叱騎兵衝虜陳不能入而返虜躡而<lb/>
乘之官軍大敗士卒死者什七八居民為吐蕃所<lb/>
掠千餘人甲子馬璘與吐蕃戰于鹽倉又敗璘為<lb/>
<pb n="KR2c0001_SBCK_032-49a"/>
虜所隔逮暮未還涇原兵馬使焦令諶等與敗卒<lb/>
爭門而入或勸行軍司馬段秀實乘城拒守秀實<lb/>
曰大帥未知所在當前擊虜豈得茍自全乎召令<lb/>
諶等讓之曰軍法失大將麾下皆死諸君忘其死<lb/>
邪令諶等惶恐拜請命秀實乃發城中兵未戰者<lb/>
悉出陳于東原且收散兵為將力戰狀吐蕃畏之<lb/>
稍却既夜璘乃得還郭子儀召諸將謀曰敗軍之<lb/>
罪在我不在諸將然朔方兵精聞天下今為虜敗<lb/>
何策可以雪恥莫對渾瑊曰敗軍之將不當復預<lb/>
議然願一言今日之事惟理瑊罪不則再見任子<lb/>
儀赦其罪使將兵趣朝那虜既破官軍欲掠汧隴<lb/>
<pb n="KR2c0001_SBCK_032-49b"/>
鹽州刺史李國臣曰虜乘勝必犯郊畿我掎其後<lb/>
虜必返顧乃引兵趣秦原鳴鼓而西虜聞之至百<lb/>
城返渾瑊邀之於隘盡復得其所掠馬璘亦出精<lb/>
兵襲虜輜重於潘原殺數千人虜遂遁去　初元<lb/>
載嘗為西州刺史知河西隴右山川形勢是時吐<lb/>
蕃數為寇載言於上曰四鎮北庭既治涇州無險<lb/>
要可守隴山高峻南連秦嶺北抵大河今國家西<lb/>
境盡潘原而吐蕃戍摧沙堡原州居其中間當隴<lb/>
山之口其西皆監牧故地草肥水美平涼在其東<lb/>
獨耕一縣可給軍食故壘尚存吐蕃棄而不居每<lb/>
嵗盛夏吐蕃畜牧青海去塞甚逺若乘間築之二<lb/>
<pb n="KR2c0001_SBCK_032-50a"/>
旬可畢移京西軍戍原州移郭子儀軍戍涇州為<lb/>
之根本分兵守石門木峽漸開隴右進達安西據<lb/>
吐蕃腹心則朝廷可高枕矣並圖地形獻之密遣<lb/>
人出隴山商度功用㑹汴宋節度使田神功入朝<lb/>
上問之對曰行軍料敵宿將所難陛下奈何用一<lb/>
書生語欲舉國從之乎載尋得罪事遂寢<lb/>
九年春二月諫議大夫呉損使吐蕃留之累年竟<lb/>
病死虜中<lb/>
　　　兩税之弊<lb/>
唐高祖武徳七年　初定均田租庸調法丁中之<lb/>
民給田一頃篤疾減什之六寡妻妾減七皆以什<lb/>
<pb n="KR2c0001_SBCK_032-50b"/>
之二為世業八為口分每丁歳入租粟二石調隨<lb/>
土地所宜綾絹絁布歳役二旬不役則收其傭日<lb/>
三尺有事而加役者旬有五日免其調三旬租調<lb/>
俱免水旱蟲霜為災什損四以上免租損六已上<lb/>
免調損七已上課役俱免凡民貲業八九等百户<lb/>
為里五里為鄉四家為鄰四鄰為保在城邑者為<lb/>
坊田野者為村食祿之家無得與民爭利工商雜<lb/>
類無預士伍男女始生為黃四歳為小十六為中<lb/>
二十為丁六十為老歳造計帳三年造户籍<hi>開元元宗</hi>
<hi>議定賦役事見姦臣聚歛九年詔括天下逃移户口</hi>
肅宗寶應元年租庸使元載以江淮雖經兵荒其<lb/>
<pb n="KR2c0001_SBCK_032-51a"/>
民比諸道猶有貲産乃按籍舉八年租調之違負<lb/>
及逋逃者計其大數而徵之擇豪吏為縣令而督<lb/>
之不問負之有無貲之高下察民有粟帛者發徒<lb/>
圍之籍其所有而中分之甚者什取八九謂之白<lb/>
著有不服者嚴刑以威之民有蓄榖十斛者則重<lb/>
足以待命或相聚山澤為羣盜州縣不能制<lb/>
代宗大曆十四年舊制天下金帛皆貯於左藏太<lb/>
府四時上其數比部覆其出入及第五琦為度支<lb/>
鹽鐵使時京師多豪將求取無節琦不能制乃奏<lb/>
盡貯於大盈内庫使宦官掌之天子亦以取給為<lb/>
便故久不出由是以天下公賦為人君私藏有司<lb/>
<pb n="KR2c0001_SBCK_032-51b"/>
不復得窺其多少校其嬴縮殆二十年宦官領其<lb/>
事者三百餘員皆蠶食其中蟠結根據牢不可動<lb/>
揚炎頓首於上前曰財賦者國之大本生民之命<lb/>
重輕安危靡不由之是以前世皆使重臣掌其事<lb/>
猶或耗亂不集今獨使中人出入盈虚大臣皆不<lb/>
得知政之蠧敝莫甚於此請出之以歸有司度宫<lb/>
中歳用幾何量數奉入不敢有乏如此然後可以<lb/>
為政上即日下詔凡財賦皆歸左藏一用舊式歳<lb/>
於數中擇精好者三五千匹進入大盈炎以片言<lb/>
移人主意議者稱之<lb/>
徳宗建中元年春正月始用楊炎議命黜陟使與<lb/>
<pb n="KR2c0001_SBCK_032-52a"/>
觀察使刺史約百姓丁産定等級作两税法比來<lb/>
新舊徵科色目一切罷之二税外輙率一錢者以<lb/>
枉法論唐初賦斂之法曰租庸調有田則有租有<lb/>
身則有庸有户則有調玄宗之末版籍浸壞多非<lb/>
其實及至徳兵起所在賦斂迫趣取辦無復常準<lb/>
賦斂之司増數而莫相統攝各隨意徵科自立色<lb/>
目新故相仍不知紀極民富者丁多率為官為僧<lb/>
以免課役而貧者丁多無所伏匿故上户優而下<lb/>
户勞吏因緣蠶食民旬輸月送不勝困弊率皆逃<lb/>
徙為浮户其土著百無四五至是炎建議作两税<lb/>
法先計州縣每歲所應費用及上供之數而賦於<lb/>
<pb n="KR2c0001_SBCK_032-52b"/>
人量出以制入户無土客以見居為簿人無丁中<lb/>
以貧富為差為行商者在所州縣税三十之一使<lb/>
與居者均無僥利居人之税秋夏兩徵之其租庸<lb/>
調雜徭悉省皆摠統於度支上用其言因赦令行<lb/>
之<lb/>
貞元三年時關東防秋兵大集國用不充李泌奏<lb/>
自變兩税法以來藩鎮州縣多違法聚斂繼以朱<lb/>
泚之亂爭榷率徵罰以為軍資㸃募自防泚既平<lb/>
自懼違法匿不敢言請遣使以詔㫖赦其罪但令<lb/>
革正自非於法應留使留州之外悉輸京師其官<lb/>
典逋負可徴者徵之難徵者釋之以示寛大敢有<lb/>
<pb n="KR2c0001_SBCK_032-53a"/>
隱沒者重設告賞之科而罪之上喜曰卿策甚長<lb/>
然立法太寬恐所得無幾對曰兹事臣固熟思之<lb/>
寬則獲多而速急則獲少而遲蓋以寬則人喜於<lb/>
免罪而樂輸急則競爲蔽匿非推鞫不能得其實<lb/>
財不足濟今日之急而皆入於姦吏矣上曰善以<lb/>
度支員外郎元友直爲河南江淮南句勘兩税錢<lb/>
帛使<lb/>
四年春正月庚戌朔赦天下詔兩税等第自今三<lb/>
年一定　二月元友直運淮南錢帛二十萬至長<lb/>
安李泌悉輸之大盈庫然上猶數有宣索仍敇諸<lb/>
道勿令宰相知泌聞之惆悵而不敢言<lb/>
<pb n="KR2c0001_SBCK_032-53b"/>
臣光曰王者以天下為家天下之財皆其有也阜<lb/>
天下之財以養天下之民已必豫焉或乃更為私<lb/>
藏此匹夫之鄙志也古人有言曰貧不學儉夫多<lb/>
財者奢欲之所自來也李泌欲弭徳宗之欲而豐<lb/>
其私財財豐則欲滋矣財不稱欲能無求乎是猶<lb/>
啓其門而禁其出也雖徳宗之多僻亦泌所以相<lb/>
之者非其道故也　秋九月元友直句檢諸道税<lb/>
外物悉輸户部遂為定制嵗於税外輸百餘萬緡<lb/>
斛民不堪命諸道多自訴於上上意寤詔今年已<lb/>
入在官者輸京師未入者悉以與民明年以後悉<lb/>
免之於是東南之民復安其業<lb/>
<pb n="KR2c0001_SBCK_032-54a"/>
九年春正月癸卯初税茶凡州縣產茶及茶山外<lb/>
要路皆估其直什税一從鹽鐵使張滂之請也滂<lb/>
奏去歳水災減税用度不足請税茶以足之自明<lb/>
年以往税茶之錢令所在别貯俟有水旱以代民<lb/>
田税自是歳收茶税錢四十萬緡未嘗以救水旱<lb/>
也<lb/>
十年夏五月陸贄又奏請均節財賦凡六條其一<lb/>
論兩税之弊其略曰舊制賦役之法曰租調庸丁<lb/>
男一人受田百畒歳輸粟二石謂之租每户各隨<lb/>
土宜出絹若綾若絁共二丈綿三兩不蠶之土輸<lb/>
布二丈五尺麻三斤謂之調每丁歳役則收其庸<lb/>
<pb n="KR2c0001_SBCK_032-54b"/>
日準絹三尺謂之庸天下為家法制均一雖欲轉<lb/>
徙莫容其姦故人無揺心而事有定制乃羯胡亂<lb/>
華兆庶雲擾版圖墮於避地賦法壞於奉軍建中<lb/>
之初再造百度執事者知弊之宜革而所作兼失<lb/>
其原知簡之可從而所操不得其要凡欲拯其弊<lb/>
須窮致弊之由時弊則但理其時法弊則全革其<lb/>
法所為必當其悔乃亡兵興以來供億無度此乃<lb/>
時弊非法弊也而遽更租調庸法分遣使者搜擿<lb/>
郡邑校驗簿書每州取大曆中一年科率最多者<lb/>
以為兩税定額夫財之所生必因人力故先王之<lb/>
制賦入必以丁夫為本不以務穡増其税不以輟<lb/>
<pb n="KR2c0001_SBCK_032-55a"/>
稼減其租則播種多不以殖產厚其征不以流寓<lb/>
免其調則地著固不以飭勵重其役不以窳怠蠲<lb/>
其庸則功力勤如是故人安其居盡其力矣两税<lb/>
之立惟以資產為宗不以丁身為本曾不寤資產<lb/>
之中有藏於襟懷囊篋物雖貴而人莫能窺其積<lb/>
於場圃囷倉直雖輕而衆以為富流通蕃息之貨<lb/>
數雖寡而計日收贏有廬舍器用之資價雖高而<lb/>
終歳無利如此之比其流實繁一槩計估筭緍宜<lb/>
其失平長偽由是務輕資而樂轉徙者恒脱於徭<lb/>
税敦本業而樹居產者每困於徵求此乃誘之為<lb/>
姦驅之避役力用不得不弛賦入不得不闕復以<lb/>
<pb n="KR2c0001_SBCK_032-55b"/>
創制之首不務齊平供應有煩簡之殊牧守有能<lb/>
否之異所在徭賦輕重相懸所遣使臣意見各異<lb/>
計奏一定有加無除又大曆中供軍進奉之類既<lb/>
收入兩税今於兩税之外復又並存望稍行均減<lb/>
以救彫殘其二請兩税以布帛為額不計錢數其<lb/>
略曰凡國之賦税必量人之力任土之宜賦所入<lb/>
者唯布麻繒纊與百穀而已先王懼物之貴賤失<lb/>
平而人之交易難準又定泉布之法以節輕重之<lb/>
宜斂散弛張必由於是蓋御財之大柄為國之利<lb/>
權守之在官不以任下然則穀帛者人之所為也<lb/>
錢貨者官之所為也是以國朝著令租出穀庸出<lb/>
<pb n="KR2c0001_SBCK_032-56a"/>
絹調出繒纊布曷常有禁人鑄錢而以錢為賦者<lb/>
也今之兩税獨異舊章但估資產為差便以錢穀<lb/>
定税臨時折徵雜物每嵗色目頗殊唯計求得之<lb/>
利宜靡論供辦之難易所徵非所業所業非所徵<lb/>
遂或増價以買其所無減價以賣其所有一增一<lb/>
減耗損已多望勘㑹諸州初納兩税年絹布定估<lb/>
比類當今時價加賤減貴酌取其中摠計合税之<lb/>
錢折為布帛之數又曰夫地力之生物有大限取<lb/>
之有度用之有節則常足取之無度用之無節則<lb/>
常不足生物之豐敗由天用物之多少由人是以<lb/>
聖王立程量入為出雖遇災難下無困窮理化既<lb/>
<pb n="KR2c0001_SBCK_032-56b"/>
衰則乃反是量出為入不恤所無桀用天下而不<lb/>
足湯用七十里而有餘是乃用之盈虚在節與不<lb/>
節耳其三論長吏以増户加税闢田為課績其略<lb/>
曰長人者罕能推忠恕易地之情體至公徇國之<lb/>
意迭行小惠競誘姦甿以傾奪鄰境為智能以招<lb/>
萃逋逃為理化捨彼適此者既為新收而有復倏<lb/>
往忽來者又以復業而見優唯懷土安居首末不<lb/>
遷者則使之日重歛之日加是令地著之人恒代<lb/>
惰游賦役則何異驅之轉徙教之澆訛此由牧宰<lb/>
不克弘通各私所部之過也又曰立法齊人久無<lb/>
不弊理之者若不知維御損益之宜則巧偽萌生<lb/>
<pb n="KR2c0001_SBCK_032-57a"/>
恒因沮勸而滋矣請申命有司詳定考績若當管<lb/>
之内人益阜殷所定税額有餘任其據户口均減<lb/>
以減數多少為考課等差其當管税物通比每户<lb/>
十分減三者為上課減二者次焉減一者又次焉<lb/>
如或人多流亡加税見户比校殿罰法亦如之其<lb/>
四論税限迫促其略曰建官立國所以養人也賦<lb/>
人取財所以資國也明君不厚其所資而害其所<lb/>
養故必先人事而借其暇力先家給而斂其餘財<lb/>
又曰蠶事方興己輸縑税農功未艾遽斂穀租上<lb/>
司之繩責既嚴下吏之威暴愈促有者急賣而耗<lb/>
其半直無者求假而費其倍酬望更詳定徵税期<lb/>
<pb n="KR2c0001_SBCK_032-57b"/>
限其五請以税茶錢置義倉以備水旱其略曰古<lb/>
稱九年六年之蓄者率土臣庶通為之計耳固非<lb/>
獨豐公庾不及編甿也近者有司奏請税茶歲約<lb/>
得五十萬貫元敇令貯户部用救百姓凶饑今以<lb/>
蓄糧適副前㫖其六論兼并之家私斂重於公税<lb/>
其略曰今京畿之内每田一畒官税五升而私家<lb/>
收租殆有畒至一石者是二十倍於官税也降及<lb/>
中等租猶半之夫土地王者之所有耕稼農夫之<lb/>
所為而兼并之徒居然受利又曰望凡所占田約<lb/>
為條限裁減租價務利貧人法貴必行慎在深刻<lb/>
裕其制以便俗嚴其令以懲違微損有餘稍優不<lb/>
<pb n="KR2c0001_SBCK_032-58a"/>
足損不失富優可賑窮此乃古者安富恤窮之善<lb/>
經不可捨也<lb/>
　　　裴延齡姦蠧<lb/>
唐德宗貞元八年秋七月甲寅朔户部尚書判度<lb/>
支班宏薨陸贄請以前湖南觀察使李巽權判度<lb/>
支上許之既而復欲用司農少卿裴延齡贄上言<lb/>
以爲今之度支準平萬貨刻吝則生患寬假則容<lb/>
姦延齡誕妄小人用之交駭物聴尸祿之責固宜<lb/>
及於㣲臣知人之明亦恐傷於聖鑒上不從己未<lb/>
以延齡判度支事<lb/>
九年秋七月癸卯户部侍郎裴延齡奏自判度支<lb/>
<pb n="KR2c0001_SBCK_032-58b"/>
以來檢責諸州欠負錢八百餘萬緍收諸州抽貫<lb/>
錢三百萬緍呈様物三十餘萬緍請别置欠負耗<lb/>
賸季庫以掌之染練物别置月庫以掌之詔從之<lb/>
欠負皆貧人無可償徒存其數者抽貫錢給用旋<lb/>
盡呈様染練皆左藏正物延齡徒置别庫虚張名<lb/>
數以惑上上信之以為能富國而寵之於實無所<lb/>
増也虚費吏人簿書而已京城西汚濕地生蘆葦<lb/>
數畒延齡奏稱長安咸陽有陂澤數百頃可牧廏<lb/>
馬上使有司閲視無之亦不罪也左補闕權徳輿<lb/>
上奏以為延齡取常賦支用未盡者充羨餘以為<lb/>
己功縣官先所市物再給其直用充别貯邊軍自<lb/>
<pb n="KR2c0001_SBCK_032-59a"/>
今春以來並不支糧陛下必以延齡孤貞獨立時<lb/>
人醜正流言何不遣信臣覆視究其本末明行賞<lb/>
罰今羣情衆口喧於朝市豈京城士庶皆為朋黨<lb/>
邪陛下亦宜稍回聖慮而察之上不從<lb/>
十年秋九月裴延齡奏稱官吏太多自今缺員請<lb/>
且勿補收其俸以實府庫上欲修神龍寺須五十<lb/>
尺松不可得延齡曰臣近見同州一谷木數千株<lb/>
皆可八十尺上曰開元天寶間求美材於近畿猶<lb/>
不可得今安得有之對曰天生珍材固待聖君乃<lb/>
出開元天寶何從得之延齡奏左藏庫司多有失<lb/>
落近因檢閲使置簿書乃於糞土之中得銀十三<lb/>
<pb n="KR2c0001_SBCK_032-59b"/>
萬兩其匹段雜貨百萬有餘此皆已棄之物即是<lb/>
羨餘悉應移入雜庫以供别敇支用太府少卿韋<lb/>
少華不伏抗表稱此皆每月申奏見在之物請加<lb/>
推驗執政請令三司詳覆上不許亦不罪少華延<lb/>
齡毎奏對恣為詭譎皆衆所不敢言亦未嘗聞者<lb/>
延齡處之不疑上亦頗知其誕妄但以其好詆毁<lb/>
人冀聞外事故親厚之羣臣畏延齡有寵莫敢言<lb/>
惟鹽鐵轉運使張滂京兆尹李充司農卿李銛以<lb/>
職事相關時證其妄而陸贄獨以身當之日陳其<lb/>
不可用冬十一月壬申贄上書極陳延齡姧詐數<lb/>
其罪惡其略曰延齡以聚斂為長策以詭妄為嘉<lb/>
<pb n="KR2c0001_SBCK_032-60a"/>
謀以掊克斂怨為匪躬以靖譖服讒為盡節摠典<lb/>
籍之所惡以為智術冐聖哲之所戒以為行能可<lb/>
謂堯代之共工魯邦之少卯也跡其姦蠧日長月<lb/>
滋陰秘者固未盡彰敗露者猶難悉數又曰陛下<lb/>
若意其負謗則誠宜亟為辨明陛下若知其無良<lb/>
又安可曲加容掩又曰陛下姑欲保持曾無詰問<lb/>
延齡謂能蔽惑不復懼思移東就西便為課績取<lb/>
此適彼遂號羨餘愚弄朝廷有同兒戲又曰矯詭<lb/>
之態誣罔之辭遇事輙行應口便發靡日不有靡<lb/>
時不為又難以備陳也又曰昔趙高指鹿為馬臣<lb/>
謂鹿之與馬物類猶同豈若延齡掩有為無指無<lb/>
<pb n="KR2c0001_SBCK_032-60b"/>
為有又曰延齡凶妄流布寰區上自公卿近臣下<lb/>
逮輿臺賤品諠諠談議億萬為徒能以上言其人<lb/>
有幾臣以卑鄙任當台衡情激于衷雖欲罷而不<lb/>
能黙也書奏上不悦待延齡益厚　十二月中書<lb/>
侍郎同平章事陸贄以上知待之厚事有不可常<lb/>
力爭之所親或規其太鋭贄曰吾上不負天子下<lb/>
不負所學它無所恤裴延齡日短贄於上趙憬之<lb/>
入相也贄實引之旣而有憾於贄密以贄所譏彈<lb/>
延齡事告延齡故延齡益得以為計上由是信延<lb/>
齡而不直贄贄與憬約至上前極論延齡姦邪上<lb/>
怒形於色憬黙而無言壬戌贄罷為太子賓客<lb/>
<pb n="KR2c0001_SBCK_032-61a"/>
十一年春二月陸贄既罷相裴延齡因譖京兆尹<lb/>
李充衛尉卿張滂前司農卿李銛黨於贄㑹旱延<lb/>
齡奏言贄等失勢怨望言於衆曰天下旱百姓且<lb/>
流亡度支多欠諸軍芻糧軍中人馬無所食其事<lb/>
奈何以動揺衆心其意非止欲中傷臣而已後數<lb/>
日上獵苑中適有神策軍士訴云度支不給馬芻<lb/>
上意延齡言為信遽還宫夏四月壬戌貶贄為忠<lb/>
州别駕充為涪州長史滂為汀州長史銛為邵州<lb/>
長史初陽城自處士徵為諫議大夫拜官不辭未<lb/>
至京師人皆想望風采曰城必諫諍死職下及至<lb/>
諸諫官紛紛言事細碎天子益厭苦之而城方與<lb/>
<pb n="KR2c0001_SBCK_032-61b"/>
二弟及客日夜痛飲人莫能窺其際皆以為虚得<lb/>
名耳前進士河南韓愈作爭臣論以譏之城亦不<lb/>
以屑意有欲造城而問者城揣知其意輙彊與酒<lb/>
客或時先醉仆席上城或時先醉臥客懷中不能<lb/>
聴客語及陸贄等坐貶上怒未解中外惴恐以為<lb/>
罪且不測無敢救者城聞而起曰不可令天子信<lb/>
用姦臣殺無罪人即帥拾遺王仲舒歸登右補闕<lb/>
熊執易崔邠等守延英門上疏論延齡姦佞贄等<lb/>
無罪上大怒欲加城等罪太子為之營救上意乃<lb/>
解令宰相諭遣之於是金吾將軍張萬福聞諫官<lb/>
伏閤諫趨往至延英門大言賀曰朝廷有直臣天<lb/>
<pb n="KR2c0001_SBCK_032-62a"/>
下必太平矣遂遍拜城與仲舒等已而連呼太平<lb/>
萬歳太平萬歳萬福武人年八十餘自此名重天<lb/>
下登崇敬之子也時朝夕相延齡陽城曰脱以延<lb/>
齡為相城當取白麻壞之慟哭於廷有李繁者泌<lb/>
之子也城盡疏延齡過惡欲密論之以繁故人子<lb/>
使之繕寫繁徑以告延齡延齡先詣上一一自解<lb/>
疏入上以為妄不之省<lb/>
十二年春三月以户部侍郎裴延齡為户部尚書<lb/>
使職如故　秋九月丙午户部尚書判度支裴延<lb/>
齡卒中外相賀上獨悼惜之<lb/>
　　　吐蕃叛盟<lb/>
<pb n="KR2c0001_SBCK_032-62b"/>
唐代宗大曆十四年秋八月代宗之世吐蕃數遣<lb/>
使求和而寇盜不息代宗悉留其使者前後八輩<lb/>
有至老死不得歸者俘獲其人皆配江嶺上欲以<lb/>
徳懷之乙巳以隨州司馬韋倫為太常少卿使于<lb/>
吐蕃悉集其俘五百人各賜襲衣而遣之<lb/>
徳宗建中元年吐蕃始聞韋倫歸其俘不之信及<lb/>
俘入境各還部落稱新天子出宫人放禽獸英威<lb/>
聖徳洽於中國吐蕃大悦除道迎倫賛普即發使<lb/>
隨倫入貢且致賻贈癸卯至京師上禮接之既而<lb/>
蜀將上言吐蕃豺狼所獲俘不可歸上曰戎狄犯<lb/>
塞則擊之服則歸之擊以示威歸以示信威信不<lb/>
<pb n="KR2c0001_SBCK_032-63a"/>
立何以懷逺悉命歸之　五月戊辰以韋倫為太<lb/>
常卿乙酉復遣倫使吐蕃倫請上自為載書與吐<lb/>
蕃盟楊炎以為非敵請與郭子儀輩為載書以聞<lb/>
令上畫可而已從之　吐蕃見韋倫再至益喜十<lb/>
二月辛卯朔倫還吐蕃遣其相論欽明思等入貢<lb/>
二年春三月遣殿中少監崔漢衡使于吐蕃　崔<lb/>
漢衡至吐蕃賛普以敇書稱貢獻及賜全以臣禮<lb/>
見處又雲州之西當以賀蘭山為境邀漢衡更請<lb/>
之丁未漢衡遣判官與吐蕃使者入奏上為之改<lb/>
敇書境土皆如其請<lb/>
三年夏四月庚申吐蕃歸曏所俘掠兵民八百人<lb/>
<pb n="KR2c0001_SBCK_032-63b"/>
　秋九月癸卯殿中少監崔漢衡自吐蕃歸贊普<lb/>
遣其臣區頰贊隨漢衡入見　冬十月遣都官員<lb/>
外郎樊澤使于吐蕃告以結盟之期<lb/>
四年春正月丁亥隴右節度使張鎰與吐蕃尚結<lb/>
贊盟于清水　二月戊申朔命鴻臚卿崔漢衡送<lb/>
區頰贊還吐蕃　夏四月上命宰相尚書與吐蕃<lb/>
區頰贊盟於豐邑里區頰贊以清水之盟疆場未<lb/>
定不果盟己未命崔漢衡入吐蕃決於贊普　六<lb/>
月庚午答蕃判官監察御史于頔與吐蕃使者論<lb/>
刺沒藏至自青海言疆場已定請遣區頰贊歸國<lb/>
秋七月甲申以禮部尚書李揆為入蕃㑹盟使壬<lb/>
<pb n="KR2c0001_SBCK_032-64a"/>
辰詔諸將相與區頰贊盟於城西李揆有才望盧<lb/>
𣏌惡之故使之入吐蕃揆言於上曰臣不憚逺行<lb/>
恐死於道路不能達詔命上為之惻然謂𣏌曰揆<lb/>
無乃太老對曰使逺夷非諳練朝廷故事者不可<lb/>
且揆行則自今年少於揆者不敢辭逺使矣<lb/>
興元元年春正月吐蕃尚結贊請出兵助唐收京<lb/>
城庚子遣祕書監崔漢衡使吐蕃發其兵　夏四<lb/>
月吐蕃遣其將論莽羅依將兵二萬從曹子達擊<lb/>
破韓旻於武川亭　五月吐蕃既破韓旻大掠而<lb/>
去上甚憂之以問陸贄贄具言吐蕃形勢事<hi>並見兩事</hi>
<hi>連兵藩鎮</hi>初上發吐蕃以討朱泚許成功以伊西北<lb/>
<pb n="KR2c0001_SBCK_032-64b"/>
庭之地與之及泚誅吐蕃來求地上欲召兩鎮節<lb/>
度使郭昕李元忠還朝以其地與之李泌曰安西<lb/>
北庭人性驍悍控制西域五十七國及十姓突厥<lb/>
又分吐蕃之勢使不得併兵東侵奈何拱手與之<lb/>
且兩鎮之人勢孤地逺盡忠竭力爲國家固守近<lb/>
二十年誠可哀憐一且棄之以與戎狄彼其心必<lb/>
深怨中國它日從吐蕃入寇如報私讎矣況日者<lb/>
吐蕃觀望不進隂持兩端大掠武功受賂而去何<lb/>
功之有衆議亦以爲然上遂不與<lb/>
貞元二年秋八月丙戌吐蕃尚結賛大舉寇涇隴<lb/>
邠寧掠人畜芟禾稼西鄙騷然州縣各城守詔渾<lb/>
<pb n="KR2c0001_SBCK_032-65a"/>
瑊將萬人駱元光將八千人屯咸陽以備之　吐<lb/>
蕃遊騎及好畤乙巳京城戒嚴復遣左金吾將軍<lb/>
張獻甫屯咸陽民間傳言上復欲出幸以避吐蕃<lb/>
齊映見上言曰外間皆言陛下已理裝具糗糧人<lb/>
情恟懼夫大福不再陛下奈何不與臣等熟計之<lb/>
因伏地流涕上亦為之動容李晟遣其將王佖將<lb/>
驍勇三千伏於汧城戒之曰虜過城下勿擊其首<lb/>
首雖敗彼全軍而至汝弗能當也不若俟前軍已<lb/>
過見五方旗虎豹衣乃其中軍也出其不意擊之<lb/>
必大捷佖用其言尚結贊敗走軍士不識尚結贊<lb/>
僅而獲免尚結贊謂其徒曰唐之良將李晟馬燧<lb/>
<pb n="KR2c0001_SBCK_032-65b"/>
渾瑊而已以計去之入鳯翔境内無所俘掠以兵<lb/>
二萬直抵城下曰李令公召我來何不出犒我經<lb/>
宿乃引退冬十月癸亥李晟遣蕃落使野詩良輔<lb/>
與王佖將步騎五千襲吐蕃摧沙堡壬申遇吐蕃<lb/>
衆二萬與戰破之乘勝逐北至堡下攻拔之斬其<lb/>
將扈屈律悉䝉焚其蓄積而還尚結贊引兵自寧<lb/>
慶北去癸酉軍于合水之北邠寧節度使韓遊瓌<lb/>
遣其將史履程夜襲其營殺數百人吐蕃追之遊<lb/>
瓌陳于平川潛使人鼓於西山虜驚棄所掠而去<lb/>
　十一月辛丑吐蕃寇鹽州謂刺史杜彥光曰我<lb/>
欲得城聴爾率人去彥光悉衆犇鄜州吐蕃入據<lb/>
<pb n="KR2c0001_SBCK_032-66a"/>
之　十二月吐蕃又寇夏州亦令刺史托跋乾暉<lb/>
帥衆去遂據其城又寇銀州州素無城吏民皆潰<lb/>
吐蕃亦棄之又陷麟州　韓逰瓌奏請發兵攻鹽<lb/>
州吐蕃救之則使河東襲其背丙寅詔駱元光及<lb/>
陳許兵馬使韓全義將步騎萬二千人㑹邠寧軍<lb/>
趣鹽州又命馬燧以河東軍擊吐蕃燧至石州河<lb/>
曲六胡州皆降遷於雲朔之間　工部侍郎張彧<lb/>
李晟之壻也晟在鳯翔以女嫁幕客崔樞禮重樞<lb/>
過於彧彧怒遂附於張延賞給事中鄭雲逵嘗為<lb/>
晟行軍司馬失晟意亦附延賞上亦忌晟功名㑹<lb/>
吐蕃有離間之言延賞等騰謗於朝無所不至晟<lb/>
<pb n="KR2c0001_SBCK_032-66b"/>
聞之晝夜泣目爲之腫悉遣子弟詣長安表請削<lb/>
髮爲僧上慰諭不許辛未入朝見上自陳足疾懇<lb/>
辭才鎮上不許韓滉素與晟善上命滉與劉玄佐<lb/>
諭㫖於晟使與延賞釋怨晟奉詔滉等引延賞詣<lb/>
晟第謝結爲兄弟因宴飲盡歡又宴於滉玄佐之<lb/>
第亦如之滉因使晟表薦延賞爲相<lb/>
三年春正月壬寅以左僕射張延賞同平章事李<lb/>
晟爲其子請昏於延賞延賞不許晟謂人曰武夫<lb/>
性快釋怨於杯酒間則不復貯胷中矣非如文士<lb/>
難犯外雖和解内蓄憾如故吾得無懼哉　二月<lb/>
壬戌以檢校左庶子崔瀚充入吐蕃使　三月丁<lb/>
<pb n="KR2c0001_SBCK_032-67a"/>
酉以左庶子李銛充入吐蕃使初吐蕃尚結贊得<lb/>
鹽夏州各留兵千餘人戍之退屯鳴沙自冬入春<lb/>
羊馬多死糧運不繼又聞李晟克摧沙馬燧渾瑊<lb/>
等各舉兵臨之大懼屢遣使求和上未之許乃遣<lb/>
使卑辭厚禮求和於馬燧且請修清水之盟而歸<lb/>
侵地使者相繼於路燧信其言留屯石州不復濟<lb/>
河為之請於朝李晟曰戎狄無信不如擊之韓遊<lb/>
瓌曰吐蕃弱則求盟彊則入寇今深入塞内而求<lb/>
盟此必詐也韓滉曰今兩河無虞若城原鄯洮渭<lb/>
四州使李晟劉玄佐之徒將十萬衆戍之河湟二<lb/>
十餘州可復也其資糧之費臣請主辦上由是不<lb/>
<pb n="KR2c0001_SBCK_032-67b"/>
聴燧計趣使進兵燧請與吐蕃使論頰熱俱入朝<lb/>
論之㑹滉薨燧延賞皆與晟有隙欲反其謀爭言<lb/>
和親便上亦恨囘紇欲與吐蕃和共擊之得二人<lb/>
言正㑹已意計遂定延賞數言晟不宜久典兵請<lb/>
以鄭雲逵代之上曰當令自擇代者乃謂晟曰朕<lb/>
以百姓之故與吐蕃和親決矣大臣既與吐蕃有<lb/>
怨不可復之鳯翔宜留朝廷朝夕輔朕自擇一人<lb/>
以代鳯翔者晟薦都虞候邢君牙君牙樂壽人也<lb/>
丙午以君牙為鳯翔尹兼團練使丁未加晟太尉<lb/>
中書令勲封如故餘悉罷之晟在鳯翔嘗謂僚佐<lb/>
曰魏徵好直諫余竊慕之行軍司馬李叔度曰此<lb/>
<pb n="KR2c0001_SBCK_032-68a"/>
乃儒者所為非勲徳所宜晟斂容曰司馬失言晟<lb/>
任兼將相知朝廷得失不言何以為臣叔度慙而<lb/>
退及在朝廷上有所顧問極言無隱性沈密未嘗<lb/>
泄於人辛亥馬燧入朝燧既來諸軍皆閉壁不戰<lb/>
尚結贊遽自鳴沙引歸其衆乏馬多徒行者崔澣<lb/>
見尚結贊責以負約尚結贊曰吐蕃破朱泚未獲<lb/>
賞是以來而諸州各城守無由自達鹽夏守者以<lb/>
城授我而遁非我取之也今明公來欲踐修舊好<lb/>
固吐蕃之願也今吐蕃將相以下來者二十一人<lb/>
渾侍中嘗與之共事知其忠信靈州節度使杜希<lb/>
全涇原節度使李觀皆信厚聞於異域請使之主<lb/>
<pb n="KR2c0001_SBCK_032-68b"/>
盟夏四月丙寅澣至長安辛未以澣爲鴻臚卿復<lb/>
使入吐蕃語尚結贊曰希全守靈不可出境李觀<lb/>
已改官今遣渾瑊盟於清水且令先歸鹽夏二州<lb/>
五月甲申渾瑊自咸陽入朝以爲清水㑹盟使戊<lb/>
子以兵部尚書崔漢衡爲副使司封員外郎鄭叔<lb/>
矩爲判官特進宋奉朝爲都監己丑瑊將二萬餘<lb/>
人赴盟所乙巳尚結贊遣其屬論泣贊來言清水<lb/>
非吉地請盟於原州之土梨樹既盟而歸鹽夏二<lb/>
州上皆許之神策將馬有麟奏土梨樹多阻險恐<lb/>
吐蕃設伏兵不如平涼川坦夷時論泣贊已還丁<lb/>
未遣使追告之　初韓滉薦劉玄佐可使將兵復<lb/>
<pb n="KR2c0001_SBCK_032-69a"/>
河湟上以問玄佐玄佐亦贊成之滉薨玄佐奏言<lb/>
吐蕃方彊未可與爭上遣中使勞問玄佐玄佐臥<lb/>
而受命張延賞知玄佐不可用奏以河湟事委李<lb/>
抱真抱真亦固辭皆由延賞罷李晟兵柄故武臣<lb/>
皆憤怒解體不肯為用故也　渾瑊之發長安也<lb/>
李晟深戒之以盟所為備不可不嚴張延賞言於<lb/>
上曰晟不欲盟好之成故戒瑊以嚴備我有疑彼<lb/>
之形則彼亦疑我矣盟何由成上乃召瑊切戒以<lb/>
推誠待虜勿自為猜貳以阻虜情瑊奏吐蕃決以<lb/>
辛未盟延賞集百官以瑊表稱詔示之曰李太尉<lb/>
謂吐蕃和好必不成此渾侍中表也盟日定矣晟<lb/>
<pb n="KR2c0001_SBCK_032-69b"/>
聞之泣謂所親曰吾生長西陲備諳虜情所以論<lb/>
奏但耻朝廷為犬戎所侮耳上始命駱元光屯潘<lb/>
原韓遊瓌屯洛口以為瑊援元光謂瑊曰潘原距<lb/>
盟所且七十里公有急元光何從知之請與公俱<lb/>
瑊以詔指固止之元光不從與瑊連營相次距盟<lb/>
所三十餘里元光壕柵深固瑊壕柵皆可踰也元<lb/>
光伏兵於營西韓遊瓌亦遣五百騎伏於其側曰<lb/>
若有變則汝曹先趣柏泉以分其勢尚結贊與瑊<lb/>
約各以甲士三千人列於壇之東西常服者四百<lb/>
人從至壇下辛未將盟尚結贊又請各遣遊騎數<lb/>
十更相覘索瑊皆許之吐蕃伏精騎數萬於壇西<lb/>
<pb n="KR2c0001_SBCK_032-70a"/>
遊騎貫穿唐軍出入無禁唐騎入虜軍悉爲所擒<lb/>
瑊等皆不知入幕易禮服虜伐鼓三聲大譟而至<lb/>
殺宋奉朝等於幕中瑊自幕後出偶得它馬乗之<lb/>
伏鬛入其銜馳十餘里銜方及馬口故矢過其背<lb/>
而不傷唐將卒皆東走虜縱兵追擊或殺或擒之<lb/>
死者數百人擒者千餘人崔漢衡爲虜騎所擒渾<lb/>
瑊至其營則將卒皆遁去營空矣駱元光發伏兵<lb/>
成陳以待之虜追騎愕眙瑊入元光營追騎顧見<lb/>
邠寧軍西馳乃還元光以輜重資瑊與瑊收散卒<lb/>
勒兵整陳而還是日上視朝謂諸相曰今日和戎<lb/>
息兵社稷之福馬燧曰然栁渾曰戎狄豺狼也非<lb/>
<pb n="KR2c0001_SBCK_032-70b"/>
盟誓可結今日之事臣竊憂之李晟曰誠如渾言<lb/>
上變色曰柳渾書生不知邊計大臣亦為此言邪<lb/>
皆伏地頓首謝因罷朝是夕韓遊瓌表言虜劫盟<lb/>
者兵臨近鎮上大驚銜遞其表以示渾明旦謂渾<lb/>
曰卿書生乃能料敵如此其審邪上欲出幸以避<lb/>
吐蕃大臣諫而止李晟大安園多竹復有為飛語<lb/>
者云晟伏兵大安亭謀因倉猝為變晟遂伐其竹<lb/>
癸酉上遣中使王子恒齎詔遺尚結贊至吐蕃境<lb/>
不納而還渾瑊留屯奉天甲戌尚結贊至故原州<lb/>
引見崔漢衡等曰吾飾金械欲械瑊以獻贊普今<lb/>
失瑊虚致公輩又謂馬燧之姪弇曰胡以馬為命<lb/>
<pb n="KR2c0001_SBCK_032-71a"/>
吾在河曲春草未生馬不能舉足當是時侍中度<lb/>
河掩之吾全軍覆沒矣所以求和䝉侍中力今全<lb/>
軍得歸奈何拘其子孫命弇與宦官俱文珍渾瑊<lb/>
將馬寧俱歸分囚崔漢衡等於河廓鄯州上聞尚<lb/>
結贊之言由是惡馬燧　六月丙戌以馬燧為司<lb/>
徒兼侍中罷其副元帥節度使初吐蕃尚結贊惡<lb/>
李晟馬燧渾瑊曰去三人則唐可圖也於是離間<lb/>
李晟因馬燧以求和欲執渾瑊以賣燧使并獲罪<lb/>
因縱兵直犯長安㑹失渾瑊而止張延賞慙懼謝<lb/>
病不視事　吐蕃之戍鹽夏者饋運不繼人多病<lb/>
疫思歸尚結贊遣三千騎逆之悉焚其廬舍毁其<lb/>
<pb n="KR2c0001_SBCK_032-71b"/>
城驅其民而去靈鹽節度使杜希全遣兵分守之<lb/>
　壬寅李泌與李晟馬燧柳渾俱入見泌謂上曰<lb/>
李晟馬燧有大功於國聞有讒之者雖陛下必不<lb/>
聴然臣今日對二人言之欲其不自疑耳陛下萬<lb/>
一害之則宿衛之士方鎮之臣無不憤惋而反仄<lb/>
恐中外之變不日復生也今晟燧富貴已足茍陛<lb/>
下坦然待之使其自保無虞國家有事則出從征<lb/>
伐無事則入奉朝請何樂如之故臣願陛下勿以<lb/>
二臣功大而忌之二臣勿以位高而自疑則天下<lb/>
永無事矣上曰朕始聞卿言聳然不知所謂及聴<lb/>
卿剖析乃知社稷之至計也朕謹當書紳二大臣<lb/>
<pb n="KR2c0001_SBCK_032-72a"/>
亦當共保之晟燧皆起泣謝　時關東防秋兵大<lb/>
集國用不充上問李泌以復府兵之策對曰今歳<lb/>
徵關東卒戍京西者十七萬人計歳食粟二百四<lb/>
萬斛今粟斗直錢百五十為錢三百六萬緍國家<lb/>
比遭饑亂經費不充就使有錢亦無粟可糴未暇<lb/>
議復府兵也上曰然將奈何亟減戍卒歸之何如<lb/>
對曰陛下誠能用臣之言可以不減戍卒不擾百<lb/>
姓糧食皆足粟麥日賤府兵亦成上曰果能如是<lb/>
何為不用對曰此須急為之過旬日則不及矣今<lb/>
吐蕃久居原蘭之間以牛運糧糧盡牛無所用請<lb/>
發左藏惡繒染為綵纈因党項以市之每頭不過<lb/>
<pb n="KR2c0001_SBCK_032-72b"/>
二三匹計十八萬匹可致六萬餘頭又命諸冶鑄<lb/>
農器糴麥種分賜緣邊軍鎮募戍卒耕荒田而種<lb/>
之約明年麥熟倍償其種其餘據時價五分増一<lb/>
官爲糴之來春種禾亦如之關中土沃而久荒所<lb/>
收必厚戍卒獲利耕者浸多邊地居人至少軍七<lb/>
月食官糧粟麥無所售其價必賤名爲増價實比<lb/>
今歳所減多矣上曰善即命行之泌又言邊地官<lb/>
多闕請募人入粟以補之可足今嵗之糧上亦從<lb/>
之因問曰卿言府兵亦集如何對曰戍卒因屯田致<lb/>
富則安於其土不復思歸舊制戍卒三年而代及<lb/>
其將滿下令有願留者即以所開田爲永業家人<lb/>
<pb n="KR2c0001_SBCK_032-73a"/>
願來者本貫給長牒續食而遣之據應募之數移<lb/>
報本道雖河朔諸帥得免更代之煩亦喜聞矣不<lb/>
過數番則戍卒皆土著乃悉以府兵之法理之是<lb/>
變關中之疲弊為富彊也上喜曰如此天下無復<lb/>
事矣泌曰未也臣能不用中國之兵使吐蕃自困<lb/>
上曰計將安出對曰臣未敢言之俟麥禾有效然<lb/>
後可議也上固問不對泌意欲結囘紇大食雲南<lb/>
與共圖吐蕃令吐蕃所備多知上素恨囘紇恐聞<lb/>
之不悦並屯田之議不行故不肯言既而戍卒應<lb/>
募願耕屯田者什五六　左僕射同平章事張延<lb/>
賞薨　秋八月吐蕃尚結贊遣五騎送崔漢衡歸<lb/>
<pb n="KR2c0001_SBCK_032-73b"/>
且上表求和至潘原李觀語之以有詔不納吐蕃<lb/>
使者受其表而却其人　戊申吐蕃帥羌渾之衆<lb/>
寇隴州連營數十里京城震恐九月丁卯遣神策<lb/>
將石季章戍武功決勝軍使唐良臣戍百里城丁<lb/>
巳吐蕃大掠汧陽呉山華亭老弱者殺之或斷手<lb/>
鑿目棄之而去驅丁壯萬餘口悉送安化峽西將<lb/>
分隸羌渾乃告之曰聴爾東向哭辭鄉國衆大哭<lb/>
赴崖谷死傷者千餘人未幾吐蕃之衆復至圍隴<lb/>
州刺史韓清沔與神策副將蘇太平夜出兵擊却<lb/>
之　吐蕃寇華亭及連雲堡皆陷之甲戌吐蕃驅<lb/>
二城之民數千人及邠涇人畜萬計而去寘之彈<lb/>
<pb n="KR2c0001_SBCK_032-74a"/>
箏峽西涇州恃連雲為斥候連雲既陷西門不開<lb/>
門外皆為虜境樵采路絶每收穫必陳兵以扞之<lb/>
多失時得空穗而已由是涇州常苦乏食　冬十<lb/>
月甲申吐蕃寇豐義城前鋒至大囘原邠寧節度<lb/>
使韓㳺瓌擊却之乙酉復寇長武城又城故原州<lb/>
而屯之　吐蕃以苦寒不入寇而糧運不繼十一<lb/>
月詔渾瑊歸河中李元諒歸華州劉昌分其衆五<lb/>
千歸汴州自餘防秋兵退屯鳯翔京兆諸縣以就<lb/>
食<lb/>
四年春二月劉昌復築連雲堡　夏五月吐蕃三<lb/>
萬餘騎寇涇邠寧慶鄜等州先是吐蕃常以秋冬<lb/>
<pb n="KR2c0001_SBCK_032-74b"/>
入寇及春多病疫而退至是得唐人質其妻子遣<lb/>
其將將之盛夏入寇諸州皆城守無敢與戰者吐<lb/>
蕃俘掠人畜萬計而去　秋九月庚申吐蕃尚志<lb/>
董星寇寧州張獻甫擊却之吐蕃轉掠鄜坊而去<lb/>
　冬十月吐蕃發兵十萬寇西川分兵四萬攻兩<lb/>
林驃旁三萬攻東蠻七千寇清溪關五千寇銅山<lb/>
韋臯遣黎州刺史韋晉等與東蠻連兵禦之破吐<lb/>
蕃於清溪關外　十一月吐蕃恥前日之敗復以<lb/>
衆二萬寇清溪關一萬攻東蠻韋臯命韋晉鎮要<lb/>
衝城督諸軍以禦之嶲州經略使劉朝彩等出關<lb/>
連戰自乙卯至癸亥大破之<lb/>
<pb n="KR2c0001_SBCK_032-75a"/>
五年冬十月韋臯遣其將王有道將兵與東蠻兩<lb/>
林蠻及吐蕃青海臘城二節度于雋州臺登谷大<lb/>
破之斬首二千級投崖及溺死者不可勝數殺其<lb/>
大兵馬使乞藏遮遮乞藏遮遮虜之驍將也既死<lb/>
臯所攻城柵無不下數年盡復嶲州之境<lb/>
七年秋八月吐蕃攻靈州爲囘鶻所敗夜遁九月<lb/>
回鶻遣使來獻俘冬十二月甲午又遣使獻所獲<lb/>
吐蕃酋長尚結心<lb/>
八年夏四月壬子吐蕃寇靈州䧟水口支渠敗營<lb/>
田詔河東振武救之遣神策六軍二千戍定逺懷<lb/>
逺城吐蕃乃退　六月吐蕃千餘騎寇涇州掠田<lb/>
<pb n="KR2c0001_SBCK_032-75b"/>
軍千餘人而去　秋八月韋臯攻吐蕃維州獲其<lb/>
大將論贊熱<lb/>
九年　初鹽州既陷塞外無復保鄣吐蕃常阻絶<lb/>
靈武侵擾鄜坊辛酉詔發兵三萬五千人城鹽州<lb/>
又詔涇原山南劒南各發兵深入吐蕃以分其勢<lb/>
城之二旬而畢命鹽州節度使杜彥光戍之朔方<lb/>
都虞候楊朝晟戍木波堡由是靈武銀夏河西獲<lb/>
安　夏五月陸贄上奏論備邊六失以為措置乖<lb/>
方課責虧度財匱於兵衆力分於將多怨生於不<lb/>
均機失於遙制關東戍卒不習土風身苦邊荒心<lb/>
畏戎虜國家資奉若驕子姑息如倩人屈指計歸<lb/>
<pb n="KR2c0001_SBCK_032-76a"/>
張頥待哺或利王師之敗乘擾攘而東潰或拔棄<lb/>
城鎮搖逺近之心豈惟無益實亦有損復有犯刑<lb/>
謫徙者既是無良之類且加懷土之情思亂幸災<lb/>
又甚戍卒可謂措置乖方矣自頃權移於下柄失<lb/>
於朝將之號令既鮮克行之於軍國之典常又不<lb/>
能施之於將務相遵養茍度歳時欲賞一有功翻<lb/>
慮無功者反仄欲罰一有罪復慮同惡者憂虞罪<lb/>
以隱忍而不彰功以嫌疑而不賞姑息之道乃至<lb/>
於斯故使忘身效節者獲誚於等夷率衆先登者<lb/>
取怨於士卒僨軍蹙國者不懷於愧畏緩救失期<lb/>
者自以為智能此義士所以痛心勇夫所以解體<lb/>
<pb n="KR2c0001_SBCK_032-76b"/>
可謂課責虧度矣虜每入寇將帥遞相推倚無敢<lb/>
誰何虚張賊勢上聞則曰兵少不敵朝廷莫之省<lb/>
察唯務徵發益師無禆備禦之功重増供億之弊<lb/>
閭井日耗徵求日繁以編户傾家破產之資兼有<lb/>
司榷鹽稅酒之利摠其所入半以事邊可謂財匱<lb/>
於兵衆矣吐蕃舉國勝兵之徒纔當中國十數大<lb/>
郡而已動則中國懼其衆而不敢抗靜則中國憚<lb/>
其彊而不敢侵厥理何哉良以中國之節制多門<lb/>
蕃醜之統帥專一故也夫統帥專一則人心不分<lb/>
號令不貳進退可齊疾徐如意機㑹靡愆氣勢自<lb/>
壯斯乃以少為衆以弱為彊者也開元天寶之間<lb/>
<pb n="KR2c0001_SBCK_032-77a"/>
控禦西北兩蕃唯朔方河西隴右三節度中興以<lb/>
來未遑外討抗兩蕃者亦朔方涇原隴右河東四<lb/>
節度而已自頃分朔方之地建牙擁節者凡三使<lb/>
焉其餘鎮軍數且四十皆承特詔委寄各降中貴<lb/>
監臨人得抗衡莫相稟屬每俟邊書告急方令計<lb/>
㑹用兵既無軍法下臨唯以客禮相待夫兵以氣<lb/>
勢為用者也氣聚則盛散則消勢合則威析則弱<lb/>
今之邊備勢弱氣消可謂力分於將多矣理戎之<lb/>
要在於練覈優劣之科以為衣食等級之制使能<lb/>
者企及否者息心雖有薄厚之殊而無觖望之釁<lb/>
今窮邊之地長鎮之兵皆百戰傷夷之餘終年勤<lb/>
<pb n="KR2c0001_SBCK_032-77b"/>
苦之劇然衣糧所給唯止當身例為妻子所分常<lb/>
有凍餒之色而關東戍卒怯於應敵懈於服勞衣<lb/>
糧所頒厚踰數等又有素非禁旅本是邊軍將校<lb/>
詭為媚詞因請遙隸神策不離舊所唯改虚名其<lb/>
於廩賜之饒遂有三倍之益夫事業未異而給養<lb/>
有殊茍未忘懷孰能無慍可謂怨生於不均矣凡<lb/>
欲選任將帥必先考察行能可者遣之不可者退<lb/>
之疑者不使使者不疑故將在軍君命有所不受<lb/>
自頃邊軍去就裁斷多出宸衷選置戎臣先求易<lb/>
制多其部以分其力輕其任以弱其心遂令爽於<lb/>
軍情亦聴命乖於事宜亦聴命戎虜馳突迅如風<lb/>
<pb n="KR2c0001_SBCK_032-78a"/>
颷馹書上聞旬日方報守土者以兵寡不敢抗敵<lb/>
分鎮者以無詔不肯出師賊既縱掠退歸此乃陳<lb/>
功告捷其敗喪則減百而為一其捃獲則張百而<lb/>
成千將帥既幸於摠制在朝不憂罪累陛下又以<lb/>
為大權由己不究事情可謂機失於遙制矣臣愚<lb/>
請宜罷諸道將士防秋之制令本道但供衣糧募<lb/>
戍卒願留及蕃漢子弟以給之又多開屯田官為<lb/>
收糴寇至則人自為戰時至則家自力農與夫倏<lb/>
來忽往者豈可同等而論哉又宜擇文武能臣為<lb/>
隴右朔方河東三元帥分統緣邊諸節度使有非<lb/>
要者隨所便近而併之然後減姦濫虚浮之費以<lb/>
<pb n="KR2c0001_SBCK_032-78b"/>
豐財定衣糧等級之制以和衆弘委任之道以宣<lb/>
其用懸賞罰之典以考其成如是則戎狄威懷疆<lb/>
場寧謐矣上雖不能盡從心甚重之　韋臯遣<lb/>
大將董勔等將兵出西山破吐蕃之衆拔堡栅五<lb/>
十餘<lb/>
十年韋臯奏破吐蕃於峨和城<lb/>
十一年冬十月南詔攻吐蕃昆明城取之又虜施<lb/>
順二蠻王<lb/>
十三年春正月壬寅吐蕃遣使請和親上以吐蕃<lb/>
數負約不許　上以方渠合道木波皆吐蕃要路<lb/>
欲城之使問邠寧節度使楊朝晟須幾何兵對曰<lb/>
<pb n="KR2c0001_SBCK_032-79a"/>
邠寧兵足以城之不煩它道上復使問之曰曏城<lb/>
鹽州用兵七萬僅能集事今三城尤逼虜境兵當<lb/>
倍之事更相反何也對曰城鹽州之衆虜皆知之<lb/>
今發本鎮兵不旬日至塞下出其不意而城之虜<lb/>
謂吾衆亦不減七萬其衆未集不敢輕來犯我不<lb/>
過三旬吾城已畢留兵戍之虜雖至無能為也城<lb/>
旁草盡不能久留虜退則運芻糧以實之此萬全<lb/>
之策也若大集諸道兵踰月始至虜亦集衆而來<lb/>
與我爭戰勝負未可知何暇築城哉上從之二月<lb/>
朝晟分軍為三各築一城軍吏曰方渠無井不可<lb/>
屯軍判官孟子周曰方渠承平之時居人成市無<lb/>
<pb n="KR2c0001_SBCK_032-79b"/>
井何以聚人乎命浚眢井果得甘泉三月三城成<lb/>
夏四月庚申楊朝晟軍還至馬嶺吐蕃始出兵追<lb/>
之相拒數日而去朝晟遂城馬嶺而還開地三百<lb/>
里皆如其素　吐蕃贊普乞立贊卒子足之煎立<lb/>
　六月韋臯奏嶲州刺史曹高仕破吐蕃於臺登<lb/>
城下<lb/>
十四年冬十月夏州節度使韓全義奏破吐蕃於<lb/>
鹽州西北<lb/>
十五年夏四月南詔異牟尋遣使與韋臯約共擊<lb/>
吐蕃臯以兵糧未集請俟它年　冬十二月吐蕃<lb/>
衆五萬分擊南詔及嶲州異牟尋與韋臯各發兵<lb/>
<pb n="KR2c0001_SBCK_032-80a"/>
禦之吐蕃無功而還<lb/>
十六年夏五月靈州破吐蕃於烏蘭橋　吐蕃數<lb/>
為韋臯所敗是嵗其曩貢臘城等九節度嬰籠官<lb/>
馬定徳帥其部落來降定徳有智略吐蕃諸將行<lb/>
兵皆禀其謀策常乘驛計事至是以兵數不利恐<lb/>
獲罪遂來奔<lb/>
十七年秋七月戊寅吐蕃寇鹽州　己丑吐蕃陷<lb/>
麟州殺刺史郭鋒夷其城郭掠居人及党項部落<lb/>
而去鋒曜之子也僧延素為虜所得虜將有徐舍<lb/>
人者謂延素曰我英公之五代孫也武后時吾高<lb/>
祖建義不成子孫流播異域雖代居祿位典兵然<lb/>
<pb n="KR2c0001_SBCK_032-80b"/>
思本之心不忘顧宗族大無由自拔耳今聽汝歸<lb/>
遂縱之上遣使敇韋臯出兵深入吐蕃以分其勢<lb/>
紓北邊患臯遣將將兵二萬分出九道攻吐蕃維<lb/>
保松州及棲雞老翁城　九月韋臯奏大破吐蕃<lb/>
於雅州　韋臯屢破吐蕃轉戰千里凡拔城七軍<lb/>
鎮五焚堡百五十斬首萬餘級捕虜六千降户三<lb/>
千遂圍維州及昆明城冬十月庚子加臯檢校司<lb/>
徒兼中書令賜爵南康王南詔王異牟尋虜獲尤<lb/>
多上遣中使慰撫之<lb/>
十八年春正月吐蕃遣其大相兼東鄙五道節度<lb/>
使論莽熱將兵十萬解維州之圍西川兵據險設<lb/>
<pb n="KR2c0001_SBCK_032-81a"/>
伏以待之吐蕃至出千人挑戰虜悉衆追之伏發<lb/>
虜衆大敗擒論莽熱士卒死者太半維州昆明竟<lb/>
不下引兵還乙亥臯遣使獻論莽熱上從之<lb/>
十九年夏四月涇原節度使劉昌奏請徙原州治<lb/>
平涼從之　乙亥吐蕃遣其臣論頰熱入貢<lb/>
六月壬辰遣右龍武大將軍薛伾使于吐蕃<lb/>
二十年吐蕃贊普死其弟嗣立<lb/>
憲宗元和三年春正月臨涇鎮將郝玭以臨涇地<lb/>
險要水草美吐蕃將入寇必屯其地言於涇原節<lb/>
度使段祐奏而城之自是涇原獲安　冬十二月<lb/>
庚戌置行原州於臨涇以鎮將郝玭為刺史<lb/>
<pb n="KR2c0001_SBCK_032-81b"/>
四年　初平涼之盟副元帥判官路泌㑹盟判官<lb/>
鄭叔矩皆沒於吐蕃其後吐蕃請和泌子隨之詣<lb/>
闕號泣上表乞從其請徳宗以吐蕃多詐不許至<lb/>
是吐蕃復請和隨又五上表詣執政泣請裴垍李<lb/>
藩亦言於上請許其和上從之五月命祠部郎中<lb/>
徐復使吐蕃　秋九月丙辰振武奏吐蕃五萬餘<lb/>
騎至拂梯泉辛未豐州奏吐蕃萬騎至大石谷掠<lb/>
囘鶻入貢還國者<lb/>
五年夏五月庚申吐蕃遣其臣論思邪熱入見且<lb/>
歸路泌鄭叔矩之柩<lb/>
七年吐蕃寇涇州及西門之外驅掠人畜而去上<lb/>
<pb n="KR2c0001_SBCK_032-82a"/>
患之李綘上言京西京北皆有神策鎮兵始置之<lb/>
欲以備禦吐蕃使與節度使掎角相應也今則鮮<lb/>
衣美食坐耗縣官每有寇至節度使邀與俱進則<lb/>
云申取中尉處分比其得報虜去逺矣縱有果鋭<lb/>
之將聞命犇赴節度使無刑戮以相制之相視如<lb/>
平交左右前却莫肯用命何所益乎請據所在之<lb/>
地士馬及衣糧器械皆割隸當道節度使使號令<lb/>
齊壹如臂之使指則軍威大振虜不敢入寇矣上<lb/>
曰朕不知舊事如此當亟行之既而神策軍驕恣<lb/>
日久不樂隸節度使竟為宦者所沮而止<lb/>
八年　初吐蕃欲作烏蘭橋先貯材於河側朔方<lb/>
<pb n="KR2c0001_SBCK_032-82b"/>
常潛遣人投之於河終不能成虜知朔方靈鹽節<lb/>
度使王佖貪先厚賂之然後併力成橋仍築月城<lb/>
守之自是朔方禦寇不暇<lb/>
十年冬十一月己丑吐蕃款隴州塞請互市許之<lb/>
十一年春二月西川奏吐蕃贊普卒新贊普可黎<lb/>
可足立<lb/>
十三年冬十一月辛巳朔鹽州奏吐蕃寇河曲夏<lb/>
州靈武奏破吐蕃長樂州克其外城　甲午鹽州<lb/>
奏吐蕃引去<lb/>
十四年春正月吐蕃遣使者論短立藏等來修好<lb/>
未返入寇河曲上曰其國失信其使何罪庚寅遣<lb/>
<pb n="KR2c0001_SBCK_032-83a"/>
歸國　秋八月癸酉吐蕃寇慶州營於方渠　冬<lb/>
十月吐蕃節度論三摩等將十五萬衆圍鹽州党<lb/>
項亦發兵助之刺史李文悦竭力拒守凡二十七<lb/>
日吐蕃不能克靈武牙將史奉敬言於朔方節度<lb/>
使杜叔良請兵三千齎三十日糧深入吐蕃以解<lb/>
鹽州之圍叔良以二千五百人與之奉敬行旬餘<lb/>
無聲問朔方人以為俱沒矣無何奉敬自它道出<lb/>
吐蕃背吐蕃大驚潰去奉敬奮擊大破不可勝計<lb/>
奉敬與鳯翔將野詩良輔涇原將郝玭皆以勇著<lb/>
名於邊吐蕃憚之<lb/>
十五年春二月吐蕃寇靈武　三月吐蕃寇鹽州<lb/>
<pb n="KR2c0001_SBCK_032-83b"/>
　冬十月党項引吐蕃寇涇州連營五十里　癸<lb/>
未涇州奏吐蕃進營距州三十里告急求救以右<lb/>
軍中尉梁守謙為左右神策京西北行營都監將<lb/>
兵四千人并發八鎮全軍救之賜將士裝錢二萬<lb/>
緍以郯王府長史邵同為太府少卿兼御史中丞<lb/>
充答吐蕃請和好使初秘書少監田洎入吐蕃為<lb/>
弔祭使吐蕃請與唐盟於長武城下洎恐吐蕃留<lb/>
之不得還唯阿而已既而吐蕃為党項所引入寇<lb/>
因以為辭曰田洎許我將兵赴盟於是貶洎彬州<lb/>
司户　渭州刺史郝玭數出兵襲吐蕃營所殺甚<lb/>
衆李光顏發邠寧兵救涇州邠寧兵以神策受賞<lb/>
<pb n="KR2c0001_SBCK_032-84a"/>
厚皆慍曰人給五十緍而不識戰鬭者彼何人邪<lb/>
常額衣資不得而前冒白刃者此何人邪洶洶不<lb/>
可止光顏親為開陳大義以諭之言與涕俱然後<lb/>
軍士感悦而行將至涇州吐蕃懼而退丙戌罷神<lb/>
策行營西川奏吐蕃寇雅州辛卯鹽州奏吐蕃營<lb/>
於烏白池尋亦皆退　十二月己巳朔鹽州奏吐<lb/>
蕃千餘人圍烏白池　庚辰西川奏南詔二萬人<lb/>
入界請討吐蕃<lb/>
穆宗長慶元年夏六月辛未吐蕃寇青塞堡鹽州<lb/>
刺史李文悦擊却之　秋九月吐蕃遣其禮部尚<lb/>
書論訥羅來求盟庚戌以大理卿劉元鼎為吐蕃<lb/>
<pb n="KR2c0001_SBCK_032-84b"/>
㑹盟使　冬十月癸酉命宰相及大臣凡十七人<lb/>
與吐蕃論訥羅盟于城西遣劉元鼎與訥羅入吐<lb/>
蕃亦與其宰相以下盟　靈武節度使李進誠奏<lb/>
敗吐蕃三千騎於大石山下<lb/>
二年夏六月吐蕃寇靈武　壬子吐蕃寇鹽州<lb/>
八月劉元鼎還<lb/>
文宗太和五年秋九月吐蕃維州副使悉怛謀請<lb/>
降盡帥其衆犇成都李徳裕遣行維州刺史虞藏<lb/>
儉將兵入據其城庚申具奏其狀且言欲遣生羌<lb/>
三千燒十三橋擣西戎腹心可洗久恥是韋臯沒<lb/>
身恨不能致者也事下尚書省集百官議皆請如<lb/>
<pb n="KR2c0001_SBCK_032-85a"/>
徳裕䇿牛僧孺曰吐蕃之境四面各萬里失一維<lb/>
州未能損其勢比來修好約罷戍兵中國禦戎守<lb/>
信為上彼若來責曰何事失信養馬蔚茹川上平<lb/>
涼阪萬騎綴囘中怒氣直辭不三日至咸陽橋此<lb/>
時西南數千里外得百維州何所用之徒棄誠信<lb/>
有害無利此匹夫所不為況天子乎上以為然詔<lb/>
徳裕以其城歸吐蕃執悉怛謀及所與偕來者悉<lb/>
歸之吐蕃盡誅之於境上極其慘酷徳裕由是怨<lb/>
僧孺益深<lb/>
武宗㑹昌三年李徳裕追論維州悉怛謀事云維<lb/>
州據高山絶頂三面臨江在戎虜平川之衝是漢<lb/>
<pb n="KR2c0001_SBCK_032-85b"/>
地入兵之路初河隴盡沒唯此獨存吐蕃潛以婦<lb/>
人嫁此州門者二十年後兩男長成竊開壘門引<lb/>
兵夜入遂為所陷號曰無憂城從此得併力於西<lb/>
邊更無虞於南路憑陵近甸旰食累朝貞元中韋<lb/>
臯欲經略河湟須此城為始萬旅盡鋭急攻數年<lb/>
雖擒論莽熱而還城堅卒不可克臣初到西蜀外<lb/>
揚國威中緝邊備其維州熟臣信令空壁來歸臣<lb/>
始受其降南蠻震懾山西八國皆願内屬其吐蕃<lb/>
合水棲雞等城既失險阨自須抽歸可減八處鎮<lb/>
兵坐收千餘里舊地且維州未降前一年吐蕃猶<lb/>
圍魯州豈顧盟約臣受降之初指天為誓面許奏<lb/>
<pb n="KR2c0001_SBCK_032-86a"/>
聞各加酬賞當時不與臣者望風疾臣詔臣執送<lb/>
悉怛謀等令彼自戮臣寧忍以三百餘人命棄信<lb/>
偷安累表陳論乞垂矜捨答詔嚴切竟令執還體<lb/>
備三木輿於竹畚及將就路寃叫嗚嗚將吏對臣<lb/>
無不隕涕其部送者更為蕃帥譏誚云既已降彼<lb/>
何須送來復以此降人戮於漢境之上恣行殘忍<lb/>
用固攜離至乃擲其嬰孩承以槍槊絶忠款之路<lb/>
快兇虐之情從古已來未有此事雖時更一紀而<lb/>
運屬千年乞追奬忠魂各加褒贈詔贈悉怛謀右<lb/>
衛將軍<lb/>
臣光曰論者多疑維州之取捨不能決牛李之是<lb/>
<pb n="KR2c0001_SBCK_032-86b"/>
非臣以為昔荀呉圍鼓鼓人或請以城叛呉弗許<lb/>
曰或以吾城叛吾所甚惡也人以城來吾獨何好<lb/>
焉吾不可以欲城而邇姦使鼓人殺叛者而繕守<lb/>
備是時唐新與吐蕃修好而納其維州以利言之<lb/>
則維州小而信大以害言之則維州緩而關中急<lb/>
然則為唐計者宜何先乎悉怛謀在唐則為向化<lb/>
在吐蕃不免為叛臣其受誅也又何矜焉且徳裕<lb/>
所言者利也僧孺所言者義也匹夫徇利而忘義<lb/>
猶恥之況天子乎譬如鄰人有牛逸而入於家或<lb/>
勸其兄歸之或勸其弟攘之勸歸者曰攘之不義<lb/>
也且致訟勸攘者曰彼嘗攘吾羊矣何義之拘牛<lb/>
<pb n="KR2c0001_SBCK_032-87a"/>
大畜也鬻之可以富家以是觀之牛李之是非端<lb/>
可見矣<lb/>
通鑑紀事本末卷第三十二<lb/>
<pb n="KR2c0001_SBCK_032-87b"/>
<pb n="KR2c0001_SBCK_032-87b"/>
</p>
<p>
</p>
  </div>
</body>
</text>
</TEI>