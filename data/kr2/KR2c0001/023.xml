<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2c0001_SBCK_023-1a"/>
通鑑紀事本末卷第二十三<lb/>
　　　魏分東西<lb/>
梁武帝中大通四年魏高歡之討爾朱氏也爾朱<lb/>
仲逺來奔仲逺帳下都督喬寧張子期自滑臺詣<lb/>
歡降歡責之曰汝事仲逺擅其榮利盟契百重許<lb/>
同生死前仲逺自徐州為逆汝為戎首今仲逺南<lb/>
走汝復叛之事天子則不忠事仲逺則無信犬馬<lb/>
尚識飼之者汝曽犬馬之不如遂斬之<lb/>
五年春正月魏侍中斛斯椿聞喬寧張子期之死<lb/>
内不自安與南陽王寶炬武衞將軍元毗王思政<lb/>
宻勸魏主圖丞相歡毗遵之玄孫也舍人元士弼<lb/>
<pb n="KR2c0001_SBCK_023-1b"/>
又言歡受詔不敬帝由是不悅椿勸帝置閤内都<lb/>
督部曲又増武直人數自直閤已下員别數百皆<lb/>
選四方驍勇者充之帝數出遊幸椿自部勒别爲<lb/>
行陳由是朝政軍謀帝專與椿決之帝以關中大<lb/>
行臺賀拔岳擁重兵宻與相結又出侍中賀拔勝<lb/>
爲都督三荆等七州諸軍事荆州刺史欲倚勝兄<lb/>
弟以敵歡歡益不悦侍中司空高乾之在信都也<lb/>
遭父喪不暇終服及孝武帝即位表請解職行喪<lb/>
詔聴解侍中司空如故乾雖求退不謂遽見許既<lb/>
去内侍朝政多不關預居常怏怏帝既貳於歡冀<lb/>
乾爲己用常於華林園宴罷獨留乾謂之曰司空<lb/>
<pb n="KR2c0001_SBCK_023-2a"/>
奕世忠良今日復建殊効相與雖則君臣義同兄<lb/>
弟宜共立盟約以敦情契殷勤逼之乾對曰臣以<lb/>
身許國何敢有貳時事出倉猝且不謂帝有異圖<lb/>
遂不固辭亦不以啟歡及帝置部曲乾乃私謂所<lb/>
親曰主上不親勲賢而招集羣小數遣元士弼王<lb/>
思政往來關西與賀拔岳計議又出賀拔勝為荆<lb/>
州外示疎忌實欲樹黨令其兄弟相近冀據有西<lb/>
方禍難將作必及於我乃宻啟歡歡召乾詣并州<lb/>
面論時事乾因勸歡受魏禪歡以袖掩其口曰勿<lb/>
妄言今令司空復為侍中門下之事一以相委歡<lb/>
屢啟請帝不許乾知變難將起宻啟歡求為徐州<lb/>
<pb n="KR2c0001_SBCK_023-2b"/>
二月辛酉以乾為驃騎大將軍開府儀同三司徐<lb/>
州刺史　三月高乾將之徐州魏主聞其漏泄<lb/>
機事乃詔丞相歡曰乾邕與朕私有盟約今乃反<lb/>
覆兩端歡聞其與帝盟亦惡之即取乾前後數啟<lb/>
論時事者遣使封上帝召乾對歡使責之乾曰陛<lb/>
下自立異圖乃謂臣為反覆人主加罪其可辭乎<lb/>
遂賜死帝又宻敕東徐州刺史潘紹業殺其弟敖<lb/>
曹敖曹先聞乾死伏壯士於路執紹業得敕書於<lb/>
袍領遂將十餘騎奔晉陽歡抱其首哭曰天子枉<lb/>
害司空敖曹兄仲宻為光州刺史帝敕青州斷其<lb/>
歸路仲宻亦間行奔晉陽仲宻名慎以字行　秋<lb/>
<pb n="KR2c0001_SBCK_023-3a"/>
七月壬辰魏以廣陵王欣為大司馬趙郡王諶為<lb/>
太師庚戌以前司徒賀拔允為太尉初賀拔岳遣<lb/>
行臺郎馮景詣晉陽丞相歡聞岳使至甚喜曰賀<lb/>
拔公詎憶吾邪與景㰱血約與岳為兄弟景還言<lb/>
於岳曰歡姦詐有餘不可信也府司馬宇文泰自<lb/>
請使晉陽以觀歡之為人歡奇其狀貌曰此兒視<lb/>
瞻非常將留之泰固求復命歡既遣而悔之發驛<lb/>
急追至關不及而返泰至長安謂岳曰高歡所以<lb/>
未簒者正憚公兄弟耳侯莫陳悦之徒非所忌也<lb/>
公但潜為之備圖歡不難今費乜頭控弦之騎不<lb/>
下一萬夏州刺史斛拔彌俄突勝兵三千餘人靈<lb/>
<pb n="KR2c0001_SBCK_023-3b"/>
州刺史曹泥河西流民紇豆陵伊利等各擁部衆<lb/>
未有所屬公若移軍近隴扼其要害震之以威懷<lb/>
之以惠可収其士馬以資吾軍西輯氐羌北撫沙<lb/>
塞還軍長安匡輔魏室此桓文之功也岳大悦復<lb/>
遣泰詣洛陽請事宻陳其狀魏主喜加泰武衞將<lb/>
軍使還報八月帝以岳為都督雍華等二十州諸<lb/>
軍事雍州刺史又割心前血遣使者齎以賜之岳<lb/>
遂引兵西屯平涼以牧馬為名斛拔彌俄突紇豆<lb/>
陵伊利及費乜頭万俟受洛千鐵勒斛律沙門等<lb/>
皆附於岳唯曹泥附於歡秦南秦河渭四州刺史<lb/>
同㑹平涼受岳節度岳以夏州被邊要重欲求良<lb/>
<pb n="KR2c0001_SBCK_023-4a"/>
刺史以鎮之衆舉宇文泰岳曰宇文左丞吾左右<lb/>
手何可廢也沈吟累日卒表用之　冬十二月<lb/>
魏丞相歡患賀拔岳侯莫陳悦之彊右丞翟嵩曰<lb/>
嵩能間之使其自相屠滅歡遣之歡又使長史侯<lb/>
景招撫紇豆陵伊利伊利不從<lb/>
六年春正月壬辰魏丞相歡撃伊利於河西擒之<lb/>
遷其部落於河東魏主讓之曰伊利不侵不叛為<lb/>
國純臣王忽伐之詎有一介行人先請之乎　魏<lb/>
賀拔岳將討曹泥使都督武川趙貴至夏州與宇<lb/>
文泰謀之泰曰曹泥孤城阻逺未足為憂侯莫陳<lb/>
悦貪而無信宜先圖之岳不聴召悦㑹於高平與<lb/>
<pb n="KR2c0001_SBCK_023-4b"/>
共討泥悦既得翟嵩之言乃謀取岳岳數與悦宴<lb/>
語長史武川雷紹諫不聴岳使悦前行至河曲悦<lb/>
誘岳入營坐論軍事悦陽稱腹痛而起其壻元洪<lb/>
景拔刀斬岳岳左右皆散走悦遣人諭之云我别<lb/>
受㫖止取一人諸君勿怖衆以為然皆不敢動而<lb/>
悦心猶豫不即撫納乃還入隴屯水洛城岳衆散<lb/>
還平涼趙貴詣悦請岳尸葬之悦許之岳既死悦<lb/>
軍中皆相賀行臺郎中薛憕私謂所親曰悦才略<lb/>
素寡輒害良將吾屬今為人虜矣何賀之有憕真<lb/>
度之從孫也岳衆未有所屬諸將以都督武川冦<lb/>
淮年最長推使揔諸軍洛素無威略不能齊衆乃<lb/>
<pb n="KR2c0001_SBCK_023-5a"/>
自請避位趙貴曰宇文夏州英略冠世逺近歸心<lb/>
賞罰嚴明士卒用命若迎而奉之大事濟矣諸將<lb/>
或欲南召賀拔勝或欲東告魏朝猶豫未決都督<lb/>
盛樂杜朔周曰逺水不救近火今日之事非宇文<lb/>
夏州無能濟者趙將軍議是也朔周請輕騎告哀<lb/>
且迎之衆乃使朔周馳至夏州召泰泰與將佐賓<lb/>
客共議去留前太中大夫潁川韓褒曰此天授也<lb/>
又何疑乎侯莫陳悦井中蛙耳使君往必擒之衆<lb/>
以為悦在水洛去平涼不逺若已有賀拔公之衆<lb/>
則圖之實難願且留以觀變泰曰悅既害元帥自<lb/>
應乗埶直據平涼而退屯水洛吾知其無能為也<lb/>
<pb n="KR2c0001_SBCK_023-5b"/>
夫難得易失者時也若不早赴衆心將離夏州首<lb/>
望都督彌姐元進隂謀應悦泰知之與帳下都督<lb/>
高平蔡祐謀執之祐曰元進㑹當反噬不如殺之<lb/>
泰曰汝有大決乃召元進等入計事泰曰隴賊逆<lb/>
亂當與諸人戮力討之諸人似有不同者何也祐<lb/>
即被甲持刀直入瞋目謂諸將曰朝謀夕異何以<lb/>
為人今日必斷姦人首舉坐皆叩頭曰願有所擇<lb/>
祐乃叱元進斬之并誅其黨因與諸將同盟討悅<lb/>
泰謂祐曰吾今以爾為子爾其以我為父乎泰與<lb/>
帳下輕騎馳赴平涼令杜朔周帥衆先據彈筝峽<lb/>
時民間惶懼逃散者多軍士爭欲掠之朔周曰宇<lb/>
<pb n="KR2c0001_SBCK_023-6a"/>
文公方伐罪弔民柰何助賊為虐乎撫而遣之逺<lb/>
近悅附泰聞而嘉之朔周本姓赫連曽祖庫多汗<lb/>
避難改焉泰命復其舊姓名之曰達丞相歡使侯<lb/>
景招撫岳衆泰至安定遇之謂曰賀拔公雖死宇<lb/>
文泰尚存卿何為者景失色曰我猶箭耳唯人所<lb/>
射遂還泰至平涼哭岳甚慟將士皆悲喜歡復使<lb/>
侯景與散騎常侍代郡張華原義寧太守太安王<lb/>
基勞泰泰不受欲刧留之曰留則共享富貴不然<lb/>
命在今日華原曰明公欲脅使者以死亡此非華<lb/>
原所懼也泰乃遣之基還言泰雄傑請及其未定<lb/>
撃滅之歡曰卿不見賀拔侯莫陳乎吾當以計拱<lb/>
<pb n="KR2c0001_SBCK_023-6b"/>
手取之魏主聞岳死遣武衞將軍元毗慰勞岳軍<lb/>
召還洛陽并召侯莫陳悦毗至平涼軍中已奉宇<lb/>
文泰為主悦既附丞相歡不肯應召泰因元毗上<lb/>
表稱臣岳忽罹非命都督冦洛等令臣權掌軍事<lb/>
奉詔召岳軍入京今高歡之衆已至河東侯莫陳<lb/>
悦猶在水洛士卒多是西人顧戀鄉邑若逼令赴<lb/>
闕悦躡其後歡邀其前恐敗國殄民所損更甚乞<lb/>
少賜停緩徐事誘導漸就東引魏主乃以泰為大<lb/>
都督即統岳兵初岳以東雍州刺史李虎為左廂<lb/>
大都督岳死虎奔荆州説賀拔勝使収岳衆勝不<lb/>
從虎聞宇文泰代岳統衆乃自荆州還赴之至閿<lb/>
<pb n="KR2c0001_SBCK_023-7a"/>
鄉為丞相歡别將所獲送洛陽魏主方謀取關中<lb/>
得虎甚喜拜衛將軍厚賜之使就泰虎歆之玄孫<lb/>
也泰與悦書責以賀拔公有大功於朝廷君名㣲<lb/>
行薄賀拔公薦君為隴右行臺又高氏專權君與<lb/>
賀拔公同受宻㫖屢結盟約而君黨附國賊共危<lb/>
宗廟口血未乾匕首已發今吾與君皆受詔還闕<lb/>
今日進退唯君是視君若下隴東邁吾亦自北道<lb/>
同歸若首鼠兩端吾則指日相見魏主問泰以安<lb/>
秦隴之策泰表言宜召悦授以内官或處以瓜涼<lb/>
一藩不然終為後患原州刺史史歸素為賀拔岳<lb/>
所親任河曲之變反為悅守悦遣其黨王伯和成<lb/>
<pb n="KR2c0001_SBCK_023-7b"/>
次安將兵二千助歸鎮原州泰遣都督侯莫陳崇<lb/>
帥輕騎一千襲之崇乘夜將十騎直抵城下餘衆<lb/>
皆伏於近路歸見騎少不設備崇即入據城門高<lb/>
平令隴西李賢及弟逺穆在城中為崇内應於是<lb/>
中外鼓譟伏兵悉起遂擒歸及次安伯和等歸于<lb/>
平涼泰表崇行原州事三月泰引兵撃悦至原州<lb/>
衆軍畢集　夏四月魏南秦州刺史隴西李弼<lb/>
説侯莫陳悦曰賀拔公無罪而公害之又不撫納<lb/>
其衆今奉宇文夏州以來聲言為主報讎此其埶<lb/>
不可敵也宜解兵謝之不然必及禍悦不從宇文<lb/>
泰引兵上隴留兄子導為都督鎮原州泰軍令嚴<lb/>
<pb n="KR2c0001_SBCK_023-8a"/>
肅秋毫無犯百姓大悦軍出木狹關雪深二尺泰<lb/>
倍道兼行出其不意悦聞之退保略陽留萬人守<lb/>
水洛泰至水洛即降泰遣輕騎數百趣略陽悦退<lb/>
保上邽召李弼與之拒泰弼知悦必敗隂遣使詣<lb/>
泰請為内應悦棄州城南保山險弼謂所部曰侯<lb/>
莫陳公欲還秦州汝輩何不裝束弼妻悦之姨也<lb/>
衆咸信之爭趣上邽弼先據城門以安集之遂舉<lb/>
城降泰泰即以弼為秦州刺史其夜悦出軍將戰<lb/>
軍自驚潰悦性猜忌既敗不聴左右近已與其二<lb/>
弟并子及謀殺岳者七八人棄軍迸走數日之中<lb/>
槃桓往來不知所趣左右勸向靈州依曹泥恱從<lb/>
<pb n="KR2c0001_SBCK_023-8b"/>
之自乗驢令左右皆步從欲自山中趣靈州宇文<lb/>
泰使原州都督賀拔穎追之悦望見追騎縊死於<lb/>
野泰入上邽引薛憕為記室參軍収悦府庫財物<lb/>
山積泰秋毫不取皆以賞士卒左右竊一銀甕以<lb/>
歸泰知而罪之即剖賜將士悦黨幽州刺史孫定<lb/>
兒據州不下有衆數萬泰遣都督中山劉亮襲之<lb/>
定兒以大軍逺不為備亮先豎一纛於近城高嶺<lb/>
自將二千騎馳入城定兒方置酒衆猝見亮至駭<lb/>
愕不知所為亮麾兵斬定兒遥指城外纛命二騎<lb/>
曰出召大軍城中皆懾服莫敢動先是故氐王楊<lb/>
紹先乗魏亂逃歸武興復稱王涼州刺史李叔仁<lb/>
<pb n="KR2c0001_SBCK_023-9a"/>
為其民所執氐羌吐谷渾所在蜂起自南岐至瓜<lb/>
鄯跨州據郡者不可勝數宇文泰令李弼鎮原州<lb/>
夏州刺史拔也惡蚝鎮南秦州渭州刺史可朱渾<lb/>
元鎮渭州衛將軍趙貴行秦州事徵豳涇東秦岐<lb/>
四州之粟以給軍楊紹先懼稱藩送妻子為質夏<lb/>
州長史于謹言於泰曰明公據關中險固之地將<lb/>
士驍勇土地膏腴今天子在洛迫於羣凶若陳明<lb/>
公之懇誠筭時事之利害請都關右挾天子以令<lb/>
諸侯奉王命以討暴亂此桓文之業千載一時也<lb/>
泰善之丞相歡聞泰定秦隴遣使甘言厚禮以結<lb/>
之泰不受封其書使都督濟北張軌獻於魏主斛<lb/>
<pb n="KR2c0001_SBCK_023-9b"/>
斯椿問軌曰高歡逆謀行路皆知之人情所恃唯<lb/>
在西方未知宇文何如賀拔軌曰宇文公文足經<lb/>
國武能定亂椿曰誠如君言真可恃也魏主命泰<lb/>
發二千騎鎮東雍州助為埶援仍命泰稍引軍而<lb/>
東泰以大都督武川梁禦為雍州刺史使將步騎<lb/>
五千前行先是丞相歡遣其都督太安韓軌將兵<lb/>
一萬據蒲反以救侯莫陳悦雍州刺史賈顯度以<lb/>
舟迎之梁禦見顯度説使從泰顯度即出迎禦禦<lb/>
入據長安魏主以泰為侍中驃騎大將軍開府儀<lb/>
同三司關西大都督略陽縣公承制封拜泰乃以<lb/>
冦洛為涇州刺史李弼為秦州刺史前略陽太守<lb/>
<pb n="KR2c0001_SBCK_023-10a"/>
張獻為南岐州刺史南岐州刺史盧待伯不受代<lb/>
泰遣輕騎襲而擒之侍中封隆之言於丞相歡曰<lb/>
斛斯椿等今在京師必構禍亂隆之與僕射孫騰<lb/>
爭尚魏主妹平原公主公主歸隆之騰泄其言於<lb/>
椿椿以白帝隆之懼逃還鄉里歡召隆之詣晉陽<lb/>
㑹騰帶仗入省擅殺御史懼罪亦逃就歡領軍婁<lb/>
昭辭疾歸晉陽帝以斛斯椿兼領軍改置都督及<lb/>
河南關西諸刺史華山王鷙在徐州歡使大都督<lb/>
邸珍奪其管鑰建州刺史韓賢濟州刺史蔡儁皆<lb/>
歡黨也帝省建州以去賢使御史舉儁罪以汝陽<lb/>
王叔昭代之歡上言儁勲重不可解奪汝陽懿德<lb/>
<pb n="KR2c0001_SBCK_023-10b"/>
當受大藩臣弟永寶猥任定州宜避賢路帝不聴<lb/>
五月丙子魏主増置勲府庶子廂别六百人又增<lb/>
騎官廂别二百人魏主欲伐晉陽辛卯下詔戒嚴<lb/>
云欲自將伐梁發河南諸州兵大閲於洛陽南臨<lb/>
洛水北際邙山帝戎服與斛斯椿臨觀之六月丁<lb/>
巳魏主宻詔丞相歡稱宇文黒獺賀拔勝頗有異<lb/>
志故假稱南伐潜為之備王亦宜共為形援讀訖<lb/>
燔之歡表以為荆雍將有逆謀臣今濳勒兵馬三<lb/>
萬自河東渡又遣恒州刺史庫狄干等將兵四萬<lb/>
自來違津渡領軍將軍婁昭等將兵五萬以討荆<lb/>
州冀州刺史尉景等將山東兵七萬突騎五萬以<lb/>
<pb n="KR2c0001_SBCK_023-11a"/>
討江左皆勒所部伏聴處分帝知歡覺其變乃出<lb/>
歡表命羣臣議之欲止歡軍歡亦集幷州僚佐共<lb/>
議還以表聞仍云臣為嬖佞所閒陛下一旦賜疑<lb/>
臣若敢負陛下使身受天殃子孫殄絶陛下若垂<lb/>
信赤心使干戈不動佞臣一二人願斟量廢出丁<lb/>
卯帝使大都督源子恭守陽湖汝陽王暹守石濟<lb/>
又以儀同三司賈顯智為濟州刺史帥豫州刺史<lb/>
斛斯元壽東趣濟州元壽椿之弟也蔡儁不受代<lb/>
帝愈怒辛未帝復録洛中文武議意以答歡且使<lb/>
舍人温子昇為敕賜歡曰朕不勞尺刃坐為天子<lb/>
所謂生我者父母貴我者高王今若無事背王規<lb/>
<pb n="KR2c0001_SBCK_023-11b"/>
相攻討則使身及子孫還如王誓近慮宇文為亂<lb/>
賀拔應之故戒嚴欲與王俱為聲援今觀其所為<lb/>
更無異迹東南不賓為日已乆今天下户口減半<lb/>
未宜窮兵極武朕既闇昧不知佞人為誰頃高乾<lb/>
之死豈獨朕意王忽對昻言兄枉死人之耳目何<lb/>
易可輕如聞庫狄干語王云本欲取懦弱者為主<lb/>
無事立此長君使其不可駕御今但作十五日行<lb/>
自可廢之更立餘者如此議論自是王閒勲人豈<lb/>
出佞人之口去嵗封隆之叛今年孫騰逃去不罪<lb/>
不送誰不怪王王若事君盡誠何不斬送二首王<lb/>
雖啟云西去而四道俱進或欲南度洛陽或欲東<lb/>
<pb n="KR2c0001_SBCK_023-12a"/>
臨江左言之者猶應自怪聞之者寧能不疑王若<lb/>
晏然居北在此雖有百萬之衆終無圖彼之心王<lb/>
若舉旗南指縱無匹馬隻輪猶欲奮空拳而爭死<lb/>
朕本寡德王已立之百姓無知或謂實可若為他<lb/>
人所圖則彰朕之惡假令還為王殺幽辱虀粉了<lb/>
無遺恨本望君臣一體若合符契不圖今日分踈<lb/>
至此中軍將軍王思政言於魏主曰髙歡之心昭<lb/>
然可知洛陽非用武之地宇文㤗乃心王室今往<lb/>
就之還復舊京何慮不克帝深然之遣散騎侍郎<lb/>
河東柳慶見㤗於高平共論時事㤗請奉迎輿駕<lb/>
慶復命帝復私謂慶曰朕欲向荆州何如慶曰關<lb/>
<pb n="KR2c0001_SBCK_023-12b"/>
中形勝宇文泰才略可依荆州地非要害南迫梁<lb/>
冦臣愚未見其可帝又問閤内都督宇文顯和顯<lb/>
和亦勸帝西幸時帝廣徵州郡兵東郡太守河東<lb/>
裴俠帥所部詣洛陽王思政問曰今權臣擅命王<lb/>
室日卑柰何俠曰宇文泰為三軍所推居百二之<lb/>
地所謂已操戈矛寧肯授人以柄雖欲投之恐無<lb/>
異避湯入火也思政曰然則如何而可俠曰圖歡<lb/>
有立至之憂西巡有將來之慮且至關右徐思其<lb/>
宜耳思政然之乃進俠於帝授左中郎將初丞相<lb/>
歡以為洛陽乆經喪亂欲遷都於鄴帝曰高祖定<lb/>
鼎河洛為萬世之基王既功存社稷宜遵太和舊<lb/>
<pb n="KR2c0001_SBCK_023-13a"/>
事歡乃止至是復謀遷都遣三千騎鎮建興益河<lb/>
東及濟州兵擁諸州和糴粟悉運入鄴城帝又敕<lb/>
歡曰王若厭伏人情杜絶物議唯有歸河東之兵<lb/>
罷建興之戍送相州之粟追濟州之軍使蔡儁受<lb/>
代邸珍出徐止戈散馬各事家業脫須糧廪别遣<lb/>
轉輸則䜛人結舌疑悔不生王高枕太原朕垂拱<lb/>
京洛矣王若馬首南向問鼎輕重朕雖不武為社<lb/>
稷宗廟之計欲止不能決在於王非朕能定為山<lb/>
止簣相為惜之歡上表極言宇文泰斛斯椿罪惡<lb/>
帝以廣寧太守廣寧任祥兼尚書左僕射加開府<lb/>
儀同三司祥棄官走渡河據郡待歡帝乃敕文武<lb/>
<pb n="KR2c0001_SBCK_023-13b"/>
官北來者任其去留遂下制書數歡咎惡召賀拔<lb/>
勝赴行在所勝以問太保掾范陽盧柔柔曰高歡<lb/>
悖逆公席卷赴都與決勝負死生以之上䇿也北<lb/>
阻魯陽南幷舊楚東連兖豫西引關中帶甲百萬<lb/>
觀舋而動中䇿也舉三荆之地庇身於梁功名皆<lb/>
去下䇿也勝笑而不應帝以宇文泰兼尚書僕射<lb/>
為關西大行臺許妻以馮翊長公主謂泰帳内都<lb/>
督秦郡楊荐曰卿歸語行臺遣騎迎我以荐為直<lb/>
閤將軍泰以前秦州刺史駱超為大都督將輕騎<lb/>
一千赴洛又遣荐與長史宇文測出關候接丞相<lb/>
歡召其弟定州刺史琛使守晉陽命長史崔暹佐<lb/>
<pb n="KR2c0001_SBCK_023-14a"/>
之暹挺之族孫也歡勒兵南出告其衆曰孤以爾<lb/>
朱擅命建大義於海内奉戴主上誠貫幽明横為<lb/>
斛斯椿䜛構以忠為逆今者南邁誅椿而已以高<lb/>
敖曹為前鋒宇文泰亦移檄州郡數歡罪惡自將<lb/>
大軍發髙平前軍屯弘農賀拔勝軍于汝水秋七<lb/>
月己丑魏主親勒兵十餘萬屯河橋以斛斯椿為<lb/>
前驅陳於邙山之北椿請帥精騎二千夜度河掩<lb/>
其勞弊帝始然之黄門侍郎楊寛説帝曰髙歡以<lb/>
臣伐君何所不至今假兵於人恐生它變椿若度<lb/>
河萬一有功是滅一髙歡生一髙歡矣帝遂敕椿<lb/>
停行椿歎曰頃熒惑入南斗今上信左右閒構不<lb/>
<pb n="KR2c0001_SBCK_023-14b"/>
用吾計豈天道乎宇文泰聞之謂左右曰高歡數<lb/>
日行八九百里此兵家所忌當乗便撃之而主上<lb/>
以萬乗之重不能度河決戰方緣津據守且長河<lb/>
萬里扞禦為難若一處得渡大事去矣即以大都<lb/>
督趙貴為别道行臺自蒲坂濟趣并州遣大都督<lb/>
李賢將精騎一千赴洛陽帝使斛斯椿與行臺長<lb/>
孫稚大都督穎川王斌之鎮虎牢行臺長孫子彦<lb/>
鎮陜賈顯智斛斯元壽鎮滑臺斌之鑒之弟子彦<lb/>
稚之子也歡使相州刺史竇泰趣滑臺建州刺史<lb/>
韓賢趣石濟竇泰與顯智遇於長壽津顯智隂約<lb/>
降於歡引軍退軍司元玄覺之馳還請益師帝遣<lb/>
<pb n="KR2c0001_SBCK_023-15a"/>
大都督侯幾紹赴之戰於滑臺東顯智以軍降紹<lb/>
戰死北中郎將田怙為歡内應歡濳軍至野王帝<lb/>
知之斬怙歡至河北十餘里再遣使口申誠欵帝<lb/>
不報丙午歡引軍度河魏主問計於羣臣或欲奔<lb/>
梁或云南依賀拔勝或云西就關中或云守洛口<lb/>
死戰計未決元斌之與斛斯椿争權弃椿還紿帝<lb/>
云高歡兵已至丁未帝遣使召椿還遂帥南陽王<lb/>
寶炬清河王亶廣陽王湛以五千騎宿於瀍西南<lb/>
陽王别舍沙門惠臻負璽持千牛刀以從衆知帝<lb/>
將西出其夜亡者過半亶湛亦逃歸湛深之子也<lb/>
武衛將軍雲中獨孤信單騎追帝帝歎曰將軍辭<lb/>
<pb n="KR2c0001_SBCK_023-15b"/>
父母捐妻子而來世亂識忠臣豈虚言也戊申帝<lb/>
西奔長安李賢遇帝于崤中己酉歡入洛陽舍於<lb/>
永寧寺遣領軍婁昭等追帝請帝東還長孫子彦<lb/>
不能守陜弃城走高敖曹帥勁騎追帝至陜西不<lb/>
及帝鞭馬長騖糗漿乏絶三二日間從官唯飲澗<lb/>
水至湖城有王思村民以麥飯壺漿獻帝帝悅復<lb/>
一村十年至稠桑潼關大都督毛鴻賓迎獻酒食<lb/>
從官始解飢渴八月甲寅丞相歡集百官謂曰為<lb/>
臣奉主匡救危亂若處不諫争出不陪從緩則耽<lb/>
寵争榮急則委之逃竄臣節安在衆莫能對兼尚<lb/>
書左僕射辛雄曰主上與近習圖事雄等不得預<lb/>
<pb n="KR2c0001_SBCK_023-16a"/>
聞及乗輿西幸若即追隨恐跡同佞黨留待大王<lb/>
又以不從蒙責雄等進退無所逃罪歡曰卿等備<lb/>
位大臣當以身報國羣佞用事卿等嘗有一言諫<lb/>
争乎使國家之事一朝至此罪欲何歸乃収雄及<lb/>
開府儀同三司叱列延慶兼吏部尚書崔孝芬都<lb/>
官尚書劉廞兼度支尚書天水楊機散騎常侍元<lb/>
士弼皆殺之孝芬子司徒從事中郎猷間行入關<lb/>
魏主使以本官奏門下事歡推司徒清河王亶為<lb/>
大司馬承制決事居尚書省宇文泰使趙貴梁禦<lb/>
帥甲騎二千奉迎帝循河西行謂禦曰此水東流<lb/>
而朕西上若得復見洛陽親謁陵廟卿等功也帝<lb/>
<pb n="KR2c0001_SBCK_023-16b"/>
及左右皆流涕泰備儀衛迎帝謁見於東陽驛免<lb/>
冠流涕曰臣不能式遏冦虐使乗輿播遷臣之罪<lb/>
也帝曰公之忠節著於遐邇朕以不德負乗致冦<lb/>
今日相見深用厚顔方以社稷委公公其勉之將<lb/>
士皆呼萬嵗遂入長安以雍州廨舍為宫大赦以<lb/>
泰為大將軍雍州刺史兼尚書令軍國之政咸取<lb/>
決焉别置二尚書分掌機事以行臺尚書毛遐周<lb/>
惠達為之時軍國草創二人積糧儲治器械簡士<lb/>
馬魏朝賴之泰尚馮翊長公主拜駙馬都尉先是<lb/>
熒惑入南斗去而復還留止六旬上以諺云熒惑<lb/>
入南斗天子下殿走乃跣而下殿以禳之及聞魏<lb/>
<pb n="KR2c0001_SBCK_023-17a"/>
主西奔慙曰虜亦應天象邪　辛酉魏丞相歡自<lb/>
追迎魏主戊辰清河王亶下制大赦歡至弘農九<lb/>
月乙巳使行臺僕射元子思帥侍官迎帝己酉攻<lb/>
潼關克之擒毛鴻賓進屯華隂長城龍門都督薛<lb/>
崇禮以城降歡賀拔勝使長史元頴行荆州事守<lb/>
南陽自帥所部西赴關中至淅陽聞歡已屯華隂<lb/>
欲還行臺左丞崔謙曰今帝室顛覆主上蒙塵公<lb/>
宜倍道兼行朝於行在然後與宇文行臺同心勠<lb/>
力倡舉大義天下孰不望風響應今捨此而退恐<lb/>
人人解體一失事機後悔何及勝不能用遂還歡<lb/>
退屯河東使行臺尚書長史薛瑜守潼關大都督<lb/>
<pb n="KR2c0001_SBCK_023-17b"/>
庫狄温守封陵築城於蒲津西岸以薛紹宗為華<lb/>
州刺史使守之以高敖曹行豫州事歡自發晉陽<lb/>
至是凡四十啟魏主皆不報歡乃東還遣行臺侯<lb/>
景等引兵向荆州荆州民鄧誕等執元頴以應景<lb/>
賀拔勝至景逆撃之勝兵敗帥數百騎來奔　魏<lb/>
主之在洛陽也宻遣閤内都督河南趙剛召東荆<lb/>
州刺史馮景昭帥兵入援兵未及發魏主西入關<lb/>
景昭集府中文武議所從司馬馮道和請據州待<lb/>
北方處分剛曰公宜勒兵赴行在所乆之更無言<lb/>
者剛抽刀投地曰公若欲為忠臣請斬道和如欲<lb/>
從賊可速見殺景昭感悟即帥衆赴關中侯景引<lb/>
<pb n="KR2c0001_SBCK_023-18a"/>
兵逼穰城東荆州民楊祖歡等起兵應之以其衆<lb/>
邀景昭於路景昭戰敗剛沒蠻中冬十月丞相歡<lb/>
至洛陽又遣僧道榮奉表於孝武帝曰陛下若逺<lb/>
賜一制許還京洛臣當帥勒文武式清宫禁若返<lb/>
正無日則七廟不可無主萬國須有所歸臣寧負<lb/>
陛下不負社稷帝亦不答歡乃集百官耆老議所<lb/>
立時清河王亶出入已稱警蹕歡醜之乃託以孝<lb/>
昌以來昭穆失序永安以孝文為伯考永熈遷孝<lb/>
明於夾室業喪祚短職此之由遂立清河世子善<lb/>
見為帝謂亶曰欲立王不如立王之子亶不自安<lb/>
輕騎南走歡追還之丙寅孝静帝即位於城東北<lb/>
<pb n="KR2c0001_SBCK_023-18b"/>
時年十一大赦改元天平魏宇文泰進軍攻潼關<lb/>
斬薛瑜虜其卒七千人還長安進位大丞相東魏<lb/>
行臺薛脩義等度河據楊氏壁魏司空參軍河東<lb/>
薛端紏帥村民撃却東魏兵復取楊氏丞相泰遣<lb/>
南汾州刺史蘇景恕鎮之　丁卯以信武將軍元<lb/>
慶和為鎮北將軍帥衆伐東魏　髙盛為司徒<lb/>
髙敖曹為司空坦樹之弟也丞相歡以洛陽西逼<lb/>
西魏南近梁境乃議遷鄴書下三日即行丙子東<lb/>
魏主發洛陽四十萬戸狼狽就道收百官馬尚書<lb/>
丞郎已上非陪從者盡令乗驢歡留後部分事畢<lb/>
還晉陽改司州為洛州以尚書令元弼為洛州刺<lb/>
<pb n="KR2c0001_SBCK_023-19a"/>
史鎮洛陽以行臺尚書司馬子如為尚書左僕射<lb/>
與右僕射髙隆之侍中髙岳孫騰留鄴共知朝政<lb/>
詔以遷民貲産未立出粟一百三十萬石以賑之<lb/>
十一月兗州刺史樊子鵠據瑕丘以拒東魏南青<lb/>
州刺史大野拔帥衆就之庚寅東魏主至鄴居北<lb/>
城相州之廨改相州刺史為司州牧魏郡太守為<lb/>
魏尹是時六坊之衆從孝武帝西行者不及萬人<lb/>
餘皆北徙並給常廩春秋賜帛以供衣服乃於常<lb/>
調之外隨豐稔之處折絹糴粟以供國用　十<lb/>
二月魏丞相泰遣儀同李虎李弼趙貴撃曹泥於<lb/>
靈州　魏孝武帝復與丞相泰有隙帝飲酒遇酖<lb/>
<pb n="KR2c0001_SBCK_023-19b"/>
而殂泰奉太宰南陽王寶炬而立之　東魏高敖<lb/>
曹侯景兵至荆州魏荆州刺史獨孤信兵少不敵<lb/>
與都督楊忠皆來犇<lb/>
大同元年春正月戊申朔魏文帝即位於城西大<lb/>
赦改元大統　魏渭州刺史可朱渾道元先附侯<lb/>
莫陳悦悦死丞相泰攻之不能克與盟而罷道元<lb/>
世居懷朔與東魏丞相歡善又母兄皆在鄴由是<lb/>
常與歡通泰欲撃之道元帥所部三千户西北度<lb/>
烏蘭津抵靈州靈州刺史曹泥資送至雲州歡聞<lb/>
之遣資糧迎侯拜車騎大將軍道元至晉陽歡始<lb/>
聞孝武帝之喪啓請舉哀制服東魏主使羣臣議<lb/>
<pb n="KR2c0001_SBCK_023-20a"/>
之太學博士潘崇和以為君遇臣不以禮則無反<lb/>
服是以湯之民不哭桀周武之臣不服紂國子博<lb/>
士衛既隆李同軌議以為高后於永熈離絶未彰<lb/>
宜為之服東魏從之　李虎等攻靈州凡四旬曹<lb/>
泥請降　己酉魏進丞相略陽公泰為都督中外<lb/>
諸軍録尚書事大行臺封安定王泰固辭王爵及<lb/>
録尚書乃封安定公以尚書令斛斯椿為太保廣<lb/>
平王贊為司徒　己巳東魏以丞相歡為相國假<lb/>
黄鉞殊禮固辭　東魏大行臺尚書司馬子如帥<lb/>
大都督竇泰太州刺史韓軌等攻潼關魏丞相泰<lb/>
軍于霸上子如與軌回軍從蒲津宵濟攻華州刺<lb/>
<pb n="KR2c0001_SBCK_023-20b"/>
史王羆合戰破之子如弘等遂引去　夏四月元<lb/>
慶和攻東魏城父丞相歡遣高敖曹帥三萬人趣<lb/>
項竇泰帥三萬人趣城父侯景帥三萬人趣彭城<lb/>
以任祥為東南道行臺僕射節度諸軍　秋七<lb/>
月魏下詔數高歡二十罪且曰朕將親揔六軍與<lb/>
丞相掃除凶醜歡亦移檄於魏謂宇文黒獺斛斯<lb/>
椿為逆徒且言今分命諸將領兵百萬刻期西討<lb/>
二年春正月甲子東魏丞相歡自將萬騎襲魏夏<lb/>
州身不火食四日而至縛矟為梯夜入其城擒刺<lb/>
史斛拔俄彌突因而用之留都督張瓊將兵鎮守<lb/>
遷其部落五千户以歸　魏靈州刺史曹泥復叛<lb/>
<pb n="KR2c0001_SBCK_023-21a"/>
降東魏　秋七月魏降將賀拔勝等北還　冬<lb/>
十二月丁丑東魏丞相歡督諸軍伐魏遣司徒高<lb/>
敖曹趣上洛大都督竇泰趣潼關<lb/>
三年春正月東魏丞相歡軍蒲坂造三浮橋欲渡<lb/>
河魏丞相泰軍廣陽謂諸將曰賊掎吾三面作浮<lb/>
橋以示必度此欲綴吾軍使竇泰得西入耳歡自<lb/>
起兵以來竇泰常為前鋒其下多鋭卒屢勝而驕<lb/>
今襲之必克克泰則歡不戰自走矣諸將皆曰賊<lb/>
在近捨而襲逺脫有蹉跌悔何及也不如分兵禦<lb/>
之丞相泰曰歡再攻潼關吾軍不出灞上今大舉<lb/>
而來謂吾亦當自守有輕我之心乗此襲之何患<lb/>
<pb n="KR2c0001_SBCK_023-21b"/>
不克賊雖作浮橋未能徑度不過五日吾取竇泰<lb/>
必矣行臺左丞蘇綽中兵參軍代人達奚武亦以<lb/>
為然庚戌丞相泰還長安諸將意猶異同丞相泰<lb/>
隱其計以問族子直事郎中深深曰竇泰歡之驍<lb/>
將今大軍攻蒲坂則歡拒守而泰救之吾表裏受<lb/>
敵此危道也不如選輕鋭潜出小關竇泰躁急必<lb/>
來決戰歡持重未即救我急撃泰必可擒也擒泰<lb/>
則歡勢自沮回師撃之可以決勝丞相泰喜曰此<lb/>
吾心也乃聲言欲保隴右辛亥謁魏主而潜軍東<lb/>
出癸丑旦至小關竇泰猝聞軍至自風陵度丞相<lb/>
泰出馬抜澤撃竇泰大破之士衆皆盡竇泰自殺<lb/>
<pb n="KR2c0001_SBCK_023-22a"/>
傳首長安丞相歡以河冰薄不得赴救撤浮橋而<lb/>
退儀同代人薛孤延為殿一日之中斫十五刀折<lb/>
乃得免丞相泰亦引軍還髙敖曹自商山轉鬬而<lb/>
進所向無前遂攻上洛郡人泉岳及弟猛略與順<lb/>
陽人杜窋等謀翻城應之洛州刺史泉企知之殺<lb/>
岳及猛略杜窋走歸敖曹敖曹以為鄉導而攻之<lb/>
敖曹被流矢通中者三殞絶良乆復上馬免胄巡<lb/>
城企固守旬餘二子元禮仲遵力戰拒之仲遵傷<lb/>
目不堪復戰城遂陷企見敖曹曰吾力屈非心服<lb/>
也敖曹以杜窋為洛州刺史敖曹創甚曰恨不見<lb/>
季式作刺史丞相歡聞之即以髙季式為濟州刺<lb/>
<pb n="KR2c0001_SBCK_023-22b"/>
史敖曹欲入藍田關歡使人告曰竇泰軍沒人心<lb/>
恐動宜速還路險賊盛拔身可也敖曹不忍弃衆<lb/>
力戰全軍而還以泉企泉元禮自隨泉仲遵以傷<lb/>
重不行企私戒二子曰吾餘生無幾汝曹才器足<lb/>
以立功勿以吾在東遂虧臣節元禮於路逃還魏<lb/>
以元禮世襲洛州刺史　夏五月魏以賀拔勝<lb/>
為太師　秋七月獨孤信北還與楊忠皆至長<lb/>
安　魏宇文深勸丞相泰取恒農八月丁丑泰<lb/>
帥李弼等十二將伐東魏以北雍州刺史于謹為<lb/>
前鋒攻盤豆拔之戊子至恒農庚寅拔之擒東魏<lb/>
陜州刺史李徽伯俘其戰士八千時河北諸城多<lb/>
<pb n="KR2c0001_SBCK_023-23a"/>
附東魏左丞楊㯹自言父猛嘗為邵郡白水令知<lb/>
其豪傑請往説之以取邵郡泰許之㯹乃與土豪<lb/>
王覆憐等舉兵収邵郡守程保及縣令四人斬之<lb/>
表覆憐為郡守遣諜説諭東魏城堡旬月之間歸<lb/>
附甚衆　閏九月東魏丞相歡將兵二十萬自<lb/>
壺口趣蒲津使高敖曹將兵三萬出河南時關中<lb/>
饑魏丞相泰所將將士不滿萬人館糓於恒農五<lb/>
十餘日聞歡將濟河乃引兵入關高敖曹遂圍恒<lb/>
農歡右長史薛琡言於歡曰西賊連年饑饉故冒<lb/>
死來入陜州欲取倉粟今敖曹已圍陜城粟不得<lb/>
出但置兵諸道勿與野戰比及麥秋其民自應餓<lb/>
<pb n="KR2c0001_SBCK_023-23b"/>
死寶炬黒獺何憂不降願勿度河侯景曰今兹舉<lb/>
兵形勢極大萬一不捷猝難収斂不如分為二軍<lb/>
相繼而進前軍若勝後軍全力前軍若敗後軍承<lb/>
之歡不從自蒲津濟河丞相泰遣使戒華州刺史<lb/>
王羆羆語使者曰老羆當道卧貉子那得過歡至<lb/>
馮翊城下謂罷曰何不早降羆大呼曰此城是王<lb/>
羆冢死生在此欲死者來歡知不可攻乃涉洛軍<lb/>
於許原西泰至渭南徵諸州兵皆未㑹欲進撃歡<lb/>
諸將以衆寡不敵請待歡更西以觀其勢泰曰歡<lb/>
若至長安則人情大擾今及其逺來新至可撃也<lb/>
即造浮橋於渭令軍士齎三日糧輕騎度渭輜重<lb/>
<pb n="KR2c0001_SBCK_023-24a"/>
自渭南夾渭而西冬十月壬辰泰至沙苑距東魏<lb/>
軍六十里諸將皆懼宇文深獨賀泰問其故對曰<lb/>
歡鎮撫河北甚得衆心以此自守未易可圖今懸<lb/>
師度河非衆所欲獨歡恥失竇泰愎諫而來所謂<lb/>
忿兵可一戰擒也事理昭然何為不賀願假深一<lb/>
節發王羆之兵邀其走路使無遺類泰遣須昌縣<lb/>
公達奚武覘歡軍武從三騎皆效歡將士衣服日<lb/>
暮去營數百步下馬潜聴得其軍號因上馬歴營<lb/>
若警夜者有不如灋往往撻之具知敵之情狀而<lb/>
還歡聞泰至癸巳引兵㑹之候騎告歡兵且至泰<lb/>
召諸將謀之開府儀同三司李弼曰彼衆我寡不<lb/>
<pb n="KR2c0001_SBCK_023-24b"/>
可平地置陳此東十里有渭曲可先據以待之泰<lb/>
從之背水東西為陳李弼為右拒趙貴為左拒命<lb/>
將士皆偃戈於葦中約聞鼓聲而起晡時東魏兵<lb/>
至渭曲都督太安斛律羌舉曰黑獺舉國而來欲<lb/>
一死決譬如猘狗或能噬人且渭曲葦深土濘無<lb/>
所用力不如緩與相持宻分精鋭徑掩長安巢穴<lb/>
既傾則黒獺不戰成擒矣歡曰縱火焚之何如侯<lb/>
景曰當生擒黒獺以示百姓若衆中燒死誰復信<lb/>
之彭樂盛氣請鬪曰我衆賊寡百人擒一何憂不<lb/>
克歡從之東魏兵望見魏兵少爭進撃之無復行<lb/>
列兵將交丞相泰鳴鼓士皆奮起于謹等六軍與<lb/>
<pb n="KR2c0001_SBCK_023-25a"/>
之合戰李弼等帥鐵騎横撃之東魏兵中絶為二<lb/>
遂大破之李弼弟檦身小而勇每躍馬陷陳隱身<lb/>
鞍甲之中敵見皆曰避此小兒泰歎曰膽決如此<lb/>
何必八尺之軀征虜將軍武川耿令貴殺傷多甲<lb/>
裳盡赤泰曰觀其甲裳足知令貴之勇何必數級<lb/>
彭樂乗醉深入魏陳魏人刺之腸出内之復戰丞<lb/>
相歡欲収兵更戰使張華原以簿歴營㸃兵莫有<lb/>
應者還白歡曰衆盡去營皆空矣歡猶未肯去阜<lb/>
城侯斛律金曰衆心離散不可復用宜急向河東<lb/>
歡據鞍未動金以鞭拂馬乃馳去夜度河船去岸<lb/>
逺歡跨槖駝就船乃得度喪甲士八萬人弃鎧仗<lb/>
<pb n="KR2c0001_SBCK_023-25b"/>
十有八萬丞相泰追歡至河上選留甲士二萬餘<lb/>
人餘悉縱歸都督李穆曰高歡破膽矣速追之可<lb/>
獲泰不聴還軍渭南所徵之兵甫至乃於戰所人<lb/>
種柳一株以旌武功侯景言於歡曰黑獺新勝而<lb/>
驕必不為備願得精騎二萬徑往取之歡以告婁<lb/>
妃妃曰設如其言景豈有還理得黒獺而失景何<lb/>
利之有歡乃止魏加丞相泰柱國大將軍李弼等<lb/>
十二將皆進爵增邑有差高敖曹聞歡敗釋恒農<lb/>
退保洛陽己酉魏行臺宫景壽等向洛陽東魏洛<lb/>
州大都督韓賢撃走之州民韓木蘭作亂賢撃破<lb/>
之一賊匿尸間賢自按檢収鎧仗賊歘起斫之斷<lb/>
<pb n="KR2c0001_SBCK_023-26a"/>
脛而卒魏復遣行臺馮翊王季海與獨孤信將步<lb/>
騎二萬趣洛陽洛州刺史李顯趣三荆賀拔勝李<lb/>
弼圍蒲坂東魏丞相歡之西伐也蒲坂民敬珍謂<lb/>
其從祖兄祥曰高歡迫逐乗輿天下忠義之士皆<lb/>
欲倳刃於其腹今又稱兵西上吾欲與兄起兵斷<lb/>
其歸路此千載一時也祥從之紏合鄉里數日有<lb/>
衆萬餘㑹歡自沙苑敗歸祥珍帥衆邀之斬獲甚<lb/>
衆賀拔勝李弼至河東祥珍帥猗氏等六縣十餘<lb/>
萬户歸之丞相泰以珍為平陽太守祥為行臺郎<lb/>
中東魏秦州刺史薛崇禮守蒲坂别駕薛善崇禮<lb/>
之族弟也言於崇禮曰高歡有逐君之罪善與兄<lb/>
<pb n="KR2c0001_SBCK_023-26b"/>
忝衣冠緒餘世荷國恩今大軍已臨而猶為高氏<lb/>
固守一旦城陷函首送長安署為逆賊死有餘愧<lb/>
及今歸欵猶為愈也崇禮猶豫不決善與族人斬<lb/>
關納魏師崇禮出走追獲之丞相泰進軍蒲坂略<lb/>
定汾絳凡薛氏預開城之謀者皆賜五等爵善曰<lb/>
背逆歸順臣子常節豈容闔門大小俱叨封邑與<lb/>
其弟慎固辭不受東魏行晉州事封祖業弃城走<lb/>
儀同三司薛修義追至洪洞説祖業還守祖業不<lb/>
從修義還據晉州安集固守魏儀同三司長孫子<lb/>
彦引兵至城下修義開府伏甲以待之子彦不測<lb/>
虛實遂退走丞相歡以修義為晉州刺史獨孤信<lb/>
<pb n="KR2c0001_SBCK_023-27a"/>
至新安高敖曹引兵北度河信逼洛陽洛州刺史<lb/>
廣陽王湛弃城歸鄴信遂據金墉城孝武帝之西<lb/>
遷也散騎常侍河東裴寛謂諸弟曰天子既西吾<lb/>
不可以東附高氏帥家屬逃於大石嶺獨孤信入<lb/>
洛乃出見之時洛陽荒廢人士流散唯河東柳蚪<lb/>
在陽城裴諏之在潁川信俱徵之以蚪為行臺郎<lb/>
中諏之為開府屬東魏潁州長史賀若統執刺史<lb/>
田迄舉城降魏魏都督梁迴入據其城前通直散<lb/>
騎侍郎鄭偉起兵陳留攻東魏梁州執其刺史鹿<lb/>
永吉前大司馬從事中郎崔彦穆攻滎陽執其太<lb/>
守蘇淑與廣州長史劉志皆降於魏偉先䕶之子<lb/>
<pb n="KR2c0001_SBCK_023-27b"/>
也丞相泰以偉為北徐州刺史彦穆為滎陽太守<lb/>
十一月東魏行臺任祥帥督將堯雄趙育是云寶<lb/>
攻潁川丞相泰使大都督宇文貴樂陵公遼西怡<lb/>
峰將步騎二千救之軍至陽翟雄等軍已去潁川<lb/>
三十里祥帥衆四萬繼其後諸將咸以為彼衆我<lb/>
寡不可争鋒貴曰雄等謂吾兵少必不敢進彼與<lb/>
任祥合兵攻穎川城必危矣若賀若統陷沒吾輩<lb/>
坐此何為今進據潁川有城可守又出其不意破<lb/>
之必矣遂疾趨據潁川背城為陳以待雄等至合<lb/>
戰大破之雄走趙育請降俘其士卒萬餘人悉縱<lb/>
遣之任祥聞雄敗不敢進貴與怡峰乗勝逼之祥<lb/>
<pb n="KR2c0001_SBCK_023-28a"/>
退保宛陵貴追及撃之祥軍大敗是云寶殺其陽<lb/>
州刺史那椿以州降魏魏以貴為開府儀同三司<lb/>
是云寶趙育為車騎大將軍都督杜陵韋孝寛攻<lb/>
東魏豫州拔之執其行臺馮邕孝寛名叔裕以字<lb/>
行　丙子東魏以驃騎大將軍儀同三司万俟普<lb/>
為太尉　十二月魏行臺楊白駒與東魏陽州<lb/>
刺史段粲戰於蓼塢魏師敗績　魏荆州刺史郭<lb/>
鸞攻東魏東荆州刺史清都慕容儼儼晝夜拒戰<lb/>
二百餘日乗閒出撃鸞大破之時河南諸州多失<lb/>
守唯東荆獲全河間邢磨納范陽盧仲禮仲禮從<lb/>
弟仲裕等皆起兵海隅以應魏東魏濟州刺史高<lb/>
<pb n="KR2c0001_SBCK_023-28b"/>
季式有部曲千餘人馬八百匹鎧仗皆備濮陽民<lb/>
杜靈椿等為盜聚衆近萬人攻城剽野季式遣騎<lb/>
三百一戰擒之又撃陽平賊路文徒等悉平之於<lb/>
是逺近肅清或謂季式曰濮陽陽平乃畿内之郡<lb/>
不奉詔命又不侵境何急而使私軍逺戰萬一失<lb/>
利豈不獲罪乎季式曰君何言之不忠也我與國<lb/>
家同安共危豈有見賊而不討乎且賊知臺軍猝<lb/>
不能來又不疑外州有兵撃之乗其無備破之必<lb/>
矣以此獲罪吾亦無恨<lb/>
四年春二月東魏大都督善無賀拔仁攻魏南汾<lb/>
州刺史韋子粲降之丞相泰滅子粲之族東魏大<lb/>
<pb n="KR2c0001_SBCK_023-29a"/>
行臺侯景等治兵於虎牢將復河南諸州魏梁迴<lb/>
韋孝寛趙繼宗皆棄城西歸侯景攻廣州數旬未<lb/>
拔聞魏救兵將至集諸將議之行洛州事盧勇請<lb/>
進觀形勢乃帥百騎至大隗山遇魏師日已暮勇<lb/>
多置幡旗於樹顛夜分騎為十隊鳴角直前擒魏<lb/>
儀同三司程華斬儀同三司王征蠻而還廣州守<lb/>
將駱超遂以城降東魏丞相歡以勇行廣州事勇<lb/>
辯之從弟也於是南汾潁豫廣四州復入東魏<lb/>
　三月辛酉東魏丞相歡以沙苑之敗請解大丞<lb/>
相詔許之頃之復故　秋七月東魏侯景高敖<lb/>
曹等圍魏獨孤信于金墉太師歡帥大軍繼之景<lb/>
<pb n="KR2c0001_SBCK_023-29b"/>
悉燒洛陽内外官寺民居存者什二三魏主將如<lb/>
洛陽拜園陵㑹信等告急遂與丞相泰俱東命尚<lb/>
書左僕射周惠達輔太子欽守長安開府儀同三<lb/>
司李弼車騎大將軍達奚武帥千騎為前驅八月<lb/>
庚寅丞相泰至穀城侯景等欲整陳以待其至儀<lb/>
同三司太安莫多婁貸文請帥所部撃其前鋒景<lb/>
等固止之貸文勇而専不受命與可朱渾道元以<lb/>
千騎前進夜遇李弼達奚武於孝水弼命軍士鼓<lb/>
譟曳柴揚塵貸文走弼追斬之道元單騎獲免悉<lb/>
俘其衆送恒農泰進軍瀍東侯景等夜解圍去辛<lb/>
卯泰帥輕騎追景至河上景為陳北據河橋南屬<lb/>
<pb n="KR2c0001_SBCK_023-30a"/>
邙山與泰合戰泰馬中流矢驚逸遂失所之泰墜<lb/>
地東魏兵追及之左右皆散都督李穆下馬以䇿<lb/>
扶泰背罵曰籠東軍士爾曹主何在而獨留此追<lb/>
者不疑其貴人捨之而過穆以馬授泰與之俱逸<lb/>
魏兵復振撃東魏兵大破之東魏兵北走京兆忠<lb/>
武公高敖曹意輕泰建旗蓋以陵陳魏人盡鋭攻<lb/>
之一軍皆沒敖曹單騎走投河陽南城守將北豫<lb/>
州刺史高永樂歡之從祖兄子也與敖曹有怨閉<lb/>
門不受敖曹仰呼求繩不得拔刀穿闔未徹而追<lb/>
兵至敖曹伏橋下追者見其從奴持金帶問敖曹<lb/>
所在奴指示之敖曹知不免奮頭曰來與汝開國<lb/>
<pb n="KR2c0001_SBCK_023-30b"/>
公追者斬其首去高歡聞之如喪肝膽杖高永樂<lb/>
二百贈敖曹太師大司馬太尉泰賞殺敖曹者布<lb/>
絹萬段嵗嵗稍與之比及周亡猶未能足魏又殺<lb/>
東魏西兖州刺史宋顯等虜甲士萬五千人赴河<lb/>
死者以萬數初歡以万俟普尊老特禮之嘗親扶<lb/>
上馬其子洛免冠稽首曰願出死力以報深恩及<lb/>
邙山之戰諸軍北度橋洛獨勒兵不動謂魏人曰<lb/>
万俟受洛干在此能來可來也魏人畏之而去歡<lb/>
名其所營地為回洛是日東西魏置陳既大首尾<lb/>
懸逺從旦至未戰數十合氛霧四塞莫能相知魏<lb/>
獨孤信李逺居右趙貴怡峰居左戰並不利又未<lb/>
<pb n="KR2c0001_SBCK_023-31a"/>
知魏主及丞相泰所在皆棄其卒先歸開府儀同<lb/>
三司李虎念賢等爲後軍見信等退即與俱去泰<lb/>
由是燒營而歸留儀同三司長孫子彦守金墉王<lb/>
思政下馬舉長矟左右横撃一舉輒踣數人陷陳<lb/>
既深從者盡死思政被重創悶絶㑹日暮敵亦収<lb/>
兵思政每戰常著破衣弊甲敵不知其將帥故得<lb/>
免帳下督雷五安於戰處哭求思政㑹其已蘇割<lb/>
衣裹創扶思政上馬夜乆始得還營平東將軍蔡<lb/>
祐下馬步鬬左右勸乗馬以備倉猝祐怒曰丞相<lb/>
愛我如子今日豈惜生乎帥左右十餘人合聲大<lb/>
呼撃東魏兵殺傷甚衆東魏人圍之十餘重祐彎<lb/>
<pb n="KR2c0001_SBCK_023-31b"/>
弓持滿四靣拒之東魏人募厚甲長刀者直進取<lb/>
之去祐可三十步左右勸射之祐曰吾曹之命在<lb/>
此一矢豈可虛發將至十步祐乃射之應弦而倒<lb/>
東魏兵稍却祐徐引還魏主至恒農守將已弃城<lb/>
走所虜降卒在恒農者相與閉門拒守丞相泰攻<lb/>
拔之誅其魁首數百人蔡祐追及泰於恒農夜見<lb/>
泰泰曰承先爾來吾無憂矣泰驚不得寢枕祐股<lb/>
然後安祐每從泰戰常為士卒先戰還諸將皆爭<lb/>
功祐終無所言泰每歎曰承先口不言勲我當代<lb/>
其論叙泰留王思政鎮恒農除侍中東道行臺魏<lb/>
之東伐也關中留守兵少前後所虜東魏士卒散<lb/>
<pb n="KR2c0001_SBCK_023-32a"/>
在民間聞魏兵敗謀作亂李虎等至長安計無所<lb/>
出與太尉王盟僕射周惠達等奉太子欽出屯渭<lb/>
北百姓互相剽掠關中大擾於是沙苑所虜東魏<lb/>
都督趙青雀雍州民于伏德等遂反青雀據長安<lb/>
子城伏德保咸陽與咸陽太守慕容思慶各収降<lb/>
卒以拒還兵長安大城民相帥以拒青雀日與之<lb/>
戰大都督侯莫陳順撃賊屢破之賊不敢出順崇<lb/>
之兄也扶風公王羆鎮河東大開城門悉召軍士<lb/>
謂曰今聞大軍失利青雀作亂諸人莫有固志王<lb/>
羆受委於此以死報恩有能同心者可共固守必<lb/>
恐城陷任自出城衆感其言皆無異志魏主留閺<lb/>
<pb n="KR2c0001_SBCK_023-32b"/>
鄉丞相泰以士馬疲弊不可速進且謂青雀等烏<lb/>
合不能為患曰我至長安以輕騎臨之必當面縛<lb/>
通直散騎常侍呉郡陸通諫曰賊逆謀乆定必無<lb/>
遷善之心蜂蠆有毒安可輕也且賊詐言東冦將<lb/>
至今若以輕騎臨之百姓謂為信然益當驚擾今<lb/>
軍雖疲弊精鋭尚多以明公之威揔大軍以臨之<lb/>
何憂不克泰從之引兵西入父老見泰至莫不悲<lb/>
喜士女相賀華州刺史宇文導引兵襲咸陽斬思<lb/>
慶擒伏德南度渭與泰㑹攻青雀破之太保梁景<lb/>
睿以疾留長安與青雀通謀泰殺之東魏太師歡<lb/>
自晉陽將七千騎至孟津未濟聞魏師已遁遂濟<lb/>
<pb n="KR2c0001_SBCK_023-33a"/>
河遣别將追魏師至崤不及而還歡攻金墉長孫<lb/>
子彦棄城走焚城中室屋俱盡歡毁金墉而還東<lb/>
魏之遷鄴也主客郎中裴讓之留洛陽獨孤信之<lb/>
敗也讓之弟諏之隨丞相泰入關爲大行臺倉曹<lb/>
郎中歡囚讓之兄弟五人讓之曰昔諸葛亮兄弟<lb/>
事呉蜀各盡其心况讓之老母在此不忠不孝必<lb/>
不爲也明公推誠待物物亦歸心若用猜忌去霸<lb/>
業逺矣歡皆釋之九月魏主入長安丞相泰還屯<lb/>
華州　冬十月魏歸高敖曹竇泰莫多婁貸文<lb/>
之首于東魏　十二月魏是云寶襲洛陽東魏<lb/>
洛州刺史王元軌棄城走都督趙剛襲廣州拔之<lb/>
<pb n="KR2c0001_SBCK_023-33b"/>
於是自襄廣以西城鎮復為魏　初魏伊川土豪<lb/>
李長壽為防蠻都督積功至北華州刺史孝武帝<lb/>
西遷長壽帥其徒拒東魏魏以長壽為廣州刺史<lb/>
侯景攻拔其壁殺之其子延孫復収集父兵以拒<lb/>
東魏魏之貴臣廣陵王欣録尚書長孫稚等皆攜<lb/>
家往依之延孫資遣衛送使達關中東魏高歡患<lb/>
之數遣兵攻延孫不能克魏以延孫為京南行臺<lb/>
節度河南諸軍事廣州刺史延孫以澄清伊洛為<lb/>
己任魏以延孫兵少更以長壽之壻京兆韋灋保<lb/>
為東洛州刺史配兵數百以助之灋保名祐以字<lb/>
行既至與延孫連兵置柵於伏流獨孤信之入洛<lb/>
<pb n="KR2c0001_SBCK_023-34a"/>
陽也欲繕修宫室使外兵郎中天水權景宣帥徒<lb/>
兵三千出採運㑹東魏兵至河南皆叛景宣間道<lb/>
西走與李延孫相㑹攻孔城拔之洛陽以南尋亦<lb/>
西附丞相泰即留景宣守張白塢節度東南諸軍<lb/>
應關西者是嵗延孫為其長史楊伯蘭所殺韋灋<lb/>
保即引兵據延孫之柵東魏將段琛等據宜陽遣<lb/>
陽州刺史牛道恒誘魏邊民魏南兖州刺史韋孝<lb/>
寛患之乃詐為道恒與孝寛書論歸欵之意使諜<lb/>
人遺之於琛營琛果疑道恒孝寛乗其猜阻出兵<lb/>
襲之擒道恒及琛崤澠遂清東道行臺王思政以<lb/>
玉壁險要請築城自恒農徙鎮之詔加都督汾晉<lb/>
<pb n="KR2c0001_SBCK_023-34b"/>
并州諸軍事幷州刺史行臺如故<lb/>
六年春二月東魏大行臺侯景出三鵶將復荆州<lb/>
魏丞相泰遣李弼獨孤信各將五千騎出武關景<lb/>
乃還　夏五月乙酉魏行臺宫延和陜州刺史<lb/>
宫延慶降于東魏東魏以河北馬埸為義州以處<lb/>
之<lb/>
八年春三月魏初置六軍　秋八月東魏丞相<lb/>
歡撃魏入自汾絳連營四十里丞相泰使王思政<lb/>
守玉壁以斷其道歡以書招思政曰若降當受以<lb/>
幷州思政復書曰可朱渾道元降何以不得冬十<lb/>
月己亥歡圍玉壁凡九日遇大雪士卒飢凍多死<lb/>
<pb n="KR2c0001_SBCK_023-35a"/>
者遂解圍去魏遣太子欽鎮蒲坂丞相泰出軍蒲<lb/>
坂至皂莢聞歡退度汾追之不及十一月東魏以<lb/>
可朱渾道元為幷州刺史<lb/>
九年春二月壬申東魏御史中尉高仲宻以虎牢<lb/>
叛降魏魏以仲宻為侍中司徒歡以仲宻之叛由<lb/>
崔暹將殺之高澄匿暹為之固請歡曰我匄其命<lb/>
須與苦手澄乃出暹而謂大行臺都官郎陳元康<lb/>
曰卿使崔暹得杖勿復相見元康為之言於歡曰<lb/>
大王方以天下付大將軍大將軍有一崔暹不能<lb/>
免其杖父子尚爾况於它人歡乃釋之高季式在<lb/>
永安戍仲宻遣信報之季式走告歡歡待之如舊<lb/>
<pb n="KR2c0001_SBCK_023-35b"/>
魏丞相泰帥諸軍以應仲宻以太子少傅李逺為<lb/>
前驅至洛陽遣開府儀同三司于謹攻柏谷拔之<lb/>
三月壬申圍河橋南城東魏丞相歡將兵十萬至<lb/>
河北泰退軍瀍上縱火船於上流以燒河橋斛律<lb/>
金使行臺郎中張亮以小艇百餘載長鎖伺火船<lb/>
將至以釘釘之引鎻向岸橋遂獲全歡度河據邙<lb/>
山為陳不進者數日泰留輜重於瀍曲夜登邙山<lb/>
以襲歡候騎白歡曰賊距此四十餘里蓐食乾飯<lb/>
而來歡曰自當渴死乃正陳以待之戊申黎明泰<lb/>
軍與歡軍遇東魏彭樂以數千騎為右甄衝魏軍<lb/>
之北垂所向奔潰遂馳入魏營人告彭樂叛歡甚<lb/>
<pb n="KR2c0001_SBCK_023-36a"/>
怒俄而西北塵起樂使來告捷虜魏侍中開府儀<lb/>
同三司大都督臨洮王柬蜀郡王榮宗江夏王昇<lb/>
鉅鹿王闡譙郡王亮詹事趙善及督將僚佐四十<lb/>
八人諸將乗勝撃魏大破之斬首三萬餘級歡使<lb/>
彭樂追泰泰窘謂樂曰汝非彭樂邪癡男子今日<lb/>
無我明日豈有汝邪何不急還營収汝金寶樂從<lb/>
其言獲泰金帶一囊以歸言於歡曰黒獺漏刃破<lb/>
膽矣歡雖喜其勝而怒其失泰令伏諸地親捽其<lb/>
頭連頓之幷數以沙苑之敗舉刃將下者三噤齘<lb/>
良乆樂曰乞五千騎復為王取之歡曰汝縱之何<lb/>
意而言復取邪命取絹三千匹壓樂背因以賜之<lb/>
<pb n="KR2c0001_SBCK_023-36b"/>
明日復戰泰為中軍中山公趙貴為左軍領軍若<lb/>
干惠等為右軍中軍右軍合撃東魏大破之悉俘<lb/>
其步卒歡失馬赫連陽順下馬以授歡歡上馬走<lb/>
從者步騎七人追兵至親信都督尉興慶曰王速<lb/>
去興慶腰有百箭足殺百人歡曰事濟以爾為懷<lb/>
州刺史若死用爾子興慶曰兒小願用兄歡許之<lb/>
興慶拒戰矢盡而死東魏軍士有逃奔魏者告以<lb/>
歡所在泰募勇敢三千人皆執短兵配大都督賀<lb/>
拔勝以攻之勝識歡於行間執槊與十三騎逐之<lb/>
馳數里槊刄垂及因字之曰賀六渾賀拔破胡必<lb/>
殺汝歡氣殆絶河州刺史劉洪徽從傍射勝中其<lb/>
<pb n="KR2c0001_SBCK_023-37a"/>
二騎武衛將軍段韶射勝馬斃之比副馬至歡已<lb/>
逸去勝歎曰今日不執弓矢天也魏南郢州刺史<lb/>
耿令貴大呼獨入敵中鋒刃亂下人皆謂已死俄<lb/>
奮刀而還如是數四當令貴前者死傷相繼乃謂<lb/>
左右曰吾豈樂殺人壯士除賊不得不爾若不能<lb/>
殺賊又不爲賊所傷何異逐坐人也左軍趙貴等<lb/>
五將戰不利東魏兵復振泰與戰又不利㑹日暮<lb/>
魏兵遂遁東魏兵追之獨孤信于謹収散卒自後<lb/>
撃之追兵驚擾魏諸軍由是得全若干惠夜引去<lb/>
東魏兵追之惠徐下馬顧命厨人營食食畢謂左<lb/>
右曰長安死此中死有以異乎乃建旗鳴角収散<lb/>
<pb n="KR2c0001_SBCK_023-37b"/>
卒徐還追騎疑有伏兵不敢逼泰遂入關屯渭上<lb/>
歡進至陜泰使開府儀同三司達奚武等拒之行<lb/>
臺郎中封子繪言於歡曰混壹東西正在今日昔<lb/>
魏太祖平漢中不乗勝取巴蜀失在遲疑後悔無<lb/>
及願大王不以為疑歡深然之集諸將議進止咸<lb/>
以為野無青草人馬疲瘦不可逺追陳元康曰兩<lb/>
雄交争嵗月已乆今幸而大捷天授我也時不可<lb/>
失當乗勝追之歡曰若遇伏兵孤何以濟元康曰<lb/>
王前沙苑失利彼尚無伏今奔敗若此何能逺謀<lb/>
若捨而不追必成後患歡不從使劉豐生將數千<lb/>
騎追泰遂東歸泰召王思政於玉壁將使鎮虎牢<lb/>
<pb n="KR2c0001_SBCK_023-38a"/>
未至而泰敗乃使守恒農思政入城令開門解衣<lb/>
而卧慰勉將士示不足畏後數日劉豐生至城下<lb/>
憚之不敢進引軍還思政乃修城郭起樓櫓營農<lb/>
田積芻粟由是恒農始有守禦之備丞相泰求自<lb/>
貶魏主不許是役也魏諸將皆無功唯耿令貴與<lb/>
太子武衛率王胡仁都督王文達力戰功多泰欲<lb/>
以雍岐北雍三州授之以州有優劣使探籌取之<lb/>
仍賜胡仁名勇令貴名豪文達名傑用彰其功於<lb/>
是廣募關隴豪右以増軍旅高仲宻之將叛也隂<lb/>
遣人扇動冀州豪傑使為内應東魏遣高隆之馳<lb/>
驛慰撫由是得安高澄宻書與隆之曰仲宻枝黨<lb/>
<pb n="KR2c0001_SBCK_023-38b"/>
與之俱西者宜悉収其家屬以懲將來隆之以為<lb/>
恩㫖既行理無追改若復収治示民不信脫致驚<lb/>
擾所虧不細乃啟丞相歡而罷之　夏四月丞<lb/>
相泰使諜潜入虎牢令守將魏光固守侯景獲之<lb/>
改其書云宜速去縱諜入城光宵遁景獲高仲宻<lb/>
妻子送鄴北豫洛二州復入于東魏五月壬辰東<lb/>
魏以克復虎牢降死罪已下囚惟不赦高仲宻家<lb/>
丞相歡以高乾有義勲高昻死王事季式先自告<lb/>
皆為之請免　乙未以侯景為司空<lb/>
中大同元年秋八月魏徙幷州刺史王思政為荆<lb/>
州刺史使之舉諸將可代鎮玉壁者思政舉晉州<lb/>
<pb n="KR2c0001_SBCK_023-39a"/>
刺史韋孝寛丞相泰從之東魏丞相歡悉奉山東<lb/>
之衆將伐魏癸巳自鄴㑹兵於晉陽九月至玉壁<lb/>
圍之以挑西師西師不出　冬十月東魏丞相<lb/>
歡攻玉壁晝夜不息魏韋孝寛隨機拒之城中無<lb/>
水汲於汾歡使移汾一夕而畢歡於城南起土山<lb/>
欲乗之以入城上先有二樓孝寛縛木接之今常<lb/>
高於土山以禦之歡使告之曰雖爾縛樓至天我<lb/>
當穿地取爾乃鑿地為十道又用術士李業興孤<lb/>
虚灋聚攻其北北天險也孝寛掘長塹邀其地道<lb/>
選戰士屯塹上每穿至塹戰士輒擒殺之又於塹<lb/>
外積柴貯火敵有在地道内者塞柴投火以皮排<lb/>
<pb n="KR2c0001_SBCK_023-39b"/>
吹之一鼓皆焦爛敵以攻車撞城車之所及莫不<lb/>
摧毁無能禦者孝寛縫布為幔隨其所向張之布<lb/>
既懸空車不能壞敵又縛松麻於竿灌油加火以<lb/>
燒布并欲焚樓孝寛作長鉤利其刄火竿將至以<lb/>
鉤遥割之松麻俱落敵又於城四面穿地為二十<lb/>
道其中施梁柱縱火燒之柱折城崩孝寛隨崩處<lb/>
豎木柵以扞之敵不得入城外盡攻撃之術而城<lb/>
中守禦有餘孝寛又奪據其土山歡無如之何乃<lb/>
使倉曹參軍祖珽説之曰君獨守孤城而西方無<lb/>
救恐終不能全何不降也孝寛報曰我城池嚴固<lb/>
兵食有餘攻者自勞守者常逸豈有旬朔之間已<lb/>
<pb n="KR2c0001_SBCK_023-40a"/>
須救援適憂爾衆有不返之危孝寛關西男子必<lb/>
不為降將軍也珽復謂城中人曰韋城主受彼榮<lb/>
禄或復可爾自外軍民何事相隨入湯火中乃射<lb/>
募格於城中云能斬城主降者拜太尉封開國郡<lb/>
公賞帛萬匹孝寛手題書背返射城外云能斬高<lb/>
歡者準此珽瑩之子也東魏苦攻凡五十日士卒<lb/>
戰及病死者七萬人共為一冢歡智力皆困因而<lb/>
發疾有星墜歡營中士卒驚懼十一月庚子解圍<lb/>
去先是歡别使侯景將兵趣齊子嶺魏建州刺史<lb/>
楊<graphic n="KR0710" url="https://raw.githubusercontent.com/kanripo/KR-Gaiji/master/images/KR0710.png" mimeType="image/png"/>鎮車箱恐其冦邵郡帥騎禦之景聞<graphic n="KR0710" url="https://raw.githubusercontent.com/kanripo/KR-Gaiji/master/images/KR0710.png" mimeType="image/png"/>至斫<lb/>
木斷路六十餘里猶驚而不安遂還河陽庚戌歡<lb/>
<pb n="KR2c0001_SBCK_023-40b"/>
使段韶從太原公洋鎮鄴辛亥徵世子澄㑹晉陽<lb/>
魏以韋孝寛為驃騎大將軍開府儀同三司進爵<lb/>
建忠公時人以王思政為知人十二月己卯歡以<lb/>
無功表解都督中外諸軍東魏主許之歡之自玉<lb/>
壁歸也軍中訛言韋孝寛以定功弩射殺丞相魏<lb/>
人聞之因下令曰勁弩一發凶身自殞歡聞之勉<lb/>
至見諸貴使斛律金作敕勒歌歡自和之哀感流<lb/>
涕<lb/>
太清元年春正月丙午東魏勃海獻武王歡卒<lb/>
二年夏四月甲戌東魏遣太尉高岳行臺慕容紹<lb/>
宗大都督劉豐生等將步騎十萬攻魏王思政於<lb/>
<pb n="KR2c0001_SBCK_023-41a"/>
潁川思政命卧皷偃旗若無人者岳恃其衆四面<lb/>
陵城思政選驍勇開門出戰岳兵敗走岳更築土<lb/>
山晝夜攻之思政隨方拒守奪其土山置樓堞以<lb/>
助防守<lb/>
三年夏四月東魏高岳等攻魏潁川不克大將軍<lb/>
澄益兵助之道路相繼踰年猶不下山鹿忠武公<lb/>
劉豐生建䇿堰洧水以灌之城多崩頺岳悉衆分<lb/>
休迭進王思政身當矢石與士卒同勞苦城中泉<lb/>
涌懸釡而炊太師泰遣大將軍趙貴督東南諸州<lb/>
兵救之自長社以北皆為陂澤兵至穰不得前東<lb/>
魏人使善射者乗大艦臨城射之城垂陷燕郡景<lb/>
<pb n="KR2c0001_SBCK_023-41b"/>
惠公慕容紹宗與劉豐生臨堰視之見東北塵起<lb/>
同入艦坐避之俄而暴風至逺近晦冥纜斷飄船<lb/>
徑向城城上人以長鉤牽船弓弩亂發紹宗赴水<lb/>
溺死豐生游水向土山城上人射殺之　五月<lb/>
東魏高岳既失慕容紹宗等志氣沮喪不敢復逼<lb/>
長社城陳元康言於大將軍澄曰王自輔政以來<lb/>
未有殊功雖破侯景本非外賊今潁川垂陷願王<lb/>
自以為功澄從之戊寅自將步騎十萬攻長社親<lb/>
臨作堰堰三決澄怒推負土者及囊并塞之　六<lb/>
月長社城中無鹽人病攣腫死者什八九大風從<lb/>
西北起吹水入城城壞東魏大將軍澄令城中曰<lb/>
<pb n="KR2c0001_SBCK_023-42a"/>
有能生致王大將軍者封侯若大將軍身有損傷<lb/>
親近左右皆斬王思政帥衆據土山告之曰吾力<lb/>
屈計窮唯當以死謝國因仰天大哭西向再拜欲<lb/>
自刎都督駱訓曰公常語訓等汝齎我頭出降非<lb/>
但得富貴亦完一城人今高相既有此令公獨不<lb/>
哀士卒之死乎衆共執之不得引決澄遣通直散<lb/>
騎趙彦深就土山遺以白羽扇執手申意牽之以<lb/>
下澄不令拜延而禮之思政初入穎川將士八千<lb/>
人及城陷纔三千人卒無叛者澄悉散配其將卒<lb/>
於逺方改潁川為鄭州禮遇思政甚重西閤祭酒<lb/>
盧潜曰思政不能死節何足可重澄謂左右曰我<lb/>
<pb n="KR2c0001_SBCK_023-42b"/>
有盧潜乃是更得一王思政潜度世之曽孫也初<lb/>
思政屯襄陽欲以長社為行臺治所遣使者魏仲<lb/>
啟陳於太師泰并致書於淅州刺史崔猷猷復書<lb/>
曰襄城控帶京洛寔當今之要地如有動静易相<lb/>
應接潁川既鄰寇境又無山川之固賊若潜來徑<lb/>
至城下莫若頓兵襄城為行臺之所潁川置州遣<lb/>
良將鎮守則表裏膠固人心易安縱有不虞豈能<lb/>
為患仲見泰具以啟聞泰令依猷䇿思政固請且<lb/>
約賊水攻期年陸攻三年之内朝廷不煩赴救泰<lb/>
乃許之及長社不守泰深悔之猷孝芬之子也侯景<lb/>
之南叛也丞相泰恐東魏復取景所部地使諸將分<lb/>
<pb n="KR2c0001_SBCK_023-43a"/>
守諸城及潁川陷泰以諸城道路阻絶皆令拔軍還<lb/>
　　　高氏簒東魏<hi>比齊</hi>
梁武帝大清元年　東魏静帝美容儀旅力過人<lb/>
能拔石師子踰宫牆射無不中好文學從容沈雅<lb/>
時人以為有孝文風烈大將軍澄深忌之始獻武<lb/>
王自病逐君之醜事静帝禮甚恭事無大小必以<lb/>
聞可否聴㫖每侍宴俯伏上壽帝設灋㑹乗輦行<lb/>
香歡執香爐步從鞠躬屏氣承望顔色故其下奉<lb/>
帝莫敢不恭及澄當國倨慢頓甚使中書黄門郎<lb/>
崔季舒察帝動静小大皆令季舒知之澄與季舒<lb/>
書曰癡人比復何似癡勢小差未宜用心檢校帝<lb/>
<pb n="KR2c0001_SBCK_023-43b"/>
嘗獵于鄴東馳逐如飛監衛都督烏那羅受工伐<lb/>
從後呼曰天子勿走馬大將軍嗔澄嘗侍飲酒舉<lb/>
大觴屬帝曰臣澄勸陛下酒帝不勝忿曰自古無<lb/>
不亡之國朕亦何用此生為澄怒曰朕朕狗脚朕<lb/>
使崔季舒敺帝三拳奮衣而出明日澄使季舒入<lb/>
勞帝帝亦謝焉賜季舒絹百匹帝不堪憂辱詠謝<lb/>
靈運詩曰韓亡子房奮秦帝魯連耻本自江海人<lb/>
忠義動君子常侍侍講潁川荀濟知帝意乃與祠<lb/>
部郎中元瑾長秋卿劉思逸華山王大器淮南王<lb/>
宣洪濟北王徽等謀誅澄大器鷙之子也帝謬為<lb/>
枚問濟曰欲以何日開講乃詐於宫中作土山開<lb/>
<pb n="KR2c0001_SBCK_023-44a"/>
地道向北城至千秋門門者覺地下響以告澄澄<lb/>
勒兵入宫見帝不拜而坐曰陛下何意反臣父子<lb/>
功存社稷何負陛下邪此必左右妃嬪輩所為欲<lb/>
殺胡夫人及李嬪帝正色曰自古唯聞臣反君不<lb/>
聞君反臣王自欲反何乃責我我殺王則社稷安<lb/>
不殺則滅亡無日我身且不暇惜况於妃嬪必欲<lb/>
弑逆緩速在王澄乃下牀叩頭大啼謝罪於是酣<lb/>
飲夜乆乃出居三日幽帝於含章堂壬辰烹濟等<lb/>
於市初濟少居江東博學能文與上有布衣之舊<lb/>
知上有大志然負氣不服常謂人曰㑹於盾鼻上<lb/>
磨墨檄之上甚不平及即位或薦之於上上曰人<lb/>
<pb n="KR2c0001_SBCK_023-44b"/>
雖有才亂俗好反不可用也濟上書諌上崇信佛<lb/>
灋為塔寺奢費上大怒欲集朝衆斬之朱异宻告<lb/>
之濟逃奔東魏澄為中書監欲用濟為侍讀獻武<lb/>
王曰我愛濟欲全之故不用濟濟入宫必敗澄固<lb/>
請乃許之及敗侍中楊遵彦謂之曰衰暮何苦復<lb/>
爾濟曰壯氣在耳因下辨曰自傷年紀摧頽功名<lb/>
不立故欲挾天子誅權臣澄欲宥其死親問之曰<lb/>
荀公何意反濟曰奉詔誅高澄何謂反有司以濟<lb/>
老病鹿車載詣東市并焚之澄疑諮議温子昇知<lb/>
瑾等謀方使之作獻武王碑既成餓於晉陽獄食<lb/>
弊襦而死棄尸路隅沒其家口太尉長史宋遊道<lb/>
<pb n="KR2c0001_SBCK_023-45a"/>
収葬之澄謂遊道曰吾近書與京師諸貴論及朝<lb/>
士以卿僻於朋黨將為一病今乃知卿真是重故<lb/>
舊尚節義之人天下人代卿怖者是不知吾心也<lb/>
九月辛丑澄還晉陽<lb/>
三年夏四月甲辰東魏進大將軍勃海王澄位相<lb/>
國封齊王加殊禮丁未澄入朝于鄴固辭不許澄<lb/>
召將佐宻議之皆勸澄宜膺朝命獨散騎常侍陳<lb/>
元康以為未可澄由是嫌之崔暹乃薦陸元規為<lb/>
大行臺郎以分元康之權　秋七月東魏大將<lb/>
軍澄詣鄴辭爵位殊禮且請立太子澄謂濟隂王<lb/>
暉業曰比讀何書暉業曰數尋伊霍之傳不讀曹<lb/>
<pb n="KR2c0001_SBCK_023-45b"/>
馬之書　八月辛卯東魏立皇子長仁為太子<lb/>
勃海文襄王高澄以其弟太原公洋次長意常忌<lb/>
之洋深自晦匿言不出口常自貶退與澄言無不<lb/>
順從澄輕之常曰此人亦得富貴相書亦何可解<lb/>
洋為其夫人趙郡李氏營服玩小佳澄輒奪取之<lb/>
夫人或恚未與洋笑曰此物猶應可求兄須何容<lb/>
吝惜澄或愧不取洋即受之亦無飾讓每退朝還<lb/>
第輒閉閤静坐雖對妻子能竟日不言或時袒跣<lb/>
奔躍夫人問其故洋曰為爾漫戯其實蓋欲習勞<lb/>
也澄獲衡州刺史蘭欽子京以為膳奴欽請贖之<lb/>
不許京屢自訴澄杖之曰更訴當殺汝京與其黨<lb/>
<pb n="KR2c0001_SBCK_023-46a"/>
六人謀作亂澄在鄴居北城東柏堂嬖琅邪公主<lb/>
欲其往來無閒侍衞者常遣出外辛卯澄與散騎<lb/>
常侍陳元康吏部尚書侍中楊愔黄門侍郎崔季<lb/>
舒屏左右謀受魏禪署擬百官蘭京進食澄却之<lb/>
謂諸人曰昨夜夢此奴斫我當急殺之京聞之寘<lb/>
刀盤下冒言進食澄怒曰我未索食何為遽來京<lb/>
揮刀曰來殺汝澄自投傷足入于床下賊去床弑<lb/>
之愔狼狽走出遺一靴季舒匿于厠中元康以身<lb/>
蔽澄與賊争刀被傷腸出庫真王紘冒刃禦賊紇<lb/>
奚舍樂鬪死時變起倉猝内外震駭太原公洋在<lb/>
城東䨇堂聞之神色不變指麾部分入討羣賊斬<lb/>
<pb n="KR2c0001_SBCK_023-46b"/>
而臠之徐出言曰奴反大將軍被傷無大苦也内<lb/>
外莫不驚異洋祕不發喪陳元康手書辭母口占<lb/>
使功曹參軍祖珽作書陳便宜至夜而卒洋殯之<lb/>
第中詐云出使虚除元康中書令以王紘為領左<lb/>
右都督紘基之子也勲貴以重兵皆在幷州勸洋<lb/>
早如晉陽洋從之夜召大將軍督䕶太原唐邕使<lb/>
部分將士鎮遏四方邕支配須臾而畢洋由是重<lb/>
之癸巳洋諷東魏主以立太子大赦澄死問漸露<lb/>
東魏主竊謂左右曰大將軍今死似是天意威權<lb/>
當復歸帝室矣洋留太尉高岳太保高隆之開府<lb/>
儀同三司司馬子如侍中楊愔守鄴餘勲貴皆自<lb/>
<pb n="KR2c0001_SBCK_023-47a"/>
隨甲午入謁東魏主於昭陽殿從甲士八千人登<lb/>
階者二百餘人皆攘袂扣刃若對嚴敵令主者傳<lb/>
奏曰臣有家事須詣晉陽再拜而出東魏主失色<lb/>
目送之曰此人又似不相容朕不知死在何日晉<lb/>
陽舊臣宿將素輕洋及至大㑹文武神彩英暢言<lb/>
辭敏洽衆皆大驚澄政令有不便者洋皆改之<lb/>
簡文帝大寶元年春正月戊辰東魏進太原公高<lb/>
洋位丞相都督中外諸軍録尚書事大行臺齊郡<lb/>
王　三月庚申東魏進丞相洋爵為齊王　東<lb/>
魏齊王洋之為開府也勃海高德政為管記由是<lb/>
親昵言無不盡金帶光禄大夫丹楊徐之才北平<lb/>
<pb n="KR2c0001_SBCK_023-47b"/>
太守廣宗宋景業皆善圖䜟以為太嵗在午當有<lb/>
革命因德政以白洋勸之受禪洋以告婁太妃太<lb/>
妃曰汝父如龍兄如虎猶以天位不可妄據終身<lb/>
北靣汝獨何人欲行舜禹之事乎洋以告之才之<lb/>
才曰正為不及父兄故宜早升尊位耳洋鑄像卜<lb/>
之而成乃使開府儀同三司段韶問肆州刺史斛<lb/>
律金金來見洋固言不可以宋景業首陳符命請<lb/>
殺之洋與諸貴議於太妃前太妃曰吾兒懦直必<lb/>
無此心高德政樂禍教之耳洋以人心不壹使高<lb/>
德政如鄴察公卿之意未還洋擁兵而東至平都<lb/>
城召諸勲貴議之莫敢對長史杜弼曰關西國之<lb/>
<pb n="KR2c0001_SBCK_023-48a"/>
勍敵若受魏禪恐彼挾天子自稱義兵而東向王<lb/>
何以待之徐之才曰今與王争天下者彼亦欲為<lb/>
王所為縱其屈彊不過隨我稱帝耳弼無以應高<lb/>
德政至鄴諷公卿莫有應者司馬子如逆洋於遼<lb/>
陽固言未可洋欲還倉丞李集曰王來為何事而<lb/>
今欲還洋偽使於東門殺之而别令賜絹十匹遂<lb/>
還晉陽自是居常不悦徐之才宋景業等日陳隂<lb/>
陽雜占云宜早受命高德政亦敦勸不已洋使術<lb/>
士李宻卜之遇大横曰漢文之卦也又使宋景業<lb/>
筮之遇乾之鼎曰乾君也鼎五月卦也宜以仲夏<lb/>
受禪或曰五月不可入官犯之終於其位景業曰<lb/>
<pb n="KR2c0001_SBCK_023-48b"/>
王為天子無復下期豈得不終於其位乎洋大悦<lb/>
乃發晉陽高德政録在鄴諸事條進於洋洋令左<lb/>
右陳山提馳驛齎事條幷宻書與楊愔是月山提<lb/>
至鄴楊愔即召太常卿邢劭等議撰儀注祕書監<lb/>
魏収草九錫禪讓勸進諸文引魏宗室諸王入北<lb/>
宫留於康齋甲寅東魏進洋位相國揔百揆備九<lb/>
錫洋行至前亭所乗馬忽倒意甚惡之至平都城<lb/>
不復肯進高德政徐之才苦請曰山提先去恐其<lb/>
漏泄即命司馬子如杜弼馳驛續入觀察物情子<lb/>
如等至鄴衆人以事勢已決無敢異言洋至鄴召<lb/>
夫齎築具集城南高隆之請曰用此何為洋作色<lb/>
<pb n="KR2c0001_SBCK_023-49a"/>
曰我自有事君何問為欲族滅邪隆之謝而退於<lb/>
是作圓丘備灋物丙辰司空潘樂侍中張亮黄門<lb/>
郎趙彦深等求入啟事東魏孝静帝在昭陽殿見<lb/>
之亮曰五行遞運有始有終齊王聖德欽明萬方<lb/>
歸仰願陛下逺灋堯舜帝歛容曰此事推挹已乆<lb/>
謹當遜避又曰若爾須作制書中書郎崔劼裴讓<lb/>
之曰制已作訖使侍中楊愔進之東魏主既署曰<lb/>
居朕何所愔對曰北城别有館宇乃下御坐步就<lb/>
東廊詠范蔚宗後漢書賛曰獻生不辰身播國屯<lb/>
終我四百永作虞賓所司請發帝曰古人念遺簮<lb/>
弊履朕欲與六宫别可乎高隆之曰今日天下猶<lb/>
<pb n="KR2c0001_SBCK_023-49b"/>
陛下之天下况在六宫帝步入與妃嬪已下别舉<lb/>
宫皆哭趙國李嬪誦陳思王詩云王其愛玉體俱<lb/>
享黄髪期直長趙道德以故犢車一乗候於東閤<lb/>
帝登車道德超上抱之帝叱之曰朕自畏天順人<lb/>
何物奴敢逼人如此道德猶不下出雲龍門王公<lb/>
百僚拜辭高隆之灑泣遂入北城居司馬子如南<lb/>
宅遣太尉彭城王韶等奉璽綬禪位于齊戊午齊<lb/>
王即皇帝位于南郊大赦改元天保自魏敬宗以<lb/>
來百官絶禄至是始復給之己未封東魏主為中<lb/>
山王待以不臣之禮追尊齊獻武王為獻武皇帝<lb/>
廟號太祖後改為高祖文襄王為文襄皇帝廟號<lb/>
<pb n="KR2c0001_SBCK_023-50a"/>
世宗辛酉尊王太后婁氏為皇太后乙丑降魏朝<lb/>
封爵有差其宣力霸朝及西南投化者不在降限<lb/>
　　夏六月齊主封宗室高岳等十人功臣庫狄<lb/>
干等七人皆為王癸未封弟浚為永安王淹為平<lb/>
陽王浟為彭城王演為常山王渙為上黨王淯為<lb/>
襄城王湛為長廣王湝為任城王湜為高陽王濟<lb/>
為博陵王凝為新平王潤為馮翊王洽為漢陽王<lb/>
二年齊主每出入常以中山王自隨王妃太原公<lb/>
主恒為之嘗飲食䕶視之冬十二月齊主飲公主<lb/>
酒使人鴆中山王殺之并其三子謚王曰魏孝静<lb/>
皇帝葬於鄴西漳北其後齊主忽掘其陵投梓宫<lb/>
<pb n="KR2c0001_SBCK_023-50b"/>
於漳水齊主初受禪魏神主悉寄於七帝寺至是<lb/>
亦取焚之彭城公元韶以髙氏壻寵遇異於諸元<lb/>
開府儀同三司美陽公元暉業以位望隆重又志<lb/>
氣不倫尤為齊主所忌從齊主在晉陽暉業於宫<lb/>
門外罵韶曰爾不及一老嫗負璽與人何不擊碎<lb/>
之我出此言知即死爾亦詎得幾時齊主聞而殺<lb/>
之及臨淮公元孝友皆鑿汾水冰沈其尸孝友彧<lb/>
之弟也齊主嘗剃元韶鬢鬚加之粉黛以自隨曰<lb/>
吾以彭城為嬪御言其懦弱如婦人也<lb/>
　　　宇文簒西魏<hi>後周</hi>
梁武帝中大通六年　魏孝武帝閨門無禮從妹<lb/>
<pb n="KR2c0001_SBCK_023-51a"/>
不嫁者三人皆封公主平原公主明月南陽王寶<lb/>
炬之同産也從帝入關丞相泰使元氏諸王取明<lb/>
月殺之帝不悦或時彎弓或時椎桉由是復與泰<lb/>
有隙冬閏十二月癸巳帝飲酒遇酖而殂泰與羣<lb/>
臣議所立多舉廣平王賛賛孝武之兄子也侍中<lb/>
濮陽王順於别室垂涕謂泰曰高歡逼逐先帝立<lb/>
㓜主以專權明公宜反其所為廣平沖㓜不如立<lb/>
長君而奉之泰乃奉太宰南陽王寶炬而立之順<lb/>
素之曾孫也殯孝武帝於草堂佛寺諫議大夫宋<lb/>
球慟哭嘔血漿粒不入口者數日泰以其名儒不<lb/>
之罪也<lb/>
<pb n="KR2c0001_SBCK_023-51b"/>
大同八年魏丞相泰妻馮翊公主生子覺<lb/>
大清二年夏五月魏以丞相泰為太師<lb/>
元帝承聖二年春二月魏太師泰去丞相大行臺<lb/>
為都督中外諸軍事　冬十一月魏尚書元烈<lb/>
謀殺宇文泰事泄泰殺之<lb/>
三年　魏主自元烈之死有怨言宻謀誅太師泰<lb/>
臨淮王育廣平王賛垂涕切諫不聴泰諸子皆㓜<lb/>
兄子章武公導中山公䕶皆出鎮唯以諸壻為心<lb/>
膂大都督清河公李基義城公李暉常山公于翼<lb/>
俱為武衛將軍分掌禁兵基逺之子暉弼之子翼<lb/>
謹之子也由是魏主謀泄泰廢魏主置之雍州立<lb/>
<pb n="KR2c0001_SBCK_023-52a"/>
其弟齊王廓去年號稱元年復姓拓跋氏九十九<lb/>
姓改為單者皆復其舊魏初統國三十六大姓九<lb/>
十九後多滅絶泰乃以諸將功高者為三十六國<lb/>
次者為九十九姓所將士卒亦改從其姓　夏<lb/>
四月庚戌魏太師泰酖殺廢帝<lb/>
敬帝紹泰元年　魏宇文泰諷淮安王育上表請<lb/>
如古制降爵為公於是宗室諸王皆降為公<lb/>
太平元年春正月丁丑魏初建六官以宇文泰為<lb/>
太師大冢宰　夏四月魏太師泰尚孝武妹馮<lb/>
翊公主生略陽公覺姚夫人生寧都公毓毓於諸<lb/>
子最長娶大司馬獨孤信女泰將立嗣謂公卿曰<lb/>
<pb n="KR2c0001_SBCK_023-52b"/>
孤欲立子以嫡恐大司馬有疑如何衆黙然未有<lb/>
言者尚書左僕射李逺曰夫立子以嫡不以長略<lb/>
陽公為世子公何所疑若以信為嫌請先斬之遂<lb/>
拔刀而起泰亦起曰何至於是信又自陳解逺乃<lb/>
止於是羣公竝從逺議逺出外拜謝信曰臨大事<lb/>
不得不爾信亦謝逺曰今日賴公決此大議遂立<lb/>
覺為世子　太師泰北巡秋八月泰北度河　冬<lb/>
十月魏安定文公宇文泰還至牽屯山而病驛召<lb/>
中山公䕶䕶至涇州見泰泰謂䕶曰吾諸子皆幼<lb/>
外寇方彊天下之事屬之於汝宜努力以成吾志<lb/>
乙亥卒於雲陽䕶還長安發喪泰能駕御英豪得<lb/>
<pb n="KR2c0001_SBCK_023-53a"/>
其力用性好質素不尚虛飾明達政事崇儒好古<lb/>
凡所施設皆依倣三代而為之丙子世子覺嗣位<lb/>
為太師柱國大冢宰出鎮同州時年十五中山公<lb/>
䕶名位素卑雖為泰所屬而羣公各圖執政莫肯<lb/>
服從䕶問計於大司冦于謹謹曰謹早蒙先公非<lb/>
常之知恩深骨肉今日之事必以死爭之若對衆<lb/>
定䇿公必不得讓明日羣公㑹議謹曰昔帝室傾<lb/>
危非安定公無復今日今公一旦違世嗣子雖㓜<lb/>
中山公親其兄子兼受顧託軍國之事理須歸之<lb/>
辭色抗厲衆皆悚動䕶曰此乃家事䕶雖庸昧何<lb/>
敢有辭謹素與泰等夷䕶常拜之至是謹起而言<lb/>
<pb n="KR2c0001_SBCK_023-53b"/>
曰公若統理軍國謹等皆有所依遂再拜羣公迫<lb/>
於謹亦再拜於是衆議始定䕶綱紀内外撫循文<lb/>
武人心遂安　十二月魏封世子覺為周公<lb/>
魏宇文護以周公幼弱欲早使正位以定人心庚<lb/>
子以魏恭帝詔禪位于周使大宗伯趙貴持節奉<lb/>
册濟北公迪致皇帝璽綬恭帝出居大司馬府<lb/>
陳高祖永定元年春正月辛丑周公即天王位柴<lb/>
燎告天朝百官于露門追尊王考文公為文王妣<lb/>
為文后大赦封魏恭帝為宋公以木德承魏水行<lb/>
夏之時服色尚黒以李弼為太師趙貴為太傅獨<lb/>
孤信為太保中山公䕶為大司馬　二月周人<lb/>
<pb n="KR2c0001_SBCK_023-54a"/>
殺魏恭帝　秋八月晉公䕶廢周王為略陽公<lb/>
迎立岐州刺史寧都公毓後月餘䕶弑略陽公<hi>見事</hi>
<hi>逆節宇文護</hi>
二年秋九月甲申周封少師元羅為韓國公以紹<lb/>
魏後<lb/>
三年秋八月周御正中大夫崔猷建議以為聖人<lb/>
㳂革因時制宜今天子稱王不足以威天下請遵<lb/>
秦漢舊制稱皇帝建年號己亥周王始稱皇帝追<lb/>
尊文王曰文皇帝改元武成<lb/>
　　　侯景之亂<lb/>
梁武帝中大同元年　東魏司徒河南大將軍大<lb/>
<pb n="KR2c0001_SBCK_023-54b"/>
行臺侯景右足偏短弓馬非其長而多謀筭諸將<lb/>
髙敖曹彭樂等皆勇冠一時景常輕之曰此屬皆<lb/>
如豕突勢何所至景嘗言於丞相髙歡願得兵三<lb/>
萬横行天下要須濟江縛取蕭衍老公以為太平<lb/>
寺主歡使將兵十萬専制河南杖任若已之半體<lb/>
景素輕髙澄嘗謂司馬子如曰髙王在吾不敢有<lb/>
異王沒吾不能與鮮卑小兒共事子如掩其口及<lb/>
歡疾篤澄詐為歡書以召景先是景與歡約曰今<lb/>
握兵在逺人易為詐所賜書背請加㣲㸃歡從之<lb/>
景得書無㸃辭不至又聞歡疾篤用其行臺郎潁<lb/>
川王偉計遂擁兵自固歡謂澄曰我雖病汝面更<lb/>
<pb n="KR2c0001_SBCK_023-55a"/>
有餘憂何也澄未及對歡曰豈非憂侯景叛邪對<lb/>
曰然歡曰景專制河南十四年矣常有飛揚跋扈<lb/>
之志顧我能畜養非汝所能駕御也今四方未定<lb/>
勿遽發哀庫狄干鮮卑老公斛律金敕勒老公並<lb/>
性遒直終不負汝可朱渾道元劉豐生逺來投我<lb/>
必無異心潘相樂本作道人心和厚汝兄弟當得<lb/>
其力韓軌少戅宜寛借之彭樂心腹難得宜防䕶<lb/>
之堪敵侯景者唯有慕容紹宗我故不貴之留以<lb/>
遺汝又曰段孝先忠亮仁厚智勇兼僃親戚之中<lb/>
唯有此子軍旅大事宜共籌之又曰邙山之戰吾<lb/>
不用陳元康之言留患遺汝死不瞑目相樂廣寧<lb/>
<pb n="KR2c0001_SBCK_023-55b"/>
人也<lb/>
太清元年春正月丙午東魏勃海獻武王歡卒侯<lb/>
景自念已與髙氏有隙内不自安辛亥據河南叛<lb/>
歸于魏潁川刺史司馬世雲以城應之景誘執豫<lb/>
州刺史髙元成㐮州刺史李宻廣州刺史懷朔暴<lb/>
顯等遣軍士二百人載仗暮入西兖州欲襲取之<lb/>
刺史邢子才覺之掩捕盡獲之因散檄東方諸州<lb/>
各為之備由是景不能取諸將皆以為景之叛由<lb/>
崔暹澄不得已欲殺暹以謝景陳元康諫曰今雖<lb/>
四海未清綱紀已定若以數將在外茍悦其心枉<lb/>
殺無辜虧廢刑典豈直上負天神何以下安黎庶<lb/>
<pb n="KR2c0001_SBCK_023-56a"/>
晁錯前事願公慎之澄乃止遣司空韓軌督諸軍<lb/>
討景　二月魏以開府儀同三司若干惠為司<lb/>
空侯景為太傅河南大行臺上谷公庚辰景又遣<lb/>
其行臺郎中丁和來上表言臣與髙澄有隙請舉<lb/>
函谷以東瑕丘以西豫廣潁荆襄兖南兖濟東豫<lb/>
洛陽北荆北揚等十三州内附惟青徐數州僅須<lb/>
折簡且黄河以南皆臣所職易同反掌若齊宋一<lb/>
平徐事燕趙上召羣臣廷議尚書僕射謝舉等皆<lb/>
曰頃嵗與魏通和邊境無事今納其叛臣竊謂非<lb/>
宜上曰雖然得景則塞北可清機㑹難得豈宜膠<lb/>
柱是嵗正月乙夘上夢中原牧守皆以地來降舉<lb/>
<pb n="KR2c0001_SBCK_023-56b"/>
朝稱慶旦見中書舍人朱异告之且曰吾為人少<lb/>
夢若有夢必實异曰此乃宇内混壹之兆也及丁<lb/>
和至稱景定計以正月乙夘上愈神之然意猶未<lb/>
決嘗獨言我國家如金甌無一傷缺今忽受景地<lb/>
詎是事宜脫致紛紜悔之何及朱异揣知上意對<lb/>
曰聖明御宇南北歸仰正以事無機㑹未逹其心<lb/>
今侯景分魏土之半以來自非天誘其衷人賛其<lb/>
謀何以至此若拒而不納恐絶後來之望此誠易<lb/>
見願陛下無疑上乃定議納景壬午以景為大將<lb/>
軍封河南王都督河南北諸軍事大行臺承制如<lb/>
鄧禹故事平西諮議參軍周弘正善占候前此謂<lb/>
<pb n="KR2c0001_SBCK_023-57a"/>
人曰國家數年後當有兵起及聞納景曰亂階在<lb/>
此矣　三月甲辰遣司州刺史羊鴉仁督兖州<lb/>
刺史桓和仁州刺史湛海珍等將兵三萬趣懸瓠<lb/>
運糧食應接侯景　夏五月髙澄遣武衛將軍元<lb/>
柱等將數萬衆晝夜兼行以襲侯景遇景於潁川<lb/>
北柱等大敗景以羊鴉仁等軍猶未至乃退保潁<lb/>
川　東魏司徒韓軌等圍侯景於潁川景懼割東<lb/>
荆北兖州魯陽長社四城賂魏以求救尚書左僕<lb/>
射于謹曰景少習兵姦詐難測不如厚其爵位以<lb/>
觀其變未可遣兵也荆州刺史王思政以為若不<lb/>
因機進取後悔無及即以荆州步騎萬餘從魯陽<lb/>
<pb n="KR2c0001_SBCK_023-57b"/>
關向陽翟丞相㤗聞之加景大將軍兼尚書令遣<lb/>
太尉李弼儀同三司趙貴將兵一萬赴潁川景恐<lb/>
上責之遣中兵參軍栁昕奉啟於上以為王旅未<lb/>
接死亡交急遂求援關中自救目前臣既不安於<lb/>
髙氏豈見容於宇文但螫手解腕事不得已本圖<lb/>
為國願不賜咎臣獲其力不容即棄今以四州之<lb/>
地為餌敵之資已令宇文遣人入守自豫州以東<lb/>
齊海以西悉臣控壓見有之地盡歸聖朝懸瓠項<lb/>
城徐州南兖事須迎納願陛下速敕境上各置重<lb/>
兵與臣影嚮不使差互上報之曰大夫出境尚有<lb/>
所専况始創奇謀將建大業理須適事而行隨方<lb/>
<pb n="KR2c0001_SBCK_023-58a"/>
以應卿誠心有本何假詞費　六月東魏韓軌<lb/>
等圍潁川聞魏李弼趙貴等將至己巳引兵還鄴<lb/>
侯景欲因㑹執弼與貴奪其軍貴疑之不往貴欲<lb/>
誘景入營而執之弼止之羊鴉仁遣長史鄧鴻將<lb/>
兵至汝水弼引兵還長安王思政入據潁川景陽<lb/>
稱略地引軍出屯懸瓠景復乞兵於魏丞相㤗使<lb/>
同軌防主韋灋保及都督賀蘭願徳等將兵助之<lb/>
大行臺左丞藍田王悦言於㤗曰侯景之於髙歡<lb/>
始敦鄉黨之情終定君臣之契任居上將位重台<lb/>
司今歡始死景遽外叛蓋所圗甚大終不為人下<lb/>
故也且彼既能背徳於髙氏豈肯盡節於朝廷今<lb/>
<pb n="KR2c0001_SBCK_023-58b"/>
益之以勢援之以兵竊恐朝廷貽笑將來也㤗乃<lb/>
召景入朝景隂謀叛魏事計未成厚撫韋灋保等<lb/>
冀為己用外示親宻無猜間每往來諸軍間侍從<lb/>
至少魏軍中名將皆身自造詣同軌防長史裴寛<lb/>
謂灋保曰侯景狡詐必不肯入關欲託欵於公恐<lb/>
未可信若伏兵斬之此亦一時之功也如其不爾<lb/>
即應深為之防不得信其誑誘自貽後悔灋保深<lb/>
然之不敢圖景但自為備而已尋辭還所鎮王思<lb/>
政亦覺其詐宻召賀蘭願徳等還分布諸軍據景<lb/>
七州十二鎮景果辭不入朝遺丞相㤗書曰吾耻<lb/>
與髙澄鴈行安能比肩大弟㤗乃遣行臺郎中趙<lb/>
<pb n="KR2c0001_SBCK_023-59a"/>
士憲悉召前後所遣諸軍援景者景遂決意來降<lb/>
魏將任約以所部千餘人降於景㤗以所授景使<lb/>
持節太傅大將軍兼尚書令河南大行臺都督河<lb/>
南諸軍事回授王思政思政並讓不受頻使敦諭<lb/>
惟受都督河南諸軍事　秋七月庚申羊鴉仁<lb/>
入懸瓠城甲子詔更以懸瓠為豫州夀春為南豫<lb/>
州改合肥為合州以鴉仁為司豫二州刺史鎮懸<lb/>
瓠西陽太守羊思達為殷州刺史鎮項城　八<lb/>
月乙丑下詔大舉伐東魏遣南豫州刺史貞陽侯<lb/>
淵明南兖州刺史南康王㑹理分督諸將淵明懿<lb/>
之子㑹理續之子也始上欲以鄱陽王範為元帥<lb/>
<pb n="KR2c0001_SBCK_023-59b"/>
朱异取急在外聞之遽入曰鄱陽雄豪蓋世得人<lb/>
死力然所至殘暴非弔民之材且陛下昔登北顧<lb/>
亭以望謂江右有反氣骨肉為戎首今日之事尤<lb/>
宜詳擇上黙然曰㑹理何如對曰陛下得之矣㑹<lb/>
理懦而無謀所乗襻輿施版屋冠以牛皮上聞不<lb/>
恱貞陽侯淵明時鎮夀陽屢請行上許之㑹理自<lb/>
以皇孫復為都督自淵明以下殆不對接淵明與<lb/>
諸將宻告朱异追㑹理還遂以淵明為都督　或<lb/>
告東魏大將軍澄云侯景有北歸之志㑹景將蔡<lb/>
道遵北歸言景頗知悔過景母及妻子皆在鄴澄<lb/>
乃以書諭之語以闔門無恙若還許以豫州刺史<lb/>
<pb n="KR2c0001_SBCK_023-60a"/>
終其身還其寵妻愛子所部文武更不追攝景使<lb/>
王偉復書曰今已引二邦揚旌北討熊豹齊奮克<lb/>
復中原幸自取之何勞恩賜昔王陵附漢母在不<lb/>
歸太上囚楚乞羮自若矧伊妻子而可介意脫謂<lb/>
誅之有益欲止不能殺之無損徒復阬戮家累在<lb/>
君何關僕也戊子詔以景録行臺尚書事　九<lb/>
月上命蕭淵明堰泗水於寒山以灌彭城俟得彭<lb/>
城乃進軍與侯景掎角癸夘淵明軍于寒山去彭<lb/>
城十八里斷流立堰侍中羊侃監作堰再旬而成<lb/>
東魏徐州刺史太原王則嬰城固守侃勸淵明乗<lb/>
水攻彭城不從諸將與淵明議軍事淵明不能對<lb/>
<pb n="KR2c0001_SBCK_023-60b"/>
但云臨時制宜　冬十一月東魏大將軍澄使<lb/>
大都督髙岳救彭城欲以金門郡公潘樂為副陳<lb/>
元康曰樂緩於機變不如慕容紹宗且先王之命<lb/>
也公但推赤心於斯人景不足憂也時紹宗在外<lb/>
澄欲召見之恐其驚叛元康曰紹宗知元康特䝉<lb/>
顧待新使人來餉金元康欲安其意受之而厚答<lb/>
其書保無異也乙酉以紹宗為東南道行臺與岳<lb/>
樂偕行初景聞韓軌來曰噉猪腸兒何能為聞髙<lb/>
岳來曰兵精人凡諸將無不為所輕者及聞紹宗<lb/>
來叩鞍有懼色曰誰教鮮卑兒解遣紹宗來若然<lb/>
髙王定未死邪澄以廷尉卿杜弼為軍司攝行臺<lb/>
<pb n="KR2c0001_SBCK_023-61a"/>
左丞臨發問以政事之要可為戒者使録一二條<lb/>
弼請口陳之曰天下大務莫過賞罰賞一人使天<lb/>
下之人喜罰一人使天下之人懼茍二事不失自<lb/>
然盡美澄大悦曰言雖不多於理甚要紹宗帥衆<lb/>
十萬據槖駝峴羊侃勸貞陽侯淵明乗其逺來擊<lb/>
之不從旦日又勸出戰亦不從侃乃帥所領出屯<lb/>
堰上丙午紹宗至城下引步騎萬人攻潼州刺史<lb/>
郭鳯營矢下如雨淵明醉不能起命諸將救之皆<lb/>
不敢出北兖州刺史胡貴孫謂譙州刺史趙伯超<lb/>
曰吾屬將兵而來本欲何為今遇敵而不戰乎伯<lb/>
超不能對貴孫獨帥麾下與東魏戰斬首二百級<lb/>
<pb n="KR2c0001_SBCK_023-61b"/>
伯超擁衆數千不敢救謂其下曰虜盛如此與戰<lb/>
必敗不如全軍早歸可以免罪皆曰善遂遁還初<lb/>
侯景常戒梁人曰逐北勿過二里紹宗將戰以梁<lb/>
人輕悍恐其衆不能支一一引將卒謂之曰我當<lb/>
陽退誤呉兒使前爾擊其背東魏兵實敗走梁人<lb/>
不用景言乗勝深入魏將卒以紹宗之言為信爭<lb/>
共掩擊之梁兵大敗貞陽侯淵明及胡貴孫趙伯<lb/>
超等皆為東魏所虜失亡士卒數萬人羊侃結陳<lb/>
徐還上方晝寢宦者張僧胤白朱异啟事上駭之<lb/>
遽起升輿至文徳殿閤异曰韓山失律上聞之怳<lb/>
然將墜牀僧胤扶而就坐乃歎曰吾得無復為晉<lb/>
<pb n="KR2c0001_SBCK_023-62a"/>
家乎郭鳯退保潼州慕容紹宗進圍之十二月甲<lb/>
子朔鳯弃城走東魏使軍司杜弼作檄移梁朝曰<lb/>
皇家垂統光配彼天唯彼呉越獨阻聲教元首懷<lb/>
止戈之心上宰薄兵車之命遂解縶南冠喻以好<lb/>
睦雖嘉謀長筭爰自我始罷戰息民彼獲其利侯<lb/>
景豎子自生猜貳逺託關隴依憑姦僞逆主定君<lb/>
臣之分偽相結兄弟之親豈曰無恩終成難養俄<lb/>
而易慮親尋干戈釁暴惡盈側首無託以金陵逋<lb/>
逃之藪江南流寓之地甘辭卑禮進孰圖身詭言<lb/>
浮說抑可知矣而偽朝大小幸災忘義主荒於上<lb/>
臣蔽於下連結姦惡斷絶鄰好徴兵保境縱盗侵<lb/>
<pb n="KR2c0001_SBCK_023-62b"/>
國蓋物無定方事無定勢或乗利而受害或因得<lb/>
而更失是以呉侵齊境遂得句踐之師趙納韓地<lb/>
終有長平之役矧乃鞭撻疲民侵軼徐部築壘擁<lb/>
川舍舟徼利是以援枹秉麾之將拔拒投石之士<lb/>
含怒作色如赴私讎彼連營擁衆依山傍水舉螳<lb/>
蜋之斧被蛣蜣之甲當窮轍以待輪坐積薪而候<lb/>
燎及鋒刄暫交埃塵且接已亡㦸弃戈土崩瓦解<lb/>
掬指舟中衿甲鼓下同宗異姓縲紲相望曲直既<lb/>
殊彊弱不等獲一人而失一國見黄雀而忘深穽<lb/>
智者所不為仁者所不向誠既往之難逮猶將來<lb/>
之可追侯景以鄙俚之夫遭風雲之㑹位班三事<lb/>
<pb n="KR2c0001_SBCK_023-63a"/>
邑啟萬家揣身量分乆當止足而周章向背離披<lb/>
不已夫豈徒然意亦可見彼乃授之以利器誨之<lb/>
以慢藏使其勢得容姦時堪乗便今見南風不競<lb/>
天亡有徴老賊姦謀將復作矣然推堅彊者難為<lb/>
功摧枯朽者易為力計其雖非孫呉猛將燕趙精<lb/>
兵猶是乆涉行陳曾習軍旅豈同剽輕之師不比<lb/>
危脆之衆拒此則作氣不足攻彼則為勢有餘終<lb/>
恐尾大於身踵麤於股倔彊不掉狼戾難馴呼之<lb/>
則反速而舋小不徴則叛遲而禍大㑹應遥望廷<lb/>
尉不肯為臣自據淮南亦欲稱帝但恐楚國亡猨<lb/>
禍延林木城門失火殃及池魚横使江淮士子荆<lb/>
<pb n="KR2c0001_SBCK_023-63b"/>
楊人物死亡矢石之下夭折霧露之中彼梁主操<lb/>
行無聞輕險有素射雀論功蕩舟稱力年既老矣<lb/>
耄又及之政散民流禮崩樂壞加以用舍乖方廢<lb/>
立失所矯情動俗飾智驚愚毒螫滿懷妄敦戒業<lb/>
躁競盈胷謬治清淨災異降於上怨讟興於下人<lb/>
人厭苦家家思亂履霜有漸堅冰且至傳險躁之<lb/>
風俗任輕薄之子孫朋黨路開兵權在外必將禍<lb/>
生骨肉舋起腹心彊弩衝城長戈指闕徒探雀鷇<lb/>
無救府蔵之虚空請熊蹯詎延晷刻之命外崩中<lb/>
潰今實其時鷸蚌相持我乗其敝方使駿騎追風<lb/>
精甲輝日四七並列百萬為羣以轉石之形為破<lb/>
<pb n="KR2c0001_SBCK_023-64a"/>
竹之勢當使鍾山渡江青蓋入洛荆棘生於建業<lb/>
之宫麋鹿遊於姑蘇之館但恐革車之所<graphic n="KR1922" url="https://raw.githubusercontent.com/kanripo/KR-Gaiji/master/images/KR1922.png" mimeType="image/png"/>轢劒<lb/>
騎之所蹂踐𣏌梓於焉傾折竹箭以此摧殘若吳<lb/>
之王孫蜀之公子歸欵軍門委命下吏當即授客<lb/>
卿之秩特加驃騎之號凡百君子勉求多福其後<lb/>
梁室禍敗皆如弼言侯景圍譙城不下退攻城父<lb/>
拔之壬申遣其行臺左丞王偉等詣建康説上曰<lb/>
鄴中文武合謀召臣共討髙澄事泄澄幽元善見<lb/>
於金墉殺諸元六十餘人河北物情俱念其主請<lb/>
立元氏一人以從人望如此則陛下有繼絶之名<lb/>
臣景有立功之效河之南北為聖朝之邾莒國之<lb/>
<pb n="KR2c0001_SBCK_023-64b"/>
男女為大梁之臣妾上以為然乙亥下詔以太子<lb/>
舍人元貞為咸陽王資以兵力使還北主魏須度<lb/>
江許即位儀衛以乗輿之副給之貞樹之子也蕭<lb/>
淵明至鄴東魏主升閶闔門受俘讓而釋之送於<lb/>
晉陽大將軍澄待之甚厚慕容紹宗引軍擊侯景<lb/>
景輜重數千兩馬數千匹士卒四萬人退保渦陽<lb/>
紹宗士卒十萬旗甲耀日鳴鼓長驅而進景使謂<lb/>
之曰公等為欲送客為欲定雌雄邪紹宗曰欲與<lb/>
公決勝負遂順風布陳景閉壘俟風過乃出紹宗<lb/>
曰侯景多詭計好乗人背使備之果如其言景命<lb/>
戰士皆被短甲執短刀入東魏陳但低視斫人脛<lb/>
<pb n="KR2c0001_SBCK_023-65a"/>
馬足東魏兵遂敗紹宗墜馬儀同三司劉豐生被<lb/>
傷顯州刺史張遵業為景所擒紹宗豐生俱奔譙<lb/>
城禆將斛律光張恃顯尤之紹宗曰吾戰多矣未<lb/>
見如景之難克者也君輩試犯之光等被甲將出<lb/>
紹宗戒之曰勿度渦水二人軍於水比光輕騎射<lb/>
之景臨渦水謂光曰爾求勲而來我懼死而去我<lb/>
汝之父友何為射我汝豈自解不度水南慕容紹<lb/>
宗教汝也光無以應景使其徒田遷射光馬洞胷<lb/>
光易馬隠樹又中之退入於軍景擒恃顯既而捨<lb/>
之光走入譙城紹宗曰今定何如而尤我也光金<lb/>
之子也開府儀同三司叚韶夾渦而軍潛於上風<lb/>
<pb n="KR2c0001_SBCK_023-65b"/>
縱火景帥騎入水出而却走草濕火不復然　侯<lb/>
景與東魏慕容紹宗相持數月景食盡司馬世雲<lb/>
降於紹宗<lb/>
二年春正月己亥慕容紹宗以鐵騎五千夾擊侯<lb/>
景景誑其衆曰汝輩家屬已為髙澄所殺衆信之<lb/>
紹宗遥呼曰汝輩家屬並完若歸官勲如舊被髪<lb/>
向北斗為誓景士卒不樂南渡其將暴顯等各帥<lb/>
所部降於紹宗景衆大潰爭赴渦水水為之不流<lb/>
景與腹心數騎自硤石濟淮稍收散卒得步騎八<lb/>
百人南過小城人登陴詬之曰跛奴欲何為邪景<lb/>
怒破城殺詬者而去晝夜兼行追軍不敢逼使謂<lb/>
<pb n="KR2c0001_SBCK_023-66a"/>
紹宗曰景若就禽公復何用紹宗乃縱之　甲辰<lb/>
豫州刺史羊鴉仁以東魏軍漸逼稱運糧不繼棄<lb/>
懸瓠還義陽殷州刺史羊思達亦棄項城走東魏<lb/>
人皆據之上怒責讓鴉仁鴉仁懼啟申後期頓軍<lb/>
淮上　侯景既敗不知所適時鄱陽王範除南豫<lb/>
州刺史未至馬頭戍主劉神茂素為監州事韋黯<lb/>
所不容聞景至故住候之景問曰夀陽去此不逺<lb/>
城池險固欲往投之韋黯其納我乎神茂曰黯雖<lb/>
據城是監州耳王若馳至近郊彼必出迎因而執<lb/>
之可以集事得城之後徐以啟聞朝廷喜王南歸<lb/>
必不責也景執其手曰天教也神茂請帥步騎百<lb/>
<pb n="KR2c0001_SBCK_023-66b"/>
人先爲鄉導壬子景夜至夀陽城下韋黯以爲賊<lb/>
也授甲登陴景遣其徒告曰河南王戰敗來投此<lb/>
鎮願速開門黯曰皆不奉敕不敢聞命景謂神茂<lb/>
曰事不諧矣神茂曰黯懦而寡智可說下也乃遣<lb/>
夀陽徐思玉入見黯曰河南王爲朝廷所重君所<lb/>
知也今失利來投何得不受黯曰吾之受命唯知<lb/>
守城河南自敗何預吾事思玉曰國家付君以閫<lb/>
外之略今君不肯開城若魏追兵來至河南爲魏<lb/>
所殺君豈能獨守縱使或存何顔以見朝廷黯然<lb/>
之思玉出報景大恱曰活我者卿也癸丑黯開門<lb/>
納景景遣其將分守四門詰責黯將斬之既而撫<lb/>
<pb n="KR2c0001_SBCK_023-67a"/>
手大笑置酒極歡黯叡之子也朝廷聞景敗未得<lb/>
審問或云景與將士盡沒上下咸以為憂侍中太<lb/>
子詹事何敬容詣東宫大子曰淮北始更有信侯<lb/>
景定得身免不如所傳敬容對曰得景遂死深為<lb/>
朝廷之福太子失色問其故敬容曰景翻覆叛臣<lb/>
終當亂國太子於玄圃自講老莊敬容謂學士呉<lb/>
孜曰昔西晉祖尚玄虚使中原淪於胡羯今東宫<lb/>
復爾江南亦將為戎乎甲寅景遣儀同三司于子<lb/>
恱馳以敗聞并自求貶削優詔不許景復求資給<lb/>
上以景兵新破未忍移易乙夘即以景為南豫州<lb/>
牧本官如故更以鄱陽王範為合州刺史鎮合肥<lb/>
<pb n="KR2c0001_SBCK_023-67b"/>
光禄大夫蕭介上表諫曰竊聞侯景以渦陽敗績<lb/>
隻馬歸命陛下不悔前禍復敕容納臣聞凶人之<lb/>
性不移天下之惡一也昔吕布殺丁原以事董卓<lb/>
終誅董而為賊劉牢反王恭以歸晉還背晉以構<lb/>
妖何者狼子野心終無馴狎之性養虎之喻必見<lb/>
飢噬之禍侯景以凶狡之才荷髙歡卵翼之遇位<lb/>
忝台司任居方伯然而髙歡墳土未乾即還反噬<lb/>
逆力不逮乃復逃死關西宇文不容故復投身於<lb/>
我陛下前者所以不逆細流正欲比屬國降胡以<lb/>
討匈奴兾獲一戰之效耳今既亡師失地直是境<lb/>
上之匹夫陛下愛匹夫而弃與國臣竊不取也若<lb/>
<pb n="KR2c0001_SBCK_023-68a"/>
國家猶待其更鳴之晨嵗暮之效臣竊惟侯景必<lb/>
非嵗暮之臣弃鄉國如脫屣背君親如遺芥豈知<lb/>
逺慕聖徳為江淮之純臣乎事迹顯然無可致惑<lb/>
臣朽老疾侵不應干預朝政但楚囊將死有城郢<lb/>
之忠衞魚臨亡亦有尸諫之節臣忝為宗室遺老<lb/>
敢忘劉向之心上歎息其忠然不能用介思話之<lb/>
孫也　二月東魏殺其南兖州刺史石長宣討<lb/>
侯景之黨也其餘為景所脅從者皆赦之　東魏<lb/>
既得懸瓠項城悉復舊境大將軍澄數遣書移復<lb/>
求通好朝廷未之許澄謂貞陽侯淵明曰先王與<lb/>
梁主和好十有餘年聞彼禮佛文云奉為魏主并<lb/>
<pb n="KR2c0001_SBCK_023-68b"/>
及先王此乃梁王厚意不謂一朝失信致此紛擾<lb/>
知非梁主本心當是侯景扇動耳宜遣使諮論若<lb/>
梁主不忘舊好吾亦不敢違先王之意諸人並即<lb/>
遣歸侯景家屬亦當同遣淵明乃遣省事夏侯僧<lb/>
辯奉啓於上稱勃海王弘厚長者若更通好當聴<lb/>
淵明還上得啟流涕與朝臣議之右衞將軍朱异<lb/>
御史中丞張綰等皆曰靜冦息民和實爲便司農<lb/>
卿傅岐獨曰髙澄何事須和必是設閒故命貞陽<lb/>
遣使欲令侯景自疑景意不安必圖禍亂若許通<lb/>
好正墮其計中异等固執宜和上亦厭用兵乃從<lb/>
异言賜淵明書曰知髙大將軍禮汝不薄省啟甚<lb/>
<pb n="KR2c0001_SBCK_023-69a"/>
以慰懷當别遣行人重敦鄰睦僧辯還過夀陽侯<lb/>
景竊訪知之攝問具服乃寫答淵明之書陳啟於<lb/>
上曰髙氏心懷鴆毒怨盈北土人願天從歡身殞<lb/>
越子澄嗣惡討滅待時所以昧此一勝者蓋天蕩<lb/>
澄心以盈凶毒耳澄茍行合天心腹心無疾又何<lb/>
急急奉璧求和豈不以秦兵扼其喉胡騎迫其背<lb/>
故甘辭厚幣取安大國臣聞一日縱敵數世之患<lb/>
何惜髙澄一豎以弃億兆之心竊以北魏安彊莫<lb/>
過天監之始鍾離之役匹馬不歸當其彊也陛下<lb/>
尚伐而取之及其弱也反慮而和之舍已成之功<lb/>
縱垂死之虜使其假命彊梁以遺後世非直愚臣<lb/>
<pb n="KR2c0001_SBCK_023-69b"/>
扼腕實亦志士痛心昔伍相奔呉楚邦卒滅陳平<lb/>
去項劉氏用興臣雖才劣古人心同往事誠知髙<lb/>
澄忌賈在翟惡㑹居秦求盟請和兾除其患若臣<lb/>
死有益萬殞無辭唯恐千載有穢良史景又致書<lb/>
於朱异餉金三百兩异納金而不通其啓己夘上<lb/>
遣使弔澄景又啓曰臣與髙氏舋隙已深仰慿威<lb/>
靈期雪讎恥今陛下復與髙氏連和使臣何地自<lb/>
處乞申後戰宣暢皇威上報之曰朕與公大義已<lb/>
定豈有成而相納敗而相弃乎今髙氏有使求和<lb/>
朕亦更思偃武進退之宜國有常制公但清靜自<lb/>
居無勞慮也景又啓曰臣今蓄糧聚衆秣馬潜戈<lb/>
<pb n="KR2c0001_SBCK_023-70a"/>
指日計期克清趙魏不容軍出無名故願以陛下<lb/>
為主耳今陛下弃臣遐外南北復通將恐微臣之<lb/>
身不免髙氏之手上又報曰朕為萬乗之主豈可<lb/>
失信於一物想公深得此心不勞復有啟也景乃<lb/>
詐為鄴中書求以貞陽侯易景上將許之舍人傅<lb/>
岐曰侯景以窮歸義弃之不祥且百戰之餘寧肯<lb/>
束手受縶謝舉朱异曰景奔敗之將一使之力耳<lb/>
上從之復書曰貞陽旦至侯景夕返景謂左右曰<lb/>
我固知呉老公薄心腸王偉說景曰今坐聴亦死<lb/>
舉大事亦死唯王圖之於是始為反計屬城居民<lb/>
悉召募為軍士輙停責市估及田租百姓子女悉<lb/>
<pb n="KR2c0001_SBCK_023-70b"/>
以配將士　夏五月上遣建康令謝挺散騎常<lb/>
侍徐陵聘于東魏復修前好陵摛之子也　秋<lb/>
八月侯景自至夀陽徴求無已朝廷未嘗拒絶景<lb/>
請娶於王謝上曰王謝門髙非偶可於朱張以下<lb/>
訪之景恚曰㑹將呉兒女配奴又啟求錦萬匹為<lb/>
軍人作袍中領軍朱异議以青布給之又以臺所<lb/>
給仗多不能精啟請東冶鍜工欲更營造敕並給<lb/>
之景以安北將軍夏侯䕫之子譒為長史徐思玉<lb/>
為司馬譒遂去夏稱侯託為族子上既不用景言<lb/>
與東魏和親是後景表疏稍稍悖慢又聞徐陵等<lb/>
使魏反謀益甚元貞知景有異志累啟還朝景謂<lb/>
<pb n="KR2c0001_SBCK_023-71a"/>
曰河北事雖不果江南何慮失之何不小忍貞懼<lb/>
逃歸建康具以事聞上以貞為始興内史亦不問<lb/>
景臨賀王正徳所至貪暴不灋屢得罪於上由是<lb/>
憤恨隂養死士儲米積貨幸國家有變景知之正<lb/>
徳在北與徐思玉相知景遣思玉致牋於正徳曰<lb/>
今天子年尊姦臣亂國以景觀之計日禍敗大王<lb/>
屬當儲貳中被廢黜四海業業歸心大王景雖不<lb/>
敏實思自效願王允副蒼生鑒斯誠欵正徳大喜<lb/>
曰侯公之意闇與吾同天授我也報之曰朝廷之<lb/>
事如公所言僕之有心為日乆矣今僕為其内公<lb/>
為其外何有不濟機事在速今其時矣鄱陽王範<lb/>
<pb n="KR2c0001_SBCK_023-71b"/>
宻啟景謀反時上以邊事専委朱异動靜皆關之<lb/>
异以為必無此理上報範曰景孤危寄命譬如嬰<lb/>
兒仰人乳哺以此事勢安能反乎範重陳之曰不<lb/>
早翦撲禍及生民上曰朝廷自有處分不須汝深<lb/>
憂也範復請自以合肥之衆討之上不許朱异謂<lb/>
範使曰鄱陽王遂不許朝廷有一客自是範啟异<lb/>
不復為通景邀羊鴉仁同反鴉仁執其使以聞异<lb/>
曰景數百叛虜何能為敕以使者付建康獄俄解<lb/>
遣之景益無所憚啟上曰若臣事是實應罹國憲<lb/>
如䝉照察請戮鴉仁景又上言髙澄狡猾寧可全<lb/>
信陛下納其詭語求與連和臣亦竊所笑也臣寧<lb/>
<pb n="KR2c0001_SBCK_023-72a"/>
堪粉骨投命讎門乞江西一境受臣控督如其不<lb/>
許即帥甲騎臨江上向閩越非唯朝廷自恥亦是<lb/>
三公旰食上使朱异宣語答景使曰譬如貧家畜<lb/>
十客五客尚能得意朕唯有一客致有忿言亦朕<lb/>
之失也益加賞賜錦綵錢布信使相望戊戌景反<lb/>
於夀陽以誅中領軍朱异少府卿徐驎太子右衞<lb/>
率陸驗制局監周石珍為名异等皆以姦佞驕貪<lb/>
蔽主弄權為時人所疾故景託以興兵驎驗呉郡<lb/>
人石珍丹楊人驎驗迭為少府丞以苛刻為務百<lb/>
賈怨之异尤與之暱世人謂之三蠹司農卿傅岐<lb/>
梗直士也嘗謂异曰卿任參國鈞榮寵如此比日<lb/>
<pb n="KR2c0001_SBCK_023-72b"/>
所聞鄙穢狼藉若使聖主發悟欲免得乎异曰外<lb/>
閒謗讟知之乆矣心茍無媿何䘏人言岐謂人曰<lb/>
朱彦和將死矣恃謟以求容肆辯以拒諫聞難而<lb/>
不懼知惡而不改天奪其鑒其能乆乎景西攻馬<lb/>
頭遣其將宋子仙東攻木栅執戍主曹璆等上聞<lb/>
之笑曰是何能爲吾折箠笞之敕購斬景者封三<lb/>
千户公除州刺史甲辰詔以合州刺史鄱陽王範<lb/>
爲南道都督北徐州刺史封山侯正表爲北道都<lb/>
督司州刺史栁仲禮爲西道都督通直散騎常侍<lb/>
裴之髙爲東道都督以侍中開府儀同三司邵陵<lb/>
王綸持節董督衆軍以討景正表宏之子仲禮慶<lb/>
<pb n="KR2c0001_SBCK_023-73a"/>
逺之孫之髙邃之兄子也　九月侯景聞臺軍<lb/>
討之問策於王偉偉曰邵陵若至彼衆我寡必為<lb/>
所困不如弃淮南決志東向帥輕騎直掩建康臨<lb/>
賀反其内大王攻其外天下不足定也兵貴拙速<lb/>
宜即進路景乃留外弟中軍大都督王顯貴守夀<lb/>
陽癸未詐稱遊獵出夀陽人不之覺冬十月庚寅<lb/>
景揚聲趣合肥而實襲譙州助防董紹先開城降<lb/>
之執刺史豐城侯泰泰範之弟也先為中書舍人<lb/>
傾財以事時要超授譙州刺史至州徧發民丁使<lb/>
擔腰輿扇繖等物不限士庶恥為之者重加杖責<lb/>
多輸財者即縱免之由是人皆思亂及侯景至人<lb/>
<pb n="KR2c0001_SBCK_023-73b"/>
無戰心故敗庚子詔遣寧逺將軍王質帥衆三千<lb/>
巡江防遏景攻歴陽太守莊鐵丁未鐵以城降因<lb/>
說景曰國家承平嵗乆人不習戰聞大王舉兵内<lb/>
外震駭宜乗此際速趨建康可兵不血刃而成大<lb/>
功若使朝廷徐得為備内外小安遣羸兵千人直<lb/>
據采石大王雖有精甲百萬不得濟矣景乃留儀<lb/>
同三司田英郭駱守歴陽以鐵為導引兵臨江江<lb/>
上鎮戍相次啟聞上問討景之策於都官尚書羊<lb/>
侃侃請以二千人急據采石令邵陵王襲取夀陽<lb/>
使景進不得前退失巢穴烏合之衆自然瓦解朱<lb/>
异曰景必無度江之志遂寢其議侃曰今兹敗矣<lb/>
<pb n="KR2c0001_SBCK_023-74a"/>
戊申以臨賀王正徳為平北將軍都督京師諸軍<lb/>
事屯丹楊郡正徳遣大船數十船詐稱載荻宻以<lb/>
濟景景將濟慮王質為梗使諜視之會臨川太守<lb/>
陳昕啟稱采石急須重鎮王質水軍輕弱恐不能<lb/>
濟上以昕為雲旗將軍代質戍采石徴質知丹楊<lb/>
尹事昕慶之之子也質去采石而昕猶未下渚諜<lb/>
告景云質已退景使折江東樹枝為驗諜如言而<lb/>
返景大喜曰吾事辦矣己酉自横江濟于采石有<lb/>
馬數百匹兵八千人是夕朝廷始命戒嚴景分兵<lb/>
襲姑孰執淮南太守文成侯寧南津校尉江子一帥<lb/>
舟師千餘人欲於下流邀景其副童桃生家在江<lb/>
<pb n="KR2c0001_SBCK_023-74b"/>
北與其徒先潰走子一收餘衆歩還建康子一子<lb/>
四之兄也太子見事急戎服入見上稟受方畧上<lb/>
曰此自汝事何更問為内外軍悉以付汝太子乃<lb/>
停中書省指揮軍事物情惶駭莫有應募者朝廷<lb/>
猶不知臨賀王正徳之情命正徳屯朱雀門寧國<lb/>
公大臨屯新亭太府卿韋黯屯六門繕脩宫城為<lb/>
受敵之備大臨大器之弟也己酉景至慈湖建康<lb/>
大駭御街人更相劫掠不復通行赦東西冶尚方<lb/>
錢署及建康繫囚以揚州刺史宣城王大器都督<lb/>
城内諸軍事以羊侃為軍師將軍副之南浦侯推<lb/>
守東府西豐公大春守石頭輕車長史謝禧始興<lb/>
<pb n="KR2c0001_SBCK_023-75a"/>
太守元貞守白下韋黯與右衛將軍栁津等分守<lb/>
宫城諸門及朝堂推秀之子大春大臨之弟津仲<lb/>
禮之父也攝諸寺庫公蔵錢聚之徳陽堂以充軍<lb/>
實庚戌侯景至板橋遣徐思玉來求見上實欲觀<lb/>
城中虚實上召問之思玉詐稱叛景請閒陳事上<lb/>
將屏左右舍人髙善寶曰思玉從賊中來情偽難<lb/>
測安可使獨在殿上朱异侍坐曰徐思玉豈刺客<lb/>
邪思玉出景啟言异等弄權乞帶甲入朝除君側<lb/>
之惡异甚慚悚景又請遣了事舍人出相領解上<lb/>
遣中書舍人賀季主書郭寶亮隨思玉勞景于板<lb/>
橋景北面受敕季曰今者之舉何名景曰欲為帝<lb/>
<pb n="KR2c0001_SBCK_023-75b"/>
也王偉進曰朱异等亂政除姦臣耳景既出惡言<lb/>
遂留季獨遣寶亮還宫百姓聞景至競入城公私<lb/>
混亂無復次第羊侃區分防擬皆以宗室閒之軍<lb/>
人爭入武庫自取器甲所司不能禁侃命斬數人<lb/>
方止是時梁興四十七年境内無事公卿在位及<lb/>
閭里士大夫罕見甲兵賊至猝迫公私駭震宿將<lb/>
已盡後進少年並出在外軍旅指撝一決於侃侃<lb/>
膽力俱壯太子深仗之辛亥景至朱雀桁南太子<lb/>
以臨賀王正徳守宣陽門東宫學士新野庾信守<lb/>
朱雀門帥宫中文武三千餘人營桁北太子命信<lb/>
開大桁以挫其鋒正徳曰百姓見開桁必大驚駭<lb/>
<pb n="KR2c0001_SBCK_023-76a"/>
可且安物情太子從之俄而景至信帥衆開桁始<lb/>
除一舶見景軍皆著鐵面退隠于門信方食甘蔗<lb/>
有飛箭中門柱信手甘蔗應弦而落遂弃軍走南<lb/>
塘遊軍沈子睦臨賀王正徳之黨也復閉桁度景<lb/>
太子使王質將精兵三千援信至領軍府遇賊未<lb/>
陳而走正徳帥衆於張侯橋迎景馬上交揖既入<lb/>
宣陽門望闕而拜歔欷流涕隨景度淮景軍皆著<lb/>
青袍正徳軍並著絳袍碧裏既與景合悉反其袍<lb/>
景乗勝至闕下城中恟懼羊侃詐稱得射書云邵<lb/>
陵王西昌侯援兵已至近路衆乃少安西豐公大<lb/>
春弃石頭奔京口謝禧元貞弃白下走津主彭文<lb/>
<pb n="KR2c0001_SBCK_023-76b"/>
粲等以石頭城降景景遣其儀同三司于子恱守<lb/>
之壬子景列兵繞臺城旛旗皆黑射啟於城中曰<lb/>
朱异等蔑弄朝權輕作威福臣為所䧟欲加屠戮<lb/>
陛下若誅朱异等臣則斂轡北歸上問太子有是<lb/>
乎對曰然上將誅之太子曰賊以异等為名耳今<lb/>
日殺之無救於急適足貽笑將來俟賊平誅之未<lb/>
晚上乃止景繞城既帀百道俱攻鳴鼓吹脣喧聲<lb/>
震地縱火燒大司馬東西華諸門羊侃使鑿門上<lb/>
為竅下水沃火太子自捧銀鞍往賞戰士直閣將<lb/>
軍朱思帥戰士數人踰城出外灑水乆之方滅賊<lb/>
又以長柯斧斫東掖門門將開羊侃鑿扇為孔以<lb/>
<pb n="KR2c0001_SBCK_023-77a"/>
槊刺殺二人斫者乃退景據公車府正德據左衞<lb/>
府景黨宋子仙據東宫范桃棒據同泰寺景取東<lb/>
宫妓數百分給軍士東宫近城景衆登其牆射城<lb/>
内至夜景於東宫置酒奏樂太子遣人焚之臺殿<lb/>
及所聚圖書皆盡景又燒乗黄廐士林館太府寺<lb/>
癸丑景作木驢數百攻城城上投石碎之景更作<lb/>
尖項木驢石不能破羊侃使作雉尾炬灌以膏蠟<lb/>
叢擲焚之俄盡景又作登城樓髙十餘丈欲臨射<lb/>
城中侃曰車髙塹虚彼來必倒可卧而觀之及車<lb/>
動果倒景攻既不克士卒死傷多乃築長圍以絶<lb/>
内外又啟求誅朱异等城中亦射賞格出外曰有<lb/>
<pb n="KR2c0001_SBCK_023-77b"/>
能送景首者授以景位并錢一億萬布絹各萬匹<lb/>
朱异張綰議出兵擊之上問羊侃侃曰不可今出<lb/>
人若少不足破賊徒挫銳氣若多則一旦失利門<lb/>
隘橋小必大致失亡异等不從使千餘人出戰鋒<lb/>
未及交退走爭橋赴水死者太半侃子鷟為景所<lb/>
獲執至城下以示侃侃曰我傾宗報主猶恨不足<lb/>
豈計一子幸早殺之數日復持來侃謂鷟曰乆以<lb/>
汝為死矣猶在邪引弓射之景以其忠義亦不之<lb/>
殺莊鐵慮景不克託稱迎母與左右數十人趣歴<lb/>
陽先遣書紿田英郭駱曰侯王已為臺軍所殺國<lb/>
家使我歸鎮駱等大懼弃城奔夀陽鐵入城不敢<lb/>
<pb n="KR2c0001_SBCK_023-78a"/>
守奉其母奔尋陽十一月戊午朔刑白馬祀蚩尤<lb/>
於太極殿前臨賀王正徳即帝位於儀賢堂下詔<lb/>
稱普通已來姦邪亂政上乆不豫社稷將危河南<lb/>
王景釋位來朝猥用朕躬紹兹寶位可大赦改元<lb/>
正平立其世子見理為皇太子以景為丞相妻以<lb/>
女并出家之寳貨悉助軍資於是景營於闕前分<lb/>
其兵二千人攻東府南浦侯推拒之三日不克景<lb/>
自徃攻之矢石雨下宣城王防閤許伯衆潛引景<lb/>
衆登城辛酉克之殺南浦侯推及城中戰士三千<lb/>
人載其尸聚於杜姥宅遥語城中人曰若不早降<lb/>
正當如此景聲言上已晏駕雖城中亦以為然壬<lb/>
<pb n="KR2c0001_SBCK_023-78b"/>
戌太子請上巡城上幸大司馬門城上聞蹕聲皆<lb/>
鼓譟流涕衆心粗安江子一之敗還也上責之子<lb/>
一拜謝曰臣以身許國常恐不得其死今所部皆<lb/>
弃臣去臣以一夫安能擊賊若賊遂能至此臣誓<lb/>
當碎身以贖前罪不死闕前當死闕後癸亥子一<lb/>
啟太子與弟尚書左丞子四東宫主帥子五帥所<lb/>
領百餘人開承明門出戰子一直抵賊營賊伏兵<lb/>
不動子一呼曰賊輩何不速出乆之賊騎出夾攻<lb/>
之子一徑前引槊刺賊從者莫敢繼賊解其肩而<lb/>
死子四子五相謂曰與兄俱出何面獨旋皆免胄<lb/>
赴賊子四中稍洞胷而死子五傷脰還至塹一慟<lb/>
<pb n="KR2c0001_SBCK_023-79a"/>
而絶景初至建康謂朝夕可拔號令嚴整士卒不<lb/>
敢侵暴及屢攻不克人心離沮景恐援兵四集一<lb/>
旦潰去又食石頭常平諸倉既盡軍中乏食乃縱<lb/>
士卒掠奪民米及金帛子女是後米一升直七八<lb/>
萬錢人相食餓死者什五六乙丑景於城東西起<lb/>
土山驅迫士民不限貴賤亂加敺捶疲羸者因殺<lb/>
以填山號哭動地民不敢竄匿並出從之旬日間<lb/>
衆至數萬城中亦築土山以應之太子宣城王以<lb/>
下皆親負土執畚鍾於山上起芙蓉層樓髙四丈<lb/>
飾以錦罽募敢死士二千人厚衣袍鎧謂之僧騰<lb/>
客分配二山晝夜交戰不息㑹大雨城内土山崩<lb/>
<pb n="KR2c0001_SBCK_023-79b"/>
賊乗之垂入苦戰不能禁羊侃令多擲火為火城<lb/>
以斷其路徐於内築城賊不能進景募人奴降者<lb/>
悉免為良得朱异奴以為儀同三司异家資産悉<lb/>
與之奴乗良馬衣錦袍於城下仰訴异曰汝五十<lb/>
年仕宦方得中領軍我始事侯王已為儀同失於<lb/>
是三日之中羣奴出就景者以千數景皆厚撫以<lb/>
配軍人人感恩為之致死荆州刺史湘東王繹聞<lb/>
景圍臺城丙寅戒嚴移檄所督湘州刺史河東王<lb/>
譽雍州刺史岳陽王詧江州刺史當陽公大心郢<lb/>
州刺史南平王恪等發兵入援大心大器之弟恪<lb/>
偉之子也朱异遺景書為陳禍福景報書并告城<lb/>
<pb n="KR2c0001_SBCK_023-80a"/>
中士民以為梁自近嵗以來權倖用事割剥齊民<lb/>
以供嗜欲如曰不然公等試觀今日國家池苑王<lb/>
公第宅僧尼寺塔及在位庶僚姬姜百室僕從數<lb/>
于不耕不織錦衣玉食不奪百姓從何得之僕所<lb/>
以趨赴闕庭指誅權佞非傾社稷今城中指望四<lb/>
方入援吾觀主侯諸將志在全身誰能竭力致死<lb/>
與吾爭勝負哉長江天險二曹所歎吾一葦航之<lb/>
日明氣淨自非天人允協何能如是幸各三思自<lb/>
求元吉景又奉啟於東魏主稱臣進取夀春暫欲<lb/>
停憇而蕭衍識此運終自辭寶位臣軍未入其國<lb/>
已投同泰捨身去月二十九日届此建康江海未<lb/>
<pb n="KR2c0001_SBCK_023-80b"/>
蘇干戈暫止永言故鄉人馬同戀尋當整轡以奉<lb/>
聖顔臣之母弟乆謂屠滅近奉明敕始承猶在斯<lb/>
乃陛下寛仁大將軍恩念臣之弱劣知何仰報今<lb/>
輙齎啟迎臣母弟妻兒伏願聖慈特賜裁放己巳<lb/>
湘東王繹遣司馬呉曅天門太守樊文皎等將兵<lb/>
發江陵陳昕為景所擒景與之極飲使昕收集部<lb/>
曲欲用之昕不可景使其儀同三司范桃棒囚之<lb/>
昕因說桃棒使帥所部襲殺王偉宋子仙詣城降<lb/>
桃棒從之潛遣昕夜縋入城上大喜敕鐫銀劵賜<lb/>
桃棒曰事定之日封汝河南王即有景衆并給金<lb/>
帛女樂太子恐其詐猶豫不决上怒曰受降常理<lb/>
<pb n="KR2c0001_SBCK_023-81a"/>
何忽致疑太子召公卿㑹議朱异傅岐曰桃棒降<lb/>
必非謬桃棒既降賊景必驚乗此擊之可大破也<lb/>
太子曰吾堅城自守以俟外援援兵既至賊豈足<lb/>
平此萬全策也今開門納桃棒桃棒之情何易可<lb/>
知萬一為變悔無所及社稷事重須更詳之异曰<lb/>
殿下若以社稷之急宜納桃棒如其猶豫非异所<lb/>
知太子終不能決桃棒又使昕啟曰今止將所領<lb/>
五百人若至城門皆自脫甲乞朝廷開門賜容事<lb/>
濟之後保擒侯景太子見其懇切愈疑之朱异拊<lb/>
膺曰失此社稷事去矣俄而桃棒為部下所告景<lb/>
拉殺之陳昕不知如期而出景邀得之逼使射書<lb/>
<pb n="KR2c0001_SBCK_023-81b"/>
城中曰桃棒且輕將數十人先入景欲衷甲隨之<lb/>
昕不肯期以必死乃殺之景使蕭見理與儀同三<lb/>
司盧暉略戍東府見理凶險夜與羣盗剽劫於大<lb/>
桁中流矢而死邵陵王綸行至鍾離聞侯景已度<lb/>
采石綸晝夜兼道旋軍入援濟江中流風起人馬<lb/>
溺者什一二遂帥寧逺將軍西豐公大春新塗公<lb/>
大成永安侯確安南侯駿前譙州刺史趙伯超武<lb/>
州刺史蕭弄璋等歩騎三萬自京口西上大成大<lb/>
春之弟確綸之子駿懿之孫也景遣軍至江乗拒<lb/>
綸軍趙伯超曰若從黄城大路必與賊遇不如徑<lb/>
指鍾山突據廣莫門出賊不意城圍必解矣綸從<lb/>
<pb n="KR2c0001_SBCK_023-82a"/>
之夜行失道迂二十餘里庚辰旦營于蔣山景見<lb/>
之大駭悉送所掠婦女珍貨於石頭具舟欲走分<lb/>
兵三道攻綸綸與戰破之時山巔寒雪乃引軍下<lb/>
愛敬寺景陳兵於覆舟山北乙酉綸進軍玄武湖<lb/>
側與景對陳不戰至暮景更約明日㑹戰綸許之<lb/>
安南侯駿見景軍退以為走即與壯士逐之景旋<lb/>
軍擊之駿敗走趣綸軍趙伯超望見亦引兵走景<lb/>
乗勝追擊之諸軍皆潰綸收餘兵近千人入天保<lb/>
寺景追之縱火燒寺綸犇朱方士卒踐冰雪徃徃<lb/>
墮足景悉收綸輜重生擒西豐公大春安前司馬<lb/>
莊丘慧主帥霍俊等而還丙戌景陳所獲綸軍首<lb/>
<pb n="KR2c0001_SBCK_023-82b"/>
虜鎧仗及大春等於城下使言曰邵陵王已為亂<lb/>
兵所殺霍俊獨曰王小失利已全軍還京口城中<lb/>
但堅守援軍尋至賊以刀敺其背俊辭色彌厲景<lb/>
義而釋之臨賀王正徳殺之是日晚鄱陽王範遣<lb/>
其世子嗣與西豫州刺史裴之髙建安太守趙鳯<lb/>
舉各將兵入援軍于蔡洲以待上流諸軍範以之<lb/>
髙督江右援軍事景悉驅南岸居民於水北焚其<lb/>
廬舍大街已西掃地俱盡北徐州刺史封山侯正<lb/>
表鎮鍾離上召之入援正表託以船糧未集不進<lb/>
景以正表為南兖州刺史封南郡王正表乃於歐<lb/>
陽立柵以斷援軍帥衆一萬聲言入援實欲襲廣<lb/>
<pb n="KR2c0001_SBCK_023-83a"/>
陵宻書誘廣陵令劉詢使燒城為應詢以告南兖<lb/>
州刺史南康王㑹理十二月㑹理使詢帥歩騎千<lb/>
人夜襲正表大波之正表走還鍾離詢收其兵糧<lb/>
歸就㑹理與之入援癸巳侍中都官尚書羊侃卒<lb/>
城中益懼侯景大造攻具陳於闕前大車髙數丈<lb/>
一車二十輪丁酉復進攻城以蝦蟇車運土填塹<lb/>
湘東王繹遣世子方等將歩騎一萬入援建康庚<lb/>
子發公安繹又遣竟陵太守王僧辯將舟師萬人<lb/>
出自漢川載糧東下方等有俊才善騎射每戰親<lb/>
犯矢石以死節自任壬寅侯景以火車焚臺城東<lb/>
南樓材官呉景有巧思於城内構地為樓火纔滅<lb/>
<pb n="KR2c0001_SBCK_023-83b"/>
新樓即立賊以為神景因火起潜遣人於其下穿<lb/>
城城將崩乃覺之呉景於城内更築迃城狀如却<lb/>
月以擬之兼擲火焚其攻具賊乃退走太子遣洗<lb/>
馬元孟恭將千人自大司馬門出盪孟恭與左右<lb/>
奔降於景己酉景土山稍逼城樓栁津命作地道<lb/>
以取其土外山崩壓賊且盡又於城内作飛橋懸<lb/>
罩二土山上景衆見飛橋逈出崩騰而走城内擲<lb/>
雉尾炬焚其東山樓柵蕩盡賊積死於城下乃弃<lb/>
土山不復修自焚其攻具材官將軍宋嶷降於景<lb/>
教之引玄武湖水以灌臺城闕前皆為洪流上徴<lb/>
衡州刺史韋粲為散騎常侍以都督長沙歐陽頠<lb/>
<pb n="KR2c0001_SBCK_023-84a"/>
監州事粲放之子也還至廬陵聞侯景亂粲簡閱<lb/>
部下得精兵五千倍道赴援至豫章聞景已出横<lb/>
江粲就内史劉孝儀謀之孝儀曰必如此當有敕<lb/>
豈可輕信人言妄相驚動或恐不然時孝儀置酒<lb/>
粲怒以杯抵地曰賊已度江便逼宫闕水陸俱斷<lb/>
何暇有報假令無敕豈得自安韋粲今日何情飲<lb/>
酒即馳馬出部分將發㑹江州刺史當陽公大心<lb/>
遣使邀粲粲乃馳往見大心曰上游藩鎮江州去<lb/>
京最近殿下情計誠宜在前但中流任重當須應<lb/>
接不可闕鎮今宜且張聲埶移鎮湓城遣偏將賜<lb/>
隨於事便足大心然之遣中兵栁昕帥兵二千人<lb/>
<pb n="KR2c0001_SBCK_023-84b"/>
隨粲粲至南洲外弟司州刺史桞仲禮亦帥歩騎<lb/>
萬餘人至横江粲即送糧仗贍給之并散私金帛<lb/>
以賞其戰士西豫州刺史裴之髙自張公洲遣船<lb/>
度仲禮丙辰夜粲仲禮及宣猛將軍李孝欽前司<lb/>
州刺史羊鴉仁南陵太守陳文徹合軍屯新林王<lb/>
遊苑粲議推仲禮為大都督報下流衆軍裴之髙<lb/>
自以年位恥居其下議累日不決粲抗言於衆曰<lb/>
今者同赴國難義在除賊所以推栁司州者正以<lb/>
乆悍邊疆先為侯景所憚且士馬精銳無出其前<lb/>
若論位次栁在粲下語其年齒亦少於粲直以社<lb/>
稷之計不得復論今日形埶貴在將和若人心不<lb/>
<pb n="KR2c0001_SBCK_023-85a"/>
同大事去矣裴公朝之舊徳豈應復挾私情以沮<lb/>
大計粲請為諸軍解之乃單舸至之髙營切讓之<lb/>
曰今二宫危逼猾冦滔天臣子當戮力同心豈可<lb/>
自相矛楯豫州必欲立異鋒鏑便有所歸之髙垂<lb/>
泣致謝遂推仲禮為大都督宣城内史楊白華遣<lb/>
其子雄將郡兵繼至援軍大集衆十餘萬緣淮樹<lb/>
柵景亦於北岸樹柵以應之裴之髙與弟之横以<lb/>
舟師一萬屯張公洲景囚之髙弟姪子孫臨水陳<lb/>
兵連鏁列於陳前以鼎鑊刀鋸隨其後謂曰裴公<lb/>
不降今即烹之之髙召善射者使射其子再發皆<lb/>
不中景帥歩騎萬人於後渚挑戰仲禮欲出擊之<lb/>
<pb n="KR2c0001_SBCK_023-85b"/>
韋粲曰日晚我勞未可戰也仲禮乃堅壁不出景<lb/>
亦引退湘東王繹將銳卒三萬發江陵留其子綏<lb/>
寧侯方諸居守諮議參軍劉之迡等三上牋請留<lb/>
荅教不許鄱陽王範遣其將梅伯龍攻王顯貴於<lb/>
夀陽克其羅城攻中城不克而退範益其衆使復<lb/>
攻之　丙辰晦栁仲禮夜入韋粲營部分衆軍旦<lb/>
日㑹戰諸將各有據守令粲頓青塘粲以青塘當<lb/>
石頭中路賊必爭之頗憚之仲禮曰青塘要地非<lb/>
兄不可若疑兵少當更遣軍相助乃使直閤將軍<lb/>
劉叔胤助之<lb/>
三年春正月丁巳朔栁仲禮自新亭徙營大桁會<lb/>
<pb n="KR2c0001_SBCK_023-86a"/>
大霧韋粲軍迷失道比及青塘夜已過半立柵未<lb/>
合侯景望見之亟帥銳卒攻粲粲使軍主鄭逸逆<lb/>
擊之命劉叔胤以舟師截其後叔胤畏懦不敢進<lb/>
逸遂敗景乗勝入粲營左右牽粲避賊粲不動叱<lb/>
子弟力戰遂與子尼及三弟助警構從弟昂皆戰<lb/>
死親戚死者數百人仲禮方食投箸被甲與其麾<lb/>
下百騎馳往救之與景戰於青塘大破之斬首數<lb/>
百級沈淮水死者千餘人仲禮矟將及景而賊將<lb/>
支伯仁自後斫仲禮中肩馬䧟于淖賊聚矟刺之<lb/>
騎將郭山石救之得免仲禮被重瘡㑹稽人惠臶<lb/>
吮瘡斷血故得不死自是景不敢復濟南岸仲禮<lb/>
<pb n="KR2c0001_SBCK_023-86b"/>
亦氣衰不復言戰矣邵陵王綸復收散卒與東揚<lb/>
州刺史臨城公大連新淦公大成等自東道並至<lb/>
庚申列營于桁南亦推栁仲禮為大都督大連大<lb/>
臨之弟也朝野以侯景之禍共尤朱异异慙憤發<lb/>
疾庚申卒故事尚書官不以為贈上痛惜异特贈<lb/>
尚書右僕射甲子湘東世子方等及王僧辯軍至<lb/>
　己巳太子遷居永福省髙州刺史李遷仕天門<lb/>
太守樊文皎將援兵萬餘人至城下臺城與援軍<lb/>
信命乆絶有羊車兒獻策作紙鴟繫以長繩寫敕<lb/>
於内放以從風兾達衆軍題云得鴟送援軍賞銀<lb/>
百兩太子自出太極殿前乗西北風縱之賊怪之<lb/>
<pb n="KR2c0001_SBCK_023-87a"/>
以為厭勝射而下之援軍募人能入城送啓者鄱<lb/>
陽世子嗣左右李朗請先受鞭詐為得罪叛投賊<lb/>
因得入城城中方知援兵四集舉城鼓譟上以朗<lb/>
為直閣將軍賜金遣之朗緣鍾山之後宵行晝伏<lb/>
積日乃達癸未鄱陽世子嗣永安侯確莊鐵羊鴉<lb/>
仁栁敬禮李遷仕樊文皎將兵度淮攻東府前柵<lb/>
焚之侯景退衆軍營於青溪之東遷仕文皎帥銳<lb/>
卒五千獨進深入所向摧靡至菰首橋東景將宋<lb/>
子仙伏兵擊之文皎戰死遷仕遁還敬禮仲禮之<lb/>
弟也仲禮神情傲狠陵蔑諸將邵陵王綸每日執<lb/>
鞭至門亦移時弗見由是與綸及臨城公大連深<lb/>
<pb n="KR2c0001_SBCK_023-87b"/>
相仇怨大連又與永安侯確有隙諸軍互相猜阻<lb/>
莫有戰心援軍初至建康士民扶老攜幼以候之<lb/>
纔過淮即縱兵剽掠由是士民失望賊中有謀應<lb/>
官軍者聞之亦止　臨賀王記室呉郡顧野王起<lb/>
兵討侯景二月己丑引兵來至初臺城之閉也公<lb/>
卿以食為念男女貴賤並出負米得四十萬斛收<lb/>
諸府藏錢帛五十萬億並聚徳陽堂而不備薪芻<lb/>
魚鹽至是壞尚書省為薪撤薦剉以飼馬薦盡又<lb/>
食以飯軍士無膎或煮鎧熏䑕捕雀而食之御甘<lb/>
露厨有乾苔味酸鹹分給戰士軍人屠馬於殿省<lb/>
間雜以人肉食者必病侯景衆亦飢抄掠無所獲<lb/>
<pb n="KR2c0001_SBCK_023-88a"/>
東城有米可支一年援軍斷其路又聞荆州兵將<lb/>
至景甚患之王偉曰今臺城不可猝拔援兵日盛<lb/>
吾軍乏食若偽且求和以緩其埶東城之米足支<lb/>
一年因求和之際運米入石頭援軍必不得動然<lb/>
後休士息馬繕修器械伺其懈怠擊之一舉可取<lb/>
也景從之遣其將任約于子恱至城下拜表求和<lb/>
乞復先鎮太子以城中窮困白上請許之上怒曰<lb/>
和不如死太子固請曰侯景圍逼已乆援軍相仗<lb/>
不戰宜且許其和更為後圖上遲回乆之乃曰汝<lb/>
自圖之勿令取笑千載遂報許之景乞割江右四<lb/>
州之地并求宣城王大器出送然後濟江中領軍<lb/>
<pb n="KR2c0001_SBCK_023-88b"/>
傅岐固爭曰豈有賊舉兵圍宫闕而更與之和乎<lb/>
此特欲却援軍耳戎狄獸心必不可信且宣城嫡<lb/>
嗣之重國命所繫豈可為質上乃以大器之弟石<lb/>
城公大款為侍中出質於景又敕諸軍不得復進<lb/>
下詔曰善兵不戰止戈為武可以景為大丞相都<lb/>
督江西四州諸軍事豫州牧河南王如故己亥設<lb/>
壇於西華門外遣僕射王克上甲侯韶吏部郎蕭<lb/>
瑳與于子恱任約王偉登壇共盟太子詹事栁津<lb/>
出西華門景出柵門遥相對更殺牲㰱血為盟既<lb/>
盟而景長圍不解專修鎧仗託云無船不得即發<lb/>
又云恐南軍見躡遣石城公還臺求宣城王出送<lb/>
<pb n="KR2c0001_SBCK_023-89a"/>
邀求稍廣了無去志太子知其詐言猶羈縻不絶<lb/>
韶懿之孫也庚子前南兖州刺史南康王㑹理前<lb/>
青冀二州刺史湘潭侯退西昌侯世子彧衆合三<lb/>
萬至于馬卬洲景慮其自白下而上啟云請敕北<lb/>
軍聚還南岸不爾妨臣濟江太子即勒㑹理自白<lb/>
下城移軍江潭苑退恢之子也辛丑以邵陵王綸<lb/>
為司空鄱陽王範為征北將軍栁仲禮為侍中尚<lb/>
書右僕射景以于子恱任約傅士悊皆為儀同三<lb/>
司夏侯譒為豫州刺史董紹先為東徐州刺史徐<lb/>
思玉為北徐州刺史王偉為散騎常侍上以偉為<lb/>
侍中乙夘景又啟曰適有西岸信至髙澄已得夀<lb/>
<pb n="KR2c0001_SBCK_023-89b"/>
陽鍾離臣今無所投足求借廣陵并譙州俟得夀<lb/>
陽即奉還朝廷又云援軍既在南岸須於京口度<lb/>
江太子並荅許之癸夘大赦庚戌景又啟曰永安<lb/>
侯確直閤趙威方頻隔柵見詬云天子自與汝盟<lb/>
我終當破汝乞召侯及威方入即當引路上遣吏<lb/>
部尚書張綰召確辛亥以確為廣州刺史威方為<lb/>
盱眙太守確累啟固辭不入上不許確先遣威方<lb/>
入城因欲南奔邵陵王綸泣謂確曰圍城既乆聖<lb/>
上憂危臣子之情切於湯火故欲且盟而遣之更<lb/>
申後計成命已決何得拒違時臺使周石珍東宫<lb/>
主書左灋生在綸所確謂之曰侯景雖云欲去而<lb/>
<pb n="KR2c0001_SBCK_023-90a"/>
不解長圍意可見也今召僕入城何益於事石珍<lb/>
曰敕㫖如此郎那得辭確意尚堅綸大怒謂趙伯<lb/>
超曰譙州為我斬之持其首去伯超揮刃眄確曰<lb/>
伯超識君侯刀不識也確乃流涕入城上常蔬食<lb/>
及圍城日乆上厨蔬茹皆絶乃食鷄子綸因使者<lb/>
蹔通上鷄子數百枚上手自料簡歔欷哽咽湘東<lb/>
王繹軍於郢州之武城湘州刺史河東王譽軍於<lb/>
青草湖信州刺史桂陽王慥軍於西峽口託云俟<lb/>
四方援兵淹留不進中記室參軍蕭賁骨鯁士也<lb/>
以繹不早下心非之嘗與繹雙六食子未下賁曰<lb/>
殿下都無下意繹深衘之及得上敕繹欲旋師賁<lb/>
<pb n="KR2c0001_SBCK_023-90b"/>
曰景以人臣舉兵向闕今若放兵未及度江童子<lb/>
能斬之矣必不為也大王以十萬之衆未見賊而<lb/>
退柰何繹不恱未幾因事殺之慥懿之孫也　侯<lb/>
景運東府米入石頭既畢王偉聞荆州軍退援軍<lb/>
雖多不相統壹乃說景曰王以人臣舉兵圍守宫<lb/>
闕逼辱妃主殘穢宗廟擢王之髪不足數罪今日<lb/>
持此欲安所容身乎背盟而捷自古多矣願且觀<lb/>
其變臨賀王正德亦謂景曰大功垂就豈可弃去<lb/>
景遂上啟陳上十失且曰臣方事睽違所以冒陳<lb/>
讜直陛下崇飾虚誕惡聞實録以妖怪為嘉禎以<lb/>
天譴為無咎敷演六藝排擯前儒王莽之灋也以<lb/>
<pb n="KR2c0001_SBCK_023-91a"/>
鐵為貨使輕重無常公孫之制也爛羊䥴印朝章<lb/>
鄙雜更始趙倫之化也豫章以所天為血讎邵陵<lb/>
以父存而冠布石虎之風也修建浮圖百度糜費<lb/>
使四民飢餒笮融姚興之代也又言建康宫室崇<lb/>
侈陛下惟與主書參斷萬機政以賄成諸閹豪盛<lb/>
衆僧殷實皇太子珠玉是好酒色是耽吐言止於<lb/>
輕薄賦詠不出桑中邵陵所在殘破湘東羣下貪<lb/>
縱南康定襄之屬皆如沐猴而冠耳親為孫姪位<lb/>
則藩屏臣至百日誰肯勤王此而靈長未之有也<lb/>
昔鬻拳兵諫王卒改善今日之舉復奚罪乎伏願<lb/>
陛下小懲大戒放讒納忠使臣無再舉之憂陛下<lb/>
<pb n="KR2c0001_SBCK_023-91b"/>
無嬰城之辱則萬姓幸甚上覽啟且慙且怒三月<lb/>
丙辰朔立壇於太極殿前告天地以景違盟舉烽<lb/>
鼓譟初閉城之日男女十餘萬擐甲者二萬餘人<lb/>
被圍既乆人多身腫氣急死者什八九乗城者不<lb/>
滿四千人率皆羸喘横尸滿路不可瘞埋爛汁滿<lb/>
溝而衆心猶望外援栁仲禮唯聚妓妾置酒作樂<lb/>
諸將日往請戰仲禮不許安南侯駿說邵陵王綸<lb/>
曰城危如此而都督不救若萬一不虞殿下何顔<lb/>
自立於世今宜分軍為三道出賊不意攻之可以<lb/>
得志綸不從栁津登城謂仲禮曰汝君父在難不<lb/>
能竭力百世之後謂汝為何仲禮亦不以為意上<lb/>
<pb n="KR2c0001_SBCK_023-92a"/>
問策於津對曰陛下有邵陵臣有仲禮不忠不孝<lb/>
賊何由平戊午南康王㑹理與羊鴉仁趙伯超等<lb/>
進營於東府城北約夜度軍既而鴉仁等曉猶未<lb/>
至景衆覺之營未立景使宋子仙擊之趙伯超望<lb/>
風退走㑹理等兵大敗戰及溺死者五千人景積<lb/>
其首於闕下以示城中景又使于子恱求和上使<lb/>
御史中丞沈浚至景所景實無去志謂浚曰今天<lb/>
時方熱軍未可動乞且留京師立效浚發憤責之<lb/>
景不對横刀叱之浚曰負恩忘義違弃詛盟固天<lb/>
地所不容沈浚五十之年常恐不得死所何為以<lb/>
死相懼邪因徑去不顧景以其忠直捨之於是景<lb/>
<pb n="KR2c0001_SBCK_023-92b"/>
決石闕前水百道攻城晝夜不息邵陵世子堅屯<lb/>
太陽門終日蒱飲不恤吏士其書佐董勛熊曇㓪<lb/>
恨之丁夘夜向曉勛曇㓪於城西北樓引景衆登<lb/>
城永安侯確力戰不能却乃排闥入啟上云城已<lb/>
䧟上安卧不動曰猶可一戰乎對曰不可上歎曰<lb/>
自我得之自我失之亦復何恨因謂確曰汝速去<lb/>
語汝父勿以二宫為念因使慰勞在外諸軍俄而<lb/>
景遣王偉入文徳殿奉謁上命褰簾開户引偉入<lb/>
偉拜呈景啟稱為姦佞所蔽領衆入朝驚動聖躬<lb/>
今詣闕待罪上問景何在可召來景入見於太極<lb/>
東宫以甲士五百人自衛景稽顙殿下典儀引就<lb/>
<pb n="KR2c0001_SBCK_023-93a"/>
三公榻上神色不變問曰卿在軍中日乆無乃為<lb/>
勞景不敢仰視汗流被面又曰卿何州人而敢至<lb/>
此妻子猶在北邪景皆不能對任約從旁代對曰<lb/>
臣景妻子皆為髙氏所屠唯以一身歸陛下上又<lb/>
問初度江有幾人景曰千人圍臺城幾人曰十萬<lb/>
今有幾人曰率土之内莫非己有上俛首不言景<lb/>
復至永福省見太子太子亦無懼容侍衛皆驚散<lb/>
唯中庶子徐摛通事舍人陳郡殷不害側侍摛謂<lb/>
景曰侯王當以禮見何得如此景乃拜太子與言<lb/>
又不能對景退謂其廂公王僧貴曰吾常跨鞍對<lb/>
陳矢刃交下而意氣安緩了無怖心今見蕭公使<lb/>
<pb n="KR2c0001_SBCK_023-93b"/>
人自慴豈非天威難犯吾不可以再見之於是悉<lb/>
撤兩宫侍衛縱兵掠乗輿服御宫人皆盡收朝士<lb/>
王侯送永福省使王偉守武徳殿于子恱屯太極<lb/>
東堂矯詔大赦自加大都督中外諸軍録尚書事<lb/>
建康士民逃難四出太子洗馬蕭允至京口端居<lb/>
不行曰死生有命如何可逃禍之所來皆生於利<lb/>
茍不求利禍從何生己巳景遣石城公大款以詔<lb/>
命解外援軍栁仲禮召諸將議之邵陵王綸曰今<lb/>
日之命委之將軍仲禮熟視不對裴之髙王僧辯<lb/>
曰將軍擁衆百萬致宫闕淪沒正當悉力決戰何<lb/>
所多言仲禮竟無一言諸軍乃隨方各散南兖州<lb/>
<pb n="KR2c0001_SBCK_023-94a"/>
刺史臨城公大連湘東世子方等鄱陽世子嗣北<lb/>
兖州刺史湘潭侯退呉郡太守袁君正晉陵太守<lb/>
陸經等各還本鎮君正昻之子也邵陵王綸奔㑹<lb/>
稽仲禮及弟敬禮羊鴉仁王僧辯趙伯超並開營<lb/>
降軍士莫不歎憤仲禮等入城先拜景而後見上<lb/>
上不與言仲禮見父津津慟哭曰汝非我子何勞<lb/>
相見湘東王繹使全威將軍㑹稽王琳送米二十<lb/>
萬石以饋軍至姑孰聞臺城䧟沈米於江而還景<lb/>
命燒臺内積尸病篤未絶者亦聚而焚之庚子詔<lb/>
征鎮牧守可復本任景留栁敬禮羊鴉仁而遣栁<lb/>
仲禮歸司州王僧辯歸竟陵初臨賀王正徳與景<lb/>
<pb n="KR2c0001_SBCK_023-94b"/>
約平城之日不得全二宫及城開正徳帥衆揮刀<lb/>
欲入景先使其徒守門故正徳不果入景更以正<lb/>
徳為侍中大司馬百官皆復舊職正徳入見上拜<lb/>
且泣上曰啜其泣矣何嗟及矣秦郡陽平旴眙三<lb/>
郡皆降景景改陽平為北滄州改秦郡為西兖州<lb/>
　侯景以儀同三司蕭邕為南徐州刺史代西昌<lb/>
侯淵藻鎮京口又遣其將徐相攻晉陵陸經以郡<lb/>
降之　侯景以前臨江太守董紹先為江北行臺<lb/>
使齎上手敕召南兖州刺史南康王㑹理壬午紹<lb/>
先至廣陵衆不滿二百皆積日飢疲㑹理士馬甚<lb/>
盛僚佐說㑹理曰景已䧟京邑欲先除諸藩然後<lb/>
<pb n="KR2c0001_SBCK_023-95a"/>
篡位若四方拒絶立當潰敗柰何委全州之地以<lb/>
資冦手不如殺紹先發兵固守與魏連和以待其<lb/>
變㑹理素懦即以城授之紹先既入衆莫敢動㑹<lb/>
理弟通理請先還建康謂其姊曰事既如此豈可<lb/>
闔家受斃前途亦思立效但未知天命如何耳紹<lb/>
先悉收廣陵文武部曲鎧仗金帛遣㑹理單馬還<lb/>
建康　湘潭侯退與北兖州刺史定襄侯祇出奔<lb/>
東魏侯景以蕭弄璋為北兖州刺史州民發兵拒<lb/>
之景遣直閤將軍羊海將兵助之海以其衆降東<lb/>
魏東魏遂據淮隂祗偉之子也　癸未侯景遣于<lb/>
子恱等將羸兵數百東略呉郡新城戍主戴僧逷<lb/>
<pb n="KR2c0001_SBCK_023-95b"/>
有精甲五千說太守袁君正曰賊今乏食臺中所<lb/>
得不支一旬若閉關拒守立可餓死土豪陸映公<lb/>
等恐不能勝而資産被掠皆勸君正迎之君正素<lb/>
怯載米及牛酒郊迎子恱執君正掠奪財物子女<lb/>
東人皆立堡拒之景又以任約為南道行臺鎮姑<lb/>
孰夏四月湘東世子方等至江陵湘東王繹始知<lb/>
臺城不守命於江陵四旁七里樹木為柵掘塹三<lb/>
重而守之　上雖外為侯景所制而内甚不平景<lb/>
欲以宋子仙為司空上曰調和隂陽安用此物景<lb/>
又請以其黨二人為便殿主帥上不許景不能彊<lb/>
心甚憚之太子入泣諫上曰誰令汝來若社稷有<lb/>
<pb n="KR2c0001_SBCK_023-96a"/>
靈猶當克復如其不然何事流涕景使其軍士入<lb/>
直省中或驅驢馬帶弓刀出入宫庭上怪而問之<lb/>
直閤將軍周石珍對曰侯丞相甲士上大怒叱石<lb/>
珍曰是侯景何謂丞相左右皆懼是後上所求多<lb/>
不遂志飲膳亦為所裁節憂憤成疾太子以幼子<lb/>
大圜屬湘東王繹并翦爪髪以寄之五月丙辰上<lb/>
卧淨居殿口苦索蜜不得再曰荷荷遂殂年八十<lb/>
六景祕不發喪遷殯於昭陽殿迎太子於永福省<lb/>
使如常入朝王偉陳慶皆侍太子太子嗚咽流涕<lb/>
不敢泄聲殿外文武皆莫之知　辛巳發髙祖喪<lb/>
升梓宫於太極殿是日太子即皇帝位大赦侯景<lb/>
<pb n="KR2c0001_SBCK_023-96b"/>
出屯朝堂分兵守衛　壬午詔北人在南為奴婢<lb/>
者皆免之所免萬計景或更加超擢兾收其力髙<lb/>
祖之末建康士民服食噐用爭尚豪華糧無半年<lb/>
之儲常資四方委輸自景作亂道路斷絶數月之<lb/>
間人至相食猶不免餓死存者百無一二貴戚豪<lb/>
族皆自出採稆填委溝壑不可勝紀癸未景遣儀<lb/>
同三司來亮入宛陵宣城太守楊白華誘而斬之<lb/>
甲申景遣其將李賢明攻之不克景又遣中軍侯<lb/>
子鑒入呉郡以廂公蘇單于為呉郡太守遣儀同<lb/>
宋子仙等將兵東屯錢塘新城戍主戴僧逷據縣<lb/>
拒之御史中丞沈浚避難東歸至呉興太守張嵊<lb/>
<pb n="KR2c0001_SBCK_023-97a"/>
與之合謀舉兵討景嵊稷之子也東揚州刺史臨<lb/>
城公大連亦據州不受景命景號令所行唯呉郡<lb/>
以西南陵以北而已　六月丁亥立宣城王大<lb/>
器為皇太子　壬辰封皇子大心為尋陽王大款<lb/>
為江陵王大臨為南海王大連為南郡王大春為<lb/>
安陸王大成為山陽王大封為宜都王　宋子仙<lb/>
圍戴僧逷不克丙午呉盗陸緝等起兵襲呉郡殺<lb/>
蘇單于推前淮南太守文成侯寧為主　臨賀王<lb/>
正徳怨侯景賣已宻書召鄱陽王範使以兵入景<lb/>
遮得其書癸丑縊殺正徳景以儀同三司郭元建<lb/>
為尚書僕射北道行臺揔江北諸軍事鎮新秦封<lb/>
<pb n="KR2c0001_SBCK_023-97b"/>
元羅等諸元十餘人皆為王景愛永安侯確之勇<lb/>
常寘左右邵陵王綸潜遣人呼之確曰景輕佻一<lb/>
夫力耳我欲手刃之正恨未得其便卿還啓家王<lb/>
勿以確為念景與確遊鍾山引弓射鳥因欲射景<lb/>
弦斷不發景覺而殺之　侯景以趙威方為豫章<lb/>
太守江州刺史尋陽王大心遣軍拒之擒威方繫<lb/>
州獄威方逃還建康　陸緝等競為暴掠呉人不<lb/>
附宋子仙自錢塘旋軍擊之壬戌緝弃城奔海鹽<lb/>
子仙復據呉郡戊辰侯景置呉州於呉郡以安陸<lb/>
主大春為刺史　鄱陽王範聞建康不守戒嚴欲<lb/>
入僚佐或說之曰今魏人已據夀陽大王移足則<lb/>
<pb n="KR2c0001_SBCK_023-98a"/>
虜騎必窺合肥前賊未平後城失守將若之何不<lb/>
如待四方兵集使良將將精卒赴之進不失勤王<lb/>
退可固本根範乃止㑹東魏大將軍澄遣西兖州<lb/>
刺史李伯穆逼合肥又使魏收為書諭範範方謀<lb/>
討侯景藉東魏為援乃帥戰士二萬出東關以合<lb/>
州輸伯穆并遣諮議劉靈議送二子勤廣為質于<lb/>
東魏以乞師範屯濡須以待上游之軍遣世子嗣<lb/>
將千餘人守安樂柵上遊軍皆不下範糧乏采苽<lb/>
稗菱藕以自給勤廣至鄴東魏人竟不為出師範<lb/>
進退無計乃泝流西上軍于樅陽景出屯姑孰範<lb/>
將裴之悌以衆降之之悌之髙之弟也　秋八<lb/>
<pb n="KR2c0001_SBCK_023-98b"/>
月甲申朔侯景遣其中軍都督侯子鑒等擊呉興<lb/>
　侯景以宋子仙為司徒郭元建為尚書左僕射<lb/>
與領軍任約等四十人並開府儀同三司仍詔自<lb/>
今開府儀同不須更加將軍是後開府儀同至多<lb/>
不可復記矣　鄱陽王範自樅陽遣信告江州刺<lb/>
史尋陽王大心大心遣信邀之範引兵詣江州大<lb/>
心以湓城處之吳興兵力寡弱張嵊書生不閑軍<lb/>
旅或勸嵊効袁君正以郡迎侯子鑒嵊歎曰袁氏<lb/>
世濟忠貞不意君正一旦隳之吾豈不知呉郡既<lb/>
沒呉興勢難乆全但以身許國有死無貳耳九月<lb/>
癸丑朔子鑒軍至呉興嵊戰敗還府整服安坐子<lb/>
<pb n="KR2c0001_SBCK_023-99a"/>
鑒執送建康侯景嘉其守節欲活之嵊曰吾忝任<lb/>
專城朝廷傾危不能匡復今日速死為幸景猶欲<lb/>
存其一子嵊曰吾一門已在鬼録不就爾虜求恩<lb/>
景怒盡殺之并殺沈浚　冬十月宋子仙自呉<lb/>
郡趣錢塘劉神茂自呉興趣富陽前武州刺史富<lb/>
陽孫國恩以城降之　十一月乙夘葬武皇帝<lb/>
于脩陵廟號髙祖　百濟遣使入貢見城闕荒圯<lb/>
異於曏來哭於端門侯景怒録送莊嚴寺不聽出<lb/>
　壬戌宋子仙急攻錢塘戴僧逷降之　宋子仙<lb/>
乗勝度浙江至㑹稽邵陵王綸聞錢塘已敗出奔<lb/>
鄱陽鄱陽内史開建侯蕃以兵拒之範進擊蕃破<lb/>
<pb n="KR2c0001_SBCK_023-99b"/>
之　南郡王大連為東揚州刺史時㑹稽豐沃勝<lb/>
兵數萬糧仗山積東人懲侯景殘虐咸樂為用而<lb/>
大連朝夕酣飲不恤軍事司馬東陽留異凶狡殘<lb/>
暴為衆所患大連悉以軍事委之十二月庚寅宋<lb/>
子仙攻㑹稽大連弃城走異奔還鄉里尋以其衆<lb/>
降於子仙大連欲奔鄱陽異為子仙鄉導追及大<lb/>
連於信安執送建康大連猶醉不之知帝聞之引<lb/>
帷自蔽掩袂而泣於是三呉盡沒於景公侯在㑹<lb/>
稽者俱南度嶺景以留異為東陽太守收其妻子<lb/>
為質　邵陵王綸進至九江尋陽王大心以江州<lb/>
讓之綸不受引兵西上<lb/>
<pb n="KR2c0001_SBCK_023-100a"/>
簡文帝大寶元年春正月始興太守陳霸先發兵<lb/>
討侯景<hi>據嶺南事見蕭勃</hi>廣陵人來嶷說前廣陵太守<lb/>
祖皓曰董紹先輕而無謀人情不附襲而殺之此<lb/>
壯士之任耳今欲紏帥義勇奉戴府君若其克㨗<lb/>
可立桓文之勲必天未悔禍猶足為梁室忠臣皓<lb/>
曰此僕所願也乃相與紏合勇士得百餘人癸酉<lb/>
襲廣陵斬南兖州刺史董紹先據城馳檄逺近推<lb/>
前太子舍人蕭勔為刺史乙亥景遣郭元建帥衆<lb/>
奄至皓嬰城固守　二月侯景遣任約于度等帥<lb/>
衆二萬攻諸藩　侯景遣侯子鑒帥舟師八千自<lb/>
帥徒兵一萬攻廣陵三日克之執祖皓縛而射之<lb/>
<pb n="KR2c0001_SBCK_023-100b"/>
箭徧體然後車裂以徇城中無少長皆埋之於地<lb/>
馳馬射而殺之以子鑒為南兖州刺史鎮廣陵景<lb/>
還建康　宣城内史楊白華進據安呉侯景遣于<lb/>
子恱等帥衆攻之不克　侯景納上女溧陽公主<lb/>
甚愛之三月甲申景請上禊宴於樂遊苑悵飲三<lb/>
日上還宫景與公主共據御牀南面並坐羣臣文<lb/>
武列坐侍宴　鄱陽世子嗣與任約戰於三章約<lb/>
敗走嗣因徙鎮三章謂之安樂柵　夏四月丙<lb/>
午侯景請上幸西州上御素輦侍衛四百餘人景<lb/>
浴鐵數千翼衛左右上聞絲竹悽然泣下命景起<lb/>
舞景亦請上起舞酒闌坐散上抱景于牀曰我念<lb/>
<pb n="KR2c0001_SBCK_023-101a"/>
丞相景曰陛下如不念臣臣何得至此逮夜乃罷<lb/>
時江南連年旱蝗江揚尤甚百姓流亡相與入山<lb/>
谷江湖采草根木葉菱芡而食之所在皆盡死者<lb/>
蔽野富室無食皆鳥面鵠形衣羅綺懷金玉俯伏<lb/>
牀帷待命聴終千里絶烟人迹罕見白骨成聚如<lb/>
丘隴焉景性殘酷於石頭立大碓有犯灋者擣殺<lb/>
之常戒諸將曰破柵平城當淨殺之使天下知吾<lb/>
威名故諸將每戰勝專以焚掠為事斬刈人如草<lb/>
芥以資戯笑由是百姓雖死終不附之又禁人偶<lb/>
語犯者刑及外族為其將帥者悉稱行臺來降附<lb/>
者悉稱開府其親寄隆重者曰左右廂公勇力兼<lb/>
<pb n="KR2c0001_SBCK_023-101b"/>
人者曰庫直都督　侯景召宋子仙還京口　湘<lb/>
東王繹自去嵗聞髙祖之喪以長沙未下故匿之<lb/>
壬寅始發喪刻檀為髙祖像置於百福殿事之甚<lb/>
謹動静必咨焉繹以為天子制於賊臣不肯從太<lb/>
寶之號猶稱大清四年丙午繹下令大舉討侯景<lb/>
移檄逺近　鄱陽王範至湓城以晉熈為晉州遣<lb/>
其世子嗣為刺史江州郡縣多輙改易尋陽王大<lb/>
心政令所行不出一郡大心遣兵擊莊鐵嗣與鐵<lb/>
素善請發兵救之範遣侯瑱帥精甲五千助鐵由<lb/>
是二鎮互相猜忌無復討賊之志大心使徐嗣徽<lb/>
帥衆二千築壘稽亭以備範市糴不通範數萬之<lb/>
<pb n="KR2c0001_SBCK_023-102a"/>
衆無所得食多餓死範憤恚疽發於背五月乙夘<lb/>
卒其衆祕不發喪奉範弟安南侯恬爲主有衆數<lb/>
千人　丙辰侯景以元思䖍爲東道大行臺鎮錢<lb/>
塘丁巳以侯子鑒爲南兖州刺史　六月侯景<lb/>
以羊鴉仁爲五兵尚書庚子鴉仁出奔江西將赴<lb/>
江陵至東莞盗疑其懷金邀殺之　湘東王繹以<lb/>
霸先爲豫州刺史領豫章内史　初東魏遣儀同<lb/>
武威牒雲洛等迎鄱陽世子嗣使鎮皖城嗣未及<lb/>
行任約軍至洛等引去嗣遂失援出戰敗死約遂<lb/>
略地至湓城尋陽王大心遣司馬韋質出戰而敗<lb/>
帳下猶有戰士千餘人咸勸大心走保建州大心<lb/>
<pb n="KR2c0001_SBCK_023-102b"/>
不能用戊辰以江州降約先是大心使前太子洗<lb/>
馬韋臧鎮建昌有甲士五千聞尋陽不守欲帥衆<lb/>
犇江陵未發為麾下所殺臧粲之子也于慶略地<lb/>
至豫章侯瑱力屈降之慶送瑱於建康景以瑱同<lb/>
姓待之甚厚留其妻子及弟為質遣瑱隨慶徇蠡<lb/>
南諸郡以瑱為湘州刺史初巴山人黄灋氍有勇<lb/>
力侯景之亂合徒衆保鄉里太守賀詡下江州命<lb/>
灋氍監郡事灋氍屯新淦于慶自豫章分兵襲新<lb/>
淦灋氍敗之陳霸先使周文育進軍擊慶灋氍引<lb/>
兵㑹之　邵陵王綸聞任約將至使司馬蔣思安<lb/>
將精兵五千襲之約衆潰思安不設備約收兵襲<lb/>
<pb n="KR2c0001_SBCK_023-103a"/>
之思安敗走　秋九月任約進冦西陽武昌初<lb/>
寧州刺史彭城徐文盛募兵數萬人討侯景湘東<lb/>
王繹以為秦州刺史使將兵東下與約遇於武昌<lb/>
繹以廬陵王應為江州刺史以文盛為長史行府<lb/>
州事督諸將拒之應續之子也邵陵王綸引齊兵<lb/>
未至移營馬柵距西陽八十里任約聞之遣儀同<lb/>
叱羅通等將鐡騎二百襲之綸不為僃策馬亡走<lb/>
時湘東王繹亦與齊連和故齊人觀望不助綸定<lb/>
州刺史田祖龍迎綸綸以祖龍為繹所厚懼為所<lb/>
執復歸齊昌行至汝南魏所署汝南城主李素綸<lb/>
之故吏也開城納之任約遂據西陽武昌　裴之<lb/>
<pb n="KR2c0001_SBCK_023-103b"/>
髙帥子弟部曲千餘人至夏首湘東王繹召之以<lb/>
為新興永寧二郡太守又以南平王恪為武州刺<lb/>
史鎮武陵　初邵陵王綸以衡陽王獻為齊州刺<lb/>
史鎮齊昌任約擊擒之送建康殺之獻暢之孫也<lb/>
　乙亥進侯景位相國封二十郡為漢王如殊禮<lb/>
　　冬十月乙未侯景自加宇宙大將軍都督六<lb/>
合諸軍事以詔文呈上上驚曰將軍乃有宇宙之<lb/>
號乎　十一月丁夘徐文盛軍貝磯任約帥水<lb/>
軍逆戰文盛大破之斬叱羅子通趙威方仍進軍<lb/>
大舉口侯景遣宋子仙等將兵二萬助約以約守<lb/>
西陽乆不能進自出屯晉熈南康王㑹理以建康<lb/>
<pb n="KR2c0001_SBCK_023-104a"/>
空虚與太子左衛將軍栁敬禮西鄉侯勸東鄉侯<lb/>
勔謀起兵誅王偉安樂侯乂理出奔長蘆集衆得<lb/>
千餘人建安侯賁中宿世子子邕知其謀以告偉<lb/>
偉收㑹理敬禮勸勔及㑹理弟祁陽侯通理俱殺<lb/>
之乂理爲左右所殺錢塘禇冕以㑹理故舊捶掠<lb/>
千計終無異言㑹理隔壁謂之曰禇郎卿豈不爲<lb/>
我致此卿雖忍死明我我心實欲殺賊冕竟不服<lb/>
景乃宥之勸昺之子賁正徳之弟子子邕憺之孫<lb/>
也帝自即位以來景防衛甚嚴外人莫得進見唯<lb/>
武林侯諮及僕射王克舍人殷不害並以文弱得<lb/>
出入卧内帝與之講論而已及㑹理死克不害懼<lb/>
<pb n="KR2c0001_SBCK_023-104b"/>
禍稍自疎諮獨不離帝朝請無絶景惡之使其仇<lb/>
人刁戍刺殺諮於廣莫門外帝之即位也景與帝<lb/>
登重雲殿禮佛為誓云自今君臣兩無猜貳臣固<lb/>
不負陛下陛下亦不得負臣及㑹理謀泄景疑帝<lb/>
知之故殺諮帝自知不乆指所居殿謂殷不害曰<lb/>
龐涓當死此下景自帥衆討楊白華于宣城白華<lb/>
力屈而降景以其北人全之以為左民尚書誅其<lb/>
兄子彬以報來亮之怨十二月丙子朔景封建安<lb/>
侯賁為竟陵王中宿世子子邕為隨王仍賜姓侯<lb/>
氏　侯景還建康<lb/>
二年春正月新呉余孝頃舉兵拒侯景景遣于慶<lb/>
<pb n="KR2c0001_SBCK_023-105a"/>
攻之不克　庚戌湘東王繹遣䕶軍將軍尹恱安<lb/>
東將軍杜幼安巴州刺史王珣將兵二萬自江夏<lb/>
趣武昌受徐文盛節度　張彪遣其將趙稜圍錢<lb/>
塘孫鳯圍富春侯景遣儀同三司田遷趙伯超救<lb/>
之稜鳯敗走稜伯超之兄子也　侯景以王克為<lb/>
太師宋子仙為太保元羅為太傅郭元建為太尉<lb/>
張化仁為司徒任約為司空王偉為尚書左僕射<lb/>
索超世為右僕射景置三公官動以十數儀同尤<lb/>
多以子仙元建化仁為佐命元功偉超世為謀主<lb/>
于子恱彭雋主擊斷陳慶吕季略盧暉略丁和等<lb/>
為爪牙梁人為景用者則故將軍趙伯超前制局<lb/>
<pb n="KR2c0001_SBCK_023-105b"/>
監周石珍内監嚴亶邵陵王記室伏知命自餘王<lb/>
克元羅及侍中殷不害太常周弘正等景從人望<lb/>
加以尊位非腹心之任也　北兖州刺史蕭邕謀<lb/>
降魏侯景殺之　三月乙夘徐文盛等克武昌<lb/>
進軍蘆洲　任約告急侯景自帥衆西上攜太子<lb/>
大器從軍以為質留王偉居守閏月景發建康自<lb/>
石頭至新林舳艫相接約分兵襲破定州刺史田<lb/>
祖龍於齊安壬寅景軍至西陽與徐文盛夾江築<lb/>
壘癸夘文盛擊破之射其右丞庫狄式和墜水死<lb/>
景遁走還營　夏四月郢州刺史蕭方諸年十<lb/>
五以行事鮑泉和弱常侮易之或使伏牀騎背為<lb/>
<pb n="KR2c0001_SBCK_023-106a"/>
馬恃徐文盛在近不復設備日以蒱酒為樂後景<lb/>
聞江夏空虚乙巳使宋子仙任約帥精騎四百由<lb/>
淮内襲郢州丙午大風疾雨天色晦冥有登陴望<lb/>
見賊者告永曰虜騎至矣泉曰徐文盛大軍在下<lb/>
賊何因得至當是王珣軍人還耳既而走告者稍<lb/>
衆始命閉門子仙等已入城方諸方踞泉腹以五<lb/>
色綵辮其髯見子仙至方諸迎拜泉匿于牀下子<lb/>
仙俯窺見泉素髯閒綵驚愕遂擒之及司馬虞豫<lb/>
送於景所景因便風中江舉帆遂越文盛等軍丁<lb/>
未入江夏文盛衆懼而潰與長沙王韶等逃歸江<lb/>
陵王珣杜幼安以家在江夏遂降於景湘東王繹<lb/>
<pb n="KR2c0001_SBCK_023-106b"/>
以王僧辯為大都督帥巴州刺史丹楊淳于量定<lb/>
州刺史杜龕宣州刺史王綝郴州刺史裴之横東<lb/>
擊景徐文盛以下並受節度戊申僧辯等軍至巴<lb/>
陵聞郢州已䧟因留戍之繹遺僧辯書曰賊既乗<lb/>
勝必將西下不勞逺擊但守巴丘以逸待勞無慮<lb/>
不克又謂僚佐曰景若水歩兩道直指江陵此上<lb/>
策也據夏首積兵糧中策也悉力攻巴陵下策也<lb/>
巴陵城小而固僧辯足可委任景攻城不拔野無<lb/>
所掠暑疫時起食盡兵疲破之必矣乃命羅州刺<lb/>
史徐嗣徽自岳陽武州刺史杜崱自武陵引兵㑹<lb/>
僧辯景使丁和將兵五千守夏首宋子仙將兵一<lb/>
<pb n="KR2c0001_SBCK_023-107a"/>
萬為前驅趣巴陵分遣任約直指江陵景帥大兵<lb/>
水歩繼進於是緣江戍邏望風請服景拓邏至于<lb/>
隠磯僧辯乗城固守偃旗卧鼓安若無人壬戌景<lb/>
衆濟江遣輕騎至城下問城内為誰答曰王領軍<lb/>
騎曰何不早降僧辯曰大軍但向荆州此城自當<lb/>
非礙騎去頃之執王珣等至城下使說其弟琳琳<lb/>
曰兄受命討賊不能死難曽不内慙翻欲賜誘取<lb/>
弓射之珣慙而退景肉薄百道攻城城中鼓譟矢<lb/>
石雨下景士卒死者甚衆乃退僧辯遣輕兵出戰<lb/>
凡十餘返皆㨗景被甲在城下督戰僧辯著綬乗<lb/>
輿奏鼓吹巡城景望之服其膽勇　五月侯景<lb/>
<pb n="KR2c0001_SBCK_023-107b"/>
晝夜攻巴陵不克軍中食盡疾疫死傷太半湘東<lb/>
王繹遣晉州刺史蕭惠正將兵援巴陵惠正辭不<lb/>
堪舉胡僧祐自代僧祐時坐謀議忤㫖繫獄繹即<lb/>
出之拜武猛將軍令赴援戒之曰賊若水戰但以<lb/>
大艦臨之必克若欲歩戰自可鼓棹直就巴丘不<lb/>
須交鋒也僧祐至湘浦景遣任約帥銳卒五千據<lb/>
白塉以待之僧祐由它路西上約謂其畏已急追<lb/>
之及於芊口呼僧祐曰呉兒何不早降走何所之<lb/>
僧祐不應潜引兵至赤沙亭㑹信州刺史陸灋和<lb/>
至與之合軍灋和有異術先隠於江陵百里洲衣<lb/>
食居處一如苦行沙門或豫言吉凶多中人莫能<lb/>
<pb n="KR2c0001_SBCK_023-108a"/>
測侯景之圍臺城也或問之曰事將何如灋和曰<lb/>
凡人取果宜待熟時不撩自落固問之灋和曰亦<lb/>
克亦不克及任約向江陵灋和自請擊之繹許之<lb/>
壬寅約至赤亭六月甲辰僧祐灋和縱兵擊之約<lb/>
兵大潰殺溺死者甚衆禽約送江陵景聞之乙巳<lb/>
焚營宵遁以丁和爲郢州刺史留宋子仙等衆號<lb/>
二萬戍郢城别將支化仁鎮魯山范希榮行江州<lb/>
事儀同三司任延和晉州刺史夏侯威生守晉州<lb/>
景與麾下兵數千順流而下丁和以大石磕殺鮑<lb/>
泉及虞預沈於黄鶴磯任約至江陵繹赦之徐文<lb/>
盛坐怨望下獄死巴州刺史余孝頃遣兄子僧重<lb/>
<pb n="KR2c0001_SBCK_023-108b"/>
將兵救鄱陽于慶退走繹以王僧辯為征東將軍<lb/>
尚書令胡僧祐等皆進位號使引兵東下陸灋和<lb/>
請還既至謂繹曰侯景自然平矣蜀賊將至請守<lb/>
險以待之乃引兵屯峽口庚申王僧辯至漢口先<lb/>
攻魯山擒支化仁送江陵辛酉攻郢州克其羅城<lb/>
斬首千級宋子仙退據金城僧辯四面起土山攻<lb/>
之豫州刺史荀㓪自巢湖出濡須邀景破其後軍<lb/>
景奔歸船前後相失太子船入樅陽浦船中腹心<lb/>
皆勸太子因此入北太子曰自國家喪敗志不圖<lb/>
生主上䝉塵寧忍違離左右吾今若去乃是叛父<lb/>
非避賊也因涕泗鳴咽即命前進甲子宋子仙等<lb/>
<pb n="KR2c0001_SBCK_023-109a"/>
困蹙乞輸郢城身還就景王僧辯偽許之命給船<lb/>
百艘以安其意子仙謂為信然浮舟將發僧辯命<lb/>
杜龕帥精勇千人攀堞而上鼓譟奄進水軍主宋<lb/>
遥帥樓船暗江雲合子仙且戰且走至白楊浦大<lb/>
破之周鐵虎生擒子仙及丁和送江陵殺之　秋<lb/>
七月乙亥湘東王繹以長沙王韶監郢州事丁亥<lb/>
侯景還至建康于慶自鄱陽還豫章侯瑱閉門拒<lb/>
之慶走江州據郭黙城繹以瑱為兖州刺史景悉<lb/>
殺瑱子弟辛丑王僧辯乗勝下湓城陳霸先帥所<lb/>
部三萬人將㑹之屯于巴丘西軍乏食霸先有糧<lb/>
五十萬石分三十萬以資之八月壬寅朔王僧辯<lb/>
<pb n="KR2c0001_SBCK_023-109b"/>
前軍襲于慶慶弃郭黙城走范希榮亦弃尋陽城<lb/>
走晉熈王僧振等起兵圍郡城僧辯遣沙州刺史<lb/>
丁道貴助之任延和等弃城走湘東王繹命僧辯<lb/>
且頓尋陽以待諸軍之集初景既克建康常言呉<lb/>
兒怯弱易以掩取當須拓定中原然後為帝景尚<lb/>
帝女溧陽公主嬖之妨於政事王偉屢諫景以告主<lb/>
主有惡言偉恐為所讒因說景除帝及景自巴陵<lb/>
敗歸猛將多死自恐不能乆存欲早登大位王偉<lb/>
曰自古移鼎必須廢立既示我威權且絶彼民望<lb/>
景從之使前夀光殿學士謝昊為詔書以為弟姪<lb/>
争立星辰失次皆由朕非正緒召亂致災宜禪位<lb/>
<pb n="KR2c0001_SBCK_023-110a"/>
於豫章王棟使吕季略齎入逼帝書之棟歡之子<lb/>
也戊午景遣衛尉卿彭雋等帥兵入殿廢帝為晉<lb/>
安王幽于永福省悉撤内外侍衛使突騎左右守<lb/>
之牆垣悉布枳棘庚申下詔迎豫章王棟棟時幽<lb/>
拘廩餼甚薄仰蔬茹為食方與妃張氏鉏葵灋駕<lb/>
奄至棟驚不知所為泣而升輦景殺哀太子大器<lb/>
尋陽王大心西陽王大鈞建平王大球義安王大<lb/>
昕及王侯在建康者二十餘人太子神明端嶷於<lb/>
景黨未嘗屈意所親竊問之太子曰賊若於事義<lb/>
未須見殺吾雖陵慢呵叱終不敢言若見殺時至<lb/>
雖一日百拜亦無所益又曰殿下今居困阨而神<lb/>
<pb n="KR2c0001_SBCK_023-110b"/>
貌怡然不貶平日何也太子曰吾自度死日必在<lb/>
賊前若諸叔能滅賊賊必先見殺然後就死若其<lb/>
不然賊亦殺我以取富貴安能以必死之命為無<lb/>
益之愁乎及難太子顔色不變徐曰乆知此事嗟<lb/>
其晚耳刑者將以衣帶絞之太子曰此不能見殺<lb/>
命取繫帳繩絞之而絶壬戌棟即帝位大赦改元<lb/>
天正太尉郭元建聞之自秦郡馳還謂景曰主上<lb/>
先帝太子既無愆失何得廢之景曰王偉勸吾云<lb/>
早除民望吾故從之以安天下元建曰吾挾天子<lb/>
令諸侯猶懼不濟無故廢之乃所以自危何安之<lb/>
有景欲迎帝復位以棟為太孫王偉曰廢立大事<lb/>
<pb n="KR2c0001_SBCK_023-111a"/>
豈可數改邪乃止乙丑景又使使殺南海王大臨<lb/>
於呉郡南郡王大連於姑孰安陸王大春於㑹稽<lb/>
髙唐王大壯於京口以太子妃賜郭元建元建曰<lb/>
豈有皇太子妃乃為人妾乎竟不與相見聴使入<lb/>
道丙寅追尊昭明太子為昭明皇帝豫章安王為<lb/>
安皇帝以劉神茂為司空　王偉說侯景弑太宗<lb/>
以絶衆心景從之冬十月壬寅夜偉與左衛將軍<lb/>
彭雋王脩纂進酒於太宗太宗極飲既醉而寢偉<lb/>
乃出雋進土囊脩纂坐其上而殂偉撤户扉為棺<lb/>
遷殯于城北酒庫中諡曰明皇帝廟號髙宗　司<lb/>
空東道行臺劉神茂聞侯景自巴丘敗還隂謀叛<lb/>
<pb n="KR2c0001_SBCK_023-111b"/>
景呉中士大夫咸勸之乃與儀同三司尹思合劉<lb/>
歸義王曅雲麾將軍元頵等據東陽以應江陵遣<lb/>
頵及别將李占下據建徳江口張彪攻永嘉克之<lb/>
新安民程靈洗起兵據郡以應神茂於是浙江以<lb/>
東皆附江陵湘東王繹以靈洗為譙州刺史領新<lb/>
安太守　十一月侯景以趙伯超為東道行臺<lb/>
據錢塘以田遷為軍司據富春以李慶緒為中軍<lb/>
都督謝答仁為右廂都督李遵為左廂都督以討<lb/>
劉神茂　己夘加侯景九錫漢國置丞相以下官<lb/>
己丑豫章王棟禪位于景景即皇帝位于南郊還<lb/>
登太極殿其黨數萬皆吹脣呼譟而上大赦改元<lb/>
<pb n="KR2c0001_SBCK_023-112a"/>
太始封棟為淮隂王并其二弟橋樛同鎻於宻室<lb/>
王偉請立七廟景曰何謂七廟偉曰天子祭七世<lb/>
祖考并請七世諱景曰前世吾不復記惟記我父<lb/>
名標且彼在朔州那得來噉此衆咸咲之景黨有<lb/>
知景祖名乙羽周者自外皆王偉制其名位追尊<lb/>
父標為元皇帝景之作相也以西州為府文武無<lb/>
尊卑皆引接及居禁中非故舊不得見由是諸將<lb/>
多怨望景好獨乗小馬彈射飛鳥王偉每禁止之<lb/>
不許輕出景鬰鬰不樂更成失志曰吾無事為帝<lb/>
與受擯不殊　十二月丁未謝答仁李慶緒攻<lb/>
建徳擒元頵李占送建康景截其手足以徇經日<lb/>
<pb n="KR2c0001_SBCK_023-112b"/>
乃死<lb/>
元帝承聖元年春正月湘東王命王僧辯等東擊<lb/>
侯景二月庚子諸軍發尋陽舳艫數百里陳霸先<lb/>
帥甲士三萬舟艦二千自南江出湓口㑹僧辯於<lb/>
白茅灣築壇㰱血共讀盟文流涕慷慨癸夘僧辯<lb/>
使侯瑱襲南陵鵲頭二戍克之戊申僧辯等軍于<lb/>
大雷丙辰發鵲頭戊午侯子鑒還至戰鳥西軍奄<lb/>
至子鑒驚懼奔還淮南　侯景儀同三司謝答仁<lb/>
攻劉神茂於東陽程靈洗張彪皆勒兵將救之神<lb/>
茂欲專其功不許營於下淮或謂神茂曰賊長於<lb/>
野戰下淮地平四面受敵不如據七里瀬賊必不<lb/>
<pb n="KR2c0001_SBCK_023-113a"/>
能進不從神茂偏禆多北人不與神茂同心别將<lb/>
王曅酈通並據外營降於答仁劉歸義尹思合等<lb/>
弃城走神茂孤危辛未亦降於答仁答仁送之建<lb/>
康　癸酉王僧辯等至蕪湖侯景守將張黒弃城<lb/>
走景聞之甚懼下詔赦湘東王繹王僧辯之罪衆<lb/>
咸笑之侯子鑒據姑孰南洲以拒西師景遣其黨<lb/>
史安和等將兵二千助之三月己巳朔景下詔欲<lb/>
自至姑孰又遣人戒子鑒曰西人善水戰勿與争<lb/>
鋒往年任約之敗良為此也若得歩騎一交必當<lb/>
可破汝但結營岸上引船入浦以待之子鑒乃捨<lb/>
舟登岸閉營不出僧辯等停軍蕪湖十餘日景黨<lb/>
<pb n="KR2c0001_SBCK_023-113b"/>
大喜告景曰西師畏吾之彊勢將遁矣不擊且失<lb/>
之景乃復命子鑒為水戰之備丁丑僧辯至姑孰<lb/>
子鑒帥歩騎萬餘人度洲於岸挑戰又以鵃䑠千<lb/>
艘載戰士僧辯麾細船皆令退縮留大艦夾泊兩<lb/>
岸子鑒之衆謂水軍欲退争出趨之大艦斷其歸<lb/>
路鼓譟大呼合戰中江子鑒大敗士卒赴水死者<lb/>
數千人子鑒僅以身免收散卒走還建康據東府<lb/>
僧辯留虎臣將軍莊丘慧達鎮姑孰引軍而前歴<lb/>
陽戍迎降景聞子鑒敗大懼涕下覆面引衾而卧<lb/>
良乆方起歎曰誤殺乃公庚辰僧辯督諸軍至張<lb/>
公洲辛巳乗潮入淮進至禪靈寺前景召石頭津<lb/>
<pb n="KR2c0001_SBCK_023-114a"/>
主張賔使引淮中舣䑰及海艟以石縋之塞淮口<lb/>
緣淮作城自石頭至于朱雀街十餘里中樓堞相<lb/>
接僧辯問計於陳霸先霸先曰前栁仲禮數十萬<lb/>
兵隔水而坐韋粲在青溪竟不度岸賊登髙望之<lb/>
表裏俱盡故能覆我師徒今圍石頭須度北岸諸<lb/>
將若不能當鋒霸先請先往立柵壬午霸先於石<lb/>
頭西落星山築柵衆軍次連入城直出石頭西北<lb/>
景恐西州路絶自帥侯子鑒等亦於石頭東北築<lb/>
五城以遏大路景使王偉等守臺城乙酉景殺湘<lb/>
東世子方諸前平東將軍杜幼安　劉神茂至建<lb/>
康丙戌景命為大剉碓先進其足寸寸斬之以至<lb/>
<pb n="KR2c0001_SBCK_023-114b"/>
於頭留異外同神茂而潜通於景故得免禍　丁<lb/>
亥王僧辯進軍招提寺北侯景帥衆萬餘人鐵騎<lb/>
八百餘匹陳於西州之西陳霸先曰我衆賊寡應<lb/>
分其兵埶以彊制弱何故聚其鋒銳令致死於我<lb/>
乃命諸將分處置兵景衝將軍王僧志陳僧志小<lb/>
縮霸先遣將軍安陸徐度將弩手二千横截其後<lb/>
景兵乃却霸先與王琳杜龕等以鐵騎乗之僧辯<lb/>
以大軍繼進景兵敗退據其柵龕岸之兄子也景<lb/>
儀同三司盧暉略守石頭城開北門降僧辯入據<lb/>
之景與霸先殊死戰景帥百餘騎弃矟執刀左右<lb/>
衝陳陳不動衆遂大潰諸軍逐北至西明門景至<lb/>
<pb n="KR2c0001_SBCK_023-115a"/>
闕下不敢入臺召王偉責之曰爾令我為帝今日<lb/>
誤我偉不能對繞闕而藏景欲走偉執鞚諫曰自<lb/>
古豈有叛天子邪宫中衛士猶足一戰弃此將欲<lb/>
安之景曰我昔敗賀拔勝破葛榮揚名河朔度江<lb/>
平臺城降栁仲禮如反掌今日天亡我也因仰觀<lb/>
石闕歎息乆之以皮囊盛其江東所生二子挂之<lb/>
鞍後與房世貴等百餘騎東走欲就謝答仁於呉<lb/>
侯子鑒王偉陳慶奔朱方僧辯命裴之横杜龕屯<lb/>
杜姥宅杜崱入據臺城僧辯不戢軍士剽掠居民<lb/>
男女裸露自石頭至于東城號泣滿道是夜軍士<lb/>
遺火焚太極殿及東西堂寶噐羽儀輦輅無遺戊<lb/>
<pb n="KR2c0001_SBCK_023-115b"/>
子僧辯命侯瑱等帥精甲五千追景王克元羅等<lb/>
帥臺内舊臣迎僧辯於道僧辯勞克曰甚苦事夷<lb/>
狄之君克不能對又問璽紱何在克良乆曰趙平<lb/>
原持去僧辯曰王氏百世卿族一朝而墜僧辯迎<lb/>
太宗梓宫升朝堂帥百官哭踊如禮己丑僧辯等<lb/>
上表勸進且迎都建業湘東王答曰淮海長鯨雖<lb/>
云授首襄陽短狐未全革面太平玉燭爾乃議之<lb/>
庚寅南兖州刺史郭元建秦郡戍主郭正買陽平<lb/>
戍主魯伯和行南徐州事郭子仲並據城降僧辯<lb/>
之發江陵也啟湘東王曰平賊之後嗣君萬福未<lb/>
審何以為禮王曰六門之内自極兵威僧辯曰討<lb/>
<pb n="KR2c0001_SBCK_023-116a"/>
賊之謀臣為己任成濟之事請别舉人王乃宻諭<lb/>
宣猛將軍朱買臣使為之所及景敗太宗已殂豫<lb/>
章王棟及二弟橋樛相扶出於宻室逢杜崱於道<lb/>
為去其鎻二弟曰今日始免横死矣棟曰倚伏難<lb/>
知吾猶有懼辛夘遇朱買臣呼之就船共飲未竟<lb/>
並沈於水僧辯遣陳霸先將兵向廣陵受郭元建<lb/>
等降又遣使者往安慰之諸將多私使别索馬仗<lb/>
㑹侯子鑒度江至廣陵謂元建等曰我曹梁之深<lb/>
讎何顔復見其主不若投北可得還鄉遂皆降齊<lb/>
霸先至歐陽齊行臺辛術已據廣陵王偉與侯子<lb/>
鑒相失直瀆戍主黄公喜獲之送建康王僧辯問<lb/>
<pb n="KR2c0001_SBCK_023-116b"/>
曰卿為賊相不能死節而求活草閒邪偉曰廢興<lb/>
命也使漢帝早從偉言明公豈有今日尚書左丞<lb/>
虞隲嘗為偉所辱乃唾其面偉曰君不讀書不足<lb/>
與語隲慙而退僧辯命羅州刺史徐嗣徽鎮朱方<lb/>
壬辰侯景至晉陵得田遷餘兵因驅掠居民東趨<lb/>
呉郡　謝答仁討劉神茂還至富陽聞侯景敗走<lb/>
帥萬人欲北出候之趙伯超據錢塘拒之侯景進<lb/>
至嘉興聞伯超叛之乃退據呉己酉侯瑱追及景<lb/>
於松江景猶有船二百艘衆數千人瑱進擊敗之<lb/>
擒彭雋田遷房世貴蔡夀樂王伯醜瑱生剖雋腹<lb/>
抽其腸雋猶不死手自收之乃斬之景與腹心數<lb/>
<pb n="KR2c0001_SBCK_023-117a"/>
十人單舸走推墮二子於水將入海瑱遣副將焦<lb/>
僧度追之景納羊侃之女為小妻以其兄鵾為庫<lb/>
直都督待之甚厚鵾隨景東走與景所親王元禮<lb/>
謝葳㽔宻圖之葳㽔答仁之弟也景下海欲向蒙<lb/>
山己夘景晝寢鵾語海師此中何處有蒙山汝但<lb/>
聴我處分遂直向京口至胡豆洲景覺大驚問岸<lb/>
上人云郭元建猶在廣陵景大憙將依之鵾拔刀<lb/>
叱海師向京口因謂景曰吾等為王効力多矣今<lb/>
至於此終無所成欲就乞頭以取富貴景未及答<lb/>
白刃交下景欲投水鵾以刀斫之景走入船中以<lb/>
佩刀抉船底鵾以矟刺殺之尚書右僕射索超世<lb/>
<pb n="KR2c0001_SBCK_023-117b"/>
在别船葳㽔以景命召而執之南徐州刺史徐嗣<lb/>
徽斬超世以鹽納景腹中送其尸於建康僧辯傳<lb/>
首江陵截其手使謝葳㽔送于齊暴景尸於市士<lb/>
民爭取食之并骨皆盡溧陽公主亦預食焉初景<lb/>
之五子在北齊世宗剝其長子面而烹之㓜者下<lb/>
蠶室齊顯祖即位夢獮猴坐其御牀乃盡烹之趙<lb/>
伯超謝答仁皆降於侯瑱瑱并田遷等送建康王<lb/>
僧辯斬房世貴於市送王偉吕季略周石珍嚴亶<lb/>
趙伯超伏知命於江陵丁巳湘東王下令解嚴<lb/>
　乙丑葬簡文帝于莊陵廟號太宗　侯景之敗<lb/>
也以傳國璽自隨使其侍中兼平原太守趙思賢<lb/>
<pb n="KR2c0001_SBCK_023-118a"/>
掌之曰若我死宜沈於江勿令呉兒復得之思賢<lb/>
自京口濟江遇盗從者弃之草間至廣陵以告郭<lb/>
元建元建取之以與辛術壬申術送之至鄴　五<lb/>
月庚午司空南平王恪等復勸進湘東王猶不受<lb/>
遣侍中豐城侯泰等謁山陵脩復廟社戊寅侯景<lb/>
首至江陵梟之於市三日煮而漆之以付武庫庚<lb/>
辰以南平王恪為楊州刺史甲申以王僧辯為司<lb/>
徒鎮衛將軍封長寧公陳霸先為征虜將軍開府<lb/>
儀同三司封長城縣侯乙酉誅侯景所署尚書僕<lb/>
射王偉左民尚書吕季略少府周石珍舍人嚴亶<lb/>
於市趙伯超伏知命餓死於獄以謝答仁不失禮<lb/>
<pb n="KR2c0001_SBCK_023-118b"/>
於太宗特宥之王偉於獄中上五百言詩湘東王<lb/>
愛其才欲宥之有嫉之者言於王曰前日偉作檄<lb/>
文甚佳王求而視之檄云項羽重瞳尚有烏江之<lb/>
敗湘東一目寧為赤縣所歸王大怒釘其舌於柱<lb/>
剜腹臠肉而殺之　丁亥下令以王偉等既死自<lb/>
餘衣冠舊貴被逼偷生猛士勲豪和光茍免者皆<lb/>
不問<lb/>
通鑑紀事本末卷第二十三<lb/>
<pb n="KR2c0001_SBCK_023-119a"/>
</p>
<p>
</p>
  </div>
</body>
</text>
</TEI>