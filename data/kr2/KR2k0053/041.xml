<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>廣東通志卷四十一</head> <lb/>
    <p>
<pb n="KR2k0053_WYG_041-1a"/>
欽定四庫全書<lb/>
　廣東通志卷四十一<lb/>
　　名宦志各府<hi>四○自明潮州府起至忠義傳訖</hi>
　明白叔敏不傳籍貫洪武十八年知潮州興學校課農<lb/>
　桑持身清白人不敢干以私時潮多絶户荒田民苦<lb/>
　代納至鬻子女不能給叔敏奏豁之世懷其德<lb/>
　王源字啓澤龍巖人進士宣德十年知潮州寛明仁<lb/>
　恕城東長橋二十餘丈歲久圯源乃壘石增砌作樓<lb/>
<pb n="KR2k0053_WYG_041-1b"/>
　檻其上而新之城西湖山多怪石為祟源命除之下<lb/>
　果獲石髑髏復掘丈餘得石刻囘風二字先郡記䜟<lb/>
　曰挽囘淳風時以為應云潮故水國土善崩源築圩<lb/>
　㟁障田廬復置鄉庾鄉社立警舖政平訟理及去百<lb/>
　姓為祠歲時有司致祭焉<lb/>
　劉湛字嗣潔桂林人正綂間由舉人知潮州漳寇林<lb/>
　烏鐵擾郡之三饒猖獗甚湛率民兵往剿捕殆盡郡<lb/>
　連歉糧賦至二年苦不能輸奏免之民甚稱德其後<lb/>
<pb n="KR2k0053_WYG_041-2a"/>
　周宣以弭盜衞民葉元玉以剖棼治辨俱稱良吏與<lb/>
　湛後先輝映<lb/>
　譚倫字敬仲鄴水人進士正德八年知潮州矜恤民<lb/>
　隱奏免無徵米潮人世戴之修橋築堤以便民入覲<lb/>
　卒於途<lb/>
　袁鳳鳴字子時沅陵人嘉靖戊戌進士初令貴溪以<lb/>
　治最召授監察御史喜彈劾出刺潮州首詢民瘼理<lb/>
　寃獄禁侵漁抑豪右寛濫征省繁役政暇聚諸生解<lb/>
<pb n="KR2k0053_WYG_041-2b"/>
　經課業亹亹不倦後竟為權要所中改任士民遮留<lb/>
　謝之而去<lb/>
　何寵天台人嘉靖癸丑進士由刑部郎守潮時倭寇<lb/>
　頻仍寵至鎮以靜閭閻隱伏咸許上逹徐察其利病<lb/>
　亟與興革以坦易得民而檢身儉約軍興㫄午民不<lb/>
　以徵發為擾兵驕弗戢按法裁之帖然無幾寢疾闔<lb/>
　郡奔走祈請比歿罷市巷哭塑像與袁鳳鳴並祀曰<lb/>
　雙賢<lb/>
<pb n="KR2k0053_WYG_041-3a"/>
　侯必登江川人進士隆慶初以兵部郎守潮時倭擾<lb/>
　後山海薦警井里為墟諸掠人取贖者無寧歲必登<lb/>
　首罷一切苛條與民休息而沉幾有雄畧善得賊情<lb/>
　竟以談笑指麾先翦其羽翼劇賊屏跡民得更生嘗<lb/>
　以試事之省㑹道賊巢中賊聞相率羅拜馬首肅隊<lb/>
　前驅威德服人類此<lb/>
　郭子章廬陵人進士萬厯間知潮州有才名政尚整<lb/>
　肅吏畏民安著潮中雜記補前志所未備學者稱為<lb/>
<pb n="KR2k0053_WYG_041-3b"/>
　青螺先生其後胡喬岱廬陵人置學田以贍士金時<lb/>
　舒晉江人修學宫以育才俱不失為賢守<lb/>
　樊王家潛江人進士天啓間知潮州廉正執法裁抑<lb/>
　豪右民賴安輯其後李栻晉江人治尚簡易尤精鹺<lb/>
　政不致於繁苛擾民一嚴一寛皆有功於潮郡<lb/>
　黃日昌晉江人進士崇禎間守潮政尚寛大平易近<lb/>
　民民思之立廟以祀其後劉柱國潛江人治務方嚴<lb/>
　嘗舉孝廉楊開於朝後殉節湘隂人稱為知人皆郡<lb/>
<pb n="KR2k0053_WYG_041-4a"/>
　守中之表表者<hi>下郡佐</hi>
　彭艾南昌人洪武初潮州府同知廉潔公恕嚴課生<lb/>
　儒歲旱禱雨隨應㑹秩滿留之無從至今頌其政<lb/>
　衡岳汝寧人其先世籍本隨州父通元季以武功起<lb/>
　家授官百夫長屯香山洪武初棄官歸過西平道梗<lb/>
　不通遂留家焉中河南鄉試升太學三十年詔國子<lb/>
　監選諸生通理道者赴詹事府議事六館士咸推岳<lb/>
　往敷陳時政稱㫖擢潮州同知其政先德化後刑罰<lb/>
<pb n="KR2k0053_WYG_041-4b"/>
　布衣糲食種蔬自給而已三十五年遷西安知府其<lb/>
　後宣德五年通判裘賢安慶人愛民如子公暇輙杜<lb/>
　門絶干謁嘗出勸農釋冠帶執農具以耕歲則大熟<lb/>
　卒於官士民哀之又正綂間通判楊薫以清苦著節<lb/>
　俱稱佐郡之良<lb/>
　劉秉鑑字遵教安福人尚書宣之仲子登進士累官<lb/>
　河南副使嘉靖初左遷通判轉潮州同知涖政廉明<lb/>
　篤志古學政暇輙引諸生講究經籍又毁淫祠以正<lb/>
<pb n="KR2k0053_WYG_041-5a"/>
　人心一時翕然宗之越二年遷臨安知府未任卒於<lb/>
　英峽士民哀之<lb/>
　魏一恭莆田人進士嘉靖間以刑部員外郎謫判<lb/>
　州清修特著且多遺愛在民時推官秦僎南昌人風<lb/>
　裁崚崚挫抑勢要細民以安俱有聲於佐郡<lb/>
　何敢復興業舉人萬厯間以兵部郎中謫潮州别駕<lb/>
　遷同知嘉惠學校在海陽置市租佐祀在澄海建韓<lb/>
　祠與諸生課業所至皆有惠政今配享澄海韓祠<lb/>
<pb n="KR2k0053_WYG_041-5b"/>
　龎承寵吳江人進士崇禎間由僉事謫任潮州同知<lb/>
　恬静有介節遷秩去父老遮道送之其後黄中澹廣<lb/>
　昌人由本府通判陞同知廉静愛民時有前龎後黄<lb/>
　邦人安康之頌<lb/>
　萬元吉南昌人進士崇禎間潮州節推青年負氣節<lb/>
　風采凜然而洞悉民隠摘發隠伏老吏弗如後為都<lb/>
　御史殉節贑州<hi>下縣令</hi>
　姚復初洪武二年知潮陽時天下初定吏事草創復<lb/>
<pb n="KR2k0053_WYG_041-6a"/>
　初每為經久計加意拊循新附樂業因與革陋更始<lb/>
　復城隍置社稷興學校次及廨宇司局之屬諸廢畢<lb/>
　舉尤首重制科及明經孝廉之薦一時所得多名士<lb/>
　在職七年以治最遷去<lb/>
　唐宗義廬州人洪武三年知揭陽時刑法大苛宗義<lb/>
　出見吏胥里甲罹獄具羣立於前愀然問曰爾等何<lb/>
　至是耶各白其故諭而釋之在事三年徭均訟簡民<lb/>
　懷其惠遷廣東都司斷事<lb/>
<pb n="KR2k0053_WYG_041-6b"/>
　沈仲徳南昌人洪武十四年由人材令揭陽識見洞<lb/>
　朗而心一於忠直能容人小過躬履畝均賦役遇造<lb/>
　籍更定都圖以便民民咸徳之<lb/>
　劉寛洪武間知程鄉廉節勤儉鋤强植弱凡百興作<lb/>
　惟懼擾民罷之徭役務覈丁糧多寡為等毫不容私<lb/>
　巧猾斂跡當赴覲道卒民迎其櫬還邑泣拜設奠仍<lb/>
　䕶之歸<lb/>
　鄭懋中名馞以字行晉江人洪武丙子領應天鄉薦<lb/>
<pb n="KR2k0053_WYG_041-7a"/>
　三十五年知程鄉時豪猾侵民懋中至首按除之民<lb/>
　大悦訟者委曲開諭或令退思之不施鞭朴詞訟日<lb/>
　簡縣中稱治謡曰安所得公長者禁令不煩徭役寡<lb/>
　昔無羊今有馬初程鄉民鮮知學懋中至作新學規<lb/>
　親為生徒講解自是始有進士第者一日感疾戒其<lb/>
　子及其吏章華曰凡此吾民爾等善視之毋傷吾意<lb/>
　言畢正衣冠瞑目而逝民哀慕之共舁其喪歸葬與<lb/>
　南漢令曾芳合祀焉<lb/>
<pb n="KR2k0053_WYG_041-7b"/>
　徐資用莆田人進士永樂二年涖揭陽博洽有才而<lb/>
　動常端謹政暇躬與諸生講究經術及往哲事業興<lb/>
　學訓士有良吏聲<lb/>
　陳瑄字元獻眉州人景泰甲戌進士擢御史以言事<lb/>
　謫尉建陽天順初遷知潮陽廉斷而恤民以興賢作<lb/>
　士為務㑹夏嶺盜起嘯聚以千計航海攻城轉掠諸<lb/>
　村瑄多置烽堠以窺賊嚮及預為城守戰攻具晝夜<lb/>
　乗城令室人具食犒士士感奮曰有侯如此敢不效<lb/>
<pb n="KR2k0053_WYG_041-8a"/>
　死賊諜知備嚴遁去瑄命追擊大敗之㑹大兵進剿<lb/>
　復宻遣謀士誘執其渠魁遂大破賊餘黨撫安以功<lb/>
　遷本府知府<lb/>
　陳爵字良貴南靖人天順丁丑進士四年令揭陽時<lb/>
　嵗荒多盜自捐俸賑民又因故城築而新之比海寇<lb/>
　環攻六七日竟不能下遁去復率衆討平之以治最<lb/>
　聞進秩六品成化二年擢韶州知府民思其功祀之<lb/>
　楊昱字仲明㑹稽人成化間以舉人典教擢知饒平饒<lb/>
<pb n="KR2k0053_WYG_041-8b"/>
　始分縣民習頑暴昱以嚴治之建城署闢田野驅輋<lb/>
　猺勸農桑均賦役興文學駸駸向化至十六年閩進<lb/>
　士張濬令饒亦廉辨有治才斗老謝全數蔑法亂政<lb/>
　笞殺之其子訴於上官濬憤恚卒士民咸寃之今與<lb/>
　昱皆祀名宦<lb/>
　劉彬字吉之廣信永豐人成化間進士為程鄉令威<lb/>
　信明敏諸舞文者以次逐去恤民隠振士習出俸餘<lb/>
　以市學租建都里義倉以待荒歉在任九載衣食輿<lb/>
<pb n="KR2k0053_WYG_041-9a"/>
　馬自奉省約如韋布時<lb/>
　丘天祐字恒吉莆田人𢎞治二年進士令饒平卓有<lb/>
　風裁縣署失火天祐痛自修省悉其力一切新之徙<lb/>
　城隍祠建沿途候舖廉能著於時俄巾車産一芝衆<lb/>
　以為瑞尋丁外艱起授監察御史後有桂林許璧以<lb/>
　惠和治饒最久民習其政若忘其為令也<lb/>
　姜森字元茂慈谿人由鄉薦𢎞治三年知潮陽慷慨<lb/>
　任事吏民莫敢欺尤務以徳化民每聴訟雖得情不<lb/>
<pb n="KR2k0053_WYG_041-9b"/>
　盡繩以法勸使改悟先是知府周鵬嘗自多三利溪<lb/>
　功屬吏見必語以治河謂森曰而邑河渠不治將湮<lb/>
　森諾之既而周覽城濠慨然欲濬輒有議不便者森<lb/>
　曰若等可與樂成吾將思之久而政平訟理河工始<lb/>
　興民争趨事越嵗餘工竣民便焉後擢栁州守去永<lb/>
　安陳隆莆田張廷槐者繼之隆清修豈弟廷槐號廉<lb/>
　辨又重修故河能纉森之緒<lb/>
　陸鋹平湖人𢎞治九年由監生任程鄉政務廉平獄<lb/>
<pb n="KR2k0053_WYG_041-10a"/>
　訟至皆立辨吏民畏之程俗搆訟多以賂勝鋹門庭<lb/>
　肅然訟減十七諸監司逓奬鋹鋹不自有人益賢之<lb/>
　宋元翰字良翰莆田人少從其父端儀督學嶺南其<lb/>
　母黄教之嚴及歸領鄉薦第一正徳九年知潮陽時<lb/>
　端儀已死母從至潮元翰奉教愈謹每月朔必矢於<lb/>
　神謂無敢黷貨以干神譴聽者悚然躬修率物一稟<lb/>
　於禮陋俗化之均嵗役以便民平黠盜曾鈀頭於北<lb/>
　山其政卓卓可紀尋以嫉邪見讒罷去士民争持金<lb/>
<pb n="KR2k0053_WYG_041-10b"/>
　助其行一無所受民為建祠祀焉<lb/>
　歐淮江西樂平人嘉靖五年令大埔時邑方草創淮<lb/>
　練達政務城垣廨宇學校壇墠之屬悉意經始加以<lb/>
　勞來安集政教漸孚未及期而卒嘉靖八年方琦繼<lb/>
　之琦栁城人舉止周慎敷政明恕淮向所經營未獲<lb/>
　訖工皆至琦完美復創橋梁興學校以惠士民其清<lb/>
　修七載如一日顧不能善事上官中考察罷時論惜<lb/>
　之淮琦皆舉人今祀名宦<lb/>
<pb n="KR2k0053_WYG_041-11a"/>
　蔣㤙全州舉人嘉靖五年令惠來時初立縣百度未<lb/>
　備㤙至寓民間始相度基址建公署畫街市以奠民<lb/>
　居雖工役繁興民不告勞踰期就緒以其間撫字疲<lb/>
　癃勸課農桑振育學校使民知所嚮方涖政六年卒<lb/>
　後嘉靖二十一年餘姚諸燮起家進士以兵部主事<lb/>
　謫判潮州署篆惠來政平訟簡南城向逼縣治居民<lb/>
　苦湫隘弗安遇海寇突至城外無以為守燮廼集父<lb/>
　老議開拓數十丈以保障其民免疾疫寇賊之患上<lb/>
<pb n="KR2k0053_WYG_041-11b"/>
　下宜之<lb/>
　林墰字世榮莆田人先以舉人典教新㑹陞南雄府<lb/>
　教授純心篤行外和内剛一介不輕取予督學歐陽<lb/>
　鐸褒之稱為博士第一嘉靖十年擢令程鄉其政以<lb/>
　鋤奸抑暴興學為事訟至以情理化諭之民自輸服<lb/>
　㑹從子都御史富巡撫兩廣引嫌調用民思之祀於<lb/>
　名宦<lb/>
　李桂字廷芳全州人嘉靖十七年以舉人擢大埔令<lb/>
<pb n="KR2k0053_WYG_041-12a"/>
　沉毅善决獄縣多僧田例以給軍餉嵗苦重徵桂為<lb/>
　請減之并革三河壩税教養兼舉卓有古良吏風以<lb/>
　憂去囊無餘積知府鄭宗古率僚屬賻之百姓繪像<lb/>
　祀焉<lb/>
　徐甫宰浙之山隂人先為武平令與程鄉鄰盜出没<lb/>
　無時上言漳南道請析其邊界而城之以塞盜源至<lb/>
　四十一年改令程鄉值故賊陳紹禄徐嘉悌等據石<lb/>
　窟倡亂甫宰定計誅之兵不血刃而元惡殄除餘黨<lb/>
<pb n="KR2k0053_WYG_041-12b"/>
　率服擢本省僉事<lb/>
　王化馬平舉人嘉靖四十一年任平逺時江廣連閩<lb/>
　盜起化奉檄往討梁道輝花腰蜂俱有功輝黨梁國<lb/>
　相據巢復叛邑治方草創未固化妻子在荆棘中廼<lb/>
　移家㑹昌率四鄉義勇曾習舜等直討巢穴賊鋭甚<lb/>
　鄉兵少卻化怒仗劒䇿馬先進攻破之焚其巢斬首<lb/>
　數級生擒賊總巫鸞等三人以歸國相逃匿乃使人<lb/>
　宣言於㑹昌曰令遇害矣化妻計氏以為信遽自刃<lb/>
<pb n="KR2k0053_WYG_041-13a"/>
　化聞之憤曰賊殺吾妻將以揺吾心也吾為國不顧<lb/>
　家敢有二念竟不往㑹昌復麾兵設伏攻剿越十日<lb/>
　國相道輝等八十餘名皆就縛解贑州制府威名大<lb/>
　著江閩餘寇悉平化乃築城垣建署立學鋤强治暴<lb/>
　招撫流移為治三年撫按交薦遷本府同知尋擢伸<lb/>
　威副使<lb/>
　趙鉞閩縣人以鄉薦嘉靖四十四年為普寜令單車<lb/>
　至任不攜妻子戢盜安民三年而普大治適增城令<lb/>
<pb n="KR2k0053_WYG_041-13b"/>
　缺鉞視篆惠政有加焉比代去民益思之<lb/>
　管惟乾栁州舉人嘉靖間為饒平令時土寇張璉叛<lb/>
　三省㑹剿惟乾築營堡練鄉勇饋餉不匱賊就擒復<lb/>
　興學立社招集逃亡以收殘黎饒民至今思之<lb/>
　王演疇彭澤人進士萬厯間由醴陵改知大埔性簡<lb/>
　澹為政務救患宣滯無貴赫赫名荒政郵政皆有條<lb/>
　理經久可行調繁海陽<lb/>
　張思調鬰林州人為大埔令慈而介萬厯丁巳嵗祲<lb/>
<pb n="KR2k0053_WYG_041-14a"/>
　饑民譁而掠比户竄匿時清逺賊王和尚方熾思調<lb/>
　慮其相合為變悉心籌畫戎首就擒民以安輯卒於<lb/>
　官<lb/>
　史書元晉江人嵗貢萬厯間知大埔縣折獄明決而<lb/>
　尤軫恤民艱胥徒借檄擾民必懲之如法洪水冲突<lb/>
　為請蠲賑所活無算後以綜覈田畝中蜚語去民咸<lb/>
　寃之<lb/>
　沈如霖歸安舉人萬厯間為普寜令設縣幾四十年<lb/>
<pb n="KR2k0053_WYG_041-14b"/>
　草萊未盡闢如霖至清賦役保善良日進諸生而訓<lb/>
　之以教導民税使恣擾調劑得宜民受其惠<lb/>
　林欲㭿晉江舉人萬厯間知程鄉實心任事勤於諮<lb/>
　詢㑹嵗歉饑民幾至揭竿欲㭿亟行賑濟躬詣各鄉<lb/>
　散給亂萌以銷程民至今思其徳<lb/>
　馮元飇慈谿人進士天啓間為揭陽令時海寇偪處<lb/>
　併力卻之山寇肆掠率鄉勇破其砦賊平考最擢户<lb/>
　科給事中嘗建文起書院士民即其中祀焉<lb/>
<pb n="KR2k0053_WYG_041-15a"/>
　許直如臯進士崇禎間令惠來救荒蠲逋申講鄉約<lb/>
　課士勸農有循良稱擢吏部主事其後沈惟煌孝感<lb/>
　人捍寇全城俱稱良吏<lb/>
　陳燕翼侯官人進士崇禎間令程鄉性恬澹抑暴恤<lb/>
　弱有古循吏風建五忠祠及鐵漢樓以示景仰往哲<lb/>
　之意士民咸愛戴之<lb/>
　張瞻韓海鹽人選貢崇禎末年知普寜廉正得民以<lb/>
　失上官意中考功法去邑民垂涕送之其後朱統鎙<lb/>
<pb n="KR2k0053_WYG_041-15b"/>
　庚辰特用禦寇陣亡贈太僕少卿二人皆明季良令<lb/>
　而一見斥於上官一隕身於寇亂民至今惜之<lb/>
　陳琳莆田人進士為御史督學南畿正徳二年以言<lb/>
　事謫丞潮陽毁淫祠興學校士類嚮方其處僚友温<lb/>
　厚謙慎未嘗立町畦㑹調海豐兵赴程鄉道出潮陽<lb/>
　突至城下民皆驚擾琳即控馬出左右跪請曰或不<lb/>
　測柰何叱曰非爾等所知也亟詣將領諭以收兵導<lb/>
　之出境民乃寜帖邑故水多土淖嘗董修城之役功<lb/>
<pb n="KR2k0053_WYG_041-16a"/>
　尤著後官至兵部侍郎<lb/>
　季本字明徳㑹稽人以理學著學者稱彭山先生正<lb/>
　徳中進士由御史謫任揭陽簿時王守仁倡教贑南<lb/>
　相與講論在任力行鄉約以示旌别尤為守仁所稱<lb/>
　髙攀龍字存之無錫人進士萬厯間以行人言事謫<lb/>
　揭陽添註典史勤於職業恒匡令長所不逮嘗集程<lb/>
　朱諸子要語以示揭之學者多所裁正後官至都御史<lb/>
　天啓間疏斥權璫魏忠賢之奸被逮殉節諡忠憲<hi>下教職</hi>
<pb n="KR2k0053_WYG_041-16b"/>
　歐陽灤江西泰和人正統間以明經任程鄉訓導闢<lb/>
　齋舍勤教誨值閩寇流刦灤設方畧嚴守民頼以安<lb/>
　其後教諭吳循博涉經史著述甚多與諸生講藝寒<lb/>
　暑不輟與灤後先繼美<lb/>
　鄭昇侯官人𢎞治三年教諭揭陽問學該博衣冠儼<lb/>
　然日進諸生與講解經義不倦明倫堂傾圮移文請<lb/>
　新之制度加偉㑹議併學倉入除留昇持不可曰祖<lb/>
　宗成法不可變也將使師生俛首仰給縣司養士謂<lb/>
<pb n="KR2k0053_WYG_041-17a"/>
　何語聞撫臣是之自是嶺東諸學倉由昇不併<lb/>
　黄麒建寜舉人正徳間教授潮州善於造士淡薄自<lb/>
　甘勤教好施潮士感之<lb/>
　陳察常熟人進士嘉靖間以太僕少卿言事謫諭海<lb/>
　陽狷介自持教由身範不以冷職介意士心歸之後<lb/>
　官至都御史<lb/>
　　　右潮州府<lb/>
　黄徳明字本初河中人洪武元年以江西省郎中攝<lb/>
<pb n="KR2k0053_WYG_041-17b"/>
　肇慶府事庶務草創力為修建築城浚池百廢具舉<lb/>
　以才能稱<lb/>
　步從信洪武二年知肇慶府時府學為元季兵亂所<lb/>
　毁從信經營草昧首訪舊址建廟學凡社稷山川厲<lb/>
　壇以次創建規畫有條郡治改觀<lb/>
　王全髙宻人洪武初禮科給事出為九江同知十六<lb/>
　年知肇慶府嚴以律己寛以涖民剸劇裁變不露聲<lb/>
　色一郡稱理雖被罰者無怨秩滿去人皆賢之<lb/>
<pb n="KR2k0053_WYG_041-18a"/>
　孫彬齊東人由人材洪武二十三年知徳慶州署肇<lb/>
　府事舉賢才興學校值嵗旱民饑勸分於富室民無<lb/>
　失所後卒於官<lb/>
　黄廣字文溥同安人永樂六年由知州署肇慶府興<lb/>
　學校均徭賦招逃亡減鹽鈔民賴其惠雖猺人之强<lb/>
　梗者亦聴撫焉<lb/>
　毛忝佐字公輔麻城人永樂間由知州署肇慶府守<lb/>
　正奉公敬賢禮士庶務修舉民思慕之<lb/>
<pb n="KR2k0053_WYG_041-18b"/>
　王罃鄞縣人宣徳六年由刑科給事中出知肇慶府<lb/>
　興利革弊知所先務髙要有李伯從者為讎家所誣<lb/>
　坐不孝繼母母卒而獄久不決罃至訊而釋之瀧水<lb/>
　鄧顯佐以蕉根造偽印事覺繫獄經年罃察其不成<lb/>
　篆文竟得減死城西失火延燒民居籲天而火隨滅<lb/>
　增修水利作興學校禮賢下士切於愛民民頌之<lb/>
　李燧天台人進士成化十四年肇慶知府學問該博<lb/>
　胷次豁達嘗督儒生講學躬行畎畝勞民勸耕請免<lb/>
<pb n="KR2k0053_WYG_041-19a"/>
　太監進取異禽民甚稱快竟以剛介獲謗去官行李<lb/>
　蕭然士論惜之<lb/>
　黄琥字瑩之豐城人領鄉薦任臨洮同知𢎞治元年<lb/>
　知肇慶府府隍舊有漁利緡錢三百以供守土中貴<lb/>
　隍實無魚錢則嵗辦於民琥至罷之𢎞治己酉引疾<lb/>
　解職民争走當道乞留不得積粟備荒至萬餘石捍<lb/>
　潮築堤二百里以徳慶瀧水功擢廣東叅政尋乞休<lb/>
　進嘉議大夫<lb/>
<pb n="KR2k0053_WYG_041-19b"/>
　黄顒字伯望莆田人進士𢎞治十七年知肇慶府決<lb/>
　獄詳明凡利於民者悉心為之令行禁止屬吏警憚<lb/>
　鎮守太監索濠塘蕉布銀顒力革之民感其徳陞廣<lb/>
　東叅政<lb/>
　歐陽恂字誠之安福人進士正徳甲戌由南京吏部<lb/>
　郎中知肇慶府興學校正祀典禮賢養老愷悌臨民<lb/>
　凡鄉賢之嗣弗振者躬造其門訓諭有頑民健訟梗<lb/>
　化恂毅然曰此非吾民也欲解印綬去士大夫攀留<lb/>
<pb n="KR2k0053_WYG_041-20a"/>
　乃立置之法明年春夏不雨出宿撤蓋降服徒行率<lb/>
　吏民拜禱於道次日雨降民大悦節推楊某卒於官<lb/>
　恂殮之歸其喪人以為有古君子風内艱去補常徳<lb/>
　遷兩淮運使<lb/>
　黄瑗字純玉晉江人進士正徳間知肇慶府心存撫<lb/>
　字修隄防輯戎事恩平賊首蘇寓唐國欽相繼作亂<lb/>
　瑗集民兵剿滅之<lb/>
　曾直字叔温吉水人進士正徳十六年知肇慶府廉<lb/>
<pb n="KR2k0053_WYG_041-20b"/>
　潔有為片言折獄吏不敢欺表章濂溪八賢諸祠事<lb/>
　上恭而不阿歴官大理寺少卿<lb/>
　錢鐸字振之海門人進士嘉靖間知肇慶府郡邑學<lb/>
　並傾圮言於按部御史吳麟併遷於城外舊址賑困<lb/>
　窮汰冗費嚴法令杜請託立保伍建公署凡所興革<lb/>
　咸協民心御史薦鐸於朝曰剛明自持法平政舉廉<lb/>
　静不擾吏民畏懐蓋覈實云以外艱去行李蕭然後<lb/>
　遷廣西按察副使<lb/>
<pb n="KR2k0053_WYG_041-21a"/>
　盧璘字秀夫餘姚進士嘉靖丙辰知肇慶府剛直自<lb/>
　持節省浮費郡志久缺毅然創修時督府移鎮郡城<lb/>
　征四㑹大羅山賊殫思贊籌轉饟不匱議立廣寜縣<lb/>
　璘之功也陞福建運使<lb/>
　王泮字宗魯浙之山隂人萬厯二年進士八年知肇<lb/>
　慶府十二年遷按察司副使分巡嶺西駐肇慶慈愛<lb/>
　和易未嘗以疾言遽色加人而確然有執雖門生故<lb/>
　交無私也好為民興利導瀝水繇城東石頂洩潦入<lb/>
<pb n="KR2k0053_WYG_041-21b"/>
　江嵗收畝一鍾且束地脉為橋曰躍龍建浮屠於石<lb/>
　頂上鎮之通北港入髙明倉步水又建浮屠於髙明<lb/>
　東郊又治肇慶陽江學宫又為陽春縣署田凡便於<lb/>
　士民者皆勇為之郡為督府所駐兩粤藩臬使者若<lb/>
　四方之賔無日不至靧櫛而出日昃不暇食籌畫便<lb/>
　宜悉中窽要幕府甚重之府江珠池之役皆有勞焉<lb/>
　泮性恬淡自奉如寒士居官以廉能見稱<lb/>
　陳濂字道源惠安人萬厯丙戌進士由郎署出守肇<lb/>
<pb n="KR2k0053_WYG_041-22a"/>
　慶府潔清自持不以法假人培養士類躬課文藝癸<lb/>
　卯登賢書者闔郡九人士民利病若加諸身期暢達<lb/>
　掃除為快秩滿轉兵道駐筆又數載清風惠澤所被<lb/>
　嶺西最久<lb/>
　戴熺長泰人進士萬厯四十年守肇慶府熺為長泰<lb/>
　右族兄弟相繼宦嶺表兄燝嶺東叅議燿兩廣總督<lb/>
　都御史熺始至值嵗大水賑飢恤灾全活甚多築圩<lb/>
　堤以杜後患民尤徳之秩滿轉海南副使擢廣東右<lb/>
<pb n="KR2k0053_WYG_041-22b"/>
　布政卒於官槖無羨金毁金帶為殮士民建清風堂<lb/>
　於包孝肅祠後嵗時饗祀云<hi>下郡佐</hi>
　徐行字同倫進賢人永樂三年以監察御史左遷肇<lb/>
　慶府通判學優才贍有守有為興利除害徳威相濟<lb/>
　政暇則臨學校誨生徒士民戴之如父母<lb/>
　何文質蒙城人永樂七年肇慶府通判廉介公謹嚴<lb/>
　而不苛吏民多悦之<lb/>
　鄒熙字孟輝建安人由舉人永樂十五年授肇慶府<lb/>
<pb n="KR2k0053_WYG_041-23a"/>
　同知恬淡公勤上下賢之<lb/>
　朱智閩縣人正統間徳慶判官陞同知政聲著聞加<lb/>
　意學校新大成殿御書樓工雖浩費而經理得宜民<lb/>
　不稱擾<lb/>
　李敏廣昌人成化間肇慶府通判平易近民行部至<lb/>
　新興見廟學圯壞歸謀於掌府事叅政黄瑜暨督府<lb/>
　韓雍使往營繕敏親董工處置得宜廟學改觀<lb/>
　張吉字克修餘干人成化辛丑進士除工部主事以<lb/>
<pb n="KR2k0053_WYG_041-23b"/>
　星變上疏貶景東通判稍遷肇慶同知禮士愛民嘗<lb/>
　築豐樂大堤其地跨髙要四㑹南海三邑沮洳平衍<lb/>
　數千頃盡為沃壤民徳之號張公堤嘉靖中潦水常<lb/>
　溢賴堤扞患益思其惠乃於寶查都立祠以報之初<lb/>
　在肇時陳獻章講學吉與之往還上下其議論辛未<lb/>
　都御史秦紘為總兵栁景所誣逮赴詔獄吉上疏代<lb/>
　辨紘卒得白人服其見義之勇吉居常無可喜可怒<lb/>
　之事及變故之來利害之際則惟義是從尋轉梧州<lb/>
<pb n="KR2k0053_WYG_041-24a"/>
　知府累官至貴州布政使<lb/>
　傅獻策馬平舉人𢎞治間肇慶府通判愷悌得民廉<lb/>
　潔自守進秩同知始終如一郡人稱為傅齋公以其<lb/>
　廉也後勘權貴子弟執法不撓竟以此罷官輿論惜<lb/>
　之<lb/>
　陳勉字汝勉黄巖舉人𢎞治間肇慶同知有文學清<lb/>
　介自勵庖無梁肉或以為矯勿恤也陞太平知府<lb/>
　趙塤字平仲餘姚人嘉靖間進士授刑部主事左遷<lb/>
<pb n="KR2k0053_WYG_041-24b"/>
　肇慶府同知孤立狷介人擬之於趙挺之號為鐵面<lb/>
　清白自守常命家僮植蔬自給時征封川麒麟白馬<lb/>
　山轉饟有勞部兵者欲掩殺為功塤力衛止之陞廣<lb/>
　西僉事廣東叅議致仕歸<lb/>
　陳露晉江舉人嘉靖三十二年肇慶府同知署徳慶<lb/>
　州事時浪賊張快馬黄海龍倚猺為援剽畧富禄儒<lb/>
　林等鄉露遣間以離其黨令約降降者犒之設覆道<lb/>
　左至日椎牛釃酒諸賊畢至覆起就擒無脱者誅其<lb/>
<pb n="KR2k0053_WYG_041-25a"/>
　魁餘皆受降嘗至四㑹民饑賑之徳慶四㑹皆為立<lb/>
　祠子紹功以進士推官廣州稍遷潯州同知<hi>下牧令</hi>
　黄景明洪武初知陽春縣廉慎寛恕信孚於民邑人<lb/>
　徳焉<lb/>
　梁潛字用之江西泰和人洪武丙子鄉薦知四㑹縣<lb/>
　推誠愛民剗宿弊崇寛政導民以禮尤勤撫字暇輒<lb/>
　就學舍授業諸生嵗餘民服訟息流徙來歸以累千<lb/>
　計縣有龍橋河世傳吏有廉平之政即清自潛至迄<lb/>
<pb n="KR2k0053_WYG_041-25b"/>
　去河水澄潔可鑑又明年改陽江興利除害政簡刑<lb/>
　清後調知陽春治之如四㑹而陽春猺獠環處稍不<lb/>
　得所欲即獸怒跳躍不可制潛待之如子而不拘於<lb/>
　法民亦皆盡誠事之如父敬恭命令惟恐不及所歴<lb/>
　之處將去人皆遮道留之永樂初徵修實録官至右<lb/>
　春坊贊善以事見法有泊庵集行於世<lb/>
　程希灝臨川人洪武初由舉人為新興知縣作興士<lb/>
　類勸課農桑考滿去民思之<lb/>
<pb n="KR2k0053_WYG_041-26a"/>
　陳潛中名元亮以字行僊游人以孝友稱洪武十三<lb/>
　年舉聰明正直授開建知縣任滿赴京百姓留之不<lb/>
　得行至京計俸少十五日罰輸作尋赦歸洪武末年上<lb/>
　饒縣丞莫士忠者開建人也以忠孝清廉為潛中薦<lb/>
　於朝詔起用力辭以疾建文元年上書尋放歸<lb/>
　黄敬止不𫝊籍貫洪武二十年知四㑹縣為政簡静<lb/>
　禮賢愛民民有去思又有金華王廷玉者為丞矢心<lb/>
　佐政撫恤下民四川穆伯川者為簿廉潔公謹上下<lb/>
<pb n="KR2k0053_WYG_041-26b"/>
　愛戴皆洪武間四㑹邑佐之良<lb/>
　趙清不傳籍貫洪武三十年知陽春縣為政急於先<lb/>
　務時猺賊擾民請調官鎮守民賴以安<lb/>
　蔣景忠臨武人監生洪武三十年開建縣典史撫民<lb/>
　有方永樂七年當滿去耆老莫徳聰等保留之陞本<lb/>
　縣知縣先是有張琮者四川人由監生知縣事公謹<lb/>
　慈愛九年任滿遷廣東市舶提舉而景忠實代之<lb/>
　黄重莆田人公度之裔也洪武三十一年陽江知縣<lb/>
<pb n="KR2k0053_WYG_041-27a"/>
　平易清謹㑹薦入為刑部郎中陞瓊州知府<lb/>
　岳鎮宛平人知四㑹奉公循理平刑節用勞來歸附<lb/>
　民甚徳之<lb/>
　劉宗貴靖州人洪武三十一年以都察院司務遷髙<lb/>
　要知縣公勤涖政平易近民後以憂去<lb/>
　譚安宜春人永樂元年知新興縣寛厚公平百廢俱<lb/>
　興後秩滿去庶民思之<lb/>
　張邦達開化人永樂五年以監生知四㑹縣威儀可<lb/>
<pb n="KR2k0053_WYG_041-27b"/>
　象清慎不茍後擢監察御史<lb/>
　顔寶字太和龍溪人永樂中四㑹知縣温厚公正寛<lb/>
　猛得宜為民奏除詭名田糧九百石尤篤意學校新<lb/>
　其廟宇凡橋樑圩岸悉致堅完藩臬郡守交章薦遷<lb/>
　秩去邑人乞留者千數卒祀崇賢祠<lb/>
　李通桂林人永樂十二年陽春知縣敦厚公平苛政<lb/>
　不施士民樂業<lb/>
　方册徳興人宣徳元年知新興縣正大公勤職滿士<lb/>
<pb n="KR2k0053_WYG_041-28a"/>
　民不忍其去後官至按察使<lb/>
　陸駒吳縣舉人正統間髙要知縣才識明敏應變裕<lb/>
　如時值海賊黄蕭養之亂百費皆給而不擾於民稱<lb/>
　為能吏<lb/>
　楊渙字徳濟江西泰和人由進士正統間知四㑹廉<lb/>
　能惠愛甚得民心邑民每服鈎吻草人命滋多渙令<lb/>
　有事告者納草百根積而焚之朞年其訟遂止黄賊<lb/>
　逼境民懼欲逃渙率民兵禦守民賴以安都御史楊<lb/>
<pb n="KR2k0053_WYG_041-28b"/>
　信民聞而嘉之薦陞廣東按察司僉事卒於官<lb/>
　周冕字尚文浙之臨安人正統初知徳慶州明而能<lb/>
　斷修廨宇興學校六載以憂去<lb/>
　李敬中上髙人以吏為上元主簿長於占驗除四㑹<lb/>
　知縣發奸摘伏人稱神明<lb/>
　張鄜字宿夫汶上人由舉人景泰四年知徳慶州慈<lb/>
　祥愷悌廉正自持以禮化民時征瀧水轉餉不匱在<lb/>
　任三月以憂去民垂涕送之<lb/>
<pb n="KR2k0053_WYG_041-29a"/>
　方嵩字惟嶽崇仁人天順八年以監生知陽江縣年<lb/>
　髙苦節又遭流賊陷城不攜妻子衣食儉約政平訟<lb/>
　息成化四年督府韓雍招撫流民嵩極力撫循秩滿<lb/>
　留再任　遷秩去<lb/>
　陳琳歸善人成化元年開建知縣公平正直抑强暴<lb/>
　恤貧窮修城池興學校以憂去民懐之<lb/>
　李瑛字仲玉宜賔人監生成化二年知徳慶州慈愛<lb/>
　寛平時方興師儲峙軍饟民賴無擾以老疾辭都御<lb/>
<pb n="KR2k0053_WYG_041-29b"/>
　史韓雍嘉之給舟車費<lb/>
　丁華同安人監生成化二十年封川知縣剛毅果斷<lb/>
　省節浮冗九年考滿民不忍舍請於當道再任三年<lb/>
　而去<lb/>
　范鏕字廷議㑹稽人天順六年詔經明行修年富力<lb/>
　强者貢於是升于成均成化間授封川知縣始至家<lb/>
　僮治圃得遺金於糞壤中亟掩之封猺獞雜居桴鼓<lb/>
　數警編户單孑鏕孚以誠信煦以慈惠民宜之邑庠<lb/>
<pb n="KR2k0053_WYG_041-30a"/>
　有東山塘堪輿家云東塘築風水足遂捐俸浚治而<lb/>
　歸其利於學以給諸生未三載乞終養去<lb/>
　唐簡南寜舉人成化十三年髙明知縣始創縣治規<lb/>
　畫有條涖事六年以廉能稱<lb/>
　管淳字時雍南陵舉人成化末知徳慶州體悉民情<lb/>
　禱雨有應洪潦殃民捐貲販糴民徳之<lb/>
　王淮福寜人進士𢎞治二年知徳慶州公勤廉介重<lb/>
　學校建雲章閣值兵興區處得宜民用不擾<lb/>
<pb n="KR2k0053_WYG_041-30b"/>
　鍾鯨字躍海廬陵人少遊學白鹿洞有名𢎞治三年<lb/>
　知新興身無華衣㕑無粱肉抑豪强恤黎庶有古君<lb/>
　子之風而剛毅寡合後罷去民共惜之<lb/>
　蒙惠蒼梧人𢎞治七年知新興縣政尚寛平巡行阡<lb/>
　陌以勸農為急務稍暇則訓勉諸生士民懷之官至<lb/>
　興化知府<lb/>
　左濬寜徳舉人𢎞治八年知髙要縣廉潔惠愛縣當<lb/>
　兩廣之衝供億㫄午事集而民不擾用節而上不疑<lb/>
<pb n="KR2k0053_WYG_041-31a"/>
　民甚徳之遷惠州府通判士民攀臥至不得行官槖<lb/>
　泊如也髙要循良以濬稱首<lb/>
　柯昌黄巖舉人𢎞治九年陽江知縣操履清約決獄<lb/>
　明允砥礪風俗敦明典禮表張太傅世傑墓粤人重<lb/>
　之<lb/>
　李福海蒲圻人知陽春縣撫字有方尤加意於庠序<lb/>
　秩滿留再任陞六品俸遺愛在人至今不泯<lb/>
　龔塤字伯和清江人由茂才任宗人府經歴調陽春<lb/>
<pb n="KR2k0053_WYG_041-31b"/>
　知縣陽春俗獷頑塤至以寛平為政不茍取與又能<lb/>
　作興士類境内翕然向化<lb/>
　張思齊字希賢蘄州人進士正徳初知四㑹縣請免<lb/>
　水夫築圩岸判決如流令行禁止民戴之歴廣東按<lb/>
　察使<lb/>
　黄寛字經裕晉江人正徳間知陽春縣學校公署無<lb/>
　不繕完又於厲壇側築漏澤園為政以寛為本大得<lb/>
　民和既陞任矣地方多故士民乞留以通判再任數<lb/>
<pb n="KR2k0053_WYG_041-32a"/>
　年而去<lb/>
　蕭樟字國材永新人正徳戊辰以進士知四㑹撙節<lb/>
　財用均平徭役修城取諸地税建橋取諸官田民兵<lb/>
　分班積曠日錢以備不虞之用在任六年百姓富庶<lb/>
　嘗修邑志擢刑部主事民為立碑<lb/>
　莊科晉江舉人正徳五年知開建縣勤於政事禮士<lb/>
　愛民崇學校闢田野興利除害民懐其惠未幾移知<lb/>
　順徳官終髙州府知府<lb/>
<pb n="KR2k0053_WYG_041-32b"/>
　鄒級南昌舉人正徳六年恩平知縣政知先務興學<lb/>
　校修城池陞潮州通判庶民思之<lb/>
　方選浮梁人正徳九年以進士知四㑹不以家累自<lb/>
　隨清介自矢商人河税錢里甲直日徵收常例皆革<lb/>
　之為政存大體節用裕民遷秩去<lb/>
　田惟祐蕭山人進士正徳間知徳慶州周悉民瘼奏<lb/>
　免荒税潛化惡俗民思其徳<lb/>
　楊純字秉誠巴陵人知南海以清慎著正徳間陞徳<lb/>
<pb n="KR2k0053_WYG_041-33a"/>
　慶知州署於門曰受人一文鬼神在上其名實相副<lb/>
　云<lb/>
　潘海字伯川武縁人正徳十四年以監生知封川廉<lb/>
　平不苛節用愛民撫綏流亡民賴安集未幾致仕士<lb/>
　民乞留復任<lb/>
　陳坡懐安舉人嘉靖間知髙明縣嚴明果斷吏民不<lb/>
　敢欺尤勤民事修隄防勸農桑興學校庶務畢舉嘗<lb/>
　修邑志遷桂林通判<lb/>
<pb n="KR2k0053_WYG_041-33b"/>
　胡堯時字子中江西泰和人進士嘉靖乙未由給事<lb/>
　中謫知新興縣治尚寛恕作興士類救荒有法在任<lb/>
　四年猺獞歸服頑民向化歴陞按察使士民懷之<lb/>
　蕭棟宣化舉人嘉靖四十三年任髙要令廉明涖衆<lb/>
　豈弟作人治逾年而政通人和刑清訟理創遷縣治<lb/>
　民樂赴工無何以憂去士民攀轅臥轍若失慈母然<lb/>
　髙要二百年來賢令以棟為最後補平江倅衡州陞<lb/>
　知州所至以賢聲著<lb/>
<pb n="KR2k0053_WYG_041-34a"/>
　周文熯浙之山隂人進士嘉靖間知徳慶州達於從<lb/>
　政洞悉民瘼時西賊流刼郡邑莫敢攖者適楚兵過<lb/>
　徳慶文熯借兵要賊歸路盡殱之<lb/>
　陳一元字太始侯官人進士萬厯中為四㑹令髙才<lb/>
　博覽英邁善斷搆仕學軒以清慎勤自矢善訓士子<lb/>
　文教一新請學使廣額進取三十五名凡事有利於<lb/>
　民者拮据圖成建橋梁而古木效靈修堤渡而羨租<lb/>
　協助徭役頓輕重耗盡革獄無寃滯里無夜呼上官<lb/>
<pb n="KR2k0053_WYG_041-34b"/>
　嘉其卓績調治南海後又令嘉定循聲茂著由是擢<lb/>
　御史晉府尹皆自綏發軔綏人尸祝之<lb/>
　陳祖訓字昭華海寜人萬厯中由舉人任四㑹令課<lb/>
　士有方撫民有法有寃抑莫伸者庭鞫無不剖白以<lb/>
　去吏胥積蠧畏其英敏皆奉法惕息不敢逞約己裕<lb/>
　民寛嚴互用一切羨耗餽送盡行謝絶<lb/>
　韓國藩字价人江寜人由進士萬厯三十年補任髙<lb/>
　明為治公平廉介市無奸宄獄無繫囚鼎建尊經閣<lb/>
<pb n="KR2k0053_WYG_041-35a"/>
　甃濬泮池一時宫牆輪奐以内艱去後陞主事官至<lb/>
　左通政<lb/>
　熊徳揚字六龍建昌人由萬厯丁未進士令髙明教<lb/>
　民以節孝為先㑹賭者必窮治其黨摴蒱遂息遷延<lb/>
　壽寺以益學宫人文蔚起括公費抵𣙜額市肆小民<lb/>
　不罹中貴擾害他如申鄉約禁服毒給貧葬設法催<lb/>
　科表率士類善政未易更僕數甫二嵗調繁徳清去<lb/>
　士民尸祝後行取刑科給事中<lb/>
<pb n="KR2k0053_WYG_041-35b"/>
　施樑字仔吾歸安人由進士萬厯四十二年知髙明<lb/>
　視事揮筆立斷蒲鞭不用民樂輸將勤於考徳校藝<lb/>
　人士多所造就不二年調繁順徳尋擢江西道御史<lb/>
　王民順字道服金谿人由隆慶進士令廣寜期年以<lb/>
　能治劇移新興為治以身為本正風俗禁囂訟事無<lb/>
　巨細悉親決吏不敢欺暇則講聖賢之學嘗殱芙蓉<lb/>
　都賊百餘自是腰古道無剽掠官至雲南方伯<lb/>
　姚舜牧字牧之烏程人萬厯間由舉人知新興縣事<lb/>
<pb n="KR2k0053_WYG_041-36a"/>
　稟性聰明遇事敏練悉心以訪民隠釐弊清蠧案牘<lb/>
　無留發粟賑饑區畫得所里甲向苦差役為立月頭<lb/>
　倣雇役法而行之無弊修志書作五經疑問子祚端<lb/>
　萬厯乙未登進士為名御史<lb/>
　楊成喬字維嶽當塗人萬厯進士知新興縣依月頭<lb/>
　良法行之禁黜役再充除清軍常例免人命株連豁<lb/>
　賊情攀害建塔修橋課士賑貧不一而足尤精藻鑑<lb/>
　鼎元黄士俊與倫肇修黄聖期皆其所賞拔也<lb/>
<pb n="KR2k0053_WYG_041-36b"/>
　林恭章字爾肅莆田人萬厯甲辰進士知陽江縣天<lb/>
　性廉介以教化為先邑多猾吏章刻意懲創吏皆斂<lb/>
　手然至折獄往往多哀矜流涕盛暑必躬閲獄囚日<lb/>
　夕存恤有村媪與子訟意狀甚逆章愀然動色攜入<lb/>
　衙署跪白其母母命設飲食章盛衣冠侍母側觀其<lb/>
　母子同飯頃之媪與子泣且悟叩頭謝罪乃喻遣之<lb/>
　居無何丁母憂去去之日民遮道留衣履祀之<lb/>
　李右讜豐城人天啓五年由進士知陽江縣寛洪簡<lb/>
<pb n="KR2k0053_WYG_041-37a"/>
　厚坦易可親愛民如子四載以卓異擢監察御史<lb/>
　侯偉時公安人進士崇禎六年知陽江縣嚴肅自持<lb/>
　政簡民安秩滿欽取邑人思之<lb/>
　馬之瑛字倩若桐城人崇禎十四年以進士知陽江<lb/>
　縣接士以禮作興學校催科一意撫字民甚徳之秩<lb/>
　滿遷去載道攀留不絶<hi>下州縣佐</hi>
　孫守正洪武二年領印為新興丞創建公署百廢修<lb/>
　舉振興學校撫恤黎庶<lb/>
<pb n="KR2k0053_WYG_041-37b"/>
　吳子育樂平人洪武三十二年陽春縣丞以文學飾<lb/>
　吏事為知縣梁潛所重時陽春未知學子育為誘掖<lb/>
　激勸士知所向遂有領薦者又新喻江有源同時為<lb/>
　主簿勤於涖政均平差役俱得民心<lb/>
　張嘉㑹武昌人宣徳中以御史謫封川典史署開建<lb/>
　縣事廉幹有為恩威並施在縣一年遷學校招撫流<lb/>
　民百廢具舉士民悦服<lb/>
　蔣智興安舉人徳慶州同知成化十八年署開建事<lb/>
<pb n="KR2k0053_WYG_041-38a"/>
　嚴而不苛寛而有制吏民畏服興學校修城池有功<lb/>
　於郡<hi>下教職</hi>
　陳灝長樂人由鄉薦宣徳間教諭封川持身克慎造<lb/>
　士有方擢交阯監察御史官至陜西按察使<lb/>
　陳漢閩縣人正統七年新興學訓導經明行修訓誨<lb/>
　不倦時寇攻城漢設策禦敵賊遂散去有司以其能<lb/>
　檄往招撫賊首羅寅弟等三萬餘聞風向服邑民賴<lb/>
　之<lb/>
<pb n="KR2k0053_WYG_041-38b"/>
　萬顯藤縣人領鄉薦成化間封川訓導負應變才時<lb/>
　有賊都御史韓雍檄領民兵防禦聲振逺邇保障有<lb/>
　功薦陞本縣知縣晚節益堅政事修舉深得民心董<lb/>
　築城垣視如家事盡心區畫至今稱之<lb/>
　髙俊字士偉莆田舉人𢎞治六年肇慶府學教授平<lb/>
　易謙謹日與諸生講解經義勉以為己之功雖隆冬<lb/>
　盛暑不輟諸生饋必固却曰吾職尚慮未稱何以此<lb/>
　為貧者捐俸周恤陞衡州府推官卒士追慕之<lb/>
<pb n="KR2k0053_WYG_041-39a"/>
　李士文連江舉人正徳十五年髙明教諭靜黙宏博<lb/>
　作經義以訓諸生終始清苦處之裕如從魏校講學<lb/>
　當道薦嶺南師範第一尋外艱去生徒奔送百里後<lb/>
　登進士官至按察使<lb/>
　余奕黄號維復海陽人由舉人崇禎間署髙明學諭<lb/>
　嚴氣正性士敬憚之講課惟以文藝不問修贄捐俸<lb/>
　修啓聖祠重修儒門陞四川馬湖府推官去之日生<lb/>
　徒遥送境外<lb/>
<pb n="KR2k0053_WYG_041-39b"/>
　　　右肇慶府<lb/>
　何盛大興人由舉人為六安州知州景泰初陞知髙<lb/>
　州府性剛直抑强扶善興利剗弊所屬奉法髙俗崇<lb/>
　淫祠信巫術悉禁絶之又剏讀書帷於府學右以課<lb/>
　士設排栅於城外以衛民都人至今思焉<lb/>
　歐陽烈字茂之江西泰和人嘉靖二十五年任髙州<lb/>
　知府在任五年政修事理與民休息之中専以化俗<lb/>
　為急嘗建拱極書院以貳府王佐専院事聚六庠士<lb/>
<pb n="KR2k0053_WYG_041-40a"/>
　之秀者取師儒分督之定期立㑹親與諸生講解又<lb/>
　拔俊秀於碙州令遊膠序約猺獞以祝聖俾識禮儀<lb/>
　一時士類争自濯磨焉<lb/>
　周仕武進人嘉靖二十六年知髙州巧猾舞文亂法<lb/>
　仕至摘其尤者刑之刀筆吏咸知震懾屬令有苞苴<lb/>
　者誡曰炎陬荒僻民罹兵燹更重以侵漁恐鷄犬無<lb/>
　寜日也聞者廩廩自其終任一年公餼外無營一錢<lb/>
　者<lb/>
<pb n="KR2k0053_WYG_041-40b"/>
　吳國倫字明卿興國縣人居家以孝友聞登嘉靖庚<lb/>
　戌進士有雋才與李攀龍梁有譽輩齊名擢給事中<lb/>
　抗疏直諌謫外遷髙州知府捐俸館穀多士倭寇逼<lb/>
　城賊勢猖獗國倫謹烽堠遣士卒出戰斬首數十級<lb/>
　倭懼而退一郡獲安髙人徳之<lb/>
　曹志遇字二箕興國州人由進士萬厯四十年以尚<lb/>
　書郎出守髙州岳立不可犯豪民蠧吏相戒屏跡鄉<lb/>
　里小民不識胥𨽻重建郡學創筆山書院立表忠祠<lb/>
<pb n="KR2k0053_WYG_041-41a"/>
　復古南門纂修府志皆出俸資尋陞羅定兵備子景<lb/>
　修崇禎辛未進士歴南吏科給事中<lb/>
　申用嘉字念先吳縣舉人文定公時行仲子崇禎四<lb/>
　年以比部郎遷髙州守簡訟省刑禁賭弭盜政崇大<lb/>
　體四民樂業尋以覲行擢貴州憲副<hi>下府佐</hi>
　楊賢和州人永樂間任髙州府推官治獄務存哀矜<lb/>
　即罰當其辜猶反覆鞫訊恐其誤入也賊受囑扳良<lb/>
　民民懼饋千金求免賢笑曰誠賊也萬金不可贖己<lb/>
<pb n="KR2k0053_WYG_041-41b"/>
　燭汝寃自當釋汝烏用金為遂還之急釋良者而痛<lb/>
　懲誣扳者<lb/>
　鄭之珖成都人崇禎十五年任髙州司李察姦鋤强<lb/>
　詳革六弊屬吏畏威奉法無敢舞文常親至筆山書<lb/>
　院課士論文入夜不倦<hi>下牧令</hi>
　張景愚不傳籍貫洪武初為信宜令愛民如子而清<lb/>
　操獨勵雖鷄黍微物亦所不受<lb/>
　陶歆宣城人永樂十四年任吳川知縣廉於持己矜<lb/>
<pb n="KR2k0053_WYG_041-42a"/>
　恤貧民徭役甚均先是逃移山谷者招諭復業相率<lb/>
　來歸者七百八十五户<lb/>
　李時敏江西樂平人成化間由舉人令信宜寛厚廉<lb/>
　潔宜民戴之九年陞化州知州民苦嵗祲而賦亟敏<lb/>
　曰使我以催科稱能也難乎其為民矣遂疏灾狀於<lb/>
　上民得更生又九年遷鹽運同知民立祠祀之<lb/>
　陳綱潮陽人由監生成化二年令石城時寇攘孔棘<lb/>
　人民流亡田里荒蕪殆盡綱始莅政勤於寛恤流亡<lb/>
<pb n="KR2k0053_WYG_041-42b"/>
　漸復又招新民附籍開荒申請奏減逃絶魚課米七<lb/>
　百餘石遇寇犯境親率民兵同官軍剿截士民懷之<lb/>
　黄璁字玉輝全椒人登進士為御史抗疏有直聲謫<lb/>
　知化州制府所下事或不便民長吏束手璁獨執不<lb/>
　可竟以便宜報制府賊首胡公威擾害地方璁募驍<lb/>
　勇伺其常所經之處而撲滅之其能任事如此<lb/>
　張冕泉州人由進士嘉靖間以湖廣叅議謫知化州<lb/>
　為人慷慨嚴毅一介不取捐俸修啓聖宫廣西賊入<lb/>
<pb n="KR2k0053_WYG_041-43a"/>
　寇請以牛税充餉繕城訓士城堅不可下賊遂遁去<lb/>
　城壘低缺處悉為增修後經倭患卒藉此無虞及移<lb/>
　廣西臬司書劒之外無長物<lb/>
　章述蘭谿人隆慶初任化州知州愷悌恤民以催科<lb/>
　政拙停俸述嘆曰以箕斂之故虐民博譽雖死不為<lb/>
　民感其仁不踰月而盡輸之卒左遷而去士民號泣<lb/>
　保留院道為之動容<lb/>
　祝簡衡陽人萬厯間任化州知州始至悉革常例羨<lb/>
<pb n="KR2k0053_WYG_041-43b"/>
　耗里甲餽送之物履畝清丈不辭跋涉去浮糧五百<lb/>
　石吏為計算可夤縁為奸利簡欣然静聽聽已乃盡<lb/>
　摘其弊而懲之富民毆死人暮持一千五百金求寛<lb/>
　簡怒却焉至宦勢請托一切謝絶專以愛民為本在<lb/>
　化數年吏治無與為耦<lb/>
　王許之髙安人由進士萬厯元年令電白倭變之後<lb/>
　縣無完室許之綜理曲盡立運頭等水寨沙河等營<lb/>
　堡增敵樓十有六公署倉庫俱為一新平積寇四百<lb/>
<pb n="KR2k0053_WYG_041-44a"/>
　餘黨四境晏然雖在倥偬而留心學校月課明肅親<lb/>
　為講解以興絃誦云<lb/>
　張希臯六安州人由進士萬厯六年令電白廉潔仁<lb/>
　愛緩刑節用建學宫濬城塹嚴鄉約集流亡辯誣省<lb/>
　訟而囹圄空均畝定賦而奸豪伏猾胥舞文必刑齊<lb/>
　民詿誤必釋赴召之日行李蕭然父老感之<lb/>
　陳王策字藎臺莆田人由舉人萬厯間令電白修學<lb/>
　繕城不憚心力勤撫字勸農桑豪右魚肉善類者繩<lb/>
<pb n="KR2k0053_WYG_041-44b"/>
　以三尺尋擢惠州别駕士頌民懐子辰忠甲辰進士<lb/>
　司理廣州有聲父子並稱循良云<lb/>
　廖彀字式我萬安人由舉人萬厯間為信宜令剛介<lb/>
　不囘嚴冒籍清鹽餉艱歸補髙州海防時寇李魁奇<lb/>
　窺限門彀力禦之賊不敢逞民之孤弱被豪蠧侵漁<lb/>
　者白於當道雪之𣙜限門闗税所餘不入私槖自為<lb/>
　令及佐郡廉潔始終不易致仕歸民立祠梅禄墟祀<lb/>
　之<lb/>
<pb n="KR2k0053_WYG_041-45a"/>
　項汝廉鄞縣人萬厯間知石城課多士拔寒儒涖事<lb/>
　精明片言立折移署化州以神君稱時中貴擾政害<lb/>
　民汝廉力枝拄之民以無恐雷州聞風來歸者數百<lb/>
　家直指李時華特疏薦循良第一<lb/>
　佴夢騮昆明人萬厯間知石城育才剔奸禁供扳究<lb/>
　挾詐時丁糧不均夢騮派丁以糧永為民便<lb/>
　張復普字龍由銅梁人崇禎四年以鄉魁宰茂名愛<lb/>
　民如傷疑獄立剖造士必誠衡鑒不爽築南橋塞新<lb/>
<pb n="KR2k0053_WYG_041-45b"/>
　塘以備水患每舉三事諭民曰立好心勤教子早完<lb/>
　賦旋以内艱去邑士民追送百里<hi>下州縣佐</hi>
　倪望吉安人洪武初為石城縣丞時草寇竊發人竄<lb/>
　入山林海島者相踵望多方禦寇招撫流離民始得<lb/>
　安業<lb/>
　鄒智字汝愚合州人生而穎異有神童之目成化丙<lb/>
　午鄉試第一丁未成進士改庶吉士抗章言事彈劾<lb/>
　宦官請黜萬安劉吉尹直而用王竑王恕彭韶疏入<lb/>
<pb n="KR2k0053_WYG_041-46a"/>
　不報己酉言者誣其與劉槩湯鼐妄言朝政遂左遷<lb/>
　廣東化州吏目毅然就道既抵任兩月職事修舉當<lb/>
　道禮重之總督秦紘檄至廣城修書白沙陳獻章忘<lb/>
　年而友之居無何得暴疾卒年二十六獻章稱為豪<lb/>
　傑之士<lb/>
　徐鎰隆慶六年為石城典史倭寇猖獗縣無正令鎰<lb/>
　以死誓衆力守孤城有保衛一方之功<hi>下教職</hi>
　許希周揭陽人萬厯四年為電白教諭端慤廉潔質<lb/>
<pb n="KR2k0053_WYG_041-46b"/>
　見餽遺一無所取周諸生之困急于已私譚文勵行<lb/>
　日昃無倦色所得俸錢自給之餘悉以修文廟<lb/>
　　　右髙州府<lb/>
　托音蒙古人洪武元年知廉州時流民尚未歸農因<lb/>
　多方招諭未逾嵗民皆復業勸農桑百廢具舉既去<lb/>
　而民思之<lb/>
　殷革星子人監生洪武三十一年知廉州府事廉而<lb/>
　能幹勸課農桑作興學校政聲大著以母喪去民有<lb/>
<pb n="KR2k0053_WYG_041-47a"/>
　後思<lb/>
　朱勤錢塘人由進士正統三年知廉州府事涖政明<lb/>
　敏實心愛民從前積弊悉為釐革立法頒行各屬興<lb/>
　利除害無不深協輿情士民思之<lb/>
　李遜南豐人景泰五年知廉州守珠池内官譚記暴<lb/>
　虐百姓遜禁之不得肆乃誣奏遜縱部民竊珠逮遜<lb/>
　錦衣衛獄遜悉發記杖人致死及强入民家奪財物<lb/>
　諸狀帝逮記面質具服遂錮記而復遜官遜多美政<lb/>
<pb n="KR2k0053_WYG_041-47b"/>
　民懐其惠<lb/>
　饒秉鑑廣昌舉人景泰間同知肇慶公正廉明聴訟<lb/>
　理財皆愜人心擢守廉州時盜賊為梗秉鑑前後擒<lb/>
　獲三千有奇民遂安堵都御史葉盛移檄旌之以為<lb/>
　十郡之最檄詞云膺千里民社之寄廉名不忝郡名<lb/>
　展一方保障之才輿論允諧國論二千石循良古難<lb/>
　其選一十郡奏最今見其人<lb/>
　邢正字直夫宜山人進士成化五年知廉州時兵燹<lb/>
<pb n="KR2k0053_WYG_041-48a"/>
　之後田舍荒蕪正招諭流亡布以恩信還者百餘家<lb/>
　諸盜聞之相率降附區别多寡給以田宅衆賴以寜<lb/>
　復奏革冗官豁逃絶田糧民甚徳之仕至雲南叅政<lb/>
　劉烜安仁人由進士成化十七年知廉州府事初八<lb/>
　寨賊自天順間負固經僉事林錦剿平而餘黨猶多<lb/>
　竊發烜為設法安置遂底輯寜又毁諸淫祠興水利<lb/>
　羅城江土沃地廣可田但江兆岸髙南岸下水難逆<lb/>
　灌烜為築石截流開渠引水灌田百頃招流民百餘<lb/>
<pb n="KR2k0053_WYG_041-48b"/>
　家居之合浦户糧增益自此添編興忠一里興忠之<lb/>
　民至今蒙其樂利飲食必祭焉<lb/>
　沈綸仁和人正徳間知廉州愛民惟恐傷内官韋輔<lb/>
　左右為虐綸悉捕於獄輔為謝不肯釋開江口水道<lb/>
　民便之喜作興學校泮池旁産芝五色士子以綸好<lb/>
　士之應就其地建瑞芝亭郡民亦建愛民亭於西滸<lb/>
　胡鰲沅陵人嘉靖甲辰以進士知廉州時採珠之後<lb/>
　郡邑凋弊灾旱相仍鰲咨求民瘼下寛䘏之令躬自<lb/>
<pb n="KR2k0053_WYG_041-49a"/>
　賑濟多所存活逾年復詔採珠百姓逃竄鰲條議利<lb/>
　害撫按不以聞不得已乃發驛傳羨餘以備供應里<lb/>
　甲派額一切蠲免民甚徳之<lb/>
　熊琦南昌人嘉靖間進士任廉州知府正直愛民有<lb/>
　海寇登岸刼掠其烽甚熾琦身冒矢石逼近寇舟炮<lb/>
　彈如雨皆不能害寇以為神乗潮遁去時值内使採<lb/>
　珠壯民赴役守城者多老稚山寇乗虛遂越城刼去<lb/>
　庫藏琦寜坐不職免不以分毫累守者咸感其功徳<lb/>
<pb n="KR2k0053_WYG_041-49b"/>
　庇民云<lb/>
　游日章號東荆莆田人嘉靖己未進士萬厯三年知<lb/>
　廉州端介自持寛仁接物為諸生剖析疑義刋家禮<lb/>
　以頒下民嵗大旱步禱三日雨應時至嵗則大豐監<lb/>
　司每斃民於杖下長吏不敢言日章獨争之多所存<lb/>
　活又捐俸造永濟橋廉甚利之及沒俸餘不足以資<lb/>
　輿櫬民助之且祠焉後四十載子叅政伯槐以兵備<lb/>
　鎮廉視廉民若家人父子舉舊政而光大之人益思<lb/>
<pb n="KR2k0053_WYG_041-50a"/>
　日章而喜其昌後之不爽云<lb/>
　周宗武臨川舉人萬厯元年同知惠州廉介敏惠事<lb/>
　有不可輒面折雖僚長不避惓惓以哀無告申寃抑<lb/>
　為心㑹攝縣篆即覈户口丁糧里胥無所容奸太守<lb/>
　李畿嗣甚重之六年遷知廉州府事廉俗惑師巫宗<lb/>
　武明大義以嚴禁之飭各屬行條鞭法捐贖鍰四百<lb/>
　增髙郡城七尺躬親監督又捐俸甃泮池以滙龍門<lb/>
　之水善政次第舉行張岳之後此其最者<lb/>
<pb n="KR2k0053_WYG_041-50b"/>
　郭廷良漳浦人由進士萬厯二十一年任廉州府事<lb/>
　剛方廉惠喜作興士類舊有文㑹公所久為勢豪隠<lb/>
　占良斷歸之一時文風彬彬振起修築清水江堤灌<lb/>
　瘠鹵為田二十餘頃民賴以生<lb/>
　馮盛唐慈谿人由進士萬厯四十八年知廉州府方<lb/>
　正果毅政尚廉平不察察為明而民情利弊莫不洞<lb/>
　悉贖鍰除積榖外盡捐以修城池濟士民之窮乏者<lb/>
　事有利於民必力請得行而後已雖忤當局不䘏也<lb/>
<pb n="KR2k0053_WYG_041-51a"/>
　累牘乞歸三州縣士民赴兩府懇留乃止去後立祠<lb/>
　祀之<lb/>
　翟文簡南昌舉人天啓五年知廉州愛恤四民所行<lb/>
　皆善政初廉州距省千有餘里貧士多不能應試文<lb/>
　簡力為陳請并捐俸以資公費創學道行臺四學諸<lb/>
　生自此得免跋涉之艱矣<lb/>
　張其孝滋陽舉人崇禎三年為廉州知府公正無私<lb/>
　聴訟立決時珠多徙其孝一意以慈儉化民漸見去<lb/>
<pb n="KR2k0053_WYG_041-51b"/>
　珠復還人以為清廉之應嗣有歐陽□者湖廣舉人<lb/>
　五年繼知府事政持大體嚴以御吏寛以愛民兩載<lb/>
　調陞韶陽士民並立碑以誌之<lb/>
　鄭抱素黄岡人由官生於崇禎八年知廉州公平慈<lb/>
　惠政簡刑清嘗捐金刻廉州志修復富民橋以利病<lb/>
　涉士民愛戴之<hi>下郡佐</hi>
　杜禮豐城人成化間以鄉貢任廉州同知境内民獠<lb/>
　雜處多寇盜禮築石壠堡土城及分置摩塘諸村以<lb/>
<pb n="KR2k0053_WYG_041-52a"/>
　居流民給耕具令自為業編保甲以約束之其患遂<lb/>
　息修復城西廢橋築羅勝岡陂田擒沿海中珠盜散<lb/>
　其餘黨威惠並行民獠向化在任數年積賑穀九千<lb/>
　餘石清逃軍二百五十餘名立社學以教民子弟蠻<lb/>
　人亦知景慕有古循吏風遷都匀知府<lb/>
　江萬仞晉江人由進士隆慶三年任廉州府同知嚴<lb/>
　慎廉明公庭清肅吏有舞文者立置之法屯政積弊<lb/>
　悉除次年攝府事惠愛尤深後陞部員闔郡徳之<lb/>
<pb n="KR2k0053_WYG_041-52b"/>
　黄憲清晉江舉人萬厯十三年任廉州同知持己廉<lb/>
　潔御下嚴肅撫䘏軍士周悉民隠吏胥畏懾奉法以<lb/>
　子汝良貴贈宫保<lb/>
　蔡貴南昌人解元萬厯二十年任廉州同知飲氷茹<lb/>
　蘗政簡刑清每於公餘率諸士談經終日不倦未幾<lb/>
　致政去士類懐之<lb/>
　涂巍黄岡人由舉人萬厯二十四年任廉州同知尋<lb/>
　陞太守寛仁有度敦大不苛聴訟片言立剖厯任十<lb/>
<pb n="KR2k0053_WYG_041-53a"/>
　二載未嘗斃一人於杖下攝篆四府所至有聲至今<lb/>
　父老猶稱道之<lb/>
　曾遇富順人舉人萬厯二十五年任廉州同知丁未<lb/>
　冬署欽州事精明果斷剔蠧釐奸不匝月以散餉之<lb/>
　永安猺賊乗虚陷城報聞遇馳囘賊散去驗死傷者<lb/>
　給與棺衾醫藥有差明年春賊復犯城遇與指揮黨<lb/>
　𢎞謨協力禦之賊不敢逼是冬徵兵剿賊軍旅鱗集<lb/>
　約束將士無敢有雄行於市者事平欽人徳之立祠<lb/>
<pb n="KR2k0053_WYG_041-53b"/>
　祀焉<lb/>
　葉常春南昌人恩貢萬厯十二年任廉州通判為人<lb/>
　肫誠坦直民不忍欺及移駐靈山更多碩畫狼猺斂<lb/>
　跡闔境安堵<lb/>
　張應暘浙之山隂人監生萬厯四十六年任廉州通<lb/>
　判深沉多逺畧遇事權變風生力除宿寇及攝府篆<lb/>
　有惠政大著賢聲卒於官<lb/>
　施沛江南華亭人恩貢生天啓五年通判廉州雅度<lb/>
<pb n="KR2k0053_WYG_041-54a"/>
　雍容可挹及署欽州首建文廟優禮俊髦凡里甲供<lb/>
　應一切陋規悉為詳革復設法擒宿盜造渡船民咸<lb/>
　賴焉議時務十二條語多切中未幾丁艱去欽人立<lb/>
　碑紀之<lb/>
　劉子麒儀真舉人萬厯二年任廉州推官廉以律己<lb/>
　執法不阿上官命讞獄多所平反比攝郡明察秋毫<lb/>
　事無過舉民謳思焉<lb/>
　陳文焯臨川舉人萬厯二十二年任廉州推官廉潔<lb/>
<pb n="KR2k0053_WYG_041-54b"/>
　性成人比之冰壺秋月每鞫獄全活甚衆迨攝郡留<lb/>
　心教養力行實政陞任日惟攜一蒼頭及圖書數卷<lb/>
　而已<lb/>
　汪大賔連江人舉孝廉洪武中任廉州府經厯有善<lb/>
　政以卓異著稱知府殷革薦之陞禮部員外郎<hi>下牧令</hi>
　何淑川麗水人洪武癸酉以人材知欽州守禦百户<lb/>
　胡全縱子僕私販胡椒並諸不法物長墩鎮官獲送<lb/>
　淑川時淑川方遣人迎其家屬全覬以賄免淑川並<lb/>
<pb n="KR2k0053_WYG_041-55a"/>
　以所賄械送御史問具服廷尉引奏洪武喜以為廉<lb/>
　能命籍全家貲悉賜淑川<lb/>
　蔡維溥晉江人永樂三年以進士知香山縣性沉重<lb/>
　喜怒不形撫集流民不施鞭撲而百廢悉舉邑豪有<lb/>
　三虎者維溥往捕誅之閭里以安秩滿士民保留不<lb/>
　得擢知欽州興學校捕豪猾勤撫字州中稱治<lb/>
　李純字在誠莆田人正徳六年以進士知欽州性方<lb/>
　履潔杜絶私門興學校懲豪猾擒治蛋民之亂一方<lb/>
<pb n="KR2k0053_WYG_041-55b"/>
　賴之北障江水環䕶州城其功尤大安南東興王兵<lb/>
　敗走邕以金求寄不受逐之出境擢韶州府同知<lb/>
　劉汝翺萬安人由舉人萬厯五年知欽州稟性仁厚<lb/>
　憫州僻民窮百姓嗇於銀錢雖物産菽帛亦允如價<lb/>
　輸賦四民便之時行清丈豪猾不得兼併吏書不敢<lb/>
　增減州之耆稚咸樂就之為慈父母秩滿舉州遮留<lb/>
　弗得送至靈山誌遺愛於天涯亭焉<lb/>
　董廷欽閩縣舉人萬厯十九年以國子監博士出守<lb/>
<pb n="KR2k0053_WYG_041-56a"/>
　欽州甫下車諮求民瘼凡興學校設義倉革攢造陋<lb/>
　規增黄土營兵建平南浮橋善政不能枚舉比三年<lb/>
　報最陞韶州府同知百姓擬欲遮留欽曰吾何徳政<lb/>
　煩苦我父老為也乃循海而去<lb/>
　王世守合州人恩貢生萬厯二十三年知欽州平易<lb/>
　近人費出不經者悉為請豁如馬户派養馬草料里<lb/>
　甲有頂役耗頭條陳九事嵗省千金又計擒叛寇擇<lb/>
　遷學宫尤為善政以州志剥蝕為捐俸翻刻焉<lb/>
<pb n="KR2k0053_WYG_041-56b"/>
　彭名世廬陵人由舉人萬厯三十六年知欽州剛正<lb/>
　不屈時值大征兵將驕悍民且不堪名世力為遏沮<lb/>
　里户苦於運糧請易以兵又把總販糴私通海外名<lb/>
　世劾按之因乞辭官至靈山當道共留返任後竟告去<lb/>
　王性合肥人嵗貢萬厯間知欽州賦性剛決不避權<lb/>
　貴時内監採珠索螺夫螺筐甚急力沮獲免民賴之<lb/>
　又值猺賊犯境性提兵履險搗其巢穴賊平境内始<lb/>
　安功狀紀録<lb/>
<pb n="KR2k0053_WYG_041-57a"/>
　馬中超全州舉人萬厯四十三年知欽州正己率物<lb/>
　禁止差役騷擾保長更替紙價時賊黄慶忠剽掠為<lb/>
　患中超曉諭撫之又條請開復西門設墟場於河之<lb/>
　對岸便民交易重修五湖亭俱有政績後以憂去<lb/>
　李五美字尊菴黄岡人由舉人任輝縣教諭天啓五<lb/>
　年擢欽州守時山寇刦掠百姓流離租税半逋五美<lb/>
　至即倣渤海法請罷一切告捕設營分兵戍之盜多<lb/>
　解散錢賦以登上官胥役到州騷擾五美每事痛懲<lb/>
<pb n="KR2k0053_WYG_041-57b"/>
　不避嫌怨以次修復東門子城浚濠築堤葺學宫建<lb/>
　文昌閣兩年州治煥然改觀乃蒐輯州乗以存文獻<lb/>
　丁夘狼賊趙永烈據河州五美畫策堵禦兩府嘉之<lb/>
　㑹惠郡有海警以五美有才畧題授惠郡海防<lb/>
　徐棟寜國人嘉靖四十三年以嵗貢知靈山縣有操<lb/>
　守事皆自裁胥吏重足而立故事每里甲逓年供役<lb/>
　棟遣散歸農前官催徵過刻民多逃竄棟加意招徠<lb/>
　遂俱復業供税如故<lb/>
<pb n="KR2k0053_WYG_041-58a"/>
　楊百朋建安人由進士萬厯二十四年令合浦政寛<lb/>
　大不苛而吏胥左右未嘗假以詞色嚴禁佐領胥役<lb/>
　下鄉騷擾喜談文藝士子多蒙指授時值内官開採<lb/>
　供億殷煩百朋善調停民以不病尋遷秩去士民徳<lb/>
　之<lb/>
　劉行義號伊人漳浦人進士萬厯二十九年知合浦<lb/>
　縣豈弟廉明憫境邑凋敝力行節儉絲粒不取於民<lb/>
　剖訟決疑不假手於曹吏催科有法民樂輸將嵗無<lb/>
<pb n="KR2k0053_WYG_041-58b"/>
　逋負加意課文迪士建塔於學宫之左以補形勢時<lb/>
　瓊黎反檄狼兵征之所過騷擾行義具犒賞要於路<lb/>
　令從間道身雜戎伍䕶行跋涉數十里出境乃返雖<lb/>
　受狼兵詬誶不顧也其愛民如此後以朝覲内召去<lb/>
　焦瑞南京旗手衛人恩貢生萬厯間知靈山縣事操<lb/>
　行廉潔徵納錢穀不收浮羨百姓皆急公輸納户無<lb/>
　逋逃政暇即督課諸生與學師互相勸勉且蠲廩餼<lb/>
　以供給焉<lb/>
<pb n="KR2k0053_WYG_041-59a"/>
　蕭學儀廬陵人萬厯四十八年知靈山清白自矢喜<lb/>
　怒不形色而遇事據理裁斷棼絲立剖吏胥惴惴奉<lb/>
　法嘗條陳利弊一十二事豪猾聞風斂迹士民徳之<lb/>
　以覲行<lb/>
　汪游龍號時菴懐寜人也由進士崇禎五年令靈山<lb/>
　時西賊寇掠民甚苦之自募壯士五十人捐俸給餉<lb/>
　操練同欽州健兵百餘乗城守禦設營房製火器人<lb/>
　咸用命遂擒大盜十餘斬賊首級懸於圖丫山督兵<lb/>
<pb n="KR2k0053_WYG_041-59b"/>
　追至博白界殺賊二十餘級生獲五名在雙橋又馘<lb/>
　斬一十九名賊遂解散修橋葺城民賴以安至錢穀<lb/>
　簿書躬親較閲不假私人復捐貲修學鼓舞多士後<lb/>
　調繁番禺以廉恕為政風教聿新行取御史巡按福<lb/>
　建僅歴四郡而卒兩邑思之皆祀名宦<lb/>
　連城璧金谿人庚辰特用崇禎十六年任靈山鯁介<lb/>
　端方苞苴不入門時廣西貴縣巨賊韋兒黄應秀越<lb/>
　境流刦繕城池練鄉勇增設汛兵分險防禦民賴以<lb/>
<pb n="KR2k0053_WYG_041-60a"/>
　安建社學勤月課士風丕變擢監察御史<hi>下縣佐</hi>
　蕭雲舉南昌人洪武三十一年任合浦縣丞時荒徼<lb/>
　凋殘合浦為甚雲舉履任一意撫摩親至田間問民<lb/>
　疾苦百姓戴之若慈母永樂初徵拜主事<lb/>
　王兆魁江西泰和人以恩貢生入太學肄業授合浦<lb/>
　縣丞在任五載淡薄自如時奉委清丈自攜日給唯<lb/>
　恐擾民至歸徳永豐鄉有持雞黍為餉食畢固償所<lb/>
　值其廉介如此竣役㑹計公平民無一人議之者陞<lb/>
<pb n="KR2k0053_WYG_041-60b"/>
　任去惟乗欵段肩囊隨身而已<lb/>
　陳逅常熟人由進士擢御史嘉靖初以言事謫合浦<lb/>
　主簿至即闢海天書屋以為課習廉士之所時王守<lb/>
　仁提督兩廣知逅理學素明檄令講學於靈山士多<lb/>
　歸之尋署縣事潔己勵人務惜民費凡往來公使邀<lb/>
　賞輒予芒屩一雙以往遷新喻知縣及去任行槖蕭<lb/>
　然所遺詩文人多傳誦焉<lb/>
　鄧忠徳安州人洪武中任靈山典史奉公惟謹著有<lb/>
<pb n="KR2k0053_WYG_041-61a"/>
　才能其後有王勉者餘干人永樂中為靈山丞俱以<lb/>
　勤慎稱凡有利民事力任行之忠遷工部主事勉遷<lb/>
　順天府治中俱祀名宦<hi>下教職</hi>
　陳俊三水人萬厯三十三年以嵗貢任欽州學正喜<lb/>
　談經藝悉心訓誨嵗得學租賑給貧士時形家謂鰲<lb/>
　魚洲為學宫鎖鑰欲徙建文昌閣以培風水俊將去<lb/>
　復捐俸留助焉<lb/>
　吳國藩灌陽人萬厯四十五年以舉人署欽州學正<lb/>
<pb n="KR2k0053_WYG_041-61b"/>
　端方正直士子宗之嘗署州篆廉明有斷所興所革<lb/>
　深洽民情賊首黄月明等積年肆毒以計招致之尋<lb/>
　陞西寜知縣<lb/>
　陳聨輝徳慶州人嵗貢天啓七年任欽州學正智識<lb/>
　淵涵教誨不倦向就教者類多較量脩脯聨輝獨不<lb/>
　然先是議建文昌閣於鰲魚洲陳俊嘗留俸三十兩<lb/>
　為守儲者乾没至輝始建成之<lb/>
　郭湍莆田人以舉人署靈山教諭博學能文卓然以<lb/>
<pb n="KR2k0053_WYG_041-62a"/>
　師道自任憫邑居僻逺多方訓廸勤課業明禮教靈<lb/>
　俗翕然興起省試徵入分典文衡取士每稱得人後<lb/>
　陞太平通判<lb/>
　蔣蒙瓊山人選貢授靈山訓導性冲淡蔬食布衣自<lb/>
　以為適教士先行檢其不能婚𦵏者助之捐俸建文<lb/>
　㑹所市髙塘田租二百餘石以給其費後遷建陽教<lb/>
　諭<lb/>
　　　右廉州府<lb/>
<pb n="KR2k0053_WYG_041-62b"/>
　秦時中單縣人洪武十七年知雷州謹厚端嚴僚屬<lb/>
　吏民咸畏仰之嵗旱禱雨輒應修復陂塘民霑其利<lb/>
　令各邑鄉都建立壇所以嚴祈報之祀卒於官民追<lb/>
　思之立祠祀焉後曾孫紘廵撫兩廣克光其緒云<lb/>
　黄敬天台人永樂七年知雷州先是府多囚繫敬至<lb/>
　悉為剖決數月之間囹圄一空府境被潮漲民多溺<lb/>
　死敬設法賙其家多賴存濟在任數載民安訟息歌<lb/>
　之曰黄公來遲使民無依今公涖政惠我無私<lb/>
<pb n="KR2k0053_WYG_041-63a"/>
　戴浩鄞縣人正統八年自東昌府判擢知雷州仁恕<lb/>
　廉勤事無過舉修理學校增弟子員導民浚渠以防<lb/>
　旱澇遇旱禱雨甚誠民至今稱之<lb/>
　莊敏字廷功晉江人正統己丑進士歴吏科給事中<lb/>
　景泰元年出守雷州威重臨民政務恬淡而事無不<lb/>
　治尤注意於學校云<lb/>
　黄瑜字中美桂林舉人景泰中知四㑹縣未幾憂去<lb/>
　天順三年服除起知開建有守有為邑常被寇瑜植<lb/>
<pb n="KR2k0053_WYG_041-63b"/>
　木栅以守復造磚城備禦自挾弓矢敗流賊獲懐集<lb/>
　印天順七年擢肇慶知府時蒼梧鎮未建西寇流刦<lb/>
　而東屢至府城瑜先有備境内獲安各屬城池悉心<lb/>
　修浚民並賴之成化二年薦陞雷州知府涖雷兵荒<lb/>
　相仍盜賊充斥瑜竭力撫字數載間盜息民安秩滿<lb/>
　加叅政俸留任涖政最久故其惠澤及民益深<lb/>
　魏瀚餘姚人由進士歴陞僉都御史左遷嘉定州判<lb/>
　成化中擢守雷州勸農興學修舉廢墜居任六年颶<lb/>
<pb n="KR2k0053_WYG_041-64a"/>
　風不作嵗豐民給人以為善政之應文章政事當時<lb/>
　推重焉<lb/>
　鄧璩宣化人𢎞治間知雷州府廉介剛方不避權貴<lb/>
　時珠池内侍□鷔甚璩持正不屈無瑕可乗上司督<lb/>
　責催科雖或挫之猶自若也疏戴公渠興學崇教有<lb/>
　循良之稱<lb/>
　陳嘉禮富順人𢎞治中由舉人知雷州時兵荒後百<lb/>
　務廢弛嘉禮興學校造祭器築堤閘復徐聞縣治并<lb/>
<pb n="KR2k0053_WYG_041-64b"/>
　海康儒學新郡學大成殿工竣乃建府㕔舉事有序<lb/>
　衆咸愜服<lb/>
　趙渾漳州人進士𢎞治間知雷州廉介公明獄無寃<lb/>
　民踰年去任囊槖蕭然<lb/>
　趙文奎江陵人正徳中以監察御史出知雷州凝重<lb/>
　端厚作興士類加恤耆幼發奸摘伏如神權要皆避<lb/>
　之上命採珠文奎以年荒旱奏寢其事三年陞雲南<lb/>
　叅政<lb/>
<pb n="KR2k0053_WYG_041-65a"/>
　王秉良字伯存西充人進士正徳間以刑部郎中出<lb/>
　知雷州性沉毅喜作為厚遇學校修海堤湖堤光何<lb/>
　戴之烈時守珠池中貴趙蘭氣焰方熾秉良與之抗<lb/>
　民咸恃為安蘭因搆誣以私逮至京下獄蘭勢益張<lb/>
　强奪富民産業因捕民陳應魁撲殺之民羣訟於當<lb/>
　路竟無如蘭何嘉靖改元御史陳實疏革守珠池内<lb/>
　官事始白尋為長沙太守竟忤權要去官雷民思之<lb/>
　黄行可字兆見莆田人進士嘉靖十年知雷州沉重<lb/>
<pb n="KR2k0053_WYG_041-65b"/>
　清潔禮士恤民嘗開西湖舊渠引潮水直至橋下以<lb/>
　通舟楫省負戴之力商賈便之復諭白沙民開濬西<lb/>
　閘水灌田民立碑頌之<lb/>
　洪富字國昌晉江人嘉靖己丑進士富未第時嚴嵩<lb/>
　官為祭酒奇其文延為子師後登政府富無私謁人<lb/>
　以此重之以刑部郎中出守雷州副使吳玼有本司<lb/>
　牙卒以賭殺人富按罪當死玼欲寛牙卒富不從爰<lb/>
　書上帝大怒易以他官治之富以去留執益堅竟服<lb/>
<pb n="KR2k0053_WYG_041-66a"/>
　辟贖鍰之金不入私槖時張岳守廉州兩府命以督<lb/>
　賦至雷大嗟異之歴四川叅政人服其廉樸公明<lb/>
　戴嘉猷績溪人進士任禮科給事中諫武宗南巡下<lb/>
　詔獄謫尉臨桂歴陞髙州同知署雷州事端嚴明決<lb/>
　不數月黜贓吏十餘剗除宿弊豪猾斂跡郡事清簡<lb/>
　時久旱嘉猷齋心禱雨立應民告饑即請賑貸之舊<lb/>
　有䕶城堤嘉猷以為隘興工增修建石閘六以洩内<lb/>
　流易地一區建亭紀事樹文明坊於府學凡公署頽<lb/>
<pb n="KR2k0053_WYG_041-66b"/>
　廢者無不捐貲修飾任逾八月風采振肅四境寜謐<lb/>
　林恕字道近長樂人己丑進士嘉靖甲辰守雷州樸<lb/>
　直近民其治奸慝必窮根株於權貴不少避而城池<lb/>
　學校公署樓亭壇廟圩岸凡可修建利民者靡不竭<lb/>
　力為之郡人鐫石建亭以紀其績<lb/>
　羅一鸑閩縣人嘉靖間由進士知雷州政尚寛平決<lb/>
　獄明允簿書過目洞然吏不敢欺時值巨浸沿海居<lb/>
　民漂屍盈野露冕出見泣數行下曰何忍吾赤子為<lb/>
<pb n="KR2k0053_WYG_041-67a"/>
　魚哉捐貲令人瘞之捍海堤壊請發帑修葺復建崇<lb/>
　文書院以教育弟子尋陞廣西副使士民思慕之<lb/>
　陸瓚龍游人由進士嘉靖間知雷州為政一以寛簡<lb/>
　臨民而尤苦節自矢時入覲故事有夫馬供億瓚一<lb/>
　切罷去及所餘贖鍰皆蠲除之三載不攜家歸途行<lb/>
　李蕭然士民立碑以紀去思<lb/>
　唐汝廸宣城人進士由吏部曹郎出守雷州值倭寇<lb/>
　犯郡率衆死守峙芻粟繕戎伍益以民兵闔郡賴以<lb/>
<pb n="KR2k0053_WYG_041-67b"/>
　保全汝廸之力也及寇退室空十九為之勸農平糴<lb/>
　郡轉殷富復修書院立期㑹課多士濵海文風興起<lb/>
　時頌為振古循良云<lb/>
　林民止莆田人進士萬厯間知雷州雷俗小忿輒服<lb/>
　毒圖賴民止首行嚴禁按諸遊賭少年悉繩以法立<lb/>
　㑹課以勸誘學者修飾祠宇郡治煥然甫一載以艱<lb/>
　去<lb/>
　林廷陞莆田人進士萬厯間知雷州鋭精民瘼處事<lb/>
<pb n="KR2k0053_WYG_041-68a"/>
　精詳值海潮之變請官銀修堤萬頃洋田賴以有秋<lb/>
　擒積年巨寇四境晏如捐俸修學宫創築郡治東西<lb/>
　二樓以完風氣地方賴之<lb/>
　伍士望南昌人進士知雷州性敦大而廉明鞫兩造<lb/>
　片言立折濬萬金溪通舟楫郡東門外空曠士望善<lb/>
　形家術修築長堤以擁䕶東城環以竹木如墉如帶<lb/>
　今東郊民多富庶稱其遺澤不置云<lb/>
　葉修南昌人也由進士知雷州廉介而明舊例吏叅<lb/>
<pb n="KR2k0053_WYG_041-68b"/>
　官有公堂銀修下車首革之禁三縣役人不得下鄉<lb/>
　各社均派最為民害一切革絶闔郡鼓舞尤加意學<lb/>
　校視如親子弟任幾一年以病告歸雷人以不得久<lb/>
　沐其惠為恨<lb/>
　邵兼休寜舉人任廉州府理刑萬厯三十五年署雷<lb/>
　州府事廉正不阿為當道所推治獄能推見至隠撥<lb/>
　煩理劇游刃有餘不踰月民歌愷澤清查新城門外<lb/>
　商税申請定例刻碑遵守尤加意士類訓廸師儒資<lb/>
<pb n="KR2k0053_WYG_041-69a"/>
　之廩餼捐俸置田六十餘畝為諸生供給之費多士<lb/>
　咸奮興鼓舞以為攝篆所難與戴嘉猷並稱<lb/>
　陳獻策舞陽舉人萬厯三十八年知雷州愛士撫民<lb/>
　正身率屬禁副貳閒曹不得擅受訟牒百姓樂業設<lb/>
　㑹課於明倫堂優賞有差士類鼓舞後卒於官<lb/>
　牛從極洛陽人舉人萬厯四十年知雷州温恭豈弟<lb/>
　聴斷嚴明尤加意學校捐金考課振作士風復增置<lb/>
　學田以助諸生科舉雷士至今感其恩<lb/>
<pb n="KR2k0053_WYG_041-69b"/>
　范得志嘉定州人官生任雷州知府才敏志潔留心<lb/>
　民事改建教塲重建馮村等橋捐俸百兩買田以供<lb/>
　社學士民建祠於倉門街以祀之<lb/>
　伍堣清流人崇禎十七年任郡守為人清刻自持俸<lb/>
　入外毫無染捐其子以銀三兩買帛一疋堣曰一衣<lb/>
　三兩中民一年之食也遂令還之後改南雄守歸囊<lb/>
　無一金資民咸頌其廉<hi>下郡佐</hi>
　余麒孫洪武元年同知雷州開設府治創立公署廨<lb/>
<pb n="KR2k0053_WYG_041-70a"/>
　舍修治特侣陂塘增築沿海堤岸百凡廢墜無不修<lb/>
　舉建郡之初厥功多焉<lb/>
　李希祖河南人洪武七年通判雷州果於有為修城<lb/>
　池設廨宇整頓堤渠墾闢荒穢使民樂業鄉立社學<lb/>
　敷條教使民向義秩滿去州人贐之一錢無所受<lb/>
　劉彬廣信永豐人成化間進士由縣令遷雷州府同<lb/>
　知鯁直不屈廉介無私善聴訟不枉人曲直但不能<lb/>
　俛仰下人以當塗不合竟致仕去<lb/>
<pb n="KR2k0053_WYG_041-70b"/>
　孟雷字孔敬澤州人與兄霦同登進士為揚州同知<lb/>
　因裁内使進用夫役逮獄事白嘉靖十九年改調雷<lb/>
　州同知任甫三月性明敏卓犖剖決如流以清介風<lb/>
　寮屬一時貪墨皆斂跡凡所興作不假督責而民樂<lb/>
　趨之後擢陜西按察司僉事<lb/>
　張準九江人舉人嘉靖間任雷州同知佐郡九載涖<lb/>
　政明慎徵糧羨餘悉伐石以修南渡路三十里而遥<lb/>
　雷瓊行人徳之清白之操終始不渝自奉澹若布衣<lb/>
<pb n="KR2k0053_WYG_041-71a"/>
　遷鹽運同知去民頌之不已<lb/>
　朱象賢無錫舉人嘉靖間雷州通判性惇厚革徵收<lb/>
　苛取宿弊民甚稱便署郡年餘安静不擾而郡事悉<lb/>
　舉暇即詣學宫與諸生剖析經義極其精確諸生莫<lb/>
　不嘆服陞雲南南安知府<lb/>
　吳貢珍鬱林州人以恩貢生任雷州通判潔己愛民<lb/>
　優禮士類軫恤耆老署郡能以静治督甫捕甚嚴盜賊<lb/>
　屏跡時與當路忤被論而歸不動夫馬囊槖蕭然<lb/>
<pb n="KR2k0053_WYG_041-71b"/>
　陳紹髙安舉人嘉靖間任雷州推官禔躬嚴肅諸務<lb/>
　靡不練達嘗代直指按部多所平反待士以禮去之<lb/>
　日行李翛然人皆服其清白<lb/>
　鄭國賔平溪衛人舉人隆萬間任雷州推官資性敏<lb/>
　捷兼攝府縣篆事無巨細迎刃而解疑獄一鞫輒白<lb/>
　每按行他部却常例飭吏胥以嚴明著增設沿海墩<lb/>
　臺海警有備民賴其力<lb/>
　何以尚興業人舉人為刑部司務以救海瑞被杖復<lb/>
<pb n="KR2k0053_WYG_041-72a"/>
　以忤權貴降謫兩臺交薦補雷州推官抵任即署府<lb/>
　事庶務迎刃輒解持己一塵不染值照磨萬某激變<lb/>
　挺身出諭兵乃解散陞南刑部主事<lb/>
　萬煜南城人舉人萬厯間同知雷州端方精練遇事<lb/>
　斧斷理解吏惴惴不敢舞文修萬金溪以資灌溉任<lb/>
　雷七載士頌民懐署瓊數月平崖黎亂政聲茂著兩<lb/>
　臺方㑹薦議補瓊守竟以他事左遷去士民立碑志<lb/>
　思<lb/>
<pb n="KR2k0053_WYG_041-72b"/>
　髙維岳宣城舉人萬厯二十九年授雷州府推官廉<lb/>
　明有執署府事革各吏私獻清釐庫弊覈查錫錠三<lb/>
　百餘兩濬復河渠伐石建閘灌洋田萬頃三十二年<lb/>
　地震瓊府尤甚田畝陸沉官署民舍俱毁維岳奉委<lb/>
　攝瓊矢心擘畫不半載積逋頓完堂宇復立時礦徒<lb/>
　萬餘人將聚為亂以計解散之渡海還雷行李不加<lb/>
　直指李應魁深器重特薦其邊材欲超用之竟循資<lb/>
　平轉得鞏昌同知以去公論惜之<lb/>
<pb n="KR2k0053_WYG_041-73a"/>
　歐陽　新建舉人任雷州司理庭無寃獄署縣釐剔<lb/>
　積弊革罷浮耗卓有治聲上官疑獄積牘付之無不<lb/>
　剖決海康民林君寜等謀殺蔡政等三人十五年沉<lb/>
　寃賴以昭雪人以為神以雷郡平陽無秀氣特相南<lb/>
　門外巽方鳩財建塔以助形勢雷士自此有發甲者<lb/>
　士民立祠祀之<lb/>
　袁子訓郴州人貢生天啓間任雷州府同知仁慈寛<lb/>
　厚實心愛民署海康革羨耗重修百丈橋能詩有雷<lb/>
<pb n="KR2k0053_WYG_041-73b"/>
　陽八景集<hi>下縣令</hi>
　陳本㑹稽人洪武二年由儒士薦知海康縣事創置<lb/>
　公宇區别廬井編集版圖優恤孤老流移者悉為之<lb/>
　所逺近歸附七十餘家堤渠圩岸靡不修築後卒於<lb/>
　官囊無餘資民為賻殯<lb/>
　武亮錢塘人洪武三年知徐聞時法制草創亮招撫<lb/>
　流離披荆棘立學校築陂塘悉心經理百務咸舉後<lb/>
　民賴之<lb/>
<pb n="KR2k0053_WYG_041-74a"/>
　王淵武昌人洪武初舉明經為遂溪令安集流移編<lb/>
　籍定賦闢草萊課耕耨修築塘堰以灌溉田畝民咸<lb/>
　利之<lb/>
　陳義叙州人舉人正統十四年知遂溪縣律己廉潔<lb/>
　寛以得民有神君之頌五年超擢廣西太平府知府<lb/>
　平鋼宣慰司人舉人𢎞治間知徐聞縣性清介而政<lb/>
　尚平恕時縣治以避寇附於海安所軍桀鷔甚民不<lb/>
　能堪鋼力請遷於舊治工未就而卒子孫因留家焉<lb/>
<pb n="KR2k0053_WYG_041-74b"/>
　劉玉湖口人監生𢎞治八年知遂溪縣廉以自持寛<lb/>
　於涖下凡文廟簠簋爵罍範之以銅齋廡㦸門堂基<lb/>
　鼎建一新詳載碑記致政歸囊無餘物士民頌之<lb/>
　汪澤竹谿人監生正徳間任崇明縣丞以捕盜功陞<lb/>
　徐聞知縣時縣新遷澤建縣治庭宇譙樓文廟齋堂<lb/>
　門廡泮池立壇壝開官井築城濬池百為創始請監<lb/>
　司率三縣夫助役故民不甚勞而大功就緒旋乞致<lb/>
　仕邑人至今思之<lb/>
<pb n="KR2k0053_WYG_041-75a"/>
　王樸嘉興人正徳間知徐聞縣清白自持有得罪而<lb/>
　納賄求脱者立却之竟繩以法勞心撫字請蠲㯽榔<lb/>
　雜税雷瓊商民咸徳之<lb/>
　吕璋臨桂人嘉靖間知徐聞縣事諮諏民瘼汰去苛<lb/>
　政捐俸置社學出贖鍰儲穀以賑饑民子調陽位登<lb/>
　宰輔封璋如其官人以為循良之報<lb/>
　班佩和州人監生嘉靖間知遂溪善剖疑獄民有殺<lb/>
　三命累年莫決者禱於神得盜贓竟正其罪又嘗檢<lb/>
<pb n="KR2k0053_WYG_041-75b"/>
　人命知王鳯之寃立釋之衆驚以為神其明察多此<lb/>
　類以績最擢去民攀留遮道竪碑以識去思<lb/>
　張天叙晉江舉人嘉靖壬子知遂溪政尚廉平括贖<lb/>
　捐俸修飾學宫樹亭闢舍創建書院集多士講藝其<lb/>
　間後祀名宦<lb/>
　方逢堯山西樂平舉人嘉靖間知徐聞才思敏達丰<lb/>
　采凜然時縣凋敝逢堯慨然以鼎新為念凡縣署學<lb/>
　宫街渠坊表至今存者皆其功也有良民被誣逢堯<lb/>
<pb n="KR2k0053_WYG_041-76a"/>
　親赴大府焚香告天以死自誓竟白其寃活者五十<lb/>
　餘人在任八年遷南安知州<lb/>
　謝朝爵建寜人舉人隆慶間知徐聞縣時海寇充斥<lb/>
　民多逋匿朝爵至出諭招撫民皆復業一切供億悉<lb/>
　準均平隆慶壬申春倭賊壓境朝爵扶病巡警力保<lb/>
　孤城性嚴明吏胥不敢為奸嵗當履畝造册有饋金<lb/>
　求改圖籍朝爵時病篤厲聲却之卒於官衆民如失<lb/>
　怙恃<lb/>
<pb n="KR2k0053_WYG_041-76b"/>
　蔣藴善全州舉人知海康縣清介自持無媕阿態常<lb/>
　禄外無茍取剖決案牘吏不敢欺隆慶四年海賊突<lb/>
　至衆心震恐藴善便服登城督兵守禦時叅將坐視<lb/>
　不出乃躬往責之曰身為將而賊至縮朒干城之謂<lb/>
　何叅將愧悚甫踰年以憂去<lb/>
　郭鉞安義人舉人萬厯初知海康加禮學校諸生有<lb/>
　屈辱於公庭者力辨出之以保障為重建十里舖築<lb/>
　墩臺以禦寇四境晏然寛恤里甲毫無横征尋陞别<lb/>
<pb n="KR2k0053_WYG_041-77a"/>
　駕<lb/>
　陳錦漳州人進士萬厯初知海康行政五載愷悌廉<lb/>
　潔念文運不競拔其雋為之程親為品隲登賢書者<lb/>
　相繼憫里甲凋弊力為節省流移未復勞來安集之<lb/>
　嵗戊子旱蝗己丑風潮民人困苦錦請蠲賦十之三<lb/>
　董率人夫夾修圩岸捍海長堤賴以鞏固士民立碑<lb/>
　志徳<lb/>
　張師益宜山人舉人萬厯初知徐聞性醇雅推誠及<lb/>
<pb n="KR2k0053_WYG_041-77b"/>
　物瘞枯骨闢湖南建魁星亭以開文運嘗創邑乗用<lb/>
　備文獻之考焉<lb/>
　蔡宗周龍溪人進士萬厯中知徐聞賦性簡澹以猛<lb/>
　濟寛初下車適值履畝豪右匿税者衆宗周廉知狀<lb/>
　悉躬按之經界以正其骫於法者沒入學宫資弟子<lb/>
　員供給雖浮議不為動令既行户無浮糧國收實課<lb/>
　鋤强植弱吏民信服<lb/>
　張日曜福清舉人萬厯三十年知徐聞性英達折兩<lb/>
<pb n="KR2k0053_WYG_041-78a"/>
　造以片言吏胥不敢析律追徵條鞭聴民貨物准折<lb/>
　捐除餘耗闔邑稱便嘗奉檄造户籍親厯鄉村供億<lb/>
　悉用均平毫無勒派公庭肅清吏多告假其廉辨者<lb/>
　間以衣食濟之兩當入覲士民詣臺部留之<lb/>
　秦懋義仁和人進士萬厯中知海康性寛而敏甫下<lb/>
　車值鹹潮決堤躬行巡視請發官銀三千餘兩修而<lb/>
　完之振起人文建文昌閣於學以培風氣士民歌頌<lb/>
　擢貴州道御史<lb/>
<pb n="KR2k0053_WYG_041-78b"/>
　羅繼宗南城舉人萬厯三十五年知遂溪性廉潔執<lb/>
　法不苛釐剔奸弊案牘為之一洗追覈丁糧莫能欺<lb/>
　隠夫馬悉出均平里甲毫無所擾修城池繕傳舍有<lb/>
　循良聲尋調香山士民感之<lb/>
　陳廷詩晉江人進士萬厯間任遂溪寛裕愛民建月<lb/>
　城修公署民咸安之崇禎六年士民上其治蹟祀名<lb/>
　宦<lb/>
　黄色中崇陽舉人崇禎二年任海康賦性明敏文卷<lb/>
<pb n="KR2k0053_WYG_041-79a"/>
　一過目剖決毫無留難清數年之積逋令行若流水<lb/>
　闗節不到人擬之包老云<lb/>
　喻萃慶四川舉人崇禎十七年知遂溪秉性剛決涖<lb/>
　事精明立法徵糧意在撫字折獄明允覆盆昭雪公<lb/>
　庭肅清時稱良吏丁亥年與巡按王基固推官費長<lb/>
　統同死之<hi>下縣佐</hi>
　劉淮不傳籍貫任徐聞縣丞自洪武間籍韓佑老等<lb/>
　民田改科官田糧額增至二萬有奇民病之者百餘<lb/>
<pb n="KR2k0053_WYG_041-79b"/>
　年正徳末淮涖任署篆兩奏<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>激改復民科實徐聞<lb/>
　萬世之利祀名宦<lb/>
　項給不傳籍貫嘉靖二十六年任徐聞縣丞性慷慨<lb/>
　尚氣節庶務練達雖出身掾吏而雅尚儒素事長官<lb/>
　有禮然未嘗少自貶屈向有清軍常例一切禁止門<lb/>
　役不敢規以私焉<lb/>
　鄭遂上虞人嘉靖十三年任遂溪典史遇海潮衝決<lb/>
　堤岸多圮田疇千頃幾淪龍窟遂請於令身任其事<lb/>
<pb n="KR2k0053_WYG_041-80a"/>
　冒觸風濤督楗木石潮不能為害復闢通衢濬水道<lb/>
　捐俸具牛種以佐貧民民咸賴之<hi>下教職</hi>
　陶文洪武二十年任遂溪教諭時學校草創殫心修<lb/>
　理興廢舉墜規制改觀學有師承與諸生講明性命<lb/>
　之理表正士習為時明師<lb/>
　羅璣髙安人成化中任雷州府學教授性亢直議論<lb/>
　每依名節文詞更復典雅郡守重之一時建造記銘<lb/>
　多其手筆<lb/>
<pb n="KR2k0053_WYG_041-80b"/>
　劉紹仁英徳人任雷州府學教授坦直敢言勵諸生<lb/>
　以氣節次乃文藝士有寃必伸救嚴飭家人勿與外<lb/>
　事操履之清為儒林式後以憂去諸生勒石志思<lb/>
　徐應乾仁和人由嵗貢萬厯四十年任雷州府學教<lb/>
　授端莊儒雅卓有師範初訓英徳著有士林正鵠讀<lb/>
　書正㫖諸書又彚集雷州志草編摩未就而去<lb/>
　韓价博羅人任雷州府學訓導七年天性坦平有先<lb/>
　輩風策勵諸生賙恤貧乏捐俸贖學地為舖六間後<lb/>
<pb n="KR2k0053_WYG_041-81a"/>
　來者賴之當路特旌遷貴州都匀教授<lb/>
　黄傑同安人初任麻城訓導有善教聲遷海康教諭<lb/>
　三辭署印操若氷霜貧士有餽必力辭之士沐其陶<lb/>
　鑄者甚多楚粤皆祀名宦<lb/>
　徐肻播靖安人任海康教諭性端敏接對諸士詞色<lb/>
　温如每㑹課品隲至公嘗署徐聞縣事寛嚴得體政<lb/>
　無鉅細秉理裁決苞苴一無所染士民頌之<lb/>
　霍子衡南海舉人崇禎庚午署海康教諭器量宏廓<lb/>
<pb n="KR2k0053_WYG_041-81b"/>
　才學深沉修學校端風化多士受其甄陶師嚴道尊<lb/>
　以明倫為己任後累官江西袁州府知府有善政解<lb/>
　組後杜門不出别詳人物忠烈傳<lb/>
　紀輔閩縣人任徐聞縣教諭博洽經史志在闢邪崇<lb/>
　正所著有郡名辨及雷陽徐陽二集<lb/>
　黄延年臨桂舉人署徐聞教諭性簡重取予不茍每<lb/>
　㑹課必身率之供膳悉由己出以文學見稱嘗修廉<lb/>
　郡志尋陞合浦知縣<lb/>
<pb n="KR2k0053_WYG_041-82a"/>
　　　右雷州府<lb/>
　宋希顔字子淵髙郵人以元官舉用洪武二年授瓊<lb/>
　州知州庚戌改州為府遂擢知府事其治廉平政教<lb/>
　兼舉遷郡署建學宫百役交集民忘其勞<lb/>
　吳徳用沙縣人洪武乙丑由通經秀才知瓊州為政<lb/>
　和易利澤及人<lb/>
　吳廷雲閩縣人知瓊州廉能公恕課農講約化導甚<lb/>
　勤考績為天下清官第二<lb/>
<pb n="KR2k0053_WYG_041-82b"/>
　徐鑑字子明宜興人宣徳間以户部郎中奉敕守瓊<lb/>
　廉静寡慾孜孜愛民以勸化為首務不事刑法節財<lb/>
　用貸逋負教民樹藝興學課士稱循吏焉郡多異産<lb/>
　中使誅求不已鑑性嚴不可犯且為上所屬任故若<lb/>
　韋眷等巨璫漸以斂戢繼有黄某者多横索鑑限有<lb/>
　司弗與及行部輒遣騎從之俾不得肆初武官利黎<lb/>
　人所有多激以啓釁鑑鎮以無事皆安堵不為變四<lb/>
　年惠政大行尋卒於官<lb/>
<pb n="KR2k0053_WYG_041-83a"/>
　蔡浩字叔清龍溪人成化初由御史守瓊州性廉明<lb/>
　務持大體治民如家惟玩法怙終者不貸時嶺南多<lb/>
　灾異瓊適地震衆視為常浩曰地方灾異此守土者<lb/>
　不能承宣徳意所致匿勿告罪也竟具以聞詔下頒<lb/>
　行十府匿灾者斬之衆服其識未幾卒於官<lb/>
　方向桐城人正徳中以工科給事中知瓊州廉介有<lb/>
　風裁嵗旱變服徒步數十里禱雨輒應珠池太監韋<lb/>
　眷横索民間向禁不與眷亦少戢<lb/>
<pb n="KR2k0053_WYG_041-83b"/>
　謝廷瑞長樂人由進士知瓊州居數載清約節儉廉<lb/>
　公有威黎峝懾服四封安於袵席常疏裁冗官及陳<lb/>
　經畫峝蠻之策未悉舉行瓊人有遺憾焉<lb/>
　趙昊鄞縣人嘉靖間以比部郎知瓊州政尚簡易民<lb/>
　間詞訟多罷遣之惟日調兵餉有苞桑之慮清操雅<lb/>
　節始終如一僚屬望風砥礪無復有貪墨者嘗言黎<lb/>
　獠可化獨侍郎鍾芳深以為然<lb/>
　張峻吉水人鄉薦嘉靖中守瓊州賦性嚴明勤於政<lb/>
<pb n="KR2k0053_WYG_041-84a"/>
　事時征叛黎十萬之衆仰給於瓊峻調度有法民不<lb/>
　知兵嘗刋四禮節要令民間習行建崇文書院以課<lb/>
　多士凡可禆助元元砥礪風俗行之如恐不及舊例<lb/>
　郡守入計屬邑之遺不下千金峻一無所受涖政六<lb/>
　載其操愈堅與趙昊俱有清名而才能過之<lb/>
　張子𢎞廬陵人進士嘉靖中守瓊州沖雅清約杜絶<lb/>
　饋遺政尚寛厚持大體尤加意文學居瓊五載頌聲<lb/>
　溢於諸郡後歴本省左布政使今祀四賢祠<lb/>
<pb n="KR2k0053_WYG_041-84b"/>
　周思久字子徵麻城人嘉靖末以進士知南雄府建<lb/>
　𢎞道書院拔俊才修業其中里甲均徭一稟永年録<lb/>
　始興諸鄉雜役悉蠲免之龍南流賊越境擾郡思久<lb/>
　以計退之擢鹽運同知隆慶元年擢守瓊州以母老<lb/>
　疏辭不允涖任首重徳行之士適巨寇許瑞百餘艘<lb/>
　據港中外洶洶思久不動聲色徐出示諭之曰若受<lb/>
　招撫以討賊自効上策也次則歸耕潮陽保其首領<lb/>
　倘觀望不決即受擒耳寇遂遁去乃廣詢瓊俗利弊<lb/>
<pb n="KR2k0053_WYG_041-85a"/>
　舉行鄉約旌善儆惡義士節婦親行弔祭僚屬更相<lb/>
　濯磨纂集諸書著近民柯則大儒學宗聚生儒於書<lb/>
　院躬自講授置射圃以習射五閲月政治改觀士民<lb/>
　思見徳化之成一日聞母病即解綬去抵家三日母<lb/>
　終孝之感也尚書譚大初都御史海瑞並稱其賢<lb/>
　周希賢莆陽人隆慶中守瓊政尚寛和不為磽刻僚<lb/>
　屬咸徳之民多被其膏澤頒刻諭瓊體要及重修郡<lb/>
　乗<lb/>
<pb n="KR2k0053_WYG_041-85b"/>
　李多見仙遊人萬厯中以文選郎中擢守瓊州重學<lb/>
　校嚴吏胥民有訟者諭以曲直不事敲扑二十七年<lb/>
　黎馬屎亂多見申文示衆止擒首惡不許妄殺招募<lb/>
　義兵親自督戰竟獲馬屎凱旋後請立水㑹所設官<lb/>
　兵守禦以母老乞休道司士民懇留不可束裝之日<lb/>
　惟數篋圖書渡至海安檢得沉香焚之今建有燬香<lb/>
　亭南人思之不已題生祠額曰忠孝清髙著有周禮<lb/>
　紀畧楚遊學源小學等書<hi>下郡佐</hi>
<pb n="KR2k0053_WYG_041-86a"/>
　詹冕鄱陽人正統間同知瓊州為政寛猛得宜郡邑<lb/>
　稱便考滿擢工部郎中轉廣東叅政分守有聲<lb/>
　吳籛澧川人瓊州同知廉公愛民嚴於馭下躬親案<lb/>
　牘猾吏斂手萬厯三十三年地震瓊民壓死者千百<lb/>
　計察城内外居民捐金埋葬震蕩之後百役俱興然<lb/>
　調度有方民不苦勞後以左遷去衆惜之<lb/>
　陳瑶桂林人同知瓊州初至適有崖寇之役轉輸兵<lb/>
　食綽有餘裕署郡事力懲豪猾害民者因刻辨疑事<lb/>
<pb n="KR2k0053_WYG_041-86b"/>
　條審決申語名曰守瓊緒録未幾致仕士民留之不<lb/>
　可得<lb/>
　王孟暉諸暨人由秀才知泗州陞鞏昌守以疑謗降<lb/>
　瓊州同知廉能顯著政事赫然民至今稱之<lb/>
　吳俸㑹稽人瓊州通判萬厯二十年以督捕兼撫黎<lb/>
　至二十九年添設撫黎通判以俸領之俸承馬屎剿<lb/>
　定之餘開示信義招撫黎人黎出聽招者數十峝願<lb/>
　輸納者數百頃時建設水㑹所社學取府學弟子員<lb/>
<pb n="KR2k0053_WYG_041-87a"/>
　教黎童習讀黎人因此知學署瓊山有積案連年不<lb/>
　決者即時昭雪禁革浮耗令懸鉦署門外有擅增分<lb/>
　釐者寘法後以左遷去士民褁糧赴開府懇留時有<lb/>
　同官督捕亦同日渡海士民送俸者載道而某無一<lb/>
　人可以知賢否矣<lb/>
　馮宗魯桂林人隆慶間由澄邁教陞瓊州推官決疑<lb/>
　出滯胥得其平操行清白苞苴不染時海寇猖獗魯<lb/>
　挺身招慰闔郡賴以為安<hi>下牧令</hi>
<pb n="KR2k0053_WYG_041-87b"/>
　李思廸濟南人元進士洪武初召為起居注累官山<lb/>
　西叅政四年辛亥謫宰瓊山廉公謹恪時方草創諸<lb/>
　凡規畫舉皆中度革奸貪毁淫祠祛宿弊芟繁冗政<lb/>
　聲大著公餘輒歌詠自號海濵子因以名集官至尚<lb/>
　書<lb/>
　陳槩北平人洪武初由吳川縣丞知瓊山治民養士<lb/>
　政教亞於李思廸九年自坡院遷縣學於南郊制度<lb/>
　皆其規畫<lb/>
<pb n="KR2k0053_WYG_041-88a"/>
　董俊河南人洪武二年知昌化時方新附民猶梗化<lb/>
　俊有幹局明禮法宣威徳勸農桑興學校民黎樂業<lb/>
　士類興行後陞知睢州<lb/>
　崔帖穆北庭人洪武間知臨髙純良好善招黎向化<lb/>
　後陞儋守有政聲<lb/>
　陳永彰廬陵人洪武三十年由學博知瓊山廉潔有<lb/>
　幹局寛和愛民修復濵壅圩岸及梁陳等坡永樂初<lb/>
　以憂去民咸思之<lb/>
<pb n="KR2k0053_WYG_041-88b"/>
　陳新桂林人進士洪武間知㑹同居官公勤稍暇召<lb/>
　生徒講授茅屋蕭然不以介意時有上官謙者亦廣<lb/>
　西人繼新知縣其勤慎埒新秩滿父老走留之不得<lb/>
　遷知壽州<lb/>
　諸葛平陽朔人洪武末知樂㑹縣廉能敏達諸務不<lb/>
　勞而辦請裁本縣丞簿後擢吏部郎中<lb/>
　陳敏陸川人監生永樂二年知儋州寛厚得民以憂<lb/>
　去士民懇留之服闋復補任九年民安其化遷泗州<lb/>
<pb n="KR2k0053_WYG_041-89a"/>
　汪璧明貴溪人進士永樂間知㑹同廉潔愛民多士<lb/>
　樂其造就人以為召父文翁<lb/>
　湯衡贑州人永樂間由中府都事出知昌化直而不<lb/>
　撓時土官桀鷔深為民害州縣不能制衡具以事聞<lb/>
　請削其權俾統於州縣自是不敢肆侮<lb/>
　姚瑾桐廬人監生初知豐城有善政永樂間由欽守<lb/>
　移崖寛厚愛民不減豐城任滿去交章請留後調交<lb/>
　阯行軍斷事<lb/>
<pb n="KR2k0053_WYG_041-89b"/>
　陳瓛龍巖人正統間知昌化慈惠勤儉處事有方嘗<lb/>
　奏革撫黎土官以蘇民患縣田沙浮土薄苦於旱乾<lb/>
　教民築堤蓄水灌溉民甚便焉<lb/>
　林慶字廷珍莆田人景泰初由監生知儋州廉介抗<lb/>
　直守法不私政以節用為本興利除害常如不及後<lb/>
　被誣去民思慕之<lb/>
　鄭璉鄞縣人景泰間知萬州政尚寛簡循行阡陌勞<lb/>
　來不倦秩滿州民詣闕請留在任一十八載後人頌<lb/>
<pb n="KR2k0053_WYG_041-90a"/>
　其政者不衰<lb/>
　羅傑南昌人成化癸巳知儋州廉正勤敏興學校振<lb/>
　士風黜淫祠正習俗疏導水利撫循黎人公廨橋梁<lb/>
　百廢具舉儋之風俗文物為之一變居四年以憂去<lb/>
　百姓號泣隨之<lb/>
　徐琦諸暨人成化中知崖州為政敦厚不尚苛刻改<lb/>
　建學校治橋路興水利簡民　俊秀者教之讀書知<lb/>
　禮義民愛戴之不聴去數為懇留在任二十年改知<lb/>
<pb n="KR2k0053_WYG_041-90b"/>
　道州後陞福建鹽運同知<lb/>
　韋裘宜山人成化間先任澄邁訓導尋陞知本縣政<lb/>
　務大體鼎建公署創築城垣規畫井井士民詠之<lb/>
　楊䕶象州人成化間知臨髙承屢任苛察之後政尚<lb/>
　寛平事至先得其誠偽善惡訟無大故者諭歸三思<lb/>
　多感其言而止居數年民安訟簡後以謗去老幼扶<lb/>
　攜送之<lb/>
　梁儉江西泰和人成化間繼楊䕶知臨髙政畧相傚<lb/>
<pb n="KR2k0053_WYG_041-91a"/>
　民遂信服廉明簡肅追呼不擾但揭示而已三年報<lb/>
　政渡海溺焉百姓迎喪歸縣無不易服盡哀如失父<lb/>
　母其感人如此臨髙設邑以來為令者推䕶與儉云<lb/>
　鍾英字子傑陽朔人成化戊子領首薦𢎞治二年知<lb/>
　儋州公廉簡肅興利除害修學校增田畝民不見吏<lb/>
　涖政八年不攜妻子卒於官囊槖蕭然<lb/>
　李恭湖廣寜逺人𢎞治間知萬州廉明公恕訟牒至<lb/>
　輒令再思非甚寃且已民多不忍終訟士有俊秀者<lb/>
<pb n="KR2k0053_WYG_041-91b"/>
　課試資給之秩滿去送者為之墮淚陞温州同知<lb/>
　陳筞栁城舉人𢎞治間知㑹同政通人和乃營繕縣<lb/>
　署廟學建平政橋民歡趨之後既去海道王某作詩<lb/>
　以惜之<lb/>
　陳堯恩吳縣舉人正徳中知崖州興學作士開馬丹<lb/>
　中亭諸溝以疏水利築長橋留坊等道以通車馬時<lb/>
　抱龍羅活諸峝為梗出師平之兵民不擾<lb/>
　曹梅閩縣人正徳間知樂㑹以廉惠著政平訟簡民<lb/>
<pb n="KR2k0053_WYG_041-92a"/>
　皆思之<lb/>
　蕭𢎞魯廬陵人嘉靖初知儋州修社學招生黎附籍<lb/>
　在任七載以廉能著聲有惠政陞金華府同知<lb/>
　洪經興安人嘉靖初知臨髙廉明果斷備悉民瘼興<lb/>
　革利病民甚便之覲還徑歸邑民相率走留至瓊迎<lb/>
　者數百人<lb/>
　韋邦相懐安舉人嘉靖中知萬州政尚寛和不事敲<lb/>
　扑課農禮士禱雨輒應民作遇雨亭以志喜<lb/>
<pb n="KR2k0053_WYG_041-92b"/>
　鄢髙字時升南昌舉人嘉靖丙戌知定安興學校均<lb/>
　里甲撫流移節縮煩費十裁五六凡可以便民者無<lb/>
　不力為之以梗直忤守乃改教遷光澤令<lb/>
　彭希顔莆田人嘉靖間知昌化愷悌樂易政平而民<lb/>
　愛之捐俸建縣治修道塗後卒於官囊槖蕭然<lb/>
　劉鶴齡桂林人嘉靖間尹瓊山政教清静撫循黎庶<lb/>
　雖無赫赫可紀之績而去後無不思之<lb/>
　莫汝俊馬平人嘉靖間知陵水廉静不擾改建縣道<lb/>
<pb n="KR2k0053_WYG_041-93a"/>
　修舉廢墜有遺愛於民<lb/>
　徐希朱武義人嘉靖間知定安以寛大得衆聴訟惟<lb/>
　決是非終任未嘗罰鍰考常居最時征崖州叛黎調<lb/>
　度芻粟無擾於民黎平署崖州事民懐其徳在任十<lb/>
　有二年處之若家陞潯州府判<lb/>
　廖經崇仁人嘉靖間知文昌勤恤民隠舉向來徵輸<lb/>
　供億冗費悉裁去之修理學宫疏築水利皆可經久<lb/>
　吳邦俊臨桂人知瓊山居官廉潔糧耗贖鍰一切不<lb/>
<pb n="KR2k0053_WYG_041-93b"/>
　取臺司嘉其清操特疏改國學<lb/>
　項邦柱桂林中衛人嘉靖間知感恩教養甚周賑䘏<lb/>
　凶荒必先惸獨遭黎人作亂躬冒艱險撫諭歸農竟<lb/>
　以勞瘁卒士民哀之<lb/>
　謝應元沙縣人知定安奬誘士類憫恤孤貧黎人王<lb/>
　承祖率衆歸化島倭圍城親當矢石委署儋州廉平<lb/>
　如一嘉隆間愷悌君子罕有儔者郡守周思久雅重<lb/>
　之陞建昌府判<lb/>
<pb n="KR2k0053_WYG_041-94a"/>
　李紹賢清江人隆慶中知萬州居官廉静斷獄多所<lb/>
　平反遇貧寒一切免贖囹圄空虛海瑞贈言曰為官<lb/>
　不入民怨之錢不以民怨之錢養其親則子和於牧<lb/>
　民之堂母和於清江之源瑞不肯許人者其為所稱<lb/>
　如此臨行送者遮道<lb/>
　柯應鳯龍溪舉人萬厯初知㑹同省刑薄斂節用愛<lb/>
　民嚴而有守立意較然無能撓之者<lb/>
　潘楠南京旗手衛人萬厯間知儋州廉介自持一切<lb/>
<pb n="KR2k0053_WYG_041-94b"/>
　工役俱出俸金往時常例悉為裁革鍰金不入私槖<lb/>
　卒於官士民哀之<lb/>
　鄭邦直永昌人萬厯中知崖州興利除害緩征恤刑<lb/>
　加意㷀獨作養人才嘗捐俸八十金買田以贍學者<lb/>
　民祠祝之<lb/>
　龔漢臣湖廣籍貴陽人萬厯間知瓊山時邑當採珠<lb/>
　征黎後財力耗敝漢臣力為節省每從寛厚未幾以<lb/>
　艱去士民咸思之<lb/>
<pb n="KR2k0053_WYG_041-95a"/>
　曾拱璧莆田舉人萬厯間知澄邁勤慎廉明始終一<lb/>
　致修學宫纂縣乗整公廨飭廟宇不費公帑不損民<lb/>
　貲在任三年四民歌頌<lb/>
　陳節晉江人萬厯間知臨髙徳性純良政務寛簡詞<lb/>
　不濫受獄無淹滯奉檄丈田廉謹不茍入覲民泣留<lb/>
　不獲勒碑紀徳<lb/>
　賀沚廬陵人萬厯間知文昌專尚徳化不作威稜顧<lb/>
　獨嚴馭吏胥釐革諸弊時值嵗饑倣古常平儲穀以<lb/>
<pb n="KR2k0053_WYG_041-95b"/>
　賑多所全活開玉陽書院親與諸生講學課藝數年<lb/>
　之間縣庭事少陞蘇州同知<lb/>
　莫卿平樂人知樂㑹縣救荒恤民修學造士卓有政<lb/>
　聲<lb/>
　徐應麟莆田人萬厯間知㑹同縣遇水旱竭誠祈禱<lb/>
　值嵗凶捐俸濟饑後陞永平府判百姓勒碑以志去<lb/>
　思<lb/>
　吳道亨浮梁人萬厯間知陵水政事精明人不敢欺<lb/>
<pb n="KR2k0053_WYG_041-96a"/>
　訓練鄉勇地方賴之<lb/>
　朱景和遂昌人萬厯丙申知感恩遷復縣治築城池<lb/>
　建公署創書院課士其中微景和感恩幾不成縣<lb/>
　朱𢎞臨桂人由鄉舉除吳川令崇禎七年陞知崖州<lb/>
　仁恕愛民八年大祲𢎞不忍催科賦不及額郡二千<lb/>
　石及臺使者數加誚讓𢎞上奏記曰降黜是甘不忍<lb/>
　令愚民剜肉竭髓也九年允諸生請移學東郊考滿<lb/>
　當遷以簡傲忤中貴劾罷士民泣送百餘里<lb/>
<pb n="KR2k0053_WYG_041-96b"/>
　瞿罕黄梅之諸生崇禎中言官交章薦於朝十三年<lb/>
　徵辟授知崖州以興教育才為己任故事崖黎月供<lb/>
　米可三十石罕曰國家嵗給禄糈何為有此具請罷<lb/>
　之黎人大悦為之勒石十五年閩人林八等作亂罕<lb/>
　宻授計於樂羅民邢廣裔襲殺之賊平壬午冬以病<lb/>
　告歸既出郭單騎而去祖餞者各悲不自勝至今思<lb/>
　慕之比於臨桂朱𢎞云<hi>下州縣佐</hi>
　吕琳鄞縣人天順間判儋州剛果有為興學校課農<lb/>
<pb n="KR2k0053_WYG_041-97a"/>
　桑化刁强除盜賊政蹟赫然<lb/>
　鄭鳳邵武人貢士嘉靖間判萬州平易謙恭收支不<lb/>
　染軍民咸徳之<lb/>
　陳宗聖莆田吏員為萬州吏目愛民好士捐俸恤貧<lb/>
　裁革一切　應常例州人為立碑記<lb/>
　陸昇字彦昇靈州人永樂初以舉人為臨髙丞其政<lb/>
　公平勤恕崇重學校寛恤差徭造太平橋往來便之<lb/>
　尋以憂去後補樂昌<lb/>
<pb n="KR2k0053_WYG_041-97b"/>
　方濬貴池人永樂間任臨髙典史公直愛民寛恤差<lb/>
　徭有政聲後從末秩陞至叅政<lb/>
　郭興儒平南人𢎞治間任澄邁主簿為政多惠澤黎<lb/>
　亂率民從征以首功蒙欽賞秩滿去<lb/>
　王耕開州人正徳間任文昌丞雅重儒術剛而能斷<lb/>
　直而不撓修本縣學宫一應公廨<lb/>
　陸親仁蘭溪人嘉靖間任文昌主簿自奉儉約御下<lb/>
　寛平寵辱不驚和而有介<lb/>
<pb n="KR2k0053_WYG_041-98a"/>
　林邦達福清人臨髙典史隆慶壬申海寇許萬仔率<lb/>
　倭寇攻城邑人恟懼邦達厲兵負土填大橋障水灌<lb/>
　之賊環而東即併力東守屢戰却賊已而賊乗夜登<lb/>
　城邦達飛石殺其梟帥守兵應之賊衆潰走斬獲百<lb/>
　餘人初邦達督民浚壕人皆迂之卒以壕深賊不能<lb/>
　越後復築月城修學宫入覲祖送如市邑人繪圖海<lb/>
　瑞序之<hi>下教職</hi>
　趙謙字撝謙餘姚人博洽經史時號考古先生洪武<lb/>
<pb n="KR2k0053_WYG_041-98b"/>
　壬申由國子典簿謫瓊山教諭造就後進一時士類<lb/>
　翕然從之守令為築考古臺於學右為謙著述之所<lb/>
　尤精六書之學著聲音文字通造化經綸圖學範厯<lb/>
　代譜讚等書<lb/>
　鄭濟閩縣人永樂間任儋州學正日與諸生講論文<lb/>
　藝不倦常著四書書經講説以傳於世<lb/>
　林璟漳浦舉人永樂間任樂㑹教諭博聞多識訓誨<lb/>
　有方後陞監察御史<lb/>
<pb n="KR2k0053_WYG_041-99a"/>
　黄寜閩縣人正統間任儋州學正選戎籍子弟穎異<lb/>
　者教養之貧者資膏火夜讀人人感奮<lb/>
　周坦莆田舉人正統間司訓定安講解寒暑不替周<lb/>
　諸生貧乏邑人吳汝遜遣諸子從學既而子孟矩孟<lb/>
　球孟傳相繼登科後陞武陵教諭著有經書講説續<lb/>
　古千字文<lb/>
　黄濚潮陽人成化間任萬州學正請徙學於今治教<lb/>
　諭有方先是本學書經無傳濚教諸生習誦講明其<lb/>
<pb n="KR2k0053_WYG_041-99b"/>
　義受業登仕籍者數人<lb/>
　蕭敦江西泰和人成化末任昌化教諭言信行篤善<lb/>
　於啓廸捐貲造祭器序正羣賢位次而修飾之士人<lb/>
　稱美<lb/>
　吳元南海人𢎞治初任瓊州教授行篤學優幾歴三<lb/>
　考日升堂講授薰徳造就者甚衆比卒生徒聚送海<lb/>
　門舟去延佇望之揮淚而返<lb/>
　方玘莆田舉人𢎞治間訓澄邁操履端方博學洽聞<lb/>
<pb n="KR2k0053_WYG_041-100a"/>
　以書經授弟子外庠亦趨受業尋陞助教南康府判<lb/>
　尹尚賔桂林舉人嘉靖庚戌任臨髙教諭諸生貧乏<lb/>
　者捐俸助之日校典籍務以名節相礪尋陞助教<lb/>
　陳覺新寜人舉人嘉靖間任㑹同訓導徳性温良學<lb/>
　術淳正講習精勤士心悦服<lb/>
　林志福寜人隆慶間任瓊山教諭制行端方訓生徒<lb/>
　隨事規戒貧者捐俸賑之事上不諂下交不瀆擢王<lb/>
　府官去<lb/>
<pb n="KR2k0053_WYG_041-100b"/>
　蕭端升字曰階潮陽舉人先授羅城知縣萬厯八年<lb/>
　左遷新㑹教諭日與諸生講學東亭教人首定志向<lb/>
　而要於用工之宻論文章事業則曰本乎涵養論求<lb/>
　放心則曰無如静坐其為人言端行慤勇於任道接<lb/>
　人一以至誠學者稱為自麓先生尋授瓊州教授有<lb/>
　渡海相從者至瓊以端士習變民風為己任捐俸製<lb/>
　祭器創試草取朱熹家禮及邱濬儀節酌定四禮命<lb/>
　曰瓊臺禮要民俗遵之<lb/>
<pb n="KR2k0053_WYG_041-101a"/>
　韓鳴金博羅人萬厯間任瓊州府學教授博洽經史<lb/>
　工於詩文勤課藝精品隲動以禮度癸巳校修郡志<lb/>
　陞知宣化縣<lb/>
　吳良弼增城人萬厯間任瓊州府訓導操履端方三<lb/>
　署學印皆却餽不受又署㑹同縣印政平刑簡民至<lb/>
　今稱之<lb/>
　梁尚道順徳舉人萬厯間任瓊山教諭博習羣書工<lb/>
　詩文捐俸修學日勤課藝兩分考試所得皆名流當<lb/>
<pb n="KR2k0053_WYG_041-101b"/>
　事者以東南文衡額其門陞知修仁縣著有看竹集<lb/>
　出山草<lb/>
　吳復清南安人萬厯間任萬州學正薄聲利崇節槩<lb/>
　一遵古道文行足為師表<lb/>
　陳應禮宣化人萬厯間任瓊山教諭温和接士尤能<lb/>
　持大體署崖篆徵收無浮耗及歸崖民泣留有何武<lb/>
　之思<lb/>
　黄鵬茂名人萬厯間任昌化教諭模楷端正能以信<lb/>
<pb n="KR2k0053_WYG_041-102a"/>
　義服人捐俸置學田貧士徳之<lb/>
　　　右瓊州府<lb/>
　翟觀臨桂人𢎞治二年由舉人為瀧水令留心民瘼<lb/>
　奬善鋤惡不任刻覈㑹盜賊蜂起觀立營堡以防禦<lb/>
　之民得安堵尋遷肇慶府通判仍署縣篆進階四品<lb/>
　致仕而去<lb/>
　廖軫崇陽人正徳十年知瀧水縣操守廉潔而識見<lb/>
　精明吏書不敢為奸愛百姓如子政務寛平而已九<lb/>
<pb n="KR2k0053_WYG_041-102b"/>
　載考最去民感其惠逺送者數百人<hi>以上未建州治</hi>
　劉元相全州人由舉人為髙州府同知萬厯四年羅<lb/>
　旁始平督臣議建封門函口南鄉富霖四所防盜當<lb/>
　路以元相為才令董其事元相經營有法不踰月而<lb/>
　版築悉具時叅將楊照守函口病卒士卒死於瘴疫<lb/>
　者半代楊照者黄允中憚行議遷其地當路許可元<lb/>
　相力争曰函口西接巨峝南界髙涼實猺獠出入之<lb/>
　險無函口是無西山也人臣為國守封疆允中不徃<lb/>
<pb n="KR2k0053_WYG_041-103a"/>
　請以身居之議遂寢迄今西山諸境晏然無事皆元<lb/>
　相之功後竟以勞瘁卒<hi>此傳附</hi>
　蕭元岡江西泰和人由舉人知龍門縣稱治辨萬厯<lb/>
　五年羅旁之役奉檄紀功瀧水賢勞為十道最繼而<lb/>
　謀善後之䇿復委城麒麟石城成賜金增秩遂兼轄<lb/>
　東安縣冒瘴癘披荆榛相宅鳩工具城郭營堡邑廬<lb/>
　廟社諸所創建皆元岡經畫措置事速成而費約學<lb/>
　成行鄉飲以尚齒設學田以育才居二年以卓異陞<lb/>
<pb n="KR2k0053_WYG_041-103b"/>
　刑部主事<lb/>
　侯應爵江夏人萬厯三年由舉人任廉州府同知性<lb/>
　剛介有智畧環海肅清常攝府篆從征羅旁以紀功<lb/>
　知羅定州戮力軍中才望卓異神宗命代憲臣徐汝<lb/>
　陽經畧西事治兵紀律嚴明恩威並濟值陞州之始<lb/>
　清田里闢封疆築城堡興學校募民占籍分地建官<lb/>
　皆所以銷釁孽於將來為久逺之計陞本省僉事旋<lb/>
　轉副使<lb/>
<pb n="KR2k0053_WYG_041-104a"/>
　馬夢箕號南奎潯甸人萬厯四十四年由舉人知羅<lb/>
　定州才稱霹靂聴斷如流吏不敢欺民無寃抑搜奸<lb/>
　剔蠧造士愛民取受不茍有却硯之風陞南康府同<lb/>
　知士民勒碑建祠<lb/>
　包爾庚號長明上海人工文詞舉進士有名崇禎十<lb/>
　三年知羅定州戴星視事五載不倦其清如水聴獄<lb/>
　明允嘗曰我家孝肅即吾師也民有訟即令証佐約<lb/>
　㑹限期審鞫不遣𨽻役先是圍堡各有陋規皆革去<lb/>
<pb n="KR2k0053_WYG_041-104b"/>
　之其徵收之法分為十二夘人户輪納則設三連存<lb/>
　照單不令里長有留單需索之患以俸餘置學田八<lb/>
　十六畝備諸生膏油試卷及賑給貧生之資欽取囘<lb/>
　京四民泣送江滸行舟已逺猶擁䕶未散言清白吏<lb/>
　者必言前有馬後有包云<hi>下縣令</hi>
　朱寛桂林人由舉人為三水令撫臣知其有治劇才<lb/>
　萬厯五年疏調西寜時邑始建寛鋭精擘畫築城鑿<lb/>
　池分田制里皆身經險阻上下川原為政寛和招徠<lb/>
<pb n="KR2k0053_WYG_041-105a"/>
　新附勸課教養悉得其宜以瘴疾卒於官西寜之民<lb/>
　無不悲泣者<lb/>
　林致禮上思州人舉孝廉萬厯十四年任西寜縣令<lb/>
　時城池草創百務未舉致禮力以為己任是年潦水<lb/>
　没城傾圮一百九十餘丈乃綜理修復視前加固開<lb/>
　西山羅旁夜䕶城鎮安寨各處大路芟除林莽以成<lb/>
　周行改封門所就近以便接應鑿山通圳遶郭東西<lb/>
　延環數十里縁畝導流灌田數百餘頃政績𢎞鉅皆<lb/>
<pb n="KR2k0053_WYG_041-105b"/>
　堪不朽<lb/>
　郭濂江寜人萬厯十六年由選貢知東安縣惠政宜<lb/>
　民徳教善俗時開縣未久濂多所規建以補闕畧若<lb/>
　庫獄倉厫公館戎署一一營造復創撰邑志徵文考<lb/>
　獻常欲疏鑿大津河以通水利經營甫就以工力不<lb/>
　繼而罷邑人至今思之<lb/>
　蘇至卿號養虚石埭人由選貢萬厯三十五年知西<lb/>
　寜縣留心民瘼加意作人創城隍廟改養濟院憫洪<lb/>
<pb n="KR2k0053_WYG_041-106a"/>
　潦傷民居疏通水路捐一年俸改砌石橋橋成復置<lb/>
　田以備修築士民戴徳建祠祀之<lb/>
　謝天申號元菴蘄水人崇禎七年由舉人知西寜居<lb/>
　躬嚴潔吏治一以禮教政美人和臬獍為空以其俸<lb/>
　入創為典學書院嵗時進人士而面課之士因咸奮<lb/>
　學<hi>下教職</hi>
　髙趨號養浩峽江人萬厯間領鄉薦掌西寜教貌古<lb/>
　行方徳醇學裕為儒林矜式勤課士子申佻達之禁<lb/>
<pb n="KR2k0053_WYG_041-106b"/>
　修飾亭齋從容講誦贄餽無所受居二年辭去諸生<lb/>
　立去思碑<lb/>
　梁培泰號際明南海人舉孝廉學富才宏精於詩律<lb/>
　授業仙城名士多出其門崇禎五年掌西寜教學者<lb/>
　皆負笈從之見其面聞其語者以為欣幸所著有四<lb/>
　書解詩解行世<lb/>
　　　右羅定州<lb/>
　侯禮字立之臨桂人洪武中以太學生拜江西僉事<lb/>
<pb n="KR2k0053_WYG_041-107a"/>
　坐事謫判連州猺獞貌阿孫等剽畧經年禮躬抵賊<lb/>
　巢諭以禍福阿孫率衆嚮化未幾猺蠻廖廣秀據髙<lb/>
　良鄉禮再招徠之悉為編氓秩滿擢知本州九載考<lb/>
　績士民保留再任九載人至今思之<lb/>
　蔡瑛字世傑龍溪人景泰四年知連州興利革弊政<lb/>
　令嚴明事闗於民者悉為之所於學校尤拳拳焉殿<lb/>
　廡廨宇擇地遷建身自督率不日告成後擢廣西平<lb/>
　樂知府<lb/>
<pb n="KR2k0053_WYG_041-107b"/>
　劉瓛字廷珍山東歴城人以進士厯大理寺丞成化<lb/>
　二十二年貶知連州時長吏多務姑息民輕犯法瓛<lb/>
　懲其弊政教嚴明逺近相戒無敢犯明年遷蘇州府<lb/>
　同知累官僉都御史<lb/>
　廖輔字舜元福建汀州人𢎞治二年知連州政事明<lb/>
　敏士民畏服工草書人咸寶之<lb/>
　曹鎬字㑹周長洲人進士𢎞治九年知連州愛民禮<lb/>
　士百廢畢舉嘗稽往牒讎校成志六載擢韶州同知<lb/>
<pb n="KR2k0053_WYG_041-108a"/>
　飃然一囊去連人臥轍者數百<lb/>
　徐相都昌人嘉靖三年擢知連州牧砥節守公誓不<lb/>
　茍取命家人種蔬自給宿寇蘇政晚為梗設計擒之<lb/>
　闔境安堵<lb/>
　徐美字忠甫邵武人隆慶初以舉人知連州廩俸之<lb/>
　外纎介不私闔郡稱其清民有貧而願鬻其妻者問<lb/>
　值幾何即捐俸以完其夫婦山寇陳龍周掠連陽二<lb/>
　邑相戒母犯賢太守境美即躬往招之遂降其衆數<lb/>
<pb n="KR2k0053_WYG_041-108b"/>
　千三年擢承天府同知未赴卒連人哀之<hi>下州佐</hi>
　阮嗣字繼之連江人宣徳初為連州判官興利除害<lb/>
　卓有政聲州累被山寇譚應真刦害嗣躬往撫諭悉<lb/>
　歸欵民始獲安秩滿擢河南叅議去<hi>下縣令</hi>
　潘俊字國英洪武十四年知陽山縣遷邑建學俊皆<lb/>
　殫力草創人多其功然尚未城惟列栅以守後十八<lb/>
　年贑人劉廣來令始以磚甓為之民至今賴焉<lb/>
　髙巒光澤人成化中知陽山縣廉介有為百廢具舉<lb/>
<pb n="KR2k0053_WYG_041-109a"/>
　修建學校積稻七千餘石以備凶荒民咸賴之<lb/>
　林髙福建羅源人𢎞治八年知連山縣勞心撫字敷<lb/>
　政寛平縣自改設以來草創未備髙視邑如家悉心<lb/>
　綜理煥然改觀人謂孔鏞之後不可無髙云<lb/>
　陳九疇字禹學曹州人正徳初以刑部主事謫知陽<lb/>
　山有徳量才識明敏廉介表率一時嘗積穀萬五千<lb/>
　石備賑後嵗饑藉以存活陽人感之累官兵部侍郎<lb/>
　莊希纘字邦孝晉江人嘉靖二年知陽山縣平易近<lb/>
<pb n="KR2k0053_WYG_041-109b"/>
　民不務敲扑嘗修韓公臺置田十畝為祭資去後人<lb/>
　思之刻石臺畔頌徳焉<lb/>
　林裕陽字懐瓊福建長樂人萬厯二十五年以舉人<lb/>
　知連山視邑事如家頒正俗書以端民趨甦里甲革<lb/>
　陋規清操自勵邑民思之<hi>下教職</hi>
　程度字𢎞甫南昌人嘉靖庚戌司訓連州器量深沉<lb/>
　學問該博外和内剛先行誼後文藝諸生中有貧者<lb/>
　周之<lb/>
<pb n="KR2k0053_WYG_041-110a"/>
　　　右連州<lb/>
　　武職<hi>自明起武職另編</hi>
　　　將軍都督總兵指揮使各官<lb/>
　廖永忠巢縣人元末兵起率戰艦千餘艘屯巢湖為<lb/>
　水寨乙未五月聞明洪武起淮甸與兄永安仗䇿從<lb/>
　之命永安為水將副以永忠後永安陷於張士誠俾<lb/>
　永忠總其兵累功至平章洪武元年平閩二月拜征<lb/>
　南將軍叅政朱亮祖副之率舟師由海道取廣東敕<lb/>
<pb n="KR2k0053_WYG_041-110b"/>
　永忠等以除暴解懸大慰民望廣東要地惟在廣州<lb/>
　廣州既下餘可傳檄而定永忠自福州移書嶺表開<lb/>
　示禍福左丞何真即遣前都督僉事劉克佐檢校梁<lb/>
　復初以廣惠梅循四州奉表内欵夏四月師至真封<lb/>
　府庫籍户口以待廣州平遂分兵剿三山賊邵宗愚<lb/>
　殺分省右丞特哩黙色元帥烏徳美等諸郡縣望風<lb/>
　來歸及招諭海南無不響應五月送真歸朝移兵平<lb/>
　廣西三年八月與朱亮祖凱還十一月論功封徳慶<lb/>
<pb n="KR2k0053_WYG_041-111a"/>
　侯賜鐵券永忠貌不踰人而性識豁達撫綏初附甚<lb/>
　得其宜廣人徳焉<lb/>
　陸仲亨濠州人以義勇從起兵時年十七積功官至<lb/>
　贑州衛指揮使守禦凡嶺南北新附郡縣悉聴節制<lb/>
　潮之梅州僻在嶺表仲亨調兵攻克之洪武元年二<lb/>
　月敕仲亨及副使胡通㑹征南將軍廖永忠征廣東<lb/>
　諭仲亨曰近命平章廖永忠等由福建取廣東今特<lb/>
　命爾帥師由韶州直搗徳慶為犄角之勢舉無不克<lb/>
<pb n="KR2k0053_WYG_041-111b"/>
　廣東既下合兵以取廣西但當撫輯生民無縱侵掠<lb/>
　四月仲亨率師畧定英徳清逺連州肇慶等郡縣進<lb/>
　攻徳慶元守將張鵬程棄城遯遂從廖永忠等入番<lb/>
　禺共剿三山諸寇廣東平累遷同知都督府事三年<lb/>
　十一月封吉安侯<lb/>
　華髙和州人初與俞通海廖永忠等舟師保巢湖從<lb/>
　渡江累官湖廣行省平章政事封廣徳侯洪武三年<lb/>
　擇熟練水戰總兵鎮撫廣東髙自請行四年巡海南<lb/>
<pb n="KR2k0053_WYG_041-112a"/>
　城池還至瓊州卒訃聞帝憫其無子以鐵券納之墓<lb/>
　中親為文祭之追封巢國公諡武壯<lb/>
　趙庸廬州人元季集義兵屯巢湖率舟師從渡江累<lb/>
　官同知大都督封南雄侯洪武十四年廣東盜起帝<lb/>
　命庸率師討平潮州海陽劇寇擒賊千餘又討平東<lb/>
　莞陽山歸善等縣寇賊尋俘其魁鏟平王招降脇從<lb/>
　者捷聞詔庸班師慰奬殊至賜彩幣上尊良馬命理<lb/>
　西北軍務<lb/>
<pb n="KR2k0053_WYG_041-112b"/>
　花茂巢縣人元末率義兵歸附累功授神䇿衛指揮<lb/>
　僉事洪武庚申調廣州左衛剿平陽春清逺英徳博<lb/>
　羅諸寇壬戌討岐黎捕倭海上丙寅東莞香山龍川<lb/>
　翁源民作亂討平之進指揮同知尋平電白賊戊辰<lb/>
　破歸善諸賊己巳連擢廣東都指揮同知子孫世襲<lb/>
　廣州左衛指揮使是年平南海香山等寨辛未捕斬<lb/>
　連郴廣右猺賊三萬餘人癸酉討東莞筍岡寇平之<lb/>
　甲戌疏請徙東莞香山諸縣逋逃蛋户為兵復奏增<lb/>
<pb n="KR2k0053_WYG_041-113a"/>
　廣海碣石等二十四衛所議於山海要害立營置戍<lb/>
　詔從之乙亥討平黎寇明年入覲帝慰奬之召用其<lb/>
　次子英㑹英討番禺山寇有功遂進茂都指揮使授<lb/>
　英都指揮僉事踰年茂卒賜𦵏牛首山廣人於粤秀<lb/>
　山祀之英武毅有父風亦歴都指揮使<lb/>
　張秉彛石首人洪武間以指揮同知調鎮雷州時大<lb/>
　兵之後人民潰散秉彛招徠撫戢歸附日衆殘寇竊<lb/>
　發檄千户王清剿之擒其黨七十餘人地方以寜又<lb/>
<pb n="KR2k0053_WYG_041-113b"/>
　闢城濬池建立衛所析屯田諸營砌濠橋勞勩非一<lb/>
　後征廣西有功捕髙凉叛賊羅然陞水軍衛指揮使<lb/>
　及行父老遮送於道<lb/>
　蔡玉和州人洪武十一年長沙衛指揮僉事調海南<lb/>
　衛開設城池起創營舖賢明廉謹盡革酷政存恤軍<lb/>
　士惠愛小民為一時武臣之冠<lb/>
　桑昭無為州人洪武十七年由金吾前衛指揮僉事<lb/>
　掌海南衛歴十年愛恤軍民開拓城市奏設清瀾昌<lb/>
<pb n="KR2k0053_WYG_041-114a"/>
　化海口三所廨宇營房倉庫溝路皆其創置遷東西<lb/>
　營以地廣學為時所稱<lb/>
　陳圭字世秉合肥人其先平江伯瑄永樂時有功至<lb/>
　圭襲伯爵嘉靖二十二年充兩廣總兵至即率兵討<lb/>
　封川縣劇盜擣其巢穴捷聞加太子太保二十五年<lb/>
　又以征廣西栁州功加太保兼太子太保三十年以<lb/>
　疾乞還尋管京營卒前後治戎於廣者多所侵漁圭<lb/>
　在梧八年獨廉静不擾卒之日官軍聞者咸悼惜之<lb/>
<pb n="KR2k0053_WYG_041-114b"/>
　蔡鼎信陽人雷州衛指揮僉事正統初掌衛政守法<lb/>
　奉公不憚勞勩建衛治修鐘樓葺城浚隍整飭營所<lb/>
　規制煥然一新<lb/>
　程鑒字本虛合肥人世為指揮僉事博涉經史智畧<lb/>
　過人從征新寜賊有功遷指揮同知嘉靖初守備惠<lb/>
　潮居碣石衛剿和平賊以威信服人選强賊十餘輩<lb/>
　為鄉長搆亭規勸聞者感泣自恥作賊遇饑饉諭民<lb/>
　相濟存活者甚衆有司媿焉庚寅遷廣東都指揮僉<lb/>
<pb n="KR2k0053_WYG_041-115a"/>
　事尋充左叅將守肇髙廉雷四郡西山猺賊黎廣等<lb/>
　攻刼府帑事聞總兵仇鸞奪俸鑒帥師馳赴駐於陽<lb/>
　春遣間招賊誘而破之巢穴蕩平尋征連州諸砦功<lb/>
　不得上罷歸己亥陵崖黎岐作亂提督蔡經起鑒討<lb/>
　之斬首三千六百級功冠諸將捷聞賞賚有加癸巳<lb/>
　晉副總兵鎮守廣西瓊人咸惜其去後喪母歸𦵏卒<lb/>
　年五十三鑒為將與廣右沈希儀齊名而文學過之<lb/>
　所著有雪崖集<lb/>
<pb n="KR2k0053_WYG_041-115b"/>
　陳璘字朝爵號龍厓翁源人少嫺將畧膂力絶倫臨<lb/>
　敵輒先登陷陣未嘗挫衂嘉靖間徒步獻策軍門首<lb/>
　誅潮寇殱其黨南韶河源諸賊以次平定授韶州指<lb/>
　揮僉事移守英徳以二源功擢拓林守備萬厯元年<lb/>
　從征歸善俘獲甚衆進廣東都司出奇計攻劇賊朱<lb/>
　良貴殱焉晉肇慶遊擊改髙州叅將時大征羅旁猺<lb/>
　搗其穴剏一州二縣璘之力居多制府奏改璘東山<lb/>
　擢副總兵官招流亡撫猺獞戢戍兵之驕者民甚安<lb/>
<pb n="KR2k0053_WYG_041-116a"/>
　之十二年擢狼山副總兵被讒而歸二十年倭入寇<lb/>
　特起璘神機營右副將尋復原官充薊遼保定山東<lb/>
　等處防海禦倭副總兵倭稍却朝廷厭兵遂調漳潮<lb/>
　未幾謝事家居制府檄璘征岑溪猺有功擢都督僉<lb/>
　事朝鮮告急以原官充禦倭總兵改水師専制鴨緑<lb/>
　以南與倭大戰於錦山生擒其帥平正成倭遂平是<lb/>
　役也倭恃水具舳艫雲集陣厚而堅璘計燒其艘矢<lb/>
　礟如雨星焰蔽空倭遂不支二十七年掛印廣西總<lb/>
<pb n="KR2k0053_WYG_041-116b"/>
　兵官旋移鎮湖廣提督漢土官兵以平倭功實授都<lb/>
　督同知方其鎮楚也楊應龍據播為亂璘從海龍梯<lb/>
　崖以進應龍授首於是播平首璘功復移兵征皮林<lb/>
　苗剿峝熏穴戰功尤奇尋鎮貴州討羅海三十八寨<lb/>
　叛苗以次蕩平朝廷併叙璘播楚功晉左都督特進<lb/>
　光禄大夫調廣東總兵官卒以平苗功贈太子太保<lb/>
　予祭𦵏崇禎八年祀名宦<lb/>
　崇昇瓊州中所千户以勇力聞遇敵常冠軍鋒所得<lb/>
<pb n="KR2k0053_WYG_041-117a"/>
　悉以餉士故人樂為用劇盜劉世釗寇雷廉兩道㑹<lb/>
　兵擊之皆潰昇獨獲賊一舟殺數十人乃退凡昇所<lb/>
　居賊必逺徙嘉靖中觸副使戴一俊置於獄累年一<lb/>
　俊去姚世熙繼之賊掠白沙世熙乃出昇海賊吳平<lb/>
　攻破數邑昌化以昇獲全為瓊海保障者十餘年<lb/>
　張傑不傳籍貫雷州衛指揮同知視篆三十餘年勤<lb/>
　慎自敕徵屯糧斗斛不侵士卒愛戴以老致政屏跡<lb/>
　公門鄉飲舉大賔性喜翰墨有逸趣<lb/>
<pb n="KR2k0053_WYG_041-117b"/>
　　忠義<lb/>
　關敏南海黄連人<hi>今順徳</hi>至正末豪民各據其鄉敏亦<lb/>
　築城聚衆為鄉土計洪武改元征南將軍廖永忠下<lb/>
　廣州敏以城降民皆釋兵歸田獨龍潭負固敏為嚮<lb/>
　導擒蘇世禄等百餘人永忠署敏巡檢已而世禄黨<lb/>
　攻敏殺之及其妻子二十餘人永忠愍焉表其鄉曰<lb/>
　忠義事聞詔贈敦武校尉兵馬司指揮令有司立廟<lb/>
　嵗時祀之<lb/>
<pb n="KR2k0053_WYG_041-118a"/>
　張仲賢南海人與關敏同鄉稍讀書勇於為義偕敏<lb/>
　破龍潭賊有功後敏被殺仲賢力戰免及敏䘏贈仲<lb/>
　賢亦授巡檢洪武十四年東莞賊曹真搆逆遣南雄<lb/>
　侯趙庸討之仲賢𨽻麾下時賊犯港口仲賢先進奪<lb/>
　據之賊遂奔潰已而賊薄東莞復使仲賢赴援舟經<lb/>
　海口賊悉衆來攻仲賢力戰手殺數十百人及暮亦<lb/>
　死於敵仲賢勇捷常冠軍鋒既死庸痛惜之遣祭而<lb/>
　旌其門今祀忠臣祠<lb/>
<pb n="KR2k0053_WYG_041-118b"/>
　鍾鎰掖縣人洪武初為河源丞集流逋定版籍建學<lb/>
　校政無不舉後署海豐縣事海寇猝至城陷死之<lb/>
　王名善不傳籍貫洪武初髙州通判洪武四年賊黨<lb/>
　羅子仁刦奪府印誘逼名善降名善罵賊不屈賊怒<lb/>
　執之至霞垌新營遂遇害後雷州衛遣千户黄青領<lb/>
　兵擒子仁斬之<lb/>
　王綱字性常餘姚人洪武四年以文學就徵年踰七<lb/>
　十而神愈壯帝問而異之親䇿治道拜兵部郎中十<lb/>
<pb n="KR2k0053_WYG_041-119a"/>
　四年潮民弗靖擢廣東叅議往督兵餉綱遺書與家<lb/>
　人訣曰吾命盡兹行乎其子彦達請偕往至則單舸<lb/>
　往諭潮民感悦咸稽首服罪返至增城遇海寇突至<lb/>
　擁舟羅拜願得綱為帥綱厲聲叱之諭以逆順禍福<lb/>
　弗從遂舁去坐綱於壇强之綱怒罵不絶口遂遇害<lb/>
　時彦達亦陷賊中哭且罵賊欲并殺之其豪曰父忠<lb/>
　而子孝殺之不祥令以羊革褁尸歸守仁業浩皆其<lb/>
　裔孫也<lb/>
<pb n="KR2k0053_WYG_041-119b"/>
　陶鼎鳳陽人洪武二十一年任雷州衛右所鎮撫巡<lb/>
　視陸路兼管海道時有倭賊數十艘揚帆海上將犯<lb/>
　郡境鼎肅隊伍備之賊登武郎場岸鼎馳擊之一鼓<lb/>
　合戰手刃數人賊潰囘帆而遁數日賊恥其敗泊馬<lb/>
　湖塘誘戰鼎益奮烈督軍士攻之竟陷沒<lb/>
　楊豫采石人由袁州衛鎮撫陞雷州衛指揮僉事性<lb/>
　嚴毅不受私謁築城壘督屯田軍士附之征瀧水賊<lb/>
　擒斬李敬宗餘級甚多永樂三年備倭海道飭舟師<lb/>
<pb n="KR2k0053_WYG_041-120a"/>
　防禦嚴宻賊不敢至四年從征交阯累立奇功中流<lb/>
　矢而没策命旌之<lb/>
　王翰山西人永樂中任廉州府學教授嚴立規程教<lb/>
　誨不倦倭賊陷城官民皆逃匿翰整衣冠端坐明倫<lb/>
　堂賊至執之罵詈不屈遂遇害<lb/>
　劉子輔廬陵人永樂十三年擢廣東按察使端謹清<lb/>
　約風裁凜不可犯遷交阯諒江知府黎利來寇城兵<lb/>
　民無一人降者子輔死之<lb/>
<pb n="KR2k0053_WYG_041-120b"/>
　王清字一寜合肥人世為濟寜衛指揮慷慨多勇畧<lb/>
　宣徳中常率所部出喜峯至鴛鴦海累立奇功正統<lb/>
　元年擢廣東都指揮藤峽蠻叛清往討有功己巳同<lb/>
　總兵駐軍髙涼適廣賊黄蕭養作亂圍攻廣州清帥<lb/>
　舟師赴援比至阻淺被執投水不死繫詩於衣寄歸<lb/>
　以死自誓亡何賊擁清至城下使諭降清罵不絶口<lb/>
　遂遇害事聞贈廕有加清雖武人能詩有建櫜集行<lb/>
　於世<lb/>
<pb n="KR2k0053_WYG_041-121a"/>
　范憲江西樂平人正統七年以才行舉授東莞丞性<lb/>
　沉毅寡言笑在事八年民多戴之嵗己巳土孽黄循<lb/>
　等隂招叛賊攻城憲率兵民禦之衆寡不敵死焉<lb/>
　郝信瓊山人𨽻中所總旗天順四年邵賊訌衆奔潰<lb/>
　信厲聲呼曰朝廷養兵將安用耶揮刃出敵所向披<lb/>
　靡賊驚走窮追失援卒為所殺<lb/>
　毛吉字宗吉餘姚人景泰甲戌進士天順五年拜廣<lb/>
　東僉事時城以西流賊殺掠居民殆盡其東幸無事<lb/>
<pb n="KR2k0053_WYG_041-121b"/>
　而豪宗大户武斷吞併吉分巡惠潮悉痛懲之豪右<lb/>
　斂迹適程鄉賊餘黨作亂吉督戰擒之又討平雷廉<lb/>
　髙三郡積寇以平賊功陞本司副使下詔褒之委以<lb/>
　邊務時新㑹告急吉率都指揮孫璧等官軍三十人<lb/>
　又得民兵將萬人行至火磴與賊遇戰破之斬首二<lb/>
　十餘級乗勝追至雲岫山去賊營十餘里時二鼓乃<lb/>
　號召諸將曰賊營後山箐而前畈田左右皆山隴若<lb/>
　敗必遯入後山爾等明日兩哨進據後山我以精鋭<lb/>
<pb n="KR2k0053_WYG_041-122a"/>
　衝其中合擊之賊可盡擒也約黎明進兵是夜昏黒<lb/>
　遂至後期不得已三哨齊進賊果敗走後山吉命潘<lb/>
　百户帥精鋭千人據賊營賊多遺財物卒競取之賊<lb/>
　遽擁衆馳下刺殺潘卒皆自營門湧出賊從後追之<lb/>
　遂奔潰吉勒馬揮刃大呼曰力戰無隕衆潰不可禁<lb/>
　從吏廖振等勸吉姑避之吉曰吾誓不與此賊俱生<lb/>
　言未已賊衆持鎗趨吉吉且罵且戰猶手斬一賊斷<lb/>
　其臂力不能支遂被害是日雷雨大作山谷皆震連<lb/>
<pb n="KR2k0053_WYG_041-122b"/>
　日隂晦又八日始得吉屍面貌如生舁歸官吏士民<lb/>
　哭者相屬事聞贈吉通議大夫廣東按察使諡忠襄<lb/>
　録其子科為國子生科後亦舉進士官至按察司副<lb/>
　使<lb/>
　王麒雲南太和人由鄉舉天順二年知海康賦性剛<lb/>
　毅甘苦茹淡時疫死者萬計乃給棺殮立義塚瘞之<lb/>
　流賊猖獗募勇敢協剿有功乗勝追至那栁邨賊飛<lb/>
　矢中喉而殁民之同難者數人詔贈本府通判建忠<lb/>
<pb n="KR2k0053_WYG_041-123a"/>
　義祠祀之<lb/>
　羅紳宜春人天順中知石康縣廣西流寇入縣紳率<lb/>
　民苦戰力不能支遂見執奮罵遇害賊退民迎其喪<lb/>
　家祭巷哭先是其子鑑從紳㑹兵於博白遇賊戰敗<lb/>
　死之知府劉烜嘉其一門忠孝特為作傳<lb/>
　歐陽福肇慶人成化初年任靈山西鄉巡檢奉府檄<lb/>
　至欽州魚洪山禦賊死之成化七年追贈福為廣東<lb/>
　布政司照磨給敕命録其子通國子監生<lb/>
<pb n="KR2k0053_WYG_041-123b"/>
　滕漢興州人都指揮同知守備髙州以平化州賊攝<lb/>
　叅將巡髙雷廉成化三年西賊掠石康靈山漢督軍<lb/>
　追之賊走十萬山乗勝嚴追賊復聚戰創重而死<lb/>
　李太籍貫不傳𢎞治五年為上龍門巡檢從化盜起<lb/>
　太引兵破賊越日賊潛師襲殺之其妻陳氏亦自縊<lb/>
　死<lb/>
　谷泰世襲海南衛指揮僉事嘗以忠義自許𢎞治甲<lb/>
　子督備東三所適黎人越萬州流刦時兵備副使王<lb/>
<pb n="KR2k0053_WYG_041-124a"/>
　檵惡聞賊報者輒被杖泰率所部禦之殺數人賊驚<lb/>
　退去尋擁衆復來兵力不敵遂死於賊檵猶以輕躁<lb/>
　罪泰州人皆忿焉<lb/>
　王鈺山東人襲雷州衛指揮僉事素善射𢎞治乙夘<lb/>
　領兵征信宜發矢連斃數賊賊潰俄而風雨驟作賊<lb/>
　鼓噪而前鈺厲將士酣戰日暮矢盡㑹泥濘馬蹶中<lb/>
　槊而死同死者十餘人士大夫多賦詩哀之<lb/>
　王何㑹同人性忠勇劇盜破城掠令去何挺鬬脱之<lb/>
<pb n="KR2k0053_WYG_041-124b"/>
　轉戰而前盜環斫何首迎刃落猶提劍躍馬馳至家<lb/>
　乃墜令哭臨表厥宅曰義士立祠以祀禱必應靈旗<lb/>
　風雨夜輒有聲土人呼為踏朗公至今其族衣冠不<lb/>
　絶<lb/>
　謝惠欽州所百户領備倭事正徳八年八月交阯入<lb/>
　寇惠率官軍禦於淡水灣賊衆兵寡力戰死之<lb/>
　張熹武定人世襲雷州衛指揮同知正徳間海賊猖<lb/>
　獗入港刦掠民艘時備倭者怯弱分巡李某擇可任<lb/>
<pb n="KR2k0053_WYG_041-125a"/>
　哨捕者委熹督之熹舍戰艦坐民艘以誘賊賊悉衆<lb/>
　來攻大戰沙頭大勝奪囘民舸二熹恃勇復追賊至<lb/>
　牛村港賊舟繼至夾攻熹熹矢盡無援竟陷賊死同<lb/>
　没者甚衆分巡道哀之親致祭焉<lb/>
　王道成晉江人白鴿寨把總勇而能謀時雷海多警<lb/>
　道成沙頭一戰闔郡為之嘆美及倭抵雷城下道成<lb/>
　晝夜防守寇竟不敢犯城後奉調追寇於電白陣亡<lb/>
　當路惜之祀忠義祠<lb/>
<pb n="KR2k0053_WYG_041-125b"/>
　白毅昌黎人歴功陞錦衣衛都指揮同知以事詿誤<lb/>
　調雷州衛指揮同知值猺賊入境毅領軍殺賊屢戰<lb/>
　有功後於竹叢尾村孤軍抵賊斬獲甚多賊衆幾潰<lb/>
　一賊以刀斫之被殺贈本衛指揮使<lb/>
　吳賢思州人世襲雷州百户同軍征廣後山十三村<lb/>
　賊賊設寨險固賈勇先登被刺死事聞贈副千户<lb/>
　陳相蘄州人中所千户正徳九年自廣西調於雷輕<lb/>
　便勇敢隨軍調守陽春鳳凰寨時陽春山賊猖獗乗<lb/>
<pb n="KR2k0053_WYG_041-126a"/>
　夜來攻相督兵拒之兵潰散相挺身力戰殺數賊竟<lb/>
　為賊所殺<lb/>
　韓恭大興人雷州左所副千户隨調瓊州府征黎賊<lb/>
　保吉營之敗陷賊而亡王鼎中所正千户與恭同死<lb/>
　於賊<lb/>
　李逢時閩人嘉靖年間由吏員任四㑹典史性忠勇<lb/>
　不畏强禦㑹有盜掠小水鄉時即慨然奮臂曰余守<lb/>
　土官也義當往救遂躬冒矢石統兵對壘賊詐夜遁<lb/>
<pb n="KR2k0053_WYG_041-126b"/>
　逢時躡之賊伏發兵潰而走馬蹶墜地遂被殺廕子<lb/>
　必達光禄寺監事<lb/>
　陳琚字宗玉南寜人監生嘉靖四年判徳慶州盡心<lb/>
　民事憤羅旁猺賊為患與守備指揮李松往來江道<lb/>
　捕緝増營堡以備寇發於南岸羅旁大瀝等地設墟<lb/>
　使州人與猺互易俟其狎圖之因往視㑹奸宄泄其<lb/>
　機賊乃於市殺琚及松後滅賊總制王守仁特命官<lb/>
　祭之<lb/>
<pb n="KR2k0053_WYG_041-127a"/>
　李茂才新安人精騎射有壯畧以東莞守禦所正千<lb/>
　户考選軍政掌印屢剿巨寇征大羅山寨有功擢指<lb/>
　揮僉事尋以平海寇江老等獲賞嘉靖四十三年戢<lb/>
　叛兵績尤最明年復征海寇吳平搗其巢俘馘甚衆<lb/>
　授柘林守備隆慶元年檄剿劇賊曾一本㑹叅將魏<lb/>
　宗潮都司王如澄忌茂才功撓之茂才嘆曰大丈夫<lb/>
　當以馬革褁尸吾何懼為師次雷州與賊遇港口鏖<lb/>
　戰八晝夜二將不救亡於陣事聞贈䘏有加世襲指<lb/>
<pb n="KR2k0053_WYG_041-127b"/>
　揮使其精靈不泯人往往遇之<lb/>
　王文燦㑹同人為諸生少負氣敢嘉靖時從征南山<lb/>
　叛黎所向有功竟没於陣士卒咸傷之<lb/>
　王廷輔寜波人雷州衛指揮僉事素有介操勇畧過<lb/>
　人嘉靖間海上劇賊犯海康廷輔統軍督戰身先犯<lb/>
　敵矢盡力窮竟殁於戰當道嘉其義給田以葬崇禎<lb/>
　間陞祀於忠義祠給田祭之<lb/>
　髙卓海南衛指揮同知沉勇有謀得士卒心嘗統水<lb/>
<pb n="KR2k0053_WYG_041-128a"/>
　陸諸師征討多克捷前後俘馘冦盜無算一方賴以<lb/>
　保全後戰於神尖卓以二舟驅賊三十餘舟殺賊百<lb/>
　數十人斬其首領王驄賊從後放礟中卓裹傷疾戰<lb/>
　復殺賊百餘人賊乃敗去是夕卓卒兵巡副使史朝<lb/>
　宜惜之賻以金且為詩輓焉議立忠勇祠於北門官<lb/>
　市遇賊陷海口而輟<lb/>
　潘恩合肥人雷州左所百户隆慶四年海寇猖獗恩<lb/>
　率軍防汛遇賊於沙頭洋奮勇赴戰中鎗而亡當道<lb/>
<pb n="KR2k0053_WYG_041-128b"/>
　憫之給其𦵏事<lb/>
　黄隆廬州人雷州左所副千户隆慶五年掌錦囊所<lb/>
　印值倭寇犯城鋒鋭莫禦衆皆散潰隆獨挺身力戰<lb/>
　遇害事聞陞其子繼勲一級<lb/>
　張韜電白人為指揮僉事隆慶五年倭侵電白將破<lb/>
　韜分守東門守者皆遁獨韜披胃拒之倭左右夾攻<lb/>
　韜呼援不至嘆曰䑕輩偷生失地韜敢不死乃揮戈<lb/>
　斬寇竟遇害巡撫奏聞於朝<lb/>
<pb n="KR2k0053_WYG_041-129a"/>
　孫瑚益都人世襲海康所正千户萬厯十八年掌所<lb/>
　印時賊李茂餘黨殺掠海洋瑚率兵駕船往禦自夘<lb/>
　至申斬賊四十餘顆舟退忽颶風起陷陣而殞院道<lb/>
　嘉其義奬而恤之<lb/>
　李嘉諭上杭人廉州學正萬厯三十五年十二月賊<lb/>
　陷城執之嘉諭罵詈不屈而死<lb/>
　祝國泰餘姚人武進士管潿洲中軍萬厯三十六年<lb/>
　正月海寇掠欽州至龍門國泰領兵衝之殺賊百計<lb/>
<pb n="KR2k0053_WYG_041-129b"/>
　賊日益衆來圍或以衆寡為言國泰厲聲曰龍門乃<lb/>
　欽之咽喉萬一有失不重誤欽人乎寜死無退與孔<lb/>
　榕併力迎敵奮戰㑹潮淺船膠遂遇害剖腹焚屍聞<lb/>
　者傷焉潿洲遊擊張某立廟祀之<lb/>
　孔榕廉州所百户萬厯三十六年管龍門總哨與祝<lb/>
　國泰協戰禦海寇死立廟祀之<lb/>
　朱子連合浦人廉營哨官海寇乗龍門之勝進薄州<lb/>
　城子連率兵戰於朱家巷口手刃數賊伏發被害<lb/>
<pb n="KR2k0053_WYG_041-130a"/>
　洪雲蒸字紫雲攸縣人萬厯庚戌進士守廣州遷惠<lb/>
　州守道監討鍾凌秀山寇叙勲上官留鎮粤㑹香寇<lb/>
　煽焰薄海豐城人心洶洶雲蒸挺身諭之留累月閩<lb/>
　師至賊挾雲蒸出雲蒸厲聲呼曰急擊之勿以我故<lb/>
　遂遇害七日尸逆潮而上獲殮士民痛之郡邑立祠<lb/>
　祀名宦<lb/>
　冒紹宗平逺人慷慨有大節辟掾吏邑寇横行令檄<lb/>
　紹宗往撫降之尋討賊於下壩殱厥魁令上其功授<lb/>
<pb n="KR2k0053_WYG_041-130b"/>
　石正營把總所屬梅子畬鐵山嶂盜藪也紹宗剿之<lb/>
　生擒其豪四并斬九連山賊謝九功餘黨悉平三省<lb/>
　㑹薦以功擢守備崇禎二年流賊肆掠長樂蔓延大<lb/>
　埔連山氛愈熾紹宗奮身捍禦俘獲無算民賴以安<lb/>
　明年寇復猖紹宗誤為所誘單騎陷陣中馬墜步戰<lb/>
　以死當事哀之為立祠置祭田恤其家<lb/>
　何兆寜字仲軾香山庠生深沉有大畧崇禎七年居<lb/>
　京師從禁旅討賊河内有功授守備兩廣用兵兆寜<lb/>
<pb n="KR2k0053_WYG_041-131a"/>
　復從剿盤古十八峒九連山八排諸猺累功擢叅將<lb/>
　轄肇標水師善用奇詗賊落膽尋破粤西兵晉副總<lb/>
　兵官於是専師西狥所向馘獲無算未幾移兵徳慶<lb/>
　與交阯大戰於楊栁沙中流矢落水死兆寜起諸生<lb/>
　勇畧為諸將冠雖歴行陣讀書不輟寶一硯嘗曰此<lb/>
　吾殉葬物也死時猶衷甲間<lb/>
　韓元亨平逺諸生性忠義好急人之難傾囊賑饑邑<lb/>
　多待以舉火居鄉為桑梓保障崇禎間劇盜鍾凌秀<lb/>
<pb n="KR2k0053_WYG_041-131b"/>
　陳萬煽亂元亨畫䇿以守盜畏而嗛之嘗驅衆至上<lb/>
　杭為盜所環元亨殺數人以失援被害贑撫盧恪聞<lb/>
　而義之旌其祠曰文雄武英<lb/>
　張開祚不傳籍貫累功至遊擊崇禎十一年楚寇劉<lb/>
　新宇等攻韶城總督張鏡心遣開祚援之與賊大戰<lb/>
　於蕭村斬首數百級復輕騎窮追為賊所害鏡心自<lb/>
　為文以祭<lb/>
　王孫蘭無錫人進士崇禎十四年任南韶道副使十<lb/>
<pb n="KR2k0053_WYG_041-132a"/>
　六年闖賊披猖楚衡郴相繼淪陷庾關將士望風遁<lb/>
　連州失守韶城婦女四出避寇官不能禁孫蘭焚香<lb/>
　告天誓以身殉子夜寇帶自經於寢室賊聞之竟不<lb/>
　入城而去<lb/>
　王世臣瓊山人世襲衛所指揮職死於官<lb/>
　<lb/>
　<lb/>
　<lb/>
<pb n="KR2k0053_WYG_041-132b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣東通志卷四十一<lb/>
</p>
<p>
</p>
  </div>
</body>
</text>
</TEI>