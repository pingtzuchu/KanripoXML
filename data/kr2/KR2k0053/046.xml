<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>廣東通志卷四十六</head> <lb/>
    <p>
<pb n="KR2k0053_WYG_046-1a"/>
欽定四庫全書<lb/>
　廣東通志卷四十六<lb/>
　　人物志<hi>三起自明韶州府  至連州訖</hi>
　明黄裳字元吉其先興國人洪武中祖仲禮以事戍<lb/>
　曲江因家焉裳讀書過目成誦登正統壬戌進士授<lb/>
　監察御史彈章通暢法司會審疑獄多得情都御史<lb/>
　陳鎰雅重之按兩浙鹽法及蘇常諸郡所至有惠政<lb/>
　周昻曲江人正統中以舉人任寧都知縣持亷秉公<lb/>
<pb n="KR2k0053_WYG_046-1b"/>
　勸農桑興學校時閩賊鄧茂七倡亂郡邑騷動昻修<lb/>
　武備練民兵賊不敢犯秩满士民詣臺乞留擢本府<lb/>
　通判尋改思恩府既去民祠之<lb/>
　鄧光祚字心虞曲江人萬厯己丑進士授當塗令修<lb/>
　利堤坊經理郵傳晉禮部主事厯官文選司郎中朝<lb/>
　參侍班黄門柱史欲攙越之光祚執笏毅然曰吏部<lb/>
　九卿之長部郎科道之先何可越也掌選竣當擢京<lb/>
　卿遽引疾歸厯官十五年遺俸止四十金<lb/>
<pb n="KR2k0053_WYG_046-2a"/>
　華國柱曲江諸生膽畧過人崇禎十一年三月楚寇圍<lb/>
　韶州守兵不满百北門將陷國柱率兵民下月城運石<lb/>
　塞門禦之及援至傾家犒士閲六晝夜不懈城賴以完<lb/>
　許士翹曲江人淳謹好義楚寇攻郡城士翹與華國<lb/>
　柱竭力守禦事平倡議輸金鑄無敵大礟陳各門為<lb/>
　善後計<hi>以上曲江</hi>
　蘇恭則樂昌人少負母避亂顛沛中甘㫖不缺洪武<lb/>
　丁夘舉於鄉授刑曹員外郎明允詳慎遷廣西叅政<lb/>
<pb n="KR2k0053_WYG_046-2b"/>
　蠻人多反側恭則寛恤柔服猺獠率從永樂四年新<lb/>
　城侯張輔帥師征交阯浮海運餉恭則督之畧無稽<lb/>
　誤時征南將軍韓觀鎮廣西剿栁慶猺賊所至有功<lb/>
　而性躁好殺恭則數諫止之全活甚衆<lb/>
　白思謙樂昌人父玉衡有學行邑里重之思謙承家<lb/>
　學不妄言笑洪武中以貢至京領應天鄉書庚辰授<lb/>
　工部主事永樂四年轉員外郎改都督府經厯三載<lb/>
　復為郎擢廣西叅政亷潔知大體十九年擢山西右<lb/>
<pb n="KR2k0053_WYG_046-3a"/>
　布政使奉命賑饑民賴以活宣德三年召入朝擬晉<lb/>
　秩而思謙遽卒貧無以殮孫瑩最知名從子純素仕<lb/>
　大理評事亦有聲<lb/>
　白瑩字潤禧思謙孫登正統戊辰進士官户科給事<lb/>
　中慨然以言責自任嘗奏土木陣亡諸臣子弟宜徵<lb/>
　入國學讀書又請賜勳臣鄧文進死節臣譚必鄧顒<lb/>
　諡皆報可本邑桑絲紅船久為民病復奏減之瑩喜<lb/>
　建白一時諫垣聯疏多出其手筆削藁不傳<lb/>
<pb n="KR2k0053_WYG_046-3b"/>
　李延大字四餘樂昌人登萬厯壬辰進士任栁州推<lb/>
　官獞寇作亂辨釋良民之株累者補任鎭江革弊贍<lb/>
　民入為工部主事劾權璫馬謙侵冒城工錢糧㑹天<lb/>
　壇植燈杆内監咸曰非三百金不可延大毅然曰以<lb/>
　臣為之止須百金神宗嘉其才及陞吏部稽勳郎中<lb/>
　有用賢駁正乞封諸疏未㡬乞休剏田百畝贍宗族<lb/>
　之貧者又置學田以助公費<hi>以上樂昌</hi>
　呉龍翁源嵗薦性沉默事母至孝以母老不仕戚友<lb/>
<pb n="KR2k0053_WYG_046-4a"/>
　強之就選厯判潯州居官清白勤於撫字尋乞歸養<lb/>
　杜門謝客卒祀潯州名宦<hi>翁源</hi>
　李時秀英德人少舉於鄉永樂中授監察御史劾親<lb/>
　藩不法貶交阯邱縣吏中途召還擢山東按察副使<lb/>
　奉使四川巡視民瘼事竣乞休士林重之<lb/>
　呉其貴字儼五英德人萬厯庚戌進士初授秀水令<lb/>
　清操自持以内艱歸布衣蔬食如寒畯起補邵武縣<lb/>
　簡静亷平擢御史巡視闗中臨鞏武洮㑹有驗功之<lb/>
<pb n="KR2k0053_WYG_046-4b"/>
　役隆冬三日夜馳邊城病卒<lb/>
　賴萬耀字天熙英德人天啓壬戌進士初令樂平調<lb/>
　繁南昌有治劇才親喪廬墓者六年補知永年邑大<lb/>
　治時臨洛有寇輿疾討賊得首功三百餘級累遷南<lb/>
　户部郎中𣙜税蕪湖分三則奏請報可商民交頌勒<lb/>
　石垂久理蘇松諸郡漕務積勞卒贈光禄寺少卿<hi>以上</hi>
　<hi>英德</hi>
　　　右韶州府<lb/>
<pb n="KR2k0053_WYG_046-5a"/>
　陳德文一名瑩中字文石保昌人洪武十九年舉文<lb/>
　學授台州通判居二年左遷枝江令又遷縉雲監税<lb/>
　所至有聲以兵部尚書唐鐸薦拜北平道監察御史<lb/>
　明年擢按察使三十年使西番賽瑪爾堪等國居西<lb/>
　域十二年克舉使職所厯國采訪風俗作為詩歌比<lb/>
　歸進之永樂嘉賞擢僉都御史後修西域志多據其<lb/>
　言八年二月隨征十月旋京以久勞王事進右都御<lb/>
　史賜錦綺十襲名馬二匹及校尉四人䕶行還鄉省<lb/>
<pb n="KR2k0053_WYG_046-5b"/>
　墓尋復召還十二年三月卒于位贈左都御史賜葬<lb/>
　祭<lb/>
　禢明德字志學保昌人性至孝洪武中以太學生厯<lb/>
　丞分宜龍陽海寧三邑所至皆有政績累遷寧國知<lb/>
　府郡有累年逋賦不督自完後坐累逮至京左遷刑<lb/>
　部主事未㡬出判紹興抑強扶弱興利除害士民德<lb/>
　焉後景泰時廣東布政使韓陽行部至雄嘖嘖稱賢<lb/>
　拜遺像祭之今祀寧國名宦<lb/>
<pb n="KR2k0053_WYG_046-6a"/>
　甘友信保昌人家貧力學有志節登洪武乙丑進士<lb/>
　為端州訓導誨諸生從事根本毋尚浮華士習為之<lb/>
　一變在端十八年人仰其德祀於學宫<lb/>
　蕭守中字必常保昌人永樂丁酉舉於鄉授户部主<lb/>
　事奉命覈鳯陽諸衛軍餉留守司饋百金守中峻拒<lb/>
　之復偕御史鄭嘉巡視京儲厯南京吏刑二部郎中<lb/>
　請託不行人服其公景泰中出守黎平時用兵征討<lb/>
　龍里千户姜洪誣寨民通苗守中力雪其寃居五年<lb/>
<pb n="KR2k0053_WYG_046-6b"/>
　峒民悦服天順中致仕家居十餘年成化改元進階<lb/>
　亞中大夫卒年八十六副都御史陳濓為之傳<lb/>
　蔡愈濟字汝忠保昌人弱冠中永樂庚子鄉試厯蒼<lb/>
　梧旴𣅿敎諭擢監察御史按河南陜西甘肅所至振<lb/>
　飭風紀奸貪屏跡嘗條陳鈔法見諸施行奉命讞獄<lb/>
　南都推情訊鞫多所平反丁内艱奪哀起復尋遷山<lb/>
　西屯田僉事<lb/>
　朱子福字廷錫保昌人積學篤志領鄉薦卒業太學<lb/>
<pb n="KR2k0053_WYG_046-7a"/>
　十年不出户登永樂辛丑進士知耒陽清慎有為政<lb/>
　平民悦轉行人兩使湖藩不辱命及還卒於通州厯<lb/>
　仕二十八年家無餘資<lb/>
　葉孟昭字文明保昌人永樂癸卯舉於鄉厯潯州臨<lb/>
　江敎授性磊落議論英發所為文有思致嘗典試山<lb/>
　東遷魯府左長史屢有規正皆見嘉納藩甚重之屢<lb/>
　乞歸不許比卒王嗟悼賜贈甚厚有集藏於家<lb/>
　王文欽字宗堯保昌人孤貧力學𢎞治己酉舉於鄉<lb/>
<pb n="KR2k0053_WYG_046-7b"/>
　初授松陽令時劉瑾奸政賄賂公行文欽忤上官罷<lb/>
　歸瑾復坐以事罰米三百石貧不能辦郡守王啓代<lb/>
　輸之家居三十年以詩文自娯年九十卒保昌令徐<lb/>
　雲路重其賢捐貲窆焉<lb/>
　陳惠字汝受保昌人嘉靖中以貢為績溪訓導外嚴<lb/>
　内寛清介有守嘗攝邑半載一錢不入轉曲阜敎諭<lb/>
　未赴卒祀績溪名宦<lb/>
　汪一豐字注之保昌人居家孝友由萬厯丁丑嵗貢<lb/>
<pb n="KR2k0053_WYG_046-8a"/>
　厯任栁州敎授視諸生有實行者奬之家貧者周之<lb/>
　嘗署象州及武定縣皆有政聲上官方登薦剡一豐<lb/>
　輒告歸子桴成進士貤封南陽令乃卒祀栁州名宦<lb/>
　裴唐字肇虞保昌人性孝友穎悟十嵗為制藝多奇<lb/>
　語萬厯癸未以貢謁選得安慶訓導兩攝邑事以文<lb/>
　學飾吏治嘗慕子游絃歌已而果補常熟敎諭呉人<lb/>
　宗之邑富人有子之喪奉百金乞往弔不可俄轉儋<lb/>
　州學正纂修郡志有體年八十三卒<lb/>
<pb n="KR2k0053_WYG_046-8b"/>
　朱燦然字復齋保昌人家貧力學事繼母孝常讓産<lb/>
　於昆弟鄉黨稱之以萬厯甲申恩貢司鐸桂林諸生<lb/>
　奉為科律總督戴燿延諸幕府校正經史薦擢富川<lb/>
　令造士牧民均有政績<lb/>
　汪桴字隆吉保昌人以萬厯甲辰進士授南陽知縣<lb/>
　有亷能聲秩滿内擢為户部主事尋改兵部奉命核<lb/>
　廣東鹺政居喪哀毁卒祀鄉賢<lb/>
　羅學伊字覺卿保昌人性孝友親疾衣不解帶兄弟<lb/>
<pb n="KR2k0053_WYG_046-9a"/>
　同㸑無私財崇禎嵗貢授武昌通判數轉饟京師兼<lb/>
　督捕皆稱職署江夏縣篆簿書鞅掌綽有風雅督鑄<lb/>
　錢局深禆國計長子起鳯仕至潯州同知<hi>以上保昌</hi>
　陳彦暄始興人素驍勇正統間流賊李三奴為亂始<lb/>
　興令韋義署暄為偏校遇賊力鬬追亡陷谷中四面<lb/>
　斗絶暄計無出囑其馬曰我死此汝自馳去馬盤旋<lb/>
　嘶吼負暄躍出谷口賊驚以為神解散馬至家即斃<lb/>
　暄葬之<lb/>
<pb n="KR2k0053_WYG_046-9b"/>
　陳昇字德輝始興人嘉靖初督學魏校以行取士甚<lb/>
　重之以貢為長洲丞㑹郎中歐陽清督造郊廟瓴甋<lb/>
　昇董役所羨悉歸公帑未㡬以部運至京權貴啗以<lb/>
　好官索賄焉昇遂請老起石埭令終不赴乃優以令<lb/>
　秩終於家<lb/>
　譚大初字宗元始興人煥之後十嵗為郡諸生督學<lb/>
　魏校奇焉嘉靖戊戌登進士出常跨蹇人笑之弗顧<lb/>
　選工部主事盡疏積弊擢户科給事中奉使冊封淮<lb/>
<pb n="KR2k0053_WYG_046-10a"/>
　藩餽遺無所受秩滿擢江西副使清屯軍多所開豁<lb/>
　御史孫慎以失額為疑大初曰失額罪小殃民罪大<lb/>
　慎從之理驛傳雖大吏故人無所假借過者多避道<lb/>
　而去時輔臣嚴嵩專柄其親黨屢攫人産有司莫敢<lb/>
　何大初悉麗於法擢廣西叅政賑恤水災活十餘萬<lb/>
　人二年引疾解職歸嘉靖丙寅以耆碩召即家拜河<lb/>
　南右叅政連擢南京右通政應天府尹穆宗即位晉<lb/>
　工部侍郎遷户部左侍郎總督倉塲貴戚權璫侵冒<lb/>
<pb n="KR2k0053_WYG_046-10b"/>
　民田必躬覈之力薦僉都御史海瑞可當大任累乞<lb/>
　休不許轉南京户部尚書復以疾辭家不踰中人産<lb/>
　卒年七十五賜祭葬所著有次川存稿八卷遺戒子<lb/>
　孫勿請䘏典勿求墓表論者謂其湼不能緇寵不能<lb/>
　榮進以三讓退以一辭庶㡬古大臣風烈云子音以<lb/>
　貢厯上石西州知州所在著惠政有亷介聲孫學顔<lb/>
　廕國子生<hi>以上始興</hi>
　　　右南雄府<lb/>
<pb n="KR2k0053_WYG_046-11a"/>
　闗可成歸善人洪武十九年貢入太學有聲拜監察<lb/>
　御史以言事調知寧德縣愛民禮士守己奉公擢湖<lb/>
　廣僉事祀寧德名宦<lb/>
　陳灝歸善人本名魯生以鄉薦至京因奏對洪武奇<lb/>
　之賜今名授工科給事累官福建僉事坐累謫戍興<lb/>
　州永樂初以赦復官用廷臣薦召為浙江道御史謫<lb/>
　鳯翔尉洪熙初復召為左春坊中允一年乞致仕卒<lb/>
　於家灝樸茂醇潔伉直敢言屢謫而不貳其行鄉邦<lb/>
<pb n="KR2k0053_WYG_046-11b"/>
　賢之<lb/>
　郭觀歸善人正統中以鄉薦訓導平南厯監察御史<lb/>
　浙江僉事性整肅事無巨細必親所至姦吏屏跡守<lb/>
　官二十餘載清操不渝士大夫以為儀表<lb/>
　葉應字子唯歸善人嘗獲金於野訪其主而歸之登<lb/>
　成化戊戌進士初授行人遷南京工部員外郎清理<lb/>
　江北諸州課額定節運抽分之格上下便焉為營繕<lb/>
　郎中時有民陳忠者坐逋官銀獄斃已繫其子後鬻<lb/>
<pb n="KR2k0053_WYG_046-12a"/>
　其女應聞代償其逋而釋之出守慶逺未㡬乞休應<lb/>
　好讀書老彌篤所著有易卦圖衍太極圖説大學綱<lb/>
　領<lb/>
　姚祥字應龍歸善人成化辛丑進士厯宰新喻沛縣<lb/>
　擢江西道監察御史性明鋭所至吏不敢欺沛有負<lb/>
　官租者繋獄累年祥與之期而遣之如約而償惡少<lb/>
　其嘗被酒挾刃擬其父祥曰是大倫攸闗立杖殺之<lb/>
　逺近震慴無敢羣飲私鬬者按蜀風力尤著正德初<lb/>
<pb n="KR2k0053_WYG_046-12b"/>
　遷雲南副使劉瑾以深文陷祥謫戍鐵嶺瑾誅復官<lb/>
　道卒<lb/>
　唐勳字汝立歸善人正德戊辰進士知靖江縣平賦<lb/>
　息訟弭盜興學崇墉濬渠政聲赫然改知休寧正德<lb/>
　癸酉饒寇逼城出死力禦之既散復聚勳已報政去<lb/>
　聞之亟還率壯士與賊戰於黄茅奮擊殱之紀功使<lb/>
　上其事徵為河南道御史巡視蘇松鹽屯屢疏留都<lb/>
　倉場屯田及宦戚賜予差遣諸弊武宗多採用焉素<lb/>
<pb n="KR2k0053_WYG_046-13a"/>
　多病乞歸而卒<lb/>
　曽守約字子如歸善人嘉靖己丑進士授行人選江<lb/>
　西道御史巡視十庫刷卷江西後按廣西振紀綱擊<lb/>
　賕吏恣肆者皆按寘于法戊戌山陵大工起武定侯<lb/>
　郭勲總其事羣璫附之守約前以巡視忤勳乃抗疏<lb/>
　交劾言勳諸不法事疏留中擢大理寺右寺丞未㡬<lb/>
　以養母乞歸<lb/>
　李鵬舉字起南歸善人父信官江西理問治獄有隂<lb/>
<pb n="KR2k0053_WYG_046-13b"/>
　德鵬舉幼慧従潮陽薛侃講學於豐湖遂究理窟舉<lb/>
　嘉靖丙午鄉試兩上春官不第授餘杭敎諭能以師<lb/>
　道自任遷旴𣅿令有叔訟其兄子者久不解鵬舉諭<lb/>
　以倫理反覆剴切各涕泣去通判梧州却督糧嵗例<lb/>
　八百金署懐集令設木𨽻以代勾攝立社學以敎猺<lb/>
　童金鵝山諸猺願輸丁為氓已而後令至猺復叛父<lb/>
　老願復借寇於是鵬舉再至念猺反覆思創以威乃<lb/>
　夜犒民兵授以方略翼晨紛然獻馘諸猺自此讋服<lb/>
<pb n="KR2k0053_WYG_046-14a"/>
　又署容縣縣當孔道郵符肅清遷台州同知台有海<lb/>
　壖腴壤祖制以近倭故禁民毋得田而勢家隂踞之<lb/>
　鵬舉按其事論遣如法時御史龐尚鵬按浙精覈吏<lb/>
　治以亷能貪酷立標令人自審所處鵬舉處能處酷<lb/>
　尚鵬曰台州府同知不酷其處能是也未㡬遷德府<lb/>
　長史乞歸卒祀鄉賢<lb/>
　葉夢熊字男兆父春芳繼娶石氏生夢熊登嘉靖乙<lb/>
　丑進士知福清吏治尚嚴人不敢犯戊辰拜户部主<lb/>
<pb n="KR2k0053_WYG_046-14b"/>
　事轉餉闗中改山西道御史風采凜然抗疏忤宰執<lb/>
　意謫郃陽丞時順德岑用賔亦以言謫丞宜陽尋卒<lb/>
　夢熊兼程馳至經紀其喪二載移歸德司理尋遷南<lb/>
　户部主事督鳯陽倉鳯陽舊多額羨夢熊一切裁罷甲<lb/>
　戌轉本部郎中尋擢知贑州府節筦𣙜立程書與十<lb/>
　縣更始月課殿最郡屬肅清贑有劇寇葉楷穴居萬<lb/>
　山中已三世矣有司不能制夢熊白巡撫江一麟當<lb/>
　除一方害議既定宻訪故嘗與賊交通者授計召楷<lb/>
<pb n="KR2k0053_WYG_046-15a"/>
　所親任俾離散其黨於是就其地建社學行鄉約立<lb/>
　保甲受約束令子弟有願學者聽于是楷子弟多𨽻<lb/>
　轅門夢熊召而諭之曰汝家世梗化朝廷待以不死<lb/>
　恩浩蕩矣今執迷不返將搗爾巢爾且歸矣子弟歸<lb/>
　楷號召諸峝起兵分據扼塞兵反従中攻楷楷錯愕<lb/>
　率妻子將千人保馬蹄山而千人亦半受牒倒戈相<lb/>
　向楷知不免與妻子自焚騎士馘獻之斬首三百級<lb/>
　餘黨悉平疏聞詔賜金幣以内艱去服闋補安慶知<lb/>
<pb n="KR2k0053_WYG_046-15b"/>
　府㑹有弓田之令上下操切以阿首輔張居正巡撫<lb/>
　孫光祐下檄欲幷陂蕩丈之夢熊曰安慶多沮洳秋<lb/>
　冬水涸露土春夏即為魚鱉窟若之何為民厲也光<lb/>
　祐劾其慢奪俸三月壬午擢雲南副使備兵金騰未<lb/>
　赴改浙江巡海副使行部至舟山環視險要嘆曰國<lb/>
　家嵗費糧餉厪保境内已乎於是悉召海上漁船各<lb/>
　分界限勒為部伍敎技擊繕器械慎守望嵗省餉金<lb/>
　之半臺省舉邊才調永平兵備獻謀於督府王一鶚<lb/>
<pb n="KR2k0053_WYG_046-16a"/>
　製輕車重砲疏聞稱㫖加左叅政兵部紀録丙戌大<lb/>
　計舉亷能第一賜宴轉山東按察使尋晉右布政己<lb/>
　丑擢左僉都御史巡撫貴州每謂楊應龍必變卒如<lb/>
　所料㑹闗外告急朝議調夢熊巡撫陜西夢熊單車<lb/>
　就道至陜直趨河州簡甲兵治車礟授計總兵尤繼<lb/>
　先迎撃破之辛夘擢副都御史巡撫甘肅造大礟千<lb/>
　計軍威大振壬辰哱拜叛上疏請討六月赴寧夏時<lb/>
　拜衆三萬營羅山夢熊乗間趨靈州與總督魏學曽<lb/>
<pb n="KR2k0053_WYG_046-16b"/>
　㑹議命驍將麻貴馬孔英帥銳卒千人赴敵用神礟<lb/>
　大破之拜堅壁不出帝以夢熊代學曽賜上方劍督<lb/>
　諸將力戰平之事聞擢右都御史兼兵部左侍郎即<lb/>
　日移鎮還固原以病乞歸加兵部尚書改南京工部<lb/>
　加太子少保進太子太保加廕錦衣衞指揮世襲連<lb/>
　疏乞休不許夢熊嘆曰吾受恩深非致身何以報乎<lb/>
　將就道俄以疾卒於家詔賜祭葬<lb/>
　鄭維新字敬甫歸善人生而穎悟善屬文弱冠舉於<lb/>
<pb n="KR2k0053_WYG_046-17a"/>
　鄉授東平州學正奉母就養勤約如諸生當道奏薦<lb/>
　之召為浙江道監察御史厯官湖廣僉事廣西叅議<lb/>
　以亷静稱卒于官嘗著惠大記文獻賴焉<lb/>
　葉春及字化甫歸善人夢熊之從父也少日與夢熊<lb/>
　同遊於庠誓曰吾兩人他日若不爼豆其間非丈夫<lb/>
　矣領嘉靖壬子鄉薦隆慶初授福清敎諭未赴伏闕<lb/>
　上書論時政五事其目二十有五纚纚三萬餘言天<lb/>
　下誦之居官嚴毅即監司不能奪其守遷惠安令手<lb/>
<pb n="KR2k0053_WYG_046-17b"/>
　裁敎令毁淫祠五百區民訴賦不平輙弓境内田均<lb/>
　之以是忤權貴三載求去㑹擢守賔州軍民詣闕乞<lb/>
　留不許既而忌者匿賔州檄令不得赴則罪之以逃<lb/>
　春及遂歸羅浮治逃菴而居闢石洞書院置田贍從<lb/>
　遊諸生太常卿艾穆疏薦遺逸乃召守興國未赴轉<lb/>
　同知鄖陽遷户部郎中筦崇文門税務不少假貸方<lb/>
　繕疏請覈九邊屯田未上而卒春及學行冠絶一時<lb/>
　所為文高古雄偉出入秦漢所著有絅齋集肇慶永<lb/>
<pb n="KR2k0053_WYG_046-18a"/>
　安諸志<lb/>
　楊起元號貞復歸善人少補邑弟子隆慶丁夘言官<lb/>
　疏正文體限字不得踰五百起元素才富剗華敦樸<lb/>
　遂首東粤丁丑登進士改庶吉士己夘授編修丙戌<lb/>
　分校禮闈又奉命冊封崇藩取道旴江就羅汝芳論<lb/>
　學乃大悟性命之宗願請受為弟子進修撰戊子典<lb/>
　試閩省己丑復分校禮闈俱稱得士尋遷國子司業<lb/>
　轉洗馬纂修玉牒充經筵講官上疏崇聖志懋聖學<lb/>
<pb n="KR2k0053_WYG_046-18b"/>
　壬辰復分校禮闈以外艱歸讀禮之暇與諸生講學<lb/>
　不倦服除起國子祭酒以母老上疏詞至<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>切不允<lb/>
　遂將母行未抵京轉南禮部侍郎攝吏禮二尚書事<lb/>
　因災異上疏勸講學仍疏請奉母南還不報竟以内<lb/>
　艱持喪歸廬墓得病卒賜祭葬諡文懿起元居家孝<lb/>
　友立心粹白制行誠篤平時未嘗見喜愠之容其學<lb/>
　以知性為宗不離日用所著有天泉㑹語論學存笥<lb/>
　稿白沙語録行於世<lb/>
<pb n="KR2k0053_WYG_046-19a"/>
　張棨字澄復鳯陽都督張通之曽孫通以平海寇黄<lb/>
　蕭養功官前軍都督僉事賜蟒玉授廣東提督駐惠<lb/>
　州歸善遂留家焉棨襲職嫺韜畧敦詩書嘉靖四十<lb/>
　一年征潮倭四十五年征賊李亞元隆慶元年征賊<lb/>
　楊子亮萬厯四年征羅旁斬級數百陞都指揮僉事<lb/>
　九年征從化賊斬七十四級陞潮州守備轉福建都<lb/>
　司未任請休卒年九十一長子燧有好義名官終守<lb/>
　備次子燦另有傳<lb/>
<pb n="KR2k0053_WYG_046-19b"/>
　李學一字萬卿歸善人幼穎異弱冠首鄉書隆慶戊<lb/>
　辰成進士選庶吉士未㡬以外艱歸時山海多寇兵<lb/>
　民惴惴學一傷之起復授刑科給事中遂上疏言積<lb/>
　寇久為惠患當事掩飾彌縫無為國家計者宜責兩<lb/>
　廣侍郎殷正茂要其成功下兵部覆議正茂聞之甚<lb/>
　恚而給事張楚城御史陳堂復上疏如學一言命正<lb/>
　茂大征果殱羣寇惠人相慶以為功出殷司馬而議<lb/>
　決於李給諫也於是御史楊一桂上言嶺東疆圉遼<lb/>
<pb n="KR2k0053_WYG_046-20a"/>
　濶奸民嘯聚甚易臣以為長樂置府便而以惠之興<lb/>
　寧和平龍川長樂潮之饒平大埔𨽻焉兵部尚書譚<lb/>
　綸佐其説移檄勘議惠潮皆以為不便學一復力爭<lb/>
　止之内艱服闋補吏科給事中多所建明出為湖廣<lb/>
　叅議時首輔張居正家勢熏炙學一絶無所媕阿督<lb/>
　學貴州得士心而湖廣御史承居正意指論其前事<lb/>
　奪一級居正没尋轉廣西副使量移苑馬寺卿卒無<lb/>
　子以從子載蓁為後<lb/>
<pb n="KR2k0053_WYG_046-20b"/>
　車鳴時字宜仲歸善人萬厯丙子鄉薦署文安敎諭<lb/>
　旋令政和遷永安州守仁洽風移民依之如父母祀<lb/>
　名宦鄉賢所著有梅花集古詩<lb/>
　陳運字于昌歸善人性孝友博學能文萬厯乙夘舉<lb/>
　孝亷授瀏陽令時中官虐民運卵翼悉脱箠楚民藉<lb/>
　其庇以母艱歸遂不復仕著惠州西湖志瀟湘草坡<lb/>
　雲草行世<lb/>
　黎遵指字是因歸善人萬厯乙夘鄉薦父化淳病廢<lb/>
<pb n="KR2k0053_WYG_046-21a"/>
　每膳必親為舉匕居喪泣血骨立兄象指四十始舉<lb/>
　子患痘瀕危遵指籲天請以己子代司鐸德慶州擢<lb/>
　邵武司李時光澤某生久繋冤獄訊而釋之監司欲<lb/>
　骩法縦巨猾遵指持之力願解綬去其操舍類此江<lb/>
　寇查華十左道惑衆民畏其術不敢捕遵指竟擒之<lb/>
　復釋株連數百人上官薦明允治平第一使攝府篆<lb/>
　築城郭覈軍儲詰奸宄摴蒱私宰之徒皆為斂跡修<lb/>
　復舊堤人號為黎公堤以嚴介忤時掛議去壬午復<lb/>
<pb n="KR2k0053_WYG_046-21b"/>
　以邊材薦用以母老辭旋卒長子融吉順治甲午嵗<lb/>
　薦徐聞敎諭次同吉康熙丙午舉人著資治通鑑節<lb/>
　要三十卷<lb/>
　陳正䝉字穉開歸善人年十二聰慧絶人登萬厯丙<lb/>
　辰進士令歸化下車禮高年表有德問其利病而興<lb/>
　革之政務宜民絶無少年剛鋭之弊未㡬卒於官貧<lb/>
　不能殮父廷諤司鐸澄海遣人扶櫬歸父老皆垂泣<lb/>
　送之祀鄉賢名宦<lb/>
<pb n="KR2k0053_WYG_046-22a"/>
　翟紹高字翼明歸善人年二十淹貫性理子史為學<lb/>
　者師化及鄉閭事繼母孝撫異母弟如同産伯兄嗜<lb/>
　酒無度泣諫止之崇禎中應詔舉孝亷嘗讀書山莊<lb/>
　鄰舍兒病疫中夜嘂嘑紹高整衣冠欲往輒聞病者<lb/>
　云公正人無煩公其感格如此季子祖祐登鄉薦世<lb/>
　其家學<lb/>
　駱斌字禄元歸善人精於箕疇太極隂陽二氣之理<lb/>
　事父母以孝聞友愛甚篤一日過解犀橋有叟墮橋<lb/>
<pb n="KR2k0053_WYG_046-22b"/>
　下衆援之亡其金叟窘急復欲自投斌探囊金與之<lb/>
　叟謝而去子鳴雷崇禎己卯鄉薦講學西湖翰林龔<lb/>
　章進士陳芳胄皆出其門好善樂施有父風<hi>以上歸善</hi>
　楊頤博羅人永樂三年舉人初知交阯下洪州厯遷<lb/>
　登州守亷明果斷不為權勢所撓其催督勾取不遣<lb/>
　吏卒以木𨽻捧檄傳行屬邑無違者在郡四年人稱<lb/>
　其政<lb/>
　李亨字嘉㑹博羅人永樂中舉麟經授博白敎諭改<lb/>
<pb n="KR2k0053_WYG_046-23a"/>
　珙縣遷國子監學正博學能文所至勤於講授不廢<lb/>
　述作著有麟經管豹青史節要以便諸生玩習子顒<lb/>
　最著<lb/>
　林厚字萬重博羅人以丁酉鄉薦厯任陽江武隆德<lb/>
　化九江學職凡三十六年久宦益貧其居家動必以<lb/>
　禮鄉人化之<lb/>
　劉奎博羅人永樂九年舉於鄉仕為長泰令有善政<lb/>
　先是境多虎暴自奎視事虎乃去嘉禾一莖三穗邑<lb/>
<pb n="KR2k0053_WYG_046-23b"/>
　人以為瑞滿秩民乞留詔從之増其秩又三年請老<lb/>
　致政<lb/>
　李顒字思誠亨之子正統丙辰進士授户部主事屢<lb/>
　遷山東布政使天順四年入覲詔吏部簡天下諸司<lb/>
　郡縣官政績卓異者得十人顒與焉賜金織襲衣宴<lb/>
　於禮部尋以憂去服闋起補浙江尋擢工部右侍郎<lb/>
　嘗督築盧溝河天津迤北河口錢塘堤岸事竣乞休<lb/>
　將扺家徑入羅浮吟咏數日後乃歸<lb/>
<pb n="KR2k0053_WYG_046-24a"/>
　潘本愚字克明博羅人景泰二年進士授户科給事<lb/>
　中改刑科封駁有聲出知興化府時郡内荒旱請減<lb/>
　税十之四及陳民情十二事奏可乃鑿莆東山渠溉<lb/>
　田數百頃郡有無徵之税令里甲償輸愚悉核受産<lb/>
　之家輸之民累以甦以憂去起知漳州僅二嵗卒於<lb/>
　官二郡士民相率俎豆之<lb/>
　張鐸字文振博羅人成化五年以監生知閩之南安<lb/>
　縣省冗費均徭賦懲梗法者數輩奸豪屏跡中年請<lb/>
<pb n="KR2k0053_WYG_046-24b"/>
　老歸子津另有傳<lb/>
　曾禄字汝學博羅人以成化進士宰武義邑多虛税<lb/>
　禄因請度田以羨補不足築隅都堰瀆瀦水溉田百<lb/>
　餘頃擒劇賊張念四民獲寧居召為雲南道監察御<lb/>
　史上疏陳條八事曰正心術慎㡬微辨邪正戒權倖<lb/>
　任貴臣納忠諫絶女寵明賞罰帝多采納焉出按貴<lb/>
　州閩蜀務存大體不事苛察蜀嘉定峨眉境饒竹木<lb/>
　民利之而官是地者往往假川江之徵以剥民禄曰<lb/>
<pb n="KR2k0053_WYG_046-25a"/>
　食君之禄奪民之利不可長也乃取其尤者罪之自<lb/>
　是無復私賦陞浙江副使卒<lb/>
　張津字廣漢鐸之子成化丁未進士授建陽知縣處<lb/>
　州礦賊呉大兒流刦建陽建陽無城守津訓練兵民<lb/>
　以張形勢賊退即城之嵗歉津出公帑乞糴他邑吏<lb/>
　懼譴津曰民方槁死焉避咎遂徧詣鄉聚視民羸虛<lb/>
　丁口多寡量給之又勸富室出貸全活甚衆有李氏<lb/>
　女葬後為妖津令髠其山縦横溝之妖遂絶居憂服<lb/>
<pb n="KR2k0053_WYG_046-25b"/>
　闋除順天大城縣招流逋千有五十戚畹奪河間民<lb/>
　産以人命相枝梧津攝勘竟還之民擢貴州道監察<lb/>
　御史清理江浙屯田軍民皆悦服時命推冢宰津力<lb/>
　薦周經劉大夏可任忤㫖下獄以科道申捄得免孝<lb/>
　宗末年嘗條上四事多見采納巡按廣西㑹征獞賊<lb/>
　隨軍紀功過師無違律者擢知泉州府以忤劉瑾罷<lb/>
　為民瑾誅起知寧波嵗大旱齋沐禱龍湫湫水溢涌<lb/>
　溝澮皆盈又奏免郡税十之六倭人貢道由四明久<lb/>
<pb n="KR2k0053_WYG_046-26a"/>
　留不遣民甚恐津乃約束倭人諭以朝廷威德分館<lb/>
　諸寺民無擾累亟上疏遣之市舶中官梁瑤以津收<lb/>
　其舍人及議倭事嘖有煩言津面折之不為屈陞山<lb/>
　東叅政未㡬拜南京都察院右僉都御史兼管操江<lb/>
　時承平既久戰艦器械朽敝軍士多役私門津一切<lb/>
　釐正之逆知宸濠有異志嚴飭以待故終津之世宸<lb/>
　濠不敢發以平江西桃源諸峝賊増俸一級進左副<lb/>
　都御史巡撫蘇松時百司宿弊猥積津抉摘不能𨼆<lb/>
<pb n="KR2k0053_WYG_046-26b"/>
　中貴家僮有倚勢作奸者立收訊之知江南民俗奢<lb/>
　敝以身為率日取廩五升薪數束餘悉裁免有詔蠲<lb/>
　逋租數十萬工部以嵗辦物料非所宜蠲征之如初<lb/>
　津執奏謂朝廷不宜失信於天下又疏言織造内臣<lb/>
　二人嵗計供應不貲方今水旱頻仍公私匱乏即守<lb/>
　備内臣可以兼理宜取回新差内官以甦民力又以<lb/>
　國本未定請擇宗室之賢者育之宮中不報湖之孝<lb/>
　豐有陽許二姓為盜三十年負險方命津討平之以<lb/>
<pb n="KR2k0053_WYG_046-27a"/>
　功陞户部右侍郎兼左僉都御史冒暑行師勞瘁致<lb/>
　疾乞休疏上不允疾困猶日視事不少輟遂卒于任<lb/>
　贈南京户部尚書遣官諭祭仍令有司治葬事<lb/>
　翟宗魯字一東博羅人少補縣博士弟子動遵古禮<lb/>
　時延慶招提峙泮宮東宗魯上書督學使者魏校毁<lb/>
　之以廣學宮僧赴闕訟使者雜問卒直宗魯校講學<lb/>
　嶺南宗魯為都講後使者歐陽鐸至檄諸博士曰諸<lb/>
　生有行僻而堅言偽而辯者悉以名聞博士徐甲嫉<lb/>
<pb n="KR2k0053_WYG_046-27b"/>
　宗魯列其名宗魯亦自請削籍鐸亷得其情仍令預<lb/>
　試嘉靖辛夘登賢書署宣平教諭丙午聘入蜀闈己<lb/>
　酉遷融縣令緩征輸節財用廣厲學宫聽訟片言立<lb/>
　剖胥吏受成而已久旱露禱雨大澍十二峒猺來寇<lb/>
　宗魯禦諸郊賊牛忽震死懼而退宗魯詣其壘説降<lb/>
　之兩院知其能以司轉饟中道遇賊百艘諜知為翟<lb/>
　融縣亦頓首投戈而退於是宗魯知猺可化乃推選<lb/>
　其子弟稍慧者被以青衿鉦鼓導歸諸猺以為寵相<lb/>
<pb n="KR2k0053_WYG_046-28a"/>
　率歸化兩院嘆曰得一賢令勝百萬師逺矣宗魯事<lb/>
　上盡禮至爭當否則諤諤不撓上官嘗求䂥對曰非<lb/>
　融産也既而以獻程不及逮簿往宗魯謝簿無罪罪<lb/>
　乃在令上官嘿然良久曰且休矣御史朱有孚深齮<lb/>
　齧之然大計羣吏卒署上考既觀乞骸骨歸宗魯剛<lb/>
　毅有守爵禄不入其心自家食至服官藜藿不厭敝<lb/>
　緼不完卒年七十有四<lb/>
　薛克元字耀甫博羅人萬厯元年鄉薦授清逺敎諭<lb/>
<pb n="KR2k0053_WYG_046-28b"/>
　擢玉山令輪蹄孔道一意拊循餽客不過算器食以<lb/>
　疏節失上官意調瀘溪百姓柅車轅不得發至瀘闢<lb/>
　學舍平徭賦廣儲偫立津梁百務具舉領縣七載歸<lb/>
　槖蕭然創祠置田撫諸弟孤遺甚周云<lb/>
　韓鳴金字伯聲博羅人萬厯癸酉與兄鳴鳯同舉於<lb/>
　鄉鳴金淹博羣籍有史才初署桐柏敎諭著寓桐録<lb/>
　移瓊州敎授纂修郡志遷宣化知縣嵗饑民賴以活<lb/>
　㑹有大吏黷貨者激變交阯直指亷其故於鳴金直<lb/>
<pb n="KR2k0053_WYG_046-29a"/>
　陳所以旋為所中去官民多思之居鄉十年睦族急<lb/>
　公所著有五栁園集<lb/>
　張萱字孟奇博羅人父政熙為陸川嶍峨令有能聲<lb/>
　敎子甚嚴萬厯壬午萱與弟萃同舉於鄉選内閣制<lb/>
　敕中書預纂修正史得發秘閣所藏書讀之甫一載<lb/>
　念母告歸滿假母強之還朝轉户部主事命𣙜滸墅<lb/>
　闗迎母就養芟剔闗蠧值嵗饑以羨金捐賑併修董<lb/>
　公堤大學士王錫爵申時行交稱之進本部郎擢貴<lb/>
<pb n="KR2k0053_WYG_046-29b"/>
　州平越守未任以蜚語中考功法萱欣然歸里非特<lb/>
　遂初亦以奉母也居母喪白頭作孺子泣撫弟孤如<lb/>
　已出繕先人祠墓立仁粟倉以濟族里嵗捐數十百<lb/>
　鍾賑饑掩骼外祖寧波同知謝仁清白吏也子姓衰<lb/>
　落鬻其先廬捐金贖還之春秋必致祭其師友工四<lb/>
　體書家藏萬卷著作甚富當道屢薦不起稱為西園<lb/>
　公卒年八十有四祀鄉賢<lb/>
　黄縉博羅人萬厯十四年進士除中書舍人厯吏部<lb/>
<pb n="KR2k0053_WYG_046-30a"/>
　文選司郎中絶請托諤諤自守中貴銜之以㑹推閣<lb/>
　臣不稱㫖盡逐諸曹縉與焉臺省交章爭之不得未<lb/>
　㡬卒<lb/>
　韓擢字叔捷博羅人登萬厯丙戌進士除南户部主<lb/>
　事𣙜税北新闗無銖兩之羨厯漳州知府政治寛平<lb/>
　遷四川副使分部川西亷静率屬為臺司所器重㑹<lb/>
　永寧峝長牝雞弄兵以擢有恩信晉叅政改下南川<lb/>
　道單騎檄峝婦奢世統世續數其罪咸帖服事竣告<lb/>
<pb n="KR2k0053_WYG_046-30b"/>
　歸撫按交章力薦終不復出<lb/>
　黄需字惟溥博羅人明經敎授從者甚衆所居不蔽<lb/>
　風雨嘗為豪暴所凌破甑釜絶炊煙需弗為忤及長<lb/>
　子流芳成進士就養松江夢天雨粟歸而邑大祲竭<lb/>
　力賑活貤封後角巾野服邑令造廬每謝弗見長子<lb/>
　流芳最著名有傳仲子紹芳為高州司訓秉節端方<lb/>
　人不敢干以私季子元啓孝友著聞八嵗伸紙成文<lb/>
　萬厯己酉舉於鄉不事干謁好施予人稱其世德<lb/>
<pb n="KR2k0053_WYG_046-31a"/>
　黄流芳字若瓚需之長子登萬厯己丑進士中貴貸<lb/>
　之金弗受授吉水令賦無羨入文江堤圯捐俸築之<lb/>
　薦循良第一擢松江同知却漕羨二千緡丁父艱歸<lb/>
　補寧國郡丞時太平守欲以厰務相委力辭不就寧<lb/>
　國織造嵗幣必先獻機様流芳白罷之郡故進棃栗<lb/>
　中貴横索流芳第如故額而止擢南户部員外郎拮<lb/>
　据於水兑馬草場九庫中多冒濫盡汰之署揚州闗<lb/>
　皆避羶處冷出守池州時大水拯饑弭亂城東火延<lb/>
<pb n="KR2k0053_WYG_046-31b"/>
　民居望風叩拜火輒返民築迴風閣紀異擢廣西副<lb/>
　使㑹土司蠶食邊界下檄責之遂歸侵地栁慶間多<lb/>
　劇盜率諸將削平之進參政自握憲至分藩皆以亷<lb/>
　節飭躬文武將吏無敢以餽遺進者㑹督撫征黎召<lb/>
　兵於蒼梧以議不合罷歸兩臺交章薦不起與吉水<lb/>
　鄒元標善嘗語之曰自安古處恐難諧俗流芳答曰<lb/>
　非欲立異率吾性耳年七十二卒<lb/>
　劉兆元字叔縉博羅人萬厯甲午鄉薦令南平崇儒<lb/>
<pb n="KR2k0053_WYG_046-32a"/>
　修學屏斥陋例凡所興革皆得機宜邑人祀之<lb/>
　曾舜漁字澤卿博羅人萬厯戊戌進士改庶吉士授<lb/>
　山西道監察御史出視河東鹺政時鹽池圯額餉日<lb/>
　縮鳩工修築商集賦充闢育才館以造士以弗事權<lb/>
　貴内計鐫一級調外移疾求歸謫福寧州判起南户<lb/>
　部主事遷福建叅議刷郵政稽伍籍擢廣西副使未<lb/>
　赴而卒江東學湖堤圮舜漁甃石為橋費金千餘緡<lb/>
　曰永濟橋行者便之著春秋正意等書<lb/>
<pb n="KR2k0053_WYG_046-32b"/>
　韓日纘字緒仲博羅人父鳴鳯見孝義傳日纘以萬<lb/>
　厯丁未魁南宫選庶吉士旋丁父憂欒心柴骨服闋<lb/>
　厯官翰林丙辰壬戌兩為同考所拔皆精深之彦補<lb/>
　經筵講官冊封安樂王不受餽遺使還值里中大祲<lb/>
　奸民騷動親往撫諭悉索庾中穀賑之亂始戢陞禮<lb/>
　部右侍郎充兩朝實録纂修總裁經筵日講時巨璫<lb/>
　魏忠賢竊柄人畏其炎日纘獨自逺拜南禮部尚書<lb/>
　丁母憂歸里居輯邑志置負郭田三百石以給無告<lb/>
<pb n="KR2k0053_WYG_046-33a"/>
　暨士之貧者嵗饑則設粥賑之寇起則請兵弭之修<lb/>
　復三堤建文蔚書院與後學商確詩文有終焉之志<lb/>
　壬申復起禮部尚書進講洪範疏釋詳明懐宗大悦<lb/>
　命敎習館員纂修實録館規史職孜孜不懈卒賜祭<lb/>
　葬諡文恪<lb/>
　阮一道字唯仲博羅人萬厯戊午舉人善事繼母授<lb/>
　新興教諭擢樂安令邑無清冊胥吏為奸履畝凖賦<lb/>
　民頌之流寇騷動預治兵械為守備計有賊黨欲為<lb/>
<pb n="KR2k0053_WYG_046-33b"/>
　内應捕而磔之賊知有備遁去然縁此反罣吏議後<lb/>
　祀名宦<hi>以上博羅</hi>
　黄鼎臣字爾調永安人少聰慧能文下筆萬言不休<lb/>
　登崇禎戊辰進士任新建縣通曉吏治徵輸訟獄鹺<lb/>
　法馬政積弊悉除兩臺交薦之<hi>永安</hi>
　葉逢春字燮鉉海豐人孝友恂謹登萬厯乙卯鄉薦<lb/>
　授騰越州知州政敎寛簡陞贛州同知軍民皆以為<lb/>
　賢署府篆八閲月勞心撫字務剔奸弊滿秩歸鄉以<lb/>
<pb n="KR2k0053_WYG_046-34a"/>
　長厚稱<lb/>
　姚叅字心翼海豐人弱冠登賢書天啓壬戌成進士<lb/>
　初令歸安創學田備荒政治甚有聲五載奏績遷禮<lb/>
　部主事冊封益藩敎習駙馬厯任山東按察使奉敕<lb/>
　監軍永平所至著清名弟敬庚午鄉薦任霍山令亦<lb/>
　有聲<lb/>
　黄世耀字聖圖海豐人登崇禎間賢書令富川多惠<lb/>
　政有平猺功擢五城兵馬司遷工部主事武英殿告<lb/>
<pb n="KR2k0053_WYG_046-34b"/>
　成晉階奉直大夫生平以亷介自矢不受一錢解組<lb/>
　日惟圖書盈篋而已<lb/>
　葉髙標字自根海豐吉康人<hi>今請設縣</hi>孝友淳篤登崇禎<lb/>
　戊辰進士授歙縣令時土寇蜂起髙標入界有盜魁<lb/>
　來覘即密擒之鄰邑皆賴以安居官亷潔摘發如神<lb/>
　以卓異擢刑科給事中晉禮科都諫㑹楚寇震驚陵<lb/>
　寢人莫敢入告髙標抗疏直陳更指畫守禦計疏留<lb/>
　中海寇劉香迫海豐大吏剿撫未決高標亟貽書當<lb/>
<pb n="KR2k0053_WYG_046-35a"/>
　事謂必移兵海豐嚴為之備及寇平鄉民坐通賊株<lb/>
　連者衆高標痛言大兵之後正須綏輯不宜深求滋<lb/>
　擾尋請命專鎮<graphic n="KR2063" url="https://raw.githubusercontent.com/kanripo/KR-Gaiji/master/images/KR2063.png" mimeType="image/png"/>下固全粤之咽喉絶餘孽之窺伺<lb/>
　有㫖敘賚紅毛舶邀通市高標慮挑釁貽害上疏力<lb/>
　言不可狀倡立豐湖館於京師以便計偕謁選者粤<lb/>
　人至今德之奉命清覈户部直省収支糧餉裁冗賦<lb/>
　七十餘萬清弊餉亦數百萬共事者三易臺臣而高<lb/>
　標始終肩負懐宗知其才將大用㑹流賊陷雒陽遣<lb/>
<pb n="KR2k0053_WYG_046-35b"/>
　高標慰問宗藩勘飭疆圉冒暑兼程甫抵懐慶五日<lb/>
　而卒河内令王漢屢詢遺言言不及私惟以寇患為<lb/>
　囑訃聞贈太常寺少卿遣官諭祭祀鄉賢<lb/>
　鄭洪猷字彛銘海豐坊廓人<hi>今請設縣</hi>登崇禎戊辰進士<lb/>
　令涇邑撥煩理劇遷刑部主事有明允稱以憂去官<lb/>
　哀毁骨立撫庶弟孤姪無間言著有蘧津類藻諸書<lb/>
　年七十四卒<hi>以上海豐</hi>
　巫子肖字孝元龍川人萬厯癸夘舉於鄉初為順德<lb/>
<pb n="KR2k0053_WYG_046-36a"/>
　學博奔母喪盡孝至今稱孝子鄉云遷新喻令鯁直<lb/>
　鐫一級歸以長子三祝累封户部主事年八十祀鄉<lb/>
　賢<lb/>
　巫三祝字疑始崇禎戊辰進士甫觀政即以桑梓積<lb/>
　弊入告為富順令以平寇功拜金鼎之錫入覲陳言<lb/>
　富順事宜稱㫖移任安福擢户部主事遷員外郎未<lb/>
　㡬乞終養歸築彩雲書院於霍山嵗時與諸弟奉二<lb/>
　老人觴執鳩杖樂融融也著有蘧園集著察庸言霍<lb/>
<pb n="KR2k0053_WYG_046-36b"/>
　山志父子俱年八十終<hi>以上龍川</hi>
　古彦輝長樂人洪武中以嵗薦授德化縣簿性敏習<lb/>
　吏事勸課農桑民服其敎㑹溪流暴漲民苦蕩析彦<lb/>
　輝力為之奠厥居以治最擢監察御史巡按江西明<lb/>
　祖性英毅彦輝敢諫不避權貴人咸咋舌卒於官槖<lb/>
　中惟諫草盈篋而已<lb/>
　賴福興長樂人精武事天順六年秋賊首羅劉寧等<lb/>
　攻破興寧縣越旬日乗勝攻長樂不克而退明年春<lb/>
<pb n="KR2k0053_WYG_046-37a"/>
　復攻程鄉時三司率官軍剿捕福興請從師至蛇坑<lb/>
　賊衆逆戰福興奮勇先登斬級百餘師從之破其巢<lb/>
　穴又明年土賊楊輝猖獗官軍至福興復衝鋒陷陣<lb/>
　斬級數十上司屢加賞勞年七十四卒<lb/>
　顔容端長樂人嘉靖癸未進士初令南安次守安吉<lb/>
　州七載不攜家累能搏撃豪強擢户部員外郎督闗<lb/>
　監厰不避權要計算悉如法陞雲南僉事時交阯作<lb/>
　亂容端提兵討平之連破雲夢水井諸寨寇十餘巢<lb/>
<pb n="KR2k0053_WYG_046-37b"/>
　御史㑹疏薦軍功為天下第一未㡬卒於官<lb/>
　顔璉長樂人父繼善為人言動一軌於禮性好施賑<lb/>
　璉幼孤母孀居課讀嘉靖辛酉登賢書教諭灌陽日<lb/>
　進諸生論周程朱張心學後轉興業令政務大體訓<lb/>
　農桑禁巫覡建社學約亭聽讞公平吏畏民懐解組<lb/>
　歸著書訓兒有詩文集<lb/>
　李曰巽字順之長樂人少穎悟博覽以非罪繋獄讀<lb/>
　書不輟太守姚良弼見其文異之立雪其誣越三年<lb/>
<pb n="KR2k0053_WYG_046-38a"/>
　以書經魁鄉薦萬厯十四年令蒼梧捐俸錢増建學<lb/>
　校招諸生誦習其中遷廣信同知有醫士嬖於分巡<lb/>
　使者以事屬曰巽怒辱之其強項多類此未㡬遷瀋<lb/>
　府長史以病免<hi>以上長樂</hi>
　何瓊字世英興寧人正統八年貢入太學仕金華推<lb/>
　官剛介明察非義不取民立祠祀之<lb/>
　王天與字性之興寧人正德甲戌進士知寧都縣亷<lb/>
　平愛民丁丑從都御史王守仁征横水桶岡浰頭諸<lb/>
<pb n="KR2k0053_WYG_046-38b"/>
　寨屢有功陞俸二級己夘宸濠之變天與以兵従征<lb/>
　冒暑歿於南昌守仁哀哭解衣為殮寧都人立祠祀<lb/>
　焉明年論平賊功詔恤其家<lb/>
　李元鳯興寜人嘉靖丙午舉人丙辰進士忠亮慷慨<lb/>
　尤善談兵嘉靖四十四年流寇猖獗文武大吏每資<lb/>
　其計畫嘗令富川山猺梗化請兵平之以鯁直歸里<lb/>
　隆慶四年興寧𨽻役鍾遒侯位與僧官惠亮等謀叛<lb/>
　元鳯言於令不悟㑹郡别駕陳廷觀往潮元鳯密邀<lb/>
<pb n="KR2k0053_WYG_046-39a"/>
　至邑悉擒之微元鳯先發其奸邑㡬危矣嵗饑賑穀<lb/>
　千石邑有不平輒昌言不諱人多其勇於為義<lb/>
　王淧興寧人以萬厯選貢令平樂時鄰邑昭平逋賦<lb/>
　者煽動獞人淧攝之黥其首惡昭民尸祝之晉養利<lb/>
　州牧轉南寧司馬視邕厰嘗捐俸百餘金償税額攝<lb/>
　本郡太平思明三篆一介不取思明有土司何惇竊<lb/>
　據平莽淧往治之遂歸地請罪家居逢嵗饑淧昌言<lb/>
　曰禁穀出境則價自平矣縣欲取田丁穀復諷止之<lb/>
<pb n="KR2k0053_WYG_046-39b"/>
　人尤德焉<hi>以上興寧</hi>
　謝亷字子清河源人永樂中以監生令交阯芙蓉縣<lb/>
　剛正自持時縣治草創境内賊起亷提兵入其穴盡<lb/>
　俘之信賞必罰人人盡力以憂去復知樂安縣催科<lb/>
　不擾滿考請老家居後交阯叛諸臣駭竄亷適治圃<lb/>
　聞之歎曰使亷在彼當以身殉國何偷生為揮鋤中<lb/>
　足流血滿地其忠憤如此<lb/>
　陳駿字仲良河源人永樂中以鄉薦厯官栁州知府<lb/>
<pb n="KR2k0053_WYG_046-40a"/>
　時馬平宜山寇起駿甫抵郡寇猝至圍城駿從容榜<lb/>
　投城下示以禍福寇逡巡退去駿知其可撫遂躬厯<lb/>
　各壘開誠諭之皆投戈解去嵗饑流移滿野駿倡屬<lb/>
　勸分計口賑之嘗同叅將孫琦驗征剿功琦重斬級<lb/>
　駿重生擒琦不謂然既而琦遣卒張鬍覘賊逾期不<lb/>
　返俄獻首功至閲之得鬍琦始悔服<lb/>
　劉康字志寧河源人正統間以貢任高郵州州故衝<lb/>
　劇民疲於奔命康從容涖之凡賦役差遣量事勢輕<lb/>
<pb n="KR2k0053_WYG_046-40b"/>
　重酌道里逺近審民力厚薄諸事稱宜催科不假鞭<lb/>
　朴嘗嵗旱徒步百里禱雨輒應後守桂陽亦有惠政<lb/>
　祭酒呉節稱其有君子之德<lb/>
　李燾字若臨河源人四嵗授句讀輒求其解登隆慶<lb/>
　戊辰進士授泉州司李亷敏絶倫為忌者所中遷金<lb/>
　華郡丞有謝某隂發人塚累其族七人淹繋莫白燾<lb/>
　至亷得伐塚者立斃杖下七人盡釋遷南職方員外<lb/>
　晉營繕正郎奉敕督修陵寢賞賚如法擢守楚衡遷<lb/>
<pb n="KR2k0053_WYG_046-41a"/>
　長蘆鹺司叅知粤西化猺户為編民三年城門不閉<lb/>
　道不拾遺改楚臬值楚宗骩法奉勅五路㑹剿賴燾<lb/>
　寢格諸藩帖然晉滇轄闢西路千五百里墾田萬頃<lb/>
　増鹽餉千餘滇僻界緬甸軍民頑梗燾為治七載囹<lb/>
　圄皆空膏潤不染晉都御史歸休改邑城濬濠源七<lb/>
　十里繞墉興學訓俗立闗禦暴鄉人感其德卒年八<lb/>
　十二<hi>以上河源</hi>
　　　右惠州府<lb/>
<pb n="KR2k0053_WYG_046-41b"/>
　鄭安字康民海陽人敏悟絶倫弱冠領春秋鄉薦第<lb/>
　一景泰五年進士授監察御史彈劾不避權貴憲宗<lb/>
　朝疏陳八事報可㑹災異復疏請策免大臣警戒在<lb/>
　位甚剴切尋除陜西副使時有邊警撫臣檄安撫諭<lb/>
　之皆詣軍門請降願歸所掠人畜財物有二族詐降<lb/>
　尋叛安設方畧討平之洮河一帶及西北路諸要害<lb/>
　皆令築堡屯兵固守邊境以寧居官二十年敝廬環<lb/>
　堵後以秩滿省覲卒於家<lb/>
<pb n="KR2k0053_WYG_046-42a"/>
　蕭鼎字伯鉉海陽人天順七年進士補虞衡主事專<lb/>
　理遵化鐵治完舊課萬計改户部主事往董德州軍<lb/>
　儲明出納嚴禁令奸蠧束手厯遷知温州清操愈勵<lb/>
　病歸杜門或短衣長笠行田野間與耕牧伍所居蕭<lb/>
　然疾卒温人思之多至其家醊奠拜墓而去<lb/>
　呉一貫字道夫海陽人成化辛丑進士知上高縣亷<lb/>
　勤集事擢御史巡按浙閩黜貪墨均徭役平漳寇所<lb/>
　至風裁肅然累陞大理少卿嘗奉使經畧邊務上安<lb/>
<pb n="KR2k0053_WYG_046-42b"/>
　邊策數萬言皆見採用忤宦官劉瑾謫嵩明州同知<lb/>
　尋遷江西副使有靖寇築城功每見上高吏民如家<lb/>
　人父子轉按察使行部至奉新卒於官立祠祀焉<lb/>
　劉子興字賔之海陽人嘉靖辛丑禮魁授臨海令以<lb/>
　亷平著遷兵部主事厯福建按察使端介勤慎俸薪<lb/>
　外不受一錢轉粤西左轄致政家居清修雅行為朝<lb/>
　士大夫所宗有見湖遺藁<lb/>
　陳一松字宗巖海陽人少孤貧事母孝嘉靖丁未進<lb/>
<pb n="KR2k0053_WYG_046-43a"/>
　士選庶吉士除兵部主事轉員外遷湖廣僉事以忤<lb/>
　直指使乞歸終養母疾衣帶不解者逾年比卒哀毁<lb/>
　居廬補蒼梧僉事甚得民心厯任藩臬擢應天府尹<lb/>
　晉工部左侍郎督修陵寢省費數萬悉歸公帑賚賜<lb/>
　加俸服一級旋乞歸卒于家諭祭葬生平倜儻有大<lb/>
　節不事脂韋亦不刻覈所至有政聲民立祠祀之著<lb/>
　廷尉駁稿玉簡堂集<lb/>
　孫森字灼卿海陽人萬厯庚子舉人厯任滁州知州<lb/>
<pb n="KR2k0053_WYG_046-43b"/>
　值嵗饑施賑有法遷台州府同知擢安順知府府自<lb/>
　安奢亂後僅存空城初至僦民舍以居森生聚招徠<lb/>
　民氣漸復擢屯田監軍副使為奸人董其化誣衊巡<lb/>
　按疏糾逮勘總督朱燮元上章雪之復原官里居不<lb/>
　復出卒祀鄉賢<lb/>
　辜朝薦字端敬海陽人少穎慧以恩貢登天啓甲子<lb/>
　賢書崇禎戊辰上春官釋褐除桐城令癸酉分校南<lb/>
　闈李青龔鼎孳咸出其門以卓異考選擢山東道御<lb/>
<pb n="KR2k0053_WYG_046-44a"/>
　史改禮科給事中疏叅首輔温體仁旋請假歸省假<lb/>
　滿仍補原職己夘秋督催三楚練餉一百二十餘萬<lb/>
　未四月報竣丁外艱服闋補禮科左給事中以督餉<lb/>
　稱㫖賜宴七次癸未㑹試同考得士二十一人自居<lb/>
　諫垣十年有疏草四卷甲申以禮科都給事督江左<lb/>
　右粤東西四省糧餉承命即行泊聞流賊變痛哭掛<lb/>
　冠歸里乙酉澄寇倡亂決堤海邑盡為澤國里人屢<lb/>
　築屢潰朝薦命其子之潤築之至今東南數都咸食<lb/>
<pb n="KR2k0053_WYG_046-44b"/>
　其利卒年七十妻謝於澄寇逼郡時出鏹二千餘兩<lb/>
　募壯丁死守城獲安全潮人德之子之潤嵗貢能紹<lb/>
　其家學<lb/>
　陳廷策字穎夫海陽人弱冠有文名事親撫弟以孝<lb/>
　友聞親没芒鞋竹杖求吉壤曰吾非以親骸為子孫<lb/>
　利但求安先人體魄耳建祖祠置義庄賑貧乏為諸<lb/>
　生三十餘載崇禎五年督學曽化龍以學富行優拔<lb/>
　置明經晩年修西湖山老君巖建文昌祠講明正學<lb/>
<pb n="KR2k0053_WYG_046-45a"/>
　康熙二十三年祀鄉賢<hi>以上海陽</hi>
　林興祖潮陽人七嵗而孤事母至孝洪武初舉孝亷<lb/>
　授蓬萊簿丁母憂居喪毁瘠服除改邵武府倉大使<lb/>
　嵗饑興祖奉府牒晝夜倍程請賑于巡撫巡撫覽牒<lb/>
　未有言興祖曰民命危在旦夕望公若慈母何可緩<lb/>
　也義形於色巡撫許之檄郡發廩所活數萬人郡守<lb/>
　丁原振薦之擢當塗知縣有惠政遷代府長史當塗<lb/>
　民乞留不許皆涕泣去召為工部郎中遷廣西右叅<lb/>
<pb n="KR2k0053_WYG_046-45b"/>
　議㑹安南平改交阯右叅議分守盤灘城亡何餘寇<lb/>
　復叛圍城急有先降者三十餘人在城中主帥慮生<lb/>
　變將殺之興祖曰不可已降而殺之何以示信徒以<lb/>
　堅敵心爾寇卒解去在交阯再嵗而卒<lb/>
　林遜潮陽人師事蔡希仁受古文尚書居常究心世<lb/>
　務舉洪武乙丑進士授閩縣丞賑饑多所全活入覲<lb/>
　賜敕還請厲禁沿海捕魚疏上優詔褒答焉所著有<lb/>
　尚書經義藏於家<lb/>
<pb n="KR2k0053_WYG_046-46a"/>
　歐陽初潮陽人幼孤家貧母王氏敎之力女紅以供<lb/>
　費初亦厲志養母時兩賢之洪武庚午舉鄉試第二<lb/>
　敎授泉州秩滿調栁州其敎率重器識以故出其門<lb/>
　者多名節士在泉修禮殿及葺朱子祠至今頌義焉<lb/>
　余真潮陽人明習經術洪武二十六年貢入太學累<lb/>
　試異等薦聞特授廣西道監察御史清節厲俗時稱<lb/>
　真御史後以言事觸忌諱謫四川按察知事尋以病<lb/>
　卒<lb/>
<pb n="KR2k0053_WYG_046-46b"/>
　曽牧潮陽人以貢入太學洪武丙子舉於應天厯户<lb/>
　部員外郎居官以清慎稱<lb/>
　鄭義其先家維揚元初有宣使留居潮遂為潮陽人<lb/>
　美丰儀性警敏嗜學貫通經史至六書星厯皆精研<lb/>
　永樂辛夘鄉試第一壬辰署敎北流宣德初擢周府<lb/>
　右長史上詩諷諫周藩及嗣藩立復撰奉藩政要十<lb/>
　五事以進並見採納在列十餘年多輔導功尋上書<lb/>
　乞骸骨不報卒於官所著有右史集<lb/>
<pb n="KR2k0053_WYG_046-47a"/>
　蕭鑾其先漳州人宋禮部郎國梁之後國梁孫詢知<lb/>
　潮陽始家焉鑾少勤學登宣德丁未進士授行人使<lb/>
　甘肅哈密不受饋獻帝嘉其亷擢監察御史遇寃獄<lb/>
　鑾讞出之左都御史王文獨持其議鑾爭之愈厲竟<lb/>
　得白擢廣西提學僉事興學育材尋丁母憂天順己<lb/>
　夘復除湖廣時按察使楊珏謫知黄州與衞鎮撫訐<lb/>
　奏事下所司鑾按問如律珏當謫戍甚銜鑾㑹鑾以<lb/>
　憂去珏遂誣奏鑾通賄文致已罪逮問無狀得終制<lb/>
<pb n="KR2k0053_WYG_046-47b"/>
　癸未補福建僉事尋擢山西副使有通政張瑄者謫<lb/>
　知霍州刻剝部民百餘人伏闕上章有㫖移鑾鞫問<lb/>
　坐削籍為民瑄亦奏鑾陷已力詆之人皆直鑾奏乃<lb/>
　寢居二年上疏乞歸去之日士民遮道泣送晦迹田<lb/>
　野出入簡輿馬人愈敬之時八桂諸生仕潮者皆嚴<lb/>
　事鑾適有以贓隕名者鑾竟泣而杖之論者服其古<lb/>
　道<lb/>
　李齡潮陽人宋延平李侗之後少時嘗從父憲舉之<lb/>
<pb n="KR2k0053_WYG_046-48a"/>
　官莆中過考亭故址願學其學宣德己酉舉於鄉正<lb/>
　統丙辰授賔州學正晉國子學録尚書胡濙祭酒李<lb/>
　時勉皆才之薦授監察御史督學京輔特晉詹事府<lb/>
　丞入史館景泰丙戌典京闈督學江西以躬行率士<lb/>
　察其孝弟力田者禮之以為諸生式後被蜚語去歸<lb/>
　未逾月卒先是齡嘗講學白鹿書院建二陸講堂置<lb/>
　贍士田士子懐之遂以從祀焉又同邑李若林舉宣<lb/>
　德庚戌進士授刑部主事詳於法律病免家居後輩<lb/>
<pb n="KR2k0053_WYG_046-48b"/>
　多師事之晩年益工詩文謝絶干謁人稱為二李云<lb/>
　陳綱字文舉潮陽人貢入太學成化間議者請倣古<lb/>
　制長吏得仕於鄉綱因得石城令嵗饑賑民有惠政<lb/>
　都御史韓雍薦之擢高州通判再遷慶逺同知為人<lb/>
　辨給有治才雍每檄置幕下咨以軍事遇敵輒出入<lb/>
　陣中能得士死力卒於官<lb/>
　姚琛字𢎞璧潮陽人與從弟璦四世同居琛性嗜學<lb/>
　從許倫受書貢游太學領成化七年京闈第一通判<lb/>
<pb n="KR2k0053_WYG_046-49a"/>
　撫州卻堂食錢及羨金在任九載撫人尸祝之遷順<lb/>
　天治中疏乞歸養以孝聞璦字𢎞㻸天順壬午鄉薦<lb/>
　授南兵部司務厯武選郎中劾奏中官蔣琮專恣忤<lb/>
　㫖逮繋尚書王恕力救之乃免後以勞瘁卒於官族<lb/>
　孫紹字廷述師事琛與璦同舉於鄉成化戊戌進士<lb/>
　累官廣西叅議分部右江周詢民俗雖瘴鄉不避時<lb/>
　泗城南丹東蘭那地四州爭襲以千金饋却不受及<lb/>
　解綬州人復以為請迺檄送督府佐軍費歸日行李<lb/>
<pb n="KR2k0053_WYG_046-49b"/>
　蕭然論者謂潮陽三姚以經術節槩世其家<lb/>
　黄用直字宗弼潮陽人少負奇氣讀書通大指先達<lb/>
　見而異之一日蚤起得遺金一槖於道候其人還之<lb/>
　不受謝亦不告以姓名𢎞治戊午舉於鄉授國子學<lb/>
　正尋出知長沙縣清介禔身為一時長吏最<lb/>
　陳瑞龍字體乾潮陽人少舉於鄉嘉靖庚戌進士授<lb/>
　南京户部主事轉員外郎董修孝陵九月而工竣出<lb/>
　守興化剖決持平民有䦧牆者反覆開譬令自悔悟<lb/>
<pb n="KR2k0053_WYG_046-50a"/>
　時倭寇警急瑞龍方乗城設備㑹母卒持喪將歸客<lb/>
　兵乗釁通賊孤城危急父老涕泣請留上官強起之<lb/>
　瑞龍乃募山中射虎者授以方畧夜𢷬賊營藥弩俱<lb/>
　發賊大潰棄營遁水兵夾擊之斬首六百餘級生擒<lb/>
　百三十人旋疽發背卒旅櫬既還兩月而城陷<lb/>
　蕭貽朔字次倩潮陽人祖與成翰林院修撰貽朔以<lb/>
　萬厯中通判平陽厯署郡司馬及州縣篆所至有聲<lb/>
　嘗督兵擒賊斬首百級平仄寃獄活四十餘人遷左<lb/>
<pb n="KR2k0053_WYG_046-50b"/>
　州知州捐貲修學禁民火葬治化行於僻壤秩滿乞<lb/>
　歸禦海寇賑災祲家門雍睦鄉黨舉以為法卒年八<lb/>
　十餘順治十六年崇祀<hi>以上潮陽</hi>
　呉裕字敬昆揭陽人幼穎悟強記登成化壬辰進士<lb/>
　授户部主事厯吏部郎中能其職擢右通政以母老<lb/>
　乞歸母卒後改太僕少卿雲中用兵裕時嬰疾猶日<lb/>
　起治馬政竟卒於官賜祭葬<lb/>
　黄勳揭陽人生而穎悟為學崇體要不務章句平居<lb/>
<pb n="KR2k0053_WYG_046-51a"/>
　無戲言雖盛暑必衣冠危坐成化癸夘鄉薦授新淦<lb/>
　敎諭以正學為已任六載遷栁州敎授見郡守長揖<lb/>
　而已居嵗餘謝歸龍山老焉子一道正德辛巳進士<lb/>
　授户曹奏革漁蠧嘉靖中以議禮出守興化夙夜勤<lb/>
　政又建寧海橋築長城堤百姓為之立祠<lb/>
　王昻字抑之揭陽人成化甲辰進士授永豐令覈詭<lb/>
　籍革巫俗擒宿盜辯民寃修廢舉墜不遺餘力時方<lb/>
　旱為民禱之令童子號曰令有罪民何辜天終不雨<lb/>
<pb n="KR2k0053_WYG_046-51b"/>
　令可屠雨輒應又時大疫延數千家昻親與治禳病<lb/>
　者皆起以治行高第遷太僕丞理馬政窮其利病條<lb/>
　成一疏四千餘言會遘疾卒所遺僅詩文數卷宋史<lb/>
　補數冊<lb/>
　潘文明揭陽人𢎞治甲子鄉魁選授玉山令有異政<lb/>
　轉漳州通判亷明有聲民無寃濫時重囚越獄戕殺<lb/>
　有司獨相戒勿犯潘府倅罷職居鄉多德讓人咸化<lb/>
　之既老舉一子名應祝以鄉人羣為祝也<lb/>
<pb n="KR2k0053_WYG_046-52a"/>
　鄭一初字朝朔揭陽人兒時以高節自負𢎞治乙丑<lb/>
　進士筮仕縣令病免居紫陌山閉門静修人有以千<lb/>
　金求為居間曰名義至重鬼神難欺敢饒舌作説客<lb/>
　耶却之後起巡雲南風紀肅如聞王守仁講學往師<lb/>
　事焉歸卒於杭<lb/>
　薛俊字尚哲揭陽人自少端謹不事嬉遊領𢎞治甲<lb/>
　子鄉薦報至即罹父憂自是終身不聽樂撫兄子愛<lb/>
　而有法終身不析居授連州訓導奉母以養督學器<lb/>
<pb n="KR2k0053_WYG_046-52b"/>
　重之以閩清古田二邑僻陋命俊選其秀皆得人遷<lb/>
　玉山敎諭正德丙子玉守仁過玉山俊請為弟子問<lb/>
　行已之要一聞無私之言精心奉持之連典滇楚文<lb/>
　衡至國子學正子宗鎧另有傳<lb/>
　王軾字國瞻揭陽人正德庚午舉於鄉敎諭懐達善<lb/>
　訓誨擢蕪湖令值宸濠變起中使奉命往討猝至邑<lb/>
　藩臬以下多畏避軾獨當之芻糗皆備後武宗南巡<lb/>
　巡撫檄諸吏率部民往役㑹酷暑人多暍死軾齎資<lb/>
<pb n="KR2k0053_WYG_046-53a"/>
　僱役中丞劾之軾解印綬歸民皆刻像祀於家<lb/>
　薛侃字尚謙俊之弟有孝行父病革請嘗其糞正德<lb/>
　丁丑成進士即告歸養母師王守仁於贛辛巳始赴<lb/>
　銓授行人聞母訃隕絶復甦結廬中離山與士子講<lb/>
　習不輟戊子補官疏請定儲詔下廷鞫累日不易詞<lb/>
　觀者歎息竟落職歸羅浮以講學終其身祀鄉賢隆<lb/>
　慶初贈御史其為司正時請以陸九淵陳獻章從祀<lb/>
　禮臣獨取九淵既而獻章亦從祀皆侃先發之所著<lb/>
<pb n="KR2k0053_WYG_046-53b"/>
　有研㡬圖質疑諸書<lb/>
　翁萬達字仁夫揭陽人五嵗能誦書性峻潔湛思善<lb/>
　謀綽有雄斷登嘉靖丙戌進士授户部主事筦𣙜河<lb/>
　西奏遏戚畹牟利帝可之庚寅署員外郎督通倉權<lb/>
　貴人闌入漕道俾奪其舟遭謗不怵辛夘署郎中出<lb/>
　賑畿輔癸巳知梧州總帥咸寧候仇鸞恣睢市人苦<lb/>
　之萬達執其健卒寘于法鸞自此銜焉丁酉遷廣西<lb/>
　副使㑹將討安南督府蔡經首用其條議莫登庸聞<lb/>
<pb n="KR2k0053_WYG_046-54a"/>
　之謀聚毒上流剡竹地中陷馬足數遺邊吏民金錢<lb/>
　陽言方舟襲東土以緩師期萬達乃募敢死士入交<lb/>
　南旬日盡亷得其狀遂下令曰敢與賊通者磔之没<lb/>
　其家能擒賊一人者予百金時龍州憑祥土舍趙楷<lb/>
　李寰韋應皆隂助登庸萬達檄思明土官黄朝用伏<lb/>
　卒擒之軍聲大振移師破斷藤峽擒段公丁繼以兩<lb/>
　軍夾撃諸巢賊犇逸督左軍邀擊斬首數百級餘犇<lb/>
　羅連山檄右軍遶出其背蹙之凡三旬破賊班師作<lb/>
<pb n="KR2k0053_WYG_046-54b"/>
　平峽八議登庸益大恐曰天兵將及我矣論功進一<lb/>
　級賜金帛復獻處置四峝議初四峝介忠州天順五<lb/>
　年以亂故定𨽻思明其後忠土帥黄賢相私蠶食焉<lb/>
　至是議屬南寧設一撫民通判專治之戍以指揮併<lb/>
　立保甲峒老以和戢其民賢相初猶桀甚及牒下如<lb/>
　期獻地經喜曰翁君神算也庚子秋八月晉浙江右<lb/>
　叅政以有事安南奏留佐尚書毛伯温九月三鎮兵<lb/>
　趨集南寧檄萬達分屯龍憑思明礪兵峙餉簡誓漢<lb/>
<pb n="KR2k0053_WYG_046-55a"/>
　土軍以待尋遣指揮王良輔等出闗譯諭登庸十一<lb/>
　月登庸詣鎮南闗繫組請降遣其兄子文明土目許<lb/>
　三省奉表入朝辭甚哀帝許之登庸請要言同列以<lb/>
　屬萬達萬達正告之曰朝廷待汝以不死宜一心永<lb/>
　奉外藩立書數千餘言督以繩墨登庸跪讀惶恐唯<lb/>
　唯而退壬寅秉臬四川癸夘擢陜西布政使料量藩<lb/>
　禄稱其意無譁甲辰三月晉副都御史巡撫陜西十<lb/>
　二月拜兵部右侍郎總督宣大首劾罷將臣邵永姜<lb/>
<pb n="KR2k0053_WYG_046-55b"/>
　奭貪眊不職軍令肅然秋七月築邊牆二百里却敵<lb/>
　有功晉兵部尚書己酉九月詔入就列在鎮時六賜<lb/>
　金幣加恩廕二子萬達以獨子疏辭不許迺請廕弟<lb/>
　萬程十月奔父喪庚戌詔起之乞終制不許㑹為仇<lb/>
　鸞所譖遂奪秩尋擢經畧紫荆三闗奏罷抽民兵省<lb/>
　貲鉅萬以積瘁足疽作懇乞終制從之壬子十月詔<lb/>
　復起兵部尚書道病卒萬達事父與繼母至孝垂老<lb/>
　彌篤居官賚予俸入悉以賙族黨所著有稽愆集平<lb/>
<pb n="KR2k0053_WYG_046-56a"/>
　交紀畧總督奏議若干卷追贈太子少保諡襄敏崇<lb/>
　祀鄉賢<lb/>
　黄國卿字君任揭陽人嘉靖甲辰進士授温州理刑<lb/>
　折獄賑饑民命賴之轉户曹出守吉州督學江西虛<lb/>
　公衡鑒士習丕變尋擢浙江叅政卒於官國卿為人<lb/>
　端亷久宦不嬰情生産歸櫬惟圖書數卷而已<lb/>
　鄭旻字世卿掲陽人博聞強記登嘉靖丙辰進士初<lb/>
　授兵部主事厯武選郎中出守大名歸德蠲逋革弊<lb/>
<pb n="KR2k0053_WYG_046-56b"/>
　卓有治聲督學貴州山西所察士百不失一尋擢湖<lb/>
　廣叅政是時張居正柄政仕其鄉者疲於奔命旻獨<lb/>
　正身率屬不激不隨百務釐舉庭無滯牘後遷四川<lb/>
　按察使晉貴州左布政察匿田正詭籍豪猾畏之未<lb/>
　期月卒于官所著有裒拙稿峚山談言祀貴州名宦<lb/>
　許有寷揭陽人為邑諸生博學能文嵗饑捐賑活人<lb/>
　以萬計宗祠頹廢有寷割産葺之置祭田無缺事焉<lb/>
　子國佐登崇禎辛未進士有寷不色喜修橋路樂施<lb/>
<pb n="KR2k0053_WYG_046-57a"/>
　與至老不倦<hi>以上揭陽</hi>
　侯謹度字寅卿程鄉人弱冠中萬厯丁酉鄉魁知南<lb/>
　安縣清勤自矢日用祗故鄉錢遇灾祲公帑耗竭遣<lb/>
　家人鬻産以賑鄰邑有海警悉力扞境寇不敢侵以<lb/>
　賢能薦入覲道卒祀鄉賢<lb/>
　李士淳號二何程鄉人總角能文弱冠中萬厯己酉<lb/>
　解元㑹嵗饑倡捐計偕資散賑崇禎戊辰成進士授<lb/>
　山西翼城令惠民訓士建翔山書院時流寇入晉士<lb/>
<pb n="KR2k0053_WYG_046-57b"/>
　淳計擒巨盜王加印等散其餘黨調繁曲沃邑劇而<lb/>
　治績益多以卓異召入對策授翰林院編修充東宫<lb/>
　講讀癸未分考禮闈入彀者皆海内英俊李自成陷<lb/>
　北都身受慘刑不汚偽命潛遁歸著三柏軒集燕臺<lb/>
　近言素言逸言質疑十則詩藝及古今文範等書行<lb/>
　世創耆英書院以讀法造士修明邑乗徵辟不赴年<lb/>
　八十一卒崇祀鄉賢次子梗崇禎己夘舉人有函秘<lb/>
　軒詩文集<lb/>
<pb n="KR2k0053_WYG_046-58a"/>
　蕭墱字坦卿程鄉人讀書過目成誦弱冠登崇禎癸<lb/>
　酉賢書事親以孝聞處族和交友信有友密寄白金<lb/>
　比没後悉以金子母還其子嵗饑行賑者再明末寇<lb/>
　賊充斥奉母避鄉砦重罹兵燹猶購人掩骼埋胔云<lb/>
　康熙二十年祀鄉賢<lb/>
　陳可晰號惕乾程鄉人世承清白喜樸厭華由嵗貢<lb/>
　厯任寧波敎授倡明正學裁成後進父喪廬墓事嫡<lb/>
　庶二母盡孝邑饑竭所藏助賑戊辰寇薄城相戒毋<lb/>
<pb n="KR2k0053_WYG_046-58b"/>
　犯可晰之里甲申之變號泣而逝年七十有七祀鄉<lb/>
　賢<hi>以上程鄉</hi>
　李鳯字符昌饒平人家世以儒行著鳯幼穎敏厯涉<lb/>
　書史皆得其大意洪武初辟授行人持正不阿調福<lb/>
　建長樂令以安養為務吏民翕服搆觀稼亭於明德<lb/>
　堂後以勸民力農再調連江㑹靖難兵起棄官杜門<lb/>
　不出<lb/>
　盛鳯儀字景瑞饒平人成化乙酉貢授仁化訓導以<lb/>
<pb n="KR2k0053_WYG_046-59a"/>
　賢聞巡撫韓雍禮致幕府時翁源乳源兵叛鳯儀以<lb/>
　計安之令民墾絶户田以補逋負又上定賦三則民<lb/>
　稱便焉尋轉安溪敎諭署縣事拓學地以新殿廡比<lb/>
　乞休生徒留遮數百里後祀於三賢祠<lb/>
　余洪字伯鏇饒平人少游邑校有奇節居鄉以孝義<lb/>
　稱成化丁酉舉於鄉以親老家居十餘年親歿始就<lb/>
　敎梧郡擢清流令剛介不避權貴興學校毁淫祠惠<lb/>
　愛著於民民懐思之<lb/>
<pb n="KR2k0053_WYG_046-59b"/>
　周用字舜中饒平人穎悟好學𢎞治乙丑進士厯知<lb/>
　建昌惠安懲惡旌善興學賑饑政事釐然性仁厚嘗<lb/>
　舟至豐城贖狼兵所掠老嫗還其家尋擢評事以決<lb/>
　獄明允改浙江僉事盡心民務力闢白茅港灌田數<lb/>
　千頃民利之後請老歸布衣草履吟詠自適<hi>以上饒平</hi>
　唐伯元字仁卿澄海人萬厯甲戌進士初授萬年令<lb/>
　尋改泰和俱有惠政滿秩晉南京户部主事兩邑民<lb/>
　並祀之後為郎中進石經大學言官擿其詆斥新學<lb/>
<pb n="KR2k0053_WYG_046-60a"/>
　謫判海州亡何轉保定推官尋擢禮部主事具疏請<lb/>
　端大本語極忠剴辛夘典湖廣試尋晉尚寳丞厯文<lb/>
　選郎中帝方督過銓衡伯元剔除積弊銓曹清肅㑹<lb/>
　太僕少卿闕太宰以其名上兩疏乞休歸踰年卒年<lb/>
　五十八伯元學本誠意其為文根極理要所著有禮<lb/>
　編易註白沙文編二程類語及詩文集<lb/>
　鄭廷櫆字文灣澄海人天啓甲子舉人内行修飭初<lb/>
　授三水敎諭遷國學厯户部郎中清慎自持為湖廣<lb/>
<pb n="KR2k0053_WYG_046-60b"/>
　驛𫝊道除一切陋例晉福建按察使時有寃獄官民<lb/>
　坐辟者數百人廷櫆為平反閩人頌之晉江南右布<lb/>
　政旋謝事歸居上杭寄情林壑閲七年卒所著有文<lb/>
　灣詩集祀鄉賢<lb/>
　佘良佐字旭韜澄海人補諸生屢困棘闈菽水承歡<lb/>
　温清罔間親没哀毁骨立廬墓終嵗族黨皆稱孝云<lb/>
　為文浩浩落落有大家風格舉祀鄉賢以子志正贈<lb/>
　翰林院編修<hi>以上澄海</hi>
<pb n="KR2k0053_WYG_046-61a"/>
　　　右潮州府<lb/>
　梁祖榮高要人洪武中充貢為國子生授武縁知縣<lb/>
　以憂去永樂中改知柘城縣值霖雨彌月敎民亟疏<lb/>
　濬邑無水灾民有負租者貧無以償榮捐俸倡之慕<lb/>
　效者衆由是官無負租民無失所卒于官民甚思之<lb/>
　梁軫高要人永樂辛夘鄉薦授福建道監察御史肅<lb/>
　清風紀務持大體改行在山西道巡按直𨽻有指揮<lb/>
　抵法請鄉人蘇都事餽金硯一明珠五立麾之按楚<lb/>
<pb n="KR2k0053_WYG_046-61b"/>
　劾法司匿贓武臣不法事後為忌者所中謫雲南典<lb/>
　史謝事家居布衣蔬食人以為古之遺直<lb/>
　何經字子常高要人景泰庚午鄉薦任河東運判操<lb/>
　潔政舉遷順天府治中勤於職業𣙜河西務考亷吏<lb/>
　第一卒於官<lb/>
　李魁字士元高要人成化乙未進士為主客郎中議<lb/>
　逺人朝貢宴賞宗伯韙之叅議江西正版籍平賦税<lb/>
　簡卒徒而䖍南盜賊以息旋罷歸<lb/>
<pb n="KR2k0053_WYG_046-62a"/>
　程文字貫道髙要人成化辛丑進士南京禮部主事<lb/>
　以清慎著聲遷儀制郎中丁外艱服除赴補冢宰王<lb/>
　恕素聞其才補南工部行次高郵卒餘干張吉銘其<lb/>
　墓<lb/>
　呉赴字允升高要人𢎞治中鄉薦知武宣縣有惠政<lb/>
　遷太平府判同知思恩府時土目岑濬為亂畫策扞<lb/>
　禦民賴以安又請于朝蠲租五百餘石民甚德之入<lb/>
　為南京工部員外郎晉郎中加光禄寺少卿致仕居鄉<lb/>
<pb n="KR2k0053_WYG_046-62b"/>
　謹厚分産以贍諸姪進階朝列大夫<lb/>
　潘節字與亨髙要人𢎞治乙夘舉於鄉孝友方正未<lb/>
　嘗私謁郡庭厯融縣桂林教官助敎南雍祭酒魯鐸<lb/>
　稱為古君子考最授永州同知為政寛仁明斷上下<lb/>
　敬愛㑹屬邑東安峝兵亂節往撫輯之以勞卒子庭<lb/>
　榮宣平敎諭庭南鄉試第二為鄧州知州却嵗例二<lb/>
　千餘金卓有父風<lb/>
　李邦祥字兆卿高要人正德丙子舉人為方伯呉廷<lb/>
<pb n="KR2k0053_WYG_046-63a"/>
　舉所器重司敎棲霞勤於講課時給諸生膏火教長<lb/>
　泰亦如之遷國子助敎出判南寧值田州兵亂民疲<lb/>
　於征求平賦均徭邑人頌德調長州開江隂河五十<lb/>
　里灌田數百頃秩滿致仕<lb/>
　鄧崇德字子修高要人由正德中鄉薦授沙縣令俗<lb/>
　狡詐難治以德化之作十事諭民亷介自持決疑獄<lb/>
　活一家死罪者三民稱神明未㡬卒士民聚哭之<lb/>
　區廷芳字士傑高要人善事繼母嘉靖初魏校督學<lb/>
<pb n="KR2k0053_WYG_046-63b"/>
　嶺南檄諸生有行者講學五羊書院於城之八隅各<lb/>
　置館焉而廷芳主北隅敎童子修小學之節是時奸<lb/>
　人因而為市及魏奔喪歸粤中大譁廷芳敎北隅獨<lb/>
　不及於禍歐陽鐸繼至乃檄主濓溪書院晩膺嵗貢<lb/>
　其子文科亦以是年貢於開建廷芳為永豐訓導羅<lb/>
　城敎諭十餘年田不増尺寸焉初魏校問廷芳何為<lb/>
　對曰畏慎蓋其素志也次子肇慶亦以貢敎諭番禺<lb/>
　能守其庭訓<lb/>
<pb n="KR2k0053_WYG_046-64a"/>
　李一龍字體元高要人性孝友事祖父繼母惟謹族<lb/>
　黨稱之領嘉靖辛夘鄉薦授石城敎諭遷棗陽令棗<lb/>
　陽民獷而疲以興學均徭除奸恤良為務又毁滛祠<lb/>
　崇祀典涖政六年聲績丕著改令宜城士民戴之所<lb/>
　著有盎唫稿<lb/>
　李廷材字柱可高要人萬厯癸丑進士令如臯嵗大<lb/>
　饑多方存活掩胔骼千計清丈新漲沙數百頃補漕<lb/>
　糧之缺額以强項調洧川未任卒至今如臯有遺愛<lb/>
<pb n="KR2k0053_WYG_046-64b"/>
　碑<hi>以上高要</hi>
　陳迪字保中四㑹人博學能文篤於孝友登洪武乙<lb/>
　丑進士任陵江縣丞有政聲坐事謫戍遼左以明經<lb/>
　薦為國子助敎仁宗在東宫時召入文淵閣同修永<lb/>
　樂大典居館職十餘年有詩文類集藏於家<lb/>
　林賁字光輔四㑹人永樂乙未進士授陜西道監察<lb/>
　御史厯按三省嚴毅執法不少狥人持服家居杜絶<lb/>
　請託服闋赴補藩臬將祖餞夜解舟去明日追饋竟<lb/>
<pb n="KR2k0053_WYG_046-65a"/>
　不受其清操如此<lb/>
　劉澄字端本四㑹人家貧力學登天順庚辰進士厯<lb/>
　官户部郎中主芻粟人莫敢干以私出守興化嘗以<lb/>
　清慎勤自勵蔬食布衣澹如也入覲卒於途<lb/>
　林世逺字思紹四㑹人幼孤母歐陽訓之博洽經史<lb/>
　長于詞詠登成化辛丑進士厯莆田蕪湖魏縣皆有<lb/>
　聲蹟擢監察御史按雲南貪墨竦慄奸民不敢為暴<lb/>
　諸蠻峝落亦畏威感德出守蘇州禦海寇有勞在任<lb/>
<pb n="KR2k0053_WYG_046-65b"/>
　六年卒<lb/>
　盧宅仁字伯居四㑹人𢎞治己未進士授都水主事<lb/>
　管濟寧閘河議修仲家淺諸閘咸底績時劉瑾擅權<lb/>
　有所需同列曲狥宅仁獨不應㑹瑾敗免禍厯雲南<lb/>
　副使以邊功受賞轉福建按察使善決寃獄丁内艱<lb/>
　起復廣西又以憂去時已有雲南右轄之命以二親<lb/>
　違養遂請致仕<lb/>
　李津字濟之四㑹人𢎞治壬戌進士知寧海州時劇<lb/>
<pb n="KR2k0053_WYG_046-66a"/>
　賊劉七流刦將至津夜遣卒四出張疑兵賊遂引去<lb/>
　擢南京刑部員外晉郎中厯守南寧鄖陽興學救荒<lb/>
　俱有成績遷兩淮都轉運使時鹽筴叢穢津摉剔釐<lb/>
　正一裁以法國課倍前而羨餘悉歸於公乃為權貴<lb/>
　所忌罷歸南海呉允正繼之亦以亷介稱每自訟曰<lb/>
　無愧吾鄉濟之否其為人所敬服如此<lb/>
　李蘖字時勵四㑹人嘉靖乙未進士為德清令政事<lb/>
　精明召拜監察御史風裁諤諤丁父喪歸嘗以田租<lb/>
<pb n="KR2k0053_WYG_046-66b"/>
　八十石為廣寧贍士費士林多之<hi>以上四㑹</hi>
　劉簡新興人洪武丙子鄉薦擢江西道監察御史振<lb/>
　揚風紀彈劾不避權勢<lb/>
　黎常新興人永樂丙戌進士授福建道監察御史按<lb/>
　部有赫赫聲貪穢歛跡軍民悦服<lb/>
　陳鼎字重器新興人性端敏篤志於學登永樂乙未<lb/>
　進士擢監察御史出按雲南江西四川有能名遷知<lb/>
　建昌府賜璽書馳驛之任莅政明斷民不敢欺藩府<lb/>
<pb n="KR2k0053_WYG_046-67a"/>
　官校横暴置之法治廨穿地得金璧珍玩悉封進其<lb/>
　清介如此超拜右副都御史捕蝗河間諸郡有惠愛<lb/>
　改刑部侍郎明慎科條獄無寃滯以剛介聞於朝卒<lb/>
　于官年四十有八賜祭葬妻淑人鄧氏見列女傳<lb/>
　嚴正字守正新興人永樂乙未進士為鄱陽令政績<lb/>
　昭著性剛介不為勢屈忌於内侍遂拂衣歸<lb/>
　梁新新興人通五經而春秋禮記尤精永樂初舉於<lb/>
　鄉三敎郡邑兩典文衡有知人鑑<lb/>
<pb n="KR2k0053_WYG_046-67b"/>
　潘游字君遡新興人嘉靖二十五年選貢為龍巖訓<lb/>
　導篤行寡言厭華敦樸慕陳獻章為人巡按蔡夢説<lb/>
　訪之杜門不見<hi>以上新興</hi>
　徐鼎字宗器其先自臨海徙廣州父椿攝南恩同知<lb/>
　遂家焉洪武四年鼎以薦舉即授陽江縣敎諭赴闕<lb/>
　考騐遷鄠縣令先是鄠縣丞鮮于去偽夫妻繼没遺<lb/>
　幼子女主簿徐昇育之鼎為經紀還家考滿轉燕府<lb/>
　審理副子季永樂間同知紹興才能治劇厯典潯州<lb/>
<pb n="KR2k0053_WYG_046-68a"/>
　武昌松江三郡<lb/>
　劉源陽江人永樂中以貢補應天府推官厯浙江鹽<lb/>
　運副使東昌知府所至多治狀在東昌尤得民心立<lb/>
　祠祀之家居清儉無餘蓄俗好飯僧源每持正論以<lb/>
　抑絶之鄉人信服<lb/>
　劉芳字永錫陽江人穎敏好學登成化戊戌進士授<lb/>
　靖安令邑久頺敝芳至一新之治績煥然民有余紹<lb/>
　祖者寃繫犴獄釋之政暇與生徒講學使交相勸勉<lb/>
<pb n="KR2k0053_WYG_046-68b"/>
　居六載召為户部主事轉郎中出知南寧府以節用<lb/>
　愛民為本不媚上官子竑𢎞治乙丑進士知如臯官<lb/>
　至光禄寺丞其鄉書名次及連取甲科皆同其父<hi>以上</hi>
　<hi>陽江</hi>
　程本字孟中高明人嘉靖間嵗貢授廣德州判性慈<lb/>
　每笞人惻然人稱程佛子境内有蝗本出令捕之給<lb/>
　粟如蝗之數三日而盡擒獲賊首守欲分功遂讓之<lb/>
　秩滿歸圖書數卷而已時凃相謫廣德與本同官重<lb/>
<pb n="KR2k0053_WYG_046-69a"/>
　之及相備兵嶺西使人問所欲言邑人欲屠牛奉金<lb/>
　五百為夀本竟不許<lb/>
　區益字叔謙高明人領嘉靖庚子鄉薦授都昌令以<lb/>
　失使者懽改泰順時倭寇躪閩浙泰順倚山無兵備<lb/>
　益乗城守禦盡納郭外居民募壯士乗間襲擊賊乃<lb/>
　遁去上功幕府以索賄抑之遷慶逺同知古田之役<lb/>
　督西路兵有功㑹以憂去補温州士民喜曰是向挫<lb/>
　島賊者也然以忤當路未久告歸益四仕郡邑民並<lb/>
<pb n="KR2k0053_WYG_046-69b"/>
　尸祝之性孝友學問該博有阮溪草堂集子大樞鄉<lb/>
　薦大相大倫另有傳<lb/>
　羅黄裳字美至高明人與族兄煥章同塾同領嘉靖<lb/>
　己酉鄉薦黄裳登己未進士授吉水令以直道忤權<lb/>
　豪調雲夢值親藩之國供應煩費黄裳以身任之百<lb/>
　姓調帖擢大理評事恤刑江南厯平樂知府晉貴州<lb/>
　副使丐休歸里嘗蓄水築橋以便農旅煥章為縣亦<lb/>
　有聲于時<lb/>
<pb n="KR2k0053_WYG_046-70a"/>
　區大倫字孝先少負氣節舉孝亷同兄大相肄業南<lb/>
　雍海瑞亦客白下甚相契後登萬厯進士宰東明勸<lb/>
　農桑敎孝讓嵗歉鬻子女者悉設法贖還出税羨買<lb/>
　牛數百以給貧乏入覲䇿蹇數千里面目黧黑授御<lb/>
　史草疏必焚香告天諫神宗不親郊祀坐奪職歸築<lb/>
　霞圃灌園讀書郡邑不識其面四方從遊者甚衆光<lb/>
　宗即位起光禄丞轉南太常少卿署祭酒翰林院事<lb/>
　恢拓甘泉書院講學留都抑狂進狷以挽頺風熹宗<lb/>
<pb n="KR2k0053_WYG_046-70b"/>
　初進聖學三劄規切時政以大理少卿入侍經筵黨<lb/>
　人側目由太僕卿改南户部侍郎璫焰方熾復奪職<lb/>
　歸未㡬卒于家常曰吾生平惟二事一崇正學一佐<lb/>
　太平而今耄矣無能為也疾革言不及私所著論學<lb/>
　諸書及詩文集傳于世<lb/>
　譚大寧字彦正高明人萬厯乙酉與弟邦傑同鄉舉<lb/>
　每以氣節相砥初為廣西太平司李却土官之餽亷<lb/>
　得其不軌狀白監司縛之合境以安陀陵縣隘而荒<lb/>
<pb n="KR2k0053_WYG_046-71a"/>
　為之撫流移墾磽瘠轉南刑曹官舍止一衣篋不設<lb/>
　扃鐍人皆得啓視之讞獄精明爰書平反悉引情合<lb/>
　律不可更移擢黎平太守未之官而卒<lb/>
　黄邦鎮字迺康高明人才識慷慨崇禎三年嵗貢司<lb/>
　訓雷州轉信宜敎諭㑹縣令趙挺遷秩去有西賊數<lb/>
　干犯境邦鎮領兵督戰殺獲紀功薦陞松滋縣<hi>以上高明</hi>
　莫如士字子元恩平人以龍驤衞籍領順天鄉薦登<lb/>
　嘉靖丁未進士第厯官監察御史性端直敢言嘗奇<lb/>
<pb n="KR2k0053_WYG_046-71b"/>
　張岳翁萬達有用世才遂疏薦之後俱以功業顯劾<lb/>
　仇鸞不臣鸞甚銜之欲中以危禍㑹鸞病死如士又<lb/>
　偕臺省諸臣追論之帝震怒命發鸞棺暴屍梟首是<lb/>
　時直聲動海内遷大理丞理寃恤滯人以為有于公<lb/>
　風焉弟如爵如善皆進士為監察御史如善厯官按<lb/>
　察使亦有名<lb/>
　鄭履祥字旋禮恩平人嘉靖間父死於賊履祥奮身<lb/>
　抵賊壘執二魁磔之以告於父閫帥俞大猷聞其勇<lb/>
<pb n="KR2k0053_WYG_046-72a"/>
　招以為義從得功皆歸幕府履祥猨臂善射討璧山<lb/>
　賊自當一隊殺獲甚衆有余百户者陷於淖㡬獲履<lb/>
　祥掀之出終身嚴事之是時縣之清潭角新寧之懐<lb/>
　寧苔村諸賊皆畏履祥不敢肆兵備道李材治兵嶺<lb/>
　西履祥年六十餘矣召見之抵掌談兵猶勃勃也歿<lb/>
　後路人若見其䇿馬張弧討賊云<hi>以上恩平</hi>
　龎尚鴻字少襄都御史尚鵬之弟嘉靖間起家廣寧<lb/>
　貢籍入都即上書政府請發賑授鹽城司訓尋擢英<lb/>
<pb n="KR2k0053_WYG_046-72b"/>
　山令上安邊治河諸疏奉檄治淮河漸次底績值巡<lb/>
　撫巡河議不合移怒於尚鴻謫西安敎諭遷上海尉<lb/>
　復佐海忠介瑞濬呉淞江江道復舊甚有功轉崑山<lb/>
　丞疏劾輔臣溺職留中不報遂免歸尚鴻雖屈跡小<lb/>
　官然自䇿名至解組書奏累上皆匡濟大畧時論偉<lb/>
　之<lb/>
　周達仁字兼宇廣寧人崇禎二年嵗貢躬行孝友人<lb/>
　多化之著約㫖格言諸書行誼端方輿論推重祀鄉<lb/>
<pb n="KR2k0053_WYG_046-73a"/>
　賢<hi>以上廣寕</hi>
　李質字文彬德慶人其先自祥符來徙通經有雄略<lb/>
　才兼文武元至正間行省丞東莞何真辟質叅軍德<lb/>
　慶民何國賔張宗達為亂真遣質歸募兵二萬餘壁<lb/>
　於龍岡與總管陳文仲防禦質遣兄子伯豫同文仲<lb/>
　討賊平之上至蒼梧象郡下至三山九江皆資其保<lb/>
　障尤好儒雅章縫之士多依之其最知名者江右伯<lb/>
　顔子中茶陵劉三吾建安張智洪武元年二月命征<lb/>
<pb n="KR2k0053_WYG_046-73b"/>
　南將軍廖永忠等下嶺南四月贛州衞指揮使陸仲<lb/>
　亨畧地至德慶質封府庫詣轅門納欵與何真入覲<lb/>
　帝慰諭之是年十二月授質奉訓大夫中書省斷事<lb/>
　五年遷中順大夫刑部侍郎進嘉議大夫刑部尚書<lb/>
　山東饑遣質賑之賜以詩進中奉大夫淛江行中書<lb/>
　省叅知政事八年致仕居京師復授資政大夫靖江<lb/>
　府右相在任四載而卒所著有樵雲集<lb/>
　王制字宗義徳慶人永樂乙未進士授行人執喪盡<lb/>
<pb n="KR2k0053_WYG_046-74a"/>
　禮絶跡公門及起復適有邊事議馬政允協時宜帝<lb/>
　嘉賞之以奉使卒于途<lb/>
　謝澤字商霖德慶人舉正統丁夘鄉試知龍南縣鋤<lb/>
　強植弱民感其德立生祠奉之當道有所求不應遂<lb/>
　歸隠與鄉人講求古禮病革悉焚其券曰毋令子孫<lb/>
　責之也<lb/>
　張瀾字東之德慶人成化丁未進士厯官刑部郎中<lb/>
　清介明慎戚里之訟守正不撓居職十載以病請歸<lb/>
<pb n="KR2k0053_WYG_046-74b"/>
　陳天華德慶人嘉靖初以貢充國子生有氣節時羅<lb/>
　旁猺賊肆毒當事者每假撫以餌之而害日熾乃疏<lb/>
　於朝曰臣州六十四里以寇故減三之一都城晉康<lb/>
　二鄉久為羅旁猺賊所據正德元年賊勢大肆都城<lb/>
　巡檢牟智千户林熙高謙皆遇害十四年刦封川殺<lb/>
　擄三千人十六年刦金林上容峒殺擄李慶等四百<lb/>
　餘人刦悦城鄉殺孔宗生等千餘人罔議剿捕惟俟<lb/>
　賊退責里正牛酒犒賊而已天華以草野懐廊廟憂<lb/>
<pb n="KR2k0053_WYG_046-75a"/>
　屢條陳禦賊之策督府惡之誣以事發戍而卒尚書<lb/>
　霍韜為之傳<hi>以上德慶</hi>
　李信封川人領永樂乙酉鄉薦知交阯屬邑守法奉<lb/>
　公人莫敢欺時交人為亂攻城信率衆堅守交人曰<lb/>
　李公守義愛民勢不可奪遂䕶之出境一時同宷皆<lb/>
　得免害<hi>封川</hi>
　　　右肇慶府<lb/>
　李學曽字宗魯茂名人𢎞治壬戌進士知江西進賢<lb/>
<pb n="KR2k0053_WYG_046-75b"/>
　縣有善政厯遷吏科給事中嘗奏事吐語琅琅朝端<lb/>
　悚聽外官入覲多夤縁内補學曽盡指其名劾之聞<lb/>
　者皆悚慄刑部尚書孟鳯自媿不如也獻納時有不<lb/>
　合遂引身去之進賢祀名宦高州祀鄉賢有鶴林遺<lb/>
　稿<lb/>
　李一迪字君哲學曽從子登嘉靖乙丑上第初守彜<lb/>
　陵政聲籍甚州人祀之以失權貴歡移杭郡丞立均<lb/>
　田法擢留曹司𣙜揚闗俱以亷著終以不能媚權貴<lb/>
<pb n="KR2k0053_WYG_046-76a"/>
　而歸居鄉謹厚撫孤恤貧常捐囊代族人輸官逋客<lb/>
　有貸二萬緡經商失其資焚券不問更賙之著拙宦<lb/>
　存稿<hi>以上茂名</hi>
　黎磐電白人由正德舉人任兩浙鹽運判官時劉瑾<lb/>
　擅權勒索重賄諸鹽吏皆謹事之盤獨謂同知羅欽<lb/>
　曰豺獸之性飽之無饜判雖微秩天子吏也豈能靦<lb/>
　顔喪氣取貂璫懽耶瑾遂中以禍後瑾敗補上思知<lb/>
　州改横州振起文風稱為循吏<lb/>
<pb n="KR2k0053_WYG_046-76b"/>
　呉政電白人少有異才補弟子員以忠信式俗頑者<lb/>
　化之嘗為猺獞所掠詢其姓名皆拜曰吾聞呉秀才<lb/>
　善人也贈以金帛政辭不受而求歸諸被掠者賊從<lb/>
　之其為人所敬服如此<hi>以上電白</hi>
　周瑜信宜人洪武中以賢良薦初任光禄寺監事陞<lb/>
　署正嘗語同官曰學莫先於義利之辨而養其心志<lb/>
　養之既定於事隨處可為性至孝自幼失怙顔其官<lb/>
　舍曰望雲以迎母弗至遂疏乞歸薦紳以詩送之商<lb/>
<pb n="KR2k0053_WYG_046-77a"/>
　輅為之序金陵有鍾蕃者年少不能自立撫而敎之<lb/>
　後登進士官至巡撫時瑜已葬遣通判祭於墓所云<lb/>
　<hi>信宜</hi>
　蔣資化州人洪武甲戌進士官至郎中永樂繼統因<lb/>
　諫觸怒縛資刑禁絶食三日不死謫口外軍尋復上<lb/>
　疏帝嘉其忠召還出為濟寧知州賜叅議俸資亷能<lb/>
　簡易敎行惠孚當入覲民奏留滿九載歸皆卧轍而<lb/>
　泣<lb/>
<pb n="KR2k0053_WYG_046-77b"/>
　李瑹字廷圭化州人洪武甲戌進士知永嘉縣有治<lb/>
　劇才能燭民隠訟清役均戊寅嵗歉富室遏糴瑹曉<lb/>
　以大義使貧民立券以貸俟秋熟償焉郡守趙彦文<lb/>
　以其法行之未㡬坐累被收邑民赴京訟寃得復任<lb/>
　厯栁州通判<lb/>
　余表化州人洪武末為德化丞奉職亷慎撫字有方<lb/>
　民咸戴之卒於官知府胡器致祭以旌其亷<lb/>
　梁瑤化州人永樂甲申進士知寧化縣愛民如子不<lb/>
<pb n="KR2k0053_WYG_046-78a"/>
　事苛察數年政事修舉以憂去民泣不忍舍祀名宦<lb/>
　陳珪字禹成化州人父禧正德中舉人仕至通判珪<lb/>
　少年登嘉靖已丑進士厯知甌寧元城德化三縣擢<lb/>
　刑部主事剛方明敏時嚴嵩當國珪絶不私謁嵩嫉<lb/>
　之謫青州推官及嵩敗起南户部郎敭厯楚閩江浙<lb/>
　官至左布政所在有聲後以忤少保胡宗憲歸御史<lb/>
　扁其門曰藩臬清風著有羅江集<lb/>
　姚岳祥字于定化州人萬厯丁丑進士選庶吉士時<lb/>
<pb n="KR2k0053_WYG_046-78b"/>
　張居正奪情鄒元標抗疏下獄居正命吏守獄門凡<lb/>
　訪元標者書名以報岳祥獨親往慰問吏書其名弗<lb/>
　顧也既而嘆曰權臣當國尚可行吾志耶遂謝病歸<lb/>
　<hi>以上化州</hi>
　林廷瓛字公器呉川人受業陳獻章登𢎞治庚戌進<lb/>
　士知永嘉開拓學宫興起斯文遷建昌同知亷明有<lb/>
　聲以内艱去尋補蘇州禁絶陋例大甦民困子二人<lb/>
　長秉全孝亷次秉性明經<hi>呉川</hi>
<pb n="KR2k0053_WYG_046-79a"/>
　李澤石城人永樂丙戌進士厯官郎中以道義為重<lb/>
　不為利禄所誘時中官及權要皆喜逢迎稍疏輒徵<lb/>
　諸色澤曰拙性不能也遂告歸後御史論薦有詔進<lb/>
　秩力辭不赴<hi>石城</hi>
　　　右高州府<lb/>
　劉孔仁合浦人洪武初以孝悌力田舉任河南潁上<lb/>
　令亷勤愛民九載歸休年高德茂鄉人重之<lb/>
　周英字子傑合浦人永樂甲申進士知泰寧縣恤民<lb/>
<pb n="KR2k0053_WYG_046-79b"/>
　禮士政尚寛平去之日民遮道不忍舍<lb/>
　韓珠字子瓊石康人<hi>今合浦</hi>永樂乙酉鄉薦辛夘登進<lb/>
　士厯仕山西右叅政為政明恕比歸民留之不得乃<lb/>
　脱鞾立亭以寄去思<lb/>
　沈福字應隆石康人永樂乙未進士擢江西道監察<lb/>
　御史巡按陜西時有布商被殺投屍塘中不可蹤跡<lb/>
　一日福方視事見蛇盤旋昻首若有所訴福曰蛇告<lb/>
　我矣令人隨蛇所之罪人斯得置之法人以為神後<lb/>
<pb n="KR2k0053_WYG_046-80a"/>
　按交阯聲稱尤著交人仕於朝者咸譽之<lb/>
　朱惠字守仁同知瓊之子永樂中由冠帯舉人登第<lb/>
　任江西道監察御史進太僕寺丞居村中去石康十<lb/>
　里解任歸未嘗至城市時盜賊所在刦掠稱惠家人<lb/>
　惠初不知坐罹重法㡬無噍類鄉人寃之<lb/>
　包志道字希賢合浦舉人宣德初授交阯新安府經<lb/>
　厯交阯陷調田州以母喪去官正統初知府朱勤薦<lb/>
　陞靈川令所至多善政卒於官<lb/>
<pb n="KR2k0053_WYG_046-80b"/>
　裴衷字秉彛石康人景泰甲戌進士授户部主事厯<lb/>
　福建左叅議剛介不附權勢歸日惟圖書數卷士論<lb/>
　高之<lb/>
　李昺合浦人登景泰間進士厯官户部主事賦性剛<lb/>
　方不避權貴凡出納度支必㑹計詳明不假手於胥<lb/>
　吏解組歸治家嚴肅鄉人高其清白<lb/>
　林榮字仲仁合浦人成化戊戌進士官禮科給事中<lb/>
　抗直敢言不避權貴時各省運糧入京中官每多侵<lb/>
<pb n="KR2k0053_WYG_046-81a"/>
　暴榮疏革其弊後使滿剌加國泛海溺焉詔贈禮科<lb/>
　都給事中予祭廕一子祀鄉賢<lb/>
　包羲民字醇夫合浦人成化甲辰進士任繁昌知縣<lb/>
　愷悌得民三載以憂去補涇縣擢廣信府同知政尚<lb/>
　亷平始終一致雅不喜飾㕑傳以悦上官故不膺薦<lb/>
　牘未㡬卒于任二子廣廉先後舉於鄉<lb/>
　湛鉞亷州人任本衞指揮陞廣東都指揮僉事性英<lb/>
　俊而能下人文武足備𢎞治十四年夏六月儋州黎<lb/>
<pb n="KR2k0053_WYG_046-81b"/>
　賊符蚺蛇謀殺峝首刻箭傳約圍儋州陷感恩昌化<lb/>
　延及澄邁定安瓊州西界千餘里道路不通九月鉞<lb/>
　領兵渡海及西峯驛聞賊攻臨髙城將陷時賊衆兵<lb/>
　寡衆有懼色鉞遽傳令駐軍命士卒舉火作二日糧<lb/>
　詗知賊營所在由間道兼程馳拳藍遶出賊後𢷬其<lb/>
　老營斬首百餘級賊方攻城急聞老營已破遂退而<lb/>
　官軍已扼其歸路鉞曰賊在死地未可迎敵宜闕圍<lb/>
　俟其半出而中擊之取威滅賊在此一舉矣率精鋭<lb/>
<pb n="KR2k0053_WYG_046-82a"/>
　衝之賊分為二前後不相顧官軍從之斬首七百餘<lb/>
　級城中鼓譟皆出賊大潰竄匿草野鄉民復擊殺之<lb/>
　生擒賊首符那樹時蚺蛇方攻儋州聞之遁去鉞以<lb/>
　兵二千破賊萬衆瓊方倚重未㡬以冒暑雨苦戰疾<lb/>
　作卒於軍瓊郡逺近弔哭失聲建祠臨高東門太平<lb/>
　橋祀之<lb/>
　呉公悦合浦人由嵗貢累官至湖廣按察使居官二<lb/>
　十餘載所至興利除弊勞績彰著居鄉長厚其俗化<lb/>
<pb n="KR2k0053_WYG_046-82b"/>
　之亷之以明經顯者惟公悦稱最<lb/>
　鍾振字玉甫合浦人嘉靖壬戌進士知滁州甫六月<lb/>
　以艱歸補廣德再任嘉定所至祠祀之其為政清丈<lb/>
　田禁溺女祀𤣥宴以禳災投虎頭以祛魃所行皆有<lb/>
　效邑九龍灘水患頗劇振除之有岐麥並蓮靈鵲瑞<lb/>
　竹之異擢守雲南憫滇俗日頺作誥誡以禮義亷恥<lb/>
　為規農桑勤儉為務勲貴如黔寧持法毫不假借以<lb/>
　靖玀<graphic n="KR0624" url="https://raw.githubusercontent.com/kanripo/KR-Gaiji/master/images/KR0624.png" mimeType="image/png"/>功褒錫貤贈歸家手校郡乗巡道張國經賴<lb/>
<pb n="KR2k0053_WYG_046-83a"/>
　以徵獻焉<hi>以上合浦</hi>
　梁里許字子仁欽州人洪武甲子鄉薦授吉安府敎<lb/>
　授陞國子監丞敎育英才克盡厥職四方學者稱之<lb/>
　陳善住欽州人洪武中貢入太學授山西平陽衞經<lb/>
　厯擢宰蒲縣厯任三十餘年妻子不入官舍自號其<lb/>
　居曰鰥巢勞心撫字吏民安之<lb/>
　石孟全欽州人宣德間嵗貢任海東知府蒿目巖疆<lb/>
　旋歸至白鱗尾遇大風舟覆死焉有巨鯉負其屍羣<lb/>
<pb n="KR2k0053_WYG_046-83b"/>
　鯉夾之送如洪渡口衣冠面色如生鄉人驚異子孫<lb/>
　迎歸殮葬誓不食鯉一人誤食之目遂盲因以如洪<lb/>
　為魚洪<lb/>
　楊冠欽州人景泰庚午舉人厯官平樂知府以亷能<lb/>
　稱捐俸造欽州文廟祭器既歸絶跡公門為鄉評所<lb/>
　重<lb/>
　章獻中字君用欽州人嘉靖十一年以拔貢任浙江<lb/>
　都司經厯九年上計以清亷為天下第七人擢判大<lb/>
<pb n="KR2k0053_WYG_046-84a"/>
　理府其節益勵主管銀場毫無所染三年以疾卒於<lb/>
　官簡囊不盈一金當道咸賻之<lb/>
　唐鯉欽州人事親以孝聞由嵗貢任訓導陞峽江敎<lb/>
　諭署邑篆有政聲後遷思明敎授攝上石西州事當<lb/>
　道賢其有鎖鑰才値倭寇破欽與思明同知率土兵<lb/>
　千餘禦之所過雞犬不驚居鄉不事干謁惟條陳馬<lb/>
　户里甲諸夙弊欽人德之<hi>以上欽州</hi>
　錢象乾靈山人正德間以嵗貢任長泰訓導與諸生<lb/>
<pb n="KR2k0053_WYG_046-84b"/>
　討論精微捐俸修學祀名宦<lb/>
　莫如勤靈山人少勵志苦學嘗於獨立峯險絶處搆<lb/>
　室讀書以繩縋筐取飲食後為太學生嘉靖十二年<lb/>
　賊越城刦縣庫殺百户邵經如勤方家居請兵躡其<lb/>
　後獲從賊五人訊知首惡嚴景朝所居突入悉擒其<lb/>
　黨送幕府正法以功授平和知縣<lb/>
　石維海靈山人操行端方為鄉里所推嘉靖間由嵗<lb/>
　貢授桂林府經厯有撫狼功擢隆安令躬行敎化民<lb/>
<pb n="KR2k0053_WYG_046-85a"/>
　皆樂從時有土司爭田因而搆亂維海受檄平之創<lb/>
　新學賑饑民悉出已俸洎歸行李蕭然<lb/>
　邵新字允明嘉靖間以靈山嵗貢授上杭丞簡易亷<lb/>
　勤政平民悦未三載遷後軍都督府經厯到任三月<lb/>
　即告休歸絶跡不履公庭周恤鄉閭咸相親睦<lb/>
　王朝輅字以載靈山嵗貢生嘉靖中授大理府經厯<lb/>
　三署府州縣篆有治績招復流移釐斥奸弊清田於<lb/>
　鄧川州謝却餽遺民建生祠祀之厯任九載致仕歸<lb/>
<pb n="KR2k0053_WYG_046-85b"/>
　梁夢鼎字道立靈山人名理淵深以壁經名世隆慶<lb/>
　丁夘舉於鄉任華亭敎諭操行高潔以躬行心得為<lb/>
　諸生倡徐階陸樹聲交稱之陞大庾令裁抑羨餘百<lb/>
　姓親愛丁母艱歸遂不復仕<lb/>
　梁夢日字繼湖靈山人生而穎悟博綜羣書領萬厯<lb/>
　間鄉薦任安吉州判官政尚寛恕民愛戴之歸家恂<lb/>
　恂里社不以賢知矜人<hi>以上靈山</hi>
　　　右亷州府<lb/>
<pb n="KR2k0053_WYG_046-86a"/>
　黄惟一海康人洪武間舉孝亷任河南道御史端謹<lb/>
　亷介終始不渝致政歸見東溪地堪墾闢奏請興水<lb/>
　利灌溉成田二十餘頃民霑其利<lb/>
　周德成海康人初為泰康大使遞運萊州洪武庚申<lb/>
　以明經薦擢休寧令單車至縣裁割如流邑籍民三<lb/>
　萬餘户里甲倚吏勢為奸德成悉釐正之有丁蠻兒<lb/>
　故無賴格殺小旗府詢之不伏下其事於德成至則<lb/>
　俛首曰公在余尚何辭它邑中有寃滯者悉付德成<lb/>
<pb n="KR2k0053_WYG_046-86b"/>
　辨白邑故衝四方遊客接軫民疲於役德成懸一車<lb/>
　於縣門遊者皆噤不敢請在任七年事無巨細便民<lb/>
　者畢舉㑹以他累坐逮民號泣詣闕尋賜還又以軍<lb/>
　務逮至兵部民詣闕如前比得白卒於旅邸百姓舁<lb/>
　其喪葬休寧城南大學士劉三吾為之銘妻蘇氏與<lb/>
　子女貧無以歸民共市田代耕以終其養祀鄉賢<lb/>
　何元煟海康人洪武庚午鄉薦厯太平松江建寧三<lb/>
　府教授善啓迪所至以文學著名兄曄同舉於鄉登<lb/>
<pb n="KR2k0053_WYG_046-87a"/>
　進士為監察御史<lb/>
　林文亨海康人永樂壬午舉鄉試第一登進士厯官<lb/>
　户部員外郎賦性淳謹自處如寒素鄉閭重之<lb/>
　黄本固海康人永樂甲申進士知馬平縣莅政精敏<lb/>
　性嫉惡劾奏内璫反為所搆削籍還巡按唐舟等疏<lb/>
　其無辜尋起用至省疾作歸卒於家祀鄉賢<lb/>
　張昊海康人領永樂甲午鄉薦授平樂令有惠政民<lb/>
　立祠祀之家居清貧不與豪士聚㑹俗為一變<lb/>
<pb n="KR2k0053_WYG_046-87b"/>
　李璿海康人永樂庚子鄉薦由教諭累擢監察御史<lb/>
　亷毅有直聲景泰初黄蕭養攻廣州㡬陷璿素負才<lb/>
　猷奉命調土兵二萬協同總兵官進討遂誅蕭養賊<lb/>
　平陞江西僉事未㡬致政歸杜門謝客囊無剰物惟<lb/>
　喜讀書至老未嘗釋卷以恩例進階叅議祀鄉賢<lb/>
　羅紳海康人亷介寡欲由胄監任鬱林知州時蠻賊<lb/>
　肆掠紳協同哨守相機却敵招撫渠魁胡公感等三<lb/>
　千餘人安置陸川諸境賊遂屏息卒於官子章領成<lb/>
<pb n="KR2k0053_WYG_046-88a"/>
　化戊子鄉薦任袁州訓導敎養亹亹不倦年五十致<lb/>
　仕歸文行為時所欽太守魏瀚尤加禮所著有宜陽<lb/>
　唱和稿<lb/>
　馮鑑雷州衞人領天順己夘鄉薦選授湖州府通判<lb/>
　首革糧長饋遺甫三月丁父艱歸補永州徵收羨餘<lb/>
　毫無所染踰載聲譽赫然聞母訃歸郡守贐以金比<lb/>
　出境封還之再補黄州病卒鑑負才名居家孝友兄<lb/>
　弟五人兄欽襲千户弟釗亦積學任向武州同知<lb/>
<pb n="KR2k0053_WYG_046-88b"/>
　林鳯鳴海康人𢎞治甲子鄉薦三厯敎職擢國子助<lb/>
　敎與纂實録敕書褒嘉出判南寧陞道州牧為政興<lb/>
　學校敦孝悌令譽赫然厯官三十餘年清介不汙<lb/>
　馮彬字用先雷州衞人登嘉靖已丑進士知平陽上<lb/>
　海二縣以清白著徵為監察御史出按廣西振揚風<lb/>
　紀撫輯峝獠恩威大著出補松江知府多惠政竟以<lb/>
　狷直罷歸所著有桐岡文集尚書王𢎞誨序之稱其<lb/>
　端方之操孤特之標云<lb/>
<pb n="KR2k0053_WYG_046-89a"/>
　林思正海康人少孝友苦志力學嘉靖中貢入太學<lb/>
　授閩連江知縣厯任三載政尚亷平時邑多水災生<lb/>
　員楊瑩家溺死六人思正為治棺以葬餘悉捐俸以<lb/>
　瘞之士民頌德以病歸行李蕭然民遮路無不流涕<lb/>
　詹世龍字見卿海康人嘉靖中由選貢授桂林府訓<lb/>
　導庚子領廣西鄉薦署文昌敎諭時文昌以魚課米<lb/>
　為諸生廩餼經年莫給世龍請更之至今賴焉擢平<lb/>
　樂令值北陀之反世龍招服之守上思州建城闢路<lb/>
<pb n="KR2k0053_WYG_046-89b"/>
　興學恤民以内艱歸結茅潭津講論心性後學宗之<lb/>
　莫天賦字子翼海康人賦性介直嘉靖壬戌進士除<lb/>
　莆田令治行大振莆人尸祝之擢南京刑部主事晉<lb/>
　郎中出守大理大理民蠻雜處天賦因俗為政民比<lb/>
　之召杜陞右江兵備道歸卒於家祀鄉賢子爾先萬<lb/>
　厯戊子順天舉人公車還屏跡公門孜孜策勵早卒<lb/>
　劉袁芳海康人萬厯辛夘鄉薦知湖廣新寧縣以循<lb/>
　良稱當道疊薦擢紹興同知海塘圯於水親行相視<lb/>
<pb n="KR2k0053_WYG_046-90a"/>
　修築以勞卒紹人思之<lb/>
　梁永年海康人天啓丁夘鄉薦任楚之東安令寛刑<lb/>
　薄賦振作士類以治行稱居家十餘年勤課後學以<lb/>
　孝友訓鄉閭郡邑高其行誼<hi>以上海康</hi>
　陳正豫遂溪人永樂乙酉舉人厯官監察御史有亷<lb/>
　潔聲無敢干以私者奏建横山堡遂溪石城咸賴奠<lb/>
　安祀鄉賢<lb/>
　王吉遂溪人由太學生任温州通判陞栁州同知恤<lb/>
<pb n="KR2k0053_WYG_046-90b"/>
　民捍患卓有惠政栁民立生祠事之尋擢延平知府<lb/>
　祀鄉賢<lb/>
　彭腴遂溪人永樂癸夘鄉薦任南安府推官宅心寛<lb/>
　恕有長者風秩滿陞南京刑部員外致仕進階郎中<lb/>
　祀鄉賢<lb/>
　洪彪遂溪人由嵗貢任長汀縣丞事上恪謹御下精<lb/>
　明清軍儲絶羨餘民有冰壺秋月之頌兩院交薦因<lb/>
　解糧詿誤里老赴闕乞留允之<lb/>
<pb n="KR2k0053_WYG_046-91a"/>
　洪有成遂溪人行誼端方博覽書史登萬厯甲午副<lb/>
　榜任湯溪訓導轉呉川敎諭勤課之外毫無所干巡<lb/>
　按特加旌奬呉川士俎豆之<lb/>
　陳王猷遂溪人由嵗貢任南雄府訓導課士有方淡<lb/>
　泊自持諸生中有貧乏者捐俸以濟歸而道卒<lb/>
　洪化龍遂溪諸生性温厚督課子弟有萬石君之風<lb/>
　里黨有緩急不以有無為解崇禎癸未郡縣辟薦優<lb/>
　行子泮洙登順治戊戌進士泮泗嵗貢生人以為世<lb/>
<pb n="KR2k0053_WYG_046-91b"/>
　德所詒<hi>以上遂溪</hi>
　陳淵徐聞人行誼修潔篤於孝弟元至正間為乾寧<lb/>
　安撫司儒學敎授淵辭不就至洪武初搜求人才有<lb/>
　司以淵學行薦淵始出仕官至國子監學録生平清<lb/>
　修不懈鄉里咸推重其孫元以孝義聞學尚窮理明<lb/>
　初任南海敎諭著明朝名臣録俱祀鄉賢<lb/>
　鄧鑑徐聞人永樂間由胄監厯官侍御史秉公執法<lb/>
　不避權貴彈劾有聲一時憚其風采祀鄉賢<lb/>
<pb n="KR2k0053_WYG_046-92a"/>
　勞文盛徐聞人學行超邁為有司所重初天順六年<lb/>
　縣遷于海安所軍強民弱百姓思復故土文盛乃倡<lb/>
　議于邑令平鋼復還賔樸建石城焉時𢎞治十有三<lb/>
　年武弁有中傷之者以知㡬獲免由嵗貢監生官審<lb/>
　理致仕生平好義樂施人銜其德再傳無後士論傷<lb/>
　之<lb/>
　陳文彬徐聞人天性孝友嘉靖甲子廣西鄉榜知隨<lb/>
　州歸俸槖悉均之親族時錦囊兵變賴文彬調劑之<lb/>
<pb n="KR2k0053_WYG_046-92b"/>
　得解<lb/>
　王言徐聞人勇健非常隆慶初海寇登北盆港掠男<lb/>
　婦數十言帶鄉兵追躡悉奪以還斬賊首報縣縣令<lb/>
　旌之署為哨官六年倭復逼城屠戮甚慘言與陳邦<lb/>
　傑禦之邦傑戰死言愈奮厲整率行列用火器連斃<lb/>
　二賊復手刃其一奪其馬而乗之圍遂解城賴以全<lb/>
　當道方録用遽卒年三十二<lb/>
　鄧桓字子立徐聞人少負奇氣好古文居家孝友析<lb/>
<pb n="KR2k0053_WYG_046-93a"/>
　産加厚於弟鄉有貧者貸不取償應貢入太學業成<lb/>
　乃還逾二十年不就銓人高其致子煥以孝謹聞老<lb/>
　於儒官孫邦基邦髦曽孫宗齡科第蟬聯為徐邑望<lb/>
　族<lb/>
　黄澄徐聞人任瀘溪訓導捐俸濟貧乏擢全州峻却<lb/>
　贄禮生平制行端方不狥時好祀鄉賢<lb/>
　鍾世盛徐聞人性温厚而課督子弟最嚴雖元旦不<lb/>
　令輟業四子各占一經俱成名四任博士清操如一<lb/>
<pb n="KR2k0053_WYG_046-93b"/>
　士類慕之林居恬静好施族黨貧者藉焉與黄澄並<lb/>
　稱<lb/>
　鄧士元字虞臣徐聞人以貢監授漳州司理奉檄剿<lb/>
　倭累戰有功陞本郡丞轉鹽運同知士元居鄉恂恂<lb/>
　不為崖異嘗割田以濟族之貧者且資學校子孫亦<lb/>
　能恪守遺訓<lb/>
　廖一儒徐聞人以明經厯任下邳鳯陽永豐潮郡博<lb/>
　士所至多建樹捐金濟貧民多去思性謙而介每事<lb/>
<pb n="KR2k0053_WYG_046-94a"/>
　持大體子允元茂元能繼其志<lb/>
　鄭時賢徐聞人偕兄時賔後先嵗薦任沙縣令明達<lb/>
　政事秉性剛介澹然自持却餽除蠧民甚德之未久<lb/>
　以憂去再補隆安有納賂於食缶者時賢發而罪之<lb/>
　邑中目為神君<lb/>
　鍾震國徐聞人天啓元年選貢崇禎間授婺源丞署<lb/>
　縣事有政聲擢荆州通判以親老歸侍家居周給族<lb/>
　鄰更善排解闔邑欽之<hi>以上徐聞</hi>
<pb n="KR2k0053_WYG_046-94b"/>
　　　右雷州府<lb/>
　張賢瓊山人元至正中陳子瑚亂陷郡城子瑚死其<lb/>
　弟有慶繼之民被荼毒賢倡義兵斬擊偽萬户袁元<lb/>
　貴及其黨千餘人遂復郡城事聞勞以金幣授安撫<lb/>
　僉事尋立屯田萬户以賢領之賢沉毅有謀為時名<lb/>
　將洪武元年歸附二年舉賢良以老辭尋卒於家<lb/>
　張善敎瓊山人洪武丙子舉於應天授岑溪敎諭永<lb/>
　樂初改沙縣學行粹潔以立師道明職業為首務未<lb/>
<pb n="KR2k0053_WYG_046-95a"/>
　踰年士多感化倡義捐資以新文廟父老欣然助之<lb/>
　迄底於成<lb/>
　唐誼方初名遜以字行瓊山人篤學古行以先正自<lb/>
　期元末累辟不就洪武初舉經明行修授郡訓導永<lb/>
　樂三年詣闕乞休許之既歸躬耕畎畝鄉里不能婚<lb/>
　嫁者常待誼方以辦世稱長者<lb/>
　唐舟字汝濟瓊山人少負異才建文壬午鄉試永樂<lb/>
　癸未復試名皆第二甲申舉進士知新建政尚簡易<lb/>
<pb n="KR2k0053_WYG_046-95b"/>
　初無赫赫名久之日著上下稱之或問其故曰古人<lb/>
　謂初入官如處暗室輕動必有觸損久坐自明未㡬<lb/>
　徵赴京擢江西僉事南昌守向嘗慢舟及相見慙甚<lb/>
　舟待之加禮衆服其量後謫判衢州折節撫綏尋以<lb/>
　他累戍隆慶衞衢人思之仁宗即位以薦起為監察<lb/>
　御史疏論内侍陷黄本固等數事士論韙之出按浙<lb/>
　江威名益著舟心事光明與人無纎毫畛域敭厯中<lb/>
　外餘三十年所至有氷蘗聲嘗題其門曰雪霜半染<lb/>
<pb n="KR2k0053_WYG_046-96a"/>
　中年髪天地應知暮夜心見者嘆服及歸杜門讀書<lb/>
　家無擔石晏如也年八十二卒子亮隨父任衢州舉<lb/>
　于浙江永樂戊戌登進士除泗州判官改詹事府主<lb/>
　簿仁宗以舊恩賜鈔幣擢寧國府同知<lb/>
　王克義瓊山人永樂丙戌進士授崇仁知縣大臣薦<lb/>
　克義博學宏辭召至増減宋詞科命題試之稱㫖授<lb/>
　工部主事尋出為建昌推官所至以亷能稱<lb/>
　薛逺字繼逺世本無為州人祖祥洪武間為工部尚<lb/>
<pb n="KR2k0053_WYG_046-96b"/>
　書獲罪父能坐戍海南衞遂籍焉逺登正統壬戌進<lb/>
　士授户部主事遷郎中天順改元敘迎復功進本部<lb/>
　右侍郎成化初討兩廣蠻寇逺督餉賊平轉左侍郎<lb/>
　尋晉尚書致仕以薦起為南京兵部尚書逾年歸𢎞<lb/>
　治壬子以建儲恩進階榮禄大夫年八十二卒逺敏<lb/>
　而好學於禮樂兵刑天官律厯無不涉其要尤熟典<lb/>
　故在户部最久均節委積内外逺近多寡輕重皆有<lb/>
　法式㑹計出納胥吏斂手嘗言事繁則官勞民擾事<lb/>
<pb n="KR2k0053_WYG_046-97a"/>
　節則官省民安又曰馭吏嚴刑以懲不若先事而發<lb/>
　善革弊不若無弊可革時稱名言<lb/>
　丘濬字仲深瓊山人祖普業醫喜濟人不責其報宣<lb/>
　德甲寅大饑白骨徧野置義塚瘞之嵗時灑以杯酒<lb/>
　糲飯至老不倦濬生有異質書過目成誦日記數千<lb/>
　言六嵗矢口為詩歌多警語嘗詠五指山識者知為<lb/>
　國器稍長博觀羣籍年十七始習舉業揮筆數千百<lb/>
　言立就正統甲子首舉於鄉卒業太學祭酒蕭磁深<lb/>
<pb n="KR2k0053_WYG_046-97b"/>
　器之由是名著公卿間景泰甲戌學士商輅主試閲<lb/>
　所為文曰必邱濬也及揭名果然廷試擬弁多士或<lb/>
　謂貌寢寘二甲第一入翰林為庶吉士預修寰宇通<lb/>
　志洗馬李紹見其博洽亟稱之濬自以遐陬新進一<lb/>
　旦名籍都下益求人間秘書讀之尤熟當代典故志<lb/>
　成授編修濬文章雄渾壯麗四方求者相踵然非其<lb/>
　人雖厚幣不顧也天順七年兩廣用兵濬條列事宜<lb/>
　大學士李賢見而上之命下所司舉行憲宗即阼充<lb/>
<pb n="KR2k0053_WYG_046-98a"/>
　經筵講官明年晉侍講預修英宗實録或謂少保于<lb/>
　謙誅死當著其異謀濬曰己已之變微于公國事不<lb/>
　知所終武臣挾怨誣之安可狥也衆乃止三年實録<lb/>
　成擢侍講學士十三年續修宋元綱目成晉翰林學<lb/>
　士尋擢國子祭酒十六年晉禮部侍郎仍掌監事撰<lb/>
　大學衍義補百六十卷孝宗立其書適成乃表上之<lb/>
　擢禮部尚書掌詹事府録其副書梓行之充憲宗實<lb/>
　録副總裁四年實録成加太子太保是年冬兼文淵<lb/>
<pb n="KR2k0053_WYG_046-98b"/>
　閣大學士入内閣乃奏請擇衍義補中要務行焉以<lb/>
　寛大啓帝心忠厚變士習人才進退政事因革惟祖<lb/>
　宗舊典是循五年上疏請釐革弊政時百司朝覲吏<lb/>
　部考察以多黜為公濬言唐虞三載考績三考黜陟<lb/>
　今有未半載而黜者徒狥人言未必皆實此非唐虞<lb/>
　之法亦非祖宗之制帝深然之有太醫院官往來濬<lb/>
　家以失職怨冢宰王恕奏訐其短或疑出濬意帝察<lb/>
　其誣待之愈厚七年加少保兼太子太保改户部尚<lb/>
<pb n="KR2k0053_WYG_046-99a"/>
　書武英殿大學士力辭不許八年卒於官訃聞輟朝<lb/>
　一日賻寳鈔萬貫贈特進太傅諡文莊濬性剛直與<lb/>
　大臣論政必反覆辯難言官論事亦以是非詰之累<lb/>
　嵗求歸前後十三疏竟不許初經生以奇怪相高講<lb/>
　學者或過為詭行以徼名濬典試及為祭酒皆痛抑<lb/>
　之嘗論朱子家禮最得崇本敦實之意作朱子學的<lb/>
　二十篇其他述著甚富入仕四十餘年産業僅能卒<lb/>
　嵗第宅不逾齊民所得俸賜即充官費絶無贏餘正<lb/>
<pb n="KR2k0053_WYG_046-99b"/>
　德初以孫㽦廕尚寳司丞卒復以曽孫郊襲賜祠額<lb/>
　曰景賢子敦知名<lb/>
　丘敦字一成性簡黙初就塾師疑其不慧及濬遭喪<lb/>
　留敦於家敦乃盡讀所貯書對客如木偶不輕出一<lb/>
　語及有司開高雷間故河以便往瓊敦寄父書謂疏<lb/>
　治失宜濬始知其不凡屢趣至京以廕為太學生試<lb/>
　不售遂屏去舉業研究經史百家其學以積思自悟<lb/>
　為主或終日凝然或通夕不寐為文不起草藁落筆<lb/>
<pb n="KR2k0053_WYG_046-100a"/>
　如飛時見佞倖李廣輩將復成化故事作發冢論甲<lb/>
　乙辯獨以示友人蔣冕已而思母得病𢎞治三年卒<lb/>
　於京邸年止三十一敦生長相門自奉如寒士居常<lb/>
　徒行性剛介少容辭受最謹卒時蔣冕哭之慟序其<lb/>
　書行於世季弟京廕中書倉人性仁愛重義樂施大<lb/>
　征後白骨徧野盡收瘞之㑹大疫救以良劑活者甚<lb/>
　衆有祖風焉敦孫郊與弟祁友愛腴業悉讓祁祁不<lb/>
　受則曰我以廕有官矣宗黨多其義<lb/>
<pb n="KR2k0053_WYG_046-100b"/>
　林宗哲字執中瓊山人天順壬午舉於鄉知巢縣授<lb/>
　蕭湖河泊官却暮金五百兩巢泛溢病涉解俸造浮<lb/>
　梁禱城隍蝗不入境虎咥人文告山靈虎斃淮安士<lb/>
　民訴父寃輒曰願得巢令訊無憾也子汝常亦鄉舉<lb/>
　知仙遊<lb/>
　馮顒字有孚瓊山人登𢎞治丙辰進士厯官户部郎<lb/>
　中巡厯古北口筦九江抽分以能謹著忤劉瑾改湖<lb/>
　廣監察御史顒憤激卒於官世宗賜祭一壇<lb/>
<pb n="KR2k0053_WYG_046-101a"/>
　唐胄字平侯瓊山人幼穎敏博通經史百家𢎞治壬<lb/>
　戌進士授户部主事以憂歸值劉瑾竊權遂謝病不<lb/>
　出瑾誅復原職屢疏請罷蘇杭織造内臣又請為宋<lb/>
　死節臣趙與珞追諡立祠尋轉員外郎出為廣西提<lb/>
　學僉事進雲南副使擒横虐土官莽信諭解木邦孟<lb/>
　養二宣慰搆亂政聲大著厯廣西左布政使時宗室<lb/>
　受封賄官吏補支禄米自出幼具題日為始嵗費㡬<lb/>
　千萬石奏革其弊詔令通行天下擢右副都御史提<lb/>
<pb n="KR2k0053_WYG_046-101b"/>
　督南贛改山東巡撫所至有聲進南京户部侍郎未<lb/>
　㡬轉北京左侍郎安南莫氏搆亂廷議征之胄疏言<lb/>
　不可征者八武定侯郭勛欲以其祖英配享復疏斥<lb/>
　之戊戌夏論明堂享禮忤帝意奪職歸冬復冠帶及<lb/>
　疾篤聞帝奉章聖太后梓宮南祔喜曰此神聖之見<lb/>
　也猶力疾北向叩首胄耿介有器識尤孝於親服食<lb/>
　澹泊足振靡俗為文尚理不事浮華所著有瓊臺志<lb/>
　江閩湖嶺都臺志西洲存稿行於世子穆嘉靖己丑<lb/>
<pb n="KR2k0053_WYG_046-102a"/>
　進士禮部員外郎孫恪以廕授官<lb/>
　陳實字秀卿瓊山人𢎞治壬戌進士劉瑾用事家食<lb/>
　數年瑾敗起授南京江西道御史時内臣趙蘭採珠<lb/>
　合浦剝民黷貨實劾罷之改北御史出按徽寧諸郡<lb/>
　有權宦強取蕪湖民葦洲為業實論奏還民於是出<lb/>
　為常州知府政務愛民有古循吏風嵗大祲發郡倉<lb/>
　不足則出堂食銀數千兩濟之時士習日窳實建道<lb/>
　南書院集諸生講習其中常曰學重養心尤莫先於<lb/>
<pb n="KR2k0053_WYG_046-102b"/>
　辨義利人多銘座右撫按交薦卒於官御史朱實昌<lb/>
　為之奏請䘏典蓋異數也所著有虛菴集<lb/>
　陳大章字昭達瓊山人正德庚午鄉薦司訓漳州遷<lb/>
　安仁敎諭擢竹谿令有政聲以終養家居杜門誨子<lb/>
　郡守張子𢎞雅重之<lb/>
　陳常字時勉瓊山人以孤貧讀書不為記誦夜坐沉<lb/>
　思有所得即燃燭書之觀中庸至廢寢食語人曰中<lb/>
　庸無所不貫吾人終身受用不盡正德癸酉領鄉薦<lb/>
<pb n="KR2k0053_WYG_046-103a"/>
　任化州學正督學魏校歐陽鐸俱重之屬校兩漢書<lb/>
　以憂去補寧州擢知桂平三年罰鍰不入已上官派<lb/>
　貨于屬邑令鬻之常曰夙聞瘠已肥民不聞虐民媚<lb/>
　上竟謝職去士民泣送之舉祀名宦常性嚴恪處屋<lb/>
　漏如對大庭鄭廷鵠稱常篤實務學不近勢利子應<lb/>
　辰資性端謹長於詩文執父喪三年廬墓不懈常市<lb/>
　纊計直所贏追而還之以貢為古田臨川司訓曲成<lb/>
　士類轉代藩敎授家居屢空晏如也<lb/>
<pb n="KR2k0053_WYG_046-103b"/>
　曾鵬字元翰瓊山人父英以鄉薦宰茂名清苦愛民<lb/>
　鵬登正德甲戌進士知龍溪兵荒相仍乃緩征薄斂<lb/>
　修學築堤民甚賴之未㡬擢刑部主事厯福建副使<lb/>
　辨寃獄如神改貴州都匀兵備旬月平土寇䝉鉞招<lb/>
　降海口賊阿適晉叅政未行分守某欲自以為功乃<lb/>
　率衆襲賊全軍覆沒撫臣恐急檄鵬終其事至則單<lb/>
　車入賊壘賊駭曰聞公已遷去今猶在耶鵬為言禍<lb/>
　福遂解兵聽約束未㡬以足疾乞休疏三上不許乙<lb/>
<pb n="KR2k0053_WYG_046-104a"/>
　未入覲時武定侯郭勛當國外官多饋遺者鵬曰吾<lb/>
　平生不能委曲今老矣奈何白首改節遂歸海瑞稱<lb/>
　鵬為先輩以為師法<lb/>
　林士元字舜卿瓊山人登正德甲戌進士授行人奉<lb/>
　使冊封唐藩饋金六十鎰卻不受王深器之乙酉擢<lb/>
　南京户科給事中劾光禄少卿史俊怙勢殺人都御<lb/>
　史汪鋐考察不公并劾罷内外不職者數十人仕路<lb/>
　一清先後陳時務數十疏皆極剴切壬辰擢湖廣副<lb/>
<pb n="KR2k0053_WYG_046-104b"/>
　使備兵衡永江華流民與土户爭田搆兵連年禍延<lb/>
　諸郡士元單騎往諭爭遂息吏部郎中鄧尚義之弟<lb/>
　挾制守令侵牟里黨按以法轉廣西叅政分守蒼梧<lb/>
　戊戌征大藤峽士元督餉紀功有貴勢子弟希報功<lb/>
　次絶不假借捷奏擢浙江按察使未赴以憂歸遂不<lb/>
　起祀桂林名宦晚年家居時或戴笠躬耕鄉人賢之<lb/>
　所著有學思子讀經録及文集十卷<lb/>
　呉誠字明卿瓊山人性敏嗜學領正德己夘鄉薦初<lb/>
<pb n="KR2k0053_WYG_046-105a"/>
　授栁城敎諭督學重之檄統八桂書院修栁城志擢<lb/>
　知龍南釐夙弊釋士人馮堯寃獄流賊為患誠身任<lb/>
　撫諭賊魁謝鉞李鑑皆感泣而去尋討平沙頭賊徐<lb/>
　守沐一方賴之致政家居絶跡城市嘗叅酌藍田鄉<lb/>
　約率鄉人月朔舉行當道咸造其廬禮焉所著有鴈<lb/>
　峯集百餘卷誠少孤有姑適舉人李明孀居撫誠比<lb/>
　姑卒誠為服衰三年人兩義之<lb/>
　呉㑹期字行可瓊山人篤行古道鄉薦後僉事汪鋐<lb/>
<pb n="KR2k0053_WYG_046-105b"/>
　怒黎民悦罰十金為贐㑹期受而還之民悦登嘉靖<lb/>
　癸未進士授南京户部主事轉工部郎中營九廟稱<lb/>
　㫖嗣修七陵内侍高忠輩營私槖㑹期不許既告成<lb/>
　省費十之五帝嘉悦進正四品俸服時嚴嵩當國欲<lb/>
　㑹期附已語同官招之㑹期作迂愚解嵩嫉之言者<lb/>
　承望意㫖論謫於外遂歸立家廟置義田日與親族<lb/>
　相規勸海瑞稱其貌古心實直指陳道基嘗旌其門<lb/>
　廖士衡字平卿瓊山人性剛方動遵矩矱領嘉靖乙<lb/>
<pb n="KR2k0053_WYG_046-106a"/>
　酉鄉薦知德化判南寧所至有政聲致仕家居雅存<lb/>
　古道年八十卒祀德化名宦<lb/>
　余宗梁字景山瓊山人登嘉靖丙戌進士少負奇節<lb/>
　博極羣書知新昌縣賑大祲毁浮屠改建社學諭盜<lb/>
　歸氓擢南京户部主事轉正郎卒<lb/>
　許益光字可大瓊山人嘉靖戊子舉於鄉孝友天植<lb/>
　讓産于兄捐其妻粧送資賄以嫁兄女計偕逆旅殯<lb/>
　友林儀鳶人多其義知瀏陽縣冰蘖自持以丈勘民<lb/>
<pb n="KR2k0053_WYG_046-106b"/>
　田積勞而卒祀名宦孫暉斗領萬厯壬子鄉薦官至<lb/>
　户部主事<lb/>
　李應和字仲節瓊山人嘉靖戊子鄉薦授臨海敎諭<lb/>
　陞徽州敎授尋署府篆賑饑條上數事皆捄時良策<lb/>
　擢南監助敎以老乞歸所著有讀書抄木齋集<lb/>
　陳天然字汝中瓊山人嘉靖乙未進士授户部主事<lb/>
　兩督倉儲監鈔九江以亷節著厯官鎮江知府遇災<lb/>
　旱而洲灘虛税復為民累天然輕徭寛賦民困稍舒<lb/>
<pb n="KR2k0053_WYG_046-107a"/>
　俸入多以周其兄弟故舊性狷介不能俯仰要路遂<lb/>
　謝事歸生平敬慎無可舉刺時稱盛德君子云<lb/>
　鄭廷鵠字元侍瓊山人登嘉靖戊戌進士授工部主<lb/>
　事改工科左給事以地震上四事俱闗至計庚戌分<lb/>
　校禮闈有人倫之鑒擢江西督學副使亷公有威杜<lb/>
　絶倖門嘗修白鹿洞志增置書院田尋晉叅政以母<lb/>
　老乞歸築室石湖著書自娯累薦不起所著有瓊志<lb/>
　藁易禮春秋説蘭省掖垣學臺石湖集<lb/>
<pb n="KR2k0053_WYG_046-107b"/>
　黄顯字仁叔瓊山人嘉靖辛丑以進士授刑部主事<lb/>
　治獄多所平反抵中貴呂洪贓罪雪總兵沈希儀詿<lb/>
　誤皆不為當軸屈出守撫州罷築千金陂以蘇民困<lb/>
　完逋數萬而刻核不及於屬郡民立祠祀焉以憂歸<lb/>
　補池州池故饒山澤利顯益謹身率下不少狥私狼<lb/>
　兵自湖趨浙所過殘暴顯以智服其帥而厚犒之迄<lb/>
　不為害尋擢湖廣副使時嚴嵩方用事遂乞休歸長<lb/>
　子𢎞宇字震祥少受學於尚書霍韜年十七舉順天<lb/>
<pb n="KR2k0053_WYG_046-108a"/>
　鄉試登嘉靖乙未進士授户部主事督運昌平密雲<lb/>
　陳五難三便監税南都出守武昌作政約諭僚屬楚<lb/>
　藩以事餽黄金百兩不受景王歸葬使人以禮諭中<lb/>
　官復下令曰䕶軍敢譁吾境者執之卒無敢譁者凡<lb/>
　興利革弊恤獄賑饑俱有聲入覲首舉卓異尋擢四<lb/>
　川副使浙江叅政以憂歸次子𢎞憲字賁祥嘉靖乙<lb/>
　夘舉於鄉令南康擒巨寇葉楷以功加五品俸服未<lb/>
　㡬以憂歸起補懐集捕魚峝鹿馬諸寇有功<lb/>
<pb n="KR2k0053_WYG_046-108b"/>
　海瑞字汝賢號剛峰瓊山左所人四嵗而孤母謝氏<lb/>
　矢志訓之自為諸生時即抱當世之慮嘉靖己酉薦<lb/>
　於鄉計偕伏闕上平黎策癸丑授南平敎諭揭申棖<lb/>
　剛者之辨鄉愿忠信亷潔之似古人不見諸侯之守<lb/>
　以廣勵學士其叅謁上官執憲綱抗師儒禮督學朱<lb/>
　衡重之檄掌書院遷知淳安深念民瘼節省備至嚴<lb/>
　嵩黨鄢懋卿以都御史經理八省鹺政諸縣盛供帳<lb/>
　至淳安瑞曰邑小民貧不足以奉車從待之簡約且<lb/>
<pb n="KR2k0053_WYG_046-109a"/>
　按其生事者懋卿深銜之㑹瑞轉判嘉興懋卿嗾御<lb/>
　史袁淳摘以他事改調興國擢户部主事世宗久不<lb/>
　御朝瑞抗疏直陳凡數千言帝覽之大怒擲其章於<lb/>
　地留中不下踰數月逮下詔獄及世宗崩有提牢主<lb/>
　事攜酒饌入獄以欵瑞瑞飲啖異平時主事曰先生<lb/>
　今日何懽甚也瑞曰諒當伏法欲作飽鬼耳主事曰<lb/>
　非也先生不日出此門矣告其故瑞聞之悉吐酒食<lb/>
　於地放聲號哭達旦閲日詔出之復其官改兵部晉<lb/>
<pb n="KR2k0053_WYG_046-109b"/>
　尚寳丞改大理擢僉都御史巡撫應天豪民墨吏望<lb/>
　風斂戢呉淞江久淤為陸而常熟白茒港河道日堙<lb/>
　瑞疏濬之身乗小舟督畚鍤不朞月告成賑活饑民<lb/>
　數十萬清丈三呉田土豪右受獻者悉令還民於是<lb/>
　權要搆飛語遂解官歸里居十五年前後薦者無慮<lb/>
　十餘疏至謂忠貫日月望重中外萬厯乙酉起為南<lb/>
　僉都御史尋晉南吏部侍郎擢右都御史掌南院議<lb/>
　革諸司冗役冗費極言軍民利病時御史房寰督學<lb/>
<pb n="KR2k0053_WYG_046-110a"/>
　南畿物議沸騰瑞欲糾之寰先疏詆瑞觀政進士諸<lb/>
　夀賢等抗言白瑞俱寢不下瑞亦屢疏乞歸不許丁<lb/>
　亥八月卒於任僉都王用汲入視葛幃敝衣歎息泣<lb/>
　下啓其篋僅十餘金訃聞贈太子少保諡忠介諭祭<lb/>
　葬瑞雖官厯六卿編茅自處環堵蕭然子姓稍有不<lb/>
　戢必鳴之官未嘗假借尚書姜寳謂瑞天下奇男子<lb/>
　志節兼狂狷云所著有備忘集淳安政事稿<lb/>
　陳傅嘉瓊山人孝友樂施以貢赴京殯亡友於途而<lb/>
<pb n="KR2k0053_WYG_046-110b"/>
　資其僕歸司訓詔安捐俸助貧生時倭賊犯城傅嘉<lb/>
　令僕善射者射殺數賊詔安令欲上其功力止之未<lb/>
　㡬乞休祀名宦<lb/>
　王汝為字子宣瓊山人賦性剛方記問該洽嘉靖辛<lb/>
　酉鄉薦為貴縣敎諭有蘇湖風丙子充貴州鄉試同<lb/>
　考官陞鄱陽令勤恤民隠歸囊如洗性尤友愛厚事<lb/>
　兄嫂捐貲贖弟於難里巷稱之詩文力追古雅有潯<lb/>
　懐集存塾稿撫絃餘韻<lb/>
<pb n="KR2k0053_WYG_046-111a"/>
　陳大有瓊山人家貧篤學領嘉靖甲子鄉薦令常山<lb/>
　革去陋羨涖民有善政至今常山人稱之<lb/>
　王時元字遇春瓊山人嘉靖甲子鄉薦知楚之東安<lb/>
　縣察覈鹽艘剔除陋例遷常德判冰蘗益厲寃獄久<lb/>
　不決者立洗之大饑賑粥存活數千人丁母憂歸不<lb/>
　受一錢嵗餘卒所著有四禮集童訓<lb/>
　陳大烈字允成瓊山人隆慶丁夘鄉薦授處州司訓<lb/>
　署慶元龍泉二縣篆一塵不染丁艱起復補訓泉州<lb/>
<pb n="KR2k0053_WYG_046-111b"/>
　擢武邑令陞烏撒同知恬退歸休居家睦於邦族祀<lb/>
　鄉賢<lb/>
　陳應龍字時見瓊山人父嘗犯罪應龍哀鳴願以身<lb/>
　代當事憐釋之家貧舌耕門生楊瑾自海北來受業<lb/>
　卒病死為之殯領萬厯壬午鄉薦判嘉興督理織造<lb/>
　所洗舊例以不逢時罷歸<lb/>
　梁雲龍字㑹可瓊山人少貧力學登萬厯癸未進士<lb/>
　授武庫司主事戊子典試貴州所取多名士兵部尚<lb/>
<pb n="KR2k0053_WYG_046-112a"/>
　書鄭洛經畧臨洮雲龍贊畫建言絶甘凉假道以扼<lb/>
　川海之吭果奏奇捷晉副使治兵井陘旋調天津天<lb/>
　津故京師咽喉時倭侵朝鮮勢甚猖獗有増設邊防<lb/>
　之議雲龍持議以為宜敇將帥固守罷敵臺陷阱諸<lb/>
　費所省數十萬進叅政治兵開原功著紀録調隴右<lb/>
　分守備兵莊浪㑹土營魯氏横恣不法奪其營務遂<lb/>
　中蜚語以叅政聽調遵例候代尚從大司馬經畧兩<lb/>
　河松山之役恢復允吾一帶故地三千餘里無何解<lb/>
<pb n="KR2k0053_WYG_046-112b"/>
　任抵家以敘前後邊功復原任進荆南布政使以征<lb/>
　苗功荷褒奬楚藩變起拜湖廣巡撫擘畫楚事遂竟<lb/>
　其獄丙午卒於官贈兵部左侍郎賜祭葬子思泰在<lb/>
　忠烈傳<lb/>
　許子偉字用一瓊山人登萬厯丙戌進士授行人擢<lb/>
　兵户吏三科給事中創瓊州㑹館于京師抗顔諫諍<lb/>
　直聲大著以彈劾權貴忤㫖謫銅仁府經厯遂歸養<lb/>
　母凡戚里貧乏多所賑給值黎寇猖獗貽書當事請<lb/>
<pb n="KR2k0053_WYG_046-113a"/>
　𠞰之便内使開採科派瓊珠以萬計子偉力言得減<lb/>
　其數置義學於儋耳開敦仁書院於郡中中外疏薦<lb/>
　起用未報卒著有諫垣録廣易通敦仁編鄉人請祀<lb/>
　于文昌塔以配邱海今祀鄉賢<lb/>
　何其義字乃仕瓊山人萬厯辛丑進士知政和縣剔<lb/>
　蠧釐奸捐俸建學調繁上杭冰蘗自矢杭人尸祝之<lb/>
　丁内艱起復擢户部主事司太倉革一切浮羨與許<lb/>
　子偉捐貲立瓊南㑹館以便瓊之赴京者壬子督儲<lb/>
<pb n="KR2k0053_WYG_046-113b"/>
　通州卒於署<lb/>
　王欽瓊山人世籍上舍欽少為諸生剛方尚義善騎<lb/>
　射萬厯二十六年居林居碌二峝黎反欽募兵捐餉<lb/>
　同官軍討平之編𨽻版圖兩走京師請豁黎浮田税<lb/>
　鄉人至今稱頌之<lb/>
　陳邦正字德興瓊山人少失怙恃依戚黨以成立苦<lb/>
　志篤學峻拒奔女以嵗薦訓高凉郡李序嘉其行<lb/>
　誼督學支可大羨其文章官凡六載譽滿藝林<lb/>
<pb n="KR2k0053_WYG_046-114a"/>
　謝應華瓊山人事親甚孝有弟被掠傾産贖之司訓<lb/>
　天台旋諭詔安敎授南雄皆有蘇湖遺範食貧課子<lb/>
　龍文發名成業鄉里稱之龍文字喬東登崇禎戊辰<lb/>
　進士知豐城亷潔自持百廢具舉有政聲<hi>以上瓊山</hi>
　王贊襄字辰台澄邁人少英悟讀書過目成誦嘉靖<lb/>
　己酉以禮經舉亞元猶未冠也藩臬諸司為加冠禮<lb/>
　隆慶辛未考選中書第一授内閣制敕中書舍人進<lb/>
　青宮十二規使閩特賜璽書褒美擢大理寺右寺副<lb/>
<pb n="KR2k0053_WYG_046-114b"/>
　奉敇貤封陞户部員外郎以内艱旋里恬養十餘年<lb/>
　著有澄原稿畧<hi>澄邁</hi>
　王仕衡字秉銓定安人成化丁酉鄉薦遊太學邱濬<lb/>
　器重之𢎞治間選中書舍人為衡王審理副再陞右<lb/>
　長史旹縣多火葬為立義阡正德間丁内艱起任岷<lb/>
　府修武宗實録人有不義者以百金求易其名不受<lb/>
　奏革定安驛遞并減文昌災傷田糧致仕家居卒年<lb/>
　八十祀鄉賢<lb/>
<pb n="KR2k0053_WYG_046-115a"/>
　陳茂芳字仲敏定安人少穎悟博學通經史九嵗能<lb/>
　文十五嵗應舉時以神童目之弱冠中嘉靖壬子鄉<lb/>
　試名節自勵授清豐諭厯知龍巖縣民德之後龍巖<lb/>
　人蔡夢説按瓊思其舊政立坊表曰清朝亷吏祀鄉<lb/>
　賢<lb/>
　王𢎞誨字紹傳定安人博觀羣書日記千言弱冠登<lb/>
　嘉靖辛酉解元乙丑成進士選庶吉士時海瑞以極<lb/>
　諫忤㫖廷杖瀕危極力調䕶尋改編修充㑹試同考<lb/>
<pb n="KR2k0053_WYG_046-115b"/>
　官張居正專權作火樹篇春雪歌譏之厯春坊諭德<lb/>
　掌南京翰林院事瓊士每赴雷陽考試有渡海之險<lb/>
　請改海南兵備兼提學考校瓊南十四學諸生人皆<lb/>
　稱便擢國子祭酒敭厯南北翺翔禁林加太子賔客<lb/>
　吏部左侍郎充㑹試副總裁品藻精核登録極一時<lb/>
　之選拜南京禮部尚書上疏請建儲御講等六事因<lb/>
　病乞休疏數上得㫖回籍復起補職引考滿例致仕<lb/>
　為閭里重望有尚友堂稿南溟奇甸天池草傳世卒<lb/>
<pb n="KR2k0053_WYG_046-116a"/>
　賜葬祭<lb/>
　呉一瀾字惟源定安人力學好古喜成人美手編家<lb/>
　禮以訓俗受學者多髦士長子秉機賢科循吏孫日<lb/>
　耀舉人祀鄉賢<hi>以上定安</hi>
　邢宥字克寛文昌人宋知軍夢璜之後正統戊辰以<lb/>
　進士授監察御史景泰初窮治宦官王振黨獄督運<lb/>
　通州糧以實宣府甚有能聲出按福建力排督臣薛<lb/>
　希璉延平鎮東二衞互易之議緩犯禁入海疑獄奏<lb/>
<pb n="KR2k0053_WYG_046-116b"/>
　留八郡赴部匠役築永安等四城及按遼東都御史<lb/>
　寇深以副將焦禮邊功為囑不聽復按河南奏革循<lb/>
　河出潁達南京數十驛風裁震於一時天順庚辰遷<lb/>
　知台州政務寛大甚得衆心居四年兩以按厯舊事<lb/>
　就逮台民數千人詣闕奏留降晉江令踰月擢知蘇<lb/>
　州蘇俗多侈宥率以淳樸成化乙酉大饑宥賑貸有<lb/>
　方存活四十餘萬賦役繁重宥處之裕如逾年薦章<lb/>
　交上難於代者晉秩浙江叅政仍留治之又數月超<lb/>
<pb n="KR2k0053_WYG_046-117a"/>
　擢左僉都御史巡撫南畿兼督嘉湖杭糧屯及兩浙<lb/>
　鹽法己丑考察年齒已暮聲名減於治郡時再疏乞<lb/>
　休始得歸宥亷介不少假借外質内朗通達世務詩<lb/>
　文不茍作書法亦遒美可觀家庭孝讓歸槖蕭然所<lb/>
　著有湄邱集<lb/>
　韓俊字克彰文昌人性寛厚有裁制登𢎞治丙辰進<lb/>
　士為刑部主事遷員外以忤劉瑾歸瑾誅起祠祭員<lb/>
　外遷刑部郎中河南副使以亷能為天下第一後卒<lb/>
<pb n="KR2k0053_WYG_046-117b"/>
　於官<lb/>
　林華字原積文昌人𢎞治丙辰進士授九江府節推<lb/>
　亷明骾介行取擢南户部主事命解餉羨餘悉以報<lb/>
　部敕管九江鈔闗以羨金貯之九江庫卒於任㡬無<lb/>
　以殮<lb/>
　陳表字子仁文昌人性慤行端領嘉靖癸夘鄉薦授<lb/>
　書里中上議兩臺請革長岐賔宰二驛嵗減銀七百<lb/>
　兩甚為民便任桂陽知州核侵冒省冗費請止採礦<lb/>
<pb n="KR2k0053_WYG_046-118a"/>
　桂民德之尋遷岷府官遂告休宦歸無異寒素<lb/>
　王懋德字敏中文昌人隆慶戊辰進士授刑部主事<lb/>
　轉工部郎遷金華守厯九江叅閩藩皆著卓異聲年<lb/>
　五十一疏乞歸不允遂行至將樂卒遺書報父不受<lb/>
　奠賻父泣而從之祀鄉賢<lb/>
　陳是集字虛期文昌人秉性清介登崇禎辛未進士<lb/>
　親喪哀毁骨立筮仕中書出使蜀粤諸王孫奉金不<lb/>
　受已而復命壬人嫁禍下之獄㑹赦復官居鄉刺不<lb/>
<pb n="KR2k0053_WYG_046-118b"/>
　入公庭所選有南溟詩集<hi>以上文昌</hi>
　黄可久㑹同人隆慶庚午鄉薦為黔陽令居官循良<lb/>
　處家仁讓捐八百餘金買義田以賑濟饑寒鄉里賴<lb/>
　之勒碑記其事<hi>㑹同</hi>
　韋賢卿字忠與樂㑹人為人孝友端肅嗜讀書手不<lb/>
　釋卷筮仕嶧令值大祲請蠲逋賦四千餘金招墾荒<lb/>
　田五十餘頃俸入盡以資賑濟再令安溪絶請托巨<lb/>
　室斂跡擢守安寧值滇寇竊發賢卿出竒邀截擒巨<lb/>
<pb n="KR2k0053_WYG_046-119a"/>
　猾李斌黔國不敢庇遷貳平越剿撫平樂二十餘寨<lb/>
　讞决無積案卒之日以二帶易櫬子章玉領崇禎丙<lb/>
　子鄉薦以博洽有聞<hi>樂會</hi>
　王佐字汝學臨高人嘗師邱濬博學工文詞弱冠登<lb/>
　正統丁夘鄉薦游太學為祭酒呉節司業閻禹錫所<lb/>
　稱成化初授高州同知時都御史韓雍方征蠻佐獻<lb/>
　䇿動合機宜雍竒其才改邵武同知屬泰寧盜發僉<lb/>
　事章懋檄佐行縣視賊形勢乃報懋曰賊雖衆初合<lb/>
<pb n="KR2k0053_WYG_046-119b"/>
　未固誘而離之易潰耳急之則必聚而拒我未易旦<lb/>
　夕滅也遂遣人諭降其脅從者賊果散去懋同官有<lb/>
　邀功者譛懋於御史自請捕賊及至賊已平乃械降<lb/>
　者以獻悉戮之懋恥與爭而佐亦絶口不言九載改<lb/>
　臨江府久之致仕佐所至清亷慈愛始終如一質直<lb/>
　自任不能隨時俯仰故浮沉三郡二十餘年不進一<lb/>
　秩公論惜之自少至老手不釋卷雖眊瞶猶使家人<lb/>
　誦而聽之所著有雞肋集經籍目録畧原敎編庚申<lb/>
<pb n="KR2k0053_WYG_046-120a"/>
　録瓊臺外紀其經進呈者則有珠崖録卒年八十五<lb/>
　<hi>臨高</hi>
　董綾字錦堂儋州人少孤力學事兄嫂如父母由選<lb/>
　貢任興化通判改調太平府以開闗受賞擢知陸涼<lb/>
　州條陳土官之弊折其奸謀致政居鄉遷建學宮有<lb/>
　功庠序<hi>儋州</hi>
　王麗珠萬州人世為峒長至正中陳子瑚陷州城麗<lb/>
　珠率義兵討平之授南寧主簿已而土帥符那達陳<lb/>
<pb n="KR2k0053_WYG_046-120b"/>
　俊甥復與子瑚弟有慶聚衆攻城麗珠再舉義兵剿<lb/>
　捕有功事平晉縣尹統民兵為保障洪武初復討平<lb/>
　王廷金賞賚有加未㡬卒<lb/>
　馮宣萬州人問學該博中永樂癸未鄉試官唐藩紀<lb/>
　善風節自持尤善詩賦王雅重之及歸惟圖書數十<lb/>
　卷子謙正統辛酉鄉舉授岑溪敎諭轉巴縣所在士<lb/>
　風丕振咸尸祝之<lb/>
　曾瑁字德玉萬州人幼孤篤學年十三為郡庠生家<lb/>
<pb n="KR2k0053_WYG_046-121a"/>
　有債券悉焚之景泰丙子舉於鄉倉大使羅紀坐累<lb/>
　妻適亡託以二女瑁穴門予食比事白酬之一無所<lb/>
　受成化甲辰知永嘉多惠政有母訴子不孝尋自悔<lb/>
　持百金為子贖罪瑁嘆曰父母愛子人心所同遂却<lb/>
　金薄懲而釋之尋以憂歸補懐逺子鎰登第遂致仕<lb/>
　卒年踰七十鎰字時重𢎞治癸丑進士授南户部主<lb/>
　事督儲中都及期當代府衞官軍赴部乞留一嵗尋<lb/>
　監浙場鹽課商人德焉厯員外郎中歸省卒於家<hi>以上</hi>
<pb n="KR2k0053_WYG_046-121b"/>
　<hi>萬州</hi>
　鍾芳字仲實崖州人改籍瓊山少育於外親冒姓黄<lb/>
　後始復之正德戊辰進士改庶吉士授編修尋謫寧<lb/>
　國推官遷漳州同知精於吏事有政績入為南京户<lb/>
　部員外轉吏部郎中遷浙江提學副使崇尚名檢諸<lb/>
　生有放浪不羈者文雖工必懲士風為之一變轉廣<lb/>
　西叅政祛桂縣虎暴諭降洛容諸盜討田州叛賊岑<lb/>
　猛平大藤峽蠻寇屢有軍功兩賜金幣進江西布政<lb/>
<pb n="KR2k0053_WYG_046-122a"/>
　使區畫藩禄軍需悉得大體擢南太常寺卿疏奏祭<lb/>
　告禮稱㫖晉南兵部侍郎改户部總督倉塲經畧邊<lb/>
　儲漕政大舉甲午南都太廟災請修省以回天變語<lb/>
　多剴切遂請致仕家居十餘年名其居曰對齋取對<lb/>
　越之義也有干以私者謝曰吾守志猶嫠婦豈以晚<lb/>
　而改節哉卒贈右都御史賜祭葬芳性簡重寡嗜慾<lb/>
　學博而精為嶺海鉅儒所著有學易疑議春秋集要<lb/>
　皇極經世圖讃古今紀要崖志畧及詩文二十卷子<lb/>
<pb n="KR2k0053_WYG_046-122b"/>
　允謙嘉靖己丑進士讓恩廕於兄子鄉人高其義累<lb/>
　官福州知府有惠政後改萊州卒於官<hi>崖州</hi>
　　　右瓊州府<lb/>
　譚夀海瀧水人永樂乙未進士授河南道御史疏乞<lb/>
　改敎職除南寧府敎授課士以正行為先學文次之<lb/>
　恬淡自守不染流俗人稱為篤行君子<lb/>
　張汝秀字子達瀧水人正德間任澄邁敎諭善作士<lb/>
　謹恪和易不事修飾兄汝存以解北運繫獄罄産代<lb/>
<pb n="KR2k0053_WYG_046-123a"/>
　償沒齒無怨言<lb/>
　黄文煜羅定人稟性淳厚萬厯間嵗薦任河南鄧州<lb/>
　同知清白自守簡静不擾及致政行李蕭然<lb/>
　黎民望羅定人萬厯間嵗薦以孝義著聞司訓饒平<lb/>
　補任邱倡明道學攝景州篆一年多惠政尋陞義寧<lb/>
　令開社學鑿陂圳給籽種撫流移德政著聞特贈所<lb/>
　生如其官遷鎮寧州守有三不要之聲四不忍之譽<lb/>
　致政告歸舉祀鄉賢<hi>以上羅定</hi>
<pb n="KR2k0053_WYG_046-123b"/>
　周興西寧人萬厯戊子舉孝亷授寧都令改龍州學<lb/>
　教諭復陞湯溪知縣居官持大體緩催科勤考課行<lb/>
　鄉約禁溺女火葬之俗所至以亷能稱乞歸奉母母<lb/>
　喪哀毁骨立孝謹聞于鄉以夀卒<lb/>
　杜英德慶諸生也嘗師事龎嵩講明禮義時西寧縣<lb/>
　初開以英博通經籍充上舍生萬厯間膺嵗薦授肇<lb/>
　慶府訓導擢恩平教諭所至引掖諸生鼓舞不倦以<lb/>
　老歸居家雍睦士多取則焉<lb/>
<pb n="KR2k0053_WYG_046-124a"/>
　歐達勲西寧人萬厯甲午舉人授膠州知州遇旱步<lb/>
　禱輒應州北蝗災禱于神忽有大鳥食蝗殆盡人以<lb/>
　為神居家以孝友稱<lb/>
　倫應祥西寧人萬厯癸夘舉人知萬載縣邑素稱難<lb/>
　治祥勸課息訟民風翕然㑹大饑請發金以賑民賴<lb/>
　之臺薦擢知蘄州吏胥進陋例應祥秋毫不受復于<lb/>
　江滸建閣衝流造橋以興文運而通往來去之日民<lb/>
　建祠祀之居家儉素分産業以贍諸弟捐俸餘以立<lb/>
<pb n="KR2k0053_WYG_046-124b"/>
　宗祏屢舉鄉飲賔<lb/>
　胡其偉西寧人萬厯乙夘舉人初授甌寧令以卓異<lb/>
　薦陞户部主事督運軍儲有功擢知九江府居鄉和<lb/>
　厚課子弟以德享上夀<lb/>
　岑永清西寧人天啓間選貢居親喪哀毁骨立躬荷<lb/>
　畚鍤以營葬事人稱其孝所居濵海颶風淫潦浮槥<lb/>
　漂擊水中永清收之悉為改殯操守清介家雖貧有<lb/>
　以腴田請託者謝不受以麟經教子之豹成進士卒<lb/>
<pb n="KR2k0053_WYG_046-125a"/>
　祀鄉賢<lb/>
　岑之豹永清次子少聰穎過人登天啓乙丑進士授<lb/>
　江隂令邑苦糧胥而奸猾者多藉庇勢豪貧民偏累<lb/>
　之豹至先召勢豪問産業㡬何倉卒間具對實數即<lb/>
　籍記之奸猾者無所託附頒役乃均兩臺交薦其能<lb/>
　㑹勢宦子罹法之豹亷得其情索宦子甚急宦自京<lb/>
　遺書為解不聽宦計無所出乃中以他事去之豹怡<lb/>
　然就道歸隠番禺二山間或勸之再仕微笑而不答<lb/>
<pb n="KR2k0053_WYG_046-125b"/>
　與兄之麟弟之鳯極友愛所置饘粥之産悉共之著<lb/>
　麟經秘㫖及草堂集<hi>以上西寧</hi>
　　　右羅定州<lb/>
　郭節連州人洪武中舉賢良授中書舍人靖難兵至<lb/>
　棄官不仕從讓皇遯跡滇蜀間生平矜氣節不避艱<lb/>
　險亦程濟之流亞也<lb/>
　麥志德字純仁連州人少勤學有局幹洪武初以孝<lb/>
　弟力田舉尋以謀畧見奇拜王府斷事累遷右叅軍<lb/>
<pb n="KR2k0053_WYG_046-126a"/>
　洪武十七年擢工部侍郎試本部尚書明年為户部<lb/>
　侍郎郭桓詿累罹于法或勸其自明志德終不肯<lb/>
　鄧周字文郁連州人以監生厯彭澤令邑多虎害周<lb/>
　謂厥咎在令䖍禱于神虎尋引去邑患火周知茅蔀<lb/>
　為累敎民治陶易之數年間比屋皆瓦火患遂息<lb/>
　何清字仁甫連州人讀書强記五經悉通景泰丙子<lb/>
　舉于鄉累授都督府經厯擢懐慶知府忤上官調知<lb/>
　太平所至有惠政獨不能與時俯仰人多忌之未老<lb/>
<pb n="KR2k0053_WYG_046-126b"/>
　乞休葛巾野服遊適田圃客至即歡宴竟日非公事<lb/>
　不至州治<lb/>
　李邦義字直之連州人生而穎異體貌魁梧與兄邦<lb/>
　仁俱有文名邦義登嘉靖丙辰進士知上虞有異政<lb/>
　厯户科都給事中條陳時務指摘奸權風節矯矯厯<lb/>
　太常寺少卿尋晉秩謝病歸卒邦義好面折人過不<lb/>
　和於俗然慷慨質直政令不便者輒白有司更之人<lb/>
　有遺思<lb/>
<pb n="KR2k0053_WYG_046-127a"/>
　馬象乾本姓曽字體良連州人萬厯丁丑進士選庶<lb/>
　吉士典試山西改福建巡按持亷秉公官吏畏之轉<lb/>
　南京學政首拔朱之蕃顧起元後俱掄元復由河南<lb/>
　道擢僉都御史劾東厰張鯨擅權大奸伏罪天下稱<lb/>
　快致仕歸杜門謝客日以圖書自娯卒祀鄉賢有中<lb/>
　秘課程卷<hi>以上連州</hi>
　　　右連州<lb/>
　<lb/>
<pb n="KR2k0053_WYG_046-127b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　廣東通志卷四十六<lb/>
</p>
<p>
</p>
  </div>
</body>
</text>
</TEI>