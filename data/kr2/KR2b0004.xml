<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div> <lb/>
    <p>
<pb n="KR2b0004_SBCK_001-1a"/>
後漢灮武皇帝紀卷苐一　袁宏<lb/>
孝景帝生長沙定王發武帝世諸侯得分封子弟以<lb/>
冷道縣舂陵封發中子買爲舂陵節侯買生鬱林太<lb/>
守外外生鉅鹿都尉囘囘生南頓令欽欽生灮武皇<lb/>
帝元帝時節侯之孫孝侯以南方卑濕請徙南陽於<lb/>
是以蔡陽白水郷爲舂陵侯封邑而與從昆弟鉅鹿<lb/>
君及宗親俱徙焉湖陽人樊重女曰歸都自爲童兒<lb/>
不正容不出於房南頓君聘焉生齊武王縯魯哀王<lb/>
仲世祖新野寧平公主<lb/>
世祖諱秀字文叔初南頓君爲濟陽令而世祖生夜<lb/>
有赤灮室中皆朙使卜者筮之曰貴不可言是嵗嘉<lb/>
<pb n="KR2b0004_SBCK_001-1b"/>
禾生縣界大熟因名曰秀爲人隆準日角大口美鬚<lb/>
睂長七尺三寸樂施愛人勤於稼穯嘗之長安受尚<lb/>
書大義畧舉兄縯字伯昇慷慨有大節王莽篡漢劉<lb/>
氏抑廢常有興復之志不事産業傾身以結豪傑豪<lb/>
傑以此歸之新野人鄧晨字偉卿家冨於財晨少受<lb/>
易好節義世祖與之善以姊妻之是爲新野公主世<lb/>
祖與晨遊宛穰人蔡少公道術之士也言劉秀當爲<lb/>
天子或曰是國師公劉子駿也世祖笑曰何知非僕<lb/>
耶坐者皆笑當是時莽行一切之法犯罪輒斬之名<lb/>
曰不順時令晨謂世祖曰王莽暴虐盛夏斬人此天<lb/>
亡之時宛下言儻能應也世祖笑而不應宛人李通<lb/>
<pb n="KR2b0004_SBCK_001-2a"/>
字次元父守爲王莽宗卿師守身長八尺容貌絶異<lb/>
治家與子孫如官府少事劉歆好星曆䜟記之言云<lb/>
漢當復興李氏爲輔私竊議之非一朝也通嘗爲吏<lb/>
有能名見王莽政令凌遲挾父守所言又居家冨佚<lb/>
爲閭里豪自免歸從弟軼亦好事者謂通曰今四方<lb/>
兵起王氏且亡劉氏當興南陽宗室獨有劉伯昇兄<lb/>
弟汎愛衆可以謀大事通甚然之世祖常避吏於宛<lb/>
通遣軼候世祖初通同母弟申屠臣善爲醫術以其<lb/>
難使也縯殺之故世祖不欲見軼軼輒來不止世祖<lb/>
乃強見之軼徐逹通意殊不以申屠臣爲恨世祖不<lb/>
得巳乃許之徃時通病臥室内世祖與通兄儵弟寵<lb/>
<pb n="KR2b0004_SBCK_001-2b"/>
及軼語儵等喜悅竝言天下兵起王氏亡敗之狀世<lb/>
祖初以士君子道相慕故徃荅之及聞其語大驚不<lb/>
敢應起入室候通通握手極歡移日復言其兵起及<lb/>
䜟文世祖微難通曰即如是當如宗卿師何通曰巳<lb/>
自有度世祖深知通意遂相結初琅邪呂母之子爲<lb/>
縣長所殺呂母家産數百金志欲報怨乃治酒多買<lb/>
刀兵少年隨其所之而與之如此數嵗財産單盡少<lb/>
年相與償母母涕泣曰所以相待非治産求利也欲<lb/>
以爲子報怨耳諸君寧能相哀也少年壯之又素被<lb/>
恩皆許諾聚衆數百人母自號將軍攻縣長及掾吏<lb/>
旣而解掾吏曰諸卿無罪唯欲報長耳諸吏叩頭爲<lb/>
<pb n="KR2b0004_SBCK_001-3a"/>
長請母曰吾子犯小罪不當死長殺之殺人當死又<lb/>
何請乎母遂手殺之以其首祭子墓自是莒人樊崇<lb/>
東宛人逄安東海人徐宣謝祿並爲盜賊一嵗間衆<lb/>
各數萬人王莽沐陽侯田況大破之遂殘州郡所過<lb/>
抄掠百姓初崇等以困窮爲賊無攻城畧地之心結<lb/>
聚浸盛乃相與爲約殺人號令最尊者稱三老其次<lb/>
從事卒吏王莽遣平均公廉丹大師王匡東擊之軍<lb/>
至定陶莽詔丹曰倉廩盡矣府庫空矣可以怒矣可<lb/>
以戰矣丹惶恐夜召掾馮衍以書示之衍因說丹曰<lb/>
張良以五世相韓椎秦始皇於博浪之中勇冠乎貫<lb/>
育名髙乎泰山將軍之先爲漢信臣新室之興英俊<lb/>
<pb n="KR2b0004_SBCK_001-3b"/>
不附今海内潰亂百姓塗炭民之思漢甚於詩人之<lb/>
思邵公也愛其甘棠況其子孫民所歌舞天必從之<lb/>
方今爲將軍計莫若先據大郡鎮撫吏士百里之内<lb/>
牛酒日賜納雄傑之士詢忠智之謀興社稷之計除<lb/>
萬民之害則福流於無窮勲著於不朽與其軍覆於<lb/>
中原身分於草野功敗名滅所及先祖者㢤聖人轉<lb/>
禍而爲福智士因敗而爲功願朙公深計而無與俗<lb/>
同丹不能從進及睢陽復說丹曰葢聞明者見於無<lb/>
形智者慮於未萌况其昭晢者乎凡患生於所忽禍<lb/>
發於細微敗不可悔時不可失公孫鞅曰有髙人之<lb/>
行負非於世有獨見之慮見疑於人故信庸庸之論<lb/>
<pb n="KR2b0004_SBCK_001-4a"/>
破金石之策襲當世之操失髙明之德夫决者智之<lb/>
君也疑者事之役也時不重至公勿再計丹不聽衍<lb/>
奉世曾孫也崇等欲戰恐其衆與莽兵亂乃皆朱眉<lb/>
以相識别由是號曰赤眉赤眉别校董憲等衆數萬<lb/>
人在梁郡匡丹攻㧞無塩莽遣中郎將奉璽書勞匡<lb/>
丹進爵爲公王匡故進擊憲廉丹以爲新㧞城罷勞<lb/>
當且休士養威匡不聽引兵獨進丹隨之合戰成昌<lb/>
兵敗匡走丹使吏持其印韍符節付匡曰小兒可走<lb/>
吾不可遂止戰死校尉汝雲王隆等二十餘人别鬪<lb/>
聞之皆曰廉公已死吾誰爲生馳奔賊皆戰死莽傷<lb/>
之下書曰惟公多擁選士精兵衆郡駿馬倉穀帑藏<lb/>
<pb n="KR2b0004_SBCK_001-4b"/>
皆得自調忽於詔策離其威節騎馬呵譟爲狂刃所<lb/>
害嗚呼哀哉賜諡曰果公國將襃章謂莽曰皇祖考<lb/>
黃帝之時中黃直爲將破殺蚩尤今臣居中黃直之<lb/>
位願平山東莽遣章馳東與太師匡幷力又遣大將<lb/>
軍陽浚守敖倉司徒王尋將十餘萬屯雒陽填南宮<lb/>
大司馬董忠養士習射中軍北壘大司空王邑兼三<lb/>
公之職司徒尋初發長安宿霸昌廐亡其黃鉞尋士<lb/>
房揚素狂直廼哭曰此經所謂䘮其齊斧者也自劾<lb/>
去莽擊殺揚四方盗賊往往數萬人攻城邑殺二千<lb/>
石以下太師王匡等戰數不利莽知天下潰畔事窮<lb/>
計迫廼議遣風俗大夫司國憲等分行天下除井田<lb/>
<pb n="KR2b0004_SBCK_001-5a"/>
奴婢山澤六筦之禁即位以來詔令不便於民者皆<lb/>
收還之待見未發㑹世祖與通定謀議期以材官都<lb/>
試騎士日欲刼前隊大夫甄阜及屬正梁丘賜因以<lb/>
號令大衆乃使世祖與軼歸舂陵舉兵以相應遣從<lb/>
兄子季之長安以事報父李守季於道病死守密知<lb/>
之欲亡歸素與邑人黃顯相善時顯爲中郎將聞之<lb/>
謂守曰今關門禁嚴君狀貌非凢將以此安之不如<lb/>
詣闕自歸事旣未然脫可免禍守從其計即上書歸<lb/>
死章未及報畱闕下㑹事發覺通得士走莽聞之乃<lb/>
繫守於獄而黃顯爲請曰守聞子無狀不敢逃亡守<lb/>
義自信歸命宮闕臣顯願質守俱東曉說其子如遂<lb/>
<pb n="KR2b0004_SBCK_001-5b"/>
悖逆令守北向刎首以謝大恩莽然其書會前隊復<lb/>
上通起兵之狀莽怒欲殺守顯争之遂幷被誅及守<lb/>
家在長安者盡殺之南陽亦誅通兄弟門宗六十四<lb/>
人皆焚屍宛市時劉縯召諸豪傑計議曰王莽暴虐<lb/>
百姓分崩今枯旱連季兵革竝起此亦天亡之時復<lb/>
髙祖之業定萬世之秋也衆皆然之於是分遣親客<lb/>
使鄧晨起新野世祖與李通李軼起於宛伯昇自發<lb/>
舂陵子弟諸家子弟恐懼皆亡逃自匿曰伯昇殺我<lb/>
及見世祖絳衣大冠皆驚曰謹厚者亦復爲之乃稍<lb/>
自安凢得子弟七八千人部署賓客自稱柱天都部<lb/>
使宗室劉嘉往誘新市平林兵與其帥王鳳陳牧等<lb/>
<pb n="KR2b0004_SBCK_001-6a"/>
合軍而進西擊長聚世祖初乗牛殺新野尉乃得馬<lb/>
進屠唐子鄕殺湖陽尉軍中分財物不均衆恚恨欲<lb/>
反攻諸劉世祖歛宗人所得物悉與之衆乃悅進㧞<lb/>
棘陽與莽前隊大夫甄阜属正梁丘賜戰於小長安<lb/>
漢軍大敗還保棘陽阜賜乗勝畱輜重藍鄉弘兵南<lb/>
渡伯昇饗士設盟潛師夜襲藍鄉盡獲其輜重十一<lb/>
月有星孛于張東南行五日不見孛星者惡氣所生<lb/>
或謂之彗星張爲周分其後世祖都洛陽除穢布新<lb/>
之象<lb/>
更始元年正月斬阜賜死者萬餘人嚴尤陳茂聞阜<lb/>
賜死馳欲據宛伯昇乃焚積聚破釜甑與茂戰於育<lb/>
<pb n="KR2b0004_SBCK_001-6b"/>
陽大破之斬首二千餘級尤茂走汝南漢兵遂圍宛<lb/>
伯昇自號柱天將軍聖公稱更始將軍王莽惡之購<lb/>
伯昇五萬戸黃金十萬斤使長安中諸宮署及天下<lb/>
鄉亭皆畫伯昇像使旦起射之自阜賜死後降者十<lb/>
餘萬無所綂一諸將請立君南陽英雄及王常皆投<lb/>
歸伯昇然漢兵以新市平林爲本其將帥起草野苟<lb/>
樂放縱無爲國之畧皆憚伯昇而狎聖公二月辛巳<lb/>
朱鮪等於濟水上設壇塲立聖公爲天子議示諸將<lb/>
伯昇曰諸公妄尊宗室甚厚無益然愚竊有所難聞<lb/>
赤眉垍青徐衆數十萬其中必有諸劉若南陽有所<lb/>
立此必將內争王莽未滅而宗室相攻是疑天下而<lb/>
<pb n="KR2b0004_SBCK_001-7a"/>
自損權非所以破莽之道也且首兵唱號鮮有能遂<lb/>
陳渉項羽是也舂陵去宛纔三百里功德未有所施<lb/>
遽自尊立爲天子凖的後人將得承吾弊非計之善<lb/>
者也爲將軍計不如且稱王王勢亦足以斬諸將今<lb/>
赤眉所立者賢相率而往從之必不奪吾爵位如無<lb/>
所立破莽降赤眉然後舉尊號亦未晚也諸將多曰<lb/>
善可且爲更始王將軍張斤㧞劒擊地曰疑事無功<lb/>
今日之議不得有二乃立聖公聖公素懦弱流汗不<lb/>
敢言以次拜諸將劉良爲國三老王匡爲定國上公<lb/>
王鳳爲成國上公朱鮪爲大司馬劉縯爲大司徒陳<lb/>
牧爲大司空世祖爲太常卿餘皆九卿將軍改元爲<lb/>
<pb n="KR2b0004_SBCK_001-7b"/>
更始元年於是豪傑失望劉稷擊魯陽聞更始立怒<lb/>
曰本宗室謀討王莽復社稷者伯昇兄弟也更始何<lb/>
爲者不肯詣宛更始大臣不悅世祖惡之謂伯昇曰<lb/>
事欲不善伯昇笑曰恒如是耳李軼初與世祖善後<lb/>
諂新貴而䟽世祖世祖誡伯昇曰此人不可親也伯<lb/>
昇不從平林兵圍新野不能下其宰潘臨登城曰願<lb/>
得劉公一信伯昇降之伯昇威名日盛更始君臣内<lb/>
不自安頃時詔示縯七尺寳劒申屠建隨獻玉玦示<lb/>
樊宏曰昔鴻門之㑹范曾舉玦示項羽指在髙祖建<lb/>
得無不善乎而縯不應及世祖將至頴川復深誡伯<lb/>
昇三月世祖與諸將畧地頴川父城人馮異内鄕人<lb/>
<pb n="KR2b0004_SBCK_001-8a"/>
銚期頴陽人王霸襄城人傅俊棘陽人馬成皆從世<lb/>
祖異字公孫通左氏春秋好孫子兵法爲郡功曹監<lb/>
五縣事與父城令苗萌共守異出行屬縣爲漢兵所<lb/>
得異曰老母在城中且一夫之用不足爲強願據五<lb/>
城以効功世祖善之異歸謂萌曰觀諸將皆壯士屈<lb/>
起如劉將軍非庸人也可以歸身死生同命萌曰願<lb/>
從公計期字次況身長八尺二寸容貌壯異父卒期<lb/>
行䘮三年鄕里義之世祖聞其氣勇有志義召爲掾<lb/>
霸字元伯家世獄官霸爲獄吏不樂文法慷慨有大<lb/>
志其父奇之使學於長安數年歸㑹世祖過潁陽以<lb/>
賔客見世祖曰聞將軍興義兵誅篡逆竊不自量貪<lb/>
<pb n="KR2b0004_SBCK_001-8b"/>
慕威德願充行伍故敢求見世祖曰今天下散亂兵<lb/>
革並興得士者昌失士者亡夢想賢士共成功業豈<lb/>
有二哉霸父謂霸曰吾老矣不任軍旅汝往勉之俊<lb/>
字子衞成字君遷以縣吏亭長從夏五月王莽遣大<lb/>
司徒王尋大司空王邑將四十萬兵號百萬衆至潁<lb/>
川嚴尤陳茂復與二公遇莽之遣二公也欲盛威武<lb/>
以震山東至賫猛獸車甲攻戰之具輜重千里世祖<lb/>
與下江新市平林兵數萬人擊之於陽關二公兵反<lb/>
走世祖入昆陽諸將惶怖各欲歸保所得城世祖曰<lb/>
昆陽即破一日之間諸將亦滅不同力救之反欲歸<lb/>
守妻子財物耶諸將怒曰劉將軍何以敢如此世祖<lb/>
<pb n="KR2b0004_SBCK_001-9a"/>
乃笑而去唯王常然世祖之計㑹候還上大兵來長<lb/>
數百里不見頭尾頗至城北矣諸將乃遽更請劉將<lb/>
軍計之世祖復爲陳相救之勢諸將素輕世祖及迫<lb/>
急世祖爲畫成敗皆從所言時漢兵在城中者八九<lb/>
千人世祖留王鳳王常守昆陽夜與宗佻李軼鄧晨<lb/>
十三騎出城時二公至城下者且十萬人世祖幾不<lb/>
得出嚴尤說王邑曰昆陽城小而堅今稱尊號者在<lb/>
宛然進大兵向宛彼必奔走宛下兵敗昆陽自服邑<lb/>
不聽遂環昆陽作營圍之數重雲車十餘丈旗幟蔽<lb/>
野金皷之聲聞數十里或爲地窟或作衝車弩射城<lb/>
中如雨城中負戸以汲二公自以功在刻漏校尉司<lb/>
<pb n="KR2b0004_SBCK_001-9b"/>
馬請託郡縣取受賄賂不以軍事爲憂有流星墮營<lb/>
中正晝有雲氣若壞山直於營而墮不及地尺而滅<lb/>
吏士皆壓仆世祖旣至定陵晨悉發諸營精兵救昆<lb/>
陽諸將戀輜重欲留兵守之世祖曰今同心併力以<lb/>
破二公珍寳萬倍大功可成如爲所敗身首無餘何<lb/>
財物之有諸將聞二公兵盛皆震懼世祖爲陳天命<lb/>
曆數說其意請爲前行諸將不得巳皆從世祖世祖<lb/>
將歩騎千餘人居諸將前二公遣歩騎千餘人來合<lb/>
戰斬首數十級諸將喜曰劉將軍平生見小敵怯今<lb/>
見大敵勇甚可怪世祖復進諸將乘之斬首數百級<lb/>
連戰輒勝諸將益奮棘陽人岑彭字君然以郡吏共<lb/>
<pb n="KR2b0004_SBCK_001-10a"/>
嚴說守宛城伯昇攻之數月城中相食是月岑彭嚴<lb/>
說舉城降諸將欲誅之伯昇曰彭爲郡吏執心堅守<lb/>
是其節也舉大事當表義士不如封之以勸後人更<lb/>
始乃封彭爲歸德侯更始入都太守府封宗室諸將<lb/>
皆爲列侯者百餘人宛城之拔昆陽未知也世祖爲<lb/>
書與城中言宛下兵復至昆陽墜其書二公得書恐<lb/>
六月巳卯世祖選精兵三千從城西水上奔二公陣<lb/>
二公兵走北殺司徒王尋而昆陽城中兵亦皷譟而<lb/>
出中外竝擊㑹大風雷雨滍水盛二公大衆遂潰奔<lb/>
走赴水溺死以數萬滍水爲之不流王邑嚴尤陳茂<lb/>
輕騎逃去漢軍獲其輜重車甲連月不盡或焚燒其<lb/>
<pb n="KR2b0004_SBCK_001-10b"/>
餘於是劉稷詣宛李軼等共譖之更始乃陳兵收稷<lb/>
伯昇固爭之遂幷殺伯昇以灮祿勲劉賜爲大司徒<lb/>
時世祖在父城乃詣宛謝之不伐昆陽之功更始以<lb/>
是慙拜世祖爲破虜大將軍封武信侯秋八月故鍾<lb/>
武侯劉望據汝南自立爲定漢王嚴尤陳茂皆歸之<lb/>
王莽遣太師王匡國將襃章守洛陽以距更始更始<lb/>
遣西屛將軍申屠建司直李松攻關定國王匡攻洛<lb/>
陽三輔震動長安中兵起共攻莽九月丙子東海公<lb/>
孫賔就斬莽首㑹申屠建李松至傳莽首及璽綬詣<lb/>
宛更始視之曰莽不如是當與霍灮等更始韓夫人<lb/>
言云不如此者帝當那得之是月王匡亦拔洛陽執<lb/>
<pb n="KR2b0004_SBCK_001-11a"/>
太師公王匡國將襃章至宛斬之冬十月劉望自立<lb/>
爲天子嚴尤爲大司馬陳茂爲丞相更始使劉信擊<lb/>
之望兄子囘殺望降嚴尤陳茂走朗陵爲故吏所殺<lb/>
更始欲北之洛陽以世祖爲司<graphic n="KR1559" url="https://raw.githubusercontent.com/kanripo/KR-Gaiji/master/images/KR1559.png" mimeType="image/png"/>校尉初三輔官府<lb/>
吏東迎者見更始諸將數十軰皆冠幘而衣婦人衣<lb/>
大爲長安所笑智者或亡入邉郡及司<graphic n="KR1559" url="https://raw.githubusercontent.com/kanripo/KR-Gaiji/master/images/KR1559.png" mimeType="image/png"/>官屬至衣<lb/>
冠制度皆如舊儀父老舊吏見之莫不垂涕悲喜曰<lb/>
何幸今日又見漢官威儀更始至洛陽遣使降樊崇<lb/>
等樊崇等與渠帥二十餘人至洛陽降皆封爲列侯<lb/>
其留者相率叛之崇等即皆亡去復領其衆分爲二<lb/>
隊崇自開封出南陽徐宣謝祿等從陽翟擊河南是<lb/>
<pb n="KR2b0004_SBCK_001-11b"/>
時豪傑竝起廬江張歩起琅邪劉芳起安定董憲起<lb/>
東海秦豐起黎丘其餘赤眉銅馬青犢高湖董逹等<lb/>
衆各數萬旬月之間天下皆遍隗囂字季孟天水成<lb/>
紀人少爲郡吏著名凉州季父崔豪俠能得衆情聞<lb/>
莽兵敗昆陽更始立於宛謀起兵以應漢囂止之曰<lb/>
兵凶事也宗族何辜崔不從收兵得數千人攻莽鎮<lb/>
夷大尹李育殺之旣而推囂爲主不得巳乃聘平陵<lb/>
人方望爲軍帥望說囂曰今欲承天順民輔漢而立<lb/>
者乃在南陽莽尚據長安言爲漢無所受命何以見<lb/>
信於衆乎宜急立漢高廟稱臣奉祠所謂神道設敎<lb/>
求助民神者也且禮有損益質文無常茅茨土階致<lb/>
<pb n="KR2b0004_SBCK_001-12a"/>
其肅也敬雖未備物神明其捨諸囂從其言遂立漢<lb/>
祖宗廟祀畢相與盟曰凢我同盟允承天道興輔劉<lb/>
宗或懷姦慮神明殛之囂乃勒兵十萬將攻安定安<lb/>
定太守王向莽從弟譚之子威行郡中屬縣未敢叛<lb/>
囂喻向以天命向不從囂復爲言重頓兵血刃傷害<lb/>
吏士終不聽乃進兵虜向以徇百姓然後行戮安定<lb/>
悉降而長安中亦起兵誅莽囂遂分遣諸將徇隴西<lb/>
武都金城武威張掖酒泉燉煌皆下之公孫述字子<lb/>
陽茂陵人成帝時爲清水長兼治五縣姦不得發郡<lb/>
中謂有神王莽時守導江卒正復有能名更始之立<lb/>
南陽人宗成自稱將軍收兵漢中衆數萬人遂至成<lb/>
<pb n="KR2b0004_SBCK_001-12b"/>
都是時導江治臨卭述召縣中豪傑謂之曰天下同<lb/>
苦新室思劉氏矣故聞漢將軍至馳迎道路今百姓<lb/>
無辜父子俘獲室家燒燌此冦賊非義兵也吾欲執<lb/>
郡自守以待真主諸公併力者即留不欲者即去豪<lb/>
傑皆叩頭願効死乃發城中兵千餘人述使人詐稱<lb/>
漢使者自東方來拜受印綬因號曰輔漢將軍兼益<lb/>
州牧北至成都衆數千人遂攻宗成大破之盡有益<lb/>
州李憲潁川人王莽時於廬江賊起衆至十餘萬莽<lb/>
以憲爲偏將軍連年擊平之莽敗憲據郡守自稱淮<lb/>
南王張歩琅邪人漢兵起歩亦聚衆千餘人擊攻傍<lb/>
縣數十城劉芳安定三川人本姓盧王莽末天下咸<lb/>
<pb n="KR2b0004_SBCK_001-13a"/>
思漢芳由是詐自稱武帝後變姓名爲劉文伯及莽<lb/>
敗芳與三川屬國羗胡起兵北邉董憲字僑卿東海<lb/>
朐人父爲人所殺憲聚客報冤衆稍多遂攻屬縣秦<lb/>
豐南郡黎鄕人少時受律令爲縣吏漢兵起與同鄕<lb/>
蔡張趙京等起兵衆數千人攻宜城襄陽諸縣下之<lb/>
自稱黎丘王更始封劉永爲舉王永故梁王子也王<lb/>
莽時廢爲家人更始立詣洛陽故得封更始將使大<lb/>
將平河北劉賜諸宗室無可使者獨有世祖也朱鮪<lb/>
等以爲不可而左丞相曹竸父子用事馮異勸世祖<lb/>
厚結焉由是以世祖爲大司馬遣平河北於是馮異<lb/>
銚期堅譚祭遵臧宫王霸皆以爲掾吏從至河北賔<lb/>
<pb n="KR2b0004_SBCK_001-13b"/>
客多去者世祖謂霸曰潁川從我者皆已亡矣疾風<lb/>
知勁草爾其勉之堅譚字子汲襄城人也以縣吏從<lb/>
世祖祭遵字弟孫潁陽人家冨給而遵惡衣服不自<lb/>
修飾又好經學母死負土成墳以孝謹聞常爲亭長<lb/>
所侵辱遵結客殺亭長縣中稱其儒而有勇也世祖<lb/>
破二公於昆陽還潁陽遵以縣吏數進見上愛其姿<lb/>
容謂遵曰欲從我乎曰願從因署門下吏臧宫字君<lb/>
翁郟人爲縣亭長率賓客入下江兵中昆陽之戰諸<lb/>
將稱其勇世祖察宫勤力少言獨親納之初伯昇之<lb/>
遇害世祖不敢制服飲食笑言語如平常馮異見世<lb/>
祖獨居不御酒肉被席有涕泣處異獨寛觧世祖世<lb/>
<pb n="KR2b0004_SBCK_001-14a"/>
祖曰卿勿妄言何有是乎異因曰天下同苦王氏思<lb/>
漢家今下江諸將縱橫恣意所至虜掠財物畧人婦<lb/>
女百姓已復失望無所戴矣今公專命方面廣施恩<lb/>
德有桀紂之亂乃見湯武之功民之饑渴易爲飲食<lb/>
時也宜急分遣官屬理冤結施恩惠於是乃遣異與<lb/>
銚期乗傳撫循百姓所至二千石長吏三老皆具食<lb/>
宥囚徒除苛政反漢官申舊章吏民大喜牛酒盈路<lb/>
皆辭而不受南陽新野人鄧禹字仲華少以德行稱<lb/>
嘗遊學長安見世祖知非常人也更始立人多薦舉<lb/>
禹不肯從聞世祖平河北乃杖策追之及世祖於鄴<lb/>
世祖見禹甚喜謂禹曰欲仕乎曰不願世祖曰即如<lb/>
<pb n="KR2b0004_SBCK_001-14b"/>
是欲何爲對曰使明公威德加於海内禹得効其尺<lb/>
寸之功垂名竹素此其願也世祖留禹宿禹因進說<lb/>
曰古人有言聖人不得違時時亦不可失也歷觀往<lb/>
古聖明之興因時立功二科而巳天事與人事也今<lb/>
以天事觀之更始旣立而變方興人事觀之帝王大<lb/>
業非凢夫所任更始旣是庸才而其輔佐無有忠良<lb/>
朙智深謀遠慮欲尊主安民者也以古人度觀之今<lb/>
敗可見也公推誠接士揔覽英雄天下之人皆樂爲<lb/>
驅馳公之德衆所歸也初戰昆陽破王莽四十萬衆<lb/>
天下聞之莫不震靡公之武衆所服也軍政齊肅少<lb/>
長有禮賞善如不及討惡如慮遥公之文衆所安也<lb/>
<pb n="KR2b0004_SBCK_001-15a"/>
聰朙神武所謂天下聖人也民之歸治如水趍海以<lb/>
公之威德應民之望收天下英雄而分授之河内被<lb/>
山帶河足以爲固其土地冨貴殷之舊都公之有此<lb/>
猶髙祖之有關中也進兵定冀州北取幽幷胡馬之<lb/>
用東舉青徐引負海之利三州旣集南面以號令天<lb/>
下天下不足定也上笑曰且相隨北去因勑左右號<lb/>
禹曰鄧將軍鉅鹿宋子人耿純字伯山說李軼曰將<lb/>
軍以龍虎之姿風雲之時奮迅而起朞月之間兄弟<lb/>
冨貴德信不聞於士民功勞未施於百姓而寵祿暴<lb/>
興此智者之所忌也兢兢自危猶懼不終而況沛然<lb/>
自足可以成功者乎軼奇之乃授純節令安集趙魏<lb/>
<pb n="KR2b0004_SBCK_001-15b"/>
是時世祖在邯鄲純見世祖長者官屬齊肅遂求自<lb/>
納焉南陽宛人朱祐字仲先世祖之舊也伯昇之起<lb/>
以祐爲護軍伯昇敗祐常獨怨望世祖毎短絶之祐<lb/>
自洛陽將之河北劉嘉問祐曰子將何之祐曰將之<lb/>
長安嘉素奇世祖知祐有舊謂祐曰子與劉公善胡<lb/>
不北乎嘉有勞苦吏欲託之劉公祐曰若是願與之<lb/>
俱乃給其車馬使賈復陳俊與祐俱北及世祖於栢<lb/>
人世祖復以祐爲護軍常居中親幸祐從容問世祖<lb/>
曰更始政亂公有日角之相天之所命也世祖怒將<lb/>
收之乃不敢言賈復字君文南陽冠軍人初事武陰<lb/>
李生李生奇之謂門人曰賈生容貌志氣如此而勤<lb/>
<pb n="KR2b0004_SBCK_001-16a"/>
於學將相之器也嘗爲縣吏迎塩河東會盗賊起同<lb/>
軰十餘人皆棄塩去復獨送至縣縣中稱其信及漢<lb/>
兵起復聚衆數百人於羽山旣而將其兵屬劉嘉爲<lb/>
校尉復見更始綱紀日替令嘉遠爲之慮乃說嘉曰<lb/>
臣聞圖堯舜之事而不能至者湯武是也圖湯武之<lb/>
事而不能至者桓文是也圖桓文之事而不能至者<lb/>
六國是也圖六國之事而不能至者亡六國是也今<lb/>
漢氏中興大王以親戚爲輔天下未定而安所保所<lb/>
保得無不可保乎嘉曰公言大非吾任也大司馬劉<lb/>
公在河北可往投之去見上上復奇之又鄧禹亦稱<lb/>
有將帥才於是署復爲都督觧左驂以賜之陳俊字<lb/>
<pb n="KR2b0004_SBCK_001-16b"/>
子昭南陽西鄂人也少學長安歸爲郡吏漢兵起爲<lb/>
劉嘉長史旣遇世祖調補曲陽長謂世祖曰欲與君<lb/>
爲左右小縣長何足以留之俊即觧印綬去世祖以<lb/>
俊爲彊弩將軍將中堅士俊敎習進退皆應旗皷臨<lb/>
敵奮擊所向皆破世祖曰諸將皆如此復何憂哉王<lb/>
昌字郞邯鄲人初河間赤眉大衆將至百姓騷動郞<lb/>
朙星曆以爲河北有天子氣素與趙繆王子林善豪<lb/>
俠於趙欲因此起兵初王莽時或稱成帝子子輿爲<lb/>
莽殺之郞於是詐稱子輿以誑動林等林等亦欲以<lb/>
爲亂乃與趙國大豪李育張參先宣言赤眉將至立<lb/>
劉子輿以動衆心遂率車騎數百晨入邯鄲止王宮<lb/>
<pb n="KR2b0004_SBCK_001-17a"/>
十二月壬辰郞自立爲天子外遣將帥徇幽冀曰朕<lb/>
孝成皇帝子子輿者也遭趙氏之禍王莽篡弑賴知<lb/>
命者將護朕躬解形河濵削迹趙魏王莽竊位獲罪<lb/>
于天天命祐漢故使東郡太守翟義嚴鄕侯劉信擁<lb/>
兵征討出入胡漢普天率土知朕隱在人間今也南<lb/>
嶽諸劉爲朕先驅朕觀天文乃興干斯而聖公未知<lb/>
故且持帝號今巳詔聖公及翟太守驟與功臣詣行<lb/>
在所荆州刺史太守皆聖公翟義所置強者負力弱<lb/>
者疑惑頓兵傷士元元䘮氣朕甚悼焉故遣使者頒<lb/>
下詔書是時百姓思漢言翟義不死故郞稱之從民<lb/>
望也於是自趙國巳東至干遼左皆從風而靡矣茂<lb/>
<pb n="KR2b0004_SBCK_001-17b"/>
陵人耿弇字伯昭父况王莽時爲朔調連率更始立<lb/>
諸將畧地者前後非一弇乃辭况至京師因獻貢以<lb/>
自固弇時年二十一矣至宋子㑹王郞反從縣吏孫<lb/>
倉衛苞勸弇降邯鄲弇按劒叱之曰所以渉難至長<lb/>
安者欲以輔劉氏也今我至京師陳上谷漁陽兵馬<lb/>
之用還出太原代郡反覆數十日歸發突騎以奔烏<lb/>
合之衆如摧枯折腐耳觀公等族滅不久孫倉衛苞<lb/>
不從皆亡去弇聞世祖在盧奴乃北謁之世祖置弇<lb/>
門下吏弇因護軍朱祐求歸發兵世祖壯之弇亦書<lb/>
與况盛陳世祖度畧宜速來相見况乃馳至昌平遣<lb/>
小子舒獻馬焉<lb/>
<pb n="KR2b0004_SBCK_001-18a"/>
後漢灮武皇帝紀卷第一<lb/>
<pb n="KR2b0004_SBCK_001-18b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_002-1a"/>
後漢灮武皇帝紀卷第二　袁宏<lb/>
二年春正月公到薊王郞購公十萬戸薊中驚恐言<lb/>
郞使者方至太守巳下皆出城迎公見宮屬議耿弇<lb/>
曰今兵從南方來不可南行上谷太守耿況漁陽太<lb/>
守彭寵公邑人也發此两都控弦強弩萬騎所向無<lb/>
前邯鄲不足平也公曰卿言善時公官屬盡南方人<lb/>
莫有欲北者皆曰死南首柰何北行公指弇曰是我<lb/>
北道主人公駕出官屬不盡相及弇與公相失道路<lb/>
擾攘皆欲擊公銚期奮㦸在前嗔目叱之至城門巳<lb/>
閉矣攻之得出兼晨夜蒙霜雪所過城邑不敢入或<lb/>
絶日不食至饒陽蕪蔞亭馮異進豆粥公曰得公孫<lb/>
<pb n="KR2b0004_SBCK_002-1b"/>
豆粥饑寒俱觧公將出或曰閉之亭長曰天下詎可<lb/>
知何閉長者爲遂南行至呼沱河導吏還言河水流<lb/>
澌無舩不可渡官屬皆失色公遣王霸視之信然霸<lb/>
恐驚衆不可渡且前依水爲阻即言冰堅可渡士衆<lb/>
大喜比至冰合可渉旣渡公謂霸曰安吾衆令渡者<lb/>
卿力也霸曰此明公至德神靈之祐雖武王渡河白<lb/>
魚之應無以加也公曰王霸權時以安衆是天瑞也<lb/>
爲善不賞無以勸後以霸爲軍正賜爵關內侯於是<lb/>
未知所之有老公在道旁曰信都爲長安城守去此<lb/>
八十里乃至信都太守任灮都尉李忠聞世祖至開<lb/>
門出迎世祖見灮喜曰伯卿兵少不足用如何灮曰<lb/>
<pb n="KR2b0004_SBCK_002-2a"/>
可發奔命攻旁縣不降者掠之兵貪財物可大致也<lb/>
以灮爲左大將軍封武成侯忠爲右大將軍封武固<lb/>
侯灮字伯卿南陽宛人好黃老言爲人純厚鄕里愛<lb/>
之知漢兵至宛或見灮衣服鮮明欲殺之觧衣未已<lb/>
㑹安城侯劉賜適至見灮容貌長者救全之因率黨<lb/>
與從賜爲偏將軍與世祖共破二公於昆陽後更始<lb/>
拜灮爲信都太守李忠字仲卿東萊人以好禮稱王<lb/>
莽時爲信都都尉更始立以忠郡中爲所敬信即拜<lb/>
忠爲都尉兼璽書勞勉焉王郞起灮與忠發兵固守<lb/>
廷掾有持郞檄詣府者光斬之以令百姓邳彤字偉<lb/>
君信都人王莽時分鉅鹿爲和成郡以<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>爲郡卒正<lb/>
<pb n="KR2b0004_SBCK_002-2b"/>
公之平河北<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>舉城降復以<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>爲太守是時郡縣得<lb/>
王郞檄皆望風嚮應唯信都和成二郡不降<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>聞公<lb/>
來失衆使五官掾張萬將精騎二千詣公所<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>與公<lb/>
㑹信都議者或言可因信都兵自送入關<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>庭對曰<lb/>
議者之言皆非也何者吏民思漢久矣故更始之立<lb/>
天下嚮應當此之時一夫大呼無不捐城遁逃虜伏<lb/>
請降自上古巳來用兵之盛未有如此者也邯鄲劉<lb/>
胡子等假此威勢惑亂吏民詐以卜者王郞爲成帝<lb/>
子擁而立之其衆烏合無有根本之固明公奮二郡<lb/>
之兵揚嚮應之威以攻則何城不剋以戰則何軍不<lb/>
服今釋此而西歸非徒亡失河北又驚動三輔其隳<lb/>
<pb n="KR2b0004_SBCK_002-3a"/>
損威重安可量也明公審無征伐之計則雖信都之<lb/>
衆難可合也何者明公西則邯鄲和成民不肯捐棄<lb/>
親戚而千里送公其離散逃亾誠可必見以彤爲後<lb/>
大將軍世祖使宗廣守信都李忠邳彤征伐耿純率<lb/>
宗族二百餘人老者載棺而随之及賔客二千人并<lb/>
衣𥜗迎公於貫鉅鹿人劉植亦率賔客數十人開城<lb/>
門迎公大悅以純爲前將軍植爲驍騎將軍衆益盛<lb/>
乃渡呼沱攻中山所過郡縣望風影附耿純使從弟<lb/>
訢歸燒宗室廬舍公以問純純曰竊見明公單車臨<lb/>
河北非有府蔵之畜重賞甘餌以聚人者也接下以<lb/>
至誠待之以恩徳是以士衆旁來思樂僵仆今邯鄲<lb/>
<pb n="KR2b0004_SBCK_002-3b"/>
自立北州疑惑純雖舉宗歸命老弱充行猶恐宗人<lb/>
賔客卒有異心無以自固燔燒廬舎絶其反顧之望<lb/>
公善之更始將相皆山東人也咸勸更始都洛陽丞<lb/>
相長史鄭興說更始曰陛下起自荆楚無施於民舉<lb/>
號南陽而雄傑已誅王莽開門而迎者何也苦王氏<lb/>
思髙祖之舊徳也今不乆撫之臣恐百姓心動盜賊<lb/>
復起議者欲平赤睂而後入闗是不守其本而爭其<lb/>
末也恐國家之守轉在函谷雖卧洛陽得安枕邪更<lb/>
始曰朕西決矣乃以興爲梁州刺史二月更始西至<lb/>
長安自王莽之敗西宫燔燒東宫府市里太倉武庫<lb/>
皆如故更始居於東宫郎吏以次侍更始媿不能視<lb/>
<pb n="KR2b0004_SBCK_002-4a"/>
諸將後至者更始勞之曰掠得幾返左右大驚李松<lb/>
趙萌說更始宜立諸功臣為王以報其功朱鮪以爲<lb/>
髙祖之約非劉氏不得王更始乃先封宗室劉祉爲<lb/>
定陶王劉賜爲宛王劉慶爲燕王劉歙爲元氏王劉<lb/>
嘉爲漢中王後遂立王匡爲比陽王王鳳爲宜城王<lb/>
朱鮪爲膠東王張卭爲淮陽王王常爲鄧王廖湛爲<lb/>
殷王申屠建爲平氏王胡殷爲隨王李通爲西平王<lb/>
李軼爲武隂王成丹爲襄邑王陳茂爲隂平王宋佻<lb/>
爲潁隂王以李松爲丞相趙萌爲大司馬隗嚻爲御<lb/>
史大夫即拜張步爲輔漢大將軍步弟弘爲衞將軍<lb/>
藍玄武將軍夀髙密太守步乃分兵略地盡得琅邪<lb/>
<pb n="KR2b0004_SBCK_002-4b"/>
泰山城陽東萊髙密膠東北海齊郡濟南拜董憲爲<lb/>
臨淮太守憲還東海攻利城耿況攻曲陽皆下之拜<lb/>
劉芳爲騎都尉使鎮撫安定以西更始以趙萌女爲<lb/>
夫人有寵委政於萌更始日在後宫與婦女飲酒諸<lb/>
將欲言事更始醉不能見請者數來不得巳令侍中<lb/>
於帷中與語諸將又識非更始聲皆怨曰天下未可<lb/>
知欲見不得而韓夫人尤嗜酒手自滴酒謂常侍曰<lb/>
帝方對我樂飲間時多正用飮時即事來爲起抵書<lb/>
按破之議郎有諌者言萌放縱縣官但用趙氏家語<lb/>
署耳更始怒拔劔斫議郎時御史大夫隗嚻在旁起<lb/>
謂左右曰無漏泄省中事萌嘗以私事扶侍中下斬<lb/>
<pb n="KR2b0004_SBCK_002-5a"/>
之侍中呼曰陛下救我更始言大司馬哀縱之萌曰<lb/>
臣不奉詔遂斬之如此者數李軼等擅命於外所置<lb/>
牧守交䥘州郡不知所從強者爲苦王匡張卬之屬<lb/>
橫暴長安三輔苦之又所署官爵多群小長安爲之<lb/>
語曰䆴下養中郞將爛羊胃騎都尉由是四方不信<lb/>
豪傑離心博士李淑諫曰方今賊臣始誅王化未行<lb/>
百官有司宜得其人陛下本因下江平林之勢假以<lb/>
成業斯亦臨時之宜事定之後宜釐改制度更延英<lb/>
俊以匡王國今者公卿尚書皆戎陣亭長凢庸之隷<lb/>
而當輔佐之任望其有益猶緣木求魚終無所獲海<lb/>
内望此知漢祚永興臣非有憎疾以求進也但爲陛<lb/>
<pb n="KR2b0004_SBCK_002-5b"/>
下惜此舉措願陛下更選英彥以充廊廟永隆周文<lb/>
濟濟之盛更始怒收淑繫之詔獄歷年至更始之敗<lb/>
乃免初隗囂被徴將行方望止之曰更始未可保且<lb/>
觀百姓所歸囂不聽以書謝囂曰足下將建伊呂之<lb/>
業任存亡之權大事草創雄傑未集以望異域之人<lb/>
疵瑕未曝於衆可且依託亦有所宗望知大指順風<lb/>
不讓幸賴將軍尊賢廣謀動有功發中權基業巳定<lb/>
英傑雲集思爲羽翮比肩是也望久以羈旅抱空資<lb/>
託賔客之上誠自媿也假望懷介然之節潔去就之<lb/>
分又不貳其志矣何則范蠡收績於姑蘇狐犯謝罪<lb/>
於始入夫以二子之勤從君二十餘年蠡苞七術之<lb/>
<pb n="KR2b0004_SBCK_002-6a"/>
機犯爲舅氏之親然至際㑹猶釋罪削迹請命乞身<lb/>
蓋亦宜也望聞烏氏有龍池之山微徑南通與漢相<lb/>
連其旁有奇人聊及閑暇廣求其真願將軍勉之而<lb/>
巳囂固留望遂去囂詣長安更始以囂爲右將軍季<lb/>
父崔爲白虎將軍義爲左將軍旣而崔義謀叛西歸<lb/>
囂懼其幷誅即求見而告其謀二人誅死更始以囂<lb/>
爲忠故以爲御史大夫方望旣去隗囂遂說安陵人<lb/>
弓林曰更始必敗劉氏真人當受命劉嬰本當嗣孝<lb/>
平帝王莽以嬰爲<g n="孑*_焉-正+?">]□</g>子依託周公以奪其位以爲安<lb/>
定公今在民間此當是也林等信之於長安求得嬰<lb/>
將至臨涇聚黨數千人立嬰爲天子望爲丞相林爲<lb/>
<pb n="KR2b0004_SBCK_002-6b"/>
大司馬更始遣李松蘇茂等擊皆斬之公之擊趙國<lb/>
引兵入鉅鹿降廣阿更始初立遣使徇諸國曰先降<lb/>
者復爵位上谷太守耿况出迎使者上印綬使者無<lb/>
還意功曹冦恂勒兵入請印綬使者曰天王使者功<lb/>
曹欲脅之邪恂曰非敢脅使君竊傷計之不詳也今<lb/>
天下初定國信未宣使君立節衘命以臨四方郡國<lb/>
莫不延頸傾耳望風歸命今至上谷而隳阻向化之<lb/>
心生離叛之隙何以復令他郡乎且耿况在上谷久<lb/>
爲吏民所親今易之得賢則造次未安不賢則爲亂<lb/>
爲使君計莫若復况以安上谷外以宣恩信使者不<lb/>
應恂因顧叱左右以使者敎召況況至恂前取印綬<lb/>
<pb n="KR2b0004_SBCK_002-7a"/>
帶況使者不得巳承詔授之況遂拜受而出恂字子<lb/>
翼上谷北平人也家世爲郡縣之著姓恂好學爲郡<lb/>
功曹耿況甚重之時王郞使上谷發兵恂與門下掾<lb/>
閔業議邯鄲拔起不可信王莽末時所難伯昇今聞<lb/>
大司馬伯昇親弟尊賢下士所至見說可歸附也況<lb/>
曰邯鄲兵強不能獨距如何對曰今據大郡悉舉其<lb/>
衆控弦萬騎可以詳擇去就恂請束約漁陽太守與<lb/>
合爲一邯鄲不足圖也耿弇之與公相失也聞行歸<lb/>
上谷會適至勸況發兵乃遣冦恂至漁陽說太守彭<lb/>
寵初呉漢說寵曰漁陽上谷突騎天下所聞也君何<lb/>
不率勉上谷共遣精銳以詣劉公幷力擊邯鄲此一<lb/>
<pb n="KR2b0004_SBCK_002-7b"/>
時之功也護軍蓋延狐奴令王梁亦勸寵寵欲從之<lb/>
其官屬不聽漢知寵不得自專乃辭去城外思所以<lb/>
調其衆者時道多饑民見一諸生漢使人召之乃問<lb/>
所聞見此生具說劉公所過爲郡縣所稱言邯鄲劉<lb/>
子輿非劉氏也漢乃獨爲檄發漁陽兵使此生奉檄<lb/>
詣寵寵官屬皆疑會恂至寵遂發兵以漢行長史事<lb/>
與都尉嚴宣護軍蓋延王梁等將歩騎三千人共攻<lb/>
薊誅王郞大將趙閎等所過攻下郡邑誅其將帥將<lb/>
及廣阿聞城中車騎甚衆漢乃勒兵問曰此何兵曰<lb/>
大司馬公也時王郞亦遣大司馬畧地漢復問曰大<lb/>
司馬爲何公也對曰劉公也漢聞之喜即進兵城下<lb/>
<pb n="KR2b0004_SBCK_002-8a"/>
初聞二郡兵且至或云王即來甚憂之及聞外有大<lb/>
兵公親乗城勒兵傳問之漢等答曰上谷兵爲劉公<lb/>
諸部莫不喜躍耿弇得所歸附矣耿弇拜於城下具<lb/>
言發兵狀公廼悉召入咲曰邯鄲將帥數言我發漁<lb/>
陽上谷兵吾聊應一言我亦發之何意二郡良爲吾<lb/>
來方與士大夫共此功名耳乃皆以爲偏將軍加況<lb/>
寵大將軍封列侯呉漢爲人質厚少文造次不能以<lb/>
辭自逹然沈勇有智畧鄧禹及諸將多知之數相薦<lb/>
舉乃得召見遂見親信常居門下更始遣尚書令謝<lb/>
躬率六將軍討王郞不能下王郞遣將攻信都信都<lb/>
大姓馬寵等開城內之收太守宗廣及武固侯李忠<lb/>
<pb n="KR2b0004_SBCK_002-8b"/>
母妻而令親属招呼忠時寵弟從忠爲校尉忠即時<lb/>
召見責數以背恩反城因格殺之諸將皆驚曰家屬<lb/>
在人手中殺其弟何猛也忠曰若縱賊不誅則二心<lb/>
也公聞而美之謂忠曰今吾兵巳成矣將軍可歸救<lb/>
老母妻子宜自募吏民能得家屬者賜錢千萬來從<lb/>
我取忠曰蒙明公大恩思得效命誠不敢内顧宗親<lb/>
郞所置信都王捕繫後大將軍邳<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>父弟及妻子使<lb/>
爲手書呼<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>曰降者封爵不降族滅<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>涕泣報曰事<lb/>
君者不得顧家<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>親屬所以至今得安於信都者劉<lb/>
公之恩也公方爭國事<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>不得復念私也公乃使左<lb/>
大將軍任光將兵救信都光兵於道散降王郞無功<lb/>
<pb n="KR2b0004_SBCK_002-9a"/>
而還㑹更始所遣將攻拔信都敗走王郎兵忠彤家<lb/>
屬悉全公因使忠行太守事還歸信都誅郡中反者<lb/>
數百人公東擊鉅鹿未下耿純說公曰守鉅鹿士衆<lb/>
疲弊雖屠其城邯鄲存不如以精銳擊邯鄲若王郎<lb/>
巳誅鉅鹿不戰自服矣公從之夏四月攻邯鄲王郎<lb/>
使杜威持節詣軍威曰實成帝遺體子也公曰設使<lb/>
成帝復生天下亦不可得也況詐子輿者乎威固請<lb/>
降求萬戸侯公曰一戶不可顧得全身耳威曰邯鄲<lb/>
雖鄙幷力城守尚曠日月終不君臣俱降但欲全身<lb/>
也乃辭去少傅李立反開城門五月甲辰破邯鄲誅<lb/>
王郎公得文書謗毁公者皆燒之曰令反側子自安<lb/>
<pb n="KR2b0004_SBCK_002-9b"/>
也更始遣使封公爲蕭王令罷兵將有功者詣行在<lb/>
所遣幽州牧苗曾之部王幸温明殿耿弇請問曰吏<lb/>
士死傷者多願歸上谷益兵王曰王郎巳破河北畧<lb/>
平國家今都長安天下大定復用兵何爲弇曰王郎<lb/>
雖破天下兵革乃始耳今使者來欲罷兵不聽也銅<lb/>
馬赤眉之屬數千萬人所向無前聖公不能辦也敗<lb/>
必不久王曰卿勿妄言我告斬卿弇曰大王哀厚弇<lb/>
如父子故敢披赤心王曰我戲卿耳何以言之弇曰<lb/>
百姓患苦王莽復思劉氏聞漢兵起莫不歡喜從風<lb/>
如去虎口得歸慈母倒㦸橫矢不足以喻更始未都<lb/>
長安時百姓未具責也今都長安即位宫室成以爲<lb/>
<pb n="KR2b0004_SBCK_002-10a"/>
天子而大臣專權貴戚縱横夫政令不出城諸將虜<lb/>
掠甚於賊盜百姓愁怨天下失望是以知必敗也明<lb/>
公首事南陽破昆陽下百萬衆今復定河北以義征<lb/>
伐表善懲惡躬自剋薄發號嚮應望風而至天下至<lb/>
重公可自取無令他徃得之王曰卿得無爲人道之<lb/>
弇曰此重事不敢爲人道於是王謂鄧禹曰吾欲取<lb/>
幽州突騎誰可使者禹曰呉漢文能柔未附武足㫁<lb/>
大事可用也乃以漢爲大將軍持節與耿弇發幽州<lb/>
十郡兵幽州牧苗曾不肯調漢將二十騎至無終曾<lb/>
以漢無備出迎漢漢麾騎收曾即誅之遂取其軍威<lb/>
振北州漢將兵詣王所諸將望見漢還兵馬甚盛皆<lb/>
<pb n="KR2b0004_SBCK_002-10b"/>
曰此欲自將之何肯與人及漢至上公簿請所付諸<lb/>
將各多請之王曰屬者恐其不與人今所請又何多<lb/>
也諸將由是服焉秋王擊銅馬於清陽破之又擊髙<lb/>
明董連大破之衆十餘萬悉降皆封其渠帥諸將未<lb/>
能信賊賊示二其心王勑降賊各勒兵王將輕騎入<lb/>
其營渠帥曰王推赤心置人腹中安得不投死由是<lb/>
遂安悉以賊配諸將營更始柱功侯李寳益州刺史<lb/>
張忠徇益州公孫述使弟將兵要之綿竹大破寳忠<lb/>
由是威振益州功曹李熊說述曰方今四海震盪匹<lb/>
夫橫議將軍割據千里地十湯武奮發威德以投天<lb/>
隙王霸之業成矣宜改名以鎮百姓述以爲然乃自<lb/>
<pb n="KR2b0004_SBCK_002-11a"/>
立爲蜀王遣將軍侯丹守白水關任滿據扞關蜀地<lb/>
肥饒民強兵實遠方多歸之卭人長貴殺王莽越嶲<lb/>
太守自立爲卭穀王稱臣於述塞外君長皆貢述更<lb/>
始武陰王李軼據洛陽尚書謝躬據鄴各十餘萬王<lb/>
患焉將取河内以迫之謂鄧禹曰卿言吾之有河内<lb/>
猶髙祖之有關中關中人非蕭何誰能之使一方晏<lb/>
然髙祖無西顧之憂者矣呉漢之能卿之舉矣復爲<lb/>
吾舉蕭何禹曰冦恂才兼文武有御衆才非恂莫可<lb/>
安河内也王至河内太守韓歆謀將城守備武人衞<lb/>
文多奇計馮異素知之異言於王使衞文說歆令降<lb/>
岑彭亦勸歆遂從之王以歆不即降置之皷下將斬<lb/>
<pb n="KR2b0004_SBCK_002-11b"/>
之彭在城内使人召彭初彭賴伯昇獲免因以兵屬<lb/>
伯昇被害更爲朱鮪校尉後爲潁川太守將之官道<lb/>
不通乃將麾下數百人從邑人韓歆於河内彭見王<lb/>
曰赤眉入關更始危殆四方蜂起羣雄競逐竊聞大<lb/>
王開拓河北此誠皇天祐漢士民之福也彭賴司徒<lb/>
公得全濟今復遇大王誠願出身自効以報恩施王<lb/>
深納之因言歆南陽人可以爲用乃赦之於是以馮<lb/>
異爲孟津將軍冦恂爲河内太守王謂恂曰河内富<lb/>
實帶河爲固北通上黨南迫洛陽吾將因是以濟髙<lb/>
祖留蕭何守關中吾令委卿以河内恂乃伐其園竹<lb/>
以爲兵矢收淇租賦以給年粮養馬二千匹以供軍<lb/>
<pb n="KR2b0004_SBCK_002-12a"/>
用劉隆字元伯王之宗人更始初爲偏將軍預於昆<lb/>
陽之戰更始入關請迎妻子至洛陽聞主在河北隆<lb/>
單身歸王王以爲騎都尉使與馮異守洛陽李軼聞<lb/>
隆歸王乃盡殺隆妻子河北旣定遣呉漢岑彭擊謝<lb/>
躬時拒五校於隆慮令大將軍劉慶守鄴城漢說魏<lb/>
郡太守陳康曰上智處危以求安中智因危以爲功<lb/>
下愚安危以自亡危亡之至在人所由不可不察今<lb/>
京都敗亂四方雲擾劉公所向輒平之公所見也謝<lb/>
尚書不量力内與蕭王違戾外失河北之心公所知<lb/>
也公據孤危之城堅守自安以待滅亡義無所立節<lb/>
無所成不若開門内軍轉禍爲福免下愚之危收中<lb/>
<pb n="KR2b0004_SBCK_002-12b"/>
智之功此計之至者也於是陳康乃收劉慶及躬妻<lb/>
子開門内漢軍躬聞漢等至將輕騎歸不知漢巳得<lb/>
其城與數百騎夜至鄴時漢在城外彭在城中開門<lb/>
内躬脅將詣傳斬之初更始遣躬將馬武等六將軍<lb/>
與世祖俱定河北及王郞平躬與世祖復俱共在邯<lb/>
鄲中不居城内躬所領諸將多放縱爲百姓所苦躬<lb/>
不能整又數與王違戾常欲襲之以爲兵強故止然<lb/>
躬勤於吏事毎至所在理冤結決詞訟王常稱之曰<lb/>
謝尚書真吏也躬由此不自疑躬妻子嘗誡之曰終<lb/>
爲劉公所制焉馬武字子張南陽湖陽人少時避怨<lb/>
綠林中起隨擊甄阜二公兵故王常親引之邯鄲旣<lb/>
<pb n="KR2b0004_SBCK_002-13a"/>
平王登臺從容謂武曰吾得漁陽上谷突騎欲令將<lb/>
軍主之何如武讓不敢當然歸心於王武旣降置之<lb/>
帳下毎饗諸將武斟酌於前自以新屬也甚卑恭不<lb/>
敢與南陽時等王善之冬十二月赤眉西入關更始<lb/>
定國上公王匡襄邑王成丹抗威王劉均據河東丞<lb/>
相李松大司馬朱鮪據弘農拒之王度長安必危方<lb/>
憂山東關西未有所屬乃以鄧禹爲前將軍中分軍<lb/>
西入關以韓歆爲軍帥李文程憲李春爲祭酒馮愔<lb/>
爲積弩將軍樊崇爲驍騎將軍宗歆爲大將軍鄧尋<lb/>
爲建武將軍耿訢爲赤眉將軍左于爲軍師戎士二<lb/>
萬王送鄧禹於野王王反而獵於道見二人者即禽<lb/>
<pb n="KR2b0004_SBCK_002-13b"/>
王曰禽何向二人舉手西指曰此中多虎臣毎即禽<lb/>
虎亦即臣大王勿徃也王曰苟有備虎何患二人曰<lb/>
何大王之謬也昔湯即桀於鳴條而大城於亳其備<lb/>
非不深也武王即紂而殺之故即人者人亦即之雖<lb/>
有重備豈能自守乎王不自得顧謂左右曰此隱者<lb/>
也將之乃不辭而俱去<lb/>
後漢灮武皇帝紀卷第二<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_003-1a"/>
後漢光武皇帝紀卷第三　袁宏<lb/>
建武元年春正月鄧禹攻安邑王匡成丹劉均等合<lb/>
兵十餘萬共擊禹禹與戰不利驍騎將軍樊崇臨陣<lb/>
死會日暮兵疲韓歆及諸將見戰敗而敵盛皆諫禹<lb/>
欲夜去禹不聽明旦癸丑匡等以六甲窮日不出禹<lb/>
得益治兵勑軍中曰匡等雖出無妄動令至營下乃<lb/>
擊匡等悉至禹皷而竝進大破之斬劉均河東太守<lb/>
楊寳遂定河東禹承制拜軍祭酒李文爲太守悉更<lb/>
置令鎮撫之王擊銅馬於元氏使耿弇呉漢將精兵<lb/>
在前大破之追至慎水北漢兵乘勝薄之賊皆殊戰<lb/>
漢軍大壞王親揮刃以禦賊未交鋒耿弇射之賊不<lb/>
<pb n="KR2b0004_SBCK_003-1b"/>
得前岸髙不得上王自投馬下値突騎王豐豐以馬<lb/>
授王王撫豐肩曰幾爲賊所突馬武在後戰甚用力<lb/>
故賊不得進軍士奔散者先保范陽或言王巳没矣<lb/>
軍中恐懼不知所爲呉漢曰王兄子在南陽何憂有<lb/>
頃王至衆乃復振夜賊引去王退入漁陽破之呉漢<lb/>
别追至右北平斬首三千餘級更始遣廪丘王田立<lb/>
大司馬朱鮪白虎公陳僑將三十萬衆助李軼守洛<lb/>
陽馮異與李軼書曰愚聞明鏡所以照形往事所以<lb/>
知今也昔微子去殷而入周項伯叛楚而歸漢周勃<lb/>
迎代王而黜少帝靃光尊孝宣而廢昌邑彼皆畏天<lb/>
知命重祖宗而憂萬民覩存亡之符効見廢興之必<lb/>
<pb n="KR2b0004_SBCK_003-2a"/>
然故能成功於一時垂業於萬世今長安壞亂赤眉<lb/>
在郊王侯搆難大臣分離朝無紀綱而四方分崩異<lb/>
姓竝起此劉氏之憂也故蕭王䟦渉霜雪躬當矢石<lb/>
經營河北英俊雲集百姓歸徃豳岐見慕不足爲喻<lb/>
今馬子張皆復親幸爵位如此謝躬違戾伏辜如彼<lb/>
又明效也季文誠能覺悟亟斷大計論功古人轉禍<lb/>
爲福在此時矣如猛將長驅嚴兵圍城雖有悔恨亦<lb/>
無及巳矣初軼譛害伯昇欲降而不自安冀王開納<lb/>
之乃報異書曰軼本與蕭王首謀造漢約結死生邂<lb/>
逅中道别離今軼守洛陽將軍鎮孟津俱據機軸千<lb/>
載一㑹思成斷金唯有深逹蕭王兾得進愚筞以得<lb/>
<pb n="KR2b0004_SBCK_003-2b"/>
佐國安人異奏軼書王報異曰季文多詐人不能得<lb/>
其要領今移其書告守尉當警備者衆以軼擁大衆<lb/>
據名都欲有降意怪上露之也軼書旣布朱鮪得其<lb/>
書使人殺軼雒陽大衆乖離多出降者蕭王之北朱<lb/>
鮪使蘇茂將三萬人渡河襲温鮪自將數萬人攻平<lb/>
隂冦恂乃發屬縣兵令與恂㑹温軍吏皆諌曰洛陽<lb/>
兵渡河前後不絕宜待衆兵畢至乃可擊之恂曰温<lb/>
者郡之落蔽如失温郡不可得守也遂馳赴之明旦<lb/>
陳兵未合而馮異適至恂乃令士卒乗城鼓噪曰公<lb/>
兵至茂陣動因奔擊大破之茂兵自投河死者過半<lb/>
斬其副將賈強遂乗勝渡河環洛陽城乃還自是洛<lb/>
<pb n="KR2b0004_SBCK_003-3a"/>
陽震恐城門晝閉初傳聞朱鮪破河内有頃恂檄至<lb/>
上大喜曰吾知冦子翼可任也三月李松與赤眉戰<lb/>
於蓩鄕松大敗李熊說公孫述曰山東饑饉人民相<lb/>
食百姓塗炭城邑丘墟今蜀土豐沃稼穡嘗熟果實<lb/>
所生不穀而飽女工之業覆衣天下陸有器械之用<lb/>
水浮轉漕之便北據漢中杜褒斜之險東守巴郡拒<lb/>
扞關之口地方數千里戰士百萬見利則出兵而畧<lb/>
地無利則堅守而力農東浮漢水以闚秦地南順江<lb/>
流以震荆揚所謂用天因地成功之資也今君王之<lb/>
聲聞於天下號位不定志士狐疑冝即大位使遠人<lb/>
有知述然其言有龍出府殿中夜有灮述以爲符瑞<lb/>
<pb n="KR2b0004_SBCK_003-3b"/>
夏四月公孫述自立爲天子廣<graphic n="KR1499" url="https://raw.githubusercontent.com/kanripo/KR-Gaiji/master/images/KR1499.png" mimeType="image/png"/>人李業字巨遊嘗<lb/>
爲郞王莽居攝謝病去不應辟召隱迹山谷述素聞<lb/>
業名欲以爲博士因辭病不起述羞不致業乃遣大<lb/>
鴻臚尹融奉詔持鴆曰業起則授大位不起則賜鴆<lb/>
融喻業曰今天下三分孰非孰是何爲區區身投不<lb/>
測之泉朝廷募名德於子厚矣宜上奉知巳下爲妻<lb/>
子計之身名俱全不亦優乎今阻疑衆心凶禍立加<lb/>
非計之得者也業乃歎曰危邦不入亂邦不居蓋爲<lb/>
此也君子見危授命何可誘以高位哉融見持心彌<lb/>
堅復曰宜呼室家計之業曰丈夫内斷於心久矣何<lb/>
妻子之爲乎遂仰鴆而死<lb/>
<pb n="KR2b0004_SBCK_003-4a"/>
袁宏曰夫名者心志之標牓也故行著一家一家稱<lb/>
焉德播一鄕一鄕舉焉故博愛之謂仁辨惑之謂智<lb/>
犯難之謂勇因實立名未有殊其本者也太上遵理<lb/>
以修實理著而名流其次存名以爲巳故立名而物<lb/>
懟最下託名以勝物故名盛而害深故君子之人洗<lb/>
心行道唯恐德之不修義之不高崇善非以求名而<lb/>
名彰於外去惡非以邀譽而譽宣於外夫然故名盛<lb/>
而人莫之害譽高而世莫之爭末世陵遲大路巇險<lb/>
雖持誡行巳不求聞逹而讒勝道消民怨其上懼令<lb/>
名之格物或伐賢以示威假仁義以濟欲或禮賢以<lb/>
自重於是有顛沛而不得其死屈辱而不獲其所此<lb/>
<pb n="KR2b0004_SBCK_003-4b"/>
又賢人君子所宜深識遠鑒退藏於密者也易曰无<lb/>
咎無譽衰世之道也若夫潔巳而不汙其操守善而<lb/>
不遷其業存亡若一滅身不悔者此亦貞操之士也<lb/>
嗚呼大道之行萬物與聖賢竝通及其衰也君子不<lb/>
得其死哀哉更始諸將懼赤眉至申屠建等御史大<lb/>
夫隗囂共勸更始讓帝位更始不應建等謀刼更始<lb/>
未行其計侍中劉熊卿知其謀告之更始召申屠建<lb/>
斬之張卭廖湛胡殷於是自爲王勒兵燒宮門隗囂<lb/>
將賔客奔天水更始與三王戰宮中不勝將妻子車<lb/>
騎百餘人東至新豐從大司馬趙萌萌以爲王匡陳<lb/>
收成丹皆與三王有謀可收斬之更始乃召陳收成<lb/>
<pb n="KR2b0004_SBCK_003-5a"/>
丹即斬之王匡不應召因幷將收丹兵歸長安從三<lb/>
王於太子宮趙萌李松亦將其衆從更始於太倉中<lb/>
五月蕭王自漁陽過范陽命收葬士卒死者至中山<lb/>
羣臣上尊號曰大王初征昆陽則王莽敗亡後伏邯<lb/>
鄲則北州平定此豈人力哉三分天下而有其二跨<lb/>
州據土帶甲百萬武功論之無所與爭文德論之無<lb/>
所與讓宜正號位爲社稷計王不聽諸將固請王曰<lb/>
冦賊未平四面受敵何遽欲正位號乎諸將出耿純<lb/>
進曰天下士大夫捐親戚棄土壤從大王於矢石之<lb/>
間者其計固望攀龍鱗附鳳翼以成其志耳今功業<lb/>
巳定天時人事巳可知矣而大王留時逆衆不正位<lb/>
<pb n="KR2b0004_SBCK_003-5b"/>
號純恐士大夫望絕計窮則有去歸之思無從大王<lb/>
也王感其言使馮異問以羣臣之議異至曰三王背<lb/>
叛更始敗亡天下無主宗廟之憂在於大王宜從衆<lb/>
議上以安社稷下以濟百姓王曰我昨夢乗赤龍上<lb/>
天覺悟心中悸動此何祥也異再拜賀曰此天帝命<lb/>
發於精神心中悸動大王重慎之至也㑹諸生強華<lb/>
自長安奉赤伏符詣鄗羣臣復請曰受命之符人應<lb/>
爲大今萬里合信周之白魚焉足比乎符瑞昭晢宜<lb/>
答天神以灮上帝六月巳未即皇帝位于鄗改年爲<lb/>
建武元年大赦天下改鄗爲髙邑<lb/>
袁宏曰夫天生蒸民而樹之君所以司牧羣黎而爲<lb/>
<pb n="KR2b0004_SBCK_003-6a"/>
謀主故權其所重而明之則帝王之畧也因其所弘<lb/>
而申之則風化之本也夫以天下之大羣生之衆舉<lb/>
一賢而加于民上豈以資其私寵養其厚大將開物<lb/>
成務正其性命經綸㑹通濟其所欲故立君之道有<lb/>
仁有義夫崇長推仁自然之理也好治惡亂萬物之<lb/>
心也推仁則道足者宜君惡亂則兼濟者必王故上<lb/>
古之世民心純朴唯賢是授揖讓而治此蓋本乎天<lb/>
理君以德建者也夫愛敬忠信出乎情性者也故因<lb/>
其愛敬則親踈尊卑之義彰焉因其忠信而存本懷<lb/>
舊之節著焉有尊有親則名器崇矣有本有舊則風<lb/>
敎固矣是以中古之世繼體相承服膺名敎而仁心<lb/>
<pb n="KR2b0004_SBCK_003-6b"/>
不二此又因於物性君以義立者也然則立君之道<lb/>
唯德與義一民之心莫大於斯先王所以維持天下<lb/>
同民之極陳之千載不易之道昔周秦之末四海鼎<lb/>
沸義心絕於姬氏干戈加於嬴族天下無君六合無<lb/>
主將求一時之傑以成撥亂之功必推百姓所與以<lb/>
執萬乗之柄雖名如義帝強若西楚焉得擬議斯事<lb/>
乎由是觀之則髙祖之有天下以德而建矣逮於成<lb/>
哀之間國嗣三絕王莽乗權竊有神器然繼體之政<lb/>
未爲失民劉氏德澤實繫物心故立其寢廟百姓覩<lb/>
而懷舊正其衣冠父老見而垂泣其感德存念如此<lb/>
之深也如彼王郞盧芳臧獲之儔耳一假名號百姓<lb/>
<pb n="KR2b0004_SBCK_003-7a"/>
爲之雲集而况劉氏之胄乎于斯時也君以義立然<lb/>
則更始之起乗義而動號令禀乎一人爵命班乎天<lb/>
下及定咸陽而臨四海清舊宫而饗宗廟成爲君矣<lb/>
世祖經畧受節而出奉辭征伐臣道足矣然則三王<lb/>
作亂勤王之師不至長安猶存建武之號巳立雖南<lb/>
面而有天下以爲道未盡也初赤眉二道入關至弘<lb/>
農復大合分其衆萬人爲一營軍中嘗有齊巫祠城<lb/>
陽景王巫言景王大怒當爲縣官則可何故爲盗賊<lb/>
有災巫言輒病方望弟陽怨更始殺其兄乃說樊崇<lb/>
等曰更始荒亂政令不行將軍擁百萬之衆西向帝<lb/>
城而無稱號且爲羣賊不可以久不如挾宗室以行<lb/>
<pb n="KR2b0004_SBCK_003-7b"/>
誅伐不敢不服崇等然之又迫於巫言乃求景王後<lb/>
得七十餘人唯盆子最親是月赤眉立盆子爲天子<lb/>
盆子年十五被髪徒跣見衆人拜恐怖欲啼崇等自<lb/>
相署置崇本先起有勇力方畧自徐宣等皆宗之然<lb/>
不能書徐宣故獄吏通易經於是推宣爲丞相崇爲<lb/>
御史大夫盆子者故式侯萌子王莽時廢爲家人更<lb/>
始過式畧盆子與二兄恭茂俱在軍中更始之詣洛<lb/>
陽恭隨見南宫恭前頓首曰故式侯世子大漢復興<lb/>
聖主在堂不勝歡喜願上壽有詔引上殿稱壽曰九<lb/>
族旣睦平章百姓更始悅之即封爲式侯恭通尚書<lb/>
以明經數幸言事擢爲侍中從更始入關茂與盆子<lb/>
<pb n="KR2b0004_SBCK_003-8a"/>
留赤眉中嘗爲劉俠卿牧牛盆子旣立猶朝夕拜俠<lb/>
卿俠卿爲之跪後祠景王於郭北使盆子乗鮮車大<lb/>
馬草中牧兒皆隨車觀曰盆子在是中至祠所盆子<lb/>
拜崇等皆爲之拜祠罷復歸俠卿所時欲出從牧兒<lb/>
戲俠卿怒止崇等亦不復候視也秋七月辛未前將<lb/>
軍鄧禹爲大司徒封鄼侯野王令王梁爲大司空封<lb/>
武強侯初赤伏符曰王良主衞作玄武上以野王衞<lb/>
徒也玄武水神也大司空水土之官也乃以梁爲大<lb/>
司空又以䜟言以平狄將軍孫臧行大司馬事衆大<lb/>
不悅僉曰呉漢景丹應爲大司馬上曰景將軍舊將<lb/>
是其人也然呉將軍有建策之謀又誅苗曽收謝躬<lb/>
<pb n="KR2b0004_SBCK_003-8b"/>
其功大於是以呉漢爲大司馬封武陽侯景丹爲驃<lb/>
騎大將軍<lb/>
袁宏曰夫天地之性非一物也致物之方非一道也<lb/>
是以聖人仰觀俯察而備其法象所以開物成務以<lb/>
通天下之志故有神道焉有人道焉微顯闡幽遠而<lb/>
必著聦明正直遂知來物神之所爲也智以周變仁<lb/>
以博施理財正辭禁民爲非人之所爲也故將有疑<lb/>
事或言乎遠必神而明之以一物心此應變適㑹用<lb/>
之神道者也辯物設位官方授能三五以盡其性黜<lb/>
陟以昭其功此經綸治體用之人道者也故求之神<lb/>
物則蓍筞存焉取之人事則考試陳焉是善爲治者<lb/>
<pb n="KR2b0004_SBCK_003-9a"/>
必體物宜參而用之所以作而無過各得其方矣若<lb/>
夫䜟記不經之言奇怪妄異之事非聖人之道世祖<lb/>
中興王道草昧格天之功實賴台輔不徇選賢而信<lb/>
䜟記之言拔王梁於司空委孫臧於上將失其方矣<lb/>
苟失其方則任非其人所以衆心不悅民有疑聽豈<lb/>
不宜乎梁實負罪不暇臧亦無所聞焉易曰鼎折足<lb/>
覆公餗此之謂也上璽書勞鄧禹曰將軍與朕謀謨<lb/>
帷幄决勝千里孔子曰自吾有囘門人益親平定山<lb/>
西功効尤著爾作司空敬敷五敎禹遂渡汾陰入夏<lb/>
陽更始中郞將公乗歙將十萬衆拒禹於衙禹擊破<lb/>
之時赤眉入關三輔擾亂民無所歸聞禹至衙軍兵<lb/>
<pb n="KR2b0004_SBCK_003-9b"/>
整齊百姓喜悅相隨迎禹降者日以千數號百萬衆<lb/>
禹時年二十四所止住儀節白首耆老及諸將在軍<lb/>
下莫不飽滿名震關西八月壬子初祠社稷于懷是<lb/>
時上新即位軍食不足冦恂轉運不絶百官頼焉以<lb/>
爲奉上上數璽書勞恂茂陵人董崇說恂曰上新即<lb/>
位四方未定而以此時據大郡内得人民外破蘇茂<lb/>
威震遠近此讒人所因怨禍之時也昔蕭何守關中<lb/>
悟鮑生之言而髙祖恱今君所將皆宗族兄弟也無<lb/>
乃以前人爲鏡戒哉宜從功遂身退之計恂然其言<lb/>
稱病不親事自請從上征上曰河内未可離也固請<lb/>
不聽恂乃遣兄子冦張姊子谷崇願爲前鋒上悅以<lb/>
<pb n="KR2b0004_SBCK_003-10a"/>
爲偏將軍廩丘王田立降趙萌李松攻三王三王敗<lb/>
走更始徙居長信宫三王降赤眉别兵出戰李松拒<lb/>
之赤眉生得松時松弟汎爲城門校尉赤眉使人誘<lb/>
汎曰開城活汝兄汎遂開城門九月赤眉入長安更<lb/>
始出渭濵式侯恭以盆子之立自繫有司赤眉入吏<lb/>
民奔式侯從獄中出三械見定陶王劉祉解其械言<lb/>
帝在渭濵遂相隨見更始於舟中弘農太守公乗歙<lb/>
謂京兆尹解惲曰送帝入弘農我自保之惲曰長安<lb/>
巳敗吏民不可信右輔都尉嚴本恐失更始爲赤眉<lb/>
所誅即曰高陵有精兵可徃時虎牙將軍劉順定陶<lb/>
王劉祉尚書任延君侍中劉恭歩將更始至髙陵嚴<lb/>
<pb n="KR2b0004_SBCK_003-10b"/>
本將軍兵城守外如宿衞内實圍之上聞更始失城<lb/>
守未知所在詔封更始爲淮陽王敢有害及妻子者<lb/>
罪大逆其送詣吏者封列侯赤眉更始降者以爲長<lb/>
沙王過二十日者不受更始知嚴本所守恐其日盡<lb/>
卽遣劉恭請降赤眉遣大司徒謝禄受之更始於庭<lb/>
下議殺之式侯與謝禄共請不聽逐更始去式侯舉<lb/>
刃欲自刎崇等共止之乃捨更始封爲畏威侯式侯<lb/>
復守崇本求約竟封更始爲長沙王常依謝禄式侯<lb/>
擁謢之頗得與故人賔客相見故人有欲盗更始去<lb/>
者事發皆繫獄於是禄閉更始自是式侯不得見也<lb/>
赤眉諸將日㑹爭功各言所欲封拔劒斫柱稍得王<lb/>
<pb n="KR2b0004_SBCK_003-11a"/>
莽時中黃門數十人皆曉故事頗得差整數日輒復<lb/>
亂初三輔畏赤眉兵強又見更始降諸縣營長皆遣<lb/>
使奉獻絡繹道路赤眉兵輒遮殺取其物吏民由是<lb/>
皆城守上書封拜者不關盆子盆子日夜號泣詣黃<lb/>
門中共臥起登諸臺榭諸黃門皆哀憐之式侯知赤<lb/>
眉必敗自恐兄弟俱死即勸盆子歸璽綬教習爲辭<lb/>
讓語後崇等大會式侯先於衆中跪言諸君共立恭<lb/>
弟爲君德誠深厚立且一年散亂益甚誠不足以相<lb/>
成恐死而無益願得兄弟退爲庻人宜更求賢聖今<lb/>
有君而更求恐賢人不出不如空其位而博選賢聖<lb/>
唯諸君省察崇等謝曰皆某等罪也盆子因下牀解<lb/>
<pb n="KR2b0004_SBCK_003-11b"/>
璽綬叩頭曰今設爲縣官而爲盗賊如故流聞四方<lb/>
莫不怨恨不復信向此皆非其人之所致也願乞骸<lb/>
骨以避賢兄弟備行伍必欲殺盆子以塞事者無所<lb/>
離死誠冀諸君相哀之耳因涕泣㱆欷崇等及郞吏<lb/>
數百人無不感慟崇等下座頓首曰無狀負陛下請<lb/>
自今巳後相檢勑不敢放縱因共扶盆子帶以璽綬<lb/>
盆子號泣不得自在崇等旣罷各閉門不出鹵掠三<lb/>
輔聞之翕然百姓爭入長安中市里且滿後二十餘<lb/>
日赤眉貪其財物因大放兵虜掠因縱火燒宮室三<lb/>
王謂謝禄曰三輔營家多欲得更始者一朝失之必<lb/>
合兵攻赤眉不如殺之也於是謝禄使兵殺更始式<lb/>
<pb n="KR2b0004_SBCK_003-12a"/>
侯夜徃葬之諸將勸鄧禹取長安禹曰璽書毎至輒<lb/>
曰無與窮赤眉爭鋒今吾衆雖多能戰者少前無可<lb/>
仰之積後無轉運之饒赤眉新拔長安財富日盛鋒<lb/>
銳不可當也盗賊羣居無終日計財貨雖多變故萬<lb/>
端非能堅守長安也上郡北地饒穀多畜吾且休兵<lb/>
北道就粮養士觀其弊乃可圖也於是引軍北行所<lb/>
至郡縣皆降頃之積弩將軍馮愔與車騎將軍宗歆<lb/>
在愔邑爭權愔殺歆與禹相攻上聞之遣尚書宋廣<lb/>
持節喻降馮愔及更始諸將王匡朝殷成丹等廣至<lb/>
安邑盡誅之隗囂之奔天水復聚其衆自稱西州大<lb/>
將軍長安旣壞士人多奔隴西囂虗巳接之以谷恭<lb/>
<pb n="KR2b0004_SBCK_003-12b"/>
范逡爲師友趙秉鄭興爲祭酒申屠剛杜林爲治書<lb/>
王遵周宗楊廣王元爲將帥於是竇融始據河西融<lb/>
字周公右扶風平陵人也融家貧少時爲驃騎將軍<lb/>
王舜令史汎愛好交㳺女弟爲大司空王邑小婦出<lb/>
入貴戚結交豪傑以任俠爲名然事母兄養弱弟内<lb/>
行修整漢兵起融從王邑敗昆陽漢兵得新豐邑薦<lb/>
融可任用莽拜融爲波水將軍賜金千斤引兵新豐<lb/>
㑹三輔内潰融降大司馬趙萌萌以融爲校尉絶重<lb/>
之薦融於更始拜爲鉅鹿太守融見更始立東方擾<lb/>
攘融祖父爲張掖太守從祖父爲護羌校尉從弟又<lb/>
嘗爲武威太守累世在河西知其土俗融心樂之獨<lb/>
<pb n="KR2b0004_SBCK_003-13a"/>
謂兄弟曰天下安危未可知河西人民殷實帶河爲<lb/>
固張掖屬國精兵萬騎欲求爲之且以避世一旦有<lb/>
緩急杜絶河津足以自守此真遺種處也兄弟皆勸<lb/>
之融乃辭讓鉅鹿求張掖屬國都尉萌爲言竟得之<lb/>
融大喜遂將家屬而西撫養吏民結雄傑懷集羌胡<lb/>
河西翕然而治是時酒泉太守梁綂金城太守庫鈞<lb/>
張掖都尉史苞酒泉都尉笁曾燉煌都尉辛彤皆州<lb/>
郡英俊與融有舊更始欲敗融與綂等議皆以爲天<lb/>
下擾亂未知所綂河西斗絶在羌胡中不同心幷力<lb/>
則不能自守權均力齊又不相率當推一人爲將軍<lb/>
共全五郡觀世變動皆曰善以梁綂爲太守先共推<lb/>
<pb n="KR2b0004_SBCK_003-13b"/>
之綂固辭曰昔陳嬰不受王者以有老母今綂内親<lb/>
老又德能鮮薄不足以當督帥也綂字仲寧安定烏<lb/>
氏人少治春秋好法律更始時爲中郞將安集凉州<lb/>
因爲酒泉太守竇融典兵馬又家世爲河西二千石<lb/>
吏民所向即共推融行河西五郡大將軍事是時武<lb/>
威太守馬期張掖太守任仲二人孤立無黨融等議<lb/>
定移書告喻之即時解印綬避位於是梁綂爲武威<lb/>
太守史苞爲張掖太守笁曾爲酒泉太守辛彤爲燉<lb/>
煌太守融居屬國領都尉如故置從事監察而太守<lb/>
各治其郡尊賢養士務欲得吏民心修騎射明烽燧<lb/>
羌胡犯塞融躬自擊之諸郡相應莫不富殖初更始<lb/>
<pb n="KR2b0004_SBCK_003-14a"/>
遣將軍鮑永撫河東北及幷州永好文德雖爲將帥<lb/>
常儒服從事素重杜陵人馮衍以爲謀主同心戮力<lb/>
以奉更始上使諌議大夫儲伯持節徵永時或傳更<lb/>
始猶存永奪伯節執而梏之遣使至長安知更始審<lb/>
被害乃哭泣盡哀罷兵與衍幅巾詣上上問永衆所<lb/>
在永離席曰臣事更始不能令全豈可以衆獲貴故<lb/>
悉罷之上不悅時魯郡多盗賊以永爲魯郡太守降<lb/>
者數千人唯彭豐虞休各將千人稱將軍不肯降永<lb/>
數以恩禮暁喻之猶不移孔子闕里荆棘自除從講<lb/>
堂至里門外永異之召府丞魯令告曰方今世道艱<lb/>
難而闕里無故荆棘自除意者豈非夫子欲令太守<lb/>
<pb n="KR2b0004_SBCK_003-14b"/>
行饗禮而誅姦惡邪乃求民好學者修學校之禮召<lb/>
豐等觀禮豐等持牛酒因謀欲害永永覺之手刃殺<lb/>
豐等擒破黨與封關内侯於是馮衍未得官永謂之<lb/>
曰昔髙祖賞季布之罪誅丁公之功今遭明主亦何<lb/>
憂哉衍曰人有挑其鄰之妻者挑其長者長者罵之<lb/>
挑其少者少者報之俄而其夫死而娶其長者或謂<lb/>
之曰非罵汝邪曰在人之所即欲罵我在我之所即<lb/>
欲其罵人夫天地難知人道易守守道之臣何患死<lb/>
乎頃之衍爲曲陽令誅劇賊郭勝等降五千餘人論<lb/>
功當封以讒不行甲申以故密令卓茂爲太傅封褒<lb/>
德侯茂字子康南陽人温而寬雅恭而有禮其行巳<lb/>
<pb n="KR2b0004_SBCK_003-15a"/>
處物在於可否之間不求備於人鄕黨老少雖行不<lb/>
逮茂皆受而容之常有認茂馬者茂問亡馬幾時曰<lb/>
有日月矣茂解馬與之曰若非公馬幸即歸我後馬<lb/>
主得馬詣門謝之茂以德行舉爲侍郞給事黃門遷<lb/>
爲密令其治視民如子舉善而敎口無惡言民常有<lb/>
言亭長受米肉者茂問之曰亭長從汝求之乎汝有<lb/>
事囑之受取乎將平居以恩意遺之乎民曰徃遺之<lb/>
而受茂曰遺之而受何故言邪民曰聞君賢明使民<lb/>
不畏吏吏不敢取民不敢與茂曰汝爲敝民矣凢人<lb/>
所以貴於禽獸者以其仁愛相敬也鄰伍長老嵗時<lb/>
致禮人道如此乃能勸愛即不如是側目相視怨憎<lb/>
<pb n="KR2b0004_SBCK_003-15b"/>
忿怒所由生也吏固不當乗威力強請求耳誠能禁<lb/>
備盗賊制禦強暴使不相侵民有事爭訟爲正曲直<lb/>
此大功也嵗時修禮敬徃相見之不亦善乎民曰苟<lb/>
如是律何故禁之茂曰律設大法禮順人情今我以<lb/>
禮教汝汝必無所怨以律治汝汝無所措手足一門<lb/>
之内小者可論大者可殺也且歸念之民曰誠如君<lb/>
言也茂教民制法皆此類也初茂到官吏民皆笑之<lb/>
鄰縣及府官以爲下治河南太守爲置守令茂治自<lb/>
若數年敎化大行路不拾遺天下嘗蝗河南二十縣<lb/>
皆傷蝗獨不入密境是時王莽爲安漢公置大司農<lb/>
六部丞勸課農桑茂遷京部丞吏民老小皆啼泣道<lb/>
<pb n="KR2b0004_SBCK_003-16a"/>
路王莽居攝茂以病免常爲郡門下掾不肯爲職吏<lb/>
更始立以茂爲侍中從至長安知更始政亂以老乞<lb/>
骸至是年七十餘矣<lb/>
袁宏曰夫帝王之道莫大於舉賢舉賢之義各有其<lb/>
方夫班爵以功歷試而進經常之道也若大德奇才<lb/>
可以灮昭王道弘濟生民雖在泥塗超之可也傅巖<lb/>
磻溪之濵頃居宰相之任自古之道也卓公之德旣<lb/>
巳洽於民聽灮武此舉所以宜爲君也呉漢率耿弇<lb/>
等十將軍圍朱鮪於洛陽數月不下世祖以岑彭常<lb/>
隷於鮪也使彭說之鮪在城上彭在城下相勞如平<lb/>
生彭因說鮪曰赤眉巳得長安更始爲三王所反今<lb/>
<pb n="KR2b0004_SBCK_003-16b"/>
</p>
<p>
公爲誰守乎陛下受命平定燕趙盡有幽冀之地百<lb/>
姓歸心賢俊雲集誅討羣賊所向破滅今北方清靜<lb/>
振大兵來攻洛陽正使公有連城之守猶不足當今<lb/>
保一城欲何望乎鮪曰大司徒被害時鮪與其謀誠<lb/>
自知罪深故不敢降世祖曰夫建大事者不思小怨<lb/>
今降官爵可保况誅罰乎河氷在此吾不食言彭以<lb/>
告鮪辛卯鮪降以爲平狄將軍扶溝侯冬十月癸丑<lb/>
上都洛陽宫十一月蘇茂降旣而奔劉永永以爲淮<lb/>
陽王十二月赤眉去長安西畧郡縣<lb/>
後漢灮武皇帝紀卷第三<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_004-1a"/>
後漢光武皇帝紀卷第四　袁宏<lb/>
二年春正月甲子朔日有蝕之本志曰日者陽精人<lb/>
君之象也君道虧故日爲之蝕諸侯順從則爲王者<lb/>
諸侯專權則疑在日於是在危十度齊之分野張歩<lb/>
未賔之應也封諸有功者二十人更封鄧禹爲梁侯<lb/>
吳漢爲廣平侯各食四縣諸將各言所欲封唯景丹<lb/>
辭櫟陽丁綝請鄕亭上謂丹曰關東數縣不當櫟陽<lb/>
萬戸富貴不歸故鄕如衣錦夜行丹謝而受之或謂<lb/>
丁綝曰人皆求縣子何取鄕邪綝曰昔孫叔敖受封<lb/>
必求墝埆之地今綝能薄功淺豈可遇厚哉壬辰立<lb/>
宗廟社稷于洛陽漁陽太守彭寵涿郡太守張豐反<lb/>
<pb n="KR2b0004_SBCK_004-1b"/>
銅馬餘人上率諸將追之師及於薊彭寵郊迎謁見<lb/>
意頗不滿上知寵不說以問幽州牧朱浮浮曰前吳<lb/>
漢北發兵時上遺寵以所服劒又手書慰納用爲北<lb/>
面主人寵望上至當迎問握手特異於衆也今誠失<lb/>
望上曰何等子而望獨異乎浮因曰王莽爲宰衡時<lb/>
甄豐旦夕論議於前常言夜半客甄長伯及莽即位<lb/>
後豐見踈不說父子誅死上大笑曰不及於此是時<lb/>
朱浮爲牧年少昭厲治迹辟州郡名士招王莽時故<lb/>
吏二千石皆置幕府欲收禮賢之名多發漁陽倉榖<lb/>
給其貧民寵以爲天下未平軍旅並發不冝多置官<lb/>
屬費耗倉榖頗不從其令浮性隘急發於睚眦因峻<lb/>
<pb n="KR2b0004_SBCK_004-2a"/>
文法以司察寵寵亦自伐其功以爲羣臣莫能及吳<lb/>
漢王梁爲三公寵所遣也寵曰如此我當爲王今但<lb/>
若是陛下忘我邪是時北州殘破漁陽獨完有鹽鐡<lb/>
之積寵多買金寳浮數奏之上輒漏泄令寵聞以脅<lb/>
恐之是春遣使徴寵寵上書願與朱浮俱徴又與吳<lb/>
漢王梁盖延書自陳無罪爲朱浮所侵上不許而漢<lb/>
等亦不敢報書寵旣自疑其妻勸寵曰天下未定四<lb/>
方各自爲雄漁陽大郡兵馬最精何故爲人所奏而<lb/>
棄此去寵與所親人議皆勸寵反上遣寵從弟子后<lb/>
蘭卿喻寵寵因留之遂發兵反攻朱浮分兵擊旁郡<lb/>
上谷太守耿况遣子舒將突騎救浮寵兵乃退上遣<lb/>
<pb n="KR2b0004_SBCK_004-2b"/>
游擊將軍鄧隆軍於潞浮軍雍奴相去百餘里遣吏<lb/>
奏狀曰旦暮破寵矣上大恐曰處營非也軍必敗比<lb/>
汝歸可知也寵遣萬餘人長潞西與險相距而使精<lb/>
騎二千從潞南濟河襲隆營大敗之浮逺不能救引<lb/>
兵而却吏還說上語皆以爲神也眞定王劉楊謀反<lb/>
使耿純持節收楊純旣受命若使州郡者至眞定止<lb/>
傳舎楊稱疾不肯來與純書欲令純徃純報曰奉使<lb/>
見王侯牧不得先徃冝自強來時楊弟林邑侯讓從<lb/>
兄紺皆擁兵萬餘人楊自見兵強而純意安靜即從<lb/>
官屬詣傳舎兄弟將輕兵在門外楊入見純接以禮<lb/>
敬因延請其兄弟皆至純閉門悉誅之勒兵而出眞<lb/>
<pb n="KR2b0004_SBCK_004-3a"/>
定振怖無敢動者純還京師自請曰臣本吏家子孫<lb/>
幸遭大漢復興聖帝受命位至列將爵爲通侯天下<lb/>
略定臣無所用志願試治一郡盡力以自効上笑曰<lb/>
卿復欲治人自著邪乃拜純爲東郡太守詔純將兵<lb/>
擊泰山濟南平原數郡皆平之居東郡數年抑強扶<lb/>
弱令行禁止後坐殺長吏免以列侯奉朝請甞從上<lb/>
東征過東郡百姓老小數千人隨車駕啼泣曰願得<lb/>
耿君上謂公卿曰純年少𬒳甲胄爲軍治郡何能見<lb/>
思若是百官咸嗟歎之更始諸將多據南陽聞更始<lb/>
死世祖起河北皆勒兵爲亂上㑹諸將以檄叩地曰<lb/>
郾最強宛次之誰當擊郾者賈復率然對曰臣請擊<lb/>
<pb n="KR2b0004_SBCK_004-3b"/>
郾上笑曰執金吾擊郾吾復何憂大司馬當擊宛於<lb/>
是賈復擊郾吳漢擊南陽皆平之漢縱兵掠新野破<lb/>
虜將軍鄧奉新野人也怒漢暴巳邑勒兵反襲漢敗<lb/>
之三月乙酉大赦天下詔曰惟酷吏殘賊用刑深刻<lb/>
獄多冤人朕甚愍之孔子不云乎刑罰不中則民無<lb/>
所措手足其與諸中二千石諸大夫議省刑罰更始<lb/>
之敗劉永以兵略地北至河南及陳汝以周建爲將<lb/>
軍蘇茂爲大司馬遣使拜張歩爲齊王董宮爲西海<lb/>
王夏四月蓋延王霸等擊劉永永守城不出晝收其<lb/>
麥夜襲其城永大驚引兵走延逆擊大破之永棄其<lb/>
軍輕騎將母妻奔虞虞人反殺其母妻永與麾下數<lb/>
<pb n="KR2b0004_SBCK_004-4a"/>
十人奔譙蘇茂周建將三萬人攻延於浦西延逆擊<lb/>
大破之茂保廣樂永保胡陵世祖使太中大夫戴兢<lb/>
使兖州東昏人執以詣永兢罵永曰若非國家敵也<lb/>
猶今死耳永怒殺兢甲午封叔父良爲廣陽王兄子<lb/>
章爲太原王章弟興爲魯王故定陶王劉祉爲城陽<lb/>
王外祖母黃爲湖陽君良甞爲蕭令坐法免世祖齊<lb/>
武王少孤良撫循甚篤及漢兵起世祖以告良良大<lb/>
怒不聽既而不得巳良從更始入關甚見尊寵更始<lb/>
敗良乃歸世祖章興皆伯昇之子旣封爲王世祖以<lb/>
其少貴欲以吏事就其名乃使章守平隂令興守緱<lb/>
氏令頃之章遷梁郡太守興遷弘農太守興求賢好<lb/>
<pb n="KR2b0004_SBCK_004-4b"/>
善郡中翕然朝廷毎有異議之乗驛問興祉字巨伯<lb/>
世祖族兄也爲人謙遜爲宗族所敬更始敗祉間行<lb/>
詣世祖是時宗室唯祉先至上大恱賞賜車服甚厚<lb/>
五月宛王劉賜將更始三子詣闕皆自爲列侯封故<lb/>
元氏王劉歙爲泗水王歙子終為淄川王故宛王劉<lb/>
賜爲順侯劉順爲成侯周後姬當爲周承休公李通<lb/>
爲固始侯歙字經世世祖族父也歙從兄稷有功於<lb/>
齊武王歙子終又與上少相善漢兵之尅新野終之<lb/>
力也上曰使歙父子並王者所以顯報之也賜字子<lb/>
琴順字平仲皆世祖族兄也更始敗賜親至武關迎<lb/>
更始妻子將詣洛陽上以賜得爲臣之道毎嘉歎之<lb/>
<pb n="KR2b0004_SBCK_004-5a"/>
順與上同里少相親厚更始死順東歸世祖順素謹<lb/>
厚以其事更始不失節尤重之初更始使宛王劉賜<lb/>
鄧王王常西平王李通俱之國鎭撫南方通娶世祖<lb/>
妹即寧平公主也世祖即位徵通爲光禄勲上毎征<lb/>
四方嘗留通守京師撫百姓治宮室六月戊戍立皇<lb/>
后郭氏皇子彊爲皇太子大赦天下增卿謁者秩各<lb/>
一等郭氏眞定人也父昌孝謹眞定恭王以女妻昌<lb/>
昌早終其妻號爲郭主好禮節儉雖以王女之富手<lb/>
常執作有女曰聖通男曰況世祖自信都還納聖通<lb/>
有寵生皇子彊以況爲城門校尉緜蔓侯雖皇后弟<lb/>
賔客輻湊而小心謹愼謙恭愈篤追贈昌爲安陽思<lb/>
<pb n="KR2b0004_SBCK_004-5b"/>
侯上數幸況第賞賜甚厚京師號況爲金穴鄧禹遣<lb/>
兵上林中率諸將謁髙廟收十二帝神主送洛陽掃<lb/>
除園陵爲置吏卒復就穀雲陽漢中王劉嘉來歙詣<lb/>
禹降嘉字孝孫世祖族兄少孤爲世祖父南頓君所<lb/>
養遇之如子與齊武王俱學長安而與世祖尤相親<lb/>
嘉之王漢中都南鄭衆數十萬南陽人延岑起兵武<lb/>
當衆數萬人轉攻漢中圍南鄭嘉戰敗餘衆走谷口<lb/>
赤眉使廖湛將十餘萬兵擊嘉嘉大敗之斬廖湛遂<lb/>
至雲陽上素與嘉善常開引之來歙又勸嘉歸世祖<lb/>
乃詣禹降以嘉爲千乗太守封順陽侯嘉子廧爲黃<lb/>
李侯來歙字君叔南陽新野人父沖哀帝時爲諫議<lb/>
<pb n="KR2b0004_SBCK_004-6a"/>
大夫娶世祖姑生歙歙有才略多通慷慨有大志兄<lb/>
弟五人而世祖獨親愛之漢兵起王莽使人捕諸劉<lb/>
親屬得歙擊之賔客共簒出歙更始立以歙爲吏數<lb/>
正諫不用謝病去歙女弟爲劉嘉妻遣人迎歙因南<lb/>
就之時或勸嘉未可降冝觀天下形勢歙爲陳成敗<lb/>
深曉喻之嘉乃從焉上見歙大悅拜歙爲太中大夫<lb/>
秋濉陽反劉永復入濉陽吳漢盖延帥諸將圍之九<lb/>
月赤眉復入長安鄧禹連戰輒爲赤眉所敗三輔飢<lb/>
民人相食諸有部曲者皆堅壁清野赤眉虜掠少所<lb/>
得上復詔鄧禹令勒兵堅守愼無與窮冦交鋒老賊<lb/>
疲弊必當束手事吾也以飽待飢以逸擊勞折捶而<lb/>
<pb n="KR2b0004_SBCK_004-6b"/>
笞之耳自馮惜殺宗歆後禹威益損又乏粮食歸附<lb/>
者離散上乃遣使徴禹馮異西征上勑異曰三輔遭<lb/>
王莽更始之亂又遇赤眉延岑之弊兵家縱橫百姓<lb/>
塗炭將軍今奉辭討諸不軌兵家降者遣其渠帥皆<lb/>
詣京師散其小民令就農桑壞其營壁無使復聚征<lb/>
伐非在逺戰掠地多得城邑要在平定安集之耳吾<lb/>
諸將非不健鬪然多好虜掠爲小民害卿本能檢吏<lb/>
民勉自修整無爲郡縣所苦於是異㩀華隂以待赤<lb/>
眉冬太中大夫伏隆使靑徐張歩降因除令長多所<lb/>
懷服上嘉歎隆功比之酈生歩求爲齊王隆曰髙祖<lb/>
與天下約非劉氏不得王歩乃殺隆受劉永封焉隆<lb/>
<pb n="KR2b0004_SBCK_004-7a"/>
字文伯大司徒湛之子以節操聞上聞其死爲之流<lb/>
涕十二月戊子詔曰維列侯爲王莽所廢先祖魂神<lb/>
無所依歸朕甚閔之列侯身廢者國如故身死若子<lb/>
孫見在令繼其先焉河内太守冦恂坐繫治上書者<lb/>
免會頴川不靜復以恂爲頴川太守郡中悉平封恂<lb/>
爲雍奴侯是時賈復兵在汝南其部將殺人恂戮之<lb/>
復怒曰吾與冦恂並立而爲其所䧟大丈夫豈有侵<lb/>
辱而不决之者乎今與相見欲手劒擊之恂謀好避<lb/>
之終崇曰請以劒從有變足以相當恂曰不然昔藺<lb/>
相如不畏秦王而屈於廉頗者爲國也區區之趙尚<lb/>
有此義士吾安可以忘之乎乃勑縣盛供具執金吾<lb/>
<pb n="KR2b0004_SBCK_004-7b"/>
軍入界者一人皆二人待之恂旣迎復道稱病而還<lb/>
復欲追擊恂而吏士皆醉復遂去上徴恂恂至引入<lb/>
時復在前欲起上曰天下未定兩虎安得私鬪詔令<lb/>
並坐極歡遂共車出結友而去更拜恂爲汝南太守<lb/>
郡中無事乃修鄕校能爲左氏春秋者親與學焉是<lb/>
歳鄧王王常將妻子詣洛陽世祖曰毎念徃時艱難<lb/>
何日忘之莫徃莫來豈違平生之言哉常頓首曰臣<lb/>
蒙天命遭值陛下始遇宜秋後會昆陽幸頼威靈輙<lb/>
成斷金雖踈賤遼遠不敢自疑伏願陛下聖王知臣<lb/>
本心上㑹百官指常曰此人率勵諸將輔翼漢家心<lb/>
如金石眞漢忠臣也拜常爲漢忠將軍封山桑侯大<lb/>
<pb n="KR2b0004_SBCK_004-8a"/>
司空王梁免初梁與諸將擊檀郷詔令兵事一屬大<lb/>
司馬吳漢而梁獨發野王兵上以梁不奉詔詔梁留<lb/>
在所縣梁以便冝進兵上大怒遣尚書宋廣持節收<lb/>
斬梁廣檻車執梁詣京師旣至赦之以爲中郎將赤<lb/>
眉去長安東掠郡縣也<lb/>
三年春正月立親廟于洛陽即日拜馮異征西大將<lb/>
軍鄧禹旣𬒳徴與車騎將軍鄧弘還至華隂欲進兵<lb/>
擊赤眉馮異曰赤眉衆多可以恩信傾難用兵力破<lb/>
也上令諸將屯澠池要其東異相連綴擊其西上自<lb/>
待其㑹可一舉取之萬全之計也禹弘自以西征又<lb/>
被徴當還欲一戰決之遂戰移日禹軍大敗馮異將<lb/>
<pb n="KR2b0004_SBCK_004-8b"/>
兵救之不勝棄軍走與麾下數人歸營復收散卒堅<lb/>
壁㑹赤眉飢困乃謀擊之大破之降者八萬餘人十<lb/>
餘萬東走冝陽璽書勞異曰垂翅回谿奮翼澠池失<lb/>
之東隅收之桑榆是時延岑據藍田兵力最強上嘗<lb/>
璽書慰之其餘豪傑徃徃屯聚多者萬人少者數千<lb/>
人轉相攻擊百姓飢餓黃金一斤五斗榖數異轉鬪<lb/>
而屯上林中道路不通委輸未至軍士皆以果實爲<lb/>
粮延岑率豪傑攻異異擊大破之岑連戰不利支黨<lb/>
皆叛遂自武關走南陽豪傑以異破赤眉走延岑皆<lb/>
遣使請降異威震關中乃修園陵建官府理枉直禁<lb/>
盜賊數年之間上林成都是月陜人蘇況反殺弘農<lb/>
<pb n="KR2b0004_SBCK_004-9a"/>
太守上夜召景丹以檄示之曰弘農太守無任爲賊<lb/>
所害今聞赤眉從西方來恐蘇況舉郡以迎之弘農<lb/>
迫近京師今將軍雖疾病但卧而鎭之耳即拜丹爲<lb/>
弘農太守將其所領西至郡十餘日丹薨閏月巳亥<lb/>
上幸冝陽令司馬在前中書次之驍騎元戎分陣左<lb/>
右赤眉震怖遣劉恭請降盆子與徐宣等二十餘人<lb/>
肉祖奉所得更始璽綬積兵甲冝陽西與熊耳山等<lb/>
世祖陳兵臨洛水中盆子徐宣以次列於前世祖曰<lb/>
卿等得無悔降邪宣曰臣等出長安東門君臣議計<lb/>
歸命聖德百姓可與樂成難與圖始故不告衆耳今<lb/>
日得降猶去虎口而歸慈母誠歡誠喜無所恨也世<lb/>
<pb n="KR2b0004_SBCK_004-9b"/>
祖曰卿所謂䥫中錚錚庸中佼佼者也乃皆赦之與<lb/>
妻子居洛陽各賜宅一區田二頃其後樊崇謀反誅<lb/>
楊歆在長安時遇廣陽王良有恩賜爵關内侯與徐<lb/>
宣俱歸鄕里以壽終式侯恭爲更始報殺謝禄自繫<lb/>
獄上赦之世祖憐盆子賞賜甚厚以爲趙王郎中病<lb/>
失明賜滎陽官地以爲列肆使食其稅鄧禹至冝陽<lb/>
上大司徒梁侯印綬有詔還梁侯印綬以爲右將軍<lb/>
彭寵圍薊耿況遣兵救之使人招況況輙斬其使二<lb/>
月己未告祠髙廟受傳國璽賜天下長子爲父後者<lb/>
爵人二級中軍將軍杜茂爲驃騎大將軍茂字諸公<lb/>
南陽冠軍人隨世祖征伐數有戰功三月尚書伏湛<lb/>
<pb n="KR2b0004_SBCK_004-10a"/>
爲司徒湛字恵公琅邪東武人王莽時爲繡衣執法<lb/>
遷後隊正更始立爲平原太守遭倉卒世莫不驚擾<lb/>
而湛獨晏然教授如故謂妻子曰一榖不昇國君徹<lb/>
膳今人皆飢柰何獨飽乃以俸禄分賑鄕里來客者<lb/>
百餘家時郡中不安湛移書屬縣不得相侵凌天生<lb/>
蒸民爲立君非乆亂也且養老育㓜以待眞主門下<lb/>
督素有氣力欲起兵湛曰孔子誅少正卯爲其惑衆<lb/>
也即誅督以示百姓於是吏民信嚮逺近獨完湛之<lb/>
力也吳漢圍廣樂周建將十餘萬人救之漢逆戰不<lb/>
利墮馬傷膝建等遂得入城諸將謂漢曰大敵在前<lb/>
而公卧衆懼矣乃裹瘡而起椎牛饗士曰賊兵雖多<lb/>
<pb n="KR2b0004_SBCK_004-10b"/>
</p>
<p>
乃刼掠群盜耳勝不相讓敗不相救非有伏節死義<lb/>
同心者也封侯之秋諸將勉之吏士聞之莫不激怒<lb/>
明日賊兵大出圍營數重漢乃被甲仗㦸曰聞雷鼔<lb/>
聲皆大呼俱進後至者斬遂鼓而進之賊兵大破廣<lb/>
樂降蘇茂周建走胡陵復圍睢陽是時秦豐據黎丘<lb/>
延岑據武鄕董訢據堵鄉鄧奉據新野荆楚尤亂上<lb/>
方圖之以岑彭爲征南大將軍與耿弇賈復朱祐王<lb/>
常等并力征討先圍董訢鄧奉將萬人救訢訢奉兵<lb/>
甚精諸將連戰不利奉乗勝生執朱祐上聞之大怒<lb/>
夏四月上自南征至葉訢奉將兵遮道不得前上謂<lb/>
岑彭曰此將軍之任也彭乃奮擊破之董訢鄧奉走<lb/>
<pb n="KR2b0004_SBCK_004-11a"/>
育陽因朱祐請上以奉舊功臣意欲赦之耿弇曰奉<lb/>
背恩反逆暴師連年陛下旣至親在行陣兵敗乃降<lb/>
不誅奉無以懲惡於是誅奉上以朱祐見獲厚加賞<lb/>
賜使復其位耿弇破延岑岑亡入蜀五月乙卯晦日<lb/>
有蝕之大赦天下劉永將慶吾斬永降封吾爲列侯<lb/>
蘇茂周建立永子紆爲梁王保垂惠冬十二月上幸<lb/>
舂陵祠園廟大置酒與舂陵父老故人爲樂遣岑彭<lb/>
傳俊臧宫擊秦豐秦豐拒漢軍於鄧彭等數月不得<lb/>
進上數以讓彭乃令軍中曰明旦軍㑹和成隂逸因<lb/>
豐聞之悉引軍西邀彭彭乃直襲黎丘黎丘震駭豐<lb/>
遽歸救之彭逆擊大破之遂圍黎丘乃封彭爲舞隂<lb/>
<pb n="KR2b0004_SBCK_004-11b"/>
侯初汝南人田戎起兵南郡衆數萬人屯夷陵謀將<lb/>
降漢戎妻兄辛臣反覆人也乃圖彭寵張歩董憲劉<lb/>
永李憲公孫述隗囂劉芳所得郡國云洛陽所得地<lb/>
如掌耳且案兵觀形勢何遽降哉戎曰吾衆不如秦<lb/>
豐豐猶爲征南所圍而況吾乎降決矣乃順江入沔<lb/>
將降岑彭使辛臣與長史留守臣盜戎珍寳及善馬<lb/>
從陸道晨夜詣彭曰謹說戎降戎在後方到因從彭<lb/>
營與戎書曰岑將軍巳奏我封五千戸侯虚心相待<lb/>
願急來無拘前圖戎令臣留守而先至封侯旣以疑<lb/>
之矣又長史檄至知臣盜寳物善馬猶是益猜復反<lb/>
彭擊戎破之還屯夷陵隗囂遣使詣闕上甚恱素聞<lb/>
<pb n="KR2b0004_SBCK_004-12a"/>
其聲虚心相待毎報答之常手書稱字是歳彭寵自<lb/>
立爲燕王李憲自稱天子<lb/>
四年春正月甲申大赦天下耿況耿舒取軍都彭寵<lb/>
之邑也於是更封況爲隃靡侯舒爲牟平侯祭遵耿<lb/>
弇擊張豐豐功曹執豐降初豐好方士方士言豐當<lb/>
作天子囊盛石擊豐肘云石中當出玉璽豐信之故<lb/>
反豐臨當誅遵掾爲破其石豐乃歎曰死亡所恨上<lb/>
使耿弇拒彭寵弇上䟽曰大兵未㑹臣不能獨進旦<lb/>
臣家屬皆在上谷京師無骨肉之親願得還洛陽上<lb/>
報曰將軍出身爲國功効尤著何嫌何疑而求徴乎<lb/>
其勉思方略以成功業耿況聞弇求徴乃遣少子國<lb/>
<pb n="KR2b0004_SBCK_004-12b"/>
</p>
<p>
入侍上以爲黃門侍郎初上訪博通之士於司空宋<lb/>
弘弘薦沛國人桓譚以爲才學博聞幾及劉向揚雄<lb/>
召拜議郎給事中上令譚鼓琴奏其繁聲乃得侍宴<lb/>
弘聞之大恨伺譚出時正朝服坐府上遣召譚譚到<lb/>
不與席讓之曰吾所以薦子者欲令輔國以道德也<lb/>
而今數進鄭聲亂雅頌非中正者也能自改耶不然<lb/>
正罪法譚頓首辭謝良乆乃遣之後召羣臣㑹樂上<lb/>
使譚見弘失其度上怪而問之弘乃離席上免冠謝<lb/>
曰譚臣所薦逹不能以忠導主而令朝廷恱鄭聲臣<lb/>
前召以責之臣之罪也上謝弘使譚反其服後遂不<lb/>
復令給事中是時天下草創政治未立譚旣見退上<lb/>
<pb n="KR2b0004_SBCK_004-13a"/>
䟽言時宜曰國之廢興在於政事得失在於輔佐輔<lb/>
佐賢明則俊士充朝而治世合務輔佐不明則論時<lb/>
失冝而舉多過事秉國之君俱欲興化建善而治殊<lb/>
事異者所謂賢者異也蓋善者視俗而施教察失而<lb/>
爲防威德更興文武迭用然後政調於時而躁民可<lb/>
定也昔董仲舒言治國譬若張琴焉小不調者可因<lb/>
而就和也及至大差謬則解而更張之夫更張難行<lb/>
而拂衆者亡是故賈誼以才逐眺錯以智死雖有殊<lb/>
能而莫敢談懼於前事也且設法禁者非能盡天下<lb/>
之姦又皆合衆人之所欲大抵取便國利事則可矣<lb/>
書奏不省是時天子方篤於䜟而譚雅不善之又以<lb/>
<pb n="KR2b0004_SBCK_004-13b"/>
功賞薄故令天下不時定復上䟽曰臣前獻䇿未有<lb/>
詔報不勝憤懣復言其過蓋天道性命聖人難言也<lb/>
自子貢等不得而聞況後世淺儒能通之乎或收古<lb/>
之圖書増益造飾稱孔子並爲䜟記以誑誤人主可<lb/>
不抑逺之哉臣聞安平則尊道術之士有難則貴介<lb/>
胄之臣今聖朝以興復祖統爲民臣主而四方尚有<lb/>
未盡降歸者此權謀未得也臣譚伏觀陛下之用人<lb/>
其說士則無異略奇謀若酈生隨何者將帥則無勇<lb/>
智習兵若韓信吳起者其降下無大恩重賞以誘其<lb/>
後至或虜奪財物使徴又狐疑連歳月而不解古人<lb/>
有言皆知取之而取莫知與之而取陛下若能輕爵<lb/>
<pb n="KR2b0004_SBCK_004-14a"/>
禄與士大夫共之而勿愛惜則何招而不至何說而<lb/>
不釋何向而不開何征而不剋如此則能以狹爲廣<lb/>
以遲爲速亡者復得矣由此上逾不悅譚字君山有<lb/>
儁才博覽無所不見不爲章句訓誥皆通其大義數<lb/>
從劉歆楊雄稽疑論議至其有所得歆雄不能間也<lb/>
好音樂鼓琴性簡易不修廉隅頗以此失名譽嘗疾<lb/>
俗儒高談弘論不切時務由此見排擯哀平間位不<lb/>
過郎然王侯貴人皆願與之交王莽居攝篡弑之間<lb/>
天下諸儒莫不競襃稱德美作符命以求容媚譚獨<lb/>
嘿然無言官止樂大夫<lb/>
袁宏曰桓譚以踈賤之質屢干人主之情不亦難乎<lb/>
<pb n="KR2b0004_SBCK_004-14b"/>
甞試言之夫天下之所難於干人主之心一曰性有<lb/>
逆順二曰慮有異同三曰情有好惡四曰事有隱顯<lb/>
五曰用有屈伸六曰謀有内外七曰智有長短八曰<lb/>
意有興廢夫順之則喜逆之則怒同之則欣異之則<lb/>
駭好之則親惡之則踈過之欲隱善之欲顯屈者多<lb/>
耻伸者多怒語伏在内志散在外所長必矜所短必<lb/>
吝愛之欲興憎之欲廢此皆人君非必天下之正也<lb/>
人臣所以干人君者必天下之正也然而八者之間<lb/>
禍福不同可不察也夫一人行之萬人議之雖人君<lb/>
之所資亦人君之所惡也百姓有心一人制之雖百<lb/>
姓之所頼亦百姓之所畏而干人君之所惡求其心<lb/>
<pb n="KR2b0004_SBCK_004-15a"/>
入天下所難地也縱不致患於其胷中固未能帖然<lb/>
也故有道之君知所處之地萬物之所不敢干也故<lb/>
柔情虚巳布其腹心引而盡之常恐不至而況抑而<lb/>
劾之使其自絶哉自三代巳前君臣穆然唱和無間<lb/>
故可以觀矣五霸秦漢其道參差君臣之際使人瞿<lb/>
然有志之士所以苦心斟酌量時君之所能迎其恱<lb/>
情不干其心者將以集事成功大庇生民也雖可以<lb/>
濟一時之務去夫高尚之道豈不逺哉夏四月吳漢<lb/>
擊五校賊追之至東郡平原又破之鬲縣五姓反逐<lb/>
其守長諸將曰朝擊鬲暮可㧞也漢怒曰敢至鬲下<lb/>
者斬使鬲反者守長罪移檄告郡牧守長欲斬之諸<lb/>
<pb n="KR2b0004_SBCK_004-15b"/>
將皆竊言不擊五姓反欲斬守長乎漢乃使人謂五<lb/>
姓曰守長無狀復取五姓財物與冦掠無異今巳收<lb/>
擊斬之矣五姓大喜相率而降諸將曰不戰下人之<lb/>
城非衆所及也甞有冦夜攻漢軍中驚擾漢堅卧不<lb/>
動軍中聞漢不動皆還按部漢乃選精兵夜擊大破<lb/>
之是時泰山豪傑與張歩連兵漢言於上曰非陳俊<lb/>
莫能安泰山也於見以俊爲泰山太守行大將軍事<lb/>
歩聞之遣兵迎俊於嬴下俊擊大破之因攻下諸縣<lb/>
遂定泰山五月上幸盧奴初上將征彭寵過盧奴而<lb/>
還諸將問吳漢曰敵未破而上還何也漢曰陛下曉<lb/>
兵還必不虚上告諸將曰狡賊出魏郡在人後故還<lb/>
<pb n="KR2b0004_SBCK_004-16a"/>
也六月上幸譙王霸馬武攻垂惠蘇茂將兵救之馬<lb/>
武與戰不利從霸求救霸閉營不出軍吏爭之霸曰<lb/>
賊兵精銳其衆又多吾吏士心恐而武軍挫退此敗<lb/>
道也今堅閉示不相救武軍困急其戰自倍賊衆疲<lb/>
勞吾以精兵乗其弊乃可剋也賊果大出合戰良乆<lb/>
霸出精騎擊其後賊皆破走茂復求戰吏士皆曰賊<lb/>
前巳破今易擊也霸曰不然蘇茂逺來相救粮食不<lb/>
足以乆留故挑戰兾得一切之勝耳今閉營休士而<lb/>
勝可全所謂不戰而詘人兵善之善者也遂閉門堅<lb/>
守勞賜吏士城中數出挑霸霸不動茂果引兵去秋<lb/>
八月上幸壽春馬武劉隆圍李憲於舒彭寵圍薊朱<lb/>
<pb n="KR2b0004_SBCK_004-16b"/>
浮不能守單馬奔京師尚書令侯霸奏浮構成寵罪<lb/>
敗亂幽州不能伏節死難與寵相拒罪當誅上赦之<lb/>
冬十月上幸宛朱祐耿植圍秦豐岑彭傳俊擊田戎<lb/>
於夷陵戎破走上蜀彭遣積弩將軍傳俊至江南偏<lb/>
將軍房兖至交州班行詔書陳國家威德於是交州<lb/>
牧鄧讓蒼梧太守社稷交趾太守楊光更始所用也<lb/>
皆上書貢獻江南郡縣亦信使通焉十二月上幸黎<lb/>
丘詔秦豐出惡言朱祐等急攻之豐將妻子降祐轞<lb/>
車送洛陽大司馬吳漢劾祐曰秦豐狡猾連年固守<lb/>
陛下親踰山川逺至黎丘開日月之信而豐悖逆天<lb/>
下所聞當伏誅滅以謝百姓祐不即斬截以示四方<lb/>
<pb n="KR2b0004_SBCK_004-17a"/>
而廢詔命聽受豐降無將帥之任大不敬上誅豐不<lb/>
罪祐是冬馬援爲隗囂使來援字文淵茂陵人長兄<lb/>
況最知名爲河南太守封窮虜侯況兄余中壘校尉<lb/>
封致符子次兄貟增山連率皆二千石封侯援少有<lb/>
大志諸兄竒之年十餘歳平陵朱勃與援同年能說<lb/>
韓詩援纔能書退有慙色況謂援曰小噐速成朱㪍<lb/>
智能盡於今日矣後成人知謀衆事皆從汝禀受勿<lb/>
畏也援以況欲獎勵已内以爲不然焉援受齊詩數<lb/>
年意不能守章句乃辭況欲至邉郡畜牧況曰汝大<lb/>
才當晚成良工不示人以璞且從所好治裝未辦會<lb/>
況卒援行䘮朞年常不離墓時朱勃以試守渭城宰<lb/>
<pb n="KR2b0004_SBCK_004-17b"/>
援獨言朱勃終當何時禀仰我頃之或薦援有大略<lb/>
由是爲曹督郵送罪人司命府援皆縱遣之因亡命<lb/>
北地以畜牧爲事援父嘗爲牧帥令兄貟爲護宛吏<lb/>
者故人賔客多從之轉安定天水隴西數郡豪傑望<lb/>
風而至賔客自環嘗數十人援田畜日廣羊五六千<lb/>
頭馬數百羣榖萬斛乃歎曰凢殖財者貴以施也不<lb/>
則守錢奴耳乃散以賑昆弟舊故乃還至長安王莽<lb/>
末盜賊起求雄傑之士援與原渉爲頴川太守援爲<lb/>
漢中太守適至官王莽敗貟亦亡去増山俱之梁州<lb/>
會隗囂兾用援爲綏德將軍而公孫述稱帝於蜀囂<lb/>
意未知所附乃遣援南視述素與援舊以到當握手<lb/>
<pb n="KR2b0004_SBCK_004-18a"/>
相迎也乃盛陳陛㦸見援語言未悉延援就客館述<lb/>
備威儀㑹百官爲援立舊交之位述罄折而入鸞旗<lb/>
旄騎警蹕車盛噐服賔客甚盛欲留援援曰天下雌<lb/>
䧺未定公孫不吐哺走迎國士與圖成敗乃修飾邉<lb/>
幅如偶人形此何足乆留乎數月辭去還謂囂曰子<lb/>
陽若井底蛙妄自尊耳不如專意東方於是遣援與<lb/>
拒蜀侯國遊先俱奉章詣京師初到召詣尚書有頃<lb/>
中黃門一人引入時在宣德殿援拜上大笑曰卿遨<lb/>
遊二帝間見卿大慙援頓首辭謝因曰當今之世不<lb/>
但君擇臣臣亦擇君臣與公孫述同縣少有娛臣前<lb/>
至蜀陛㦸乃見臣臣逺異方來陛下何以知臣非刺<lb/>
<pb n="KR2b0004_SBCK_004-18b"/>
</p>
<p>
客姦人而簡易若是上復大笑曰卿非刺客顧說客<lb/>
耳援對曰天下傾覆盜賊自立名姓者不可勝數今<lb/>
得見陛下寥廓大度同符高祖乃知帝王自有眞也<lb/>
上壯之使從征伐毎召見讌語夜至天明援才略兼<lb/>
人又好縱橫之畫故未得官待詔而巳上遣太中大<lb/>
夫來歙持節送援國遊先至長安怨家殺遊先其弟<lb/>
爲囂雲旗將軍來歙恐其怨恨即與援俱還長安<lb/>
後漢光武皇帝紀卷第四<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_005-1a"/>
後漢光武皇帝紀卷第五　袁宏<lb/>
五年春二月丙午大赦天下周建兄子誦以垂惠降<lb/>
劉紆周建蘇茂走下丕建道死封孔子後孔安爲殷<lb/>
紹嘉公初彭寵徴書至潞縣有火災城中飛出城外<lb/>
燔千餘家殺人甚多寵堂上聞蝦蟇聲在爐火下鑿<lb/>
地求之無所得數有變恠卜筮及望氣者皆言兵當<lb/>
從中起寵以其從弟子后蘭卿本上府所使來故不<lb/>
相親也今將屯於外寵奴子密等三人謀共刼寵寵<lb/>
齋於便室晝卧三奴共縳著牀告外吏大王解齋吏<lb/>
皆休旦乃白事乃從次呼諸奴婢以寵教責問便收<lb/>
縛各置空室中以寵聲呼其妻妻入室見寵縛驚曰<lb/>
<pb n="KR2b0004_SBCK_005-1b"/>
奴反邪奴格妻頭墼頰寵曰趣爲諸將軍辦裝兩奴<lb/>
將妻入取物一奴守寵寵謂守奴曰若小兒我素所<lb/>
愛也爲子密逼刼耳解我縳出閣則活矣用女珠妻<lb/>
汝家中財物皆以與汝奴意解之視戸外見子密聽<lb/>
其語遂不解子密將妻入取寵男女悉閉室中收金<lb/>
珠衣物至寵所裝之𬒳馬六匹使妻縫縑囊昏夜後<lb/>
解寵手令作記告城門將軍令遣子密等至子后蘭<lb/>
卿所開城門出勿稽留書成斷寵及妻頭置縑囊中<lb/>
馳詣闕封子密爲無義侯寵尚書韓立高宣等共立<lb/>
寵子午爲燕王子后蘭卿爲將軍數日寵國師韓利<lb/>
斬午首詣祭遵遵將兵誅寵支黨漁陽遂平上嘉耿<lb/>
<pb n="KR2b0004_SBCK_005-2a"/>
況之功以其乆勞於邉使光禄大夫樊密持節徴況<lb/>
還京師賜以大第甚見尊重況年老多病天子親數<lb/>
臨問徴弇視疾弇舒並封列侯國爲射聲校尉復除<lb/>
二子廣舉爲郎諸子侍疾並垂青紫當世以爲榮及<lb/>
薨贈賜甚厚謚曰列侯子國以當嗣辭曰先侯愛少<lb/>
子霸上䟽讓天子許焉國有籌䇿數言邉事天子器<lb/>
之官至大司農三月徙廣陽王良爲趙王山陽人龐<lb/>
萌爲更始兾州牧與世祖謝躬俱平邯鄲萌謂躬曰<lb/>
劉公不可信也躬以告世祖世祖喻而安之及上誅<lb/>
謝躬而萌率衆降上奪其衆謂萌曰前在邯鄲知之<lb/>
何速邪萌曰知之乆矣萌爲人婉順上親愛之以爲<lb/>
<pb n="KR2b0004_SBCK_005-2b"/>
侍中甞對諸將曰可以託六尺之孤寄百里之命龐<lb/>
萌是矣使萌爲平狄將軍與蓋延俱定梁楚地萌與<lb/>
延爭權懼延譛巳遂勒兵反夏四月平狄將軍龐萌<lb/>
反襲蓋延破楚相孫萌自號東平王引兵與董憲蘇<lb/>
茂合上嗟歎曰人不可知乃如是下詔曰吾甞於衆<lb/>
人中言萌可爲社稷臣將軍等得無笑吾言老賊當<lb/>
族其勵兵馬㑹睢陽六月上幸蒙龐萌董憲蘇茂等<lb/>
將三萬人攻挑城挑城告急上將輕騎二千歩兵數<lb/>
萬晨夜至亢父百官疲倦可且宿上不聽復行十里<lb/>
宿任城明旦諸將欲攻賊賊亦勒兵待戰上令諸將<lb/>
不得出是時吳漢兵在東郡馳使召之萌等驚曰數<lb/>
<pb n="KR2b0004_SBCK_005-3a"/>
百里晨夜行以爲到當戰而堅坐任城致人城下眞<lb/>
不可徃也積二十餘日吳漢到乃進擊大破之萌憲<lb/>
茂復將數萬人屯昌慮以兵拒新陽吳漢進擊破之<lb/>
遂守昌慮是時河西隔遠世祖都洛陽未能自通以<lb/>
隗囂稱漢年號竇融等從受正朔囂外受民望内圖<lb/>
異計遣說客張玄游說西河言一姓不再興今豪傑<lb/>
兢逐雌雄未分宜與隴蜀合從高爲六國之勢下成<lb/>
尉他之事融乃聚其衆而議之曰漢承堯運曆數延<lb/>
長上之姓號其見於天文自前博物道術之士言之<lb/>
乆矣故劉子駿改易名字以應其占此皆近事暴著<lb/>
所共見也以人事言之今稱天子者數人而洛陽甲<lb/>
<pb n="KR2b0004_SBCK_005-3b"/>
兵最強號令最明加以祖宗之重百姓所歸服天人<lb/>
之應如此他姓未能爭也衆皆以爲然梁綂恐衆惑<lb/>
其言乃刺殺玄是夏竇融及五郡太守遣使詣闕上<lb/>
先聞五郡全實在隗囂公孫述之間常欲招引之㑹<lb/>
得其表甚悅遣使拜融爲涼州牧璽書襃納之秋八<lb/>
月吳漢破昌慮軍士高扈斬梁王紆降蘇茂奔張歩<lb/>
董憲龐萌走之朐漢復守之冬十月上幸魯使大司<lb/>
空祠孔子使耿弇諸將擊張歩歩盛兵祝阿列營鍾<lb/>
城弇攻祝阿㧞之開其角令奔鍾城皆空壁走將軍<lb/>
費敢以精兵守巨里弇令軍中益治攻具將攻巨里<lb/>
歩濟南王費邑聞之將兵救巨里弇告諸將曰此即<lb/>
<pb n="KR2b0004_SBCK_005-4a"/>
所求者野兵不擊何以城爲所以治攻具者所以誘<lb/>
致邑耳弇分兵守巨野自與邑戰大破之弇乃收所<lb/>
斬級以歸示巨里城中城中恟懼夜空城走弇收其<lb/>
積聚縱兵擊諸未下者平三十餘營時張歩都劇使<lb/>
弟藍將兵守西安西安距臨淄三十里弇引營居臨<lb/>
淄西安之間西安城小而兵精臨淄名大而不實弇<lb/>
令軍中曰後五日攻西安藍聞之晨夜爲守備至其<lb/>
夜半令軍皆食會明至臨淄城軍吏爭之以爲攻臨<lb/>
淄而西安必救攻西安臨淄不能救弇曰然吾故攻<lb/>
西安今自憂城守而吾攻臨淄一日必㧞何救之有<lb/>
吾得臨淄則西安孤藍與劇斷絕必復亡去所謂擊<lb/>
<pb n="KR2b0004_SBCK_005-4b"/>
一而得兩者也且西安城堅兵精攻之未可卒下衆<lb/>
必多死傷正使得其城張藍引兵奔臨淄如是臨淄<lb/>
更強勒兵慿城觀人虚實吾深入敵境後無轉輸旬<lb/>
日之間不戰而困諸君適不見是耳弇遂攻臨淄㧞<lb/>
之張藍聞臨淄㧞果將其衆走劇去臨淄九十里弇<lb/>
令軍中無得掠劇下須歩至臨淄乃擊之歩聞弇言<lb/>
大笑曰以尤來大彤十餘萬衆吾皆破之今大兵少<lb/>
於彼又皆疲勞何足破乎弇上書曰臣據臨淄深壍<lb/>
壘張歩必自來攻臣以逸待勞以實擊虚旬日之間<lb/>
歩首自可獲上然其計歩果與三弟故大彤帥董異<lb/>
將二十萬衆至臨淄弇令都尉劉歆太山太守陳俊<lb/>
<pb n="KR2b0004_SBCK_005-5a"/>
勒兵城上分陣城下賊至北門歆俊兵皆反歩等乘<lb/>
虚並入攻弇營弇登臺望之見其營擾乃下臺安之<lb/>
旣而將精兵擊歩於東下大破之飛矢中弇股引刀<lb/>
截之軍中無知者弇欲以疲歩兵明日將戰陳俊曰<lb/>
歩兵多且可須上至弇曰上至臣子當擊牛釃酒以<lb/>
待百官反欲以賊遺君父邪遂縱兵合戰復大破之<lb/>
弇度歩巳困乃罷兵置左右翼歩夜果引去伏兵夾<lb/>
擊死者城中溝壍皆滿得輜重二千餘兩弇縱兵追<lb/>
擊至鉅昧水上八十餘里僵尸相屬後數日上至臨<lb/>
淄勞軍百官列坐上謂弇曰將軍正韓信也韓信擊<lb/>
歷下以著名今將軍攻祝阿以發迹此非齊西界邪<lb/>
<pb n="KR2b0004_SBCK_005-5b"/>
弇曰歷下即歷城在祝阿東五十里皆齊西界也上<lb/>
曰將軍嘗爲吾言困上谷兵以擊涿郡漁陽進擊富<lb/>
乎獲索因東攻張歩平齊地以爲落落難合今皆如<lb/>
將軍䇿有其志者事竟成也將軍有定齊之功功出<lb/>
於大司馬明如日月也張歩旣破走還劇而蘇茂適<lb/>
至讓歩曰我南陽兵精不可待茂邪歩曰負卿何言<lb/>
兄弟走平壽上曰能相斬降者封之歩乃斬蘇茂肉<lb/>
袒軍門降弇勒兵入城樹十二郡旗各以本郡詣旗<lb/>
下衆尚十餘萬輜重七千餘兩封歩爲安丘侯於是<lb/>
琅邪未平徙陳俊爲琅邪太守齊地素聞俊名始入<lb/>
界盗賊大散頃之張歩兄弟謀反亡歸琅邪俊擒討<lb/>
<pb n="KR2b0004_SBCK_005-6a"/>
盡誅之上美其功賜俊璽書曰將軍元勲大著威振<lb/>
青徐兩州有警實得征之俊撫貧弱悉有義令行郡<lb/>
中百姓歌之數上書自請擊隴蜀上報曰東州新平<lb/>
大將軍之功也負海猾夏盗賊之處國家以爲重憂<lb/>
且勉鎭撫之初起太學官十二月盧芳自稱天子入<lb/>
居九原畧有數郡初上問來歙曰今西州未附子陽<lb/>
稱帝吾方務靜關東西畧未知所任計將何如歙因<lb/>
自請曰臣甞與隗囂相遇關中其人始建爲漢之計<lb/>
今陛下聖德隆興臣願得奉一節開以丹青之信囂<lb/>
必歸命則公孫自亡勢不足圖也上然之使歙持節<lb/>
喻指徃來數年矣於是歙復與馬援使喻隗囂囂與<lb/>
<pb n="KR2b0004_SBCK_005-6b"/>
馬援卧起問京師善惡援荅曰前到京師凡數十見<lb/>
毎待對夜至天明援事主未常見也材德驚人勇又<lb/>
非人敵開心見誠好醜無所隱圖畫天下事良備量<lb/>
敵決勝濶逹多大略與高帝等經學博覽政事文辯<lb/>
未覩其比也囂曰必如卿言勝高帝邪援曰不如也<lb/>
高帝大度無可無下可今上好吏事動循軌度又不<lb/>
飲酒所不如也囂大笑曰若是反不勝邪囂雖内不<lb/>
信不得巳遣太子恂入侍拜爲胡騎校尉封鐫羗侯<lb/>
援亦將家至京師上書求將賔客屯田上林中因宣<lb/>
揚國威招來豪傑以立尺寸之功上許焉是冬大司<lb/>
徒伏湛免尚書令侯覇爲司徒霸字君房河南密人<lb/>
<pb n="KR2b0004_SBCK_005-7a"/>
也矜嚴有威容家累千金不事産業篤志詩書成哀<lb/>
間仕爲郎王莾時歷職有稱爲臨淮太守莾敗霸保<lb/>
郡自守吏民安之更始𥘉遣謁者徴霸百姓老弱相<lb/>
擕啼泣遮使者車或當道卧皆曰願乞復留霸等朞<lb/>
年民至戒乳婦勿舉子侯君當去俱不能全耳謁者<lb/>
恐霸就徴失亡臨淮於是不敢受璽書具以狀聞會<lb/>
更始敗世祖即位徴霸爲尚書令是時朝廷新立制<lb/>
度草創政令有不便於民者霸輙奏省之霸辟太原<lb/>
人閔仲叔旣至霸勞問之不及政事叔對曰始得明<lb/>
公辟且喜且懼何者喜於爲明公所知懼於虚薄不<lb/>
能宣益拾遺今未越府閫喜懼纔半親知政教巳見<lb/>
<pb n="KR2b0004_SBCK_005-7b"/>
掾吏及見明公喜懼皆去何則望明公問屬何以明<lb/>
政美俗調隂陽訓五品令宇内人安也以叔爲不足<lb/>
問邪不當辟也如以爲任用而不使陳之則爲失人<lb/>
智者不私人以位亦不失人是以喜懼皆去因自劾<lb/>
去後博士徴不至終於家太子少傅王丹𬒳徴將至<lb/>
侯霸遣子昱迎拜之丹下車荅拜昱曰家公欲與公<lb/>
俱定恩分何爲拜子孫邪丹曰君房有是言丹未許<lb/>
也丹常受人言有所薦及舉者有罪丹坐免官終不<lb/>
言客甚慙自絕於丹丹俄爲太子太傅使人呼客見<lb/>
之何遇丹之薄也客自安如故其子有同門生遭親<lb/>
喪白丹欲奔之丹撻之五十或問其故丹曰世稱鮑<lb/>
<pb n="KR2b0004_SBCK_005-8a"/>
叔管夷吾次則百里奚蹇叔近則王陽貢禹歷載彌<lb/>
乆如此其難也張陳凶其終蕭朱隙其末故勑子孫<lb/>
友道難立非保愼不惑焉能終乎丹字仲回京兆下<lb/>
邽人王莾時連徴不至避世隴西隱居養志家累千<lb/>
金好施周急毎歲時農畢察強力多收者載酒肴而<lb/>
勞之其墯懶不收者耻不獲勞無不力田者聚落化<lb/>
之遂以殷富閭里犯罪者喻其父兄而致之法喪憂<lb/>
者量其資財爲之制度丹親任其事行之十年民皆<lb/>
敦厚陳遵者豪傑之士也遵友人喪親賵縑百匹丹<lb/>
獨送縑一匹曰如丹是縑皆出機杼也遵有慙色欲<lb/>
與丹相結丹未之許也更始時遵北使匈奴過辭於<lb/>
<pb n="KR2b0004_SBCK_005-8b"/>
丹丹謂遵曰俱遭亂世唯我二人爲天地所遺今子<lb/>
使絕域無以相贈贈子以不拜其高抗不屈皆此類<lb/>
也衛尉銚期執金吾冦恂亦慕而友之名重當世頃<lb/>
之遜位卒于家是歲徴會稽嚴光太原周黨光字子<lb/>
陵少與世祖同學世祖即位下詔徴光光變名姓漁<lb/>
釣川澤至是復以禮求光光不得巳舁疾詣京師上<lb/>
就見光曰子陵不可相助邪光卧而應曰士固有執<lb/>
節者何至相逼乎天子欲以爲三公光稱病而退不<lb/>
可得而爵也黨字伯況舉動必以禮赤眉之亂所在<lb/>
殘破至太原聞黨德行不入其邑由是名重天下三<lb/>
徴然後至黨着短布單衣穀皮綃頭見於尚書欲令<lb/>
<pb n="KR2b0004_SBCK_005-9a"/>
黨改冠服黨曰朝廷本以是故徴之安可復更邪遂<lb/>
見自陳願守所志上聽之詔曰許由不仕有唐帝德<lb/>
不衰夷齊不食周粟王道不虧不忍使黨乆逡巡于<lb/>
汙君之朝其賜帛四十匹遣歸田里博士范升奏毀<lb/>
黨曰臣聞堯不須許由巢父而天下治周不待伯夷<lb/>
叔齊而王道成巍巍蕩蕩至今不絕臣伏見太原周<lb/>
黨使者三聘乃肯就車陛下親見詣庭黨伏而不謁<lb/>
偃蹇自高逡巡求退釣采華名以誇主上臣愚以爲<lb/>
黨等不逹政事未足進用臣願與黨並論雲臺之上<lb/>
考試圖國之道不如臣言請伏虚誣之罪書奏天子<lb/>
示公卿詔曰自古堯有許由巢父周有伯夷叔齊自<lb/>
<pb n="KR2b0004_SBCK_005-9b"/>
朕高祖有南山四皓自古聖王皆有異士非獨今也<lb/>
伯夷叔齊不食周粟太原周黨不食朕禄亦各有志<lb/>
焉黨旣退著書上下篇終於沔池百姓賢而祠之是<lb/>
時太原王霸北海逢萌亦隱居養俱被聘霸到尚書<lb/>
拜不稱臣問其故荅曰天子有所不臣諸侯有所不<lb/>
友遂以疾歸茅屋蓬戶不厭其樂萌少給事亭長慨<lb/>
然歎曰大丈夫焉能爲人役哉遂去就師聞王莾居<lb/>
攝子宇諫莾殺之萌㑹友人曰三綱絕矣禍將及人<lb/>
即解衣冠挂東都城門將家屬客於遼東天下定乃<lb/>
還琅邪不其山中以德讓導鄰里聚落化之詔書徴<lb/>
萌上道迷不知東西萌曰朝廷所以徴我者以吾聦<lb/>
<pb n="KR2b0004_SBCK_005-10a"/>
明<graphic n="KR1078" url="https://raw.githubusercontent.com/kanripo/KR-Gaiji/master/images/KR1078.png" mimeType="image/png"/>智有益於政耳今方面尚不知安能濟政即歸<lb/>
後連徴不起<lb/>
袁宏曰夫金剛水柔性之别也員行方止器之異也<lb/>
故善御性者不違金水之質善爲器者不易方員之<lb/>
用物誠有之人亦宜然故肆然獨徃不可襲以章服<lb/>
者山林之性也鞠躬履方可屈而爲用者廟堂之材<lb/>
也是以先王順而通之使各得其性故有内外隱顯<lb/>
之道爲末世凌遲治亂多端隱者之作其流衆矣或<lb/>
利競滋興靜以鎭世或時難迍邅處以全身或性不<lb/>
和物退以圖安或情不能嘿卷以避禍亂凡之徒有<lb/>
爲而然非眞性也而有道之君皆禮而崇之所以抑<lb/>
<pb n="KR2b0004_SBCK_005-10b"/>
</p>
<p>
進取而止躁競也嗚呼世俗之賔方抵掌而擊之以<lb/>
爲譏笑豈不哀哉自王莾末天下旱蝗稼榖不成至<lb/>
建武之𥘉一石粟直黄金一斤而人相食二年秋野<lb/>
榖旅生野𧖟成繭民收其實以爲衣糧是歲野穀生<lb/>
漸少南畆益墾矣<lb/>
六年春正月丙辰改春陵爲章陵復比豐沛劉隆等<lb/>
破舒城斬李憲二月吳漢㧞朐城董憲龐萌逃出漢<lb/>
執其妻子憲流涕謝吏士曰妻子皆巳得矣乆苦諸<lb/>
公將十餘騎欲從間道詣上降追兵至皆斬之於是<lb/>
天下粗定唯隴蜀未平上乃休諸將於洛陽分軍士<lb/>
於河内數置酒會諸將輙加賞賜毎幸郡國見父老<lb/>
<pb n="KR2b0004_SBCK_005-11a"/>
掾吏問數十年事吏民皆驚喜令自以見識各盡力<lb/>
命焉𥘉軍旅間賊檄日以百數上猶以餘暇講誦經<lb/>
書自河圖洛書䜟記之文無不畢覽王元說隗囂曰<lb/>
天下成敗未可知天水完富士馬最強宜北取西河<lb/>
東收關中按秦舊迹表裏河山元請以一丸泥爲大<lb/>
王東封函谷關此萬世之一時也旣不能爲此且畜<lb/>
養士馬據隘自守曠日持乆以待四方之變圖王不<lb/>
成其弊猶足以霸要之魚不可以脫於泉一失權柄<lb/>
神龍還與螾同前更始都長安四方嚮應以爲眞定<lb/>
也一朝壞敗大王㡬無所據今南有公孫北有文伯<lb/>
江湖海濵王公十數而欲信儒生之語棄千乘之基<lb/>
<pb n="KR2b0004_SBCK_005-11b"/>
羈旅危國以求安全是由覆車之軌計之不可者也<lb/>
囂心然之是時公孫述遣兵出江關敗南郡上因欲<lb/>
天水伐蜀從褒斜江關路遠而多阻莫若從西州因<lb/>
便以舉則兵強財富囂雖遣子入侍而心懷兩端常<lb/>
思王元之言欲據一方不欲早定乃復上書盛言蜀<lb/>
道危險棧閣敗絕丈人之地則不得通述性嚴酷上<lb/>
下相患須其罪惡孰著大呼嚮應之勢也來歙素剛<lb/>
聞囂有異議遂發憤賁囂曰國家以君爲知臧否曉<lb/>
廢興故爲手書以暢聖意旣遣伯春復用邪惑之言<lb/>
族滅之計叛主負子背忠信傷仁義吉凶之決在於<lb/>
今日欲前刺囂而左右兵多囂欲害歙歙持節就車<lb/>
<pb n="KR2b0004_SBCK_005-12a"/>
囂逾怒欲殺歙王遵諫曰愚聞爲國者愼名與器爲<lb/>
家者畏怨重禍名器俱愼則下伏其令怨禍不輕即<lb/>
家受其福今將軍遣子質漢而外懷他心名器逆矣<lb/>
旣違其命又殺其使輕怨禍矣古者列國兵交不絕<lb/>
其使所以重兵貴和而不任戰也春秋傳曰交兵使<lb/>
通可也何況持王命質而犯之哉上不合於正義内<lb/>
不周於長利茍行盗賊之短䇿又何是非之能識加<lb/>
以伯春委身巳在闕庭而屠漢使此踐機試劒授刃<lb/>
於頸也君叔雖單居陛下之外兄也屠之未損於漢<lb/>
而隨以族敗昔宋執楚使遂有易子之禍小國猶不<lb/>
可辱況萬乘之主乎歙知黨多在西州救助非一遂<lb/>
<pb n="KR2b0004_SBCK_005-12b"/>
得免王遵亦豪傑士也旣而降漢封上雒侯初囂問<lb/>
班彪曰徃者周亡戰國並爭天下分裂數世然後始<lb/>
定意者縱横之事復起於今日乎將承運迭興在一<lb/>
人也願先生論之對曰周之興廢與漢不同周立爵<lb/>
五等諸侯從政本根旣㣲枝葉強大故其末流有縱<lb/>
横之事其勢然也漢家乘秦之制郡縣治民臣無百<lb/>
年之柄至成帝假借外家哀平短祚國嗣三絕危自<lb/>
上起傷不及下故王氏之貴傾擅朝廷能竊號位而<lb/>
不根於民是以即眞之後天下莫不引領而思漢十<lb/>
餘年間天下中外騷擾遠近俱發假號雲合咸稱劉<lb/>
氏不謀而同辭方今雄傑跨州城者皆無七國世業<lb/>
<pb n="KR2b0004_SBCK_005-13a"/>
之資詩云皇矣上帝臨下有赫監視四方求民之瘼<lb/>
今民謳吟思漢嚮仰劉氏巳可知矣囂曰先生言周<lb/>
漢之勢可也至於但見愚民習識劉氏姓號之故而<lb/>
謂漢家復興踈矣昔秦失其鹿劉季逐而得之時民<lb/>
復知漢乎彪旣感囂言又愍狂狡之不息廼著王命<lb/>
論以救時難曰昔在帝堯之禪曰咨爾舜天之歷數<lb/>
在爾躬舜亦以命禹洎于稷契咸佐唐堯光濟四海<lb/>
奕世載德至於湯武而有天下雖遭遇異時而禪代<lb/>
不同至於應天順民其揆一也故劉氏承堯之祚氏<lb/>
族之世著乎春秋唐據火德而漢紹之始起沛澤則<lb/>
神母夜號以彰赤帝之符由是言之帝王之祚必有<lb/>
<pb n="KR2b0004_SBCK_005-13b"/>
明聖顯懿之德豐功厚利積累之業然後精誠通乎<lb/>
神明流澤加乎生民故能爲鬼神所福嚮天下所歸<lb/>
徃未見運世無本功德不紀而得倔起在此位者也<lb/>
世俗見高祖興於布衣不逹其故以爲適遭暴亂得<lb/>
奮其劔遊說之士至比天下於逐鹿捷者幸而得之<lb/>
不知神器有命不可以智力求悲夫世亂所以多亂<lb/>
臣賊子者也若然者豈獨闇於天道哉又不覩之於<lb/>
人事矣夫饑饉流離單寒道路思有短褐之襲擔石<lb/>
之蓄所願不過一金然終不免轉死溝壑何則貧窮<lb/>
亦有命也況乎天子之貴四海之富神明之祚可得<lb/>
而妄處哉故遭罹厄會竊其權柄勇如信布強如梁<lb/>
<pb n="KR2b0004_SBCK_005-14a"/>
籍成如王莾然卒潤其湯鑊伏質烹俎分裂又況么<lb/>
麽不及數子而欲晻姦天位者乎是故駑蹇之乘不<lb/>
騁千里之路鷰雀之儔不奮六翮之用楶梲之材不<lb/>
荷棟梁之任斗筲之子不秉帝王之重易曰鼎折足<lb/>
復公餗言不勝其任也當秦之末豪傑兵推陳嬰而<lb/>
王之其母止之曰自吾爲子家婦而世貧賤今卒富<lb/>
貴不祥不如以兵屬人事成少受其利不成禍有所<lb/>
歸嬰從其言而陳氏以寧王陵之母亦見項氏之必<lb/>
亡劉氏之將興也是時陵爲漢將而毋獲於楚有漢<lb/>
使來陵母見之謂曰願告吾子漢王長者必得天下<lb/>
子謹事之無有二心遂對漢使伏劍以國勉陵其後<lb/>
<pb n="KR2b0004_SBCK_005-14b"/>
果定於漢陵爲宰相封侯夫以匹婦之明猶能推事<lb/>
理之致探禍福之機全宗祀於無窮垂冊書於春秋<lb/>
而況大丈夫之事乎是故窮逹有命吉凶由人嬰毋<lb/>
知廢陵母知興審此二者帝王之分決矣蓋在高祖<lb/>
其興也有五一曰帝堯之苗裔二曰體貌多奇異三<lb/>
曰神武有徴應四曰寛明而仁恕五曰知人善任使<lb/>
加以信誠好謀逹於聽受見善如不及用人如由巳<lb/>
從諫如順流趨時如響起當食吐哺納子房之䇿濯<lb/>
足揮洗揖酈生之說悟戍卒之言斷懷土之情高四<lb/>
皓之名割肌膚之愛舉韓信於行陣收陳平於亡命<lb/>
英雄陳力羣䇿畢舉此高祖之大畧所以成帝業也<lb/>
<pb n="KR2b0004_SBCK_005-15a"/>
若乃靈瑞符應又可畧聞矣初劉媪姙高祖而夢與<lb/>
神遇震電晦暝有龍蛇之恠及長而多靈有異於衆<lb/>
是以王武感物而折契吕公觀形而進女秦始皇東<lb/>
遊以厭其氣吕后望雲而知其所處始受命則白蛇<lb/>
分西入關則五星聚故淮隂留侯謂之天受非人力<lb/>
歷古今之得失驗行事之成敗稽帝王之世運考五<lb/>
者之所謂趣舎不厭斯位符應不同斯度而苟昧權<lb/>
利越次妄據外不量力内不知命必喪保家之主失<lb/>
天年之壽遇折足之凶伏斧鉞之誅英雄誠知其覺<lb/>
寤畏若禍戒起然遠覽淵然深識收陵嬰之明分絕<lb/>
信布之覬覦拒逐鹿之瞽說審神器之有授無貪不<lb/>
<pb n="KR2b0004_SBCK_005-15b"/>
可幾爲二母之所笑則福祚流於子孫天禄永終矣<lb/>
囂不寤彪乃轉之河西大將軍竇融諮訪焉彪字叔<lb/>
皮右扶風安陵人成帝時彪姑爲婕妤諸父昆弟貴<lb/>
幸當世父稚王莾時爲廣平太守莾攝政欲文致太<lb/>
平使侯者分行風俗采頌聲稚無所上𬒳劾爲延陵<lb/>
園郎由是班氏不顯莾朝彪㓜好學家有賜書内足<lb/>
於財好古之士父黨揚子雲巳下莫不造其門年二<lb/>
十而天下亂因避地西州及囂將背漢竇融與書責<lb/>
讓之曰將軍當厄㑹之際乘不利之時承事本朝委<lb/>
身於國忠孝冠周霍德讓配吳札融等所以服高義<lb/>
願爲役者也忿悁之間改節易圖百年累之一朝毀<lb/>
<pb n="KR2b0004_SBCK_005-16a"/>
之豈不惜乎殆執事者貪功建謀以至於此融竊痛<lb/>
之融聞智者不危衆以舉事仁者不違義以要利初<lb/>
事本朝稽首北面忠臣節也及遣百春垂涕相送慈<lb/>
父恩也俄而背之謂吏士何忍而出之謂留子何自<lb/>
起兵以來轉相攻擊城郭皆爲丘墟生民轉於溝壑<lb/>
今其存者非鋒刃之餘則流亡之孤今傷痍之體未<lb/>
愈哭泣之聲未絕幸賴天運少還而大將軍復重其<lb/>
難是使瘡痍不得遂瘳㓜孤復見流離庸人且爲流<lb/>
涕況仁者乎惟將軍省察之囂不納融乃與五郡太<lb/>
守請師期世祖嘉美之夏四月上幸長安謁園陵諸<lb/>
將議欲延囂日月之期許爵其將帥以散其謀祭遵<lb/>
<pb n="KR2b0004_SBCK_005-16b"/>
曰囂姦計乆矣今若案兵引日則其謀益深而公孫<lb/>
得固其姦謀不如遂進上從之遣吳漢取弇諸將從<lb/>
隴道擊蜀隗囂使王元據隴坻伐樹木以塞隴道諸<lb/>
將與戰不利還屯三輔馬援上書曰援自念事陛下<lb/>
本無公輔之薦左右之助臣不自陳陛下何因聞之<lb/>
故臣不復避瞽言昧死陳誠臣與囂徃爲知交今聞<lb/>
與來歙書深更怨臣自計　無負於囂遣臣東謂臣<lb/>
曰僕北面稱臣加以本欲爲漢足下徃觀其政於汝<lb/>
意可即專心矣臣還報以赤心欲囂善耳非欲䧟於<lb/>
非義也囂自挾姦心盗憎主人反欲歸怨於臣臣欲<lb/>
遂退不言則無以報陛下願詣行在所得露心腹陳<lb/>
<pb n="KR2b0004_SBCK_005-17a"/>
滅西州之術然後退就壟畆飯𬞞飲水隨四民之職<lb/>
死無所恨上報許援東詣京師具言擊囂之計上大<lb/>
悅謂援曰吾方西誅隗囂待詔勉卒所志是時建威<lb/>
將軍耿弇屯漆征虜將軍祭遵屯汧征西將軍馮異<lb/>
屯上林大司馬吳漢在長安中郎將來歙堅領衆軍<lb/>
在安民援始將突騎五千匹諸將毎疑議更請呼援<lb/>
咸敬重焉而來歙深與援善囂復上䟽曰吏民聞大<lb/>
兵卒至驚恐自救臣囂不能禁止兵雖有大利不敢<lb/>
廢臣子之節親自追還昔虞舜事父大杖則走小杖<lb/>
則受臣雖不敏不敢不勉今臣之在本朝如遂蒙恩<lb/>
更得洗心死骨不朽有司以囂慢誅其子恂上不忍<lb/>
<pb n="KR2b0004_SBCK_005-17b"/>
復使歙至汧賜囂書曰昔柴將軍與韓信書云陛下<lb/>
寛仁雖有亡叛而後歸輙復泣號不誅也故復賜書<lb/>
深言則似不遜畧言則事不決今若束手復遣恂弟<lb/>
詣闕有全爵禄之福吾年巳三十餘在甲兵中十年<lb/>
厭浮語虚辭即不欲勿報囂知世祖籌之明乃遣使<lb/>
稱臣於蜀公孫述以囂爲朔寧王數遣兵助囂太原<lb/>
人温序爲護羗校尉行歩至襄武爲囂將苟宇所執<lb/>
欲生降之謂序曰并勢力天下可圖也序曰受國重<lb/>
任本當効死義不貪生宇復曉喻序序怒叱之曰虜<lb/>
何敢脅漢將左右欲殺之宇止之曰義士欲死節賜<lb/>
劔令自裁序受劒銜鬚歎曰旣爲賊所迫無令鬚汙<lb/>
<pb n="KR2b0004_SBCK_005-18a"/>
土遂伏劒上聞而憐之賜洛陽城旁塜地榖千斛縑<lb/>
五百匹除序子壽爲郎遷鄒平侯相夀夢序告之曰<lb/>
乆客思鄕里壽即棄官上書乞將序骸骨葬舊塋詔<lb/>
許焉冬十二月癸巳詔曰間者以軍旅未解用度不<lb/>
足故行十一之稅今徃徃屯田其令郡國田租三十<lb/>
稅一如舊制焉馮異在關中乆求還京師上不聽有<lb/>
人上書言馮異專制關中威福自由號咸陽王上以<lb/>
章示異惶恐謝曰臣本諸生遇受命之會過蒙顧盻<lb/>
充備行伍班大將爵爲通侯雖受任方面豫有㣲功<lb/>
此皆國家謨謀非臣所及也臣伏自思惟奉承詔㫖<lb/>
則戰無不剋率臣私心則未甞不悔陛下獨見之明<lb/>
<pb n="KR2b0004_SBCK_005-18b"/>
乆而益遠乃知性與天道不可得而聞也當兵革始<lb/>
起豪傑競逐臣在傾側之中尚無過差之志況天下<lb/>
平定上尊下卑者乎誠宜謹守愚忠以自終始伏願<lb/>
明主知臣素心詔曰將軍之於國家義則君臣恩猶<lb/>
父子何嫌何疑而有懼意是冬馮異岑彭朝京師上<lb/>
謂公卿曰馮將軍是我兵起時主簿也使中黄門賜<lb/>
異珍寳衣服詔曰倉卒無蕪蔞亭豆粥呼沱河麥飯<lb/>
也異謝曰臣聞管仲謂桓公曰願君無忘射鉤臣無<lb/>
忘檻車齊國賴之臣願陛下無忘父城則百寮䝉恩<lb/>
天下幸甚後遣異將妻子西彭亦數宴見厚加賞賜<lb/>
旣而還南使過家上先人冡詔大長秋朔望問夫人<lb/>
<pb n="KR2b0004_SBCK_005-19a"/>
起居詔諸侯就國耿純上書願奮擊公孫述又陳前<lb/>
在東郡誅涿郡太守朱英親屬涿郡誠不自安乃更<lb/>
封純爲東光侯上曰文帝謂周勃曰丞相吾所重也<lb/>
君爲我率諸侯就國今亦然哉紀遂就國弔死問傷<lb/>
國中愛之<lb/>
袁宏曰夫萬物云爲趣舎不同愛惡生殺最其甚大<lb/>
者也縱而不一亂亡之道故明王制設號令所以一<lb/>
物心而治亂亡也今誅惡之臣内懼私憾不慮其弊<lb/>
從而易之是下用情而法不一也不一則多變多變<lb/>
則害生故王者之所保在於法一而不變乎靈壽侯<lb/>
邳彤薨世祖旣平邯鄲遣任光還信都更封陵鄕侯<lb/>
<pb n="KR2b0004_SBCK_005-19b"/>
李忠爲中水侯遷丹陽太守治甚有稱爲天下第一<lb/>
後漢光武皇帝紀卷第五<lb/>
<pb n="KR2b0004_SBCK_005-20a"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_006-1a"/>
</p>
<p>
<pb n="KR2b0004_SBCK_006-1b"/>
<pb n="KR2b0004_SBCK_006-1b"/>
後漢光武皇帝紀卷第六　袁宏<lb/>
七年春正月丙申詔天下繫囚非殊死者　切勿治<lb/>
是時海内新安民得休<graphic n="KR1178" url="https://raw.githubusercontent.com/kanripo/KR-Gaiji/master/images/KR1178.png" mimeType="image/png"/>皆樂吏職而勸農桑風俗<lb/>
和同人自修飾上惟王莽僞薄之化思有以改其弊<lb/>
於是黜虗華進淳朴聽言觀行明試以功名實不相<lb/>
冐而能否彰矣又念前世園陵太盛王侯吏人轉相<lb/>
倣競乃下詔曰世俗不以厚薄爲鄙陋富者過奢貧<lb/>
者殫財刑法不能禁禮儀不能止倉卒以來乃知其<lb/>
咎布告天下令知忠臣孝子薄葬送終之義癸亥晦<lb/>
日有蝕之詔曰隂陽䥘謬日月薄蝕百姓有過在予<lb/>
一人其赦天下公卿百寮各上封事無有所諱舉賢<lb/>
<pb n="KR2b0004_SBCK_006-2a"/>
良方正各一人於是馮衍上書陳事一曰顯文德二<lb/>
曰褒武烈三曰修舊功四曰招俊傑五曰明好惡六<lb/>
曰簡法令七曰差禄秩八曰撫邉境書奏上將召見<lb/>
之後以䜛不得入<lb/>
袁宏曰夫讒之爲害天下之患也闇主則理固然矣<lb/>
賢君而讒言不絕者豈不哀哉夫人君之情不能不<lb/>
形於外夫好惡是非之情形於外則愛憎毁譽之變<lb/>
應於事矣故因其所好而進之因其所惡而退之因<lb/>
其所是而美之因其所非而疾之惡而於無嫌之地<lb/>
而人主不必悟者讒人之所資也夫讒人之心非專<lb/>
在傷物處之不以忠信其言多害也何以知其然夫<lb/>
<pb n="KR2b0004_SBCK_006-2b"/>
欲合主之情必務求其所欲所惡者一人所害者萬<lb/>
物故其毁傷不亦衆乎若夫聲色喜怒之際虗實利<lb/>
害之間以微售其言焉可數哉是以古之明君知視<lb/>
聽之所屬不能不關於物也知一巳之明不能不滯<lb/>
於情也求忠信之人而置之左右故好惡是非之情<lb/>
未嘗宣於外而愛憎毀譽之言無由而至矣二月癸<lb/>
亥晦日有蝕之是時宰相多以功舉官人率由舊恩<lb/>
天子勤吏治俗頗奇刻因是變也太中大夫鄭興上<lb/>
疏曰臣聞國無政不用善則取謫于日月之災故政<lb/>
不可不慎也其道務三而巳一曰擇人二曰因民三<lb/>
曰從時此應變之要也昔在帝堯洪水滔天帝求俾<lb/>
<pb n="KR2b0004_SBCK_006-3a"/>
乂嶽曰鯀哉帝知鯀不可然猶屈巳之是從嶽之非<lb/>
重違衆也昔齊桓公避亂於莒鮑叔從焉旣反國鮑<lb/>
叔舉管仲桓公從之遂立九合之功晉文公奔翟從<lb/>
者五人旣得晉國將謀元帥趙衰以郄縠爲閱禮樂<lb/>
敦詩書使將中軍而五子下之故能伏強楚於城濮<lb/>
納天子於王城今袞職有闕朝論輒議功臣功臣用<lb/>
則鮑趙之舉息矣願陛下上師陶唐下覽齊晉以成<lb/>
屈巳從衆之德以濟群臣舉善之美臣聞上竭聦明<lb/>
則下懼其罪故日者君象也月者臣象也君威亢急<lb/>
則臣道迫促願陛下留神寬恕以崇柔克之德不從<lb/>
興字少贛河南開封人嘗從劉歆學講議歆美其才<lb/>
<pb n="KR2b0004_SBCK_006-3b"/>
學者皆師之興旣之凉州坐事免㑹赤眉作亂東道<lb/>
不通興乃歸隗囂囂貳於漢興毎匡諌言辭懇至囂<lb/>
雖内不能悅而外相崇禮興求歸葬父母囂不聽而<lb/>
徙舎益禄興見囂曰昔嘗同僚故歸骸骨非敢爲用<lb/>
也求爲先人遺類耳幸蒙覆載得自保全今乞骸骨<lb/>
而徙舎益禄興聞事親之道生事之以禮死葬之以<lb/>
禮祭之以禮奉以周旋不敢失墜今爲父母乞身得<lb/>
益禄而止是以父母爲請也無禮甚矣將軍焉用之<lb/>
囂曰幸甚乃爲辦裝使與妻子俱上聞興歸徴爲太<lb/>
中大夫光禄勲杜林上書薦興曰執義堅固敦於詩<lb/>
書好古博物見疑不惑宜侍帷幄以益萬分於是敬<lb/>
<pb n="KR2b0004_SBCK_006-4a"/>
異焉毎朝有大議輒訪問興上嘗以郊祀事問曰欲<lb/>
以䜟決之何如興對曰臣不爲䜟上怒曰卿不言䜟<lb/>
非之邪興曰臣於書有所未學而無敢非上乃解曰<lb/>
言不當若是邪興數言事文辭温雅然以不合㫖又<lb/>
不善䜟故不得親用有子曰衆以才學知名其後皇<lb/>
太子及山陽王因虎賁將梁松束帛聘衆衆謂松曰<lb/>
太子儲君無外交之義漢有舊制蕃王不得私通賔<lb/>
客遂辭不受松曰長者意不可逆也衆曰犯禁得罪<lb/>
不如守正而死太子及王聞之嘉而不強及梁氏敗<lb/>
賔客多坐之衆不染於辭夏五月前將軍李通爲大<lb/>
司空秋隗囂遣歩騎三萬侵三輔耿弇遣數百騎與<lb/>
<pb n="KR2b0004_SBCK_006-4b"/>
戰爲囂所破囂將分兵取栒邑馮異聞之馳據其城<lb/>
諸將皆曰虜兵乗勝不可爭鋒異曰若虜得栒邑則<lb/>
三輔動矣攻者不足守者有餘今先據栒邑以逸待<lb/>
勞非所謂爭鋒也遂馳入栒邑閉城偃旗皷囂將不<lb/>
知直來攻城異擊皷建旗成列而出囂軍亂遁異大<lb/>
破之追奔數十里於是北地諸豪帥相率而降諸將<lb/>
多有言功者異獨黙然上璽書勞異曰栒邑孤危亡<lb/>
在旦夕諸將狐疑莫有先發將軍獨决竒筭摧敵殄<lb/>
冦功如丘山猶若不足雖孟反後入無以過也今遣<lb/>
太中大夫賫毉藥殯殮之具以賜吏士其死傷者大<lb/>
司馬巳下親弔問之以崇謙讓於是三軍之士莫不<lb/>
<pb n="KR2b0004_SBCK_006-5a"/>
感悅<lb/>
袁宏曰謙尊而光於是信矣馮異能讓三軍賴之善<lb/>
乎王之言謙也楊朱有言行賢而去自賢之心無所<lb/>
往而不美因斯以談聖莫盛於唐虞賢莫高於顏回<lb/>
虞書數德以克讓爲首仲尼稱顔回之仁以不伐爲<lb/>
先郄至矜善兵在其頸處父上人終䘮其族然則克<lb/>
讓不伐者聖賢之上美矜善上人者小人之惡行也<lb/>
司馬法曰苟不伐則無求無求則不争不争則不相<lb/>
掩由此言之民之所以和下之所以順功之所以成<lb/>
名之所以立者皆好乎能讓而不自賢矣夫人君者<lb/>
必量材任以授官參善惡以毀譽課功過以賞罰者<lb/>
<pb n="KR2b0004_SBCK_006-5b"/>
也士苟自賢必貴其身雖官當才斯賤之矣苟矜其<lb/>
功必蒙其過雖賞當事斯薄之矣苟伐其善必忘其<lb/>
惡雖譽當名斯少之矣於是怨責之情必存於心希<lb/>
望之氣必形於色此矜伐之士自賢之人所以爲薄<lb/>
而先王甚惡之者也君子則不然勞而不伐施而不<lb/>
德致恭以存其德下人以隱其功處不避汙官不辭<lb/>
卑唯懼不任唯患不能故力有餘而智不屈身遠咎<lb/>
悔而行成名立也且天道害盈而鬼神福謙凢有血<lb/>
氣必有爭心功之高者自伐之責起焉故宋公三命<lb/>
考父傴僂晉帥有功士爕後歸孟側殿軍筞馬而入<lb/>
三卿謀冦冉有不對其所以降身匿迹如此之甚也<lb/>
<pb n="KR2b0004_SBCK_006-6a"/>
何誠知民惡其上衆不可蓋也夫逆旅之妾惡者自<lb/>
以爲惡主忘其惡而貴焉美者自以爲美主忘其美<lb/>
而賤焉夫色之美惡定於妾之面美惡之情變於主<lb/>
之心况君子之人有善不敢識有過不敢忘者乎其<lb/>
爲美亦以弘矣故揚子之言足師逆旅之妾足誡也<lb/>
八年春正月來歙自陽城將二千人斬山開道徑至<lb/>
畧陽襲囂將金梁等殺之因保其城上聞之喜甚左<lb/>
右怪上數破大敵今得小城何足以喜上以畧陽囂<lb/>
之所阻腹心巳壞則制其支體先是呉漢諸將在長<lb/>
安者兵雖盛以梁屯守不得上隴及梁死歙㩀畧陽<lb/>
乃爭馳赴之上以爲囂失所恃矣亡其要城勢必悉<lb/>
<pb n="KR2b0004_SBCK_006-6b"/>
以精銳來攻曠日久圍而城不拔士卒頓弊乃可乗<lb/>
危而進皆追漢等還囂果自將數萬人攻略陽激水<lb/>
灌城晝夜攻歙歙率勵吏士同心固守數月不㧞囂<lb/>
衆疲弊夏閏四月上西征至漆議者以爲車駕不宜<lb/>
入險且遣諸將觀虗實議未定㑹馬援夜至勸上曰<lb/>
囂衆瓦解兵進必破以米爲山谷於上前指衆軍所<lb/>
入處上笑曰虜在吾目中矣車駕遂進竇融與五郡<lb/>
太守將歩騎數萬輜重五千两與上㑹第一上置酒<lb/>
引見融等待以殊禮囂衆大潰城邑皆降囂將妻子<lb/>
保西州呉漢岑彭引兵追守之囂將王元入蜀上嘉<lb/>
融功以四縣封融爲安豐侯融弟友爲顯親侯於是<lb/>
<pb n="KR2b0004_SBCK_006-7a"/>
以次封笁曾爲助義侯梁綂爲歸義侯史苞爲褒義<lb/>
侯厙均爲輔義侯辛彤爲扶義侯旣而皆遣還西融<lb/>
兄弟竝受爵位久專方面懼不自安數上書求代上<lb/>
不許蜀人聞隗囂敗百姓震動成都郭外有秦時舊<lb/>
倉王莽以來常空公孫述乃詐使人言下倉出穀積<lb/>
如山陵百姓空市廛往觀之述乃㑹百官問曰下倉<lb/>
竟出榖乎對曰無有述曰言隗王敗亦復如此矣欲<lb/>
以此安衆心者也蜀人荆邯說述曰兵者帝王之大<lb/>
器古今所不能廢也昔秦失其政豪傑竝起漢祖無<lb/>
前人之遺迹立錐之地起於行陣之間身自奮擊與<lb/>
項羽戰小大百餘軍破身困者數矣然猶不止故軍<lb/>
<pb n="KR2b0004_SBCK_006-7b"/>
敗復合創愈復往何則前死成功愈於就滅亡也隗<lb/>
囂遭遇運㑹割有雍州兵強士附威加山東時漢更<lb/>
始復失天下衆心引領四方瓦解囂不及此時以爭<lb/>
天命而退欲爲西伯之事尊師章句賔友處士偃武<lb/>
息兵卑辭事漢喟然自以爲文王復生也今漢帝釋<lb/>
西顧之憂專精東伐四分天下而有其三則西州豪<lb/>
俊咸居心於山東間使相聞至於五分而有其四則<lb/>
舉兵伐之遂以屠潰是則然矣若天水巳平漢九分<lb/>
天下而有其八陛下以梁州之地内奉萬乗外給三<lb/>
軍百姓愁困不堪上命將有王氏自潰之變臣之愚<lb/>
計以爲宜與漢和親不者當及天下之望未絕豪傑<lb/>
<pb n="KR2b0004_SBCK_006-8a"/>
尚可驅動急以時悉發國内精兵令田戎據江陵臨<lb/>
江南之㑹築壁堅守傳檄呉楚則長沙以南必隨風<lb/>
而靡令延岑出漢中定三輔天水隴西拱手自得如<lb/>
此海内震揺兾有大利也述欲從其言蜀人及述兄<lb/>
弟以爲不可述遂止延岑等數請兵願立功終疑而<lb/>
不聽由是皆怨唯公孫氏任政述性酷急數誅殺察<lb/>
於小事如治清水而巳少爲郞習漢家制度出入法<lb/>
駕鸞旗旄騎置陳陛㦸輦出房闥又立其兩子爲王<lb/>
食犍爲廣漢各數縣或諫曰成敗未可知戎士暴露<lb/>
而王愛子示無大志述不勝情卒皆王之穎川盗賊<lb/>
起京都騷動秋八月上還洛陽謂執金吾冦恂曰卿<lb/>
<pb n="KR2b0004_SBCK_006-8b"/>
著威信於頴川獨卿能平之從九卿復爲二千石以<lb/>
憂國可也恂對曰頴川聞陛下西征以爲隴蜀未定<lb/>
故狂狡乗間相詿誤耳如陛下升輿南面臣願執銳<lb/>
在前賊必惶恐歸死即日車駕南轅至頴川盗賊悉<lb/>
降百姓遮道曰願從陛下復借冦君一年上乃留恂<lb/>
頴川撫吏民受餘降冬十一月公孫述將救囂乗高<lb/>
卒至漢兵未及陣囂得逃出入冀漢軍食盡呉漢岑<lb/>
彭燒輜重歸長安天水諸縣復反爲囂十二月髙句<lb/>
麗王遣使奉貢東郡濟隂盗賊起大司空李通橫野<lb/>
將軍王常率舟師擊之上以耿純威信著於衞地即<lb/>
拜純爲太中大夫與兵㑹於東郡東郡聞純入界盗<lb/>
<pb n="KR2b0004_SBCK_006-9a"/>
賊九千餘人降兵不戰而還璽書復以純爲東郡太<lb/>
守<lb/>
九年春正月征虜將軍祭遵薨遵忠藎廉潔毀巳財<lb/>
爲國賞賜皆以賑吏士身寢布被妻子惡衣食上以<lb/>
是重焉雖在軍旅其所進禮皆儒術之士讌㑹遊處<lb/>
必雅歌投壺遵䘮至河南詔遣百官詣䘮所上乃素<lb/>
服臨之望城舉音哀慟左右旣還復幸城門過其車<lb/>
騎涕泣不能巳詔河南尹護䘮事大司農給其費䘮<lb/>
禮成復臨祠以太牢如孝宣帝臨霍光故事贈以將<lb/>
軍侯印綬諡曰威侯賜朱輪容車介士遵引旣葬車<lb/>
駕復親臨墳墓問其室家上歎曰安得憂國奉公之<lb/>
<pb n="KR2b0004_SBCK_006-9b"/>
臣如祭征虜者乎衞尉銚期進曰陛下念祭遵不巳<lb/>
羣臣皆内懷慙懼遵之見思若此是春隗囂病死囂<lb/>
將皆降唯髙峻不下峻嘗降漢巳復歸囂故懼誅不<lb/>
降立囂小子純初王莽末天水童謡曰出呉門望緹<lb/>
雲見一蹇人言欲上天令可上地安得民囂少病蹇<lb/>
呉門者即冀郭門也來歙說上曰隗囂雖死西州未<lb/>
平公孫述以隴西天水爲蕃蔽故得延其軀命如二<lb/>
郡旣平則述計窮矣昔趙以賈人爲將高祖懸以重<lb/>
賞今隴右新破百姓饑饉可以利動時也宜益資軍<lb/>
實以誘未附令誠知國用不足民勞於内然天下未<lb/>
定不得休息上從之於是糧糓器物不絕於道冬來<lb/>
<pb n="KR2b0004_SBCK_006-10a"/>
歙馮異入天水破述將王匡田弇諸縣悉降自王莽<lb/>
末西羌冦隴西金城入塞内隗囂不能討因撫集以<lb/>
爲強歙奏言非馬援莫能定乃以援爲隴西太守援<lb/>
至擊先零大破之降者萬餘人援上疏曰亢吾以西<lb/>
數十里一城城皆完堅舊制置塞因山阻毎其蹊徑<lb/>
輒有侯尉故虜不得妄動即棄亢吾以西北爲殖養<lb/>
虜根内自迫促宜及兵威疾往除之金城諸縣皆田<lb/>
地肥美漑灌流通自有本民易還充實誠不宜有所<lb/>
斷棄若二郡平定流民還本業不復爲國家憂於是<lb/>
詔竇融悉還金城客民三千餘戶援爲置長吏繕治<lb/>
城郭起塢候勸耕田郡未樂業羌虜悉降援以郡新<lb/>
<pb n="KR2b0004_SBCK_006-10b"/>
復務開寛信舉大體而已賔客故人滿門下諸曹時<lb/>
白事輒曰此丞掾之任何足相煩若大姓侵小民黠<lb/>
羌不從令此乃太守事耳旁縣嘗有報怨者吏民驚<lb/>
言羌反百姓奔城郭狄道長請閉城門發兵援時方<lb/>
與賔客飲大笑曰羌虜何敢復犯我曉狄道長令歸<lb/>
寺良怖急者各牀下伏後稍定郡中乃服三月封楚<lb/>
王子般爲菑丘侯頃之徙封杼秋侯上幸沛詔問郡<lb/>
中諸侯有事行者太守言般至行爲諸侯師天子嘉<lb/>
之恩禮甚厚呉漢王霸諸將征劉芳於高柳匈奴救<lb/>
芳漢兵不利引軍還璽書以霸爲上谷太守<lb/>
十年夏征西大將軍馮異攻洛門未下薨諡曰節侯<lb/>
<pb n="KR2b0004_SBCK_006-11a"/>
異謙退不伐毎軍行止舍諸將争功異嘗屏處大樹<lb/>
下軍中號爲大樹將軍上嘗分諸營吏士問曰屬誰<lb/>
營邪皆曰願屬大樹將軍上以此重之非合戰受敵<lb/>
異嘗處衆營後與諸將相逢引車避之士卒不得争<lb/>
功進止皆有旗幟號爲嚴整子彰嗣上追思異功封<lb/>
小子訢爲祈鄊侯秋八月己卯幸長安祠高祖廟上<lb/>
將討高峻冦恂諌曰車駕止長安隴西足以震懼且<lb/>
去關東不遠此從容一處而制四方今士馬勞倦遠<lb/>
履險阻非萬乗之固也前年頴川之役可以爲戒上<lb/>
不從進及汧高峻不降上謂恂曰公前止吾今爲吾<lb/>
行矣恂至第一峻遣軍師皇甫文詣恂辭禮不屈恂<lb/>
<pb n="KR2b0004_SBCK_006-11b"/>
怒將斬之諸將曰高峻兵精今欲降之而斬其使不<lb/>
可恂遂斬之遣其副歸峻即日開城與隗純等降諸<lb/>
將皆賀因曰敢問殺其軍師何以反降恂曰皇甫文<lb/>
峻之腹心所取也今來觀望其意不屈是不欲降殺<lb/>
之峻亡其半以是動心故知其必降諸將皆曰非所<lb/>
及也峻與諸隗徙關東頃之隗純將數十騎亡入匈<lb/>
奴追斬之呉漢王霸擊劉芳芳將胡騎㑹平城下連<lb/>
戰大破之是時芳與匈奴連兵烏丸數爲冦盗縁邉<lb/>
愁苦霸乃築塢候起亭郼自代郡至平城三百餘里<lb/>
霸數上書言邉事宜與匈奴和親又言委輸可從温<lb/>
水以省陸轉之勞後皆施行霸愛士卒死者解衣以<lb/>
<pb n="KR2b0004_SBCK_006-12a"/>
歛之傷者輟食以哺之在上谷二十餘年與匈奴數<lb/>
十百戰士卒皆爭爲効力是嵗執金吾冦恂衞尉銚<lb/>
期薨恂居九卿位饗大國租皆以施朋友賑給故人<lb/>
常曰吾所以自至於此者士大夫之力也可不共乎<lb/>
恂學行竝修名重朝廷議者稱其有宰相器㑹恂早<lb/>
薨莫不痛惜諡曰威侯恂兄弟及兄子姊子以軍功<lb/>
侯者八人恂數言閔業之忠上以爲關内侯官至遼<lb/>
西太守<lb/>
袁宏曰夫世之所患患時之無才也雖有其才患主<lb/>
之不知也主旣知之患任之不盡也彼三患者古今<lb/>
之同而御世之所難也觀冦恂之才足居内外之任<lb/>
<pb n="KR2b0004_SBCK_006-12b"/>
雖蹔撫河内再綏頴川未足展其所能也及在汝南<lb/>
延儒生受左氏何其閑也晚節從容不得預於治體<lb/>
夫以世祖之明如冦生之智能猶不得自盡於時況<lb/>
庸主乎期爲將嘗先登䧟陣手自斬獲軍毎不利賴<lb/>
期得振者甚數爲人重信義雖破邑降城未嘗虜掠<lb/>
在朝見不善必犯主之顔上嘗與期門近出期頓首<lb/>
車前曰臣聞古今之戒變生不意臣誠不願陛下微<lb/>
行數出天子爲之迴輿期疾病其毋問嗣者期曰受<lb/>
國重恩常懷慙負若死不知何以報國何議嗣乎上<lb/>
親自臨襚諡曰忠侯<lb/>
十一年春三月巳酉上幸南陽過章陵祠園廟初公<lb/>
<pb n="KR2b0004_SBCK_006-13a"/>
孫述遣大司徒任滿翼江王田戎將數萬人據荆門<lb/>
浮橋橫江以絕水道營壘跨山以塞陸路上遣呉漢<lb/>
岑彭臧宮將六萬兵擊荆門詔岑彭曰大司馬習用<lb/>
騎兵不曉水戰荆門之事一由征南而巳閏月呉漢<lb/>
岑彭率師攻之時天東風吹舩逆流直衝浮橋因放<lb/>
火燒之風怒火盛短兵接戰蜀兵驚怖大軍遂順風<lb/>
並進所擊無前任滿溺死者數千人田戎退保江州<lb/>
岑彭遂長驅入江關令兵無得鹵掠所過不受牛酒<lb/>
見耆老陳漢恩德百姓無不欣恱開門請降呉漢臧<lb/>
宮自後而進六月來歙葢延入武都攻述將王元破<lb/>
之乗勝遂進蜀人震恐遣刺客刺歙刀未出歙召蓋<lb/>
<pb n="KR2b0004_SBCK_006-13b"/>
延延至見歙涕泣不能仰視歙叱延曰虎牙何以敢<lb/>
爾今使者中刺客無以報國故呼巨卿欲相屬以軍<lb/>
事而反効兒女子啼泣乎刀雖在身不能勒兵斬卿<lb/>
邪延拭淚具受所勑辭畢抽刀而卒立聞之悼痛無<lb/>
巳贈中郞將印綬諡曰節侯喪還洛陽車駕臨弔送<lb/>
葬哀慟㱆欷所褒顯賞賜甚厚長子褒嗣上嘉歙忠<lb/>
節封歙弟由爲宜西侯歙爲人信厚言行不相違雖<lb/>
銜命數年出以喻囂然徃來之言皆可復也上之臨<lb/>
喪趙玉良與張邯相逢城門中道迫狹叱邯旋車頃<lb/>
良怒召門候岑遵困辱之司<graphic n="KR1559" url="https://raw.githubusercontent.com/kanripo/KR-Gaiji/master/images/KR1559.png" mimeType="image/png"/>校尉鮑永奏良大不<lb/>
敬良尊重莫貳上雖不從而羣臣嚴憚焉永辟平陵<lb/>
<pb n="KR2b0004_SBCK_006-14a"/>
人鮑恢爲都官從事恢亦抗直不避強禦詔曰貴戚<lb/>
且歛手以避二鮑其見重如此永字君長上黨屯留<lb/>
人父宣守正不虧爲王莽所誅莽欲滅其子孫上黨<lb/>
都尉路平承㫖欲害永太守苟諌嘉宣忠節置永府<lb/>
中護全之永數爲諫陳安漢室禽姧臣之策諌戒永<lb/>
曰機事不密則害生禍倚人門㑹諌喪路平復收永<lb/>
弟升㑹新太守趙興至歎曰我受漢茅土不能致身<lb/>
立節鮑宣之死豈可害其子邪勑縣出升復召永爲<lb/>
功曹時有稱侍中止傳舍者興欲出謁永以爲非真<lb/>
不宜興遂駕徃永當州門㧞佩刀截鞅興爲還車數<lb/>
日詔書下捕之果矯稱使者由是知名自魯郡太守<lb/>
<pb n="KR2b0004_SBCK_006-14b"/>
爲司隷行縣至霸陵過更始塜引車將下從事諌止<lb/>
之永曰北面事人忍不過其墓雖以獲罪司<graphic n="KR1559" url="https://raw.githubusercontent.com/kanripo/KR-Gaiji/master/images/KR1559.png" mimeType="image/png"/>不避<lb/>
也遂下車盡哀至右扶風上苟諫冡上曰奉使如此<lb/>
可乎太中大夫張湛對曰仁者百行之宗忠者禮義<lb/>
之主仁不遺舊忠不忘君行之髙者也上悅𥘉雲陽<lb/>
人宣秉字巨卿爲御史中丞遷司隷校尉務舉大體<lb/>
闊畧微細其政嚴而不苛百僚亦敬憚之上幸其府<lb/>
見秉布被瓦器食則魚飡歎曰雖楚之二龔不能過<lb/>
也即賜幃帳器物拜爲司徒司直俸禄皆以分九族<lb/>
家無擔石之儲東海王良字仲子亦爲司徒司直行<lb/>
大司徒事居貧守約妻子不之官司徒掾鮑恢嘗以<lb/>
<pb n="KR2b0004_SBCK_006-15a"/>
事至蘭陵過良家見一婦人負柴而入不知是良妻<lb/>
也恢謂曰我司徒掾也將歸京師夫人得無有書乎<lb/>
婦人曰苦掾無書旣而問焉乃良之妻也恢歎息而<lb/>
去故良之清貧聞於天下良謝病歸天子備禮徴不<lb/>
得已載病至京師道過友人友人闔門不内曰不有<lb/>
忠言竒謨以取大位是無其德也曷爲徃來屑屑不<lb/>
憚煩邪謝而不見良遂稱病篤而歸終身不起冬岑<lb/>
彭以江州城固而粮多留馮俊守之彭引軍從涪江<lb/>
擊平曲述遣汝寧王延岑大司空公孫恢將軍王元<lb/>
距廣漢大司徒侯丹距黄石彭令臧宫擊岑等自泝<lb/>
都江擊侯丹破之時岑等盛兵沆水官兵則千餘人<lb/>
<pb n="KR2b0004_SBCK_006-15b"/>
降附者四五萬口軍食不足蜀民各堅壁觀形勢宫<lb/>
欲還恐爲虜所制㑹謁者將數百兵詣岑彭宮乃矯<lb/>
制取謁者兵踈行陣而多旗皷蜀人聞漢兵卒至登<lb/>
山望之旌旗滿谷呼聲動山莫不震懼宫因其懼縱<lb/>
兵大破之斬公孫恢死者萬餘人王元降即遂乗勝<lb/>
而前所至皆降岑彭旣破侯丹晨夜兼行二千餘里<lb/>
徑赴武陽别遣精騎馳廣都去成都數十里所至皆<lb/>
奔散遂大驚以杖擊地曰是何神也彭所營地名彭<lb/>
亡彭惡之欲徙㑹日暮其夜蜀遣刺客刺彭彭死彭<lb/>
首破荆門長驅武陽將兵齊整爲巴蜀所稱百姓思<lb/>
之爲立廟武陽諡曰壯侯上思彭功封其庻子淮爲<lb/>
<pb n="KR2b0004_SBCK_006-16a"/>
穀陽侯上爲書喻公孫述示以成敗述得書歎息以<lb/>
示光禄勲張隆隆勸述降述曰廢興命也豈有降天<lb/>
子哉左右莫敢言岑彭之死呉漢將精兵二萬自夷<lb/>
陵出犍爲<lb/>
十二年春呉漢到南安擊述弟永於魚涪津破之遂<lb/>
降武陽初漢入犍爲界諸縣多城守詔令漢直到廣<lb/>
都據其心腹諸城自下漢意難之旣進兵廣都諸城<lb/>
皆降又詔漢曰廣都去成都五十里述若來攻待其<lb/>
困弊而攻之勿與爭鋒述若不來轉營逼之彼必堅<lb/>
壁漢以連戰輒勝便進兵去成都十里漢自將歩騎<lb/>
二萬餘人水北作營遣副將劉尚將萬餘人於南爲<lb/>
<pb n="KR2b0004_SBCK_006-16b"/>
營相去二十餘里上聞之大驚讓漢曰如述出兵連<lb/>
綴副營副營破即公營亦破矣恐公不能自還自天<lb/>
也幸尚無他者急還廣都三月癸酉詔曰巴蜀民爲<lb/>
人所掠者免爲庻人夏六月黃龍見于河東秋七月<lb/>
馮駿破江州殺田戎九月述遣司徒謝豐執金吾袁<lb/>
吉將十餘萬人攻呉漢分兵守劉尚漢力戰不利漢<lb/>
謂諸將曰吾與諸軍逾越險阻轉戰千里今深入敵<lb/>
地在其城下勝則成功敗則無餘成敗在一舉矣前<lb/>
夾江爲營戰數不利今欲徙水北營合於水南同心<lb/>
一力人自爲戰何有不克哉饗士秣馬潛軍夜合水<lb/>
南營述不知乃分兵距水北營自將攻水南營漢迎<lb/>
<pb n="KR2b0004_SBCK_006-17a"/>
擊大破之斬謝豐袁吉㑹臧宫至兵馬甚盛遂進軍<lb/>
城下述自將數萬人出戰呉漢縱銳士奔之刺述洞<lb/>
胷輿至營以兵屬延岑其夜述死明旦岑舉城降呉<lb/>
漢悉滅公孫氏幷誅延岑漢燔燒百姓縱兵大掠上<lb/>
聞之詔讓呉漢劉尚曰城中老母嬰兒口以萬數兵<lb/>
火大縱可爲酸痛甚違古人弔民之義公等戴天履<lb/>
地何忍行此邪初漢軍糧盡具舟將退謂蜀郡太守<lb/>
張堪曰禍將至矣軍有七日糧而轉運不至必爲虜<lb/>
擒不如退也堪乃止漢使毀軍以挑述述果出戰遂<lb/>
以破述成都旣平堪先入其城府藏珍寳皆有簿券<lb/>
秋毫無所取慰撫吏民蜀人喜悅後遷漁陽太守匈<lb/>
<pb n="KR2b0004_SBCK_006-17b"/>
奴嘗以萬騎入漁陽堪以數千騎擊破之威震北邉<lb/>
漁陽大治堪字君遊南陽宛人明帝時問蜀郡計掾<lb/>
樊顯曰前後太守誰最賢顯曰漁陽太守張堪仁足<lb/>
以惠下威足以擒姦前公孫述破時珍寳山積捲握<lb/>
之物足富十世而堪獨乗折轅車布被囊而已上聞<lb/>
顯言歎息良久方徴堪㑹病卒天子悼惜之大司空<lb/>
李通以疾罷通以布衣唱謀有佐命之功又尚寧平<lb/>
公主甚見親重通性謙恭常欲避權勢自爲宰相謝<lb/>
病不視事連年乞骸骨上輒優喻之以三公歸第養<lb/>
疾通後固請罷相以特進侯奉朝請常與髙密膠東<lb/>
侯參議大事車駕毎幸南陽遣使使祠通父守冡竇<lb/>
<pb n="KR2b0004_SBCK_006-18a"/>
融與五郡太守還京師官屬賔客轉轂千餘兩融至<lb/>
上凉州牧張振屬國都尉安豐侯印綬上遣使還侯<lb/>
印綬引見就諸侯位賞賜恩寵傾京師以梁綂爲太<lb/>
中大夫數月拜竇融爲冀州牧俄拜大司空融以非<lb/>
國家舊臣而爵位與呉公竝毎朝㑹進見辭禮甚恭<lb/>
上愈親厚之融久不自安數辭讓爵位因侍中金遷<lb/>
口逹至誠又上疏曰臣融年五十三有子年十五質<lb/>
性頑鈍臣朝夕敎以經藝不得令見天文䜟記誠欲<lb/>
令肅恭畏事恂恂修道不願其才能何况乃當傳以<lb/>
連城王侯故國哉毎請間求見上輒不許融嘗罷朝<lb/>
逡廵席後上知融欲讓使左右扶出之他日將㑹先<lb/>
<pb n="KR2b0004_SBCK_006-18b"/>
詔融曰曩者知公欲讓今相見宜論他事勿復言其<lb/>
殷勤若此梁綂在朝數言便宜上書陳法令輕重宜<lb/>
遵舊典曰臣聞人君之道仁義爲主仁者愛人義者<lb/>
治理愛人故爲之除殘治理則爲之去亂是以五帝<lb/>
有流殛之誅三王有大辟之刑所以經世敎民除殘<lb/>
去亂也故孔子曰理財正辭禁民爲非曰義高帝受<lb/>
命奄有天下制法定律傳之後世不易之科也文帝<lb/>
寛柔省去肉刑他皆率由舊章幾致刑措武帝因資<lb/>
財冨多出兵命將征伐遠方軍没民疲豪傑犯禁故<lb/>
增其二科懲不盡節宣帝聦明親覽萬機臣下奉憲<lb/>
不失繩墨元帝法令少所改更而天下稱治至於成<lb/>
<pb n="KR2b0004_SBCK_006-19a"/>
帝繼體哀平即位日淺丞相嘉等猥以數年之間虧<lb/>
除先帝舊律百有餘事咸不厭人心尤妨政事伏見<lb/>
陛下權時撥亂博施濟民功逾文武德侔高皇而反<lb/>
循季世末節襲秉衰微之軌非所以還初反本據元<lb/>
更始也願陛下擇其善者而從之其不善者而改之<lb/>
定不易之典垂無窮之制天下幸甚事下公卿光禄<lb/>
勲杜林諫曰夫人情挫辱則節義之心損刑網繁密<lb/>
則苟免之行生聖帝明王知其如此故深識遠慮動<lb/>
居其厚故湯去三面之網易著三驅之義所以德刑<lb/>
叅用而示民有耻漢德寛厚民無二心軍士左袒樂<lb/>
爲劉氏多恩之所致也至其後世不能以德而勤於<lb/>
<pb n="KR2b0004_SBCK_006-19b"/>
法故有吹毛求疵詆欺無限桃李之饋集以成事於<lb/>
是家無全行國無廉夫上下相循法不能止而仁義<lb/>
之風替矣陛下覽得失之要深知其原故破觚爲圎<lb/>
建斵爲樸法簡易遵網疏易從海内頌政不勝其喜<lb/>
宜如舊制上從林議綂徙封陵鄕侯出爲九江太守<lb/>
治甚有迹吏民畏愛之綂有子九人而松最知名次<lb/>
竦弱冠能敎授善屬文<lb/>
袁宏曰自古在昔有治之始聖人順人心以濟亂因<lb/>
去亂以立法故濟亂所以爲安而兆衆仰其德立法<lb/>
所以成治而民氓悅其理是以有法有理以通乎樂<lb/>
治之心而順人物之情者豈可使法逆人心而可使<lb/>
<pb n="KR2b0004_SBCK_006-20a"/>
衆兆仰德治與法違而可使民氓悅服哉由是言之<lb/>
資大順以臨民上言之道也通分理以綂物不易之<lb/>
數也降逮中世政繁民弊牧之者忘簡易之可以致<lb/>
治御之者忽逆順之所以爲理遂隳先王之大務營<lb/>
一時之私議於是乎變詐攻奪之事興而巧僞姦吏<lb/>
之俗長矣陵遲至於戰國商鞅設連坐之令以治秦<lb/>
韓非論捐灰之禁以敎國而修之者不足以濟一時<lb/>
持之者不能以經易世何則彼誠任一切之權利而<lb/>
不通分理之至數也故論法治之大體必以聖人爲<lb/>
凖格聖人之所務必以大道通其法考之上世則如<lb/>
彼論之末世則如此然則非理分而可以成治者未<lb/>
<pb n="KR2b0004_SBCK_006-20b"/>
之聞也若乃變詐攻奪之事興而飾智謀權冊以勝<lb/>
之巧僞姦利之俗長而設禁網䧟穽以餌之患時世<lb/>
之莫從懸財賞行罰以驅之毒爲下之訐逆厚威網<lb/>
殺伐以服之斯所謂勢利苟合之末事焉可論之以<lb/>
治哉先王則不然匡其變奪則去其所爭救其巧僞<lb/>
則塞其淫情人心安樂乃濟其難以悅之又何不從<lb/>
之有焉人之情惡侵則正其分以齊之乂何訐逆之<lb/>
有焉推此以治則雖愚悖凶戾者其於身也猶知法<lb/>
治所以使之得所而安其性者也故或犯治逆順亂<lb/>
倫反性者皆衆之所疾而法之所以加是警一人而<lb/>
千萬人悅則法理之分得也夫然則上下安和天下<lb/>
<pb n="KR2b0004_SBCK_006-21a"/>
悅服又何論於法逆於理理與法違哉<lb/>
後漢灮武皇帝紀卷第六<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_007-1a"/>
後漢光武皇帝紀卷第七　袁宏<lb/>
十三年春正月戊子詔曰往年勑郡國勿因計吏有<lb/>
所進獻今故未止非徒勞役道途所過未免煩費巳<lb/>
勑太官勿復受其遠方食物乘輿口實可以薦宗廟<lb/>
者即如舊制時有獻善馬日行千里寳劒直百金馬<lb/>
以駕鼓車劒以賜騎士上雅性不喜聽音樂手不持<lb/>
珠玉征伐常乗革車用事而巳及公孫述平傳送鼓<lb/>
師葆車然後乗輿器服漸備物焉二月馬武軍下曲<lb/>
陽以備胡冦丁亥太原王章爲齊公魯王興爲魯公<lb/>
五月殷紹嘉公爲宋公周承休公爲衛公徙鄧禹爲<lb/>
髙密侯食四縣上以禹功大封弟寬爲明親侯禹以<lb/>
<pb n="KR2b0004_SBCK_007-1b"/>
特進奉朝請<lb/>
袁宏曰古之明君必降巳虗求以近輔佐之臣所以<lb/>
寄通羣方和睦夭人古之賢臣必擇木棲集以佐髙<lb/>
世之主主以宣明不以道勝而不招臣務對<graphic n="KR0993" url="https://raw.githubusercontent.com/kanripo/KR-Gaiji/master/images/KR0993.png" mimeType="image/png"/>不以<lb/>
時艱而不進及其相遇若合符契功髙而尊禮其人<lb/>
師䘮而不咎其敗此三代君臣所以上下休喜比德<lb/>
天地末世推移其道不純務巳尚功舋自外入君臣<lb/>
之契多不全矣唯燕然和樂終始如一風塗擬議古<lb/>
之流矣髙祖之興蕭公之力也且蹔亡若失左右手<lb/>
及天下巳定無所用之賴鮑生之說以濟其身狼虎<lb/>
塗跣卒入囹圄子房玄筭髙祖之蓍龜也始者相得<lb/>
<pb n="KR2b0004_SBCK_007-2a"/>
非子房不謀也海内旣安杜門不出假託神仙僅乃<lb/>
獲免光武之在河北未知身首安寄也鄧生杖筞深<lb/>
陳天人之㑹舉才任使開拓帝王之畧當此之時臣<lb/>
主歡然以千載俄頃也洎關中一敗終身不得列於<lb/>
三公俛首頓足與夫列侯齊伍嗚呼彼諸君子皆嘗<lb/>
乗雲龍之㑹當帝者之心鞠躬謹密猶有若斯之難<lb/>
而况以勢相從不以義合者乎山桑侯王常東光侯<lb/>
耿純薨是時有上書言宜令司<graphic n="KR1559" url="https://raw.githubusercontent.com/kanripo/KR-Gaiji/master/images/KR1559.png" mimeType="image/png"/>校尉督察三公司<lb/>
徒掾蒼梧陳元上疏曰臣聞師臣者帝賔臣者王故<lb/>
武王以太公爲師齊桓公以管夷吾爲仲父古之道<lb/>
也近魏文侯友田子諸侯不敢入其境髙皇帝令相<lb/>
<pb n="KR2b0004_SBCK_007-2b"/>
國奏事不拜入殿不趨所以寵大臣也及新室王莽<lb/>
遭漢中衰獨操國柄以偷天下況巳自喻不信羣臣<lb/>
奪公輔之任損宰相之威然不能禁天下之謀身爲<lb/>
世戮故人君患在自驕不患驕臣失在自任不在任<lb/>
人方今四方未集百姓未一觀聽者注耳目之時也<lb/>
陛下宜修文武之典襲祖宗之德屈節待賢以示將<lb/>
來不宜有司察公輔之名也上善其言南陽太守杜<lb/>
詩上書曰臣聞唐虞以股肱康而文王以多士寧是<lb/>
故詩稱濟濟書曰良哉臣詩竊見故大司徒伏湛自<lb/>
行束修無所毁玷篤信好學守死善道經爲人師行<lb/>
爲儀表在平原吏民畏愛遭世反覆城郭不傾秉節<lb/>
<pb n="KR2b0004_SBCK_007-3a"/>
持重不可推移陛下深見臧否顯以宰相微過斥退<lb/>
久而不用湛德足以左右王室名足以昭示遠人前<lb/>
者選擇諸侯以爲公卿所以砥礪藩屏勸進忠信湛<lb/>
宜任宰相輔佐之官夏詔徴湛旣到即入見賞賜浸<lb/>
渥將用之暴病薨賜秘器上親弔祠伏氏世以經學<lb/>
清約相承東州號曰伏不鬬由家風化道然也湛兄<lb/>
子恭明帝時爲司空大司徒侯霸薨上傷惜之親自<lb/>
臨弔詔曰惟霸積善之德久而益彰清潔之操白首<lb/>
彌厲漢之舊制丞相拜日封爲列侯頃以軍旅暴露<lb/>
功臣未受國邑録忠臣之心不欲先饗其寵故未爵<lb/>
命其追爵諡霸使襲其後於是封霸爲則鄉侯諡曰<lb/>
<pb n="KR2b0004_SBCK_007-3b"/>
哀侯臨淮吏民聞霸薨莫不隕涕共爲立祠四時祭<lb/>
之<lb/>
十四年春正月匈奴遣使來獻中郞將劉襄使匈奴<lb/>
夏四月辛巳封孔子後孔志爲褒城侯越嶲人任貴<lb/>
遣使降九月莎車王賢善王心信遣使奉獻濟南太<lb/>
守王梁薨初梁爲河南尹穿渠引穀水以注洛陽城<lb/>
下渠成而不流有司奏劾梁梁慙懼上書乞骸骨上<lb/>
乃徙梁爲濟南相更封阜城侯<lb/>
十五年春二月大司馬呉漢將馬武等徙鴈門代郡<lb/>
上谷民遷中山以避胡冦於是馬武殺軍吏詔命武<lb/>
將妻子就侯國武自歸京師天子削武五百戸更封<lb/>
<pb n="KR2b0004_SBCK_007-4a"/>
爲楊虗侯武好酒敢直言時醉在上前面折同列言<lb/>
其短長無所廻避上恣聽之上嘗與功臣宴飲歷問<lb/>
曰諸君不遭際㑹與朕相遇能何爲乎鄧禹對曰臣<lb/>
嘗學問可郡文學上笑曰言何謙也卿鄧氏子志行<lb/>
修整可掾功曹各以次對至武曰臣以武勇顯可爲<lb/>
守尉督盗賊帝笑曰且不爲盜賊自致亭長斯可矣<lb/>
袁宏曰夫夀夭窮逹有生之分也得失悲欣萬物之<lb/>
情也故推分而觀帝王之與布衣竹栢之與朝菌焉<lb/>
足言哉以情而談一顧之與蹔毀傾蓋之與脫驂猶<lb/>
尚可爲歡戚而況大斯哉夫能與造化推移而不以<lb/>
哀樂爲心者逹節之人也自斯巳還屬於方域得之<lb/>
<pb n="KR2b0004_SBCK_007-4b"/>
不能不欣䘮之不能不戚故原得失之大而天下所<lb/>
必同者莫尚於通塞乎然才髙者宜通而懐寳以之<lb/>
陸沈德薄者必卑而鄙夫以之竊位是則通塞可得<lb/>
而遇否泰難得而期也君子或因風雲之勢以建山<lb/>
岳之功乗日月之末光以成一匱之業雖著功美於<lb/>
當年猶欣一遇於千載若夫版築漁釣織箔鼓刀韞<lb/>
櫝胷懷與之朽爛者焉可數哉至如樂毅之遇於燕<lb/>
昭屈原之事於楚懹白起之用於秦王范增之奉於<lb/>
項籍雖終同顛沛猶一申其志誠未足以語夫通塞<lb/>
者乎白首抱關轉死溝壑者何殊間哉夫以鄧生之<lb/>
才叅擬王佐之畧損翮弭鱗棲遲刀筆之間豈以為<lb/>
<pb n="KR2b0004_SBCK_007-5a"/>
謙勢誠然也及其遇雲雨騰龍津豈猶呉漢之疇能<lb/>
就成天之構馬武之徒亦與鸞鳳叅飛由此觀之向<lb/>
之所謂通塞者豈不然乎初有司請封皇子天子弗<lb/>
許也固請連年乃從之四月戊申封皇子輔爲右翊<lb/>
公英爲楚公陽爲東海公康爲濟南公延爲淮陽公<lb/>
荆爲山陽公衡爲臨淮公焉爲左翊公京爲琅邪公<lb/>
是日天子思李通之功乃封通少子雄爲邵陵侯<lb/>
袁宏曰書稱協和萬邦易曰萬國咸寜然則諸侯之<lb/>
治建於上古未有知其所始者也嘗試言之曰夫百<lb/>
人聚不亂則散以一人爲主則斯治矣有主則治無<lb/>
主則亂故分而主之則諸侯之勢成矣摠而君之則<lb/>
<pb n="KR2b0004_SBCK_007-5b"/>
王者之權定矣然分而主之必經綸而後寜摠而君<lb/>
之必綂體而後安然則經綸之方在乎設官分職因<lb/>
萬物之所能綂體之道在乎至公無私與天下均其<lb/>
欲故帝王之作必建萬國而樹親賢置百司而班羣<lb/>
才所以不私諸巳共饗天下分其力任以濟民事周<lb/>
禮天子之田方千里公之田方五百里侯伯子男降<lb/>
殺之謂之五等雖冨有天下綜理不過王畿臨饗一<lb/>
國政刑不出封域故衆務簡而才有餘所任輕而事<lb/>
不滯諸侯朝聘所以述職納賦盡其禮敬也天子廵<lb/>
狩所以觀察風教知其善惡也功德著於民者加地<lb/>
進律其有不善者則明九伐之制是以世禄承襲之<lb/>
<pb n="KR2b0004_SBCK_007-6a"/>
徒保其富厚而無苟且之慮修績述官之疇務善其<lb/>
禮不爲進取之計故信義著而道化成名器固而風<lb/>
俗淳推之百世可久之道也爰自唐虞至于三代文<lb/>
質相因損益有物諸侯之制存而不革長世育民所<lb/>
由遠矣及王畧不震諸侯違度官失其序民移其業<lb/>
然而衆國扶持大小相制雖疆毅之國不能擅一時<lb/>
之勢豪傑之士無所騁嘯咤之心昔周室微弱政敎<lb/>
陵遲桓文翼戴二國是賴憂勤王室則諸侯慕而率<lb/>
從振而驕之則九國叛而不至楚恃江漢秦據崤函<lb/>
心希九鼎志存神器然畏迫宗姬忌憚齊晉歷載八<lb/>
百然後降爲庻人豈非列國扶䟽根深難拔巳然之<lb/>
<pb n="KR2b0004_SBCK_007-6b"/>
効哉戰國之時志在兼幷伐國而貪其民得邑而置<lb/>
其私而郡縣之勢萌矣秦有天下覽周之弊毁廢五<lb/>
等因而用之傾天下之珍以奉一身之欲舉四海之<lb/>
務以關一人之聽故財有餘而天下分怨不理而四<lb/>
海叛髙祖旣帝鑒秦之失分裂膏腴封殖子弟至於<lb/>
將相功臣租稅而巳郡縣之官即而弗改夫畫土分<lb/>
民止於親戚班爵施勞不逮功賢猶賴宗室之固以<lb/>
折諸吕之難况萬國親賢兼樹者哉文帝時賈誼言<lb/>
曰夫欲天下之安莫若衆建諸侯而少其力使海内<lb/>
之勢若身之使臂臂之使指則諸國之君莫有異心<lb/>
輻湊並進而歸命天子矣文帝不從卒有呉楚之變<lb/>
<pb n="KR2b0004_SBCK_007-7a"/>
忿而懲之大懼諸侯推恩以分其國因事以削其邑<lb/>
枝葉旣落本根從焉遂使王莽假託恩道揖讓稱帝<lb/>
豈不易哉光武中興振而復之奄有天下不失舊物<lb/>
而建封畧一遵前制諸侯禁網日月增密末世衰微<lb/>
遂以卑弱宗室懼於罪敗同姓挫於庻民一夫攘臂<lb/>
故以能亂天下矣由此觀之五等之治歷載彌長君<lb/>
臣世及莫有遷去雖元首不康諸侯不爲失政一國<lb/>
不治天下不爲之亂故時有革代之變而無土崩之<lb/>
勢郡縣之立禍亂實多君無常君之民尊卑迭而無<lb/>
别去來似於過客人務一時之功家有苟且之計機<lb/>
務充於王府權重并於京師一人休明則王政畧班<lb/>
<pb n="KR2b0004_SBCK_007-7b"/>
海内元首昏闇則匹夫擬議神器是以閨闥不净四<lb/>
海爲之鼎沸天網一㢮六合爲之窮兵夫安勢著於<lb/>
古今歷代之君莫能創改不欲天下不亂其可得乎<lb/>
嗚呼帝王之道可不鑒歟癸丑追尊兄縯曰齊武公<lb/>
仲曰魯哀公盧芳自匈奴入髙柳左馮翊盖延薨是<lb/>
時天下墾田多不實百姓嗟怨諸郡各使吏奏事帝<lb/>
見陳留吏其牘下疏云頴川弘農可問河南南陽不<lb/>
可問詔吏吏誑言於長壽街上得之東海公陽在幄<lb/>
後因言曰吏受郡勑欲以墾田民相比方詔難曰即<lb/>
如此何故言河南南陽不可問對曰河南帝城多近<lb/>
臣南陽帝鄕多近親故田宅不可問乃詰吏吏具服<lb/>
<pb n="KR2b0004_SBCK_007-8a"/>
如陽言由是帝彌重陽也<lb/>
十六年春二月交阯女子徴側徴貳反九真日南合<lb/>
浦竝爲盗賊三月辛丑日有蝕之冬十月盧芳降封<lb/>
芳爲代王是時天下刺史太守以墾田不實下獄死<lb/>
者十餘人於是南郡太守劉隆亦繫獄上以隆功臣<lb/>
也免爲庻人上從容問虎賁中郞將馬援曰吾甚恨<lb/>
前殺牧守多也援曰死得罪何多之有但死者旣徃<lb/>
不可復生上大笑其順時不忤皆此類也援長七尺<lb/>
五寸踈眉美鬚博通多閑於進對善說前言徃事與<lb/>
上言舊時三輔長者閭里豪傑皇太子諸王聽之無<lb/>
倦上知援智有餘甚見親重<lb/>
<pb n="KR2b0004_SBCK_007-8b"/>
十七年春二月乙未晦日有蝕之夏四月上幸滎陽<lb/>
頴川章陵六月癸巳臨淮公衡薨秋七月廬江費登<lb/>
等反虎賁中郞將馬援平之冬十月辛巳皇后郭氏<lb/>
廢立皇后隂氏初郭后寵衰數懷怨恚廢東門侯郅<lb/>
惲上書曰臣聞夫婦之間父不能得之於子君不能<lb/>
得之於臣況臣欲得之於君乎是臣所不敢也雖然<lb/>
願陛下念其不可勿亂大倫使天下有議社稷者上<lb/>
善之曰惲恕巳而量主知我必不可以所私而輕天<lb/>
下者也隂后南陽新野人更始元年世祖納后于宛<lb/>
方北之洛陽令后歸新野止宛宛中少黨諸隂鄧鄕<lb/>
里豪居能自讓建武初迎后於育陽爲貴人上以后<lb/>
<pb n="KR2b0004_SBCK_007-9a"/>
性寛仁欲立之后輒退讓自陳不足以當大位時郭<lb/>
后以生太子疆故遂立郭后及后生東海王陽而寵<lb/>
益盛后性慈仁十嵗䘮父語及之未嘗不流涕上常<lb/>
言希見親不在巳數十年語及之輒涕者追爵諡后<lb/>
父隆爲宣恩侯以兄識爲侍中封元庻侯識弟興爲<lb/>
期門僕射興弟就襲父爵更封新陽候識字次伯齊<lb/>
武王時以率宗人賔客爲偏禆矣及隨世祖征伐數<lb/>
有戰功將益其邑識辭曰天下初定將帥有功者衆<lb/>
臣幸託屬掖庭賞賜豐衍如復加爵邑此親戚受賞<lb/>
國人計功也不可以示天下上甚美之興字君陵筋<lb/>
力過人其從出入常操小盖鄣翳風雨泥塗狹隘躬<lb/>
<pb n="KR2b0004_SBCK_007-9b"/>
自履渉上所幸止必先入清宫居則博觀五經訪問<lb/>
收事尊賢下士廣求得失獻善替否薦逹後進好施<lb/>
接人門無㳺俠與張宗等不相好知其有用猶稱其<lb/>
所長而逹之張汜之徒與興厚善以爲華而少實但<lb/>
私之以財終不爲言是以世稱其忠起第宅采椂麤<lb/>
朴足避風雨常稱豐屋之戒若不修德雖有崇臺廣<lb/>
厦猶傳舍也上嘗封興置印綬前興國讓曰未有先<lb/>
登䧟陣之功而一家數人受爵土令天下觖望至讓<lb/>
不願臣蒙陛下中宫恩澤至厚可謂冨貴巳極不可<lb/>
復加上見其讓切不奪其志皇后問故興曰后不讀<lb/>
書記邪亢龍有悔多見不知量外戚家若不知謙嫁<lb/>
<pb n="KR2b0004_SBCK_007-10a"/>
女欲得因力配尊貴娶婦求公主愚心實不安也富<lb/>
貴有極當知足驕奢益爲觀聽所譏后悅其言不爲<lb/>
宗親求位以干王政就剛強不順理頗以貴勢傲物<lb/>
扶風人井丹髙抗之士也諸王貴人更請丹莫能致<lb/>
就自以爲能致丹詭諸王錢二萬使人通丹致之丹<lb/>
不得巳乃詣就爲丹設麥飯𬞞食丹推去之曰以君<lb/>
侯爲能供美食故相過耳何謂如此就更爲置盛饌<lb/>
及就起左右進輦丹笑曰聞桀乗人車此其是邪坐<lb/>
中皆失色莫之敢應就即爲去輦談論盡日乃去以<lb/>
其名髙就等無敢失意者丹亦終身不仕明帝𥘉就<lb/>
爲少府子豐尚酈邑公主公主驕妒豐亦狷狹遂殺<lb/>
<pb n="KR2b0004_SBCK_007-10b"/>
公主豐誅死就自殺家屬歸本郡郭后旣廢太子太<lb/>
傅張湛稱疾引退爲太中大夫上欲以湛爲大司徒<lb/>
湛至朝堂坐遺小便自稱疾篤遂不用卒于家湛字<lb/>
子孝右扶風平陵人舉動必以禮雖幽室閑處不易<lb/>
其度閨門之內若嚴君焉三輔歸之以爲儀表成哀<lb/>
間爲二千石王莽時歷守尉建武初爲左馮翊修禮<lb/>
敎明好惡政化大行嘗告歸平陵望縣門而下車主<lb/>
簿進曰明府位尊德重不宜自輕湛曰禮下公門式<lb/>
路馬孔子於鄉黨恂恂如也父母之國所宜盡禮湛<lb/>
𬒳徴當還馮翊曰舊令尹之政必以告新令尹湛曰<lb/>
君以德進湛以罪退逡廵而去湛常乗白馬上毎有<lb/>
<pb n="KR2b0004_SBCK_007-11a"/>
異政輒言白馬生且復諫矣壬午徙左馮翊公輒爲<lb/>
中山王諸國公皆爲王是嵗鳳皇五集頴川郡衆鳥<lb/>
竝從行列蓋地數頃留止七十日<lb/>
十八年春二月蜀郡史歆反巴郡宕渠楊偉徐客等<lb/>
各起兵以應歆大司馬呉漢臧宮擊之壬午上幸長<lb/>
安祠園陵夏四月伏波將軍馬援扶樂侯劉隆樓船<lb/>
將軍殷志平樂侯韓宇擊交阯至合浦殷志病死援<lb/>
當浮海入交阯船少不足渡乃問山行者遂浮海隨<lb/>
山開道千餘里自西至浪泊擊徴貳等降者數千人<lb/>
韓宇後病死援幷將其衆追徴貳等至禁溪連破之<lb/>
貳等各將數百人走戊申上幸河内五月代王芳復<lb/>
<pb n="KR2b0004_SBCK_007-11b"/>
入匈奴六月壬戌赦益州殊死巳下亡命者秋史歆<lb/>
等平呉漢徙偉客等二百餘戸于長沙冬十月<graphic n="KR0996" url="https://raw.githubusercontent.com/kanripo/KR-Gaiji/master/images/KR0996.png" mimeType="image/png"/>辰<lb/>
上幸南郡還祠章陵辛丑追諡外祖父樊重爲壽張<lb/>
敬侯重字君雲家世温厚三世不分財重居家有法<lb/>
子孫進見如吏其治家僮僕無逰手身自隱親故能<lb/>
殖其財田至三百頃資至巨萬其興功造作爲無窮<lb/>
之規欲治器物則先種梓漆人皆笑之然卒得其用<lb/>
居家擬於邦君外孫何氏兄弟爭財重耻之以田二<lb/>
頃解其訟由是縣邑敬其德讓重八十餘而終不索<lb/>
假貸者可百餘萬臨困悉削文書不告兒子債家聞<lb/>
之皆爭往償之諸子不受也中子密字靡卿初與齊<lb/>
<pb n="KR2b0004_SBCK_007-12a"/>
武王共起義兵湖陽收繫妻子將殺之湖陽令曰樊<lb/>
重父子有禮行於鄉里正有大罪且當在後何可殺<lb/>
耶宗家亦有繫者多被害唯密妻子得免後隨世祖<lb/>
征伐數有勤勞封壽張侯密謙恭畏慎不汲汲於官<lb/>
位父子内相勑戒以富貴盈溢未有能終者吾非不<lb/>
嘉榮勢也天道惡盈而好謙畏天道耳前世貴戚可<lb/>
明戒也保身全命云不樂哉毎當朝㑹輒俯伏須漏<lb/>
盡雖令不朝恐有謬誤猶晨詣闕下上以是尤重之<lb/>
時見得失乃獻便宜輒自手書削藁公卿朝見訪政<lb/>
事終不敢對疾病上自臨視垂涕問所欲密自陳身<lb/>
無功食大國誠恐子孫不能保全大恩令臣魂神慙<lb/>
<pb n="KR2b0004_SBCK_007-12b"/>
負黃泉願還壽張食小鄕亭上悲傷其言後復封密<lb/>
小子茂爲平望侯臨薨勑諸子薄葬靜掃閉戸物不<lb/>
得所下與夫人同塜異藏各自一延道以死生各異<lb/>
棺柩一藏不當復見如有腐敗傷孝子心朝廷善之<lb/>
諡曰恭侯初兵革起而皇妣薨宗人樊臣公獨親殯<lb/>
歛世祖即位擢爲中大夫固始侯李通薨諡曰恭侯<lb/>
賜甚盛上及皇后親弔送葬<lb/>
十九年春正月巷人傅鎭反臧宮擊之東海王陽曰<lb/>
賊相迫刼反耳其中必有欲悔者今圍之急不如小<lb/>
緩之令得亡逃亡逃亭長足以取之從之賊果破走<lb/>
馬援斬徴貳等二月封援爲新息侯設牛酒勞軍士<lb/>
<pb n="KR2b0004_SBCK_007-13a"/>
因撫觴而言曰吾從弟少遊哀吾慷慨多大志曰人<lb/>
生一世但求衣食仕官不過郡掾吏守墳墓護妻子<lb/>
鄉里稱善人斯可矣安用餘爲當吾在浪泊西時下<lb/>
潦上霧毒氣浮蒸仰視飛鳶跕跕墮水中憶少游語<lb/>
何可得也今賴諸士大夫之力而吾先受其賜所以<lb/>
喜且愧也坐者聞之莫不歎息之<lb/>
袁宏曰少㳺之言有心哉人之性分靜躁不同或安<lb/>
卑素守隱約顧視榮名忽若脫履彼二塗者終之以<lb/>
道亦各一家之趣也然功業難就而卑素易從而古<lb/>
今之士莫不自託於功務而莫肯於閑逸者將自負<lb/>
其才顧衆而動乎然則榮名功業非爲不善也千載<lb/>
<pb n="KR2b0004_SBCK_007-13b"/>
一遇處智之地難也若夫安素守隱其於人間之懽<lb/>
故以易而無累矣然苟非夷塗外物難必螻蟻且能<lb/>
爲害而况萬物乎故久處貧賤誠有志者之所耻也<lb/>
歸終而言取保家之主乎詔援復擊九眞自無功至<lb/>
居風斬首三千餘級徙其渠帥數百家於零陵援所<lb/>
過令治城郭修漑灌申舊制明約束是後駱越常奉<lb/>
馬將軍故事自郭氏廢後太子疆不自安郅惲勸之<lb/>
曰久處疑位上違孝道下近危殆昔髙宗賢君吉甫<lb/>
令臣及有纎芥放逐孝子春秋之義母以子貴太子<lb/>
宜引愆退身疆遂因左右陳誠願備藩輔世祖遟廻<lb/>
者久之乃許焉十月戊申皇太子強封東海王食東<lb/>
<pb n="KR2b0004_SBCK_007-14a"/>
海魯國二郡租賦之稅車服之飾加於諸王疆上書<lb/>
讓東海又因太子口陳至誠上不許以彊章示公卿<lb/>
而嘉歎之<lb/>
袁宏曰夫建太子以爲儲貳所以重宗綂一民心也<lb/>
非有大惡於天下不可移也世祖中興後漢之業宜<lb/>
遵綂一之道以爲後嗣之法今太子之德未虧於外<lb/>
内寵旣多嫡子遷位可謂失矣然東海歸藩謙恭之<lb/>
心彌亮明帝承綂友于之情愈篤雖長㓜易位興廢<lb/>
不同父子兄弟至性無間夫以三代之道處之亦何<lb/>
以過乎惲字君章汝南西平人志氣髙抗不慕當世<lb/>
王莽末民不堪命惲西至長安上書諌莽曰臣聞智<lb/>
<pb n="KR2b0004_SBCK_007-14b"/>
者順命以成德愚者逆以取害神器有命正不可虗<lb/>
獲上天垂戒欲以陛下就臣位陛下宜順天命轉禍<lb/>
爲福如不早圖是不免於竊位也天爲陛下嚴父臣<lb/>
爲陛下孝子父敎不可廢子諌不可難惟陛下留神<lb/>
莽大怒即下詔獄劾惲大逆猶以惲㩀正義難即害<lb/>
之使黃門近臣脅導惲令爲病狂恍惚不自知所言<lb/>
惲終不轉曰所言皆天文聖意非狂人所能造遂繫<lb/>
經冬㑹赦得免因南遊蒼梧建武初自蒼梧還鄕里<lb/>
縣令卑身崇禮以爲門下掾惲感其意遂爲之屈惲<lb/>
友人董子張父及叔父爲人所害子張病困惲往候<lb/>
子張子張絶良久氣復還視惲<graphic n="KR1187" url="https://raw.githubusercontent.com/kanripo/KR-Gaiji/master/images/KR1187.png" mimeType="image/png"/>欷惲曰吾知子不<lb/>
<pb n="KR2b0004_SBCK_007-15a"/>
悲天命長短而痛心二父讎不復也子張卧目擊惲<lb/>
惲即起將客追仇人取其頭以示子張子張悲喜氣<lb/>
便絶惲即詣令自首令應之遲惲曰爲交報仇吏之<lb/>
私也奉法不阿君之義也虧君生身非節也趨出詣<lb/>
獄令跣追之拔刀自向曰子不出吾以死明之惲隨<lb/>
令出久之爲郡功曹汝南舊事冬饗百里内縣皆持<lb/>
牛酒到府讌飮時太守歐陽歙饗禮訖敎曰西部督<lb/>
郵繇延天資忠貞稟性公方典部折衡推破姦雄書<lb/>
曰安民則惠黎民懷之蓋舉善以敎則不能者勸今<lb/>
與衆儒共論延功顯之于朝太守敬嘉厥休牛酒以<lb/>
養德主簿讀敎戶曹引延受賜惲前跪曰司正舉觥<lb/>
<pb n="KR2b0004_SBCK_007-15b"/>
以君之罪告謝于天明府有言而誤不可掩覆按延<lb/>
質性貪邪所在荒亂虐而不治冤慝竝作百姓怨之<lb/>
而明府以惡爲善股肱莫爭此旣無君又復無臣君<lb/>
臣俱䘮孰舉有罪君雖顛危臣子扶持不至於亡惲<lb/>
敢再拜奉觥歙甚慙門下掾鄭次都曰君明臣直功<lb/>
曹言切明府之德也可無受觥哉太守曰實歙罪也<lb/>
敬舉觥惲乃免冠曰昔虞舜輔堯四罪咸服讒言弗<lb/>
行故能作股肱帝用有歌惲不忠孔壬是昭績言象<lb/>
龍豺獸從政旣誹謗而又露言罪莫重焉請收惲延<lb/>
以明好惡歙曰是吾過也遂不宴而罷惲歸府因稱<lb/>
病延亦退次都素清髙與惲厚招惲去曰道不同不<lb/>
<pb n="KR2b0004_SBCK_007-16a"/>
相爲謀自古而然子直心誠三代之道繇延雖去必<lb/>
復還吾不忍見子有不容君之危盍去乎惲曰孟軻<lb/>
以彊其君所不能爲忠也量君之所不能爲賊也惲<lb/>
業彊之矣障君於朝而不死職以求直罪也延退惲<lb/>
又去不可次都遂去隱於弋陽山中居數月延果復<lb/>
召惲即去從次都止漁釣甚娯留數十日惲喟然歎<lb/>
曰天生俊士以爲民無乃違命而亂倫乎鳥獸不可<lb/>
與同羣子從我爲伊尹乎將爲巢許而辭堯也次都<lb/>
曰吾足矣幸得全軀種類還奉墳墓盡其學問道雖<lb/>
不行施之有政是亦爲政也吾年耄矣安得從子子<lb/>
勉正命勿勞神以害生各别去惲客於江夏郡舉孝<lb/>
<pb n="KR2b0004_SBCK_007-16b"/>
廉爲郞遷帝東城門候世祖嘗夜出還詔開欲入惲<lb/>
不內上令從門舉火射帝面惲對曰火明遼遠遂距<lb/>
不開明日惲諌曰昔文王不敢盤㳺于田以萬民惟<lb/>
正陛下旣㳺獵山林夜以繼晝其如社稷宗廟何暴<lb/>
虎馮河可爲至戒小臣所竊憂也由是上重之令授<lb/>
太子詩常講殿中後爲梁令長沙太守崇敎化表異<lb/>
行上使執金吾隂識護太子家博士桓榮授太子經<lb/>
二人者皆專心輔導勸以德義太子亦虗納焉秋九<lb/>
月壬申上幸南陽冬十二月越嶲太守任貴反武威<lb/>
將軍劉尚平之<lb/>
二十年夏六月徙中山王輔爲沛王秋馬援自交趾<lb/>
<pb n="KR2b0004_SBCK_007-17a"/>
還位班九卿賞賜甚厚援將至京師故舊迎之平陵<lb/>
人孟冀計謀之士也以援自遠而還勞而賀之援曰<lb/>
我望卿有竒也但復與衆人同語邪武帝時伏波將<lb/>
軍路博德開七郡封符離侯數百戸今我但平亂郡<lb/>
爾猥封近縣且三千戸國家追錄我和<graphic n="KR0648" url="https://raw.githubusercontent.com/kanripo/KR-Gaiji/master/images/KR0648.png" mimeType="image/png"/>隴間功我<lb/>
自視功薄賞厚人當功厚賞薄於後乃長先生欲何<lb/>
用相濟冀曰愚不及是援曰今尚有匈奴烏桓擾北<lb/>
邉我欲自請擊匈奴男兒要欲死於邉野以馬革裹<lb/>
屍還葬矣反卧牀上於兒女子手中死邪兾曰諒爲<lb/>
烈士當如此矣㑹匈奴入右北平詔以事示援遂自<lb/>
擊北邉十月上幸東海沛國省五原郡徙其吏民于<lb/>
<pb n="KR2b0004_SBCK_007-17b"/>
河東十二月伏波將軍馬援出定襄上以援勤勞賜<lb/>
縑千疋援謂黃門竇固太僕梁松曰凢人富貴當使<lb/>
可復賤也如公等貴欲不可賤居髙益堅願思吾言<lb/>
有識聞援言無不歎息大司馬呉漢薨諡曰忠侯葬<lb/>
如霍光故事漢性彊力毎從征伐上未安漢不敢息<lb/>
軍有利鈍諸將或失其度漢常自厲吏士益治兵器<lb/>
上時令人視之曰呉公方修戰攻具上嘗曰呉公如<lb/>
此隱若一敵國矣及在朝廷唯公天下嘗旱公卿請<lb/>
雨不得漢乃悉出其僮僕一時免之漢又嘗出征妻<lb/>
子在後買田安業漢還讓妻子曰軍帥在外吏士不<lb/>
足何多買田宅乎遂盡以分付昆弟外家其忠自天<lb/>
<pb n="KR2b0004_SBCK_007-18a"/>
性故能常任禮以功名終是時上欲以衞尉隂興爲<lb/>
大司馬興叩頭曰臣不敢惜身誠恐虧損聖德辭讓<lb/>
至切上以此聽之乃以扶樂侯劉隆爲驃騎將軍行<lb/>
大司馬事<lb/>
二十一年秋八月馬援以三千騎出髙柳失道還匈<lb/>
奴鮮卑冦遼東太守祭<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>率吏士擊之斬首二千餘<lb/>
級遂窮追出塞復斬首千餘級收其兵器得馬數千<lb/>
疋由是匈奴鮮卑震服不敢闚塞彤乃思所以離間<lb/>
二㓂以分其勢招呼鮮卑示以財利鮮卑後不𣢾塞<lb/>
彤之計也冬十月匈奴入上谷中山殺掠吏民西域<lb/>
鄯善王安莎車王賢等十六國遣使奉獻咸願請都<lb/>
<pb n="KR2b0004_SBCK_007-18b"/>
護上以中國初定未遑外事厚加賞賜遣之大司空<lb/>
竇融以疾筞罷嵗餘行衞尉事融數稱疾乞骸骨賜<lb/>
錢帛太官致珍竒弟顯親侯友薨上愍融年衰遣中<lb/>
常侍即其卧内彊進酒食是時郡國皆大水百姓饑<lb/>
饉光祿勲杜林上疏曰臣聞先王之道明聖用而治<lb/>
同也其見惡如農夫之務去草焉芟夷藴崇之勿使<lb/>
能殖防其漸也狼子野心奔馬善驚成王深知其患<lb/>
故以殷民六族分伯禽七族分康叔懷姓九族分唐<lb/>
叔檢其姦軌又遷其餘衆於成周所以挫其彊禦之<lb/>
力黜其驕恣之心及漢初興上稽舊章同符在昔徙<lb/>
齊諸田楚昭屈景燕趙韓魏之後以削弱六國彊宗<lb/>
<pb n="KR2b0004_SBCK_007-19a"/>
故邑里無見利之家山澤無兼幷之民萬里一綂海<lb/>
内賴安其後輒因衰麤之痛脅以送終之義故遂相<lb/>
率而陪園陵無反顧之心追觀徃政皆神道設敎彊<lb/>
幹百世之要也是以永享康寧之福而無怵惕之憂<lb/>
繼嗣承業恭巳而治蓋此之助也今被災之民輕薄<lb/>
無重者可徙於饒榖之郡所以清散其凶全其性命<lb/>
也昔魯隱有賢行將致國於桓猶留連貪不能早退<lb/>
況草創豪帥本無業徒因攘擾之時擅有山川之利<lb/>
雖遇災然其狃泰之意儌倖之望蔓延無足不可不<lb/>
察也上察林才堪任宰相㑹司空缺乃以林爲司空<lb/>
林自爲九卿至三公輒毎上封事及與朝廷之議常<lb/>
<pb n="KR2b0004_SBCK_007-19b"/>
依經附古不苟隨於衆爲任職相上亦雅善之雖在<lb/>
公卿講授不倦學者朝夕滿堂士以慕之初林薦杜<lb/>
陵人申屠剛抗直之士嘗慕史魚汲黯之爲人避亂<lb/>
西州毎諫爭隗囂義形於色上以剛爲侍御史遷尚<lb/>
書謇謇多直言無所屈撓是時隴蜀未平上嘗欲近<lb/>
出剛諫上不聽剛以頭軔乗輿車輪不得前乃止剛<lb/>
數犯嚴顏由是出爲隂平令徴爲太中大夫以病去<lb/>
終于家<lb/>
後漢灮武皇帝紀卷第七<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_008-1a"/>
後漢灮武皇帝紀卷第八　袁宏<lb/>
二十二年春閏月丙戌上幸長安祠園陵夏五月乙<lb/>
未晦日有蝕之六月伏波將軍馬援還京師是時梁<lb/>
松貴幸百僚憚之援嘗小病松來候見援獨拜牀下<lb/>
援安然受之松意不平諸子曰梁伯孫貴重將軍宜<lb/>
爲之禮援曰我乃其父友也雖貴何得失禮由是不<lb/>
爲權貴所愛援外坦薄而内備禮事寡嫂不衣冠不<lb/>
入閨其於人汎愛多容然見爵位而無實者笑曰刀<lb/>
不應齒士不聞耳何足畜乎有奇異於衆者雖在少<lb/>
賤必異待之援有籌䇿世祖曰伏波論兵常與吾合<lb/>
初援交阯還書誡其兄子嚴敦曰吾欲汝曹聞人過<lb/>
<pb n="KR2b0004_SBCK_008-1b"/>
失如聞父毋之名耳可得聞口不可得言也如論議<lb/>
人長短是非此吾所大惡也寧死不願聞子孫有此<lb/>
行也汝曹知吾惡之甚矣所以復言欲汝曹不忘之<lb/>
爾龍伯髙敦厚周愼口無擇言謙約節儉廉公有威<lb/>
吾重之愛之願汝曹效之杜季良豪俠好義憂人之<lb/>
急父䘮致客數郡畢至吾愛之重之不願汝曹效之<lb/>
效龍伯髙之正不就猶爲謹勑士所謂刻鵠不成尚<lb/>
類鶩者也效杜季良而不成䧟爲天下輕薄子所謂<lb/>
畫虎不就反類狗者也迄今季良尚未可知郡將下<lb/>
車輒切齒州郡以爲言吾常爲之寒心是以不願子<lb/>
孫效也季良名保爲越騎司馬保怨家上書言保所<lb/>
<pb n="KR2b0004_SBCK_008-2a"/>
在惑衆伏波將軍萬里還書以戒孤兄子今在京師<lb/>
與梁松竇固等交上召責松松叩頭流血乃召問援<lb/>
因取所與嚴敦書即日免保官時龍伯髙爲山都長<lb/>
擢爲零陵太守秋九月地震詔南陽郡勿輸今年田<lb/>
租南陽繫囚減死罪一等是歳匈奴國中亂諸將多<lb/>
言可繫者上以問朗陵侯臧宮宮曰願得五千騎足<lb/>
以立功上笑曰常勝之家難與慮敵吾方自思之遂<lb/>
不出師匈奴之族由來尚矣其在殷周則有山戎獫<lb/>
狁之難逮于秦漢而有匈奴強弱之勢中國征之事<lb/>
詳矣王莽時欲分匈奴匈奴大怒縱兵犯塞傷殺吏<lb/>
民莽乃盛兵以擊匈奴嚴尤諫曰臣聞匈奴爲害所<lb/>
<pb n="KR2b0004_SBCK_008-2b"/>
從來久矣周秦漢征之然皆未有得上策者周得中<lb/>
策漢得下策秦無策也當周宣王時獫狁内侵至于<lb/>
涇陽命征之盡境而還視戎狄之侵譬猶蚊䖟之蟲<lb/>
驅之而已故天下稱明是爲中策武帝選將練兵深<lb/>
入遠戍雖有剋獲之功胡輒報之兵連禍結三十餘<lb/>
年中國疲耗匈奴亦困而天下弊是爲下策秦始皇<lb/>
不忍小恥而輕民刀長城之固延袤萬里轉輸之行<lb/>
起於負海彊境旣完中國内竭以䘮社稷是爲無策<lb/>
也莽不從匈奴遂叛北邉大擾世祖之初方憂中國<lb/>
未遑外事也初匈奴右日逐王北單于知牙斯之長<lb/>
子也自呼韓耶單于死後更令兄弟相傳知牙斯死<lb/>
<pb n="KR2b0004_SBCK_008-3a"/>
傳弟臧咸臧咸死傳弟轝輿立欲傳其子然其弟知<lb/>
牙帥川次當爲單于者也皆以兄弟言之知牙帥當<lb/>
立以子言之我前單于長子也輿疑之輿死子焉鞮<lb/>
立鞮死弟滿奴立比遂失次怨恨而匈奴國中旱蝗<lb/>
連年草木皆盡人畜死者過半比乃遣人奉匈奴圗<lb/>
詣西河求和親盡牧南邉諸部呼衍日逐等叛匈奴<lb/>
匈奴遣萬餘騎擊比不勝呼衍日逐等共立比爲呼<lb/>
韓邪單于孝宣時其大父呼韓耶歸漢得成故襲其<lb/>
號於是有南北單于<lb/>
二十三年春正月南郡蠻夷反武威將軍劉尚擊破<lb/>
之置江夏郡三月南單于遣使稱藩願修舊約天子<lb/>
<pb n="KR2b0004_SBCK_008-3b"/>
議於公卿咸以爲蠻夷猾夏情僞難知不可許大司<lb/>
農耿國以爲今天下初定尤宜受之令東撫烏桓北<lb/>
拒匈奴邉陲永息干戈之役萬世之策也上善而從<lb/>
之使中郎將叚柳使匈奴於是單于拜伏受詔遣弟<lb/>
左賢王將兵擊北單于連破之北單于震怖却地千<lb/>
里單于旣稱臣入居塞内上書遣子貢獻漢賜單于<lb/>
冠帶衣裳黃金龜璽什物各有數單于乃分部諸帥<lb/>
以鄣北邉北單于惶恐願還所畧漢人數遣使詣武<lb/>
威求使者皇太子以爲南單于新立今若遣使恐阻<lb/>
南單于意故但報其書不遣使者冬十二月武谿蠻<lb/>
夷反遣劉尚擊之尚軍没驃騎大將軍杜茂鬲侯朱<lb/>
<pb n="KR2b0004_SBCK_008-4a"/>
祐祝阿侯陳俊薨朱祐貴儒學論議常依古法爲將<lb/>
帥受降追奔逐北以破敵爲功不問斬首多少軍吏<lb/>
以不得鹵掠故或有怨者徙封鬲侯食邑七千餘戸<lb/>
自陳功薄而賞大願受南陽五百戸足矣上不許𥘉<lb/>
上學長安嘗過祐祐方講留上須講竟乃共讌語及<lb/>
上幸祐第語及平生上曰主人得無捨我講乎<lb/>
二十四年春正月乙亥大赦天下大司空杜林薨太<lb/>
僕張純爲大司空林字伯山右扶風茂陵人父業以<lb/>
文章顯林少有俊才好學問沈深好古家旣多書又<lb/>
外家張竦父子善文章林從竦受書漸漬内外爲當<lb/>
世通儒王莽敗盜賊並起林與弟成俱至河西隗囂<lb/>
<pb n="KR2b0004_SBCK_008-4b"/>
聞林名故深敬待之以爲治書後以病去囂欲超用<lb/>
之遂稱痼疾囂心恨林曰杜伯山天子所不能臣諸<lb/>
侯所不能友蓋伯夷叔齊恥食周粟也今且從師友<lb/>
之位以從其志焉林雖困乏終爲不屈林嘗得漆書<lb/>
古文尚書一卷獨寳愛之毎遭困阨自以不能濟於<lb/>
衆也猶握抱此經獨歎息曰古文之學將絶於此邪<lb/>
至建武初弟成死故林持䘮東歸囂旣遣林後悔令<lb/>
刺客楊賢於隴遮刺林賢見林自推車載弟䘮歎曰<lb/>
當今之世誰能行義者我雖小人何忍殺義士亡去<lb/>
上聞林巳還乃徴林拜侍御史引見問經書故舊及<lb/>
西州事上甚悅賜車馬衣被歳餘遷司馬直百僚知<lb/>
<pb n="KR2b0004_SBCK_008-5a"/>
林以名得用甚敬憚之林旣至京師與英俊集㑹咸<lb/>
敬林之博雅洽聞河南鄭興東海衞宏等皆長於古<lb/>
學從劉歆受左氏春秋定三綂曆及見林皆推服焉<lb/>
濟南徐兆始事衞宏後皆更受林以前所得一卷古<lb/>
文尚書示宏曰林危阨西州時常以爲此道將絶也<lb/>
何意東海衞宏濟南徐生復得之邪是道不墜於地<lb/>
矣<lb/>
二十五年春正月烏桓大人郝且等率衆貢獻封其<lb/>
渠帥爲侯王烏桓者東胡也漢初匈奴冐頓伐其國<lb/>
餘類保烏桓山因以爲號焉其俗善騎射隨水草放<lb/>
牧居無常處刻木爲信無文字而衆不敢違犯其先<lb/>
<pb n="KR2b0004_SBCK_008-5b"/>
爲匈奴中亂烏桓始盛鈔擊匈奴匈奴爲之轉徙數<lb/>
千里漢南遂空戊申晦日有蝕之初劉尚軍没議復<lb/>
遣將帥時馬援年六十二矣上憫其老方内選擇未<lb/>
有所定援自請曰臣尚能被鎧上馬上試焉援旣據<lb/>
鞍左右顧乃下遂遣之冬十月伏波將軍馬援揚虗<lb/>
侯馬武東牟侯耿舒擊武谿援謂所親杜憶曰吾受<lb/>
恩深厚常恐不得死國事也今得所甘心瞑目但畏<lb/>
長者家兒或左右或與共事獨惡是爾南鄕侯鄧晨<lb/>
薨初晨爲常山汝南太守皆有名跡爲吏民所愛在<lb/>
汝南起鴻陂漑灌田數千頃百姓于今利之徴爲灮<lb/>
祿大夫數與宴見陳說平生晨從容白上曰僕竟辦<lb/>
<pb n="KR2b0004_SBCK_008-6a"/>
之上大笑晨疾病天子手書慰問中宫及寜平公主<lb/>
皆爲垂泣旣薨使謁者招新野王魂備官屬合葬于<lb/>
北邙山上與皇后親臨送葬賞賜甚厚諡曰惠侯<lb/>
二十六年春正月增吏俸自三公至干佐吏各有差<lb/>
二月馬援至臨鄕大破蠻軍斬首千餘級蠻有二道<lb/>
一曰壺頭二曰克中壺頭徑近而多險充中遠而運<lb/>
糧難初上與諸將議所先擊因以疑而未決軍至長<lb/>
沙中郞將耿舒上言先擊充中賊援以爲延日費糧<lb/>
不如進攻壺頭賊乗髙守隘舩不得進會夏暑熱吏<lb/>
士疫死者多援亦病困穿岸爲室以避暑氣賊毎乗<lb/>
髙鼓譟援輒扶人觀之左右壯其意皆爲之流涕耿<lb/>
<pb n="KR2b0004_SBCK_008-6b"/>
舒與兄好畤侯弇書言舒前上言擊充中賊糧雖難<lb/>
致兵馬得用軍人數萬爭欲奮擊今壺頭竟不得上<lb/>
又大軍疾疫皆如舒言弇奏舒書上遣梁松驛責問<lb/>
援因代監軍松未至而援巳死松與馬武等毁惡援<lb/>
於上上大怒收援將軍侯印綬是時軍士死者太半<lb/>
謁者宋均軍不得返與諸將議欲承制降賊諸將莫<lb/>
敢應均曰夫忠臣出境有可安國家專之可也均勒<lb/>
兵成列稱詔降之蠻夷震怖即共斬其大帥降均均<lb/>
爲置長吏而還均自請矯制罪天子嘉其功賜以金<lb/>
帛其後毎有四方異議數訪問焉於是援家屬惶怖<lb/>
不敢歸舊墓買城西數畝地葬其中賔客故人不敢<lb/>
<pb n="KR2b0004_SBCK_008-7a"/>
送葬故雲陽令朱勃詣闕上書曰臣聞王德聖政不<lb/>
忘人之功采其策不求備於衆故髙祖赦蒯通以王<lb/>
禮葬田橫令大臣曠然咸不自疑夫大將在外讒言<lb/>
在内微過輒記大功不計誠爲國之所慎也故章邯<lb/>
畏誅而奔楚燕將據聊而不下豈其甘心末䂓哉悼<lb/>
巧言之傷類也竊見故伏波將軍新息侯馬援以四<lb/>
年冬始歸正朔當此之時虜述矯號於益州隗囂擁<lb/>
兵於隴冀豪傑盱睢且自爲政援拔自西州慕德効<lb/>
死孤立貴人之間曾無一言之佐自知當要十郡之<lb/>
使徼封侯之福邪八年車駕西征衆議狐疑援深建<lb/>
西州可破之策隗囂剋定援有力焉及隴右未清羌<lb/>
<pb n="KR2b0004_SBCK_008-7b"/>
虜擾邉援奉使隴西奮不顧身行關山間谷之中揮<lb/>
戈先零之野兵動有功師進輒克徴在虎賁則有忠<lb/>
策嘉謀於國用之南征交趾充平一州使王府納越<lb/>
裳之貢邊境無兵革之憂間者使南立䧟臨鄕師巳<lb/>
有業未竟而卒吏士雖疫援不獨存夫戰或以久而<lb/>
立功或以速而没師深入未必爲是不退未必爲非<lb/>
人情豈樂久在遠地不生歸哉惟援得事朝廷二十<lb/>
二年北征出塞再南渡江觸冐害氣僵屍軍中名滅<lb/>
爵絶國土不傳海内不知其過衆庻未聞其罪卒遇<lb/>
三夫之言被誣罔之讒家屬杜門葬不歸墓怨隙並<lb/>
攻宗親怖慄死者不能自列生者莫爲之訟臣竊傷<lb/>
<pb n="KR2b0004_SBCK_008-8a"/>
之夫操孤危之忠而不能自免於讒此義士之所悲<lb/>
也惟陛下思竪儒之言無使功臣懷恨於黃泉也書<lb/>
奏不報歸田里時梁松竇固等在中上問知朱勃乎<lb/>
對曰故雲陽令也以所上章使讀之松固驚相謂曰<lb/>
如是陛下不甚罪伏波也<lb/>
袁宏曰馬援才氣志畧足爲風雲之器躍馬委質編<lb/>
名功臣之錄遇其時矣天下旣定偃然休息猶復垂<lb/>
白據鞍慷慨不亦過乎甞試言之所以寳才者智也<lb/>
才智之用通物爲貴苟才大者濟智小者獨善則渉<lb/>
乎通濟者其智彌廣矣夫觀雲機之功則知班匠之<lb/>
巧覩太平之業則悟聖人之明降斯以還參差百品<lb/>
<pb n="KR2b0004_SBCK_008-8b"/>
雖智效一官功覆一匱亦才力之所㑹也古之君子<lb/>
遇有爲之時不能黙然而止擊節驅馳有事四方者<lb/>
蓋爲斯也然自非賢逹不能量也遭命世之君傍日<lb/>
月餘光廢興指授稟其䂓畧故功名保全身有餘地<lb/>
若不值其主而獨仕其心得一旅而志一邑得一邑<lb/>
而圗一國故事捷而攻之者衆勲立而日就於難又<lb/>
况顛沛險巇不測之慮哉夫才智有餘功名不足者<lb/>
有矣事業未半而勲過者有矣所乗之勢異而難易<lb/>
之功殊也而有爲之人幸而要之雖徼一時之功暴<lb/>
居視聽之右外有駭物之患内懷思慮之憂爾中路<lb/>
悵然欲退無途其勢然也善爲功者則不然不遇其<lb/>
<pb n="KR2b0004_SBCK_008-9a"/>
主則弗爲也及其不得巳必量力而後處力止於一<lb/>
戰則事易而功全勞足於一邑則慮少而身安推斯<lb/>
以往焉有毁敗之禍哉馬援親遇明主動應銜轡然<lb/>
身死之後怨謗並興豈非過其才爲之不巳者乎夏<lb/>
四月初營夀陵依孝文故事務從省約使迭興之後<lb/>
與丘隴同體凢帝即位必營壽陵具終器漢之制也<lb/>
上常聽朝至于日昃講經至于夜分或與羣臣論政<lb/>
事或說古今言行鄕黨舊故語及忠臣孝子義夫節<lb/>
婦侍對之臣莫不悽愴激揚欣然自得雖非大政進<lb/>
止之宜必遣問焉所以勸羣能也皇太子從容言曰<lb/>
陛下有禹湯之明而失黃老養性之道今天下乂安<lb/>
<pb n="KR2b0004_SBCK_008-9b"/>
願省思慮養精神優㳺以自寛上答曰吾自以爲樂<lb/>
矣<lb/>
二十七年夏太僕趙喜爲太尉是時南單于新稱藩<lb/>
烏桓始入朝上命喜思安邉之策爲久長之計喜乃<lb/>
議復代郡朔方五原雲中定襄鴈門郡遣諸王之國<lb/>
喜字伯陽宛人也喜從兄爲人所殺無子喜年十五<lb/>
結客爲報仇更始初舞隂大姓李氏擁兵自守更始<lb/>
遣將降之不下曰聞趙氏有孤孫喜信義著聞願降<lb/>
之更始乃徴喜時未二十更始笑曰璽栗犢能服重<lb/>
致遠乎即以爲偏將軍詣舞隂降李氏因入頴川轉<lb/>
擊諸未下者更始大喜曰卿名家駒也努力勉之昆<lb/>
<pb n="KR2b0004_SBCK_008-10a"/>
陽之戰喜頗有功拜爲中郞將封勇功侯更始敗喜<lb/>
歸鄕里初喜與鄧奉善奉之叛也喜數與書切責之<lb/>
時有言喜爲鄧奉計策以毀惡之者詔喜屬建威將<lb/>
軍以功自贖喜不自言奉死後上得喜書驚曰趙喜<lb/>
眞長者也即徴喜待公車時江南未通以喜守簡陽<lb/>
侯桓將給兵騎之官喜自請不願請單騎馳往度其<lb/>
形勢臨敵制宜若將兵騎徃彼必爲吏民所疑上許<lb/>
之喜至簡陽民閉城門不肯納喜便止城門外問國<lb/>
中大夫素爲百姓所親信者乃召問之對曰不擁兵<lb/>
欲以自守而至於爲賊恐懼不能自反耳喜因告以<lb/>
倉卒之時非國家所疾無自疑阻懇爲陳恩信賊遂<lb/>
<pb n="KR2b0004_SBCK_008-10b"/>
自縛詣喜降後爲平原太守甚有治迹百姓歌誦之<lb/>
二十八年春正月遺諸王就國三月臧宫上書勸上<lb/>
征匈奴詔曰有德之君以所樂樂民無德之君以所<lb/>
樂樂身樂民者其祚延長樂身者不久而亡故曰地<lb/>
廣者荒德廣者彊今無善政災變不息憂念嵗闕論<lb/>
語云吾恐季孫之憂不在顓臾而在蕭牆之内也而<lb/>
復欲遠征乎冬十月癸酉詔死罪下𧖟室其女子者<lb/>
宮上㑹羣臣問曰誰可傅太子者皆曰執金吾隂就<lb/>
可也博士張佚正色曰今陛下立太子爲隂氏乎爲<lb/>
天下乎即爲隂氏則隂侯可爲天下則固宜用天下<lb/>
之賢上曰善欲置傳者以輔太子今博士不難正朕<lb/>
<pb n="KR2b0004_SBCK_008-11a"/>
况太子乎即拜佚爲太子太傳而以桓榮爲少傅賜<lb/>
以輜車乗馬乃大㑹子弟陳其車馬印綬曰此皆稽<lb/>
古之力也可不勉邪於是皇太子經學始成少傅府<lb/>
桓榮上疏曰臣幸得侍帷幄經學淺短無所補益聖<lb/>
質夙夜慙愧今太子經學巳通自有識以來儲君副<lb/>
主莫能傅之今太子獨能傅之此誠萬國之福也臣<lb/>
師道巳盡皆在太子矣謹遣掾臣汜再拜歸道太子<lb/>
報曰陽以童蒙承訓九載不深逹師意而猥見褒獎<lb/>
非其實也夫五經之道廣大非天下之至精其孰能<lb/>
與於此自宰予之徒親事孔門閑邪以度猶尚怠懈<lb/>
晝寢况於不才者乎苟非其人道不虗受冉求曰非<lb/>
<pb n="KR2b0004_SBCK_008-11b"/>
不悅子之道力不足者歸道受謝非所敢聞是時禁<lb/>
網踈闊王侯貴人多通賔客壽光侯劉悝更始少子<lb/>
也得幸於沛王輔悝怨盆子殺其父因輔結客報殺<lb/>
盆子兄故式侯恭輔坐繫獄三日由是捕諸王賔客<lb/>
死者千餘人初馬援謂其司馬吕种曰建武初名爲<lb/>
天地始開從今巳後海内日當安樂耳顧我嘗獨有<lb/>
所憂國家諸子並壯皆不防㣲廣通賔客門庭如市<lb/>
吾恐自此大獄起矣卿其愼之援兄女壻王礱故平<lb/>
阿侯子也好施愛士名振江淮間後游京師交結諸<lb/>
侯援謂所親曰王子石傑士也今若京師在長者間<lb/>
用氣自行陵折者多必用亡身於是臣仲王礱馮衍<lb/>
<pb n="KR2b0004_SBCK_008-12a"/>
皆以諸王賔客下獄仲歎曰馬生之言其神乎仲礱<lb/>
死獄中衍被赦出廢于家上言曰臣伏念帝王大體<lb/>
古今通論常獨慨然夫以髙祖之畧而陳平之謀毁<lb/>
之則踈與之則親以文帝之明而魏尚之忠繩之以<lb/>
法則爲罪施之以德則爲功逮至晚世董仲舒言道<lb/>
德見妬於公孫弘李廣奮節於匈奴見排於衛青此<lb/>
忠臣所爲流涕也臣衍自惟上無無知之薦下無馮<lb/>
唐之說乏董生之才寡李廣之勞而欲免讒口於當<lb/>
世豈不難哉臣之先祖以忠貞之故成私門之禍而<lb/>
臣值兵革之際不敢囘行苟容以求世利事君無傾<lb/>
邪之謀將帥無鹵掠之心今幸遭清明之世飭躬自<lb/>
<pb n="KR2b0004_SBCK_008-12b"/>
行之秋而怨讎<graphic n="KR1244" url="https://raw.githubusercontent.com/kanripo/KR-Gaiji/master/images/KR1244.png" mimeType="image/png"/>雜譏議橫世蓋冨貴易爲善貧賤<lb/>
難爲工也踈遠隴畝之臣無望髙闕之日惶恐自陳<lb/>
以救罪過書奏天子不用猶以前過也衍字敬通馮<lb/>
奉世之後有奇才博通無所不覽王莽時諸公多薦<lb/>
之者衍辭不肯仕衍有大度自負其才不能耦世耴<lb/>
容故遂坎壈失志居常慷慨庻幾名賢之風家貧年<lb/>
老常爲司隷從事全椒侯馬成薨<lb/>
二十九年春二月丁巳朔日有蝕之遣使者舉冤獄<lb/>
問鰥寡<graphic n="KR0996" url="https://raw.githubusercontent.com/kanripo/KR-Gaiji/master/images/KR0996.png" mimeType="image/png"/>申賜天下男子爵各二級鰥寡孤獨貧不<lb/>
能自存者粟人五斛夏四月乙丑詔天下繫囚自殊<lb/>
死巳下減本罪各一等不孝不道不在此書<lb/>
<pb n="KR2b0004_SBCK_008-13a"/>
三十年春二月甲子上幸魯國濟南夏四月徙左馮<lb/>
翊公焉爲中山王五月旱賜天下男子爵人二級鰥<lb/>
寡孤獨貧不能自存者粟人五斛冬十月丁酉上幸<lb/>
魯國太尉喜司空純上書曰自古帝王治道之隆未<lb/>
嘗不豋封太山以告成功書曰二月東廵狩至于岱<lb/>
宗封禪之義也陛下受命中興順天行誅修復祖宗<lb/>
撫寧萬國天下曠然咸蒙更生夷狄慕義符瑞並應<lb/>
詩云受天之福四海來賀誠宜封禪告成以順天心<lb/>
詔曰是何言也當今日月薄蝕災異並臻吏失其職<lb/>
百姓怨讟吾誰欺欺天乎於是羣臣不敢言膠東侯<lb/>
賈復薨諡曰剛侯復嘗戰𬒳創甚上大驚曰我所不<lb/>
<pb n="KR2b0004_SBCK_008-13b"/>
令復别將者爲其輕敵也果然失吾名將聞復婦孕<lb/>
上曰女邪我取之男也我與之女勿憂妻子復數徙<lb/>
征伐未嘗破敗數爲諸將潰圍解陣身被十二創上<lb/>
以復敢深入稀令遠征欲自將之故少方面之功諸<lb/>
將毎論功人人自伐復獨黙不言上曰賈君之勲我<lb/>
自知之功臣中最見親禮左將軍官罷以列侯就第<lb/>
加位特進爲人剛毅方直慷慨有大節闔門守静朱<lb/>
祐等薦復宜爲宰相世祖方以吏事責三公故遂不<lb/>
用功臣是時列侯唯膠東侯賈復髙密侯鄧禹固始<lb/>
侯李通與公卿叅議國事<lb/>
三十一年夏五月戊辰賜天下男子爵人二級鰥寡<lb/>
<pb n="KR2b0004_SBCK_008-14a"/>
孤獨貧不能自存者粟人五斛癸酉晦日有蝕之秋<lb/>
九月甲辰詔死罪下𧖟室其女子者宫鮮卑大人於<lb/>
仇賁率禮種人貢獻封賁爲王鮮卑亦東胡之餘也<lb/>
别禄鮮卑山因號焉其言語習俗與烏桓同自爲冒<lb/>
頓所破遠竄遼東未有名通於漢而與烏桓接當是<lb/>
南北單于更相攻伐而鮮卑遂以彊盛<lb/>
中元元年春正月天子覽河圖㑹昌符而感其言於<lb/>
是太僕梁松復奏封禪之事乃許焉二月辛卯上登<lb/>
封于太山事畢乃下是日山上雲氣成宮闕百姓皆<lb/>
見之甲午禪于梁父<lb/>
袁宏曰夫天地者萬物之官府山川者雲氣之丘墟<lb/>
<pb n="KR2b0004_SBCK_008-14b"/>
萬物之生遂則官府之功大雲雨施其潤則丘墟之<lb/>
德厚故化洽天下則功配于天地澤流一國則德合<lb/>
於山川是以王者經畧必以天地爲本諸侯述職必<lb/>
以山川爲主體而象之取其陶育禮而告之歸其宗<lb/>
本書云東廵狩至于岱宗柴傳曰郊祀后稷以祈農<lb/>
事夫廵狩觀化之常事祈農撫民之定業猶潔誠殷<lb/>
薦以告昊天況創制改物人神易聽者乎夫揖讓受<lb/>
終必有至德於萬物是故王者初基則有封禪之事<lb/>
蓋以其成功告於神明者也夫東方者萬物之所始<lb/>
山嶽者靈氣之所宅故求之物本必於其始取其所<lb/>
通必於所宅崇其壇塲則謂之封明其代興則謂之<lb/>
<pb n="KR2b0004_SBCK_008-15a"/>
禪然則封禪者王者開務之大體也德不周洽不得<lb/>
擬議斯建功不弘濟不得髣髴斯禮曠代一有其道<lb/>
至髙故自黃帝堯舜至于三代各一封禪未有中修<lb/>
其禮者也雖繼體之君時有功德此蓋率復舊業增<lb/>
修前政不得仰齊造國同符改物者也夫神道貞一<lb/>
其用不煩天地易簡其禮尚質故藉用白茅貴其誠<lb/>
素器用陶匏取其易從然則封禪之禮簡易可也若<lb/>
夫石函玉牒非天地之性也三月丙辰司空張純薨<lb/>
純字伯仁京兆杜陵人父放襲爵昌平侯成帝時以<lb/>
遊讌得幸而純以學行稱哀平世爲侍中諸曹校尉<lb/>
王莽時爲九卿遭亂世保全侯爵建武𥘉以先詣闕<lb/>
<pb n="KR2b0004_SBCK_008-15b"/>
復封故國拜太中大夫遷五官中郞將有司奏列侯<lb/>
非宗室不宜復國上以純宿衞久弗奪也更封武始<lb/>
侯食富平之半純歷事先朝明習故事是時朝廷草<lb/>
創舊典多闕毎有疑議輒訪問純自郊廟冠婚之禮<lb/>
多所正定純重愼固密時有上書輒削藁草上甚重<lb/>
之一日至數引見及爲宰相務存無爲慕曹叅之迹<lb/>
所辟召皆當世通儒純臨薨勅家丞曰司空無功勞<lb/>
於國猥蒙大恩爵不當及子孫其勿紹嗣純長子根<lb/>
常𬒳病大行問嗣家上小子奮奮辭讓曰先臣遺令<lb/>
臣兄弟不得襲爵故臣不即是正猥聞詔書驚愕惶<lb/>
怖臣兄哀臣㓜小故託稱疾病不聽奮字釋通謙約<lb/>
<pb n="KR2b0004_SBCK_008-16a"/>
節儉闔門雍穆租稅賑給宗族常自困乏官至司空<lb/>
夏四月巳卯大赦天下復梁父奉髙羸勿出今年田<lb/>
租戊子上幸長安祀長陵是時醴泉出京師百姓痼<lb/>
疾飲者皆愈又有赤草生于泉側郡國三十一上言<lb/>
甘露降有司奏曰孝宣帝時毎有嘉瑞輒爲之改元<lb/>
故有神雀五鳯之號所以奉答神祗表彰德信也天<lb/>
子拒而不納是以史官不得而記焉六月衞尉馮魴<lb/>
爲司空賜爵關内侯冬十月甲申使司空魴告禮髙<lb/>
廟曰髙帝與羣臣約非劉氏不得王吕太后王諸吕<lb/>
滅亡三趙賴神靈諸吕伏誅國家永寧吕后不宜配<lb/>
食地祇髙廟薄太后慈仁孝文皇帝賢明子孫賴之<lb/>
<pb n="KR2b0004_SBCK_008-16b"/>
福延至于今宜配食地祇髙廟今上薄太后尊號爲<lb/>
髙皇后遷吕后尊號爲髙后<lb/>
袁宏曰夫越人而臧否者非憎於彼也親戚而加譽<lb/>
者非優於此也處情之地殊故公私之心異也聖人<lb/>
知其如此故明彼此之理開公私之塗則隱諱之義<lb/>
著而親尊之道長矣古之人以爲先君體猶今爲君<lb/>
之體推近以知遠則先後之義均也而況彰其大惡<lb/>
以爲貶黜者乎是歳起明堂辟雍靈臺初議靈臺位<lb/>
上問議郞桓譚曰吾欲以䜟决之何如譚黙然良久<lb/>
曰臣不讀䜟上問其故譚復言䜟之非上大怒曰桓<lb/>
譚非聖人無法將下斬之譚叩頭流血良久乃解譚<lb/>
<pb n="KR2b0004_SBCK_008-17a"/>
以屢不合㫖出爲六安太守丞失意忽忽不樂道病<lb/>
卒時年七十餘南陽人尹敏字㓜季才學深通能論<lb/>
議以司空掾與校圗䜟敏言於上曰䜟書聖人所作<lb/>
然其中多近語以字取類俗人之辭虚實難識恐誤<lb/>
後生上不然其言敏因書之闕因增之曰君無口爲<lb/>
漢輔上讀得之召敏問其故敏曰臣見前人多增損<lb/>
圗書是以因自著罪無狀上深非之而不罪但令削<lb/>
去之然以是沈滯官止長陵今敏性恬淡不慕功名<lb/>
專好聖哲之書𥘉與班彪相善毎相與談常日晏不<lb/>
食晝即至夜夜即至旦彪曰相與久語爲俗人所怪<lb/>
然鍾子期死伯牙破琴惠施没莊周杜門相遇之難<lb/>
<pb n="KR2b0004_SBCK_008-17b"/>
也<lb/>
二年春正月辛未𥘉起北郊祀后土丁丑倭奴國王<lb/>
遣使奉獻二月戊戍帝崩南前殿遺詔曰朕無益百<lb/>
姓如孝文帝制度務從約省刺史二千石長吏皆無<lb/>
離城郭無遣使因督郵奉奏是日太子即皇帝位年<lb/>
二十四尊皇后曰皇太后凡帝妃稱皇后帝母稱皇<lb/>
太后祖母稱太皇太后妾臣昭儀巳下至中家人子<lb/>
二十等漢之制也光武中興悉闕昭儀家人之號唯<lb/>
有貴人金印紫綬自美人宮人綵女皆無秩祿四時<lb/>
賞賜而巳是時諸王皆徴還國遭大憂新承王莽之<lb/>
亂國失舊典嗣帝與諸王居止同席時上下咸兩莫<lb/>
<pb n="KR2b0004_SBCK_008-18a"/>
之與正太尉趙喜横劒正色扶諸王下以正尊卑乃<lb/>
申宫衞整禮儀百官肅然三月丁卯葬光武皇帝于<lb/>
原陵愼侯劉隆薨夏四月丙辰詔曰予末小子奉承<lb/>
聖業夙夜祇畏不敢荒寧先帝受命中興德侔五帝<lb/>
朕繼體守文不知稼穯之艱懼有廢失以墮先業公<lb/>
卿百僚將何以輔朕之不逮特進髙密侯禹明允篤<lb/>
誠元功之首其以禹爲朕之太傅進見東向以明殊<lb/>
禮東平王蒼寛博有謀可以託六尺之孤臨大節而<lb/>
不可奪也以蒼爲驃騎將軍其賜天下男子爵人二<lb/>
級三老孝悌力田人三級鰥寡孤獨粟人十斛上新<lb/>
即位欲崇引親賢優寵大臣乃以山林之勞封太尉<lb/>
<pb n="KR2b0004_SBCK_008-18b"/>
喜爲節鄉侯司空訢爲安鄕侯司徒魴爲揚邑侯蒼<lb/>
上疏讓曰陛下慈恩哀臣蒼臨朝之日以爲命首舉<lb/>
負薪之才升君子之器今勸賞之士怠於力行臣誠<lb/>
内迫頑愚辱汙輔將之位必被詩人赤紱之刺今方<lb/>
域晏然要荒無警將遵上德無爲之時也文官猶宜<lb/>
并省武官尤不宜建昔虞氏克諧君象有鼻不及以<lb/>
政誠不忍揚其惡也前事之不忘後事之師也自漢<lb/>
巳來子弟無得在公卿位者唯陛下遠遵舊典終畜<lb/>
養之恩不勝至願願上驃騎將軍印綬上不聽蒼以<lb/>
毋弟輔政盡心王室其所賔禮皆當世名士𥘉太原<lb/>
人郇恁隱居山澤不求於世匈奴嘗入太原素聞其<lb/>
<pb n="KR2b0004_SBCK_008-19a"/>
名乃不入郇氏舉宗賴之建武中徴恁不至於是蒼<lb/>
復辟恁而敬禮焉嘗朝㑹上戲恁曰先帝徴君不至<lb/>
驃騎辟君反來何也對曰先帝秉德以惠下故不得<lb/>
來驃騎執法以檢下臣不敢不至月餘辭去終于家<lb/>
秋九月隴西羌反冬十一月中郞將竇固楊虗侯馬<lb/>
武征羌十二月甲寅詔自殊死巳下聽贖罪各有差<lb/>
後漢光武皇帝紀卷第八<lb/>
<pb n="KR2b0004_SBCK_008-19b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_009-1a"/>
後漢孝明皇帝紀上卷第九　袁宏<lb/>
永平元年四月癸卯封故衛尉隂興子慶爲鯛陽侯<lb/>
博爲隱強侯楚王舅子許昌爲龍舒侯東海恭王彊<lb/>
建武二年立母郭氏爲后彊爲皇太子十七年而郭<lb/>
后廢彊常戚戚不自安數因左右及諸王陳其懇誠<lb/>
願備藩國光武不忍遲㢠者數歲乃許焉十九年封<lb/>
爲東海王二十八年就國帝以彊去就有禮故優以<lb/>
大封兼食魯郡合二十九縣賜虎賁旄頭宮設鐘鼓<lb/>
之懸擬於乗輿彊臨之國數上書讓還東海又因皇<lb/>
太子固辭帝不許深嘉歎之以彊書宣示公卿初魯<lb/>
共王好宮室起靈光殿甚壯麗是時猶存故詔彊都<lb/>
<pb n="KR2b0004_SBCK_009-1b"/>
魯中元元年入朝徙封岱因留京師明年春帝崩冬<lb/>
歸國永平元年彊病顯宗遣中常侍鉤盾令將太醫<lb/>
乘驛視疾詔沛王輔濟南王康淮陽王延詣魯五月<lb/>
戊寅彊病因臨命終上䟽謝曰臣蒙恩得備藩輔特<lb/>
受二國榮寵巍巍無量訖無報稱自修不謹連年被<lb/>
病爲朝廷憂皇太后陛下慈愍惻至動發中心臣内<lb/>
省視氣力羸劣日夜<graphic n="KR1051" url="https://raw.githubusercontent.com/kanripo/KR-Gaiji/master/images/KR1051.png" mimeType="image/png"/>劇終不望復見闕庭奉承帷<lb/>
幄辜負重恩銜恨黃泉言之絕腸惟皇太后陛下加<lb/>
供養數進御食避風氣終始天道臣彊困劣言不能<lb/>
盡意願悉謝諸王不意長不復相見臣特蒙大恩兼<lb/>
大國政小人也猥當襲臣封非所以全利之也如皇<lb/>
<pb n="KR2b0004_SBCK_009-2a"/>
太后陛下深爲規度誠願還東海以臣無男之故則<lb/>
處臣三女小國侯此臣夙夜之願也彊薨問至上與<lb/>
皇太后悲慟不自勝乃詔諸王京師親家皆詣東海<lb/>
奔䘮遣司空魴持節視䘮事賜旄頭鸞輅龍旗虎賁<lb/>
榮寵之盛無與爲比謚曰恭王詔東海傅相曰王謙<lb/>
恭好禮以德自終其葬送之具務從省約以彰王卓<lb/>
爾之美子政嗣淫慾無行故彊以爲言秋七月西羌<lb/>
破走餘種悉降徙三輔羌之先三苗之裔也其俗以<lb/>
父名母家姓爲號出十二世相與婚姻妻後母報㛐<lb/>
無鰥男寡婦故種類繁息其爲兵長於山谷短於平<lb/>
地男子兵死有名且以爲吉病終謂之劣又以爲不<lb/>
<pb n="KR2b0004_SBCK_009-2b"/>
祥婦人産乳丈夫被創不避霜雪得西方金氣焉夏<lb/>
后氏襄戎狄在邠岐之間殷襄周太王自邠之岐周<lb/>
㐮幽王爲西戎所滅故羌之爲患自三代然也<lb/>
袁宏曰夫民之性也各有所稟生其山川習其土風<lb/>
山川不同則剛柔異氣土風乖則楚夏殊音是以五<lb/>
方之民厥性不均阻險平易其俗亦異況乃殊類絕<lb/>
域不賔之旅以其所禀受有異於人先王知其如此<lb/>
故分其内外阻以山川戎狄蠻夷即而序之夫中國<lb/>
者先王之桑梓也德禮陶鑄爲日久矣有一士一民<lb/>
不行先王之道必投之四裔以同殊類今承而内之<lb/>
以亂大倫違天地之性錯聖人之化不亦弊乎昔伊<lb/>
<pb n="KR2b0004_SBCK_009-3a"/>
川之祭其禮先亡識者觀之知其必戎況西羌北狄<lb/>
雜居華土嗚呼六夷之有中國其漸久矣八月戊子<lb/>
徙山陽王爲廣陵王是歲太傅鄧禹如畤侯耿弇薨<lb/>
謚禹曰元侯弇曰愍侯禹疾病天子親數問除二子<lb/>
爲郞分禹國封三子爲列侯禹内文明外温恭不事<lb/>
産業常欲避權勢有十三男各命通一經其閨門之<lb/>
訓皆可爲後世法長子震爲高密侯次襲爲昌安侯<lb/>
次爲車騎將軍坐出塞追叛胡下獄死第六子訓不<lb/>
好文學禹以此非之然好施愛士濟人之急士無貴<lb/>
賤見之如舊以謁者使外國爲烏九校尉徙杼秋侯<lb/>
股爲居巢侯楊州刺史詔以股口無擇言行無怨惡<lb/>
<pb n="KR2b0004_SBCK_009-3b"/>
宜蒙褒顯以勸天下乃徴股行執金吾事<lb/>
二年春正月辛未祀光武皇帝於明堂始服冕珮玉<lb/>
禮畢登雲臺觀雲物大赦天下自三代服章皆有典<lb/>
禮周衰而其制漸微至戰國時各爲靡麗之服秦有<lb/>
天下收而用之上以供至尊下以賜百官而先王服<lb/>
章於是殘毀矣漢初文學旣缺時亦草創輿服旗幟<lb/>
一承秦制故雖少改所用尚多至是天子依周官禮<lb/>
記制度官冕衣裳珮玉乗輿擬古式矣<lb/>
袁宏曰昔聖人興天下之大利除天下之大患躬親<lb/>
其事身履其勤使天下之民各安性命而無夭昏之<lb/>
災是以天下之民親而愛之敬而尊之夫親之者欲<lb/>
<pb n="KR2b0004_SBCK_009-4a"/>
其閒敞平懌而無疾苦之患也故爲之宮室衛以垣<lb/>
墻重門擊柝以待暴客敬之者欲其崇高榮顯殊異<lb/>
於衆故爲之旗旌表以服章陛級懸絕不可得而逾<lb/>
也後之聖人知其如此自民之心而天下所欲爲故<lb/>
因而作制爲之節文始自衣裳至于車服棟宇垣牆<lb/>
各有品數明其制度盡其器用備物而不以爲奢適<lb/>
務而不以爲儉大典旣載陳于天下後嗣因循守其<lb/>
成法故上無異事下無移業先王之道也末世之主<lb/>
行其淫志耻基堂之不廣必壯大以開宮恨衣裳之<lb/>
不麗必美盛以修服崇屋而不厭其高玄黃而未盡<lb/>
其飾於是民力殫盡而天下咸怨所以弊也故有道<lb/>
<pb n="KR2b0004_SBCK_009-4b"/>
之主覩先王之規矩察秦漢之失制作營務求厥中<lb/>
則人心恱固而國祚長世也二月甲子立皇后馬氏<lb/>
皇子坦爲皇太子賜天下男子爵各有差鰥寡孤獨<lb/>
不能自存者粟人五斛后馬援女也后有四兄二姊<lb/>
長兄廖及防光二姊與后同母兄客卿幼而奇嶷初<lb/>
援南定百越北征匈奴謀議之士集於門下客卿年<lb/>
六歲能應接諸公專對賔客嘗有死罪亡命者客卿<lb/>
逃匿之不令人知援甚奇器之以爲壯大必任將相<lb/>
故以秦時官號字焉援薨後客卿早死太夫人悲傷<lb/>
發疾恍惚昏亂后時年十歲幹治家事勑制僮僕昆<lb/>
弟親屬各得其宜諸家皆以爲太夫人所爲也後問<lb/>
<pb n="KR2b0004_SBCK_009-5a"/>
之咸驚異焉嘗疾令卜者筮之曰此女當爲帝妃貴<lb/>
不可言久之太夫人亡珠直數萬錢問相者相者指<lb/>
一御婢此人盗之果如其言太夫人奇之乃令相諸<lb/>
女見后驚曰我必爲此女稱臣貴而少子太夫人曰<lb/>
得世無子乎相者曰有一子遽失得人子力愈於自<lb/>
生子也年十三以選入太子家接侍同列如承貴尊<lb/>
先人後已發於至誠由是見寵及有司奏立長秋宮<lb/>
太后曰馬貴人德冠後宮即其人也嘗從容問以政<lb/>
事后輒推心以對無不當意時後宮未有姙育者嘗<lb/>
言繼嗣當以位薦逹左右如恐不及其見寵者與之<lb/>
恩隆未嘗與侍御者私語其防閑愼微皆此類也性<lb/>
<pb n="KR2b0004_SBCK_009-5b"/>
不喜出入遊觀上時幸苑囿離宮輒諫諍辭意甚美<lb/>
上納焉誦易經習詩論語春秋略記大義聽言觀論<lb/>
摘發其要讀光武本紀至於獻千里馬寳劒賜騎士<lb/>
手不持珠玉未甞不歎息也后志在克已不以私家<lb/>
干朝廷兄廖爲虎賁中郞防光爲黃門郞訖明帝世<lb/>
不易官三月上初禮于學臨辟雍行大射禮使天下<lb/>
郡國行鄕飲酒禮于學校秋九月沛王濟南王淮南<lb/>
王東海王來朝冬十月壬子上臨辟雍初養三老五<lb/>
更於是士效禮樂三雍儀制備矣詔曰五更栢滎以<lb/>
尚書教朕十有餘年周頌曰視我顯德又曰無德不<lb/>
報其賜榮爵關内侯食邑五千戶榮病篤上疏謝恩<lb/>
<pb n="KR2b0004_SBCK_009-6a"/>
讓還爵土上憫傷之臨幸其家入巷下車擁經趨進<lb/>
躬自撫循賜以牀帳衣服於是諸侯大夫問疾者皆<lb/>
拜於牀下及終贈賜甚厚上親變服臨送賜冡塋初<lb/>
榮爲太常上幸其府令榮東面坐設几杖之禮而百<lb/>
官能通義者及榮門下生數百人上親自下說時有<lb/>
問難者上謙而不答曰太師在是也供賜畢悉以饌<lb/>
賜榮字春卿沛國亢人少給事郡縣長師事九江朱<lb/>
文家貧常賃自供書夜誦讀無懈怠十五年不歸家<lb/>
京師以此稱之父卒榮奔䘮九江負土成墳因留教<lb/>
授徒衆數百人王莽末天下擾攘兵革之間窮厄絕<lb/>
糧然抱持經書與諸生逃匿山谷講授不輟建武中<lb/>
<pb n="KR2b0004_SBCK_009-6b"/>
大司徒辟榮年巳六十餘矣時虎賁中郞將豫章何<lb/>
湯榮門下生也以選授皇太子經世祖問湯何所師<lb/>
對曰桓榮世祖即召榮令說尚書善其說拜郞賜錢<lb/>
十萬入授皇太子甚見尊重毎朝會世祖輒令榮於<lb/>
公卿前說因問長安時舊事世祖曰得卿幾晚善博<lb/>
士也榮叩頭曰臣經學淺薄不如同門生揚州從事<lb/>
臯弘郞中彭閔世祖曰俞汝諧因除榮爲博士榮謙<lb/>
恭有藴藉毎論難於前常持禮讓以義理相喻不苟<lb/>
以言辭取勝儒者以此高之少子郁字仲恩傳父業<lb/>
以任爲郞榮卒郁當襲爵上書讓孤兄子上不許遷<lb/>
侍中上以郁先師子有禮讓甚親厚焉常居中論經<lb/>
<pb n="KR2b0004_SBCK_009-7a"/>
問以政事甲子幸長安祠陵廟遣使者祠蕭何霍光<lb/>
車駕過軾墓所賜二千石令長巳下各有差十月護<lb/>
羌校尉竇林有罪下獄死<lb/>
三年春二月太尉趙喜司徒李訢坐事免左馮翊郭<lb/>
丹爲司徒南陽太守虞延爲大尉延陳留東昏人初<lb/>
爲細陽令信行於民棄官還家太守傅宗聞其名署<lb/>
功曹宗輿服出入擬於王侯延毎常進諫曰晏嬰相<lb/>
齊裘不𥙷公儀相魯㧞園葵去織婦夫以約失之者<lb/>
鮮矣宗勃然不悅曰昔者諸侯今之二千石也延以<lb/>
陪臣喻諸侯豈其謂也延以不合意退去宗後果以<lb/>
奢麗得罪臨當伏刑世祖使小黃門徃視之宗乃仰<lb/>
<pb n="KR2b0004_SBCK_009-7b"/>
天歎曰恨不用功曹虞延之諫後車駕過外黃詔問<lb/>
陳留太守寜有功曹虞延邪太守對曰今爲南部督<lb/>
郵乃引見問諫前太守時事延具以狀對詔問延外<lb/>
黃園陵寢殿祭器俎豆悉曉其禮由是遂見謝焉賜<lb/>
錢百萬郡中聞之易視聽辟司徒府遷洛陽令是時<lb/>
隂皇后家客馬成嘗爲姦宄延收繫之隂將軍書請<lb/>
之前後不絕延得一書輒加笞二百隂氏知延必殺<lb/>
之乃言於世祖以延多所枉濫世祖親臨御道勑延<lb/>
出獄中囚其巳論者居東罪未决者居西成自以罪<lb/>
巳決欲起就東延前擊其頭曰此民之蠧也久依城<lb/>
社不畏煙燒今方考實姦未窮盡成大呼稱冤㦸郎<lb/>
<pb n="KR2b0004_SBCK_009-8a"/>
以㦸承延頸叱使置之世祖知延不移因謂成曰汝<lb/>
犯法身自取之何以爲冤後數日遂伏誅上即位遷<lb/>
南陽太守新野功曹鄧衍以外戚小侯得朝會趨過<lb/>
殿庭姿容甚麗上顧謂左右曰朕之儀容豈能若此<lb/>
左右曰陛下天子此凡人何足比焉雖然上心好之<lb/>
特賜輿馬衣服南陽計吏歸具白延延知衍行不配<lb/>
容積三年而不用於是上乃勑衍令稱南陽功曹詣<lb/>
闕拜郞中後爲玄武司馬不爲父行服上聞之慨然<lb/>
曰知人則哲惟帝難之虞延之言信哉衍慙懼遂退<lb/>
位上益奇延甲子賜天下男子爵人二級三老孝悌<lb/>
力田三級鰥寡孤獨貧不能自存者粟人五斛夏四<lb/>
<pb n="KR2b0004_SBCK_009-8b"/>
月辛酉立皇子建爲千乗王當爲廣平王秋八月有<lb/>
司議世祖廟樂東平王倉議曰漢制舊典宗廟各奏<lb/>
其樂不必相襲以明其德也高帝受命龍興誅暴秦<lb/>
天下各得其所作武德之舞孝文皇帝躬行節儉澤<lb/>
施四海制盛德之舞光武皇帝受命中興撥亂反正<lb/>
登封告成功德巍巍夫歌所以詠德舞所以象功廟<lb/>
樂宜曰大武之舞從之初起北宮尚書僕射鍾離意<lb/>
諫曰陛下以天旱不雨毎自刻責避正殿損常膳而<lb/>
天猶不雨豈舉動失所而政違天心者邪昔湯遇旱<lb/>
以六事自責曰政不節邪使民疾邪宮室營邪女謁<lb/>
盛邪苞苴行邪讒夫昌邪今百姓須雨而天久旱竊<lb/>
<pb n="KR2b0004_SBCK_009-9a"/>
以爲北宮大作是宮室營政不節之類也自古巳來<lb/>
非患宮室小但患民之不安詩曰雨我公田遂及我<lb/>
私言君臣相濟上下同憂也今天下疲弊衣食不充<lb/>
可謂憂矣食禄於朝備在近列敢不以聞時詔賜降<lb/>
胡子縑尚書素事誤以十爲百上大怒召即欲鞭之<lb/>
意曰過誤者人所有也若以懈慢爲罪臣居大官皆<lb/>
在臣臣請先受坐解衣就撻上意解皆原之上性急<lb/>
好以小察爲明公卿大臣數被誣毀尚書近臣尤甚<lb/>
由是朝廷悚慄事爲多苟且以避誅責意獨犯顔論<lb/>
事數封還詔書羣臣獲怒者輒救請之意薦彭城劉<lb/>
平徵爲議郞上數引見遷侍中宗正平薦舉承宮郇<lb/>
<pb n="KR2b0004_SBCK_009-9b"/>
恁皆名士也以老病乞骸骨歸鄕里平字公子始以<lb/>
孝行稱爲郡吏守菑丘長政教大行毎屬縣賊輒令<lb/>
平守之所至皆治更始時天下亂平弟仲爲賊所害<lb/>
平抱仲女棄巳子而走母欲還取之平曰力不能兩<lb/>
全仲不可以絕類也遂去不顧平嘗出爲母求食賊<lb/>
得平將食之平叩頭涕泣曰今旦爲老母採苕母飢<lb/>
待平爲命願得反食母而還就死賊見其至誠哀而<lb/>
遣之平還旣食母即白曰屬與賊期義不可欺遂復<lb/>
還賊皆大驚相謂曰常聞烈士今乃見之矣吾不忍<lb/>
食子建武初平狄將軍龐萌反攻太守孫萌平爲主<lb/>
簿冒白刃伏萌上身被七創噑泣曰願以身代明府<lb/>
<pb n="KR2b0004_SBCK_009-10a"/>
賊乃相顧曰義士也勿殺遂解去萌絕而復蘇因涕<lb/>
泣相抱後數日萌竟死後太守嘉其節義舉孝廉爲<lb/>
全椒長使掾吏卒五日一來治所餘日令各就農桑<lb/>
官閒事簡民人懷感盗賊屏息資賦增益爲諸邑最<lb/>
刺史太守行部獄無囚徒民各自以得職不知所問<lb/>
沛人趙孝亦以義行獲寵孝字長平初天下亂人相<lb/>
食孝弟禮爲賊所得孝聞之則自縛詣賊曰禮久餓<lb/>
羸痩不如孝肥飽賊大驚不忍食兩放之謂曰歸持<lb/>
米糧來孝不能得即復徃願就烹賊義之不害建武<lb/>
初天下新定民皆乏食孝毎炊待熟輒使禮夫婦出<lb/>
有所役自在後與妻共𬞞菜食及禮還告以食而以<lb/>
<pb n="KR2b0004_SBCK_009-10b"/>
糧飯食之如此者久禮心怪之微察悵恨獨然遂不<lb/>
肯復出兄弟怡怡鄉黨服其義州郡召進退必以禮<lb/>
天子素聞其行詔拜爲諫議大夫長樂衛尉後復徵<lb/>
弟爲御史中丞禮亦以恭謙有禮讓上嘉孝兄弟篤<lb/>
行欲寵異之率常十日使禮至衛尉府太官供食令<lb/>
其相對盡歡其見優若此數年禮卒贈賻甚厚令孝<lb/>
以長樂衛尉從官屬送䘮葬于家壬申日有蝕之是<lb/>
時刑法嚴峻人懷憂懼因是變也鍾離意上疏曰陛<lb/>
下躬行孝道修明經術敬畏天地之禮勞䘏黎元之<lb/>
恩然而天氣未和日月不明水泉湧溢漂殺人民咎<lb/>
在羣臣不能宣化理職人懷恐急故百官不親吏民<lb/>
<pb n="KR2b0004_SBCK_009-11a"/>
不和至於骨肉相殘以逆和氣雖加殺罰猶不能止<lb/>
故百姓可以德勝不可以刑服願陛下緩刑罰順時<lb/>
氣以調隂陽垂之無極上雖不能用然知其忠直故<lb/>
不得久留中出爲魯國相爲治存大體不求細過百<lb/>
姓愛之將終遺言上書陳刑法大峻宜少寛假上感<lb/>
其言賜錢二十萬意之出也遂就北宮及德陽殿成<lb/>
㑹百官上曰鍾離尚書在不得成此殿也意字子阿<lb/>
㑹稽山隂人少爲督郵亭長有受民酒禮者府下記<lb/>
案治意答曰詩曰刑于寡妻至于兄弟以御于家邦<lb/>
明政化之本由近及逺今宜明府内以及諸外且闕<lb/>
略遠縣細微事太守甚賢之遂任以屬縣事㑹稽大<lb/>
<pb n="KR2b0004_SBCK_009-11b"/>
疾疫死者以萬數獨身自隱視經給醫藥全濟者甚<lb/>
多辟司徒府爲耿憲堂邑令視民如子百姓懷之邑<lb/>
民防廣遺腹子也爲父報讎繫獄其母病死廣哭泣<lb/>
不飲食意憐傷之解遣廣歸家使得殯殮丞掾皆以<lb/>
爲不可意曰自令罪非丞掾也廣殮母訖即還入獄<lb/>
意以狀聞竟得以減死論冬十月有事于世祖廟初<lb/>
獻大武之舞改太樂曰宜<lb/>
袁宏曰樂之爲用有自來矣大章簫韶於唐虞韶濩<lb/>
大武於殷周所以殷薦上帝饗祀宗廟陳之朝延以<lb/>
穆人倫古之道也末世制作不逹音聲之本感物乖<lb/>
化失序乎情性之宜故雖鐘鼓不足以動天地金石<lb/>
<pb n="KR2b0004_SBCK_009-12a"/>
不足以感人神因輕音聲之用以忽感導之方豈不<lb/>
惑乎善乎嵇生之言音聲曰古之王者承天理必崇<lb/>
簡易之教仰無爲之理君靜於上臣順於下大化潜<lb/>
通天下交泰羣臣安逸自求多福黙然化道懷忠抱<lb/>
義而不覺其所以然也和心足於内則美言發於外<lb/>
故歌以敘志舞以宣情然後文之以采章昭之以風<lb/>
雅播之以八音感之以大和導其神氣養而就之迎<lb/>
其悅情致而明之使心與理相順言與聲相應合乎<lb/>
㑹通以濟其美故凱樂之情見於金石含弘乎大顯<lb/>
於音聲也若此巳徃則萬國同風芳榮齊茂馥始秋<lb/>
蘭不期而信大道之隆莫盛於兹太平之業莫顯於<lb/>
<pb n="KR2b0004_SBCK_009-12b"/>
此故曰移風易俗莫善於樂然樂之爲體以心爲主<lb/>
故無聲之樂民之父母也夫音聲和此人情所不能<lb/>
已者也是以古人知情不可放故抑其所通知慾不<lb/>
可絕故因以致殺故爲可奉之禮制可遵之聲也口<lb/>
不盡味耳不極音揆始之中爲之檢則使逺近同風<lb/>
而不竭亦所以結忠信著不遷也故鄕教庠序革不<lb/>
修之使絲竹與俎豆並存羽旄與揖讓俱用正言與<lb/>
和聲同發使將聽是聲也必聞此言將觀是容也必<lb/>
崇此禮猶賔主升降然後酬酢行焉於是言語之節<lb/>
音聲之度揖讓之宜動止之致進退相須共爲一體<lb/>
君臣用之於朝士庶用之於家少而習之長而不怠<lb/>
<pb n="KR2b0004_SBCK_009-13a"/>
心安志固從善日遷此先王用樂之意也故朝宴聘<lb/>
享嘉樂必存是以國史採風俗之盛衰寄之樂工宣<lb/>
之以管絃使言之者無罪聞之者足以自戒此先王<lb/>
用樂之意也上與皇太子后幸南陽章陵周觀舊廬<lb/>
召見隂鄧故人賞賜各有差<lb/>
四年春二月辛亥上親耕于藉田將獵河内驃騎將<lb/>
軍王蒼諫曰臣聞盛春農事始興於時令不聚民興<lb/>
功傳曰田獵不宿食飲不享出入不節則木不曲直<lb/>
此失春令故也臣知車駕至約省所過吏民諷誦甘<lb/>
棠之德雖然動之不以禮非示四方規凖也陛下因<lb/>
行田野見稼穡經覽河川逍遥駐留弭節周旋至秋<lb/>
<pb n="KR2b0004_SBCK_009-13b"/>
冬乃振威靈整法駕備周衛設羽旄詩云抑抑威儀<lb/>
惟民之隅敬愼威儀惟民之則不勝至心謹手書陳<lb/>
愚上從之秋九月戊寅千乗王建薨隴西太守鄧融<lb/>
下獄死初融在職不稱功曹廉范知其必獲罪乃謝<lb/>
病去融甚望之范改姓名求爲廷尉卒無何融果徵<lb/>
下獄范衛侍有異於常融不意是范也怪而問之曰<lb/>
卿何類我功曹范曰君誤耳非是也融疾病及死范<lb/>
養視甚篤終不自言身自將車送䘮至南陽葬畢而<lb/>
去范自叔度杜陵人祖父丹王莽時爲大司馬范父<lb/>
遭亂客死於蜀范與母流離西州天下定乃歸鄕里<lb/>
范年十五辭母入蜀迎父䘮母憐其小謂曰汝家惟<lb/>
<pb n="KR2b0004_SBCK_009-14a"/>
汝一身遭世亂恐滅絕不得奉宗祀今僅得全奈何<lb/>
復棄我逺去范固自請母不能止遂與客俱西入蜀<lb/>
蜀郡太守張穆丹之故吏也聞范迎䘮遣吏資車馬<lb/>
布帛送范范還不受自客歩負䘮經渉塗險至葭萌<lb/>
下䘮載舩舩觸石破沒范抱持骸骨人前接范不動<lb/>
遂没石間衆傷其義相與共鉤求一日乃得共抱懸<lb/>
良久乃蘇穆聞之大驚復馳遣將前資追與范范曰<lb/>
前後相違范所不行也遂辭不受歸葬行服關中高<lb/>
其行<lb/>
袁宏曰古之人明救䘏之義開取與之分所以周急<lb/>
拯難通乎人之否泰也廉范厲然獨行以任所重其<lb/>
<pb n="KR2b0004_SBCK_009-14b"/>
身殆亡而親柩幾䘮非全通之道也范旣歸事博士<lb/>
薛漢𥘉范家之入蜀以良田百餘頃屬故吏毛仲范<lb/>
歸仲子叔奉仲遺命以田歸范范以物無常主在人<lb/>
即有悉推田與之辟公府掾會薛漢坐楚事誅故人<lb/>
門生莫敢哭視范獨徃收之吏以聞帝大怒召入詰<lb/>
責范曰楚王無道救亂天下范公府掾不與朝廷同<lb/>
心而反收歛罪人何人范叩頭曰臣無狀以謂漢等<lb/>
皆巳伏誅故不勝師資弟子之情當萬死上怒稍解<lb/>
問范爲廉頗後邪范對曰臣本趙人廉頗之後大父<lb/>
丹爲王莽大司馬上乃曰怪范能若此因釋之舉茂<lb/>
才爲温令數月遷雲中太守會胡虜反故事虜人入<lb/>
<pb n="KR2b0004_SBCK_009-15a"/>
塞過五千人移書旁郡救至乃出范聞警即自以精<lb/>
兵赴之虜盛漢兵不能敵范乃令軍士皆持炬晨奔<lb/>
虜軍大炬如星虜見之驚走追擊大破之自此後虜<lb/>
震怖不敢犯雲中累遷武侯蜀郡太守所在有名迹<lb/>
蜀部好文辯喜相長短范以寛厚化下人民懷之坐<lb/>
事免歸家多散財物以賑宗族與洛陽亭長慶鴻爲<lb/>
刎頸之交時人稱曰前有管鮑後有慶廉鴻官至琅<lb/>
邪太守所在有異迹十月乙卯司徒郭丹司空馮魴<lb/>
免丹字少卿南陽穰人少事淮陽公孫昌西入關棄<lb/>
符歎曰不乗傳車終不出關是時昌爲王莽講學大<lb/>
夫門下生甚衆而昌獨禮異丹由是嚴尤王尋更辟<lb/>
<pb n="KR2b0004_SBCK_009-15b"/>
請皆不就莽亦徵之逃避十餘年而更始立徵丹爲<lb/>
諫議大夫持節出關安集南陽初世祖即位諸將悉<lb/>
降受爵邑丹獨城守不下乃褁節荷擔經歷險更始<lb/>
妻子還其節傳然後歸田里後舉高第稍遷并州牧<lb/>
左馮翊皆有稱績及在相位淸廉公正與侯霸杜林<lb/>
相善亦齊名迹十二月陵鄕侯梁松下獄死松有才<lb/>
能明習漢家故事以選尚舞隂公主爲虎賁中郞將<lb/>
世祖時貴幸用事上即位遷太僕卿數爲私書請託<lb/>
郡縣事發覺免官由是怨望下獄誅安豐侯竇融薨<lb/>
融子穆尚内黃公主而顯親族及子固尚沮陽公主<lb/>
穆長子勲尚東海恭王女北陽公主穆爲城門校尉<lb/>
<pb n="KR2b0004_SBCK_009-16a"/>
固爲中郞將監羽林融從兄子林爲護羌校尉竇氏<lb/>
一公兩侯三公主四二千石自祖及孫官府邸第相<lb/>
望奴婢千餘人於親戚功臣中莫與爲比融年老子<lb/>
孫放縱多不法度帝不能容數下詔比以竇嬰田蚡<lb/>
故事融惶懼乞骸骨上賜牛酒策罷穆以國在安豐<lb/>
欲以安六侯歸遂假作故六安王國矯稱長公主家<lb/>
上書自言帝大怒乃盡免穆等官諸竇爲郎吏者皆<lb/>
遣歸故郡留融京師㑹融病薨謚曰戴侯穆居大第<lb/>
富於財天子使謁者監護其家欲以全之居數年穆<lb/>
父子自以失勢出怨言使者奏焉乃遣歸故郡坐賂<lb/>
遺小吏爲郡所考穆及勲皆死獄中詔融夫人與一<lb/>
<pb n="KR2b0004_SBCK_009-16b"/>
孫還洛陽固有才能世祖時貴顯用事及穆得罪固<lb/>
亦廢于家東平王蒼以輔政久固請歸蕃<lb/>
五年春二月詔曰東平王比上書願歸藩上將軍印<lb/>
綬謙讓日聞至誠懇惻蓋君子成人之美今其聽焉<lb/>
以驃騎長史爲東平王太傅掾吏爲中大夫令史爲<lb/>
王家郞勿上將軍印綬蒼體貌長大進止有禮好古<lb/>
多聞儒雅有識度上甞問蒼在家何者最爲樂對曰<lb/>
爲善最樂上嗟歎之冬十一月上幸鄴<lb/>
六年春正月沛王楚王濟南王東平王淮陽王琅邪<lb/>
王中山王東海王來朝廬江獲寳鼎納于太廟冬十<lb/>
一月行幸魯祠東海恭王沛王楚王濟南王東平王<lb/>
<pb n="KR2b0004_SBCK_009-17a"/>
淮陽王瑯邪王皆㑹於魯十二月還過陽城遣使者<lb/>
祠中岳太尉虞延爲司徒延立朝正色多所匡弼隂<lb/>
氏憾延欲毀傷之使人告延與楚王英謀反延以英<lb/>
帝親以爲不然不受其言後英事發覺上切讓之<lb/>
七年春正月癸酉皇太后隂氏崩二月庚申葬光烈<lb/>
隂皇后徵東海相宋均爲尚書令甞有疑事上大怒<lb/>
召尚書郞執之諸尚書皆叩頭謝均獨正色曰夫忠<lb/>
臣守正敢有二心均雖死不易上聞而善之即捨之<lb/>
遷司隷校尉河南太守政化大行毎疾百姓耆老皆<lb/>
爲禱請旦夕至府問訊起居天子方欲以爲相㑹有<lb/>
痼疾上召入自視其疾均見上流涕謝曰天罰有罪<lb/>
<pb n="KR2b0004_SBCK_009-17b"/>
所苦浸篤不復奉望帷幄上甚傷之賜錢三十萬卒<lb/>
於家初上好用能吏卒多暴虐殘刻終皆毀敗均罷<lb/>
朝相與言曰今選舉不得幽隱側陋但得見長吏耳<lb/>
太始時京兆則趙廣尹翁歸蕭望之丞相則魏相黃<lb/>
霸此數公者治皆致平今二千石殊無此國家喜文<lb/>
法吏以足止姦也然文吏習爲欺謾而廉吏淸在一<lb/>
巳無益百姓流亡盜賊所由而作也均自欲叩頭爭<lb/>
之時未可改也久將自苦之乃可言耳未及言遷爲<lb/>
司隷校尉後上聞其言追而悲之均字叔庠南陽安<lb/>
衆人初爲上蔡長誅鉏豪右姦猾震慄府下禁民葬<lb/>
不得過制均不行督郵以讓縣均曰夫送終踰制過<lb/>
<pb n="KR2b0004_SBCK_009-18a"/>
之厚也國有不義之民而罰其過禮者恐非政治之<lb/>
先遷九江太守五日一聽事悉省掾吏閉督郵府内<lb/>
令與諸曹分休屬縣無事百姓安業九江多虎數傷<lb/>
民先時常募吏民設檻餌捕之均曰夫虎豹在山黿<lb/>
鼉在淵物性之所託也江淮之間有猛獸猶江北之<lb/>
有雞肫也今數爲民害咎在貪殘居職使然也而令<lb/>
吏捕虎非憂民之本也今務退貪殘進忠良去窞餌<lb/>
勿復課其後民傳言虎皆去東渡江北海王薨謚曰<lb/>
靜王<lb/>
後漢孝明皇帝紀上卷第九<lb/>
<pb n="KR2b0004_SBCK_009-18b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_010-1a"/>
後漢孝明皇帝紀卷第十　袁宏<lb/>
八年冬十一月丙子上臨辟雍詔天下死罪贖各有<lb/>
差壬寅日有蝕之詔群臣上封事言得失是時北單<lb/>
于外求和親而數爲邊害上使越騎司馬鄭衆使匈<lb/>
奴單于欲令衆拜衆不爲之屈單于圍守衆欲脅服<lb/>
之衆拔刃以自誓單于恐乃止乃發使隨衆漢議復<lb/>
使衆衆䟽諫曰臣伏料北單于所欲致漢使者欲以<lb/>
離南單于令西域諸國耳故汲汲於致漢使使旣到<lb/>
偃蹇自若臣愚以爲於今冝且勿答南單于本來歸<lb/>
義者望呼韓邪之助故歸心不二烏桓慕化并力保<lb/>
蕃今聞北單于不屈漢復通使不止恐南單于必懷<lb/>
<pb n="KR2b0004_SBCK_010-1b"/>
疑而烏桓亦有二心單于久居漢地具知形勢萬分<lb/>
離析規爲邊害其憂不輕今幸有渡遼之衆揚威北<lb/>
垂雖勿答不敢爲害上不從而卒遣衆衆又上言臣<lb/>
前使匈奴與單于不和而今復徃恐其必取勝於臣<lb/>
臣誠不忍持大漢節信對旃裘跪拜令以益匈奴之<lb/>
名損大漢之強詔下聽衆旣西道路間連續上書固<lb/>
爭上大怒追還繫廷尉獄㑹赦歸家其後帝見匈奴<lb/>
使來者問衆使時與單于爭禮狀皆言匈奴中傳以<lb/>
爲衆壯勇徃時蘇武不能過也上乃復召衆爲軍司<lb/>
馬稍遷大司農<lb/>
九年夏四月詔以公田賜貧民各有差長吏居職三<lb/>
<pb n="KR2b0004_SBCK_010-2a"/>
年尤異者與計偕封皇子恭爲靈壽王黨爲重喜王<lb/>
十年春二月廣陵王荆有罪自殺荆上母弟也性急<lb/>
刻喜文法初封山陽王世祖崩荆與東海王強書勸<lb/>
強起兵強恐懼封上其書天子秘其事徙荆爲廣陵<lb/>
王荆爲相工曰吾貌類先帝先帝三十得天下我今<lb/>
亦三十可起兵未相者告吏荆自繫獄上復不忍考<lb/>
訊詔曰荆數年之間大罪二矣其赦荆罪不得臣其<lb/>
吏民荆猶不悛使巫祝詛上上使長水校尉樊儵任<lb/>
隗雜治荆獄奏荆大惡當誅上怒曰諸卿以我弟故<lb/>
敢請誅之即我子卿等豈敢邪儵曰天下高皇帝之<lb/>
天下非陛下之天下也春秋之義君親無將將而誅<lb/>
<pb n="KR2b0004_SBCK_010-2b"/>
之是以周公誅弟季友鴆兄臣等以荆屬託母弟陛<lb/>
下留心故復請之耳如令陛下子臣等專誅之矣荆<lb/>
自殺上憐傷之謚曰思王封荆子元壽爲廣陵侯食<lb/>
荆故國不得臣吏民儵字長魚樊宏之子也建武中<lb/>
諸王爭招致賔客好事者皆與之周旋更遣人請儵<lb/>
儵精義於學一無所應及捕諸王客儵不在其中世<lb/>
祖以是器之永平初與公卿雜定郊祀禮儀及五經<lb/>
異義立朝居正多所匡諫上亦敬重焉儵弟鮪爲其<lb/>
子賞求楚王英女敬郷公主儵止之曰建武時吾家<lb/>
並蒙榮寵一宗五侯時特進一言男可以尚主女可<lb/>
以配王但以臣子不當有外心不冝與藩國婚姻貴<lb/>
<pb n="KR2b0004_SBCK_010-3a"/>
盛爲宗族患故不爲也今爾有一子柰何棄於楚乎<lb/>
鮪不從遂與楚婚是時儵卒謚曰哀侯儵病患因猶<lb/>
不忘忠悉條政不便於民者未及言而薨上遣小黃<lb/>
門張音問何遺言音奏焉上爲之流涕以儵兩子郴<lb/>
梵謹於言行爲郎二十餘年未嘗𬒳奏劾初儵與郎<lb/>
承宮友善薦之于朝拜博士遷左右中郎將數納忠<lb/>
言守正不希苟容朝臣憚其節名聞於匈奴單于遣<lb/>
使來貢求見宫詔勑宮自整頓宫對曰夷狄眩名非<lb/>
識實也聞臣虚稱故欲見臣臣醜陋寢見臣必生輕<lb/>
賤臣不如選長大有威容者示之時以大鴻臚魏應<lb/>
示之夏曰月戊子大赦天下閏月甲午行幸南陽祠<lb/>
<pb n="KR2b0004_SBCK_010-3b"/>
章陵祭於舊宅作雅樂奏鹿鳴天子親御塤箎以娛<lb/>
嘉賔<lb/>
十一年春正月沛王楚王濟南王東平王淮陽王中<lb/>
山王郎邪王東海王來朝<lb/>
十二年春正月置永昌郡夏五月丙辰賜天下男子<lb/>
爵人二級三老孝悌力田人三級鰥寡孤獨不能自<lb/>
存者粟人二斛上以天下無事俗頗奢靡乃詔有司<lb/>
甲舊章整車服乙亥司空伏恭以老病罷大司農牟<lb/>
融爲司空是時天子勤於萬機公卿數朝㑹輒延坐<lb/>
論政事融明經術善論議朝廷皆服其能天子數嗟<lb/>
嘆以爲良宰相融字子夏北海安丘人也少以名德<lb/>
<pb n="KR2b0004_SBCK_010-4a"/>
稱舉茂才爲豐令治有異迹司徒范逡薦融忠正公<lb/>
方經行純備宜在本朝并上其治狀由是徴入爲司<lb/>
隷校尉多所舉正百僚敬憚之數年擢遷大鴻臚大<lb/>
司農<lb/>
十三年春二月上耕于藉田賜觀者食有一諸生蒙<lb/>
首而言曰善哉太公之遇文王也上使人報之曰生<lb/>
非太公予亦非文王夏四月辛巳幸榮陽廵河渠作<lb/>
水門遂至太行幸上黨冬十月甲辰晦日有蝕之詔<lb/>
有司陳便宜靡有所諱刺史太守詳理冤獄有䘏鰥<lb/>
寡勉思所蒞焉十二月楚王英謀反初郭后生東海<lb/>
恭王疆沛獻王輔濟南王安康阜陵質王延中山簡<lb/>
<pb n="KR2b0004_SBCK_010-4b"/>
王焉隂后生明帝東平獻王蒼臨淮王衡廣陵思王<lb/>
荆琅邪孝王京許姬生楚王英號楚太后世祖無寵<lb/>
英最小自帝爲太子時英獨歸附上上特親愛之數<lb/>
加賞賜英好遊俠交通賔客晚節喜黃老修浮屠祠<lb/>
八年上臨辟雍禮畢詔天下死罪得以縑贖英遣郎<lb/>
中令詣彭城曰臣託在藩蔽無以率先天下過惡素<lb/>
積喜聞大恩謹上黃縑二十五匹白䊵五匹以贖其<lb/>
愆楚相以聞詔曰楚王誦黃老之㣲言尚浮屠之仁<lb/>
祠㓗齊三月與神爲誓有何嫌懼而贖其罪因還其<lb/>
贖男子燕廣告英與顔忠王平等造圖書謀反有司<lb/>
奏英大逆不道請誅上以至親不忍徙丹陽涇縣湯<lb/>
<pb n="KR2b0004_SBCK_010-5a"/>
沐邑五百戸英男子爲公侯王者食邑如故楚太后<lb/>
留楚宫婢才人鼓吹從英者無限皆乘輜軿帶持兵<lb/>
弩行道射獵極意歡娛遣大鴻臚持節護送英丹陽<lb/>
浮屠者佛也西域天竺有佛道焉佛者漢言覺將悟<lb/>
羣生也其教以修善慈心爲主不殺生專務清淨其<lb/>
精者號爲沙門沙門者漢言息心蓋息意去欲而歸<lb/>
於無爲也又以爲人死精神不滅隨復受形生時所<lb/>
行善惡皆有報應故所貴行善修道以錬精神而不<lb/>
巳以至無爲而得爲佛也佛身長一丈六尺黃金項<lb/>
中佩日月光變化無方無所不入故能化通萬物而<lb/>
大濟羣生初帝夢見金人長大項有日月光以問羣<lb/>
<pb n="KR2b0004_SBCK_010-5b"/>
臣或曰西方有神其名曰佛其形長大而問其道術<lb/>
遂於中國而圖其形像焉有經數千萬以虚無爲宗<lb/>
苞羅精麤無所不統善爲宏闊勝大之言所求在一<lb/>
體之内而所明在視聽之外世俗之人以爲虚誕然<lb/>
歸於玄㣲深逺難得而測故王公大人觀死生報應<lb/>
之際莫不矍然自失是歳匈奴頻犯塞中郎耿秉上<lb/>
書曰中國虚費邊陲不寧其患專在匈奴以戰去戰<lb/>
可也故君不可以怒而興師將不可以愠而合戰鼓<lb/>
之以仁義爲國之寳矣天子内有圖匈奴志隂納秉<lb/>
言乃召入見使具陳其狀上善其言以爲可任將帥<lb/>
拜謁者僕射毎公卿論邊事秉輒預其議頃之太僕<lb/>
<pb n="KR2b0004_SBCK_010-6a"/>
祭彤虎賁中郎將馬庚顯親侯竇固下博侯劉張好<lb/>
畤侯耿忠等俱見議兵事秉以爲孝武時始事匈奴<lb/>
匈奴援引弓之類幷左袵之屬故不可得而制也漢<lb/>
旣得河西四郡及居延朔方徙民以充之根㨿未堅<lb/>
匈奴猶出爲冦其後羌胡分離四郡堅固居延朔方<lb/>
不可傾拔虜遂失其肥饒畜兵之地惟有西域俄復<lb/>
内屬呼韓邪單于請𣢾塞是故其勢易乘也今有南<lb/>
單于形勢相似然西域尚未内屬北虜未有舋作臣<lb/>
愚以爲當先擊白山得伊吾破車師通使烏孫諸國<lb/>
以斷其右臂未可先擊匈奴也伊吾亦有匈奴南呼<lb/>
衍一部破此復爲折其左角觀徃者漢兵出匈奴輒<lb/>
<pb n="KR2b0004_SBCK_010-6b"/>
爲亂五單于爭來必不以五將出之故也今可先擊<lb/>
白山以觀其變擊匈奴未晚也上善秉言議者或以<lb/>
爲今兵出白山匈奴必并兵相助又當分其東以離<lb/>
衆與秉計異上更然之<lb/>
十四年夏四月故楚王英自殺以諸侯禮葬之上遣<lb/>
中黃門視英妻子慰勞楚太后悉釋諸與英謀者而<lb/>
封燕廣爲折姦侯初英獄起内及京師諸侯外連州<lb/>
郡豪傑坐死及徙者以千數而繫獄者尚數千人顔<lb/>
忠王平辭及隧郷侯耿建朗陵侯臧信灌澤侯劉鯉<lb/>
曲成侯竇建御史寒朗治其獄奏建等未嘗與忠相<lb/>
見詰驗無實爲平所枉疑下無辜者衆上曰建等未<lb/>
<pb n="KR2b0004_SBCK_010-7a"/>
嘗見平忠何故引之朗曰所犯不道冀引建等以自<lb/>
明上曰若四侯無事何不出之而輕繫邪朗曰考之<lb/>
無事恐海内發其姦者故未奏之上怒曰吏持兩端<lb/>
巧爲其辭將下捶之朗曰願一言而死上曰誰共作<lb/>
章朗曰臣獨作之上曰何以不與三府議朗曰臣自<lb/>
知當族滅不敢多汙良善上曰何故族滅朗曰臣考<lb/>
事一年不能窮盡姦狀不爲罪人訟自知無狀雖族<lb/>
滅不恨夫䧟人死地復無憂責是以考一連十考十<lb/>
連百公卿毎朝陛下問得失皆言天下之惡禍及九<lb/>
族陛下大恩裁止於身天下幸甚歸舎皆仰屋竊嘆<lb/>
雖口不言指揮可知皆謂多冤獄莫敢言者今建等<lb/>
<pb n="KR2b0004_SBCK_010-7b"/>
無驗而陛下殺之誠願留神省察得其情實使刑者<lb/>
不怨死者不恨故臣冒死懇言誠不敢爲私上深納<lb/>
朗言自幸洛陽寺出者千餘人天下即大雨是時楚<lb/>
獄繫者數千人天子盛怒吏治之急自誣死者甚衆<lb/>
於是有司舉能治劇者以袁安爲楚郡太守安之郡<lb/>
不入府舎遥至獄所案驗無實者條上出之府丞掾<lb/>
吏皆叩頭爭之曰不可安曰如有不合太守當坐之<lb/>
不以相及也遂别具奏㑹帝感悟即報許得出四百<lb/>
餘家頃之徴入爲河南尹召入見上問以考楚事名<lb/>
簿甚備安具奏對無所遺失上以爲能也問安本自<lb/>
何爲官對曰臣本諸生上曰以尹故　吏也何意諸<lb/>
<pb n="KR2b0004_SBCK_010-8a"/>
生邪安爲河南尹十年號爲嚴明然未嘗加罪鞫人<lb/>
常稱曰凡士學問上欲望宰相下則牧守錮人於聖<lb/>
代尹所不爲也其下聞之皆自激厲名重朝廷安字<lb/>
邵公汝南宛人嚴重有威州里敬之爲縣功曹奉檄<lb/>
從事從事因安致書於令安曰公事邪則有郵驛今<lb/>
因功曹是有私也辭不肯受從事瞿然而止舉孝廉<lb/>
爲郎謁者隂平長任城令所在吏民畏而愛之夏五<lb/>
月封故廣陵王荆子六人爲列侯詔曰執金吾魴侍<lb/>
衛歷年數進忠言其還爵土封爲楊邑侯封竇融孫<lb/>
嘉爲安豐侯<lb/>
十五年春二月庚子令天下亡命贖各有差行幸彭<lb/>
<pb n="KR2b0004_SBCK_010-8b"/>
城止楚王舘悲慟左右百官凄然三月行幸琅邪及<lb/>
魯祠孔子及七十二弟子幸東平定陶祠定陶恭王<lb/>
夏四月封皇子暢爲汝南王建爲千乘王羡爲陳留<lb/>
王衍爲下邳王昞爲常山王長爲濟隂王徙重喜王<lb/>
黨爲樂城王賜天下男子爵人三級民酺五日上使<lb/>
越騎校尉桓郁郎中張酺授太子經二人朝夕侍講<lb/>
勸以經學是時太子家頗爲奢侈酺毎正諫甚見嚴<lb/>
憚㑹平陽公主薨太子同生也哀戚過禮酺以爲太<lb/>
子舉措冝動合禮度因是上䟽曰臣伏見皇太子仁<lb/>
厚寛明發言高逺卓然絶異非人所能及也今平陽<lb/>
公主薨悲哀發中形體骨立恩愛惻隱世希似是見<lb/>
<pb n="KR2b0004_SBCK_010-9a"/>
臣愚淺不識大體以爲宜選名儒高行以充師傅問<lb/>
訊起居之日太傅時賜讌所以宣德音以成聖德也<lb/>
侍中丁鴻仁而有讓逹於從政謁者費惲資性敦篤<lb/>
遵令法度如並侍左右必能發起㣲意增廣徽猷者<lb/>
也乙巳大赦天下冬十一月乙卯太白入于月其占<lb/>
曰大將戮死不出三年人主崩本志稱昔庖犧氏之<lb/>
王天下仰則觀象於天俯則觀法於地然則天地設<lb/>
位而星辰運度備矣易曰天垂象聖人則之星官之<lb/>
書始自黃帝至高陽氏使南正重司天北正黎司地<lb/>
唐虞之時則伏犧氏掌焉夏有昆吾殷有巫咸周有<lb/>
史佚皆職典預覩成敗以佐時政者也秦燔詩書愚<lb/>
<pb n="KR2b0004_SBCK_010-9b"/>
百姓六經典籍殘爲灰<graphic n="KR1427" url="https://raw.githubusercontent.com/kanripo/KR-Gaiji/master/images/KR1427.png" mimeType="image/png"/>星官之書全而不毁漢興<lb/>
司馬談父子以世家重黎氏之後著天官書班固序<lb/>
漢書又有天文志乙巳大赦天下匈奴㓂河西<lb/>
十六年春天子遂前議遣奉車都尉竇固駙馬都尉<lb/>
耿秉太僕祭<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>渡遼將軍吳常各將萬騎擊匈奴出<lb/>
燉煌崙塞擊南呼衍王出塞千五百里到蒲類海破<lb/>
白山走呼衍王斬首十餘級秉出張掖居延塞擊匈<lb/>
林王到沐樓山度莫六百里餘絶無水草得生口辭<lb/>
云匈林王轉北逐水草秉欲將輕騎追之都尉秦彭<lb/>
止之而還<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>嘗與南單于左賢王信出朔方鬲闕塞<lb/>
擊温禹犢王於涿邪山出塞九百餘里見小山爲信<lb/>
<pb n="KR2b0004_SBCK_010-10a"/>
所誤云是涿邪王山無所得而還是時秉燭有功吳<lb/>
嘗<graphic n="KR1328" url="https://raw.githubusercontent.com/kanripo/KR-Gaiji/master/images/KR1328.png" mimeType="image/png"/>罪<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>下獄免<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>性剛嚴行道不與信相得故爲<lb/>
信所誤<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>自恨無功出獄數日歐血死勑其子曰吾<lb/>
奉使不稱㣲功不立身死慙恨義不可以受賞賜汝<lb/>
等齎兵馬詣邊乞効死前行以副吾心其子逢上䟽<lb/>
陳<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>遺言上方任<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>聞之嗟歎者良久子參從擊車<lb/>
師有功遷遼東太守烏九鮮卑追思<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>不巳毎朝京<lb/>
師輒過拜<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>塜仰天號泣<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>字次孫潁陽人少孤值<lb/>
更始之際天下大亂盗賊縱橫野無煙火而<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>常在<lb/>
墓側盡其哀心賊毎過見其號泣不畏死亡皆不犯<lb/>
也後隨從兄遵從世祖世祖以彤爲黃門郎常宿衛<lb/>
<pb n="KR2b0004_SBCK_010-10b"/>
左右及遵薨無子追傷之以<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>爲偃師長令附近遵<lb/>
墓四時祀之遷襄賁令皆有名迹詔書勉勵增秩一<lb/>
等賜縑百匹及在遼東著績北邊<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>氣勇過人開弓<lb/>
三百斤多恩信善權略士卒爭爲効力永平初胡夷<lb/>
内附野無風塵乃悉罷邊兵而徴<graphic n="KR0686" url="https://raw.githubusercontent.com/kanripo/KR-Gaiji/master/images/KR0686.png" mimeType="image/png"/>爲太僕卿彤在<lb/>
遼東十餘年無十金之資天下知其清拜日賜錢百<lb/>
萬馬三匹衣被刀劒下至居家器物無不備焉毎見<lb/>
上輒嗟歎以爲可屬以重任嘗謂左右曰太僕吾之<lb/>
禦侮者也竇固之破白山遣從事郭恂假司馬班超<lb/>
使西域超到鄯善鄯善王廣事超禮敬甚備一旦忽<lb/>
踈超謂官屬曰寧覺廣禮意益不如前日乎官屬曰<lb/>
<pb n="KR2b0004_SBCK_010-11a"/>
胡人不能久變無他故超曰明者觀於未萌况兆巳<lb/>
見此必有北虜使來故令其疑耳乃召侍胡逆問曰<lb/>
匈奴使到日何故不白侍胡怖恐曰到巳三日去此<lb/>
三十里超使閉侍胡悉㑹所將吏士三十六人大飲<lb/>
之酒酣超激怒之曰卿曹與我俱在絶域欲成大功<lb/>
以求富貴今虜使到纔數日而廣禮意即廢如令鄯<lb/>
善收吾屬送匈奴骸骨棄捐爲豺狼食爲之柰何官<lb/>
屬咸曰今旣在危亡之地死生從司馬超復曰丈夫<lb/>
不入虎穴不得虎子寧我圖人不爲人所圖當今之<lb/>
計獨有夜圍虜使放火攻之使不知我多少震驚可<lb/>
盡彌也滅此虜則鄯善破膽功成事立矣不然盡爲<lb/>
<pb n="KR2b0004_SBCK_010-11b"/>
所擒悔將何及皆曰當與從事議之超怒曰從事文<lb/>
墨吏聞此必恐而謀泄謀泄爲鄯善所吞死而無益<lb/>
非壯士也衆曰善超夜將吏士奔之令十人持鼓餘<lb/>
皆兵弩乃順風縱火擊鼓大呼虜驚走超手殺三人<lb/>
吏士斬首數十級餘悉燒死明日具告恂恂大驚又<lb/>
内恐超獨擅其功超曰本與掾俱受任此一家事掾<lb/>
雖不行超何心獨擅之大小當共其禍福恂喜超乃<lb/>
召鄯善王廣示以虜使首舉國怖慄超告以漢家威<lb/>
德自今巳後勿復與北虜通廣叩頭樂屬漢無二心<lb/>
超還入塞奉虜使首詣固固具上超前後功詔以超<lb/>
爲司馬賜布二百匹遣超使于窴國欲增益其吏士<lb/>
<pb n="KR2b0004_SBCK_010-12a"/>
超自請願但將所從三十六人超曰于窴大國且逺<lb/>
今欲出萬死立尺寸之功雖將數百人徃無益於強<lb/>
如有不虞多益爲累耳遂出塞是時于窴王廣德新<lb/>
破車師生得其王匈奴遣節使監護其國超至于窴<lb/>
于窴俗信巫疑事輒巫决之超到數日廣德以匈奴<lb/>
使在其國禮意不備未有定心㑹巫言神怒何故向<lb/>
漢屬匈奴者言漢使有馬急取以祠神神怒乃解廣<lb/>
德遣國相私來比白超願請馬以祠神超曰馬可得<lb/>
令巫自來受之有頃巫到超叱吏執之遂斷巫頭收<lb/>
私來比鞭笞數百遣持巫頭徃責讓廣德廣德聞超<lb/>
前於鄯善誅虜使納其貢恐怖遂舉兵攻殺匈奴使<lb/>
<pb n="KR2b0004_SBCK_010-12b"/>
五十餘人降超超重賜王以鎭撫之因留于窴竟冬<lb/>
先是龜兹王建爲匈奴所立倚其威功破踈勒殺其<lb/>
王忠誅貴臣因立左候兜題所爲踈勒超令廣德發<lb/>
專驛自到踈勒去兜題所治盤囊城九十里遣吏陳<lb/>
憲等徃降之勑兜題本非踈勒種人如不降便刼之<lb/>
憲旣見兜題無降意又輕其單弱無備憲遂前刼縛<lb/>
兠題左右皆驚走留二人守之憲馳白超超即徃悉<lb/>
召踈勒掾吏告以龜兹爲匈奴擊踈勒盡殺汝貴人<lb/>
而立兠題兠題非汝本種今漢使來欲立故王種爲<lb/>
汝降害無得恐怖衆皆喜超亦求索故王近屬得兄<lb/>
榆勒立之更名忠國中大恱超問忠及官屬當殺兠<lb/>
<pb n="KR2b0004_SBCK_010-13a"/>
題邪生遣之邪咸曰當殺之超曰殺之無益於事當<lb/>
令龜兹知漢威德遂解遣之踈勒由是與龜兹結怨<lb/>
專心向漢起守盤彚城忠據踈勒城超字仲升彪之<lb/>
少子也俶儻不修小節而内行甚謹家貧嘗傭寫書<lb/>
投筆而嘆曰丈夫當爲傳介子張博望立功絶域以<lb/>
取封侯耳安能久執刀筆乎坐者笑之曰超小子安<lb/>
知壯士之志哉行遇相者謂超曰君布衣諸生耳而<lb/>
相法當封侯萬里之外超問其故相者曰君鷰頷虎<lb/>
頸飛而食肉以此知之秋七月淮南王延謀反徙爲<lb/>
阜陵王食二縣九月丁卯令罪死囚徒非大逆無道<lb/>
減死一等徙戎邊北海王睦薨謚曰敬王睦少好學<lb/>
<pb n="KR2b0004_SBCK_010-13b"/>
世祖器之上爲太子時數侍讌㑹入則談論接席出<lb/>
則遊觀同輿甚見親禮是時法網尚踈諸國得通賔<lb/>
客睦不逺千里交結知識宿德名儒莫不造其門睦<lb/>
虚巳折節以禮接之由是名聲藉甚自爲王後法禁<lb/>
益峻睦乃謝絶賔客放心音樂歲終遣使朝京師睦<lb/>
召使者問曰朝廷設問寡人大夫何辭以對使者曰<lb/>
大王忠孝慈仁敬賢樂士臣雖螻螘敢不實對王曰<lb/>
吁危我哉是乃孤㓜時進趨之行也大夫其對以孤<lb/>
寵爵以來志意衰墮聲色是娛犬馬是好使者受命<lb/>
而行其抑絶名迹深識機㣲如此睦父靖王興薨悉<lb/>
推財産與諸弟雖車服珍寳皆不以介意有要然隨<lb/>
<pb n="KR2b0004_SBCK_010-14a"/>
金帛贖之能屬文善史書作春秋指義終始論及賦<lb/>
頌數十篇病臨困帝以驛馬詔睦爲草書尺牘十首<lb/>
十七年秋八月丙寅詔宥武威張掖酒泉燉煌囚繫<lb/>
交趾以下冬十月竇固耿秉將萬餘騎師擊車師王<lb/>
請降於是固奏置西域都護戊巳校尉陳穆爲都護<lb/>
耿恭爲戊巳校尉關寵爲戊巳校尉恭屯金蒲城寵<lb/>
屯折中城相去千餘里恭乃移檄烏孫大昆彌宜喻<lb/>
威德皆遣使獻馬求入侍天子恭字伯宗况之孫性<lb/>
慷慨多大略好將帥之事<lb/>
十八年春二月詔固等罷兵還京師三月北匈奴左<lb/>
鹿蟸王將二萬騎率焉蓍龜兹來車師王安得死焉<lb/>
<pb n="KR2b0004_SBCK_010-14b"/>
蓍龜兹殺都護陳穆副校尉郭恂遂攻金蒲城耿恭<lb/>
令軍士皆持滿勿得發告匈奴曰漢家神箭所中創<lb/>
中皆沸於是乃發弩皆應弦而倒虜中矢者創中沸<lb/>
大驚曰漢神可畏遂皆遁去恭以踈勒傍有水去王<lb/>
忠所據近引兵居之匈奴後來攻恭恭募先登士四<lb/>
十人出城奔斬首數十級匈奴乃相與議曰前踈勒<lb/>
王守此城攻不能下絶其澗水即降因絶澗水吏士<lb/>
無飲窮困至祚馬糞汁飲之恭於是城中穿井十五<lb/>
丈不得水吏士失色恭嘆曰昔蘇武困於北海猶能<lb/>
奮節况恭擁兵近道而不蒙祐哉聞貳師將軍抜佩<lb/>
刀以刺山而飛泉湧出今漢神明豈有當窮者乎乃<lb/>
<pb n="KR2b0004_SBCK_010-15a"/>
整衣服向井再拜爲吏士禱水身自率士輓籠有頃<lb/>
飛泉湧出大得水吏士驚喜皆稱萬歲於是將水以<lb/>
示虜虜兵大驚而去丁亥令天下亡命者贖罪各有<lb/>
荖夏四月賜天下男子爵人三級鰥寡孤獨不能自<lb/>
存者粟人三斛秋八月壬子帝崩于東宫遺詔不起<lb/>
寢廟藏主於世祖廟更衣臺是日太子即皇帝位年<lb/>
十八壬戌葬孝明皇帝于顯節陵冬十月乙未大赦<lb/>
天下賜男子爵人二級其爲人父後者及三老孝悌<lb/>
力田人三級鰥寡孤獨貧不能自存者粟人三斛以<lb/>
衛尉趙喜爲太傅司空牟融爲太尉録尚書事戊戌<lb/>
蜀郡太守第五倫爲司空倫字伯魚京兆長陵人其<lb/>
<pb n="KR2b0004_SBCK_010-15b"/>
先齊諸田徙充園陵宗族多故以次第爲氏倫好黃<lb/>
老以孝行稱王莽末天下兵起宗族及閭里聞倫勇<lb/>
而有義爭徃附之倫相率厲堅壘壁銅馬赤眉數十<lb/>
輩皆不能下時米石萬錢人相食倫獨收養孤子外<lb/>
孫分糧共食死生相守郷里以此賢之太守鮮于褒<lb/>
見而異之署倫爲吏後襃坐事徴把倫臂曰恨相知<lb/>
晚㑹蓋延爲京兆尹事多犯法倫數諫爭不合遂沈<lb/>
滯曹吏頃之鮮于襃左遷爲高唐令倫去吏荷檐徃<lb/>
候襃襃引倫升堂屬其妻子復歸縣爲嗇夫倫以久<lb/>
官不逹乃將家屬客河東變易姓字自稱王伯春常<lb/>
載塩徃來太原上黨毎所止客舎輒爲掃除而去道<lb/>
<pb n="KR2b0004_SBCK_010-16a"/>
上號曰道士久之鮮于襃爲謁者從車駕至長安時<lb/>
閻興爲京兆尹襃言倫於興興聘求倫倫復出爲郡<lb/>
吏倫毎讀詔書常嘆曰皆聖主也當何由得一見也<lb/>
等軰笑之曰說將尚不下安能動萬乘邪倫曰未遇<lb/>
知巳道不同故耳舉孝廉除郎中補淮南王醫工長<lb/>
隨王朝京師官屬得㑹見問世祖因問政事倫具言<lb/>
治道所宜世祖大恱明日復召至日夕世祖謂倫曰<lb/>
聞卿爲吏搒婦公不過從兄飯寧有之邪倫對曰臣<lb/>
三娶妻皆無父臣遭饑饉米一石萬錢不敢妄過人<lb/>
飯世祖曰爲市掾人有遺卿母一箇餅者卿從外來<lb/>
見之奪母探口中餅出信有之乎倫曰實無此衆人<lb/>
<pb n="KR2b0004_SBCK_010-16b"/>
以臣愚蔽故爲生此語有詔拜倫爲扶夷長至苑遷<lb/>
㑹稽太守爲政清淨不煩化行於民性節儉雖爲二<lb/>
千石常衣布𥜗自斬馬草妻子自炊㑹稽俗信淫祀<lb/>
皆以牛羊請禱是以財盡於鬼神産盡於祭祀或家<lb/>
貧不能以時禱祀至諱言牛不敢食其肉發病且死<lb/>
先爲牛鳴其畏懼如此倫乃禁絶之掾吏皆請諫不<lb/>
可倫曰夫建功立事在於爲政爲政當信經義經言<lb/>
淫祀無福非其鬼而祭之謟也今鬼神而祭之有知<lb/>
不妄飲食於民間使其無知又何能禍人遂移書屬<lb/>
縣曉喻百姓民不得有出門之祀者案論之有屠牛<lb/>
輒行罰民初恐怖頗揺動不安倫勑之逾急後遂斷<lb/>
<pb n="KR2b0004_SBCK_010-17a"/>
絶百姓遂以安業永平中坐事徴百姓老小闐府門<lb/>
皆攀車啼呼朝發至日中才行五里倫乃止亭舎密<lb/>
乘舩去吏民上書守闕千餘人是時上方案梁松事<lb/>
多爲訟冤者上患之有詔公車諸爲梁氏及㑹稽太<lb/>
守書皆勿受倫免歸田里躬耕以自給起家守宕渠<lb/>
令遷蜀郡太守蜀地肥饒民多富實掾吏官屬皆鮮<lb/>
車肥馬倫欲革化之乃舉貧而有志者多至九卿郡<lb/>
守名爲知人上新即位倫以遠郡入爲三司舉清能<lb/>
也初耿恭𬒳圍明帝怒甚將遣兵救之師未出而帝<lb/>
崩匈奴聞中國有䘮遂復圍之糧盡乃煑弩筋食之<lb/>
恭與士卒同厲以恩義皆無二心匈奴遣使謂恭曰<lb/>
<pb n="KR2b0004_SBCK_010-17b"/>
空於城中餓死爲何不早降降者封爲白屋侯妻以<lb/>
子女恭手劒殺其使相拒數月使士消盡戊巳校尉<lb/>
關寵上書求救事下公卿司空第伍倫以爲不可救<lb/>
司空鮑昱以爲使人於死亡之地有急如棄之外示<lb/>
弱戎夷内傷死難之臣此際若不救之後或邊上有<lb/>
警陛下如何使人也又戊巳校尉纔十數人匈奴圍<lb/>
之數十日不下是其弱效兵家先名後實可令燉煌<lb/>
酒泉太守各將精騎多其幡幟倍道兼行以赴其急<lb/>
匈奴疲困之兵必走征西將軍耿秉屯酒泉發燉煌<lb/>
酒泉兵擊車師甲辰晦日有蝕之天子避正殿不聽<lb/>
事詔曰朕以眇年奉承宗祖不能聿修洪業以致災<lb/>
<pb n="KR2b0004_SBCK_010-18a"/>
青思惟厥咎在予一人又羣司百僚其勉修所職各<lb/>
言其封事靡有所諱是歲兖豫徐州民被水旱災害<lb/>
令勿收田租以見榖廩賜貧民焉<lb/>
後漢孝明皇帝紀卷第十<lb/>
<pb n="KR2b0004_SBCK_010-18b"/>
<pb n="KR2b0004_SBCK_010-18b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_011-1a"/>
</p>
<p>
<pb n="KR2b0004_SBCK_011-1b"/>
<pb n="KR2b0004_SBCK_011-1b"/>
後漢孝章皇帝紀卷上第十一　袁宏<lb/>
建𥘉元年春正月燉煌太守王遵酒泉太守殷彭將<lb/>
兵五千人破車師耿恭遣吏范羌迎軍資於燉煌羌<lb/>
還與大軍俱西及車師破諸將欲還羌請迎恭諸將<lb/>
不肯羌固請之乃分兵二千人至踈勒城城中夜聞<lb/>
兵聲以爲虜至皆恐羌呼曰我范羌也漢兵來相迎<lb/>
恭等皆稱萬歳乃開城門恭見悲喜垂涕相持明日<lb/>
隨軍俱還燉煌吏士餘十三人關寵病死以䘮歸西<lb/>
域遂絶恭至司徒鮑昱以恭節過蘇武宜蒙爵土之<lb/>
賞不從上拜恭爲騎都尉先恭未還恭毋亡自恨不<lb/>
得親飯啥追行䘮服詔使五官中郞將馬嚴以牛酒<lb/>
<pb n="KR2b0004_SBCK_011-2a"/>
釋恭服初班超與踈勒城王忠首尾吏士單少徒以<lb/>
恩義相撫數歳幾爲龜兹所得及西域没超孤絶有<lb/>
詔召超超發踈勒都尉黎弇以刀自刺之漢士棄我<lb/>
去勢不能白首當復爲龜兹所屠誠不忍見漢使去<lb/>
故先自殺超到于闐王侯以下涕泣抱持超馬依漢<lb/>
如父毋誠不可去超度于闐終不聽其東又畢成本<lb/>
志乃復從于闐還踈勒超去後而兩城降龜兹超收<lb/>
捕反者斬之踈勒復安是時天小旱榖貴民饑丙寅<lb/>
詔曰比年饑旱民頻流亡朕甚懼之公卿二千石各<lb/>
推精誠專以民事爲急罪非殊死且勿案驗立秋如<lb/>
故事有司明慎選舉進柔良退貪殘順時令理冤獄<lb/>
<pb n="KR2b0004_SBCK_011-2b"/>
五敎在寛帝典所美愷悌君子大雅所歎露布天下<lb/>
使明知朕意於是旱甚上問司徒鮑昱曰將何以復<lb/>
災昱曰臣聞聖人治國三年有成陛下即位未久就<lb/>
政有得失未足致異雖修禮樂崇德敎亦足以移風<lb/>
臣前爲汝南太守典治楚事但汝南一郡繫者千餘<lb/>
人恐未能盡當其罪先帝定大獄一𧺫冤者過半又<lb/>
諸徙家骨肉離散孤魂不祀骸骨流離死生𬒳毒一<lb/>
人呼嗟王道爲虧宜一切還諸徙家使生者悅懌死<lb/>
者得歸興滅繼絶和氣可致上從之即詔坐楚淮陽<lb/>
事徙者令歸本郡<lb/>
袁宏曰夫物有方事有類陽者從陽隂者從隂本乎<lb/>
<pb n="KR2b0004_SBCK_011-3a"/>
天者親上本乎地者親下則天地人物各以理應矣<lb/>
故于其一物是虧其氣所犯彌衆所以寒暑不調四<lb/>
時失序蓋由斯也古之哲王知治化本於天理陶和<lb/>
在於物類故道之德禮威以刑戮使賞必當功罰必<lb/>
有罪然後天地羣生穆然交泰故斬一木傷一生有<lb/>
不得其理以爲治道未盡也而况百姓之命乎夫致<lb/>
之也有物則病之也必深化之也有由則禳之也有<lb/>
術是以炎夏餘虐以成水旱之災也堯湯蹔撫足免<lb/>
黎民之患由斯觀之自三代以下刑罰失中枉死無<lb/>
辜幾將半而欲隂陽和調水旱以時其可得乎若能<lb/>
寛以臨民簡以役物罰懼其濫雖不能萬物調暢同<lb/>
<pb n="KR2b0004_SBCK_011-3b"/>
符在昔免夫甚泰之災固遠矣三月丙午隱強侯隂<lb/>
博坐驕溢膠東侯賈敏坐不孝皆免爲庻人甲寅山<lb/>
陽東平地震詔三公二千石舉賢良方正能直言極<lb/>
諌之士各一人夏四月丙戍詔曰蓋褒德賞功興亡<lb/>
繼絶所以昭孝事親以旌善人故仁不遺德義不忘<lb/>
勞先王之令典也故特進膠東侯佐命河北列在元<lb/>
功衞尉隂興忠貞愛國先帝休之今興子輔向復孫<lb/>
敏頑凶失道自陷刑以䘮爵土朕甚憐之其封復子<lb/>
邯爲膠東侯興子貟爲隱強侯秋七月辛亥詔以上<lb/>
林兩禦田賜鰥寡貧窮不能自存者冬十一月阜陵<lb/>
王延與子男魴等謀反延奢泰驕佚待下嚴刻永平<lb/>
<pb n="KR2b0004_SBCK_011-4a"/>
中有上書告延謀反者辭所連及坐死徙者甚衆有<lb/>
司奏誅延明帝以至親不忍徙阜陵王延因以見侵<lb/>
怨望至是復有告延與子男魴等謀反者有司檻車<lb/>
徴延詣廷尉帝不聽詔貶延爲阜陵侯赦魴等罪一<lb/>
切勿治延在國謁者一人當監護不得與吏民通司<lb/>
空長史江革爲五官郞將毎朝㑹天子常自禮之時<lb/>
又疾不㑹輒令太宫送飱醪恩寵莫與爲比於是京<lb/>
師貴戚衞尉馬廖侍中竇憲等慕其行各奉書致禮<lb/>
革畏慎一無所受上益善之革字次伯齊國臨淄人<lb/>
也居家專心於孝養不爲修飾之行務適親意而已<lb/>
嘗自爲毋炊㸑不任妻子毎至歳時當案比革以母<lb/>
<pb n="KR2b0004_SBCK_011-4b"/>
老不欲勞動自在轅中輓車不用牛馬由是鄕里稱<lb/>
之曰江巨孝太守嘗以禮召之母老不應及母卒哭<lb/>
泣不絕聲常寢塜廬服竟不忍除太守遣掾釋服固<lb/>
請以爲吏舉孝廉爲郞補楚太僕月餘自劾去楚王<lb/>
英馳遣官屬追之遂不肯還復使中傅贈送辭不受<lb/>
旣爲中郞將復上書乞骸骨轉諌議大夫告歸遣子<lb/>
奐詣闕謝病䔍天子思革篤行詔齊相曰諌議大夫<lb/>
江革前以病歸今𧺫居如何夫孝百行之本冠衆善<lb/>
之始也國家毎惟忠孝之士未嘗不及革也縣以見<lb/>
榖千斛賜巨孝嘗以八月長吏存問致羊一頭酒二<lb/>
斛終身以顯異行如有不幸祠以中牢由是巨孝之<lb/>
<pb n="KR2b0004_SBCK_011-5a"/>
名行於天下廬江毛義以孝行稱南陽人張奉慕其<lb/>
名故徃候之坐定而府檄適至以義爲守令義喜甚<lb/>
動於顔色奉者志尚士也心賤之自恨來固辭去義<lb/>
母死棄官行服進退必以禮賢良公車徴皆不至張<lb/>
奉歎曰賢者之心故不可測徃日之喜乃爲親也所<lb/>
謂家貧親老不擇官而仕也天子聞而嘉之賜榖千<lb/>
斛八月長吏問𧺫居加賜羊酒汝南薛苞字孟嘗䘮<lb/>
母以至孝聞後母憎苞出令别居苞日夜號泣不肯<lb/>
去被歐打不得已廬住門外旦夕灑掃進養父怒之<lb/>
又廬於里頭晨昏不廢積歳父母慙而還之後行六<lb/>
年服䘮過其哀而弟子求出居苞不能止乃中分財<lb/>
<pb n="KR2b0004_SBCK_011-5b"/>
奴婢引其老者曰與我共事久若不能使也田廬取<lb/>
其荒者曰吾少時所治意所戀也器取朽者曰我服<lb/>
之久身所安也徴拜侍中苞性恬虗以死自乞有詔<lb/>
聽焉禮如毛義華嶠曰孔子稱孝莫大於嚴父嚴父<lb/>
莫大於配天則周公其人也子路曰傷哉貧也生無<lb/>
以養死無以葬子曰啜菽飲水孝也鍾鼓非樂云之<lb/>
本而器不可去三牲非孝養之主而養不可廢夫務<lb/>
器而忘本樂之過也崇養以傷行養之累也故定以<lb/>
道養周公之禮致四海之祭定以義養則仲由之粥<lb/>
無驕慢之性夫患啜菽粥之麤千祿以求養是以祿<lb/>
親也孜孜於致孝孝成而祿厚者此能以義養也孔<lb/>
<pb n="KR2b0004_SBCK_011-6a"/>
子稱孝哉閔子騫人不間於其父母兄弟之言言其<lb/>
孝皆合於道莫可復間也先代石氏父子稱孝子慶<lb/>
相齊人慕其言而治此殆所謂孝乎惟孝友于兄弟<lb/>
施於有政是亦爲政也若二子者推至誠以爲行行<lb/>
信於心而感於人以成名受祿可謂能孝養也<lb/>
二年夏四月徙羌降者於河東封汝南王舅隂堂爲<lb/>
西陵侯楚王英子五人爲列侯勿置於不得臣戊子<lb/>
有司依舊典奏封諸舅太后詔曰有舊典舅氏一人<lb/>
封也吾非謙而不爲誠昧有可耳今水旱連年民流<lb/>
滿道至有餓餒者而欲施封爵上行之爲失政臣受<lb/>
之爲䘮軀不可明矣先帝嘗言諸王財令半楚淮陽<lb/>
<pb n="KR2b0004_SBCK_011-6b"/>
吾子不當與光武帝子等今何以馬氏比隂氏乎且<lb/>
隂衞尉天下稱之省中御者出不及履而至門此蘧<lb/>
伯玉之敬也又有好賢下士吐握之名親陽侯雖剛<lb/>
強㣲失理然有方畧據地談論一朝無雙原鹿貞侯<lb/>
勇猛誠信此三人者天下選臣豈可及哉馬氏不及<lb/>
隂氏遠矣吾不才夙夜累息常恐虧先后之法有毛<lb/>
髪之罪吾不釋也言之不舍晝夜而親屬犯之不止<lb/>
治䘮𧺫墳又不時覺是吾言之不立耳目之塞也吾<lb/>
萬乗主身服大練食不求甘左右旁人無香薫之飾<lb/>
但布帛如是者欲以身率服衆也以爲外親見之當<lb/>
傷心自刻但發笑言太后素好儉前過濯龍門上見<lb/>
<pb n="KR2b0004_SBCK_011-7a"/>
外家車如流水馬如龍吾亦不譴怒之但絕其歳用<lb/>
冀以黙愧其心而猶駑怠無憂國忘家者知臣莫若<lb/>
君況親屬乎上固請封之太后詔曰吾反覆念之欲<lb/>
令兩善豈徒欲獲謙虚之名而令帝受不外施之恩<lb/>
哉竇太后欲封皇父曲周侯言髙祖要無軍功非劉<lb/>
氏不封今馬氏無功於漢不得與隂郭中興之后等<lb/>
也今輦轂下民食不造歳湯火之憂也柰何欲以此<lb/>
時封爵舅氏令吾無面目於園陵而令帝不知稼穯<lb/>
之艱難不可明矣吾巨冨貴重疊若再實木根必傷<lb/>
也且人所以欲封侯者欲以祿養親奉祭祀身温飽<lb/>
也祭祀則受太官之賜其身則御府之餘尚未足邪<lb/>
<pb n="KR2b0004_SBCK_011-7b"/>
而必當一縣封乎吾計之熟矣勿有疑至孝之行安<lb/>
親爲上今遭變異榖價數倍憂惶晝夜坐起不安而<lb/>
欲違慈母之拳拳吾素剛急有胷中氣不可不慎子<lb/>
之未冠由於父毋巳冠成人則子之志念帝人君也<lb/>
吾以未逾三年之故自吾家族故得專之穰歳之後<lb/>
行子之志吾但當含飴弄孫不能復知政於是止不<lb/>
封初明帝寢疾馬防爲黃門郞叅侍醫藥及太后爲<lb/>
明帝𧺫居注削去防名上即位太后詔三輔諸馬婚<lb/>
親有囑託郡縣干亂吏治者以法聞防等治母䘮𧺫<lb/>
墳逾制度太后以爲言即時削滅自後諸王公主家<lb/>
莫敢犯者率相效以素被服如一上下相承不嚴而<lb/>
<pb n="KR2b0004_SBCK_011-8a"/>
化太后置織室於濯龍中内以自娯外以先女功衣<lb/>
大練御者秃帬不縁諸主家朝請望見后袍極麤踈<lb/>
反以爲侍婢之數就視乃非人知者莫不歎息是時<lb/>
廖爲衞尉防爲城門校尉光爲越騎校尉廖等皆好<lb/>
施愛士藉以各勢賔客爭歸之言事者多以爲譏雖<lb/>
天子亦不善也秋盧水羌反以城門校尉馬防行車<lb/>
騎將軍與長水校尉耿恭率師征之司空第五倫諌<lb/>
曰臣愚以爲貴戚可封侯富之不當豫於國事何者<lb/>
有過繩以法則負下竊聞馬防當西征臣誠以防親<lb/>
舅皇太后慈仁脫有纎芥之難爲意此陛下之憂不<lb/>
從防遂出征大破羌恭到隴西上言宜令車騎將軍<lb/>
<pb n="KR2b0004_SBCK_011-8b"/>
防屯漢陽以爲威重昔安封侯竇融懷集羌胡聞其<lb/>
懽心子孫于今樂聞竇氏大鴻臚固前擊白山盧水<lb/>
聞固至三日而兵合卒剋白山盧水固之力也宜復<lb/>
遣固奉大使又薦臨邑侯劉復素好邉事明畧卓異<lb/>
反以微過歸國宜令以功自効令復將烏桓兵所向<lb/>
必剋由是忤於防防令謁者李譚奏恭不憂軍被詔<lb/>
怨望徴下獄免官本郡上欲爲原陵顯節陵致國於<lb/>
是東平王蒼上䟽諌曰臣竊見光武皇帝躬儉約之<lb/>
質覩終始之分初營壽陵且遵古制孝明皇帝大孝<lb/>
不違奉而行之不敢有所加焉至於自奉之禮尤爲<lb/>
儉約謙謙之美於斯爲盛臣愚以爲園邑之興由秦<lb/>
<pb n="KR2b0004_SBCK_011-9a"/>
以來非古之制丘隴且不欲其著明豈況郛郭哉上<lb/>
違先帝之心下造無益之功虗費國用動摇百姓非<lb/>
所以致和氣祈豐年也又以吉凶之教言之俗不欲<lb/>
無故繕修丘墓所有興𧺫考之古法則乖禮典稽之<lb/>
時宜則違民欲求之吉凶未見其福陛下追考祖禰<lb/>
思慕無巳誠恐左右過議以累聖心臣蒼誠傷二帝<lb/>
之美不暢於無窮也帝雅敬蒼從之而止<lb/>
三年春正月巳酉大赦天下詔東平王曰聞於師曰<lb/>
其物存其人亡不言哀而哀自至惟王孝友之性豈<lb/>
不能哉今以光烈皇后衣一篋遺王可時禮瞻以慰<lb/>
凱風寒泉之思又令後生子孫得見先后衣服迄今<lb/>
<pb n="KR2b0004_SBCK_011-9b"/>
魯國孔氏猶有仲尼衣車明德盛者光靈遠也京都<lb/>
子孫亦各得一篋光武皇帝衣以賦諸國故不復送<lb/>
乙卯廣平王鉅鹿王樂成王就國三月癸巳立皇后<lb/>
竇氏賜天下男子爵人二級三老孝悌力田人三級<lb/>
鰥寡孤獨貧不能自存者粟人五斛竇后勲女也勲<lb/>
尚沘陽公主生四男二女男憲次景篤瓌及后有容<lb/>
貌才能帝聞之數以問諸家及后女弟隨沘陽主入<lb/>
見長樂宫進止得適人事修備奉事太后下及侍御<lb/>
貢御問遺皆得其懽心太后異之上可意焉遂入掖<lb/>
庭后性敏給稱譽日聞太后縁上意乃立爲后專後<lb/>
宫追爵諡勲爲安成思侯憲兄弟親幸並侍宮省賞<lb/>
<pb n="KR2b0004_SBCK_011-10a"/>
賜日盛自馬氏侯及王主親家莫不畏憚憲乗勢放<lb/>
縱奪沁水公主田主畏憲不敢爭左右莫敢言上嘗<lb/>
幸公主第問以田事憲託言借之後上知焉大怒詔<lb/>
以田還主切責憲曰此何異指鹿爲馬久念使人驚<lb/>
怖昔先帝毎以舅氏田宅爲言而憲反奪貴主田何<lb/>
況小民哉難彫之人不可汲引吾捐棄汝等如孤雛<lb/>
腐䑕爾皇后毁服謝良久乃解由是帝不大受以位<lb/>
唯憲至侍中虎賁郞將焉景瓌皆黃門郞秋八月辛<lb/>
巳行車騎將軍防還京師車駕親幸其第後加賞賜<lb/>
上美防功令史官爲之頌不使防歳舉吏二人冬十<lb/>
二月丁酉以行車騎將軍城門校尉如故位逾九卿<lb/>
<pb n="KR2b0004_SBCK_011-10b"/>
班同三府置援吏十人上欲令衞尉馬廖朝㑹居防<lb/>
上將以優廖也辭曰朝廷以爵王道所由黜陟之序<lb/>
子得先父大臣列國之綱紀今以一臣亂朝廷臣不<lb/>
敢當也是歳班超率踈勒諸國破姑墨城上書求助<lb/>
臣竊見先帝欲聞西域校尉計思慮十有餘年乃發<lb/>
大䇿北擊匈奴西使諸國於是鄯善諸國咸願盡力<lb/>
破滅龜兹平通道若爲百分西域未得其一臣誠願<lb/>
棄身曠野竟卒聖朝本志昔魏絳以晉大夫和集諸<lb/>
戎況臣乗聖漢之威萬死之志冀必立鈆刀一割之<lb/>
用前世議者皆曰取三十六國號爲斬匈奴右臂遂<lb/>
定西域于今諸國西至日所入莫不向化各奉國珍<lb/>
<pb n="KR2b0004_SBCK_011-11a"/>
前後不絕唯獨焉蓍龜茲未服從臣初與官屬三十<lb/>
六人在踈勒更遭厄難今巳五歳矣大小皆言依漢<lb/>
與天等以是效臣之能通葱領葱領通則龜兹可伐<lb/>
今宜拜龜兹侍子白霸爲其國王以歩騎數百送之<lb/>
與諸國連兵歲月之間龜兹可擒今來四月到踈勒<lb/>
臣請于闐莎車踈勒兵擊蠻夷計之上也臣區區竊<lb/>
幸西域平定陛下舉萬年之觴布大喜於天下天子<lb/>
覽超奏知西域可成議欲給超兵卒平陵人徐幹等<lb/>
素善超上䟽願奮身佐超上以幹爲假司馬將弛刑<lb/>
及義從千人詣超<lb/>
四年春二月<graphic n="KR0996" url="https://raw.githubusercontent.com/kanripo/KR-Gaiji/master/images/KR0996.png" mimeType="image/png"/>辰太尉牟融薨上痛惜親自臨䘮賵<lb/>
<pb n="KR2b0004_SBCK_011-11b"/>
賜出於豐厚時融長子歸田里上以其餘子多小恐<lb/>
其䘮有闕也乃使太尉掾吏敎其威儀初光武勤治<lb/>
孝明好吏事風聲相勸俗頗苛刻司空第五倫以爲<lb/>
政化之本宜以寬和爲先及上即位崇寬而多恕於<lb/>
是倫上䟽褒稱因以諷曰陛下即位以寬臨下舉賢<lb/>
良選寬博聖明殊絕非羣下所能及詔書毎下務寬<lb/>
和而政急不解欲節儉而奢泰不止咎在俗弊臣下<lb/>
不稱故也臣聞爲政三年有成必世而後仁光武皇<lb/>
帝承王莽之後加嚴猛爲政因以成俗是以郡國所<lb/>
舉皆多辦職俗吏不應寬博之選臣聞其身不正雖<lb/>
令不從是以從上之行不從其言故曰以身敎者訟<lb/>
<pb n="KR2b0004_SBCK_011-12a"/>
今但進仁賢節儉者不過數人則俗必自化由形直<lb/>
者則影不得曲矣臣所以嘗懇懇欲行寬和者書記<lb/>
秦以酷急亡王莽亦以苛法自滅臣以爲大戒夫隂<lb/>
陽和則歳豐君臣同則化成刺史太守以下初拜京<lb/>
師及道出洛陽者宜皆召見可以博觀四方因以察<lb/>
其人諸上書言事有不合者但報歸田里不宜加過<lb/>
怒以明在寬夏四月戊子立皇子慶爲皇太子賜天<lb/>
下爵人二級三老孝悌力田人三級鰥寡孤獨貧不<lb/>
能自存者粟人五斛已巳靈夀王恭爲彭城王常山<lb/>
王炳爲淮南王汝南王暢爲梁王辛卯封皇子伉爲<lb/>
千乗令平春王癸卯封車騎將軍防爲順陽侯衛尉<lb/>
<pb n="KR2b0004_SBCK_011-12b"/>
廖爲潁陽侯執金吾光爲親汲侯廖等旣受封上書<lb/>
讓位天子許焉皆以特進歸第於是竇氏始貴司空<lb/>
第五倫上䟽曰當今百王之弊人民又巧咸趣邪路<lb/>
莫能守正虎賁將軍竇憲椒房之親出入省闥年盛<lb/>
志美卑謙樂善此其好士之風也然諸出入貴戚者<lb/>
率皆疵瑕禁固州縣無守納安貧之節希求進苟得<lb/>
之志更相扇動浮譽成雷蓋驕佚所從生也三輔議<lb/>
者至云以貴戚澣濯之猶解酲當以酒也險陂趨勢<lb/>
之徒誠不可親臣愚願陛下中宫嚴敕憲閉門自守<lb/>
無妄交通士大夫防其未萌慮於無形令憲永保福<lb/>
祿君臣交歡無纎介之隟此臣之願也倫志在奉公<lb/>
<pb n="KR2b0004_SBCK_011-13a"/>
言事無所隱諸子或時諫止輒叱遣之毎上事自爲<lb/>
草不復示掾吏民或奏記輒便封上之曰臣任重憂<lb/>
深不能出竒策異謀吏民責讓臣者多謹並封上其<lb/>
無私若此然少藴藉不修威儀以此見輕甲戍司徒<lb/>
鮑昱爲太尉南陽太守桓虞爲司徒虞字仲春左馮<lb/>
翊萬年人也初爲魯令以父母老去官二親旣終訖<lb/>
乃仕稍遷南陽太守表賢黜惡校練名實豪吏無所<lb/>
容其姦百姓恱之爲建武以來太守名稱無及虞者<lb/>
及爲三公無他異政六月癸丑皇太后馬氏崩秋七<lb/>
月壬戍葬明德皇太后八月甲午詔曰賈貴人者奉<lb/>
侍先帝劬勞帷幄建𥘉之後以至親供養長樂宫昏<lb/>
<pb n="KR2b0004_SBCK_011-13b"/>
定晨省夙夜匪懈今賜貴人赤綬安車一駟永巷宫<lb/>
人二百御府雜帛二萬匹大司農黃金千斤錢二萬<lb/>
詔旣早離皇太后幸復承子道中心依依昊天罔極<lb/>
貴人南陽人明德馬后姊子也以選入宫爲貴人生<lb/>
章帝馬后無子母而養之明帝謂馬后曰人未當自<lb/>
生子也但患養之不勤愛如巳子則愛敬如親生矣<lb/>
於是馬后遇帝感養育之恩遂帝名馬氏爲外家故<lb/>
馬氏不蒙舅氏之寵<lb/>
袁宏曰夫剛健獨運乾之德也柔和順從坤之性也<lb/>
是以制敎者本於斯男有專行之道女有三從之義<lb/>
君尊用專故人子不加爵於其父履柔體順故國君<lb/>
<pb n="KR2b0004_SBCK_011-14a"/>
可得崇禮於其母古之道也能封賈氏之號不盡名<lb/>
稱之極求之典籍異乎春秋之義也是秋詔儒㑹白<lb/>
虎觀議五經同異曰白虎通<lb/>
五年春二月庚辰朔詔曰朕新離供養罪惡著衆上<lb/>
天降異止于朕躬非羣司之咎其咎朕而巳公卿能<lb/>
極諫朕之過失者各舉一人巖穴之德爲先勿取浮<lb/>
華是時用永平故事吏治尚嚴尚書决事類近於重<lb/>
尚書陳寵上䟽曰臣聞先王之政必以刑罰爲首咨<lb/>
歎相戒者重刑之至也往者治獄嚴明以刑姦慝姦<lb/>
慝旣平宜濟之以寛陛下即位率由此義數詔羣寮<lb/>
弘崇晏晏而有司執事未悉奉承治獄者急於榜格<lb/>
<pb n="KR2b0004_SBCK_011-14b"/>
執憲者煩於詐欺或因公行私以聘威福違本離實<lb/>
捶楚爲姦夫爲政猶張琴瑟大絃急者小絃絕故子<lb/>
貢非臧孫之行猛而美鄭喬之仁政詩云不剛不柔<lb/>
布政優優方今聖德充塞照于上下宜因此時隆先<lb/>
聖之務蕩滌煩苛輕薄捶楚以祐蒼生廣至德也帝<lb/>
納寵言毎事務於寛厚其後遂詔有司禁絶慘酷之<lb/>
制五十餘事寵性周密時有所表薦手書削草人不<lb/>
得知嘗稱人臣之義苦不能愼自在樞機謝遣門人<lb/>
不復敎授絶知交惟在公家朝廷器之皇后弟竇憲<lb/>
侍中貴幸憲薦眞定張林爲尚書上以問寵對曰林<lb/>
雖有才能而行貪穢憲深以恨寵而上竟徴用林卒<lb/>
<pb n="KR2b0004_SBCK_011-15a"/>
以贓汙抵罪夏五月戊辰太傅趙喜薨是時承平久<lb/>
宫室臺榭漸爲壯麗扶風梁鴻作五噫歌曰陟彼北<lb/>
邙兮噫覽觀帝京兮噫宫室崔嵬兮噫民之劬勞兮<lb/>
噫尞尞未央兮噫上聞而非之求索不得鴻乃逃㑹<lb/>
稽依大家臯伯通以賃舂爲事其妻息具食於鴻前<lb/>
不敢失伯通知其賢以客禮待之鴻當門吟詠著書<lb/>
十餘篇鴻病困篤與伯通及㑹稽大夫語曰昔延陵<lb/>
季札葬子於羸博之間不歸其鄕里愼勿令我妻子<lb/>
持尸具柩去衆曰要離古之烈士今伯鸞之清髙可<lb/>
令相近葬要離墓旁子孫歸扶風鴻字伯鸞髙抗不<lb/>
羣初扶風世家多慕其名欲以女妻之𬒳服華麗鴻<lb/>
<pb n="KR2b0004_SBCK_011-15b"/>
甚惡之後鄉里孟氏有女容貌醜而有節操多求者<lb/>
女不肯往至年三十無嫁處父母問其所欲曰得賢<lb/>
如梁伯鸞者可矣父母曰伯鸞清髙汝安能稱之哉<lb/>
後鴻聞而求之遂許焉爲服畢女求作布衣麻履及<lb/>
織作之具乃衣新婦衣入門積七日鴻不荅婦跪牀<lb/>
下曰竊聞夫子髙義曽逐數婦而妾亦偃蹇數夫故<lb/>
來歸夫子而不見採擇鴻曰吾欲得裘褐之人可與<lb/>
俱隱深山爾今若乃衣綺縞白黒豈梁鴻所願者哉<lb/>
於是婦對曰妾恐夫子不願爾妾有隱居之具乃起<lb/>
椎䯻衣布操作具而前鴻大悅曰此眞梁鴻之妻也<lb/>
能成我矣字之德耀孟光無幾何妻曰常聞夫子欲<lb/>
<pb n="KR2b0004_SBCK_011-16a"/>
隱居避世不欲榮爵以致憂患今何其嘿嘿也得無<lb/>
欲低頭就之邪鴻曰諾乃相隨之霸陵山耕耘織作<lb/>
以供衣食彈琴誦書以娯其志<lb/>
六年春三月辛卯琅邪王京薨諡曰孝王京光烈皇<lb/>
后少子而明帝母弟也恩愛特隆寵異諸國京亦孝<lb/>
友謙讓雅好經書光烈皇后崩帝手書以后之珍寶<lb/>
賜京京好治宫室窮極伎巧殿宇牆壁皆飾以金銀<lb/>
六月丙辰太尉鮑昱薨昱字文淵永之子也初爲司<lb/>
隷校尉時匈奴新降召皇詣尚書使封胡降檄世祖<lb/>
遣小黃門宗厲問昱有所怪不昱對曰故事通官文<lb/>
書不著姓又當司徒露布怪司隸下書也世祖曰欲<lb/>
<pb n="KR2b0004_SBCK_011-16b"/>
令天下知忠臣子復爲司隷也及居三司善其事雖<lb/>
剛直不及永猶其風也昱子德少爲黃門侍郞修至<lb/>
節有名稱官至大司農辛未晦日有食之秋七月癸<lb/>
巳大司農鄧彪爲太尉東平王上䟽請詔諸王朝各<lb/>
賜裝錢千萬東平王加五百萬<lb/>
七年春正月沛王東平王中山王東海王琅邪王廣<lb/>
陵王榆鄕侯東鄕侯朝使中謁者以乗輿服太官珍<lb/>
膳迎蒼於郊是時國邸皆豫受賜金帛牀帷充實其<lb/>
中駕親自循行上欲蒼先至待以殊禮詔滎陽令東<lb/>
平王至者徑追㑹蒼與諸王俱至滎陽使大鴻臚持<lb/>
節郊迎詔沛王東平王中山王讃拜不名天子親荅<lb/>
<pb n="KR2b0004_SBCK_011-17a"/>
拜所以寵光榮顯加於古典毎入宫殿輒以迎至省<lb/>
闥及下廡㑹上嘗坐叚皇后親拜於内蒼等皆鞠躬<lb/>
辭謝不自安歳餘大鴻臚奏遣諸王歸國上將留蒼<lb/>
封女三人皆爲公主賜以秘書列圗有司復奏遣上<lb/>
乃手書與蒼曰骨肉天性昔念王久勞歷時欲署大<lb/>
鴻臚奏不忍下筆顧授小黃門中心戀戀惻然不能<lb/>
言蒼發上臨送之流涕而别復賜乗輿服御物珍寳<lb/>
輿馬錢布以億萬計詔遣中使追問起居相望於道<lb/>
袁宏曰章帝尊禮父兄敦厚親戚發自中心非由外<lb/>
入者也雖三代之道亦何以過乎嘗試言之曰夫不<lb/>
足則相資相資則見足見足則無求無求則相踈常<lb/>
<pb n="KR2b0004_SBCK_011-17b"/>
人之性也何以知其然乎夫終朝之飯糟糠不飽壺<lb/>
飡之饋必習其鄰人者甘所不足也貴爲王侯富有<lb/>
國家聲色之娛而忘其親戚者安其餘也故處不足<lb/>
則壺飡豆羔不忘其鄰人安其有餘徒鈞天廣樂必<lb/>
遺其親戚其勢然也故親戚之弊常在於富貴不在<lb/>
於貧賤其可知矣夫同隂以憇眷然相應者一遇之<lb/>
懽也同生異處敖然相忘者不接之患也故形神不<lb/>
接雖兄弟親戚可同之於胡越交以言色雖殊途之<lb/>
人猶有眷恨之心由斯觀之王侯貴人乘有餘之勢<lb/>
處不接之地唯意而欲恩情含暢六親和睦蓋以鮮<lb/>
矣古之聖人懼其如此故明儉素之道顯謙恭之義<lb/>
<pb n="KR2b0004_SBCK_011-18a"/>
使富者不極其欲貴者不博其高里老且猶矜愛而<lb/>
况兄弟乎朝㑹以叙其儀燕享以篤其親聘問以通<lb/>
其意玉帛以將其心故欲不滿而和愛生情意交而<lb/>
恩義著也嗚呼有國有家者可不親乎夏六月甲寅<lb/>
廢皇太子慶爲清河王皇子肇爲皇太子初宋貴人<lb/>
有寵生太子慶㑹竇后寵盛心惡貴人外令兄弟求<lb/>
宋氏㣲過内令御者伺察貴人貴人嘗病思生莵令<lb/>
家求之竇后誣言欲呪咀上信之出貴人姊妹於丙<lb/>
舍使小黃門蔡倫考之竇后諷厲考者皆致以巫蠱<lb/>
事送暴室二貴人同時飲藥死幷葬於濯龍中貴人<lb/>
扶風平陵人其先惠將軍宋昌後也父陽恬於榮勢<lb/>
<pb n="KR2b0004_SBCK_011-18b"/>
不願仕官專以事親色養陽有女三人選入掖庭小<lb/>
貴人生太子慶拜陽爲議郞二貴人旣死陽免歸本<lb/>
郡幽閉之陽爲人仁厚時人多救請者遂得免焉秋<lb/>
九月行幸河内魏郡辛卯令天下繫囚減罪各有差<lb/>
冬十月行幸長安祀園陵上召奉車騎都尉韋彪問<lb/>
以三輔舊事彪對訖因言廵省舊都宜錄先帝功臣<lb/>
及其子孫上嘉納焉即封蕭何曹叅霍光後爲列侯<lb/>
擢爲鴻臚卿彪字孟逹右扶風平陵人髙祖賢曾祖<lb/>
立成皆致位丞相彪父母卒三年不出廬毀瘠骨立<lb/>
醫治數年乃能起以至行聞舉孝廉爲郞中以教授<lb/>
爲事安貧樂道恬於進趨三輔自耆儒後學莫不慕<lb/>
<pb n="KR2b0004_SBCK_011-19a"/>
之明帝聞彪之名有詔拜謁者賜以車馬衣服稍遷<lb/>
尚書魏郡太守上即位以病復爲議郞遷左右中郞<lb/>
將長樂衛尉數陳政事歸於寛厚彪比上䟽乞骸骨<lb/>
天子重彪禮讓拜爲奉車都尉秩中二千石賞賜禮<lb/>
侔於親戚是時言事者多言郡國貢舉不以功次養<lb/>
虗名者累進故守軄者益懈而吏事陵遲彪議曰伏<lb/>
惟明詔憂勞百姓察察不舍晝夜垂恩選舉必務得<lb/>
人夫國以賢爲本以孝爲行孔子曰事親孝故忠可<lb/>
移於官是以求忠臣必於孝子之門夫人才行少能<lb/>
相兼是以孟公綽優於趙魏老不可以爲滕薛大夫<lb/>
忠孝之人治心近厚鍜鍊之人治心近薄斯三代所<lb/>
<pb n="KR2b0004_SBCK_011-19b"/>
以直道而行在其所以磨之故在士雖不磨吏職有<lb/>
行美材高者不可以純以閥閱取然要歸在於選二<lb/>
千石二千石賢則貢舉皆得其人矣頃之彪復稱疾<lb/>
歸家賜布帛百匹榖三千斛彪清儉好施祿賜分與<lb/>
宗族家無餘財著書十二篇號韋卿子<lb/>
<pb n="KR2b0004_SBCK_011-20a"/>
</p>
<p>
後漢孝章皇帝紀卷上第十一<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_012-1a"/>
後漢孝章皇帝紀下卷第十二　袁宏<lb/>
八年春正月壬辰東平王蒼薨初蒼疾病上憂念蒼<lb/>
使道上置驛馬以知疾之增損薨問至上悲不自勝<lb/>
詔東平傳録王建武以來所上章奏及作詞賦悉封<lb/>
上不得妄有闕司空第五倫見上悼愴不已求依東<lb/>
海王故事自請護喪事上東海王行天子禮舊制無<lb/>
三公出者乃遣大鴻臚持節護喪事詔諸王及公主<lb/>
京師諸侯悉詣東平王葬哀䇿日咨王丕顯勤王室<lb/>
親命受䇿昭于前世出作蕃輔克愼明德昊天不弔<lb/>
不報上仁使屏余一人焭焭靡有所終今詔有司加<lb/>
賜鸞輅車乗龍旂九旒虎賁百人謚曰獻王秋即擇<lb/>
<pb n="KR2b0004_SBCK_012-1b"/>
班超爲將兵長史以徐幹爲司馬遣衛侯李邑使烏<lb/>
孫到于闐上言西域功不可成盛毁超云擁愛妻抱<lb/>
愛子安樂外國無内顧心超聞邑言歎曰身非曾參<lb/>
而有三至之䜛恐見疑於當世遂去其妻上知超無<lb/>
二心乃詔責邑遣邑將烏孫侍子還京師徐幹謂超<lb/>
曰邑前親毁君欲敗西域今可縁詔留之遣他吏送<lb/>
侍子超曰是言之狹也以邑毁超故遣之内省不疚<lb/>
何恤邑言今留之一時快意然非忠臣也於是踈勒<lb/>
王忠反保烏即城超乃立其府丞成大爲踈勒王其<lb/>
後忠設詐僞降願棄前罪爲殺新王超内知其謀而<lb/>
僞許之忠大喜將輕騎三百詣超超密勒兵待酒數<lb/>
<pb n="KR2b0004_SBCK_012-2a"/>
行超叱吏執忠斬之放擊其衆大破之冬十二月行<lb/>
幸陳留梁國淮陽潁川戊申詔曰五經剖判去聖彌<lb/>
逺章句傳說難以正義恐先師道䘮微言遂絶非所<lb/>
以稽古求道也其令諸儒學古文尚書毛詩榖梁左<lb/>
氏傳以扶明學教網羅聖旨古文尚書者出孔安國<lb/>
武世魯恭王壞孔子宅欲廣其宫得古文尚書及禮<lb/>
論語孝經數十篇皆古字也恭王入其宅聞琴瑟鐘<lb/>
磬之音瞿然而止孔安國者孔子之後也盡得其書<lb/>
尚書多於伏生所傳六十篇安國獻之毛詩者出於<lb/>
魯人毛萇自謂子夏所傳河間獻王好之榖梁者瑕<lb/>
丘江公受之魯申公武帝時董仲舒善說公羊江公<lb/>
<pb n="KR2b0004_SBCK_012-2b"/>
訥於口辯義不如董仲舒故榖梁學浸微唯衛太子<lb/>
善榖梁宣帝即位聞衛太子好榖梁乃求能爲榖梁<lb/>
學者得沛人蔡子秋與公羊家並說上善榖梁後大<lb/>
儒蕭望之等廷論二家同異多從榖梁由是榖梁學<lb/>
復興漢初張蒼賈誼張敞皆修春秋左傳誼爲左氏<lb/>
訓故御史張禹與蕭生同官數言左氏於望之望之<lb/>
善之及翟方進賈誼劉歆並傳左氏學故言左氏者<lb/>
本之賈誼劉歆此四學雖傳於世官建武初議立左<lb/>
氏學博士范舛議譏毁左氏以爲不冝立愍帝即位<lb/>
左氏學廢乃使郎中賈逵叙明左氏大義逵又言古<lb/>
文尚書多與經傳爾雅相應於是古文尚書毛詩周<lb/>
<pb n="KR2b0004_SBCK_012-3a"/>
官皆置弟子學者益廣逵字景伯右扶風平陵人身<lb/>
長八尺二寸弱冠能誦五經左傳兼通榖梁諸家之<lb/>
說沈深有司其所學者可爲人師明帝時爲郎使與<lb/>
班固校書帝即位雅好古學詔逵入講白虎觀使說<lb/>
左氏傳上善其說逵母嘗病上以逵居貧欲賜之以<lb/>
校書比例多乃以錢二十萬使潁陽侯馬防與逵逵<lb/>
讓曰逵母病甚子貧無事於外屢空王從孤竹於首<lb/>
陽矣其恩厚若此遷衛士令逵才學該通其所著論<lb/>
爲學者所宗性佚不修小節當世以此譏焉故不至<lb/>
大官<lb/>
袁宏曰堯舜之傳賢夏禹殷湯授其子此趣之不同<lb/>
<pb n="KR2b0004_SBCK_012-3b"/>
者也夏后氏賞而不罰殷人罰而不賞周人兼而用<lb/>
之此德刑之不同者殷人親盡則婚周人百世不通<lb/>
此婚姻之不同也立子以長三代之典也文王廢百<lb/>
邑考而立武王廢立之不同者也君親無將將而必<lb/>
誅周之制也春秋殺君之賊一㑹諸侯遂得列於天<lb/>
下此褒貶之不同者彼數聖者受之哲王也然而㑹<lb/>
通異議質文不同其故何邪所遇之時異夫奕者之<lb/>
思盡于一局者也聖人之明周於天下者也苟一局<lb/>
之勢未嘗盡同則天下之事豈必相襲哉故記載廢<lb/>
興謂之典謨集叙歌謡謂之詩頌擬議吉凶謂之易<lb/>
象撰録制度謂之禮儀編述名迹謂之春秋然則經<lb/>
<pb n="KR2b0004_SBCK_012-4a"/>
籍者寫載先聖之軌迹者也聖人之迹不同如彼後<lb/>
之學者欲齊之如此焉可得哉故曰詩之夫愚書之<lb/>
失誣易之失賊禮之失煩春秋之失亂不可不察聖<lb/>
人所以存先代之禮兼六籍之文將以廣物慣心通<lb/>
于古今之道今去聖人之幾將千年矣風俗民情治<lb/>
化之術將數變矣而漢初諸儒多案春秋之中復有<lb/>
同異其後殷書禮傳徃徃間出是非之倫不可勝言<lb/>
六經之道可得詳而治體云爲遷易無度矣昔仲尼<lb/>
没而微言絶七十子䘮而大義乖諸子之言紛然散<lb/>
亂太史公談泮而定之以爲六家班固演其所而明<lb/>
九流觀其所由皆聖王之道也支流區别各成一家<lb/>
<pb n="KR2b0004_SBCK_012-4b"/>
之說夫物必有宗事必有主雖治道彌綸所明殊方<lb/>
舉其綱契必有所歸㝷史談之言以道家爲統班固<lb/>
之論以儒家爲高二家之說未知所辯常試論之曰<lb/>
夫百司而可以緫百司非君道如何情動動而非巳<lb/>
也虚不以應其變變而非爲也夫以天下之事而以<lb/>
一人即精神内竭禍亂外作故明者爲之視聦者爲<lb/>
之聽能者爲之使雖三者爲之慮不行而可以至不<lb/>
爲而可以治精神平粹萬物自得斯道家之大㫖而<lb/>
人君目處之術也夫愛之者非徒筭其車服厚其滋<lb/>
味必將導之訓典輔其正性納之義方閑其邪物故<lb/>
仁而欲其通愛而欲其濟仁愛之至於是兼善也然<lb/>
<pb n="KR2b0004_SBCK_012-5a"/>
則百司弘宣在於通物之方則儒家之筭先王教化<lb/>
之道居極則玄黙之以司契運通則仁愛之以教化<lb/>
故道明其本儒言其用其可知也矣夫大道行則仁<lb/>
愛直逹而無傷及其不足則抑叅差而並陳患萬物<lb/>
之多惑故推四時以順此明隂陽家之所生也懼天<lb/>
下擾擾竟故辯加位以歸眞此名家之所起表衆寡<lb/>
之相犯故立法制以止殺此法家之所興也慮有國<lb/>
之奢弊故則節儉以示人此墨家之所因也斯乃隨<lb/>
時之迹揔而爲治者也後之言者各演一家之理以<lb/>
爲天下法儒道且猶紛然而況四家者乎夫爲棺椁<lb/>
遂有厚葬之弊䘮欲速朽亦有棄尸之患因聖人之<lb/>
<pb n="KR2b0004_SBCK_012-5b"/>
言迹而爲支辯之說者焉可數哉故自此以徃略而<lb/>
不論<lb/>
元和元年春正月日南獻白雉夏四月巳卯封東平<lb/>
王子尚爲成都王六月辛酉沛王輔薨謚曰獻王輔<lb/>
好經書矜嚴有法度在國終始可觀稱爲賢王秋八<lb/>
月甲子太尉鄧彪以老病罷大司農鄭弘爲太尉彪<lb/>
字智伯南陽新野人父以孝行稱及薨讓國與異毋<lb/>
弟明帝高其節詔聽之辟府掾稍遷太僕卿遭後母<lb/>
喪固疾乞身以光禄大夫行服服竟遷大司農數月<lb/>
爲太尉彪以禮讓師下在位爲百寮規誡以疾上書<lb/>
乞骸骨䇿曰惟君以曾閔之行禮讓之高故慕君德<lb/>
<pb n="KR2b0004_SBCK_012-6a"/>
禮以屬黎民貪與君意其上太尉印綬賜錢三十萬<lb/>
俸二千石禄終厥身君專精養和以輔天年詔太常<lb/>
四時致祭宗廟之胙河南尹常以八月旦奉羊酒癸<lb/>
酉令天下繫囚減罪一等死罪徙邉戍九月行幸陵<lb/>
祠舊宅園廟御故臨淮太守朱暉爲尚書僕射暉字<lb/>
文秀南陽人也少以節操聞初堂舅信陽侯隂就方<lb/>
貴慕暉名自徃候之暉避不見後遣家丞致禮暉閉<lb/>
門不受後爲郡吏太守阮況常以事干暉暉不從及<lb/>
卒暉厚送其家左右咸怪之暉曰前阮君有求於我<lb/>
恐以貨汚君故不與言今重送者欲以明吾心驃騎<lb/>
將軍蒼聞而辟之甚禮敬焉正月朔旦蒼應奉璧入<lb/>
<pb n="KR2b0004_SBCK_012-6b"/>
賀故事少府給璧隂就驕貴吏傲不奉法求璧不可<lb/>
得蒼坐朝堂漏且盡而璧不至不知所爲顧謂掾屬<lb/>
曰若之何暉望見府主簿持璧即徃紿之曰我聞璧<lb/>
而未曾見試觀之主簿以璧授暉暉顧召令史奉之<lb/>
主簿驚曰少府當以朝暉叱之曰將歸暉獨不朝也<lb/>
主簿遽以白就就曰朱掾義士勿復求更以他璧朝<lb/>
蒼罷謂暉曰屬者掾自視孰與藺相如邪明帝幸長<lb/>
安欲嚴宿衛以暉爲衛士令稍遷臨淮太守暉好節<lb/>
槩其所投用厲行士其諸報怨以義犯法者率皆爲<lb/>
求門戸而生宥之其不義者即時僵仆不以汙獄門<lb/>
故吏民畏愛之暉剛於爲吏見忌於上故所在數被<lb/>
<pb n="KR2b0004_SBCK_012-7a"/>
劾去臨淮屏居野澤布衣𬞞食不與邑里通鄕黨譏<lb/>
其介南陽人大饑暉盡其家貨分宗族故舊不問餘<lb/>
焉初同縣張堪素有名見暉甚重之接以友道暉以<lb/>
其先逹未敢當也後俱爲二千石絶不復通及南陽<lb/>
饑而堪已卒暉聞其妻子貧窮乃自徃候視贍賑之<lb/>
其子頡怪而問之暉曰吾以信心也其信義愼終皆<lb/>
此類也冬十月行幸江陵十二月除諸禁固不得仕<lb/>
者令得仕<lb/>
二年春正月初令婦人懷胎者當以二月賜榖三斛<lb/>
復夫勿筭一歳二月鳯皇集于肥行幸太山丙子大<lb/>
赦天下復改轉高羸三縣無出租賦三月行幸魯祠<lb/>
<pb n="KR2b0004_SBCK_012-7b"/>
東海恭王庚寅祠孔子及七十二弟子壬辰行幸東<lb/>
平幸王蒼宫謂諸子曰思其人至其鄉其處存其人<lb/>
亡因泣下沾襟上幸蒼陵爲備虎賁鸞輅龍旂以章<lb/>
顯之賜御劒于陵前初蒼所將驃騎時吏丁周栩以<lb/>
蒼敬賢下士不忍去爲王家大夫數十年事祖及孫<lb/>
引見嗟歎之擇爲議郎遂幸魏郡河内登太行五月<lb/>
丙戍詔曰鳯皇黃龍鸞鳥比集七郡神雀甘露降自<lb/>
京都祖宗舊事或班恩施其賜百官錢各有差天下<lb/>
吏爵人三級高年鰥寡孤獨帛人一匹令天下大酺<lb/>
五日鳳皇黃龍所集亭皆無出今年租賦見者及太<lb/>
守令長丞尉帛各有差冬十一月壬辰詔曰余末小<lb/>
<pb n="KR2b0004_SBCK_012-8a"/>
子託於君位曷以恢崇仁濟天下三代推益優劣殊<lb/>
軌況于頑陋無以易民視聽雖欲從之末由也已博<lb/>
士曹褒覩兹詔也知上有制作意乃上䟽曰昔聖人<lb/>
受命而王莫不制禮作樂以著功德功成作樂治定<lb/>
制禮所以協和天人示人軌則也故御應見瑞乃作<lb/>
今皇天降禮嘉瑞並臻制作之符甚於言語冝定諸<lb/>
議以成漢禮章下太常巢堪以爲不可許是歳班超<lb/>
發諸國兵歩騎二萬擊莎車莎車求救於龜兹王遣<lb/>
左將軍發温宿姑墨尉頭兵合五萬人助之超召部<lb/>
曲及于闐踈勒王議曰兵少不敵計莫若各散去于<lb/>
闐從此西吾亦從此東夜半聞鼓聲使發衆以爲然<lb/>
<pb n="KR2b0004_SBCK_012-8b"/>
乃隂緩所得莎車生口龜兹聞之喜使左將軍將萬<lb/>
騎於西界欲遮于闐王人定後超乃召諸司馬勒兵<lb/>
厲衆雞鳴馳赴莎車營奄覆之莎車驚怖斬首五千<lb/>
餘級大獲其馬畜財物分兵收其榖莎車遂降自是<lb/>
威震天下西域恐三年三月丙寅太尉鄭弘薨丁卯<lb/>
大司馬宗由爲太尉鄭弘字巨君㑹稽山隂人也曾<lb/>
祖自齊徙山隂事博士焦貺門徒數百人當舉明經<lb/>
其妻勸貺曰鄭生有卿相才應此舉也從之楚王英<lb/>
之謀反誣天下知名者貺爲河東太守以楚事御疫<lb/>
病道死妻子閉詔獄考掠連年諸故人皆易姓名以<lb/>
避禍弘獨髠首負鑕訟貺罪昭帝感憤乃原免家屬<lb/>
<pb n="KR2b0004_SBCK_012-9a"/>
弘送貺䘮及妻子於陳留畢葬旋鄉里爲鄉嗇夫太<lb/>
守第五倫行部見弘問民得失弘對甚明倫甚奇之<lb/>
擢爲督郵舉孝廉稍遷尚書僕射上問弘欲三河三<lb/>
輔選尚書御史孝廉茂才餘郡不得選弘對曰虞舜<lb/>
出於姚墟夏禹生於石紐二聖豈復出於三輔乎陛<lb/>
下但當明勑有司使得人爾上善其言是時烏孫王<lb/>
遣子入侍上問弘當答其使不弘對曰烏孫前爲大<lb/>
單于所攻陛下使小單于徃救之尚未賞今如答之<lb/>
小單于不當怨乎上以弘議問侍中竇憲對曰曰禮<lb/>
有徃來易曰無徃不復天地際也弘章句諸生不逹<lb/>
國體上遂答烏孫使小單于忿悉攻金城郡殺太守<lb/>
<pb n="KR2b0004_SBCK_012-9b"/>
任昌上謂弘曰朕前不從君議果如此弘對曰竇憲<lb/>
姦臣也有少正卯之行未𬒳兩觀之誅陛下前何用<lb/>
議遷大司農太尉數陳竇憲勢太盛放權海内言苦<lb/>
切爲憲不容奏弘漏泄奏事坐詰讓收印綬弘乞骸<lb/>
未許疾篤上書曰臣東野頑闇本無尺寸之功橫蒙<lb/>
大恩仍登上司中夜怵惕懼有折足之戒自揆愚薄<lb/>
無益國家之事雖有殺身焉可謝責是以不敢雷同<lb/>
指陳竇憲姦不慣漏露言出患入竇憲之姦惡貫天<lb/>
逹地毒流八荒虐聞四極海内疑惑賢愚疾惡憲何<lb/>
術以迷主上流言噂<graphic n="KR0689" url="https://raw.githubusercontent.com/kanripo/KR-Gaiji/master/images/KR0689.png" mimeType="image/png"/>深可歎息昔田氏篡齊六卿<lb/>
分晉漢事不逺炳然可見陛下處天子之尊自諸保<lb/>
<pb n="KR2b0004_SBCK_012-10a"/>
萬世之祚無復累卵之危信䜛佞之臣不計存亡之<lb/>
機臣雖弱疾命在移晷身没之日死不忘忠願陛下<lb/>
爲堯舜之君誅四凶之罪以素厭人鬼憤結之望章<lb/>
省上遣太醫占弘疾臨薨悉皆還賜物勑妻子葛巾<lb/>
布衣殯以素棺初弘爲第五倫舉吏其後並爲三公<lb/>
當世以爲榮是時歳比不登而諸王皆留京師賞賜<lb/>
過厚太尉掾何敞說太尉宗由曰禮一榖不登則損<lb/>
服徹膳五榖不登則廢祭祀乗馬就牧天下有饑寒<lb/>
者若已使然今比年傷於水旱民不收縁邉方外域<lb/>
捐妻子流離道路中州内郡公私屈謁此宜損徹節<lb/>
用之時國恩覆載賞賜過度但聞臘賜王主巳下傾<lb/>
<pb n="KR2b0004_SBCK_012-10b"/>
竭帑藏夫明君行賜以制忠臣受賞盡度明公位尊<lb/>
任重責深負天上當匡正綱紀下當安元元豈容無<lb/>
違而巳哉冝先正已率奉亦還所得賜因陳得失條<lb/>
奏王侯就國孔僖孫駰同習春秋語吳王夫差時事<lb/>
僖廢書而歎曰若是所謂畫龍不成反爲狗者駰曰<lb/>
昔者孝武皇帝始爲天子方年十八崇信聖道師則<lb/>
先王五六年間號勝文景及後放恣忘其前善僖曰<lb/>
書傳若此者多矣鄰房生梁郁遥和之曰如武帝亦<lb/>
爲畫龍不成復是狗邪僖駰黙然不荅郁怒恨之隂<lb/>
上書告駰僖誹謗先帝譏刺世事下有司駰詣吏受<lb/>
詰僖上書曰言凡誹謗者謂無事而虚加誣罔也至<lb/>
<pb n="KR2b0004_SBCK_012-11a"/>
如孝武之政善惡顯在漢史明如日月是爲直說實<lb/>
事非虚謗也夫帝王爲善則天下爲善咸歸焉其不<lb/>
善則天下之惡亦萃焉斯皆有以致之不可以責人<lb/>
也陛下即位巳來政敎未過德澤有加天下所共見<lb/>
也臣等獨何譏刺哉假使所言是也則朝廷所冝改<lb/>
所言非也亦王者所宜含容陛下不推其原茍肆私<lb/>
忿臣等即死顧天下必廻視易聽以此窺陛下心矣<lb/>
上始無罪駰等意及得僖奏下制勿問僖以才學爲<lb/>
郎校書東觀上言圖䜟非聖人書駰子瑗瑗子寔皆<lb/>
以才文顯冬十月西羌㓂張掖隴西金城護羌校尉<lb/>
傅育將兵擊之<lb/>
<pb n="KR2b0004_SBCK_012-11b"/>
章和元年春正月詔曰朕以不德受祖宗弘烈夙夜<lb/>
祗畏無以章于先王漢遭莽弊禮壊樂崩因循故事<lb/>
多非經典知其說者之於天下豈不逺乎曹襃喟然<lb/>
歎曰昔奚斯頌魯考甫詠殷竭忠顯主之美者當仁<lb/>
不讓奈何疑焉遂復上䟽陳制禮意事下三公未奏<lb/>
上曰諺言作舎道邉三年不成乃使襃於南宫東觀<lb/>
差序禮事依舊儀參五經驗以䜟記自天子至于庻<lb/>
人百五十篇襃字叔通魯國薛人也父充建武中爲<lb/>
博士議定封禪七郊三雍大射養老禮儀明帝即位<lb/>
充上言漢家再受命乃有封禪之事禮樂崩闋不可<lb/>
爲後嗣法五帝不相遵樂三王不相襲禮大漢冝制<lb/>
<pb n="KR2b0004_SBCK_012-12a"/>
禮樂襃少有大度結髮傳充學尤多好禮事常慕叔<lb/>
孫通爲漢制儀晝夜研精當其屬不覺旁之有人舉<lb/>
孝廉除郎遷陳留圉令捕得他郡盜徒五人守馬嚴<lb/>
風縣殺之襃曰夫絶人命者天亦絶之臯陶不爲盗<lb/>
制死刑昔管仲遇盗而升諸公今承㫖而殺之是逆<lb/>
天心俯順人意其罰重矣如得全此而身坐之願也<lb/>
遂不爲殺嚴奏襃軟弱免官百姓號泣送之三月護<lb/>
羌校尉博育追虜出塞遇塞夏四月丙子令天下死<lb/>
罪囚減死一等徙戍邉廷尉郭躬上䟽曰聖恩所以<lb/>
減天下死罪使戍邊者欲實壃境而重人命也去死<lb/>
就生與老弱復相見莫不懽喜自丙子巳來犯罪者<lb/>
<pb n="KR2b0004_SBCK_012-12b"/>
甚多應入重今已牢獄者蒙更生之恩也而始𬒳執<lb/>
録者獨受大辟之刑示不均也書曰王道蕩蕩無偏<lb/>
無黨均大恩以令民上善之即詔悉赦焉躬字仲孫<lb/>
頴川陽翟人也父弘及㓂恂等時爲决曹掾諸罹文<lb/>
爲弘所決者無恨治獄三十餘年郡中稱之比之東<lb/>
海于公躬復以明法稱稍遷尚書廷尉其決斷在哀<lb/>
矜所免者甚衆悉條諸文致重者四十餘事奏除之<lb/>
躬弟子鎭知名後至廷尉封侯子孫皆修家業以名<lb/>
理相待爲公者一人廷尉者八人爲刺史二十餘人<lb/>
六月戊辰司徒桓虞䇿免司空袁安爲司徒光禄勲<lb/>
任隗爲司空自元和巳來鳳凰麒麟白虎黃龍鸞鳥<lb/>
<pb n="KR2b0004_SBCK_012-13a"/>
嘉禾朱草三足烏木連理爲異者數百不可勝紀咸<lb/>
曰福祥以爲瑞應何敞辟太尉宋由府乃言於宋由<lb/>
袁安曰瑞應依政而生昔海鳥止魯文仲祀之君子<lb/>
譏焉鴝鵒來巢奪陽之象孔子睹麟而泣曰吾道窮<lb/>
矣其後季氏有逐君之變孔子有兩楹之殯今非常<lb/>
鳥獸品物非一似鳯翔屋怪草生庭不可不察也由<lb/>
安不敢應秋七月齊王晃坐事母不孝貶爲無湖侯<lb/>
壬戍令無罪囚減戍邉八月行幸九江戊子行幸湘<lb/>
祠沛獻王九月行幸彭城及夀春詔阜陵侯延與車<lb/>
駕㑹夀春帝見延及妻子愴然傷之乃下詔曰蓋周<lb/>
封千八百而姬姓居半所以楨榦王室也朕廵狩望<lb/>
<pb n="KR2b0004_SBCK_012-13b"/>
江淮意在阜陵與王相見志意衰落形體非故一則<lb/>
以懼今復阜陵侯爲阜陵王增封四縣并前爲五縣<lb/>
以阜陵下濕徙都夀春加賜錢千萬安車一乗夫人<lb/>
及諸子賞賜各有差冬十月北匈奴爲鮮卑所殺降<lb/>
者十餘萬南單于上言宜及北虜分爭人民離散出<lb/>
兵破北城南兵爲一國令漢家長無北顧之憂臣素<lb/>
愚淺兵衆單少不足以防外内願與執金吾耿秉度<lb/>
遼將軍鄧弘縁邊諸郡太守并力兾因天時乗聖帝<lb/>
威神一舉平定上將許之尚書宗意上䟽曰匈奴處<lb/>
北種分以沙漠間賤禮儀衣食殊俗此乃天一種民<lb/>
也自漢興已來數發兵攻之所得輙不足以復所害<lb/>
<pb n="KR2b0004_SBCK_012-14a"/>
呼韓邪單于奉蕃然中國亦疲攻送迎之勞矣光武<lb/>
皇帝躬擐金甲之難深明天地之明故因其來降寵<lb/>
立以爲單于羇縻畜養邊民得以休息迄今四十餘<lb/>
年令鮮卑奉順威靈斬獲北單于名巳下萬計中國<lb/>
坐　功而百姓不知其勞漢興功烈於斯爲盛令<lb/>
南單于還塞外所謂虎出於檻也必興兵要利内持<lb/>
於漢其事得浸滋不<graphic n="KR1178" url="https://raw.githubusercontent.com/kanripo/KR-Gaiji/master/images/KR1178.png" mimeType="image/png"/>而設費不得巳無故以萬安<lb/>
之計而徴不可必之功未見其聖也詔問執金吾耿<lb/>
秉言可聽師未出而帝寢疾<lb/>
元年春二月壬辰帝崩于章德殿遺詔無起寢廟如<lb/>
光武帝故事是日太子即位年十歳太后臨朝<lb/>
<pb n="KR2b0004_SBCK_012-14b"/>
袁宏曰非古也易稱地道無成而代有終禮有婦人<lb/>
三從之義然則后妃之在於欽承天敬恭中饋而巳<lb/>
故雖人母之尊不得令於國必有從於臣子者則柔<lb/>
之性也夫男女之别自然之理君臣酬咨通物所因<lb/>
也故百司並在相與率職必祠焉而後行故有朝㑹<lb/>
享讌之禮造膝請問之事此蓋内外之分不可得而<lb/>
同者也古之王者必闢四門開四聰兼親賢而聽受<lb/>
焉所以通天下之才而示物至公也自母后臨朝必<lb/>
舅氏專權非踈賢而樹親暱也蓋管其號令者必寄<lb/>
外氏是實違天封而訓民以私政之所階家制敎關<lb/>
諸盛衰建百司修廢官設冡卿以任權重收王君薨<lb/>
<pb n="KR2b0004_SBCK_012-15a"/>
㓜百官執事揔巳思齊聽於冡宰所以大明公道人<lb/>
自爲用上下竟業而名器巳固三代之道也三月癸<lb/>
卯葬孝章皇帝于敬陵庚戍太后詔曰皇帝㓜年惸<lb/>
惸在疚朕且佐助德政守文之際必有内輔故太尉<lb/>
鄧彪三讓彌高海内歸仁其以彪爲太傅賜爵關内<lb/>
侯録尚書事百官揔已以聽於是侍中竇憲管掌機<lb/>
宻三弟羅列並據大位上㓜小太后當朝憲以外戚<lb/>
秉政欲以經學爲名乃上䟽曰天下之命懸於天子<lb/>
善在於所習習與智長則功而不對化與心成則忠<lb/>
道若性昔周成王㓜在襁褓周公在前史佚在後太<lb/>
公在左召公在右中外聽政朝四聖維之是以慮無<lb/>
<pb n="KR2b0004_SBCK_012-15b"/>
遺計舉孝昭皇帝八歳即位大臣輔政亦選名儒韋<lb/>
賢蔡義夏侯勝入授詩書于禁中伏惟皇帝惟天然<lb/>
之資不肅而成然以至尊之德獨對小臣非所以揄<lb/>
揚聖心增益輝光者竊見屯騎校尉桓郁結髪受學<lb/>
白首不倦經爲人師行爲儒宗昔侍帷幄入授先帝<lb/>
父子奕世並爲帝師愚以爲可長樂少府入授帝經<lb/>
於是以郁爲長樂少府傅講禁中歳餘遷太常郁授<lb/>
二帝恩寵甚篤厚焉傳家業至太傅憲性𥚹急數自<lb/>
困輔政之後遂作威福睚眦之怨無不報初憲恨尚<lb/>
書陳寵欲因事毁傷之使與䘮事黃門郎鮑德與憲<lb/>
弟瓌厚善懼寵不能自免說瓌曰寵奉事先帝深見<lb/>
<pb n="KR2b0004_SBCK_012-16a"/>
委任若以歳月言之冝蒙功勞之報以才量言之應<lb/>
受噐用之賞不可以機微之故以傷輔政之德於是<lb/>
憲出寵爲廣漢太守抑強扶弱人無訟者先時廣漢<lb/>
城南有鬼哭聲聞於府中積數年寵案行有骸骨不<lb/>
葬者多乃歎曰儻在是乎使縣收歛埋藏之由是遂<lb/>
止時齊殤王子郁鄕侯暢奔章帝哀上書來報憲使<lb/>
客刺殺暢太尉掾何敞請自徃問變狀太尉宗由不<lb/>
聽敞固謂曰春秋稱三公爲宰者言無不統也暢宗<lb/>
室胏腑茅土蕃臣來即國憂上書未報而於城内見<lb/>
害千國之紀擅殺列侯罪惡之次於大逆奉憲之吏<lb/>
莫敢追捕明公處宰相之位亦復不恤四方聞之謂<lb/>
<pb n="KR2b0004_SBCK_012-16b"/>
京師何昔陳平之言宰相曰外鎮四夷内撫諸夏使<lb/>
卿大夫各得其冝今列侯私刃不可謂撫京尹廢職<lb/>
不可謂冝綱紀虧壞責　不小遂驅而去司徒司空<lb/>
聞之亦遽追掾吏詔書疑暢弟陽遣御史之齊考劾<lb/>
尚書令韓陵以爲姦在京師不宜舎近問遠詔書遣<lb/>
陵陵固執不從後事發覺憲懼誅自請擊匈奴功以<lb/>
贖死夏五月京都旱冬十月侍中竇憲爲車騎將軍<lb/>
與執金吾耿秉三萬騎征匈奴司徒袁安與諸公卿<lb/>
詣朝堂諌曰今國用度不足匈奴不犯塞而勞軍逺<lb/>
攻經沙漠之難徼功萬里非社稷計也兵凶噐聖王<lb/>
之所重不從大尉宋由不署名公卿稍亦止安獨與<lb/>
<pb n="KR2b0004_SBCK_012-17a"/>
司空任隗固爭前後且十上不從是時諌者甚衆尚<lb/>
書僕射郅夀下獄御史何敞上䟽諫曰臣聞聖主開<lb/>
直言之路有不諱之詔猶恐下情不逹復聽歌謡之<lb/>
詞故天人並應傳福無窮臣伏見尚書僕射郅夀坐<lb/>
與諸尚書論擊匈奴下獄奏劾大不敬臣愚以爲夀<lb/>
備機密近臣以匡輔爲職若朝廷有失黙而不言悖<lb/>
義背恩其罪當誅今夀違衆正議欲以安宗廟爲國<lb/>
永福也豈有私心如夀𬒳誅臣恐天下以夀忠直之<lb/>
故橫加誹謗之誅殺傷和氣忤逆隂陽此誠不可所<lb/>
以敢犯嚴威不避夷滅觸死瞽言爲夀也乃免夀夀<lb/>
郅惲之子也憲遂出師侍御史魯恭上䟽諌曰夫天<lb/>
<pb n="KR2b0004_SBCK_012-17b"/>
愛人猶父之封子也一物有不得其所則天氣爲之<lb/>
錯亂而況人乎故愛民者天下愛之夷狄者四方之<lb/>
異氣也蹲夷踞肆與烏鳥無異雜居中國則錯亂天<lb/>
氣是以聖王之制夷狄覉縻不絶而巳不以傷害中<lb/>
國也今邊境幸無事宜當修仁行義尚於無爲令家<lb/>
給人足各安産業天人遂得於下則隂陽和於上然<lb/>
後祥風時雨覆𬒳逺方則夷狄慕德重譯而至矣惟<lb/>
陛下留聖恩徴還二將休罷士卒以順天下心於是<lb/>
竇氏橫甚司徒袁安輒舉奏之上雖不從而權戚嚴<lb/>
憚焉<lb/>
後漢孝章皇帝紀下卷第十二<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_013-1a"/>
後漢孝和皇帝紀上第十三　袁宏<lb/>
永元二年夏六月竇憲耿秉自方朔出塞三十里斬<lb/>
首大獲銘燕然山而還即拜憲爲大將軍封武陽侯<lb/>
食邑二萬戸耿秉爲筭陽侯憲讓不受還師京於是<lb/>
竇篤爲衛尉景執金吾瓌光禄勲尊太后毋比陽主<lb/>
爲長公主益比陽沐邑二千石憲等驕奢不遵法度<lb/>
唯瓌恭儉自守尚書何敝上封事曰臣聞忠臣憂世<lb/>
譏刺貴臣至以殺身滅家而由爲之者何誠君臣義<lb/>
重情不能巳也臣見國之將危家之將凶皆有所由<lb/>
較然易知不可不察也昔鄭莊不防段叔之禍也後<lb/>
更滋蔓竇憲兄弟尊朝虐用百姓殺戮盈溢咸曰段<lb/>
<pb n="KR2b0004_SBCK_013-1b"/>
叔州吁將生于漢也是臣前連上便宜承陳得失非<lb/>
爲嫉妬憲等也誠欲絶其緜緜塞其㳙㳙上不欲皇<lb/>
太后損文母之號况陛下有失教之議下使憲等得<lb/>
保其福然臧獲之謀上安主父下存主毋由不免於<lb/>
嚴怒况臣㣲末敢竭愚忠哉然臣累世蒙恩位典機<lb/>
密毎念厚德忽然忘生雖知言必夷滅誠不忍目見<lb/>
禍至故敢書寫肝膽舒度愚情駙馬都尉瓌忠孝愛<lb/>
主最自修整聞瓌比自申陳願抑損家權退身避賢<lb/>
宜順其意斯誠宗廟之至計竇氏之大福也敞辭㫖<lb/>
切直深爲憲等所怨濟南王康光武之子也最爲尊<lb/>
重而驕奢太甚於是左遷敞爲濟南王太傳司隷校<lb/>
<pb n="KR2b0004_SBCK_013-2a"/>
尉司空蔡河南尹王調洛陽令李阜皆竇氏之黨也<lb/>
秉憲之勢枉法任情尚書僕射樂恢奏免蔡等外以<lb/>
清京都内欲繩外戚由是爲憲等所滅瓌常欲徃侯<lb/>
恢使人先言恢恢謝而絶之憲兄弟怒其異巳常欲<lb/>
䧟害之恢妻諫恢曰古有容身之道何必以言取怒<lb/>
歎曰何忍素飡立人朝乎乃上疏曰臣聞百王之失<lb/>
咸以隂盛凌陽而權移於下大臣專朝而勢去公室<lb/>
未有君德休明而臣下闚𨵦主一其柄而社稷傾危<lb/>
者先帝早棄天下况陛下富於春秋今諸舅執政外<lb/>
戚盈朝非所以寜王室示天下也夫天地不交則衆<lb/>
生夭傷君臣失序則萬民受殃政失不救其弊不測<lb/>
<pb n="KR2b0004_SBCK_013-2b"/>
當今所急上宜以義自割下宜以謙自别四舅保爵<lb/>
土於子孫皇太后永無慙於宗廟誠計之上者書御<lb/>
不省恢乃乞骸骨詔授恢爲騎都尉憲風郡縣使迫<lb/>
脅恢恢遂飮藥而死天下聞之皆以爲怨恢字伯竒<lb/>
京兆長陵人也父爲吏得罪於令令將殺之恢年十<lb/>
二伏寺門外啼泣不舎晝夜令嘉其孝赦其父罪恢<lb/>
事博士焦貺貺爲河東太守恢隨之官閉廬專精不<lb/>
與掾吏交後况有事𬒳考諸生皆繫獄恢皎然得免<lb/>
恢爲人廉㓗抗厲衡陽侯隂就聞以禮請之恢絶不<lb/>
荅杜陵人楊正嘗毀惡恢然舉正子爲孝廉恢善頴<lb/>
川安王王上書得爲巴郡太守遣使貽恢書恢不就<lb/>
<pb n="KR2b0004_SBCK_013-3a"/>
荅之曰干主求禄非平生操也其不念舊惡耻交進<lb/>
趨皆此類也何敞旣傳濟南盡心輔道歳餘遷爲汝<lb/>
南太守敞常疾俗吏苛刻以要名譽爲政務崇寛和<lb/>
立春日乃召督郵還府復遣吏案行屬縣顯孝行舉<lb/>
仁義由是郡中翕然百姓化之其歸飬老母推財相<lb/>
讓者數百人秋七月㑹稽山崩本志稱劉向日山陽<lb/>
君也水臣也君道崩壞百姓失所竇太后攝政竇憲<lb/>
專權之應也<lb/>
二年春正月大赦天下夏耿秉出塞至涿邪山與北<lb/>
單于相遇大戰破之秉字伯初國之子也魁梧有才<lb/>
畧善說司馬法爲將常爲士卒先休息不部陳然逺<lb/>
<pb n="KR2b0004_SBCK_013-3b"/>
斤候要誓士卒爭爲致死秉薨諡壯侯南單于聞秉<lb/>
薨舉國發喪劈靣流血得外國心如此秉弟䕫壯勇<lb/>
有氣力以軍功拜騎都尉常以精騎八百自漢軍未<lb/>
至封栗邑侯五月丙辰立皇弟惠爲北海王開爲河<lb/>
間王瑕爲城陽王立故淮南聞王昞子惻爲常山王<lb/>
故齊王晃子忍爲齊王北海王睦子威爲北海王車<lb/>
師遣使奉獻六月<graphic n="KR0996" url="https://raw.githubusercontent.com/kanripo/KR-Gaiji/master/images/KR0996.png" mimeType="image/png"/>辰封竇憲爲武陽侯篤偃侯景<lb/>
汝陽侯瓌夏陽侯憲獨不受封辛卯中山王焉薨諡<lb/>
曰簡王光武時諸王皆就國焉以郭后少子故留京<lb/>
師至永平初乃就國詔賜羽林右騎爲虎賁又令上<lb/>
官屬子弟以爲官騎焉皆上疏辭讓詔曰諸侯出境<lb/>
<pb n="KR2b0004_SBCK_013-4a"/>
必有武備夾谷之㑹司馬以從夫有文事必有武備<lb/>
所以重蕃也王無辭焉是夏月氏王謝將七萬騎攻<lb/>
班超超衆大恐超曰月氏兵雖多千里逾葱嶺何足<lb/>
憂哉但當收榖堅守饑窮自降不過數十日決矣謝<lb/>
攻超不能下抄掠無所淂超度其粮盡必從龜兹求<lb/>
食乃遣數千兵伏東界要之謝果遣騎賫金銀珠玉<lb/>
徃龜兹伏兵遮擊盡殺之遣持所斬以示謝謝大驚<lb/>
即遣使請罪願得生歸超縱遣之月氏震怖歲歲奉<lb/>
貢秋七月大將軍竇憲出屯涼州九月匈奴北單于<lb/>
遣使<graphic n="KR0833" url="https://raw.githubusercontent.com/kanripo/KR-Gaiji/master/images/KR0833.png" mimeType="image/png"/>塞願朝見憲中護軍班固迎單于單于爲南<lb/>
單于所破逺遁漢北固至私渠海而還於是北單于<lb/>
<pb n="KR2b0004_SBCK_013-4b"/>
地空憲欲自爲功乃立降者鹿蠡王阿修爲單于因<lb/>
置中郎將領護軍如南單于故事事下公卿太尉宋<lb/>
由太常丁鴻少尹睦識以爲阿修誅君之子又與鮮<lb/>
卑烏丸爲父兄之讐不可立南單于先帝所置今首<lb/>
破北虜新建大功宜令并領降衆以終先帝破北成<lb/>
南之䇿議未定安懼憲計遂行復獨上封事曰臣聞<lb/>
功有難圖不可豫見者事有較然易料不疑者臣謂<lb/>
懼守正執平者臣請以先帝㫖意明之光武皇帝本<lb/>
所以立南單于者欲以安南定北分匈奴之勢也孝<lb/>
明皇帝欲裦成先帝之功故赫然發怒命將征伐陛<lb/>
下奉承洪業大開疆宇大將軍逺出籍勝此誠宣明<lb/>
<pb n="KR2b0004_SBCK_013-5a"/>
祖宗餘志之弘勲也自南單于歸德巳來四十餘年<lb/>
矣三帝績以遺陛下孳孳所成也今南單于屯建大<lb/>
謀深入匈奴空盡其廬屯之大功也輟而不圖改立<lb/>
新降以一朝之計違三代之業背先祖棄舊恩非計<lb/>
之長也夫言行君子之樞機賞罸治國之綱紀論語<lb/>
曰言忠信行篤敬雖蠻貃之邦行矣今失信封南一<lb/>
屯則百蠻不敢復保誓矣阿修誅君子於春秋之義<lb/>
所不當立而烏丸鮮卑新殺北單于情莫不忿惡其<lb/>
讐今而立之則失意而懷怒矣兵食可易且漢故事<lb/>
供給南單于費值歳一億九千餘萬今北廬彌逺其<lb/>
費過倍是所以空盡天下也詔下其議於憲更相難<lb/>
<pb n="KR2b0004_SBCK_013-5b"/>
十餘條憲負恃貴勢言辭驕慢安終不移上卒從安<lb/>
議<lb/>
三年春正月甲子皇帝加元服儀用新禮賜王公列<lb/>
侯在京師者黄金將大夫郎吏帛及天下男子爵各<lb/>
有差鰥寡孤獨貧不能自存者人帛一匹酺飲五日<lb/>
繫囚亡命贖罪各有差擢曹襃爲射聲校尉尚書張<lb/>
敏奏襃擅制禮儀破亂聖術冝加削誅上寢其奏是<lb/>
後衆人不能信襃所制又㑹禮儀轉迨遂寢而不行<lb/>
袁宏曰夫禮也治心軌物用之人道也者其本所由<lb/>
在於愛敬自然發於心誠而揚扵事業者聖人因其<lb/>
自然而輔其性情爲之節文而宣以禮物於是有尊<lb/>
<pb n="KR2b0004_SBCK_013-6a"/>
卑親踈之序焉推而長之觸類而申之天地鬼神之<lb/>
事莫不備矣古者民人淳朴至禮至簡汙樽抔飲可<lb/>
以盡懽於君親蕢桴土鼓可以致敬於鬼神將之以<lb/>
誠雖㣲物而可重獻之由心雖蒲質而可薦此蓋先<lb/>
王制禮之本也中古損益教行文質范金合土而棟<lb/>
比之制麗矣繪采集色而衣裳之度彰矣比聲諧音<lb/>
而金石之品䌓矣夫簡朴不足以周務故備物以致<lb/>
用卑素不足以崇高故富以成業此又先王用禮之<lb/>
意也夫尊卑長㓜不得而移者也噐服制度有時而<lb/>
變者也小則凶荒殊典大則革伏異禮所以隨用合<lb/>
冝易民視聽者也此又先王變禮之㫖也是故王者<lb/>
<pb n="KR2b0004_SBCK_013-6b"/>
之興必先制禮損益隨時然後風教從焉故曰殷因<lb/>
於夏禮所損益可知也周因於殷禮所損益可知也<lb/>
漢興撥亂日不暇給禮儀制度闕如也賈誼曰夫立<lb/>
君臣等上下使綱紀有序六親和睦此非天之所設<lb/>
也人之不修則壞宜定制度興禮樂後諸侯軌道百<lb/>
姓素朴乃草具儀寢而不行後之學者董劉之徒亦<lb/>
言禮樂之用而不能詳備其制度夫政治綱紀之禮<lb/>
哀樂死葬之節有異於古矣而言禮者必證於古古<lb/>
不可用而事各有宜是以人用其心而家殊其禮起<lb/>
而治之不能紀其得失者無禮之弊也曹裒父子慨<lb/>
然發憤可謂得其時矣然襃之所撰多案古式建用<lb/>
<pb n="KR2b0004_SBCK_013-7a"/>
失宜異於損益之道所以廢而不修也冬十月幸長<lb/>
安祠園陵詔令大將軍憲與車駕㑹長安時尚書見<lb/>
憲皆欲釋仗稱萬歳尚書令韓稜曰枉道事人臣非<lb/>
所以立身也且禮無爲人臣稱萬歳之制左右皆慚<lb/>
遂巳十二月龜兹姑墨温宿國皆降乃以班超爲西<lb/>
域都護徐幹爲長史復置戊巳校尉唯焉耆須尉黎<lb/>
以前殺都護陳睦不内附<lb/>
四年春正月龜兹王遣子奉獻三月司徒袁安薨是<lb/>
時天子㓜弱外戚擅權安毎朝㑹及在朝廷議國家<lb/>
未嘗不慷慨流涕於言色自天子及朝中大臣皆倚<lb/>
安㑹病薨朝野痛惜焉𥘉安妻早卒葬鄕里臨終遺<lb/>
<pb n="KR2b0004_SBCK_013-7b"/>
令曰備位宰相當陪山林不得歸骨舊葬若毋先在<lb/>
祖考墳壟若鬼神有知當留供飬也其無知不煩徙<lb/>
也諸子不敢違子賞車騎校尉京屬郡太守敞司空<lb/>
京子湯官至公輔𥘉安辟廬江周榮與語甚噐之毎<lb/>
預大議及奏論竇憲憲客徐齮脅之曰子爲袁公腹<lb/>
心排大夫竇氏刺客今至矣子宜備之榮曰榮乃江<lb/>
淮孤生蒙先帝大恩備宰士正爲竇氏所害誠所甘<lb/>
心常勅妻子蒼卒遇飛禍無得殯歛兾以區區腐身<lb/>
以悟朝廷及竇氏敗榮召爲顯官至尚書郡守有孫<lb/>
曰景至太尉四月丁丑太常丁鴻上封事曰臣聞日<lb/>
者陽之精守實不虧君之象也月者隂之精盈數有<lb/>
<pb n="KR2b0004_SBCK_013-8a"/>
常臣之表也故日蝕者隂陵陽月盛者下驕盈也變<lb/>
不虚生各以類應遠觀徃古近察漢興傾危之禍靡<lb/>
不由兹故三桓專魯陳氏擅齊六卿分晉吕族覆漢<lb/>
哀平之末廟不血食此皆失其權柄以勢假人者也<lb/>
故有周公之親無其德不得行其勢伏見大將軍竇<lb/>
憲雖勅身自約不敢僣差然天下逺近皆惶怖承㫖<lb/>
小大望風莫不影從寵極則驕驗見於天雖欲隱諱<lb/>
神昭垂象閒者月滿不虧此大臣驕溢之應也陛下<lb/>
未悟故天重見誡日有蝕之誠宜畏愼以防其禍也<lb/>
詩云畏天之怒不敢戯豫夫疏巖絶崖之水由於㳙<lb/>
㳙干雲蔽日之木起於毫末有前事之不忘後事之<lb/>
<pb n="KR2b0004_SBCK_013-8b"/>
明鏡冝因大變匡正其失以塞天意上深納之丙辰<lb/>
京師地震是時竇氏驕横威震海内其所置樹皆名<lb/>
都大郡乗勢賦歛争相路遺州郡望風天下騷動競<lb/>
侵陵小民掠奪財物攻亭敺吏略人婦女暴虐日甚<lb/>
百姓苦之又擅檄縁邉郡突騎善射有財力者二千<lb/>
石畏威不敢不送司徒袁安太尉任隗及有司數奏<lb/>
劾皆寢初憲女壻射聲郭舉衛尉鄧疊母兄出入禁<lb/>
中謀圖不軌上漸覺之與清河王慶圖其事使慶求<lb/>
外戚傳因與中官鄭衆宻謀之衆勸上亟行其誅上<lb/>
曰憲在外恐變生不可是月憲還京師象由太后帝<lb/>
當謹護璽綬庚申上幸北宮詔公卿百官使執金吾<lb/>
<pb n="KR2b0004_SBCK_013-9a"/>
衛南北宫詔收憲大將軍印綬封憲爲親軍侯䔍景<lb/>
瓌皆就國郭舉鄧疊下獄誅上以太后故不欲極其<lb/>
獄乃守憲等選能相以逼迫之憲篤景皆自殺宗族<lb/>
免歸本郡河南尹張酺上疏曰臣愚以爲竇氏之事<lb/>
宜下理官與天下共平其罪恐後世不見其事竇氏<lb/>
盛時羣臣莫不阿附唯恐在後皆以憲爲尹吕比鄧<lb/>
夫人於文毋及陛下發雷電之怒皆以爲罪不容誅<lb/>
何前後之相背也頼聖朝明逹析其中伏見夏陽侯<lb/>
瓌前爲光禄勲毎與臣相見常有勵節竭忠庻㡬之<lb/>
心檢敕賔客未常犯法臣聞王政有三宥之義故蔡<lb/>
叔流言周公原本而誅臣愚以爲可黜瓌爵關内侯<lb/>
<pb n="KR2b0004_SBCK_013-9b"/>
還京師竭忠供飬比陽主以優屬垂示厚德上感酺<lb/>
言徙瓌爲長沙侯於是何敞班固免歸家敞子與瓌<lb/>
善固黨於竇氏也𥘉固不教兒子兒子負固勢不遵<lb/>
法度吏民苦之洛陽令种競嘗出固奴干車吁奴辭<lb/>
罵辱競競大怒畏憲不敢發心銜之及憲賔客皆披<lb/>
繫兢因此捕繫固遂死獄中詔遣責兢而主者極罪<lb/>
固字孟堅彪之子也𥘉世祖問竇融在西州時毎所<lb/>
上章奏誰與叅之融對曰皆班彪所爲也世祖雅聞<lb/>
彪名將召之㑹彪舉茂才除令以病免後應三公之<lb/>
命輒謝病去復以司徒掾望都長所歴二縣皆爲吏<lb/>
民所愛彪旣才髙而專心文史之間司馬遷著史記<lb/>
<pb n="KR2b0004_SBCK_013-10a"/>
自太𥘉巳後闕而不録其後好事者或頗綴録其事<lb/>
時然多鄙俗不足以繼其書彪乃採前人遺事旁貫<lb/>
異聞作後傳數十篇因斟酌前史而譏正其失略曰<lb/>
唐虞三代詩書所及世有史官以司典籍至于諸侯<lb/>
國自有史故孟子曰楚之乗晉之檮杌魯之春秋其<lb/>
事一也定哀之間魯君子左丘明論集其文作左傳<lb/>
三十篇又撰異同號曰國語二十篇由是乗檮杌之<lb/>
事遂闇而左氏國語獨彰又有記録黄帝以來至春<lb/>
秋時帝王公侯卿大夫號世本十五篇春秋之後七<lb/>
國並争秦并諸侯則有戰國䇿三十二篇漢定天下<lb/>
大夫陸賈記録時功作楚漢春秋九篇孝武之世太<lb/>
<pb n="KR2b0004_SBCK_013-10b"/>
史令司馬遷采左氏國語删世本戰國䇿據楚漢列<lb/>
國時事上自黄帝下訖獲麟作本紀世家列傳書表<lb/>
凡百三十篇而十篇缺焉遷之所記從漢元至武帝<lb/>
則紀其功至其摭經傳分散數家之事甚多踈畧務<lb/>
欲以多聞廣博爲功論議淺而不篤其論術學則崇<lb/>
黃老而薄五經序貨殖則輕仁義而羞貧窮尊游俠<lb/>
則賤守節而貴俗功此其大弊傷道所以遇極刑之<lb/>
咎也然善述事辯而不華質而不野文質相稱蓋良<lb/>
史之才也誠令遷依五經之法言同聖人之是非意<lb/>
亦庻㡬矣夫百家之書猶可法也若左氏國語世本<lb/>
戰國䇿楚漢春秋太史公書今之所以知古後之所<lb/>
<pb n="KR2b0004_SBCK_013-11a"/>
由觀前聖人之耳目也焉可闕哉固九歲能屬文五<lb/>
經百家之言無不究覽其學無常師又不爲章句訓<lb/>
詁通而巳性多愛不以所長傲物人皆重之弱冠早<lb/>
孤固以唐虞三代詩書所及世有典籍故雖堯之盛<lb/>
必有典謨之篇然後冠德百王漢紹堯運以建帝業<lb/>
六世史臣乃追述功德私作本紀編於百王之末厠<lb/>
於秦項之列太初以後闕而不録故采撰前紀綴集<lb/>
所聞以述漢書元起高祖終于孝平王莾之誅十有<lb/>
二世二百三十年綜其行事旁貫五經上下洽通凡<lb/>
百篇未成明帝初人有上書言固私改史記者詔收<lb/>
固京兆獄悉歛家書封上是時扶風人蘇朗僞言圖<lb/>
<pb n="KR2b0004_SBCK_013-11b"/>
䜟事下獄死固弟超爲郡所誣乃詣關上書具陳固<lb/>
著述意㑹郡亦封上固書天子甚竒徴詣校書部除<lb/>
蘭臺令史舉睢陽令陳宗故長陵令尹敏司隷從事<lb/>
孟異共作世祖本紀及世祖功臣平林新市公孫述<lb/>
二十八篇奏之帝廼復使成前書自永平始研精積<lb/>
思二十餘年至建初中其書乃成世甚重其書學者<lb/>
靡不諷誦焉自爲郎後遂見親近賞賜恩寵優渥章<lb/>
帝好文章逾益進幸數入讀書禁中或連日逮夜毎<lb/>
行廵狩輒獻上賦頌朝廷時有大議令固問難於前<lb/>
然位不過郎固雖篤志於學以述作爲務然好傅㑹<lb/>
權寵以文自通其序事不激詭不抑亢贍而不穢詳<lb/>
<pb n="KR2b0004_SBCK_013-12a"/>
而有體使讀之者亹亹而不厭亦良史之才也至於<lb/>
排死節否正直以苟免爲通傷名教也史遷之作皆<lb/>
推之於談彪經序其謀畧以舉矣而固盡有功豈不<lb/>
勝哉竇氏旣廢天子追覽前議嘉袁安之忠知宋由<lb/>
之不正也乃䇿免由秋七月巳丑太尉宋由有罪自<lb/>
殺八月司空任隗薨字仲和光之子初光濟世祖於<lb/>
信都封陵侯光薨隗襲爵隗好黄老清静少欲以功<lb/>
臣子行異於衆擢爲勇賁中郎將稍遷九卿三公隗<lb/>
玄黙守直不求名譽然内行仁義世人以此服之帝<lb/>
亦雅重焉竇憲之專政朝臣莫違隗與袁安屢抗異<lb/>
議於是天子追思隗忠擢子屯爲歩兵校尉辛丑大<lb/>
<pb n="KR2b0004_SBCK_013-12b"/>
司農尹睦爲太尉太傅鄧彪以老病罷太尉睦代録<lb/>
尚書事冬十月己亥宗正劉方爲司空<lb/>
五年春正月巳亥大赦天下辛卯立皇弟萬歳爲宋<lb/>
王二月戊戍詔有司省内外廐馬及上林池圃悉以<lb/>
假貧民甲寅太傅鄧彪薨竇氏之專權彪守巳而已<lb/>
御史中丞周紆國之司直也屢忤竇氏彪常以事奏<lb/>
免紆世以此譏之然修禮教二月戊午隴西地震三<lb/>
月庚寅遣使分行貧民開倉振廪夏六月丁酉郡國<lb/>
雨雹大如鴈子冬十月辛未太尉尹睦薨十一月巳<lb/>
丑太僕張酺爲太尉<lb/>
六年春正月永昌夷獻犀象司徒丁鴻字孝公頴川<lb/>
<pb n="KR2b0004_SBCK_013-13a"/>
定陵人也父綝從世祖征伐有功封頴陽侯鴻年十<lb/>
二事太常桓榮十六而章句通布衣荷擔不逺千里<lb/>
質問異義是以能成其名初綝從上時鴻獨與弟盛<lb/>
居困苦飢寒帝憐盛有委國志及綝薨旣葬鴻挂縗<lb/>
絰於冢廬而逃去留書與盛曰鴻貪經書不顧恩義<lb/>
生不供養死不飯唅皇天先祖並所不祐身𬒳大病<lb/>
上不任爲蕃輔下不言守土先上病状辭爵封於仲<lb/>
公章寢不報謹身放棄求良醫如遂不瘳永歸溝壑<lb/>
始鴻與九江人鮑俊友善俊遇於東海鴻佯狂不識<lb/>
俊俊乃止而誚讓之曰有昔伯夷呉札亂世權行故<lb/>
得申志漢有舊制春秋不以家事廢王事故與衛輒<lb/>
<pb n="KR2b0004_SBCK_013-13b"/>
之子今以兄弟私恩而絶父不滅之基未可謂智也<lb/>
鴻感悟垂泣歎息而還就國教授楊州稱之鮑俊亦<lb/>
上書具言鴻至行明帝甚言之詔徴鴻召見說文候<lb/>
一篇賜御衣及綬廪食公車與博士同禮頃之拜侍<lb/>
中徙封魯陽侯華嶠曰論語稱夫子温良恭儉讓以<lb/>
得之行首乎故嘗請論之孔子曰太伯其可謂至德<lb/>
也巳矣三以天下讓民無德而稱焉孟子曰聞伯夷<lb/>
之風者貪夫廉懦夫有立志然則太伯出於不苟得<lb/>
未始有於讓也是以太伯稱賢人後之人慕而殉之<lb/>
夫有殉則激詭生而取與妄矣故夫鄧彪劉愷讓其<lb/>
弟以取義使弟非服而巳享其名其於義不亦薄乎<lb/>
<pb n="KR2b0004_SBCK_013-14a"/>
又况乎于有國之紀而使將來者妄舉措哉古之君<lb/>
子立言非將以啓天下之方悟者立行非獨善其身<lb/>
將以訓乎哉原丁鴻之心其本主於忠愛何其終悟<lb/>
而從義也以此殆知其殉尚異於數世也二月乙未<lb/>
司空劉方爲司徒太常張奮爲司空三月丙寅舉賢<lb/>
良方正直言極諫之士各一人六月初伏日閑關秋<lb/>
七月京都旱司空張奮上疏曰歲比不豋人食不足<lb/>
今復旱秋稼未立陽氣垂盡日月迫促夫國以民爲<lb/>
本以榖爲命政之急務憂之重者也臣恩尤深厚受<lb/>
職過任夙夜憂惶章奏不能序心願封中常侍口陳<lb/>
得失上即引見明日車駕親幸洛陽寺省録囚徒於<lb/>
<pb n="KR2b0004_SBCK_013-14b"/>
是大雨三月南單于安國爲左賢王次當爲單于時<lb/>
數輕兵出塞斬獲有功故國中皆敬師子而不附安<lb/>
國安國由是内病師子匈奴降者異時居塞外數爲<lb/>
師子所掠故亦怨之安國乃委計降者使圖師子安<lb/>
國旣爲嚴于師子爲左賢王覺知安國之謀乃隂爲<lb/>
之備毎㑹議事召師子輙稱病不徃安國益忿是時<lb/>
中郎將杜崇使安國安國心不平因上書告崇崇敕<lb/>
西河太守令㫁安國欲自訴不得而崇與度遼將軍<lb/>
朱徽上言南單于安國疏遠舊胡親近新降欲殺左<lb/>
賢王師子冝徴西河定上郡兵以爲之備公卿處議<lb/>
聽崇遂發郡兵南單于聞漢兵起因舉兵誅師子聞<lb/>
<pb n="KR2b0004_SBCK_013-15a"/>
之悉將衆入曼柏城單于圍守之殺傷甚多於是杜<lb/>
崇朱徽將兵而單于爲其胥都侯所殺師子爲單于<lb/>
旣而天子知杜崇朱徽之侵擾匈奴也乃誅崇徽<lb/>
七年春三月班超發龜兹等八國兵七萬人討焉耆<lb/>
尉黎二國超遣人慰諭二國欲改過向善者當遣大<lb/>
人來迎焉耆王廣與國中議曰先王前殺陳都護今<lb/>
超都護將大兵來故且作降重獻遺令無入國北鞬<lb/>
支本匈奴人舉國敬信之乃遣奉牛酒迎超超聞焉<lb/>
耆取信北鞬支遂反縛責曰汝匈奴侍子恃焉耆擁<lb/>
今都護來王不以時迎皆汝罪也悉斬之或謂超曰<lb/>
可便殺超曰非汝所及此人權重於王今未入其國<lb/>
<pb n="KR2b0004_SBCK_013-15b"/>
而殺之疑遂令自設備守險遑得到其城哉因責讓<lb/>
加賞賜遣北鞬支還曰都護不疑我國矣廣乃與大<lb/>
人迎超於尉黎奉上金銀奴婢牛馬超受馬以給軍<lb/>
餘摠悉還之超到焉耆去城二十里大澤中超乃掦<lb/>
聲欲重賜王以下明日置酒悉召諸國王焉耆王廣<lb/>
尉黎王况與鞬支等四十一人詣超其國相腹乆等<lb/>
十七人逃不至超怒曰腹乆何故不到焉耆欲復反<lb/>
邪遂叱吏收廣况等於都護陳睦故城斬之更立爲<lb/>
王持廣汎首詣京師因大縱兵抄掠超留焉耆半歲<lb/>
西域遂平上嘉超封超爲定逺侯夏四月辛亥朔日<lb/>
有蝕之秋九月辛卯京都地震<lb/>
<pb n="KR2b0004_SBCK_013-16a"/>
八年春三月巳丑立皇后隂氏賜天下男子爵各有<lb/>
差鰥寡孤獨貧下不能自存者粟人五斛后原庻侯<lb/>
識曾孫也祖父永明帝時爲侍中親幸左右異寵后<lb/>
近故有異寵父綱爲屯騎校尉八月辛酉令天下死<lb/>
罪减一等徙邉戍亡命贖罪各有差九月京都蝗蟲<lb/>
冬十月北海王有罪自殺國除十二月丁巳南宫宣<lb/>
室災<lb/>
後漢孝和皇帝紀上第十三<lb/>
<pb n="KR2b0004_SBCK_013-16b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_014-1a"/>
後漢孝和皇帝紀下卷第十四　袁宏<lb/>
九年春三月癸巳濟南王康薨謚曰安王康不修法<lb/>
度通賔客人有上書告康使中郎將張陽董臣招來<lb/>
州郡姦猾顔忠劉子産等案圖書謀議不軌有司舉<lb/>
奏明帝以至親不忍窮竟削視阿隰隂東胡陽安德<lb/>
西平昌五縣康殖財貨治宮室奴婢至千餘人厩馬<lb/>
千餘疋田八百餘頃何敞之爲傅上䟽諫曰蓋聞諸<lb/>
侯之義以制節謹度爲忠然後能保其社稷和其民<lb/>
人昔管仲相齊九合之功而孔子譏其噐小以奢侈<lb/>
適上不知禮也今大王以骨肉之親亨蕃國之尊當<lb/>
率先天下以爲化首今國家制度王侯車服章事有<lb/>
<pb n="KR2b0004_SBCK_014-1b"/>
其科不可越也夫文繁者質枯木勝則人亡經傳所<lb/>
載也且君國者以道德仁義爲營豈飾宫室充實厩<lb/>
馬爲尊哉楚作章華吳興姑蘇卒亡景公千駟民無<lb/>
所稱其効也如大王數㳺諸第出入無節或渉晨夜<lb/>
非所以逺防未然臨深履薄垂示後詞之法也願大<lb/>
王修恭儉遵古制以法自治以禮率下省奴婢之數<lb/>
减乗馬之費以禮起居則敞之願藥酒苦於口而利<lb/>
於病至言逆耳而便於行惟大王深察愚言王甚敬<lb/>
禮而不能改夏五月封皇后父隂綱爲防侯綱上䟽<lb/>
辭位以特進侯就第綱弟鳯謁爲爲郎中子軼政比<lb/>
黃門郎隂氏自建武以來縁屬戚之故世爲卿校外<lb/>
<pb n="KR2b0004_SBCK_014-2a"/>
典禁兵内侍帷幄賞賜恩寵貴重當世秌七月蝗蟲<lb/>
飛過京都閏月辛巳皇太后竇氏崩太尉張酺與司<lb/>
空司徒共上依吕太后故事貶竇太后尊號勿葬敬<lb/>
陵百官言之者亦多上手報酺日禮臣子無貶之義<lb/>
今皇太后家雖不遵法度然常欲自滅損奉事十年<lb/>
恩不忍虧案前世上官太后子奉終義從其忽復議<lb/>
丙申葬章德竇皇后隴西羗犯塞執金吾劉尚將三<lb/>
萬騎擊平之九月<graphic n="KR0996" url="https://raw.githubusercontent.com/kanripo/KR-Gaiji/master/images/KR0996.png" mimeType="image/png"/>申司徒劉方有罪自殺初梁貴<lb/>
人生和帝竇后以爲巳子飬而隱之貴人者梁竦女<lb/>
也永平初竦兄陵郷侯松因事徙邉後詔書聽還本<lb/>
郡闔門不出作經書數篇名曰七序班固見而稱之<lb/>
<pb n="KR2b0004_SBCK_014-2b"/>
曰昔孔子作春秋而賊臣亂子懼梁竦作七序而竊<lb/>
位素飡者慙輕財好施不得産業兄嫂舞隂長公主<lb/>
振施諸梁親踈有序然猶獨敬異竦衣裘品物事殊<lb/>
别竦未嘗獨饗常與宗族共之竦少長京師逮父兄<lb/>
時遊士林故不樂歸郷里雅有太志毎登高望逺未<lb/>
曾不歎息曰大丈夫居世生當封侯死當廟食詩書<lb/>
足以自娛州郡之職但勞人耳竦生二男三女長男<lb/>
棠及翟長女憑及二貴人初馬太后良家女貴人與<lb/>
姊以選入宮得幸於帝生和帝竦不勝喜與舞隂長<lb/>
公主和相罵語泄聞於竇氏欲專名太子外家心惡<lb/>
梁氏欲毀販之乃誣以惡逆詔郡縣考竦死獄中家<lb/>
<pb n="KR2b0004_SBCK_014-3a"/>
屬舞隂公主居新野使者護守之貴人與姊以憂死<lb/>
有闕竇后崩舞隂公主兄子梁扈遣從兄擅奏記三<lb/>
府曰春秋之義毋以子貴漢家舊典也今梁貴人親<lb/>
育聖躬而不䝉尊號補得記謝遣擅太尉張酺獨見<lb/>
擅具問之曰此公之職而梁氏之福也㑹以蝗飛過<lb/>
過師召見對說固具言擅記上曰意云如酺不知葬<lb/>
禮有闕也對曰陵上宜置長史加祠祭之禮收録諸<lb/>
舅以明親親上復曰於義如何酺曰今春秋之義漢<lb/>
家有行事梁竇並爲名姓保守河西以忠獲封竇憲<lb/>
兄弟不軌太后謗議籍籍聞於天下姓族死以逾梁<lb/>
氏加以親外家誠尊顯上曰非君孰爲朝廷恩大家<lb/>
<pb n="KR2b0004_SBCK_014-3b"/>
事籍籍君所知上深納酺言㑹貴人姊慿上書曰同<lb/>
産女弟貴人前充後宫蒙先帝厚恩得見寵幸皇天<lb/>
所夀誕育陛下爲竇憲兄弟譖虐妾父竦冤死牢獄<lb/>
骸骨不掩毋孤弟逺徙萬里獨妾遺脫逃伏草野常<lb/>
恐沒命無由自逹值陛下神聖之德統覽萬機憲兄<lb/>
弟皆已伏誅海内曠然各得其所妾得蘇息拭目更<lb/>
視乃敢昧死自陳妾竊悲死父旣冤不可復生毋年<lb/>
七十逺在絶域不知死生願乞母弟還本郡收葬竦<lb/>
骨妾聞文帝旣立薄氏蒙榮宣帝繼統史氏復興妾<lb/>
自悲有薄史之親獨不蒙外戚餘恩辭甚悲切上惻<lb/>
然感寤使中常侍掖庭令雜訊問慿辭語證明甲子<lb/>
<pb n="KR2b0004_SBCK_014-4a"/>
改殯梁貴人于承光宫追尊爲皇太后謚曰恭懷葬<lb/>
于西陵上乃别見慿慿具自陳說上歔欷流涕留慿<lb/>
宫中連日不出賞財物第宅旬月之間貲累千萬慿<lb/>
素有行遂寵之加號梁貴夫人擢獎慿夫調爲羽林<lb/>
佐監追加謚竦爲親愍侯遣中謁者迎竦喪于京師<lb/>
改殯之賜東園畫棺玉匣冡葬於西陵旁上親臨送<lb/>
徴竦妻子還京師梁貴人遇竇氏之譖葬禮有闕清<lb/>
河王慶涕泣不敢言常私祭于室及梁后改葬慶乃<lb/>
上書求上貴人冡詔聽許悲喜曰生雖不得供飬終<lb/>
得奉祭祀私願畢矣太尉張酺上䟽乞骸骨上使中<lb/>
黃門問<graphic n="KR0858" url="https://raw.githubusercontent.com/kanripo/KR-Gaiji/master/images/KR0858.png" mimeType="image/png"/>加以珍羞酺稱篤詔曰元首不明黎民困<lb/>
<pb n="KR2b0004_SBCK_014-4b"/>
窮朕與君同其憂責豈可引退邪其勿復言是時酺<lb/>
子蕃以郎侍講上復詔蕃曰隂陽不調朝廷望公以<lb/>
爲憂託病自退潔已而已誰當與朕同心者非所望<lb/>
於公也酺惶恐詣闕謝因起視事酺自爲三公父尚<lb/>
在酺每遷父輒自田里來適㑹歲臘公卿罷朝共詣<lb/>
酺父上酒爲酺夀極歡移日當時以爲榮冬十月癸<lb/>
卯光禄勲吕蓋爲司徒十一月丙寅司空張奮老病<lb/>
致仕壬申太僕韓稜爲司徒奮在家上疏曰安上治<lb/>
民莫善於禮移風易俗莫善於樂又曰揖讓而治天<lb/>
下者禮樂之謂也先王之道於斯爲盛故曰禮樂不<lb/>
興刑罸不中民無所措手足漢旣受命禮樂冝作圖<lb/>
<pb n="KR2b0004_SBCK_014-5a"/>
䜟明文王若是以先帝聖德逺監毎存禮樂衆儒不<lb/>
逹多生駭異臣累世輔位而漢禮樂未定誠切以爲<lb/>
憂負臣犬馬齒盡誠冀先死及見禮樂之定上善之<lb/>
十年夏五月封梁堂爲樂平侯雍爲乗氏侯翟爲單<lb/>
父侯位特進堂等自九眞還過長沙迫從竇懷令自<lb/>
殺秋九月庚戍初復廪犧官冬十二月戊辰梁王暢<lb/>
薨諡曰節王毋隂貴人有寵於明帝暢尤受辛諸國<lb/>
土且入倍於國章縁明意賞賜息寵務加篤厚乃封<lb/>
暢舅隂棠爲西陵侯暢性聦惠然少驕貴頗不遵法<lb/>
度暢常夣見星宿從官卞忌自言善占夣又能使六<lb/>
丁神暢使忌占夣卜筮又使乳毋王禮侍史李阿與<lb/>
<pb n="KR2b0004_SBCK_014-5b"/>
忌祠祭求福言王當爲天子暢心喜永元初䂊州刺<lb/>
史舉奏暢考訊辭不復有司請徴暢詣獄天子以加<lb/>
恩不忍聽復奏徙九眞有詔削城武單父二縣暢懼<lb/>
上䟽辭謝曰臣天性狂愚少長深宮從官侍史利臣<lb/>
財物暢無所照見與相然諾不自知䧟死罪自負自<lb/>
悔無所復及陛下聖德弘裕枉法赦臣上念以負先<lb/>
帝而令陛下收耻天下誠無氣以息筋骨不相連臣<lb/>
暢知大貸不可再得束身不敢復出是載食睦陽榖<lb/>
熟虞䝉寕陵五縣還餘所食四縣臣暢小妻三十七<lb/>
願還其無子者選擇謹勑奴婢三百人其餘所爰虎<lb/>
賁官騎鼓吹倉頭兵弩廐馬皆上還本署陛下加大<lb/>
<pb n="KR2b0004_SBCK_014-6a"/>
恩開臣自悔之門假臣小善之路令天下知臣得去<lb/>
死就生頗能自悔若不聽許臣實無顔以乆生下入<lb/>
黃泉無以見先帝詔曰唯王至親之屬純淑之美傅<lb/>
相不良不能防邪至令有司紛紛彰于内外令至深<lb/>
思悔過以自尅責朕惻然傷之傳曰尅已復禮天下<lb/>
歸仁其安心靜意茂休厥德強食自愛其何讓哉暢<lb/>
固請章數十上卒不許<lb/>
十一年春三月遣使行郡國水旱災貧不能自存者<lb/>
廪貸榖食令山林池澤勿收假稅夏四月丙寅大赦<lb/>
天下<lb/>
十二年春三月賜天下男子爵各有差鰥寡孤獨不<lb/>
<pb n="KR2b0004_SBCK_014-6b"/>
能自存者粟人三斛博士弟子布三匹夏閏四月戊<lb/>
辰南郡秭歸山崩壓殺百餘人秋七月辛亥朔日有<lb/>
蝕之初太尉張酺與司隷晏稱㑹于朝堂酺從容謂<lb/>
稱曰三府椽史多非其人旣罷稱奏令三府長史各<lb/>
實其椽史酺以恨稱㑹復共謝以責稱稱辭色不順<lb/>
酺怒廷叱之稱乃奏酺以爲怨望上以酺先帝師優<lb/>
遊不斷詔公卿廷議之司徒吕蓋以爲酺知公門有<lb/>
儀不屏氣鞠躬而作色大言不可示四方乃䇿免酺<lb/>
曰詩云節彼南山惟石巖巖赫赫師尹民具爾瞻今<lb/>
君在位八年于兹康哉之歌旣無聞焉而於兩觀之<lb/>
下有醜慢之音傷南山之體虧穆穆之風将何以宣<lb/>
<pb n="KR2b0004_SBCK_014-7a"/>
示四方儀刑百寮履霜知氷朕甚焉君其上太尉綬<lb/>
君自取之靡有後言九月太尉張酺䇿免歸里舎謝<lb/>
遺門生闔門不通賔客中郎将敞等多言酺公直中<lb/>
正不宜乆棄草廬上亦雅重之數年復以酺爲光禄<lb/>
勲丙辰大司農張禹爲太尉東西域蒙竒兠勒二國<lb/>
内屬<lb/>
十三年秋九月詔曰水旱不節蝗螟兹生令天下田<lb/>
租皆半入𬒳災者除之貧民受貸種食皆勿收責冬<lb/>
十月安息國獻師子大雀班超上書求代曰臣聞太<lb/>
公封齊五世葬周故狐死首丘代馬依風夫周齊同<lb/>
在中土千里之間尓况於萬里絶域小臣能無依風<lb/>
<pb n="KR2b0004_SBCK_014-7b"/>
首丘之思哉蠻夷畏壮侮老自其天性臣犬馬齒殱<lb/>
常恐奄忽僵仆孤魂棄捐臣義不營私竊恐後世以<lb/>
臣爲沒西域不敢望到酒泉郡但願生入玉門關以<lb/>
示邉境威外臣老病衰困冐死瞽言謹先遣子勇隨<lb/>
獻物入塞以臣生在令勇見中土超妹昭擢遂死於<lb/>
邉上書曰妾同産兄西域都護超捐軀爲國以功自<lb/>
効頼陛下神靈得待罪沙漢至今積三十年矣骨肉<lb/>
妻子生不復相識時人士衆皆巳死亡超年至七十<lb/>
衰老𬒳病扶杖而行雖以竭盡其力以報大恩迫扵<lb/>
歳暮犬馬齒盡蠻夷之性悖逆侮老恐開姦宄之源<lb/>
生逆亂之心而公卿大夫咸懷一切而莫肯逺慮如<lb/>
<pb n="KR2b0004_SBCK_014-8a"/>
有卒暴超之氣力不能從心即恐上損國家累世之<lb/>
功下棄忠臣竭力之用以榮爲辱誠可痛也故超萬<lb/>
里歸誠自陳苦急延頸逾望三年于兹超有書與妾<lb/>
生訣恐不復相見妾誠復超以壮年竭力忠孝於沙<lb/>
漠罷老則使捐棄于擴野誠可哀憐如不蒙救護超<lb/>
後有一旦之變異幸超家得蒙趙母衛姬先請之貸<lb/>
書奏上感其言乃徴超還以校尉任尚代超超到拜<lb/>
射聲校尉數月薨朝廷愍惜之賵贈甚多子勇復有<lb/>
功西域初尚與超書曰君侯在外國三十餘年而小<lb/>
人猥承君後任重慮淺冝有以誨之超曰任君數當<lb/>
大位豈班超所能及哉必不得巳願進愚言塞外吏<lb/>
<pb n="KR2b0004_SBCK_014-8b"/>
士本非孝子順孫皆以過補屯部蠻夷獸心難飬易<lb/>
動今君性嚴急清水無大魚将軍冝寛小過揔大綱<lb/>
而巳尚私謂所親曰我以班君當贈以竒䇿今所云<lb/>
平平耳尚後竟遭邉禍如超所言<lb/>
袁宏曰古之有天下者非欲制御之也貴在安静之<lb/>
故修巳而求扵物治内不務於外自小至大自近及<lb/>
逺樹之有本枝之有葉故郊畿固而九服寜中國實<lb/>
而四夷賔夫唐虞之盛德澤之濃正朔所及五千而<lb/>
已自此以外覊縻而弗有也三代建國弗動逺略歧<lb/>
邠江淮之間習其故俗朔野遼海之域戎服不改然<lb/>
而冕旒端委南面稱王君臣泰然不以區宇爲狹也<lb/>
<pb n="KR2b0004_SBCK_014-9a"/>
故能天下乂安享國長久至于秦漢開其土宇方于<lb/>
三五之宅故以數倍矣然顧瞻天下未厭其心乃復<lb/>
西通諸國東略海外故地廣而威刑不制境逺而風<lb/>
化不同禍亂薦臻豈不斯失當世之主好爲身後之<lb/>
名有爲之人非能守其貧賤故域外之事興儌倖之<lb/>
人至矣夫聖人爲治貴英才安天下<graphic n="KR1269" url="https://raw.githubusercontent.com/kanripo/KR-Gaiji/master/images/KR1269.png" mimeType="image/png"/>羣才故儌倖<lb/>
之人王制之所去也班超之功非不可竒也未有以<lb/>
益中國正足以復四夷故王道所不取也戊辰司徒<lb/>
吕蓋老病致仕十二月丁丑光禄勲魯恭爲司徒恭<lb/>
字仲康右扶風平陵人也父武陵太守卒官時㳟年<lb/>
十二弟丕年七歳晝夜號泣哀動路人郡吏贈送一<lb/>
<pb n="KR2b0004_SBCK_014-9b"/>
皆不受處喪如禮郷里竒之年十五與弟俱居太學<lb/>
詣博士受業閉門講誦不隨儔黨兄弟知名爲學者<lb/>
所宗扶風數以禮請謝而不應毋強遣之不得巳而<lb/>
去同業隨之者前後盈路恭乃始爲新豐教授以丕<lb/>
年小欲就其名常託病不仕及丕舉方正乃始爲郡<lb/>
吏辟太尉掾遷中牟令民李勉爲母所言恭召就責<lb/>
問因爲陳父母恩德勉慙悔返恭爲政專以德化不<lb/>
任刑罸亭長勅令還牛亭長不還如是者三遂不還<lb/>
恭涕泣曰德化不行也欲解印綬去掾吏涕泣因争<lb/>
亭長即還牛詣獄受罪恭貫出不問於是吏民敬信<lb/>
皆不忍欺是時天嘗蝗獨不入中牟界河南尹袁安<lb/>
<pb n="KR2b0004_SBCK_014-10a"/>
恐有不實使部掾肥親案行之皆如所言恭隨親行<lb/>
阡陌坐桑下雉過止其側旁有小兒親曰兒何不擊<lb/>
雉小兒曰雉方将雛雊親黙然而起曰今來考君之<lb/>
短耳蟲不犯境此一異也化及鳥獸此二異也竪子<lb/>
有仁心此三異也府掾乆留但擾賢因還府以状白<lb/>
安安美其治是年嘉禾生縣庭中安具以状上詔舉<lb/>
賢良方正恭薦中牟人王方天子徴方公車禮之與<lb/>
公卿舉賢者同上即位徴爲博士侍中車馬毎岀郊<lb/>
廟恭常陪乗上顧問之語及政治有便於民者無所<lb/>
隱諱<lb/>
十四年春二月修西海郡三月戊辰上臨辟雍亭射<lb/>
<pb n="KR2b0004_SBCK_014-10b"/>
大赦天下夏六月封中常侍鄭衆爲列侯賞討竇氏<lb/>
之謀也衆南陽人明帝時以謹愼事太子家章帝即<lb/>
位爲中常侍竇憲專權内外螘附衆獨不交結一心<lb/>
王室竇氏旣誅遷大長秋天子常與謀國事閹官專<lb/>
權自衆始焉辛卯皇后隂氏廢初后與外祖毋鄧祀<lb/>
呪詛詔中常侍張禛尚書陳襃於掖庭窮治其獄父<lb/>
綱自殺兄軼等徙合浦毋及后二姨毋徙日南祀等<lb/>
内外親皆免歸本郡冬十月辛卯立皇后鄧氏后鄧<lb/>
訓女也訓閨庭甚嚴諸子進見未嘗賜席至於后事<lb/>
無大小毎輒咨之弟邠曰平生不與諸男語今豈年<lb/>
哀邪訓曰我不是女也雖小諸兒無及者必有益於<lb/>
<pb n="KR2b0004_SBCK_014-11a"/>
我家是以竒之𥘉鄧禹佐命位冠諸臣常言曰我常<lb/>
將百萬衆秋毫不犯未嘗妄殺一人子孫必當大興<lb/>
訓嘗爲謁者治石臼河甚有方活數千人謂弟邠曰<lb/>
吾聞活千人者有封子孫豈其然乎訓生五男三女<lb/>
長男隲次京次悝次弘次誾長女燕次綏即后也次<lb/>
容后年五歳祖母爲翦髪老人目冥并中后額忍痛<lb/>
不言一額盡傷左右恠而問之后曰大夫人慈恩爲<lb/>
斷髮難傷老人意故忍之耳后姊燕早卒有遺腹女<lb/>
娥在襁褓后年十二傷娥早孤躬自飬撫由爲閨門<lb/>
所敬與叔父邠及諸兄語常問祖父禹爲布衣佐命<lb/>
時事邠茍說結髪殖業著名鄕閭遭世龍飛興杖䇿<lb/>
<pb n="KR2b0004_SBCK_014-11b"/>
歸得征伐四方天下大定功成之後閨門自守事寡<lb/>
姊盡禮敬子孫法遭光武皇帝憂悲哀吐血因發病<lb/>
薨后未嘗不歎息流涕言立德之苦乃至扵斯後通<lb/>
論志在經書不問家事后毋非之曰女人書足注疏<lb/>
通一孝經而巳今不務女工長大寜舉博士邪后不<lb/>
欲重違毋意晝則修女工夜則讀經傳宗族皆號曰<lb/>
諸生𥘉相工蘇大偏相家人至后大驚曰此成湯之<lb/>
骨法也貴不可言室家乃竊喜而不數傳后長七尺<lb/>
二寸年十六以選入掖庭爲貴人承事隂后夙夜兢<lb/>
兢撫接同列常克已以下之遂有寵毎<graphic n="KR0858" url="https://raw.githubusercontent.com/kanripo/KR-Gaiji/master/images/KR0858.png" mimeType="image/png"/>上輒令母<lb/>
兄入視醫藥不拘以日數后輒言外家乆在省中令<lb/>
<pb n="KR2b0004_SBCK_014-12a"/>
陛下有私妾之譏下令妾𬒳内顧不知足之謗上下<lb/>
有損誠不願也上曰他人以數入爲榮而鄧貴人反<lb/>
爲憂誠難及也諸貴人競自修飾后獨衣不求綵裳<lb/>
令侍者賷羸衣設與隂氏同服即時解易不欲同服<lb/>
避正統也上乃歎曰修德之苦乃如是也上毎訪問<lb/>
政事謙退不敢對欲令隂后得進不獲巳然後塞所<lb/>
問隂后短小舉止時失儀左右掩口而咲后獨愴然<lb/>
不樂爲之隱諱若已之失及與隂后進止不敢正立<lb/>
坐則爲之僂所以苦心曲體勞謙甚至上愈重之后<lb/>
毎當進見輒以<graphic n="KR0858" url="https://raw.githubusercontent.com/kanripo/KR-Gaiji/master/images/KR0858.png" mimeType="image/png"/>退御左右常爲上言繼嗣不多當<lb/>
普施恩惠以獲子孫發言懇惻形于顔色隂后素妬<lb/>
<pb n="KR2b0004_SBCK_014-12b"/>
見寵甚多設方巧欲以危后上甞病隂后曰我得意<lb/>
之後皆當夷滅之后恐舉宗受禍流涕曰竭節以事<lb/>
隂后可謂至矣竟不爲所祐而當獲罪於天無相禱<lb/>
婦人雖無從死之節然越姬有必死之志上可以報<lb/>
上厚恩次可解宗親之禍下不令隂氏有人豕之譏<lb/>
即欲飲藥㑹宫人救止因詐言屬有來者陛下病以<lb/>
差信以爲然故止其後宫人告隂后巫蟲事后涕泣<lb/>
救護無所不至自隂后之廢上歎曰聖后之尊與帝<lb/>
同體承宗廟毋天下誰能當之唯鄧貴人德冠後廷<lb/>
爲能光之耳初隂后時諸家四時貢獻以奢侈相高<lb/>
噐物皆飾以金銀后不好玩弄珠玉之物不過於目<lb/>
<pb n="KR2b0004_SBCK_014-13a"/>
諸家歲時裁供𥿄墨通殷勤而巳後自入官後遂博<lb/>
覽五經百家圖䜟無不畢覽善易及隂陽占候希有<lb/>
者上毎欲官秩后諸兄輒推誠固讓自抑爲務故隲<lb/>
終帝世不過虎賁中郎將隲虎賁郎時京悝弘闓黃<lb/>
門郎京早卒贈以騎尉印綬丁酉司空韓稜薨大司<lb/>
農徐防爲司空稜字伯師頴川舞陽人㓜失父母與<lb/>
孤弟居壯大推家財數百萬與從昆弟郷里高之仕<lb/>
郡至功曹太守葛興<graphic n="KR0858" url="https://raw.githubusercontent.com/kanripo/KR-Gaiji/master/images/KR0858.png" mimeType="image/png"/>錯亂稜輔助經年政令無闕<lb/>
興子嘗出教轉吏稜封還不聽訟書以稜掩蔽興<graphic n="KR0858" url="https://raw.githubusercontent.com/kanripo/KR-Gaiji/master/images/KR0858.png" mimeType="image/png"/>
專郡事不得復爲吏後解禁綱辟司空府稍遷至尚<lb/>
書令在機宻數有忠言進用良吏章帝以稜憂國忘<lb/>
<pb n="KR2b0004_SBCK_014-13b"/>
家夙夜匪懈數賞賜之是時郅夀陳寵俱爲尚書皆<lb/>
以才能見重帝賞三人寳劒手自題其名韓稜龍泉<lb/>
郅夀漢文陳寵鍛成論者以爲稜淵深有謀故得龍<lb/>
泉夀含章明逹故得漢文寵敦朴内濟故得鍜成防<lb/>
字謁卿沛國銍人也矜嚴有容貌𥘉爲郎明帝見而<lb/>
異之權爲尚書郎在臺閣十餘年未嘗有過稍遷至<lb/>
少府大司農憂勤於衆事所在著名跡<lb/>
十五年春二月出廪貸郡國𬒳災貧民各有差夏四<lb/>
月甲子晦日有蝕之冬十月戊申行幸章陵祠舊宅<lb/>
園廟戊午行幸雲夣是時廣陵人王渙爲洛陽令治<lb/>
有異迹𥘉渙遊俠尚氣晩節好儒術爲治修名責實<lb/>
<pb n="KR2b0004_SBCK_014-14a"/>
抑強扶弱并官職吏輒兼書佐小史無事皆令讀孝<lb/>
經病卒官百姓無老㓜皆叩心泣涕相賦歛爲祭者<lb/>
數千人渙喪當還郷里新安道以西道旁徃徃㑹聚<lb/>
設祭吏問其故盛言平常到洛爲吏卒所抄奪王君<lb/>
到洛不復侵擾故欲報恩後民思其德爲立祠安陽<lb/>
亭西毎有酒食輙弦歌薦之<lb/>
十六年二月以兖豫徐兾民榖不豋三遣府掾分行<lb/>
貧民勸民盡地利貧無所耕者爲顧夏客星入紫㣲<lb/>
宫秋七月辛酉司徒魯恭䇿免<graphic n="KR0996" url="https://raw.githubusercontent.com/kanripo/KR-Gaiji/master/images/KR0996.png" mimeType="image/png"/>午光禄勲張酺爲<lb/>
司徒八月巳酉司徒張酺薨酺病困敕其子曰顯節<lb/>
陵掃地露祭欲率天下以儉也吾爲三公不能使從<lb/>
<pb n="KR2b0004_SBCK_014-14b"/>
制豈可犯之乎無起祠堂露祭而巳上聞酺薨愍焉<lb/>
縞素即賜以印綬冡塋恩寵隆加扵相酺字孟侯汝<lb/>
南細陽人永平中崇尚儒術學自皇太子諸王侯及<lb/>
臣子弟莫不受經又爲外戚樊氏郭氏馬氏諸子弟<lb/>
立學號曰四姓小侯置五經師酺以明經充焉除廣<lb/>
平郎中毎朝㑹進見輒講於上前辭義高亮音動左<lb/>
右上新即位應在祠朝廷爲出爲外郡内不自得上<lb/>
疏願留左右上不聽賜錢三十萬亟發之官酺雖儒<lb/>
者剛而有斷下車擢用賢俊挫擊豪強旬月之間郡<lb/>
中肅然酺旣出上見諸王師傅曰東郡太守張酺講<lb/>
授畢輒諫正誾誾時有小善稱之不巳忠言蹇蹇有<lb/>
<pb n="KR2b0004_SBCK_014-15a"/>
史魚之風初賈逺明古學曹裒制漢禮酺常非之及<lb/>
爲太尉上䟽陳其不可書五奏上知酺守學不通寢<lb/>
其奏者十月辛卯司空徐防爲司徒大鴻臚陳寵爲<lb/>
司空徴鉅鹿太守魏霸爲將作大匠霸濟隂人也少<lb/>
失父母兄弟同居數十年妻子數執勤苦動則推讓<lb/>
爲群妻子不之官霸以兄嫂勤而巳獨榮樂常衣布<lb/>
蔬食敕妻子親之耕𧖟與兄弟子姪同勞逸爲寬恕<lb/>
而巳不求備於一人掾吏有過輒私責改不改休罷<lb/>
之終不暴揚其惡吏有相讚者輒歎息曰某甲賢者<lb/>
也不及人短太守以是重之其人慚責自引退郡中<lb/>
化之皆和睦後拜太常以病致仕爲光禄太夫霸妻<lb/>
<pb n="KR2b0004_SBCK_014-15b"/>
死長兄伯爲霸取妻送至官舎霸笑曰年老兒子備<lb/>
具何養他家婦邪自入拜其妻曰夫人視老夫何空<lb/>
中直而空逺來使計義不相屈即拜而出妻慚求去<lb/>
遂送還之匈奴北單于遣使奉獻<lb/>
元興元年春三月追爵謚皇后父鄧訓爲平夀敬侯<lb/>
司空陳寵以非舊典也太尉張酺太尉張禹司徒徐<lb/>
防以爲冝封爭之連日乃從禹防議由是虎賁中郎<lb/>
將有恨寵夏四月封鄧禹馮魴後爲列侯丙午大赦<lb/>
天下五月癸酉扶風雍地震十二月辛未帝崩于嘉<lb/>
德殿初數失皇太子養於民間羣臣無知者莫不惶<lb/>
懼鄧后乃收皇太子於民間皇子勝長有<graphic n="KR0858" url="https://raw.githubusercontent.com/kanripo/KR-Gaiji/master/images/KR0858.png" mimeType="image/png"/>皇子隆<lb/>
<pb n="KR2b0004_SBCK_014-16a"/>
生百餘日后養之太后乃引兄等定䇿禁中立隆爲<lb/>
皇太子是日即皇帝位太后攝朝賜天下男子爵各<lb/>
有差鰥寡孤獨篤㾣不能自存者者粟人三斛封皇<lb/>
子勝爲平原王詔曰昔唐虞之盛猶待四輔周文之<lb/>
寜實在多士漢興舊制咸冝保傅並建左右以叅聽<lb/>
斷太尉禹三世在位黃髪罔愆司徒防竭力致身先<lb/>
帝嘉之其以禹爲太傅防爲太尉叅録尚書事百官<lb/>
摠巳以聽政𥘉郡國定符瑞八十餘品和帝恐虚妄<lb/>
抑而不宣<lb/>
後漢孝章皇帝紀卷第十四<lb/>
<pb n="KR2b0004_SBCK_014-16b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_015-1a"/>
後漢孝殤皇帝紀卷第十五　袁宏<lb/>
延平元年春正月癸卯光禄勲梁鮪爲司徒三月甲<lb/>
申葬孝和皇帝于順陵初是周馮貴人歸園太后詔<lb/>
曰朕與貴人託配后庭十有餘年上天不弔先帝早<lb/>
棄天下孤心焭焭無所瞻仰貴人當以舊歸典分園<lb/>
外相戀之情感增悲歎燕燕之詩曷能喻焉其賜貴<lb/>
人青蓋車驂馬各一黃金四十斤雜綵三千匹初和<lb/>
帝宫人吉成成御者志恨成乃爲桐人書太后姓字<lb/>
埋之事下掖庭考驗皆以吉成所爲太后獨念吉成<lb/>
我待之有恩雖下賤猶人託頼上在時甞未聞有惡<lb/>
言今我遇過於平常何縁生此不合人情即自呼見<lb/>
<pb n="KR2b0004_SBCK_015-1b"/>
反覆實劾果其御者所爲夏四月虎賁中郞將鄧隲<lb/>
爲車騎將軍初隲與同郡袁良爲布衣之交及隲當<lb/>
路欲延良共議世事良謝而絕之司空陳寵薨寵字<lb/>
昭公沛國佼人也曾祖父咸成哀間以律令爲尚書<lb/>
常誡子曰爲人議法當依於輕雖有百金之利愼無<lb/>
案人也王莽之誅何武鮑宣咸乃歎曰易稱君子見<lb/>
機而作不俟終日吾可逝矣即乞骸骨莽簒位召咸<lb/>
爲掌㓂大夫謝病不肯應時咸三子皆在位乃悉令<lb/>
去官父子相與歸田歛家中律令文書壁藏之寵父<lb/>
躬復以律令爲廷尉監寵少習家法辟太尉鮑昱府<lb/>
是時三府掾屬以不肯親事爲高專務交游寵甞以<lb/>
<pb n="KR2b0004_SBCK_015-2a"/>
事君之義當供所職以佐政治何得但出入養虚故<lb/>
獨勤心於事數爲昱陳當世治化昱髙其能使掌天<lb/>
下獄訟所平決無不壓伏寵以律訟多錯不良吏得<lb/>
生因縁致重乃爲撰科條辭訟比例使事類相從以<lb/>
塞姦源其後公府奉以爲法寵雖傳文法然兼通經<lb/>
籍奏議温邃號爲名相子忠字伯傳家業才能甚有<lb/>
聲譽五月辛卯大赦天下壬辰河東恒山崩六月丁<lb/>
未太常尹勤爲司空詔曰自夏巳來隂雨過節思惟<lb/>
愆失深自克責新遭大憂接以未和徹膳擯服庶有<lb/>
益焉其減太官上方諸服御靡麗難成之物丁卯詔<lb/>
免掖庭宮人六百餘人皆爲庶人尚敏上疏陳興廣<lb/>
<pb n="KR2b0004_SBCK_015-2b"/>
學校曰臣聞五經所以治學爲人三經不修世道陵<lb/>
遲學校不弘則人名行不廣故秦以坑儒而滅漢以<lb/>
崇學而興以苟羅天下絕理隂陽彌綸治道而示民<lb/>
軌則也光武中興修膳太學博士得其五人五經各<lb/>
叙其義故能化澤沾洽天下和平自頃以來五經頗<lb/>
廢後進之士趣於交俗宿儒舊學無與傳業是俗吏<lb/>
繁熾儒生寡少其在京師不務經學競於人事爭於<lb/>
貨賄太學之中不聞談論之聲從横之下不覩講說<lb/>
之士臣恐五經六藝浸以陵遲儒林學肆於是廢失<lb/>
所以制御四夷者以有道德仁義也傳曰王者之臣<lb/>
其實師也言其道德可師也今百官伐閱皆以通經<lb/>
<pb n="KR2b0004_SBCK_015-3a"/>
爲名無一人能稱孔子曰無而爲有虚而爲盈難乎<lb/>
有恒矣自今官人宜令取經學者公府孝廉皆應詔<lb/>
則人心專一風化可淳也於是詔曰易稱天垂象聖<lb/>
人則之又云聖人之情見於辭然則文章之作將以<lb/>
幽讃神明變暢萬物秦燔詩書禮毀樂崩大漢之興<lb/>
拾而弘之至乎元康五鳳之間英豪四集文章煥炳<lb/>
六經之學于斯爲盛自頃巳來學者怠惰遂以陵遲<lb/>
宜令公卿中二千石各舉隱逸大儒碩德高操以勸<lb/>
後進初陳留李充三徵不至由是徵充爲博士俄遷<lb/>
侍中軍騎將軍鄧隲屈巳禮之甞設酒饌請充及朝<lb/>
大夫酒酣隲曰幸得託椒房位上將幕府初開欲延<lb/>
<pb n="KR2b0004_SBCK_015-3b"/>
天下英俊君其未聞充曰將軍誠能招延俊乂以光<lb/>
本朝不爲難矣但患不爲耳因說海内隱士頗不合<lb/>
隲舉䏑充曰君宜及温食之充受䏑擲地曰說士之<lb/>
樂甘於啖䏑遂拂衣而出侍中張孟諫曰聞足下面<lb/>
折鄧將軍以護言責之過矣非所以光祚子孫誠不<lb/>
爲足下取此充曰大丈夫居世貴行其志耳我躬不<lb/>
閱遑恤我後何能爲子孫計由是不爲權貴所容遷<lb/>
左中郞將年八十三後爲三老五更天子賜机杖訪<lb/>
以國政秋七月辛亥帝崩崇德殿初淸河王慶子祐<lb/>
生而有神光赤虵之異年十歲善史書喜經傳和帝<lb/>
甚器之號日請賞賜恩寵異於諸子和帝崩殤帝在<lb/>
<pb n="KR2b0004_SBCK_015-4a"/>
抱太后詔留清河邸以爲儲副及殤帝崩羣臣皆爲<lb/>
屬意平原王勝太后以前不立勝恐爲患與車騎將<lb/>
軍隲虎賁中郞將悝等定策禁中其夜使持節以靑<lb/>
車蓋以迎祐於淸河邸癸丑立爲長安侯太后詔曰<lb/>
先帝聖德淑茂早棄天下朕撫育幼帝日月有望遭<lb/>
家不造仍罹凶禍朕惟平原王素被錮疾念宗廟之<lb/>
重思繼嗣之統長安侯祐稟性忠孝小心翼翼年巳<lb/>
十三嶷然有成人之體禮昆弟之子猶子也其以祐<lb/>
爲孝和皇帝嗣即皇帝位自延平初鄧隲兄弟常在<lb/>
禁中至是乃就第丙寅葬孝殤皇帝于康陵巳亥隕<lb/>
石於陳留冬西域諸國反都護任上尚書求救遣騎<lb/>
<pb n="KR2b0004_SBCK_015-4b"/>
都尉班雄校尉梁慬將五千人出塞㑹尚自䟽勒還<lb/>
與慬共保龜兹温宿姑墨二國將數萬人圍慬月餘<lb/>
慬擊破之斬首數萬級道不通慬遂留龜兹初西域<lb/>
自武帝時始通三十大國其俗頗率著城郭田畜地<lb/>
在匈奴之西烏孫之南北有太山中央有河東西六<lb/>
十餘里東則接漢阨以玉門陽關出西域有兩道從<lb/>
鄯善傍南山北渡河西行至莎車爲南道南道西逾<lb/>
葱嶺則出大月氏安息車師前王庭隨北山陂河西<lb/>
行至疎勒爲北道北道西逾葱嶺則出大宛康奄蔡<lb/>
焉耆匈奴強盛常屬伇匈奴宣帝神雀中漢置西域<lb/>
都護王莽時數遣五威德軍出西域覃師諸國貧困<lb/>
<pb n="KR2b0004_SBCK_015-5a"/>
由是故叛而諸都護李宗抄暴南道攻其國號以踈<lb/>
勒爲世善姑墨爲積善或易置王侯於是西域與中<lb/>
國遂絕和帝永元中西域都護班超遣掾甘英臨大<lb/>
海而還具言葱嶺西諸國地形風俗而班勇亦見記<lb/>
其事或與前史　然近以審矣自燉煌西出玉門陽<lb/>
關渉鄯善通伊吾五千里自伊吾通車師前部高昌<lb/>
壁北通後部五百里是匈奴西域之門也伊吾地宜<lb/>
五穀桑麻蒲萄其北有柳中皆膏腴之地故與匈奴<lb/>
爭車師伊吾虚之地以制西域故自鄯善國治驩泥<lb/>
城去洛陽七千一百里北通車師前後王及車且彌<lb/>
旱陸蒲類條支是爲車師六國北與匈奴接前部西<lb/>
<pb n="KR2b0004_SBCK_015-5b"/>
通耆北道後部西通烏孫漢欲隔絕西域匈奴必得<lb/>
車師屯田伊吾焉耆治河南城去洛陽八千二百里<lb/>
東南與山離國接其餘危須尉黎龜兹姑墨温宿踈<lb/>
勒休修大宛康居大月氏安息大秦烏弋罽賔莎車<lb/>
于闐且彌諸國轉相通是秦爲西域大月城去洛陽<lb/>
萬六千三百七十里其東南數千里通天笁天笁一<lb/>
名身毒俗與月氏同臨大水西通大秦從月氏南至<lb/>
西海東至盤越國皆身毒地又有别城數十置王而<lb/>
皆揔名身毒氏俗修浮圖道不伐殺弱而畏戰本傳<lb/>
曰西域郭俗造浮圖本佛道故大國之衆内數萬小<lb/>
國千而終不相兼并及内屬之後漢之姦猾與無行<lb/>
<pb n="KR2b0004_SBCK_015-6a"/>
好利者　守其中至東京時作謀兹生轉相吞滅習<lb/>
俗不可不慎所以動之哉西域之遠者安息國也去<lb/>
洛陽二萬五千里北與康居南與烏弋山離相接其<lb/>
地方數百西至條支馬行六千日臨海暑熱卑温出<lb/>
師子犀牛犎牛孔雀卵大如瓮與西海接自安息西<lb/>
關西至阿蠻國三千四百里自阿蠻西至斯賔國渡<lb/>
河西南至于羅國有九百六十里安息西界極其南<lb/>
乘海乃通大秦或數月歲云大秦國一名黎軒在海<lb/>
西漢使皆自烏弋還莫能通條支者甘英踰懸度烏<lb/>
弋山離扺條支臨大海欲渡人謂英曰漢廣大水鹹<lb/>
苦不可食徃來者逢善風時三月而渡如風遲則三<lb/>
<pb n="KR2b0004_SBCK_015-6b"/>
歲故入海者皆賫三歳粮海中善使人思土戀慕數<lb/>
有死亡者英聞之乃止具問其土風俗大秦地方數<lb/>
千四百餘城小國役屬者數千戶爲城郭别置郵亭<lb/>
皆堊墍之有松栢諸木百草民俗力田作種植樹蠶<lb/>
桑國土髠頭而衣文繡乗輜軿白蓋山中出入擊皷<lb/>
有旌旗旛幟起宫室以水精爲柱及餘食器王所治<lb/>
城周環百餘里王有五宮各相去十里平旦至一宮<lb/>
聽事止宿明旦復至一宮五日一遍而復還常使一<lb/>
人持嚢隨王車民欲有言事者即以書投囊中王至<lb/>
宫散省分理其枉直各有官曹又置三十六相皆㑹<lb/>
乃議事王無常人國中有災異風不時節輒放去之<lb/>
<pb n="KR2b0004_SBCK_015-7a"/>
而更求賢人以爲王者終無怨多金銀眞珠珊瑚琥<lb/>
魄琉璃金縷罽繡雜色綾塗布又有細布或言水羊<lb/>
毛野𧖟繭所作㑹諸香煎以爲蘇合凡外國諸珍異<lb/>
皆出焉以金銀錢十當金錢一與天笁安息交市於<lb/>
海中其利十倍其民質直市無二價穀食常賤國内<lb/>
富饒鄰國使到其界首者乗驛詣王都至則廩以金<lb/>
錢及安帝元初中日南塞外檀國獻幻人能變化吐<lb/>
火自支解又善跳丸能跳十丸其人曰我海西人則<lb/>
是大秦也自交州外塞檀國諸蠻夷相通也又有一<lb/>
道與益州塞外通大秦人皆麤長大平正若中國人<lb/>
故云外國之大秦而其中國常自言是國一别其王<lb/>
<pb n="KR2b0004_SBCK_015-7b"/>
常欲通使於漢奉貢獻而安息欲以漢繒綵與之交<lb/>
市故遮不得令通及桓帝建初中王安都遣使者奉<lb/>
獻象牙犀角瑇瑁始一通焉其長老或傳言其國西<lb/>
有弱水近日入所矣又云從安息陸道繞海北行出<lb/>
西至大海人相連屬十里一亭三十里一署終無盗<lb/>
賊驚而有猛虎師子遮食行者不有百餘人賫其器<lb/>
輒害之不得過又言旁國渡海飛橋數百里所出奇<lb/>
異玉石諸物多譎恠不經故不述云西南極矣山離<lb/>
還自條支東北通烏弋山離可百餘日行而烏弋山<lb/>
離罽賔莎車于寘寧彌諸國相接遠者去洛陽二萬<lb/>
一千里近者萬餘里焉十二月甲子清河王慶薨謚<lb/>
<pb n="KR2b0004_SBCK_015-8a"/>
曰孝王慶善爲威容進止可觀自被廢黜常居愼密<lb/>
在宫省語不及外和帝爲太子與慶相親入則共室<lb/>
出則同輿及即位政之大小與慶議之慶逾益畏愼<lb/>
夙夜戰慄每當朝㑹輒服候且常謂左右曰我誠一<lb/>
國王車馬器物亦足巳矣内以論議外與說左右其<lb/>
一絕名此皆此類也初宋貴人冡上無祠堂慶毎露<lb/>
祭未甞不流涕和殤二帝崩慶常居倚廬哭泣哀慟<lb/>
遂以發病病困謂舅宋衍曰清河上地下濕欲乞骸<lb/>
骨於貴人冡傍下棺而巳朝廷大恩猶當有屋宇子<lb/>
母并食魂靈不暴露死復何恨乃上書求葬於樊濯<lb/>
中貴人冡旁不聽慶將薨歎曰不惜死也但恨不見<lb/>
<pb n="KR2b0004_SBCK_015-8b"/>
上爲貴人報讎耳因泣不能自勝左右皆流涕旣薨<lb/>
使司空持節護喪事賜龍旗九旒虎賁百人儀比東<lb/>
海恭王分淸河封慶小子爲廣川王<lb/>
後漢孝殤皇帝紀卷第十五<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_016-1a"/>
後漢孝安皇帝紀卷第十六　袁宏<lb/>
永初元年春正月癸酉大赦天下靑兖豫徐兾并六<lb/>
州民飢三月癸酉日有蝕之詔公卿舉賢良方正能<lb/>
直言極諫者各一人夏四月太傅張禹爲安鄕侯太<lb/>
尉徐防爲龍節侯司空尹勤爲傅亭侯車騎將軍鄧<lb/>
隲爲上蔡侯城門校尉悝爲業侯虎賁中郞將弘爲<lb/>
西平侯黃門郞闓爲西華侯食邑各萬戶隲奉節親<lb/>
迎增封三千戶隲逃避使者詣闕上䟽固辭乃許五<lb/>
月戊寅熒惑逆行守心夲志以爲後周章謀廢帝之<lb/>
應也立壽光侯並爲北海王甲戌長樂衞尉魯恭爲<lb/>
司徒是時詔書令得案驗薄罪恭上疏諌曰詔書憂<lb/>
<pb n="KR2b0004_SBCK_016-1b"/>
萬人而郡國記言勞來貧民多爲煩擾逮證一人有<lb/>
疑罪近及良人數十人上逆時氣妨廢農功案易消<lb/>
息四月乾卦用事經曰乾以美利利天下又曰時乗<lb/>
六龍以御天五月姤卦用事經曰后以施命誥四方<lb/>
君以夏至之日止四方行者助隂氣也況於逮召考<lb/>
掠擾百姓哉月令孟夏斷薄刑謂正罪不欲令久繫<lb/>
不謂可考正罪法也故出輕繫明不欲拘之也月令<lb/>
周世所造而所據皆夏之時也所變者唯正朔衣裳<lb/>
犧牲徽號器械而巳不可變易者也易曰潜龍勿用<lb/>
言十一月十二月也又曰馴致其道至堅氷也言五<lb/>
月微隂起至十一月堅冰至也十一月中孚曰君子<lb/>
<pb n="KR2b0004_SBCK_016-2a"/>
以議獄緩死可令疑罪皆詳議其法大辟之罪極盡<lb/>
冬月乃斷其獄其立春在十二月中者勿以報囚詔<lb/>
從之爵太后鄧氏母新野君西羌叛車騎將軍鄧隲<lb/>
率師擊之是時水雨屢降災虐並生百姓飢饉盗賊<lb/>
群起於是策免太尉防司空勤太傅禹稱疾告退丙<lb/>
戌死罪以下及亡命贖罪各有差庚寅太傅張禹爲<lb/>
太尉太常周章爲司空十月倭國遣使奉獻初上立<lb/>
非大臣意也司空周章謀誅鄧隲兄弟廢太后及上<lb/>
立平原王爲帝事發覺十一月丁亥司空周章有罪<lb/>
自殺潁川太守張敏爲司空十二月郡國十八地震<lb/>
李固曰地者隂也法當安靜今乃越隂之職專陽之<lb/>
<pb n="KR2b0004_SBCK_016-2b"/>
政故應以震動太后攝政之應也騎都尉王仁將兵<lb/>
迎悝將吏還入塞遂棄西城都護任尚抵罪<lb/>
二年春京師旱太后親幸洛陽獄省罪囚繫夏四月<lb/>
甲寅濮陽阿城中失火燒殺三千餘人冬十一月車<lb/>
騎將軍鄧隲與羌戰平襄羌詐降旣而復叛侵掠邊<lb/>
郡吏民死者無數并凉遂虚十二月徵車騎將軍鄧<lb/>
隲還京師遣使者迎拜隲爲大將軍詔大鴻臚親迎<lb/>
中常侍郊勞以乗馬束帛於是悝爲執金吾弘爲屯<lb/>
騎校尉闓爲捕兵校尉郞中潁川杜根與同署郞共<lb/>
諫太后不宜久攝政太后怒以絹囊盛根於殿撲殺<lb/>
之其諫者皆以被撲矣根先知召司撲者隂共爲意<lb/>
<pb n="KR2b0004_SBCK_016-3a"/>
乃使執撲者不加力旣畢皆載出城外根以撲輕得<lb/>
免逃竄宜城山中爲酒家傭積十年餘酒家知其賢<lb/>
常厚遇之及鄧太后崩天子知根等忠普告天下使<lb/>
録其子孫根乃自出公車徵轉遷至濟隂太守以德<lb/>
讓爲政移風易俗是歲郡國十地震<lb/>
三年春正月庚子皇帝加元服大赦天下賜公卿巳<lb/>
下天下男子爵各有差騎都尉任仁將兵討凉州三<lb/>
月京都飢人相食癸巳司徒魯恭以災異策罷恭再<lb/>
爲宰相掾屬至卿大夫者數十人恭門下耆生或望<lb/>
恭爲之論議恭曰學之不講是吾憂也不有鄕舉乎<lb/>
終無所言學者受業必躬核問難道成然後謝遣之<lb/>
<pb n="KR2b0004_SBCK_016-3b"/>
學者曰魯公謝與議論不可虚得也謙退不伐有善<lb/>
終不自顯是以在位不以亮直稱自爲三公常稱病<lb/>
不視事上輒遣小黃門問疾喻令強起者數矣至是<lb/>
遂稱疾篤賜錢二十萬年八十餘終於家賜至厚以<lb/>
兩子爲郞弟丕字叔陵以篤學質直稱仕至侍中三<lb/>
老章帝初對策曰政莫先於從民之所欲除民之所<lb/>
惡先教後刑先近後遠君爲陽臣爲隂君子爲陽小<lb/>
人爲隂京師爲陽諸夏爲隂男爲陽女爲隂樂和爲<lb/>
陽憂苦爲隂各得其所則和調精誠之所發無不感<lb/>
浹吏多不良在於賤德而貴功欲速莫能修長久之<lb/>
道古者貢士得其人者有慶不得其人者有讓是以<lb/>
<pb n="KR2b0004_SBCK_016-4a"/>
舉者務力行選舉不實咎在刺史二千石書曰天工<lb/>
人其代之觀人之道㓜則觀其孝順而好學長則觀<lb/>
其慈愛而能教設難以觀其謀煩事以觀其治窮則<lb/>
觀其所守逹則觀其所施此所以核之也民多貧困<lb/>
者急急則致寒寒則萬物多不成去本就末奢所致<lb/>
也制度明則民用足刑罰不中則於名不正正名之<lb/>
道所以明上下之稱班爵號之制定卿大夫之位也<lb/>
獄訟不息在爭奪之心不絕法者民之儀表也法正<lb/>
則民慤吏民凋弊所從久矣不求其本浸以益甚吏<lb/>
政多欲速又州官秩卑而任重競爲小功以求進取<lb/>
生凋弊之俗救弊莫若忠故孔子曰孝慈則忠治姦<lb/>
<pb n="KR2b0004_SBCK_016-4b"/>
詭之道必明慎刑罰孔子曰導之以禮樂而民和睦<lb/>
以犯難民忘其死死且忘之況使爲禮義乎丕後爲<lb/>
靑州刺史遷拜趙相門徒數百人吏民愛之趙王嘗<lb/>
欲避疾便時止於學官丕不聽王上書自言詔下丕<lb/>
丕上言曰禮諸侯薨於露寢大夫卒於適室死生有<lb/>
命本無偏旁可避者學宮傳先王之禮樂教化之處<lb/>
不宜妨塞之詔書從之丕每論難稱曰經者傳先師<lb/>
之言非從巳出不可相讓相讓則道不明若規矩權<lb/>
衡之不可枉也難者必明其據說者務力其義浮華<lb/>
無用之言不陳於前故精不勞而道術逾彰也夏四<lb/>
月丙寅大鴻臚夏勤爲司徒以用度不足令吏人入<lb/>
<pb n="KR2b0004_SBCK_016-5a"/>
錢榖爲關内侯以上林廣城苑可墾闢者與貧民五<lb/>
月丙申立樂安侯子延平爲淸河王六月烏桓㓂代<lb/>
郡秋七月太后有疾左右請禱以人爲代太后聞之<lb/>
怒即勑掖庭令何故有此不祥之言自今巳後祀但<lb/>
謝過而巳不得復有此言冬十月南單于擅叛行車<lb/>
騎將軍大司馬何熈將兵征擅擅降十二月辛酉郡<lb/>
國九地震有星孛于天苑<lb/>
四年春二月匈奴㓂常山於時西北有事民飢國用<lb/>
不足大將軍鄧隲欲棄凉州專務北邊曰譬家人衣<lb/>
壞取一以相補猶有所完若不如此將兩無所保公<lb/>
卿皆以爲然郞中虞詡說太尉張禹曰若大將軍之<lb/>
<pb n="KR2b0004_SBCK_016-5b"/>
策不可者三禹曰奈何詡曰先帝開土闢境而今棄<lb/>
之此不可一也棄凉州即以三輔爲塞園陵單外此<lb/>
不可二也諺曰關西出將關東出相烈士武臣出凉<lb/>
州土風壯猛便習兵事今羌胡所以不過三輔爲腹<lb/>
心之害者以凉州在其後也凉州士民所以推鋒執<lb/>
銳蒙矢石於行陣不避危亡父死於前子戰於後無<lb/>
反顧之心者爲臣屬於漢也今推而捐之割而棄之<lb/>
庶人安土不肯遷徙必引領而怨曰中國棄我於夷<lb/>
狄雖赴義從善之人不能無怨恨卒然起謀以圖不<lb/>
軌因天下之飢弊乗海内之虚弱豪傑相聚量才五<lb/>
帥驅氐羌以爲前鋒席卷而東雖貴育爲卒太公爲<lb/>
<pb n="KR2b0004_SBCK_016-6a"/>
將猶不能當如此則凾谷以西園陵舊京非復漢有<lb/>
此不可三也議者喻以補衣猶有所完詡恐疽食浸<lb/>
淫而無限極也禹曰意不及此微君大計幾敗然則<lb/>
計將安出詡曰所憂與明公異恐凉州一旦有囂述<lb/>
之變宜且羅其雄傑收其冠帶引其牧守子弟於朝<lb/>
令諸府各辟數人外以勸其勤内以散其謀計之長<lb/>
者從之俄而詡遷朝歌長時朝歌多盗賊連年不解<lb/>
親舊皆勞弔之曰得朝歌何哀也詡笑曰難者不避<lb/>
易者必從臣之節也不遇盤根錯節無以别堅利此<lb/>
乃吾立功之秋怪吾子以此相勞也詡謁河内太守<lb/>
馬稜稜曰君儒者當謀謨廟堂乃在朝歌甚爲君憂<lb/>
<pb n="KR2b0004_SBCK_016-6b"/>
之詡曰此賊犬羊相聚以求温飽耳明府未以爲憂<lb/>
稜曰何以言之對曰賊去敖倉不過百里不知取以<lb/>
爲粮靑兾流人前後連屬不知略以爲衆出入河山<lb/>
守阨塞此爲斷天下之右臂今則不然此無大計之<lb/>
効也於是詡悉罷戎兵而設方略即時皆平乙亥詔<lb/>
曰自建初元年徙邊者各歸本郡没入爲官奴婢者<lb/>
免爲庶人三月西羌㓂漢中戊子杜陵園火夏四月<lb/>
丁丑大赦天下新野君有疾太后與上親幸其第宿<lb/>
止連日太尉張禹司徒夏勤司空張敏固諫乃還甲<lb/>
戌新野君薨太后制齊縗上緦麻贈送之禮一依東<lb/>
海恭王司空持節護䘮事隲等皆棄官行服服除有<lb/>
<pb n="KR2b0004_SBCK_016-7a"/>
司奏隲等復輔政固請乃止非朝廷大議未掌元初<lb/>
中悝弘闓並卒未大歛天子並封爵太后輒不許太<lb/>
后上制服新野君贈賵甚厚使九卿護喪事悝子廣<lb/>
宗襲爵爲業侯弘子廣德爲西平侯封京子寳爲安<lb/>
陽侯隲子鳳爲侍中初都護任尚致鳳馬及尚坐事<lb/>
檻車徵鳳懼其及巳私屬中郞馬融宜在臺閣事發<lb/>
覺鳳先自首隲乃髠妻及鳳上疏謝罪新野君薨後<lb/>
太后崩上見白首者未甞不流涕宗族耆老皆加親<lb/>
禮讀書至孝子事親喪親之禮常廢書噓欷太后久<lb/>
執朝政從樂安侯康内懼盛滿數上書諫宜崇公室<lb/>
挹損私權言甚切至太后怒康廼託病不朝太后使<lb/>
<pb n="KR2b0004_SBCK_016-7b"/>
家舊徃問之初外給使以宮中婢年長者爲中夫人<lb/>
因自以通康曰汝非我家婢也何自謂中夫人婢聞<lb/>
之怒因言託病不遜遂免康官遣歸國絕康屬籍<lb/>
五年春正月庚辰朔日有蝕之本志以爲正旦王者<lb/>
聽朝之日也是時太后攝政天子守虚位不得行其<lb/>
號令蓋陽不克之象也乙巳太尉張禹以災異䇿罷<lb/>
閏月戊戌詔舉賢良方正能直言極諫之士各一人<lb/>
及至孝與衆卓異者冬謁者劉珍上言曰竊見永平<lb/>
初虎賁中郞將梁松言皇太后宜入廟與陛下交獻<lb/>
以彰至孝之心孝明皇帝務遵經典使公卿博士議<lb/>
時太傅鄧禹奏宜如松言光烈皇后於是入廟惟皇<lb/>
<pb n="KR2b0004_SBCK_016-8a"/>
太后聖德通靈與神合契宜入宗廟如光烈皇后故<lb/>
事率禮復古垂示萬代事下公卿僉曰宜如珍言<lb/>
六年春正月甲寅皇太后初親祭於宗廟與皇帝交<lb/>
獻大臣命婦相禮儀夏四月乙亥司空張敏以久病<lb/>
策罷太常劉愷爲司空五月丙寅羣吏復秩賜爵有<lb/>
差丁卯封鄧禹馮異等後九人爲列侯六月辛巳大<lb/>
赦天下丙申河東水變色皆赤如血本志以爲鄧太<lb/>
后攝政之應也<lb/>
七年春郡國十八地震夏四月丙申晦日有蝕之<lb/>
元初元年春正月甲子賜天下男子爵各有差鰥寡<lb/>
篤癃不能自存者粟人三斛貞婦人帛一匹三月巳<lb/>
<pb n="KR2b0004_SBCK_016-8b"/>
卯日南地坼長一百餘里夏四月丁酉大赦天下詔<lb/>
三公卿士舉敦厚質直各一人九月辛未大司農司<lb/>
馬苞爲太尉冬十月戌十朔日有蝕之是歲郡國十<lb/>
五地震高句麗王宫數㓂幽部是歲宫死玄菟太守<lb/>
姚光上言欲因其喪發遼東樂浪三郡兵出擊之議<lb/>
者以爲可許尚書陳忠曰前者宫傑惡光不能討今<lb/>
自死宜遣使者吊問因責讓宫時所犯告以赦令不<lb/>
加誅責取其後善從之句麗由是服焉<lb/>
二年春以郡國被災賑粟貧民自上即位至于是年<lb/>
頻有水旱之災百姓飢饉毎歲遣使者開倉廩賑飢<lb/>
民三月癸亥京都大風拔樹夏四月丙午立皇后閻<lb/>
<pb n="KR2b0004_SBCK_016-9a"/>
氏河南滎陽人暢之女也暢有五男二女長男顯及<lb/>
術景曜昆長女迎次姬即后也以選入掖庭爲貴人<lb/>
有寵立爲皇后暢爲長水校尉太尉司馬苞薨秋七<lb/>
月西羌犯境右扶風太守种暠南安太守杜佐擊之<lb/>
皆被害九月壬午晦日有蝕之冬十月郞將任尚將<lb/>
兵屯三輔懷令虞詡說尚曰使君奉國威靈討捕叛<lb/>
羌兵出巳久而未有伏誅者三州屯兵二十萬民棄<lb/>
農桑戶無聊生於此上聞誠竊危之尚曰憂惶久矣<lb/>
不知所出詡曰兵法弱不攻強走不遂飛自然之勢<lb/>
也今虜皆騎馬尤良一日之間行數百里來如風雨<lb/>
去如絕絃以歩追之勢不相及故所以曠日而無功<lb/>
<pb n="KR2b0004_SBCK_016-9b"/>
也爲君計者莫如罷諸郡兵令二十人共市一馬民<lb/>
出數千錢得免介胄去行伍以萬騎之衆逐數千之<lb/>
虜追尾掩截其道自窮便民利事大功必立尚從之<lb/>
大破羌戎餘種悉降上問何從發此計尚表之受於<lb/>
懷令虞詡由是知名詡有將帥之任乃遷武都太守<lb/>
羌數千人於陳倉殽谷欲遮道擊詡詡乃宣言上書<lb/>
請兵兵至及發虜聞之將謂實然乃晨夜進道時冬<lb/>
月多雪使騾驢居首人隨其後日行百五六十里勑<lb/>
吏士人作兩竈日增之或問曰孫臏減竈而君增之<lb/>
兵法日行三十里而戒不虞今日且二百里何也詡<lb/>
曰虜多吾少勢不相敵緩行即爲虜所及故兼道取<lb/>
<pb n="KR2b0004_SBCK_016-10a"/>
疾若舌之避齒耳虜見吾竈多謂羣兵來迎追吾必<lb/>
遲孫臏見弱吾欲見強勢固不同也詡旣到郡兵不<lb/>
滿三千人虜衆萬餘人攻赤亭詡便出戰勑曰吾言<lb/>
強弩發於是小弩先發虜以爲弩力極不能至即皆<lb/>
解施乃使強弩射之發無不中虜前行潰乗勝追之<lb/>
殺百餘人詡謂掾吏曰何如皆謝曰所不及明日令<lb/>
從東郭門出北郭門入貿易衣服四轉無巳虜不知<lb/>
其數謀將退詡乃分數百兵險要處設伏虜果引去<lb/>
迎擊大破之於是羌畏伏武都遂安詡乃占相地勢<lb/>
築營壁百八十所招還流民三千餘戶郡以富實冬<lb/>
十一月庚申郡國十一地震十二月庚戌司空劉愷<lb/>
<pb n="KR2b0004_SBCK_016-10b"/>
爲司徒光禄勲袁敞爲司空<lb/>
三年春二月郡國十地震夏四月壬寅封皇后父閻<lb/>
暢爲北宜春侯冬十一月丙戌初聽大臣行三年喪<lb/>
郡國九地震<lb/>
四年春二月乙巳日有蝕之九江太守以聞乙卯大<lb/>
赦天下壬戌武庫火夏四月戊申司空袁敞薨微字<lb/>
升平少有節操及在朝廷廉潔無私坐子與尚書郞<lb/>
張俊交通漏泄省中語策罷敞不阿權勢失鄧氏㫖<lb/>
遂自殺朝廷隱之敞死葬以公禮復位其子五月丁<lb/>
丑太常李咸爲司空<lb/>
五年秋七月丙子詔有司由舊令崇節儉嫁娶送終<lb/>
<pb n="KR2b0004_SBCK_016-11a"/>
不得奢侈八月鮮卑冦代郡是歳郡國十四地震<lb/>
六年春正月乙巳京都郡國三十二地震水泉湧出<lb/>
壊城郭宇舍壓殺人三月庚戌初祀六宗於國北儀<lb/>
比太社夏五月京師旱七月鮮卑入塞冬十二月戊<lb/>
子朔日有蝕之郡國八地震是歲北單于與車師後<lb/>
部王攻燉煌長史索班殺之遂略有北道逐太守曹<lb/>
宗宗請兵擊匈奴報索班之耻因復取西域司空司<lb/>
勇議曰愚以爲邊境者中國之脣齒脣亡則齒寒其<lb/>
理然也先帝命將征伐曠引年歲然後西域内屬邊<lb/>
境獲安宗不度當時之宜自見有喪敗之負欲舉兵<lb/>
荒外以要功名是爲始禍唱兵其患難量也今府藏<lb/>
<pb n="KR2b0004_SBCK_016-11b"/>
未充而當逺出師師無後繼是示弱於逺夷暴短於<lb/>
海内臣愚以爲不可許燉煌郡舊有營兵三百人今<lb/>
宜復置之西域長史屯蘭樓蘭樓西當焉耆龜兹是<lb/>
則周遊一處而所制者多也公卿皆從勇議勇習邊<lb/>
事有籌策於是以勇爲西域長史頃之勇發鄯善車<lb/>
師前部王兵擊後部王大破之捕得後部王匈奴使<lb/>
者將至索班所沒處斬之傳首洛陽<lb/>
永寧元年夏四月丙寅立皇子保爲皇太子大赦天<lb/>
下賜公卿巳下金帛天下男子爵各有差鰥寡孤獨<lb/>
癃篤不能自存者人粟三斛貞婦人帛一匹巳巳立<lb/>
濟北王子萇爲樂城王立河間王子翼爲平原王萇<lb/>
<pb n="KR2b0004_SBCK_016-12a"/>
驕淫失度兾州刺史舉奏萇罪至不道尚書侍郞岑<lb/>
宏議以爲非聖人不能無過故王侯世子生爲立賢<lb/>
師傅以訓導之所以目不見耳不聞非能保其社稷<lb/>
高明令終萇少長蕃國内無過庭之訓外無師傅之<lb/>
道血氣方剛卒受榮爵機㣲生過遂䧟不義臣聞周<lb/>
官議親惷愚見赦萇不殺無辜以讉訶爲非無赫赫<lb/>
大惡可裁削奪損其租賦令得改過自新革心向道<lb/>
詔貶萇爲臨湖侯<lb/>
袁宏曰昔王侯身能衣而宰設服足能行而相者導<lb/>
進口能言而行人稱辭閑之有禮輔之有物少而習<lb/>
之長而不改和睦之性與教而淳淫僻之心無由得<lb/>
<pb n="KR2b0004_SBCK_016-12b"/>
生若縱而任之不爲師保恣其嗜慾而莫之禁禦性<lb/>
氣旣成不可變易情意流蕩不可收復故動之凶德<lb/>
而國殄身亡也秋七月乙丑日有蝕之酒泉太守以<lb/>
聞六月羌㓂張掖十一月司徒劉愷固疾策罷太常<lb/>
楊震爲司徒<lb/>
後漢紀孝安皇帝卷第十六<lb/>
<pb n="KR2b0004_SBCK_016-13a"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_017-1a"/>
後漢孝安皇帝紀卷第十七　袁宏<lb/>
建光元年春正月高麗冦玄菟二月辛亥大赦天下<lb/>
三月辛巳皇太后鄧氏崩癸未大歛封大將軍隲爲<lb/>
上蔡侯丙子葬和熹鄧后𥘉上少號聰明故太后立<lb/>
之後有不可意上乳母王聖知之見太后久不歸政<lb/>
恐有廢置意中常侍黃門郞李閏爲上伺候及后崩<lb/>
因言鄧悝兄弟嘗從尚書鄧防取廢帝故事謀欲立<lb/>
平原王爲帝五月庚申有司奏故金吾悝屯騎校尉<lb/>
弘歩兵校尉闓大逆無道宜追奪爵土以眀褒貶遂<lb/>
免悝子廣宗弘子廣德等爵宗族皆免歸本郡以隲<lb/>
不豫謀徙封沙羅侯行道爲郡縣所逼隲與鳳自殺<lb/>
<pb n="KR2b0004_SBCK_017-1b"/>
廣宗隲從弟遵約皆自殺唯廣德母與閻后同産故<lb/>
得免以樂安侯康賢而有行徵爲太僕卿𥘉河間孝<lb/>
王子蠡吾侯翼與諸王子朝京師鄧太后善翼之爲<lb/>
人也封翼爲平原王因留京師及太后崩上以翼謀<lb/>
圖不軌竊闚神器乃貶翼復蠡吾侯封中常侍李閏<lb/>
江京爲列侯賞發鄧氏之謀也大司徒朱寵隲之所<lb/>
舉乃肉袒輿櫬上疏曰和熹皇后聖善之德爲漢文<lb/>
母兄弟忠孝同心憂國宗廟有主王室是頼功成身<lb/>
退讓國遜位歷世外戚無與爲比當享積善之祐宜<lb/>
象謙約之報横以宫人單辭事不可信隲等父母羣<lb/>
從不以夀終尸喪流離逆天威人宜皆還葬寵其遺<lb/>
<pb n="KR2b0004_SBCK_017-2a"/>
孤以答亡魂安帝𥘉天災疫百姓飢饉死者相望盗<lb/>
賊羣起四夷反叛隲等崇節儉罷力役推賢進能盡<lb/>
心王室故天下頼以復安乃𬒳誅責其事闇昧衆庶<lb/>
多稱其冤上旣聞之又感寵之言乃切詔州郡還隲<lb/>
等喪葬以舊瑩使使祠以中牢諸從兄弟歸京師<lb/>
袁宏曰夫吉凶由人而存亡有地擇地而處君子所<lb/>
以無咎也長木之標其勢必顚勢極故也勢極則受<lb/>
患故無全物焉然則貴盛之極傾覆之所由也外戚<lb/>
則尤甚焉得之不以至公宰割之日久也夫人君之<lb/>
勢非不高且極也置君於無過之地萬人莫之計人<lb/>
臣則不然比肩而立相與一體也操大權於天下萬<lb/>
<pb n="KR2b0004_SBCK_017-2b"/>
物之所惡也周公且猶狼狽而況其餘乎夫慿寵作<lb/>
威以取傾覆理用等矣若乃推心向善而不免闇昧<lb/>
之誅所處之地危也死而不異二者自處之道然未<lb/>
逹擇地之方昔楚人三世殺其君將立王子捜搜逃<lb/>
之丹穴楚人承以玉輿燻之以薪乃出故曰王子搜<lb/>
非惡爲王惡其爲己患也然則外戚之患也非徒一<lb/>
巳燋爛而歷代貴寵未有不患其爲患豈不哀哉戊<lb/>
申有司奏尊清河王爲孝德皇帝左姬爲孝德皇后<lb/>
宋貴人爲敬隱皇后左姬犍爲武陽人父坐事姬與<lb/>
姊妹俱入掖庭和帝特詔分宫人賜諸王以姬爲淸<lb/>
河孝王姬有令色王絕重之生孝安帝於是天子始<lb/>
<pb n="KR2b0004_SBCK_017-3a"/>
親萬機尚書陳忠以爲首政之初宜徵天下隱逸乃<lb/>
詔公車以玄纁徵南陽馮良汝南周爕皆稱疾不至<lb/>
良字君卿少爲縣吏從尉迎督郵良耻厮役因毀其<lb/>
車馬壞其衣冠絕迹逺遁妻子見敗車壞衣皆以猛<lb/>
獸所食遂發喪制服良至犍爲從師受業十餘年還<lb/>
鄉里雖處幽闇必自整頓非禮不動鄕里以爲師舉<lb/>
賢良方正敦朴皆不行爕字彦祖敦詩書非法不言<lb/>
所與交游者不過數四人室家相待如賔客化行鄕<lb/>
黨舉孝廉茂才公車再徵皆不就上新聽政開諌諍<lb/>
路尚書陳忠以直言爲名而人主不能容乃上書通<lb/>
廣帝意曰臣聞人君廣山藪之大納切直之言忠臣<lb/>
<pb n="KR2b0004_SBCK_017-3b"/>
盡蹇蹇之節不畏逆耳之誅是以高祖舍周昌桀紂<lb/>
之譬孝文嘉袁盎人豕之喻世宗納東方朔宣室之<lb/>
正孝元容薛廣德自刎之諫陛下崇寛厚之德推宋<lb/>
景之誠引咎責躬咨訪羣吏言事者新蒙採録顯列<lb/>
二臺必承風而靡爭効切直如有管闚愚見妄陳得<lb/>
失雖苦口逆耳不得事實宜優游寛容以遵四帝之<lb/>
緒也秋七月己亥大赦天下八月甲子故司徒劉愷<lb/>
爲太尉九月戊子上幸衛尉馮石上寳劒玉玦冬十<lb/>
二月丙申乃還宫己丑郡國三十五地震壊城郭壓<lb/>
殺人本志以爲安帝不明宫人與王聖專權之應也<lb/>
鮮卑冦玄菟庚子絕大臣行三年喪尚書陳忠上疏<lb/>
<pb n="KR2b0004_SBCK_017-4a"/>
曰昔先王孝治天下始於愛親終於哀戚上自天子<lb/>
至於庶人尊卑貴賤其義一也夫人生三年乃免父<lb/>
母之懷先聖縁情著其節制故曰臣有大䘮君三年<lb/>
不呼其門周室陵遲禮制衰廢蓼莪之人作詩自傷<lb/>
曰瓶之罄矣惟罍之耻言已不得終竟子道者亦上<lb/>
之耻也高祖受命蕭何創制大臣有寧告之科合於<lb/>
致憂之義建武初撥亂之世國政草創人倫未厚鮮<lb/>
循三年之喪以報顧復之恩禮義之廢實由於此然<lb/>
仁道無逺弘之即是故籍田之科起於太宗孝廉之<lb/>
貢發於孝武郊祀之禮定於元成三雍之序備於永<lb/>
平大臣送終于今乃章聖功美業於是乎在孟子有<lb/>
<pb n="KR2b0004_SBCK_017-4b"/>
言老以及老㓜以及㓜天下可運於掌臣願陛下登<lb/>
高北望以甘陵之思揆臣子之心則海内羣生各得<lb/>
其所上不從<lb/>
袁宏曰古之帝王所以篤化美俗率民爲善者也因<lb/>
其自然而不奪其情民猶有不及而況毀禮止哀滅<lb/>
其天生乎冬十月羌冦張掖武威十二月高句麗圍<lb/>
玄莬<lb/>
延光元年春夫餘王遣兵助玄莬使貢獻三月丙午<lb/>
大赦天下賜天下男子爵各有差鰥寡孤獨篤癃不<lb/>
能自存者粟人三斛貞婦人帛三匹夏四月京師地<lb/>
震癸巳司空陳褒以災異免於是猶有風雷之變有<lb/>
<pb n="KR2b0004_SBCK_017-5a"/>
司復以追咎三公尚書僕射陳忠上書曰臣聞君使<lb/>
臣以禮臣事君以忠故天子三公入則㕘議政事出<lb/>
則司察羣后然王者虚己待以殊禮在輿爲軾在坐<lb/>
爲起漢典舊事丞相所揔靡有不聽今之三公有古<lb/>
之名而無其實選舉誅賞一由尚書尚書之任重於<lb/>
三公凌夷巳來其漸久矣近以地震策免司空今言<lb/>
者復欲切讓三公以解天意臣愚闇竊信宋景克己<lb/>
之誠孝成皇帝時妖星守心納賁麗之說令丞相方<lb/>
進自裁卒不蒙其福以此況之是非之分其可詳見<lb/>
今尚書奏事有所請造及決天下罪法不依故事者<lb/>
宜使左右責求其意割而勿聽上順古典之義下防<lb/>
<pb n="KR2b0004_SBCK_017-5b"/>
威福之專置方圎於規矩審輕重於權衡誠國家之<lb/>
典萬國之法也忠意在裦崇大臣待下以禮九卿疾<lb/>
病使者臨問加賜錢帛皆忠之議也遷尚書令司隷<lb/>
校尉初忠父太尉寵守正不事諸鄧故忠不得志於<lb/>
其門及鄧氏𬒳誅衆庶多冤之而忠數上書䧟城其<lb/>
惡奏劾司農朱寵太子之廢諸名臣來曆等守闕固<lb/>
爭忠又劾奏當丗以此譏忠五月庚戌宗正劉授爲<lb/>
司空秋七月癸卯京師地震庚申高句麗王乞降八<lb/>
月羌冦凉州戊子陽陵寢殿火本志曰棄法律逐大<lb/>
臣殺太子以妾爲妻則火不炎上謂火失其性而爲<lb/>
災也今發于先陵此天子將變象也若曰不當廢太<lb/>
<pb n="KR2b0004_SBCK_017-6a"/>
子以自翦如火不當害先陵之寢也辛卯黃龍見九<lb/>
眞九月戊申郡國二十七地震冬十月鮮卑冦鴈門<lb/>
定襄十一月鮮卑攻九原<lb/>
二年春正月燉煌太守張璫上書陳邊事曰臣在京<lb/>
師亦以爲西域宜棄今親踐其土地乃知棄西域則<lb/>
河西不能自存謹陳西域三策今北虜呼衍王等展<lb/>
轉蒲類奏海左右可發張掖酒泉屬國之吏士義從<lb/>
合三千五百人集崑崙塞先擊呼衍王絕其根本因<lb/>
發鄯善兵五千人脅車師後部此上計也若不能出<lb/>
兵可置軍司馬將士五百人四郡供其穀食岀據柳<lb/>
中此中計也如亦不能則棄交河城放鄯善等悉使<lb/>
<pb n="KR2b0004_SBCK_017-6b"/>
入塞此下計也尚書陳忠上䟽曰臣聞八蠻之冦莫<lb/>
甚北虜漢興高祖窘平城之圍太宗屈供奉之耻故<lb/>
孝武憤怒深惟久長之計命遣虎臣浮河絕漠窮其<lb/>
虜庭當斯之時黔首隕於狼望之北山中國弊於廬<lb/>
山之壑府庫殫竭杼軸空虚筭至車舩貲及六畜夫<lb/>
豈不懷慮有故也遂規酒泉燉煌四郡以隔兩羌開<lb/>
三十六國妻以公主以斷其右臂是以單于孤特竄<lb/>
遁逺藏至於宣元遂被蕃臣關徼不閉羽檄不行由<lb/>
此察之戎狄可以威服難以化洽西域内附日久區<lb/>
區東望叩關者數矣此其不樂匈奴慕漢之效也今<lb/>
北虜已破車師勢必南攻鄯善棄而不救則諸國從<lb/>
<pb n="KR2b0004_SBCK_017-7a"/>
矣若然則北虜財賄益增贍勢益殖威臨南羌與之<lb/>
交連如此河西四郡危逼不得不救則百倍之役興<lb/>
不貲之費發矣今議者但念西域絕逺恤之煩費有<lb/>
見先世苦心勤精之意方今邊郡守禦之具不精内<lb/>
郡武衛之備不修燉煌孤隅逺來告急復不轉助出<lb/>
無慰勞民吏外無威示百蠻辟榖蹙土經有明戒臣<lb/>
以爲燉煌宜置校尉案舊增四郡屯兵以西撫三十<lb/>
六國建屯益兵宣揚雷風兾以折衝萬里震怖匈奴<lb/>
於是從之夏四月戊子爵乳母王聖爲野王君聖女<lb/>
壻劉瓌爲朝陽侯司空楊震詣闕上書曰臣聞高祖<lb/>
與羣后約非功臣不得封攻城野戰棄身沙漠降服<lb/>
<pb n="KR2b0004_SBCK_017-7b"/>
百蠻不羈之虜然後得受茅土故經制父死子繼兄<lb/>
亡弟及所以别親踈殊適庶尊國體重繼嗣防淫篡<lb/>
絕姦謀百王不易之道天子不專封封有功諸侯不<lb/>
專爵爵有德今瓌無他功德但以配阿母女旣忝位<lb/>
侍中一時之間超至封侯稽之舊制不合經義行人<lb/>
諠譁百寮不安臣誠知言與罪俱辭與辜會忝當台<lb/>
翰之任故不敢不盡言之上不從又爲阿母起第舍<lb/>
震復上疏曰臣聞古者三年耕有一年之儲九年耕<lb/>
有三年之儲故堯之遭洪水民無菜色傳曰國無三<lb/>
年之儲非其國也故豐年知禮凶年減除臣伏念災<lb/>
害發起彌以滋甚百姓空虚不能自贍重以羌虜抄<lb/>
<pb n="KR2b0004_SBCK_017-8a"/>
掠二邊雲擾戰鬪之役至今未息兵甲軍糧恒不足<lb/>
給殆非社稷安寧之術伏見興起津城門内第舍雕<lb/>
繕之飾窮極巧妙使者將作轉相逼促盛夏土王攻<lb/>
山採石百姓布野農民廢業臣聞上之所取財盡則<lb/>
怨力盡則叛怨叛之民不可復使故曰百姓不足君<lb/>
孰與足上不從冬十月辛未太尉愷久病罷司徒楊<lb/>
震爲太尉是時京都郡國三十七地震<lb/>
三年春二月丙寅上與太子行幸泰山復濟陽今年<lb/>
田租戊子鳳凰集濟陽賜見者帛二十匹鳳凰所過<lb/>
亭部無出今年租賜天下男子爵二級壬辰祠五帝<lb/>
于汶上明堂戊戌祠孔子于闕里及七十二弟子遂<lb/>
<pb n="KR2b0004_SBCK_017-8b"/>
幸東平魏郡河内壬戌太尉楊震策免初河内人趙<lb/>
騰諸闕上書陳得失收考治詔下獄震隱其狂直上<lb/>
疏曰臣聞堯舜之朝設直諫之鼓誹謗之木蓋欲闢<lb/>
廣四門開直言之路轉采負薪盡賢愚之情也乞全<lb/>
騰性命以納蒭蕘之言不從騰竟死於都市中常侍<lb/>
樊豐等由是共稱譖震騰死之後深用怨懟乃策免<lb/>
收震印綬遣歸本郡到洛陽沈亭震顧諸子謂門生<lb/>
曰人非金石死者士之常吾蒙恩居上司疾姦臣樊<lb/>
豐之狡猾而不誅惡孽女王聖之傾亂而不能禁知<lb/>
帑藏虚竭賞賜不節而不能實何面目見日月身死<lb/>
之日但雜木爲棺勿漆布單衣才足蓋形勿歸塜次<lb/>
<pb n="KR2b0004_SBCK_017-9a"/>
勿設祭祀遂仰鴆而死震字伯起弘農華隂人也博<lb/>
學無所不究數十年不應州郡之命衆人謂晚暮而<lb/>
震志業愈篤年過五十乃應州郡之命大將軍鄧隲<lb/>
聞而辟之以爲賢舉茂才累遷荆州刺史東萊太守<lb/>
當之郡道經昌邑故茂才王密爲昌邑令謁見至夜<lb/>
懷金十斤遺震震曰故人知君君不知故人也密曰<lb/>
暮夜無知者震曰君知我知天知地知何故無知密<lb/>
慙愧而出震言行不媿於心皆此類也子孫常蔬食<lb/>
歩行故舊長者或諌令爲開産業震曰使後世稱曰<lb/>
清吏子孫以此遺之不亦貴乎及爲公卿敦古守朴<lb/>
推其誠心每言事不爲文辭意在臣主疾姦而已子<lb/>
<pb n="KR2b0004_SBCK_017-9b"/>
秉以義正知名<lb/>
袁宏曰夫生而樂存天之性也困而思通物之勢也<lb/>
愛而効忠情之用也故生苟宜存則四體之重不可<lb/>
輕也困必宜通則天下之欲不可去也愛必宜用則<lb/>
北面之節不可廢也此三塗者其於趣舍之分則有<lb/>
同異之辨矣統體而觀亦各天人之理也是以君子<lb/>
行己業心所託焉古之道術有於此者夷明隱困而<lb/>
不耻箕子之心也璩寗聞其風而恱之舍否之通利<lb/>
見大人微子之趣也叔孫通聞其風而行之諫以弼<lb/>
君死而不貳比干之志也楊震聞其風而守之此數<lb/>
賢者雖行其所聞殉託不同皆終始之道而不由愧<lb/>
<pb n="KR2b0004_SBCK_017-10a"/>
於心者也是以聖人知天理之區别即物性之所託<lb/>
混衆流以弘通不有滯於一方然後品類不失其所<lb/>
而天下各遂其生矣然君子之動非謀於衆也求之<lb/>
天地之中𣢾之胷懷之内苟當其心雖殺身糜軀未<lb/>
爲難也苟非其志雖舉世非之而不沮也夏四月戊<lb/>
辰光禄勲馮石爲太尉五月南單于左尸逐燒當郡<lb/>
部扶渠當等反秋八月辛巳大鴻臚耿珍爲大將軍<lb/>
戊子麒麟一白虎二同見陽翟九月丁酉廢皇太子<lb/>
保爲濟隂王太子甞有疾避于野王君王聖第太子<lb/>
乳母王男㕑監邴古與中常侍江京樊豐及聖永等<lb/>
爭言相是非遂誣譖男等皆幽死獄父母妻子徒日<lb/>
<pb n="KR2b0004_SBCK_017-10b"/>
南太子思戀男等數爲歎息聖永懼有後患乃與京<lb/>
豐共譖構太子是時閻后寵盛京豐媚於閻顯等信<lb/>
之遂與后共助毀太子上召大將軍公卿議太子應<lb/>
廢白大將軍耿珍等事不宜奉嫡嗣太常桓焉太僕<lb/>
來曆廷尉張皓曰邴古等所議謀太子不知經說年<lb/>
未十五過惡不在身太子少宜選忠良師友輔以禮<lb/>
義廢置重事此誠聖恩所宜詳審上使中常侍奉詔<lb/>
脅諸大臣大臣皆失色來歷獨固爭之上乃免歷官<lb/>
削爵土是日太子廢於是光禄勲祝諷中郞將閭丘<lb/>
弘符節令張敬太中大夫第五頡中散大夫曹成諫<lb/>
議大夫李泰羽林右監孔顯治書侍御史龍調衞尉<lb/>
<pb n="KR2b0004_SBCK_017-11a"/>
丞樂闈城門司馬徐崇開封人鄭安世等守闕上書<lb/>
訴太子之冤癸巳令天下死罪減一等徙邊戍亡命<lb/>
贖罪者各有差辛亥黃龍見曆城庚申晦日有蝕之<lb/>
冬十月壬午鳳皇見新豐本志曰皇之不極是謂不<lb/>
建時則有龍蛇之孽又曰視之不明是謂不哲時有<lb/>
羽蟲之孽鳳皇者陽眀之應也故非明王則隱而不<lb/>
見凡五色大鳥似鳳凰者多爲羽蟲之孽是時上信<lb/>
䜛免楊震廢太子不哲之異也丁亥行長安祠陵廟<lb/>
十二月乙未黃龍見琅邪是歲京師郡二十二地震<lb/>
四年春正月壬午黃龍二麒麟一見濮陽三月戊午<lb/>
朔日有蝕之庚申上幸宛當祠章陵覺體不安乙丑<lb/>
<pb n="KR2b0004_SBCK_017-11b"/>
疾篤自宛還徵濟北河間王子年十四已下七歲已<lb/>
上詣京師進號皇后母北宜春夫人爲滎陽君丁卯<lb/>
帝崩於葉不發喪庚午還宫辛未乃發喪皇后與兄<lb/>
閻顯謀以所徵濟北王子北鄕侯懿爲帝嗣以閻顯<lb/>
爲車騎將軍乙酉北鄕侯即皇帝位太后臨朝夏四<lb/>
月丁酉太尉馮石爲太傅司徒劉喜爲太尉叅録尚<lb/>
書事故司空李郃爲司徒有司奏大將軍耿珍中常<lb/>
侍樊豐野王君王聖女永下獄誅己酉葬孝安帝於<lb/>
恭陵六月乙巳大赦天下冬十月丙午蜀郡越嶲山<lb/>
崩殺四百餘人辛亥北鄕侯薨車騎將軍閻顯中常<lb/>
侍江京等謀曰前不用濟北王今立之後必怨人乃<lb/>
<pb n="KR2b0004_SBCK_017-12a"/>
言於太后徵濟北王河間王子將以爲嗣初太子之<lb/>
廢居于德陽殿西鐘下中常侍黄門孫程王成王國<lb/>
等常懷憤懣謀欲立之以告中常侍侯生李閏殺中<lb/>
常侍江京陳達劉安于省門之外王成以劒脅李閏<lb/>
曰太子之廢天下咸怨今北鄕早薨安帝無嗣太子<lb/>
保明天將啓之從我乎閏許諾成乃與閏列尚書將<lb/>
僕射以下到西鐘下立濟隂王爲皇帝時年十一升<lb/>
雲臺召百官顯聞帝立懼不知所爲小黃門樊登曰<lb/>
何不發兵擊之顯以太后詔越騎校尉馮詩虎賁中<lb/>
郞將閻景將兵屯平朔門登引詩等入省顯謂詩曰<lb/>
濟隂王立非皇太后意璽綬在此苟盡力効功封侯<lb/>
<pb n="KR2b0004_SBCK_017-12b"/>
可得太后使授詩等曰能得濟隂王者封萬戶侯李<lb/>
閏者五千戶侯等皆許諾卒被召所將吏士少顯使<lb/>
詩與登迎吏士于左掖門外詩因歸營知事將敗乃<lb/>
格殺登閻景歸衞府收兵將欲作亂是時尚書郭鎭<lb/>
勒兵詣闕遇景於公車門鎭下車詔景景以刃斫鎭<lb/>
鎭抽劒斬景戊午使御史詣崇德殿收顯等親族下<lb/>
獄誅妻子徙日南初上之廢閻后豫焉議郞陳禪議<lb/>
以爲太后與上無母子之恩當廢羣臣咸以爲宜司<lb/>
徒掾周舉說司徒李咸曰昔瞽瞍常欲殺舜舜事之<lb/>
逾謹鄭武姜謀殺莊公奏始皇與母隔絕感考叔茅<lb/>
焦之言修復子道斯皆前世之迹書傳之所美也今<lb/>
<pb n="KR2b0004_SBCK_017-13a"/>
諸閻新誅太后前宫恐悲生疾如從禪讓若有變異<lb/>
後世歸咎明公不刋之事也以聞上從之丁卯以王<lb/>
禮葬北鄉侯辛巳封孫程王國等十九人爲列侯司<lb/>
空劉授以阿附惡逆免十二月詔曰朕以不德纂承<lb/>
洪緒今隂陽不和疾疫爲害思聞忠正以匡不逮其<lb/>
令三公卿士舉賢良方正能直言極諫之士各一人<lb/>
楊震門下人訟震之冤天子加震之忠除二子爲郞<lb/>
賜錢二十萬以禮改葬之日有大鳥翼廣一丈三尺<lb/>
集于柩前低頭淚出衆人莫能驚者葬畢飛而沖天<lb/>
甲申少府陶敦爲司空<lb/>
<pb n="KR2b0004_SBCK_017-13b"/>
</p>
<p>
後漢孝安皇帝紀卷第十七<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_018-1a"/>
後漢孝順皇帝紀卷第十八　袁宏<lb/>
永建元年春正月甲寅大赦天下賜男子爵各有差<lb/>
鰥寡孤獨篤隆不能自存者粟人五石貞婦人帛三<lb/>
匹辛未皇太后閻氏崩辛巳太傅馮石太尉劉喜以<lb/>
阿黨權免司徒李邵以疾疫策罷二月甲申葬安思<lb/>
閻皇后丙戌太常桓焉爲太傅大鴻臚朱寵爲太尉<lb/>
長樂少府朱倀爲司徒凡三公居位或不書史失之<lb/>
也封尚書郭鎭爲定顚侯是時司隷校尉虞詡紏正<lb/>
邪枉無所廻避中常侍張防等專權縱肆詡奏免之<lb/>
防遂譖訴詡等作威福帝怒下詡獄浮陽侯孫程祝<lb/>
阿侯張賢等知詡以忠獲罪乃相率請詡上引見之<lb/>
<pb n="KR2b0004_SBCK_018-1b"/>
程賢曰陛下始與臣等造事之時常疾姦臣知其傾<lb/>
國今即位而自爲何以非先帝乎司隷校尉虞詡爲<lb/>
陛下盡忠無所廻避反拘繫常侍張防贓罪明正䧟<lb/>
構忠良今星守羽林其占宮中有姦臣宜急出詡收<lb/>
防送獄以塞天變時防直上後程叱防曰姦臣張防<lb/>
何不下殿即趨東廂上召問諸尚書尚書賈服素與<lb/>
防善遂調尚書奏詡會赦以贖罪免死秋九月有司<lb/>
奏浮陽侯孫程祝阿侯張賢爲司隷校尉虞詡訶叱<lb/>
左右謗訕大臣妄造不祥干亂悖逆王國等皆與程<lb/>
黨久留京都益其驕溢詔免程等徙爲都梁侯程怨<lb/>
恨封還印綬更封爲宜城侯冬十月辛巳天下囚減<lb/>
<pb n="KR2b0004_SBCK_018-2a"/>
死一等徙戍邊亡命贖罪各有差丁亥司徒朱倀以<lb/>
疾疫罷司空陶敦有罪免光禄勲許敬爲司徒廷尉<lb/>
張晧爲司空甲辰詔曰朕以不德統承大業虐氣流<lb/>
行厲疾爲災重以水潦秋稼漂没每州郡所出惻然<lb/>
自刻其令當輸今年租者一切勿責<lb/>
二年春二月鮮卑冦遼東三月戊申詔徵南陽樊英<lb/>
江夏黃瓊會稽賀純廣漢楊厚英字季齊南陽魯陽<lb/>
人也隱居教授受業者自西方至安帝時博士公車<lb/>
徵皆不至及於是時又固辭疾篤乃詔郡縣禮致之<lb/>
英旣至天子爲設壇席筵問得失世拜五官中郞將<lb/>
遂稱疾篤賜告歸復追下詔以光禄大夫居在所縣<lb/>
<pb n="KR2b0004_SBCK_018-2b"/>
賜穀千斛常以八月存問高年時致羊酒如前世故<lb/>
事英辭讓不受有詔喻旨勿聽英居家有法度篤於<lb/>
鄉里自陳寔之徒少時從英英常病卧便坐妻遣婢<lb/>
拜問疾英下牀答拜寔問之英曰妻齊也共奉祭祀<lb/>
禮無不答又有鄰人子止英家每醉呴呼曰其父臨<lb/>
死以相委屬故收養之寔常以此稱焉公卿大臣多<lb/>
薦江夏黃瓊之賢於是公車徵瓊至即稱疾不進有<lb/>
司劾以不敬詔下縣次引致瓊不得已前就徵拜侍<lb/>
中賀純楊厚亦篤行士夏六月乙酉改殯皇妣李氏<lb/>
追尊曰恭愍皇后初皇妣以宫人得幸於安帝而生<lb/>
上閻后妬之賜鴆死於城北上即位左右以聞上嘘<lb/>
<pb n="KR2b0004_SBCK_018-3a"/>
唏發哀乃親到瘞所號咷斷絕秋七月丙戌朔日有<lb/>
蝕之西域長史班勇請兵擊焉耆漢發河西四郡兵<lb/>
三千人詣勇燉煌太守張朗有罪欲以功自贖即便<lb/>
宜領諸郡兵出塞初勇發諸國兵使龜兹鄯善自南<lb/>
道入勇將諸郡兵率車師六國兵自北道入會張朗<lb/>
乃要俓自尉黎入焉耆王請降於朗旣而不出漢兵<lb/>
罷還焉耆王卒不加誅漢以兩將不和皆徵免故勇<lb/>
不論<lb/>
三年春正月丙子京師漢陽地震屋壓殺人乙未詔<lb/>
曰京都地動漢陽尤甚加以比年民饑夙夜祗懔群<lb/>
公卿士其深思古典有以消災復異救此下民忠信<lb/>
<pb n="KR2b0004_SBCK_018-3b"/>
嘉謀靡有所諱其勿收漢陽今年田租秋七月丁酉<lb/>
茂陵園火九月鮮卑冦漁陽十二月乙亥太傅桓焉<lb/>
以辟召非其人免<lb/>
四年春正月丙寅大赦天下丙子帝加元服賜公卿<lb/>
已下天下男子爵各有差鰥寡孤獨篤癃不能自存<lb/>
者帛人一匹五月漢陽都尉獻大珠詔曰海内有災<lb/>
太官減膳都尉不宣揚本朝而獻珠求媚今其封還<lb/>
袁宏曰夫飢而思食寒而欲衣生之所資也遇其資<lb/>
則粳粮緼袍快然自足矣然富有天下者其欲彌廣<lb/>
雖方丈黼黻猶曰不足必求河海之珍以充耳目之<lb/>
玩則神勞於上民疲於下矣夫萬物之非能自止者<lb/>
<pb n="KR2b0004_SBCK_018-4a"/>
也上之所爲民之凖的也今以不止之性而殉凖的<lb/>
於上是彌而開之使其侈競也古之帝王不爲靡麗<lb/>
之服不貴難得之貨所以去華競以嘿止喧也夫上<lb/>
苟不欲則物無由貴物無由貴則難得之貨息難得<lb/>
之貨息則民安本業民安本業則衣食周力任全矣<lb/>
夫不明其本而禁其末不去其華而密其實雖誅殺<lb/>
日加而奢麗逾滋矣秋八月丁巳太尉朱寵司空張<lb/>
皓以隂陽不和免癸酉大鴻臚龎參爲太尉太常王<lb/>
龔爲司空冬十一月司徒許敬策免宗正劉俊爲司<lb/>
徒朱寵字仲威京兆杜陵人也初爲潁川太守表孝<lb/>
悌儒義理冤獄撫孤老功曹主簿皆選明經有高行<lb/>
<pb n="KR2b0004_SBCK_018-4b"/>
者每出行縣使文學祭酒佩經書前驅頓止亭傳輒<lb/>
復教授周旋阡陌觀課農桑吏安其政民愛其禮所<lb/>
至縣界父老迎者常數千人寵乃使三老御車問人<lb/>
得失百姓翕然治甚有聲寵以正月歲首宴賜羣吏<lb/>
問公曹吏鄭凱曰聞貴郡山川多産竒士前賢徃哲<lb/>
可得聞乎對曰鄙郡炳嵩山之靈受中岳之精是以<lb/>
聖賢龍蟠俊乂鳳集昔許由巢父耻受堯禪洗耳河<lb/>
濵重道輕帝遁世高跱樊仲父者志潔心遐耻飲山<lb/>
河之功賤天下之重抗節㕘雲公儀許由俱出陽城<lb/>
留侯張良奇謀輔世玄算入微濟生民之命恢帝王<lb/>
之略功成而不居爵厚而不受出於輔成胡元安體<lb/>
<pb n="KR2b0004_SBCK_018-5a"/>
曾參之至行履樂正之純業䘮親泣血骨立形存精<lb/>
誠洞於神明雉兎集其左右出於潁陽彪義山英姿<lb/>
秀偉逸才挺出究孔聖之房奥存文武於將墜文麗<lb/>
春華辭蔚藻繢出於昆陽杜伯夷經學稱於師門政<lb/>
事熈於國朝淸身不苟有於陵之操損己存公有公<lb/>
儀之節以榮華爲塵埃以富貴爲厚累草廬蓬門藜<lb/>
藿不供出於定陵寵曰太原周伯況汝南周彦祖皆<lb/>
辭徵聘之寵隱林藪之中淸邁夷齊節擬古人恐貴<lb/>
郡之士未有如此者也凱對曰此二賢但讓公卿之<lb/>
榮耳若許由不受堯位樊仲父不屈當世以此准之<lb/>
不以遠乎寵徵入爲大鴻臚拜太尉自爲宰相數抗<lb/>
<pb n="KR2b0004_SBCK_018-5b"/>
直言雖爲三公卧布𬒳僅能覆身食脫粟米藜藿不<lb/>
厭子弟同衣而出并日而食將薨遺其子曰吾本寒<lb/>
賤諸生才非周幹橫受朝恩位過其任不能竭身報<lb/>
國負責深重身没之後百僚所賻贈一無所受素棺<lb/>
殯殮疏布單衣無設紱冕殮畢便以所有車牛夜載<lb/>
䘮還鄕里勿告群僚以密靜爲務許敬字鴻卿汝南<lb/>
平輿人也爲吏有誣君者會於縣令坐敬拔刀斷席<lb/>
曰敬不忍與惡人連席由是知名舉茂才除南昌令<lb/>
以土地卑濕不可迎親親老則棄官歸供養辟司徒<lb/>
府稍遷江夏沛相自光禄勲入爲司徒敬以臧否爲<lb/>
己任仕於和安之間當竇鄧閻氏之盛直道而進無<lb/>
<pb n="KR2b0004_SBCK_018-6a"/>
所屈撓三家旣敗多有染汙者敬居然自適引謗不<lb/>
及己當世以此奇之<lb/>
五年春正月疎勒大宛莎車王遣使貢獻夏四月京<lb/>
都旱冬十月丙寅天下繫囚皆免死一等徙邊戍<lb/>
六年無事<lb/>
陽嘉元年春正月乙丑立皇后梁氏賜天下男子爵<lb/>
各有差鰥寡孤獨篤癃貧不能自存者粟人三斛后<lb/>
梁商女也初梁竦中子雍生商商襲父爵爲乗氏侯<lb/>
商生三男四女長曰兾次曰不疑次曰蒙長女田次<lb/>
姬即后也次阿重后生有光影之祥及長好史書治<lb/>
韓詩大義略舉以列女圖常在左右宗族中外咸敬<lb/>
<pb n="KR2b0004_SBCK_018-6b"/>
異焉商謂諸弟子曰我先人鎭撫西河全濟生民使<lb/>
免虎口之害所活者不可勝數而大位不究夫積德<lb/>
之報不及其身必流福子孫當因此女興邪選入掖<lb/>
庭相工茅通見之驚曰此所謂日角偃月相之極貴<lb/>
臣未甞見之於是以爲貴人拜商侍中屯騎校尉貴<lb/>
人有寵從容言於上曰陽以博施爲德隂以不專爲<lb/>
義蓋螽斯之福則百祚之興也願陛下思天行之普<lb/>
逹均貫魚之次序使小妾得免罪謗之累於是上愈<lb/>
嘉之親寵益固三月庚辰大赦天下夏四月有司依<lb/>
舊加梁商位特進増國土商上書讓曰禄命過厚受<lb/>
祖考多福又託日月末光以斗筲之材乗君子之器<lb/>
<pb n="KR2b0004_SBCK_018-7a"/>
懼有負乗之累不守歷世之榮誠不如舊制與左賢<lb/>
同科書十餘上帝輒敦喻之商又上書讓校尉曰臣<lb/>
託椒房被蒙榮寵兼官二職非材所堪受寵戰慄驚<lb/>
懼惶戚不遑寧處披露赤誠敢遂狂狷謹上屯騎校<lb/>
尉印綬上乃許焉以特進就第賜安車駟馬頃之拜<lb/>
執金吾冬十月望都狼食數十人本志曰言之不從<lb/>
則有毛蟲之孽京房易曰君無道害將及人去之深<lb/>
山全身厥災狼食人申酉詔天下死罪囚減罪一等<lb/>
亡命贖罪各有差鮮卑冦遼東十一月丁未東平王<lb/>
敞薨敞有孝行䘮母三年如禮詔書增戶五千是時<lb/>
長吏數易去就煩費尚書左雄上疏曰臣聞柔逺能<lb/>
<pb n="KR2b0004_SBCK_018-7b"/>
邇莫大寧民寧民之務莫重用賢是以臯繇對禹貴<lb/>
在知人安人則惠黎民懷之昔三代垂統封建侯伯<lb/>
世位親親民用和睦宗周旣滅六國并秦抗儒泯典<lb/>
革除五等郡縣設令封豕黎民大漢受命蠲其苛政<lb/>
寛以三章撫以因循至於文景天下康乂誠由玄靖<lb/>
淵嘿使萬民不擾也宣帝興於側陋知世所疾綜名<lb/>
核實賞罰必行刺史首相初拜輒親見問之觀其所<lb/>
由退而考察以質其言常歎曰民所以安而無愁者<lb/>
政平良吏也與我共此者其唯良二千石乎以爲吏<lb/>
數變易則下不安業民知不久則詐以求過故二千<lb/>
石有治能者輒以璽書勉勵増秩賜金爵至封侯公<lb/>
<pb n="KR2b0004_SBCK_018-8a"/>
卿時缺則以次用之是以吏稱其職民安其業故能<lb/>
降來儀之瑞建中興之功漢元至今三百餘載俗浸<lb/>
凋弊巧僞滋萌下飾其詐上肆其殘列城百里轉動<lb/>
煩數以殺害爲賢以循理爲劣以聚歛爲辦以修己<lb/>
爲弱髠鉗之戮生於睚眦覆尸之禍成於喜怒視民<lb/>
如冦稅之如狼監司相望見非不舉觀政於亭傳責<lb/>
成於耳目言善不稱德論功不核實虚誕者獲祐束<lb/>
修者見黜或因罪而致高或處危以成名所以天災<lb/>
屢降治道未寧皆由於此也臣愚以爲長吏理績有<lb/>
顯效者可就增秩勿使移徙非父母喪不得去官其<lb/>
不從王制錮之終身雖赦令不在齒列必競修善政<lb/>
<pb n="KR2b0004_SBCK_018-8b"/>
親撫百姓率土之民各寧其所追配文宣中興之軌<lb/>
流光垂祚永世不刋於是復伸無故去官之禁閏月<lb/>
壬子恭陵廟災北海人郞顗上書曰臣聞天垂誡地<lb/>
見災異所以譴告人主克己修德也故應天以誠而<lb/>
不以言導下以躬而不以刑頃者宫殿官府多所治<lb/>
飾昔盤庚遷殷去奢即儉夏后卑宫盡力以致美愚<lb/>
以爲諸所繕治事可減省以恤貧民以賑孤寡天之<lb/>
意也人之願也陛下躬親庶事詔書每下廣開不諱<lb/>
之路以天下爲憂百姓爲念而不數見公卿責以政<lb/>
事誠優游養德之道也然三公者調和隂陽儀刑百<lb/>
寮今水旱連年五穀不登不能憂也官失其序庶事<lb/>
<pb n="KR2b0004_SBCK_018-9a"/>
不治不能正也但遲廻偃仰稱病自逸忘天下之憂<lb/>
甘燕安之樂豈不謬哉尚書問狀顗對多言數術占<lb/>
候之事大旨以三公非其人將有饑饉水旱地震盗<lb/>
賊之變其後海賊攻會稽而青徐盗賊起西羌反明<lb/>
年四月京師地震其夏大旱略如其言華嶠曰漢之<lb/>
十葉王莽篡位聞道術之士西門君惠李守等多稱<lb/>
䜟云劉秀爲天子自光武爲布衣時數言此及後終<lb/>
爲天子故甚信其書鄭興以忤意見疎桓譚以遠斥<lb/>
憂死及明章二帝祖述此意故後世爭爲圖諱之學<lb/>
以矯世取資是以通儒賈逵馬融張衡朱穆崔寔荀<lb/>
爽之徒忿其若此奏皆以爲虚妄不經宜悉收藏之<lb/>
<pb n="KR2b0004_SBCK_018-9b"/>
惟斯事深奥善言古者必有驗於今善言天者必有<lb/>
驗於人而抃云天之曆數隂陽占候今所宜急也占<lb/>
候術數能仰瞻俯察叅諸人事禍福吉凶旣應引之<lb/>
教義亦有著明此蓋道術之有益於後世爲後人所<lb/>
尚也<lb/>
二年夏四月丁丑封虎賁中郞將兾爲襄邑侯執金<lb/>
吾商上書陳讓辭意惻至書十餘上上遂聽許爵阿<lb/>
母宗娥爲山陽君尚書左雄諫曰臣聞高帝約非劉<lb/>
氏不王非功臣不封孝安皇帝封江京王聖等皆有<lb/>
地震之異永建二年封隂謀之功又有日蝕之變通<lb/>
道術之士咸歸於封爵不時之咎方今靑徐飢饉盗<lb/>
<pb n="KR2b0004_SBCK_018-10a"/>
賊未息陛下乾乾勞思以濟民宜淸淨無爲以求天<lb/>
意誠不應追録小恩以虧大典上不從雄復諫曰臣<lb/>
聞君莫不好忠正惡䜛䛕而臣莫不以忠得罪以䜛<lb/>
得倖蓋忠言難入䜛言順耳易從也夫刑罪人情之<lb/>
所甚惡也是以世俗爲忠者少而習䛕者多故令人<lb/>
主數聞其美稀知其過迷而不悟至於危亡臣伏見<lb/>
尚書故事無乳母賜爵之制唯先帝時阿母王聖爲<lb/>
野王君造生䜛賊廢立之禍生則爲天下所咀嚼死<lb/>
則爲海内所共快桀紂貴爲天子而庸僕惡以爲比<lb/>
以其富而無義也夷齊賤於匹夫而王侯爭與爲類<lb/>
以其貧而有德也今阿母躬蹈儉約以身率下羣僚<lb/>
<pb n="KR2b0004_SBCK_018-10b"/>
蒸庶莫不向風而與王氏並同爵號懼違本操失其<lb/>
常願愚以爲人心不相逺其所不安逺近一也王聖<lb/>
之禍未絕於口傾覆之勢危於壘卵臣請歲以錢千<lb/>
萬給阿母内可以盡恩愛之親外可以不爲吏民之<lb/>
所怪也上遂不從雄字伯豪南陽沮陽人也居貧好<lb/>
學經常以服勤不足學足學者懈怠宜崇經術繕治<lb/>
太學旣爲尚書而陳之帝從其言更増弟子科除儒<lb/>
者爲郞百餘人雄上言曰郡國孝廉古之貢士出則<lb/>
宰民宣協風教若其面牆無以施化招災致禍爲害<lb/>
不細孔子曰四十而不惑禮四十強而仕請自今孝<lb/>
廉不滿四十不得察舉皆先詣公府諸生試家法文<lb/>
<pb n="KR2b0004_SBCK_018-11a"/>
吏試牋奏覆之端門練其虚實以觀異能以美風俗<lb/>
有不承科正其罪法帝從之詔郡國孝廉年四十已<lb/>
上考德行試其經奏其茂才異行如顔淵子奇不拘<lb/>
年齒今舉孝廉徐淑年未滿限臺郞詰之對曰詔書<lb/>
有顔淵子奇不拘年齒是以本郡以臣充選郞不能<lb/>
屈雄詰之曰昔顔淵子奇問一知十孝廉問一知幾<lb/>
邪淑無以對乃却歸郡守坐免時郡國守相坐舉者<lb/>
百餘人初明帝時政嚴事峻九卿皆鞭杖雄上言曰<lb/>
九卿位亞三事班在大臣行有佩玉之節動有庠序<lb/>
之儀加以鞭杖誠非古典上即除之<lb/>
袁宏曰夫謀事作制令以經世訓物使必可爲也古<lb/>
<pb n="KR2b0004_SBCK_018-11b"/>
者四十而仕非謂彈冠之會必將是年也以爲可事<lb/>
之時在於強盛故舉大限以爲民表且顔淵子奇曠<lb/>
代一有而欲以斯爲格豈不偏乎己亥京都地震五<lb/>
月庚子詔曰朕以不德統奉洪業無以承順乾坤協<lb/>
和隂陽災眚屢見咎徵仍彰羣公卿士將何以匡輔<lb/>
朕之不逮奉答災異災異不空設必有所應其各舉<lb/>
敦朴士一人直言厥咎靡有所諱漢中李固對曰愚<lb/>
以爲天不言以災異爲譴告政之治亂主之得失皆<lb/>
上帝所伺而應以災祥者也王者父天母地體其山<lb/>
川今日蝕地動山崩晝晦主將安立物將安寄昔江<lb/>
京之姦禍及骨肉至令陛下幽廢親履艱難天誘其<lb/>
<pb n="KR2b0004_SBCK_018-12a"/>
衷陛下龍興海内莫不忻恱實有霈然改圖抑退權<lb/>
臣詢求善政以順天意夜而得之坐而待旦今則不<lb/>
然政令紛紜以復倣蹈前軌矣臣伏在草澤痛心疾<lb/>
首誠以陛下聖德應期實當嘉會反衰弊之政弘中<lb/>
興之美其功甚易譬猶指掌臣聞善罰不如善政善<lb/>
賞不如善教善教之道宜從内起昔周宣孝文中興<lb/>
之主也皆改華服霈然易規乃能移風易俗及之於<lb/>
古今封阿母恩賞太過常侍近臣威權太重臣案圖<lb/>
書災異之發亦以爲然今宜斥退邪佞投之四裔引<lb/>
納方直令在左右陛下親發德音以招羣俊臨御座<lb/>
見公卿言有稱意即時施行顯拔其人以旌忠善則<lb/>
<pb n="KR2b0004_SBCK_018-12b"/>
陛下日有所聞忠臣日有所獻君臣相體上下交泰<lb/>
阿保雖有大功勤勞之恩可賜以貨賄傳之子孫列<lb/>
土分爵實非天意漢興已來賢君相繼豈無保乳之<lb/>
養非不寵貴之然上畏天威俯察經典不可故不封<lb/>
也梁氏子弟羣從徵爲列侯永平建初故事殆不如<lb/>
此妃后之家所以少有存全者非天性皆然但坐權<lb/>
寵太過天道惡乃也天有北斗所以斟酌元氣帝有<lb/>
尚書所以出納王命若賦役平均則百姓以安萬機<lb/>
不治則天下以亂今陛下所共治天下者外則公卿<lb/>
尚書内則常侍黃門譬猶一門之内一家之事安則<lb/>
共其福危則同其禍由是觀之權柄不可不愼號令<lb/>
<pb n="KR2b0004_SBCK_018-13a"/>
不可不詳夫人君之有政猶水之有隄防隄防完全<lb/>
雖遭雨水霖潦不能爲變政教一立暫遭凶年不足<lb/>
爲憂誠令隄防穿漏萬夫同力不能復救政教一壞<lb/>
賢智馳騖不能復還今隄防雖堅漸有孔穴譬之一<lb/>
人之身本朝者心腹也州郡者四支也心腹痛則四<lb/>
支不舉故臣之所憂在腹心之疾非四支之患臣以<lb/>
爲堅隄防務政教先安心腹釐理本朝雖有冦賊水<lb/>
旱之變不足介意也誠令隄防壞漏心腹有疾雖無<lb/>
水旱之災天下固不可不憂矣臣父故司徒臣郃受<lb/>
先帝厚恩子孫不敢自比於餘隷故敢依圖書悉心<lb/>
以對不敢虚造扶風馬融獨對曰臣聞立天之道曰<lb/>
<pb n="KR2b0004_SBCK_018-13b"/>
隂與陽立地之道曰柔與剛夫隂陽剛柔天地所以<lb/>
立也取仁於陽資義於隂柔以施德剛以行刑各順<lb/>
時月以厚羣生帝王之法天地設位四時伐序王者<lb/>
奉順則風雨時至嘉禾繁植天失其度則咎徵並至<lb/>
飢饉荐臻今科條品制禁令所以承天順民者備矣<lb/>
悉矣不可加矣然而不平之効猶有咨嗟之怨者百<lb/>
姓屢聞恩澤之聲而未見惠和之實也今從政者變<lb/>
忽法度以殺戮威刑爲能咸問其國首相及令長何<lb/>
如其稱之也曰太急其毀之也曰太緩夫急致寒緩<lb/>
致燠二者罪同而論者許急此隂陽所以不和也復<lb/>
之之道審察緩急之謗舉鈞同寒燠之罪罰以崇王<lb/>
<pb n="KR2b0004_SBCK_018-14a"/>
政則隂陽和也好惡旣明則宰官之吏知所避就又<lb/>
正身以先之不嚴以蒞之不變則刑罰之失知爲善<lb/>
之必利爲惡之必害孰能不化則官良矣臣聞洪範<lb/>
八政以食爲首周禮九職以農爲本民失耕桑飢寒<lb/>
并至盗賊之原所由起也古之足民仰足以養父母<lb/>
俯足以畜妻子然後敦五教宣三德則嘉之化可致<lb/>
也夫足者非能家給而人足量其財用爲其制度故<lb/>
嫁娶之禮儉則婚姻以時矣䘮制之禮約則終者掩<lb/>
藏矣不奪其時則農夫不失矣夫妻子以累其心産<lb/>
業以重其志舍此而爲非者雖有必不多矣今則不<lb/>
然此盗賊所以不息誠使制度必行禁令必止則士<lb/>
<pb n="KR2b0004_SBCK_018-14b"/>
者不濫法式之外百工不作無用之器商賈不通難<lb/>
得之貨農夫不失三時之務安所業則盗賊消除災<lb/>
害不起矣太史張衡對曰臣聞政善則休祥降政惡<lb/>
則咎徵見苟非聖人或有失誤昔成王疑周公而大<lb/>
風拔樹木開金縢而反風至天人之應速於影響故<lb/>
稱詩曰無曰高高在上日監在兹間者京都地震雷<lb/>
電赫怒夫動靜無常變改正道則有奔雷土裂之異<lb/>
自初舉孝廉迄今二百歲矣皆先孝行行有餘力始<lb/>
革文法辛卯詔以能宣章句奏案爲限雖有至孝猶<lb/>
不應科此棄本而就末曾子長於孝然實魯鈍文學<lb/>
不若游夏政事不若冉季今欲使一人兼之苟外可<lb/>
<pb n="KR2b0004_SBCK_018-15a"/>
觀内則必有闕則違選舉孝廉之至矣且郡國守相<lb/>
割符寧境爲大臣一旦免黜十有餘人吏民罷於送<lb/>
迎之役新故交際公私放濫或臨政涖民爲百姓取<lb/>
便而以小過免之是爲奪人父母使嗟號也又察選<lb/>
舉一任三府臺閣祕密振暴於外貨賂多行人事流<lb/>
通令眞僞渾淆昬亂淸朝此爲下陵上替分威共德<lb/>
災異之興不亦宜乎易不遠復論不憚改朋友交接<lb/>
且不宿過況於帝王承天理物以天下爲公者乎中<lb/>
間以來妖星見於上震裂著於下天誡詳矣可謂寒<lb/>
心明者消禍於未萌今旣見矣修政恐懼則轉禍爲<lb/>
福矣上覽衆對以李固對爲第一諸常侍悉叩頭謝<lb/>
<pb n="KR2b0004_SBCK_018-15b"/>
罪朝廷肅然拜固爲議郞權臣皆切齒於固將加之<lb/>
罪朝中名臣黃瓊等深救解之歲中梁商請爲從事<lb/>
中郞商以后輔政柔和自守内豎亂政不能有所裁<lb/>
固奏記於商曰今四海雲擾背義趨利父勸其子兄<lb/>
勉其弟皆先論價而後定位夫致一賢則國頼其功<lb/>
招一惡則天下被其害數年已來妖恠屢起宫省之<lb/>
中必有隂謀將軍位尊世重誠令王政一整必享不<lb/>
朽之福商不能用戊午太尉龎參司空黃龔以災異<lb/>
免六月太常孔扶爲司空丁丑洛陽宣德亭地坼八<lb/>
十五丈本志稱李固曰隂類專恣將有分坼之象其<lb/>
後中常侍專權忿爭之應也八月己巳大鴻臚施延<lb/>
<pb n="KR2b0004_SBCK_018-16a"/>
爲太尉冬十月初隨月律作應鍾<lb/>
三年夏戊戌大赦天下賜民爵八十已上米人一斛<lb/>
九十已上帛人二匹絮三斤秋七月羌冦濮陽冬十<lb/>
一月羌冦武都壬寅司徒劉愷司空孔扶以災異免<lb/>
己巳大司農黃尚爲司徒光禄勲王卓爲司空<lb/>
四年春二月丙子詔曰自今中官得以養子爲後夏<lb/>
四月甲子太尉施延以選舉貪汙免戊寅執金吾梁<lb/>
商爲大將軍故太尉龎參爲太尉商推誠實不爲華<lb/>
飾甞病多藏厚亡爲子孫累故衣裘車馬供用而已<lb/>
租俸賞賜分與昆弟故舊虚心下士門無停賔儉約<lb/>
宗族親戚莫敢犯禁朝廷由是敬憚之在位所辟召<lb/>
<pb n="KR2b0004_SBCK_018-16b"/>
皆四海英俊其所招引推進如李固周舉等數十人<lb/>
時魏郡霍諝舅宋光爲人所誣引刋定詔書繫洛陽<lb/>
獄考訊楚毒諝年十五奏記於商曰諝聞春秋之義<lb/>
原情定罪傳曰人心不同其若面焉斯蓋謂其天下<lb/>
窊隆廣狹高卑之形耳至於鼻從目橫眉在眼上未<lb/>
有不然者人心異者剛柔舒急倨敬之間至於趣利<lb/>
避害畏死樂生亦復同也諝與光骨肉之親義有相<lb/>
隱言光冤結未有可信請以人情平之光衣冠子孫<lb/>
徑路平易位極州郡日望徴辟亦無瑕穢纎介之累<lb/>
無故刋定詔書欲何救解就有所疑當以道理求便<lb/>
安能觸冒死禍以解㣲細譬諸附子療飢酖毒止渇<lb/>
<pb n="KR2b0004_SBCK_018-17a"/>
未入腹胃喉咽已絕豈可爲哉光不定制書情旣可<lb/>
原臺閣執事知而不治吁嗟紫宫之門泣血兩觀之<lb/>
下傷和致災爲害滋甚明將軍德盛位尊人臣無二<lb/>
言行動天地舉措移隂陽誠肯留神省察沛然信理<lb/>
必有于公高門之福和氣立應天下幸甚商嘉諝辭<lb/>
意即奏原光罪閏月丁亥日有蝕之十二月甲寅京<lb/>
都地震詔百寮上封事靡有所諱<lb/>
永和元年春正月己巳大赦天下詔問公卿北鄕侯<lb/>
宜加謚列昭穆與木主否羣寮皆謂宜加謚司隷校<lb/>
尉周舉議曰北鄕侯本非正統姦臣所立立未逾歲<lb/>
年號未改皇乾不祐大命夭昬孔子作春秋爲制王<lb/>
<pb n="KR2b0004_SBCK_018-17b"/>
子猛不稱崩魯子野不書葬北鄕無他功德以王禮<lb/>
葬於事巳崇不宜稱謚上從之夏四月壬寅追號皇<lb/>
后母開封君冬十月丁未永福殿火丙子太尉龎參<lb/>
以久病䇿罷故司空王龔爲太尉十月武陵太守王<lb/>
蠻夷望上恩請入貢比漢民議者以爲可聽尚書令<lb/>
虞詡曰自古聖王不臣異俗非德不能及威不能加<lb/>
以蠻夷獸心貪婪難整是故羈縻綏撫受而不逆叛<lb/>
而不追今賦而稅之必有怨叛叛而伐之必復興士<lb/>
衆計其所得不償所費必有後悔之不追上不從詡<lb/>
字昇卿陳國武平人祖父經爲獄吏常然于公之治<lb/>
獄及詡之生經曰吾雖不能及于公子孫可至九卿<lb/>
<pb n="KR2b0004_SBCK_018-18a"/>
故字曰昇卿少失父母與祖父母居年十三通尚書<lb/>
國相見而奇之欲以爲吏詡曰祖母年九十居貧非<lb/>
詡無以供養乃止<lb/>
二年春武陵蠻夷以貢非舊約叛三月乙卯司空王<lb/>
卓薨丁丑光禄勲郭乾爲司空夏四月丙申地震五<lb/>
月癸丑山陽君宋妖有罪歸里舍秋七月日南蠻反<lb/>
交阯刺史樊演出討失利冠遂攻掠郡縣上甚憂之<lb/>
議者宜遣大將軍發荆揚兖豫四萬人赴救大將軍<lb/>
從事中郞李固議曰荆揚安穩發其吏救之可也今<lb/>
荆揚盗賊盤結武陵南郡夷未集長沙桂陽數被徵<lb/>
發難復擾動其不可一也兖豫之民間萬里征役無<lb/>
<pb n="KR2b0004_SBCK_018-18b"/>
有還期恐十五萬戶不得一士郡縣迫促懼有叛亡<lb/>
其不可二也南州水土温暑如有瘴氣恐死者十四<lb/>
五必道路奔散不能禁其不可三也士卒比到萬里<lb/>
疲勞不可復鬪其不可四也軍行三十里爲程九千<lb/>
餘里三百日乃到計人日五升用米十萬斛尚不計<lb/>
將吏驢馬之食但自致費但若此其不可五也設使<lb/>
軍到死亡者衆不足當復益發此爲刻割心腹而樂<lb/>
四支其不可六也今二郡徒叛還自相攻但坐徵發<lb/>
之故何況乃發四州赴萬里哉其不可七也前中郞<lb/>
將尹就使益州益州諺曰虜來尚可尹來殺我後就<lb/>
徵還以兵付刺史張喬因其民困旬月破滅殄盡此<lb/>
<pb n="KR2b0004_SBCK_018-19a"/>
發將無益之効州郡不可任之驗也可但選有勇略<lb/>
仁惠以爲刺史太守勿與爭鋒以恩信招來赦殺傷<lb/>
之罪以息發軍故并州刺史祝良性多勇決及張喬<lb/>
前在益州實有破虜之功皆可任用也文帝遣馮唐<lb/>
即赦魏尚雲中太守就拜楚龔舍爲泰山太守祝良<lb/>
等可用皆宜即拜便道之官於是拜祝梁九眞太守<lb/>
張喬爲交阯太守二郡即安冬十月行幸長安祀陵<lb/>
廟丁卯京師地震<lb/>
三年春二月乙亥京師地震夏閏月己酉京都地震<lb/>
秋八月乙卯太白晝見本志以爲大將軍梁商父子<lb/>
貴盛之象也己未司徒黃尚以災異罷九月癸酉光<lb/>
<pb n="KR2b0004_SBCK_018-19b"/>
禄劉壽爲司徒十二月戊申日有蝕之會稽九郡以<lb/>
聞京師不見<lb/>
後漢孝順皇帝紀卷第十八<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_019-1a"/>
後漢孝順皇帝紀卷第十九　袁宏<lb/>
四年春三月乙亥京師地震初上之立閹官之力也<lb/>
由是寵之始專政事爭執權勢中常侍張逹等乃䜛<lb/>
中常侍曹騰孟賁與將軍商召諸王子請收之上曰<lb/>
將軍父子我所親必是共嫉之耳乃誅逹等辭及在<lb/>
位大臣商上表曰春秋之義功在元帥罪在首惡賞<lb/>
不僭溢刑不淫濫五帝三王所以致康乂也竊聞考<lb/>
故中常侍張逹等語多所及大臣大獄一起無辜者<lb/>
衆非所以逹和氣平政化也宜早決竟以息逮捕之<lb/>
煩上從之二月以商少子虎賁中郞將不疑爲歩兵<lb/>
校尉商上書曰不疑童孺猥處成人之位是以寢不<lb/>
<pb n="KR2b0004_SBCK_019-1b"/>
安席食不甘味昔者晏平仲辭鄁殿以守其富公儀<lb/>
休不愛魚食以定其位臣雖不才亦願固福禄於聖<lb/>
世故敢布腹心觸罪歸誠上許之以不疑爲侍中奉<lb/>
車都尉商疾邊吏失和使羌戎不靜并州刺史來機<lb/>
凉州刺史劉康當之官商親喻之曰戎狄荒服蠻夷<lb/>
要服言其荒忽無常統領之道亦無常法臨事制官<lb/>
略依其俗二君皆表素疾惡欲分眀白黒孔子曰人<lb/>
而不仁疾之已甚亂也況戎狄乎宜防其大惡忍其<lb/>
小過機康不從羌戎擾動機康皆坐事徴夏四月戊<lb/>
午賜天下男子爵各有差鰥寡篤癃不能自存者人<lb/>
粟五斛貞婦帛人三匹九十已上人二匹是時良二<lb/>
<pb n="KR2b0004_SBCK_019-2a"/>
千石初有任峻蘇章後有陳琦吳祐第五訪之徒海<lb/>
内稱之峻字叔髙渤海蓨人也爲劇令洛陽自王奐<lb/>
之後連詔三公特選皆不稱職峻以公能召拜選文<lb/>
武吏各盡其用發剔姦盗不得旋踵民間皆畏之斷<lb/>
獄歲不過數十人其威禁猛於王奐而文理政教不<lb/>
如也後爲太山太守蘇章字孺父京兆茂陵人也爲<lb/>
兾州刺史勤䘏百姓摧破豪俠坐免歸養高於鄕里<lb/>
時天下不治民多悲苦論者日夜稱章朝廷遂不能<lb/>
復用之陳琦字公魯陳留人也爲徐州刺史時有盗<lb/>
賊與吏士同寒苦爭爲用後遷琅邪相天大旱用功<lb/>
曹伏禹之言條前相所賊殺無辜齋戒設壇而祭之<lb/>
<pb n="KR2b0004_SBCK_019-2b"/>
數日天下大雨第五訪字仲謀京兆人也初爲新都<lb/>
令恩化大行二年之間鄰縣歸之戶口十倍遷張掖<lb/>
太守民飢米石數千訪開倉廩賑之不待上詔謂掾<lb/>
吏曰民命在溝壑太守權以救之由此一郡得全朝<lb/>
廷降璽書嘉之旣而從輕騎循行田畆勸民耕農其<lb/>
年穀石百錢後爲南陽太守護羌烏桓校尉邊境伏<lb/>
其威信<lb/>
五年春二月戊申京師地震夏四月南單于冦河西<lb/>
天子聞以恩信喻而降之單于脫帽辟帳謝罪中郞<lb/>
將陳龜以單于無足可効迫切令自殺龜下獄五月<lb/>
己丑晦日有蝕之秋七月羌冦金城及三輔將遣西<lb/>
<pb n="KR2b0004_SBCK_019-3a"/>
師謀元師僉曰講羌校尉馬賢大將軍梁商曰賢本<lb/>
西方斗筲之子雖有割雞之効然齒以老矣不如太<lb/>
中大夫宋漢不從丁丑赦死罪以下及亡命贖罪各<lb/>
有差八月以弘農太守賢爲征西將軍稽久不進馬<lb/>
融知其將敗上䟽乞自効曰今雜種諸羌轉相鈔盗<lb/>
宜及其未并亟遣深入破其支黨而馬賢等處處留<lb/>
滯羌胡百里望塵千里聽聲飲酒高會不以爲慮坐<lb/>
食榖米未聞所擊臣竊惑之夫事不復校而可收名<lb/>
獲實斯乃征討者之私便非國家之公利也臣聽輿<lb/>
人之頌云賢欲目前受降使譁聲東聞且懼士卒將<lb/>
不堪命有高克潰叛之變也臣又聞吳起爲將暑不<lb/>
<pb n="KR2b0004_SBCK_019-3b"/>
張蓋寒不披裘戎事不邇女器今賢野次垂幕珍肴<lb/>
雜遝兒子侍妾事與古反臣兄弟受恩誠私憤悒鈆<lb/>
錫之刃以効一割之用臣願請兵五千纔加部隊之<lb/>
號庶自率勵與之齊勇昔毛遂願處囊中趙之厮養<lb/>
欲燕初爲衆笑後效其功臣託儒者不便武職猥陳<lb/>
此言訪之羣司知當受虚誕之辜唯加裁省不聽融<lb/>
字季長援兄子嚴之子也兄續博覽古今同郡班固<lb/>
著漢書篇其七表及天文志有録無書續盡踵而成<lb/>
之融少篤學多所通覽大將軍鄧隲聞其才學召爲<lb/>
舍人非其好也避地至涼州會羌戎擾攘邊穀踴貴<lb/>
困厄甚乃歎曰古人有言左手據天下圖右手刎其<lb/>
<pb n="KR2b0004_SBCK_019-4a"/>
喉愚夫不爲也何則生貴於天下今以咫尺之耻而<lb/>
䘮千金之軀非老莊之意也乃還應隲命轉爲中郎<lb/>
校書東觀十餘年窮覽典籍稍遷尚書南郡太守坐<lb/>
事髠徙朔方遇赦還爲議郞融美才貌解音聲學不<lb/>
師受皆爲之訓詁弟子自遠方來受業者常千餘人<lb/>
融外戚家雖好儒術而服飾甚麗坐絳紗帳侍婢數<lb/>
十聲妓不乏於前弟子以次相授鮮有覩其面者十<lb/>
一月遣匈奴中郞將將兵討南匈奴叛者斬首二千<lb/>
餘級叛者乞降是時朝政多僻競崇侈靡侍中張衡<lb/>
上書曰臣伏惟陛下宣哲克明繼體承天中遭傾覆<lb/>
之變以應濳龍之德及乗雲高濟盤桓天位誠所謂<lb/>
<pb n="KR2b0004_SBCK_019-4b"/>
將隆大任必先倥偬之也親履艱難猶知物情故能<lb/>
一貫萬機無所疑惑宜獲神祗之應受黎庶之譽而<lb/>
隂陽未知災青屢見天道幽遠成敗易覩近世鄭蔡<lb/>
江樊周廣王聖皆爲効矣恭儉畏忌必蒙社祉奢淫<lb/>
謟慢鮮不夷戮前事不忘後事之師也夫情勝其性<lb/>
流遁忘返豈惟不肖中才皆然苟非大賢不能思義<lb/>
故過結罪成向使能瞻前顧後援鏡自戒則何䧟於<lb/>
凶患乎貴寵之臣衆所屬仰其有僭尤上下知之襃<lb/>
美誡惡有心皆同故怨讟溢乎四海神明降其禍孳<lb/>
頃年雨常不足思求所失則洪範所謂僭恒陽若也<lb/>
懼羣臣奢泰昬迷典式自下逼上用速咎徴又前年<lb/>
<pb n="KR2b0004_SBCK_019-5a"/>
京都地震土裂土裂者威分地震者民擾也君以靜<lb/>
唱臣以動和威自上出不趣於下禮之正也竊懼君<lb/>
有厭倦制不專己恩不忍割與衆共威威不可分德<lb/>
不可共洪範曰臣有作福作威玉食其害干而家凶<lb/>
干而國天監孔明雖疏不失災異示人前後數矣未<lb/>
見所革以復徃悔自非聖人不能無過願陛下思惟<lb/>
所見稽古率舊勿令刑德大柄不由天斷懲忿窒欲<lb/>
事依禮制禮制修奢僭息事合宜則無凶咎然後神<lb/>
聖允塞災沴不至矣衡雅<lb/>
　　　　　　　　　劉向父子領校祕書閱定九<lb/>
<pb n="KR2b0004_SBCK_019-5b"/>
流復無䜟書䜟書出於哀平之際皆虚僞之徒以矯<lb/>
世取容不可信也衡乃上書其陳䜟不可用衡字平<lb/>
子南陽鄂人也和帝世爲尚書郞是時承平日久天<lb/>
下奢泰自王公至于庶人莫不逾制故衡作二京賦<lb/>
諷焉衡精微有文思善於天文隂陽之數由是遷太<lb/>
史令衡作地動儀以銅爲器圎徑八尺形似酒樽合<lb/>
蓋充降飾以山龜鳥獸樽中有都柱旁行八道施關<lb/>
發機外有八方兆龍首銜銅九蟾蜍承之其牙機巧<lb/>
制皆隱樽中張訖覆之以蓋周密無際若一體焉地<lb/>
動摇樽所從來龍機發則吐九蟾蜍張口受之九聲<lb/>
振揚同者覺知即省龍機其餘七首不發則知地震<lb/>
<pb n="KR2b0004_SBCK_019-6a"/>
所起從來也合契若神自此之後地動史官注記記<lb/>
所從方起來觀之者莫不服其竒又作渾天儀衡深<lb/>
歎楊雄太玄經謂崔瑗曰觀太玄經知子雲殆盡隂<lb/>
陽之數也非特記傳之屬實與五經相擬漢得天下<lb/>
二百歲之書也所以作者之數必顯一世常然之符<lb/>
也太玄四百歲其興乎竭己之精思以揆其義更使<lb/>
人難論隂陽之事久之出爲河間相衡所著述皆傳<lb/>
於世九月太尉王龔以疾罷初龔患宦官之亂上疏<lb/>
言其罪宜罷遺逐之宦官乃使客作飛章欲䧟龔以<lb/>
罪詔太尉龔亟自實從事中郞李固說大將軍梁商<lb/>
曰王公束脩勵節而受䜛佞之患夫三公尊重舊典<lb/>
<pb n="KR2b0004_SBCK_019-6b"/>
不有大罪不至輕問也王公沈靜内明若有他變朝<lb/>
廷獲害忠良之名語曰善人在患飯不及飡宜救其<lb/>
艱商從之由是得免龔字伯宗山陽高平人安帝時<lb/>
爲司隷校尉京邑肅然有高明於天下初龔夫人卒<lb/>
龔與諸子並扶杖行服是時山陽太守薛勤䘮妻不<lb/>
哭將殯臨之曰幸不爲夭復何恨哉議者兩譏焉<lb/>
六年春正月丙子征西將軍馬賢討羌到射姑山廻<lb/>
三月庚午司空郭䖍久病䇿罷丙午太僕趙誡爲司<lb/>
空秋八月丙午大將軍梁商薨初商會於洛水請從<lb/>
事中郞周舉舉稱疾不行商親眤皆會焉倡樂旣畢<lb/>
終以薤露之歌坐中皆流涕舉聞而歎曰此所謂哀<lb/>
<pb n="KR2b0004_SBCK_019-7a"/>
樂失時非其所也懼將有禍俄商疾困移歸舊第勑<lb/>
兾不疑曰吾以無德受恩深厚生補益朝廷死必耗<lb/>
費帑藏衣食飲含玉神珠物無益朽骨但增塵埃我<lb/>
生平所不願雖有聖人神制亦有權時之宜方今邊<lb/>
境未寧盗賊未息朝廷用度常若不足氣絕之後便<lb/>
歛以時服殯已便關關必便葬上無損於國下從我<lb/>
本意孝子善述人之志忠臣毎事依先公必從吾言<lb/>
使魂神有知無恨於黃泉兾不疑欲奉行朝廷不聽<lb/>
車駕親臨謚曰忠侯以河南尹兾爲將軍不疑爲河<lb/>
南尹九月羌冦武威辛亥晦日有蝕之冬十一月行<lb/>
車騎將軍執金吾張喬兵屯三輔<lb/>
<pb n="KR2b0004_SBCK_019-7b"/>
漢安元年春正月癸巳大赦天下二月丙辰詔大將<lb/>
軍公卿舉賢良方正探賾索隱者各一人夏六月以<lb/>
匈奴立義王兜樓儲爲南單于立於京師公卿備位<lb/>
使大鴻臚授印綬引上殿賞賜閼氏以下各有差初<lb/>
商病篤上親臨幸問以遺言商對曰人之將死其言<lb/>
也善臣從事中郞將周舉淸高忠正可重任也由是<lb/>
上拜舉諫議大夫及是之時連有變異上思商言召<lb/>
舉於顯親殿問之舉對曰陛下初即位遵修舊典逺<lb/>
近肅然頃年以來稍違於前朝多寵幸禄不原德府<lb/>
藏空匱有瓦解之心觀天察人方古凖今誠可危懼<lb/>
書曰僭恒陽若夫僭差無度則言不從而下不治陽<lb/>
<pb n="KR2b0004_SBCK_019-8a"/>
無以制則上擾下竭宜密嚴勑州郡察強豪大姦以<lb/>
時擒討於是下不循法盗賊並起殺長吏二千石橫<lb/>
行州郡不能禁歸罪刺史二千石上乃召舉與羣議<lb/>
遣八使秋八月遣光禄大夫張綱侍中杜喬等八人<lb/>
持節循行天下表賢良顯忠勤貪汙有罪者雖刺史<lb/>
輒收以聞喬等奉命而行唯綱獨埋車輪於都亭不<lb/>
動曰豺狼當路安問狐狸遂上書曰大將軍梁兾河<lb/>
南尹不疑蒙外戚之援荷過厚之恩以蒭蕘之姿居<lb/>
阿保之任不能敷揚五教翼贊日月而專爲封豕長<lb/>
虵肆其貪饕甘心貨賄縱恣無厭多結謟䛕以害忠<lb/>
良誠天威所不赦大辟所宜加也謹條其無君之心<lb/>
<pb n="KR2b0004_SBCK_019-8b"/>
一十五事於左皆忠臣之所切齒也書奏京都振竦<lb/>
時皇后内寵方盛兾兄弟權重於主諸梁姻族冠冕<lb/>
盈朝上雖信綱言然卒不罪兾侍中杜喬奏免陳留<lb/>
太守梁讓濟陽太守汜宫濟北太守崔瑗贓罪狼籍<lb/>
梁氏親黨也薦泰山太守李固在郡忠能徵固爲將<lb/>
作大匠固亦方直不撓好推賢士上疏曰臣聞氣之<lb/>
淸者爲精人之淸者爲賢治身者以積精爲寳治國<lb/>
者以積賢爲道昔秦欲謀楚遣使觀寳楚王乃列其<lb/>
賢臣以爲國寳秦使懼之遂爲寢兵魏文侯師子夏<lb/>
友田子方軾段干木之閭羣俊競至名過齊桓斯誠<lb/>
積賢之符効也陛下撥亂龍飛初登大位聘南陽樊<lb/>
<pb n="KR2b0004_SBCK_019-9a"/>
英徵江夏黃瓊廣漢楊厚會稽賀純策書嗟歎待以<lb/>
優位是以巖穴幽人肥遁之士莫不彈冠振衣樂爲<lb/>
時用四海歡然歸服聖德自頃以來漸更陵遲諸侍<lb/>
中皆膏梁之餘勢家子弟無宿德名儒可顧問者愚<lb/>
以爲瓊等久處郞署已且十年誠恨陛下隆崇於始<lb/>
而棄之於末也光禄大夫周舉侍中杜喬深沉正直<lb/>
當世名臣宜登常伯豫聞國政者也天子納焉大將<lb/>
軍梁兾怨張綱之奏已也會廣陵賊張嬰殺刺史二<lb/>
千石兾以綱爲廣陵太守若不爲嬰所殺則欲以法<lb/>
繩之前太守徃輒多請兵及綱受拜詔問當須兵幾<lb/>
何對曰無用兵爲遂單車之官徑詣嬰壘門嬰大驚<lb/>
<pb n="KR2b0004_SBCK_019-9b"/>
劇走閉壘綱又於門外罷遣吏兵獨留所親者十餘<lb/>
人以書喻其長老素爲嬰所信者請與相見問以本<lb/>
變因示以詔恩使還嬰嬰見綱推誠即出見綱綱延<lb/>
置上坐問所疾苦禮畢乃喻之曰前後二千石多非<lb/>
其人杜塞國恩肆其私求鄉郡逺天子不能朝問之<lb/>
也故民相聚以避害也二千石信有罪矣爲之者又<lb/>
非義也忠臣不虧君以求榮孝子不損父以求富天<lb/>
子仁聖欲文德以來之故使太守來思以爵禄相榮<lb/>
不願以刑罰也今誠轉禍爲福若聞義不服天子赫<lb/>
然發怒大兵雲合豈不危乎今不料強弱非明也棄<lb/>
福取禍非智也去順効逆非忠也身絕無嗣非孝也<lb/>
<pb n="KR2b0004_SBCK_019-10a"/>
背正從邪非直也見義不爲非勇也六者禍福之機<lb/>
也宜深計其利害嬰聞泣曰荒裔愚臣不能自通王<lb/>
室數爲二千石所枉不堪困苦故遂相聚偷生若魚<lb/>
遊釡中知其不久可且以喘息須臾耳明府仁及草<lb/>
木乃嬰等更生之澤也愚戇自䧟不義實恐投兵之<lb/>
日不免孥戮也綱曰豈其然乎要之以天地誓之以<lb/>
日月方當相顯以爵位何禍戮之有嬰曰苟赦其罪<lb/>
得全首領以就農畆則抱戴沒齒爵位非望也嬰雖<lb/>
爲大賊起於狂暴自分必及禍得綱言曠若開明乃<lb/>
辭還營明日遂將所部萬餘人與妻子面縛謁綱綱<lb/>
悉釋縛慰納單車將嬰入營置酒爲樂大會月餘撫<lb/>
<pb n="KR2b0004_SBCK_019-10b"/>
循以意莫不委心謂嬰曰卿諸人積年爲害一旦觧<lb/>
散方垂蕩然當名上條必受封賞嬰曰乞歸故業不<lb/>
願復以穢名汙明時也綱以其至誠乃各從其意親<lb/>
悉爲安處居宅子弟欲爲吏者聽之不欲不強爲吏<lb/>
則隨才任職爲民則勸以農桑四業並興南州晏然<lb/>
論綱功當封爲兾所遏絕故不侯天子美其功徵用<lb/>
之疾病卒官時年四十六朝廷甚惜嬰等三百餘人<lb/>
皆衰杖送䘮同考妣封中常侍鞏順爲列侯冬十月<lb/>
辛未太尉桓焉司徒劉壽以災異罷十一月司隷校<lb/>
尉趙峻爲太尉大司農胡廣爲司徒十二月封故征<lb/>
西將軍馬賢孫承光爲列侯以賢死王事也<lb/>
<pb n="KR2b0004_SBCK_019-11a"/>
二年冬十月辛丑令郡國中都官死罪繫囚犯大逆<lb/>
以下出縑贖罪禁吏民無沽酒十二月辛丑死罪不<lb/>
能入贖者遣詣臨羌居二歲匈奴中郞將馬寔有功<lb/>
於邊詔書褒奬賜錢十萬寔字伯騫扶風茂陵人也<lb/>
晝誦經書夜習弓兵希慕名流交結豪傑荷擔徒走<lb/>
不逺千里山陽王暢知名當時寔慕其名故徃之暢<lb/>
欲觀其舉措不即見勑門曰行經日未旋寔留住彌<lb/>
日而故云未還寔謂從者曰夫孝子事親行不逾日<lb/>
而至今不歸非孝子也暢聞之即引俱入知其異士<lb/>
也旣入見其母結好而退寔臨退執暢手曰太上立<lb/>
德其次立功幸俱生盛明之世當垂名千載不可徒<lb/>
<pb n="KR2b0004_SBCK_019-11b"/>
存天壤之間各遇當仁之功勿相忘也歸舉孝廉𥙷<lb/>
尚書郞西羌之難王暢薦寔於執事由是爲匈奴中<lb/>
郞將<lb/>
建康元年春尚書僕射黃瓊上疏曰臣聞古之帝王<lb/>
莫不敬恭神明劬勞農事必躬郊廟之禮親籍田之<lb/>
勸所以率先羣萌勉勸農功昔宣王不籍千畆<graphic n="KR0593" url="https://raw.githubusercontent.com/kanripo/KR-Gaiji/master/images/KR0593.png" mimeType="image/png"/>公<lb/>
以爲大譏伏惟陛下遵稽古之鴻業體䖍肅以應天<lb/>
順時奉元懷柔百神雖詩詠成湯書美文王誠不能<lb/>
加今廟祀適訖而祈穀方至恐左右忠孝不欲屢勞<lb/>
聖躬以爲親耕可廢臣聞先王制典籍田有日司徒<lb/>
咸戒司空除壇所以迎氣東郊以應時風伏願陛下<lb/>
<pb n="KR2b0004_SBCK_019-12a"/>
率群后冕旒三推則和澤滂流蒼生有頼上從之夏<lb/>
四月辛巳立皇子炳爲皇太子大赦天下賜男子爵<lb/>
各有差上使中常侍高𣑽迎太子不賫詔書直詣承<lb/>
光宫以車載太子出太子太傅杜喬不能止不知所<lb/>
爲御史种暠適至横劒當車曰太子國之儲副巨命<lb/>
所繫常侍來無詔書何得將太子去安知常侍非姦<lb/>
邪今日之事有死而已𣑽不敢爭遣詣尚書得報乃<lb/>
聽太子旣至上嘉暠持重稱善者良久秋八月徐揚<lb/>
州盗賊羣起遣御史中丞馮放督州郡兵討之庚午<lb/>
帝崩于玉堂遺詔無起寢廟衣皆以故珠玉玩好皆<lb/>
不得下是日太子即皇帝位年二歲太后臨朝以太<lb/>
<pb n="KR2b0004_SBCK_019-12b"/>
尉趙峻録尚書事九月丙午葬孝順皇帝於憲陵尚<lb/>
書欒巴坐諫作陵不欲壊民冢下獄免爲庶人丙午<lb/>
京師地震詔公卿特進校尉舉賢良方正能直言極<lb/>
諫者各一人皇甫規對策曰陛下聖德欽明聞災責<lb/>
躬咨嗟羣寮招延敢諌臣得踐天庭承大問此誠臣<lb/>
寫憤畢命之期也臣伏見孝順皇帝𥘉勤王事綱紀<lb/>
四方天下欣然幾以獲治自後中常侍小黃門兄數<lb/>
十人同氣相求如市賈焉競思作變導上以非因縁<lb/>
嬖幸受賂賣爵分贓解罪以攘天威公卿以下至於<lb/>
佐吏交私其門終無紀極頑凶子弟布列州郡並爲<lb/>
豺狼暴虐羣生天下擾擾從亂如歸至令風壊俗敗<lb/>
<pb n="KR2b0004_SBCK_019-13a"/>
招災致冦今宜庭問百寮常侍以下尤無狀者亟便<lb/>
絀遣與衆共之披掃其黨蕩滌其賄以答天誡大雅<lb/>
曰敬天之怒無敢戱豫此之謂也大將軍河南尹處<lb/>
周邵之任爲社稷之鎭加與王室舊有姻族今日立<lb/>
號雖尊可也而天下區區願其霈然增修謙節省去<lb/>
游虞不急之費減廬第無益之飾近儒術考論經書<lb/>
輔佐日月宜有至効夫朝者舟也民者水也朝之羣<lb/>
臣乗舟人也大將軍兄弟操楫者也雖曰衆也在所<lb/>
欲之苟能卒志畢力守遵常軌以度元元所謂福也<lb/>
或乃怠弛中流而捐棹放楫將淪波濤歸咎受愆可<lb/>
不愼乎臣生長邊逺希歩紫微怖慴失守言不盡心<lb/>
<pb n="KR2b0004_SBCK_019-13b"/>
梁兾忿其間巳第規對下第拜郎中託疾免歸冬十<lb/>
一月九江盗賊徐鳳稱上將軍殺畧吏民己酉令郡<lb/>
國死罪繫囚減死一等徙邊戍於是殤帝廟次在順<lb/>
帝下鴻臚周舉議曰春秋魯閔公無子庻兄僖公代<lb/>
立躋僖公於閔公上孔子譏之經書曰大事于太廟<lb/>
躋僖公傳曰逆祀也至定公正而下之孔子是之經<lb/>
曰從祀先公爲萬代法也殤帝在先於親爲父順帝<lb/>
在後於親爲子先後之義不可改昭穆之序不可亂<lb/>
上不從舉字宣光汝南汝陽人也聦敏多識善屬文<lb/>
學者爲之頌曰五經縱橫周宣光初辟司徒椽稍遷<lb/>
州刺史尚書令左雄薦舉爲尚書俄而雄爲司隷詔<lb/>
<pb n="KR2b0004_SBCK_019-14a"/>
書選武猛任將帥者選故兾州刺史馮直直卒坐罪<lb/>
減死又無武猛驗舉劾奏雄之復爲尚書令雄謂舉<lb/>
曰詔書使我選武猛不使選淸高舉曰詔書選武猛<lb/>
不使君選貪汙也雄曰進君適所以自伐也舉曰昔<lb/>
趙宣子任韓厥爲司馬厥以軍法戮宣子僕宣子謂<lb/>
大夫曰可賀我矣選厥也任其事今君不以舉之不<lb/>
才誤升諸朝不敢阿君以爲君羞不寤君之與宣子<lb/>
殊也雄謝而服之舉公亮不撓皆此類也<lb/>
<pb n="KR2b0004_SBCK_019-14b"/>
</p>
<p>
後漢孝順皇帝紀卷第十九<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_020-1a"/>
後漢孝質皇帝紀卷第二十<hi>桓帝附</hi>袁宏<lb/>
元嘉元年春正月戊戌帝崩于玉堂是時徐揚州盗<lb/>
賊起太后畏懼欲徵諸國王侯到乃發䘮太尉李固<lb/>
曰帝雖㓜弱乃天下之君也今日崩亡百神感動豈<lb/>
有臣子反共掩匿不舉哀邪昔始皇崩於沙丘胡亥<lb/>
趙高隱而不發詐定璽書以賜扶蘇斂裹尸載鮑魚<lb/>
二千餘里近安帝崩於葉阿母王聖耿珍閻顯等遂<lb/>
倍濟隂更議平原載尸驅馳還宫乃發北鄕侯薨閻<lb/>
后兄弟及江京等亦共隱秘卒有孫程手刃之變三<lb/>
主崩沒臣子掩蓋日不移晷旋受大禍此天下之至<lb/>
忌不可之至甚者也太后從之即暮發䘮時淸河王<lb/>
<pb n="KR2b0004_SBCK_020-1b"/>
䔉年二十餘最有名德大臣歸心固意欲立謂兾曰<lb/>
今當立帝宜擇長年明德付以政事願將軍審詳大<lb/>
計陳平周勃之引代王霍光安世之立宣帝可以爲<lb/>
法初章帝生千乘貞王伉伉生樂安夷王胡胡生嗣<lb/>
王鴻鴻生建平侯續梁兾欲立㓜主而專其權與太<lb/>
后定䇿禁中丙寅詔曰先帝早棄天下胤嗣㓜沖何<lb/>
悟倉卒仍遭不造惟太后定之考人神之誠唯建平<lb/>
侯續㓜而岐嶷師傅不煩年已八歳克昌化之形于<lb/>
體貌春秋之義爲人後者爲之子其以續爲孝順皇<lb/>
帝嗣使帝持節迎續於都亭是日即皇帝位太后臨<lb/>
朝於是䔉罷歸國太尉固言於太后曰今東面有事<lb/>
<pb n="KR2b0004_SBCK_020-2a"/>
役費方興新有獻陵之役百姓疲矣大行皇帝尚㓜<lb/>
可於憲陵塋中造陵依康陵之制三分減一以舒人<lb/>
力從之太后以頻遭大憂政之大小悉委冡宰是以<lb/>
固得盡心多所匡正數與梁兾違忤由是踈之己未<lb/>
葬孝沖帝于懷陵二月乙酉大赦天下賜男子爵各<lb/>
有差鰥寡孤獨癃貧不能自存者粟人三斛貞婦帛<lb/>
人二匹三月揚州盗賊馬勉自稱皇帝伏誅夏五月<lb/>
丙辰太后詔曰孝殤皇帝雖不永祚即位踰年君臣<lb/>
禮成孝安皇帝承襲統業而前世命恭陵爲康陵之<lb/>
上追覽前代位第之宜先後相踰昔定公追順禮春<lb/>
秋善之其令恭陵次康陵憲陵次恭陵六月鮮卑冦<lb/>
<pb n="KR2b0004_SBCK_020-2b"/>
代郡殺掠民吏秋九月庚戌太傅趙岐薨冬十二月<lb/>
九江盗賊華蓋自稱黒帝伏誅<lb/>
本初元年春正月詔曰昔堯命四子以欽天道洪範<lb/>
九疇休咎有象夫瑞以和降異以逆感休徵應天前<lb/>
聖所重頃州郡輕慢競逞殘暴䧟人無罪民罹其害<lb/>
惡氣傷和以致災青書曰明德愼罰方春東作育養<lb/>
敬始其勑有司罪非殊死且勿案驗以崇在寛三月<lb/>
庚申詔曰九江廣陵二郡俱罹冦害殘夷最甚民失<lb/>
農業生者飢乏死者委棄昔之爲政一物不得其所<lb/>
若己有之今我元元嬰此飢饉方春賑貸掩骼之時<lb/>
其調比郡見穀岀廩大小口各有差收葬骸骨悉心<lb/>
<pb n="KR2b0004_SBCK_020-3a"/>
經營以稱朕意夏四月令將軍以下至六百石遣子<lb/>
詣太學試受業滿歲課試以高第五人補郞次第五<lb/>
人太子舍人六月丁巳大赦天下賜天下異子爵各<lb/>
有差鰥寡孤獨貧不能自存者粟人三斛貞婦帛人<lb/>
三匹閏月甲申帝崩于玉堂初帝雖㓜知梁兾專權<lb/>
頗以爲言兾懼後不免因行鴆毒帝暴不預太尉固<lb/>
入問疾帝曰食煑餅今腹中悶得水尚可活兾曰吐<lb/>
利不可飲水語未絕而崩固號哭欲推醫兾不聽固<lb/>
復欲立淸河王䔉與大鴻臚杜喬言之於朝衆皆同<lb/>
焉初章帝生河間王開開生蠡吾侯翼翼生志梁兾<lb/>
以女弟配志徵至京師會帝崩兾欲立志逼于李固<lb/>
<pb n="KR2b0004_SBCK_020-3b"/>
之議至日暮而不定中常侍曹騰聞之恐夜見大將<lb/>
軍兾曰將軍累世攝政賔客縱橫多有過差淸河王<lb/>
嚴明若即位將軍受禍不久矣若立蠡吾侯則富貴<lb/>
可保兾因言太后定策禁中先策免太尉李固<lb/>
袁宏曰若李固者幾古之善人也將立昏闇先廢李<lb/>
固李固若存則明必建而天下弗違也甞試言之曰<lb/>
夫稱善人者不必無一惡言惡人者不必無一善故<lb/>
惡惡極有時而然善惡不絕善中人皆是也善不絕<lb/>
惡故善人務去其惡惡不絕善故惡人猶貴於善夫<lb/>
然故惡理常賤而善理常貴今所以爲君子者以其<lb/>
乗善理也苟善理常貴則君子之道存也夫善殊積<lb/>
<pb n="KR2b0004_SBCK_020-4a"/>
者物逾重義殊多者世逾貴善義之積一人之身耳<lb/>
非有萬物之助而天下莫敢違豈非道存故也古之<lb/>
帝王恐年命不長懼季世之陵遲故辨方設位明其<lb/>
輕重選羣臣之善以爲社稷之寄蓋取其道存能爲<lb/>
天下正嗚呼善人之益豈不大哉於是司空胡廣爲<lb/>
太尉司空趙誡爲司徒太僕袁陽爲司空太后詔曰<lb/>
孝質皇帝胤嗣不遂奄忽天昏社稷之重考宗室之<lb/>
賢莫若蠡吾侯志年已十五嘉姿卓茂又近爲孝順<lb/>
皇帝嗣庚寅大將軍持節迎于夏門亭是日即皇帝<lb/>
位太后臨朝太尉胡廣録尚書事封帝弟名爲都鄕<lb/>
侯悝爲蠡吾侯秋九月尊河間孝王曰孝穆皇帝趙<lb/>
<pb n="KR2b0004_SBCK_020-4b"/>
姬曰孝穆皇后蠡吾先侯曰孝崇皇匽姫曰孝崇博<lb/>
園貴人是歲梁兾第池中船無故自覆兾以問掾朱<lb/>
穆穆對曰易稱利渉大川乗木舟虚災異記曰利渉<lb/>
大川濟渡萬民也舟舩所以濟渡萬民不絕遊戱舩<lb/>
覆者天誡將軍以爲有德宰相當濟渡萬民於難不<lb/>
可長念樂身務遊戯而已及帝即位太后臨朝穆素<lb/>
善推災異欲輔道兾以扶王室乃奏記於兾曰宜專<lb/>
心公門廣能斥逐邪惡明年丁亥之歲刑德合於乾<lb/>
位易稱龍戰之會其文曰龍戰于野其道窮也謂陽<lb/>
將勝而隂道負也今年九月天氣鬰冐五位四候連<lb/>
失正氣此互相明也天地大驗善道屬陽惡道屬隂<lb/>
<pb n="KR2b0004_SBCK_020-5a"/>
若修正守陽折隂類則福從之矣穆每事不逮所好<lb/>
唯學傳行師言時有可試願將軍少察言申納諸家<lb/>
而親其忠正絕其姑息夫人君不可不學當以天地<lb/>
順道漸淸其心宜爲皇帝選置師傅及侍講者得小<lb/>
心忠篤敦禮之士將軍與之俱入參觀講授師賢法<lb/>
古此猶倚南山而坐平原也誰能傾之穆意欲言宦<lb/>
官恐兾漏泄之狀不能已復附以密記曰今年夏月<lb/>
運房星明年又有小厄當急誅姦臣爲天下所怨毒<lb/>
者以塞天咎議郞大夫之位本以試儒術高行之士<lb/>
今多非其人九卿之中又非任者穆又薦名士种暠<lb/>
欒巴等而其後劉文等謀反事起有黃龍見沛國於<lb/>
<pb n="KR2b0004_SBCK_020-5b"/>
是兾以穆龍戰之言爲然乃請暠爲從事中郞薦巴<lb/>
爲議郞舉穆高第爲侍御史穆自以兾故吏數奏記<lb/>
諫曰今宦官俱用螽水爲害而京師之費十倍於前<lb/>
河内一郡甞調縑素綺縠纔八萬餘匹今乃十五萬<lb/>
匹官無見錢皆出於民民多流亡皆虚張戶口戶口<lb/>
旣少而無貲者多當復割剥公賦重歛二千石長吏<lb/>
遇民如虜或賣用田宅或絕命捶楚大小無聊朝不<lb/>
保暮又有浮遊之人稱矯賈販不良長吏望爲驅使<lb/>
令家人詐乗其勢此類交錯不可分别輒以託名尊<lb/>
府結怨取譏昔秦之末不恤四方近親市人數如此<lb/>
故以其安穩一旦瓦解陳項並起至於土崩近永和<lb/>
<pb n="KR2b0004_SBCK_020-6a"/>
之末人有離心興徒發使不復應命懷糧廩兵云當<lb/>
向雜幸頼順烈皇后初政清淨乃獲安寧今民心事<lb/>
勢復更戚戚困於永和撫安之急誠在大將軍先易<lb/>
二千石長吏非其人者廬第園池之作距絕州郡貢<lb/>
獻内以明己外以解人之厄今日行之則今日從矣<lb/>
兾旣貪放而復納賂遺承事國家左右宦者與之通<lb/>
爲姦利任其子弟賔客以爲刺史二千石穆又奏記<lb/>
曰大將軍内有貴親之固外有功業之重誠不可復<lb/>
枉道散財以事左右近臣宦者還舉刑賞有干典制<lb/>
輒率公卿詣朝堂按其罪咎則改節從訓猶影響也<lb/>
今反越津逾序以大事小以明事闇從其過言隨其<lb/>
<pb n="KR2b0004_SBCK_020-6b"/>
失行天下之事受其枉戾傷損財物壞亂綱紀左右<lb/>
近官並以私情干擾天下雖大而民無所容足也尚<lb/>
可忍官位之事尤不可毒害流布日夜廣遠願大將<lb/>
軍省廢他事十刻之間考案古今官民之極度數作<lb/>
趣較然可見之如不早悟舟中之人皆敵國也若以<lb/>
穆輕愚不信其言可呼所親識古今者請徵核其實<lb/>
不可一日誡懼有後恨兾終不悟報書云如此僕亦<lb/>
無一可也其言雖切然不甚罪也初大將軍商獻美<lb/>
人於順帝美人姓友字通期順帝以歸商商不敢留<lb/>
而出嫁之兾即遣客盗通期還會商薨兾行服於城<lb/>
西廬常與之居兾妻孫壽伺兾出即多從倉頭簒通<lb/>
<pb n="KR2b0004_SBCK_020-7a"/>
期歸治掠之因言當上書告之兾大恐頓首請之於<lb/>
壽母壽亦不得已而止之遂幽閉通期兾復私召徃<lb/>
來生子伯玉匿不敢出壽知之使其子河南尹徹滅<lb/>
友氏家兾恐壽害伯玉常置複壁中至年十五兾被<lb/>
誅乃出孫壽甚美而善萬妖惑性鉗忌能制禦兾兾<lb/>
不敢違兾愛監奴秦官官至太倉令得出入壽所毎<lb/>
徃來屏御者而私語遂與官通威振百寮刺史二千<lb/>
石皆謁辭之兾用壽言多斥奪諸梁在位者外以爲<lb/>
謙讓唯孫氏宗親相冐名爲侍中中郞校尉守長吏<lb/>
者十餘人皆貪叨凶淫使私客籍屬縣豪富大家披<lb/>
以誹謗之罪閉獄掠笞使出錢自贖不滿意者至於<lb/>
<pb n="KR2b0004_SBCK_020-7b"/>
死徒哀號之聲滿天下四方調發貢獻半入兾家先<lb/>
輸上第而乗輿乃問其次又競上禮奉贄及吏民賫<lb/>
貨求官請罪者道路相望多遣賔客車騎出塞交通<lb/>
外國致汗血馬奇珍異物因行道路發取妓女御者<lb/>
而所使人又乗勢橫暴略人妻妾弄人婦女毆撾吏<lb/>
卒與盗賊無異兾於洛陽城門内起甲第而壽於對<lb/>
街起宅競與兾相高作隂陽殿連閣通房魚池釣臺<lb/>
梁柱門戶銅沓紵漆靑瑣丹墀刻鏤爲靑龍白虎畫<lb/>
以丹青雲氣又採土築山十里九坂以象二殽窮極<lb/>
工匠之巧積玉金明珠充仞其中起家盧周環亦如<lb/>
之又多規苑囿西到弘農東至滎陽南及魯陽北徑<lb/>
<pb n="KR2b0004_SBCK_020-8a"/>
河渠周旋千里諸有山藪丘荒皆樹旗大題云民不<lb/>
得犯又起苑於南城西繚繞數十里大興樓觀發屬<lb/>
縣卒徒繕治數年乃成移檄發生兎刻其毛以爲識<lb/>
犯者罪至死又發鷹犬於邊郡部民護送驅羊傳㕑<lb/>
其食募人求名馬至數千匹西域嘗有賈客來不知<lb/>
禁誤殺一兎轉相告言死者十餘人而災害長者及<lb/>
諸弟不欲令與己同其不疑及蒙私遣人出獵上黨<lb/>
兾聞追捕其追客一時殺三十餘人無生還者兾又<lb/>
起别第於城西以納姦亡命者寘其中或取良民以<lb/>
爲奴婢名曰自賣民至千人因負勢放縱道市莫敢<lb/>
聞者兾與壽共乗輦張羽蓋飾以金銀遊戱第中賔<lb/>
<pb n="KR2b0004_SBCK_020-8b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_021-1a"/>
後漢孝桓皇帝紀卷第二十一　袁宏<lb/>
建和元年春正月戊午大赦天下賜男子爵各有差<lb/>
鰥寡孤獨不能自存者粟人三斛貞婦帛人三匹二<lb/>
月黃龍見譙夏四月庚寅京兆地震以定策功益封<lb/>
太將軍梁冀萬戸太尉胡廣爲安樂侯司徒趙誡爲<lb/>
江南侯司徒袁陽爲安國侯六月太尉胡廣以病薨<lb/>
光禄勲杜喬爲太尉秋七月立蠡吾侯悝爲勃海王<lb/>
封少府梁不疑爲潁陽侯不疑弟蒙爲西平侯梁冀<lb/>
子胡狗爲襄邑侯不疑子焉爲潁隂侯冀孫祧爲城<lb/>
父侯又封中常侍劉廣等爲列侯太尉喬曰古之明<lb/>
君皆以用賢賞罰爲務失國之主其朝豈無貞幹之<lb/>
<pb n="KR2b0004_SBCK_021-1b"/>
臣典誥之篇哉患得賢不用其謀韜書不施其教聞<lb/>
善不信其義聽讒不祥其理也昔桀紂之時非無先<lb/>
王之書折中之臣然下愚難移卒以亡國已然之鍳<lb/>
也陛下越從蕃王龍飛即位應天順人萬夫側望不<lb/>
急忠賢之賞而先左右之封傷善害德讒䛕暴興大<lb/>
將軍梁冀兄弟姦邪傾動天下皆有正卯之惡未被<lb/>
兩觀之誅而橫見式叙各受封爵天下惆悵人神共<lb/>
憤非所爲賞必當功罰必有罪也夫有功而不賞則<lb/>
爲善失其望姦回而不誅則爲惡遂其性故陳斧鉞<lb/>
而民不畏刑班爵位而人不樂善苟遂斯道非徒傷<lb/>
治殄民爲亂而已至於䘮身㓕國豈不慎哉喬字叔<lb/>
<pb n="KR2b0004_SBCK_021-2a"/>
榮河内林盧人也少以孝悌稱歷位尚書九卿皆有<lb/>
名迹是時梁氏貴盛群臣莫不傾意惟喬直道而行<lb/>
在位者皆以爲不及也八月立皇后梁氏太后之妹<lb/>
也初爲蠡吾侯妃未及成禮而帝即位后入掖庭數<lb/>
月立爲皇后九月京師地震甘陵人劉文謀立清河<lb/>
王䔉爲帝䔉閉門拒文事發覺伏誅貶䔉爲尉氏侯<lb/>
徙桂陽郡䔉自殺冀於是誣太尉杜喬故太尉李固<lb/>
與文通謀喬固皆下獄固門生勃海王調等十餘人<lb/>
負鉄鑕詣闕理固大將軍長史吳祐傷固之枉與冀<lb/>
争之冀怒不從從事中郎馬融主爲冀作章表融時<lb/>
在坐祐謂融曰李公之罪成於卿手李公若誅卿何<lb/>
<pb n="KR2b0004_SBCK_021-2b"/>
靣目示天下人兾怒而起出喬固遂死獄中郡守承<lb/>
旨殺之固字子堅漢中南鄭人父邰爲漢司徒固躭<lb/>
志於學雖三公子常自負書千里尋師親給灑掃學<lb/>
行根深無所不貫四方之士自逺而來僉曰復至公<lb/>
輔矣初固二子憲公季公並爲長吏聞䇿免皆棄官<lb/>
歸固知罪之將及乃命二公將小子爕還郷里固女<lb/>
文姬涕泣曰李氏㓕矣自太公已來積德累仁何故<lb/>
遇此密與二公謀共逃爕室言還京師矣郷人信之<lb/>
後被郡書二公皆受害王成者固之僕隷也文姬厚<lb/>
爲其資以爕屬成曰君執義於公家其日久矣是以<lb/>
臨危託君以六尺之孤若李氏復存君之名義齊於<lb/>
<pb n="KR2b0004_SBCK_021-3a"/>
程杵富貴榮華與君同之成爲義士乃將爕徃徐州<lb/>
界變姓名爲酒家僕賣卜於市隂相徃來會赦得免<lb/>
而成病卒爕厚葬之四時祭焉爕旣歸文姬涕泣相<lb/>
對因屏人而言曰先公蹇蹇爲漢忠臣雖死之日猶<lb/>
生之年然梁氏久暴動協王威令弟幸全血屬豈非<lb/>
天乎宜杜絶衆人愼勿令斥言加於梁氏加梁氏則<lb/>
連主上連主上則禍重至矣爕敬從姉言卒以獲全<lb/>
爕學行才藝亞於固官至京尹卒呉祐字季英陳留<lb/>
長垣人父恢南海太守欲<graphic n="KR0238" url="https://raw.githubusercontent.com/kanripo/KR-Gaiji/master/images/KR0238.png" mimeType="image/png"/>簡寫尚書章何時祐年<lb/>
十二諫恢曰今君逾江湖越五嶺僻在海邊風俗雖<lb/>
陋然多珍玩上爲朝廷所疑下爲權豪所望此書若<lb/>
<pb n="KR2b0004_SBCK_021-3b"/>
成必載兼兩昔馬援以薏苡興謗王陽以衣囊儌名<lb/>
嫌疑之戒先賢所慎願君少留意矣恢笑而撫其首<lb/>
曰吳氏世不乏季子矣遂然其意輟而不寫祐年二<lb/>
十䘮父服除居無擔石之蓄不受宗人之遺牧猪長<lb/>
羅澤中年四十餘乃爲郡吏舉孝廉遷膠東侯相政<lb/>
尚清靜以身率下以褒賢賞善爲務吏民有以罪過<lb/>
相告訴者祐輒閉閤自責良久然後問之民有詞訟<lb/>
先命三老孝悌喻解之不解祐身至閭里自和之自<lb/>
是之後吏民不忍欺十月司徒趙誡爲太尉司空袁<lb/>
湯爲司徒故太尉胡廣爲司空<lb/>
二年正月甲子皇帝加徽號庚午大赦天下賜王侯<lb/>
<pb n="KR2b0004_SBCK_021-4a"/>
已下金帛各有差四月丙子立都郷侯予爲平原王<lb/>
五月癸丑北宫德陽殿火六月立徑城侯悝爲清河<lb/>
王改清河爲甘陵七月京師大水十月長平盗賊陳<lb/>
景自號爲皇帝子伏誅<lb/>
三年二月己丑詔曰昔在前代封墓軾閭所以激忠<lb/>
厲俗以光後昆故光禄大夫周舉性侔夷齊直同史<lb/>
魚入叅讃納出司京輦有密靜之風予欽乃勲將登<lb/>
三事不幸夙終朕甚惜焉詩不云乎肇敏戎功用錫<lb/>
爾祉其賜錢千萬以旌素節四月丁卯晦雨肉大如<lb/>
手本志曰視之不明是謂不哲時則赤祥雨肉近赤<lb/>
祥也是時太后攝政梁冀專權枉誅良臣李固杜喬<lb/>
<pb n="KR2b0004_SBCK_021-4b"/>
天下冤之十月太尉趙誡以疾罷太尉司徒袁湯爲<lb/>
太尉<lb/>
和平元年正月甲子大赦天下己丑太后詔曰曩者<lb/>
遭家不造大禍荐臻欽惟宗廟之重社稷之大爰立<lb/>
明哲將即委授而東南西北醜類未賔故且總攝助<lb/>
理萬機今悉討除逺慕復子明辟之義其及今辰皇<lb/>
帝稱制二月甲寅皇太后梁氏崩三月甲午葬順烈<lb/>
皇后乙酉爵大將軍冀夫人爲襄城君夏五月庚辰<lb/>
尊匽貴人爲孝崇皇后宫曰永樂皆如長樂宫故事<lb/>
以蕃后不得至京師居真定五官<lb/>
元嘉元年正月癸酉大赦天下四月己丑上㣲服幸<lb/>
<pb n="KR2b0004_SBCK_021-5a"/>
河南梁不疑府是日天大風尚書楊秉諫曰臣聞瑞<lb/>
由德至災應事興傳曰禍福無門唯人所召乃者暴<lb/>
風迅疾殆必有異上天不言以災異譴告是以孔子<lb/>
曰迅雷風烈必有變動詩云敬天之怒不敢驅馳王<lb/>
者至尊出入有常警蹕而行清室而止自非郊廟鸞<lb/>
旗不駕故詩稱自郊徂宫易曰王假有廟致孝享也<lb/>
未有私從意志日般遊諸臣之家降尊亂卑等威無<lb/>
别宿衛守空宫璽<graphic n="KR0807" url="https://raw.githubusercontent.com/kanripo/KR-Gaiji/master/images/KR0807.png" mimeType="image/png"/>委女妾設有非常之變任章之<lb/>
謀上負先帝下悔靡及臣奕世受恩得備納言又以<lb/>
薄學充在勸講特蒙光識見照日月恩重命輕敢陳<lb/>
其愚大將軍冀怨秉出爲扶風太守初秉侍講以經<lb/>
<pb n="KR2b0004_SBCK_021-5b"/>
學見重太常黃瓊以秉勸講帷幄不宜外遷留拜光<lb/>
禄大夫當冀之時抑而不用十月司空胡廣薨太常<lb/>
黃瓊爲司空十一月辛巳京師地震詔百官上封事<lb/>
靡有所諱獨行之士各一人安平崔寔郡舉詣公事<lb/>
稱病不對退而論世事曰凡天下所以不治者其患<lb/>
在世承平政漸衰而不改俗漸弊而不悟習亂安危<lb/>
忽不自覺或耽荒嗜欲不恤萬機或恱衆言莫知所<lb/>
從或見信之臣懷寵苟免或踈逺之士言以賤廢是<lb/>
以紀網弛而不振智士損而不用悲夫自漢興以來<lb/>
三百餘年矣政令刓瀆上下懈怠風俗凋弊人民僞<lb/>
巧百姓囂然復思中興之功矣救世之術豈必堯舜<lb/>
<pb n="KR2b0004_SBCK_021-6a"/>
而治哉期於紐絶拯撓去其煩惑而已是以受命之<lb/>
君創制改物中興之主匡時𥙷失昔盤庚遷都以易<lb/>
殷民之弊周穆改刑而正天下之失俗人守古不逹<lb/>
權變苟執所聞忽略所見焉可與論國家之事哉故<lb/>
言事者頗合聖聽於今湏有可採輒見掎奪何者其<lb/>
頑士則闇於時權其逹者則寡於勝負斯賈誼所以<lb/>
見悲於上世也雖使稷契猶不能行其志而况下斯<lb/>
者乎春秋之義量力而舉度德而行今已不能用三<lb/>
代之法故宜以覇道而理之重賞罰明法術自非上<lb/>
德嚴之則治寛之則亂其理然也爲國之法有似理<lb/>
身平則致養疾則攻治故德教者治世之粱肉刑法<lb/>
<pb n="KR2b0004_SBCK_021-6b"/>
者救亂之藥石也今以德除殘是猶粱肉治疾也欲<lb/>
望療除其可得乎自數世以來政多恩貸御安轡馬<lb/>
而忌其銜四牡橫馳皇路險傾必將鉗勒鞭撻以救<lb/>
奔敗豈暇鳴鑾從容平路哉<lb/>
袁宏曰觀崔寔之言未逹王覇之道也常試言之夫<lb/>
禮備者德成禮順者情㤗德苟成故能儀刑家室化<lb/>
流天下禮苟順故能影響無遺翼宣風化古之聖人<lb/>
知人倫本乎德義萬物由乎化風陶鑄因乎所受訓<lb/>
導在乎對揚崇軌儀於化始必理備而居宗明恭肅<lb/>
以弘治則理盡而向化斯乃君臣尊卑之基而德和<lb/>
洽之本也是以大道之行上下順序君唱臣和其至<lb/>
<pb n="KR2b0004_SBCK_021-7a"/>
德風教繫乎一人政化行於四海無犯禮而王迹彰<lb/>
矣及哲王不存禮樂凌遲風俗自興戸皆爲政君位<lb/>
且猶未固而况萬物乎於斯時也臣子自盡之日將<lb/>
守先王之故典則元首有降替之憂欲修封域之舊<lb/>
職則根本無傾㧞之慮故忠奮之臣推其義心不忍<lb/>
其事思屏王室故有自下匡上之功以卑援尊之事<lb/>
雖失順序之道然效忠之迹也欲齊王體則異乎承<lb/>
宣之羙欲同之不順而終有翼戴之功故聖人因事<lb/>
作制以通其變而覇名生焉春秋書齊晉之功仲尼<lb/>
美管仲之勲所以括囊盛衰彌綸名教者也夫失仁<lb/>
而後義必由於仁失王而後覇而致於覇必出於忠<lb/>
<pb n="KR2b0004_SBCK_021-7b"/>
義誠仁之不足然未失其爲忠也推斯以觀則王覇<lb/>
之義於是見矣初上欲封大將軍梁冀使公卿會議<lb/>
其禮特進安樂侯胡廣太常羊儒司隷校尉祝恬太<lb/>
中大夫邊韶等稱冀之德宜比周公錫之山川封以<lb/>
附庸司空黃瓊議曰昔周公輔相成王制禮作樂是<lb/>
以大啓土宇賜以山川郊祀天地行天子禮此百世<lb/>
未有唯周公宜之耳蕭何識高祖於泗上霍光輔昭<lb/>
宣於中興皆益戸增封以顯其功冀合食四縣賞賜<lb/>
皆如霍光使天下知賞必當功爵不越德冀恨之因<lb/>
地動䇿免瓊丁亥司空黃瓊以災異䇿免是月五色<lb/>
大鳥見巳氏時以爲鳳皇本志以政理衰缺梁兾專<lb/>
<pb n="KR2b0004_SBCK_021-8a"/>
權皆羽孽之異也<lb/>
二年正月丙辰京師地震四月甲寅孝崇皇后崩帝<lb/>
舉哀洛陽西鄉有司奏禮爲人後制服有降公卿已<lb/>
下各差贈送之禮儀比恭懷皇后是時大將軍梁冀<lb/>
輔政匽氏無在位者八月黃龍見句陽又見允衙十<lb/>
月乙亥京師地震<lb/>
永興元年五月丙申大赦天下十一月丁丑減天下<lb/>
人死罪一等民饑流亡數十萬口詔所在賑給太尉<lb/>
袁湯致仕湯字仲河初爲陳留太守褒善叙舊以勸<lb/>
風俗甞曰不値仲足夷齊西山餓夫柳下東國黙臣<lb/>
致聲名不泯者篇籍浸然也乃使戸曹吏追録舊聞<lb/>
<pb n="KR2b0004_SBCK_021-8b"/>
以爲耆舊傳數年薨追贈特進謚曰康侯子成左中<lb/>
郎將逢及隗並爲三公太常胡廣爲太尉太僕黃瓊<lb/>
爲司徒<lb/>
二年正月甲午大赦天下二月初聽刺史二千石三<lb/>
年喪癸卯京師地震詔公卿舉賢良方正能直言極<lb/>
諫者各一人潁川荀淑對䇿譏切貴幸爲梁冀所忌<lb/>
出爲朗陵侯相吏民敬愛稱爲神君焉淑字季和棄<lb/>
官隱居以壽終是時潁川鍾皓字季明以德行稱官<lb/>
至林慮長初皓爲本郡功曹西門亭長陳寔未知名<lb/>
皓獨敬異焉皓初辟公府太守問有誰可代君者皓<lb/>
曰明府必欲得其人西門亭長陳寔可也自是名重<lb/>
<pb n="KR2b0004_SBCK_021-9a"/>
海内寔曰鍾君似不察人不知何獨識我潁川李膺<lb/>
常嘆曰荀君清識難尚鍾君至德可師皓之嫂膺之<lb/>
姑也有子曰覲與膺同年而並有令名覲爲人好學<lb/>
慕古有進退之行膺祖太尉脩常言覲似我家性國<lb/>
有道不廢國無道免於刑戮者也復以膺妹妻之覲<lb/>
屢𬒳辟命未嘗屈就膺謂覲曰孟軻以爲人無是非<lb/>
之心非人也弟於是何太無皂白邪覲嘗以膺言吿<lb/>
人曰元禮祖父在位諸並盛又諱公之甥故得然乎<lb/>
國武子好招人過以爲怨本豈其時保身全家<lb/>
袁宏曰鍾生之言君子之道古之善人内修諸己躬<lb/>
自厚而薄責於人至其通者嘉善而矜不能其狹者<lb/>
<pb n="KR2b0004_SBCK_021-9b"/>
正身而不及於物若其立朝爲不得已而後明焉事<lb/>
至而應之非司人之短者也如得其情猶復託以藜<lb/>
蒸使過而可得悔失而自新之路長君子道廣而處<lb/>
身之途全矣末世陵遲臧否聿興執銓提衡稱量天<lb/>
下之人揚清激濁繩墨四海之士於是德不周而怨<lb/>
有餘故君子之道亢而無必全之體小人途窮而有<lb/>
害勝之心風俗凋薄大路險巇其在斯矣六月乙丑<lb/>
封乳母馬惠子初爲列侯九月丁卯朔日有蝕之太<lb/>
尉胡廣免司徒黃瓊爲太尉光禄勲尹頌爲司徒閏<lb/>
月蜀郡盗賊李伯自稱太初皇帝伏誅<lb/>
元壽元年正月戊申大赦天下二月司冀民饑人民<lb/>
<pb n="KR2b0004_SBCK_021-10a"/>
相食詔所在賑給各有差時梁氏威勢傾天下而上<lb/>
無繼嗣災異數見潁隂人劉陶上䟽曰蓋人非天地<lb/>
無以寓生天地非人無以爲靈是故帝非民不立民<lb/>
非帝不寧夫天地之與帝帝之與民猶首之與足相<lb/>
湏而行混同一體自然之勢也臣竊觀之今玄象錯<lb/>
度日月不明地裂川溢妖祥並興胤嗣仍絶民率流<lb/>
亡昔夏癸由此而廢啇辛以斯而䘮若不悔寤恐懼<lb/>
將無及矣伏惟陛下年隆德茂中天稱號襲常存之<lb/>
爵修不易之制目不視鳴條之事耳不聞檀車之聲<lb/>
天災不卒有痛於肌膚震蝕不卒有捐於己身故篾<lb/>
三光之錯不畏上天之怒怡民饑少憂忽震裂之變<lb/>
<pb n="KR2b0004_SBCK_021-10b"/>
輕無嗣之禍殆國家之命非所以彰羙祖業克保天<lb/>
祉者也當今忠諌者誅䛕進者賞嘉言結於忠舌國<lb/>
命在於讒口擅閻樂以咸陽授趙高以車府夫危非<lb/>
仁不扶亂非智不救故武丁得傳說以消鼎雉之變<lb/>
周宣用山甫以濟幽厲之荒竊見兾州刺史朱穆烏<lb/>
桓校尉李膺皆履正清修貞介絶俗穆前在兾州彈<lb/>
紏豪桀掃滅饕惡肅清萬里不仁者逺雖山甫不畏<lb/>
強禦誠無以逾也膺前後歷職正身率下及掌戎馬<lb/>
鎭撫北疆神武揚于朔州強胡懾於漢北文旣爼豆<lb/>
武亦干戈功遂身退家無私積斯則中興之良佐國<lb/>
家之柱臣也宜還本朝夾輔王室不合久屈閒曹委<lb/>
<pb n="KR2b0004_SBCK_021-11a"/>
於草莾臣恐小人道長遂成其敗犯冒天威言誠非<lb/>
議知必以身脂鼎鑊爲海内先笑所學之事將復何<lb/>
恨不學鬼谷之於東齊習秦儀之於周魏賈王孫於<lb/>
蜀都交猗頓之貨殖如此亦可以示王室之爵置天<lb/>
地之位矣臣始悲天下之可悲今天下亦悲臣之愚<lb/>
惑矣書奏上善其言六月匈奴叛中郎將張渙擊降<lb/>
之太常韓縯爲司空<lb/>
二年春正月初聽中常侍行三年䘮七月鮮卑寇雲<lb/>
中十月京師地震<lb/>
三年春正月癸未大赦天下六月司徒尹頌薨司空<lb/>
韓縯爲司徒是時有人上書言人所以貧困者貨輕<lb/>
<pb n="KR2b0004_SBCK_021-11b"/>
也欲更鑄錢事下群臣及太學之士時劉陶等在太<lb/>
學議曰夫讀鑄錢之詔下及幽㣲不遺窮賤是以藿<lb/>
食之人敢懸書象魏聽罪綘闕蓋以爲當今之憂不<lb/>
在於此在民有饑勞之怨海内無耳目之變乃箕子<lb/>
所爲佯愚而對也臣不逹殷人佯愚之慮欲於不問<lb/>
而言甲子之事故念生鮮死久復不敢極諫陳其要<lb/>
請粗言生民之業夫食者有國之大寳生民之至貴<lb/>
也竊見比年已來良苗盡於螳螟之口杼軸空於公<lb/>
孫之衣野無青草室如懸磬所急朝夕之飡所患靡<lb/>
盬之事豈謂錢之　薄銖兩輕重哉今議者不逹農<lb/>
殖之本多言鑄錢之便或欲因縁行詐以賈國利國<lb/>
<pb n="KR2b0004_SBCK_021-12a"/>
利將盡取者爭競故造鑄錢之端於是乎生萬人鑄<lb/>
之一人奪之猶不能給設令一人鑄之則萬人奪之<lb/>
雖以隂陽爲炭萬物爲銅役不食之民使不饑之士<lb/>
猶不足無厭之求也陛下聖德愍海内之憂感天下<lb/>
之難欲鑄錢齊貨以救其厄此猶養魚於沸鼎之中<lb/>
棲鳥於烈火之上夫火土湯水魚鳥之所生用之不<lb/>
時必也燋爛當今地廣而不得耕民衆而無所食群<lb/>
小競逐吞噬無厭誠恐卒有役夫窮匠起於板築之<lb/>
間投斤攘臂登高大呼則愁怨之人狼跳虎駭響應<lb/>
雲會八方分崩中夏魚潰雖方尺之錢不能救此若<lb/>
不早寤恐將及之上從之<lb/>
<pb n="KR2b0004_SBCK_021-12b"/>
延嘉元年夏五月甲戊晦日有蝕之京都蝗六月大<lb/>
赦天下丙戌初置博陵郡詠侍中冦榮榮恂之曾孫<lb/>
辯絜自善少與人交以此見害於貴寵榮從兄子尚<lb/>
益陽長公主帝又取其從孫女於後宫左右益惡之<lb/>
乃䧟榮以罪宗族遂免歸故郡吏持之急榮懼不免<lb/>
奔闕自訟未至刈史張敬追劾榮以擅去邊有詔捕<lb/>
榮榮亡命數年會赦令不得免窮困乃亡命山中上<lb/>
書曰臣聞天地之於萬物也好生帝王之於萬民也<lb/>
慈愛陛下統天理物作民父母自生育已上咸蒙德<lb/>
澤而臣兄弟獨爲權門所嫉以臣婚姻王室謂臣將<lb/>
撫其背奪其位退其身受其勢於是造作飛章𬒳以<lb/>
<pb n="KR2b0004_SBCK_021-13a"/>
臣宗欲使墜於萬仭之坑踐於必死之地陛下忽慈<lb/>
母之仁發投杼之怒有司承㫖驅逐臣門臣輒奔走<lb/>
本郡没齒無怨臣誠恐卒爲豺狼橫見噬食故冐死<lb/>
詣闕披布肝膽刺史張敬好爲䛕謟張設機牢令陛<lb/>
下復興雷霆之怒司隷校尉應奉河南尹何豹洛陽<lb/>
令袁騰三官並驅若赴讐敵威加亡罪罰及朽骨但<lb/>
未掘壙出骸剖棺露胔耳殘酷之吏不顧無辜之害<lb/>
欲使聖朝必加罰於臣宗是以不敢觸突天威而自<lb/>
竄山林以陛下發神聖之聽啓獨見之明距䜛慝之<lb/>
謗絶邪巧之言救可濟之民援没溺之命臣不意滯<lb/>
怒不爲春夏息淹恚不爲順時怠布告逺邇求臣甚<lb/>
<pb n="KR2b0004_SBCK_021-13b"/>
切張羅海隅置罝萬里逐者窮人迹追者極車軌雖<lb/>
楚購伍貟漢求季布無以復過也自臣遇罰以來三<lb/>
蒙赦令無驗之罰足以蠲除而陛下疾臣逾深有司<lb/>
咎臣甫力止則見掃㓕行則爲亡虜苟生則爲窮民<lb/>
殛死則爲怨鬼天廣而無以自覆地厚而無以自載<lb/>
蹈陸有沈淪之憂逺巖墻有鎭壓之患精誠足以感<lb/>
天而陛下不悟如臣元惡大憝足備刀鋸陛下當班<lb/>
之市朝坐之王庭使三槐九棘平臣之罪無縁萬乘<lb/>
之前永無見信之期也勇者不逃死智者不毀名豈<lb/>
惜垂盡之命願赴湘沅之波故假湏臾之期不勝首<lb/>
丘之情欲犯王怒觸帝禁伏於兩觀之下陳寫痛毒<lb/>
<pb n="KR2b0004_SBCK_021-14a"/>
之冤然後登金鑊入沸湯雖死而不恨悲夫久生亦<lb/>
後何聊頼願陛下使臣一門頗有遺類以崇天地寛<lb/>
厚之惠謹先死陳情臨章泣血上不省遂㓕冦氏<lb/>
袁宏曰冦榮之心良可哀矣然終至滅亡者豈非命<lb/>
也哉性命之致古人豈肯明之其可略言乎易稱天<lb/>
之所助者信然則順之與信其天人之道乎得失存<lb/>
亡斯亦性命之極也夫向之則吉背之則凶順之至<lb/>
也推誠則通易慮則塞信之極也故順之與信存乎<lb/>
一己者也而吉凶通塞自外而入豈非性命之理致<lb/>
之由己者乎夫以六合之大萬物之衆一體之所捿<lb/>
宅猶秋毫之在馬背也其所資因小許處耳而賢者<lb/>
<pb n="KR2b0004_SBCK_021-14b"/>
順之以通不肖者逆之以塞彼之所乘豈異塗徹哉<lb/>
致之在己故禍福無門之殊應也夫松竹貞秀經寒<lb/>
暑而不衰榆柳虚橈盡一時而零落此草木之性脩<lb/>
短之不同者也廉㓗者必有貪濁之對剛毅者必遇<lb/>
強勇之敵此人事之對感時之不同者也咸自取之<lb/>
豈有爲之者哉萬物之爲莫不皆然動之猶己應之<lb/>
在彼猶影響形聲不可得而差者也故君子之人知<lb/>
動靜爲否㤗致之在己也繕性治心不敢違理知外<lb/>
物之來由内而至故得失吉凶不敢怨天夫然遇㤗<lb/>
而不變其情遭否而不愠其心未嘗非巳夫何悲哉<lb/>
二年三月甲午絶刺史二千石三年䘮六月鮮卑冦<lb/>
<pb n="KR2b0004_SBCK_021-15a"/>
遼東度遼將軍李膺擊破之膺字元禮潁川襄城人<lb/>
初爲蜀郡太守威德並行後轉護烏桓校尉會匈奴<lb/>
攻雲中殺略吏民膺親率歩騎臨陣交戰斬首二千<lb/>
級羗寇逺退邊城安靜後以公事免官天子賢劉陶<lb/>
之言而嘉膺之能遷度遼將軍先時踈勒龜兹數抄<lb/>
張掖酒泉雲中諸郡吏民苦之自膺在邊皆不復爲<lb/>
害匈奴莎車烏孫鮮卑諸國常不賔附者聞膺威名<lb/>
莫不畏服先時略取民男女皆送還塞下遷河南尹<lb/>
司隷校尉膺風格秀整高自標特欲以天下風教是<lb/>
非爲己任後進之士有升其堂者皆以爲登龍門七<lb/>
月太尉黃瓊免太常胡廣爲太尉丙午皇后梁氏崩<lb/>
<pb n="KR2b0004_SBCK_021-15b"/>
乙丑葬懿獻梁皇后於是梁冀專權其同己者榮顯<lb/>
違忤者劾死百僚側目莫不從命省中咳唾之音冀<lb/>
必知之臺閣機事先以聞冀乃得奏御内外恐懼上<lb/>
下鉗口而帝不得有所親任上旣不平之矣冀以私<lb/>
憾專殺議郎邴尊上益怒之是時豪貴人見幸冀嫉<lb/>
其寵遣客夜盗其家欲刺貴人母母入宫求哀因言<lb/>
冀之罪八月癸酉上問小黃門唐衡曰左右誰與冀<lb/>
不相得者衡曰單超左悺前詣河南尹不疑禮敬極<lb/>
簡不疑收其兄弟送洛陽獄二人詣謝而得免徐璜<lb/>
具瑗常私忿梁氏放橫口不敢言於是上呼超悺入<lb/>
室上曰梁將軍兄弟專朝追脅外内公卿以下從其<lb/>
<pb n="KR2b0004_SBCK_021-16a"/>
風旨今欲誅之於常侍意如何皆對誠爲國賊當誅<lb/>
日久臣等弱劣未知聖意何如耳上曰審然者常侍<lb/>
密圖之對曰圖之易耳但恐陛下腹中狐疑上曰姦<lb/>
臣脅國當伏其罪復何狐疑於是令衡呼璜瑗五人<lb/>
遂於宅中定議上齧超臂出血以爲盟超等曰陛下<lb/>
今計已定勿復更言恐爲人所疑丁丑冀心疑超等<lb/>
使中黃門張惲入省宿以防其變瑗勑吏收惲以自<lb/>
外來謀圖不輒於是帝幸前殿召公卿勒兵遣使者<lb/>
收冀大將軍印綬更封北景都郷侯黃門令瑗將虎<lb/>
賁士千人與司隷共捕冀宗親洛陽獄無少長皆誅<lb/>
之冀自殺追癈懿獻后爲貴人初上旣與中官成謀<lb/>
<pb n="KR2b0004_SBCK_021-16b"/>
乃召尚書令尹勲使任其事上素惡冀倉卒恐不能<lb/>
辦勲臨事明斷甚有方略冀旣誅上嘉其能坐冀所<lb/>
連及公卿列侯校尉刺史二千石死者數十人冀故<lb/>
吏賔客免絀者三百餘人朝庭爲之一空唯光禄勲<lb/>
王躬廷尉邯鄲義在焉是時從禁中發使者交馳道<lb/>
路公卿失其度州府市朝閭里鼎沸數日乃定百姓<lb/>
莫不稱快冀財貨已充王府用減天下租稅之半先<lb/>
時立名行高節之士多遭梁冀之害免身茍容而已<lb/>
莫敢潔去就矣唯周協不屈其志而獨能自免於難<lb/>
故士以此服之也協字巨勝周舉之子玄虚養道以<lb/>
典墳自娛初以父任爲郎自免歸徵辟不就杜門不<lb/>
<pb n="KR2b0004_SBCK_021-17a"/>
出十餘年及延嘉初乃開門延客逰談宴樂是秋梁<lb/>
冀誅而協亦病卒識者以爲知命初冀之盛也尚書<lb/>
陳覇上䟽言其罪請誅之上不省霸知爲冀所害七<lb/>
日不食而死戊寅太尉胡廣司徒韓縯以阿附梁冀<lb/>
減死一等壬午立皇后亳氏實鄧后也后即鄧香之<lb/>
女香則禹之孫初后母宜起於㣲賤間香生后後適<lb/>
梁紀故后冐姓梁氏紀姉子孫壽冀之妻也進后入<lb/>
掖庭有寵立爲皇后惡梁姓之同改爲亳氏封宣爲<lb/>
長安君追尊香爲車騎將軍安陽侯宣子演封南頓<lb/>
侯位特進后復姓鄧氏徙宣爲昆陽君演子康比陽<lb/>
侯賞賜巨萬封平梁冀之功也白馬令李雲上書移<lb/>
<pb n="KR2b0004_SBCK_021-17b"/>
副三府曰故大將軍梁冀雖持權日久今得誅之猶<lb/>
召家臣殪而殺也而猥封謀臣萬戸高祖聞之得無<lb/>
見非西北列將得無不事孔子曰帝者諦也今官位<lb/>
錯亂小人日進財貨公行政治日消是帝欲不諦乎<lb/>
上得雲奏大怒送雲黃門北寺使中常侍管覇與御<lb/>
史廷尉雜考之弘農五官掾杜衆傷雲以忠獲罪上<lb/>
書願與同日死帝愈怒遂并下廷尉廷尉奏雲不遜<lb/>
欲獲抗直之名衆逺爲邀訴皆大逆不道請論如律<lb/>
霸入奏上在濯龍池霸跪言曰雲野澤愚夫衆郡中<lb/>
小吏出於狂戅不足加罪上謂霸曰使帝欲不諦是<lb/>
何等語而常侍欲原之耶顧小黃門吳伉可其奏大<lb/>
<pb n="KR2b0004_SBCK_021-18a"/>
鴻臚陳蕃上䟽救雲曰臣聞所言雖不識禁忌干上<lb/>
其意歸於憂國但違將順之禮禮譏暴諫然亦有狂<lb/>
狷愚忠不顧誅族人禍者古今有之是以高祖忍周<lb/>
昌不諱之言孝成皇帝赦朱雲腰領之誅二主非不<lb/>
忿此二臣以忠不思難皆不罪之今日殺李雲天下<lb/>
猶言陛下誅諫臣所以臣敢觸龍鱗也上不從雲衆<lb/>
死獄中蕃免歸田里<lb/>
袁宏曰夫欲之則至仁心獨行人君之所易人臣之<lb/>
所難也動而有悔希意恂制人臣之所易人君之所<lb/>
難也古之君臣必觀其所易而閑其所難故上下恬<lb/>
然莫不雍睦逮于末世斯道不存君臣異心上下乖<lb/>
<pb n="KR2b0004_SBCK_021-18b"/>
違各行所易不顧其所難難易之事交而諌爭之議<lb/>
生也夫諫之爲用政之所難者也處諫之情不同故<lb/>
有三科焉推誠心言之於隱貴於誠入不求其功諫<lb/>
之上也率其所見形於言色靣折庭爭退無後言諫<lb/>
之中也顯其所短明其不可彰君之失以爲己名諫<lb/>
之下也夫不吝其過與衆攻之明君之所易庸王之<lb/>
所難觸其所難暴而揚之中諌其猶致患而况下諫<lb/>
乎故諫之爲道天下之難事死而爲之忠臣之所易<lb/>
也古之王者辦方正位各有其事在朝者必諫在野<lb/>
者不言所以明職分别親踈也忠愛心至釋來而言<lb/>
者王制所不禁也無因而去處言之地難故君子罕<lb/>
<pb n="KR2b0004_SBCK_021-19a"/>
爲也十月行幸長安祠章陵壬寅中常侍單超爲車<lb/>
騎將軍十二月西戎犯塞護羗校尉叚潁討之天竺<lb/>
國來獻故太尉黃瓊爲太尉光禄大夫祝恬爲司徒<lb/>
詔曰太尉黃瓊清儉不撓數有忠謇加以典謀深奥<lb/>
有師傅之義連在三司不阿權貴疾風知勁草朕甚<lb/>
嘉焉其封瓊邟郷侯瓊固讓不聽是時新誅梁冀天<lb/>
下相望異政故瓊首爲三公多奏州縣諸不法死徙<lb/>
者十餘人海内翕然副其耳目上委任之會單超等<lb/>
五侯擅權瓊自度力不能制乃稱疾不朝上表曰臣<lb/>
聞天者務剛其氣君者務強其政是以王者居高履<lb/>
貴則以德義爲首臨危處難則以忠賢爲助故能長<lb/>
<pb n="KR2b0004_SBCK_021-19b"/>
守萬國保其社稷而陛下即位以來諸梁秉政宦堅<lb/>
充朝富擬王公勢傾海内言之者輒族滅稱之者必<lb/>
榮顯忠臣懼死而杜口萬夫畏禍而括囊故太尉李<lb/>
固杜喬以直言干政遂見殘㓕賢愚傷心故白馬令<lb/>
李雲指言宦官以忠獲罪是使天下結舌以忠爲諱<lb/>
也徐璜唐衡單超貝瑗等於梁冀之盛苟免相連及<lb/>
其當誅說以要賞陛下不復澄清善惡俱與忠臣尚<lb/>
書令尹勲等並時顯封使朱紫不别粉墨雜糅所謂<lb/>
消金玉於沙礫碎珪璧於泥塗四方聞之莫不叩心<lb/>
傷陛下失賞於見誣虧爵於姦臣夫䜛䛕相與無髙<lb/>
而不升阿黨相抑無深而不淪陛下年在方剛聖慮<lb/>
<pb n="KR2b0004_SBCK_021-20a"/>
未衰願還旣誤之封折后族之勢夫懷寳者湏世抱<lb/>
璞者待時陛下誠能行臣所陳則懷寳抱璞之徒特<lb/>
將竭力致身以趨聖世臣身輕任重勤不𥙷過敢以<lb/>
垂死之年陳不諱之言<lb/>
三年正月丙甲大赦天下丙午車騎將軍單超薨閏<lb/>
月羌冦張掖護羌校尉叚潁討之五月甲戌詔曰汝<lb/>
南太守張彪故河南尹鮑吉與朕有潜龍之舊皆封<lb/>
列侯六月辛酉司徒祝恬薨光禄勲种暠爲司徒九<lb/>
月泰山盜賊羣起十二月中郎將宗資討之<lb/>
後漢孝栢帝紀卷第二十一<lb/>
<pb n="KR2b0004_SBCK_021-20b"/>
<pb n="KR2b0004_SBCK_021-20b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_022-1a"/>
後漢孝桓皇帝紀下卷第二十二　袁宏<lb/>
四年春正月辛丑南宫嘉德殿火二月壬申武庫火<lb/>
夏四月甲寅河間孝王遷爲王五月有星孛于大辰<lb/>
丁卯源陵長壽門火六月羗寇金城安定漢陽武威<lb/>
殺吏民中郎將皇甫規討羗大破之先是涼州刺史<lb/>
郭閎漢陽太守趙喜安定太守孫俊皆不任職倚恃<lb/>
貴戚有司不敢紏規悉條奏其罪羗人聞之翕然乃<lb/>
喜一時降者二十餘萬口徴拜議郎論功未畢常侍<lb/>
左悺私求於規規執正不許悺遂以餘冦不絶收規<lb/>
下獄學生張鳯等三百餘人守闕訟規終不省規竟<lb/>
坐論會赦復徴爲尚書頃之復爲中郎將討梁益叛<lb/>
<pb n="KR2b0004_SBCK_022-1b"/>
羗有功封喜城侯固讓不受規字威明安定朝那人<lb/>
初譏切梁氏謝病歸教授十餘年兾旣誅旬月之間<lb/>
禮辟五至皆不就公車徴乃起爲太山太守規好推<lb/>
賢逹士太傅陳蕃太尉楊秉長樂少府李膺太守張<lb/>
奐皆規所教授致顯名於世秋八月關内侯以張掖<lb/>
酒泉尚書令陳蕃薦五處士曰臣聞善人者天地之<lb/>
紀治之所由也詩云思皇多士生此王國天誕俊乂<lb/>
爲陛下出當輔明時左右大業者也處士豫章徐稚<lb/>
彭城姜肱汝南袁閎京兆韋著潁川李曇德行純備<lb/>
著于民聽冝登論道恊亮天工終能翼宣威德增光<lb/>
日月者也詔公車備禮徵皆辭疾不至稚字孺子豫<lb/>
<pb n="KR2b0004_SBCK_022-2a"/>
章南昌人也家貧常自耕稼非其衣不服非其力不<lb/>
食恭儉義讓非禮不言所居服其德化道不拾遺陳<lb/>
蕃嘗爲豫章太守以禮請署功曹稚爲之起旣謁而<lb/>
退蕃饋之粟受而分諸鄰里舉有道起家拜太原太<lb/>
守皆不就諸公所辟雖不就其有死喪者負笈徒歩<lb/>
千里赴弔斗酒隻雞藉以白茅酹畢便退䘮主不得<lb/>
知也初稚少時遊國學中江夏黃瓊教授於家故稚<lb/>
從之諮訪大義瓊後仕進位至三司稚絶不復交及<lb/>
瓊薨當葬稚乃徃赴弔進酹哀哭而去人莫知者時<lb/>
天下名士四方遠近無不會者各言聞豫章徐孺子<lb/>
來何不相見推問䘮宰曰頃寜有書生來邪對曰先<lb/>
<pb n="KR2b0004_SBCK_022-2b"/>
時有一書生來衣麄薄而哭之哀不記姓字僉曰必<lb/>
孺子也於是推選能言語者陳留茅季偉候與相見<lb/>
酤酒市肉稚爲飲食季偉請國家之事稚不答更問<lb/>
稼穡之家稚乃答之季偉還爲諸君說之或曰孔子<lb/>
云可與言而不與言失人稚其失人乎郭林宗曰不<lb/>
如君言也孺子之爲人也清㓗高廉飢不可得食寒<lb/>
不可得衣而爲季偉飮酒食肉此爲已知季偉之賢<lb/>
故也所以不答國事者是其智可及其愚不可及也<lb/>
何不知之乎是時宦豎專政漢室侵亂林宗周旋京<lb/>
師誨誘不息稚以書誡之曰大木將顛非一繩所維<lb/>
何爲棲棲不遑寧處林宗感悟曰謹拜斯言以爲師<lb/>
<pb n="KR2b0004_SBCK_022-3a"/>
表姜肱字伯淮彭城廣戚人隱居靜處非義不行敬<lb/>
奉舊老訓導後進常與小弟季江俱行爲盜所劫欲<lb/>
殺其弟肱曰弟年稚弱父母所矜又未聘娶願自殺<lb/>
以濟家弟季江復言曰兄年德在前家之英俊何害<lb/>
之不如殺我我頑闇生無益於物没不損於數乞自<lb/>
受戮以代兄命二人各爭死於路盜戢刃曰二君所<lb/>
謂義士棄物而去肱車中尚有數千錢在席下盜不<lb/>
見也使從者追以與之賊感之亦復不取肱以物巳<lb/>
歷盜手因以付亭長委去舉有道方正皆不就袁閎<lb/>
字夏甫太傅安之玄孫自安至閎四世三公貴傾天<lb/>
下閎玄静履眞不慕榮宦身安茅茨妻子御糟糠父<lb/>
<pb n="KR2b0004_SBCK_022-3b"/>
爲彭城太守䘮官閎兄弟五人常歩行隨柩車號泣<lb/>
晝夜從叔逢隗並爲公輔前後贈遺一無所受二公<lb/>
忿之至於州府辟召州郡禮命皆不就韋著字休明<lb/>
京兆杜陵人隱居講授不修世務李曇字子雲潁川<lb/>
陽翟人少䘮父事繼母繼母酷烈曇奉逾謹率妻子<lb/>
執勤苦不以爲怨曇身耕農以奉供養得四時珍玩<lb/>
未嘗不先拜而後進母鄕里有父母者宗其孝行以<lb/>
爲法度徴聘不應唯以奉親爲歡夏四月戊辰虎賁<lb/>
掖門火五月康陵園火武陽蠻夷反車騎將軍馮緄<lb/>
討之緄上書曰夫勢得容姦伯夷可疑不得容姦盜<lb/>
跖可信樂羊伐中山反而語功文侯示以謗書一篋<lb/>
<pb n="KR2b0004_SBCK_022-4a"/>
願請中常侍一人監軍財費尚書朱穆奏曰臣聞出<lb/>
郊之事將軍制之所以崇威信合事宜也即緄有嫌<lb/>
不當荷任即緄無嫌義不見疑樂羊戰國陪臣猶頼<lb/>
見信之主以全其功況唐虞之朝而有猜嫌之事哉<lb/>
緄設虛端以自阻衛爲臣不忠帝寢其奏穆又上書<lb/>
言漢故事中常侍或用士人建武已來乃悉用宦者<lb/>
延平已來寖益貴盛假貂璫之飾任常伯之職天朝<lb/>
政事一更其手權傾天下寵逼人主子弟親戚並荷<lb/>
職任放濫驕逸莫能禁御無行之徒媚求官爵恃勢<lb/>
驕寵漁食百姓臣以爲可皆遣罷率由舊章愽選天<lb/>
下清純之士逹國體者以𥙷其虚即陛下可爲堯舜<lb/>
<pb n="KR2b0004_SBCK_022-4b"/>
之君衆僚皆爲稷卨之臣矣上不從穆後復見口陳<lb/>
奏上不悅穆伏不起左右叱穆出於是宦者更共稱<lb/>
詔以詰讓穆憤激發疽而卒公卿以穆立節忠清守<lb/>
死善道冝蒙旌寵以勸忠勤乃追贈益州刺史穆字<lb/>
公叔南陽宛人初爲兾州刺史始濟河長吏解印去<lb/>
者四十餘人中常侍趙忠喪父殮爲璵璠玉匣穆下<lb/>
郡考正乃至發墓視屍其家稱冤自訴穆坐徴詣廷<lb/>
尉髠輸左校後得原歸家頃之朝臣多爲穆怨由是<lb/>
徴命議郎尚書十一月武陵蠻夷降<lb/>
六年春正月戊午司徒种暠薨大鴻臚許栩爲司徒<lb/>
暠字景伯河南洛陽人父早亡有財三千萬暠皆以<lb/>
<pb n="KR2b0004_SBCK_022-5a"/>
賑鄕里貧者當時豪貴莫不遂識知之年四十四縣<lb/>
始召爲門下吏時河南尹田歆外生王諶名知人歆<lb/>
謂之曰河南當舉六孝廉皆得貴人書命不宜相違<lb/>
欲以五副之自舉一清名堪成就者上以報國下以<lb/>
託子孫汝助我索之諶荅曰知臣莫若君君爲二千<lb/>
石當清察郡中詢于賢良諶安得知之歆曰郡中所<lb/>
送固凡庸耳欲因汝之明狀人之所不知而有竒者<lb/>
耳明日諶東出送客駐車太陽郭裏見暠還語歆曰<lb/>
爲君得孝廉矣問爲山澤荅曰洛陽門下吏也歆笑<lb/>
曰當得隱滯之吏乃洛陽夫耶荅曰夫異士不居山<lb/>
谷但其居處異耳德未必有也處人間而有異而人<lb/>
<pb n="KR2b0004_SBCK_022-5b"/>
不知己獨知之乃竒耳若不相信可召而與之言歆<lb/>
便於府召見於庭中詰問職事長吏所施行暠分别<lb/>
具對皆有條理乃署主簿功曹舉孝廉由是知名二<lb/>
月戊戌大赦天下夏四月辛亥康陵東署大火秋七<lb/>
月甲午平陵園寢火十月上廣城校獵光禄勲陳蕃<lb/>
上書諌曰臣聞人主有事於苑囿唯西郊順時講武<lb/>
以殺屬助祭盡孝敬之道也違是則爲逸遊肆樂情<lb/>
意故臯陶誡舜曰無敢遊逸周公誡成王曰無盤遊<lb/>
于田虞舜成王猶有此誡況德不及二主者哉當今<lb/>
兵戎未戢是陛下焦心坐而待旦之時也而不以是<lb/>
乃揚旌旗之耀騁輿馬之觀非聖賢䘏民之意者也<lb/>
<pb n="KR2b0004_SBCK_022-6a"/>
上不納<lb/>
七年春二月太尉黄瓊薨瓊字世英江夏安陸人清<lb/>
貞守正進止必以禮居宰相位廉平公正數納讜言<lb/>
爲朝廷所重上亦愍惜焉贈車騎將軍邟鄕侯印綬<lb/>
謚曰昭侯有孫曰琬三月癸亥殞石于右扶風太常<lb/>
楊秉爲太尉是時中常侍侯覽貝瑗驕縱最甚選舉<lb/>
不實政以賄成秉奏覽等佞諂便僻竊國權柄召樹<lb/>
姦黨賊害忠良請免官理罪奏尚書詰禄曰夫設官<lb/>
分職各有司存三公統外御史察内今越左右何所<lb/>
依據其開公具對秉便對曰除君之惡唯力是視鄧<lb/>
通失禮申屠嘉召而責讓文帝從而請之漢故事三<lb/>
<pb n="KR2b0004_SBCK_022-6b"/>
公鼎司無所不統尚書不能詰上不得已乃免覽官<lb/>
瑗削國事於是奏免刺史郡守已下六十餘人皆民<lb/>
之蠧也夏四月乙丑封皇后弟鄧庾爲育陽侯秋九<lb/>
月武陵蠻夷叛冦掠數郡荆州刺史度尚討之將戰<lb/>
召尚治中别駕曰今後無轉輸前有強敵吏士捷獲<lb/>
已多緩之則不肯力戰急之則事情切迫濳有逃竄<lb/>
今與諸君俱處虎口勝則功成敗則無餘爲之奈何<lb/>
諸從事者莫知所出尚宣言曰今兵實少未可進當<lb/>
復湏諸郡兵至且各休息聽其射獵軍中喜踊大小<lb/>
皆出尚密呼所親燔其積聚獵者還莫不涕泣尚使<lb/>
人慰勞曰蠻人多寳足富數世諸卿但不併力耳所<lb/>
<pb n="KR2b0004_SBCK_022-7a"/>
亡何足介意其明旦秣馬蓐食徑赴城屯賊見尚晏<lb/>
然不圖其吏士憤激遂尅殄之封右尚鄕侯除一子<lb/>
爲郎尚字博平山陽湖陸人也初爲上虞長紏摘姦<lb/>
伏縣中謂之神明擢門下書佐朱俊謂之幹世之才<lb/>
俊後顯名終如尚言縣有孝女曹娥年十四父旴溺<lb/>
於江不得尸娥號慕不已遂赴江而死前後長吏莫<lb/>
有紀者尚至官改葬娥樹碑表墓以彰孝行縣民故<lb/>
洛陽市長淳于翼學問淵深大儒舊名常隱於田里<lb/>
希見長吏尚徃候之晨到其門翼不即相見主簿曰<lb/>
還不聽停車待之翼晡乃見尚尚宗其道德極談乃<lb/>
退其優賢表善皆類此也冬十月行幸章陵祠舊宅<lb/>
<pb n="KR2b0004_SBCK_022-7b"/>
遂有事於陵廟戊辰行幸於雲夢臨水祠湖陽新野<lb/>
公主張敬侯魯哀公廟是時勃海王悝驕慢僣侈不<lb/>
奉法度見上無子隂有嗣漢之望北軍中候史弼上<lb/>
䟽曰臣聞帝王之於親戚愛之雖隆必示之以威禮<lb/>
寵之雖貴必示之以法度如是則和親之道興骨肉<lb/>
之情固昔襄王恣甘昭公孝景皇帝驕梁孝王二弟<lb/>
階寵卒用悖慢周有播蕩之禍漢有袁盎之變竊聞<lb/>
勃海王悝恃至親之屬藉偏私之愛有僣慢之心頗<lb/>
不用制度外聚輕薄不逞之徒内荒酒樂出入無常<lb/>
所與群居皆家之棄子朝之斥臣有口無行必有羊<lb/>
勝伍𬒳之類州司不敢彈紏傅相不能匡輔陛下寛<lb/>
<pb n="KR2b0004_SBCK_022-8a"/>
仁隆於友于之義不忍遏絶恐遂滋蔓爲害彌大乞<lb/>
露臣奏宣示百僚使議於朝明言其失然後詔公卿<lb/>
平處其法法決罪定乃下不忍之詔臣下固執然後<lb/>
少有所許如是則聖主無傷親之議勃海長有享國<lb/>
之祚不然懼大獄將興使者相望於道矣上以至親<lb/>
不問其事弼字公謙陳留考城人歷職忠謇無所傾<lb/>
撓自尚書爲平原太守詔書下諸郡察黨人時所在<lb/>
怖懼皆有所舉多至數千人弼獨上言無黨人從事<lb/>
主者坐問責曰詔書憎嫉黨人懇極至諸郡皆有平<lb/>
原何獨無弼對曰先王疆理天下畫爲九壤物土不<lb/>
同風俗亦異他郡自有平原自無胡可相比若趨諾<lb/>
<pb n="KR2b0004_SBCK_022-8b"/>
詔書誣陷良善平原之人皆爲黨乎從事大怒奏弼<lb/>
罪以贖免遷河東太守弼初至鄕勑門下有請一無<lb/>
所通常侍侯覽遣諸生齎書求假鹽稅及有所屬門<lb/>
長不爲通生詐稱自言者以見弼弼怒收付獄即日<lb/>
考殺之覽後以誣弼謗誹朝政徴詣廷尉論棄市平<lb/>
原吏民走詣闕訟弼得减死一等刑竟歸田里後數<lb/>
爲公卿所薦拜彭城相爲政務抑豪強雖有縱放然<lb/>
豪右歛手小民有罪率多恩貸<lb/>
八年春正月使中常侍左悺之苦祠老子上始好神<lb/>
仙之事勃海王悝謀反徙爲定陶王丙申晦日有蝕<lb/>
之詔公卿校尉舉賢良方正各一人河南劉淑對曰<lb/>
<pb n="KR2b0004_SBCK_022-9a"/>
臣聞立天之道曰隂與陽立人之道曰仁與義故夫<lb/>
婦正則父子親父子親則君臣通君臣通則仁義立<lb/>
仁義立則隂陽和而風雨時矣夫吉凶在人水旱由<lb/>
政故勢在臣下則地震坤裂下情不通則日月失明<lb/>
百姓怨恨則水旱暴興主上驕盈則澤不下流由此<lb/>
觀之君其綱也臣其紀也綱紀整則萬目張君臣正<lb/>
則萬國理故能父慈子孝夫信婦貞兄愛弟順如此<lb/>
則隂陽風雨時萬物得所矣癸未廢皇后鄧氏后驕<lb/>
忌喜與上所幸郭貴人更相譖訴由是故以廢憂死<lb/>
親屬皆免歸本郡三月辛巳大赦天下夏四月丁巳<lb/>
壞諸淫祀壬戌河水清五月丙戌太尉楊秉薨秉字<lb/>
<pb n="KR2b0004_SBCK_022-9b"/>
叔節少傳父業隱居敎授三十餘年乃應司空之命<lb/>
稍遷刺史二千石所歷皆有政迹雖三公之子經歷<lb/>
州郡常布衣𬞞食老而不改在公卿位朝廷每有得<lb/>
失便盡心正諌退而削草雖子弟不知也秉不飲酒<lb/>
早䘮夫人遂不復娶所在以淳明稱甞曰我有三不<lb/>
惑財酒色有子曰賜亦顯行儒行六月匈奴冦邉郎<lb/>
將度尚擊之九月京師地震冬十月丙寅太中大夫<lb/>
陳蕃爲太尉蕃讓曰不僭不忘率由舊章臣不如太<lb/>
常胡廣齊七政訓五典臣不如議郎王暢文武兼資<lb/>
折衝萬里臣不如弛刑司隷李膺上不許蕃又上書<lb/>
曰臣聞昔齊桓公任管仲將正諸侯先爲政令今寇<lb/>
<pb n="KR2b0004_SBCK_022-10a"/>
賊在外四肢之疾耳臣竊寢不能寐食不能飽憂陛<lb/>
下内政未治忠言日踈前梁兾五侯弄權天啓陛下<lb/>
收而戮之當時天下號爲小清其前監未逺旋起覆<lb/>
車之軌矣徃年地動日蝕火災皆隂盛之應願陛下<lb/>
割塞左右豫政之原引納尚書朝省之事簡練髙㓗<lb/>
斥退佞邪如此則天和於上地洽於下矣從陛下踐<lb/>
祚已來大臣誰敢舉左右之罪徃者申屠嘉召鄧通<lb/>
文帝遣詣嘉府乃從而請之三公之職何所不統但<lb/>
令左右驕忿欲令三公不得舉筆臣蕃今擢自閭閻<lb/>
特爲陛下日月所照奈何受恩如臣而當避難苟生<lb/>
不敢正言陛下雖厭臣毒言人主有自勉強奏書上<lb/>
<pb n="KR2b0004_SBCK_022-10b"/>
不恱愈以疾蕃辛巳立皇后竇氏初憲之誅家屬廢<lb/>
爲庻民武字游平少有學行常閑居大澤不交世務<lb/>
諸生自逺方來授業百餘人名聞關西武生五男二<lb/>
女長男紹次機次恪長女妙即后也上以武三輔大<lb/>
族武有盛名后入掖庭逾月立爲皇后武甚不樂輿<lb/>
疾至京師拜武爲特進城門校尉封槐里侯紹爲虎<lb/>
賁中郎將武乃稱疾篤固辭爵位勃海盜賊盖登自<lb/>
稱太上皇帝伏誅十二月使中常侍管霸之苦祀老<lb/>
子<lb/>
九年春正月沛國盜賊戴異自稱上皇帝伏誅辛酉<lb/>
太常胡廣爲司徒三月辛巳京師夜有火光轉相驚<lb/>
<pb n="KR2b0004_SBCK_022-11a"/>
譟夏四月庚午河水清平原人襄揩詣闕上書曰臣<lb/>
聞天不言者以文象設教臣竊見徃年五月熒惑入<lb/>
紫微犯帝座其閏月太白犯房心於占天子凶三月<lb/>
洛陽城中夜無故云火光人聲正諠於占皆不出三<lb/>
年天子當之春夏已來皆有繁霜皆用刑酷急不當<lb/>
罪使之然也自陛下即位已來誅冦氏孫氏鄧氏其<lb/>
從坐者非一李雲之死天下知其冤也自漢興已來<lb/>
未有諫主𬒳誅用刑太深如今者也昔文王能以一<lb/>
妻享十子之祚今陛下宫女十人不如文王之一妻<lb/>
者明刑重而無德也臣聞布榖聞於孟夏蟋蟀吟於<lb/>
始秋物有微而至信人有賤而必忠臣雖極賤思効<lb/>
<pb n="KR2b0004_SBCK_022-11b"/>
愚誠願賜清閑極盡所言上即詔尚書召問揩曰臣<lb/>
聞古者本無宦臣孝武末春秋高數遊後宫始置之<lb/>
耳後稍見任至孝順帝時遂益昌熾也按天市内宦<lb/>
者四星不在太微中而在市中明宦者但當侍坐得<lb/>
預内今乃處古常伯之位決謀於中傾動内外恐非<lb/>
天意也天子以揩章及對下有司尚書奏自古有宦<lb/>
者之官非近世所置漢初張澤爲大謁者佐絳侯孝<lb/>
文使趙談叅乗而子孫昌盛今揩不陳損益而務析<lb/>
言破律違背經義僞託神靈於是論揩司冦戊寅特<lb/>
進竇武爲大將軍武移病洛陽都亭固讓至于數十<lb/>
詔公車勿復通章武惶恐不得已就職在公肅而不<lb/>
<pb n="KR2b0004_SBCK_022-12a"/>
猛其所交友若陳仲舉李元禮等皆爲之論議而計<lb/>
政事焉妻子惡衣食車馬苟全而巳卑身正己率宗<lb/>
族内外僮僕莫敢違法者六月庚午祀老子濯龍中<lb/>
用夜郊而樂鮮卑烏孫冦邉匈奴中郎將張奐擊降<lb/>
之自是宦者專權在位子弟親屬及苟進之士連結<lb/>
依附以取榮寵乗勢肆意陵暴天下於是善人君子<lb/>
懼人倫虧廢發憤忘難初陽翟令張輿黃門張讓弟<lb/>
也多殺無辜贓餘千金李膺初爲河南尹收輿考殺<lb/>
之尚書誥膺曰尹視事無幾而多殺伐乎膺對曰昔<lb/>
孔子爲魯司冦七日誅少正夘於兩觀之下今臣列<lb/>
官已積二旬私懼稽留爲愆反獲速疾之譏膚受之<lb/>
<pb n="KR2b0004_SBCK_022-12b"/>
愬以關聖聽自知罪死期不旋踵然臣愚計乞留五<lb/>
月尅殄元惡然後退就湯鑊始生之願也上不省論<lb/>
輸左校頃之起家爲司隷校尉振網直繩多所摧戮<lb/>
河東太守單安河内太守徐盛中常侍單超徐璜之<lb/>
弟也憑寵干紀瀆貨害政沛國朱寓甞爲司隷校尉<lb/>
奏安盛曰此等皆官豎昆叔刀鋸之餘橫蒙恩私剖<lb/>
符三河不能思展命力以荅天地敢張豺狼之口吞<lb/>
噬百姓之命罪深璺重人鬼同疾臣銜命操斤翦其<lb/>
兇醜輒考核贓罪事皆伏上詔安盛廷尉治罪汝南<lb/>
人范滂字孟博郡召爲功曹即騫衣就車急痛於時<lb/>
也進善退惡風教肅然即中不便者咸共疾之所舉<lb/>
<pb n="KR2b0004_SBCK_022-13a"/>
者謂之朋黨後爲太尉黃瓊所辟登車攬轡有澄清<lb/>
天下之志受詔兾州百姓聞滂名其有贓汙未發者<lb/>
皆解印綬去滂舉刺史二千石二十餘人罪惡者皆<lb/>
權豪之黨也尚書詰滂曰所舉無乃猥多恐有冤疑<lb/>
其更詳核勿拘於前滂對曰臣之所舉自非饕穢姦<lb/>
罪豈以汙臣簡札臣以會日促迫故先舉所聞其未<lb/>
審者方當叅實以除凶類臣聞農勤於除草故榖稼<lb/>
豐茂忠臣務在除姦故令德道長滂覩時方艱難知<lb/>
其志不行乃投刺而去於是人耻懼懷謀害正矣山<lb/>
陽人張儉字元節以正直知州舉秀才刺史非其人<lb/>
謝病不起太守翟超臨郡請爲東部督郵儉解巾應<lb/>
<pb n="KR2b0004_SBCK_022-13b"/>
之儉舉劾中常侍侯覽前後請奪民田三百餘頃第<lb/>
舎十六區皆高樓四周連閣洞殿馳道周旋類於宫<lb/>
省豫作壽塜石椁雙闕高十餘丈以准陵廟破人家<lb/>
居發掘塜墓及虜掠良人妻婦女皆應没入儉比上<lb/>
書爲覽所遮截卒不得上儉行歩至平陵逢覽母乗<lb/>
軒道從盈衢儉官屬呵不避路儉按劒怒曰何等女<lb/>
子干督此非賊邪使吏卒收覽母殺之追擒覽家屬<lb/>
賔客死者百餘人皆僵尸道路伐其園宅井堙木刋<lb/>
雞犬噐物悉無餘類覽素佞行稱冤於上曰母及親<lb/>
屬無罪橫爲儉所殘害皆大將軍竇武前太尉范滂<lb/>
所諷上以儉郡吏不先請奏擅殺無辜徴付廷尉詔<lb/>
<pb n="KR2b0004_SBCK_022-14a"/>
收儉儉乃忘命逃竄吏捕之急儉與魯國孔褒有舊<lb/>
後事發覺儉走至東萊李篤家督郵毛欽操兵至篤<lb/>
家引欽就席曰明廷何爲枉駕自屈欽曰張儉負罪<lb/>
入君門是以來耳篤曰儉負罪亡命篤豈得藏之若<lb/>
審在此此人名士明廷寧冝執之欽因起撫篤背曰<lb/>
蘧伯玉耻獨爲君子足下爲仁義柰何獨專美邪篤<lb/>
曰今欲分之明廷載半去矣欽歎息而去篤道儉經<lb/>
北海戯子然家送入漁陽出塞得免其所經歷子然<lb/>
之徒皆伏誅儉親屬内外並皆滅盡於是佞幸内憾<lb/>
媚上思報矣初河内張成道術士也知當大赦使女<lb/>
殺人李膺之爲司隷收成殺之是秋覽等教成弟子<lb/>
<pb n="KR2b0004_SBCK_022-14b"/>
牢順上書曰司隷李膺御史中丞陳蕃汝南范滂頴<lb/>
川杜宻南陽岑晊等相與結爲黨誹謗朝廷迫脅公<lb/>
卿自相薦舉三桓專魯六卿分晉政在大夫春秋所<lb/>
譏九月詔收膺等三百餘人其逋逃不獲者懸千金<lb/>
以購之使者相望於道其所連及死者不可勝數而<lb/>
黨人之議始於此矣上使中常侍王甫治黨事太尉<lb/>
陳蕃曰所考者皆憂國患時當官不橈是何罪而乃<lb/>
爾邪不肯署名上不從遂皆下獄獄吏曰諸人入獄<lb/>
者當祭臯陶酒范滂曰皐陶古之直臣如滂無罪當<lb/>
理滂於天如其有罪祭之何益衆人聞之皆不祭膺<lb/>
等皆三木囊頭伏於階下王甫次在後因越前對問<lb/>
<pb n="KR2b0004_SBCK_022-15a"/>
曰合黨連群必有盟誓其所圖謀皆何等邪悉以情<lb/>
對滂曰竊聞仲尼之言見善如不及見不善如探湯<lb/>
欲使善善齊其清惡惡同其汙謂王政之所願聞不<lb/>
悟反以爲黨王甫曰卿軰皆相㧞舉迭爲唇齒其不<lb/>
合則見排擯非黨而何滂乃仰天曰古之修善自求<lb/>
多福今之修善乃䧟大戮死之日願賜一畚簿埋滂<lb/>
於首陽山側上不負於皇天下不愧於伯夷叔齊甫<lb/>
爲之改容即解桎梏去囊頭尚書霍諝以爲黨事無<lb/>
驗表諫赦之皆歸田里滂發京師道路迎者數千人<lb/>
滂謂友人殷仲子黃子敬曰今子相隨是重吾禍也<lb/>
遂逃歸鄕里焉陳留人夏馥字子治貧樂道而不求<lb/>
<pb n="KR2b0004_SBCK_022-15b"/>
當世郡内多豪族奢而薄德未嘗過門躬耕澤畔以<lb/>
經書自娛由是爲豪勢所非而馥志業逾固爲海内<lb/>
所稱諸府交辟天子玄纁徴皆不就嘗奔䘮經洛陽<lb/>
歷太學門諸生曰此太學門也馥曰東野生希遊帝<lb/>
主之庭徑去不復顧卿聞而追之不得而見也黨事<lb/>
之興馥名在捕中馥乃髠髭髮易姓名匿迹逺竄爲<lb/>
人傭賃馥弟静駕車馬載絹餉之於滏陽縣客舎見<lb/>
馥顔色毁悴不能復識也聞其聲乃覺之起向之拜<lb/>
馥避之不與言夜至馥所呼静語曰吾疾惡邪佞不<lb/>
交通以此獲罪所以不耻飢寒者求全身也柰何載<lb/>
禍相餉也明旦各遂别去以獲免於是袁閎築室於<lb/>
<pb n="KR2b0004_SBCK_022-16a"/>
庭日於室中東向拜母去前後門戸及母䘮亦不制<lb/>
服位如此十五年卒以壽終是時太學生三萬餘人<lb/>
皆推先陳蕃李膺𬒳服其行由是學生同聲競爲高<lb/>
論上議執政下譏卿士范滂岑晊之徒仰其風而扇<lb/>
之於是天下翕然以臧否爲談名行善惡託以謡言<lb/>
曰不畏強禦陳仲舉天下模楷李元禮公卿以下皆<lb/>
畏莫不側席又爲三君八俊八顧八及之目猶古之<lb/>
八元八凱也陳蕃爲三君之冠王暢李膺爲八俊之<lb/>
首海内諸爲名節志義者皆附其風膺等雖免廢名<lb/>
逾盛希之者唯恐不及渉其流者時雖免黜未及家<lb/>
公府州郡爭禮命之申屠蟠嘗遊太學退而告人曰<lb/>
<pb n="KR2b0004_SBCK_022-16b"/>
昔戰國之世處士橫議列國之王爭爲擁彗先驅卒<lb/>
有坑儒之禍今之謂矣乃絶迹於梁碭之間居三年<lb/>
而滂及難<lb/>
袁宏曰夫人生合天地之道感於事動性之用也故<lb/>
動用萬方參差百品莫不順乎道本乎情性者也是<lb/>
以爲道者清淨無爲少思少欲沖其心而守之雖爵<lb/>
以萬乗養以天下不榮也爲德者言而不華黙而有<lb/>
信推誠而行之不愧於鬼神而况於天下乎爲仁者<lb/>
博施兼愛崇善濟物得其志而中心傾之然忘己以<lb/>
爲千載一時也爲義者㓗軌迹崇名敎遇其節而明<lb/>
之雖殺身糜軀猶未悔也故因其所弘則謂之風節<lb/>
<pb n="KR2b0004_SBCK_022-17a"/>
其所託則謂之流自風而觀則同異之趣可得而見<lb/>
以流而尋則好惡之心於是乎區别是以古先哲王<lb/>
必節順群風而導物爲流之途而各使自盡其業故<lb/>
能班叙萬物之才以成務經綸王略直道而行者也<lb/>
中古陵遲斯道替矣上之才不能以至公御物率以<lb/>
所好求物下之人不能博通爲善必以合時爲貴故<lb/>
一方通而群方塞矣夫好惡通塞萬物之情也背異<lb/>
傾同世俗之心也中智且猶不免而况常人乎故欲<lb/>
進之士斐然向風相與矯性違真以徇一時之好故<lb/>
所去不必同而不敢暴則風俗遷矣春秋之時禮樂<lb/>
征伐霸者迭興以義相持故道德仁義之風徃徃不<lb/>
<pb n="KR2b0004_SBCK_022-17b"/>
絶雖文辭音制漸相祖習然憲章軌儀先王之餘也<lb/>
戰國縱橫強弱相陵臣主側席憂在危亡不曠日持<lb/>
乆以延名業之士而折節吐誠以招救溺之賔故有<lb/>
開一說而饗執珪起徒歩而登卿相而遊說之風盛<lb/>
矣高祖之興草創大倫解赭衣而爲將相舎介胄而<lb/>
居廟堂皆風雲豪傑屈起壯夫非有師友淵深可得<lb/>
而觀徒以氣勇武功彰於天下而任俠之風盛矣逮<lb/>
乎元成明章之間尊師稽古賔禮儒術故人重其學<lb/>
各見是其業徒守一家之說以争異同之辯而守文<lb/>
之風盛矣自兹以降主失其權閹豎當朝佞邪在位<lb/>
忠義之士發憤忘難以明邪正之道而肆直之風盛<lb/>
<pb n="KR2b0004_SBCK_022-18a"/>
矣夫排憂患釋疑慮論形勢測虚實則遊說之風有<lb/>
益於時矣然猶尚譎詐明去就間君臣踈骨肉使天<lb/>
下之人專俟利害弊亦大矣輕貨財重信義憂人之<lb/>
急濟人之險則任俠之風有益於時矣然豎私惠要<lb/>
名譽感意氣讎睚眦使天下之人輕犯叙之權弊亦<lb/>
大矣執誠說修規矩責名實殊等分則守文之風有<lb/>
益於時矣然立同異結朋黨信偏學誣道理使天下<lb/>
之人奔走爭競弊亦大矣崇君親黨忠賢㓗名行厲<lb/>
風俗則肆直之風有益於時矣然定臧否窮是非觸<lb/>
萬乗陵卿相使天下之人自置於必死之地弊亦大<lb/>
矣古之爲政必置三公以論道德樹六卿以議庻事<lb/>
<pb n="KR2b0004_SBCK_022-18b"/>
百司箴規諷諌閭閻講肄以修明業於是觀行於鄕<lb/>
閭察議於親隣舉禮於朝廷考績於所蒞使言足以<lb/>
宣彼我而不至於辯也義足以通物心而不至於爲<lb/>
佞也學足以通古今而不至於爲文也直足以明正<lb/>
順而不至於爲狂也野不議朝處不談務少不論長<lb/>
賤不辯貴先王之教也傳曰不在其位不謀其政天<lb/>
下有道庻人不議此之謂矣苟失斯道庻人干政權<lb/>
移於下物競所能人輕其死所以亂也至乃夏馥毁<lb/>
形以免死袁閎滅禮以自全豈不哀哉時諸黃門無<lb/>
功而侯者大將軍竇武上表曰陛下即位以來梁孫<lb/>
鄧毫貴戚專勢侵逼公卿略驅吏民惡熟罪深或誅<lb/>
<pb n="KR2b0004_SBCK_022-19a"/>
滅相續以常侍黃門竊弄王命欺罔競行謗讟争入<lb/>
如忠臣李固杜喬在朝必竭忠奉之節覺其姦萌因<lb/>
造妖言䧟之禍門陛下不察加以大戮冤感皇天痛<lb/>
入后土賢愚悲悼小大傷摧固等旣殁宦黨受封快<lb/>
兇慝之心張豺狼之口天下咸言直如弦死道邉曲<lb/>
如鉤封公侯謡言之作正爲於此陛下違漢舊典謂<lb/>
必可行自造制度妄爵非人今朝廷日衰姦臣専政<lb/>
臣恐有胡亥之難在於不乆趙高之變不朝則夕臣<lb/>
實懷愚不憚瞽言使身死名著碎體糞土薦肉狐䑕<lb/>
猶生之年雖尊官厚禄不以易之也謹冐死陳得失<lb/>
之要凡七十餘條伏惟陛下深思臣言束骸候誅武<lb/>
<pb n="KR2b0004_SBCK_022-19b"/>
數進忠言辭㫖懇惻李膺等𬒳赦由武申救之也<lb/>
元康元年春正月西羌冦三輔夫餘夷王冦玄菟夏<lb/>
四月中郎將張奐以南單于車兒不能治國事上言<lb/>
更立左鹿蠡王都紺爲單于詔曰春秋大居正車兒<lb/>
一心同向化何罪而黜其遣還廷攝部落五月壬子<lb/>
晦日有蝕之六月甲寅詔公卿校尉舉賢良方正各<lb/>
一人潁川荀爽對策曰臣聞火生於木故其德孝漢<lb/>
之謚帝稱孝者其義取此也故漢制使天下皆講孝<lb/>
經選吏能舉孝廉蓋以孝爲務也夫䘮親自盡孝之<lb/>
終也今二千石不得終三年䘮恐非所以爲孝道而<lb/>
稱火德也頃者㣧嗣數乏本枝不繁其咎未必不由<lb/>
<pb n="KR2b0004_SBCK_022-20a"/>
此徃者孝文勞謙自約行過乎儉故有遺詔以日易<lb/>
月此謂夷惠激俗適身而巳不可貫之萬世後爲嗣<lb/>
德者也雖古今損益未能諒隂可存其禮以示天下<lb/>
又公卿二千石皆輔主宣化政之本也而使不赴父<lb/>
母之䘮人義替矣春秋傳曰上之所爲民之歸也上<lb/>
使不爲民或爲之是以加罰假若上之所爲而民亦<lb/>
爲之向其化也又何誅焉假使大臣皆不行三年之<lb/>
䘮何以責之古者臣有大䘮則君三年不呼其門可<lb/>
如舊禮以美風俗臣聞有夫婦然後有父子有父子<lb/>
然後有上下有上下然後有禮義故夫婦之始王教<lb/>
之端也孔子曰天尊地卑乾坤定矣書曰釐降二女<lb/>
<pb n="KR2b0004_SBCK_022-20b"/>
于嬀汭言雖帝堯之女下嫁於虞猶屈體降下婦道<lb/>
於虞氏也春秋之義王姬嫁齊侯使魯主之不以天<lb/>
子之尊加諸侯也今漢承秦法設尚主之儀以妻制<lb/>
夫失陽唱之義以卑臨尊違乾坤之道今誠改尚主<lb/>
之制稱尊卑之性則嘉瑞降天吉符出地是以萬物<lb/>
各得其叙矣書奏爽即棄去之庚于大赦天下秋八<lb/>
月黃龍見巴郡初民就池浴相戱曰此中有黃龍因<lb/>
流行民間太守上言時史以書帝紀是時政治衰缺<lb/>
所居多言瑞應皆此類也本志曰瑞興非時則爲妖<lb/>
孽爲言雖虚此爲龍孽也冬十月壬戌南宫平城内<lb/>
屋壞十二月丁丑帝崩于德陽殿初河間孝王生解<lb/>
<pb n="KR2b0004_SBCK_022-21a"/>
瀆亭侯淑淑生萇萇生宏帝崩無嗣大將軍竇武召<lb/>
御史劉儵儵盛稱宏於武武與太后定䇿禁中太后<lb/>
詔曰大行皇帝德配天地光照上下不獲胤嗣之祚<lb/>
早棄萬國朕憂心摧傷追覽前代法王后無適即擇<lb/>
賢六親考德叙才莫若解瀆亭侯宏年十有二嶷然<lb/>
有周成之質春秋之義爲人後者爲之子其以宏爲<lb/>
行皇帝嗣使光禄大夫劉儵持節之國奉迎<lb/>
後漢孝桓皇帝紀下卷第二十二<lb/>
<pb n="KR2b0004_SBCK_022-21b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_023-1a"/>
後漢孝靈皇帝紀上卷第二十三　袁宏<lb/>
建寧元年春正月己亥上徴至大將軍竇武持節迎<lb/>
于夏門亭庚子即皇帝位以太尉陳蕃爲太傅以將<lb/>
軍竇武爲司徒胡廣録尚書事詔曰太傅陳蕃輔弼<lb/>
先帝出納爲允謇諤之節宣于本朝朕𥘉踐祚親授<lb/>
䇿命忠篤之性老而彌純其封蕃爲高陽侯固讓不<lb/>
受章十餘上乃許三月辛丑葬孝桓皇帝于宣陵庚<lb/>
午大赦天下賜男子爵孝悌力田帛各有差夏四月<lb/>
甲午追尊祖解瀆亭侯淑爲孝元皇帝考嗣侯萇爲<lb/>
孝仁皇帝妃董姬爲慎園貴人戊辰以長樂衛尉王<lb/>
暢爲司空五月丁未朔日有蝕之六月癸巳録定策<lb/>
<pb n="KR2b0004_SBCK_023-1b"/>
功封竇武曹節等十一人爲列侯八月司空王暢以<lb/>
災異䇿罷宗正劉寵爲司空暢字叔茂太尉龔之子<lb/>
也𥘉暢爲南陽太守設禁令明賞罰太守下車之後<lb/>
而故犯法者發屋伐樹塞井移竈豪強戰慄晏開早<lb/>
閉功曹張敞諫曰蓋聞諸經典殷湯開三靣之網而<lb/>
四方歸仁武王除炮烙之刑而天下咸服高祖創業<lb/>
約法三章孝文寛刑號稱太宗若夫卓茂文翁之徒<lb/>
皆去嚴刻務崇温和夫明哲之君網漏吞舟之魚然<lb/>
後三光明於上民物和於下愚謂舜舉臯陶不仁者<lb/>
逺隨㑹爲政晉盗奔秦治民在德不在於刑暢於是<lb/>
崇寛愼刑旌賢表德暢以郡俗奢富欲約己以矯之<lb/>
<pb n="KR2b0004_SBCK_023-2a"/>
乃衣大布坐羊皮車厩馬羸弊而不改之同郡劉表<lb/>
時年十七從暢受學進諫曰蓋聞奢不僣上儉不逼<lb/>
下守道行禮貴處可否之間清不暴鱗濁不汙泥蘧<lb/>
伯玉耻獨爲君子府君不希孔聖之明訓而慕夷齊<lb/>
之末操無乃皎然自貴於世暢荅曰昔公儀休在魯<lb/>
㧞園葵去織婦孫叔敖相楚其子披裘刈薪夫以約<lb/>
失之者鮮矣聞伯夷之風者貪夫廉懦夫有立志雖<lb/>
以不德敢慕高風且以矯俗也太后新攝政政之巨<lb/>
細多委陳蕃竇武同心戮力以奬王室徴用天下名<lb/>
士叅政事於是天下英雋知其風指莫不人人延頸<lb/>
相望太平其後中常侍曹節與上乳母趙嬈求謟於<lb/>
<pb n="KR2b0004_SBCK_023-2b"/>
太后太后信之數出詔命有所封拜蕃武毎諫不許<lb/>
會有日蝕之變蕃謂武曰昔蕭望之爲石顯所殺李<lb/>
杜禍及妻子有一石顯望之尚爲之死況數十人邪<lb/>
趙夫人旦夕亂政其患最甚蕃以餘年請爲將軍除<lb/>
之因災之變以除佞臣誰曰不可武亦謀之深納蕃<lb/>
言乃言之於太后曰故事内官但典門戸給事左右<lb/>
而已今乃參政事貴顯朝廷父子兄弟並在列位天<lb/>
下匈匈多以爲患今可悉除之太后曰此皆天所生<lb/>
漢元以來世世用事國之舊典何可廢也但誅其惡<lb/>
耳武性詳重疑而未决是時太白犯上將星又入太<lb/>
㣲侍中劉瑜素善天文與蕃書曰星辰錯亂不利大<lb/>
<pb n="KR2b0004_SBCK_023-3a"/>
臣前所謀者事宜速斷之蕃武得書將發於是以朱<lb/>
㝢爲司隷校尉劉祐爲河南尹武奏收中常侍曹節<lb/>
長樂食監王甫等使侍中劉瑜内其奏謀頗泄漏節<lb/>
等乃竊發瑜奏且知其事節曰前先帝宫人嫁武父<lb/>
子載取之各且十餘人此大罪也身自不正何以正<lb/>
人中黃門朱㝢曰其中放縱者罪當誅耳我曹何罪<lb/>
乃與等軰十餘人結誅武等是夜矯詔以王甫爲黃<lb/>
門令持節誅尚書令尹勲因共脅太后取璽綬九月<lb/>
辛亥節請帝御前殿召公卿百官易拜司隷校尉河<lb/>
南尹遣中謁者分守南北宫節稱詔收大將軍竇武<lb/>
武不受詔與子紹將北宫二千人屯洛陽都亭太傅<lb/>
<pb n="KR2b0004_SBCK_023-3b"/>
陳蕃聞起兵將官屬諸生八十餘人到承明門使者<lb/>
不内曰公未𬒳詔召何得勒兵入宫蕃曰趙鞅專兵<lb/>
向宫以逐君側之惡春秋義之有使者出開門蕃到<lb/>
尚書門正色曰大將軍竇武忠以衛國黃門常侍無<lb/>
道欲誣忠良邪黃門王甫曰先帝新棄天下山陵未<lb/>
成武有何功兄弟父子並封三侯又設樂飲讌多取<lb/>
掖庭宫人旬日之間資財巨萬大臣若此是爲道邪<lb/>
公爲宰輔苟相阿黨復何求賊使劒士收蕃蕃聲逾<lb/>
厲辭氣不橈遂送蕃北寺獄節又稱詔以少府周静<lb/>
行車騎軍與匈奴中郎將張奐王甫持節共以討武<lb/>
等與武陳兵於闕下甫令其軍曰黃門常侍反逆無<lb/>
<pb n="KR2b0004_SBCK_023-4a"/>
道何盡隨之反乎先降有重賞中宫執勢久士皆畏<lb/>
之於是免武兵數十人者各爲部歸於甫軍自旦至<lb/>
食時兵降且盡武自殺紹等走靖等皆斬紹弟機親<lb/>
族賔客悉誅之蕃亦𬒳害妻子徙日南皇太后遷于<lb/>
雲臺於是自公卿以下嘗爲蕃武所舉皆免官禁錮<lb/>
蕃字仲舉汝南平輿人初袁閎爲郡功曹舉蕃以自<lb/>
代曰陳蕃有匡弼之才不可久屈宜以禮致之於是<lb/>
爲郡功曹舉賢良方正皆不就桓帝初招延俊乂徵<lb/>
拜爲議郎起署爲尚書稍遷九卿初爲豫章太守獨<lb/>
設一榻以候徐孺子餘人不得而接其高簡亮正皆<lb/>
此類也丙辰司徒胡廣爲太傅録尚書事司空劉寵<lb/>
<pb n="KR2b0004_SBCK_023-4b"/>
爲司徒寵字祖榮東萊牟平人初爲㑹稽太守正身<lb/>
率下郡中大治徴入爲將作大匠山隂縣有數老父<lb/>
年各八十餘居若邪山下去郡十里聞寵當遷相率<lb/>
共徃送寵人齎百錢寵見老父曰何乃自苦來邪對<lb/>
曰山谷鄙老生未嘗到郡縣他時吏發不去民間或<lb/>
狗吠竟夕民不得安自明府下車以來吏稀至民間<lb/>
狗不夜吠老值聖化今聞當見棄故自力來送寵曰<lb/>
吾何能及公耶甚勤苦父老爲選一大錢受之故會<lb/>
稽號爲取一錢其清如此薄衣服弊車馬其與人交<lb/>
恂恂然在朝廷正色不可干以私閉門靜居不接賔<lb/>
客教誨子孫而已故進不見惡退無謗言封曹節十<lb/>
<pb n="KR2b0004_SBCK_023-5a"/>
八人爲列侯討陳竇之功也十月甲辰晦日有蝕之<lb/>
鮮卑犯幽州殺略吏民自此已後無歲不犯塞陳竇<lb/>
之誅海内冤之曹節善招禮名賢以衛其罪乃言於<lb/>
帝就拜姜肱爲犍爲太守韋著爲東海相招書迫切<lb/>
肱浮海遁逃卒不屈去著不得已遂解巾臨郡爲政<lb/>
任威刑妻子放恣爲受罰家所告輪輸左校刑音歸<lb/>
郷里爲姦人所殺<lb/>
二年春正月丁丑大赦天下迎愼國董貴人幸南宫<lb/>
嘉德殿二月己巳尊董貴人爲孝文皇后后置永宫<lb/>
如匽貴人之禮貴人河間人配解瀆侯萇生帝后兄<lb/>
子重爲五宫中郎將夏四月壬辰青虵見御座殿軒<lb/>
<pb n="KR2b0004_SBCK_023-5b"/>
癸巳大風折木詔群臣各上封事靡有所諱議郎謝<lb/>
弼上䟽曰蓋聞虵者女子之祥也皇太后幽隔空宫<lb/>
愁感天心所致于皇太后定䇿帷幄援立陛下雖父<lb/>
兄不軌非皇太后之罪陛下當以其誅㓕之故特加<lb/>
慰釋之念而反隔絶靡有朝問之禮大虧孝道不可<lb/>
以示四方昔周襄王不能事母夷狄交侵天命去之<lb/>
遂陵遲不復興禮爲人後者爲之子今以孝桓皇帝<lb/>
爲父豈得不以皇太后爲母哉援神契曰天子行孝<lb/>
四夷和平方今邊境斥候兵革鋒起非孝無以濟之<lb/>
願陛下上以尭舜爲法下以襄王爲戒無令皇后憂<lb/>
愁於北宫一旦有霧露之疾陛下當何靣目以見天<lb/>
<pb n="KR2b0004_SBCK_023-6a"/>
下乎又匈奴中郎將張奐上書曰臣聞風爲號令動<lb/>
物通氣木者火之本相湏乃明虵者屈伸隱顯似龍<lb/>
順至爲休徵逆來爲災殃故大將軍竇武忠肅恭儉<lb/>
有援立之功太傅陳蕃敦方抗直夙夜匪懈一旦𬒳<lb/>
誅天下驚怛海内嘿嘿莫不哀心昔周公旣薨成王<lb/>
葬不具禮天乃大風偃木折樹成王發書感悟備禮<lb/>
改葬天乃立反風其木樹盡起今宜改葬蕃武選其<lb/>
家屬諸𬒳禁錮一宜蠲除則災變可消昇平可致也<lb/>
天子雖知奐言是然迫於節等不得從之中官惡謝<lb/>
弼出爲陵府丞郡縣承旨以他罪死獄中張奐字然<lb/>
明燉煌酒泉人少與安定皇甫規俱顯當世而奐又<lb/>
<pb n="KR2b0004_SBCK_023-6b"/>
與規善𥘉奐爲梁冀所辟冀𬒳誅奐廢錮衆人莫敢<lb/>
爲言唯規數薦奐由是爲武威太守渡遼將軍幽并<lb/>
清淨吏民歌之徵拜大司農賜錢二十萬除家一人<lb/>
爲郎奐讓不受願徙戸華隂舊制邊民不得内徙唯<lb/>
奐因功得聽故奐始爲弘農人建寧𥘉奐新至未除<lb/>
會陳竇之事中賞侍曹節等承制使奐率五營士圍<lb/>
武武自殺蕃下獄死義士以此非奐然素立清節當<lb/>
可否之間雖禦不敢奪也後以黨事免官禁錮河東<lb/>
太守董卓慕其名使兄遺奐縑百匹奐不受知卓有<lb/>
姦兇之心遂與絶至於朋友之饋雖車馬不辭也時<lb/>
𬒳黨錮者多不守静或徙或死唯奐杜門不出養徒<lb/>
<pb n="KR2b0004_SBCK_023-7a"/>
著書矣六月司徒劉寵爲太尉九月江夏丹陽蠻夷<lb/>
反李膺等以赦獲免而黨人之名書在王府詔書每<lb/>
下輒伸黨人之禁陳竇當朝後親而用之皆勤王政<lb/>
而盡心力㧞忠賢而疾邪佞陳竇已誅中官逾專威<lb/>
勢旣息陳竇之黨又懼善人謀己乃諷有司奏諸鉤<lb/>
黨者請下州郡考治時上年十四問節等曰何以爲<lb/>
鉤黨對曰鉤黨者即黨人也上曰黨人何用爲而誅<lb/>
之邪對曰皆相舉群軰欲爲不軌上曰黨人而爲不<lb/>
軌不軌欲如何對曰欲圖社稷上乃可其奏於是故<lb/>
司空王暢太常趙典大司空劉祐長樂少府李膺太<lb/>
僕杜密尚書荀緄朱㝢魏朗侍中劉淑劉瑜左中郎<lb/>
<pb n="KR2b0004_SBCK_023-7b"/>
將丁栩潁川太守巴肅沛相荀昱議郎劉儒故掾范<lb/>
滂皆下獄誅皆民望也其餘死者百餘人天下聞之<lb/>
莫不垂泣<lb/>
袁宏曰夫稱至治者非貴其無亂貴萬物得所而不<lb/>
失其情也言善教者非貴其無害也貴性理不傷性<lb/>
命咸遂也故治之興所以道通群心在乎萬物之生<lb/>
也古之聖人知其如此故作爲名教平章天下天下<lb/>
旣寧萬物之生全也保生遂性久而安之故名教之<lb/>
益萬物之情大也當其治隆則資教以全生及其不<lb/>
足則立身以重教然則教也者存亡之所由也夫道<lb/>
衰則教虧幸免同乎茍生教重則道存滅身不爲徒<lb/>
<pb n="KR2b0004_SBCK_023-8a"/>
死所以固名教也汙隆者世時之盛衰也所以亂而<lb/>
治理不盡世弊而教道不絶者任教之人存也夫稱<lb/>
誠而動以理爲心此情存乎名教者也内不忘己以<lb/>
爲身此利名教者也情於名教者少故道深於千載<lb/>
利名教者衆故道顯於當年蓋濃薄之誠異而逺近<lb/>
之義殊也統體而觀斯利名教之所取也郷人謂李<lb/>
膺曰可逃之乎膺歎曰事不辭難罪不逃刑臣之節<lb/>
也吾年已七十禍自己招復何避乎詔書至汝南督<lb/>
郵吳道悲泣不忍出縣中不知所爲范滂聞之曰督<lb/>
郵何泣哉此必爲吾也徑詣縣獄縣令郭揖見滂曰<lb/>
天下大矣子何爲在此滂曰何敢彰罪於君使禍及<lb/>
<pb n="KR2b0004_SBCK_023-8b"/>
老母滂與母訣曰滂承順教訓不能保全其身得下<lb/>
奉亡君於九泉亦其願也母曰爾得李杜齊名吾復<lb/>
何恨三君八雋之死郭泰私爲之慟曰人之云亡邦<lb/>
國殄瘁漢室滅矣未知瞻烏爰止于誰之屋泰字林<lb/>
完太原介休人少孤養母年二十爲縣小吏喟然嘆<lb/>
曰大丈夫焉能處斗筲之役乃言於母欲就師問母<lb/>
對之曰無資奈何林宗曰無用資爲遂辭母而行至<lb/>
成臯屈伯彦精廬并日而食衣不蓋形人不堪其憂<lb/>
林宗不改其樂三年之後藝兼游夏同邑宋仲字雋<lb/>
有高才諷書日萬言與相友善閒居逍遥泰謂仲曰<lb/>
蓋昔之君子會友輔仁夫周而不比群而不黨皆始<lb/>
<pb n="KR2b0004_SBCK_023-9a"/>
於將順終于匡救濟俗變教隆化之道也於是仰慕<lb/>
仲尼俯則孟軻周流華夏採禇幽滯泰始中至京師<lb/>
陳留人符融見而嘆曰高雅竒偉逹見清理行不苟<lb/>
合言不夸毗此異士也言之於河南尹李膺與相見<lb/>
曰吾見士多矣未有如郭林宗者也其聰識通朗高<lb/>
雅密博今之華夏鮮見其儔友而親之陳留人韓卓<lb/>
有知人之鍳融見原以己言告之卓曰此太原士也<lb/>
他日又以泰言告之卓曰四海内士也吾將見之於<lb/>
是驟見泰謂融曰此子神氣沖和言合規矩高才妙<lb/>
識罕見其倫陳留蒲亭亭長仇香年已長矣泰見香<lb/>
在而言之明日起朝之曰君泰之師非泰之友陳留<lb/>
<pb n="KR2b0004_SBCK_023-9b"/>
茅容年四十矣親耕隴畆避雨樹下衆人悉踐蹲容<lb/>
獨釐膝危坐泰竒其異請問舎所在因寄宿容明旦<lb/>
殺鷄作食泰謂之爲己也容分半食母餘半度置自<lb/>
與泰素飡泰曰卿賢哉逺矣郭泰猶減三牲之具以<lb/>
供賔旅而卿如此乃我友也起對之揖勸令學問卒<lb/>
成盛德嘗止陳國文孝童子魏昭求入其房供給灑<lb/>
掃泰曰年少當精義書曷爲來近我乎昭曰蓋聞經<lb/>
師易遇人師難遭故欲以素絲之質附近朱藍耳泰<lb/>
美其言聽與共止嘗不佳夜後命昭作粥粥成進泰<lb/>
泰一呵之曰爲長者作粥不加意敬使不可食以杯<lb/>
擲地昭更爲粥重進泰復呵之如此者三昭姿無變<lb/>
<pb n="KR2b0004_SBCK_023-10a"/>
容顔色殊恱泰曰吾始見子之面而今而後知卿心<lb/>
耳遂友而善之鉅鹿孟敏字叔逹客居太原未有知<lb/>
名叔逹曾至市買甑荷擔堕地徑去不顧時適遇林<lb/>
宗林宗異而問之甑破可惜何以不顧叔逹曰甑旣<lb/>
已破視之無益林宗以爲有分决與之言知其德性<lb/>
謂必爲善士勸使讀書游學十年知名當世其宗人<lb/>
犯法恐至大辟父老令至縣請之叔逹曰犯法當死<lb/>
不應死自活此明理也何請之有父老董敦之曰儻<lb/>
其死者此大事也柰何以宜適而不受邪叔逹不得<lb/>
已乃行見楊氏令不言而退令曰孟徵君高雅絶世<lb/>
雖其不言吾爲原之矣初汝南袁閎盛名蓋世泰見<lb/>
<pb n="KR2b0004_SBCK_023-10b"/>
之不宿而退汝南黃憲邦邑有聲天下未重泰見之<lb/>
數日乃去薛恭祖曰聞足下見袁奉高車不停軌鑾<lb/>
不輟軛從黃叔度乃彌日信宿非其望也林宗答曰<lb/>
奉高之器譬諸汎濫雖清易挹叔度汪汪如萬頃之<lb/>
波澄之而不清橈之而不濁其器深廣難測量也雖<lb/>
住稽留不亦可乎由是憲名重於海内初泰嘗止陳<lb/>
留學宮學生左原犯事斥逐泰具酒食勞原於路側<lb/>
謂之曰昔顔涿聚梁甫之大盜段干木晉國之大駔<lb/>
卒爲齊之忠臣魏之名賢且蘧伯玉顔子淵猶有過<lb/>
誰能無乎愼勿恨之貴躬而已或曰何爲禮慰小人<lb/>
泰曰諸君黜人不託以藜蒸無有掩惡含垢之義人<lb/>
<pb n="KR2b0004_SBCK_023-11a"/>
而不仁疾之已甚亂也吾懼其致害故訓之後原結<lb/>
客謀構己者至期曰林宗在此負其前言於是去後<lb/>
事發露衆人咸自以蒙更生之賜於泰泰謂濟隂黄<lb/>
元艾曰卿高才絶人足爲偉器然年過四十名聲著<lb/>
矣於此際當自匡持不然將失之矣元艾笑曰但恐<lb/>
才力不然至此年矣若如所勑敢自克保庻不有累<lb/>
也林宗曰吾言方驗卿其愼之元艾聲聞遂隆後見<lb/>
司徒袁隗隗歎其英異曰若索女壻如此善矣有人<lb/>
以隗言告元艾又自生意謂之曰袁公有女得無欲<lb/>
嫁與卿乎元艾婦夏侯氏有三便遣歸家將黜之更<lb/>
索隗女也夏侯氏父母曰婦人見去當分釵斷帶請<lb/>
<pb n="KR2b0004_SBCK_023-11b"/>
還之遂還元艾爲主人請親屬及賔客二十餘人夏<lb/>
侯氏便於座中攘臂大呼數元艾隱慝穢惡十五事<lb/>
曰吾早欲棄卿去而情所未忍耳今反黜我遂越席<lb/>
而去元艾諸事悉發露由此之故廢棄當世其弘明<lb/>
善惡皆此類也後遭母憂䘮過于哀徐孺子荷擔來<lb/>
弔以生蒭一束頓廬前旣唁而退或問此誰也林宗<lb/>
曰南州高士徐孺子者其人諸生吾不堪其喻也鉅<lb/>
鹿孫威直來弔旣而介休賈子序亦來弔林宗受之<lb/>
威直不辭而去門人告之林宗遣人追之曰何去之<lb/>
疾也威直曰君天下名士門無雜賔而受惡人之喭<lb/>
誠失其所望是以去耳林宗曰宜先相問何以便去<lb/>
<pb n="KR2b0004_SBCK_023-12a"/>
邪郷里賈子序者實有匈險之行爲國人所棄聞我<lb/>
遭䘮而洗心來弔此亦未𬒳大道之訓而有修善之<lb/>
志也吾故受之若其遂變化者棄損物更爲貴用如<lb/>
其不然不保其徃也且仲尼不逆互郷柰何使我拒<lb/>
子序也子序聞之更自革修終成善人其善誘皆此<lb/>
類也其所提㧞在無聞之中若陳元龍何伯求終成<lb/>
秀異者六十餘人其所臨官若陳仲弓夏子治者十<lb/>
餘人皆名德也石雲考從容謂宋子俊曰吾與子不<lb/>
及郭生譬諸由賜不敢望回也今卿言稱宋郭此河<lb/>
西之人疑卜商於夫子者也若遇曾參之詰何辭以<lb/>
對乎子俊曰魯人謂仲尼東家丘蕩蕩體大民不能<lb/>
<pb n="KR2b0004_SBCK_023-12b"/>
名子所明也陳子禽以子貢賢於仲尼淺見之言故<lb/>
然有定邪吾嘗與杜周甫論林宗之德也清高明雅<lb/>
英逹瓌瑋學問淵深妙有俊才然其愷悌玄澹格量<lb/>
高俊含弘博恕忠粹篤誠非今之人三代士也漢元<lb/>
以來未見其匹也周甫深以爲然此乃宋仲之師表<lb/>
也子何言哉於是勸林宗仕泰曰不然也吾夜觀乾<lb/>
象晝察人事天之所廢不可支也方今卦在明夷爻<lb/>
直勿用之象濳居利貞之秋也猶恐滄海橫流吾其<lb/>
魚也吾將巖棲歸神咀嚼元氣以修伯陽彭祖之術<lb/>
爲優哉游哉聊以卒歲者遂辭王公之命闔門教授<lb/>
泰身長八尺儀貌魁岸善談論聲音如鍾宵行幽闇<lb/>
<pb n="KR2b0004_SBCK_023-13a"/>
必正其衣服家有書五千卷率多圖緯星曆之事與<lb/>
其等類行晨則在前暮則在後所歷亭傳不處正堂<lb/>
恒止逆旅之下先加糞除而後處焉及宿止冬讓温<lb/>
厚夏讓清凉如郷里或有爾者父母諺曰欲作郭林<lb/>
宗邪仇季字香智陳留考城人行至純嘿郷黨無知<lb/>
者年四十召爲縣吏以科選爲蒲亭長勸耕桑合嫁<lb/>
娶農事畢令子弟群居同學䘮不辦者躬自助之其<lb/>
孤寡貧窮令宗人相贍之其剽輕無業者宗人亦處<lb/>
業之不從科者罰之以榖代公賦多少有次行之朞<lb/>
月里無盗竊香初到亭民有陳元者獨與母居供養<lb/>
有違母詣香告元不孝香驚曰吁是何謂乎近日過<lb/>
<pb n="KR2b0004_SBCK_023-13b"/>
舎廬落整頓耕芸以時此非惡人但教化未至且婦<lb/>
人守寡養孤上欲激貞名於當世中欲不負於黃泉<lb/>
下欲育遺嗣而繼宗也此三節者婦人之妙行也母<lb/>
旣若斯華髪矣奈何以旦之忿棄歷年之勤乎且母<lb/>
養人孤遺不能成濟若死者有知百歲之後當何以<lb/>
見亡者母涕泣而起香留爲具食囑曰歸勿復言吾<lb/>
方爲教之旣而之曰里於衆中厲言曰此里當有孝<lb/>
子陳元今何在衆指曰是也香起揖之孝行慰勉之<lb/>
謂衆曰此孝義里當見異以陳元故後諸郷數日賫<lb/>
酒禮到元家上堂與相對視其食飲之具有異於他<lb/>
日遂復陳孝行以誘其心如是者數焉元卒爲孝子<lb/>
<pb n="KR2b0004_SBCK_023-14a"/>
郷邑所稱縣表其閭丞掾致禮是時河内令王奐政<lb/>
尚嚴猛聞香以德化民署香主簿請與相見謂之曰<lb/>
聞在蒲亭陳元不罰而化之得無鷹鸇之志邪香曰<lb/>
以鷹鸇不若鸞凰故不爲也奐謝遣曰枳棘之林非<lb/>
鸞所集百里非大賢之路州郡並請皆辭以疾宴居<lb/>
必正衣服妻子有過免冠自責妻子庭謝思過香冠<lb/>
妻子乃敢升堂終不加喜怒聲色妻子事之若事嚴<lb/>
君焉黃憲字叔度汝南愼陽人父爲牛醫憲識度淵<lb/>
深時人莫得而測年十四潁川荀季和見而嘆曰足<lb/>
下吾之師也汝南周子居常曰吾旬月之間不見黃<lb/>
叔度則鄙吝之心生矣時汝南戴叔鸞者高邁之士<lb/>
<pb n="KR2b0004_SBCK_023-14b"/>
也當時意氣人所推服然毎見憲未嘗不悵然自失<lb/>
母問之曰汝何爲不樂復從牛醫兒所來邪叔鸞跪<lb/>
曰良毎自以才能不減叔度至於靣料其人瞻之在<lb/>
前忽焉在後可爲良之師也舉孝廉無就之意其僚<lb/>
輩皆瞻望於憲以爲凖的於是俱到京師稱病而歸<lb/>
也陳寔字仲弓潁川許人少爲縣吏常給厮役時縣<lb/>
吏鄧邵毎出候賔見寔執書立誦邵嘉之即解録遣<lb/>
使詣太學寔推純誠不厲名行然羅居老少皆親而<lb/>
敬之郷閭訟者輒求正於寔寔以理喻曲直退無怨<lb/>
者皆曰寧爲刑罰所及不爲陳君所非寔嘗爲郡功<lb/>
曹中常侍侯覽屬非其人太守高倫出教教之寔固<lb/>
<pb n="KR2b0004_SBCK_023-15a"/>
請不可太守曰侯常侍不可違君勿言寔乃封教入<lb/>
見必不得已寔請自舉之不足以陳明德退而署文<lb/>
學掾於是郷里咸以寔爲失舉寔晏然自若倫去郡<lb/>
故人送於傳舎乃具言其狀善稱君惡稱巳陳君之<lb/>
謂也由是衆談咸服焉辟黃瓊府除聞喜太丘長其<lb/>
政不嚴而治百姓愛敬之長子紀字元方小子淑字<lb/>
季方皆以儒業德禮稱紀子群名重魏晉文帝嘗問<lb/>
群卿何如父祖群對曰臣祖寔不言而治臣父紀言<lb/>
而行之至於臣群有其言而必行是歳爵號乳母趙<lb/>
嬈爲平氏君<lb/>
三年春河内婦食夫河南人夫食婦冬濟南盗賊群<lb/>
<pb n="KR2b0004_SBCK_023-15b"/>
起冬十月大鴻臚喬玄爲司空<lb/>
四年春正月甲子帝加元服大赦天下二月癸卯地<lb/>
震河水清三月辛酉朔日有蝕之太尉劉寵司空喬<lb/>
玄以災異䇿罷夏四月河東地裂十二處各長十餘<lb/>
里秋七月癸丑立皇后宋氏宋隱之從孫也以選掖<lb/>
庭立爲皇后父豐爲執金吾封不期侯冬十月戊午<lb/>
上率群臣朝皇太后于雲臺初太后有援立之功竇<lb/>
氏雖誅上心知之故率群臣俱朝焉黃門令董萌因<lb/>
上意數爲太后怨上深納之供給致養毎過於别於<lb/>
是曹節王甫共疾萌以親附竇后謗訕永樂萌下獄<lb/>
死<lb/>
<pb n="KR2b0004_SBCK_023-16a"/>
五年春正月車駕上原陵諸侯王公王及外戚家婦<lb/>
女郡國計吏匈奴單于西域三十六國侍子皆會焉<lb/>
如會殿之儀禮樂闋百官受賜爵計吏以次嚮殿前<lb/>
上先帝御座具言俗善惡民所疾苦司徒椽蔡邕慨<lb/>
然歎曰聞古不墓祭而上陵之禮如此其備也察其<lb/>
本意乃知孝明皇帝至孝惻隱不易奪也或曰本意<lb/>
云何對曰西京之時其禮不可得而聞也光武世始<lb/>
葬于此明帝嗣位逾年群臣朝正感先帝不復見此<lb/>
禮乃率公卿百僚就陵而朝焉蓋事亡如事存之意<lb/>
也與先帝有瓜葛之親男女畢會郡計吏各向神坐<lb/>
而言庻幾先帝魂神聞聽之也今者日月久逺非其<lb/>
<pb n="KR2b0004_SBCK_023-16b"/>
時人但見其禮不知其哀煩而不省者先帝孝思之<lb/>
心者也<lb/>
僖平元年春三月壬戌太傅胡廣薨贈安郷侯印綬<lb/>
謐曰文侯廣字伯始南郡華容人初爲郡吏在散輩<lb/>
中太守法雄有子曰眞善知人言於父雄曰南郡掾<lb/>
吏其民畧可知今當舉孝廉爲國選士不可不擇寧<lb/>
有其人乎雄曰未有所擬也真求與掾相見獨竒廣<lb/>
廣時年二十六雄舉廣爲孝廉至京師廣爲天下第<lb/>
一旬月拜尚書郎稍遷九卿公輔屢登三事元老在<lb/>
位國家多難廢立邪正之間以厚重自居不能有所<lb/>
明然年逾八十繼母在堂朝夕定省子道不虧傍無<lb/>
<pb n="KR2b0004_SBCK_023-17a"/>
几杖言不稱老居䘮盡禮及廣薨故吏自公卿大夫<lb/>
數百人皆縗絰殯泣自漢興以來未嘗有也廣所臨<lb/>
治無粃政世爲之諺曰天下中庸有胡公此時公輔<lb/>
者或樹私恩爲子孫計其後累世致公卿而廣子孫<lb/>
無過二千石者夏四月甲午青蛇見御座詔問群臣<lb/>
靡有所諱光禄卿楊賜上書曰臣聞休徴則五福應<lb/>
咎徴則六極至夫善不妄來災不空發必應行而至<lb/>
王者心有所惟意有所想未形顔色則五星推移隂<lb/>
陽乖動以此觀之知天之與人相去不遐蛇者於洪<lb/>
範鱗蟲之象思心不逮之所致也不逮之効時則有<lb/>
龍蛇之孽詩云惟虺惟蛇女子之祥春秋書鄭昭公<lb/>
<pb n="KR2b0004_SBCK_023-17b"/>
時兩蛇闘於南門之外其後昭公殆以女敗昔周王<lb/>
承文王之盛一朝晏超夫人不鳴璜宫門不擊柝關<lb/>
雎之人見機而作夫女謁行則讒夫昌䜛夫昌則苞<lb/>
苴通殷湯以此自誡即濟於旱亢之災唯陛下思乾<lb/>
剛之道别内外之宜崇帝乙之制受元吉之祉抑皇<lb/>
后之權割豔妻之愛則蛇變可消禎祥立應殷戊宋<lb/>
景其事甚明上深納之五月己未大赦天下常侍張<lb/>
樂太僕侯覧專權驕恣詔收印綬覧自殺阿黨者皆<lb/>
免六月癸巳皇太后竇氏崩載衣車城南市舎將殯<lb/>
曹節王甫欲用貴人禮上曰太后親立朕身統承大<lb/>
業詩云無言不讎無德不報胡可用貴人禮於是發<lb/>
<pb n="KR2b0004_SBCK_023-18a"/>
䘮成服將葬節孝以竇氏之誅不用太后禮以馮貴<lb/>
人祔桓帝公卿莫敢諫河南尹李咸執藥上書曰臣<lb/>
聞禹湯聞惡是用無過桀紂聞善以亡其國中常侍<lb/>
曹節張諫王甫等因寵乘勢賊害忠良䜛譖故大將<lb/>
軍竇武太傅陳蕃虚遭無形之舋被以滔天之罪陛<lb/>
下不復省覧猥發雷霆之怒海内賢愚莫不痛心武<lb/>
以殁矣無可柰何皇太后親與孝桓皇帝共奉宗廟<lb/>
母養蒸庻繫于天心仁風豐霈四海所宗禮爲人後<lb/>
者爲人之子陛下仰繼元帝豈得不以太后爲母存<lb/>
旣未蒙顧復之報殁又不聞諒闇之哀太后未崩武<lb/>
先坐誅存亡各異事不相逮而恚武不已欲貶太后<lb/>
<pb n="KR2b0004_SBCK_023-18b"/>
非崇有虞之孝昭蒸蒸之仁八方聞之莫不泣血昔<lb/>
秦始皇后不謹䧟幸郎吏始皇暴怒幽閉母后感茅<lb/>
焦之言立駕迎母置酒作樂供養如初夫以秦后之<lb/>
惡始皇之悖尚納茅焦之語不失母子之恩豈况太<lb/>
后不以罪没陛下之過有重始皇臣謹冐昧陳誠左<lb/>
手賫章右手執藥詣闕自聞唯陛下揆茅焦之諫弘<lb/>
始皇之寤復母子之恩崇皇太后園陵之禮上釋皇<lb/>
乹震動之怒下解黎庻酸楚之情也如遂不省臣當<lb/>
飲鴆自裁下覲先帝具陳得失終不爲刀鋸所裁章<lb/>
省上感其言使公卿更議詔中常侍趙忠監臨議者<lb/>
時衆官數百人各相顧望無敢下議廷尉陳球曰皇<lb/>
<pb n="KR2b0004_SBCK_023-19a"/>
太后以舊姓盛德選入椒房冝配桓帝是無所疑忠<lb/>
笑曰廷尉冝便下筆球遂下議曰皇太后在椒房有<lb/>
聰明母儀之德遭天不造援立聖明承繼宗廟功烈<lb/>
至重先帝晏駕而遇大獄遷居空宫不幸早世家雖<lb/>
獲罪非太后意今若别葬誠失天下之望且馮貴人<lb/>
塜墓爲賊所掘骸骨發露與賊併尸䰟靈染汙不冝<lb/>
配至尊忠省球議作色曰陳廷尉此議甚徤欲以蚩<lb/>
球球曰陳竇旣冤皇太后無辜被幽臣常痛之今日<lb/>
言之退而受罪乃臣宿昔之願也諸公卿皆從球議<lb/>
奏御節甫復言曰竇氏罪深無以爲比上曰雖犯惡<lb/>
逆後有大德於朕節甫於是不復言七月甲寅葬桓<lb/>
<pb n="KR2b0004_SBCK_023-19b"/>
思竇皇后冬十月丁亥勃海王悝自殺初悝有罪貶<lb/>
爲奭陶王悝因黃門王甫求復其國賂以租錢五十<lb/>
萬桓帝不豫詔復悝爲勃海王甫以爲己功趣責於<lb/>
悝悝知帝意也不與甫錢由是甫謀悝大逆不道諷<lb/>
司隷校尉叚潁奏治其獄悝遂自殺乃自稱越王攻<lb/>
破郡縣<lb/>
二年春二月大赦天下夏四月司隷校尉叚潁爲太<lb/>
尉秋七月光禄勲楊賜爲司空<lb/>
三年春二月己巳大赦天下太尉叚熲以久疾䇿免<lb/>
河南尹李咸爲太尉夏四月立河間王子虎爲濟南<lb/>
王奉孝仁皇帝祀冬十二月癸酉日有蝕之司空楊<lb/>
<pb n="KR2b0004_SBCK_023-20a"/>
<pb n="KR2b0004_SBCK_023-21a"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_024-1a"/>
後漢孝靈皇帝紀中卷第二十四　袁宏<lb/>
嘉平四年春三月五經文字刻石立于太學之前夏<lb/>
五月丁卯大赦天下延陵園災冬十月改平凖爲中<lb/>
凖使中官爲之令列爲内署令丞悉用中官𥘉虞大<lb/>
家以選入掖庭生沖帝陳夫人生質帝沖帝早崩政<lb/>
在梁氏故未有謚號議郎畢整上䟽曰孝沖皇帝母<lb/>
虞大家質帝母陳夫人皆誕育聖明而未有謚號今<lb/>
當以母氏序列于外戚雖在薨歿猶宜爵贈况二母<lb/>
見存而無寵榮者乎即違母以子貴之義又不可示<lb/>
以後世上感其言以虞大家爲貴人陳夫人爲孝王<lb/>
妃使中常侍持節告憲懷二陵大鴻臚袁隗爲司徒<lb/>
<pb n="KR2b0004_SBCK_024-1b"/>
五年夏四月癸丑大赦天下五月太尉李咸乆病罷<lb/>
光禄劉寛爲太尉閏月永昌太守曹鸞下獄誅𥘉鸞<lb/>
上書訟黨人曰夫黨人者或耆年淵德或衣冠英賢<lb/>
皆宜股肱王室左右大猷者也而乆𬒳禁錮辱在泥<lb/>
塗謀反大逆尚蒙赦宥黨人何罪獨不開恕乎所以<lb/>
災異屢見水旱荐臻皆由於斯宜加沛然以副天心<lb/>
有司奏檻車徴鸞棄市鸞年九十本郡閔其辜於是<lb/>
申黨人之例父兄子弟門生故吏皆免官禁錮冬十<lb/>
月司徒袁隗乆病䇿罷隗字次陽累世三公貴傾當<lb/>
時兄弟逢及隗並喜人事外結英俊内附宦官中常<lb/>
侍袁朗隗之宗人用事於中以逢隗家世宰相推而<lb/>
<pb n="KR2b0004_SBCK_024-2a"/>
崇之以爲援故袁氏寵貴當世富侈過度自漢公族<lb/>
未之有也逢兄子紹好士著名賔客輻輳紹折節下<lb/>
之所擇賢愚逢子術亦任俠好士故天下好事之人<lb/>
爭赴其門輜軿柴車常有千兩寵臣中官皆患之十<lb/>
二月丙戌光禄大夫楊賜爲司徒是時拜爵過差游<lb/>
觀無度賜歎曰吾世受國恩又備宰相安得拱黙哉<lb/>
復上䟽曰臣聞天生蒸民不能自牧故立君長使司<lb/>
牧之是以文王日夜不食以立雍熈之化頃聞拜爵<lb/>
過多每𬒳尚書劾非衆所歸或不知何人昔堯用舜<lb/>
猶尚先試考績以成厥功今之所用無他名德旬月<lb/>
之間累遷高位守道之徒歷載不轉勞逸無别善惡<lb/>
<pb n="KR2b0004_SBCK_024-2b"/>
同流又聞㣲行數出諸苑囿觀鷹犬之勞極般游之<lb/>
樂政事日隳大化陵遲忘乾乾不息忽屢省之欽哉<lb/>
陛下不顧二祖之勤止追慕五宗之高蹤殆非所謂<lb/>
光昭之美而欲以望太平是由曲表而求直影却行<lb/>
而求反前人惟陛下絕慢游之戯念官人之重割超<lb/>
越之恩愼貫魚之次以慰遐邇憤怨之望臣受恩偏<lb/>
厚特忝師傅之任不敢自同凡臣括囊解咎謹自手<lb/>
書早囊密上<lb/>
六年春正月辛丑大赦天下二月武庫東垣自壞夏<lb/>
鮮卑冦邉烏丸校尉夏育上言鮮卑仍犯塞百性怨<lb/>
苦自春以來三十餘人發請幽州諸郡兵岀塞討之<lb/>
<pb n="KR2b0004_SBCK_024-3a"/>
時故護羌校尉田晏以他事論刑因中常侍王甫求<lb/>
爲將甫建議當出軍與育併力詔書遂用晏爲鮮卑<lb/>
中郎將與匈奴中郎將臧旻南單于三道並出時大<lb/>
臣多以爲不便議郎蔡邕議曰周有獫狁之役漢有<lb/>
瀚海之事征罰四夷所由來尚矣然而時有同異勢<lb/>
有可否不可一也天設山河秦築長城漢起塞垣所<lb/>
以分别内外異殊俗也其外則分之夷狄其内則任<lb/>
之良吏後嗣遵業順奉所守苟無慼國之幾豈與蟲<lb/>
螘之虜校徃來之所傷哉乃欲度塞出攻雖破之不<lb/>
可彌盡而本朝必爲之旰食昔淮南王安諫伐越曰<lb/>
天子之兵有征無戰言其莫敢校也如使蒙死儌倖<lb/>
<pb n="KR2b0004_SBCK_024-3b"/>
以逆執事厮養之卒有不備而歸者雖得越王之首<lb/>
猶爲大漢羞之而育欲以齊民易醜虜射乾没以要<lb/>
功就如其言猶己危矣况其得失不可知也昔朱提<lb/>
郡反孝元皇帝納賈捐之言割而棄之夫恤民救急<lb/>
雖成郡列縣猶尚棄之况鄣塞之外未嘗爲民居者<lb/>
乎臣愚以爲宜止出攻之計今諸郡修垣屯守衝要<lb/>
以堅牢不動爲務若乃守邊之術李牧發其䇿嚴尤<lb/>
申其要遺業猶在文章具存循二子之䇿守先帝之<lb/>
規臣曰可矣育下邳淮浦人以忠直稱所歷皆有名<lb/>
迹八月鮮卑中郎將田晏匈奴中郎將臧旻護烏九<lb/>
校尉夏育各將歩卒萬餘人擊鮮卑三軍敗績士馬<lb/>
<pb n="KR2b0004_SBCK_024-4a"/>
死者萬數冬十月癸丑朔日有蝕之趙相以聞京師<lb/>
地震十一月太尉劉寛司空陳球以災異罷十二月<lb/>
太常孟郁爲太尉太僕陳耽爲司空司徒楊賜以辟<lb/>
黨人免<lb/>
光和元年春二月辛亥朔日有蝕之己未京師地震<lb/>
初置鴻都門生本頗以經學相招後諸能爲尺牘詞<lb/>
賦及工書鳥篆者至數千人或出典州郡入爲尚書<lb/>
侍中封賜侯爵三月癸丑光禄勲袁滂爲司徒辛未<lb/>
大赦夏四月丙辰京師地震侍中寺雌鷄一身皆成<lb/>
雄惟頭冠未變五月壬午無何白衣人入德陽門入<lb/>
自稱梁伯夏又復曰伯夏教我上殿爲天子中黃門<lb/>
<pb n="KR2b0004_SBCK_024-4b"/>
桓覧收之遂亡失不見蔡邕以爲類之不恭則有鷄<lb/>
禍頭爲元首人君之象今鷄一身巳變未至於頭而<lb/>
上知之是將有事而不遂之象又云成帝時男子王<lb/>
襃衣絳衣入宫上殿曰天帝令我居此後王莽篡位<lb/>
今與此成帝相似而𬒳服不同又未入雲龍門以徃<lb/>
方今將有王氏之謀其事不成其後張角作亂尋𬒳<lb/>
誅滅是月太尉孟郁司空陳耽以災異罷太常袁豔<lb/>
爲司空六月丁丑温明殿庭中有黒氣長十餘丈形<lb/>
貌似龍詔問光禄楊賜議郎蔡邕曰祥異禍福吉㐫<lb/>
所在以賜博學碩儒故密詔問宜極其意靡有所隱<lb/>
賜仰嘆曰臣每讀張禹傳何嘗不憤恚乎吾以㣲學<lb/>
<pb n="KR2b0004_SBCK_024-5a"/>
充先師之末累世見寵尚當上䟽陳情况今猥見訪<lb/>
問乎乃手書對曰臣聞經傳所載或得神以興或得<lb/>
神以亡國家休明則降鍳其德邪辟昏亂則示其禍<lb/>
今嘉德殿所見黒氣考之經傳應虹蜺妖邪之氣不<lb/>
正之象也春秋䜟曰天投虹蜺天下怨海内亂加四<lb/>
百之期亦復垂至易曰天垂象見吉㐫聖人則之疑<lb/>
妾媵之中有因愛放縱左右嬖人共專國朝欺罔日<lb/>
月又鴻都門下招會群小旬月之間並各㧞擢縉紳<lb/>
之徒委伏畎畆冠履倒易陵谷代處從小人之邪意<lb/>
順無知之私欲殆哉之危莫過于今幸頼皇天垂象<lb/>
譴告周書曰天子見怪則脩德唯陛下愼經典之誡<lb/>
<pb n="KR2b0004_SBCK_024-5b"/>
圖變復之道斥逺佞巧之臣速徴鶴鳴之士内親張<lb/>
仲外任山甫抑止<graphic n="KR2492" url="https://raw.githubusercontent.com/kanripo/KR-Gaiji/master/images/KR2492.png" mimeType="image/png"/>游留思庻政冀天還威衆變可<lb/>
彌老臣受師傅之任數蒙寵異之恩豈敢愛惜垂沒<lb/>
之秊而不盡其慺慺之心哉邕對曰天于大漢殷勤<lb/>
不巳故屢出祅變讉責欲令人君感悟災眚之發不<lb/>
于它所逺則門垣近在寺署其爲監戒可謂切至虹<lb/>
蜺墮雌雞化皆婦人姦政之所致也自踐祚巳來中<lb/>
宫無他逸寵而乳母趙嬈貴重赫赫生則貲冨侔於<lb/>
帑藏死則丘墓逾於園陵續爲永樂門吏霍玉依阻<lb/>
城社大爲姦猾侮惑之罪晚乃發露虹蜺集庭雌雞<lb/>
變化豈不爲此今者道路所言復云有程夫人者宜<lb/>
<pb n="KR2b0004_SBCK_024-6a"/>
深以趙霍爲戒近者不治無以正逺長水校尉趙玹<lb/>
屯騎校尉蓋延其貴巳足其富巳甚當以見私之故<lb/>
早自引身以解易傳小人在位之咎廷尉郭僖敦龎<lb/>
純厚國之老成光禄大夫橋玄聰逹方直有山甫之<lb/>
姿故太尉劉寵忠實守正剛直不曲宜爲謀主數見<lb/>
訪問宰臣大臣君之四體不宜復聽納小吏雕琢大<lb/>
臣願陛下忍而絶之思惟萬機以答天望朝廷旣自<lb/>
約厲左右亦宜從化天道惡滿鬼神好謙但臣愚戇<lb/>
感激忘身觸冐忌諱手書具對夫君臣不密上有漏<lb/>
言之禍願寢臣表無使臣筆所及者得佐陛下盡忠<lb/>
書奏趙玹程黃聞之共譖邕下獄當棄市中常侍吕<lb/>
<pb n="KR2b0004_SBCK_024-6b"/>
強愍邕無罪從上請邕减死罪一等徙朔方遇赦還<lb/>
本郡秋八月有星孛于天市冬十月太尉張顥司空<lb/>
袁豔久病罷太常陳球爲太尉射身校尉袁<graphic n="KR1134" url="https://raw.githubusercontent.com/kanripo/KR-Gaiji/master/images/KR1134.png" mimeType="image/png"/>爲司<lb/>
空十一月皇后宋氏廢后無寵宫人幸姬衆共譖愬<lb/>
誣后以呪咀上遂收后璽綬后以憂死父母兄弟皆<lb/>
𬒳誅諸常侍小黃門憐宋氏無辜乃共葬后及父母<lb/>
兄弟於臯門亭宋氏舊塋也丙子晦日有蝕之太尉<lb/>
陳球以災異罷十二月丁巳光禄勲橋玄爲太尉是<lb/>
歳馬生人京房易傳曰上亡太子諸侯相伐厥妖馬<lb/>
生人<lb/>
二年春二月丁巳司徒袁滂以災異罷大鴻臚劉郡<lb/>
<pb n="KR2b0004_SBCK_024-7a"/>
爲司徒滂字公熈閎之孫也純素寡欲終不言人之<lb/>
短當權寵之盛或以同異致禍滂獨中立於朝故愛<lb/>
憎不及焉乙丑太尉槗玄司空袁逢久病罷太中大<lb/>
夫叚潁爲太尉太常張濟爲司空橋玄字公祖梁國<lb/>
睢陽人初爲梁州刺史值梁州大饑玄開倉以廪之<lb/>
主者以舊典宜先表聞玄曰民以死矣廪訖乃上奏<lb/>
詔書以玄有汲黯憂民之心復不得以爲常玄有才<lb/>
明長於知人初見魏武帝於凡庸之中玄甚異之謂<lb/>
曰今天下將亂非命世之才不能定也定天下者其<lb/>
在君乎夏四月丙戌日有蝕之辛巳太尉叚潁有罪<lb/>
下獄誅初黃門令王甫大長秋曹節專權任勢潁阿<lb/>
<pb n="KR2b0004_SBCK_024-7b"/>
附甫等尚書令楊球撫髀歎曰使球爲司隷此等何<lb/>
得爾俄而球爲司隷旣拜明日詣闕謝恩會甫沐下<lb/>
舎球因奏曰中常侍冠軍將軍王甫奉職多邪姦以<lb/>
事上其所彈紏皆由睚眦勃海之誅宋后之廢甫之<lb/>
罪也太尉叚潁以征伐㣲功位極人臣不能竭忠報<lb/>
國而謟佞幸宜並誅戮以示海内於是收潁甫下獄<lb/>
球親考之甫子萌先爲司隷遷永樂少府亦併見收<lb/>
萌謂球曰父子今當伏誅亦以先後之義少假借老<lb/>
父球罵萌曰若以權勢爲官無忠等者司隷云以先<lb/>
後之義乎萌曰若臨於坑相濟憂汝獨不見隨吾後<lb/>
死邪於是球操捶杖之甫萌皆前死杖下球勑都官<lb/>
<pb n="KR2b0004_SBCK_024-8a"/>
從事曰先舉權貴大猾乃議其餘耳公卿豪右若袁<lb/>
氏兒輩從事自辯之何湏校尉邪於是權門股慄京<lb/>
師肅然球旣誅甫後欲收曹節節等不敢出沐會順<lb/>
帝虞貴人葬百寮會葬還入夏城門曹節見謁於道<lb/>
旁球大罵曰賊臣曹節節收淚於車中曰我自相食<lb/>
肉何宜使犬䑛其汁乎語諸常侍且便入省勿過里<lb/>
舎也節入譖球酷暴益甚不爲百姓所安上乃徙球<lb/>
爲衛尉球叩頭自陳曰臣無清高之行橫蒙犬鷹之<lb/>
任前誅常侍王甫太尉叚潁皆狐狸小醜未足以宣<lb/>
示天下今鴟梟翔於園林豺狼噬於圉藪臣誠耻之<lb/>
願追詔書叩頭殿下上呵曰衛尉拒詔邪至于再三<lb/>
<pb n="KR2b0004_SBCK_024-8b"/>
乃受丁酉大赦天下秋七月匈奴中郎將純修擅收<lb/>
斬單于呼演更立右賢王羌深爲單于修抵罪冬十<lb/>
月永樂少府陳球下獄死𥘉球與司徒劉邵書曰公<lb/>
出自宗室據台鼎之位天下所望今曹節等放縱爲<lb/>
天下害而久今在左右賢兄侍中常爲節所害可表<lb/>
從尚書令楊球爲司隷以收節等誅之政出聖主天<lb/>
下太平可翹足而待楊球小妻程黃女黃宫中用事<lb/>
所謂程夫人也節等頗聞知乃重賂黃且迫脅之惶<lb/>
怖告節等以球謀因與節䜛邵於上曰邵等常與陳<lb/>
竇交通又受取狼籍歩兵校尉劉納永樂少府陳球<lb/>
交通並通謀議上大怒䇿邵陳球楊球劉納皆下獄<lb/>
<pb n="KR2b0004_SBCK_024-9a"/>
死楊球字方正漁陽泉州人有勇氣郡吏嘗辱球母<lb/>
球合年少數十人殺吏滅其家由是知名九江山賊<lb/>
起刼刺史球以太尉掾爲九江太守設方畧即時摧<lb/>
破誅鋤豪強郡中累足遷甘陵相時天下旱司空張<lb/>
顥奏郡守長吏嚴酷貪汗者皆罷免之球以嚴酷徴<lb/>
詔書以九江時功拜議郎遷將作大匠尚書令十一<lb/>
月太常楊賜爲司徒<lb/>
三年春正月癸丑大赦天下夏虎見平樂觀下又見<lb/>
憲陵上詔問司徒楊賜賜對曰虎者金行叅代之精<lb/>
狼戾之獸也今在位率多奢暴貪殘酷虐乎中郎將<lb/>
張均上言曰虎見憲陵又見平樂觀下隷皆訛言也<lb/>
<pb n="KR2b0004_SBCK_024-9b"/>
洪範之論言之不從則毛蟲之孽虎者西方之獸爲<lb/>
禽剛猛強梁之物也居而穴處不可覩見今於先帝<lb/>
園陵爲害又言見於城下皆在位者仁恩不著有苛<lb/>
尅殺戮之意乎此乃大兵劇賊之徵不可不防也秋<lb/>
七月大長秋曹節爲車騎將軍九月辛酉日有蝕之<lb/>
詔羣臣上封事靡有所諱郎中審忠上書曰臣聞治<lb/>
國之要得賢則安失賢則危故舜有五臣天下治湯<lb/>
舉伊尹不仁者逺故太傅蕃尚書令尹勲知中官姦<lb/>
亂考其黨與華容侯朱瑀知事覺露禍及其身乃與<lb/>
造逆謀迫脅陛下聚會羣臣因共割裂城社以相賞<lb/>
父子兄弟𬒳蒙尊榮素所親厚布在州郡皮剥小民<lb/>
<pb n="KR2b0004_SBCK_024-10a"/>
甚於狼虎多畜財貨繕治殿舎車馬服餙擬於大家<lb/>
羣公卿士杜口吞聲州郡承風順指故蟲蝗爲之生<lb/>
夷狄爲之起天意憤盈積十餘年矣故頻年日有蝕<lb/>
之於上地震於下所以譴戒人主欲令覺悟今瑀等<lb/>
並在左右陛下春秋富盛懼惑佞謟以作不軌願陛<lb/>
下留漏刻之聽以省臣表掃滅醜類以答天怒章寢<lb/>
有星孛于狼狐初作靈泉單圭苑司徒楊賜上書曰<lb/>
臣聞使者並出規度城南民田欲以爲菀者昔先王<lb/>
制囿裁足取牲以備三驅薪採芻牧者徃焉故詩曰<lb/>
王在靈囿<graphic n="KR1892" url="https://raw.githubusercontent.com/kanripo/KR-Gaiji/master/images/KR1892.png" mimeType="image/png"/>鹿攸伏傳曰吾王不游吾何以休皆𬒳<lb/>
其德政而樂何爲如此是六國之際取獸者有罪傷<lb/>
<pb n="KR2b0004_SBCK_024-10b"/>
槐者𬒳誅孟軻謂梁惠王極陳其事先帝之制左開<lb/>
洪池右作上林不儉不㤗禮以合中今猥規都城之<lb/>
側以畜禽獸之物非所保養民庻赤子之義築郎不<lb/>
時春秋有譏盤于游田周公作戒具城外之苑以有<lb/>
五六足用逞情意順四節何必變革舊制以罷民力<lb/>
楚興章華郢人乖叛秦作阿房黎甿憤怨宜思夏后<lb/>
卑室之意太宗露臺之費慰此下民勞止之歌上欲<lb/>
止侍中任芝樂松等曰昔宣王囿五十里民以爲大<lb/>
文王百里民以爲小今造二菀與百姓共之不妨於<lb/>
政民蒙其澤上遂從之閏月司徒楊賜久病罷冬十<lb/>
月太常陳耽爲司徒十一月立皇后何氏南陽苑人<lb/>
<pb n="KR2b0004_SBCK_024-11a"/>
以良家子選入掖庭有寵自貴人爲皇后父眞早卒<lb/>
異母兄進爲河南尹進弟苗越騎校尉十二月車騎<lb/>
將軍曹節罷<lb/>
四年春初置騄驥廏丞領受郡國調馬而豪右辜搉<lb/>
馬一匹至二百萬夏四月庚午大赦天下司徒陳耽<lb/>
不堪其任罷太常袁隗爲司徒六月追爵謚皇后父<lb/>
何眞爲車騎將軍舞陽宣懐侯秋七月五色鳥見于<lb/>
新城衆鳥隨之民謂之鳯皇九月庚寅朔日有蝕之<lb/>
冬十月太尉許郁辟召錯謬罷太常楊賜爲太尉車<lb/>
駕幸廣城是歲於後宫與人爲列肆販買使相偷盗<lb/>
爭著進賢冠又於西園駕四驢上躬自操轡馳驅周<lb/>
<pb n="KR2b0004_SBCK_024-11b"/>
旋以爲歡樂於是公卿貴戚轉相放效至乘輜軿以<lb/>
爲騎從牙相請奪驢價與馬齊本志曰行天者莫如<lb/>
龍行地者莫如馬詩云四牡騤騤載是常服驢乃服<lb/>
重致逺野人之所用非帝王君子之所宜驂服遲鈍<lb/>
之蓄而今貴之天意若曰國且大亂賢愚倒植執政<lb/>
者皆如驢也<lb/>
五年春正月辛未大赦天下二月大疫三月詔三公<lb/>
以謡言舉刺史二千石貪汙濁穢爲蠧害者夏旱五<lb/>
月庚申永樂宫署災秋七月星孛于太㣲<lb/>
六年春三月辛未大赦天下夏爵號皇后母爲舞陽<lb/>
君秋金城河水溢出二十餘里<lb/>
<pb n="KR2b0004_SBCK_024-12a"/>
中平元年春正月鉅鹿人張角謀反初角弟良弟寳<lb/>
自稱大醫事善道疾病者輒跪拜首過病者頗愈轉<lb/>
相䛘耀十餘年間弟子數十萬人周徧天下置三十<lb/>
六坊各有所主期三月五日起兵同時俱發角弟子<lb/>
濟隂人唐客上書告角天子遣使者捕角角等知事<lb/>
巳露因晨夜勑諸坊促令起兵二月角等皆舉兵徃<lb/>
徃屯聚數十百輩大者萬餘人小者六七千人州郡<lb/>
倉卒失據二千石長吏皆棄城遁走京師振動角黨<lb/>
皆著黃巾故天下號曰黃巾賊初司徒楊賜衛尉劉<lb/>
寛司空張濟御史劉陶並陳角反謀宜時捕討以絶<lb/>
亂原上不從及角作亂天子思陶言封爲中陵侯陶<lb/>
<pb n="KR2b0004_SBCK_024-12b"/>
字子竒潁川潁隂人沈勇有大謀不修威儀不拘小<lb/>
節與人交志好不同雖富貴不顧也所行齊趣雖貧<lb/>
賤必尊貴之疾惡太甚以此見憎辟司徒府遷尚書<lb/>
侍中以數直諫爲權臣所惡徙爲京兆尹上素重陶<lb/>
才徴爲諫議大夫諸中官䜛陶與張角通情上遂疑<lb/>
之收陶考黃門北寺中官諷考楚毒極至陶對使者<lb/>
曰朝廷前封臣云何不恒其德反用佞邪之譖臣恨<lb/>
不與伊吕同儔而與三人同輩今上殺忠謇之臣下<lb/>
有憔悴之民亦在不久然後悔於冤臣將復何逮不<lb/>
食而死三月戊申河南尹何進爲大將軍帥師次于<lb/>
都亭自凾谷伊闕大谷轘轅盟津皆置都尉備張角<lb/>
<pb n="KR2b0004_SBCK_024-13a"/>
也於是考諸與角連及官省左右死者數千人上内<lb/>
憂黃巾問掖庭令吕強何以靜冦對曰誅左右姦猾<lb/>
者中常侍丁肅徐演李延趙𥙿郭耽朝廷五人號爲<lb/>
忠清誠可任用赦黨人簡選舉何憂於賊上納其言<lb/>
壬子大赦黨人皆除之強字漢盛河南成臯人忠貞<lb/>
奉公不與佞倖同是時權邪怙寵政以賄成郡國貢<lb/>
獻皆先饋賂然後得行左右羣臣好上私禮強諫曰<lb/>
陛下物出天下然而所輸之府輒有導行之財皆出<lb/>
於民今發十而貢一費多而獻少無爲使姦吏用巧<lb/>
私門致富也又阿媚之臣好獻其私容謟姑息進入<lb/>
其所奉獻皆御府所有無爲使從諫之臣得自媟黷<lb/>
<pb n="KR2b0004_SBCK_024-13b"/>
也舊選舉委任三府尚書受奏御而巳各受試用責<lb/>
以成功功無可察以事付尚書尚書乃覆案虚實行<lb/>
其罪罰於是三公毎有所選叅議掾屬咨其行狀度<lb/>
其器能然猶有職廢官荒穢不治今但任尚書或有<lb/>
詔用三公得免選舉之負尚書又無考課之勤陛下<lb/>
虚自勞苦有廢亂之負無所責也書奏上以示中常<lb/>
侍夏惲趙忠忠惲曰此言是也然強自負清潔常快<lb/>
快有外心及赦黨人中官疾之於是諸常侍人人求<lb/>
退忠惲共構㑹強云與黨人謀數讀霍光傳強兄弟<lb/>
所在亦皆貪穢上聞強讀霍光傳意不恱使中黃門<lb/>
持兵召強強聞上召怒曰吾死亂兵起矣大丈夫欲<lb/>
<pb n="KR2b0004_SBCK_024-14a"/>
書忠國史無爲復對獄吏也遂自殺詔公卿百官岀<lb/>
馬弩各有差中郎將盧植左中郎將皇甫嵩右中郎<lb/>
將朱雋各持節征黃巾護軍司馬傅爕討賊形勢爕<lb/>
上書諫曰臣聞天下之禍所由於外皆興於内是故<lb/>
虞舜昇朝先除四凶然後用十六相明惡人不去則<lb/>
善人無由進張角起於趙魏黃巾亂於六州此皆釁<lb/>
發蕭牆而禍延四海臣受戎任奉辭伐罪始到潁川<lb/>
戰無不尅黃巾雖遏其釁由内作耳陛下仁德寛容<lb/>
多所不忍中官弄權忠臣之憂愈深耳何者夫邪正<lb/>
之在國猶氷炭不可同器而並存也彼知正人之功<lb/>
顯而危亡之兆見皆將巧詞餙說共長虚僞孝子疑<lb/>
<pb n="KR2b0004_SBCK_024-14b"/>
於屢至市虎惑於三人陛下不詳察之臣恐白起復<lb/>
賜死於杜郵而盡節効命之臣無所陳其忠矣唯陛<lb/>
下察虞舜四罪之舉使䜛佞受放殛之罰萬國知邪<lb/>
臣之爲誅首忠正時得竭其誠則善人思進姦㐫不<lb/>
討而自滅矣臣聞忠臣之事君猶孝子之事父子之<lb/>
事父焉得不盡情以言使臣伏鉄鉞之戮陛下少用<lb/>
其言國之福也書奏中常侍趙忠見而怨焉夏四月<lb/>
太尉楊賜以冦賊罷太僕鄧盛爲太尉司空張濟久<lb/>
病免大司農張温爲司空初賣官自關内侯以下至<lb/>
虎賁羽林入錢各有差皇甫嵩朱雋連戰失利遣騎<lb/>
都尉曹操將兵助嵩等五月乙卯黃巾馬元義等於<lb/>
<pb n="KR2b0004_SBCK_024-15a"/>
京都謀反皆伏誅皇甫嵩朱雋擊黃巾波才於潁川<lb/>
大破之斬首數萬級詔行車騎將軍封都郷侯雋西<lb/>
郷侯於是傅爕功多應封爲趙忠所譖上識爕不罪<lb/>
之然不得封左中郎將盧植征張角不剋徵詣廷尉<lb/>
減死罪一等中郎將董卓代植旣受命累破黃巾角<lb/>
等保廣宗植圍壍修梯垂當㧞之上遣小黃門左豐<lb/>
觀賊形勢或勸植以賂送豐植不從豐言於上曰廣<lb/>
宗賊易破耳盧中郎固壘息軍以待天誅上怒植遂<lb/>
抵罪六月中郎將張均上書曰張角所以能興兵作<lb/>
亂萬民樂附之者原皆由十常侍多放父子兄弟婚<lb/>
親賔客典據州郡辜榷財利侵冤百姓百姓之冤無<lb/>
<pb n="KR2b0004_SBCK_024-15b"/>
告訴因起從角學道謀議不軌相聚爲賊今悉斬十<lb/>
常侍懸其頭於南郊以謝天下即兵自消可一戰而<lb/>
克也上以章示十常侍皆免冠頓首乞自致雒陽獄<lb/>
家財助軍糧子弟爲前鋒上曰此則直狂子也十常<lb/>
侍内有一人不善者耳天子使御史考諸爲角道者<lb/>
御史奏均學黃巾道收均死獄中秋八月皇甫嵩擊<lb/>
黃巾卜巳於東郡大破之斬首萬餘級中郎將董卓<lb/>
征張角不克徴詣廷尉減死罪一等以皇甫嵩代之<lb/>
朱雋攻黃巾趙弘於南陽自六月至八月不㧞有司<lb/>
奏徴雋司空張温議曰昔秦用白起無信樂毅亦曠<lb/>
歷年載乃能剋敵雋討潁川有效引師南指方畧巳<lb/>
<pb n="KR2b0004_SBCK_024-16a"/>
設臨軍易將兵家所忌可以少假日月責其功效上<lb/>
從之詔切責雋雋懼誅乃急擊弘大破斬之封雋上<lb/>
虞侯賊復以韓忠爲帥衆號十萬據宛拒雋雋兵力<lb/>
不敵然欲急攻乃先結壘起土山以臨之因僞修攻<lb/>
具耀兵於西南雋身自𬒳甲將精卒乘其東北遂得<lb/>
入城忠乞降議郞蔡邕司馬張超皆欲聽之雋曰兵<lb/>
有形同而勢異者昔秦項之際民無定主故有賞以<lb/>
勸來者今海内一統惟黃巾造冦降之無可勸罸之<lb/>
足以懲惡今若受之更開逆意利則進戰鈍則降服<lb/>
縱敵長冦非良計也因勒兵攻之連戰不剋雋登土<lb/>
山望之顧謂邕曰吾知之矣今外圍周固内營逼急<lb/>
<pb n="KR2b0004_SBCK_024-16b"/>
忠故乞降降又不受所以死戰也萬人同心猶不可<lb/>
當况十萬人乎其害多矣不如徹圍解弛勢當自出<lb/>
出則意散必易破之即解圍入城忠果自出雋因自<lb/>
擊之大破斬忠乘勝逐北斬首萬餘級即拜雋爲車<lb/>
騎將軍封錢唐侯徴入爲光禄大夫冬十月皇甫嵩<lb/>
攻張角弟良於廣宗大破之斬首數萬級角先病死<lb/>
破棺戮尸拜嵩爲車騎將軍封槐里侯嵩旣破黃巾<lb/>
威振天下故信都令漢陽閻忠說嵩曰夫難得而易<lb/>
失者時也時至而不旋踵者機也故聖人常順時而<lb/>
動智者必見機而發今將軍遭難得之時蹈之而不<lb/>
發將何以權大名乎嵩曰何謂也忠曰天道無親百<lb/>
<pb n="KR2b0004_SBCK_024-17a"/>
姓與能故有高人之功者不受庸主之賞今將軍受<lb/>
鈇鉞於暮春收成功於末秋兵動若神謀不再計攻<lb/>
堅易於折枯摧敵甚於湯雪旬月之間神兵電掃封<lb/>
戸刻石南靣以報威振本朝聲馳海外是以羣雄廻<lb/>
首百姓企踵雖湯武之舉未有高將軍者也身立高<lb/>
人之功乃北靣以事庸主何以圖安也嵩曰夙夜在<lb/>
公心不忘忠何故不安忠曰不然昔韓信不忍一飡<lb/>
之遇棄三分之利拒蒯通之說忽鼎峙之勢利劒揣<lb/>
其喉乃嘆息而悔何以見烹於女子也今主勢弱於<lb/>
劉項將軍權重於淮隂指麾足以震風雨叱咤足以<lb/>
興雷電赫然奮發因危抵頽崇恩以綏前附振武以<lb/>
<pb n="KR2b0004_SBCK_024-17b"/>
臨後伏徴冀方之士勒七州之衆羽檄先馳於前大<lb/>
軍嚮振於後蹈流漳河飲馬盟津誅中官之罪除羣<lb/>
怨之積如此則無交兵守無堅城不招必影從雖童<lb/>
兒可使奮空拳以致力女子可使褰裳以用命况厲<lb/>
熊羆之卒因迅風之勢哉功業巳就天下巳順乃請<lb/>
呼上帝喻以大命混齊六合南靣稱制移神器於將<lb/>
興推亡漢於巳墜實神機之至會風發之良時夫旣<lb/>
朽不雕衰世難佐將軍雖欲委忠於難佐之朝雕朽<lb/>
敗之木猶逆坂走丸必不可得也方今權官羣居同<lb/>
惡如市上不自由政出左右庸主之下難以久居不<lb/>
賞之功讒人側目如不早圖後悔無及嵩懼曰黃巾<lb/>
<pb n="KR2b0004_SBCK_024-18a"/>
小孽非秦項之敵也新結易散非我功䇿之能民未<lb/>
忘主而子欲逆求之是虚造不冀之功以速朝夕之<lb/>
禍非移祚之時也孰與委忠本朝雖有多讒不過放<lb/>
廢猶有令名死且不朽逆節之論吾所不敢也忠知<lb/>
計不用乃佯狂爲巫十一月嵩又進兵擊張寳於下<lb/>
曲陽斬之於是黃巾悉破其餘州所誅一郡數千人<lb/>
十二月金城人邊章韓約反<lb/>
後漢孝靈皇帝紀中卷第二十四<lb/>
<pb n="KR2b0004_SBCK_024-18b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_025-1a"/>
後漢孝靈皇帝紀下卷第二十五　袁宏<lb/>
中和二年春二月丁卯故太尉劉寛薨贈車騎將軍<lb/>
謚曰郡烈侯寛字文饒弘農華隂人也少好學博通<lb/>
群書稍遷東海南陽太守遇民如子口無惡言吏民<lb/>
有罪以蒲鞭鞭之示耻辱而巳其善政歸之於下有<lb/>
不善輒自剋責庶民愛敬之好與諸生論議行縣使<lb/>
三老學生自隨到亭傳輒復講論教化流行不嚴而<lb/>
治嘗有客遣奴酤酒久而不還及其還也客不堪之<lb/>
罵詈曰畜産寛須臾遣人視之曰此人也罵言畜産<lb/>
恐其自殺夫人欲試寛一恚伺當朝會裝嚴巳訖使<lb/>
婢奉肉羮一盂寛手未得持放羮衣上婢急收羮寛<lb/>
<pb n="KR2b0004_SBCK_025-1b"/>
言徐徐羮爛汝乎其寬裕如此内外稱爲長者上深<lb/>
悼之<lb/>
袁宏曰在溢則激處平則恬水之性也急之則擾緩<lb/>
之則靜民之情也故善治水者引之使平故無衝激<lb/>
之患善治人者雖不爲盗終歸刻薄矣以民心爲治<lb/>
者下雖不時整終歸敦厚矣老子曰古之爲道者不<lb/>
以明民將以愚之故以智治國國之賊也羌胡冦三<lb/>
輔車騎將軍皇甫嵩征之巳酉南宮雲臺災庚戌樂<lb/>
城門災延及北闕嘉德殿和歡殿本志曰雲臺者乃<lb/>
周家之所造也圖書珍寳之所藏京房易傳曰君不<lb/>
思道厥妖火燒宮夫戒若曰刑濫賞淫何以舊典爲<lb/>
<pb n="KR2b0004_SBCK_025-2a"/>
故焚其秘府也收天下田畆十歲以治宮室州縣送<lb/>
材及石貴戚縁賤買入巳官皆先經貴戚然後得中<lb/>
宮室連年不成天下騷擾起爲盗賊司徒袁隗久病<lb/>
罷三月廷尉崔烈爲司徒邊章韓約冦三輔中郞將<lb/>
董卓副皇甫嵩討之於是關隴擾攘發役不供司徒<lb/>
崔烈欲棄涼州議郞傅爕進曰斬司徒天下乃安有<lb/>
司奏爕廷辱大臣有詔問本意對曰昔冐頓至逆也<lb/>
樊噲爲上將云願得十萬衆橫行匈奴中憤激奮勵<lb/>
未失臣節也不顧計之當與不當耳季布猶廷斥曰<lb/>
噲可斬前朝是之今涼州天下之衝要國家之蕃衞<lb/>
也堯舜時禹貢載之殷周之世列爲侯伯高祖平海<lb/>
<pb n="KR2b0004_SBCK_025-2b"/>
内使酈商别定隴右世宗拓境列置四郡議者以爲<lb/>
斷匈奴之右臂今牧御者失理使一州叛逆天下騷<lb/>
動陛下不安寢食烈爲宰相不念思所以緝之之䇿<lb/>
乃欲棄一方萬里之士臣竊惑之左袵之虜得此地<lb/>
爲患數世今以勁士堅甲利兵姦雄因之爲亂此社<lb/>
稷之深憂也且無凉州則三輔危三輔危則京都薄<lb/>
矣若烈不知憂之是極弊也知而欲棄是不忠也二<lb/>
者擇而處之烈必有之遂從爕議亦不罪烈由是朝<lb/>
廷益重爕毎公鄕缺議輒歸<graphic n="KR1858" url="https://raw.githubusercontent.com/kanripo/KR-Gaiji/master/images/KR1858.png" mimeType="image/png"/>夏五月太尉鄧盛久<lb/>
病罷太僕張延爲太尉六月以討張角功封中常侍<lb/>
張讓等十二人爲列侯秋七月車騎將軍皇甫嵩征<lb/>
<pb n="KR2b0004_SBCK_025-3a"/>
邉章韓約無功免八月司空張温爲車騎將軍討章<lb/>
約九月特進臨晉侯楊賜受司空冬十月司空楊賜<lb/>
薨䇿曰司空臨晉侯賜華嶽所挺九德純備三葉宰<lb/>
相輔國以忠昔朕初載受道帷幄遂階成勲以陟大<lb/>
猷師範之功旣昭於内弼亮之勤亦著于外雖受茅<lb/>
土未答厥勲哲人旣沒將誰諮度朕甚悼焉今使左<lb/>
中郞將郭儀持節追贈特進司空驃騎將軍印綬謚<lb/>
曰文烈侯賜字子獻篤志於學閑居教授不應州郡<lb/>
之命辟梁兾府非其好也因謝病去舉高弟稍遷越<lb/>
騎校尉光禄大夫靈帝初與劉寛張濟侍講于華德<lb/>
殿初張角等誑耀百姓天下惑之襁負至者數十萬<lb/>
<pb n="KR2b0004_SBCK_025-3b"/>
人賜時居司徒謂劉陶曰聞張角等黨輩熾盛稍益<lb/>
滋蔓今若下州郡捕討恐驚動醜類遂成反亂今欲<lb/>
切勑刺史二千石採别流民咸遣讂送各歸本郡以<lb/>
孤弱其黨然後乃誅其渠帥可不勞衆而定何如陶<lb/>
曰此孫子所謂不戰而屈人之兵廟勝之術也賜衆<lb/>
上書言之會賜去位事留中後帝徙南宮閱故事得<lb/>
賜所上奏及講時注籍乃感悟遂下詔曰大司馬楊<lb/>
賜敦德允元中受恭㦤親以尚書侍講累評張角始<lb/>
謀禍亹未彰賜陳便宜欲緩誅夷令德旣光嘉謀怛<lb/>
然詩不云乎無德不報無言不讎故褒城君孔霸故<lb/>
太尉黃瓊侍講先帝並宜受茅土之封賜上言曰臣<lb/>
<pb n="KR2b0004_SBCK_025-4a"/>
前與故太尉劉寛司徒張濟並被侍講俱受三事張<lb/>
角謀亂又共陳便宜而獨蒙師傅之澤茅土之祚而<lb/>
寛濟不蒙雲雨之潤乞減賜戶以封寛濟上雖不聽<lb/>
嘉其至誠乃封寛爲遂鄕侯濟子根爲蔡陽侯賜子<lb/>
彪忠厚有孝行復纂其家業光祿勲許相爲司空十<lb/>
一月張温董卓擊張約破之約走金城是歲於後園<lb/>
造萬金堂以爲私藏門司農金錢繒帛積之於中又<lb/>
還河間置田業起第觀上本侯家居貧即位常曰桓<lb/>
帝不能作家曾無私錢故爲私藏復寄小黃門常侍<lb/>
家錢至數千萬由是中官專朝奢僣無度各起第宅<lb/>
擬則宫室上嘗登永安樂侯臺黃門常侍惡其登高<lb/>
<pb n="KR2b0004_SBCK_025-4b"/>
望見居處樓殿乃使左右諫曰天子不當登高登高<lb/>
則百姓虚自是之後遂不敢復登臺榭<lb/>
三年春二月太尉張延久病罷庚戌大赦天下三月<lb/>
車騎將軍張温爲太尉夏五月壬辰晦日有蝕之詔<lb/>
公卿舉直言<lb/>
四年春正月已卯大赦天下二月滎陽盜賊起三月<lb/>
河南尹何苗擊破之以苗爲車騎將軍封濟陽侯夏<lb/>
狄道人王國反自黃巾之後盜賊羣起殺刺史二千<lb/>
石者徃徃而是夏四月太尉張温以冦賊未平罷司<lb/>
徒崔烈爲太尉五月司空許相爲司徒光禄勲丁宮<lb/>
爲司空秋九月大長秋趙忠爲車騎將軍執金吾甄<lb/>
<pb n="KR2b0004_SBCK_025-5a"/>
舉爲太僕因謂忠曰傅南容有古人之節前在軍有<lb/>
功不封天下失望今將軍當其任宜進賢理枉以副<lb/>
衆望忠納其言遣弟延齎書致殷勤曰南容少答我<lb/>
常侍萬戶侯不足得也爕正色拒之曰遇與不遇命<lb/>
也有功不論時也傅<graphic n="KR1858" url="https://raw.githubusercontent.com/kanripo/KR-Gaiji/master/images/KR1858.png" mimeType="image/png"/>豈無功而求私賞哉遂不答<lb/>
其書忠愈恨爕然憚其高明不敢害出爲漢陽太守<lb/>
冬十月零陵盜賊冦長沙太守孫堅討破之封堅爲<lb/>
烏程侯十一月太尉崔列久病罷大司農曹嵩爲太<lb/>
尉是歲漁陽人張純反初發幽州烏桓以討涼州故<lb/>
中山相張純請將之不聽使涿令公孫瓉純忿不得<lb/>
將因說故太山太守張舉曰烏桓數被徵發死亡略<lb/>
<pb n="KR2b0004_SBCK_025-5b"/>
盡今不堪命皆願作亂國家作事如此漢祚衰亡之<lb/>
徵天下反覆率豎子故若英雄起則莫能禦吾今欲<lb/>
率烏桓奉子爲君何如舉曰漢祚終訖故當有待之<lb/>
者吾安可以若是純曰王者網漏鹿走則智多者得<lb/>
之子勿憂也遂共率烏桓作亂故人喜悅歸純日十<lb/>
餘萬<lb/>
五年春正月丁酉大赦天下太尉曹嵩罷二月有星<lb/>
孛於紫宮三月少府樊陵爲太尉夏五月涼州刺史<lb/>
耿鄙擊王國敗績初鄙合六郡兵將欲討國漢陽太<lb/>
守傅爕諫之曰使君統政日淺民未知化孔子曰不<lb/>
教民戰是謂棄之今率不教之民越大隴之危賊聞<lb/>
<pb n="KR2b0004_SBCK_025-6a"/>
大軍將至必萬人同心其鋒難當也萬一内變悔何<lb/>
及也不若息軍養德明賞罰以教民戰賊得寛容必<lb/>
爲我怯羣惡爭勢其離可必然後率巳教之民討離<lb/>
隟之賊其功可立今不爲萬全之福而就危敗之禍<lb/>
不爲使君取也鄙不從臨陣前鋒果敗鄙爲别駕所<lb/>
害國遂圍漢陽太守傅爕時北胡騎數千在城外皆<lb/>
叩頭流涕欲令爕棄郡歸鄉里爕子幹進曰國家昏<lb/>
亂賢人斥逐大人以正不容於朝今天下以叛兵不<lb/>
足以守鄕里羌胡被大人恩者欲令棄郡而歸願大<lb/>
人計之徐歸鄕里率賢士大夫子弟而輔之言未終<lb/>
爕歎曰汝知吾必死邪蓋聖逹節次守節且殷紂之<lb/>
<pb n="KR2b0004_SBCK_025-6b"/>
暴伯夷之不食周粟而死仲尼以爲賢今朝廷不甚<lb/>
殷紂吾德不及伯夷吾何行之乎王國使故酒泉太<lb/>
守黃衍說爕曰天下事巳可知矣先起者上有霸王<lb/>
之業下成伊呂之勲天下非復漢有府君寜有意爲<lb/>
吾屬師乎<graphic n="KR1858" url="https://raw.githubusercontent.com/kanripo/KR-Gaiji/master/images/KR1858.png" mimeType="image/png"/>按劒叱之曰若非國家剖符之臣邪求<lb/>
利焉逃其難且諸矦死社稷者正也遂麾左右出戰<lb/>
臨陣而死上甚悼惜之策謚曰壯節侯爕字南容北<lb/>
地靈州人身長八尺嚴恪有志操威容性剛直履正<lb/>
不爲權貴改節六月丙寅風大起折木太尉樊陵䇿<lb/>
罷射聲校尉馬日磾爲太尉秋八月置西園三軍及<lb/>
典軍助軍以小黃門蹇碩爲上軍校尉虎賁中郞將<lb/>
<pb n="KR2b0004_SBCK_025-7a"/>
袁紹爲中軍校尉屯騎校尉鮑洪爲下軍校尉議郞<lb/>
曹操爲典軍校尉初黃巾起上留心戎事碩壯健有<lb/>
武略故親任之使爲元帥典護諸將大將軍巳下皆<lb/>
令屬焉九月司徒許相䇿免司空丁宮爲司徒光禄<lb/>
勲劉弘爲司空特進董卓爲驃騎將軍己未詔曰頃<lb/>
選舉失所多非其人儒法雜揉學道浸微處士荀爽<lb/>
陳紀鄭玄韓融李楷耽道樂古志行髙潔清貧隱約<lb/>
爲衆所歸其以爽等各補博士皆不至融字元長潁<lb/>
川人博學不爲章句皆究通其義屢徵聘皆不起晚<lb/>
乃拜河南尹時鴻臚太僕卿年七十餘弟兄同居閨<lb/>
庭怡怡至于沒齒也楷字公超河南人以至孝稱棲<lb/>
<pb n="KR2b0004_SBCK_025-7b"/>
遲山澤學無不貫徵聘皆不就除平陵令視事三日<lb/>
復棄官隱居學者隨之所在城市華隂南土遂有公<lb/>
超市頻煩䇿命就拜光禄大夫固疾不起乃命河南<lb/>
弘農致玄纁束帛欲必致之楷終不屈<lb/>
袁宏曰布衣韋帶白首不仕者有矣結髪纓冠老而<lb/>
不退者有矣此二途者古今之所同也久而安之故<lb/>
無中立之地焉語曰山林之士徃而不能反朝廷之<lb/>
士入而不能出徃而不反則能執意入而不出失之<lb/>
遠矣古之爲士將以兼政可則進不可則止量分受<lb/>
官分極則身退矣故於仕與不仕之間有止足焉不<lb/>
仕則枯槁矣遂仕則負累矣若仕能止者在於可否<lb/>
<pb n="KR2b0004_SBCK_025-8a"/>
之間不同心乎是時大將軍何進多辟海内名士以<lb/>
爲巳佐鄭玄稱疾不到州郡迫脅不得巳玄幅巾詣<lb/>
進進設几杖之禮一宿而退莫知其所初申屠蟠隱<lb/>
於梁碭之間免於黨人之禍亦爲進所辟逾年不至<lb/>
進恨之欲脅以威刑使同郡黃忠與蟠書曰大將軍<lb/>
幕府初開辟海内並延英俊雖有高名盛德不獲異<lb/>
遇至如先生特加殊禮優而不名設几杖之坐引領<lb/>
東望日夜以兾彌秋歷冬經邁二載深拒以疾無惠<lb/>
然之顧重令爰中郞昭暢殷勤至于再三而先生抗<lb/>
志彌高所執益固將軍於是憮然失望而有媿色自<lb/>
以德薄深用咎悔僕竊論之先生高則有餘智則不<lb/>
<pb n="KR2b0004_SBCK_025-8b"/>
足當今西戎作亂師旅在外軍國異容動有刑憲今<lb/>
潁川荀爽輿病在道北郡鄭玄北面受署彼豈樂羇<lb/>
牽者哉知時不可佚豫也且昔人之隱雖遭其時猶<lb/>
放聲絕迹巢棲茹薇其不遇也則裸身大笑被髪狂<lb/>
歌今先生處平壤游人間吟典籍襲衣裳行與昔人<lb/>
謬而欲蹈其迹擬其事不亦難乎僕願先生優游俯<lb/>
仰貴處可否之間孔氏可師何必首陽備託臭味庶<lb/>
同休戚是以假飛書以喻左右蟠不答其書亦無懼<lb/>
色蟠字子龍陳留外黃人同縣大女侯玉爲父報讎<lb/>
殺夫之從母兄姑怒執玉送吏時縣令梁配將斷其<lb/>
獄蟠年十五自精舎詣縣奏記曰伏聞大女侯玉爲<lb/>
<pb n="KR2b0004_SBCK_025-9a"/>
父報讎獄鞠以法不勝感悼已情敢陳所聞昔太原<lb/>
周黨感春秋之義辭師復讎當時論者猶高其節況<lb/>
玉女弱内無同生之謀外無交游之助直推父子之<lb/>
情手刀莫大之讎當時聞之人無勇怯莫不張膽增<lb/>
氣輕身重義攘臂高談稱羡其美今聞玉幽執牢檻<lb/>
罪名巳定皆心低意阻惆悵悲歎蟠以玉之節義歷<lb/>
代未有足以感無耻之孫激忍辱之子若其在昔尚<lb/>
當旌閭表基以顯後嗣況事在淸聽不加以義於是<lb/>
縣令具以狀聞得減死一等蟠學無常師博覽無不<lb/>
通初在太學濟隂王子居病困臨卒託蟠致䘮蟠即<lb/>
自負其尸遂致濟隂道遇司隷從事嘉蟠志義愍其<lb/>
<pb n="KR2b0004_SBCK_025-9b"/>
負重爲封過所傳蟠不受投地而去舉有司公車徵<lb/>
諸所聘禮皆不就董卓初徵天下賢雋皆起家登宰<lb/>
相蟠得徵書時人皆勸之行蟠笑而不答居無何而<lb/>
王室大亂蟠年七十餘以壽終十月甲子上觀耀兵<lb/>
於平樂觀先是望氣者以爲京師當有大兵流血兩<lb/>
宮或說何進曰太公六韜有天子將兵事以示四方<lb/>
進以爲然乃言於上太發兵講武於平樂觀下天子<lb/>
親擐甲胄臨軍三匝旣罷以兵屬大將軍進初漢陽<lb/>
太守盖勲著績西州知耿鄙之必敗也自免歸家於<lb/>
是徵爲武都太守詔大將軍何進上軍校尉蹇碩爲<lb/>
勲祖道京師榮之未至武都徵爲討虜校尉上問勲<lb/>
<pb n="KR2b0004_SBCK_025-10a"/>
曰天下何以反勲對曰幸臣子弟擾之使然時碩子<lb/>
弟尤甚天子顧而問碩碩不能對帝又謂勲曰吾以<lb/>
陳師於平樂觀多出中藏以餌戰士何如勲曰臣聞<lb/>
昔者先王耀德而不觀兵今冦在逺而設陣於近不<lb/>
足以昭果毅秖足以瀆威武耳帝曰善恨見卿晚羣<lb/>
臣初無是言也勲與劉虞袁紹等並典禁軍勲謂虞<lb/>
紹曰吾見上上甚聰明但擁於左右耳勇力誅嬖幸<lb/>
然後徵拔英俊以興漢室功遂身退豈不快邪虞紹<lb/>
亦有宿謀因共相結未發而司隷校尉張温舉勲爲<lb/>
京兆尹帝方倚勲欲親近之而碩等心憚並勸帝從<lb/>
温議遂拜京兆尹小黃門高望皇子愛之辯臣也因<lb/>
<pb n="KR2b0004_SBCK_025-10b"/>
碩屬望子於勲欲以爲孝廉勲不肯或謂勲曰皇子<lb/>
副主也望其保也碩帝之寵臣也三怨成府豈可救<lb/>
也勲曰選賢所以報國也非賢不舉雖死可悔乎是<lb/>
時王國衆十餘萬三輔震勲自請發兵萬人分屯三<lb/>
輔毎有密事帝呼詔問勲勲雖身在外甚見信重乃<lb/>
著琴詩十二章奏之帝善焉數加賞賜十二月左將<lb/>
軍皇甫嵩前將軍董卓屯右扶風討王國<lb/>
六年春正月王國攻陳倉董卓將救之謂王甫嵩曰<lb/>
智者不後時勇者不留決速救則城全不救則城滅<lb/>
復何疑哉嵩曰不然善用兵者全軍爲上破軍次之<lb/>
百戰百勝不如不戰而屈人之兵也上兵伐謀故見<lb/>
<pb n="KR2b0004_SBCK_025-11a"/>
可而進知難而退故速戰爲下是以先爲不可勝以<lb/>
待敵之可勝不可勝在我可勝在彼彼守不足我攻<lb/>
有餘有餘者在於九天之上不足者䧟於九地之下<lb/>
陳倉雖小城守備固非九地之䧟也國兵雖攻我所<lb/>
不拔非九天之勢也夫勢非九天攻者受害䧟非九<lb/>
地守者不拔國今巳䧟受害之地而陳倉保不拔之<lb/>
城我可不煩兵而取全勝之功將何救不從國圍陳<lb/>
倉八十餘日城中堅守竟不能抜賊衆疲弊果自解<lb/>
去嵩欲進兵擊之卓曰不可兵法窮冦勿迫歸衆勿<lb/>
追今我追國是追歸衆迫窮冦也困獸猶鬪蠭䘍有<lb/>
毒況大衆乎嵩曰不然前吾不擊避其銳也今而擊<lb/>
<pb n="KR2b0004_SBCK_025-11b"/>
之待其衰也所擊疲墮非歸衆也國衆且走其有鬪<lb/>
志以整擊亂非窮冦也使卓爲殿嵩自與國戰大破<lb/>
斬之由是卓恨嵩隂與嵩有隙徵卓爲少府卓不肯<lb/>
就上書輒行前將軍事旣而以卓爲并州牧以兵屬<lb/>
皇甫嵩卓又上書請將兵之官嵩從子邐諫嵩曰本<lb/>
朝失政能安危定傾者惟大人與卓耳今怨隙巳結<lb/>
二人不俱存先人之言兵家所重卓被詔當放兵而<lb/>
諷將士上書自請此逆命也彼度京師政亂故敢躊<lb/>
躇此懷姦也二者刑所不赦卓兇虐無親將士不附<lb/>
公爲元帥仗國威以討之上顯忠義下除姦凶此桓<lb/>
文之舉也嵩曰專命亦罪也不如顯奏使朝廷裁之<lb/>
<pb n="KR2b0004_SBCK_025-12a"/>
天子以責讓卓不受詔選五千騎將自河津渡上軍<lb/>
校尉蹇碩惡大將軍進兵強欲進在外因而間之乃<lb/>
與常侍通謀說上使進征邊章韓約帝從之賜進戎<lb/>
車百乗虎賁斧鉞進亦知其謀請中軍校尉袁紹東<lb/>
發徐兖兵以稽其行三月己丑光禄劉虞爲司馬領<lb/>
幽州牧張純虞使公孫瓉擊純太戰破之純客王政<lb/>
斬純首降封虞爲襄賁侯瓉爲都亭侯並鎭北邊夏<lb/>
四月太尉馬日磾罷丙午朔日有蝕之丙辰帝崩于<lb/>
嘉德殿時蹇碩在省中欲誅大將軍何進使人迎進<lb/>
欲與計事進即駕徃司馬潘隱出迎進因而逆之進<lb/>
馳去屯百郡邸稱疾不入戊午皇子辯即帝位太后<lb/>
<pb n="KR2b0004_SBCK_025-12b"/>
臨朝大赦天下封皇弟協爲渤海王初帝數失皇子<lb/>
何太后生皇子辯養於史道人家故號爲史侯王貴<lb/>
人生皇子協養於董太后宮號爲董侯初大臣請立<lb/>
太子辯輕佻無威儀不可以爲宗廟主然何后有寵<lb/>
大將軍進權重故久而不決帝將崩屬協於上軍校<lb/>
尉蹇碩協䟽幼少在䘮哀感百官見者爲之感慟壬<lb/>
戌詔曰朕以眇身君王海内夙夜憂懼靡知所濟夫<lb/>
天地人道其用在三必須輔佐以昭其功後將軍袁<lb/>
隗德量寛重奕世忠恪今以隗爲太傅録尚書事朕<lb/>
且諒闇委成羣后各率其職稱朕意焉上軍校尉蹇<lb/>
碩以帝輕佻不德二舅好修虚名無股肱之才懼不<lb/>
<pb n="KR2b0004_SBCK_025-13a"/>
能安社稷也欲誅進等立渤海王與常侍趙忠宋典<lb/>
書曰大將軍兄弟秉國威權欲與天下黨人共誅内<lb/>
官以碩有兵尚且沈吟觀其㫖趣必先誅碩次及諸<lb/>
君今欲除私讐以輔公家是時上新崩大行在前殿<lb/>
左右悲哀念在送終碩雖用有謀䇿其事未可知也<lb/>
忠典以碩書告大將軍進進誘諸常侍共誅碩或曰<lb/>
碩先帝所置所甞倚仗不可誅中常侍郭脉與進同<lb/>
郡素養育進子弟遇之曰進我所成就豈有異乎可<lb/>
卒聽之庚午上軍校尉蹇碩下獄誅兵皆屬進中軍<lb/>
校尉袁紹說進曰黃門常侍秉權日久永樂太后與<lb/>
之通謀禍將至矣將軍宜立大計爲天下除患於是<lb/>
<pb n="KR2b0004_SBCK_025-13b"/>
進紹謀共圖中官進厚遇紹及虎賁中郞將術因以<lb/>
招引天下奇士陳紀荀攸何顒等上同腹心𥘉驃騎<lb/>
將軍董重與大將軍何進權勢相害中官協重以爲<lb/>
黨助永樂亦欲與政事何后不聽永樂后怒曰汝怙<lb/>
大將軍邪勑驃騎斷大將軍頭如反手耳何后聞之<lb/>
以告進五月進與三公奏故事蕃后不同居京師請<lb/>
永樂宮還太國於是驃騎將軍董重下獄死永樂后<lb/>
怖暴崩衆以爲何后殺之紹復說進曰前竇氏之敗<lb/>
但坐語言漏泄以五營兵士故也五營皆畏中官而<lb/>
竇后反用之兵皆叛走自取破滅今將軍旣有元舅<lb/>
之尊二府並領勁兵部曲將吏皆英俊之士樂盡死<lb/>
<pb n="KR2b0004_SBCK_025-14a"/>
力事在掌握天賛之時也功著名顯垂之後世雖周<lb/>
之申伯何足道哉進言之太后太后曰中官領禁兵<lb/>
自漢家故事不可廢也且先帝新棄天下我奈何楚<lb/>
楚與士人對共事乎進承太后意但欲誅其放縱者<lb/>
紹以中官近至尊今不廢滅後益大患𥘉進寒賤依<lb/>
諸中官得貴幸内嘗感之而外好大名復欲從紹等<lb/>
計久不能決太后母舞陽君及弟車騎將軍苗謂進<lb/>
曰始從南陽來依内宫以致富貴國家亦不容易深<lb/>
思之覆水不可收悔常在後進入復言於太后曰大<lb/>
將軍專欲誅左右以擅朝權太后疑焉紹聞之懼復<lb/>
說進曰形勢巳露將軍何不早決事久變生復爲竇<lb/>
<pb n="KR2b0004_SBCK_025-14b"/>
氏矣於是進以紹爲司隷校尉王允爲河南尹乃召<lb/>
武猛都尉丁原并州刺史董卓將兵向京師以脅太<lb/>
后尚書盧植以爲誅中官不足外徵兵且董卓凶捍<lb/>
而有精兵必不可制進不從原將數千人冦河内燒<lb/>
宫府及居人以誅中官爲言太后猶未寤六月辛酉<lb/>
葬孝陵皇帝于文陵秋七月徙渤海王協爲陳留王<lb/>
董卓到澠池上書曰中常侍張讓等竊幸乘寵汨亂<lb/>
海内昔趙鞅興晉陽之甲以逐君側之惡以鳴鐘鼓<lb/>
以如洛陽進謂諸黃門曰天下匈匈正患諸君耳今<lb/>
董卓欲至諸君何不各就國於是黃門各就里舍是<lb/>
時進謀頗泄諸黃門皆懼而思變張讓子婦太后之<lb/>
<pb n="KR2b0004_SBCK_025-15a"/>
娣也讓叩頭向子婦曰老臣得罪當與新婦俱歸私<lb/>
門惟受恩累世今當離宮殿情懐戀戀願一復入直<lb/>
得暫奉望太后陛下顔色然後退就溝壑死且不恨<lb/>
讓子婦言於舞陽君入白乃詔諸常侍皆復入直八<lb/>
月庚寅太白犯心星戊辰大將軍何進白太后將決<lb/>
其事謀欲盡誅諸常侍選三署郞𥙷其處中常侍張<lb/>
讓段珪相謂曰大將軍常稱疾不臨䘮葬今忽入省<lb/>
此意何爲竇氏意復起邪使侍者聽之冥聞進言出<lb/>
坐省戶下讓謂進曰天下憤憤亦非獨我曹也又先<lb/>
帝甞與太后不快幾至成敗我曹泣涕救解各出家<lb/>
財且千萬共爲禮和悅上意但欲託門戶於卿耳今<lb/>
<pb n="KR2b0004_SBCK_025-15b"/>
卿云何欲滅我曹種族不亦太甚乎卿言省内濁穢<lb/>
公卿巳下忠清爲誰乎於是尚方監渠穆拔劒斬進<lb/>
珪讓僞詔以故太尉樊陵爲司隷校尉故司空許相<lb/>
爲河南尹尚書得詔疑焉請大將軍出議之中黃門<lb/>
以進首與尚書曰何進謀反以伏誅進部曲將吳匡<lb/>
將兵在外聞進𬒳誅欲將兵入宫門閉虎賁中郞將<lb/>
袁術燒南宫靑瑣門欲以迫出珪等珪等不出持太<lb/>
后天子陳留王幸北宫崇德殿苗聞進死陳兵朱雀<lb/>
闕下進苗素不相友善進死匡恐爲苗所害乃言曰<lb/>
大將軍欲誅諸常侍車騎不欲今大將軍死車騎在<lb/>
殺大將軍者即車騎也吏士能爲大將軍復讎也進<lb/>
<pb n="KR2b0004_SBCK_025-16a"/>
遇吏兵素有恩皆涕泣曰願致死匡乃唼血爲誓引<lb/>
兵攻苗戰於闕下兵破斬苗首於是司隷校尉袁紹<lb/>
斬僞司隷校尉樊陵河南尹許相勒兵捕諸中官無<lb/>
少長皆誅之死者二千餘人引兵入宫珪等迫急復<lb/>
將天子陳留王夜至小平津六璽不自隨是時宫中<lb/>
亂百官無從者惟河南部掾閔貢將十餘人從會尚<lb/>
書盧植至按劒責珪珪等涕泣謝罪又追兵至珪等<lb/>
白上曰臣等死天下大亂矣乃自投于河辛未帝還<lb/>
宮公卿百姓迎於道并州牧董卓適至聞帝在外單<lb/>
騎迎于北芒上卓與帝言不能對與陳留王言及禍<lb/>
亂之事卓以王賢有廢立之意是日幸崇德殿大赦<lb/>
<pb n="KR2b0004_SBCK_025-16b"/>
天下得六璽失傳國璽武猛都尉丁原將河内救何<lb/>
氏拜執金吾何進兄弟旣死其部曲無所屬皆歸卓<lb/>
卓使原部曲司馬呂布盡并其衆京師兵權惟卓爲<lb/>
盛先是進遣騎都尉太山鮑信募兵亦適至信謂紹<lb/>
曰卓擁強兵有異志今不早圖將爲所制及𥘉至疲<lb/>
勞襲之可擒也紹畏卓不敢發信遂還鄕里六月雨<lb/>
至于九月乃止卓諷有司以久雨免司徒丁宫司空<lb/>
劉弘卓代爲司徒假節鉞虎賁癸酉卓謂司隷校尉<lb/>
袁紹曰人主宜立賢明天下豈有常毎念靈帝使人<lb/>
憤毒今當立董侯不知能勝史侯否爲當且爾劉氏<lb/>
種不足復遺紹曰今上未有不善害於天下若明公<lb/>
<pb n="KR2b0004_SBCK_025-17a"/>
違禮任意廢嫡立庶四海恐不從明公議也卓叱紹<lb/>
曰豎子天下事豈不在我我欲爲之誰敢不從紹横<lb/>
刀長揖曰天下健者豈唯董公旣出遂奔兾州卓以<lb/>
廢帝議示太傅袁隗隗報如議九月甲戌卓大會羣<lb/>
臣于崇德殿卓曰大者天地其次君臣所以爲治也<lb/>
今皇帝闇弱不可奉宗廟爲天下主今欲依伊尹霍<lb/>
光故事立陳留王何如公卿巳下皆惶恐不敢對盧<lb/>
植按尚書太甲旣立不明伊尹放之桐宮又昌邑王<lb/>
立二十七日罪過千條是以霍光廢之今上富於春<lb/>
秋行未有失此前事之比也卓大怒欲誅植議郞彭<lb/>
伯諫曰盧尚書海内大儒天下之望也今先害之恐<lb/>
<pb n="KR2b0004_SBCK_025-17b"/>
天下震怖卓乃止是日卓脅太后與羣臣廢帝爲弘<lb/>
農王讀策太后流涕羣臣莫敢言丁宮曰天禍漢室<lb/>
䘮亂弘多昔祭仲廢忽立突春秋善之今大臣量宜<lb/>
爲社稷計誠合天心請稱萬歲太傅袁隗解帝璽綬<lb/>
立陳留王爲皇帝年九歲太后遷于永安宫<lb/>
袁宏曰丁宮可謂非人矣以爲雖遇伊尹之事猶將<lb/>
涕泣而從之而況陵虐其君而助讃其惡夫仁義者<lb/>
人心之所有也濃薄不同故有至與不至焉當其至<lb/>
者在君親之難若身首之相衛也其不至者猶有兒<lb/>
女之愛焉無情於斯者不得豫夫人倫矣盧植稱病<lb/>
而退從近關出卓遣人殺之不及隱於上谷數年後<lb/>
<pb n="KR2b0004_SBCK_025-18a"/>
疾卒植字子幹涿人也師事扶風馬融與北海鄭玄<lb/>
友善所學不守章句皆研精其旨身長八尺二寸剛<lb/>
毅多大節常喟然有濟世之志不苟合取容言論切<lb/>
直不好文辭飲酒至一石而不亂融妃后家絲竹歌<lb/>
舞者不絕於前植侍坐數年目未嘗一眄融以是尤<lb/>
敬異之學終辭歸闔門教授不應州郡之命建寧中<lb/>
徴爲博士補九江廬江太守爲政務在淸淨弘大體<lb/>
而已病去官徵拜議郞與蔡邕楊彪等並在東觀補<lb/>
續漢紀植將終勑其子歛其單衣葬以土穴其子從<lb/>
之丙子太后何氏崩董卓殺之也乙酉司空董卓爲<lb/>
太尉丙申太中大夫楊彪爲司空豫州牧黃琬爲司<lb/>
<pb n="KR2b0004_SBCK_025-18b"/>
徒冬十一月乙巳葬靈思何皇后白波賊冦河東十<lb/>
月太尉董卓爲相國爵卓母爲池陽君司徒黃琬爲<lb/>
太尉司空楊彪爲司徒光禄勲荀爽爲司空卓雖無<lb/>
道而外以禮賢爲名黃琬荀爽之舉從民望也又任<lb/>
侍中周毖城門校尉伍瓊沙汰穢惡顯拔幽滯於是<lb/>
以尚書韓馥爲兾州侍中劉岱爲兖州陳留孔胄爲<lb/>
豫州潁川張咨爲南陽太守東平張邈爲陳留太守<lb/>
𥘉卓將兵東也京兆尹蓋勲曰貪人敗類京師其必<lb/>
有變乃爲之備及卓廢帝勲與卓書曰昔伊尹霍光<lb/>
權以立功人猶寒心足下小醜何以堪之賀者在門<lb/>
弔者在廬可不愼哉卓得書甚憚之時皇甫嵩尚三<lb/>
<pb n="KR2b0004_SBCK_025-19a"/>
萬餘人在扶風勲乃密語嵩欲討卓卓亦深忌勲使<lb/>
人安喻之因徵勲爲議郞<lb/>
後漢靈帝紀卷第二十五<lb/>
<pb n="KR2b0004_SBCK_025-19b"/>
<pb n="KR2b0004_SBCK_025-19b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_026-1a"/>
後漢紀孝獻皇帝卷第二十六　袁宏<lb/>
初平元年春正月辛亥大赦天下侍中周毖城門校<lb/>
尉伍瓊說董卓曰夫廢立事大非常人所及袁紹不<lb/>
逹大體恐懼出奔非有他志也今購之急勢必爲變<lb/>
袁氏樹恩四世門生故吏徧於天下若收豪傑以聚<lb/>
徒衆英雄因之而起山東非公之有也不如赦之拜<lb/>
一郡守則紹喜於免罪必無患矣卓以爲然乃以紹<lb/>
爲渤海太守癸丑卓殺弘農王卓使郞中令王儒進<lb/>
酖於王曰服藥可以辟惡王曰我無疾是欲殺我爾<lb/>
不肯強之於是王與唐姬及宫人飲藥王自歌曰天<lb/>
道易兮運何艱棄萬乗兮退守藩逆臣見迫兮命不<lb/>
<pb n="KR2b0004_SBCK_026-1b"/>
延逝將去汝兮徃幽玄唐姬起舞歌曰皇天崩兮后<lb/>
土頽身爲帝王兮命夭摧死生異路兮從此乖悼我<lb/>
焭獨兮心中哀因泣下坐者皆悲王謂唐姬曰卿故<lb/>
王者妃勢不爲吏民妻矣自愛從此與卿辭遂飲藥<lb/>
而死帝聞之降坐盡哀是時兾州刺史韓馥豫州刺<lb/>
史孔伷兖州刺史劉岱陳留太守張邈渤海太守袁<lb/>
紹東海太守喬瑁山陽太守袁遺河南太守王匡濟<lb/>
北相鮑信後將軍袁術議郞曹操等並興義兵將以<lb/>
誅卓衆各數萬人推紹爲盟主紹自號車騎將軍操<lb/>
行奮武將軍長沙太守孫堅亦起兵誅卓比至南陽<lb/>
衆數萬人卓以堅爲破虜將軍兾其和弭堅討卓逾<lb/>
<pb n="KR2b0004_SBCK_026-2a"/>
壯進屯陽人卓大怒遣胡軫呂布擊堅戰于建平堅<lb/>
大破之卓以山東兵盛欲徙都關中召公卿議曰高<lb/>
祖都關中十一世後漢中興東都洛陽從光武至今<lb/>
復十二世案石苞室䜟宜復還都長安百官無敢應<lb/>
者司徒楊彪曰遷都改制天下大事皆當因民之心<lb/>
隨時之宜昔盤庚五遷殷民胥怨故作三篇以曉諭<lb/>
之徃者王莽篡逆變亂五常更始赤眉之變焚燒長<lb/>
安殘害百姓民人流亡百無一存光武受命更都洛<lb/>
陽此其宜也方今建立聖主光隆漢祚而無故捐宗<lb/>
廟宫殿棄先帝園陵百姓驚愕不解此意必糜沸螘<lb/>
聚以致擾亂石苞室䜟妖邪之書豈可信用卓作色<lb/>
<pb n="KR2b0004_SBCK_026-2b"/>
曰楊公欲沮國家計邪關東黃巾作亂所在賊起長<lb/>
安崤函險固國之重防又隴右取材木功夫不難杜<lb/>
陵南山下有孝武帝故陶作甎處一朝一夕可辦宫<lb/>
室官府盍何足言百姓小人何足與議若有前却以<lb/>
我大兵驅之豈得自在百寮皆失色太尉黄琬曰此<lb/>
大事楊公語得無可思乎司空荀爽曰相國豈樂遷<lb/>
都邪今山東兵起非可一日禁也而關西尚靜故當<lb/>
遷之以圖秦漢之勢也堅爭不止禍必有所歸吾不<lb/>
爲也卓使有司奏免二公二月丁亥太尉黃琬司徒<lb/>
楊彪䇿罷初卓用伍瓊周毖之議選天下名士馥等<lb/>
旣出皆舉兵圖卓卓以瓊毖賣巳心怒之及議西遷<lb/>
<pb n="KR2b0004_SBCK_026-3a"/>
瓊毖固諫卓大怒曰君言當抜用善士卓從二君計<lb/>
不敢違天下心諸君到官舉兵相圖卓何相負遂斬<lb/>
瓊毖彪琬恐懼詣卓謝曰因小人戀舊非欲沮國事<lb/>
也請以不及爲受罪卓不勝當時之忿旣殺瓊毖旋<lb/>
亦悔之故表彪琬爲光禄大夫卓以河南尹朱儁爲<lb/>
太僕以爲已副儁不肯受因進曰國不宜遷必孤天<lb/>
下望成山東之釁臣不見其可也有司曰召見君受<lb/>
拜而君拒之不問徙事而君陳之何也儁曰副相國<lb/>
至重非臣所堪遷都非計臣之所急也辭所不堪進<lb/>
其所急臣之宜也有司曰遷都之事初無此計也就<lb/>
有未露何所受聞儁曰相國董卓具爲臣說有司不<lb/>
<pb n="KR2b0004_SBCK_026-3b"/>
能屈於是朝之大臣及尚書郞華歆等皆稱焉由是<lb/>
止不副卓卓愈恨之懼必爲卓所䧟乃奔荆州光禄<lb/>
勲趙謙爲太僕王允爲司徒守尚書令丁亥天子遷<lb/>
都長安卓留屯洛陽盡焚宮室徙民長安壬辰白虹<lb/>
貫日三月己巳車駕至長安遭赤眉之亂宮室焚盡<lb/>
唯有高廟京兆府舍遂就都焉戊午卓殺太傅袁隗<lb/>
及其三子是時袁紹屯河内陳留太守張邈兖州刺<lb/>
史劉岱東郡太守喬瑁山陽太守袁遺屯酸棗後將<lb/>
軍袁術屯南陽豫州刺史韓馥大會酸棗將盟諸州<lb/>
郡更相推讓莫有肯先當廣陵功曹臧洪升壇操血<lb/>
曰漢室不幸王綱失統賊臣董卓乗釁縱害禍加至<lb/>
<pb n="KR2b0004_SBCK_026-4a"/>
　尊虐流百姓大懼淪喪社稷翦覆四海兖州刺史劉<lb/>
　岱豫州刺史孔伷陳留太守張邈東郡太守喬瑁廣<lb/>
　陵太守超等糾合義兵並赴國難凡我同盟齊心戮<lb/>
　力以致臣節殞首喪元必無二致有渝此盟俾墜其<lb/>
　命無克遺育皇天后土祖宗明靈實皆監之洪辭氣<lb/>
　慷慨涕泣横下聞其言者雖卒伍厮養莫不激揚卓<lb/>
　兵強紹等莫敢先進曹操曰舉義兵誅暴亂今衆巳<lb/>
　合諸君何疑後使董卓聞川東兵起倚王室之尊據<lb/>
　二周之險東向以臨天下雖以無道行之猶足以爲<lb/>
　患今焚燒宮室刼遷天子海内震動不知所歸此天<lb/>
　亡之時也一戰而天下定矣不可失也其引軍西戰<lb/>
<pb n="KR2b0004_SBCK_026-4b"/>
於滎陽操兵大敗是時靑州刺史焦和亦起兵討卓<lb/>
務及諸將西行不爲民人保鄣始濟河黃巾巳入其<lb/>
境靑州殷實軍革和望冦奔北未甞接風塵交旗鼔<lb/>
也好卜筮信鬼神入見其人淸談干霄出觀其政賞<lb/>
罰靖亂州遂蕭條悉爲丘墟頃之和病卒袁紹使臧<lb/>
洪領靑州撫和民衆盜賊奔走紹歎其能徙爲東郡<lb/>
太守夏四月以大司馬劉虞爲太傅尚書令王允奏<lb/>
曰太史王立說孝經六隱事令朝廷行之消却災邪<lb/>
有益聖躬詔曰聞王者當修德爾不聞孔子制孝經<lb/>
有此而却邪者也允固奏請曰立學深厚此聖人祕<lb/>
奥行之無損帝乃從之常以良日王允與王立入爲<lb/>
<pb n="KR2b0004_SBCK_026-5a"/>
帝誦孝經一章以文二竹簞畫九宮其上隨日時而<lb/>
出入焉及允被害乃不復行也<lb/>
袁宏曰神實聦明正直依人而行者也王者崇德殷<lb/>
薦以爲饗天地可謂至矣若夫六隱之事非聖人之<lb/>
道也匹夫且猶不可而況帝王之命乎五月司空荀<lb/>
爽薨爽字慈明朗陵令淑之子也年十二太尉杜喬<lb/>
師焉舉孝廉賢良黨事禁錮隱於海上又南匿漢濵<lb/>
黨事解辟命交至有道博士徵皆不就獻帝初董卓<lb/>
薦爽爲平原相未到官徵爲光禄勲至府三日遷司<lb/>
空當是之時忠正者慷慨而懷道者深嘿爽旣解禍<lb/>
於董卓之朝又旬日之間位極人臣君子以此譏之<lb/>
<pb n="KR2b0004_SBCK_026-5b"/>
初爽兄弟八人號曰八龍爽最有儒雅稱兄子彧名<lb/>
重於世六月辛未光禄大夫种弗爲司空卓發洛陽<lb/>
諸陵及大臣冡墓壞洛陽城中鍾簴鑄以爲錢皆不<lb/>
成文更鑄五銖錢文章城郭不可把持於是貨輕而<lb/>
物貴穀一斛至數百萬遼東太守八孫度自號爲平<lb/>
州牧立漢世祖廟單于羌渠旣爲國人所殺其子孫<lb/>
於扶羅應立國人立須卜爲單于於扶羅詣闕訟會<lb/>
靈帝崩王室亂於扶羅將數千騎與白波賊冦兾州<lb/>
界百姓皆高壁清野抄掠少有所得欲歸國國人不<lb/>
受遂止河東<lb/>
二年春正月辛丑大赦天下韓馥袁紹自稱大將軍<lb/>
<pb n="KR2b0004_SBCK_026-6a"/>
遣使推大司馬劉虞爲帝不聽復勸虞承制封拜又<lb/>
不聽然猶與紹連結二月丁丑相國董卓爲太師夏<lb/>
四月卓西入關卓使東中郞將董越屯澠池寧輯將<lb/>
軍段猥屯華隂中郞將牛輔屯安邑其餘中郞校尉<lb/>
布在諸縣不可勝紀以禦山東卓將至公卿以下迎<lb/>
之皆謁拜下卓不爲禮卓謂御史中丞皇甫嵩曰可<lb/>
以服未嵩曰安知明公乃至於是卓曰鴻鵠固有逺<lb/>
志但鷰雀自不知爾嵩曰昔與公俱爲鴻鵠但今日<lb/>
復變爲鳳皇爾卓乃大笑曰卿早服何得不拜卓旣<lb/>
爲太師復欲稱尚父以問左中郞將蔡邕邕曰昔武<lb/>
王受命太公爲太師輔佐周室以伐無道是以天下<lb/>
<pb n="KR2b0004_SBCK_026-6b"/>
尊之稱爲尚父今之功德誠爲巍巍宜須關東悉定<lb/>
車駕西還爲後議之卓乃止於是卓乗金華靑蓋車<lb/>
時人號竿摩車言逼上也卓弟旻爲左將軍兄子璜<lb/>
爲中軍校尉宗族内外並列朝廷呼召三臺尚書以<lb/>
下皆詣卓府啓事然後得行築郿塢城與長安城等<lb/>
積穀爲三十年儲云事成雄據天下不成守此足以<lb/>
畢老甞行郿塢公卿巳下祖道於橫門外誘北降者<lb/>
三百餘人於坐中先披其舌或斬其手或鑿其眼未<lb/>
死偃轉杯桉之間會者戰慄失匕箸卓飲食自若初<lb/>
卓飲衞尉張溫乃使人誣温與袁術通謀笞殺之刑<lb/>
罰殘酷愛憎相害冤死者數千人百姓嗷嗷道路歎<lb/>
<pb n="KR2b0004_SBCK_026-7a"/>
　息孫堅自陽人入洛陽修復諸陵引軍還魯陽卓謂<lb/>
　長史劉艾曰關東諸將數敗矣無能爲也唯孫堅小<lb/>
　敢諸將軍愼之堅昔西征其計䇿略與人同無故從<lb/>
　諸袁皃終亦死爾艾曰堅用兵不如李傕郭圯堅前<lb/>
　舉羌戰於美陽殆死無能爲卓曰堅時將烏合兵且<lb/>
　戰有利鈍卿今論關東大勢爾亦終無所至但殺二<lb/>
　袁兒則天下自服矣建武初立宗廟於洛陽元帝之<lb/>
　於光武父之屬也故光武上繼元帝又立親廟於洛<lb/>
　陽祭祀而巳不加名號光武崩以中興之主更爲起<lb/>
　廟上尊號曰世祖廟以元帝於光武爲禰故雖非宗<lb/>
　不毀也後遂爲常明帝遺詔無起寢廟藏主於世祖<lb/>
<pb n="KR2b0004_SBCK_026-7b"/>
廟更衣更衣者帝王入廟之便殿也孝章不敢違命<lb/>
以更衣有小别上尊號曰顯宗章帝崩遺詔如先帝<lb/>
故事和帝上尊號曰肅宗後帝遵承皆藏主於世祖<lb/>
廟積多無别是後顯宗但爲陵寢之號和帝崩上尊<lb/>
號曰穆宗殤帝崩鄧太后以尚嬰孩不列於廟就陵<lb/>
寢祭之而巳安帝殺大臣廢太子及崩無上祖宗之<lb/>
奏以建武以來無毀者遂因陵號恭宗順帝崩上尊<lb/>
號曰孝宗沖質帝皆年少早崩依殤帝故事桓帝崩<lb/>
上尊號曰威宗靈帝崩而天下亂故未議祖宗之事<lb/>
於是有司奏議宗廟迭毀左中郎將蔡邕議曰漢承<lb/>
秦滅學之後宗廟之制不用周禮毎帝即位輒立一<lb/>
<pb n="KR2b0004_SBCK_026-8a"/>
　廟不止於七昭穆不定宗廟迭毀孝元皇帝時丞相<lb/>
　匡衡御史大夫貢禹始建斯議罷絀典禮孝文帝孝<lb/>
　武帝孝宣帝皆功德茂盛爲宗不毀初孝昭尊崇孝<lb/>
　武廟稱世宗中正大臣夏侯勝猶執異議不應爲宗<lb/>
　至孝宣皇帝議猶不定太僕王舜中壘校尉劉歆據<lb/>
　經傳義處不可毀上從其議古人據正重愼不敢私<lb/>
　其君父如此其至者也後遭王莽之亂光武皇帝受<lb/>
　命中興廟稱世祖孝明皇帝政叅文宣廟稱顯宗孝<lb/>
　章皇帝至孝蒸蒸仁恩博大廟稱肅宗比方前世得<lb/>
　禮之宜自此巳下政事多釁權稱臣下嗣帝殷勤各<lb/>
　欲尊崇至親而臣下懦弱莫敢執正夏侯之議故遂<lb/>
<pb n="KR2b0004_SBCK_026-8b"/>
愆濫無有防限今聖朝遵復古禮以求厥中誠合事<lb/>
宜孝元皇帝世在第八武皇帝世在第九故元帝爲<lb/>
考廟尊而奉之孝明因循亦不敢毀元帝今於廟九<lb/>
世非宗親盡宜毀比惠昭成哀平帝五年而再殷祭<lb/>
孝安孝桓孝昭孝和孝靈在穆四時常陳孝和以下<lb/>
穆宗恭宗威宗之號皆宜省去以遵先典殊異祖宗<lb/>
不可叅並之義從之<lb/>
袁宏曰光武之繫元帝可謂正矣夫君臣父子名教<lb/>
之本也然則名教之作何爲者也蓋凖天地之性求<lb/>
之自然之理擬議以制其名因循以弘其教辯物成<lb/>
器以通天下之務者也是以高下莫尚于天地故貴<lb/>
<pb n="KR2b0004_SBCK_026-9a"/>
賤擬斯以辯物尊卑莫大於父子故君臣象兹以成<lb/>
器天地無窮之道父子不易之體夫以無窮之天地<lb/>
不易之父子故尊卑永固而不逾名教大定而不亂<lb/>
置之六合充塞宇宙自今及古其名不去者也未有<lb/>
違失天地之性而可以序定人倫矣乎自然之理而<lb/>
可以彰明治體者也末學庸淺不逹名教之本牽於<lb/>
事用以惑自然之性見君臣同於父子謂兄弟可以<lb/>
相傳爲體謂友於齊於昭穆違自然之本滅自然之<lb/>
性豈不哀哉夫天地靈長不能無否泰之變父子自<lb/>
然不能無夭絕之異故父子相承至順之至也兄弟<lb/>
相及變異之極也變則求之於正異則本之於順故<lb/>
<pb n="KR2b0004_SBCK_026-9b"/>
雖經百世而高卑之位張崇渉變通而昭穆之序不<lb/>
亂由斯而觀則君臣父子之道焉可忘哉董卓問司<lb/>
徒王允曰欲得快司隷校尉誰可者允曰唯有蓋京<lb/>
兆耳卓曰此人明智有餘然則不可假以雄職也乃<lb/>
以勲爲越騎校尉卓又畏其司戎復出爲潁川太守<lb/>
頃之徴還京都公卿見卓皆拜謁勲獨長揖與卓爭<lb/>
論旁人皆失色而勲意氣自若初河南尹朱儁數爲<lb/>
卓陳軍事卓曰我爲將百戰百勝卿勿妄說且汙我<lb/>
刀鋸勲曰昔武丁之明猶求箴諫明公猶未及武丁<lb/>
也卓謝曰戲之爾勲強直而内懼於卓不得意疽發<lb/>
背卒時年五十一遺令慙無以報先帝易受賻贈卓<lb/>
<pb n="KR2b0004_SBCK_026-10a"/>
心雖憾勲然外示寛厚表賜東園祕器送之如禮勲<lb/>
字元固燉煌廣至人舉孝廉爲漢陽長史素與武都<lb/>
蘇正和有隙及正和爲州從事劾武威太守倚權貴<lb/>
恣行貪橫凉州刺史梁鵠懼其貴戚欲殺正和以自<lb/>
解以訪勲或勸勲曰因此報仇勲曰不可謀事殺良<lb/>
非忠也乗危非仁也忠仁棄之人將不食我餘乃諫<lb/>
鵠曰夫緤食鷹鸇欲其鷙也鷙而烹之何用哉鵠從<lb/>
其言正和喜而求見勲勲曰吾爲梁使君謀不爲蘇<lb/>
正和也怨之如初黃巾之起故武威太守黃儁被徵<lb/>
失期鵠欲奏誅儁勲爲言得免儁以黃金二千斤與<lb/>
勲勲謂儁曰吾以子罪在八議故爲子言吾豈賣評<lb/>
<pb n="KR2b0004_SBCK_026-10b"/>
哉終辭不受凉州刺史左昌因軍法斷盗數千萬勲<lb/>
諫不聽乃怒勲使屯河陽欲因軍法罪之而勲數有<lb/>
戰功詔書勞勉焉邊章之反圍昌逼急昌以檄召勲<lb/>
勲初與從事辛曾孔常俱屯河陽曾常疑不肯應檄<lb/>
勲怒曰昔莊賈後期穰苴奮鉞今之從事豈重於監<lb/>
軍哉常懼乃從勲至兾親責數章等責以背叛之罪<lb/>
皆曰左使君若早從君言以兵臨我得自分明今我<lb/>
罪巳重不可復降也皆泣涕而去會叛羌圍護羌校<lb/>
尉夏育於畜官勲與州郡并兵救育至孤磐爲羌所<lb/>
破勲被三創前陣多死勲使人書木表曰使國家尸<lb/>
我於此羌滇吾素爲勲所厚乃以兵扞衆曰蓋長史<lb/>
<pb n="KR2b0004_SBCK_026-11a"/>
　淸賢汝曹殺之者爲負天勲仰罵曰死反虜汝何知<lb/>
　促殺我衆相視而驚滇吾以馬與勲勲曰我欲死不<lb/>
　去也衆曰金城購君羊萬頭馬千匹欲與君爲一勲<lb/>
　咄咄曰我死不知也羌遂囚勲勲辭氣不撓羌不敢<lb/>
　害送還郡於是以勲爲漢陽太守民飢相食勲調穀<lb/>
　廩之諸富室或匿不肯出勲曰吾知罪矣乃自出家<lb/>
　穀以率之郡中聞之不督而送兾倉者二千餘斛頼<lb/>
　勲之得存者千餘人六月丙戌京師地震卓問蔡邕<lb/>
　邕對曰地震隂盛大臣逾制之所致也公乗靑蓋車<lb/>
　遠近以爲非宜卓從之乗金華皁蓋車秋七月司空<lb/>
　种弗以地震䇿免癸卯光禄勲淳于嘉爲司空董卓<lb/>
<pb n="KR2b0004_SBCK_026-11b"/>
旣入關袁紹還軍延津使潁川荀諶說兾州刺史韓<lb/>
馥曰公孫瓉乗勝來南而諸郡應之袁車騎引軍東<lb/>
向此其意不可知竊爲將軍危之馥曰爲之奈何諶<lb/>
曰公孫瓉提燕代之卒其鋒不可當袁氏一時之傑<lb/>
必不爲將軍下夫兾州天下之重資也若兩雄并力<lb/>
兵交於城下危亡可立而待也夫袁氏將軍之舊也<lb/>
且已同盟當今爲將軍計者莫若舉州以讓袁氏袁<lb/>
氏得冀州則瓉不與之爭必厚德將軍兾州入於親<lb/>
友是將軍有讓賢之名而身安於泰山也願將軍勿<lb/>
疑馥素恇怯因然其計馥長史耿武别駕閔純治中<lb/>
李曆騎都尉沮授諫曰兾州雖鄙帶甲百萬穀支十<lb/>
<pb n="KR2b0004_SBCK_026-12a"/>
年袁紹孤客窮軍仰我鼻息譬如嬰兒在股掌之上<lb/>
絕其哺乳立可餓殺奈何欲以兾州與之馥曰吾袁<lb/>
氏故吏且才不如本初度德而讓古人所貴諸君獨<lb/>
何病焉乃遣子送印綬以讓紹紹旣有兾州辟授爲<lb/>
别駕從事紹謂授曰今賊臣作變朝廷遷移孤歷世<lb/>
受寵欲竭命致死以復漢室然桓公非夷吾不能成<lb/>
霸越王非范蠡無以存國今欲與君戮力同心共安<lb/>
社稷授進曰將軍弱冠登朝播名海内值廢立之際<lb/>
則忠義憤發卓雖凶暴弗能加兵昔相如叱秦晏嬰<lb/>
哭莊方之將軍曷足以喻單騎出奔則卓懷怖懼濟<lb/>
河而北則渤海稽首擁一郡之卒撮兾州之衆威震<lb/>
<pb n="KR2b0004_SBCK_026-12b"/>
河朔名重天下雖黃巾散亂黑山跋扈舉軍東向則<lb/>
青州可定還討黑山則張燕可滅廻師北首則劉虞<lb/>
必喪震脅戎狄則匈奴順從横大河之北合四州之<lb/>
地收英雄之用擁百萬之衆迎大駕於長安復宗廟<lb/>
於洛邑號令天下以討未服以此爭鋒誰敢御之比<lb/>
及數年此功不難紹喜曰此孤之本心也即表授爲<lb/>
奮武將軍使監護諸將袁紹以曹操爲東郡太守初<lb/>
潁川人荀彧字文若舉孝廉爲亢父令見天下將亂<lb/>
棄官歸家謂父老曰潁川四戰之地天下今有變常<lb/>
爲兵衝密雖有固適可避小冦不足以捍大難宜亟<lb/>
去鄉里人多懷土不能從也韓馥遣騎迎焉會袁紹<lb/>
<pb n="KR2b0004_SBCK_026-13a"/>
襲兾州待彧以上賔之禮彧弟諶及同郡辛評郭圖<lb/>
皆爲紹任彧知紹不能有成也遂去紹歸曹操操見<lb/>
彧悅曰吾子房也以爲司馬時董卓兵強山東震恐<lb/>
彧說操曰董卓暴虐巳甚必以亂終無能爲也操善<lb/>
之丙寅太尉趙謙久病䇿罷辛酉太常馬日磾爲太<lb/>
尉公孫瓉以劉備爲平原相十二月録從入關者功<lb/>
封侯賜爵各有差司徒王允爲温侯食邑五千戶固<lb/>
讓不受尚書僕射士孫瑞說允曰天子裂土班爵所<lb/>
以庸勲也與董太師並位俱封而獨勵高節愚竊不<lb/>
安也允納其言乃受二千戶是歲長沙武陵人有死<lb/>
者經月復活占曰至隂爲陽下民爲上將有自㣲賤<lb/>
<pb n="KR2b0004_SBCK_026-13b"/>
而起者也<lb/>
後漢孝獻皇帝紀卷第二十六<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_027-1a"/>
後漢孝獻皇帝紀卷第二十七　袁宏<lb/>
三年春正月丁丑大赦天下牛輔遣李傕郭汜張倕<lb/>
賈詡出兵繫關東先向孫堅堅移屯梁東大爲傕等<lb/>
所破堅率千騎潰圍而去復相合戰於陽人大破傕<lb/>
軍傕遂掠至陳留潁川荀彧郷人多被殺掠帝思東<lb/>
歸使侍中劉和出關詣其父太傅劉虞令將兵來迎<lb/>
道經南陽袁術利虞爲援質劉和不遣許以兵至俱<lb/>
西命劉和爲書與虞虞得書遣數千騎詣術公孫瓉<lb/>
知術有異志不欲遣乃止虞虞不從瓉懼術聞而怨<lb/>
之亦遣其從弟越將千騎詣術以自結隂教術執和<lb/>
奪其兵由是虞瓉有隙初五原人吕布便弓馬膂力<lb/>
<pb n="KR2b0004_SBCK_027-1b"/>
過人旣殺丁原董卓信愛之誓爲父子卓自以遇人<lb/>
無禮恐人謀巳行止常以布自衞卓性剛𥚹忿不思<lb/>
難嘗以小失意㧞手㦸擲布布捷避之爲卓致謝卓<lb/>
意亦解由是隂怨卓嘗使布守中閤布與卓侍婢私<lb/>
通恐事發覺心自不安司徒王允以布州里壯徤厚<lb/>
接納之布詣允陳卓幾見殺狀允與僕射士孫瑞密<lb/>
謀誅卓是以告布使爲内應布曰柰如父子何允曰<lb/>
君自姓吕本非骨肉今憂死不暇何謂父子遂許之<lb/>
夏四月辛巳帝有疾旣瘳大會羣臣於未央殿卓置<lb/>
衞自其營至於掖門士孫瑞使騎都尉李順將吕布<lb/>
親兵十人僞著衛士服於掖門卓將出馬散不進卓<lb/>
<pb n="KR2b0004_SBCK_027-2a"/>
怪之欲還布勸之遂行入門衛士以㦸刺之卓衣内<lb/>
有鎧不入傷臂墜車大呼曰吕布何在對曰在此布<lb/>
曰有詔趣兵斬之卓罵曰庸狗敢如是邪遂斬之卓<lb/>
母子皆誅之尸於市司徒王允使人然火卓腹上臭<lb/>
乃埋之卓字仲潁隴西臨洮人少好任俠嘗遊羗中<lb/>
盡與諸帥相結後歸耕於野而豪帥有來從之者卓<lb/>
與俱還殺耕牛相與宴樂諸豪帥感其意歸相歛得<lb/>
雜畜千餘頭以贈之卓桓帝末以六郡良家子爲羽<lb/>
林郎有才武膂力雙帶兩鞬左右馳射稍以軍功遂<lb/>
至大將軍卓之死蔡邕在允坐聞卓死有嘆惜之音<lb/>
允責邕曰國之大賊弑主殘臣天地所不覆人臣所<lb/>
<pb n="KR2b0004_SBCK_027-2b"/>
同疾君爲王臣世受國恩國主危難曾不倒戈卓受<lb/>
大誅而更嗟歎禮之所去刑之所取使吏收付廷尉<lb/>
治罪邕謝允曰雖不忠猶識大義古今安危耳所厭<lb/>
聞口所常說豈當以背國而向卓也狂瞽之言謬出<lb/>
患入所謂邕也願黔首爲刑以繼漢史公卿惜邕才<lb/>
咸共諫允允曰昔武帝不殺司馬遷使作謗書流於<lb/>
後世方今國祚中㣲戎馬在郊不可令佞臣執筆在<lb/>
㓜主左右後令吾徒受謗議遂殺邕邕字伯喈陳留<lb/>
圉人也博學有雋才善屬文解音聲伎藝并術數之<lb/>
事無不精綜初辟司徒府吏遷郎中著作東觀以直<lb/>
言𬒳刑初太尉董卓見邕甚重之舉高第𥙷御史又<lb/>
<pb n="KR2b0004_SBCK_027-3a"/>
轉治書御史尚書三月之間周歷三臺左中郎將封<lb/>
高陽侯於是以吕布爲奮武將軍假節開府如三公<lb/>
初黃門郎荀攸與議郎鄭㤗何顒侍中种輯謀曰董<lb/>
卓無道甚於桀紂天下怨之雖資強兵實一匹夫耳<lb/>
今直刺殺之以謝百姓然後據殽函挾王命以號令<lb/>
天下桓文之舉也事垂就而發覺收顒攸繫獄顒憂<lb/>
懼自殺攸言笑飲食自若會卓死得免棄官歸郷里<lb/>
兖州刺史劉岱爲黃巾所殺東郡刺史曹操爲兖州<lb/>
牧繫黃巾破之降者三十餘萬人五月丁未大赦天<lb/>
下征西將軍皇甫嵩爲車騎將軍董卓旣死牛輔爲<lb/>
其麾下所殺李傕等還以輔死衆無所倚仗欲各散<lb/>
<pb n="KR2b0004_SBCK_027-3b"/>
歸旣無赦書而聞長安中欲盡誅凉州人憂恐不知<lb/>
所爲賈詡曰聞長安中議欲盡殺凉州人而諸君棄<lb/>
衆單行即一亭長能束君矣不如率衆而西所在收<lb/>
兵以攻長安爲董公報仇幸而事濟奉國家以正天<lb/>
下若不濟走未晩也衆以爲然遂將其衆而西所在<lb/>
收兵攻至長安衆十餘萬卓故部將樊稠等合兵圍<lb/>
長安劉表與袁紹連和袁術怒召孫堅攻表戰於新<lb/>
野表退屯襄陽堅悉衆圍之表將黃祖自江夏來救<lb/>
表堅逆擊破祖乘勝將輕騎追之爲祖伏兵所殺堅<lb/>
子䇿權皆隨袁術六月戊午長安城䧟呂布與戰不<lb/>
勝將數百騎奔冀州傕等入城内殺太常种弗太僕<lb/>
<pb n="KR2b0004_SBCK_027-4a"/>
魯猷大鴻臚周奐城門校尉崔烈越騎校尉王順死<lb/>
者數十人司徒王允挾乘輿上宣平城門允謂傕等<lb/>
曰臣無作威作福而乃放兵縱橫欲何爲乎傕曰董<lb/>
卓忠於陛下而無辜爲吕布所殺欲爲卓報布不敢<lb/>
爲逆爾請事竟詣廷尉受罪巳未大赦天下拜李傕<lb/>
爲揚武將軍郭汜爲揚烈將軍樊稠等皆爲中郎將<lb/>
甲子李傕殺故太尉黃琬司徒王允及其妻子衆庻<lb/>
爲之流涕莫敢收允故吏京兆趙戩葬允上以允爲<lb/>
忠封其孫異爲安樂侯允字子師太原祁人容儀雅<lb/>
重非禮不動郭林宗稱允曰宰相才也與之友善仕<lb/>
爲郡主簿太守劉偉受宦者趙津請託召中都路拂<lb/>
<pb n="KR2b0004_SBCK_027-4b"/>
爲五官掾允以拂狡猾不良封還偉教至於四五坐<lb/>
鞭杖數十終不屈撓拂由是廢棄而允名震逺近拂<lb/>
富於財賔客數百深怨允常欲害之允從者不過數<lb/>
人每與拂遇允常坐車中按劒叱之拂輒不敢當辟<lb/>
司徒府稍遷豫州刺史黃巾賊别黨起於豫州允擊<lb/>
大破之於是賊中得中常侍張讓書允具以聞靈帝<lb/>
帝深切責讓讓辭謝僅而得免讓由是怨允譛之於<lb/>
靈帝詔徴允治罪道遇赦還官後百餘日復見徴太<lb/>
尉楊賜與允書曰若以張讓事百日再徴宜深思之<lb/>
允故吏流涕進藥允棄而不飲會大將軍何進請允<lb/>
得减死一等遂變名姓隱遁山藪後何進表允爲從<lb/>
<pb n="KR2b0004_SBCK_027-5a"/>
事中郎遷河南尹太僕及在公輔值國家禍亂允外<lb/>
相彌縫内謀王室甚有大臣之度自天子及國中皆<lb/>
倚允卓亦雅信焉卓旣死與士孫瑞議赦卓部曲旣<lb/>
而疑曰部曲從其主耳今若名之惡逆而赦之恐適<lb/>
使深自疑非所以安之也乃止或說允曰卓部曲素<lb/>
憚袁氏而畏關東若一旦解兵開關必人人自危不<lb/>
如使皇甫嵩領其衆因使屯陜以安之徐與關東通<lb/>
謀以觀其變允曰不然關東舉義兵者皆吾徒也今<lb/>
若距險屯守陜雖安凉州人而疑關東之心也吕布<lb/>
將奔謂允曰公可去矣允曰安國家吾之上願也若<lb/>
其不獲則殺身以奉朝廷㓜主恃我而巳臨險難苟<lb/>
<pb n="KR2b0004_SBCK_027-5b"/>
免吾不爲也努力謝關東諸公當以國家爲念黃琬<lb/>
字子琰太尉瓊之孫也爲五官中郎將所選舉皆貧<lb/>
約守志者諸權富郎共疾之構琬以爲黨遂免官禁<lb/>
錮幾將二十年司空楊賜深敬重之上書薦琬有撥<lb/>
亂之才由是徴拜議郎權爲青州刺史遷侍中尚書<lb/>
中平末凉州叛大將軍出征軍調不足富殖之徒多<lb/>
以財爲官者或起家爲州郡琬由是奏太尉樊稜司<lb/>
徒許相皆竊位懷禄苟進無耻終無匡救之益必有<lb/>
覆公折足之患宜皆罷遣以清治路軍費雖急禮義<lb/>
廉耻國之大本也苟非其選飛隼在墉爲國生事此<lb/>
猶負石救溺不可不察頃之遷右扶風歷九卿徵爲<lb/>
<pb n="KR2b0004_SBCK_027-6a"/>
豫州牧值黃巾陸梁民物凋弊延納豪俊整勒戎馬<lb/>
征討羣賊威聲甚震是時上遣下軍校尉鮑鴻征葛<lb/>
陂賊鴻因軍徵發欲盗官物贓過千萬琬乃紏奏其<lb/>
姦論鴻如法琬旣名臣又與王允同謀故及於難傕<lb/>
兵之入長安太常种弗曰爲國大臣不能禁暴禦悔<lb/>
使白刃向宫去將安之遂戰而死弗字潁伯司徒暠<lb/>
之子也弗子邵爲使者嘗迕於卓左遷凉州刺史徴<lb/>
爲九卿辭曰我昔盡忠於國爲邪臣所妬父以身徇<lb/>
國爲賊所害夫爲臣子不能除殘去逆何靣目復見<lb/>
明主哉三輔之臣聞之莫不感慟焉初南陽何顒河<lb/>
内鄭㤗好爲竒畫顒逮郭林宗與之遊學及黨事起<lb/>
<pb n="KR2b0004_SBCK_027-6b"/>
顒以被禁錮乃變姓名亡匿汝南所至皆結豪傑名<lb/>
顯荆豫之間靈帝末君子多遇禍難顒歲中率常再<lb/>
三私入洛陽爲人解釋患難㤗知天下將亂隂交結<lb/>
豪傑家冨於財有田四百頃而食常不足名聞山東<lb/>
王室西遷㤗以尚書郎從入關是時京師饑乏士人<lb/>
各各不得保其命而㤗日與賔客高會作倡樂仰㤗<lb/>
全濟者甚衆長安旣亂南奔袁術術以㤗爲揚州刺<lb/>
史未至而卒丙子前將軍趙謙爲司徒尚書令朱雋<lb/>
之出奔也與孫堅俱入洛陽旣而屯於中牟李傕等<lb/>
旣破長安懼山東之圖巳而畏雋之名傕用賈詡計<lb/>
使人徴雋軍吏皆不欲應雋曰以君召臣義不俟駕<lb/>
<pb n="KR2b0004_SBCK_027-7a"/>
况天子詔乎且傕汜小豎樊稠庸兒無他逺畧又勢<lb/>
均力敵内難必作吾乘其弊事可圖也遂就徴爲太<lb/>
僕秋七月李㴶使樊稠至郿葬董卓大風暴雨流水<lb/>
入墓漂其棺椁庚子太尉馬日磾爲太傅録尚書事<lb/>
八月辛未車騎將軍皇甫嵩爲太尉使太傅馬日磾<lb/>
太僕趙岐持節鎭關東初孫堅殺南陽太守張咨袁<lb/>
術得㨿其郡南陽戸口數百萬而術奢淫肆欲徴發<lb/>
無度百姓苦之旣而與紹有隙又與劉表不平引軍<lb/>
入陳留曹操袁紹會擊術大破之術將餘衆奔九江<lb/>
殺楊州刺史陳温領其州李傕等欲術爲援因令日<lb/>
磾即拜術爲左將軍封陽翟侯假節日磾趙岐俱在<lb/>
<pb n="KR2b0004_SBCK_027-7b"/>
壽春岐守志不撓術憚之日磾頗有求於術術侵侮<lb/>
之從日磾借節視之因奪不還日禪欲去術又不遣<lb/>
病其所守不及趙𡵨嘔血而死九月揚武將軍李傕<lb/>
爲車騎將軍封池陽侯領司隷校尉假節郭汜爲後<lb/>
將軍封郿陽侯樊稠爲右將軍封萬年侯㴶汜稠擅<lb/>
朝政張濟爲驃騎將軍平陽侯屯弘農初董卓入關<lb/>
說韓遂馬騰共圖山東遂騰見天下方亂亦欲起兵<lb/>
倚卓卓死傕汜攻破京師遂騰將兵救天子是月遂<lb/>
屯郿騰屯鄠司徒趙謙以久病罷甲申司空淳于嘉<lb/>
爲司徒光禄大夫楊彪爲司空録尚書事冬十月荆<lb/>
州刺史劉表遣使貢獻以表爲荆州牧初弘農王唐<lb/>
<pb n="KR2b0004_SBCK_027-8a"/>
姬者故會稽太守唐瑁女也王薨人欲嫁之不從及<lb/>
關中破爲李傕所畧不敢自說也傕欲妻之唐姬不<lb/>
聽尚書賈詡聞之以爲宜加爵號於是迎置於園拜<lb/>
爲弘農王妃李㴶舉博士李儒爲侍中詔曰儒前爲<lb/>
弘農王郎中令迫殺我兄誠宜加罪辭曰董卓所爲<lb/>
非儒本意不可罸無辜也丁卯日有重暈太尉皇甫<lb/>
嵩以災異䇿免光禄大夫周忠爲太尉録尚事嵩字<lb/>
義眞規之兄子也善用兵爲將飲食舎止必先將士<lb/>
然後至巳乃安焉兵曹有所受賂者嵩曰公素廉必<lb/>
用乏也出錢賜之吏慚即自殺董卓之入徴嵩爲城<lb/>
門校尉嵩長史梁衍說嵩曰漢室㣲弱宦豎亂朝卓<lb/>
<pb n="KR2b0004_SBCK_027-8b"/>
旣誅之不能盡忠奉主而廢立縱意今徴將軍禍大<lb/>
則憂危禍小則困辱卓在洛陽天子來西以將軍之<lb/>
衆奉迎天子發命海内袁氏逼其東將軍逼其西則<lb/>
成禽矣嵩不從遂就徴有司承㫖奏嵩下吏將殺之<lb/>
嵩子堅壽與卓素善詣卓請嵩卓免之華嶠曰臣父<lb/>
袁每言臣祖歆當時人以皇甫嵩爲不伐故汝豫之<lb/>
戰歸功於朱雋張角之捷本之於盧植蓋功名者士<lb/>
之所宜重誠能不爭天下莫之與爭則怨禍不深矣<lb/>
四年春正月甲寅朔日有蝕之未晡八刻太史令王<lb/>
立奏曰日晷過度無有變色於是朝臣皆賀帝密令<lb/>
尚書候焉未晡一刻而蝕尚書賈詡奏立司候不明<lb/>
<pb n="KR2b0004_SBCK_027-9a"/>
疑悞上下太尉周忠職所典掌請皆治罪詔曰天道<lb/>
幽逺事驗難明且災異應政而至雖探道知㣲焉能<lb/>
不失而欲歸咎史官重益朕之不德不從於是避正<lb/>
殿寢兵不聽事五月丁卯大赦天下徐州刺史陶謙<lb/>
遣使奉貢以謙爲徐州牧癸酉無雲而雷六月華山<lb/>
崩東海王子琬琅邪王弟邈詣闕貢獻以琬爲平原<lb/>
相邈爲九江太守皆封列侯太尉周忠以災異罷太<lb/>
僕朱儁爲太尉録尚書事巳酉以平原相劉備爲豫<lb/>
州牧是時新遷都宫人多無衣服秋七月帝欲發太<lb/>
府繒以作之李傕不欲曰宫中有衣胡爲復作邪尚<lb/>
書郎呉碩素謟於傕乃言曰關東未賔用度不足近<lb/>
<pb n="KR2b0004_SBCK_027-9b"/>
幸衣服乃陵轢同寮尚書梁紹劾奏碩以瓦噐奉職<lb/>
天臺不思先公而務私家背奥媚竈苟謟大臣昔孔<lb/>
子誅少正卯以顯刑戮碩宜放肆以懲姦僞若久舎<lb/>
不黜必縱其邪惑傷害忠正爲患不細帝以碩傕所<lb/>
愛寢其奏是時帝使侍御史裴茂之詔獄原輕繫者<lb/>
二百餘人其中有善士爲傕所枉者傕表之曰茂之<lb/>
擅出囚徒疑有姦故冝置于理詔曰災異數降隂雨<lb/>
爲害使者銜命宣布恩澤原解輕㣲庻合天心欲解<lb/>
冤結而復罪之乎一切勿問七月甲午試耆儒三十<lb/>
餘人上第賜郎中次太子舎人下第者罷詔曰孔子<lb/>
歎學之不講不講則所識日志矣今者儒年餘六十<lb/>
<pb n="KR2b0004_SBCK_027-10a"/>
離本土家餉不到當展四體以餬口腹㓜童始學老<lb/>
委農野朕甚愍焉其不在第者爲太子舎人冬十月<lb/>
太學行禮車駕幸宣平城門臨觀之賜博士以下各<lb/>
有差辛丑京師地震有星孛于天市占曰民將徙天<lb/>
子移都其後上東遷之應也司空楊彪以地震䇿罷<lb/>
丙午太常趙温爲司空録尚書事初公孫瓉與劉虞<lb/>
有隙虞懼其變遣兵襲之戒行人曰無傷餘人殺一<lb/>
伯珪而巳瓉放火燒虞營虞兵悉還救火虞懼奔居<lb/>
庸欲召烏桓鮮卑以自救瓉引兵圍之生執虞而歸<lb/>
是時朝廷遣使者殷訓增虞封邑督六州事以瓉爲<lb/>
前將軍封易侯瓉誣虞欲稱尊號脅訓誅之於是虞<lb/>
<pb n="KR2b0004_SBCK_027-10b"/>
故吏漁陽鮮于輔率其州人及三郡烏恒鮮卑與瓉<lb/>
所置漁陽太守鄒丹戰於蒯北大破之斬丹旣而持<lb/>
其衆奉王命帝嘉焉袁紹又遣其將麴義及虞子合<lb/>
繫瓉瓉敗遂走還易先有童謡曰燕南垂趙北際中<lb/>
央不合大如礪唯有此中可避世瓉以爲易當之乃<lb/>
築京固守積粟三百萬斛瓉曰昔謂天下事可指麾<lb/>
而定今日視之非我所決不如伏兵力田食盡此糓<lb/>
足知天下事矣初劉虞歎曰賊臣作亂朝廷播蕩四<lb/>
方俄然莫有固志吾爲宗室遺老不得自同於衆今<lb/>
欲奉使展效臣節安得不辱之士乎衆咸曰田疇其<lb/>
人也疇字子㤗右北平無終人也好讀書善擊劒時<lb/>
<pb n="KR2b0004_SBCK_027-11a"/>
年二十二虞乃備禮請與相見大恱之遂署爲從事<lb/>
與車騎將行疇曰今道路險逺冦虜縱橫稱官奉使<lb/>
爲衆所指今願以私行期於得通而已虞從之疇乃<lb/>
選多少勇壯募從二十騎虞自出祖而遣之疇出塞<lb/>
外傍北山直馳趣朔循問經遂至長安致命詔拜騎<lb/>
都尉疇以天下方蒙塵不可荷佩榮寵固辭不受朝<lb/>
廷甚義三府並辟皆不就得報馳還未至虞巳爲公<lb/>
孫瓉所殺疇至謁祭虞墓陳發章表哭泣而去瑣聞<lb/>
之大怒購求獲疇謂曰汝何故自哭劉虞墓而不送<lb/>
章報我乎疇曰漢報所言於將軍未美恐非所樂聞<lb/>
故不進也且將軍方舉大事以求所欲旣㓕無罪之<lb/>
<pb n="KR2b0004_SBCK_027-11b"/>
君又讎守義之臣誠能行此則燕之士將蹈東海而<lb/>
死豈有思從將軍者乎瓉壯其對釋而不誅拘之軍<lb/>
下禁其故人莫得與之通或說瓉曰田疇義士君不<lb/>
能禮而拘囚之恐失衆心瓉乃遣疇疇北歸率舉宗<lb/>
族他附從者亦數百人掃地而盟曰君不報吾不可<lb/>
以立世遂入徐無山營深險平曠而居躬耕以飬父<lb/>
母百姓歸之數年間五千餘家疇謂其父老曰諸君<lb/>
不以疇不肖逺來相就衆成都邑而莫相統一恐非<lb/>
久安之道願推擇賢良長者以爲之主皆曰善僉共<lb/>
推疇疇曰今來在此茍存而巳將圖大事復恐雪耻<lb/>
竊恐未得其志而輕薄之徒自相侵侮偷快一時無<lb/>
<pb n="KR2b0004_SBCK_027-12a"/>
深計逺慮疇有愚計與君行之可乎皆曰可乃爲約<lb/>
束相殺傷把盗爭訟之法法重至死其次抵罪二十<lb/>
餘條又制爲婚姻嫁娶之禮興學校講授之業班行<lb/>
其衆衆皆便之道不拾遺北邊翕然服其威信烏桓<lb/>
鮮卑並各遣屬通好疇悉撫納令不得爲冦袁紹數<lb/>
遣使命又即授將軍印綬皆距而不當之十二月辛<lb/>
丑司空趙温以地震罷乙巳衛尉張喜爲司空録尚<lb/>
書事分漢陽郡爲永陽郡是歲袁術使孫䇿略地江<lb/>
東軍及曲阿揚州刺史劉繇敗績將奔會稽許邵曰<lb/>
會稽富䇿之所貪且窮在海陽不可徃也不如豫章<lb/>
西接荆州北連豫章若收合吏民遺貢獻焉與曹兖<lb/>
<pb n="KR2b0004_SBCK_027-12b"/>
州相聞雖有袁公路隔在其間其人豺狼不能久也<lb/>
足下受王命孟德景升必相救濟繇從之邵字子將<lb/>
汝南平輿人也少讀書雅好三史善與人論臧否之<lb/>
談所題目皆如其言世稱郭詩之鍳焉廣陵徐球爲<lb/>
汝南太守請邵爲功曹球亦名士解褐事之同郡陳<lb/>
仲舉名重當時郷里後進莫不造謁邵獨不詣蕃謂<lb/>
人曰長㓜之序不可廢也許君欲廢之乎邵曰陳侯<lb/>
崖岸高峻百谷莫得而徃遂不造焉嘗至潁川不詣<lb/>
陳仲弓或問其故邵曰此君之道廣廣則不周故不<lb/>
行也同郡袁季初公族豪俠賔客輻輳去濮陽令歸<lb/>
從車甚盛將入郡界歎曰吾輿服豈可令許子將見<lb/>
<pb n="KR2b0004_SBCK_027-13a"/>
之乎謝遣賔客以單車歸家邵之見憚皆此類也司<lb/>
空楊彪辟不就舉方正公車徴不行或勸邵邵曰方<lb/>
今小人道長王室將亂吾欲避地淮海以全老㓜及<lb/>
天下亂邵至廣陵徐州刺史陶謙禮之甚厚邵曰陶<lb/>
恭祖外好聲名内非其眞今徐州榖貴小人在側方<lb/>
厭賔客待吾雖厚其勢必薄乃渡江投劉繇其後謙<lb/>
捕諸寓士陳留史堅元陳郡相仲華逃竄江湖皆名<lb/>
士也邵與劉繇俱行終于豫章焉<lb/>
興平元年春正月辛酉大赦天下甲子帝加元服二<lb/>
月戊寅有司奏立長秋詔曰皇妣宅兆未卜三年之<lb/>
戚禮不言吉朕雖不能終身思慕其何忍言後宮之<lb/>
<pb n="KR2b0004_SBCK_027-13b"/>
選乎於是太尉朱雋司徒淳于嘉司空張喜奏曰春<lb/>
秋之義母以子貴宜改葬皇妣追上尊號曰穆宗恭<lb/>
宗故事甲申改葬皇妣王氏號曰靈懷皇后后邯鄲<lb/>
人祖苞治尚書爲五官中郎父章襲苞業居貧不仕<lb/>
有子二人男斌女曰榮榮則后也后以選入掖庭爲<lb/>
貴人有寵妊身怖畏何后服藥欲除胎胎安不動又<lb/>
夢負日而行遂生帝何后惡之鴧殺靈后帝大怒欲<lb/>
廢何后諸黃門請僅而得止靈帝憫上早孤追思王<lb/>
后乃作令儀頌初上詔求斌斌將妻子詣長安賜第<lb/>
宅田業遷執金吾封都亭侯丁亥車駕耕于藉田是<lb/>
時李傕等專亂馬騰等私求不獲騰怒以益州牧劉<lb/>
<pb n="KR2b0004_SBCK_027-14a"/>
焉宗室大臣遣使招引欲共誅傕等焉遣子範將兵<lb/>
就騰岐州刺史种邵太常拂之子拂爲櫂所害中郎<lb/>
將杜禀與賈詡有隙並與騰合報其讐隙於是傕騰<lb/>
擕貳上遣使者和之不從轉遂率衆來欲和傕騰旣<lb/>
而復與騰合壬申騰遂勒兵屯平樂觀將圖長安傕<lb/>
使樊稠郭汜及兄子李利擊騰遂破之邵範等皆死<lb/>
遂西走稠追之遂謂稠曰天地反覆未可知本所爭<lb/>
者非私怨王家事耳與足下州里雖小有違要當大<lb/>
同欲相與善語而不意後不可復乃交馬共語良久<lb/>
别去庚申赦騰夏四月以馬騰爲安狄將軍遂爲安<lb/>
降將軍徐州牧陶謙比海相孔融謀迎天子還洛陽<lb/>
<pb n="KR2b0004_SBCK_027-14b"/>
會曹操襲曹州而止陳留太守張邈反吕布爲兖州<lb/>
牧郡縣皆應之唯甄城范陽東阿三縣不從邈使人<lb/>
告荀彧曰吕布將軍來助曹使君繫陶謙宜給其食<lb/>
衆皆疑彧知邈爲亂即勒兵設備時操軍攻謙留守<lb/>
少而布督將大吏多與邈謀其夜或誅謀叛者數十<lb/>
人衆乃定豫州刺史郭貢率衆數萬人來至城下彧<lb/>
言與吕布同謀衆甚懼貢求見彧彧將徃或曰君一<lb/>
州鎮也徃必危不可彧曰貢邈分非素結今來速計<lb/>
必未定及其未定說之縱不爲用可使中立若先疑<lb/>
之彼將怒而成計貢見彧無懼意謂甄城未易攻也<lb/>
遂引兵去操引軍還攻吕布五月即拜揚武將軍郭<lb/>
<pb n="KR2b0004_SBCK_027-15a"/>
汜爲復將軍更封美陽侯安集將軍樊稠爲右將軍<lb/>
開府如三公六月丙子分河西郡爲雍州丁丑京師<lb/>
起震戊寅又震乙酉晦日有蝕之避正殿寢兵不聽<lb/>
事五日秋七月壬子太尉朱雋以災異䇿罷戊午太<lb/>
常楊彪爲太尉録尚書事甲子即拜鎮南將軍楊定<lb/>
爲安西將軍開府如三公自四月不雨至于七月詔<lb/>
使侍御史侯汶洗囚徒原輕繫上避正殿於是榖貴<lb/>
大豆一斛至二十萬長安中人相食餓死甚衆帝遣<lb/>
侍御史侯汶出太倉米豆爲貧人作糜米豆各半大<lb/>
小各有差餓死者甚衆帝疑廪賦不實勑侍中劉艾<lb/>
取米豆各五升燒火於御前作糜得二盆於是艾出<lb/>
<pb n="KR2b0004_SBCK_027-15b"/>
問書米豆五升得糜二盆而民委頓何也朕甚愍之<lb/>
民不能自濟故部使者出米豆兾有益焉御史不加<lb/>
隱䘏乃如是乎尚書以下詣省閤謝奏收侯汶考治<lb/>
實詔曰未忍致于理杖五十亟遣上親所廪人名於<lb/>
是悉得全濟八月馮翊羌冦屬縣後將軍郭汜右將<lb/>
軍樊稠等率衆破之斬首數萬級九月曹操還鄄城<lb/>
吕布屯山陽冬十二月司徒淳于嘉久病罷衛尉趙<lb/>
温爲司徒録尚書事<lb/>
後漢孝獻皇帝紀卷第二十七<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_028-1a"/>
後漢孝獻皇帝紀卷第二十八　袁宏<lb/>
二年春正月癸酉大赦天下即拜袁紹爲後將軍使<lb/>
持節兾州牧封邟鄕侯沮授說紹曰公累世輔弼世<lb/>
濟忠義今朝廷播越宗廟毀壞觀諸州郡外託義兵<lb/>
内懷相擒未有存主䘏民者也今且州域粗定宜迎<lb/>
大駕安宫鄴都挾天子而令諸侯畜士馬以討不庭<lb/>
誰能禦之紹說將從之郭圖淳于瓊曰漢室陵遲爲<lb/>
日乆矣今欲興之不亦難乎且今英雄據有州郡動<lb/>
衆萬計所謂秦失其鹿先得者王今迎天子以自近<lb/>
動輒表聞從之則權輕違之則拒命非計之善也授<lb/>
曰今迎朝廷至義也又於時宜大計也若不早圖必<lb/>
<pb n="KR2b0004_SBCK_028-1b"/>
有先之者權不失機功在速捷其孰圖之紹不能從<lb/>
是時以年不豐民食不足詔賣厩馬百餘匹御府大<lb/>
司農出雜繒二萬匹與馬直賜公卿巳下及貧民不<lb/>
能自存者李傕曰我邸閣儲跱少乃不承詔悉載置<lb/>
其營賈詡曰此乃上意不可拒也不從李傕郭汜樊<lb/>
稠各自以有功爭權欲鬪者數矣賈詡毎以大體責<lb/>
之雖内不能善外相含容初樊稠擊馬騰等李利戰<lb/>
不甚用力稠叱之曰人欲截汝父頭何敢如此我不<lb/>
能斬卿邪利等怒共譖之於傕催見稠勇而得衆心<lb/>
亦忌之二月李傕殺右將軍樊稠撫軍中郎將李象<lb/>
由是諸將皆有疑心傕數設酒請汜或留汜止宿汜<lb/>
<pb n="KR2b0004_SBCK_028-2a"/>
妻懼傕與汜婢妾而奪已愛思有以離間之會傕送<lb/>
饋妻乃以豉爲藥汜將食妻曰食從外來儻或有故<lb/>
遂摘藥示之曰一捷無兩雄我固疑將軍信李公也<lb/>
他日傕復請汜大醉汜疑傕藥之絞糞汁飲之乃解<lb/>
於是遂相疑治兵相攻矣上使侍中尚書和傕汜不<lb/>
從乃謀迎天子幸其營夜有亡者吿傕三月丙寅傕<lb/>
使兄子李暹將數千兵圍宫以車三乘迎天子太尉<lb/>
楊彪曰自古帝王無在人家者舉事當合天心諸君<lb/>
作此非是也暹曰將軍計定矣於是天子一乘貴人<lb/>
伏氏一乘黄門侍郎賈詡左靈一乘其餘諸臣皆歩<lb/>
司徒趙温司空張喜聞有急自其府出隨乘輿旣出<lb/>
<pb n="KR2b0004_SBCK_028-2b"/>
兵入殿中掠宮人御物是日天子幸傕宫又徙御府<lb/>
金帛乘輿器服置其營遂放火燒宫殿宫府居民悉<lb/>
盡天子復使公卿和傕汜汜又留太尉楊彪司空張<lb/>
喜尚書王隆光禄勲劉淵衛尉士孫瑞太僕韓融廷<lb/>
尉宣璠大鴻臚榮邰大司農朱雋將作大匠梁邵屯<lb/>
騎校尉姜宣等夏四月郭汜饗公卿議攻李傕楊彪<lb/>
曰羣臣共鬬一人劫天子一人質公卿此可行乎汜<lb/>
怒欲刃之中郎將楊密諌汜乃止朱雋素剛直遂發<lb/>
病死雋字公偉會稽上虞人少好學爲郡功曹太守<lb/>
徐珪爲州所誣奏郡吏謀賂宦官雋曰明府爲州所<lb/>
枉不思奮命而欲行賂以穢清政是有君無臣也今<lb/>
<pb n="KR2b0004_SBCK_028-3a"/>
州自有贓汙而求郡纎介抱罪誣人雋具知之請詣<lb/>
京都無以賂爲也珪曰卿之智情我所知也今州奏<lb/>
巳去恐無及也雋曰操曰作章疾馬兼追足以先州<lb/>
且尋郵推之州書可得矣珪曰善雋即夜發輕騎數<lb/>
十人分伺州書果得而鈔絕之雋得獨至京師上書<lb/>
告刺史罪章即下乃徴刺史珪事得解刺史家聞使<lb/>
刺客分遮道欲殺雋雋知乃從洛陽尉司馬珍自匿<lb/>
變服而去珪大悅雋由是顯名舉孝廉爲尚書郎遷<lb/>
蘭陵令先和初交阯賊梁龍等攻郡縣以雋治蘭陵<lb/>
有名即拜交阯刺史雋上書求過本郡募兵天子許<lb/>
之得以便宜從事將家兵二千人并郡所調合五千<lb/>
<pb n="KR2b0004_SBCK_028-3b"/>
人分兩道至州界斬蒼梧太守陳紹遣使喻以利害<lb/>
降者數萬人乃勒兵擊斬龍旬月盡定封都亭侯賜<lb/>
黄金五十斤甲午立皇后伏氏后琅邪東武人也父<lb/>
完深沉有大度舉孝廉稍遷五官中郎將侍中以選<lb/>
尚陽安長公主主桓帝女也生五男一女長男德次<lb/>
雅次后次均次尊次朗后以選入掖庭爲貴人完遷<lb/>
執金吾於是李傕召羌胡數千人先以御物繒綵與<lb/>
之許以宫人婦女欲令攻郭汜羗胡知非正不爲盡<lb/>
力郭汜與傕中郎將張苞張寵等謀攻傕丙申兵交<lb/>
及帝殿前又貫傕左耳楊奉於外距汜汜兵退張苞<lb/>
張寵因以所領兵詣汜是日傕復移乘輿幸北塢門<lb/>
<pb n="KR2b0004_SBCK_028-4a"/>
内外隔絕諸侍臣皆有飢色帝求米五斛牛骨五具<lb/>
以賜左右傕曰御脯上飯何用米爲乃與腐牛骨皆<lb/>
臭不可食帝大怒欲責之詰侍中楊琦上封事曰傕<lb/>
邊鄙之人習於夷風今又自知所犯悖逆常有怏怏<lb/>
之色欲轉車駕幸黄白城以舒其憤臣願陛下宜恕<lb/>
忍之未可顯其罪也上納之初傕屯黄白城故謀欲<lb/>
徙傕以司徒趙温不與巳同乃内温塢中温聞傕欲<lb/>
移乘輿黄白城與傕書曰公前託爲董公報仇然實<lb/>
屠䧟王城殺戮大臣天下不可家見而戶喻也今爭<lb/>
睚眦之隙以成千金之讐民在塗炭各不聊生曽不<lb/>
改悟遂成禍亂朝廷仍下明詔欲令和解詔命不行<lb/>
<pb n="KR2b0004_SBCK_028-4b"/>
恩澤日損而復欲轉乘輿黄白城此老夫所不解也<lb/>
於易一過再爲渉三而弗改滅其頂凶不如早共和<lb/>
解引軍還屯上安萬乘下全生民豈不幸甚傕大怒<lb/>
欲遣人害之其弟應温故吏也諫之數日乃止帝聞<lb/>
温與傕書問侍中當洽曰傕不知臧否温言大切可<lb/>
爲寒心洽曰李應以解之矣上乃悅傕信鬼神晝夜<lb/>
祭祀爲董卓設坐三牲祠之祠畢過問帝起居因求<lb/>
入見傕帶三刀執一刀侍中見傕亦帶刀入侍值傕<lb/>
數汜之罪上面荅之傕出喜曰陛下賢主也傕曰侍<lb/>
中皆持刀欲圖我乎侍中曰軍中自爾國家之故事<lb/>
也傕乃安閏月巳卯遣謁者僕射皇甫麗和傕汜麗<lb/>
<pb n="KR2b0004_SBCK_028-5a"/>
先詣汜汜從命又詣傕傕不聽曰我有誅吕布之功<lb/>
輔功四年三輔清淨國家所知也郭多盗馬虜耳何<lb/>
敢欲與吾等邪必誅之君觀吾方略士衆足辨郭多<lb/>
不多又劫質公卿所爲如是而君苟欲左右之邪汜<lb/>
一名多麗曰昔有窮后羿恃其善射不思患難以至<lb/>
於斃近者董公強將軍所知也内有三公以爲主外<lb/>
有縱横以爲黨吕布受恩而反圖之斯須之間身首<lb/>
異處此有勇而無謀也今將軍身爲上將抱鉞持節<lb/>
子孫親族荷國寵榮今汜質公卿而將軍脅之誰輕<lb/>
重乎張濟與郭多楊定有謀又爲冠帶所附楊奉白<lb/>
波師耳猶知將軍所爲非是將軍雖寵之猶不輸力<lb/>
<pb n="KR2b0004_SBCK_028-5b"/>
也傕不從呵遣麗麗曰傕不從詔亂語不順侍中胡<lb/>
邈傕所薦也謂麗曰李將軍於卿非常也又皇甫公<lb/>
爲太尉將軍力也是言何謂乎麗曰吾累世受恩又<lb/>
常在帷幄君辱臣死就爲李傕所殺志無顧也上懼<lb/>
傕聞麗言勑麗令去傕遣虎賁王昌呼麗欲殺之昌<lb/>
諷麗令去還曰臣追之不及辛巳車騎將軍李傕爲<lb/>
大司馬是夏陶謙病死劉備在徐州曹操欲襲之荀<lb/>
彧曰昔高祖保關中光武據河内皆深根固本以制<lb/>
天下進可以勝敵退足以堅守雖有困敗而終濟大<lb/>
業將軍本以袞州首事平山東之難百姓歸心悅服<lb/>
且河濟天下之要地也人雖殘壊猶易以自保是亦<lb/>
<pb n="KR2b0004_SBCK_028-6a"/>
將軍之關中河内也若不先定之根本將何寄乎今<lb/>
破李封薛簡若兵東擊陳宫宫必不敢西顧乘其間<lb/>
而收熟麥約食畜榖一舉而布可破也布破然後南<lb/>
結楊州兵討袁術臨淮泗若捨布而東多留兵則不<lb/>
足用少留兵則民皆保城不得樵採布乘虚冦暴民<lb/>
心益危雖甄城范衛可全其餘非公之有是無兗州<lb/>
也若徐州不定將軍安所歸乎且陶謙雖死徐州未<lb/>
易忘彼懲徃年之敗將愧而結親相爲表裏今東方<lb/>
皆巳收麥必堅壁清野以待將軍將軍攻之不㧞掠<lb/>
之無所獲不出十日則十萬之衆未戰而自困也前<lb/>
討徐州威罰實行其子弟念父兄必人人自守而無<lb/>
<pb n="KR2b0004_SBCK_028-6b"/>
降心就道破之尚不可有也事故有棄此取彼者以<lb/>
大易小可也以安易危可也唯一時之勢不患本之<lb/>
不固可也今三者莫利願將軍熟慮之操乃止復定<lb/>
兗州六月侍中楊琦黄門侍郎丁沖鍾繇尚書左丞<lb/>
魯充尚書郎韓斌與傕將楊奉軍吏楊帛謀共殺傕<lb/>
會傕以他事誅帛奉將所領歸汜庚午鎭東將軍張<lb/>
濟自陜至欲和傕汜遷乘輿幸他縣使太官令狐篤<lb/>
綏民校尉張裁宣喻十反汜傕許和質其愛子傕妻<lb/>
愛式和計未定而羗胡數來闕省問曰天子在此中<lb/>
邪李將軍許我宫人美女今皆何所在帝患之使侍<lb/>
中劉艾謂宣義將軍賣詡曰卿前奉職公忠故仍升<lb/>
<pb n="KR2b0004_SBCK_028-7a"/>
榮寵今羗胡滿路冝思方略詡乃召大帥飮食之許<lb/>
以封賞羗胡乃引去傕由此單弱於是尚書王復言<lb/>
和解之意計以士衆轉少從之不以男各女爲質封<lb/>
爲君食邑復以汜從弟濟從子繡傕從弟桓爲質秋<lb/>
七月甲子車駕出宣平門汜兵數百人前曰此天子<lb/>
非也左右皆將㦸欲交侍中劉文前曰是天子也使<lb/>
參乘高舉帷諸兵何敢逼至尊邪汜兵乃却士衆皆<lb/>
稱萬歲夜到霸陵從者皆飢張濟賦給各有差傕出<lb/>
屯河陽丙寅以張濟爲驃騎將軍封平陽侯假節開<lb/>
府如三公郭汜爲車騎將軍假節楊定爲後將軍封<lb/>
列侯董承爲安集將軍追號乳母吕貴爲平氏君郭<lb/>
<pb n="KR2b0004_SBCK_028-7b"/>
汜欲令車駕幸高陵公卿及濟以爲宜幸弘農大會<lb/>
議之不決詔尚書郭浦喻汜曰朕遭艱難越在西都<lb/>
感惟宗廟靈爽何日不歎天下未定厥心不革武夫<lb/>
宣威儒德合謀今得東移望逺若近視險如夷弘農<lb/>
近郊廟勿有疑也汜不從上曰祖宗皆在洛陽靈懷<lb/>
皇后宅兆立未遑謁也夢想東轅日夜以兾臨河誰<lb/>
謂其廣望宋不謂其遠而氾復欲西乎遂終日不食<lb/>
浦曰可且幸近縣八月甲辰車駕幸新豐張濟諷尚<lb/>
書徴河西太守劉玄欲以所親人代之上曰玄在郡<lb/>
連年若有治理迨遷之若無異効當有召罰何縁無<lb/>
故徴乎尚書皆謝罪上旣罪濟所諷也詔曰濟有㧞<lb/>
<pb n="KR2b0004_SBCK_028-8a"/>
車駕之功何故無有表而私請邪一切勿問濟聞之<lb/>
免冠徒跣謝後將軍楊定請侍中尹忠爲長史詔曰<lb/>
侍中近侍就非其宜必爲關東所笑前在長安李傕<lb/>
專政今朕秉萬機豈可復亂官爵邪時上年十五每<lb/>
事出於胷懷皆此類也丙子郭汜等令車駕幸郿侍<lb/>
中科輯城門校尉衆在汜營密告後將軍楊定安集<lb/>
將軍董承興義將軍楊奉令會新豐定等欲將乘輿<lb/>
還洛陽郭汜自知謀泄乃棄軍入南山是月曹操圍<lb/>
張超於雍丘超曰救我者唯臧洪乎衆曰袁曹方穆<lb/>
而洪爲紹所用必不敗好招禍遠來赴此超曰子源<lb/>
天下義士大不背本也但恐見禁制不相及耳逮洪<lb/>
<pb n="KR2b0004_SBCK_028-8b"/>
聞之果徒跣號泣並勒所令又從袁紹請兵欲救超<lb/>
而紹終不聽超遂族滅洪由是怒紹絕不與通紹興<lb/>
兵圍之下能下紹使洪邑人陳琳以書喻洪洪荅曰<lb/>
隔濶相思發於寤寐幸相去歩武之間耳而以趣舎<lb/>
異規不得相見其爲悵恨難爲心哉㒒小人也本因<lb/>
行役遂竊大州恩深分厚寧樂今日自還接刃每登<lb/>
城勒兵望主人之旗鼓感故友之周旋撫弦搦矢不<lb/>
覺流涕之覆靣也當受任之𥘉自謂䆒竟大事共尊<lb/>
王室也豈寤天下不悅本州見侵郡將遘戹請師見<lb/>
下辭行波拘使洪故君有羑之厄洪棲遲求忠孝之<lb/>
名杖䇿擕背虧孝之不名孤揆此二者與其不得巳<lb/>
<pb n="KR2b0004_SBCK_028-9a"/>
輕重殊塗親踈異盡故便收淚告絕用命此城正以<lb/>
君子之違不適讐國故也吾聞之義不背親忠不違<lb/>
君昔晏嬰不降志於直刃南史不曲筆以求生故身<lb/>
著圖篆名垂後世況僕據金城之固驅士民之力散<lb/>
三年之畜以爲一年之資但懼秋風揚塵伯珪馬首<lb/>
南向北鄙告倒懸之急股肱奏乞歸之記耳主人宜<lb/>
反旌退師治兵鄴垣何乆辱盛怒暴威於吾城下哉<lb/>
行矣孔璋足下徼利於境外臧洪投命於君親吾子<lb/>
託身於盟主臧洪䇿名於長安子謂余身死而名滅<lb/>
僕亦笑子生而無聞焉悲哉本同而末異努力努力<lb/>
夫復何言紹見洪書知無降意増兵急攻之城中榖<lb/>
<pb n="KR2b0004_SBCK_028-9b"/>
盡外無强救洪自度必不免呼吏士謂曰袁氏無道<lb/>
所圖不軌且不救洪郡將義不得不死念諸軍無事<lb/>
宜與此禍可先城未敗將妻子出吏士皆垂泣曰明<lb/>
府與袁氏本無怨隙今一朝爲郡將之故自致殘困<lb/>
吏民何忍當舎明府去也男女七八千人相枕而死<lb/>
莫有離叛城䧟紹素親洪施帷幔大會諸将見洪謂<lb/>
曰臧洪何相負若此今日服未洪據地暝目曰諸袁<lb/>
事漢四世五公可謂受恩今王室衰弱無輔翊之急<lb/>
欲因際會希兾非望多殺忠良以立姦威洪親見呼<lb/>
張陳留爲兄則洪府君亦宜爲弟同共戮力爲國除<lb/>
害何有擁衆而觀人屠滅惜力不能推刃爲天下報<lb/>
<pb n="KR2b0004_SBCK_028-10a"/>
讐何謂服乎紹本愛洪意欲服而原之見洪辭切終<lb/>
不爲用乃殺之冬十月戊戌汜黨夏育高碩等欲共<lb/>
爲亂脅乘輿西行侍中劉艾見火起不止曰可出幸<lb/>
一營以避火難楊定董承將兵迎天子幸楊奉營上<lb/>
將出夏育等勒兵欲止乘輿楊定楊奉力戰破之斬<lb/>
首五千級壬寅行幸華隂寧輯將軍叚煨具服御及<lb/>
公卿巳下資儲欲上幸其營煨與楊定有隙迎乘輿<lb/>
不敢下馬侍中种輯素與定親乃言叚煨欲反上曰<lb/>
煨屬來迎何謂反對曰迎不至界拜不下馬其色變<lb/>
也必有異心於是太尉楊彪司徒趙温侍中劉艾尚<lb/>
書梁紹等曰叚煨不反臣等敢以死保車駕可幸其<lb/>
<pb n="KR2b0004_SBCK_028-10b"/>
營董承楊定言曰郭汜來在畏營詔曰何以知之文<lb/>
禎左靈曰弘農督郵知之因脅督郵曰今郭汜將七<lb/>
百騎來入煨營天子信之逐路次於道南丁未楊奉<lb/>
董承楊定將攻煨使种輯左靈請帝爲詔上曰王者<lb/>
攻代當上叅天意下合民心司寇行刑君爲之不舉<lb/>
而欲令朕有詔邪不聽輯固請至夜半猶弗聽奉乃<lb/>
輙攻煨營是夜有赤氣貫紫宮定等攻煨十餘日不<lb/>
下煨供給御膳百官無有二意司隷校尉管邰以爲<lb/>
不宜攻煨急應解圍速至洛陽定等患之使楊奉請<lb/>
爲巳副欲殺之帝知其謀不聽詔使侍中尚書吿喻<lb/>
之定等奉詔還營李傕郭汜悔令車駕東聞定攻叚<lb/>
<pb n="KR2b0004_SBCK_028-11a"/>
煨相招共救之因欲追乘輿楊定聞傕汜至欲還藍<lb/>
田爲汜所遮單騎亡走是時張濟復與傕汜合謀欲<lb/>
留乗輿於弘農十二月行幸弘農濟汜傕追乗輿衞<lb/>
將軍楊奉射聲校尉俎雋力戰乗輿僅得免雋被創<lb/>
墜馬傕謂左右曰尚可活否雋罵之曰汝等凶逆逼<lb/>
劫天子使公卿𬒳害宫人流離亂臣賊子未有此也<lb/>
傕乃殺之雋時年二十五其督戰訾置負其屍而瘞<lb/>
之濟等抄掠乗輿物及秘書典籍公卿巳下婦女死<lb/>
者不可勝數壬申行幸曹陽傕汜濟并力來追董承<lb/>
楊奉間使至河東招故白波帥李樂韓暹胡才及匈<lb/>
奴右賢王去卑率其衆來與傕等戰大破之斬首數<lb/>
<pb n="KR2b0004_SBCK_028-11b"/>
千級詔使侍中史恃太㒒韓融告張濟曰朕惟宗廟<lb/>
之重社稷之靈乃心東都日夜以冀洛陽丘墟靡所<lb/>
庇廕欲幸弘農以漸還舊諸軍不止其競遂成禍亂<lb/>
今不爲足民在塗炭濟宿有忠亮乃心王室前之受<lb/>
命來和傕汜元功旣建豈不惜乎濟其廪給百官遂<lb/>
究前勲昔晉文公爲踐土之會垂勲周室可不勉哉<lb/>
於是董承等以新破傕等可復東引詔曰傕汜自知<lb/>
罪重將遂唐突爲吏民害可復待韓融還乃議進退<lb/>
承等固執宜進庚申車駕發東董承李樂衛乗輿胡<lb/>
才楊奉韓暹匈奴右賢王於後爲距傕等來追王師<lb/>
敗績殺光禄勲鄧淵廷尉宣璠少府田芬御史鄧聘<lb/>
<pb n="KR2b0004_SBCK_028-12a"/>
大司農張義是時司徒趙温太常王絳衛尉周忠司<lb/>
隷校尉管郃爲傕所遮欲殺之賈詡曰此皆大臣卿<lb/>
奈何害之也傕乃止李樂曰事急矣陛下宜衘馬上<lb/>
曰不可舎百官而去此何辜哉弗聽是時虎賁羽林<lb/>
行者不滿百人傕等綂營叫喚吏士失色各有分散<lb/>
之意李樂懼欲令車駕御船過砥柱出孟津詔曰千<lb/>
金之子坐不垂堂孔子愼慿河之危此所謂安居之<lb/>
道乎大尉楊彪曰臣弘農人也自此東有三十六難<lb/>
非萬乘所登也宗正劉父曰臣前爲陜令知其險舊<lb/>
故有河師猶有傾危況今無師太尉所慮是也董承<lb/>
等以爲宜令劉太陽使李樂夜渡具舩舉火爲應上<lb/>
<pb n="KR2b0004_SBCK_028-12b"/>
與公卿歩出營臨河欲濟岸高十餘丈不得下議欲<lb/>
續馬轡繫帝腰時后兄伏德扶后一手挾絹十四董<lb/>
承使荷令孫儼從人間所后左靈曰御是何等人也<lb/>
以刀捍之殺旁侍者血濺后衣伏德以馬轡不可親<lb/>
腰以絹爲輦下校尉向弘居前負帝下至河邉餘人<lb/>
皆匍匐下或有從岸上自投冠幘皆壞旣至河邉士<lb/>
卒爭赴舟董承李樂以戈擊破之帝乃御舩同舟渡<lb/>
者皇后貴人郭趙二宫人太尉楊彪宗正劉艾執金<lb/>
吾伏完侍中种輯羅邵尚書文楨郭浦中丞楊衆侍<lb/>
郎趙泳尚書郎馮碩中官僕射㐲德侍郎王稠羽林<lb/>
郎侯折衛將軍董承南郡太守左靈府史數十人餘<lb/>
<pb n="KR2b0004_SBCK_028-13a"/>
大官及吏民不得渡甚衆婦女皆爲兵所掠奪凍溺<lb/>
死者不可勝數衛尉士孫瑞爲傕所殺傕見河北有<lb/>
火遣騎候之適見上渡河呼曰汝等將天子去邪董<lb/>
承懼射之以被爲幔旣渡幸李樂營河東太守王邑<lb/>
來貢獻勞百官丁亥幸安邑王邑賦公卿以下緜絹<lb/>
各有差封邑爲列侯庚子拜胡才爲征北將軍領并<lb/>
州牧李樂爲征西將軍領凉州牧韓暹爲征東將軍<lb/>
領幽州牧皆假節開府如三公遣太㒒韓融至弘農<lb/>
與傕汜連和還所掠宫人公卿百官及乘輿車駕數<lb/>
乘是時蝗蟲大起歲旱無榖後宫食棗菜諸將不能<lb/>
相率上下亂糧食盡於是安東將軍楊奉衛將軍董<lb/>
<pb n="KR2b0004_SBCK_028-13b"/>
承征東將軍韓暹謀以乘輿還洛陽乙卯建義將軍<lb/>
張陽自野王來與董承謀迎乘輿還洛陽安國將軍<lb/>
封晉陽侯假節開府如三公袁術自以依據江淮帶<lb/>
甲數萬加累世公候天下豪傑無非故吏以爲袁氏<lb/>
出陳舜之後以黄乘赤得運之次時沛相陳珪故太<lb/>
尉球之子也術與珪俱公族子孫少交遊書與珪曰<lb/>
昔秦失其政天下羣雄爭而取之兼智勇者卒受其<lb/>
福今世紛擾復有瓦解之勢誠英人有爲之時也與<lb/>
足下舊交豈肯左右之乎若集大事子爲吾心膂珪<lb/>
荅書曰若秦末世肆暴志情虐流天下毒被生民民<lb/>
不堪命故遂土崩今雖季世未有秦苛暴之亂也曹<lb/>
<pb n="KR2b0004_SBCK_028-14a"/>
將軍神武應期興復典刑掃平兇慝清定海内有徴<lb/>
矣足下當戮力同心匡翼漢室而隂謀不軌以身試<lb/>
禍豈不痛哉若迷而知反尚可以免吾備舊知請陳<lb/>
至情雖逆於耳骨肉之恩也天子之敗於曹陽術會<lb/>
其衆謀曰劉氏微弱海内鼎沸吾家四世公輔百姓<lb/>
所歸欲應天順民於諸君意何如衆莫敢對主簿閻<lb/>
象進曰昔周自后稷文王積德累功三分天下猶服<lb/>
事殷明公雖奕世克昌未有若周之盛漢室雖㣲未<lb/>
有殷紂之暴術黙然不悅遂造符命置百官焉<lb/>
<pb n="KR2b0004_SBCK_028-14b"/>
</p>
<p>
後漢孝獻皇帝紀卷第二十八<lb/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_029-1a"/>
後漢孝獻皇帝紀卷第二十九　袁宏<lb/>
建安元年春二月執金吾伏完爲輔國將軍開府如<lb/>
三公是時董承張陽欲天子還洛陽楊奉李樂不欲<lb/>
尚書上官洪言還洛之議李樂輔洪由是諸將錯亂<lb/>
更相疑貳董承奔野王韓暹屯聞喜胡才楊奉之塢<lb/>
卿欲攻韓暹上使人喻止之夏五月丙寅遣使至楊<lb/>
奉李樂韓暹營求送至洛陽奉等從韶六月乙未車<lb/>
駕幸聞喜楊奉胡才悔令乗輿去乃與李樂議欲還<lb/>
大駕詐言當遊澠池東以避匈奴上不從庚子車駕<lb/>
從北道出傍山而東無匈奴冦李樂愧其言懼而辭<lb/>
還是時糧食乏盡張陽自野王迎乗輿賑給百官丙<lb/>
<pb n="KR2b0004_SBCK_029-1b"/>
辰行至洛陽幸故常侍趙忠宅張陽治繕宮殿丁丑<lb/>
大赦天下是月孫䇿入會稽太守王朗與䇿戰敗績<lb/>
八月辛丑天子入南宮陽安殿陽以爲巳功故因以<lb/>
名陽謂諸將曰天子當與天下共之幸有公卿大臣<lb/>
陽當捍外難何事京都遂還野王楊奉亦屯梁癸卯<lb/>
張陽爲大司馬楊奉爲車騎將軍韓暹爲大將軍領<lb/>
司隷校尉皆假節鉞是以州郡各擁兵自爲莫有至<lb/>
者百官窮困朝不及夕尚書巳下自出採樵或餓死<lb/>
牆壁間爲吏兵所殺暹等各矜其功任意恣睢干亂<lb/>
政事於是曹操議欲迎乗輿或曰山東未定韓暹楊<lb/>
奉親與天子還京北連張陽未可卒制司馬荀彧勸<lb/>
<pb n="KR2b0004_SBCK_029-2a"/>
之曰昔高祖東征爲義帝縞素而天下歸心自天子<lb/>
播越將軍首唱義兵徒以山東擾亂未能逺赴關右<lb/>
然猶分遣將帥蒙險通使雖禦難於外乃心無不在<lb/>
王室是將軍匡天下之素志也今車駕旋軫義士有<lb/>
存本之思百姓懷感舊之哀誠因此時奉主上以從<lb/>
民望大義也秉至公以服雄傑大略也扶弘義以致<lb/>
英儁大德也天下雖有逆節必不能爲累明矣韓暹<lb/>
楊奉其敢爲害若不時定四方生心後雖慮之無能<lb/>
及也操從之辛卯操詣關貢獻廩公卿以下操陳韓<lb/>
暹張陽之罪暹怖單騎奔走上以暹陽有翼駕還洛<lb/>
之功一切勿罪於是誅羽林郞侯折尚書馮碩侍中<lb/>
<pb n="KR2b0004_SBCK_029-2b"/>
臺崇討有罪也封衛將軍董承輔國將軍伏完侍中<lb/>
丁种輯尚書僕射鍾繇尚書郭浦御史中丞董芬彭<lb/>
城相劉艾左馮翊韓斌東萊太守楊衆羅邵伏德趙<lb/>
𬎼爲列侯賞有功也追贈射聲校尉沮儁爲弘農太<lb/>
守矜死節也符節令董昭說曹操曰將軍興義兵以<lb/>
誅暴亂朝天子輔翼王室此五霸之功也巳下諸將<lb/>
人人殊異未必服從今留匡弼事勢不便唯有移車<lb/>
駕幸許耳然朝廷播越新還舊都逺近企望兾一獲<lb/>
安今復徙車駕不厭衆心夫行非常之事乃有非常<lb/>
之功願將軍䇿其多者操曰此孤之本志也遂言幸<lb/>
許之計上從之庚申車駕東楊奉自梁欲要車駕不<lb/>
<pb n="KR2b0004_SBCK_029-3a"/>
及巳巳車駕到許幸東營甲戌鎭東將軍曹操爲大<lb/>
將軍更封武平侯操固讓不許太尉楊彪司空張喜<lb/>
以疾遜位冬十月戊辰右將軍袁紹爲太尉紹耻班<lb/>
在操下不肯授操乃辭大將軍丙戌以操爲司空領<lb/>
車騎將軍辛卯曹操征楊奉於梁奉奔袁術呂布襲<lb/>
徐州劉備奔曹操初陳郡人袁渙爲劉備茂才避地<lb/>
江淮之間爲吕布所拘布令渙作書罵辱備渙曰不<lb/>
可再三強之不許布大怒以兵脅之曰爲之則生不<lb/>
爲則死渙顔色不變笑而應曰渙聞唯德可以辱人<lb/>
不聞以罵使彼固君子也且不耻將軍之言彼誠小<lb/>
人也將復將軍之意則辱在此不在於彼且渙他日<lb/>
<pb n="KR2b0004_SBCK_029-3b"/>
之事劉備猶今日之事將軍也如一旦去此復罵辱<lb/>
將軍可乎布慙而止渙字曜卿司徒滂之子也渙少<lb/>
與弟微俱以德行稱是時漢室襄微天下將亂渙與<lb/>
微閑居從容謀安身避亂之地渙慨然歎曰漢室陵<lb/>
遟亂無日矣茍天下不靖逃將安之若天將䘮道民<lb/>
以義存唯強而有禮可以庇身乎微曰古人有言知<lb/>
機其神乎見機而作君子所以元吉也天理盛襄漢<lb/>
其已矣夫有大功必有大事此又君子之所深識退<lb/>
藏於宻者也且兵革之興外患衆矣微將逺蹈山海<lb/>
以求免乎天下淆亂各行其所志微避地至交州渙<lb/>
展轉劉備袁術呂布之間晚乃遇曹公渙說操曰夫<lb/>
<pb n="KR2b0004_SBCK_029-4a"/>
兵者凶器也不得巳而用之鼓之以道德征之以仁<lb/>
義兼撫其民而除其害夫然故可與之死可與之生<lb/>
自大亂以來十數年矣民之欲安甚於倒懸然而暴<lb/>
亂未息者何也政失其道歟復聞明君善於救世亂<lb/>
則濟之以義僞則鎭之以樸世異事變治國不同不<lb/>
可不察也夫制度損益此古今之不必同者也若夫<lb/>
惠愛天下而反之於正雖以武平禍亂而濟之以德<lb/>
誠百王不易之道也公明哲超世古之所以得其民<lb/>
者公旣動之矣今所以失其民者公旣戒之矣海内<lb/>
頼公得免於危亡之禍然而民未知義唯公所訓之<lb/>
則天下幸甚操重渙言以爲軍諮祭酒渙常謂人曰<lb/>
<pb n="KR2b0004_SBCK_029-4b"/>
夫居兵亂之間非吾所長毎謙不敢處也張濟自關<lb/>
中走南陽爲飛矢所中死從子繡領其衆屯宛天子<lb/>
旣免曹陽賈詡去李傕託于段煨頃之復歸張繡<lb/>
二年春正月曹操征張繡繡降其季弟濟妻國色也<lb/>
操以爲妾繡由是謀叛襲操七軍大敗之殺其二子<lb/>
自曹操之迎乗輿也袁紹内懷不服紹旣兼河朔天<lb/>
下畏其強操方東憂呂布南距張繡及繡敗操軍紹<lb/>
益自驕而與操書悖慢操大怒動止容變於常衆皆<lb/>
以爲失利於繡故也僕射鍾繇以問尚書令荀彧彧<lb/>
曰公以明哲必不追咎徃事也殆有他慮乎遂見操<lb/>
以問焉操以紹書示之且曰今將征不義而力不敵<lb/>
<pb n="KR2b0004_SBCK_029-5a"/>
如何彧對曰古之成敗誠有其材雖弱必強茍非其<lb/>
人其強易弱劉項之事足以觀矣今與公爭天下者<lb/>
唯袁紹紹貌外寛内忌任人而疑其心公明逹不拘<lb/>
唯材所宜不問踈賤此度勝也紹遟重少決失在後<lb/>
機公能斷大事應變有方此謀勝也紹御軍寛緩法<lb/>
令不一士卒雖衆而實難用公法令嚴明賞罰必行<lb/>
士卒雖寡皆爭致死此武勝也紹憑世資從容飾智<lb/>
收名譽故士之寡能好聞者歸之公以至仁待士又<lb/>
推誠心不爲虚美行已謙恭儉約而與有功者無吝<lb/>
故忠正殺身之士咸願爲用此德勝也夫此四勝仗<lb/>
義征伐誰敢不從紹以四失背忠自專強何能爲操<lb/>
<pb n="KR2b0004_SBCK_029-5b"/>
悅秋七月即拜太尉袁紹爲大將軍於是馬日磾喪<lb/>
還京師將欲加禮少府孔融議曰日磾以上公之尊<lb/>
乗旄節之使銜命直指寧輯東夏而曲媚賊臣爲所<lb/>
牽率章表署用輔俠首名附下罔上姦以事君昔國<lb/>
佐當晉軍而不撓宜僚臨白刃而正色王室大臣不<lb/>
得見脅爲辭鄭人討幽公之亂斲子家之棺聖人哀<lb/>
矜未忍追治不宜加禮冬十月謁者僕射裴茂督三<lb/>
輔諸軍討李傕也<lb/>
三年春正月破傕斬之夷三族郭圯爲其將伍習所<lb/>
殺李樂病死胡才爲怨家所殺張陽爲其將眭固所<lb/>
殺馬騰韓遂凉州自相攻擊五月韓暹楊奉死秋七<lb/>
<pb n="KR2b0004_SBCK_029-6a"/>
月曹操征張繡破之荀彧說曹操曰不先取呂布河<lb/>
北未易圖也操曰若袁紹侵擾關中西羌南誘蜀漢<lb/>
是我獨以兖州抗天下五分之一也爲之奈何彧曰<lb/>
關中將帥以十數莫能久相一唯韓暹馬騰最強彼<lb/>
見山東之敗必各擁衆自保全若撫以恩德使連和<lb/>
相推雖不能久要公定山東足以不動鍾繇可屬以<lb/>
西事公無憂也操從之九月曹操征呂布是歲袁紹<lb/>
自立爲天子術與楊彪婚親也操忘彪忠正收彪付<lb/>
獄將殺之孔融聞之不及朝服徃見操曰楊彪累世<lb/>
清德四葉重光周書父子兄弟罪不相及况袁氏之<lb/>
罪乎易稱積善餘慶但欺人耳操曰國家之意也融<lb/>
<pb n="KR2b0004_SBCK_029-6b"/>
曰假使成王欲殺召公則周公可得言不知耶今天<lb/>
下纓緌縉紳之士所以仰贍明公者以輔相漢室舉<lb/>
直措枉致之雍熈也今橫殺無辜則海内觀聽誰不<lb/>
解體孔融魯國之男子明日便當拂衣而去不復朝<lb/>
也操意解乃免彪覩漢祚將微自以累世公輔耻事<lb/>
異姓遂稱疾不行徵鄭玄爲大司農不至玄字康成<lb/>
北海高宻人也爲嗇夫隱恤孤苦閭里安之家貧雖<lb/>
得休假常詣校官誦經太守杜密異之爲除吏録使<lb/>
得極學玄之右扶風事南郡太守馬融融門徒甚盛<lb/>
弟子以相次受至三年不得見玄講習彌篤晝夜不<lb/>
倦融見竒之引與相見自篇籍之奥無不精研歎曰<lb/>
<pb n="KR2b0004_SBCK_029-7a"/>
詩書禮樂皆以東矣會黨事起而玄教授不輟弟子<lb/>
數百人中平初悉解禁固玄巳六十餘矣始爲王公<lb/>
所命一無所就者玄身長八尺秀眉朗目造次顚沛<lb/>
非禮不動黃巾賊數萬人經玄廬皆爲之拜高密一<lb/>
縣不被抄掠袁紹甞遇玄而不禮也趙融聞之曰賢<lb/>
人者君子之望也不禮賢是失君子之望夫有爲之<lb/>
君不失萬民之歡心況於君子乎失君子之望難乎<lb/>
有爲也<lb/>
四年春曹操獲呂布斬之二月司空曹操讓位於太<lb/>
僕趙岐不聽三月衛將軍董承爲車騎將軍封操三<lb/>
千戶討呂布之功也固讓不受三月袁紹討公孫瓉<lb/>
<pb n="KR2b0004_SBCK_029-7b"/>
六月拜孫䇿爲會稽太守討逆將軍封吳陽侯初彭<lb/>
城人張昭避亂淮南䇿賔禮之及䇿東略遂爲之謀<lb/>
主聞袁術僭號昭爲䇿書諫術曰昔者董卓無道陵<lb/>
虐王室禍加太后暴及弘農天子播越宗廟焚毀是<lb/>
以豪傑發憤赫然俱起元惡旣斃幼主東顧乃使王<lb/>
人奉命宣明朝恩偃武修文與之更始而河北異謀<lb/>
黑山不順劉表僭亂於南公孫叛逆於北劉繇阻兵<lb/>
劉備爭盟是以未獲承命囊弓戢戈也當謂使君與<lb/>
國同規舍是不䘏完然有自取之志懼非海内企望<lb/>
之意昔湯伐桀稱有夏多罪武王伐紂曰殷有重罰<lb/>
此二王者雖有聖德假使時無失道之過何由逼而<lb/>
<pb n="KR2b0004_SBCK_029-8a"/>
奪之也今主上豈有惡於天下徒以幼小脅於僭臣<lb/>
異於湯武之時也又聞幼主明智聦敏有夙成之德<lb/>
天下雖未被恩咸以歸心焉若輔而興之旦奭之美<lb/>
率土之所望也使君五世相承爲漢宰輔榮寵之盛<lb/>
莫與爲比宜効忠守節以報漢室世人多惑圖緯之<lb/>
言妄牽非類之文茍以悅主爲美不顧成敗之計今<lb/>
古所愼也忠言逆耳駁議致憎苟有益於尊明則無<lb/>
所敢辭術始自以爲有淮南之衆料䇿之必與巳合<lb/>
及得其書遂愁沮發疾袁紹自破公孫瓉貢御希慢<lb/>
私使主簿耿苞密白曰赤德運衰曆數將改宜順天<lb/>
意以應民望紹以苞白事咨於軍府議者咸以苞爲<lb/>
<pb n="KR2b0004_SBCK_029-8b"/>
妖妄宜誅紹殺苞以悅衆然遂有逆謀於是紹將南<lb/>
出師以攻曹操沮授田豐諫曰師出歷年百姓疲弊<lb/>
倉庫無積賦役方殷此國之深憂也宜遣使獻捷天<lb/>
子務農逸民若不得通乃表曹操隔我王路然後進<lb/>
屯黎陽漸營河南益作舩舫繕治器械分遣精騎抄<lb/>
掠邊鄙令彼不得安我取其逸三年之中事可坐定<lb/>
也審配郭圖曰兵書之法十圍五攻敵則能戰今以<lb/>
明公之神武跨河朔之人衆以伐曹氏譬若覆手今<lb/>
不時取後難圖也授曰蓋救亂誅暴謂之義兵恃衆<lb/>
憑強謂之驕兵兵義無敵驕者先滅曹氏迎天子建<lb/>
宮許都今興師南向於義則違且廟勝之䇿不在強<lb/>
<pb n="KR2b0004_SBCK_029-9a"/>
弱曹氏法令旣行士卒精鍊非公孫瓉坐而受圍者<lb/>
也今棄萬安之術而興無名之兵竊爲公危之圖曰<lb/>
武王伐紂不爲之義况曹氏而云無稱且公師武臣<lb/>
勇將士憤怒人思自騁而不及時早定大業慮之失<lb/>
者夫天與不取反受其咎此越之所以霸吳之所以<lb/>
亡也監軍之計而非見時知機之變紹從之圖等因<lb/>
是譖授曰授監統内外威震三軍若其浸盛何以制<lb/>
之夫臣與主同者昌主與臣同者亡黃石之所忌也<lb/>
且御衆於外不宜知内紹疑焉乃分監軍爲三都督<lb/>
使授及郭圖淳于瓊各典一軍遂南冬十一月張繡<lb/>
賈詡降曹操十二月甲辰司隷校尉鍾繇持節鎭撫<lb/>
<pb n="KR2b0004_SBCK_029-9b"/>
關中庚辰曹操率師拒袁紹於官渡孔融謂荀彧曰<lb/>
紹地廣兵強田豐許攸智計之士也爲之謀審配逢<lb/>
紀盡忠之臣也任其事顔良文醜勇冠三軍統其兵<lb/>
殆難剋乎彧曰紹兵雖強而法不整田豐剛而犯上<lb/>
許攸貪而不治審配專而無謀逢紀果而自用此二<lb/>
人留知後事者攸犯其法必不能從也攸必爲變顔<lb/>
良文醜一夫之勇耳可一戰而擒也袁術欲北至靑<lb/>
州曹操使劉備要擊之會術病死操悔遣備追之不<lb/>
及備遂據下邳<lb/>
五年春正月壬午車騎將軍董承偏將軍王服謀殺<lb/>
曹操發覺伏誅初承與劉備同謀未發而備出謂服<lb/>
<pb n="KR2b0004_SBCK_029-10a"/>
曰郭圯有數百兵壞李傕數萬人但足下與吾同不<lb/>
耳昔呂不韋之門須子楚而後高今吾與子猶是也<lb/>
服惶恐不敢當然兵又少承曰興事訖得曹公成兵<lb/>
不足邪服曰今京師豈有所任者乎承曰長水校尉<lb/>
种輯議郞吳碩是吾腹心辦事者輯碩皆被誅曹操<lb/>
攻劉備奔袁紹二月遣沮授郭圖淳于瓊顔良等攻<lb/>
劉延於白馬紹引兵至黎陽沮授臨發會其宗族散<lb/>
資財以與之曰夫勢存則威無不行勢亡則不保一<lb/>
身哀哉其弟宗曰曹公士馬不敵兄何懼焉授曰以<lb/>
曹兖州之明略又挾天子爲資我雖剋伯珪衆實疲<lb/>
弊而將校主銳軍之破敗在此舉矣楊雄有言曰六<lb/>
<pb n="KR2b0004_SBCK_029-10b"/>
國蚩蚩爲羸弱姬今之謂矣夏四月曹操救劉延大<lb/>
戰斬顔良秋七月辛巳立皇子馮爲河陽王壬午南<lb/>
陽王薨八月袁紹將濟河沮授諫曰勝負變化不可<lb/>
不詳今宜留屯延津分兵官渡若剋獲還迎不晚設<lb/>
其有難衆不可還詔不從授臨濟歎曰上盈其志下<lb/>
務其功悠悠黃河吾其反乎遂以疾辭紹恨之乃省<lb/>
其所部倂屬郭圖遂軍官渡紹衆盛操軍大懼與荀<lb/>
彧書議欲還許以引紹彧報曰紹聚官渡欲與決勝<lb/>
負公以至弱當至強若不制必爲所乗是天下之大<lb/>
機也且紹布衣之雄能聚人而不能用也以公神武<lb/>
明哲而奉以大順何向而不濟今軍食雖少未若楚<lb/>
<pb n="KR2b0004_SBCK_029-11a"/>
漢在滎陽成臯間也是時劉項莫肯先退先退者勢<lb/>
屈也公以十分居一之衆畫地而守之扼其喉而不<lb/>
能進巳半年矣情見勢竭必將有變此用竒之時不<lb/>
可失也操從之劉備去袁紹南奔汝南九月庚子朔<lb/>
日有蝕之詔公卿各上封事靡有所諱袁曹相持於<lb/>
官渡孫䇿欲襲許迎乗輿部署未發爲許貢客所害<lb/>
先吳郡太守許貢爲䇿所殺其小子與客謀報曰孫<lb/>
䇿勇銳若多殺人於道䇿必自出則可擒也客從之<lb/>
乃殺人於江邊䇿聞之怒單騎自出客刺傷之將死<lb/>
謂張昭曰中國亂以吳越之衆三江之固足可觀成<lb/>
敗公等善輔吾弟呼權佩以印綬曰舉江東之衆決<lb/>
<pb n="KR2b0004_SBCK_029-11b"/>
機於兩陣之間與天下爭衡卿不如我任賢使能各<lb/>
盡其力以保江東我不如卿初䇿在吳與張昭論曰<lb/>
今四海未定當以武平之耳吳人陸績年少在坐末<lb/>
大聲言曰昔管夷吾相齊桓公九合諸侯一匡天下<lb/>
不用兵車孔子曰逺人不服則修文德以來之今諸<lb/>
君不務道德懷取之術而唯尚武績雖童蒙竊所未<lb/>
安也昭等異焉績容貌雄壯博學多識星曆算數無<lb/>
不該覽及權統事辟奏曹掾以直道見憚出爲鬰林<lb/>
太守加偏將軍績意在儒雅非其志也雖在軍旅著<lb/>
述不廢作渾天圖注易釋玄皆傳於世預自知亡日<lb/>
乃爲辭曰有漢志人吳郡陸績幼敦詩書長翫禮易<lb/>
<pb n="KR2b0004_SBCK_029-12a"/>
受命南征遘疾逼厄遭命不永嗚呼悲隔又曰從今<lb/>
巳去六十年之外車同軌書同文恨不及見也十一<lb/>
月甲子曹操與袁紹戰於官渡紹師大潰沮授爲操<lb/>
軍人所執授大呼曰授不降也爲所執耳操與之有<lb/>
舊逆謂之曰分野殊異遂用阻絕不圖今日乃相擒<lb/>
也授對曰兾州失䇿以取奔北授智力俱困宜其見<lb/>
擒操曰本初無謀不相用計今喪亂過紀國家未定<lb/>
當相與圖之授曰叔父母弟懸命袁氏若蒙公靈速<lb/>
死爲福公歎曰孤早相得天下不足慮也遂舍而厚<lb/>
遇之頃之謀歸袁氏操殺之<lb/>
六年春三月曹操以袁紹新敗欲悉軍以征劉表以<lb/>
<pb n="KR2b0004_SBCK_029-12b"/>
問尚書令荀彧彧曰今紹之敗其衆離心宜因而遂<lb/>
定而欲逺背兖豫南軍江漢夫困獸猶鬪況在紹乎<lb/>
若紹收其餘燼承虚以出則公之事去矣四月曹操<lb/>
將兵於河上八月辛卯侍中郗慮尚書令荀彧司隷<lb/>
鍾繇侍講于内冬十一月曹操征劉備奔劉表屯新<lb/>
野<lb/>
七年夏五月庚戌袁紹發病死初紹有三子譚熈尚<lb/>
譚長而惠尚少而美紹妻愛尚數稱其才紹以竒其<lb/>
貌欲以爲後乃出譚爲靑州刺史沮授諫曰世稱一<lb/>
兎走衢萬人逐之一人獲之貪者悉止分定故也且<lb/>
年均以賢德均則卜古之制也願上推先代成敗之<lb/>
<pb n="KR2b0004_SBCK_029-13a"/>
誠下思逐兔分定之義紹曰孤欲令三子各據一州<lb/>
以觀其能授出曰禍其始此矣及紹未命而死其别<lb/>
駕審配護軍逢紀宿以驕侈爲譚所疾於是紀外順<lb/>
紹妻内慮私害乃矯詔遺命奉尚爲嗣譚至不得立<lb/>
自稱車騎將軍由是有隙譚軍黎陽九月曹操征譚<lb/>
尚越嶲男子化爲婦人周羣曰將有易代之事者<lb/>
八年春操破譚尚秋七月曹操上言守尚書令荀彧<lb/>
自在臣營叅同計畫周旋征伐毎皆剋捷竒䇿宻謀<lb/>
悉皆共決及彧在臺常思書徃來大小同䇿詩美腹<lb/>
心傳貴廟勝勲業之定彧之功也而臣前後獨荷異<lb/>
寵心所不安彧與臣事通功並宜進封賞以勸後進<lb/>
<pb n="KR2b0004_SBCK_029-13b"/>
者於是封彧爲萬歳亭侯八月曹操征劉表軍次西<lb/>
平譚尚爭兾州九月公卿迎氣北郊始用八佾冬十<lb/>
月曹操至黎陽<lb/>
九年夏四月操拔邯鄲秋八月曹操破鄴袁尚熈奔<lb/>
匈奴辛巳封蕭何後爲安衆侯九月太中大夫孔融<lb/>
上書曰臣聞先分九圻以遠及近春秋内諸夏而外<lb/>
夷狄詩云封畿千里惟民所止故曰天子之居必以<lb/>
衆大言之周室旣㐮六國力征授賂割裂諸夏鎬京<lb/>
之制商邑之度歷載彌人遂以闇昧秦兼天下政不<lb/>
遵舊革剗五等掃滅侯甸築城萬里濵海立門欲以<lb/>
六合爲一區五服爲羌關衛不要遂使陳項作難家<lb/>
<pb n="KR2b0004_SBCK_029-14a"/>
庭臨海擊柝不救聖漢因循未之匡改猶依古法潁<lb/>
川南陽陳留上黨三河近郡不封爵諸侯臣愚以爲<lb/>
千里國内可略從周官六鄉六遂之文分取北郡皆<lb/>
令屬司隷校尉正以王賦以崇帝室投自近以寛逺<lb/>
繇華貢獻外薄四海揆文奮武各有典書帝從之戊<lb/>
辰以司空曹操領兾州牧或說操曰宜復古制置九<lb/>
州則所制者廣大天下服矣操將從之荀或言於操<lb/>
曰兾州求公領牧以要民心甚善至於分改九州竊<lb/>
有疑焉若是兾州當取河東馮翊扶風西河并幽之<lb/>
地所奪者衆前日公破袁尚擒審配海内震駭人人<lb/>
自恐不保其土地守其兵衆也今便分屬兾州將皆<lb/>
<pb n="KR2b0004_SBCK_029-14b"/>
動心且人多悅關右將皆以動心之計今此必以爲<lb/>
次第見奪一旦生變有守善者轉相脅爲非則袁尚<lb/>
得寛其死而袁譚懐貳劉表遂有江漢之間天下未<lb/>
易圖也願公引兵先定河北然後修復舊京南臨荆<lb/>
州責王貢之不入則天下咸知其意人人自安天下<lb/>
大定乃議古制操曰微足下失之者多矣遂寢九州<lb/>
之議十月有星孛于東井分凉州四郡爲梁州<lb/>
十年春正月曹操攻袁譚於南皮大破斬之丁丑增<lb/>
封操萬三千戶平幽兾之功也八月侍中荀悅撰政<lb/>
治得失名曰申監旣成而奏之曰夫道之本仁義而<lb/>
巳五典以經之羣籍以緯之詠之歌之絃之舞之前<lb/>
<pb n="KR2b0004_SBCK_029-15a"/>
監旣明後復申之致治之術先屏四患乃崇五政一<lb/>
曰僞二曰私三曰放四曰奢僞亂俗私壞法放越軌<lb/>
奢敗制四者不除則政末由行矣其致也俗亂則道<lb/>
荒雖天下不得保其性也法壊則世傾雖人主不得<lb/>
守其度也軌越則禮亡雖聖人不得全其行矣制敗<lb/>
則欲肆雖四表不得充其求矣是謂四患修農桑以<lb/>
養其生審好惡以正其俗置文教以章其化立武備<lb/>
以秉其威制賞罰以統其法是謂五政民之不畏死<lb/>
不可懼以罪人不樂生不可勸以善雖使契布五教<lb/>
咎繇作士政不行矣故在上者先豐民財以定其志<lb/>
帝耕籍田后桑𧖟宮國無遊民野無荒業財賈不用<lb/>
<pb n="KR2b0004_SBCK_029-15b"/>
力不妄加以周民事是謂養生君子之所以動天地<lb/>
感神明正萬物而成至治者必乎眞定而巳故在上<lb/>
者審定好惡旣安乎功罪毀譽亦終於準驗聽言責<lb/>
事舉名察實無或作詐僞淫巧以蕩衆心故事無不<lb/>
核物無不功善無不顯惡無不彰俗無姦詐民無淫<lb/>
風百姓上下覩利害之存乎巳也故肅敬其心内不<lb/>
回惑外無異望則民志平矣是謂正俗君子以情用<lb/>
小人以刑用榮辱者賞罰之精華也故禮教榮辱以<lb/>
加君子化其情也桎梏以加小人化其刑也君子不<lb/>
犯辱况於刑乎小人不忘刑况於辱乎若在具中人<lb/>
之倫則禮刑兼焉教化之廢推中人而墮於小人之<lb/>
<pb n="KR2b0004_SBCK_029-16a"/>
域教行之行引中人而納於君子之塗是謂章化小<lb/>
人之情緩則驕驕則怠怠則怨怨則叛危則謀亂安<lb/>
則思欲非威強無以懲之故在上者必有武備以戒<lb/>
不虞以遏冦虐安居則寄之内政有事則用之軍旅<lb/>
是謂秉威賞罰政之柄也賞以罰審信順令行賞以<lb/>
勸善罰以懲惡人主不妄賞非徒愛其財也賞妄行<lb/>
則善不勸矣不妄罰非徒矜其人也罰妄行則惡不<lb/>
懲矣賞不勸謂之止善罸不懲謂之縱惡在上者能<lb/>
不止下爲善不縱下爲惡則國法立矣是謂統法四<lb/>
患旣蠲五政旣立行之以誠守之以固簡而不怠踈<lb/>
而不失無爲爲之使自施之無事事之使自安之不<lb/>
<pb n="KR2b0004_SBCK_029-16b"/>
肅而成不嚴而治垂拱揖讓而海内平矣古者天子<lb/>
諸侯有事必告于廟廟有二史左史記言右史記事<lb/>
事爲春秋言爲尚書君舉必記善惡成敗無不存焉<lb/>
下及士庶苟有茂異咸在載籍或有欲顯而不得欲<lb/>
隱而名彰得失一朝榮辱千載善人勸焉淫人懼焉<lb/>
可備史官掌其典常上覽而善焉悅字仲豫潁川人<lb/>
也少有才理兼綜儒史是時曹公專政天子端拱而<lb/>
巳上旣好文章頗有才意以漢書爲䌓使悅刪取其<lb/>
要爲漢紀三十篇冬十一月并州刺史高幹反<lb/>
十一年正月有星孛於北斗占曰人主易位曹操征<lb/>
高幹斬之己丑增封操并前三萬戶食柘城陽夏四<lb/>
<pb n="KR2b0004_SBCK_029-17a"/>
縣比鄧禹吳漢故事秋七月武威太守張猛殺凉州<lb/>
刺史商邯<lb/>
後漢孝獻皇帝紀卷第二十九<lb/>
<pb n="KR2b0004_SBCK_029-17b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_030-1a"/>
後漢孝獻皇帝紀卷第三十　袁宏<lb/>
十二年春曹操上表曰昔袁紹入郊甸戰於官渡時<lb/>
兵少糧盡圖欲還許荀彧乃建進討之規遂摧大逆<lb/>
覆取其衆此彧覩勝敗之機畧不出世紹旣破敗臣<lb/>
糧亦盡以爲河北未易圖也欲南討劉表或復止臣<lb/>
陳其得失臣用反於是遂平四州向使臣退於官渡<lb/>
紹必鼓行而前遂征劉表則河北延其凶訃彧之二<lb/>
䇿以立爲存以禍爲福臣所不及也是故先帝貴指<lb/>
縱之功薄搏獲之賞古人尚帷幄之規下攻㧞之捷<lb/>
原其績效足享高爵而海内未喻其狀所受不侔其<lb/>
功臣誠惜之乞重平議增疇戶邑或深辭讓操報之<lb/>
<pb n="KR2b0004_SBCK_030-1b"/>
曰君之䇿謀非但所表二事而巳前後謙沖欲慕魯<lb/>
連先生乎此聖人逹節者所以貴也昔介子推有言<lb/>
竊人之財猶謂之盗況君宻謀安衆先於孤者以百<lb/>
數乎以二事相還而復辭何敢謙亮多邪三月癸丑<lb/>
增封守尚書令彧戶一千并前二千戶操欲表爲三<lb/>
公或使荀攸深讓至于十數乃止是時曹公世子聦<lb/>
明尊雋宜高選天下賢哲以師保之輔成王德及征<lb/>
行軍宜以爲副貳使漸明御軍用之道操從之秋八<lb/>
月曹操登白狼山與匈奴冐頓戰大破斬之袁尚熈<lb/>
奔遼東太守公孫康斬尚熈首送京師乙酉封操三<lb/>
子爲列侯操不受冬十月星孛于鶉尾乙酉濟南王<lb/>
<pb n="KR2b0004_SBCK_030-2a"/>
斌爲黄巾所殺劉備屯新野荆州豪傑歸者日衆琅<lb/>
邪陽都人諸葛亮字孔明躬耕隴畆好爲梁甫吟身<lb/>
長八尺甞自比於管仲樂毅時人莫之許也唯博陵<lb/>
崔少平潁川徐元直與亮友善謂之信然於是徐庶<lb/>
見劉備曰諸葛孔明臥龍也將軍豈願見之乎備曰<lb/>
君與俱來庶曰此人宜可以就見不可屈致將軍且<lb/>
枉駕顧之由是備三詣其廬因屛人而言曰漢室傾<lb/>
穨姦臣竊命主上蒙塵孤不量力度德欲信大義於<lb/>
天下而智術淺短遂用猖蹷至于今曰然志猶未巳<lb/>
君爲計將安出亮荅曰自董卓以來豪傑並起跨州<lb/>
連郡不可勝數曹操比於袁紹則名㣲而衆寡遂能<lb/>
<pb n="KR2b0004_SBCK_030-2b"/>
剋紹以弱爲強此非唯天時抑亦人謀也今巳擁百<lb/>
萬之衆挾天子而令諸侯此誠不可與爭鋒孫權據<lb/>
有江東巳歷三世國險而民附賢能爲之謀此可與<lb/>
之爲援不可圖也荆州北據漢沔利盡南海東連吳<lb/>
會西通巴蜀此用武之國而其主不能殆天將所以<lb/>
資將軍也益州險塞沃野天府之地高祖因之以成<lb/>
帝業劉璋闇弱張魯在北民殷國富而不知存䘏智<lb/>
能之士思得明后將軍旣帝室之胄信義著於四海<lb/>
總覽英雄思賢如渇若跨有荆益保其巖阻西和諸<lb/>
戎南撫夷越結好孫權内修政治天下有變命一上<lb/>
將將荆州之軍以向宛洛將軍身率益州之衆出於<lb/>
<pb n="KR2b0004_SBCK_030-3a"/>
秦川百姓孰不簞食壷漿以迎將軍者乎如是覇業<lb/>
可成漢室復興也備曰善於是與亮情好日密諸將<lb/>
不悅備解之曰孤之有孔明猶魚之得水願諸君勿<lb/>
復言<lb/>
十三年春正月癸未司徒趙温請置丞相秋七月曹<lb/>
操征劉表八月丁未光禄大夫郄慮爲御史大夫初<lb/>
操以榖少禁酒太中大夫孔融以爲不可與操相覆<lb/>
䟽因以不合意時中州畧平惟有吳蜀融曰文德以<lb/>
來之操聞之怒以爲怨誹浮華乃令軍諮祭酒路粹<lb/>
傳致其罪壬子太中大夫孔融下獄誅妻子皆棄市<lb/>
融字文舉魯國人孔子二十世孫㓜有異才年十餘<lb/>
<pb n="KR2b0004_SBCK_030-3b"/>
歲隨父詣京都時河南尹李膺有重名勑門通簡賔<lb/>
客非當世英賢及通家子孫不見也融欲觀其爲人<lb/>
遂造膺門曰我是李君通家子孫門者白膺請見曰<lb/>
高明父祖甞與㒒周旋乎融曰然先君孔子與君李<lb/>
老君同德比義而祖師友則僕累世通家也衆坐莫<lb/>
不歎息僉曰異童子也太中大夫陳禕後至同坐以<lb/>
吿禕曰小時了了者至大亦未能奇也融曰如足下<lb/>
㓜時豈甞惠乎膺大笑謂融曰高明長大必爲禕器<lb/>
年十三喪父哀慕毀瘠杖而後起州里稱其至孝初<lb/>
山陽張儉與融兄裒友善亡命來詣裒適出時融年<lb/>
十六儉不吿融知儉長者有窘迫色謂曰吾獨不能<lb/>
<pb n="KR2b0004_SBCK_030-4a"/>
爲君主也因留舎藏之後以人客發泄國相以下密<lb/>
就掩捕儉得脫走收融及裒送獄融曰保内藏舎者<lb/>
融也當坐之裒曰彼來求我求我之由非弟之過我<lb/>
當坐之兄弟爭死郡縣疑不能決乃上讞詔書令裒<lb/>
坐之融由是顯名年二十八爲北海太守先是黄巾<lb/>
破青州融收合夷民起兵自守賊張餘等過青州融<lb/>
逆擊爲其所敗收餘兵保朱虚稱詔誘吏民復置城<lb/>
邑崇學校庠序舉賢貢士表顯耆儒以彭璆爲方正<lb/>
邴原有道王修爲孝廉告高密縣爲鄭玄特立鄕名<lb/>
曰鄭公鄕又國人無後及四方遊士有死亡皆爲棺<lb/>
木而殯葬之使甄子然臨配食縣杜其禮賢如此劉<lb/>
<pb n="KR2b0004_SBCK_030-4b"/>
備表融領青州刺史年餘爲群賊所攻不能自守建<lb/>
安初徴爲將作大匠遷少府每朝會訪對輙爲議主<lb/>
諸卿大夫寄名而巳初潁川陳紀論復肉刑書曰惟<lb/>
敬五刑以成三德易著劓刖滅趾之法所以輔政助<lb/>
教懲惡息殺也且殺人償死合於古制至於傷人或<lb/>
殘毀其體而纔翦亡髪非其理也若用古刑使淫者<lb/>
下𧖟室盗者刖其足永無淫放穿窬之姦矣融難之<lb/>
曰古者吏端刑清治無過差百姓有罪皆不之濫末<lb/>
世凌遲風化壞亂法侮其民故曰上失其道民散乆<lb/>
矣而欲繩之以古制投之以殘棄非所謂與時消息<lb/>
也紂斬一朝渉之脛天下謂之無道九牧之地千八<lb/>
<pb n="KR2b0004_SBCK_030-5a"/>
百紂也求世休和不可得巳且𬒳刑之人慮不全生<lb/>
志在思死類多趨惡夙沙亂齊伊戾禍宋趙高英布<lb/>
爲世大患雖忠如鬻權信如卞和智如孫臏冤如巷<lb/>
伯才如史遷逹如子政一離刀鋸沒世不齒是太甲<lb/>
之思庸穆公之霸秦陳湯之都賴魏尚之邊功無復<lb/>
悔也曹公將復肉刑以衆議不同乃止<lb/>
袁宏曰夫民心樂全而不能常蓋利用之物懸於外<lb/>
而嗜慾之情動於内也於是有進即陵競之行希求<lb/>
放肆不巳不能充其嗜慾也則苟且僥倖之所生也<lb/>
希求無厭無以踈其欲也則姦僞忿怒之所興也先<lb/>
王知其如此而欲救弊故先以德禮陶其心其心不<lb/>
<pb n="KR2b0004_SBCK_030-5b"/>
化然後加以刑辟書云百姓不親五品不遜汝作司<lb/>
徒敬敷五教五教在寬蠻夷猾夏寇賊姦䆒汝作士<lb/>
五刑有服然德刑之設叅而用之者也三代相因其<lb/>
義詳焉周禮使墨者守門劓者守閭宮者守内刖者<lb/>
守囿此肉刑之制可得而論也荀卿亦云殺人者死<lb/>
傷人者刑百王之所同未知其所由來者也夫殺人<lb/>
者死而相殺者不巳是大辟可以懲未殺不能使天<lb/>
下無殺傷人者刑而害物者不息是黥劓可以懼未<lb/>
刑不能使天下無刑也故將欲止之莫若先以德禮<lb/>
夫罪過彰著然後入于刑辟是將殺人者不必刑也<lb/>
縱而不死則䧟於刑辟矣故刑之所制在於不可移<lb/>
<pb n="KR2b0004_SBCK_030-6a"/>
之也禮教則不然明其善惡所以濳勸其情消於未<lb/>
然也示以耻辱所以内其心治之未傷也故過而不<lb/>
至於著罪薄而不及於刑也終入辜辟者非教化之<lb/>
所得也故雖殘一物之生刑一人之體是除天下之<lb/>
害夫何傷哉率斯道也風化可以漸淳刑罰可以漸<lb/>
少其理然也苟不化其心而專任刑罰民失義方動<lb/>
䧟刑網求世休和焉可得哉周之成康豈案三千之<lb/>
文而致刑措之美乎蓋德化刑清所致斯有由也漢<lb/>
初懲酷刑之弊務寛厚之論公卿大夫相與耻言人<lb/>
過文帝登庸加以玄黙張武受賂賜金以愧其心吳<lb/>
王不朝崇禮以讓其失是以吏民樂業風化篤厚斷<lb/>
<pb n="KR2b0004_SBCK_030-6b"/>
獄四百幾于刑措豈非德刑用之効哉世之論者欲<lb/>
言刑罰之用不先德教之益失之遠矣今大辟之罪<lb/>
與古同制免死以下不過五歲旣釋鉗鏁復齒於人<lb/>
是以民不耻惡數爲盗姦故刑徒多而亂不治也茍<lb/>
教之所去一離刀鋸沒身不齒鄰里且猶耻之而況<lb/>
朝廷乎如此則夙沙趙高之儔無所施其惡則陳紀<lb/>
所謂無淫放穿窬之姦於是全矣古者察言觀行而<lb/>
善惡彰焉然則君子之去刑辟固巳遠矣設而不幸<lb/>
則八議之所宥也若天下和史遷之冤淫刑之所及<lb/>
也苟失其道或不免於大辟而況肉刑哉又相刑之<lb/>
與枉殺人其理不同則死生之論善巳踈矣漢書斬<lb/>
<pb n="KR2b0004_SBCK_030-7a"/>
右趾及殺人光自告吏坐受財守官物而即盗之皆<lb/>
棄市此班固所以謂當生而令死者也今不忍截刻<lb/>
之慘而安勦絕之悲此皆治體之所先而有國所宜<lb/>
改者也劉表病死少子琮領荆州九月劉琮降曹操<lb/>
劉備率衆南行曹操以精騎追之及於當陽備與諸<lb/>
葛亮等數十騎邪趣漢津徐庶母見獲庶辭備而指<lb/>
其心曰本與將軍共圖王霸之業以此方寸之地也<lb/>
今失老母方寸亂矣無益於事請從此辭遂詣曹操<lb/>
操旣有荆州水軍十萬將順流東伐吳人振恐議者<lb/>
咸勸孫權迎操周瑜曰不然操雖託名漢相其實漢<lb/>
賊將軍以神武雄才兼仗父兄之烈割據江東地方<lb/>
<pb n="KR2b0004_SBCK_030-7b"/>
數千里精兵足用英豪樂業尚當横行天下爲漢除<lb/>
殘去害況操自送死何迎之有瑜得精兵三萬保爲<lb/>
將軍破之權曰老賊欲廢漢天子自立乆矣徒忌二<lb/>
袁劉表與孤耳今數雄巳滅唯孤存孤與老賊勢不<lb/>
兩立君言當擊甚與孤合此天以君授孤也劉備至<lb/>
夏口諸葛亮謂備曰事急矣請求救於孫將軍時權<lb/>
軍於柴桑備使亮說權曰海内喪亂將軍起兵江東<lb/>
豫州亦收衆漢南與曹操並爭天下今操芟夷大難<lb/>
畧平矣遂破荆州威振四海英雄無所用武故豫州<lb/>
遁逃至此將軍量力而處之若能以吳越之衆與中<lb/>
國抗行不如早與之絕若不能何不案戈束甲北面<lb/>
<pb n="KR2b0004_SBCK_030-8a"/>
而事之乎今將軍外託服從之名内懷猶豫之計事<lb/>
急而不斷禍至無日矣權曰茍如君言劉豫州何不<lb/>
事之乎亮曰田横齊之壯士耳猶義不辱況豫州王<lb/>
室之胄英才蓋世人之仰慕若水之歸海事之不濟<lb/>
此乃天也安能復爲之下權勃然曰吾不能以全吳<lb/>
之地十萬之衆受制於人吾計決矣非劉豫州莫可<lb/>
當曹操者然豫州新敗之後復能抗此難乎亮曰豫<lb/>
州雖敗戰士還者精甲萬人曹操之衆遠來疲弊聞<lb/>
追豫州騎一日一夜行三百里此所謂强弩之末不<lb/>
能穿魯縞者也故兵法忌之曰必蹷上將軍且北方<lb/>
之人不習水戰又荆州之民附操者逼以兵勢耳非<lb/>
<pb n="KR2b0004_SBCK_030-8b"/>
心腹也將軍誠能命猛將統兵數萬與豫州恊規同<lb/>
契破操必矣操敗必北還如此則荆吳之勢强鼎足<lb/>
之形成成敗之機在於今日權大悅即遣周瑜將水<lb/>
軍三萬隨亮詣備并力拒操冬十月癸未日有蝕之<lb/>
十二月壬午徴前將軍馬騰爲衛尉是月曹操與周<lb/>
瑜戰於赤壁操師大敗<lb/>
十四年劉備以孫權行車騎將軍備自領荆州屯公<lb/>
安七月曹操征孫權冬十月晦日有蝕之<lb/>
十五年春二月乙巳日有蝕之<lb/>
十六年春正月辛巳以曹操世子丕爲五官中郎將<lb/>
副丞相三月馬超韓遂反秋七月操征超遂大破之<lb/>
<pb n="KR2b0004_SBCK_030-9a"/>
是歲劉備入益州<lb/>
十七年春正月加曹操入朝不趨劒履上殿賛拜不<lb/>
名夏五月癸未誅衛尉馬騰超之父也六月庚寅晦<lb/>
日有蝕之秋七月庚戌立皇子臨爲濟隂王懿爲山<lb/>
陽王邈爲濟北王敦爲東海王冬十月曹操征孫權<lb/>
侍中尚書令荀彧勞軍於譙初董紹等謂曹操宜進<lb/>
爵郡公九錫備物以彰殊勲密以語彧彧曰曹公本<lb/>
興義兵以匡朝寧國秉忠貞之誠守退讓之實君子<lb/>
愛人以禮不宜如此操由是心不平之是行也操請<lb/>
彧勞軍因畱彧以侍中光禄大夫持節丞相軍事次<lb/>
壽春彧以憂死<lb/>
<pb n="KR2b0004_SBCK_030-9b"/>
袁宏曰夫黙語也賢人之略也政卷舒廢興之間非<lb/>
所謂以智屈伸貴其多算權其輕重而揣難易君子<lb/>
之行巳也必推其心而逹其道信其誠而行其義義<lb/>
不違心故百姓知其無私道不失順則天下以爲至<lb/>
當其出也忠著於時君仁及於天下匹夫匹婦莫不<lb/>
咨嗟者以其致功之本義和也若時不我與中道而<lb/>
癈内不負心外不媿物千載之下觀其迹而悲其事<lb/>
以爲功雖不就道將何成也及其黙也非義而後退<lb/>
讓謀而後止蓋取舎不同故宛龍蟠以求其志雖仁<lb/>
者之心大存兼愛援手而䧟於不義君子不爲也苟<lb/>
爲斯道四體且猶致患而況萬物乎漢自桓靈君失<lb/>
<pb n="KR2b0004_SBCK_030-10a"/>
其柄陵遲不振亂殄海内以弱致弊虐不及民劉氏<lb/>
之澤未盡天下之望未改故征伐者奉漢拜爵賞者<lb/>
稱帝名器之重未甞一日非漢魏之乎亂資漢之義<lb/>
功之剋濟荀生之謀謀適則勲隆勲隆則移漢劉氏<lb/>
之失天下荀生爲之也若始圖一匡終與勢乖情見<lb/>
事屈容身無所則荀生之識爲不智矣若取濟生民<lb/>
振其塗炭百姓安而君位危中原定而社稷亡於魏<lb/>
雖親於漢巳踈則荀生之功爲不義也夫假人之器<lb/>
乘人之權旣而以爲巳有不以仁義之心終亦君子<lb/>
所耻也一汙猶有慙色而況爲之謀主功奮於當年<lb/>
迹聞於千載異夫終身流涕不敢謀燕之徒隷者自<lb/>
<pb n="KR2b0004_SBCK_030-10b"/>
巳爲之功而巳死之殺身猶有餘媿焉足以成名也<lb/>
惜哉雖名蓋天下而道不合順終以憂卒不殞不與<lb/>
義故曰非智之難處智之難非死之難處死之難嗚<lb/>
呼後之君子黙語行藏之際可不愼哉<lb/>
十八年春二月庚寅省幽州并州以其郡國并屬兾<lb/>
州省司隷校尉以其郡國分屬豫州省梁州以其郡<lb/>
國并屬兾州夏五月丙申天子使御史大夫郄慮持<lb/>
節䇿命曹操爲公曰朕以不德少遭憫凶越在西土<lb/>
遷在唐衛當此之時殆若綴旒宗廟乏祀社稷無位<lb/>
羣兇覬覦分裂諸夏率土之民朕無獲焉即我高祖<lb/>
之命將墜於地朕用夙興假寐振悼于厥心曰惟考<lb/>
<pb n="KR2b0004_SBCK_030-11a"/>
惟祖股肱先正其孰恤朕躬乃誘天衷誕育丞相保<lb/>
乂我皇家弘濟于艱難朕實賴之今將授君典禮其<lb/>
敬聽朕命昔者董卓初興國難羣后釋位以謀王室<lb/>
君則首啓戎行此君之忠於本朝也後及黄巾反易<lb/>
天常侵我三州延及平民君又翦之以寧東夏此又<lb/>
君之功也韓暹揚奉專用威命君則致討克黜其難<lb/>
遂遷許都造我京邑設官兆祀不失舊物天地鬼神<lb/>
於是獲乂此又君之功也袁術僭逆肆于淮南懾憚<lb/>
君靈用丕顯謀蘄陽之伇橋蕤授首稜威南邁術以<lb/>
殞潰此又君之功也廻戈東征吕布就戮乘轅將反<lb/>
張陽殂斃睦固伏罪張繡稽服此又君之功也袁紹<lb/>
<pb n="KR2b0004_SBCK_030-11b"/>
逆常謀危社稷慿恃其衆稱兵内侮當此之時王師<lb/>
寡弱天下寒心莫有固志君秉大節精貫白日奮其<lb/>
武怒運其神䇿致届官渡大殱醜類俾我國家拯於<lb/>
危墜此又君之功也濟師黄河拓定四州袁譚高幹<lb/>
咸梟其首海盗奔迸黒山順軌此又君之功也烏桓<lb/>
三種崇亂二世袁尚因之逼處塞北束馬懸車一征<lb/>
而滅此又君之功也劉表背誕不供貢賦王師首路<lb/>
威風先逝百城八郡交臂屈膝此又君之功也馬超<lb/>
成宜同惡相濟濵據河潼求逞所欲殄之渭南獻馘<lb/>
萬計遂定邊城撫和戎狄此又君之功也鮮卑丁零<lb/>
重譯而至單于白屋請吏率職此又君之功也君有<lb/>
<pb n="KR2b0004_SBCK_030-12a"/>
定天下之功重之以明德班序海内宣美風俗旁施<lb/>
勤教表繼絕世舊德前功罔不咸秩雖伊尹格于皇<lb/>
天周公光于四海方之滅如也朕聞先王並建明德<lb/>
祚之以土分之以民崇其寵章備其禮物所以蕃衛<lb/>
王室左右厥世也其在周成管蔡不靜懲難念功乃<lb/>
使邵康公賜齊太公履東至于海西至于河南至于<lb/>
穆陵北至于無棣五侯九伯實得征之世祚太師以<lb/>
表東海爰及襄王亦有楚人不恭王職又命晉文登<lb/>
爲侯伯錫以二輅虎賁斧鉞秬鬯弓矢大啓南陽世<lb/>
作盟主故周室之不壞繄二國之是賴今君丕稱顯<lb/>
德明保朕躬奉荅天命導揚弘烈綏寧九域莫不率<lb/>
<pb n="KR2b0004_SBCK_030-12b"/>
俾功高伊周而賞卑於齊晉朕甚恧焉昳以眇眇之<lb/>
身託于兆民之上永思厥艱若渉泉水非君攸濟朕<lb/>
無任焉今以兾州之河東河内魏郡趙國中山常山<lb/>
鉅鹿安平甘陵平原凡十郡封君爲魏國公錫君玄<lb/>
土苴以白茅爰契爾龜用建冡社昔在周室畢公毛<lb/>
公入爲卿佐周邵師保出爲二伯外内之任君實宜<lb/>
之其以丞相領兾州牧如故又加君九錫其敬聽朕<lb/>
命以君經緯禮律爲民軌儀使安職業無或遷志是<lb/>
用錫君大輅戎輅各一玄牡二駟君勸分務本穡人<lb/>
昏作粟帛滯積大業惟興是用錫君衮冕之服赤舄<lb/>
副焉君敦尚廉讓俾民興行少長有禮上下咸和是<lb/>
<pb n="KR2b0004_SBCK_030-13a"/>
用錫君軒懸之樂八佾之舞君宣翼風化爰及四方<lb/>
遠人迴面華夏充實是用錫朱戶以居君研其明哲<lb/>
思帝所難官才任賢羣善必舉是用錫君納陛以登<lb/>
君秉國之鈞正色處中纎毫之惡靡不抑退是用錫<lb/>
君虎賁之士三百人君糾逖天刑章厥有罪犯關于<lb/>
紀莫匪誅殛是用錫君斧鉞各一君龍驤虎視旁眺<lb/>
八維掩討逆節折衝四海是用錫君彤弓一彤矢百<lb/>
玈弓十盧矢千君以温㳟爲基孝友爲德明允篤誠<lb/>
感千朕思是用錫君秬鬯一鹵圭瓉副焉魏國宜置<lb/>
丞相巳下羣臣百僚皆如漢初諸侯王制徃欵哉敬<lb/>
服朕命簡䘏爾衆時亮庶工用終爾顯德對揚我高<lb/>
<pb n="KR2b0004_SBCK_030-13b"/>
祖之休命六月巳巳徙趙王珪爲博陵王<lb/>
十九年春三月癸未改授魏公金璽赤黻遠遊冠夏<lb/>
五月劉備剋成都遂有益州諸葛亮爲股肱乃峻刑<lb/>
法自君子小人咸懷怨歎法正諫曰昔高祖入關約<lb/>
法三章秦民知德今君假借威力跨有一州初有其<lb/>
國未垂惠撫且客主之義宜相降下願緩刑㢮禁以<lb/>
慰其望亮曰君知其一未知其二秦以無道政苛民<lb/>
怨一夫掉臂天下土崩高祖因之以成帝業劉璋闇<lb/>
弱自是巳來有累世之恩支柱羈縻示相承奉德政<lb/>
不修威刑不肅寵之以位位極則賤順之以恩恩竭<lb/>
則慢所以致弊實由此也吾今先威以法法行則知<lb/>
<pb n="KR2b0004_SBCK_030-14a"/>
恩限之以爵爵加則知榮恩榮並濟上下有節爲治<lb/>
之要於此爲著冬十一月丁卯皇后伏氏廢非上意<lb/>
也曹操使人收后后𬒳髪徒跣而出上謂御史大夫<lb/>
郗慮曰郗公天下寧有是乎后見殺之日后父完及<lb/>
宗族死者百有餘人<lb/>
二十年春正月立皇后曹氏操女也初操以二女爲<lb/>
貴人大貴人立爲皇后三月曹操征張魯秋七月魯<lb/>
遂降<lb/>
二十一年春正月巳丑封魏公子六人爲列侯夏四<lb/>
月甲午進魏公爵爲王五月巳亥朔日有蝕之<lb/>
二十二年夏四月命魏王建天子旌旗出警入蹕冬<lb/>
<pb n="KR2b0004_SBCK_030-14b"/>
十月命魏王冕有十二旒乗金根車設五時副車是<lb/>
歲大疫<lb/>
二十三年春正月甲子太醫令吉平少府耿熈等謀<lb/>
誅曹操發覺伏誅三月有星孛于東井<lb/>
二十四年春三月壬子晦日有蝕之夏五月劉備取<lb/>
漢中秋八月諸葛亮等上言曰唐堯至聖而四凶在<lb/>
朝周成仁賢而四國作難高后稱制而諸吕竊命孝<lb/>
昭㓜冲而上官逆謀皆慿世寵藉履國威權窮凶極<lb/>
亂社稷幾危非大舜周公朱虚博陛則不能擒凶討<lb/>
逆扶危定傾伏惟陛下誕姿聖德綂理萬邦而遭家<lb/>
運不造之難董卓首亂蕩覆京畿曹操階禍竊執天<lb/>
<pb n="KR2b0004_SBCK_030-15a"/>
衡皇后太子鳩殺見害剥畏天下殘毀民物乆令陛<lb/>
下蒙塵幽處人神無位遏絶王命厭昧皇極欲佻神<lb/>
器左將軍領司隷校尉豫荆益等州牧宜成亭侯備<lb/>
授朝爵秩念在輸力以狥國難覩其機兆赫然發憤<lb/>
與車騎將軍董承謀共誅操將安國靜難克寧舊都<lb/>
會承不密令操遊魂遂得長惡殘泯海内臣等毎懼<lb/>
王室大有閻樂之禍小有定安之變夙夜惴惴戰慄<lb/>
累息昔在虞書敦序九族周監二代封建同姓詩著<lb/>
其義歷載長乆漢興之初割裂疆土尊王子弟是以<lb/>
卒折諸吕之難而成太宗之基亮等以備肺腑枝葉<lb/>
宗子蕃翰心存國家念在弭亂自備破收漢中海内<lb/>
<pb n="KR2b0004_SBCK_030-15b"/>
英雄望風螘附而爵號不顯九錫未加非所以鎭衛<lb/>
社稷光照萬世奉辭在外詔命斷絕昔西河太守梁<lb/>
綂等值漢中興限於河山位同權均不能相率咸推<lb/>
竇融以爲元帥卒立績效推破隗囂今社稷之難甚<lb/>
於隴蜀操外吞天下内殘羣僚朝廷有蕭牆之危而<lb/>
禦侮未立可謂寒心臣等輙依舊典立備爲漢中王<lb/>
拜大司馬董齊六軍糾合同盟掃滅凶逆以漢中巴<lb/>
蜀廣漢犍爲爲國所置置依漢𥘉立諸侯王故典夫<lb/>
權宜之制苟利國家專之可也然後功成事立臣等<lb/>
退伏矯罪雖死無恨遂於江陽設壇場御王冠于劉<lb/>
備備上言曰臣以具臣之才荷上將之任董督三軍<lb/>
<pb n="KR2b0004_SBCK_030-16a"/>
奉辭于外不能除冦靜難以匡王室乆使陛下聖教<lb/>
陵遲六合否而不泰惟憂反側疹如疾首曩者董卓<lb/>
造爲亂階自是之後羣凶縱横殘剥海内賴陛下聖<lb/>
德威靈人神同應或忠義奮討或上天降罰暴逆並<lb/>
殪以漸氷消惟獨曹操乆未梟除侵擅國威恣心極<lb/>
亂臣等昔與車騎將軍董承同謀討操機事不密承<lb/>
見䧟害臣播越失據忠義不果遂得使操窮凶極逆<lb/>
主后戮殺皇子鴆害雖糾合同盟念在奮力懦弱不<lb/>
武歷年無效常恐殞殁孤負國恩假寐永歎夕愓若<lb/>
厲今臣羣僚以爲昔在虞書敦叙九族庶明厲翼五<lb/>
帝以來此道不廢周監二代建諸姬姓實賴晉鄭夾<lb/>
<pb n="KR2b0004_SBCK_030-16b"/>
輔之福高祖龍興尊王子弟大啓九國卒斬諸呂以<lb/>
安太宗今操惡直醜正寔繁有徒包藏禍心篡逆巳<lb/>
顯旣王室㣲弱帝族無位斟酌古式依假權宜上臣<lb/>
大司馬漢中王所獲巳過不宜復忝高位以重罪謗<lb/>
羣臣見逼迫以大義追惟冦賊不梟國難未巳宗廟<lb/>
傾危社稷將墮誠臣深憂碎首之責若應權通變以<lb/>
寧聖主雖越水火所不敢辭常慮於懷以防後悔輙<lb/>
順衆議拜授印璽以崇國威仰惟爵高寵厚俯思自<lb/>
效憂深責重驚悸累息如臨于谷輙將率六軍順時<lb/>
撲討以寧社稷以報萬分九月丞相掾魏諷謀誅曹<lb/>
操發覺伏誅諷有威名濳結義士坐死者數十人<lb/>
<pb n="KR2b0004_SBCK_030-17a"/>
二十五年春正月庚子魏王曹操薨謚曰武王壬寅<lb/>
詔曰魏太子丕昔皇天據乃顯考以翼我皇家遂攘<lb/>
羣兇戡定九州弘功茂績光于宇宙朕用垂拱三十<lb/>
有餘載天不愸遺一老永保余一人早世濳神哀悼<lb/>
切傷丕奕世宣明宜秉文武紹熈前緒今使使持節<lb/>
御史大夫華歆奉䇿詔授丕丞相印授魏王璽黻領<lb/>
兾州牧方今外有遺虜遐夷未賔旗鼓尚在邊境干<lb/>
戈不得韜刃斯乃播揚洪烈立功垂名之秋也豈得<lb/>
修諒闇之禮究曽閔之志哉其敬服朕命抑弭憂懷<lb/>
旁祗厥序時亮天工以稱朕意於戯可不勉乎二月<lb/>
丁未朔日有蝕之冬十月乙卯詔曰朕在位三十有<lb/>
<pb n="KR2b0004_SBCK_030-17b"/>
二載遭天下蕩覆幸賴宗廟之靈危而復存然瞻仰<lb/>
天文俯察民心炎精之數旣終行運在乎曹氏是以<lb/>
前王旣樹神武之績今王又光𥙿明德以應其期是<lb/>
曆數昭明亦可知矣夫人之行天下爲公選賢與能<lb/>
故唐堯不私於厥子而名播於無窮朕羡而慕之<lb/>
今其追踵堯典禪位于魏王乃吿宗廟使御史大夫<lb/>
張音奉皇帝璽綬禪位于魏王曰咨爾魏王昔者帝<lb/>
堯禪位于虞舜舜亦以命禹天命不于常惟歸有德<lb/>
漢道陵遲世失其序降及朕躬大亂滋昏羣凶肆逆<lb/>
宇宙傾覆賴武王拯兹難于四方惟清區夏以綏我<lb/>
宗廟豈余一人獲乂俾九服實受其賜今王欽承前<lb/>
<pb n="KR2b0004_SBCK_030-18a"/>
緒光于乃德恢文武之大業昭爾考之弘烈皇天降<lb/>
瑞人神告徴誕惟亮采師錫朕命僉曰爾禮度克恊<lb/>
于虞舜用率我唐典敬遜爾位於戯天之曆數在爾<lb/>
躬允執其中天禄永終君其祗奉大化饗兹萬國以<lb/>
肅天道庚午魏王即皇帝位改年曰黄初魏帝旣受<lb/>
禪問尚書陳羣曰朕應天順民卿等以爲何如群對<lb/>
曰臣與華歆俱事漢朝雖欣聖化義形于色<lb/>
袁宏曰夫君位萬物之所重王道之至公所重在德<lb/>
則弘濟於仁義至公無私故變通極於代謝是以古<lb/>
之聖人知治亂盛衰有時而然也故大建名教以綂<lb/>
群生本諸天人而深其關鍵以德相傳則禪讓之道<lb/>
<pb n="KR2b0004_SBCK_030-18b"/>
也暴極則變變則革代之義也廢興取與各有其會<lb/>
因時觀民理盡而動然後可以經綸丕業弘貫千載<lb/>
是以有德之興靡不由之百姓與能人鬼同謀屬于<lb/>
蒼生之類未有不蒙其澤者也其政化遺惠施及子<lb/>
孫㣲而復隆替而復興豈無僻王賴前哲以免及其<lb/>
亡也刑罰淫濫民不堪命匹夫匹婦莫不憔悴於虐<lb/>
政忠義之徒無由自效其誠故天下囂然新主之望<lb/>
由兹而言君理旣盡雖庸夫得自絕於桀紂暴虐未<lb/>
極徒於文王不得擬議於南面其理然也漢自桓靈<lb/>
君道陵遲朝綱雖替虐不及民雖宦豎乗間竊弄權<lb/>
柄然人君威尊未有大去王室世之忠賢皆有寧本<lb/>
<pb n="KR2b0004_SBCK_030-19a"/>
之心若誅而正之使各率職則二祖文章之業復陳<lb/>
乎目前雖曰㣲弱亦可輔之時獻帝㓜沖少遭凶亂<lb/>
流離播越罪不由巳故老後生未有過也其上者悲<lb/>
而思之人懷匡復之志故助漢者恊從背劉者衆乖<lb/>
此蓋民未忘義異乎秦漢之勢魏之討亂實因斯資<lb/>
旌旗所指則以伐罪爲名爵賞所加則以輔順爲首<lb/>
然則劉氏之德未泯忠義之徒未盡何言其亡也漢<lb/>
苟未亡則魏不可取今以不可取之實而冐揖讓之<lb/>
名因輔弼之功而當代德之號欲比德堯舜豈不誣<lb/>
哉初魏王欲以楊彪爲太尉彪辭曰甞巳爲漢三公<lb/>
遭世衰亂不能立尺寸之益若復爲魏氏之臣於義<lb/>
<pb n="KR2b0004_SBCK_030-19b"/>
旣無所爲於國選亦不爲榮也遂聽所守及魏受禪<lb/>
乃下詔曰夫先王制几杖之賜所以賔禮黄耉襃崇<lb/>
元老也昔孔光卓茂皆以淑德高年受兹嘉錫公故<lb/>
漢宰臣乃祖巳來世著忠賢公年過七十行不踰距<lb/>
可謂老成人矣所宜寵異以彰舊德其錫公延年杖<lb/>
及伏几延請之日使杖入侍又使著鹿皮㡌冠彪上<lb/>
章固讓不聽年八十四以壽終彪字文先㓜習祖考<lb/>
之業以孝義稱自爲公輔值王室大亂彪流離播越<lb/>
經歷艱難以身衛主不失中正天下以此重之自震<lb/>
至彪四世宰輔皆以儒素名德相承秉賜雖方節不<lb/>
及震然其恭謹孝友篤誠不忝前列也有子曰修少<lb/>
<pb n="KR2b0004_SBCK_030-20a"/>
有俊才而德業之風盡矣至魏初坐事誅癸酉魏以<lb/>
河内之山陽封漢帝爲山陽公行漢正朔焉明年劉<lb/>
備自立爲天子<lb/>
後漢孝靈皇帝紀卷第三十<lb/>
<pb n="KR2b0004_SBCK_030-20b"/>
</p>
<p>
</p>
  </div>
<div> <lb/>
    <p>
<pb n="KR2b0004_SBCK_031-1a"/>
重刻兩漢紀後序<lb/>
右荀悅前漢紀三十卷袁宏後漢紀三十卷祥符中<lb/>
刋版於錢塘版廢幾百年今始合二書用諸家博本<lb/>
校其異同撥其譌誤稍條然可讀遂再刻之夫兩漢<lb/>
之事最備者繇司馬遷班固范曄與夫荀悅袁宏之<lb/>
書俱存故也其事咸萃於編年故曰紀其事分於傳<lb/>
表紀志故曰書讀荀袁之紀如未甞有班范之書讀<lb/>
班范之書亦如未甞有荀袁之紀也各以所序自逹<lb/>
於後世荀悅之作後於班固而袁宏之作先於范曄<lb/>
或先或後或略或詳其體製凡例則猶黒白之不相<lb/>
亂河漢之不相渉也荀袁二紀於朝廷紀綱禮樂刑<lb/>
<pb n="KR2b0004_SBCK_031-1b"/>
政治亂成敗忠邪是非之際指陳論著毎致意焉故<lb/>
其詞縱横放肆反復辯逹明白條暢旣啓告當代而<lb/>
垂訓無窮其爲書卓矣然比班范二史缺裂不傳僅<lb/>
存篇目蓋因縁世故自有次第而顯晦若有時也<lb/>
編修王公敦閱古訓博極羣書其出使浙東也旣刻<lb/>
劉氏外紀以足資治通鑑又重刻舊唐書至刻此兩<lb/>
漢紀其艱其勤尤爲盡力諸書咸備然後綢繹上下<lb/>
數千載間侵尋相接矣其發揮欲廢用心高逺以加<lb/>
惠學者非異時刻一書一集之比僕嘗謂校讎是正<lb/>
文字固儒者先務然執一而意改者所當愼也蓋一<lb/>
字之疑後或得善本正之若率以意改即疑成實傳<lb/>
<pb n="KR2b0004_SBCK_031-2a"/>
世行後此字繇我而廢故學者貴於弛張變通也公<lb/>
聞僕語欣然有取輒敢載之篇末因論公覃思此二<lb/>
紀謂與漢書不同使並傳于後未易以彼廢此而一<lb/>
字不可相雜之本意其不苟如此抑以見瓌竒偉麗<lb/>
之觀必待人而後彰也紹興十二年六月甲子日汝<lb/>
隂王銍序<lb/>
<pb n="KR2b0004_SBCK_031-2b"/>
<pb n="KR2b0004_SBCK_031-2b"/>
</p>
<p>
</p>
  </div>
        </body>
</text>\m</TEI>