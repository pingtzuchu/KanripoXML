<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>通志卷十九</head> <lb/>
    <p>
<pb n="KR2d0006_WYG_026-1a"/>
欽定四庫全書<lb/>
　通志卷十九<lb/>
　　宋　右　廸　功　郎　鄭　樵　漁　仲　撰<lb/>
　后妃𫝊第一<lb/>
　前漢<lb/>
　　髙祖吕皇后<hi>戚夫人</hi>孝惠張皇后　髙祖薄姬　孝<lb/>
　　文竇皇后<hi>兄長君弟少君</hi>孝景薄皇后　孝景王皇后<lb/>
　　孝武陳皇后　孝武衛皇后　孝武尹倢伃<hi>邢夫人</hi>
<pb n="KR2d0006_WYG_026-1b"/>
　　孝武鉤弋趙倢伃　孝武李夫人　孝昭上官皇<lb/>
　　后<hi>桀安</hi>衛太子史良娣　史皇孫王夫人　孝宣許<lb/>
　　皇后　孝宣霍皇后　孝宣王皇后　孝元王皇<lb/>
　　后　孝成許皇后　孝成班倢伃　孝成趙皇后<lb/>
　　　孝元傅昭儀　定陶丁姬　孝哀傅皇后　孝<lb/>
　　元馮昭儀　中山衛姬　孝平王皇后<lb/>
　後漢<hi>公主附</hi>
　　光武郭皇后　光烈隂皇后　明德馬皇后<hi>賈貴人</hi>
<pb n="KR2d0006_WYG_026-2a"/>
　　章德竇皇后<hi>梁貴人</hi>和帝隂皇后　和熹鄧皇后<lb/>
　　安思閻皇后　順烈梁皇后<hi>虞美人陳夫人</hi>孝崇匽皇后<lb/>
　　　桓懿獻梁皇后　桓鄧皇后　桓思竇皇后<lb/>
　　孝仁董皇后　靈帝宋皇后　靈思何皇后<hi>王美人</hi>
　　<hi>𢎞農王唐姬</hi>獻帝伏皇后　獻穆曹皇后<lb/>
　魏<lb/>
　　武宣卞皇后　文昭甄皇后　文德郭皇后　明<lb/>
　　悼毛皇后　明元郭皇后<lb/>
<pb n="KR2d0006_WYG_026-2b"/>
　蜀<lb/>
　　先主甘皇后　先主穆皇后　後主敬哀皇后<lb/>
　　後主張皇后<lb/>
　吳<lb/>
　　孫破虜吳夫人<hi>吳景</hi>吳主權謝夫人<hi>謝承</hi>吳主權徐夫<lb/>
　　人<hi>徐琨</hi>吳主權歩夫人　吳主權王夫人　吳主權<lb/>
　　王夫人　吳主權潘夫人　孫亮全夫人　孫休<lb/>
　　朱夫人　孫和何姬　孫皓滕夫人<lb/>
<pb n="KR2d0006_WYG_026-3a"/>
　　前漢<lb/>
班固曰自古受命帝王及繼體守文之君非獨内德茂<lb/>
也蓋亦有外戚之助焉夏之興也以塗山而桀之放也<lb/>
用末喜殷之興也以有娀及有㜪而紂之滅也嬖妲己<lb/>
周之興也以姜嫄及大任大姒而幽王之禽也淫襃姒<lb/>
故易基乾坤詩首闗雎書美釐降春秋譏不親迎夫婦<lb/>
之際人道之大倫也禮之用唯婚姻為兢兢夫樂調而<lb/>
四時和隂陽之變萬物之統也可不愼與人能𢎞道末<lb/>
<pb n="KR2d0006_WYG_026-3b"/>
如命何甚哉妃匹之愛君不能得之臣父不能得之子<lb/>
况卑下乎既驩合矣或不能成子姓成子姓矣而不能<lb/>
要其終豈非命也哉孔子罕言命蓋難言之非通幽眀<lb/>
之變惡能識乎性命漢興因秦之稱號帝母稱皇太后<lb/>
祖母稱太皇太后適稱皇后妾皆稱夫人又有美人良<lb/>
人八子七子長使少使之號焉至武帝制倢伃娙娥傛<lb/>
華充依各有爵位而元帝加昭儀之號凡十四等云昭<lb/>
儀位視丞相爵比諸侯王倢伃視上卿比列侯娙娥視<lb/>
<pb n="KR2d0006_WYG_026-4a"/>
中二千石比關内侯傛華視真二千石比大上造美人<lb/>
視二千石比少上造八子視千石比中更充依視千石<lb/>
比左更七子視八百石比右庶長良人視八百石比左<lb/>
庶長長使視六百石比五大夫少使視四百石比公乗<lb/>
五官視三百石順常視二百石無涓共和娛靈保林良<lb/>
使夜者皆視百石上家人子中家人子視有秩斗食云<lb/>
五官以下葬司馬門外<lb/>
髙祖吕皇后父吕公單父人也好相人髙祖㣲時吕公<lb/>
<pb n="KR2d0006_WYG_026-4b"/>
見而異之乃以女妻髙祖生惠帝魯元公主髙祖為漢<lb/>
王元年封吕公為臨泗侯二年立孝惠為太子後漢王<lb/>
得定陶戚姬愛幸生趙隠王如意太子為人仁弱髙祖<lb/>
以為不類已常欲廢之而立如意言如意類我戚姬常<lb/>
從上之關東日夜啼泣欲立其子吕后年長常留守希<lb/>
見益踈如意且立為趙王留長安幾代太子者數頼公<lb/>
卿大臣争之及叔孫通諫用留侯之䇿得無易吕后為<lb/>
人剛毅佐髙帝定天下兄二人皆為列将從征伐長兄<lb/>
<pb n="KR2d0006_WYG_026-5a"/>
澤為周吕侯次兄釋之為建城侯逮髙祖而侯者三人<lb/>
髙祖四年臨泗侯吕公薨髙祖崩惠帝立吕后為皇太<lb/>
后廼令永巷囚戚夫人髠鉗衣赭衣令舂戚夫人舂且<lb/>
歌曰子為王母為虜終日舂薄暮常與死為伍相離三<lb/>
千里當誰使告女太后聞之大怒曰乃欲倚女子邪乃<lb/>
召趙王誅之使者三反趙相周昌不遣太后召趙相相<lb/>
徴至長安使人復召趙王王来惠帝慈仁知太后怒自<lb/>
迎趙王霸上入宫挾與起居飲食數月帝晨出射趙王<lb/>
<pb n="KR2d0006_WYG_026-5b"/>
不能早起太后伺其獨居使人持鴆飲之遲帝還趙王<lb/>
死太后遂斷戚夫人手足去眼熏耳飲瘖藥使居鞠域<lb/>
中名曰人彘居數月乃召惠帝視人彘帝視而問知其<lb/>
戚夫人乃大哭因病歳餘不能起使人請太后曰此非<lb/>
人所為臣為太后子終不能復治天下以此日飲為淫<lb/>
樂不聽政七年而崩太后發䘮哭而泣不下留侯子張<lb/>
辟疆為侍中年十五謂丞相陳平曰太后獨有帝今哭<lb/>
而不悲君知其解未陳平曰何觧辟疆曰帝無壮子太<lb/>
<pb n="KR2d0006_WYG_026-6a"/>
后畏君等今請拜吕台吕産為將將兵居南北軍及諸<lb/>
吕皆官居中用事如此則太后心安君等幸脱禍矣丞<lb/>
相如辟疆計請之太后説其哭甚哀吕氏權由此起乃<lb/>
立孝惠後宫子為帝太后臨朝稱制復殺髙祖子趙幽<lb/>
王友共王恢及燕靈王建遂立周吕侯子台為吕王台<lb/>
弟産為梁王建城侯釋之子禄為趙王台子通為燕王<lb/>
又封諸吕凡六人皆為列侯追尊父吕公為吕宣王兄<lb/>
周吕侯為悼武王太后八年春祓還道見物如犬據其<lb/>
<pb n="KR2d0006_WYG_026-6b"/>
掖卜云趙王如意為祟遂病掖傷病困以趙王禄為上<lb/>
將軍居北軍梁王産為相國居南軍戒産禄曰髙祖與<lb/>
大臣約非劉氏王者天下共撃之今王吕氏大臣不平<lb/>
我即崩恐其為變必據兵衛宫愼母送䘮為人所制太<lb/>
后崩太尉周勃丞相陳平朱虛侯劉章等共誅産禄悉<lb/>
捕諸吕男女無少長皆斬之迎立代王是為孝文皇帝<lb/>
孝惠張皇后宣平侯敖女也敖尚帝姊魯元公主生后<lb/>
惠帝即位吕太后欲為重親以公主女配帝為皇后欲<lb/>
<pb n="KR2d0006_WYG_026-7a"/>
其生子萬方終無子乃使陽為有身取後宫美人子名<lb/>
之殺其母立所名子為太子惠帝崩太子立為帝四年<lb/>
乃自知非皇后子出言曰太后安能殺吾母而名我我<lb/>
壯即為所為太后聞而患之恐其作亂乃幽之永巷帝<lb/>
病甚左右莫得見太后下詔廢之語在髙后紀遂幽死<lb/>
更立恒山王𢎞為皇帝而以吕禄女為皇后欲連根固<lb/>
本牢甚然而無益也吕太后崩大臣正之卒滅吕氏少<lb/>
帝恒山淮南濟川王皆以非孝惠子誅獨置孝惠皇后<lb/>
<pb n="KR2d0006_WYG_026-7b"/>
廢處北宫孝文後元年薨葬安陵不起墳<lb/>
髙祖薄姬文帝母也父吳人秦時與故魏王宗家女魏<lb/>
媪通生薄姬而薄姬父死山隂因葬焉及諸侯叛秦魏<lb/>
豹立為魏王而魏媪内其女於魏宫許負相薄姬當生<lb/>
天子是時項羽方與漢王相距滎陽天下未有所定豹<lb/>
初與漢撃楚及聞許負言心獨喜因背漢而中立與楚<lb/>
連和漢使曹參等虜魏王豹以其國為郡而薄姬輸織<lb/>
室漢王入織室見薄姬有色詔内後宫歳餘不得幸始<lb/>
<pb n="KR2d0006_WYG_026-8a"/>
姬少時與管夫人趙子兒相愛約曰先貴無相忘已而<lb/>
管夫人趙子兒先幸漢王漢王四年王坐河南宫成臯<lb/>
靈臺此二美人侍相與笑薄姬初時約漢王問其故俱<lb/>
以實告漢王心悽然憐薄姬是日召欲幸之對曰昨暮<lb/>
夜夢蒼龍據妾胸上曰此貴徴也吾為汝遂成之一幸<lb/>
生男是為代王其後希見髙祖崩諸御幸姬戚夫人之<lb/>
屬吕后皆幽之不得出宫而薄姬以希見故得出從子<lb/>
之代為代王太后其弟薄昭從如代代王立十七年髙<lb/>
<pb n="KR2d0006_WYG_026-8b"/>
皇后崩太臣議立後疾外家吕氏彊暴皆稱薄氏仁善<lb/>
故立代王為皇帝尊太后為皇太后封弟薄昭為軹侯<lb/>
太后母亦前死葬櫟陽北乃追尊太后父為靈文侯㑹<lb/>
稽郡置園邑三百家長丞已下使奉守寢廟上食祠如<lb/>
法而櫟陽亦置靈文夫人園令如靈文侯園儀太后早<lb/>
失父其奉太后外家魏氏有力乃召復魏氏賞賜各以<lb/>
親疏受之薄氏侯者一人太后後文帝二歲孝景前二<lb/>
年崩葬南陵用吕后不合葬長陵故特自起陵近孝文<lb/>
<pb n="KR2d0006_WYG_026-9a"/>
霸陵<lb/>
孝文竇皇后景帝母也趙之清河觀津人吕后時以良<lb/>
家子選入宫侍太后太后出宫人以賜諸王各五人竇<lb/>
姬與在行中家在清河願如趙近家請其主遣宦者吏<lb/>
必置我籍趙之伍中宦者忘之誤置籍代伍中籍奏詔<lb/>
可當行竇姬泣涕怨其宦者不欲往相彊乃肯行至代<lb/>
代王獨幸竇姬生女嫖孝惠七年生景帝代王王后生<lb/>
四男先代王未入立為帝而王后卒及代王為帝後王<lb/>
<pb n="KR2d0006_WYG_026-9b"/>
后所生四男更病死文帝立數月公卿請立太子而竇<lb/>
姬男最長立為太子竇姬為皇后嫖為館陶長公主明<lb/>
年封少子武為代王後徙梁是為梁孝王竇皇后親早<lb/>
卒葬觀津於是薄太后詔追封竇皇后父為安成侯母<lb/>
曰安成夫人令清河置園邑二百家長丞奉守比靈文<lb/>
園法竇后兄長君弟曰廣國字少君年四五歳家貧為<lb/>
人所畧賣其家不知其處傳十餘家至宜陽為其主人<lb/>
入山作炭暮臥岸下百餘人岸崩盡壓殺臥者少君獨<lb/>
<pb n="KR2d0006_WYG_026-10a"/>
脱不死自卜數日當為侯從其家之長安聞皇后新立<lb/>
家在觀津姓竇氏廣國去時雖少識其縣名及姓又甞<lb/>
與其姊採桑墮用為符信上書自陳竇皇后言之於文<lb/>
帝召見問之具言其故果是又復問他以何為驗對曰<lb/>
姊去我西時與我决於𫝊舎中匄沭沐我請食飯我乃<lb/>
去於是竇后持之而涕泣交横下侍御左右皆伏地泣<lb/>
助皇后悲哀乃厚賜金錢田宅家於長安絳侯灌将軍<lb/>
等曰吾屬不死命乃且縣此兩人兩人所出㣲不可不<lb/>
<pb n="KR2d0006_WYG_026-10b"/>
為擇師傅賓客又復效吕氏大事也於是乃選士之有<lb/>
節行者與居竇長君少君用此為退讓君子不敢以尊<lb/>
貴驕人竇皇后疾失明文帝所幸邯鄲愼夫人尹姬皆<lb/>
無子文帝崩景帝立皇后為皇太后封廣國為章武侯<lb/>
長君前死封其子彭祖為南皮侯吳楚反太后從昆弟<lb/>
子竇嬰俠喜士為大将軍破吳楚封魏其侯竇氏凡三<lb/>
人侯竇太后好黄帝老子言景帝及諸竇不得不讀黄<lb/>
帝老子而尊其術太后後景帝六歳凡立五十一年建<lb/>
<pb n="KR2d0006_WYG_026-11a"/>
元六年崩合葬霸陵遺詔盡以東宫金錢財物賜長公<lb/>
主嫖至孝武帝時魏其侯竇嬰為丞相後誅<lb/>
孝景薄皇后孝文薄太后家女也景帝為太子時薄太<lb/>
后取以為太子妃景帝立立薄妃為皇后無子無寵立<lb/>
六年薄太后崩皇后廢廢後四年薨葬長安城東平望<lb/>
亭南<lb/>
孝景王皇后武帝母也槐里人母曰臧兒故燕王臧荼<lb/>
孫也嫁為槐里王仲妻生男信與兩女而仲死臧兒更<lb/>
<pb n="KR2d0006_WYG_026-11b"/>
嫁長陵田氏生男蚡勝臧兒長女嫁為金王孫婦生一<lb/>
女矣而臧兒卜筮之曰兩女皆當貴因欲倚兩女乃奪<lb/>
金氏金氏怒不肯與决乃内之太子宫太子幸愛之生<lb/>
三女一男男方在身時王夫人夢日入其懷以告太子<lb/>
太子曰此貴徴也未生而文帝崩景帝即位王夫人生<lb/>
男是時薄皇后無子後數歲景帝立齊栗姬男為太子<lb/>
而王夫人男為膠東王長公主嫖有女欲與太子為妃<lb/>
栗姬妬而景帝諸美人皆因長公主見得貴幸栗姬日<lb/>
<pb n="KR2d0006_WYG_026-12a"/>
怨怒謝長主不許長主欲與王夫人王夫人許之㑹薄<lb/>
皇后廢長公主日譖栗姬短景帝甞屬諸姬子曰吾百<lb/>
歳後善視之栗姬怒不肯應言不遜景帝心銜之而未<lb/>
發也長公主日譽王夫人男之美帝亦自賢之又耳曩<lb/>
者所夢日符計未有所定王夫人又隂使人趣大臣立<lb/>
栗姬為皇后大行奏事文曰子以母貴母以子貴今太<lb/>
子母號宜為皇后帝怒曰是乃所當言邪遂案誅大行<lb/>
而廢太子為臨江王栗姬愈恚不得見以憂死卒立王<lb/>
<pb n="KR2d0006_WYG_026-12b"/>
夫人為皇后男為太子封皇后兄信為蓋侯初皇后始<lb/>
入太子家後女弟兒姁亦復入生四男兒姁早卒四子<lb/>
皆為王皇后長女為平陽公主次南宫公主次隆慮公<lb/>
主皇后立九年景帝崩武帝即位為皇太后尊太后母<lb/>
臧兒為平原君封田蚡為武安侯勝為周陽侯王氏田<lb/>
氏侯者凡三人蓋侯信好酒田蚡勝貪巧於文辭蚡至<lb/>
丞相追尊王仲為共侯槐里起園邑二百家長丞奉守<lb/>
及平原君薨從田氏葬長陵亦置園邑如共侯法初皇<lb/>
<pb n="KR2d0006_WYG_026-13a"/>
太后㣲時所為金王孫生女俗在民間蓋諱之也武帝<lb/>
始立韓嫣白之帝曰何為不早言乃車駕自往迎其家<lb/>
在長陵小市直至其門使左右入求之家人驚恐女逃<lb/>
匿扶將出拜帝下車立曰大姊何藏之深也載至長樂<lb/>
宫與俱謁太后太后垂涕女亦悲泣帝奉酒前為壽錢<lb/>
千萬奴婢三百人公田百頃甲第以賜姊太后謝曰為<lb/>
帝費因賜湯沐邑號修成君男女各一人女嫁諸侯男<lb/>
號修成子仲以太后故横於亰師太后凡立二十五年<lb/>
<pb n="KR2d0006_WYG_026-13b"/>
後景帝十五歳元朔三年崩合葬陽陵<lb/>
孝武陳皇后長公主嫖女也曽祖父陳嬰與項羽俱起<lb/>
後歸漢為堂邑侯傳子至孫午午尚長公主生女初武<lb/>
帝得立為太子長主有力取主女為妃及帝即位立為<lb/>
皇后擅寵驕貴十餘年而無子聞衛子夫得幸幾死者<lb/>
數焉上愈怒后又挾婦人媚道頗覺元光五年上遂窮<lb/>
治之女子楚服等坐為皇后巫蠱祠祭祝詛大逆無道<lb/>
相連及誅者三百餘人楚服梟首於市使有司賜皇后<lb/>
<pb n="KR2d0006_WYG_026-14a"/>
策曰皇后失序惑於巫祝不可以承天命其上璽綬罷<lb/>
退居長門宫明年堂邑侯午薨主男湏嗣侯主寡居私<lb/>
近董偃十餘年主薨須坐淫亂兄弟爭財當死自殺國<lb/>
除後數年廢后廼薨葬霸陵郎官亭東<lb/>
孝武衛皇后字子夫生㣲也其家號曰衛氏出平陽侯<lb/>
邑子夫為平陽主謳者武帝即位數年無子平陽主求<lb/>
良家女十餘人飾置家帝祓霸上還過平陽主主見所<lb/>
偫美人帝不説既飲謳者進帝獨説子夫帝起更衣子<lb/>
<pb n="KR2d0006_WYG_026-14b"/>
夫侍尚衣軒中得幸還坐歡甚賜平陽主金千斤主因<lb/>
奏子夫送入宫子夫上車主拊其背曰行矣彊飯勉之<lb/>
即貴願無相忘入宫歳餘不復幸武帝擇宫人不中用<lb/>
者斥出之子夫得見涕泣請出上憐之復幸遂有身尊<lb/>
寵召其兄衛長君弟青侍中而子夫生三女元朔元年<lb/>
生男據遂立為皇后先是衛長君死乃以青為將軍擊<lb/>
匈奴有功封長平侯青三子在襁褓中皆為列侯及皇<lb/>
后姊子霍去病亦以軍功為冠軍侯至大司馬驃騎將<lb/>
<pb n="KR2d0006_WYG_026-15a"/>
軍青為大司馬大將軍衛氏支屬侯者五人青還尚平<lb/>
陽主皇后立七年而男立為太子後色衰趙之王夫人<lb/>
中山李夫人有寵皆早卒後有尹倢伃鉤弋夫人更幸<lb/>
衛后立三十八年遭巫蠱事起江充為姦太子懼不能<lb/>
自明遂與皇后共誅充發兵兵敗太子亡走詔遣宗正<lb/>
劉長樂執金吾劉敢奉策収皇后璽綬自殺黄門蘇文<lb/>
姚定漢輿置公車令空舎盛以小棺瘞之城南桐柏衛<lb/>
氏悉滅宣帝立乃改葬衛后追諡曰思后置園邑三百<lb/>
<pb n="KR2d0006_WYG_026-15b"/>
家長丞周衛奉守焉<lb/>
孝武尹夫人號倢伃邢夫人號娙娥俱為武帝所幸有<lb/>
詔不得相見尹夫人自請於帝曰願見邢夫人帝許之<lb/>
即令他夫人餙從御者數十人來前尹夫人望見之曰<lb/>
此非邢夫人身也帝曰何以言之對曰視其形狀不足<lb/>
以當人主矣於是帝乃使邢夫人衣故衣獨身来前尹<lb/>
夫人望見之曰此真是矣於是乃低頭俛而泣自痛其<lb/>
不如也諺曰美女入室惡女之仇褚先生曰浴不必江<lb/>
<pb n="KR2d0006_WYG_026-16a"/>
海要之去垢馬不必騏驎要之善走士不必賢世要之<lb/>
知道女不必貴種要之貞好傳曰女無美惡入宫見妬<lb/>
士無賢不肖入朝見嫉美女者惡女之仇豈不然哉<lb/>
孝武鉤弋夫人趙倢伃昭帝母也河間人武帝廵狩過<lb/>
河間望氣者言此有竒女天子亟使使召之既至女兩<lb/>
手皆拳上自披之手即時伸由是得幸號曰拳夫人先<lb/>
是其父坐法宫刑為中黄門死長安葬雍門拳夫人進<lb/>
為倢伃居鉤弋宫大有寵本始三年生昭帝號鉤弋子<lb/>
<pb n="KR2d0006_WYG_026-16b"/>
任身十四月乃生上曰聞昔堯十四月而生今鉤弋亦<lb/>
然乃命其所生門曰堯母門及衛太子敗而燕王旦廣<lb/>
陵王胥多過失寵姬王夫人男齊懷王李夫人男昌邑<lb/>
哀王皆早薨鉤弋之子年五六歳壮大多知上常言類<lb/>
我又感其生與衆異甚竒愛之心欲立焉上居甘泉宫<lb/>
召畫工圖畫周公負成王於是左右羣臣知武帝欲立<lb/>
少子也後數日上幸甘泉以㣲過譴責鉤弋倢伃倢伃<lb/>
脱簪珥叩頭帝曰引持去送掖廷獄倢伃還顧帝曰趣<lb/>
<pb n="KR2d0006_WYG_026-17a"/>
行汝不得活倢伃死雲陽宫時暴風揚塵百姓傷感使<lb/>
者夜持棺徃葬之封識其處其後帝閑居問左右曰人<lb/>
言云何對曰人言且立其子何去其母乎帝曰然非兒<lb/>
曹愚人所知也往古國家所以亂者由主少母壮也女<lb/>
主獨居驕蹇婬亂自恣莫能禁也汝不聞吕后邪故諸<lb/>
為武帝生子者無男女其母無不譴死未幾帝疾病乃<lb/>
立鉤弋子為皇太子拜奉車都尉霍光為大司馬大將<lb/>
軍輔少主以所畫周公負成王像賜之既而帝崩昭帝<lb/>
<pb n="KR2d0006_WYG_026-17b"/>
即位追尊鉤弋倢伃為皇太后發卒二萬人起雲陵邑<lb/>
三千户追尊外祖趙父為順成侯詔右扶風置園邑二<lb/>
百家長丞奉守如法順成侯有姊君姁賜錢二百萬奴<lb/>
婢第宅以充實焉諸昆弟各以親疏受賞賜趙氏無在<lb/>
位者唯趙父得封<lb/>
孝武李夫人本以倡進初夫人兄延年性知音律善歌<lb/>
舞武帝愛之每為新聲變曲聞者莫不感動延年侍上<lb/>
起舞歌曰北方有佳人絶世而獨立一顧傾人城再顧<lb/>
<pb n="KR2d0006_WYG_026-18a"/>
傾人國寕不知傾城與傾國佳人難再得上歎息曰善<lb/>
世豈有此人乎平陽主因言延年有女弟上乃召見之<lb/>
實妙麗善舞由是得幸生一男是為昌邑哀王李夫人<lb/>
少而早卒上憐憫焉圖畫其形於甘泉宫及衛思后廢<lb/>
後四年武帝崩大將軍霍光縁上雅意以李夫人配食<lb/>
追上尊號曰孝武皇后初李夫人病篤上自臨候之夫<lb/>
人䝉被謝曰妾乆寢病形貌毁壞不可以見帝願以王<lb/>
及兄弟為託上曰夫人病甚殆將不起一見我屬託王<lb/>
<pb n="KR2d0006_WYG_026-18b"/>
及兄弟豈不快哉夫人曰婦人貌不修餙不見君父妾<lb/>
不敢以燕媠見帝上曰夫人但一見我將加賜千金而<lb/>
與兄弟尊官夫人曰尊官在帝不在一見上復言欲必<lb/>
見之夫人遂轉鄉欷歔而不復言於是上不悦而起夫<lb/>
人姊妹皆譲之曰貴人獨不可一見上屬託兄弟邪何<lb/>
為恨上如此夫人曰所以不欲見帝者乃欲以深託兄<lb/>
弟也我以容貌之好得從㣲賤愛幸於上夫以色事人<lb/>
者色衰則愛弛愛弛則恩絶上所以攣攣顧念我者<hi>攣力</hi>
<pb n="KR2d0006_WYG_026-19a"/>
<hi>全反又讀作戀</hi>乃以平生容貌也今見我毁壞顔色非故必且<lb/>
畏惡吐弃我意尚肯復追思閔録其兄弟哉及夫人卒<lb/>
上以后禮葬之其後上以夫人兄廣利為貳師將軍封<lb/>
海西侯延年為協律郎都尉上思念夫人不巳有方士<lb/>
齊人李少翁言能致其神乃夜張燈燭設帷帳陳酒肉<lb/>
而令上居他帳遥望見好女如李夫人之貌還幄坐而<lb/>
歩又不得就視上愈益相思悲感為作詩曰是邪非邪<lb/>
立而望之偏何姍姍其來遲<hi>姍先安反</hi>令樂府諸音家絃歌<lb/>
<pb n="KR2d0006_WYG_026-19b"/>
之上又自作賦以悼之其後李延年弟季坐姦亂後宫<lb/>
廣利降匈奴家族滅矣<lb/>
孝昭上官皇后祖父桀隴西上邽人也少時為羽林期<lb/>
門郎從武帝上甘泉天大風車不得行觧蓋授桀桀奉<lb/>
蓋雖風常屬車雨下蓋輒御上竒其材力遷未央廐令<lb/>
上嘗體不安及愈見馬馬多瘦上大怒令曰以我不復<lb/>
見馬邪欲下吏桀頓首曰臣聞聖體不安日夜憂懼意<lb/>
誠不在馬言未卒泣數行下上以為忠由是親近為侍<lb/>
<pb n="KR2d0006_WYG_026-20a"/>
中稍遷至太僕武帝疾病以霍光為大将軍桀為左將<lb/>
軍皆受遺詔輔少主昭帝始立年八歳帝長姊鄂邑盖<lb/>
公主居禁中共養帝盖主私近子客河間丁外人上與<lb/>
大將軍聞之不絶主驩有詔外人侍長主長主内周陽<lb/>
氏女令配耦帝時上官安有女即藿光外孫安欲因光<lb/>
内之光以為尚幼不聽安素與丁外人善説外人曰聞<lb/>
長主内女安子容貌端正誠因長主得入為皇后以臣<lb/>
父子在朝而有椒房之重成之在於足下漢家故事常<lb/>
<pb n="KR2d0006_WYG_026-20b"/>
以列侯尚主足下何憂不封侯乎外人喜言於長主長<lb/>
主以為然詔召安女入為倢伃安為騎都尉月餘遂立<lb/>
為皇后年甫六歳安以后父封桑樂侯遷車騎將軍日<lb/>
以驕淫受賜殿中出對賓客言與我壻飲夫樂見其服<lb/>
飾使人歸自欲燒物安醉則裸行内與後母及父諸良<lb/>
人侍御皆亂其子病死仰而罵天數守<hi>守謂求請也</hi>大將軍<lb/>
光為丁外人求侯及桀欲妄官禄外人光執正皆不聽<lb/>
又桀妻父所幸充國為太醫監䦨入殿中下獄當死冬<lb/>
<pb n="KR2d0006_WYG_026-21a"/>
月且盡蓋主為充國入馬二十疋贖罪廼得減死論由<lb/>
是桀安父子深怨光而重德盖主知燕王旦帝兄不得<lb/>
立怨望桀安即記光過失予燕王令上書告之又為丁<lb/>
外人求侯燕王大喜上書稱子路䘮姊期而不除孔子<lb/>
非之子路曰由不幸寡兄弟不忍除之故曰觀過知仁<lb/>
今臣與陛下獨有長公主為姊陛下幸使丁外人侍之<lb/>
外人宜䝉爵號書奏上以問光光執不許又告光罪過<lb/>
上又疑之愈親光而疏桀安桀安寖恚遂結黨與謀殺<lb/>
<pb n="KR2d0006_WYG_026-21b"/>
光誘徴燕王至而誅之因廢帝而立桀或曰當如皇后<lb/>
何安曰逐麋之狗當顧莬邪且用皇后為尊一旦人主<lb/>
意有所移雖欲為家人亦不可得此百世之一時也事<lb/>
發覺燕王盖主皆自殺桀安宗族皆滅皇后以年少不<lb/>
與謀復光外孫故得不廢皇后母前死葬茂陵郭東追<lb/>
尊曰敬夫人置園邑二百家長丞奉守如法皇后自使<lb/>
私奴婢守桀安冢光欲皇后擅寵有子帝時體不安左<lb/>
右及醫皆阿意言宜禁内雖宫人使令皆為窮絝多其<lb/>
<pb n="KR2d0006_WYG_026-22a"/>
帶故後宫莫有進者皇后立十歳而昭帝崩后年十四<lb/>
五云昌邑王賀徴即位尊為皇太后光與皇太后共廢<lb/>
王賀立孝宣帝宣帝即位為太皇太后凡立四十七年<lb/>
年五十二建昭二年崩合葬平陵<lb/>
衛太子史良娣宣帝祖母也太子有妃有良娣有孺子<lb/>
妻妾凡三等子皆稱皇孫史良娣家本魯國有母貞君<lb/>
兄㳟以元鼎四年入為良娣生男進號史皇孫武帝末<lb/>
巫蠱事起衛太子及良娣史皇孫皆遭害史皇孫有一<lb/>
<pb n="KR2d0006_WYG_026-22b"/>
男號皇曽孫時生數月猶坐太子繋獄積五歳乃遭赦<lb/>
治獄使者邴吉憐皇曽孫無所歸載以付史恭恭母貞<lb/>
君年老見孫孤甚哀之自養視焉後曽孫収養掖庭遂<lb/>
登至尊位是為宣帝而貞君及恭已死恭三子皆以舊<lb/>
恩封長子髙為樂陵侯曽為將陵侯元為平臺侯及髙<lb/>
子丹以功德封武陽侯史氏侯者凡四人髙至大司馬<lb/>
車騎將軍丹大將軍自有𫝊<lb/>
史皇孫王夫人宣帝母也名翁須太始中得幸於史皇<lb/>
<pb n="KR2d0006_WYG_026-23a"/>
孫皇孫妻妾無號位皆稱家人子征和二年生宣帝帝<lb/>
生數月衛太子皇孫敗家人子皆坐誅莫有収葬者唯<lb/>
宣帝得全宣帝即位追尊母王夫人諡曰悼后祖母史<lb/>
良娣曰戾后皆改葬起園陵長丞奉守地節三年求得<lb/>
外祖母王媪媪男無故無故弟武皆隨使者詣闕時乗<lb/>
黄牛車故百姓謂之黄牛媪初上即位數遣使者求外<lb/>
家久逺多似類而非是既得王媪令太中大夫任宣與<lb/>
丞相御史屬雜考問鄉里知識者皆曰王媪媪言名妄<lb/>
<pb n="KR2d0006_WYG_026-23b"/>
人家本涿郡蠡吾平郷年十四嫁為同郷王更得妻更<lb/>
得死嫁為廣望王廼始婦産子男無故武女翁須翁湏<lb/>
年八九歳時寄居廣望節侯子劉仲卿宅仲卿謂廼始<lb/>
曰予我翁須自養長之媪為翁須作縑單衣送仲卿家<lb/>
仲卿教翁須歌舞往来歸取冬夏衣居四五歳翁須來<lb/>
言邯鄲賈長兒求歌舞者仲卿欲以我予之媪即與翁<lb/>
須逃走之平郷仲卿載廼始共求媪媪惶急将翁須歸<lb/>
曰兒居君家非受一錢也奈何欲予他人仲卿詐曰不<lb/>
<pb n="KR2d0006_WYG_026-24a"/>
也後數日翁須乗長兒車馬過門呼曰我果見行當之<lb/>
栁宿媪與廼始之栁宿見翁須相對涕泣謂曰欲為女<lb/>
自言翁須曰母置之何家不可以居自言無益也媪與<lb/>
廼始還求錢用隨逐至中山盧奴見翁須與歌舞等比<lb/>
五人同處媪與翁須共宿明日廼始留視翁須媪還求<lb/>
錢欲隨至邯鄲媪糶買未具廼始來歸曰翁須已去我<lb/>
無錢用隨也因絶至今不聞其問賈長兒妻貞及從者<lb/>
師遂辭往二十歳太子舍人侯明起從長安来求歌舞<lb/>
<pb n="KR2d0006_WYG_026-24b"/>
者請翁須等五人長兒使遂送至長安皆入太子家及<lb/>
廣望三老更始劉仲卿妻其等四十五人辭皆驗宣奏<lb/>
王媪悼后母明白上皆召見賜無故武爵闗内侯旬月<lb/>
間賞賜以鉅萬計頃之制詔御史賜外祖母號為博平<lb/>
君以博平蠡吾両縣户萬一千為湯沐邑封舅無故為<lb/>
平昌侯武為樂昌侯食邑各六千户初廼始以本始四<lb/>
年病死後三歳家廼富貴追賜諡曰思成侯詔涿郡治<lb/>
冢室置園邑四百家長丞奉守如法歳餘博平君薨謚<lb/>
<pb n="KR2d0006_WYG_026-25a"/>
曰昭成夫人詔徙思成侯合葬奉明顧成廟南置園邑<lb/>
長丞罷涿郡思成園王氏侯者二人無故子接為大司<lb/>
馬車騎将軍而武子商至丞相自有傳<lb/>
孝宣許皇后元帝母也父廣漢昌邑人少時為昌邑王<lb/>
郎從武帝上甘泉誤取他郎鞍以被其馬發覺吏劾從<lb/>
行而盜當死有詔募下蠶室<hi>若死罪囚欲就宫者聽之</hi>後為宦者丞<lb/>
上官桀謀反時廣漢部索其殿中廬有索長數尺可以<lb/>
縛人者數千枚滿一篋緘封廣漢索不得他吏往得之<lb/>
<pb n="KR2d0006_WYG_026-25b"/>
廣漢坐論為鬼薪輸掖庭後為暴室嗇夫時宣帝養於<lb/>
掖庭號皇曽孫與廣漢同寺居時掖庭令張賀本衛太<lb/>
子家吏及太子敗賀坐下刑以舊恩養視皇曽孫甚厚<lb/>
及曽孫壮大賀欲以女妻之是時昭帝始冠長八尺二<lb/>
寸賀弟安世為右將軍與霍將軍同心輔政聞賀稱譽<lb/>
皇曽孫欲妻以女安世怒曰曽孫乃衛太子後也幸得<lb/>
以庶人衣食縣官足矣勿復言子女事賀廼止時許廣<lb/>
漢有女平君年十四五當為内者令歐侯氏子婦臨當<lb/>
<pb n="KR2d0006_WYG_026-26a"/>
入歐侯氏子死其母将行卜相言當大貴母獨喜賀聞<lb/>
許嗇夫有女廼置酒請之酒酣為言曽孫體近下人乃<lb/>
闗内侯可妻也廣漢許諾明日嫗聞之怒廣漢重令為<lb/>
介遂與曽孫一歳生元帝數月曽孫立為帝平君為倢<lb/>
伃是時霍将軍有小女與皇太后有親公卿議更立皇<lb/>
后皆心儀霍将軍女亦未有言上乃詔求㣲時故劒大<lb/>
臣知指白立許倢伃為皇后既立霍光以后父廣漢刑<lb/>
人不宜君國歳餘乃封為昌成君霍光夫人顯欲貴其<lb/>
<pb n="KR2d0006_WYG_026-26b"/>
小女道無從明年許皇后當娠病女醫淳于衍者霍氏<lb/>
所愛甞入宫侍皇后疾衍夫賞為掖庭户衛謂衍可過<lb/>
辭霍夫人行為我求安池監衍如言報顯顯因生心辟<lb/>
左右字謂衍<hi>稱衍字曰少夫</hi>少夫幸報我以事我亦欲報少夫<lb/>
可乎衍曰夫人所言何等不可者顯曰大將軍素愛小<lb/>
女成君欲竒貴之願以累少夫衍曰何謂邪顯曰婦人<lb/>
免乳大故十死一生今皇后當免身可因投毒藥去也<lb/>
成君即得為皇后矣如䝉力事成富貴與少夫共之衍<lb/>
<pb n="KR2d0006_WYG_026-27a"/>
曰藥雜治當先嘗安可顯曰在少夫為之耳將軍領天<lb/>
下誰敢言者緩急相䕶但恐少夫無意耳衍良久曰願<lb/>
盡力即擣附子齎入長定宫皇后免身後衍取附子并<lb/>
合大醫大丸以飲皇后有頃曰我頭岑岑也藥得無有<lb/>
毒對曰無有遂加煩懣崩衍出過見顯相勞問亦未敢<lb/>
重謝衍後有人上書告諸醫侍疾無狀者皆収繫詔獄<lb/>
劾不道顯恐事急即以状具語光因曰既失計為之無<lb/>
令吏急衍光驚愕黙然不應其後奏上署衍勿論許后<lb/>
<pb n="KR2d0006_WYG_026-27b"/>
立三年而崩諡曰恭哀皇后葬杜南是為杜陵南園後<lb/>
五年立皇太子廼封太子外祖父昌成君廣漢為平恩<lb/>
侯位特進後四年復封廣漢兩弟舜為博望侯延壽為<lb/>
樂成侯許氏侯者凡三人廣漢薨諡曰戴侯無子絶葬<lb/>
南園旁置邑三百家長丞奉守如法宣帝以延壽為大<lb/>
司馬車騎將軍輔政元帝即位復封延壽中子嘉為平<lb/>
恩侯亦為大司馬車騎將軍奉戴侯後<lb/>
孝宣霍皇后大司馬大将軍博陸侯光女也母顯既使<lb/>
<pb n="KR2d0006_WYG_026-28a"/>
淳于衍隂殺許后顯因為成君衣被治入宫具勸光内<lb/>
之果立為皇后初許后起㣲賤登至尊日淺從官車服<lb/>
甚節儉五日一朝皇太后於長樂宫親奉案上食以婦<lb/>
道共養及霍后立亦修許后故事而皇太后親霍后之<lb/>
姊子故常竦體敬而禮之皇后輿駕侍從甚盛賞賜官<lb/>
屬以千萬計與許后時縣絶矣上亦寵之顓房燕立三<lb/>
歳而光薨後一歳上立許后男為太子昌成君者為平<lb/>
恩侯顯怒恚不食歐血曰此乃民間時子安得立即后<lb/>
<pb n="KR2d0006_WYG_026-28b"/>
有子反為王邪復教皇后令毒太子皇后數召太子賜<lb/>
食阿保輙先嘗之后挾毒不得行既而殺許后事頗泄<lb/>
顯遂與諸壻昆弟謀反發覺皆誅滅使有司賜皇后策<lb/>
廢處昭臺宫霍后立五年廢後十二年徙雲林舘乃自<lb/>
殺葬昆吾亭東初霍光及兄驃騎將軍去病皆自以功<lb/>
伐封侯居位宣帝以光故封去病孫山山弟雲皆為列<lb/>
侯侯者前後四人<lb/>
孝宣王皇后其先髙祖時有功賜爵闗内侯自沛徙長<lb/>
<pb n="KR2d0006_WYG_026-29a"/>
陵傳爵至后父奉光奉光少時好鬬雞宣帝在民間數<lb/>
與奉光㑹相識奉光有女年十餘歳每當適人所當適<lb/>
輙死故久不行及宣帝即位召入後宫稍進為倢伃是<lb/>
時館陶主母華偼伃及淮陽憲王母張倢伃楚孝王母<lb/>
衛倢伃皆愛幸霍皇后廢後上憐許太子早失母幾為<lb/>
霍氏所害於是乃選後宫素謹慎而無子者遂立王倢<lb/>
伃為皇后令母養太子自為后後希見無寵封父奉光<lb/>
為卭成侯立十六年宣帝崩元帝即位為皇太后封太<lb/>
<pb n="KR2d0006_WYG_026-29b"/>
后兄舜為安平侯後二年奉光薨諡曰共侯葬長門南<lb/>
置園邑二百家長丞奉守如法元帝崩成帝即位為太<lb/>
皇太后復爵太皇太后弟駿為闗内侯食邑千户王氏<lb/>
列侯二人闗内侯一人舜子章章從弟咸皆至左右將<lb/>
軍時成帝母亦姓王氏故世號太皇太后為卭成太后<lb/>
卭成太后凡立四十九年年七十餘永始元年崩合葬<lb/>
杜陵稱東園奉光孫勲坐法免元始中成帝太后詔封<lb/>
共侯曽孫堅固為卭成侯至王莽乃絶<lb/>
<pb n="KR2d0006_WYG_026-30a"/>
孝元王皇后王莽之姑也莽自謂黄帝之後其自本曰<lb/>
黄帝姓姚氏八世生虞舜舜起媯汭以媯為姓至周武<lb/>
王封舜後媯滿於陳是為胡公十三世生完完字敬仲<lb/>
奔齊齊桓公以為卿姓田氏十一世田和有齊國二世<lb/>
稱王至王建為秦所滅項羽起封建孫安為濟北王至<lb/>
漢興安失國齊人謂之王家因以為氏文景間安孫遂<lb/>
字伯紀處東平陵生賀字翁孺為武帝繡衣御史逐捕<lb/>
魏郡羣盜堅盧等黨與及吏畏懦逗遛當坐者翁孺皆<lb/>
<pb n="KR2d0006_WYG_026-30b"/>
縱不誅他部御史暴勝之等奏殺二千石誅千石以下<lb/>
及通行飲食坐連及者大部至斬萬餘人翁孺以奉使<lb/>
不稱免歎曰吾聞活千人有封子孫吾所活者萬餘人<lb/>
後世其興乎翁孺既免而與東平陵終氏為怨廼徙魏<lb/>
郡元城委栗里為三老魏郡人德之元城建公曰昔春<lb/>
秋沙鹿崩晉史卜之曰隂為陽雄土火相乗故有沙鹿<lb/>
崩後六百四十五年宜有聖女興其齊田乎今王翁孺<lb/>
徙正直其地日月當之元城郭東有五鹿之虛即沙鹿<lb/>
<pb n="KR2d0006_WYG_026-31a"/>
也後八十年當有貴女興天下云翁孺生禁字稚君少<lb/>
學法律長安為廷尉史本始三年生女政君即元后也<lb/>
禁有大志不修亷隅好酒色多取傍妻凡有四女八男<lb/>
長女君俠次即元后政君次君力次君弟長男鳯孝卿<lb/>
次曼元卿次譚子元崇少子商子夏立子叔根雉卿逢<lb/>
時季卿唯鳯崇與元后政君同母母適妻魏郡李氏女<lb/>
也後以妬去更嫁為河内茍賓妻初李親任政君在身<lb/>
夢月入其懷及壯大婉順得婦人道嘗許嫁未行所許<lb/>
<pb n="KR2d0006_WYG_026-31b"/>
者死後東平王聘政君為姬未入王又薨禁獨怪之使<lb/>
卜數者相政君當大貴不可言禁心以為然乃教書學<lb/>
鼓琴五鳯中獻政君年十八矣入掖庭為家人子歳餘<lb/>
㑹皇太子所愛幸司馬良娣病且死謂太子曰妾死非<lb/>
天命乃諸娣妾良人更祝詛殺我太子憐之且以為然<lb/>
及司馬良娣死太子悲恚發病忽忽不樂因以過怒諸<lb/>
娣妾莫得進見者久之宣帝聞太子恨過諸娣妾欲順<lb/>
適其意廼令皇后擇後宫家人子可以虞侍太子者五<lb/>
<pb n="KR2d0006_WYG_026-32a"/>
人政君與在其中及太子朝皇后廼見政君等五人㣲<lb/>
令旁長御問知太子所欲太子殊無意於五人者不得<lb/>
已於皇后彊應曰此中一人可是時政君坐近太子又<lb/>
獨衣絳縁諸于長御即以為是皇后使侍中杜輔掖庭<lb/>
令濁賢交送政君太子宫見丙殿得御幸有身先是者<lb/>
太子後宫娣妾以十數御幸久者七八年莫有子及王<lb/>
妃壹幸而有身甘露三年生成帝於甲館畫堂為世適<lb/>
皇孫宣帝愛之自名曰驁字太孫常置左右後三年宣<lb/>
<pb n="KR2d0006_WYG_026-32b"/>
帝崩太子即位是為孝元皇帝立太孫為皇太子以母<lb/>
王妃為倢伃封父禁為陽平侯後三日倢伃立為皇后<lb/>
禁位特進禁弟𢎞至長樂衛尉永光二年禁薨諡曰頃<lb/>
侯長子鳯嗣侯為衛尉侍中皇后自有子後希復進見<lb/>
太子壯大寛博恭慎其後幸酒樂燕樂元帝不以為能<lb/>
而傅昭儀有寵於上生定陶共王王多材蓺上甚愛之<lb/>
常有意欲廢太子而立共王時鳯在位與皇后太子同<lb/>
心憂懼頼侍中史丹擁右太子語在丹傳上亦以皇后<lb/>
<pb n="KR2d0006_WYG_026-33a"/>
素謹慎而太子先帝所常留意故得不廢元帝崩太子<lb/>
立是為孝成帝尊皇后為皇太后以鳯為大司馬大將<lb/>
軍領尚書事益封五千户王氏之興自鳯始也又封太<lb/>
后同母弟崇為安成侯食邑萬户鳯庻弟譚等皆賜爵<lb/>
闗内侯食邑其夏黄霧四塞終日天子以問諫大夫楊<lb/>
興博士駟勝等對皆以為隂盛侵陽之氣也髙祖之約<lb/>
也非功臣不侯今太后諸弟皆以無功為侯非髙祖之<lb/>
約外戚未曽有也故天為見異言事者多以為然鳯懼<lb/>
<pb n="KR2d0006_WYG_026-33b"/>
上書乞骸骨辭職上詔報勉令就位後五年諸吏散騎<lb/>
安成侯崇薨諡曰共侯有遺腹子奉世嗣侯太后哀之<lb/>
眀年河平二年上悉封舅譚為平阿侯商成都侯立紅<lb/>
陽侯根曲陽侯逄時髙平侯五侯同日封故世謂之五<lb/>
侯太后同産唯曼早卒餘畢侯矣太后母李親苟氏妻<lb/>
生一男名參寡居頃侯禁在時太后令禁還李親太后<lb/>
憐參欲以田蚡為此而封之上曰封田氏非正也以參<lb/>
為侍中水衡都尉王氏子弟皆卿大夫侍中諸曹分據<lb/>
<pb n="KR2d0006_WYG_026-34a"/>
埶官滿朝廷大將軍鳯用事上遂謙遜無所顓左右常<lb/>
薦光祿大夫劉向少子歆通逹有異材上召見歆誦讀<lb/>
詩賦甚說之欲以為中常侍召取衣冠臨當拜左右皆<lb/>
曰未曉大將軍上曰此小事何須關大將軍左右叩頭<lb/>
爭之上於是語鳯鳯以為不可廼止其見憚如此上即<lb/>
位數年無繼嗣體常不平定陶共王来朝太后與上承<lb/>
先帝意遇之甚厚賞賜十倍於他王不以往事為纎介<lb/>
共王之來朝也天子留不遣歸國上謂共王我未有子<lb/>
<pb n="KR2d0006_WYG_026-34b"/>
人命不諱一朝有他且不復相見爾長留侍我矣其後<lb/>
天子疾益有瘳共王於是留國邸旦夕侍上上甚見親<lb/>
重大將軍鳯心不便共王在亰師㑹日蝕鳯因言日蝕<lb/>
隂盛之象為非常異定陶王雖親於禮當奉藩在國今<lb/>
留侍京師詭正非常故天見戒宜遣歸國上不得已於<lb/>
鳯而許之共王辭去上與相對涕泣而訣京兆尹王章<lb/>
素剛直敢言以為鳯建遣共王之國非是乃奏封事言<lb/>
災異之發為大臣顓政者也今聞大將軍猥歸日蝕之<lb/>
<pb n="KR2d0006_WYG_026-35a"/>
咎於定陶王建遣之國茍欲使天子孤立於上顓擅朝<lb/>
權以便其私非忠臣也且日食隂侵陽臣顓君之咎今<lb/>
政事無大小皆自鳯出天子曽不壹舉手鳯不内省自<lb/>
責反歸咎善人推逺定陶王且鳯誣㒺不忠非一事也<lb/>
前丞相樂昌侯王商本以先帝外屬内行篤有威重位<lb/>
歴將相國家柱石臣也其人守正不肯詘節隨鳯委曲<lb/>
卒用閨門之事為鳯所罷身以憂死衆庶愍之又鳯知<lb/>
其小婦弟張美人已嘗適人於禮不冝配至尊託以為<lb/>
<pb n="KR2d0006_WYG_026-35b"/>
宜子内之後宫茍以私其妻弟聞張美人未嘗任身就<lb/>
館也且羌胡尚殺首子以盪腸正世況於天子而近已<lb/>
出之女也此三者皆大事陛下所自見足以知其餘及<lb/>
他所不見者鳯不可久典事宜退使就第選忠賢以代<lb/>
之自鳯之白罷商後遣定陶王也上不能平及聞章言<lb/>
天子感悟納之謂章曰㣲京兆直言吾不聞社禝計且<lb/>
惟賢知賢君試為朕求可以自輔者於是章奏封事薦<lb/>
中山孝王舅琅邪太守馮野王忠信質直知謀有餘宜<lb/>
<pb n="KR2d0006_WYG_026-36a"/>
筦朝政上自為太子時數聞野王先帝名卿聲譽出鳯<lb/>
逺甚方欲倚以代鳯初章每召見上輙辟左右時鳯從<lb/>
弟長樂衛尉𢎞子侍中音獨側聽具知章言以語鳯鳯<lb/>
因稱病出就第上疏乞骸骨辭旨甚哀太后為之垂涕<lb/>
不御食上少而親鳯弗忍廢廼報鳯令起視事上使尚<lb/>
書劾奏章知野王前以王舅出補吏而私薦之欲令在<lb/>
朝阿附諸侯又知張美人體御至尊而妄稱引羌胡殺<lb/>
子盪腸非所宜言遂下章吏廷尉致其大逆罪以為比<lb/>
<pb n="KR2d0006_WYG_026-36b"/>
上夷狄欲絶繼嗣之端背畔天子私為定陶王章死獄<lb/>
中妻子徙合浦自是公卿見鳯側目而視郡國守相刺<lb/>
史皆出其門又以侍中太僕音為御史大夫列於三公<lb/>
而五侯羣弟爭為奢侈賂遺珍寳四面而至後庭姬妾<lb/>
各數十人僮奴以千百數羅鐘磬舞鄭女作倡優狗馬<lb/>
馳逐大治第室起土山漸臺洞門髙廊閣道連屬彌望<lb/>
百姓歌之曰五侯初起曲陽最怒壞決髙都連竟外杜<lb/>
土山漸臺西象白虎其奢僭如此然皆通敏人事好士<lb/>
<pb n="KR2d0006_WYG_026-37a"/>
養賢傾財施予以相髙尚鳯輔政凡十一年陽朔三年<lb/>
秋鳯病天子數自臨問親執其手涕泣曰將軍病如有<lb/>
不可言平阿侯譚次将軍矣鳯頓首泣曰譚等雖與臣<lb/>
至親行皆奢僭無以率導百姓不如御史大夫音謹勅<lb/>
臣敢以死保之及鳯且死上疏謝上復固薦音自代言<lb/>
譚等五人必不可用天子然之初譚倨不肯事鳯而音<lb/>
敬奉卑恭如子故薦之鳯薨天子臨弔贈寵送以輕車<lb/>
介士軍陳自長安至渭陵諡曰敬成侯子襄嗣侯為衛<lb/>
<pb n="KR2d0006_WYG_026-37b"/>
尉御史大夫音竟代鳯為大司馬車騎將軍而平阿侯<lb/>
譚位特進領城門兵谷永説譚令讓不受城門職由是<lb/>
與音不平語在永傳音既以從舅越親用事小心親職<lb/>
歲餘詔封音為安陽侯食邑與五侯等俱三千户初成<lb/>
都侯商嘗病欲避暑從上借明光宫後又穿長安城引<lb/>
内灃水注第中大陂以行船立羽蓋張周帷輯濯越歌<lb/>
上幸商第見穿城引水意恨内御之未言後㣲行出過<lb/>
曲陽侯第又見園中土山漸臺似類白虎殿於是上怒<lb/>
<pb n="KR2d0006_WYG_026-38a"/>
以讓車騎將軍音商根兄弟欲自黥劓謝太后上聞之<lb/>
大怒廼使尚書責問司隸校尉京兆尹知成都侯商擅<lb/>
穿帝城决引灃水曲陽侯根驕奢僭上赤墀青瑣紅陽<lb/>
侯立父子臧匿犴猾亡命賔客為羣盜司隸京兆皆阿<lb/>
縱不舉奏正法二人頓首省户下又賜車騎將軍音策<lb/>
書曰外家何甘樂禍敗而欲自黥劓相戮辱於太后前<lb/>
傷慈母之心以危亂國外家宗族彊上一身寖弱日久<lb/>
今將一施之君其召諸侯令待府舎是日詔尚書奏文<lb/>
<pb n="KR2d0006_WYG_026-38b"/>
帝時誅將軍薄昭故事車騎将軍音藉藁請罪商立根<lb/>
皆負斧質謝上不忍誅然後得已久之平阿侯譚薨謚<lb/>
曰安侯子仁嗣侯太后憐弟曼早死獨不得封寡婦渠<lb/>
供養東宫曼子莽㓜孤不及等比常以為語平阿侯譚<lb/>
成都侯商及在位多稱莽者久之上復下詔追封曼為<lb/>
新都哀侯而子莽嗣爵為新都侯後又封太后姊子淳<lb/>
于長為定陵侯王氏親屬侯者十人上悔廢平阿侯譚<lb/>
不輔政而薨也廼復進成都侯商以特進領城門兵置<lb/>
<pb n="KR2d0006_WYG_026-39a"/>
幕府得舉吏如將軍王氏爵位日盛惟音為修整數諫<lb/>
正有忠節輔政八年薨弔贈如大將軍諡曰敬侯子舜<lb/>
嗣侯為太僕侍中特進成都侯商代音為大司馬衛將<lb/>
軍而紅陽侯立位特進領城門兵啇輔政四歳病乞骸<lb/>
骨天子閔之更以為大將軍益封二千户商薨弔贈如<lb/>
大將軍故事諡曰景成侯子況嗣侯紅陽侯立次當輔<lb/>
政有罪過上乃廢立而用光禄勲曲陽侯根為大司馬<lb/>
驃騎將軍歳餘益封千七百户髙平侯逄時無材能名<lb/>
<pb n="KR2d0006_WYG_026-39b"/>
稱是歲薨諡曰戴侯子買之嗣侯綏和元年上即位二<lb/>
十餘年無繼嗣而定陶共王已薨子嗣立為王王祖母<lb/>
傅太后重賂遺根為王求漢嗣根為言上亦欲立之遂<lb/>
徴定陶王為太子時根輔政五歳矣乞骸骨上乃益封<lb/>
根五千户賜安車駟馬黄金五百斤罷就第先是定陵<lb/>
侯淳于長以外屬能謀議為衛尉侍中在輔政之次是<lb/>
歲新都侯莽告長伏罪與紅陽侯立相連長下獄死立<lb/>
就國語在長𫝊故曲陽侯根薦莽以自代亦以為莽有<lb/>
<pb n="KR2d0006_WYG_026-40a"/>
忠直節上遂擢莽從侍中騎都尉光禄大夫為大司馬<lb/>
歳餘成帝崩哀帝即位太后詔莽就第避帝外家哀帝<lb/>
初優莽不聽莽上書固乞骸骨而退上乃下詔益封根<lb/>
二千户舜五百户莽三百五十户以莽為特進朝朔望<lb/>
又還紅陽侯立京師哀帝少而聞知王氏驕盛心不能<lb/>
喜以初立故優之後月餘司隸校尉觧光奏曲陽侯根<lb/>
宗重身尊三世據權五將秉政天下輻湊自效根行貪<lb/>
邪臧累鉅萬縱横恣意大治室第第中起土山立兩市<lb/>
<pb n="KR2d0006_WYG_026-40b"/>
殿上赤墀户青瑣游觀射獵使奴從者被甲持弓弩陳<lb/>
為歩兵止宿離宫水衡共張發民治道百姓苦之推親<lb/>
近吏主簿張業以為尚書蔽上壅下壞亂制度先帝棄<lb/>
天下根不悲哀思慕山陵未成公聘取故掖庭女樂五<lb/>
官殷嚴王飛君等置酒歌舞捐忘先帝厚恩及根兄子<lb/>
成都侯况亦聘故掖庭貴人為妻皆無人臣禮大不敬<lb/>
不道於是天子遣根就國免况為庶人歸故郡根及况<lb/>
父商所薦舉為官者皆罷後二歲傅太后帝母丁姬皆<lb/>
<pb n="KR2d0006_WYG_026-41a"/>
稱尊號有司奏新都侯莽前為大司馬貶抑尊號之儀<lb/>
虧損孝道及平阿侯仁臧匿趙昭儀親屬皆就國天下<lb/>
多寃王氏諫大夫楊宣上書言太皇太后春秋七十數<lb/>
更憂傷勅令親屬引領以避丁𫝊甚非先帝託陛下奉<lb/>
承東宫之意帝感其言復封商中子邑為成都侯元夀<lb/>
元年日蝕賢良對策多訟新都侯莽者上於是徴莽及<lb/>
平阿侯仁還京師侍太后曲陽侯根薨國除明年哀帝<lb/>
崩無子太皇太后以莽為大司馬與共徴立中山王奉<lb/>
<pb n="KR2d0006_WYG_026-41b"/>
哀帝後是為平帝平帝九歳常年被疾太后臨朝委政<lb/>
於莽莽顓威福紅陽侯立莽諸父平阿侯仁素剛直莽<lb/>
内憚之令大臣以罪過奏遣立仁就國莽日誑耀太后<lb/>
言輔政致太平羣臣奏請尊莽為安漢公後遂遣使者<lb/>
迫守立仁令自殺賜立諡曰荒侯子柱嗣仁諡曰刺侯<lb/>
子術嗣是歳元始三年也明年莽風羣臣奏立莽女為<lb/>
皇后又奏尊莽為宰衡莽既外壹羣臣令稱已功德又<lb/>
内媚事旁側長御以下賂遺以千萬數白尊太后姊妹<lb/>
<pb n="KR2d0006_WYG_026-42a"/>
君俠為廣恩君君力為廣惠君君弟為廣施君皆食湯<lb/>
沐邑日夜共譽莽莽又知太后婦人厭居深宫中莽欲<lb/>
虞樂以市其權乃令太后四時車駕廵狩四郊存見孤<lb/>
寡貞婦春幸繭館率皇后列侯夫人桑遵霸水而祓除<lb/>
夏遊篽宿鄠杜之間秋歴東館望昆明集黄山宫冬饗<lb/>
飲飛羽<hi>殿名</hi>校獵上蘭登長平館臨涇水而覽焉<hi>篽宿苑在長安</hi>
<hi>城南黄山宫在槐里飛羽殿在未央宫上蘭觀名在上林中</hi>太后所至屬縣輙施恩<lb/>
惠賜民錢帛牛酒歳以為常太后從容言曰我始入太<lb/>
<pb n="KR2d0006_WYG_026-42b"/>
子家時見於丙殿至今五六十歳尚頗識之莽遂導太<lb/>
后幸太子宫甚說太后旁弄兒病在外舎莽自親候之<lb/>
其欲得太后意如此平帝崩無子莽徴宣帝𤣥孫選最<lb/>
少者廣戚侯子劉嬰年二歳託以卜相為最吉乃風公<lb/>
卿奏請立嬰為孺子令宰衡安漢公莽踐阼居攝如周<lb/>
公傅成王故事太后不以為可力不能禁於是莽遂為<lb/>
攝皇帝改元稱制焉俄而宗室安衆侯劉崇及東郡太<lb/>
守翟義等惡之更舉兵欲誅莽太后聞之曰人心不相<lb/>
<pb n="KR2d0006_WYG_026-43a"/>
逺也我雖婦人亦知莽必以是自危不可其後莽遂以<lb/>
符命自立為真皇帝先奉諸符瑞以白太后太后大驚<lb/>
初漢髙祖入咸陽至霸上秦王子嬰降於軹道奉上始<lb/>
皇璽及髙祖誅項籍即天子位因御服其璽世世傳受<lb/>
號曰漢傳國璽以孺子未立璽臧長樂宫及莽即位請<lb/>
璽太后不肯授莽莽使安陽侯舜諭指舜素謹勅太后<lb/>
雅愛信之舜既見太后知其為莽求璽怒罵之曰而屬<lb/>
父子宗族蒙漢家力富貴累世既無以報受人孤寄乗<lb/>
<pb n="KR2d0006_WYG_026-43b"/>
便利時奪取其國不復顧恩義人如此者狗猪不食其<lb/>
餘天下豈有而兄弟邪且若自以金匱符命為新皇帝<lb/>
變更正朔服制亦當自更作璽傳之萬世何以用此亡<lb/>
國不祥璽為而欲求之我漢家老寡婦旦暮且死欲與<lb/>
此璽俱葬終不可得太后因涕泣而言旁側長御以下<lb/>
皆垂涕舜亦悲不能自止良久乃仰謂太后臣等已無<lb/>
可言者莽必欲得傳國璽太后寕能終不與邪太后聞<lb/>
舜語切恐莽欲脅之廼出漢傳國璽投之地以授舜曰<lb/>
<pb n="KR2d0006_WYG_026-44a"/>
我老已死如而兄弟今族滅也舜既得傳國璽奏之莽<lb/>
大説迺為太后置酒未央宫漸臺大縱衆樂莽又欲改<lb/>
太后漢家舊號恐不見聽而莽疎屬王諫欲謟莽上書<lb/>
言太皇太后不冝稱尊號當隨漢廢於是莽親以其書<lb/>
白太后太后曰此言是也莽因曰此誖德之臣也罪當<lb/>
誅時冠軍張永遂獻符命銅璧有新室文母太皇太后<lb/>
之文迺上言太皇太后宜更命為新室文母太皇太后<lb/>
莽遂下詔以璧文視羣公親率王侯卿士奉上皇太后<lb/>
<pb n="KR2d0006_WYG_026-44b"/>
璽綬太后聽許莽於是鴆殺王諫而封張永為貢符子<lb/>
初莽謟太后奏尊元帝廟為髙宗太后晏駕後當以禮<lb/>
配食及是改號故絶之於漢不令得體元帝墮壞孝元<lb/>
廟更為文母太后起廟獨置孝元廟故殿以為文母篹<lb/>
食堂既成名曰長夀宫以太后在故未謂之廟莽以太<lb/>
后好出游觀迺車駕置酒長壽宫請太后既至見孝元<lb/>
廟廢撤塗地太后驚泣曰此漢家宗廟皆有神靈與何<lb/>
治而壞之且使鬼神無知又何用廟為如令有知我迺<lb/>
<pb n="KR2d0006_WYG_026-45a"/>
人之妃妾豈宜辱帝之堂以陳饋食哉私謂左右曰此<lb/>
人嫚神多矣能得久祐乎飲酒不樂而罷自莽簒位後<lb/>
知太后怨恨求所以媚太后者無所不為然愈不説莽<lb/>
更漢家黑貂著黄貂又改漢正朔伏臘日太后令其官<lb/>
屬黑貂至漢家正臘日獨與其左右相對飲酒食太后<lb/>
年八十四建國五年二月癸丑崩合葬渭陵莽詔大夫<lb/>
揚雄作誄曰太隂之精沙鹿之靈作合於漢配元生成<lb/>
著其協於元城沙鹿太隂精者謂夢月也王氏當成帝<lb/>
<pb n="KR2d0006_WYG_026-45b"/>
之世十侯五大司馬外戚之盛自漢以来莫及焉太后<lb/>
崩後十年為地皇三年漢兵起明年三輔豪桀誅莽初<lb/>
紅陽侯立就國南陽與諸劉結恩立少子丹為中山太<lb/>
守世祖初起時丹降為将軍戰死世祖閔之封丹子泓<lb/>
為武桓侯傳爵於後司徒掾班彪曰自三代以来春秋<lb/>
所記王公國君與其失世稀不以女寵漢興后妃之家<lb/>
吕霍上官幾危國者數矣及王莽之興由孝元后歴漢<lb/>
四世為天下母饗國六十餘載羣弟世權更持國柄五<lb/>
<pb n="KR2d0006_WYG_026-46a"/>
將十侯卒成新都位號已移於天下而元后卷卷猶握<lb/>
一璽不欲以授莽婦人之仁悲夫<lb/>
孝成許皇后大司馬車騎將軍平恩侯嘉女也元帝悼<lb/>
傷母恭哀皇后居位日淺而遭霍氏之禍故選嘉女以<lb/>
配皇太子初入太子家上令中常侍黄門親迎者侍送<lb/>
還白太子懽悦狀元帝喜謂左右酌酒賀我左右皆稱<lb/>
萬歳久之有一男失之及成帝即位立許妃為皇后復<lb/>
生一女又失之初后父嘉自元帝時為大司馬車騎將<lb/>
<pb n="KR2d0006_WYG_026-46b"/>
軍輔政已八九年矣及成帝立復以元舅陽平侯王鳯<lb/>
為大司馬大將軍與嘉並杜欽以為故事后父重於帝<lb/>
舅乃説鳯曰車騎將軍至貴將軍宜尊之敬之無失其<lb/>
意蓋輕細㣲眇之漸必生乖忤之患不可不愼衛將軍<lb/>
之日盛於蓋侯近世之事語在長老耳中唯將軍察焉<lb/>
久之上欲專委任鳯廼策嘉曰將軍家重身尊不冝以<lb/>
吏職自絫賜黄金二百斤以特進侯就朝位後歳餘薨<lb/>
諡曰恭侯后聰慧善史書自為妃至即位常寵於上後<lb/>
<pb n="KR2d0006_WYG_026-47a"/>
宫希得進見皇太后及帝諸舅憂上無繼嗣時又數有<lb/>
灾異劉向谷永皆陳其咎在於後宫上然其言於是省<lb/>
減椒房掖庭用度皇后素驕貴意不能平乃上疏言頃<lb/>
者大長秋受詔椒房儀法御服輿駕所發宫署及所造<lb/>
作遺賜外家羣臣妾皆如竟寧以前故事<hi>竟寧元帝時也</hi>妾自<lb/>
念入椒房以来凡車輿服御及遺賜外家未嘗有所踰<lb/>
越毎輙決上可覆問也自餘宫中小有發取於誼未害<lb/>
而家吏動相約制繩以詔書使妾不得揺手柰何妾薄<lb/>
<pb n="KR2d0006_WYG_026-47b"/>
命端遇竟寧前書奏上於是採劉向谷永所言以報大<lb/>
要誡其謙約焉而后終以為恨是時大將軍鳯用事威<lb/>
權尤盛其後比三年日蝕言事者頗歸咎於鳯矣而谷<lb/>
永等遂著之許氏許氏自知為鳯所不佑久之皇后寵<lb/>
亦益衰而後宫多新愛后姊平安剛侯夫人謁等為媚<lb/>
道祝謯後宫有身者王美人及鳯等事發覺太后大怒<lb/>
下吏考問謁等誅死后坐廢處昭臺宫親屬皆歸故郡<lb/>
山陽后弟子平恩侯旦就國后立十四年而廢在昭臺<lb/>
<pb n="KR2d0006_WYG_026-48a"/>
歳餘還徙長定宫後九年上憐許氏詔還平恩侯且及<lb/>
親屬在山陽郡者是歳廢后敗先是廢后姊孊寡居與<lb/>
定陵侯淳于長私通因為之小妻長紿之曰我能白東<lb/>
宫復立許皇后為左皇后廢后因孊私賂遺長數通書<lb/>
記相報謝長書有誖謾發覺天子使廷尉孔光持節賜<lb/>
廢后藥自殺葬延陵交道廐西<lb/>
孝成班偼伃帝初即位選入後宫始為少使蛾而大幸<lb/>
為偼伃居増成舎再就館有男數月失之成帝游於後<lb/>
<pb n="KR2d0006_WYG_026-48b"/>
庭嘗欲與偼伃同輦偼伃辭曰觀古圖畫聖賢之君皆<lb/>
有名臣在側三代末主乃有嬖女今欲同輦得無近似<lb/>
之乎上善其言而止太后聞之喜曰古有樊姬今有班<lb/>
偼伃偼伃誦詩及窈窕德象女師之篇每進見上疏依<lb/>
則古禮自鴻嘉後上稍隆於内寵偼伃進侍者李平平<lb/>
得幸立為偼伃上曰始衞皇后亦從㣲起乃賜平姓曰<lb/>
衞所謂衛偼伃也其後趙飛燕姊弟亦從自㣲賤興踰<lb/>
越禮制寖盛於前班偼伃及許皇后皆失寵稀復進見<lb/>
<pb n="KR2d0006_WYG_026-49a"/>
鴻嘉三年趙飛燕譛告許皇后班偼伃挾媚道祝詛後<lb/>
宫詈及主上許后坐廢考問班偼伃偼伃對曰妾聞死<lb/>
生有命富貴在天修正尚未䝉福為邪欲以何望假使<lb/>
鬼神有知不受不臣之愬如其無知愬之何益故不為<lb/>
也上善其對而閔之賜黄金百斤趙氏姊弟驕妬偼伃<lb/>
恐久見危遂求共養太后於長信宫上許焉偼伃退處<lb/>
東宫作賦以自傷悼其辭曰承祖考之遺德兮何性命<lb/>
之淑靈登薄軀於宫闕兮充下陳於後庭䝉聖皇之渥<lb/>
<pb n="KR2d0006_WYG_026-49b"/>
惠兮當日月之盛明揚光烈之翕赫兮奉隆寵於増成<lb/>
既過幸於非位兮竊庶幾乎嘉時每寤寐而絫息兮申<lb/>
佩離以自思陳女圖以鏡監兮顧女史而問詩悲晨婦<lb/>
之作戒兮哀襃閻之為郵美皇英之女虞兮榮任姒之<lb/>
母周雖愚陋其靡及兮敢舎心而忘兹歴年歳而悼懼<lb/>
兮閔蕃華之不滋痛陽禄與柘館兮仍襁褓而離災豈<lb/>
妾人之殃咎兮將天命之不可求白日忽已移光兮遂<lb/>
䁆莫而昧幽猶被覆載之厚德兮不廢捐於罪郵奉共<lb/>
<pb n="KR2d0006_WYG_026-50a"/>
養于東宫兮託長信之末流共洒掃於帷幄兮永終死<lb/>
以為期願歸骨於山足兮依松栢之餘休重曰濳元宫<lb/>
兮幽以清應門閉兮禁闥扄華殿塵兮玉階菭中庭萋<lb/>
兮緑草生廣室隂兮帷幄暗房櫳虛兮風泠泠感帷裳<lb/>
兮發紅羅紛綷縩兮紈素聲神眇眇兮密靚處君不御<lb/>
兮誰為榮俯視兮丹墀思君兮履綦仰視兮雲屋䨇涕<lb/>
兮横流顧左右兮和顔酌羽觴兮銷憂惟人生兮一世<lb/>
忽一過兮若浮已獨享兮髙明處生民兮極休勉虞精<lb/>
<pb n="KR2d0006_WYG_026-50b"/>
兮極樂與福禄兮無期緑衣兮白華自古兮有之至成<lb/>
帝崩偼伃充奉園陵薨因葬園中<lb/>
孝成趙皇后本長安宫人<hi>本宫人以賜陽阿主家也宫人者省中侍使宫婢名曰宫</hi>
<hi>人非天子掖庭中也事見漢舊儀言長安者以别甘泉等諸宫省也</hi>初生時父母不舉二<lb/>
日不死乃収養之及壯屬陽阿主家學歌舞號曰飛燕<lb/>
成帝嘗㣲行過陽阿主家作樂上見飛燕而説之召入<lb/>
宫大幸有女弟復召入俱為偼伃貴傾後宫許后之廢<lb/>
也上欲立趙偼伃為皇后嫌其所出㣲甚難之太后姊<lb/>
<pb n="KR2d0006_WYG_026-51a"/>
子淳于長為侍中數往來傳語得太后指上立封趙偼<lb/>
伃父臨為成陽侯後月餘乃立偼伃為皇后追以長前<lb/>
白罷昌陵功封為定陵侯皇后既立寵少衰而弟絶幸<lb/>
為昭儀居昭陽舎其中庭彤朱而殿上髤漆<hi>髤許求反一再漆也</hi>
切皆銅㳫冒黄金塗<hi>切干結切門限也㳫冒其頭也塗以金塗銅上也㳫他合反</hi>白<lb/>
玉階壁帯往往為黄金釭函藍田璧明珠翠羽飾之<hi>壁帶</hi>
<hi>壁之横木露出如帶壁帯之中以金為釭若車釭之形釭中著珠璧翠羽釭音工</hi>自後宫未甞<lb/>
有焉姊弟專寵十年餘卒皆無子末年定陶王来朝王<lb/>
<pb n="KR2d0006_WYG_026-51b"/>
祖母傅太后私賂遺趙皇后昭儀遂立定陶王為太子<lb/>
明年春成帝崩帝素彊無疾病是時楚思王衍梁王立<lb/>
來朝明旦當辭去上宿供帳白虎殿又欲拜左將軍孔<lb/>
光為丞相已刻侯印書贊昬夜平善鄉晨傅絝韤欲起<lb/>
因失衣不能言晝漏上十刻而崩民間歸罪趙昭儀皇<lb/>
太后詔大司馬莽曰皇帝暴崩羣衆讙譁怪之掖庭令<lb/>
輔等在後庭左右侍燕逼近雜與御史丞相廷尉治問<lb/>
皇帝起居發病狀趙昭儀自殺哀帝既立尊趙皇后為<lb/>
<pb n="KR2d0006_WYG_026-52a"/>
皇太后封太后弟侍中駙馬都尉欽為新成侯趙氏侯<lb/>
者二人後數月司隸解光奏言臣聞許美人及故中宫<lb/>
史曹官皆御幸孝成皇帝産子子隠不見臣遣從事掾<lb/>
業史望驗問知狀者掖庭獄丞籍武故中黄門王舜吳<lb/>
恭靳嚴官婢曹曉道房張棄故趙昭儀御者于客子王<lb/>
偏臧兼等皆曰宫即曉子女前屬中宫為學事史通詩<lb/>
授皇后房與宫對食元延元年中宫語房曰陛下幸宫<lb/>
後數月曉入殿中見宫腹大問宫宫曰御幸有身其十<lb/>
<pb n="KR2d0006_WYG_026-52b"/>
月中宫乳掖庭牛官令舍有婢六人中黄門田客持詔<lb/>
記盛緑綈方底封御史中丞印予武曰取牛官令舍婦<lb/>
人新産兒婢六人盡置暴室獄母問兒男女誰兒也武<lb/>
迎置獄宫曰善藏我兒胞丞知是何等兒也後三日客<lb/>
持詔記與武問兒死未手書對牘背武即書對兒見在<lb/>
未死有頃客出曰上與昭儀大怒柰何不殺武叩頭啼<lb/>
曰不殺兒自知當死殺之亦死即因客奏封事曰陛下<lb/>
未有繼嗣子無貴賤唯留意奏入客復持詔記予武曰<lb/>
<pb n="KR2d0006_WYG_026-53a"/>
今夜漏上五刻持兒與舜㑹東交掖門武因問客陛下<lb/>
得武書意何如曰憆也武以兒付舜舜受詔内兒殿中<lb/>
為擇乳母告善養兒且有賞母令漏泄舜擇棄為乳母<lb/>
時兒生八九日後三日客復持詔記封如前予武中有<lb/>
封小緑篋記曰告武以篋中物書予獄中婦人武自臨<lb/>
飲之武發篋中有裹藥二枚赫蹏書曰告偉能努力飲<lb/>
此藥不可復入女自知之偉能即宫宫讀書已曰果也<lb/>
欲姊弟擅天下我兒男也頟上有壮髮類孝元皇帝今<lb/>
<pb n="KR2d0006_WYG_026-53b"/>
兒安在危殺之矣柰何令長信聞之宫飲藥死後宫婢<lb/>
六人召入出語武曰昭儀言女無過寧自殺邪若外家<lb/>
也我曹言願自殺即自繆死武皆表奏狀棄所養兒十<lb/>
一日宫長李南以詔書取兒去不知所置許美人前在<lb/>
上林涿沐館數召入飾室中若舎一歳再三召留數月<lb/>
或半歳御幸元延二年懷子其十一月乳詔使嚴持乳<lb/>
醫及五種和藥丸三送美人所後客子偏兼聞昭儀謂<lb/>
成帝曰常紿我言從中宫來即從中宫來許美人兒何<lb/>
<pb n="KR2d0006_WYG_026-54a"/>
從生中許氏竟當復立邪懟以手自擣以頭擊壁户柱<lb/>
從牀上自投地啼泣不肯食曰今當安置我欲歸耳帝<lb/>
曰今故告之反怒為殊不可曉也帝亦不食昭儀曰陛<lb/>
下自知是不食為何陛下常自言不負女今美人有子<lb/>
竟負約謂何帝曰約以趙氏故不立許氏使天下無出<lb/>
趙氏上者母憂也後詔使嚴持緑囊書予許美人告嚴<lb/>
曰美人當有以予女受來置飾室中簾南美人以葦篋<lb/>
一合盛所生兒緘封及緑囊報書予嚴嚴持篋書置飾<lb/>
<pb n="KR2d0006_WYG_026-54b"/>
室簾南去帝與昭儀坐使客子解篋緘未已帝使客子<lb/>
偏兼皆出自閉户獨與昭儀坐須臾開户嘑客子偏兼<lb/>
使緘封篋及緑綈方底推置屏風東恭受詔持篋方底<lb/>
予武皆封以御史中丞印曰告武篋中有死兒埋屏處<lb/>
勿令人知武穿獄樓垣下為坎埋其中故長定許貴人<lb/>
及故成都平阿侯家婢王業任孋公孫習前免為庶人<lb/>
詔召入屬昭儀為私婢成帝崩未幸梓宫倉卒悲哀之<lb/>
時昭儀自知罪惡大知業等故許氏王氏婢恐事泄而<lb/>
<pb n="KR2d0006_WYG_026-55a"/>
以大婢羊子等賜予業等各且十人以慰其意屬無道<lb/>
我家過失元延二年五月故掖庭令吾邱遵謂武曰掖<lb/>
庭丞吏以下皆與昭儀合通無可與語者獨欲與武有<lb/>
所言我無子武有子是家輕族人得無不敢乎掖庭中<lb/>
御幸生子者輙死又飲藥傷墯者無數欲與武共言之<lb/>
大臣驃騎將軍貪耆錢不足計事柰何令長信得聞之<lb/>
遵後病困謂武今我已死前所語事武不能獨為也愼<lb/>
語臣謹案趙昭儀傾亂聖朝親滅繼嗣當伏族誅今同<lb/>
<pb n="KR2d0006_WYG_026-55b"/>
産親屬尚在尊貴之位逼近帷幄非所以懲惡崇誼示<lb/>
四方也請事窮竟丞相以下議正法哀帝於是免新成<lb/>
侯趙欽及欽兄子成陽侯訢皆為庶人將家屬逺徙遼<lb/>
西郡時議郎耿育上疏言不冝暴露先帝私燕流𫝊後<lb/>
世逺聞百蠻近布海内甚非先帝託後之意也先是哀<lb/>
帝為太子亦頗得趙太后力遂不窮竟其事傅太后德<lb/>
趙太后趙太后亦歸心焉故成帝母及王氏皆怨之及<lb/>
哀帝崩王莽乃白太后詔有司曰前皇太后與弟昭儀<lb/>
<pb n="KR2d0006_WYG_026-56a"/>
俱侍帷幄姊弟專寵殘滅繼嗣以危宗廟悖天犯祖無<lb/>
為天下母之義貶皇太后為孝成皇后徙居北宫後月<lb/>
餘復有詔廢為庶人令就其園是日自殺凡立十六年<lb/>
而誅先是有童謡曰燕燕尾涏涏張公子時相見木門<lb/>
倉琅根燕飛來啄皇孫皇孫死燕啄矢成帝毎㣲行常<lb/>
與張放俱而稱富平侯家故曰張公子倉琅根宫門銅<lb/>
鍰也<lb/>
孝元傅昭儀哀帝祖母也父河内温人蚤卒母更嫁為<lb/>
<pb n="KR2d0006_WYG_026-56b"/>
魏郡鄭翁妻生男惲昭儀少為上官太后才人自元帝<lb/>
為太子得進幸元帝即位立為偼伃甚有寵為人有才<lb/>
畧善事人下至宫人左右飲酒酹地皆祝延之産一男<lb/>
一女女為平都公主男為定陶恭王王有才蓺尤愛於<lb/>
上元帝既重傅昭儀及馮偼伃亦幸生中山孝王上欲<lb/>
殊之於後宫以二人皆有子為王上尚在未得稱太后<lb/>
乃更號曰昭儀賜以印綬在偼伃上昭其儀尊之也至<lb/>
成哀時趙昭儀董昭儀皆無子猶稱焉元帝崩傅昭儀<lb/>
<pb n="KR2d0006_WYG_026-57a"/>
隨王歸國稱定陶太后後十年恭王薨子代為王王母<lb/>
曰丁姬傅太后躬自養視既壯大成帝無繼嗣時中山<lb/>
孝王在元延四年中山孝王及定陶王皆入朝傅太后<lb/>
多以珍寳賂遺趙昭儀及帝舅驃騎將軍王根隂為王<lb/>
求漢嗣皆見上無子欲豫自結為久長計更稱譽定陶<lb/>
王上亦自器之明年遂徴定陶王立為太子月餘天子<lb/>
立楚孝王孫景為定陶王奉恭王後詔傅太后與太子<lb/>
母丁姬自居定陶國邸頃之成帝母王太后以太子小<lb/>
<pb n="KR2d0006_WYG_026-57b"/>
而傅太后抱養之令十日一至太子家丁姬以不養太<lb/>
子獨不得成帝崩哀帝即位王太后詔令傅太后丁姬<lb/>
十日一至未央宫髙昌侯董宏希指上書言宜立丁姬<lb/>
為帝太后師丹劾奏宏懷邪誤朝不道上初即位謙讓<lb/>
從師丹言止後廼白令王太后下詔尊定陶恭王為恭<lb/>
皇哀帝因是曰春秋母以子貴尊傅太后為恭皇太后<lb/>
丁姬為恭皇后各置左右詹事食邑如長信宫中宫追<lb/>
尊恭皇太后父為崇祖侯恭皇后父為襃徳侯後歳餘<lb/>
<pb n="KR2d0006_WYG_026-58a"/>
遂下詔曰漢家之制推親親以顯尊尊定陶恭皇之號<lb/>
不宜復稱定陶其尊恭皇太后為帝太太后丁后為帝<lb/>
太后後又更號帝太太后為皇太太后稱永信宫帝太<lb/>
后稱中安宫而成帝母太皇太后本稱長信宫成帝趙<lb/>
后為皇太后並四太后各置少府太僕秩皆中二千石<lb/>
為恭皇立寢廟於京師比宣帝父悼皇考制度序昭穆<lb/>
於前殿傅太后父同産弟四人曰子孟中叔子元㓜君<lb/>
子孟子喜至大司馬封髙武侯中叔子晏亦大司馬封<lb/>
<pb n="KR2d0006_WYG_026-58b"/>
孔郷侯㓜君子啇封汝昌侯為太后父崇祖侯後更號<lb/>
崇祖曰汝昌哀侯太后同母弟鄭惲前死以惲子業為<lb/>
陽信侯追尊惲為陽信節侯鄭氏傅氏侯者凡六人大<lb/>
司馬二人九卿二千石六人侍中諸曹十餘人傅太后<lb/>
既尊後尤驕與成帝母語至謂之嫗與中山孝王母馮<lb/>
太后並事元帝追怨之䧟以祝詛令自殺元壽元年崩<lb/>
合葬渭陵稱孝元傅皇后云<lb/>
定陶丁姬哀帝母也易祖師丁將軍之元孫家在山陽<lb/>
<pb n="KR2d0006_WYG_026-59a"/>
瑕邱父至廬江太守始定陶恭王先為山陽王而丁氏<lb/>
内其女為姬王后張氏無子唯丁姬河平四年生哀帝<lb/>
丁姬為帝太后兩兄忠明明以帝舅封陽安侯忠早卒<lb/>
封其子滿為平周侯太后叔父憲望望為左將軍憲為<lb/>
太僕明為大司馬驃騎將軍輔政丁氏侯者凡二人大<lb/>
司馬一人將軍九卿二千石六人侍中諸曹亦十餘人<lb/>
丁傅以一二年間暴興尤盛建平二年丁太后崩哀帝<lb/>
詔起陵恭皇之園遣大司馬驃騎將軍明東送葬于定<lb/>
<pb n="KR2d0006_WYG_026-59b"/>
陶貴震山東哀帝崩王莽秉政使有司舉奏丁傅罪惡<lb/>
莽以太皇太后詔皆免官爵丁氏徙歸故郡莽奏貶傅<lb/>
太后號為定陶恭王母丁太后號曰丁姬元始五年莽<lb/>
復言恭王母丁姬前懷帝太后皇太太后璽綬以葬不<lb/>
應禮請發恭王母及丁姬冡取其璽綬消滅徙恭王母<lb/>
歸定陶葬恭王冡次而葬丁姬復其故太后以為既已<lb/>
之事不須復發莽固争之太后詔曰因故棺為致椁作<lb/>
冡祠以太牢謁者䕶既發傅太后冡崩壓殺數百人開<lb/>
<pb n="KR2d0006_WYG_026-60a"/>
丁姬椁户火出炎四五丈吏卒以水沃滅乃得入燒燔<lb/>
槨中器物莽復奏言共王母及丁姬棺皆名梓宫及有<lb/>
珠玉之服請更以木棺代去珠玉衣奏可既開傅太后<lb/>
棺臭聞數里公卿在位皆阿莽指入錢帛遣子弟及諸<lb/>
生四夷十餘萬人操持作具助將作掘平恭王母丁姬<lb/>
故冡二旬間皆平莽又周棘其處以為世戒時有羣燕<lb/>
數千衘土投丁姬穿中丁傅既敗孔郷侯晏將家屬徙<lb/>
合浦宗族皆歸故郡唯髙武侯喜得全自有傳<lb/>
<pb n="KR2d0006_WYG_026-60b"/>
孝哀傅皇后定陶太后從弟子也哀帝為定陶王時傅<lb/>
太后欲重親取以配王王入為漢太子傅氏女為妃哀<lb/>
帝即位成帝大行尚在前殿而傅太后封傅妃父晏為<lb/>
孔鄉侯與帝舅陽安侯丁明同日俱封時師丹諌以為<lb/>
天下自王者所有親戚何患不富貴而倉卒若是其不<lb/>
長久矣晏封後月餘傅妃立為皇后傅氏既盛晏最尊<lb/>
重哀帝崩王莽白太皇太后下詔曰定陶共王太后與<lb/>
孔鄉侯晏同心合謀背恩忘本專恣不軌與至尊同稱<lb/>
<pb n="KR2d0006_WYG_026-61a"/>
號終没至廼配食於左坐誖逆無道今令孝哀皇后退<lb/>
處桂宫後月餘復與孝成趙皇后俱廢為庶人就其園<lb/>
自殺<lb/>
孝元馮昭儀平帝祖母也元帝即位二年以選入後宫<lb/>
時父奉世為執金吾昭儀始為長使數月至美人後五<lb/>
年就館生男拜偼伃時父奉世為右將軍光禄勲奉世<lb/>
長男野王為左馮翊父子並居朝廷議者以為器能當<lb/>
其位非用女寵故也而馮偼伃内寵與傅昭儀等建昭<lb/>
<pb n="KR2d0006_WYG_026-61b"/>
中上幸虎圈鬭獸後宫皆坐熊佚出圈攀檻欲上殿左<lb/>
右貴人傅昭儀等皆驚走馮偼伃直前當熊而立左右<lb/>
格殺熊上問人情驚懼何故前當熊偼伃對曰猛獸得<lb/>
人則止妾恐熊至御座故以身當之元帝嗟歎以此倍<lb/>
加禮重傅昭儀等皆慙明年夏馮偼伃男立為信都王<lb/>
尊偼伃為昭儀元帝崩為信都太后與王俱居儲元宫<lb/>
河平中隨王之國後徙中山是為孝王後徴定陶王為<lb/>
太子封中山王舅參為宜鄉侯參馮太后少弟也是歳<lb/>
<pb n="KR2d0006_WYG_026-62a"/>
孝王薨有一男嗣為王時未滿歳有眚病太后自養視<lb/>
數禱祠觧哀帝即位遣中郎謁者張由將醫治中山小<lb/>
王由素有狂易病病發怒去西歸長安尚書簿責擅去<lb/>
狀由恐因誣言中山太后祝詛上及太后太后即傅昭<lb/>
儀也素常怨馮太后因是遣御史丁元案驗盡収御者<lb/>
官吏凡馮氏昆弟在國者百餘人分繫洛陽魏郡鉅鹿<lb/>
數十日無所得更使中謁者令史立與丞相長史大鴻<lb/>
臚丞雜治立受傅太后指幾得封侯治馮太后女弟習<lb/>
<pb n="KR2d0006_WYG_026-62b"/>
及寡弟婦君之死者數十人巫劉吾服祝詛醫徐遂成<lb/>
言習君之曰武帝時醫修氏刺治武帝得二千萬耳今<lb/>
愈上不得封侯不如殺上令中山王代可得封立等劾<lb/>
奏祝詛謀反大逆責問馮太后無服辭立曰熊之上殿<lb/>
何其勇今何怯也太后還謂左右曰此乃中語前世事<lb/>
吏何用知之是欲䧟殺我也乃飲藥自殺先未死有司<lb/>
請誅之上不忍致法廢為庶人徙雲陽宫既死有司復<lb/>
奏太后死在未廢前有詔以諸侯王太后儀葬之宜郷<lb/>
<pb n="KR2d0006_WYG_026-63a"/>
侯參君之習夫及子當相坐者或自殺或伏法參女弁<lb/>
為孝王后有兩女有司奏免為庶人與馮氏宗族徙歸<lb/>
故郡張由以先告賜爵關内侯史立遷中太僕哀帝崩<lb/>
大司徒孔光奏由前誣告骨肉立䧟人入大辟為國家<lb/>
結怨於天下以取秩遷獲爵邑幸蒙赦令請免為庶人<lb/>
徙合浦云<lb/>
中山衛姬平帝母也父子豪中山盧奴人官至衛尉子<lb/>
豪女弟為宣帝偼伃生楚孝王長女又為元帝偼伃生<lb/>
<pb n="KR2d0006_WYG_026-63b"/>
平陽公主成帝時中山孝王無子上以衛氏吉祥以子<lb/>
豪少女配孝王元延四年生平帝平帝年二歳孝王薨<lb/>
代為王哀帝崩無嗣太皇太后與王莽迎中山王立為<lb/>
帝莽欲顓國權懲丁傅行事以帝為成帝後母衛姬及<lb/>
外家不當得至京師乃更立宗室桃郷侯子成都為中<lb/>
山王奉孝王後遣少傅左将軍甄豐賜衛姬璽綬即拜<lb/>
為中山孝王后以苦陘縣為湯沭邑又賜帝舅衛寳寶<lb/>
弟元爵關内侯賜帝三妹皆為封君食邑各二千户莽<lb/>
<pb n="KR2d0006_WYG_026-64a"/>
長子宇非莽隔絶衛氏恐久後受禍即私與衛寶通書<lb/>
記教衛后上書謝恩因陳丁傅舊惡幾得至京師莽白<lb/>
太皇太后下詔襃稱之復以中山故安户七千益中山<lb/>
后湯沐邑加賜及中山王黄金各百斤増傅相以下秩<lb/>
衛后日夜啼泣思見帝而但益户邑宇復教令上書求<lb/>
至京師㑹事發覺莽殺宇盡誅衛氏支屬衛寳女為中<lb/>
山王后免后徙合浦唯衛太后在王莽簒國廢為家人<lb/>
後歳餘卒葬孝王旁<lb/>
<pb n="KR2d0006_WYG_026-64b"/>
孝平王皇后安漢公太傅大司馬莽女也平帝即位年<lb/>
九歳成帝母太皇太后稱制而莽秉政莽欲依霍光故<lb/>
事以女配帝太后意不欲也莽設變詐令女必入因以<lb/>
自重太后不得已而許之詔遣納采用太牢祠宗廟明<lb/>
年春遣三公以下奉乘輿法駕迎皇后於安漢公第宫<lb/>
入未央宫前殿羣臣就位行禮大赦天下益封父安漢<lb/>
公地滿百里諸迎皇后及行禮者皆増秩賜金帛有差<lb/>
皇后立三月以禮見髙廟尊父安漢公號曰宰衡位在<lb/>
<pb n="KR2d0006_WYG_026-65a"/>
諸侯王上賜公夫人號曰功顯君食邑封公子安為襃<lb/>
新侯臨為賞都侯后立嵗餘平帝崩莽立孝宣元孫嬰<lb/>
為孺子莽攝帝位尊皇后為皇太后三年莽即真以嬰<lb/>
為定安公改皇太后號為定安公太后時年十八為人<lb/>
婉瘱有節操自劉氏廢常稱疾不朝㑹莽敬憚傷哀欲<lb/>
嫁之乃更號為黄皇室主令立國將軍成新公孫建世<lb/>
子襐飾將醫往問疾后大怒笞鞭其旁侍御因發病不<lb/>
肯起莽遂不復彊也及漢兵誅莽燒燔未央宫后曰何<lb/>
<pb n="KR2d0006_WYG_026-65b"/>
面目以見漢家自投火中而死<lb/>
　　後漢<lb/>
范曄曰夏殷以上后妃之制其文畧矣周禮王者立后<lb/>
三夫人九嬪二十七世婦八十一女御以備内職焉后<lb/>
正位宫闈同體天王夫人坐論婦禮九嬪掌教四德世<lb/>
婦主喪祭賔客女御序于王之燕寢頒官分務各有典<lb/>
司女史彤管記功書過居有保阿之訓動有環佩之響<lb/>
進賢才以輔佐君子衷窈窕而不淫其色所以能述宣<lb/>
<pb n="KR2d0006_WYG_026-66a"/>
隂化修成内則閨房肅雍險謁不行㐌故康王晩朝闗<lb/>
雎作諷宣后晏起姜氏請愆及周室東遷禮序凋缺諸<lb/>
侯僣縱軌制無章齊桓有如夫人者六人晋獻升戎女<lb/>
為元妃終於五子作亂冡嗣遘屯爰逮戰國風憲逾薄<lb/>
適情任欲顛倒衣裳以至破國亡家不可勝數斯固輕<lb/>
禮弛防先色後徳者也秦并天下多自驕大宫備七國<lb/>
爵列八品漢興因循其號而婦制莫釐髙祖帷薄不修<lb/>
孝文衽席無辯然而選納尚簡飾翫少華自武元之後<lb/>
<pb n="KR2d0006_WYG_026-66b"/>
世増淫費至乃掖庭三千増級十四妖幸毁政之符外<lb/>
姻亂邦之迹前史載之詳矣及光武中興斵彫為朴六<lb/>
宫稱號唯皇后貴人貴人金印紫綬奉不過粟數十斛<lb/>
又置美人宫人采女三等並無爵秩歳時賞賜充給而<lb/>
已漢法常因八月算人遣中大夫與掖庭丞及相工於<lb/>
洛陽鄉中閲視良家童女年十三以上二十以下姿色<lb/>
端麗合法相者載還後宫擇視可否乃用登御所以明<lb/>
愼聘納詳求淑哲明帝聿遵先㫖宫教頗修登建嬪后<lb/>
<pb n="KR2d0006_WYG_026-67a"/>
必先令德内無出閫之言權無私溺之授可謂矯其敝<lb/>
矣向使因設外戚之禁編著甲令改正后妃之制貽厥<lb/>
方来豈不休哉雖御巳有度而防閑未篤故孝章以下<lb/>
漸用色授恩隆好合遂忘淄蠧自古雖主㓜時艱王家<lb/>
多釁必委成冢宰簡求忠賢未有專任婦人斷割重器<lb/>
唯秦芈太后始攝政事故穰侯權重於昭王家富於嬴<lb/>
國漢仍其謬知患莫改東京皇統屡絶權歸女主外立<lb/>
者四帝<hi>安質桓靈</hi>臨朝者六后<hi>章帝竇太后和熹鄧太后安思閻太后順烈梁太后桓思</hi>
<pb n="KR2d0006_WYG_026-67b"/>
<hi>竇太后靈思何太后</hi>莫不定策帷帟委事父兄貪孩童以久其政<lb/>
抑明賢以專其威任重道悠利深禍速身犯霧露於雲<lb/>
臺之上家嬰縲絏於圄犴之下湮滅連踵傾輈繼路而<lb/>
赴蹈不息燋爛為期終陵夷大運淪亡神寶詩書所歎<lb/>
畧同一揆故考列行跡以為皇后本紀雖成敗事異而<lb/>
同居正號者並列于編其以私恩追尊非當時所奉者<lb/>
則隨他事附出親屬别事各依列傳其餘無所見則係<lb/>
之此紀以纉西京外戚云爾<lb/>
<pb n="KR2d0006_WYG_026-68a"/>
光武郭皇后諱聖通真定稾人也為郡著姓父昌讓田<lb/>
宅財産數百萬與異母弟國人義之仕郡功曹娶真定<lb/>
恭王女號郭主生后及子況昌早卒郭主雖王家女好<lb/>
禮節儉有母儀之德更始二年春光武擊王郎至真定<lb/>
因納后有寵及即位以為貴人建武元年生皇子彊帝<lb/>
善況小心謹慎況年始十六拜黄門侍郎二年貴人立<lb/>
為皇后彊為皇太子封況緜蠻侯況雖以后弟貴重而<lb/>
謙恭下士頗有聲譽十四年遷城門校尉其後后以寵<lb/>
<pb n="KR2d0006_WYG_026-68b"/>
稍衰數懐怨懟十七年廢為中山王太后進后中子右<lb/>
翊公輔為中山王徙封況大國為陽安侯后從兄竟以<lb/>
騎都尉從征伐有功封為新郪侯官至東海相竟弟匡<lb/>
為發干侯官至太中大夫后叔父梁早終無子其壻南<lb/>
陽陳茂以恩澤封南䜌侯二十年中山王輔復徙封沛<lb/>
王后為沛太后況遷大鴻臚帝數幸其第㑹公卿諸侯<lb/>
親家飲燕賞賜金錢縑帛豐盛莫比京師號況家為金<lb/>
穴二十六年后母郭主薨帝臨喪送葬遣使迎昌喪柩<lb/>
<pb n="KR2d0006_WYG_026-69a"/>
與主合葬追贈昌陽安侯諡曰思二十八年后薨葬北<lb/>
芒帝憐郭氏詔況子璜尚淯陽公主除璜為郎顯宗即<lb/>
位況與帝舅隂識隂就並為特進俱被恩寵永平二年<lb/>
況卒帝親自臨喪諡曰節侯子璜嗣元和三年肅宗北<lb/>
巡過真定㑹諸郭以太牢上郭主冢賞賜甚多永元初<lb/>
璜為長樂少府子舉為侍中兼射聲校尉及大將軍憲<lb/>
被誅舉以憲子壻謀逆故父子俱下獄死家屬徙合浦<lb/>
宗族為即吏者悉免官新郪侯竟初為騎將從征伐有<lb/>
<pb n="KR2d0006_WYG_026-69b"/>
功拜東海相永平中卒子嵩嗣嵩卒追坐染楚王英事<lb/>
國廢建初二年章帝紹封嵩子勤為伊亭侯勤無子國<lb/>
除發干侯匡官至太中大夫建武三十年卒子勲嗣勲<lb/>
卒子駿嗣永平十三年亦坐楚王英事失國建初三年<lb/>
復封駿為觀都侯卒無子國除郭氏侯者凡三人皆絶<lb/>
國<lb/>
光烈隂皇后諱麗華南陽新野人初光武適新野聞后<lb/>
羙心悦之後至長安見執金吾車騎甚盛歎曰仕宦當<lb/>
<pb n="KR2d0006_WYG_026-70a"/>
作執金吾娶妻當得隂麗華更始元年六月遂納后於<lb/>
宛當成里時年十九及光武為司隸校尉方西之洛陽<lb/>
令后歸新野及鄧奉起兵后兄識為之將后隨家屬徙<lb/>
淯陽止於奉舍光武即位令侍中傅俊迎后與胡陽寕<lb/>
平主諸宫人俱到洛陽以后為貴人帝以后雅性寛仁<lb/>
欲崇以尊位后固辭以郭氏有子終不肯當故遂立郭<lb/>
氏為后建武四年從征彭寵生顯宗於元氏九年有盗<lb/>
刼殺后母鄧氏及弟訢帝甚傷之詔追爵諡貴人父陸<lb/>
<pb n="KR2d0006_WYG_026-70b"/>
為宣恩哀侯弟訢為宣義恭侯以弟就嗣哀侯後十七<lb/>
年廢皇后郭氏而立貴人為皇后后在位恭儉少嗜玩<lb/>
不喜笑謔性仁孝多矜慈七嵗失父雖已數十年言及<lb/>
未曽不流涕帝見嘗歎息顯宗即位尊后為皇太后永<lb/>
平三年帝從太后幸章陵置酒舊宅㑹隂鄧故人諸家<lb/>
子孫並受賞賜七年崩在位二十四年年六十合葬原<lb/>
陵明帝性孝追慕無已十七年正月當謁原陵夜夢先<lb/>
帝太后如平生懽既寤悲不能寐即按歴明旦日吉遂<lb/>
<pb n="KR2d0006_WYG_026-71a"/>
率百官及故客上陵其日甘露降於陵樹帝令百官採<lb/>
取以薦㑹畢帝從席前伏御牀視太后鏡奩中物感動<lb/>
悲涕令易脂澤裝具左右皆泣莫能仰視焉<lb/>
明徳馬皇后諱某伏波將軍援之小女也少喪父母兄<lb/>
客卿敏惠早夭母藺夫人悲傷發疾恍惚后時年十嵗<lb/>
幹治家事勑制僮僕内外諮禀事同成人諸家異之后<lb/>
常久疾太夫人令筮之筮者曰此女雖有患狀而當大<lb/>
貴兆不可言也後又呼相者使占諸女相者見后大驚<lb/>
<pb n="KR2d0006_WYG_026-71b"/>
曰我必為此女稱臣然貴而少子若養他子者得力乃<lb/>
當踰於所生初援征五溪蠻卒於師虎賁中郎將梁松<lb/>
黄門侍郎竇固等因譛之由是家益失勢又數為權貴<lb/>
所侵侮后從兄嚴不勝憂憤白太夫人絶竇氏㛰求進<lb/>
女掖庭乃上書曰臣叔父援孤恩不報而妻子特獲恩<lb/>
全人情既得不死便欲求福竊聞太子諸王妃匹未備<lb/>
援有三女大者十五次者十四小者十三儀狀膚髮上<lb/>
中以下皆孝順小心婉静有禮願下相工簡其可否如<lb/>
<pb n="KR2d0006_WYG_026-72a"/>
有萬一援不朽於黄泉矣又援姑姊妹並為成帝偼伃<lb/>
冀因縁先姑當充後宫由是選入太子宮時年十三奉<lb/>
承隂后傍接同列禮則修備上下安之遂見寵異常居<lb/>
後堂顯宗即位以后為貴人時后前母姊女賈氏亦以<lb/>
選入生肅宗帝以后無子命令養之謂曰人未必當自<lb/>
生子但患愛養不至耳后於是撫育盡悴過於所生肅<lb/>
宗亦孝性淳篤恩性天至母子慈愛始終無纎介之間<lb/>
永平三年春有司奏立長秋宫帝未有所言皇太后曰<lb/>
<pb n="KR2d0006_WYG_026-72b"/>
馬貴人徳冠後宫即其人也遂立為皇后先是數日夢<lb/>
有小飛蟲無數赴着身又入皮膚中而後飛出既正位<lb/>
宮闈愈自謙肅后身長七尺二寸方口美髮能誦易好<lb/>
讀春秋楚辭尤善周官董仲舒書<hi>仲舒書玉杯蕃露清明竹林之屬</hi>常<lb/>
衣大練裙不加縁朔望諸姬主朝請望見后袍衣疎麤<lb/>
反以為綺縠就視乃笑后辭曰此繒特宜染色故用之<lb/>
耳六宫莫不歎息帝嘗幸苑囿離宫后趣以風邪霧露<lb/>
為戒辭意款備多見詳擇帝幸濯龍中並召諸才人<hi>濯龍</hi>
<pb n="KR2d0006_WYG_026-73a"/>
<hi>園名</hi>下邳王以下皆在側請呼皇后帝笑曰是家志不好<lb/>
樂雖來無歡是以游娛之事希常從焉十五年帝案地<lb/>
圖將封皇子悉半諸國后見而言曰諸子食數縣於制<lb/>
不已儉乎帝曰我子豈宜與先帝子等乎歳給二千萬<lb/>
足矣時楚獄連年不斷囚相證引坐繋者甚衆后慮其<lb/>
多濫乘閒言及惻然帝感悟之夜起仿偟為思所納卒<lb/>
多降宥時諸將奏事及公卿較議難平者帝數以試后<lb/>
后輙分觧理趣各得其情每於侍執之際輙言及政事<lb/>
<pb n="KR2d0006_WYG_026-73b"/>
多所毗補而未嘗以家私干欲寵敬日隆始終無衰及<lb/>
帝崩肅宗即位尊為皇太后諸貴人當徙居南宫太后<lb/>
感析别之懐各加厚賜自撰顯宗起居注削去兄防參<lb/>
醫藥事帝請之曰黄門舅旦夕共養且一年既無襃異<lb/>
又不録勤勞無乃過乎太后曰吾不欲令後世聞先帝<lb/>
數親後宫之家故不著也建初元年欲封爵諸舅太后<lb/>
不聽明年夏大旱言事者以為不封外戚之故有司因<lb/>
此上奏宜因舊典太后詔曰凡言事者皆欲媚朕以要<lb/>
<pb n="KR2d0006_WYG_026-74a"/>
福耳昔王氏五侯同日俱封其時黄霧四塞不聞澍雨<lb/>
之應又田蚡竇嬰寵貴横恣終至傾覆故先帝防慎舅<lb/>
氏不令在樞機之任諸子之封裁令半楚淮陽諸國常<lb/>
謂我子不當與先帝子等今有司柰何欲以馬氏比隂<lb/>
氏乎吾為天下母而身服大練食不求甘左右但著帛<lb/>
布無香熏之飾者欲身率下也以為外親見之當傷心<lb/>
自勑但笑言大后素好儉前過濯龍門上見外家問起<lb/>
居車如流水馬如游龍倉頭衣緑褠領袖正白顧侍御<lb/>
<pb n="KR2d0006_WYG_026-74b"/>
者不及逺矣故不加譴怒但絶歳用而已冀以黙愧其<lb/>
心而猶懈怠無憂國忘家之慮吾豈可上負先帝之㫖<lb/>
下虧先人之德重襲西京敗亡之禍哉固不許帝省詔<lb/>
悲歎復重請曰漢興舅氏之封侯猶皇子之為王也太<lb/>
后誠存謙虛奈何令臣獨不加恩於三舅乎且衛尉年<lb/>
尊兩校尉有大病如令不諱使臣長抱刻骨之恨冝及<lb/>
吉時不可稽留太后報曰吾反覆念之思令兩善豈徒<lb/>
欲獲謙謙之名而使帝受不外施之嫌哉昔竇太后欲<lb/>
<pb n="KR2d0006_WYG_026-75a"/>
封王皇后之兄丞相條侯言受髙帝約無軍功非劉氏<lb/>
不侯今馬氏無功於國豈得與隂郭中興之后等邪常<lb/>
觀富貴之家禄位重疊猶再實之木其根必傷且人所<lb/>
以願封侯者欲上奉祭祀下求温飽耳今祭祀則受四<lb/>
方之珍衣食則蒙御府餘資斯豈不足而必當得一縣<lb/>
乎吾計之熟矣勿有疑也夫至孝之行安親為上今數<lb/>
遭變異糓價數倍憂惶晝夜不安坐卧而欲先營外封<lb/>
違慈母之拳拳乎吾素剛急有胷中氣不可不順也若<lb/>
<pb n="KR2d0006_WYG_026-75b"/>
隂陽調和邊境清靜然後行子之志吾但含飴弄孫不<lb/>
能復闗政矣時新平主家御者失火延及北閣後殿太<lb/>
后以為已過起居不歡時當謁原陵太后自引守備不<lb/>
慎慙見陵園遂不行太后常見外戚有謙素義行者輙<lb/>
假借温言賞以財位其有車服不軌法度者便絶屬籍<lb/>
於是内外從化被服如一諸家惶恐倍於永平時乃置<lb/>
織室蠶於濯龍中數往觀視以為娛樂常與帝旦夕言<lb/>
道政事及教授諸小王論語經書述叙平生雍和終日<lb/>
<pb n="KR2d0006_WYG_026-76a"/>
四年天下豐稔方垂無事帝遂封三舅廖防光為列侯<lb/>
並辭讓願就闗内侯太后聞之曰聖人設教各有其方<lb/>
知人情性莫能齊也吾少壯時但慕竹帛志不顧命今<lb/>
雖已老而復戒之在得故日夜惕厲思自降損居不求<lb/>
安食不念飽冀乗此道不負先帝所以化導兄弟共同<lb/>
斯志欲令瞑目之後無所復恨何意老志復不從哉萬<lb/>
年之日長恨矣廖等不得已受封爵而退位歸第焉太<lb/>
后其年寢疾不信巫祝卜醫數勑絶禱祠至六月崩在<lb/>
<pb n="KR2d0006_WYG_026-76b"/>
位二十三年年四十餘合葬顯節陵賈貴人南陽人建<lb/>
武末選入太子宫中元二年生肅宗而顯宗以為貴人<lb/>
帝既為太后所養專以馬氏為外家故貴人不登極位<lb/>
賈氏親族無受寵榮者及太后崩乃䇿書加貴人王赤<lb/>
綬安車一駟永巷宫人二百御府雜帛二萬匹大司農<lb/>
黄金千斤錢二千萬<lb/>
章德竇皇后諱某扶風平陵人大司徒融之曽孫也祖<lb/>
穆父勲坐事死事在竇融傳勲尚東海恭王彊女泚陽<lb/>
<pb n="KR2d0006_WYG_026-77a"/>
公主后其長女也家既廢壞數呼相工問息耗見后者<lb/>
皆言當大尊貴非臣妾容貌年六歳能書親家皆奇之<lb/>
建初二年后與女弟俱以選例入見長樂宫進止有序<lb/>
風容甚盛肅宗先聞后有才色數以訊諸姬傅及見雅<lb/>
以為美馬太后亦異焉因入掖庭見於北宫章德殿后<lb/>
性敏給傾心承接稱譽日聞明年遂立為皇后妹為貴<lb/>
人七年追爵諡父勲為安成思侯后寵幸特殊專固後<lb/>
宫初宋貴人生皇太子慶梁貴人生和帝后既無子並<lb/>
<pb n="KR2d0006_WYG_026-77b"/>
忌疾之數間於帝漸致疎嫌因誣宋貴人挾邪媚道遂<lb/>
自殺廢慶為清河王語在慶傳梁貴人者梁竦之女也<lb/>
少失母為伯母舞隂長公主所養年十六建初二年亦<lb/>
與中姊俱選入掖庭為貴人四年生和帝后養以為己<lb/>
子欲專名外家而忌梁氏八年乃作飛書以䧟竦竦坐<lb/>
誅貴人姊妹以憂死自是宫房惵息后愛日隆及帝崩<lb/>
和帝即位尊后為皇太后皇太后臨朝尊母泚陽公主<lb/>
為長公主兄憲弟篤景皆貴顯擅威權後遂密謀不軌<lb/>
<pb n="KR2d0006_WYG_026-78a"/>
永元四年發覺被誅九年太后崩未及葬而梁貴人姊<lb/>
嬺上書陳貴人枉殁之狀太尉張酺司徒劉方司空張<lb/>
奮上奏依光武黜呂太后故事貶太后尊號不宜合葬<lb/>
先帝百官亦多上言者帝手詔曰竇氏雖不遵法度而<lb/>
太后常自減損朕奉事十年深惟大義禮臣子無貶尊<lb/>
上之文恩不忍離義不忍虧案前世上官太后亦無降<lb/>
黜其勿復議於是合葬敬陵在位十八年帝以貴人酷<lb/>
殁歛葬禮闕乃改殯梁貴人於承光宫諡曰恭懷皇后<lb/>
<pb n="KR2d0006_WYG_026-78b"/>
追服喪制百官縞素與姊大貴人俱葬西陵儀比敬園<lb/>
<hi>敬園安帝祖母宋貴人之園也</hi>
和帝隂皇后諱某光烈皇后兄執金吾識之曽孫也后<lb/>
少聰慧善書蓺永元四年選入掖庭以先后近屬故得<lb/>
為貴人有殊寵八年遂立為皇后自和熹鄧后入宫愛<lb/>
寵稍衰數有恚恨后外祖母鄧朱出入宫掖十四年夏<lb/>
有言后與朱共挾巫蠱道事發覺帝遂使中常侍張慎<lb/>
與尚書陳襃於掖庭獄雜考案之朱及二子奉毅與后<lb/>
<pb n="KR2d0006_WYG_026-79a"/>
弟軼輔敞辭語相連及以為祠祭祝詛大逆無道奉毅<lb/>
輔考死獄中帝使司徒魯恭持節賜后䇿上璽綬遷于<lb/>
桐宫以憂死立七年葬臨平亭部父特進綱自殺軼敞<lb/>
及朱家屬徙日南比景縣宗親外内昆弟皆免官還田<lb/>
里永初四年鄧太后詔赦隂氏徙者歸故郡還其貲財<lb/>
五百餘萬<lb/>
和熹鄧皇后諱綏太傅禹之孫也父訓護羌校尉母隂<lb/>
氏光烈皇后從弟女也后年五嵗太傅夫人愛之自為<lb/>
<pb n="KR2d0006_WYG_026-79b"/>
翦髮夫人年髙目冥誤傷后額忍痛不言左右見者怪<lb/>
而問之后曰非不痛也難傷老人意故忍之耳六歳能<lb/>
史書十二通詩論語諸兄每讀經傳輙下意問難志在<lb/>
典籍不問居家之事母常非之曰汝不習女工以供衣<lb/>
服乃更務學寧當舉愽士邪后重違母言晝修婦業暮<lb/>
誦經典家人號為諸生父訓異之事無大小輙與詳議<lb/>
永元四年當以選入㑹訓卒后晝夜號泣終三年不食<lb/>
鹽菜憔悴毁容后嘗夢捫天蕩蕩正青若有鐘乳状乃<lb/>
<pb n="KR2d0006_WYG_026-80a"/>
仰漱飲之以訊諸占夢言堯夢攀天而上湯夢及天而<lb/>
咶之斯皆聖王之前占吉不可言又相者見后驚曰此<lb/>
成湯之法也家人竊喜而不敢宣后叔父陔言常聞活<lb/>
千人者子孫有封兄訓為謁者使修石臼河歳活數千<lb/>
人天道可信家必蒙福初太傅禹嘗歎曰吾將百萬之<lb/>
衆未嘗妄殺一人後世必有興者七年后復與諸家子<lb/>
俱選入宫后長七尺二寸姿顔姝麗絶異於衆左右皆<lb/>
驚八年冬入掖庭時年十六遂為貴人恭肅小心事隂<lb/>
<pb n="KR2d0006_WYG_026-80b"/>
后盡禮接撫同列常克己以下之雖宫人隷役皆加恩<lb/>
借帝深嘉焉后嘗有疾帝令后母兄入視醫藥不限以<lb/>
日數后言於帝曰宫禁至重而使外舎久在内省上令<lb/>
陛下有幸私之議下使賤妾獲不知足之謗上下交損<lb/>
誠不願也帝曰人皆以數入為榮貴人反以為憂深自<lb/>
抑損誠難及也每有讌㑹諸姬貴人競自修整簮珥光<lb/>
采袿裳鮮明而后獨著素装服無飾其衣有與隂后同<lb/>
色者即時觧易若並時進見則不敢正坐離立行則僂<lb/>
<pb n="KR2d0006_WYG_026-81a"/>
身自卑帝每有所問常逡廵後對不敢先隂后言帝知<lb/>
后勞心曲體歎曰修德之勞廼如是乎後隂后漸疎每<lb/>
常御見輙辭以疾時帝數失皇子后憂繼嗣不廣數選<lb/>
進才人以愽帝意隂后見后德稱日盛不知所為遂造<lb/>
祝詛欲以為害帝嘗寢病危甚隂后宻言我得意不令<lb/>
鄧氏復有遺類后聞乃對左右涕泣曰我竭誠盡心以<lb/>
事皇后竟不為所祐而當獲罪於天婦人雖無從死之<lb/>
義然周公身請武王之命越姬心誓必死之分上以報<lb/>
<pb n="KR2d0006_WYG_026-81b"/>
帝之恩中以觧宗族之禍下不令隂氏有人豕之譏即<lb/>
欲飲藥宫人趙玉者固禁之因詐言屬有使來上疾已<lb/>
愈后信以為然乃止明日帝果瘳十四年夏隂后以巫<lb/>
蠱事發后請救不能得帝便屬意焉后愈稱疾篤深自<lb/>
閉絶㑹有司奏建長秋宫詔立后焉后辭讓者三然後<lb/>
即位手書表謝是時方國貢獻競求珍麗之物自后即<lb/>
位悉令禁絶歳時但供紙墨而已帝毎欲官爵鄧氏后<lb/>
輙哀請謙讓故兄騭終帝世不過虎賁中郎元興元年<lb/>
<pb n="KR2d0006_WYG_026-82a"/>
帝崩長子平原王有疾而諸皇子夭殁前後十數後生<lb/>
者輙隠祕養於人間殤帝生始百日后乃迎立之尊后<lb/>
為皇太后太后臨朝和帝既葬宫人並令歸園太后贈<lb/>
賜甚厚是時新遭大憂法禁未設宫中亡大珠一篋太<lb/>
后念欲考問必有不辜乃親閲宫人觀察顔色即時首<lb/>
服又和帝幸人吉成為御者誣告以巫蠱事下掖庭考<lb/>
訊辭證明白太后疑之呼見實覈果御者所為莫不歎<lb/>
服以為聖明太后以滛祀無福詔罷諸祠官不合典禮<lb/>
<pb n="KR2d0006_WYG_026-82b"/>
者又詔赦除建武以來諸犯妖惡及馬竇家屬所被禁<lb/>
錮者皆復之為平人減太官導官尚方内者服御珍羞<lb/>
靡麗難成之物自非供陵廟稻梁米不得導擇朝夕一<lb/>
肉飯而已舊太官湯官歳用二萬萬自是裁數千萬郡<lb/>
國所貢皆減其過半悉斥賣上林鷹犬其蜀漢釦器九<lb/>
帶佩刀並不復調止畫工三十九種又御府尚方織室<lb/>
錦繡冰紈綺縠金銀珠玉犀象瑇瑁雕鏤玩弄之物皆<lb/>
絶不作離宫别舘儲峙米糒薪炭悉令省之又自御北<lb/>
<pb n="KR2d0006_WYG_026-83a"/>
宫増喜觀閲問諸園貴人聽其去留即日免遣者五六<lb/>
百人及殤帝崩太后定䇿禁中立安帝后猶臨朝聽政<lb/>
以連遭大憂百姓苦役殤帝康陵方中祕藏及諸工作<lb/>
事事減約十分居一詔告司隸校尉河南尹南陽太守<lb/>
令明加檢察外家親屬其有犯罪無得假貸永初元年<lb/>
爵號太夫人為新野君萬户供湯沐邑二年夏京師大<lb/>
旱親幸洛陽寺録寃獄有囚實不殺人被考自誣羸困<lb/>
輿見畏吏不敢言將去舉頭若欲自訴太后察視覺之<lb/>
<pb n="KR2d0006_WYG_026-83b"/>
即呼還問狀具得枉實即収洛陽令下獄扺罪行未還<lb/>
宫澍雨大降三年秋太后體不安左右禱請祝辭願得<lb/>
代命太后聞之即加譴怒舊事歳終當饗遣衛士大儺<lb/>
逐疫太后以隂陽不和軍旅數興詔饗㑹勿設戲作樂<lb/>
減逐疫侲子之半悉罷象橐駝之屬豐年復故太后自<lb/>
入宫掖從曹大家受經書兼天文算數晝省王政夜則<lb/>
誦讀而患其謬誤懼乖典章乃博選諸儒劉珍等及博<lb/>
士議郎四府掾史五十餘人詣東觀讎校傳記事畢奏<lb/>
<pb n="KR2d0006_WYG_026-84a"/>
御班賜有差又詔中官近臣於東觀受讀經傳以教授<lb/>
宫人左右習誦朝夕濟濟及新野君薨太后憂哀毁損<lb/>
贈送甚厚使司空持節䕶喪事諡曰敬君太后諒闇既<lb/>
終七年正月初入太廟齋七日庚戌謁宗廟率命婦群<lb/>
妾相禮儀與皇帝交獻親薦成禮而退因下詔自今凡<lb/>
供薦新味奉祠陵廟及給御者皆須時乃上凡所省二<lb/>
十三種自太后臨朝水旱十歳四夷外侵盜賊内起每<lb/>
聞人饑或逹旦不寐而躬自減徹以救災阸故天下復<lb/>
<pb n="KR2d0006_WYG_026-84b"/>
平歳還豐稔元初五年平望侯劉毅以太后多德政欲<lb/>
令早有注記上書安帝述太后之美宜令史官著長樂<lb/>
宫注聖德頌帝從之六年太后詔徴和帝弟濟北河間<lb/>
王子男女年五歳以上四十餘人又鄧氏近親子孫三<lb/>
十餘人並為開邸第教學經書躬自監試時太后從兄<lb/>
越騎校尉康以后久臨朝政内懷憂懼託病不朝太后<lb/>
使宫婢問之宫婢失禮於康康詬之婢還言康詐疾而<lb/>
語不遜太后遂免康官遣歸國絶屬籍永寜二年二月<lb/>
<pb n="KR2d0006_WYG_026-85a"/>
太后寢疾漸篤乃乗輦於前殿見侍中尚書因北至太<lb/>
子新所繕宫還大赦天下賜諸園貴人王主群僚錢布<lb/>
各有差詔曰朕以無德託母天下而薄祐不天早離大<lb/>
憂延平之際海内無主元元戹運危於累卵勤勤苦心<lb/>
不敢以萬乗為樂上欲不欺天愧先帝下不違人負宿<lb/>
心誠在濟度百姓以安劉氏自謂感徹天地當䝉福祚<lb/>
而喪禍内外傷痛不絶頃以廢病沉滯久不侍祠自力<lb/>
上原陵加咳逆唾血遂至不觧存亡大分無可柰何公<lb/>
<pb n="KR2d0006_WYG_026-85b"/>
卿百官其勉盡忠恪以輔朝廷三月崩在位二十年年<lb/>
四十一合葬順陵<lb/>
安思閻皇后諱姬河南滎陽人也祖父章永平中為尚<lb/>
書以二妹為貴人章有精力曉舊典久次當遷以重職<lb/>
顯宗為後宫親屬竟不用出為歩兵校尉章生暢暢生<lb/>
后后有才色元初元年以選入掖庭甚見寵愛為貴人<lb/>
二年立為皇后后專房妬忌帝幸宫人李氏生皇子保<lb/>
遂鴆殺李氏三年以后父侍中暢為長水校尉封北宜<lb/>
<pb n="KR2d0006_WYG_026-86a"/>
春侯四年暢卒諡曰文侯子顯嗣建光元年鄧太后崩<lb/>
帝始親政三年以顯及弟景耀晏並為卿校典禁兵延<lb/>
光元年更封顯長社縣侯追尊后母宗為滎陽君顯景<lb/>
諸子弟年皆童齔並為黄門侍郎后寵既盛而兄弟頗<lb/>
預朝權后遂與大長秋江京中常侍樊豐等共譛皇太<lb/>
子保廢為濟隂王四年春后從帝幸章陵帝道疾崩於<lb/>
葉縣后顯兄弟及江京樊豐等謀曰今晏駕道次濟隂<lb/>
王在内邂逅公卿立之還為大害乃偽云帝疾甚徙御<lb/>
<pb n="KR2d0006_WYG_026-86b"/>
卧車行四日驅馳還宫明日詐遣司徒劉喜詣郊廟社<lb/>
稷告天請命其夕乃發喪尊后曰皇太后皇太后臨朝<lb/>
以顯為車騎將軍儀同三司太后欲久專國政貪立幼<lb/>
年與顯等定策禁中迎濟北惠王子北鄉侯懿立為皇<lb/>
帝顯忌大將軍耿寳位尊權重威行前朝乃風有司奏<lb/>
寶及其黨與中常侍樊豐虎賁中郎將謝惲惲弟侍中<lb/>
篤篤弟大將軍長史宓侍中周廣阿母野王君王聖聖<lb/>
女永永婿黄門侍郎樊嚴等更相阿黨互作威福探刺<lb/>
<pb n="KR2d0006_WYG_026-87a"/>
禁省更為唱和皆大不道豐惲廣皆下獄死家屬徙比<lb/>
景宓嚴減死髠鉗貶寳為則亭侯遣就國自殺王聖母<lb/>
子徙鴈門於是景為衛尉耀城門校尉晏執金吾兄弟<lb/>
權要威福自由少帝立二百餘日而疾篤顯兄弟及江<lb/>
京等皆在左右京引顯屏語曰北郷侯病不解國嗣宜<lb/>
時有定前不用濟隂王今若立之後必當怨又何不早<lb/>
徴諸王子簡所置乎顯以為然及少帝薨京白太后徴<lb/>
濟北河間王子未至而中黄門孫程合謀殺江京等立<lb/>
<pb n="KR2d0006_WYG_026-87b"/>
濟隂王是為順帝顯景晏及黨與皆伏誅遷太后於離<lb/>
宫家屬徙比景明年太后崩在位十二年合葬恭陵帝<lb/>
母李氏瘞在洛陽城北帝初不知莫敢以聞及太后崩<lb/>
左右白之帝感悟發哀親到瘞所更以禮殯上尊諡曰<lb/>
恭愍皇后葬恭北陵為䇿書金匱藏于世祖廟<lb/>
順烈梁皇后諱妠大将軍商之女恭懐皇后弟之孫也<lb/>
后生有光景之祥少善女工好史書九嵗能誦論語治<lb/>
韓詩大義略舉常以列女圖畫置於左右以自監戒父<lb/>
<pb n="KR2d0006_WYG_026-88a"/>
商深異之竊謂諸弟曰我先人全濟河西所活者不可<lb/>
勝數雖大位不究而積德必報若慶流子孫者儻興此<lb/>
女乎永建三年與姑俱選入掖庭時年十三相工茅通<lb/>
見后驚再拜賀曰此所謂日角偃月相之極貴臣所未<lb/>
嘗見也太史卜兆得夀房又筮得坤之比遂以為貴人<lb/>
常特被引御從容辭於帝曰夫陽以博施為德隂以不<lb/>
專為義螽斯則百福之所由興也願陛下思雲雨之均<lb/>
澤識貫魚之次序使小妾得免罪謗之累由是帝加敬<lb/>
<pb n="KR2d0006_WYG_026-88b"/>
焉陽嘉元年春有司奏立長秋宫帝遂立貴人為皇后<lb/>
后既少聰慧深覽前世得失雖以德進不敢有驕專之<lb/>
心每日月見謫輙降服求愆建康元年帝崩后無子美<lb/>
人虞氏子炳立是為沖帝尊后為皇太后太后臨朝沖<lb/>
帝尋崩復立質帝猶秉朝政時揚徐劇賊宼擾州郡西<lb/>
羌鮮卑及日南蠻夷攻城暴掠賦歛煩數官民困竭太<lb/>
后夙夜勤勞推心仗賢委任太尉李固等㧞用忠良務<lb/>
崇節儉其貪叨罪慝多見誅廢分兵討伐群宼消夷故<lb/>
<pb n="KR2d0006_WYG_026-89a"/>
海内肅然宗廟以寜而兄大將軍冀鴆殺質帝專權暴<lb/>
濫忌害忠良數以邪説疑誤太后遂立桓帝而誅李固<lb/>
太后又溺於宦官多所封寵以此天下失望和平元年<lb/>
春歸政於帝太后寢疾遂篤乃御輦幸宣德殿見宫省<lb/>
官屬及諸梁兄弟各勉以盡忠於國後二日而崩在位<lb/>
十九年年四十五合葬憲陵虞美人者以良家子年十<lb/>
三選入掖庭又生女舞陽長公主自漢興母氏莫不尊<lb/>
寵順帝既未加美人爵號而沖帝早夭大將軍梁冀秉<lb/>
<pb n="KR2d0006_WYG_026-89b"/>
政忌惡他族故虞氏抑而不登但稱大家而已陳夫人<lb/>
者家本魏郡少以聲伎入孝王宫得幸生質帝亦以梁<lb/>
氏故榮寵不及焉熹平四年小黄門趙祐議郎卑整以<lb/>
為言帝乃拜虞大家為憲陵貴人陳夫人為渤海孝王<lb/>
妃使中常侍持節授印綬遣太常以三牲告憲陵懷陵<lb/>
静陵焉<lb/>
孝崇匽皇后諱明為蠡吾侯翼媵妾生桓帝桓帝即位<lb/>
明年追尊翼為孝崇皇陵曰博陵以后為博園貴人和<lb/>
<pb n="KR2d0006_WYG_026-90a"/>
平元年梁太后崩乃就博陵追尊后為孝崇皇后遣司<lb/>
徒持節奉策授璽綬齎乗輿器服備法物宫曰永樂置<lb/>
太僕少府以下皆如長樂宫故事又置虎賁羽林衛士<lb/>
起宫室分鉅鹿九縣為后湯沐邑在位三年元嘉二年<lb/>
崩以帝弟平原王石為喪主歛以東園畫梓夀器玉匣<lb/>
飯含之具禮儀制度比恭懷皇后使司徒持節大長秋<lb/>
奉弔祠賻錢四千萬布四萬匹中謁者僕射典䕶喪事<lb/>
侍御史䕶大駕鹵薄詔安平王豹河間王建渤海王悝<lb/>
<pb n="KR2d0006_WYG_026-90b"/>
長社益陽二長公主與諸國侯在三百里内者及中二<lb/>
千石二千石令長相皆㑹葬將作大匠復土繕廟合葬<lb/>
博陵<lb/>
桓帝懿獻梁皇后諱女瑩順烈皇后之女弟也帝初為<lb/>
蠡吾侯梁太后徴欲與后為婚未及嘉禮㑹質帝崩因<lb/>
以立帝明年太后詔納后故事一依舊典時建和六年<lb/>
六月始入掖庭八月立為皇后時太后秉政而梁冀專<lb/>
朝故后獨得寵幸自下莫得進見后藉姊兄廕埶恣極<lb/>
<pb n="KR2d0006_WYG_026-91a"/>
奢侈服御制度兼倍前世及皇太后崩恩愛稍衰后既<lb/>
無子潜懷怨忌毎宫人孕育鮮得全者帝雖逼畏梁冀<lb/>
不敢譴怒然見御轉稀至延熹三年后以憂恚崩在位<lb/>
十三年葬懿陵其嵗誅梁冀廢懿陵為貴人冡焉<lb/>
桓帝鄧皇后諱猛女和熹皇后從兄子鄧香之女也母<lb/>
宣初適香生后改嫁梁紀紀者大將軍梁冀妻孫夀之<lb/>
舅也后少孤隨母為居因姓梁氏冀妻見后貌美永興<lb/>
中進入掖庭為采女絶幸明年封兄鄧演為南頓侯位<lb/>
<pb n="KR2d0006_WYG_026-91b"/>
特進演卒子康嗣及懿獻后崩梁冀誅立后為皇后帝<lb/>
惡梁氏改姓為薄封后母宣為長安君四年有司奏后<lb/>
本郎中鄧香之女不冝改易他姓於是復為鄧氏追封<lb/>
贈香車騎將軍安陽侯印綬更封宣康大縣宣為昆陽<lb/>
君康為泚陽侯賞賜巨萬計宣卒賵贈葬禮皆依后母<lb/>
舊儀以康弟統襲封昆陽侯位侍中統從兄㑹襲安陽<lb/>
侯為虎賁中郎將又封統弟秉為淯陽侯宗族皆列校<lb/>
郎將帝多内幸博採宫女至五六千人及驅役從使復<lb/>
<pb n="KR2d0006_WYG_026-92a"/>
兼倍於此而后恃尊驕忌與帝所幸郭貴人更相譛訴<lb/>
八年詔廢后送暴室以憂死立七年葬在北邙從父河<lb/>
南尹萬世及㑹皆下獄死統等亦繫暴室免官爵歸本<lb/>
郡財物没入縣官<lb/>
桓思竇皇后諱妙華章徳皇后從祖弟之孫女也延熹<lb/>
八年鄧皇后廢后以選入掖庭為貴人其冬立為皇后<lb/>
而御見甚稀帝所寵唯采女田聖等永康元年冬帝寢<lb/>
疾遂以聖等九女皆為貴人及崩無嗣后為皇太后太<lb/>
<pb n="KR2d0006_WYG_026-92b"/>
后臨朝定策立觧瀆侯宏是為靈帝太后素忌忍積怒<lb/>
田聖等桓帝梓宫尚在前殿遂殺田聖又欲盡誅諸貴<lb/>
人中常侍管霸蘇康苦諫乃止時太后父大將軍武謀<lb/>
誅宦官而中常侍曹節等矯詔殺武遷太后於南宫雲<lb/>
臺家屬徙比景竇氏雖誅帝猶以太后有援立之功建<lb/>
寜四年十月朔率群臣朝於南宫親饋上夀黄門令董<lb/>
萌因此數為太后訴怨帝深納之供養資奉有加於前<lb/>
中常侍曹節王甫疾萌附助太后誣以謗訕永樂宫萌<lb/>
<pb n="KR2d0006_WYG_026-93a"/>
坐下獄死熹平元年太后母卒於比景后感疾而崩立<lb/>
七年合葬于宣陵<lb/>
孝仁董皇后諱某河間人為觧瀆侯萇夫人生靈帝建<lb/>
寜元年帝即位追尊萇為孝仁皇陵曰慎陵以后為慎<lb/>
園貴人及竇氏誅明年帝使中常侍迎貴人并徴貴人<lb/>
兄寵到京師上尊號曰孝仁皇后居南宫嘉德殿宫稱<lb/>
永樂拜寵執金吾後坐矯稱永樂后屬請下獄死及竇<lb/>
太后崩始與朝政使帝賣官求貨自納金錢盈滿堂室<lb/>
<pb n="KR2d0006_WYG_026-93b"/>
中平五年以后兄子衛尉脩侯重為驃騎將軍領兵千<lb/>
餘人初后自養皇子協數勸帝立為太子而何皇后恨<lb/>
議未及定而帝崩何太后臨朝重與太后兄大將軍進<lb/>
權埶相害后每欲參干政事太后輙相禁塞后忿恚詈<lb/>
言曰汝今輈張怙汝兄邪當勑驃騎斷何進頭來何太<lb/>
后聞以告進進與三公及弟車騎將軍苖等奏孝仁皇<lb/>
后使故中常侍夏惲永樂太僕封諝等交通州郡辜較<lb/>
在所珍寶貨賂悉入西省蕃后故事不得留京師輿服<lb/>
<pb n="KR2d0006_WYG_026-94a"/>
有章膳羞有品請永樂后遷宫本國奏可何進遂舉兵<lb/>
圍驃騎府収重免官自殺后憂怖疾病暴崩在位二十<lb/>
二年民間歸咎何氏喪還河間合葬慎陵<lb/>
靈帝宋皇后諱某扶風平陵人也肅宗宋貴人之從曽<lb/>
孫也建寧三年選入掖庭為貴人明年立為皇后父酆<lb/>
執金吾封不其鄉侯后無寵而居正位後宫幸姬衆共<lb/>
讒毁初中常侍王甫枉誅渤海王悝及妃宋氏妃即后<lb/>
之姑也甫恐后怨之乃與太中大夫程阿共構言皇后<lb/>
<pb n="KR2d0006_WYG_026-94b"/>
挾左道祝詛帝信之光和元年遂策收璽綬后自致暴<lb/>
室以憂死在位八年父及兄弟並被誅諸常侍小黄門<lb/>
在省闥者皆憐宋氏無辜共合錢物収葬廢后及酆父<lb/>
子歸宋氏舊塋臯門亭帝後夢見桓帝怒曰宋皇后有<lb/>
何罪而聽用邪孽使絶其命渤海王悝既已自貶又受<lb/>
誅斃今宋氏及悝自訴於天上帝震怒罪在難赦夢殊<lb/>
明察帝既覺而恐以事問於羽林左監許永曰此何祥<lb/>
其可禳乎對曰宋皇后親與陛下共承宗廟母臨萬國<lb/>
<pb n="KR2d0006_WYG_026-95a"/>
歴年已久海内䝉化過惡無聞而虛被讒誣身嬰極誅<lb/>
禍及家族天下臣妾咸為痛怨渤海王悝桓帝母弟也<lb/>
處國奉藩未甞有過陛下曾不證審遂伏其辜昔晋侯<lb/>
失刑亦夢大厲被髮屬地天道明察鬼神難誣宜並改<lb/>
葬以安寃魂反宋后之徙家復渤海之先封以消厥咎<lb/>
帝不能用尋亦崩焉<lb/>
靈思何皇后諱某南陽宛人家夲屠者以選入掖庭長<lb/>
七尺一寸生皇子辯養於史道人家號曰史侯拜后為<lb/>
<pb n="KR2d0006_WYG_026-95b"/>
貴人甚有寵幸性彊忌後宫莫不震懾光和三年立為<lb/>
皇后明年追號后父真為車騎將軍舞陽宣德侯因封<lb/>
后母興為舞陽君時王美人任娠畏后乃服藥欲除之<lb/>
而胎安不動又數夢負日而行四年生皇子協后遂鴆<lb/>
殺美人帝大怒欲廢后諸宦官固請得止董太后自養<lb/>
協號曰董侯王美人趙國人也祖父苞五官中郎將美<lb/>
人豐姿色聰敏有才明能書會計以良家子應法相選<lb/>
入掖庭帝愍協早失母又思羙人作追徳賦令儀頌中<lb/>
<pb n="KR2d0006_WYG_026-96a"/>
平六年帝崩皇子辯即位尊后為皇太后太后臨朝后<lb/>
兄大將軍進欲誅宦官反為所害舞陽君亦為亂兵所<lb/>
殺并州牧董卓被徴將兵入洛陽陵虐朝廷遂廢少帝<lb/>
為𢎞農王而立協是為獻帝扶𢎞農王下殿北面稱臣<lb/>
太后鯁涕群臣含悲莫敢言卓又議太后踧逼永樂宫<lb/>
至令憂死逆婦姑之禮乃遷於永安宫因進鴆崩在位<lb/>
十年董卓令帝出奉常亭舉哀公卿皆白衣㑹不成喪<lb/>
也合葬文昭陵初太后新立當謁二祖廟欲齋輙有變<lb/>
<pb n="KR2d0006_WYG_026-96b"/>
故如此者數竟不克時有識之士心獨怪之後遂因何<lb/>
氏傾没漢祚焉明年山東義兵大起討董卓卓乃置𢎞<lb/>
農王於閣上使郎中令李儒進鴆曰服此藥可以辟惡王<lb/>
曰我無疾是殺我耳不肯飲彊飲之不得已乃與妻唐<lb/>
姬及宫人飲宴為别酒行王悲歌曰天道易兮我何艱<lb/>
棄萬乗兮退守蕃逆臣見逼兮命不延逝將去汝兮適<lb/>
幽元因令唐姬起舞姬抗䄂而歌曰皇天崩兮后土頽<lb/>
身為帝兮命夭摧死生路異兮從此乖柰我焭獨兮心<lb/>
<pb n="KR2d0006_WYG_026-97a"/>
中哀因泣下嗚咽坐者皆歔欷王謂姬曰卿王者妃埶<lb/>
不復為吏民妻自愛從此長辭遂飲藥而死時年十八<lb/>
唐姬潁川人也王薨歸鄉里父會稽太守瑁欲嫁之誓<lb/>
不許及李傕<hi>音覺</hi>破長安遣兵鈔闗東略得姬傕因欲妻<lb/>
之固不聽而終不自名尚書賈詡知之以狀白獻帝帝<lb/>
聞感愴乃下詔迎姬置園中使侍中持節拜為𢎞農王<lb/>
妃初平元年二月葬𢎞農王於故中常侍趙忠成壙中<lb/>
諡曰懷王帝求母王美人兄斌斌將妻子詣長安賜第<lb/>
<pb n="KR2d0006_WYG_026-97b"/>
宅田業拜奉車都尉興平元年追尊王美人為靈懷皇<lb/>
后改葬文昭陵儀比敬恭二陵使光禄大夫持節行司<lb/>
空事奉璽綬斌與河南尹駱業復土斌還遷執金吾封<lb/>
都亭侯食邑五百户病卒贈前將軍印綬長子端襲爵<lb/>
獻帝伏皇后諱壽琅邪東武人大司徒湛之八世孫也<lb/>
父完沈深有大度襲爵不其侯尚桓帝女陽安公主為<lb/>
侍中初平元年從駕入長安后時選入掖庭為貴人興<lb/>
平二年立為皇后完遷執金吾帝尋而東歸李傕郭汜<lb/>
<pb n="KR2d0006_WYG_026-98a"/>
等追敗乗輿於曹陽帝潜夜度河走六宫皆歩行出營<lb/>
后手持縑數匹董承使符節令孫徽以刃脅奪之殺旁<lb/>
侍者血濺后衣既至安邑御服穿弊唯以棗栗為糧建<lb/>
安元年拜完輔國將軍儀比三司完以政在曹操自嫌<lb/>
尊戚乃上印綬拜中散大夫尋遷屯騎校尉十四年卒<lb/>
子典嗣自帝都許守位而已宿衛兵侍莫非曹氏黨舊<lb/>
姻戚議郎趙彦嘗為帝陳言時策曹操惡而殺之其餘<lb/>
内外多見誅戮操後以事入見殿中帝不任其憤因曰<lb/>
<pb n="KR2d0006_WYG_026-98b"/>
君若能相輔則厚不爾幸垂恩相捨操失色俛仰求出<lb/>
舊儀三公領兵朝見令虎賁執刃挾之操出顧左右汗<lb/>
流浹背自後不敢復朝時將軍董承女為貴人操誅承<lb/>
而求貴人殺之帝以貴人有娠累為請不能得后自是<lb/>
懷懼遂與父完書言曹操殘逼之狀令密圖之完不敢<lb/>
發至十九年事乃露洩操追仇大怒遂逼帝廢后假為<lb/>
策文令御史大夫郗慮持節策廢后又以尚書令華歆<lb/>
為郗慮副勒兵入宫収后后聞之閉户藏夾壁中歆就<lb/>
<pb n="KR2d0006_WYG_026-99a"/>
牽后出時帝在外殿引慮於坐后被髮徒跣行泣過謂<lb/>
帝曰不能復相活邪帝曰我亦不知命在何時顧謂慮<lb/>
曰郗公天下寧有是邪遂將后下暴室以幽崩所生二<lb/>
皇子皆鴆殺之后在位二十年兄弟及宗族死者百餘<lb/>
人母盈等十九人徙涿郡<lb/>
獻穆曹皇后諱節魏公曹操之中女也建安十八年操<lb/>
進三女憲節華為夫人聘以束帛元纁五萬匹小者待<lb/>
年於國十九年並拜為貴人及伏皇后被弑明年立節<lb/>
<pb n="KR2d0006_WYG_026-99b"/>
為皇后魏受禪遣使求璽綬后怒不與如此數輩后乃<lb/>
呼使者入親數讓之以璽抵軒下因涕泣横流曰天不<lb/>
祚爾左右皆莫能仰視后在位七年延康元年魏文帝<lb/>
代漢以后為山陽公夫人自後四十一年為魏景初元<lb/>
年是嵗后薨合葬於獻帝禪陵車服禮儀皆依漢制范<lb/>
曄論曰西漢世皇后無諡皆因帝諡以為稱雖吕氏專<lb/>
政上官臨制亦無殊號中興明帝始建光烈之稱其後<lb/>
並以徳為配至於賢愚優劣混同一貫故馬竇二后俱<lb/>
<pb n="KR2d0006_WYG_026-100a"/>
稱德焉其餘皇帝之庻母及蕃王承統以追尊之重特<lb/>
為其號如懷孝崇之比是也初平中蔡邕始追正和熹<lb/>
之諡其安思順烈以下皆依而加焉<lb/>
漢制皇女皆封縣公主儀服同列侯其尊崇者加號長<lb/>
公主儀服同蕃王諸王女皆封鄉亭公主儀服同鄉亭<lb/>
侯肅宗惟特封東平憲王蒼琅邪孝王京女為縣公主<lb/>
其後安帝桓帝妹亦封長公主同之皇女其皇女封公<lb/>
主者所生之子襲母封為列侯皆𫝊國於後鄉亭之封<lb/>
<pb n="KR2d0006_WYG_026-100b"/>
則不𫝊襲其職僚品秩各有等差以不足别載故附于<lb/>
后紀末<lb/>
　　世祖五女<lb/>
皇女義王建武十五年封武陽長公主適延陵郷侯太<lb/>
僕梁松松坐誹謗誅<lb/>
皇女中禮十五年封湼陽公主適顯親侯大鴻臚竇固<lb/>
肅宗尊為長公主<lb/>
皇女紅夫十五年封館陶公主適駙馬都尉韓光光坐<lb/>
<pb n="KR2d0006_WYG_026-101a"/>
與淮陽王延謀反誅<lb/>
皇女禮劉十七年封淯陽公主適陽安侯長樂少府郭<lb/>
璜璜坐與竇憲謀反伏誅<lb/>
皇女綬二十一年封酈邑公主適新陽侯世子隂豐豐<lb/>
害主誅死<lb/>
　　顯宗十一女<lb/>
皇女姬永平二年封獲嘉長公主適陽邑侯將作大匠<lb/>
馮柱<lb/>
<pb n="KR2d0006_WYG_026-101b"/>
皇女奴三年封平陽公主適大鴻臚馮順<lb/>
皇女迎三年封隆慮公主適牟平侯耿襲<lb/>
皇女次二年封平氏公主<lb/>
皇女致三年封沁水公主適髙密侯鄧乾<lb/>
皇女小姬十二年封平臯公主適昌安侯侍中鄧蕃<lb/>
皇女仲十七年封浚儀公主適軮侯黄門侍郎王度<lb/>
皇女惠十七年封武安公主適征羗侯世子黄門侍郎<lb/>
來棱安帝尊為長公主<lb/>
<pb n="KR2d0006_WYG_026-102a"/>
皇女臣建初元年封魯陽公主<lb/>
皇女小迎元年封樂平公主<lb/>
皇女小民元年封成安公主<lb/>
　　肅宗三女<lb/>
皇女男建初四年封武德長公主<lb/>
皇女王四年封平邑公主適黄門侍郎馮由<lb/>
皇女吉永元五年封隂安公主<lb/>
　　和帝四女<lb/>
<pb n="KR2d0006_WYG_026-102b"/>
皇女保延平元年封脩武長公主<lb/>
皇女成元年封共邑公主<lb/>
皇女利元年封臨潁公主適即墨侯侍中賈建<lb/>
皇女興元年封聞喜公主<lb/>
　　順帝三女<lb/>
皇女生永和三年封舞陽長公主<lb/>
皇女成男三年封冠軍長公主<lb/>
皇女廣永和六年封汝陽長公主<lb/>
<pb n="KR2d0006_WYG_026-103a"/>
　　桓帝三女<lb/>
皇女華延熹元年封陽安長公主適不其侯輔國將軍<lb/>
伏完<lb/>
皇女堅七年封潁隂長公主<lb/>
皇女脩九年封陽翟長公主<lb/>
　　靈帝一女<lb/>
皇女某光和三年封萬年公主<lb/>
　　　右皇女三十人雖無可書之事史家存之亦足<lb/>
<pb n="KR2d0006_WYG_026-103b"/>
　　　以見一代之制云<lb/>
　　魏<lb/>
陳壽曰易稱男正位乎外女正位乎内男女正天地之<lb/>
大義也古先哲王莫不明后妃之制順天地之徳故二<lb/>
妃嬪媯虞道克隆任姒配姬周室用熙廢興存亡恒此<lb/>
之由春秋説云天子十二女諸侯九女考之情理不易<lb/>
之典也而末世奢縱肆其侈欲至使男女怨曠感動和<lb/>
氣惟色是崇不本淑懿故風教陵遲而大綱毁泯豈不<lb/>
<pb n="KR2d0006_WYG_026-104a"/>
惜哉嗚呼有國有家者其可以永鑒矣漢制帝祖母曰<lb/>
太皇太后帝母曰皇太后帝妃曰皇后其餘内官十有<lb/>
四等魏因漢法母后之號皆如舊制自夫人以下世有<lb/>
増損太祖建國始命王后其下五等有夫人有昭儀有<lb/>
偼伃有容華有美人文帝增貴嬪淑媛脩容順成良人<lb/>
明帝増淑妃昭華脩儀除順成官太和中始復命夫人<lb/>
登其位於淑妃之上自夫人以下爵凡十二等貴嬪夫<lb/>
人位次皇后爵無所視淑妃位視相國爵比諸侯王淑<lb/>
<pb n="KR2d0006_WYG_026-104b"/>
媛位視御史大夫爵比縣公昭儀比縣侯昭華比郷侯<lb/>
脩容比亭侯脩儀此闗内侯偼伃視中二千石容華視<lb/>
真二千石美人視比二千石良人視千石<lb/>
武宣卞皇后琅邪開陽人文帝母也本倡家后初生於<lb/>
齊郡白亭有黄氣滿室移日其父怪之以問卜者王旦<lb/>
旦曰此吉祥也年二十太祖於譙納之為妾後隨至洛<lb/>
太祖㣲服東避董卓亂袁術傳太祖凶問時太祖左右<lb/>
皆欲歸后止之曰曹君吉凶未可知今日還家明日若<lb/>
<pb n="KR2d0006_WYG_026-105a"/>
在何面目復相見也正使禍至共死何苦遂從后言太<lb/>
祖聞而善之建安初丁夫人廢遂以后為繼室諸子無<lb/>
母者太祖皆令后養之文帝為太子左右長御賀后曰<lb/>
將軍拜太子天下莫不懽喜后當傾府藏賞賜后曰王<lb/>
自以丕年長故用為嗣我但當以免無教導之過為幸<lb/>
耳亦何為當重賜遺乎長御還以告太祖太祖説曰怒<lb/>
不變容喜不失節故是最為難二十四年拜為王后明<lb/>
年太祖崩文帝即王位尊后曰王太后及踐阼尊后曰<lb/>
<pb n="KR2d0006_WYG_026-105b"/>
皇太后稱永壽宫后性儉約又以國用不足減損御食<lb/>
諸金銀器物皆去之東阿王植太后少子最愛之後植<lb/>
犯法為有司所奏文帝令太后弟子奉車都尉蘭持公<lb/>
卿議白太后太后曰不意此兒所作如是汝還語帝不<lb/>
可以我故壞國法及自見帝不以為言<hi>裴松之案文帝夢磨錢欲使文</hi>
<hi>滅而更愈明以問周宣宣荅曰此陛下家事雖意欲爾而太后不聽則太后用意不得如此書所言也</hi>明<lb/>
帝即位尊太后曰太皇太后黄初中文帝欲追封太后<lb/>
父母尚書陳羣奏曰案典籍之文無婦人分土命爵之<lb/>
<pb n="KR2d0006_WYG_026-106a"/>
制在禮婦因夫爵秦違古法漢氏因之非先王之令典<lb/>
也帝曰此議是也其勿施行以作著詔下藏之臺閣永<lb/>
為後式至太和四年春明帝乃追諡太后祖父廣曰開<lb/>
陽恭侯父逺曰敬侯祖母周封陽都君及恭侯夫人皆<lb/>
贈印綬其年五月后崩合葬髙陵初太后弟秉以功封<lb/>
都郷侯為昭烈將軍秉薨子蘭嗣少有才學為奉車都<lb/>
尉游擊將軍加散騎常侍蘭薨子暉嗣又分秉爵封蘭<lb/>
弟琳為列侯官至歩兵校尉蘭子隆女為髙貴郷公皇<lb/>
<pb n="KR2d0006_WYG_026-106b"/>
后隆以后父為光禄大夫位特進封雎陽郷侯妻王為<lb/>
顯陽鄉君追封隆前妻劉為順陽鄉君后親母故也琳<lb/>
女又為陳留王皇后時琳已没封琳妻劉為廣陽鄉君<lb/>
文昭甄皇后中山無極人明帝母漢太保甄邯後也世<lb/>
吏二千石父逸上蔡令后生三歳失父后以漢光和五<lb/>
年十二月丁酉生每寢寐家中髣髴見如有人持玉衣<lb/>
覆其上者常共怪之后自少至長不好戲弄年八嵗外<lb/>
有立騎馬戲者家人諸姊皆上閣觀之后獨不行諸姊<lb/>
<pb n="KR2d0006_WYG_026-107a"/>
問之后曰此豈女人之所觀邪年九歳喜書視字輙識<lb/>
數用諸兄筆硯兄謂后曰汝當習女工用書為學當作<lb/>
女博士邪后答言聞古者賢女未有不學前世成敗以<lb/>
為己誡不知書何由見之後天下兵亂加以饑饉百姓<lb/>
皆賣金銀珠玉寳物時后家大有儲榖頗以買之后年<lb/>
十餘歳白母曰今世亂而多買寳物匹夫無罪懷璧為<lb/>
罪又左右皆饑乏不如以榖振給親族隣里廣為恩惠<lb/>
也舉家稱善即從后言建安中袁紹為中子熙納之熙<lb/>
<pb n="KR2d0006_WYG_026-107b"/>
出為幽州后留養姑及鄴城破紹妻劉及后共坐皇堂<lb/>
上文帝入紹舎見紹妻及后后怖以頭伏姑膝上紹妻<lb/>
兩手自搏文帝謂曰劉夫人云何如此令新婦舉頭姑<lb/>
乃捧后令仰文帝就視見其顔色非凡稱歎之<hi>又説文帝初入</hi>
<hi>有婦人被髮垢面垂涕立紹妻劉後帝問之劉荅是熙妻顧覽髮髻以䄂拭面其貌絶倫遂見納焉</hi>姑謂<lb/>
后曰不憂死矣文帝遂迎納之甚有寵生明帝及東郷<lb/>
公主延康元年正月文帝即王位六月南征后留鄴黄<lb/>
初元年十月帝踐阼之後山陽公奉二女以嬪于魏郭<lb/>
<pb n="KR2d0006_WYG_026-108a"/>
后李隂貴人並愛幸后愈失意有怨言帝大怒二年六<lb/>
月遣使賜死葬于鄴及明帝即位有司奏請追諡於是<lb/>
上尊諡曰文昭皇后使司空王朗持節奉策以太牢告<lb/>
祠于陵又别立寢廟太和元年三月以中山魏昌之安<lb/>
城郷千戸追封逸諡曰敬侯適孫像襲爵四月初營宗<lb/>
廟掘地得玉璽方一寸九分其文曰天子羡思慈親明<lb/>
帝為之改容以太牢告廟又嘗夢見后於是差次舅氏<lb/>
親疎髙下叙用各有差賞賜累鉅萬以像為虎賁中郎<lb/>
<pb n="KR2d0006_WYG_026-108b"/>
將是月后母薨帝制緦服臨喪四年十二月帝以后陵<lb/>
庳下使像兼太尉持節詣鄴昭告后土改葬朝陽陵像<lb/>
還遷散騎常侍青龍二年春追諡后兄儼曰安成鄉穆<lb/>
侯夏吳人宼揚州以像為伏波將軍持節監諸將東征<lb/>
還復為射聲校尉三年薨追贈衛将軍改封魏昌縣諡<lb/>
曰貞侯子暢嗣又封暢弟温<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>豔皆為列侯四年改逸<lb/>
儼本封皆曰魏昌侯諡因故封儼世婦劉為東郷君又<lb/>
追封逸世婦張為安喜君景初元年有司議定七廟以<lb/>
<pb n="KR2d0006_WYG_026-109a"/>
文昭皇后特廟宜與祖廟同著不毁之典帝思念舅氏<lb/>
不已暢尚㓜景初末以暢為射聲校尉加散騎常侍名<lb/>
暢所居里曰渭陽里以追思母氏也嘉平三年暢薨贈<lb/>
車騎將軍諡曰恭侯子紹嗣太和六年明帝愛女淑薨<lb/>
追封諡淑為平原懿公主為之立廟取后亡從孫黄與<lb/>
合葬追封黄列侯以夫人郭氏從弟悳為之後承甄氏<lb/>
姓封悳為平原侯襲主爵青龍中又封后從兄子毅及<lb/>
像弟三人皆為列侯毅官至越騎校尉嘉平中復封暢<lb/>
<pb n="KR2d0006_WYG_026-109b"/>
子二人為列侯后兄儼孫女為齊王皇后后父已殁封<lb/>
后母為廣樂郡君<lb/>
文德郭皇后安平廣宗人祖世長吏父永官至南郡太<lb/>
守后少而永奇之曰此乃吾女中王也遂以女王為字<lb/>
早失二親喪亂流離没在銅鞮侯家太祖為魏公時得<lb/>
入東宫后有智數時時有所獻納文帝定為嗣后有謀<lb/>
焉文帝即王位后為夫人及踐阼為貴嬪黄初三年將<lb/>
登后位文帝欲立郭后中郎棧潛上疏言因愛登后使<lb/>
<pb n="KR2d0006_WYG_026-110a"/>
賤人暴貴不可為後世法文帝不從遂立為皇后后蚤<lb/>
喪兄弟以從兄表繼永後拜奉車都尉五年帝東征后<lb/>
留許昌永始臺時霖雨百餘日城樓多壞有司奏請移<lb/>
止后曰昔楚昭王出遊貞姜留漸臺江水至使者迎而<lb/>
無符不去卒没今帝在逺吾幸未有是患而便移止柰<lb/>
何群臣莫敢復言六年帝東征吳至廣陵后留譙宫時<lb/>
表留宿衛欲遏水取魚后曰水當通運漕又少材木奴<lb/>
客不在目前當復私取官竹木作梁遏今奉車所不足<lb/>
<pb n="KR2d0006_WYG_026-110b"/>
者豈魚乎后性節儉常慕漢明德馬后之為人明帝即<lb/>
位尊后為皇太后稱永安宫太和四年詔封表安陽亭<lb/>
侯又進爵鄉侯遷中壘将軍以表子詳為騎都尉其年<lb/>
帝追諡太后父永為安陽鄉敬侯母董為都鄉君遷表<lb/>
昭德將軍加金紫位特進表第二子訓為騎都尉青龍<lb/>
三年春后崩于許昌初甄后之誅由郭后之譛及殯令<lb/>
被髮覆面以糠塞口文帝遂立郭后使養明帝甄后臨<lb/>
没以帝屬李夫人帝立李夫人密啟甄后見譛之禍不<lb/>
<pb n="KR2d0006_WYG_026-111a"/>
獲大歛被髮之事帝哀恨流涕心常懷忿數問甄后死<lb/>
狀於郭后后曰先帝自殺何以責問我且汝為人子可<lb/>
追讎死父為前母枉殺後母邪明帝怒遂逼殺之勑殯<lb/>
者使如甄后故事葬首陽陵西其後帝復進表爵為觀<lb/>
津侯增其邑戸遷詳為駙馬都尉四年追改封永為觀<lb/>
津敬侯世婦董為堂陽君追封諡后兄浮為梁里亭戴<lb/>
侯都為武城亭孝侯成為新樂亭定侯皆使使者奉策<lb/>
祠以太牢表薨子詳嗣又分表爵封詳弟述為列侯詳<lb/>
<pb n="KR2d0006_WYG_026-111b"/>
薨子釗嗣<lb/>
明悼毛皇后河内人也黄初中以選入東宫明帝時為<lb/>
平原王進御有寵出入與同輿輦及即帝位以為貴嬪<lb/>
太和元年立為皇后后父嘉拜騎都尉后弟曽郎中初<lb/>
明帝為王始納河内虞氏為妃帝即位虞氏不得立為<lb/>
后太皇卞太后慰勉焉虞氏曰曹氏自好立賤未有能<lb/>
以義舉者也然后職内事君聽外政其道相由而成茍<lb/>
不能以善始未有能令終者也殆必由此亡國喪祀矣<lb/>
<pb n="KR2d0006_WYG_026-112a"/>
虞氏遂黜還鄴宫進嘉為奉車都尉曽騎都尉寵賜隆<lb/>
渥頃之封嘉博平郷侯遷光禄大夫曽駙馬都尉嘉本<lb/>
典虞車工卒暴富貴明帝令朝臣㑹其家飲宴其容止<lb/>
舉動甚蚩騃語輙自謂侯身時人以為笑後又加嘉位<lb/>
特進曽遷散騎侍郎青龍三年嘉薨追贈光禄大夫改<lb/>
封安國侯增邑五百并前千戸諡曰節侯四年追封后<lb/>
母夏為野王君帝之幸郭元后也后愛寵日弛景初元<lb/>
年帝遊後園召才人以上曲宴極樂元后曰宜延皇后<lb/>
<pb n="KR2d0006_WYG_026-112b"/>
帝弗許乃禁左右使不得宣后知之明日帝見后后曰<lb/>
昨日遊宴北園樂乎帝以左右泄之所殺十餘人賜后<lb/>
死然猶加諡葬愍陵遷曾散騎常侍後徙為羽林虎賁<lb/>
中郎將原武典農<lb/>
明元郭皇后西平人也世河右大族黄初中本郡反叛<lb/>
遂没入宫明帝即位甚見愛幸拜為夫人叔父立為騎<lb/>
都尉從父芝為虎賁中郎將帝疾困遂立為皇后齊王<lb/>
即位尊后為皇太后稱永寧宫追封謚太后父滿為西<lb/>
<pb n="KR2d0006_WYG_026-113a"/>
都定侯以立子建紹其爵封太后母杜為郃陽君芝遷<lb/>
散騎常侍長水校尉立宣德將軍皆封列侯建兄悳出<lb/>
養甄氏悳及建俱為鎮䕶將軍皆封列侯並掌宿衛值<lb/>
三主㓜弱宰輔統政與奪大事皆先咨於太后而後施<lb/>
行母邱儉鍾㑹等作亂咸假其命而以為辭焉景元四<lb/>
年十二月崩五年二月葬髙平陵西<lb/>
　　蜀<lb/>
先主甘皇后沛人也先主臨豫州住小沛納以為妾先<lb/>
<pb n="KR2d0006_WYG_026-113b"/>
主數喪嫡室常攝内事隨先主於荆州產後主値曹公<lb/>
軍至追及先主於當陽長阪于時困逼棄后及後主頼<lb/>
趙雲保䕶得免於難后卒葬于南郡章武二年追諡皇<lb/>
思夫人遷葬於蜀未至而先主殂隕丞相亮與太常臣<lb/>
頼恭等議上尊諡曰昭烈皇后與先主合葬惠陵<lb/>
先主穆皇后陳留人也兄吳壹少孤壹父素與劉焉有<lb/>
舊是以舉家隨焉入蜀焉有異志而聞善相者相后當<lb/>
大貴焉時將子瑁自隨遂為瑁納后瑁死后寡居先主<lb/>
<pb n="KR2d0006_WYG_026-114a"/>
既定益州而孫夫人還吳群下勸先主聘后先主疑與<lb/>
瑁同族法正進曰論其親疎何與晉文之於子圉乎於<lb/>
是納后為夫人建安二十四年立為漢中王后章武九<lb/>
年立為皇后建興元年五月後主即位尊后為皇太后<lb/>
稱長樂宫壹官至車騎將軍封縣侯延熙八年后薨合<lb/>
葬惠陵<lb/>
後主敬哀皇后車騎將軍張飛長女也章武元年納為<lb/>
太子妃建興元年立為皇后十五年薨葬南陵<lb/>
<pb n="KR2d0006_WYG_026-114b"/>
後主張皇后前后敬哀之妹也建興十五年入為貴人<lb/>
延熙元年春立為皇后咸熙元年隨後主遷于洛陽<lb/>
　　吳<lb/>
孫破虜吳夫人吳主權母也本吳人徙錢塘早失父母<lb/>
與弟景居孫堅聞其才貌欲娶之吳氏親戚嫌堅輕狡<lb/>
將拒焉堅甚以慚恨夫人謂親戚曰何愛一女以取禍<lb/>
乎如有不遇命也於是遂許為㛰初夫人孕而夢月入<lb/>
其懷既而生策及權在孕又夢日入其懷以告堅曰昔<lb/>
<pb n="KR2d0006_WYG_026-115a"/>
姙策夢月入我懷今也又夢日入我懷何也堅曰日月<lb/>
者隂陽之精極貴之象吾子孫其興乎生四男一女景<lb/>
常隨堅征伐有功拜騎都尉袁術上景領丹陽太守討<lb/>
故太守周昕遂據其郡孫策與孫河吕範依景合衆共<lb/>
討涇縣山賊祖郎郎敗走㑹景為劉繇所逼復北依術<lb/>
術以為督軍中郎將與孫賁共討樊能于麇於横江又<lb/>
撃笮融薛禮於秣陵時策被創牛渚降賊復反景攻討<lb/>
盡禽之從討劉繇繇奔豫章策遣景賁到壽春報術術<lb/>
<pb n="KR2d0006_WYG_026-115b"/>
方與劉備爭徐州以景為廣陵太守術後僣號策以書<lb/>
喻術術不納便絶江津不與通使人告景景即委郡東<lb/>
歸策復以景為丹陽太守漢遣議郎王誧衘命南行表<lb/>
景為揚武將軍領軍如故及權少年統業夫人助治軍<lb/>
國甚有補益初策功曹魏騰以迕意見譴將殺之士大<lb/>
夫憂恐計無所出夫人乃倚大井而謂策曰汝新造江<lb/>
南其事未集方當優賢禮士捨過録功魏功曹在公盡<lb/>
規汝今日殺之則明日人皆叛汝吾不忍見禍之及當<lb/>
<pb n="KR2d0006_WYG_026-116a"/>
先投此井中耳策大驚遂釋騰夫人智略權譎類皆如<lb/>
此建安七年臨薨引見張昭等屬以後事合葬髙陵八<lb/>
年景卒官子奮授兵為將封新亭侯卒子安嗣安坐黨<lb/>
魯王霸死奮弟祺封都亭侯卒子纂嗣纂妻即滕允女<lb/>
也允被誅并遇害<lb/>
吳主權謝夫人會稽山隂人也父煚漢尚書郎徐令權<lb/>
母吳為權聘以為妃愛幸有寵後權納姑孫徐氏欲令<lb/>
謝下之謝不肯由是失志早卒後十餘年弟承拜五官<lb/>
<pb n="KR2d0006_WYG_026-116b"/>
郎中稍遷長沙東部都尉武陵太守撰後漢書百餘卷<lb/>
吳主權徐夫人吳郡富春人也祖父眞與權父堅相親<lb/>
堅以妹妻眞生琨琨少仕州郡漢末擾亂去吏隨堅征<lb/>
伐有功拜偏將軍堅薨隨孫策討樊能于麇等於横江<lb/>
撃張英於當利口而船少欲駐軍更求琨母時左軍中<lb/>
謂琨曰恐州家多發水軍來逆人則不利矣如何可駐<lb/>
邪宜伐蘆葦以為泭佐船渡軍琨具啟策策即行之衆<lb/>
悉俱濟遂破英撃走笮融劉繇事業尅定策表琨領丹<lb/>
<pb n="KR2d0006_WYG_026-117a"/>
陽太守會吳景委廣陵來東復為丹陽守琨以督軍中<lb/>
郎將領兵從破廬江太守李術封廣德侯遷平虜将軍<lb/>
後從討黄祖中流矢卒琨生夫人初適同郡陸尚尚卒<lb/>
權為討虜將軍在吳聘以為妃使母養子登後權遷移<lb/>
以夫人妬忌廢處吳積十餘年權為吳王及即尊號登<lb/>
為太子羣臣請立夫人為后權意在歩氏卒不許後以<lb/>
疾卒兄矯嗣父琨侯討平山越拜偏將軍先夫人卒無<lb/>
子弟祚襲封亦以戰功至于蕪湖督平魏將軍<lb/>
<pb n="KR2d0006_WYG_026-117b"/>
吳主權歩夫人臨淮淮隂人也與丞相騭同族漢末其<lb/>
母擕將徙廬江廬江為孫策所破皆東渡江以美麗得<lb/>
幸於權寵冠後庭生二女長曰魯班字大虎前配周瑜<lb/>
子循後配全琮少曰魯育字小虎前配朱據後配劉纂<lb/>
夫人性不妬忌多所推進故久見愛待權為王及帝意<lb/>
欲以為后而羣臣議在徐氏權依違者十餘年然宫内<lb/>
皆稱皇后親戚上疏稱中宫及薨臣下縁權指請追正<lb/>
名號乃贈印綬策為皇后葬蒋陵<lb/>
<pb n="KR2d0006_WYG_026-118a"/>
吳主權王夫人琅邪人也夫人以選入宫黄武中得幸<lb/>
生孫和寵次歩氏歩氏薨後和立為太子權將立夫人<lb/>
為后而全公主素憎夫人稍稍譛毁及權寢疾言有喜<lb/>
色由是權深責怒以憂死和子皓立追贈夫人曰大懿<lb/>
皇后封三弟皆為列侯<lb/>
吳主權王夫人南陽人也以選入宫嘉禾中得幸生孫<lb/>
休及和為太子和母貴重諸姬有寵者皆出居外夫人<lb/>
出公安卒因葬焉休即位遣使追尊曰敬懷皇后改葬<lb/>
<pb n="KR2d0006_WYG_026-118b"/>
敬陵王氏無後封同母弟文雍為亭侯<lb/>
吳主權潘夫人㑹稽句章人也父為吏坐法死夫人與<lb/>
姊俱輸織室權見而異之召充後宫得幸有娠夢有以<lb/>
龍頭授己者己以蔽膝受之遂生孫亮赤烏十三年亮<lb/>
立為太子請出嫁夫人之姊權聽許之明年立夫人為<lb/>
皇后性險妬容媚自始至卒譛害袁夫人等甚衆權不<lb/>
豫夫人使問中書令孫𢎞吕后專制故事侍疾疲勞因<lb/>
以羸疾諸宫人伺其昬卧共縊殺之託言中惡後事泄<lb/>
<pb n="KR2d0006_WYG_026-119a"/>
坐死者六七人權尋薨合葬蔣陵孫亮即位以夫人姊<lb/>
壻譚紹為散騎都尉授兵亮廢紹與家屬送本郡廬陵<lb/>
孫亮全夫人全尚女也尚從祖母公主愛之毎進見輙<lb/>
與俱及潘夫人母子有寵全主自以與孫和母有隙乃<lb/>
勸權為潘氏男亮納夫人亮遂為嗣夫人立為皇后以<lb/>
尚為城門校尉封都亭侯代滕允為太常衛將軍進封<lb/>
永平侯録尚書事時全氏侯有五人並典兵馬其餘為<lb/>
侍郎騎都尉宿衛左右自吳興外戚貴盛莫及及魏大<lb/>
<pb n="KR2d0006_WYG_026-119b"/>
將諸葛誕以壽春來附而全懌全端全煒全儀等並因<lb/>
此際降魏全熙謀泄見殺由是諸全衰弱㑹孫綝廢亮<lb/>
為㑹稽王後又黜為候官侯夫人隨之國居候官尚將<lb/>
家屬徙零陵追見殺<lb/>
孫休朱夫人朱據女休姊公主所生也赤烏末權為休<lb/>
納以為妃休為琅邪王隨居丹陽建興中孫峻專政公<lb/>
族皆患之全尚妻即峻姊故惟全主祐焉初孫和為太<lb/>
子時全主譛害王夫人欲廢太子立魯王朱主不聽由<lb/>
<pb n="KR2d0006_WYG_026-120a"/>
是有隙五鳳中孫儀謀殺峻事覺被誅全主因言朱主<lb/>
與儀同謀峻枉殺朱主休懼遣夫人還建業執手泣别<lb/>
既至峻遣還休太平中孫亮知朱主為全主所害問朱<lb/>
主死意全主懼曰我實不知皆據二子熊損所白亮殺<lb/>
熊損損妻是峻妹也孫綝益忌亮遂廢亮立休永安五<lb/>
年立夫人為皇后休卒群臣尊夫人為皇太后孫皓即<lb/>
位月餘貶為景皇后稱安定宫甘露元年七月見逼薨<lb/>
合葬定陵<lb/>
<pb n="KR2d0006_WYG_026-120b"/>
孫和何姬丹陽句容人也父遂本騎士孫權嘗遊幸諸<lb/>
營而姬觀於道中權望見而異之命宦者召入以賜子<lb/>
和生男權喜名之曰彭祖即皓也太子和既廢後為南<lb/>
陽王居長沙孫亮即位孫峻輔政峻素媚事全主全主<lb/>
與和母有隙遂勸峻徙和居新都遣使賜死嫡妃張氏<lb/>
亦自殺何姬曰若皆從死誰當養孤遂拊育皓及其三<lb/>
弟皓即位尊和為昭獻皇帝何姬為昭獻皇后稱升平<lb/>
宫月餘進為皇太后封弟洪永平侯蔣溧陽侯植宣城<lb/>
<pb n="KR2d0006_WYG_026-121a"/>
侯洪卒子邈嗣為武陵監軍為晉所殺植官至大司徒<lb/>
皓末昏亂何氏驕譛子弟横放百姓患之故民譌言皓<lb/>
久死立者何氏子云<lb/>
孫皓滕夫人故太常允之族女也允夷滅夫人父牧以<lb/>
疎逺徙邊郡孫休即位大赦得還以牧為五官中郎皓<lb/>
既封烏程侯聘牧女為妃皓即位立為皇后封牧髙密<lb/>
侯拜衞將軍録尚書事後朝士以牧尊戚頗推令諫諍<lb/>
而夫人寵漸衰皓滋不悦皓母何恒左右之又太史言<lb/>
<pb n="KR2d0006_WYG_026-121b"/>
於運歴后不可易皓信巫覡故得不廢常供養升平宫<lb/>
牧見遣居蒼梧郡雖爵位不奪其實謫也遂道路憂死<lb/>
長秋宫僚備員而已受朝賀表疏如故而皓内諸寵姬<lb/>
佩皇后璽綬者多矣天紀四年隨皓遷于洛陽<lb/>
　<lb/>
　<lb/>
　<lb/>
　通志卷十九<lb/>
</p>
<p>
</p>
  </div>
</body>
</text>
</TEI>