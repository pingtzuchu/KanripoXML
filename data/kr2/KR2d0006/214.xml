<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>通志卷一百九十</head> <lb/>
    <p>
<pb n="KR2d0006_WYG_214-1a"/>
欽定四庫全書<lb/>
　通志卷一百九十<lb/>
　　宋　右　廸　功　郎　鄭　樵　漁　仲　撰<lb/>
　載記第五<lb/>
　後秦<lb/>
　　姚弋仲　襄　萇　興　泓　尹緯<lb/>
　後蜀<lb/>
　　李特　流　庠　雄　班　期　壽　勢<lb/>
<pb n="KR2d0006_WYG_214-1b"/>
　後涼<lb/>
　　吕光　纂　隆<lb/>
　　後秦<lb/>
姚弋仲南安赤亭羌人也其先有虞氏之苖裔禹封舜<lb/>
少子于西戎世為羌酋其後燒當雄於洮罕之間七世<lb/>
孫填虞漢中元末冦擾西州為楊虚侯馬武所敗徙出<lb/>
塞虞九世孫遷郍率種人内附漢朝嘉之假冠軍將軍<lb/>
西羌校尉歸順王處之于南安之赤亭郍元孫柯㢠廻為<lb/>
<pb n="KR2d0006_WYG_214-2a"/>
魏鎮西將軍綏戎校尉西羌都督㢠廻生弋仲少英毅不<lb/>
營産業惟以收恤為務衆皆畏而親之永嘉之亂東徙<lb/>
榆眉戎夏襁負随之者數萬自稱䕶西羌校尉雍州刺<lb/>
史扶風公劉曜之平陳安也以弋仲為平西將軍封平<lb/>
襄公邑之于隴上及石虎克上邽弋仲說之曰眀公握<lb/>
兵十萬功髙一時正是行權立䇿之日隴上多豪秦風<lb/>
猛勁道隆後服道汙先叛宜徙隴上豪彊虚其心腹以<lb/>
實畿甸虎納之啓勒以弋仲行安西將軍六夷左都督<lb/>
<pb n="KR2d0006_WYG_214-2b"/>
後晉豫州刺史祖約奔于勒勒禮待之弋仲上疏曰祖<lb/>
約殘賊晉朝逼殺太后不忠於主而陛下寵之臣恐姦<lb/>
亂之萌此其始矣勒善之後竟誅約勒既死虎執權思<lb/>
弋仲之言遂徙秦雍豪傑于闗東弋仲率部衆數萬遷<lb/>
于清河拜奮武將軍西羌大都督封襄平縣公及虎廢<lb/>
石𢎞自立弋仲稱疾不賀虎累召之乃赴正色謂虎曰<lb/>
奈何把臂受託而返奪之乎虎憚其彊正而不之責遷<lb/>
持節十郡六夷大都督冠軍大將軍性清儉鯁直不修<lb/>
<pb n="KR2d0006_WYG_214-3a"/>
威儀屢獻讜言無所廻避虎甚重之朝之大議靡不參<lb/>
決公卿亦憚而推下之武城左尉虎寵姬之弟也曾擾<lb/>
其部弋仲執尉數以廹脅之状命左右斬之尉叩頭流<lb/>
血左右諌乃止其剛直不回皆此類也虎末梁犢敗李<lb/>
農於滎陽虎大懼馳召弋仲弋仲率其部衆八千餘人<lb/>
屯于南郊輕騎至鄴時虎病不時見弋仲引入領軍省<lb/>
賜其所食之食弋仲怒不食曰召我擊賊豈来覔食邪<lb/>
我不知上存亡若一見雖死無恨左右言之乃引見弋<lb/>
<pb n="KR2d0006_WYG_214-3b"/>
仲數虎曰兒死来愁邪乃至于疾兒小時不能使好人<lb/>
輔相至令相殺兒自有過責其下人太甚故反耳汝病<lb/>
久所立兒小若不差天下必亂當宜憂此不煩憂賊也<lb/>
犢等因思歸之心共為姦盗所行殘賊此成擒耳老羌<lb/>
請効死前鋒使一舉而了弋仲性狷直俗無尊卑皆汝<lb/>
之虎恕而不責於坐授使持節侍中征西大將軍賜以<lb/>
鎧馬弋仲曰汝看老羌堪破賊與不於是貫鉀跨馬于<lb/>
庭中䇿馬南馳不辭而出遂滅梁犢以功加劍履上殿<lb/>
<pb n="KR2d0006_WYG_214-4a"/>
入朝不趨進封西平郡公冉閔之亂弋仲率衆討閔次<lb/>
于混橋石袛僭號于襄國以弋仲為右丞相待以殊禮<lb/>
袛與閔相攻弋仲遣其子襄救袛戒襄曰汝才十倍於<lb/>
閔若不梟擒不湏復見我也襄擊閔於常盧澤大破之<lb/>
而歸弋仲怒襄之不擒閔也杖之一百弋仲部曲馬何<lb/>
羅博學有文才張豺之輔石世也背弋仲歸豺豺以為<lb/>
尚書郎豺敗復歸咸勸殺之弋仲曰今正是招才納竒<lb/>
之日當收其力用不足害也以為參軍其寛恕如此弋<lb/>
<pb n="KR2d0006_WYG_214-4b"/>
仲有子四十二人常戒諸子曰吾本以晉室大亂石氏<lb/>
待吾厚故欲討其賊臣以報其徳今石氏已滅中原無<lb/>
主自古以来未有戎狄作天子者我死汝便歸晉當竭<lb/>
盡臣節無為不義之事乃遣使請降永和七年拜弋仲<lb/>
使持節六夷大都督都督江淮諸軍事車騎大將軍儀<lb/>
同三司大單于封髙陵郡公八年卒時年七十三子襄<lb/>
之入闗也為苻生所敗弋仲之柩為生所得生以王禮<lb/>
𦵏之于天水冀縣萇僭位追諡曰景元皇帝廟號始祖<lb/>
<pb n="KR2d0006_WYG_214-5a"/>
墓曰髙陵置園邑五百家<lb/>
襄字景國弋仲之第五子也年十七身長八尺五寸臂<lb/>
垂過膝雄武多才藝眀察善撫納士衆愛敬之咸請為<lb/>
嗣弋仲弗許百姓固請者日有千數乃授之以兵石袛<lb/>
僭號以襄為使持節驃騎將軍䕶烏丸校尉豫州刺史<lb/>
新昌公晉遣使拜襄持節平北將軍并州刺史即邱縣<lb/>
公弋仲死襄祕不發喪率户六萬南攻陽平元城發千<lb/>
皆破之殺掠三千餘家屯于碻磝津以太原王亮為長<lb/>
<pb n="KR2d0006_WYG_214-5b"/>
史天水尹赤為司馬略陽伏子成為左部帥南安斂岐<lb/>
為右部帥略陽王黑郍為前部帥强白為後部帥太原<lb/>
薛讃略陽權翼為參軍南至滎陽始發喪行服與髙昌<lb/>
李歴戰于麻田馬中流矢死頼其弟萇以免晉處襄于<lb/>
譙城遣五弟為任單騎度淮見豫州刺史謝尚于壽春<lb/>
尚命去仗衛幅巾以待之一面交欵便若平生襄少有<lb/>
髙名雄武冠世好學博通雅善談論英濟之稱著于南<lb/>
夏中軍將軍揚州刺史殷浩憚其威名乃囚襄諸弟頻<lb/>
<pb n="KR2d0006_WYG_214-6a"/>
遣刺客殺襄刺客皆推誠告實襄待之若舊浩潛遣將<lb/>
軍魏憬率五千餘人襲襄襄乃斬憬而并其衆浩愈惡<lb/>
之乃使將軍劉啓守譙遷襄于梁國蠡臺表授梁國内<lb/>
史襄遣權翼詣浩浩曰姚平北每舉動自由豈所望也<lb/>
翼曰將軍輕納姦言自生疑貳愚謂猜嫌之由不在於<lb/>
彼浩曰姚君縱放小人盗竊吾馬王臣之體固若是乎<lb/>
翼曰將軍謂姚平北以威武自彊終為難保校兵練衆<lb/>
將懲不恪取馬者欲以自衛耳浩曰何至是也浩遣謝<lb/>
<pb n="KR2d0006_WYG_214-6b"/>
萬討襄襄逆擊破之浩甚怒會聞闗中有變浩率衆北<lb/>
伐襄乃要擊浩於山桑大敗之斬獲萬計收其資仗使<lb/>
兄益守山桑壘復如淮南浩遣劉啓王彬之伐山桑襄<lb/>
自淮南擊滅之鼓行濟淮屯于盱眙招掠流人衆至七<lb/>
萬分置守宰勸課農桑遣使建鄴罪狀殷浩并自陳謝<lb/>
流人郭敵等千餘人執晉堂邑内史劉仕降于襄朝廷<lb/>
大震以吏部尚書周閔為中軍將軍縁江備守襄將佐<lb/>
部衆皆北人咸勸襄北還襄方軌北引自稱大將軍大<lb/>
<pb n="KR2d0006_WYG_214-7a"/>
單于進攻外黄為晉邊將所敗襄收散卒而勤撫恤之<lb/>
於是復振乃據許昌將如河東以圖闗右自許遂攻洛<lb/>
陽踰月不克其長史王亮諌襄曰公英畧盖天下士衆<lb/>
思効力命不可損威勞衆守此孤城宜還河北以𢎞逺<lb/>
畧襄曰洛陽雖小山河四塞之固亦是用武之地吾欲<lb/>
先據洛陽然後開建大業俄而亮卒襄哭之甚慟曰天<lb/>
將不欲成吾事乎王亮捨我去也晉征西大將軍桓温<lb/>
自江陵伐襄戰于伊水北為温所敗率麾下數千騎奔<lb/>
<pb n="KR2d0006_WYG_214-7b"/>
于北山其夜百姓棄妻子随襄者五千餘人屯據陽鄉<lb/>
赴者又四千餘户襄前後敗喪數矣衆知襄所在輙扶<lb/>
老携幼奔馳而赴之時或傳襄創重不濟温軍所得士<lb/>
女莫不北望揮涕其得物情如此先是𢎞農楊亮歸襄<lb/>
襄待以客禮後奔桓温温問襄於亮亮曰神眀器宇孫<lb/>
策之儔而雄武過之其見重如是襄尋徙北屈將圖闗<lb/>
中進屯杏城遣其從兄輔國姚蘭畧地鄜城使其兄益<lb/>
及將軍王欽盧招集北地戎夏歸附者五萬餘户苻生<lb/>
<pb n="KR2d0006_WYG_214-8a"/>
遣其將苻飛拒戰蘭敗為飛所執襄率衆西引生又遣<lb/>
苻堅鄧羌等要之襄將戰沙門智通固諌襄宜厲兵收<lb/>
衆更思後舉襄曰二雄不俱立冀天不棄徳以濟黎元<lb/>
吾計決矣㑹羌師来逼襄怒遂長驅而進戰于三原襄<lb/>
敗為堅所殺時年二十七是嵗晉升平元年也苻生以<lb/>
公禮葬之萇僭號追諡魏武王封襄孫延定為東城侯<lb/>
萇字景茂弋仲第二十四子也少聰哲多權略廓落任<lb/>
率不修行業諸兄皆竒之随襄征伐每參大謀襄之寇<lb/>
<pb n="KR2d0006_WYG_214-8b"/>
洛陽也夢萇服衮衣升御座諸酋長皆侍立旦謂將佐<lb/>
曰吾夢如此此兒志度不恒或能大起吾族襄之敗于<lb/>
麻田也馬中流矢死萇下馬以授襄襄曰汝何以自免<lb/>
萇曰但令兄濟豎子安敢害萇㑹救至俱免及襄死萇<lb/>
率諸弟降于苻生苻堅以萇為揚武將軍歴左衛將軍<lb/>
隴東汲郡河東武都武威巴西扶風太守寧幽兖三州<lb/>
刺史復為揚武將軍歩兵校尉封益都侯為堅將累有<lb/>
大功初萇随楊安伐蜀嘗晝寢水旁上有神光煥然左<lb/>
<pb n="KR2d0006_WYG_214-9a"/>
右咸異之及苻堅寇晉以萇為龍驤將軍督益梁州諸<lb/>
軍事謂萇曰朕本以龍驤建業龍驤之號未曾假人今<lb/>
特以相授山南之事一以委卿堅左將軍竇衝進曰王<lb/>
者無戲言此將不祥之徴也惟陛下察之堅黙然堅既<lb/>
敗于淮南歸長安慕容泓起兵叛堅堅遣子叡討之以<lb/>
萇為司馬為泓所敗叡死之萇遣龍驤長史趙都詣堅<lb/>
謝罪堅怒殺之萇懼奔于渭北遂如馬牧西州豪族尹<lb/>
詳趙曜王欽盧牛雙狄廣張乾等率衆五萬餘家咸推<lb/>
<pb n="KR2d0006_WYG_214-9b"/>
萇為盟主萇將距之天水尹緯說萇曰今百六之數既<lb/>
臻秦亡之兆已見以將軍威靈命世必能匡濟時艱故<lb/>
豪傑驅馳咸同推仰眀公宜降心從議以副羣望不可<lb/>
坐觀沈溺而不拯救之萇乃從緯謀以太元九年自稱<lb/>
大將軍大單于萬年秦王大赦境内年號白雀稱制行<lb/>
事以天水尹詳南安龎演為左右長史南安姚晃尹緯<lb/>
為左右司馬天水狄伯支焦䖍梁希龎魏任謙為從事<lb/>
中郎姜訓閻遵為掾屬王據焦世蔣秀尹延年牛雙張<lb/>
<pb n="KR2d0006_WYG_214-10a"/>
乾為參軍王欽盧姚方城王破虜楊難尹嵩裴騎趙曜<lb/>
狄廣党刪等為帥時慕容沖與苻堅相攻衆甚盛萇將<lb/>
西上恐沖遏之乃遣使通和以子崇為質於沖進屯北<lb/>
地厲兵積粟以觀時變苻堅先徙晉人李詳等數千户<lb/>
于敷陸至是降于萇北地新平安定羌胡降者十餘萬<lb/>
户堅率諸將攻之不能克萇聞慕容冲攻長安議進趨<lb/>
之計羣下咸曰宜先據咸陽以制天下萇曰燕因懐舊<lb/>
之士而起兵若功成事㨗咸有東歸之思安能久固秦<lb/>
<pb n="KR2d0006_WYG_214-10b"/>
川吾欲移兵嶺北廣收資實湏秦弊燕廻然後垂拱取<lb/>
之兵不血刃坐定天下此卞莊得二之義也堅寧朔將<lb/>
軍宋方率騎三千從雲中將赴長安萇自貳縣要破之<lb/>
方單馬奔免其司馬田晃率衆降萇萇遣諸將攻新平<lb/>
克之因略地至安定嶺北諸城盡降之時苻堅為慕容<lb/>
沖所逼走入五將山沖入長安堅司𨽻校尉權翼尚書<lb/>
趙遷大鴻臚皇甫覆光禄大夫薛讃扶風太守叚鏗等<lb/>
文武數百人奔于萇萇遣驍騎將軍吳忠率騎圍堅萇<lb/>
<pb n="KR2d0006_WYG_214-11a"/>
如新平俄而忠執堅送之慕容沖遣其車騎大將軍髙<lb/>
盖率衆五萬来伐戰于新平南大破之盖率麾下數千<lb/>
人来降拜散騎常侍沖既率衆東下長安空虚盧水郝<lb/>
奴稱帝于長安渭北盡應之扶風王驎有衆數千堡據<lb/>
馬嵬奴遣弟多攻驎萇伐驎破之驎走漢中執多而進<lb/>
攻奴降之以太元十一年萇僭即皇帝位于長安大赦<lb/>
改元曰建初國號大秦改長安曰常安立妻虵氏為皇<lb/>
后子興為皇太子置百官自謂以火徳承苻氏木行服<lb/>
<pb n="KR2d0006_WYG_214-11b"/>
色如漢氏承周故事徙安定五千餘户于長安以弟征<lb/>
虜緒為司𨽻校尉鎮長安萇如安定擊平涼胡金熙鮮<lb/>
卑没奕于大破之遂如秦州與苻堅秦州刺史王統相<lb/>
持天水屠各略陽羌胡應萇者二萬餘户統懼乃降因<lb/>
饗將士于上邽南安人古成詵進曰臣州人殷地險儁<lb/>
傑如林用武之國也王秦州不能收㧞賢才三分鼎足<lb/>
而坐玩珠玉以至于此陛下宜散秦州金帛以施六軍<lb/>
旌賢表善以副鄙州之望萇善之擢為尚書郎拜弟碩<lb/>
<pb n="KR2d0006_WYG_214-12a"/>
徳都督隴右諸軍事征西將軍秦州刺史領䕶東羌校<lb/>
尉鎮上邽萇還安定修徳政布恵化省非急之費以救<lb/>
時弊閭閻之士有豪介之善者皆顯異之萇復如秦州<lb/>
為苻登所敗語在登傳以其太子興鎮長安而與登相<lb/>
距登馮翊太守蘭犢與苻師奴離貳慕容永攻之犢遣<lb/>
使請救萇將赴救尚書令姚旻左僕射尹緯等言於萇<lb/>
曰苻登近在瓦亭陛下未宜輕舉萇曰登持重少決每<lb/>
失時機聞吾自行正當廣集兵資必不能輕軍深入兩<lb/>
<pb n="KR2d0006_WYG_214-12b"/>
月之間足可克此三豎吾事必矣遂師次于渥源師奴<lb/>
率衆来距大戰敗之盡俘其衆又擒蘭犢收其士馬萇<lb/>
乃掘苻堅尸鞭撻無數裸剝衣裳荐之以棘坎土而埋<lb/>
之慕容永征西將軍王宣率衆降萇初闗西雄傑以苻<lb/>
氏既終萇雄略命世天下之事可一旦而定萇既與苻<lb/>
登相持積年數為登所敗逺近咸懐去就之計唯征虜<lb/>
齊難冠軍徐洛生輔國劉郭單冠威彌姐婆觸龍驤趙<lb/>
惡地鎮北梁國兒等守忠不貳並留子弟守營供繼軍<lb/>
<pb n="KR2d0006_WYG_214-13a"/>
糧身將精卒随萇征伐時諸營既多故號萇軍為大營<lb/>
大營之號自此始也時天大雪萇下書深自責罰散後<lb/>
宫文綺珍寳以供戎事身食一味妻不重綵將帥死王<lb/>
事者加秩二等士卒戰没皆有襃贈立太學禮先賢之<lb/>
後敦煌索盧曜請刺苻登萇曰卿以身狥難將為誰乎<lb/>
曜曰臣死之後深以友人隴西辛暹仰託萇遣之事發<lb/>
為登所殺萇以暹為騎都尉登進逼安定諸將勸萇決<lb/>
戰萇曰與窮冦競勝兵家之下吾將以計取之於是留<lb/>
<pb n="KR2d0006_WYG_214-13b"/>
其尚書令姚旻守安定夜襲登輜重于大界克之諸將<lb/>
咸欲因登駭亂擊之萇曰登衆雖亂怒氣猶盛未可輕<lb/>
也遂止萇以安定地狭且逼苻登使姚碩徳鎮安定徙<lb/>
安定千餘家于隂密遣弟征南靖鎮之立社稷于長安<lb/>
百姓年七十有徳行者拜為中大夫嵗賜牛酒尹緯姚<lb/>
晃謂古成詵曰苻登窮寇歴年未滅姦雄鴟峙所在紏<lb/>
扇夷夏皆貳將若之何詵曰主上權略無方信賞必罰<lb/>
賢能之士咸懐樂推豈慮大業不成氐賊不滅乎緯曰<lb/>
<pb n="KR2d0006_WYG_214-14a"/>
登窮寇未滅姦雄所在扇合吾等寧無懼乎詵曰三秦<lb/>
天府之國主上十分已有其八今所在可慮者苻登楊<lb/>
定雷惡地耳自餘𤨏𤨏焉足論哉然惡地地狹衆寡不<lb/>
足為憂苻登藉烏合犬羊偷存假息料其勇智非至尊<lb/>
之匹霸王之起必有驅除然後克定大業昔漢魏之興<lb/>
也皆十有餘年乃能一同於海内五六年間未為久也<lb/>
主上神略内眀英武外發可謂無敵於天下耳取登有<lb/>
餘力願布徳行仁招賢納士厲兵秣馬以候天機如其<lb/>
<pb n="KR2d0006_WYG_214-14b"/>
鴻業不成者詵請腰斬以謝眀公緯言之於萇萇大恱<lb/>
賜詵爵闗内侯雷惡地率衆降萇拜為鎮東將軍魏褐<lb/>
飛自稱大將軍衝天王率氐胡數萬人攻安北姚當城<lb/>
於杏城雷惡地應之攻鎮東姚漢得於李潤萇議將討<lb/>
之羣臣咸曰陛下不憂六十里苻登乃憂六百里褐飛<lb/>
萇曰登非可卒殄吾城亦非登所能卒圖惡地多智非<lb/>
常人也南引褐飛東結董成甘言美說以成姦謀若得<lb/>
杏城李潤惡地據之控制逺近相為羽翼長安東北非<lb/>
<pb n="KR2d0006_WYG_214-15a"/>
復吾有於是潛軍赴之萇時衆不滿二千褐飛惡地衆<lb/>
至數萬氐胡赴之者首尾不絶萇每見一軍至輙有喜<lb/>
色羣下怪而問之萇曰今同惡相濟皆来㑹集吾得乗<lb/>
勝席卷一舉而覆其巢穴東北無復餘也褐飛等以萇<lb/>
兵少盡衆来攻萇固壘不戰示之以弱潛遣子崇率騎<lb/>
數百出其不意以乗其後褐飛兵擾亂萇遣鎮逺王超<lb/>
平逺譚亮率歩騎擊之褐飛衆大潰斬褐飛及首級萬<lb/>
餘惡地請降萇待之如初惡地每謂人曰吾自言智勇<lb/>
<pb n="KR2d0006_WYG_214-15b"/>
所施足為一時之傑校數諸雄如吾之徒皆應跨據一<lb/>
方虎嘯千里遇姚公智力摧屈是吾分也惡地猛毅清<lb/>
肅不可干以非義嶺北諸豪皆敬憚之萇命其將當城<lb/>
於營處一柵孔中蒔樹一根以旌戰功嵗餘問之城曰<lb/>
營所至小已廣之矣萇曰少来鬬戰無如此快以千六<lb/>
百人破三萬衆國之事業由此克舉小乃為竒大何足<lb/>
貴貳城胡曹寅王逹獻馬三千匹以寅為鎮北將軍并<lb/>
州刺史逹鎮逺將軍金城太守萇性簡率羣下有過或<lb/>
<pb n="KR2d0006_WYG_214-16a"/>
靣加罵辱太常權翼言於萇曰陛下𢎞逹自任不修小<lb/>
節駕馭羣雄苞羅儁異棄嫌録善有髙祖之量然輕慢<lb/>
之風所宜除也萇曰吾之性也吾於舜之美未有片焉<lb/>
漢祖之短已收其一若不聞讜言安知過也南羌竇鴦<lb/>
率户五千来降拜安西將軍萇下書有復私仇者皆誅<lb/>
之將吏亡滅者各随所親以立後振給長育之鎮東苟<lb/>
曜據逆萬堡密引苻登萇與登戰敗於馬頭原收衆復<lb/>
戰姚碩徳謂諸將曰上慎於輕戰每欲以計取之今戰<lb/>
<pb n="KR2d0006_WYG_214-16b"/>
既失利而更逼賊者必有由也萇聞而謂碩徳曰登用<lb/>
兵遲緩不識虚實今輕兵直進逕據吾東必苟曜豎子<lb/>
與之連結也事久變成其禍難測所以速戰者欲使豎<lb/>
子謀之未就好之未深散敗其事耳進戰大敗之登退<lb/>
屯于郿登將金搥以新平降萇萇輕將數百騎入搥營<lb/>
羣下諌之萇曰搥既去苻登復欲圖我將安所歸且懐<lb/>
徳初附推欵委質吾復以不信待之何以御物乎羣氐<lb/>
果有異謀搥不從而止萇如隂密攻登勅其太子興曰<lb/>
<pb n="KR2d0006_WYG_214-17a"/>
苟曜好姦變將為國害聞吾還北必来見汝汝便執之<lb/>
苟曜果見興於長安興遣尹緯讓而誅之萇大敗登于<lb/>
安定東置酒髙㑹諸將咸曰若值魏武王不今此賊至<lb/>
今陛下將牢太過耳萇笑曰吾不如亡兄有四身長八<lb/>
尺五寸臂垂過膝人望而畏之一也當十萬之衆與天<lb/>
下争衡望麾而進前無横陣二也温古知今講論道藝<lb/>
駕馭英雄收羅儁異三也董率大衆履險若夷上下咸<lb/>
允人盡死力四也所以得建立功業䇿任羣賢者正望<lb/>
<pb n="KR2d0006_WYG_214-17b"/>
算略中一片耳羣臣咸稱萬嵗萇下書令留臺諸鎮各<lb/>
置學官勿有所廢考試優劣随才擢叙苻登驃騎將軍<lb/>
没奕于率户六千降拜使持節車騎將軍髙平公萇寢<lb/>
疾遣姚碩徳鎮李潤尹緯守長安召其太子興詣行營<lb/>
征南姚方城言於興曰今寇賊未滅上復寢疾王統苻<lb/>
允等皆有部曲終為人害宜盡除之興於是誅苻允王<lb/>
統王廣徐成毛盛乃赴召興至萇怒曰王統兄弟是吾<lb/>
州里無他逺志徐成等昔在秦朝並為名將天下小定<lb/>
<pb n="KR2d0006_WYG_214-18a"/>
吾方任之奈何輙便誅害令人喪氣萇下書兵吏從征<lb/>
伐户在大營者世世復其家無所豫苻登與竇衝相持<lb/>
萇議擊之尹緯言於萇曰太子純厚之稱著於遐邇將<lb/>
領英畧未為逺近所知宜遣太子親行可以漸廣威武<lb/>
防闚𨵦之原萇從之戒興曰賊徒知汝轉近必相驅入<lb/>
堡聚而掩之無不克矣比至胡空堡衝圍自觧登聞興<lb/>
向胡空堡引還興因襲平涼大獲而歸咸如萇䇿使興<lb/>
還鎮長安萇下書除妖謗之言及赦前姦穢有相劾舉<lb/>
<pb n="KR2d0006_WYG_214-18b"/>
者皆以其罪罪之晉平逺將軍䕶氐校尉楊佛嵩率胡<lb/>
蜀三千餘户降于萇晉將楊佺期趙睦追之遣姚崇赴<lb/>
救大敗晉師斬趙睦以佛嵩為鎮東將軍萇如長安至<lb/>
于新支堡疾篤輿疾而進夢苻堅將天官使者鬼兵數<lb/>
百突入營中萇懼走入宫宫人迎萇刺鬼誤中萇隂鬼<lb/>
相謂曰正中死處拔矛出血石餘寤而驚悸遂患隂腫<lb/>
醫刺之出血如夢萇遂狂言或稱臣萇殺陛下者兄襄<lb/>
非臣之罪願不枉臣至長安召太尉姚旻尚書左僕射<lb/>
<pb n="KR2d0006_WYG_214-19a"/>
尹緯右僕射姚晃尚書狄伯支等入受遺輔政萇謂興<lb/>
曰有毁此諸人者慎勿受之汝撫骨肉以仁接大臣以<lb/>
禮待物以信遇黔首以恩四者既備吾無憂矣以太元<lb/>
十八年死時年六十四在位八年偽諡武昭皇帝廟號<lb/>
太祖墓稱原陵<lb/>
姚興字子略萇之長子也苻堅時為太子舍人萇之在<lb/>
馬牧興自長安冐難奔萇萇立為王太子萇出征討常<lb/>
留統後事及鎮長安甚有威恵與其中舍人梁喜洗馬<lb/>
<pb n="KR2d0006_WYG_214-19b"/>
范朂等講論經籍不以兵難廢業時人咸化之萇死興<lb/>
祕不發喪以其叔父緒鎮安定碩徳鎮隂密弟崇守長<lb/>
安碩徳將佐言於碩徳曰公威名宿重部曲最彊今喪<lb/>
代之際朝廷必相猜忌非永安之道也宜奔秦州觀望<lb/>
事勢碩徳曰太子志度寛眀必無疑阻今苻登未滅而<lb/>
自尋干戈所謂追二袁之蹤授首與人吾死而已終不<lb/>
若斯及至興優禮而遣之興自稱大將軍以尹緯為長<lb/>
史狄伯支為司馬率衆伐苻登咸陽太守劉忌奴據避<lb/>
<pb n="KR2d0006_WYG_214-20a"/>
世堡以叛興襲忌奴擒之苻登自六陌向廢橋始平太<lb/>
守姚詳據馬嵬堡以距登登衆甚盛興慮詳不能遏乃<lb/>
自將精騎以廹登遣尹緯領歩卒赴詳緯用詳計據廢<lb/>
橋以抗登登因急攻緯緯將出戰興馳遣狄伯支謂緯<lb/>
曰兵法不戰而制人者盖為此也苻登窮寇宜持重不<lb/>
可輕戰緯曰先帝登遐人情擾懼今不因思奮之力梟<lb/>
殄逆豎大事去矣緯敢以死争遂與登戰大破之登衆<lb/>
渴死者十二三其夜大潰登奔雍興乃發喪行服太元<lb/>
<pb n="KR2d0006_WYG_214-20b"/>
十九年僭即帝位于槐里大赦境内改元曰皇初遂如<lb/>
安定先是苻登使弟廣守雍子崇屯胡空堡聞登敗各<lb/>
棄守走登無所投據遂奔平涼率其餘衆入馬毛山興<lb/>
自安定如涇陽與登戰于山南斬登散其部衆歸復農<lb/>
業徙隂密三萬户於長安分大營户為四置四軍以領<lb/>
之安南强熙鎮逺楊多叛推竇衝為盟主所在擾亂興<lb/>
率諸將討之軍次武功多兄子良國殺多而降衝弟彰<lb/>
武與衝離貳衝奔强熙熙聞興將至率户二千奔秦州<lb/>
<pb n="KR2d0006_WYG_214-21a"/>
竇衝走汧川汧川氐仇髙執送之衝從弟統率其衆降<lb/>
于興封征虜緒為晉王征西碩徳為隴西王征南靖等<lb/>
及功臣尹緯齊難楊佛嵩等並為公侯其餘封爵各有<lb/>
差鮮卑薛勃於貳城為魏軍所伐遣使請救使姚崇赴<lb/>
救魏帥既還薛勃復叛崇伐而執之大收其士馬而還<lb/>
興追尊其庶母孫氏為皇太后配饗太廟楊盛保仇池<lb/>
遣使請命拜使持節鎮南將軍仇池公鮮卑越質詰歸<lb/>
率户二萬叛乞伏乾歸降于興興處之于成紀拜使持<lb/>
<pb n="KR2d0006_WYG_214-21b"/>
節鎮西將軍平襄公姚碩徳討平涼胡金豹于洛城克<lb/>
之初上邽羌乳據本縣以叛自稱秦州刺史碩徳進討<lb/>
之乳率衆降以碩徳為秦州牧領䕶東羌校尉鎮上邽<lb/>
徴乳為尚書强熙及畧陽豪族權干城率衆三萬圍上<lb/>
邽碩徳擊破之熙南奔仇池遂假道歸晉碩徳西討干<lb/>
城干城降興令郡國各嵗貢清行孝廉一人慕容永既<lb/>
為慕容垂所滅河東太守栁恭等各阻兵自守興遣姚<lb/>
緒討之恭等依河距守緒不得濟鎮東薛彊先據楊氏<lb/>
<pb n="KR2d0006_WYG_214-22a"/>
壁引緒從龍門濟河遂入蒲坂恭勢屈請降徙新平安<lb/>
定新户六千于蒲坂興母虵氏死興哀毁過禮不親庶<lb/>
政羣臣議請依漢魏故事既𦵏即吉興尚書郎李嵩上<lb/>
疏曰三王異制五帝殊禮孝治天下先王之髙事也宜<lb/>
遵聖性以光道訓既𦵏之後應素服臨朝率先天下仁<lb/>
孝之舉也尹緯駮曰帝王喪制漢魏為準嵩矯常越禮<lb/>
衍于軌度請付有司以専擅論既葬即吉乞依前議興<lb/>
曰嵩忠臣孝子有何咎乎尹僕射棄先王之典而欲遵<lb/>
<pb n="KR2d0006_WYG_214-22b"/>
漢魏之權制豈所望於朝賢哉其一依嵩議鮮卑薛勃<lb/>
叛奔嶺北上郡貳川雜胡皆應之遂圍安逺將軍姚詳<lb/>
於金城遣姚崇尹緯討之勃自三交趨金城崇列營掎<lb/>
之而租運不繼三軍大饑緯言於崇曰輔國彌姐髙地<lb/>
建節杜成等皆諸部之豪位班三品督運稽留今三軍<lb/>
乏絶宜眀寘刑書以徴不肅遂斬之諸部大震租入者<lb/>
五十餘萬興率部騎二萬親討之勃懼棄其衆奔于高<lb/>
平公没奕于于執而送之泫氏男姚買得欲因興葬母<lb/>
<pb n="KR2d0006_WYG_214-23a"/>
虵氏殺興會有告之者興未之信遣李嵩詐往買得具<lb/>
以告嵩嵩還以聞興乃賜買得死誅其黨與興下書禁<lb/>
百姓造錦繡及淫祀興率衆寇湖城晉𢎞農太守陶仲<lb/>
山華山太守董邁皆降于興遂如陕城進寇上洛陷之<lb/>
遣姚崇寇洛陽晉河南太守夏侯宗之固守金墉崇攻<lb/>
之不克乃陷栢谷徙流人西河嚴彦河東裴岐韓襲等<lb/>
二萬餘户而還興下書令士卒戰亡者守宰所在埋蔵<lb/>
之求其近親為之立後武都氐屠飛啖鐵等殺隴東太<lb/>
<pb n="KR2d0006_WYG_214-23b"/>
守姚㢠廻略三千餘家據方山以叛興遣姚紹等討之斬<lb/>
飛鐵遣狄伯支迎流人曹㑹牛壽萬餘户于漢中興留<lb/>
心政事苞容廣納一言之善咸見禮異京兆杜瑾馮翊<lb/>
吉黙始平周寳等上陳時事皆擢處美官天水姜龕東<lb/>
平淳于岐馮翊郭髙等皆耆儒碩徳經眀行修各門徒<lb/>
數百教授長安諸生自逺而至者萬數千人興每於聽<lb/>
政之暇引龕等于東堂講論道藝錯綜名理涼州胡辯<lb/>
苻堅之末東徙洛陽講授弟子千有餘人闗中後進多<lb/>
<pb n="KR2d0006_WYG_214-24a"/>
赴之請業興勅闗尉曰諸生諮訪道義修已厲身往来<lb/>
出入勿拘常限於是學者咸勸儒風盛焉給事黄門侍<lb/>
郎古城詵中書侍郎王尚尚書郎馬岱等以文章雅正<lb/>
參管機密詵風韻秀舉確然不羣每以天下是非為已<lb/>
任時京兆韋髙慕阮籍之為人居母喪彈琴飲酒詵聞<lb/>
而泣曰吾當私刃斬之以崇風敎遂持劍求髙髙懼逃<lb/>
匿終身不敢見詵興遣將鎮東楊佛嵩攻陷洛陽班命<lb/>
郡國百姓因荒自賣為奴婢者悉免為良人興以日月<lb/>
<pb n="KR2d0006_WYG_214-24b"/>
薄蝕災𤯝屢見降號稱王下書令羣公卿士將牧守宰<lb/>
各降一等於是其太尉趙公旻等五十三人上疏諌曰<lb/>
伏惟陛下勲格皇天功濟四海威靈振於殊域聲敎暨<lb/>
於遐方雖成湯之隆殷基武王之崇周業未足比諭方<lb/>
當廓靖江吳告成中岳豈宜過垂沖損違皇天之眷命<lb/>
乎興曰殷湯夏禹徳冠百王然猶順守謙沖未居崇極<lb/>
况朕寡昧安可以處之哉乃遣旻告于社稷宗廟大赦<lb/>
改元𢎞始賜孤老鰥寡粟帛有差年七十以上加衣杖<lb/>
<pb n="KR2d0006_WYG_214-25a"/>
始平太守周班槐里令李<graphic n="KR1207" url="https://raw.githubusercontent.com/kanripo/KR-Gaiji/master/images/KR1207.png" mimeType="image/png"/>皆以黷貨誅於是郡國肅<lb/>
然矣洛陽既陷自淮漢已北諸城多請降送任興下書<lb/>
聽祖父母昆弟得相容隐姚緒姚碩徳以興降號固讓<lb/>
王爵興弗許京兆韋華譙郡夏侯軌始平龎眺等率襄<lb/>
陽流人一萬叛晉奔于興興引見東堂謂華曰晉自南<lb/>
遷承平已久今政化風俗何如華曰晉主雖有南靣之<lb/>
尊無總御之實宰輔執政政出多門權去公家遂成習<lb/>
俗刑網峻急風俗奢宕自桓温謝安已後未見寛猛之<lb/>
<pb n="KR2d0006_WYG_214-25b"/>
中興大恱拜華中書令興如河東時姚緒鎮河東興待<lb/>
以家人之禮下書封其先朝舊臣姚驢磑趙惡地王平<lb/>
馬萬載黄世等子為五等子男命百僚舉殊才異行之<lb/>
士刑政有不便於時者皆除之兵部郎金城邊熙上陳<lb/>
軍令煩苛宜遵簡約興覽而善之乃依孫吴誓衆之法<lb/>
以損益之興立律學于長安召郡縣散吏以授之其通<lb/>
眀者還之郡縣論決刑獄若州郡縣所不能決者讞之<lb/>
廷尉興常臨諮議堂聽斷疑獄于時號無寃滯姚緒姚<lb/>
<pb n="KR2d0006_WYG_214-26a"/>
碩徳固讓王爵許之緒碩徳威權日盛興恐姦佞小人<lb/>
沮惑之乃簡清正君子為之輔佐興以司𨽻校尉郭撫<lb/>
扶風太守强超長安令魚佩槐里令彭眀倉部郎王年<lb/>
等清勤貞白下書襃美增撫邑一百户賜超爵闗内侯<lb/>
佩等進位一級使碩徳率隴右諸軍伐乞伏乾歸興潜<lb/>
軍赴之乾歸敗走降其部衆三萬六千收鎧馬六萬匹<lb/>
軍無私掠百姓懐之興進如枹罕班賜王公已下徧于<lb/>
卒伍興之西也没奕于密欲乗虚襲安定長史皇甫序<lb/>
<pb n="KR2d0006_WYG_214-26b"/>
切諌乃止于自恨失言隂欲殺序乞伏乾歸以窮蹙来<lb/>
降拜鎮逺將軍河州刺史歸義侯復以其部衆配之興<lb/>
下書將帥遭大喪非在疆埸嶮要之所皆聽奔赴及朞<lb/>
乃從王役臨戎遭喪聽假百日若身為邊將家有大變<lb/>
交代未至敢輙去者以擅去官罪罪之遣晉將軍劉嵩<lb/>
等二百三十七人歸于建鄴魏人襲没奕于于棄其部<lb/>
衆率數千騎與赫連勃勃奔于秦州魏軍進次瓦亭長<lb/>
安大震諸城閉門固守魏平陽太守貳塵入侵河東興<lb/>
<pb n="KR2d0006_WYG_214-27a"/>
於是練兵講武大閲于城西幹勇壯異者召入殿中引<lb/>
見羣臣于東堂大議伐魏羣臣咸諌以為不可興不從<lb/>
司𨽻姚顯進曰陛下天下之鎮不宜親行可使諸將分<lb/>
討授以廟勝之䇿興曰王者正以廓土靖亂為務吾焉<lb/>
得辭之興立其子泓為皇太子大赦境内賜男子為父<lb/>
後者爵一級遣姚平狄伯支等率歩騎四萬伐魏姚碩<lb/>
徳姚穆率歩騎六萬伐呂隆平等軍次河東興遣其光<lb/>
逺党娥立節雷星建忠王多等率杏城及嶺北突騎自<lb/>
<pb n="KR2d0006_WYG_214-27b"/>
和寧赴援越騎校尉唐方積弩姚良國率闗中勁卒為<lb/>
平後繼姚緒統河東見兵為前軍節度姚紹率洛東之<lb/>
兵姚詳率朔方見騎並集平望以會于興使没奕于權<lb/>
鎮上邽中軍廣陵公欽權鎮洛陽姚顯及尚書令姚晃<lb/>
輔其太子泓入直西宫碩徳至姑臧大敗吕隆之衆俘<lb/>
斬一萬隆將吕他等率衆二萬五千以東苑来降先是<lb/>
秃髮利鹿孤據西平沮渠䝉遜據張掖李暠據敦煌與<lb/>
吕隆相持至是皆遣使降興率戎卒四萬七千自長安<lb/>
<pb n="KR2d0006_WYG_214-28a"/>
赴姚平平攻魏乾城陷之遂據柴壁魏軍大至攻平截<lb/>
汾水以守之興至蒲坂憚而不進時碩徳攻吕隆撫納<lb/>
夷夏分置守宰節糧積粟為持久之計隆懼遂降碩徳<lb/>
軍令齊整秋毫無犯祭先賢禮儒哲西平恱之姚平糧<lb/>
竭矢盡將麾下三十騎赴汾水而死狄伯支等十將四<lb/>
萬餘人皆為魏所擒興下書軍士戰没者皆厚加襃贈<lb/>
魏軍乗勝進攻蒲坂姚緒固守不戰魏乃引還興徙河<lb/>
西豪右萬餘户于長安晉輔國將軍袁䖍之寧朔將軍<lb/>
<pb n="KR2d0006_WYG_214-28b"/>
劉壽冠軍將軍髙長慶龍驤將軍郭恭等貳于桓元懼<lb/>
而奔興興臨東堂引見謂䖍之等曰桓元雖名晉臣其<lb/>
實晉賊其才度定何如父也能辦成大事與不䖍之曰<lb/>
元藉世資雄據荆楚屬晉朝失政遂偷竊宰衡安忍無<lb/>
親多忌好殺位不才授爵以愛加無公平之度不如其<lb/>
父逺矣今既握朝權必行篡奪既非命世之才正可為<lb/>
他人驅除耳此天以機便授之陛下願速加經畧廓清<lb/>
吳楚興大恱以䖍之為大司農餘皆有拜授䖍之固讓<lb/>
<pb n="KR2d0006_WYG_214-29a"/>
請疆場自效改授假節寧南將軍廣州刺史興立其昭<lb/>
儀張氏為皇后封子懿弼洸宣諶愔璞質逵裕國免皆<lb/>
為公遣其兼大鴻臚梁斐以新平張構為副拜秃髮傉<lb/>
檀車騎將軍廣武公沮渠䝉遜鎮西將軍沙州刺史西<lb/>
海侯李暠安西將軍髙昌侯興遣鎮逺趙曜率衆二萬<lb/>
西屯金城建節王松忩率騎助呂隆等守姑臧松忩至<lb/>
魏安為傉檀弟文真所圍衆潰執松忩送于傉檀傉檀<lb/>
大怒送松忩還長安歸罪文真深自陳謝興下書録馬<lb/>
<pb n="KR2d0006_WYG_214-29b"/>
嵬戰時將吏盡擢叙之其堡户給復二十年興性儉約<lb/>
車馬無金玉之飾自下化之莫不敦尚清素然好游田<lb/>
頗損農要京兆杜挻以僕射齊難無匡輔之益著豐草<lb/>
詩以箴之馮翊相雲作徳獵賦以諷焉興皆覽而善之<lb/>
賜以金帛然終弗能改晉順陽太守彭泉以郡降興興<lb/>
遣楊佛嵩率騎五千與其荆州刺史趙曜迎之遂宼陷<lb/>
南鄉擒建威將軍劉嵩畧地至于梁國而歸又遣其兼<lb/>
散騎侍郎席礭詣涼州徴呂隆弟超入侍隆遣之吕隆<lb/>
<pb n="KR2d0006_WYG_214-30a"/>
懼秃髮傉檀之逼表請内徙興遣齊難及鎮西姚詰鎮<lb/>
逺乞伏乾歸鎮逺趙曜等歩騎四萬迎隆于河西難至<lb/>
姑臧以其司馬王尚行涼州刺史配兵三千鎮姑臧以<lb/>
將軍閻松為倉松太守郭將為番禾太守分戍二城徙<lb/>
隆及其宗室僚屬于長安沮渠䝉遜遣弟如子貢其方<lb/>
物王尚綏撫遺黎導以信義百姓懐其恵化翕然歸之<lb/>
北部鮮卑並遣使貢欵桓元遣使来聘請辛恭靖何澹<lb/>
之興留恭靖而遣澹之謂曰桓元不推計厯運將圖篡<lb/>
<pb n="KR2d0006_WYG_214-30b"/>
逆天未㤀晉必將有義舉以吾觀之終當傾覆卿今馳<lb/>
往必逢其敗相見之期遲不云逺初恭靖至長安引見<lb/>
興而不拜興曰朕將任卿以東南之事靖曰我寧為國<lb/>
家鬼不為羌賊臣興怒幽之别室至是恭靖亦踰牆遁<lb/>
歸興遣其將姚碩徳姚歛成姚壽都等率衆三萬伐楊<lb/>
盛于仇池壽都等入自宕昌歛成從下辯而進盛遣其<lb/>
弟壽距成從子斌距都都逆擊擒之盡俘其衆楊壽等<lb/>
懼率衆請降碩徳還師晉汝南太守趙䇿委守奔于興<lb/>
<pb n="KR2d0006_WYG_214-31a"/>
興如逍遥園引諸沙門于澄元堂聽鳩摩羅什演說佛<lb/>
經羅什通辯夏言尋覽舊經多有乖謬不與胡本相應<lb/>
興與羅什及沙門僧略僧遷道樹僧叡道坦僧肇曇順<lb/>
等八百餘人更出大品羅什持胡本興執舊經以相考<lb/>
校其新文異舊者皆會於理義續出諸經并諸論三百<lb/>
餘卷今之新經皆羅什所譯興既託意於佛道公卿已<lb/>
下莫不欽附沙門自逺而至者五千餘人起浮圖于永<lb/>
貴里立波若臺于中宫沙門坐禪者恒有千數州郡化<lb/>
<pb n="KR2d0006_WYG_214-31b"/>
之事佛者十室而九矣使姚碩徳及冠軍徐洛生等伐<lb/>
仇池又遣建武趙琨自宕昌而進遣其將歛俱寇漢中<lb/>
時劉裕誅桓元迎復安帝元衛將軍新安王桓謙臨原<lb/>
王桓怡雍州刺史桓蔚左衛將軍桓謐中書令桓允將<lb/>
軍何澹之等奔于興劉裕遣參軍衡凱之詣姚顯請通<lb/>
和顯遣吉黙報之自是聘使不絶晉求南鄉諸郡興許<lb/>
之羣臣咸諌以為不可興曰天下之善一也劉裕拔萃<lb/>
起㣲匡輔晉室吾何惜數郡而不成其美乎遂割南鄉<lb/>
<pb n="KR2d0006_WYG_214-32a"/>
順陽新野舞隂等十二郡歸于晉姚碩徳等頻敗楊盛<lb/>
盛懼請降遣子難當及僚佐子弟數十人為質碩徳等<lb/>
引還署盛為使持節散騎常侍都督益寧州諸軍事征<lb/>
南大將軍開府益州牧武都侯歛俱陷城固徙漢中人<lb/>
流人郭陶等三千餘家於闗中興班告境内及在朝文<lb/>
武立名不得犯叔父緒及碩徳之名以彰殊禮興謙恭<lb/>
孝友每見緒及碩徳如家人之禮整服傾悚言則稱字<lb/>
車馬服玩必先二叔然後服其次者朝之大政必諮之<lb/>
<pb n="KR2d0006_WYG_214-32b"/>
而後行太史令郭黁言於興曰戍亥之嵗當有孤冦起<lb/>
於西北宜慎其鋒起兵如流沙死者如亂麻戎馬悠悠<lb/>
會隴頭鮮卑烏丸居不安國家疲於奔命矣時所在有<lb/>
泉水涌出傳云飲則愈病後多無騐屢有妖人自稱神<lb/>
女戮之乃止興大閱自杜郵至于羊牧興以姚碩徳来<lb/>
朝大赦其境内及碩徳歸于秦州興送之及雍乃還秃<lb/>
髮傉檀獻興馬三千匹羊三萬頭興以為忠於已乃署<lb/>
傉檀為涼州刺史徴涼州刺史王尚還長安涼州人申<lb/>
<pb n="KR2d0006_WYG_214-33a"/>
屠英等二百餘人遣主簿胡威詣興請留尚興弗許尚<lb/>
既至長安坐匿吕氏宫人擅殺逃人薄末等禁止南臺<lb/>
涼州别駕宗敞上疏理尚興恱敞之文赦尚之罪以為<lb/>
尚書晉義熙二年平北將軍梁州督䕶苻宣入漢中興<lb/>
梁州别駕呂營漢中徐逸席難起兵應宣求救於楊盛<lb/>
盛遣軍臨濜口南梁州刺史王敏退守武興楊盛復通<lb/>
于晉興以太子泓録尚書事慕容超司徒北地王鍾右<lb/>
僕射濟陽王嶷髙都公始皆来奔華山郡地涌沸廣袤<lb/>
<pb n="KR2d0006_WYG_214-33b"/>
百餘歩燒生物皆熟歴五月乃止赫連勃勃殺髙平公<lb/>
没奕于收其衆以叛先是魏主拓跋珪送馬千匹求婚<lb/>
於興興許之以魏别立后遂絶婚故有柴壁之戰至是<lb/>
復與魏通和魏放狄伯支姚伯禽唐小方姚良國康宦<lb/>
還長安皆復其爵位時禿髮傉檀沮渠䝉遜迭相攻擊<lb/>
傉檀遂東招河州刺史西羌彭奚念奚念阻河以叛蜀<lb/>
譙縱遣使稱藩請桓謙欲令順流東伐劉裕興以問謙<lb/>
謙請行遂許之使中軍姚弼後軍歛成鎮逺乞伏乾歸<lb/>
<pb n="KR2d0006_WYG_214-34a"/>
等率騎三萬伐傉檀左僕射齊難等率騎二萬討勃勃<lb/>
吏部尚書尹昭諫曰傉檀恃逺輙敢違逆宜詔䝉遜及<lb/>
李嵩使自相攻擊待其斃也然後取之此卞莊之舉也<lb/>
興不從勃勃退保河曲弼濟自金城弼部將姜紀言於<lb/>
弼曰今王師聲討勃勃傉檀猶豫未為嚴防請給輕騎<lb/>
五千掩其城門則山澤之人皆為吾有孤城獨立坐可<lb/>
克也弼不從進拔昌松長驅至姑臧傉檀嬰城固守出<lb/>
其兵擊弼弼敗退據西苑興又遣衛大將軍姚顯率騎<lb/>
<pb n="KR2d0006_WYG_214-34b"/>
二萬為諸軍節度至髙平聞弼敗績兼道赴之撫慰河<lb/>
外率衆而還傉檀遣使人徐宿詣興謝罪齊難為勃勃<lb/>
所擒興遣平北姚沖征虜狄伯支輔國歛曼嵬鎮東楊<lb/>
佛嵩率騎四萬討勃勃沖次于嶺北欲廻師襲長安伯<lb/>
支不從乃止懼其謀泄遂鴆殺伯支時王師伐譙縱大<lb/>
敗之縱遣使乞師於興興遣平西姚賞南梁州刺史王<lb/>
敏率衆二萬救之王師引還縱遣使拜師仍貢其方物<lb/>
興遣其兼司徒韋華持節策拜縱為大都督相國蜀王<lb/>
<pb n="KR2d0006_WYG_214-35a"/>
加丸錫備物典䇿一如魏晉故事承制封拜悉如王者<lb/>
之儀興自平涼如朝那聞沖謀逆以其弟中最少雄武<lb/>
絶人猶欲隐忍容之歛成泣謂興曰沖凶險不仁每侍<lb/>
左右臣常寢不安席願早為之所興曰沖何能為也但<lb/>
輕害名將吾欲眀其罪於四海乃下書賜沖死葬以庶<lb/>
人之禮晉河間王子國璠章武王子叔道来奔興謂之<lb/>
曰劉裕匡復晉室卿等何故来也國璠等曰裕與不逞<lb/>
之徒削弱王室宗門能自修立者莫不害之是避之来<lb/>
<pb n="KR2d0006_WYG_214-35b"/>
實非誠欵所以避死耳興嘉之以國璠為建義將軍揚<lb/>
州刺史叔道為平南將軍交州刺史賜以甲第興如貳<lb/>
城將討赫連勃勃遣安逺姚詳及歛曼嵬鎮軍彭白狼<lb/>
分督租運諸軍未集而勃勃騎大至興欲留歩軍輕如<lb/>
嵬營衆咸惶懼羣臣固以為不可興弗納尚書郎韋宗<lb/>
希㫖勸興行蘭臺侍御史姜楞越次而進曰韋宗傾險<lb/>
不忠沮敗國計宜先腰斬以謝天下脫車駕動軫六軍<lb/>
駭懼人無守志取危之道也宜遣單使以徴詳等興黙<lb/>
<pb n="KR2d0006_WYG_214-36a"/>
然右僕射韋華等諌曰若車騎輕動必不戰自潰嵬營<lb/>
亦未必可至惟陛下圖之興乃遣左將軍姚文宗率禁<lb/>
兵距戰中壘齊莫統氐兵以繼之文宗與莫皆勇果兼<lb/>
人以死力戰勃勃乃退留禁兵五千配姚詳守貳城興<lb/>
還長安譙縱遣其侍中譙良太常楊軌朝於興請大舉<lb/>
以寇江東遣其江州刺史桓謙梁州刺史譙道福率衆<lb/>
二萬東寇江陵興乃遣前將軍苟林率騎㑹之謙屯支<lb/>
江林屯江津謙江左貴族部曲徧於荆楚晉之將士皆<lb/>
<pb n="KR2d0006_WYG_214-36b"/>
有叛心荆州刺史劉道規大懼嬰城固守雍州刺史魯<lb/>
宗之率襄陽之衆救之道規乃留宗之守江陵率軍逆<lb/>
戰謙等舟師大盛兼列歩騎以待之大戰支江謙敗績<lb/>
乗輕舸奔就苟林晉人獲而斬之苟林懼而引歸興以<lb/>
國用不足增闗津之稅鹽竹山木皆有賦焉羣臣咸諌<lb/>
以為天殖品物以養羣生王者子育萬邦不宜節約以<lb/>
奪其利興曰能踰闗梁通利於山水者皆豪富之家吾<lb/>
損有餘以裨不足有何不可乃遂行之興從朝門㳺于<lb/>
<pb n="KR2d0006_WYG_214-37a"/>
文武苑及昏而還將自平朔門入前驅既至城門校尉<lb/>
王滿聰被甲持杖閉門距之曰今已昏闇姦良不辨有<lb/>
死而已門不可開興乃廻從朝門而入旦而召滿聰進<lb/>
位二等乞伏乾歸以衆叛攻陷金城執太守任蘭蘭厲<lb/>
色責乾歸以背恩違義乾歸怒而囚之蘭遂不食而死<lb/>
赫連勃勃遣其將胡金纂將萬餘騎攻平涼興如貳城<lb/>
因救平涼纂衆大潰生擒纂勃勃遣兄子提攻陷定陽<lb/>
執北中郎將姚廣都興將曹熾曹雲王肆佛等各將數<lb/>
<pb n="KR2d0006_WYG_214-37b"/>
千户避勃勃内徙興處肆佛于湟山澤熾雲于陳倉勃<lb/>
勃寇隴右攻白崖堡破之遂趣清水略陽太守姚壽都<lb/>
委守奔秦州勃勃又收其衆而歸興自安定追之至壽<lb/>
渠川不及而還初天水人姜紀吕氏之叛臣阿諂姦詐<lb/>
好間人之親戚興子弼有寵於興紀遂傾心附之弼時<lb/>
為雍州刺史鎮安定與密謀還朝令傾心事常山公顯<lb/>
樹黨左右至是興以弼為尚書令侍中大將軍既居將<lb/>
相虚襟引納收結朝士勢傾東宫遂有奪嫡之謀矣興<lb/>
<pb n="KR2d0006_WYG_214-38a"/>
以勃勃乾歸作亂西北傉檀䝉遜擅兵河右疇咨將帥<lb/>
之臣欲鎮撫二方隴東太守郭播言於興曰嶺北二州<lb/>
鎮户皆數萬若得文武之才以綏撫之足以靖塞姦路<lb/>
興曰吾每思得廉頗李牧鎮撫四方使便宜行事然任<lb/>
非其人恒致負敗卿試舉之播曰清潔善撫邊則平陸<lb/>
子王元始雄武多竒略則建威王煥賞罰必行臨敵不<lb/>
顧則奮武彭蚝興曰蚝令行禁止則有之非綏邊之才<lb/>
也始煥年少吾未知其為人播曰廣平公弼才兼文武<lb/>
<pb n="KR2d0006_WYG_214-38b"/>
宜鎮督一方願陛下逺鑒前車近悟後轍興不從以其<lb/>
太常索稜為太尉領隴西内史綏誘乾歸政績既美乾<lb/>
歸感而歸之太史令任猗言於興曰白氣出於北方東<lb/>
西竟天五百里當有破軍流血乞伏乾歸遣使送所掠<lb/>
守宰謝罪請降興以勃勃之難權宜許之假乾歸及其<lb/>
子熾磐官爵姚詳時鎮杏城為赫連勃勃所逼糧盡委<lb/>
守南奔大蘇勃勃要之衆散為勃勃所執時遣衛大將<lb/>
軍顯迎詳詳敗遂屯杏城因令顯都督安定嶺北二鎮<lb/>
<pb n="KR2d0006_WYG_214-39a"/>
事潁川太守姚平都自許昌来朝言於興曰劉裕敢懐<lb/>
姦計屯聚芍陂有擾邊之志宜遣燒之以散其衆謀興<lb/>
曰裕之輕弱安敢闚吾疆埸茍有姦心其在子孫乎召<lb/>
其尚書楊佛嵩謂之曰吴兒不自知乃有非分之意待<lb/>
至孟冬當遣卿率精騎三萬焚其積聚嵩曰陛下若任<lb/>
臣以此役者當從肥口濟淮直趣壽春舉大衆以屯城<lb/>
縱輕騎以掠野使淮南蕭條兵粟俱了足令吴兒俯仰<lb/>
囘惶神爽飛越興大恱時西胡梁國兒於平涼作壽冢<lb/>
<pb n="KR2d0006_WYG_214-39b"/>
每將妻妾入冢飲讌酒酣升靈牀而歌時人或譏之國<lb/>
兒不以為意前後征伐屢有大功興以為鎮北將軍封<lb/>
平輿男年八十餘乃死時客星入東井所在地震前後<lb/>
一百五十六興公卿抗表請罪興曰災譴之来咎在元<lb/>
首近代或歸罪三公甚無謂也公等其悉冠履復位仇<lb/>
池公楊盛叛擾祁山遣建威趙琨率騎五千為前鋒立<lb/>
節楊伯壽統歩卒繼之前將軍姚恢左將軍姚文宗入<lb/>
自鷲陕鎮西秦州刺史姚嵩入羊頭陕右衛胡翼度從<lb/>
<pb n="KR2d0006_WYG_214-40a"/>
隂密出自汧城討盛興將輕騎五千自雍赴之與諸將<lb/>
軍㑹于隴口天水太守王松忩言於嵩曰先皇神畧無<lb/>
方威武冠世冠軍徐洛生猛毅兼人佐命英輔再入仇<lb/>
池無功而還非楊盛智勇能全直是地勢然也今以趙<lb/>
琨之衆使君之威凖之先朝實未見成功使君具悉形<lb/>
便何不表聞嵩不從盛率衆與琨相持伯壽畏愞弗進<lb/>
琨衆寡不敵為盛所敗興斬伯壽而還嵩乃具陳松忩<lb/>
之言興善之乾歸為其下人所殺子熾磐新立羣下咸<lb/>
<pb n="KR2d0006_WYG_214-40b"/>
勸興取之興曰乾歸先已返善吾方當懐撫因喪伐之<lb/>
非朕本志也以楊佛嵩都督嶺北討虜諸軍事安逺將<lb/>
軍雍州刺史率嶺北見兵以討赫連勃勃嵩發數日興<lb/>
謂羣臣曰佛嵩驍猛果銳每臨敵對寇不可制抑吾常<lb/>
節之配兵不過五千今衆旅既多遇賊必敗今去已逺<lb/>
追之無及吾深憂之其下咸以為不然佛嵩果為勃勃<lb/>
所執絶吭而死興立昭儀齊氏為皇后又下書以其故<lb/>
丞相姚緒太宰姚碩徳太傅姚旻大司馬姚崇司徒尹<lb/>
<pb n="KR2d0006_WYG_214-41a"/>
緯等二十四人配饗於萇廟興以大臣屢喪令所司更<lb/>
詳臨赴之制所司白興依故事東堂發哀興不從每大<lb/>
臣死皆親臨之姚文宗有寵於姚泓姚弼深疾之誣文<lb/>
宗有怨言以侍御史廉桃生為證興怒賜文宗死是後<lb/>
羣臣累足莫敢言弼之短時貳縣羌叛興興遣後將軍<lb/>
歛成鎮軍彭白狼北中郎將姚洛都討之歛成為羌所<lb/>
敗甚懼詣趙興太守姚穆歸罪穆欲送殺之成怒奔赫<lb/>
連勃勃興遣姚紹與姚弼率禁衛諸軍鎮撫嶺北遼東<lb/>
<pb n="KR2d0006_WYG_214-41b"/>
侯彌姐亭地率其部人南居隂密刦掠百姓弼收亭地<lb/>
送之殺其衆七百餘人徙二千餘户于鄭城弼寵愛方<lb/>
隆所欲施行無不信納乃以嬖人尹沖為給事黄門侍<lb/>
郎唐盛為治書侍御史左右機要皆其黨人漸欲廣樹<lb/>
𤓰牙彌縫其闕右僕射梁喜侍中任謙京兆尹尹昭承<lb/>
間言於興曰父子之際人罕得而言然君臣亦猶父子<lb/>
臣等理不容黙並后匹嫡未始不傾國亂家廣平公弼<lb/>
姦凶無狀潛有陵奪之志陛下寵之不道假其威權傾<lb/>
<pb n="KR2d0006_WYG_214-42a"/>
險無賴之徒莫不鱗湊其側市巷諷議皆言陛下欲有<lb/>
廢立之心誠如此者臣等有死而已不敢奉詔興曰安<lb/>
有此乎昭等曰若無廢立之事陛下愛弼適所以禍之<lb/>
願去其左右減其威權非但弼有泰山之安宗廟社稷<lb/>
亦有磐石之固矣興黙然興寝疾妖賊李𢎞反于貳原<lb/>
貳原氐仇常起兵應𢎞興輿疾討之斬常執𢎞而還徙<lb/>
常部人五百餘户于許昌興疾篤其太子泓屯兵于東<lb/>
華門侍疾於諮議堂姚弼潜謀為亂招集數千人被甲<lb/>
<pb n="KR2d0006_WYG_214-42b"/>
伏於其第撫軍姚紹及侍中任謙右僕射梁喜冠軍姚<lb/>
讃京兆尹尹昭輔國歛曼嵬並典禁兵宿衛于内姚裕<lb/>
遣使告姚懿于蒲坂并密信諸藩論弼逆状懿流涕以<lb/>
告将士曰上今寝疾臣子所宜冠履不整而廣平公弼<lb/>
擁兵私第不忠於儲宫正是孤徇義亡身之日諸君皆<lb/>
忠烈之士亦當同孤徇斯舉也將士無不奮怒攘袂曰<lb/>
惟殿下所為死生不敢貳於是盡赦囚徒散布帛數萬<lb/>
疋以賜其將士建牙誓衆將赴長安鎮東豫州牧姚洸<lb/>
<pb n="KR2d0006_WYG_214-43a"/>
起兵洛陽平西姚諶起兵於雍將以赴泓之難興疾瘳<lb/>
朝其羣臣征虜劉羌泣謂興曰陛下寝疾數旬奈何忽<lb/>
有斯事興曰朕過庭無訓使諸子不穆愧于四海卿等<lb/>
各陳所懐以安社稷尹昭曰廣平公弼恃寵不䖍阻兵<lb/>
懐貳自宜寘之刑書以眀典憲陛下若含忍未便加法<lb/>
者且可削奪威權使散居藩國以紓闚𨵦之禍全天性<lb/>
之恩興謂梁喜曰卿以為何如喜曰臣之愚見如昭所<lb/>
陳興以弼才兼文武未忍致法免其尚書令以將軍公<lb/>
<pb n="KR2d0006_WYG_214-43b"/>
就第懿等聞興疾瘳各罷兵還鎮懿恢及弟諶等皆抗<lb/>
表罪弼請致之刑法興弗許時魏遣使聘于興且請婚<lb/>
興許之遣其吏部郎嚴康報聘并致方物時姚懿姚洸<lb/>
姚宣姚諶来朝使姚裕言於興曰懿等今悉在外欲有<lb/>
所陳興曰汝等正欲道弼事耳吾已知之裕曰弼苟有<lb/>
可論陛下所宜垂聴若懿等言違大義便當肆之刑辟<lb/>
奈何距之於是引見諮議堂宣流涕曰先帝以大聖起<lb/>
基陛下以神武定業方隆七百之祚為萬世之羙安可<lb/>
<pb n="KR2d0006_WYG_214-44a"/>
使弼謀傾社稷宜委之有司肅眀刑憲臣等敢以死請<lb/>
興曰吾自處之非汝等所憂先是大司農竇温司徒左<lb/>
長史王弼皆有密表勸興廢立興雖不從亦不以為責<lb/>
撫軍東曹屬姜虬上疏曰廣平公弼懐姦積年謀禍有<lb/>
嵗傾諂羣豎為之畫足釁成逆著取嗤戎裔文王之化<lb/>
刑于寡妻聖朝之亂起自愛子今雖欲含忍其瑕掩蔽<lb/>
其罪而逆黨猶繁扇惑不已弼之亂心其可革邪宜斥<lb/>
散凶徒以絶禍始興以虬表示梁喜曰天下之人莫不<lb/>
<pb n="KR2d0006_WYG_214-44b"/>
以吾兒為口實將何以處之喜曰信如虬言陛下宜早<lb/>
裁決興黙然太子詹事王周亦虚襟引士樹黨東宫弼<lb/>
惡之每規陷害周周抗志確然不為之屈興嘉其守正<lb/>
以周為中書監晉荆州刺史司馬休之據江陵雍州刺<lb/>
史魯宗之據襄陽與劉裕相攻遣使求援興遣姚成王<lb/>
司馬國璠率騎八千赴之弼恨姚宣之毁已遂譛宣於<lb/>
興會宣司馬權丕至長安興責丕以無匡輔之益將戮<lb/>
之丕性傾巧因誣宣罪状興大怒遂收宣于杏城下獄<lb/>
<pb n="KR2d0006_WYG_214-45a"/>
而使弼將三萬人鎮秦州尹昭言於興曰廣平公與皇<lb/>
太子不平握彊兵於外陛下一旦不諱恐社稷必危小<lb/>
不忍以致大亂者陛下之謂也興弗納赫連勃勃攻杏<lb/>
城興又遣弼救之至冠泉而杏城陷興如北地弼次于<lb/>
三樹遣弼及歛曼嵬向新平興還長安姚成王至于南<lb/>
陽司馬休之等為劉裕所敗引歸休之宗之等遂與譙<lb/>
王文思新蔡王道賜寧朔將軍梁州刺史馬敬輔國將<lb/>
軍竟陵太守魯軌寧朔將軍南陽太守魯範奔于興勃<lb/>
<pb n="KR2d0006_WYG_214-45b"/>
勃遣其將赫連建率衆冦貳縣數千騎入平涼姚恢與<lb/>
建戰于五井平涼太守姚周都為建所獲遂入新平姚<lb/>
弼討之戰于龍尾堡大破之擒建送于長安初勃勃攻<lb/>
彭雙方于石堡方力戰距守積年不能克至是聞建敗<lb/>
引歸休之等至長安興謂之曰劉裕崇奉晉帝豈便有<lb/>
闕乎休之曰臣前下都琅邪王徳文泣謂臣曰劉裕供<lb/>
御主上克薄竒深以事勢推之社稷之憂方未可測興<lb/>
將以休之為荆州刺史任以東南之事休之固辭請與<lb/>
<pb n="KR2d0006_WYG_214-46a"/>
魯宗之等擾動襄陽淮漢乃以休之為鎮南將軍揚州<lb/>
刺史宗之等並有拜授休之將行侍御史唐盛言於興<lb/>
曰符命所記司馬氏應復河洛休之既得濯鱗南翔恐<lb/>
非復池中之物可以崇禮不宜放之興曰司馬氏脫如<lb/>
所記留之適足為患遂遣之楊武安鄉侯康宦驅略白<lb/>
鹿原氐胡數百家奔上洛太守宋林距之商洛人黄金<lb/>
等起義兵以掎宦宦乃率衆歸罪興赦之復其爵位時<lb/>
白虹貫日有術人言於興曰將有不祥之事終當自消<lb/>
<pb n="KR2d0006_WYG_214-46b"/>
時興藥動姚弼稱疾不朝集兵於第興聞之怒甚收其<lb/>
黨殿中侍御史唐盛孫元等殺之泓言於興曰臣誠不<lb/>
肖不能訓諧於弟致弼構造是非仰慙天日陛下若以<lb/>
臣為社稷之憂除臣而國寧亦家之福也若垂天性之<lb/>
恩不忍加臣刑戮者乞聽臣守藩興慘然改容召姚讃<lb/>
梁喜尹昭斂曼嵬於諮議堂密謀收弼時姚紹屯兵雍<lb/>
城馳遣告之數日不决弼黨兇懼興慮其為變乃收弼<lb/>
囚之中曹窮責黨與将殺之泓流涕固請之乃止興謂<lb/>
<pb n="KR2d0006_WYG_214-47a"/>
梁喜曰泓天心平和性少猜忌必能容養羣賢保全吾<lb/>
子於是皆赦弼黨靈臺令張泉又言於興曰熒惑入東<lb/>
井句紀而返未餘月復来守心王者惡之宜修仁虚已<lb/>
以答天譴興納之正旦興朝羣臣于太極前殿沙門賀<lb/>
僧慟泣不能自勝衆咸怪焉賀僧者莫知其所從来也<lb/>
言事皆有效騐興甚神禮之常與隐士數人豫於讌㑹<lb/>
興如華隂以泓監國入居西宫因疾篤還長安泓欲出<lb/>
迎其宫臣曰今主上疾篤姦臣在側廣平公每希覬非<lb/>
<pb n="KR2d0006_WYG_214-47b"/>
常變故難測今殿下若出進則不得見主上退有弼等<lb/>
之禍安所歸乎自宜深抑情禮以寧宗社泓從之乃拜<lb/>
迎於黄龍門樽下弼黨見興升輿咸懐危懼尹沖等先<lb/>
謀欲因泓出迎害之尚書姚沙彌曰若太子有備不来<lb/>
迎侍當奉乘輿直趨公第宿衛者聞上在此自當来奔<lb/>
誰與太子守乎吾等以廣平公之故陷身逆節今以乗<lb/>
輿南幸自當是仗義之理匪但救廣平之禍足可以申<lb/>
雪前愆沖等不從欲随興入殿中作亂復未知興之存<lb/>
<pb n="KR2d0006_WYG_214-48a"/>
亡疑而不發興命泓錄尚書事使姚紹胡翼度典兵禁<lb/>
中防制内外遣斂曼嵬收弼第中甲杖内之武庫興疾<lb/>
轉篤興妹偽南安長公主問疾不應興少子耕兒出告<lb/>
其兄愔曰上已崩矣宜速決計於是愔與其屬率甲士<lb/>
攻端門殿中上將軍斂曼嵬勒兵距戰右衛胡翼度率<lb/>
禁兵閉四門愔等遣壯士登門縁屋而入及于馬道泓<lb/>
時侍疾于諮議堂遣斂曼嵬率殿中兵登武庫距戰太<lb/>
子右衛率姚和都率東宫兵入屯馬道南愔等既不得<lb/>
<pb n="KR2d0006_WYG_214-48b"/>
進遂燒端門興力疾臨前殿賜弼死禁兵見興喜躍貫<lb/>
甲赴賊賊衆駭擾和都勒東宫兵自後擊之愔等奔潰<lb/>
逃于驪山愔黨吕隆奔雍尹沖等奔于京師興引紹及<lb/>
讃梁喜尹昭斂曼嵬入内寢受遺輔政義熙十二年興<lb/>
死時年五十一在位二十二年偽諡文桓皇帝廟號髙<lb/>
祖墓曰偶陵<lb/>
姚泓字元子興之長子也孝友寛和而無經世之用又<lb/>
多疾病興将以為嗣而疑焉久之乃立為太子興每征<lb/>
<pb n="KR2d0006_WYG_214-49a"/>
伐廵㳺常留總後事博學善談論尤好詩詠尚書王尚<lb/>
黄門郎叚章尚書郎富允文以儒術侍講胡義周夏侯<lb/>
稚以文章㳺集時尚書王敏右丞郭播以刑政過寛議<lb/>
欲峻制泓不許泓受經於博士淳于岐岐病泓親詣省<lb/>
疾拜于牀下自是公侯見師傅皆拜焉興之如平涼也<lb/>
馮翊人劉厥聚衆數千據萬年以叛泓遣鎮軍彭白狼<lb/>
率東宫禁兵討之斬厥赦其餘黨諸將咸勸泓宜廣其<lb/>
首級露布表言泓曰主上委吾後事使式遏寇逆吾綏<lb/>
<pb n="KR2d0006_WYG_214-49b"/>
御失和以長姦宄方當引咎責躬歸罪行間安敢過自<lb/>
矜誕以重罪責乎其弟弼有奪嫡之謀泓恩撫如初未<lb/>
嘗見于色姚紹每為弼羽翼泓亦推心宗事弗以為嫌<lb/>
及僭位任紹以兵權紹亦感而歸誠卒守其忠烈其眀<lb/>
識寛裕皆此類也興既死祕而不發喪南陽公姚愔及<lb/>
大將軍尹元等謀為亂泓皆誅之命其齊公姚恢殺安<lb/>
定太守吕超恢久乃誅之泓疑恢有隂謀恢自是懐貳<lb/>
隂聚兵甲焉泓發喪以義熙十二年僭即帝位大赦殊<lb/>
<pb n="KR2d0006_WYG_214-50a"/>
死已下改元永和廬于諮議堂既𦵏乃親庶政内外百<lb/>
僚增位一等令文武各盡直言政有不便於時事有光<lb/>
益宗廟者極言勿有所諱初興徙李閏羌三千家於安<lb/>
定尋徙新支至是羌酋党容率所部叛還遣撫軍姚讃<lb/>
討之容降徙其豪右數百户于長安餘遣還李閏北地<lb/>
太守毛雍據趙氏塢以叛于泓姚紹討擒之姚宣時鎮<lb/>
李閏未知雍敗遣部將姚佛生等来衛長安衆既發宣<lb/>
參軍韋宗姦諂好亂說宣曰主上初立威化未著勃勃<lb/>
<pb n="KR2d0006_WYG_214-50b"/>
彊盛侵害必深本朝之難未可弭也殿下居維城之任<lb/>
宜深慮之邢望地形險固總三方之要若能據之虚心<lb/>
撫禦非但克固維城亦覇王之業也宣乃率户三萬八<lb/>
千棄李閏南保邢望宣既南移諸羌據李閏以叛紹進<lb/>
討破之宣詣紹歸罪紹怒殺之初宣在邢望泓遣姚佛<lb/>
生諭宣佛生遂讃成宣計紹數其罪又戮之泓下書士<lb/>
卒死王事贈以爵位永復其家又將封其宫臣十六人<lb/>
五等子男姚讃諌之乃止并州定陽貳城胡數萬落叛<lb/>
<pb n="KR2d0006_WYG_214-51a"/>
泓入于平陽攻立義姚成都于匈奴堡推匈奴曹𢎞為<lb/>
大單于所在殘掠征東姚懿自蒲坂討𢎞戰于平陽大<lb/>
破之執𢎞送于長安徙其豪右萬五千落于雍州仇池<lb/>
公楊盛攻陷祁山執建節王總遂逼秦州泓遣後將軍<lb/>
姚平救之盛引退姚嵩與平追盛及于竹嶺姚讃率隴<lb/>
西太守姚秦都略陽太守王煥以禁兵赴之讃至清水<lb/>
嵩為盛所敗嵩及秦都王煥皆戰死讃至秦州退還仇<lb/>
池先是天水冀縣石鼓鳴聲聞數百里野雉皆雊秦州<lb/>
<pb n="KR2d0006_WYG_214-51b"/>
地震者三十二殷殷有聲者八山崩舍壊咸以為不祥<lb/>
及嵩将出羣僚固諌止之嵩曰若有不祥此乃命也安<lb/>
所逃乎遂及於難識者以為秦州泓之故鄉將滅之徴<lb/>
也赫連勃勃攻陷隂密執秦州刺史姚軍都坑將士五<lb/>
千餘人軍都瞋目厲聲數勃勃殘忍之罪不為之屈勃<lb/>
勃怒而殺之勃勃既克隂密進兵侵雍嶺北雜户悉奔<lb/>
五將山征北姚恢棄安定率戸五千奔新平安定人胡<lb/>
儼華韜等率衆拒恢恢單騎歸長安立節彌姐成建武<lb/>
<pb n="KR2d0006_WYG_214-52a"/>
裴岐為儼所殺鎮西姚諶委鎮東走勃勃遂據雍抄掠<lb/>
郿城姚紹及征虜尹昭鎮軍姚洽等率騎五萬討勃勃<lb/>
姚恢以精騎一萬繼之軍次横水勃勃退保安定胡儼<lb/>
閉門距之殺鮮卑數千人據安定以降紹進兵躡勃勃<lb/>
戰于馬鞍坂敗之追至朝那不及而還楊盛遣兄子倦<lb/>
入寇長虵平陽氐苟渇聚衆千餘據五丈原以叛遣鎮<lb/>
逺姚萬恢武姚難討之為渴所敗姚謀討渴擒之泓使<lb/>
輔國斂曼嵬前將軍姚光兒討楊倦于陳倉倦奔于散<lb/>
<pb n="KR2d0006_WYG_214-52b"/>
闗勃勃遣兄子提南侵池陽車騎姚裕前將軍彭白狼<lb/>
建義虵元距却之尋而晉太尉劉裕總大軍伐泓次于<lb/>
彭城遣冠軍將軍檀道濟龍驤將軍王鎮惡入自淮肥<lb/>
攻漆邱項城將軍沈林子自汴入河攻倉垣泓將王苟<lb/>
生以漆邱降鎮惡徐州刺史姚掌以項城降道濟王師<lb/>
遂入潁口所至多降服惟新蔡太守董遵固守不降道<lb/>
濟攻破之縳遵而致諸軍門遵厲色曰古之王者伐國<lb/>
待士以禮君奈何以不義行師待國士以非禮乎道濟<lb/>
<pb n="KR2d0006_WYG_214-53a"/>
怒殺之姚紹聞王師之至還長安言於泓曰晉師已過<lb/>
許昌豫州安定孤逺卒難救衛宜遷諸鎮户内實京畿<lb/>
可得精兵十萬足以横行天下假使二寇交侵無深害<lb/>
也如其不爾晉侵豫州勃勃寇安定其將若之何事機<lb/>
已至宜在速決其左僕射梁喜曰齊公恢雄勇有威名<lb/>
為嶺北所憚鎮人已與勃勃深仇理應守死無貳勃勃<lb/>
終不能棄安定逺寇京畿若無安定虜馬必及於郿雍<lb/>
今闗中兵馬足距晉師豈可未有憂危先自削損也泓<lb/>
<pb n="KR2d0006_WYG_214-53b"/>
從之吏部郎懿横密言於泓曰齊公恢於廣平之難有<lb/>
忠勲於陛下自陛下龍飛紹統未有殊賞以答其意今<lb/>
外則致之死地内則不豫朝權安定人自以孤危逼寇<lb/>
欲思南遷者十室而九若擁精兵四萬鼓行而向京師<lb/>
得不為社稷之累乎宜徴還朝廷以慰其心泓曰恢若<lb/>
懐不逞之心徴之適所以速禍耳又不從王師至城臯<lb/>
征南姚洸時鎮洛陽馳使請救泓遣越騎校尉閻生率<lb/>
騎三千以赴之武衛姚益男將歩卒一萬助守洛陽又<lb/>
<pb n="KR2d0006_WYG_214-54a"/>
遣征東并州牧姚懿南屯陕津為之聲援洸部將趙元<lb/>
說洸曰今寇逼已深百姓駭懼衆寡勢殊難以應敵宜<lb/>
攝諸戍兵士固守金墉以待京師之援不可出戰如脫<lb/>
不㨗大事去矣金墉既固師無損敗吴寇終不敢越金<lb/>
墉而西困之於堅城之下可以坐制其弊時洸司馬姚<lb/>
禹潜通于道濟主簿閻恢楊䖍等皆禹之黨嫉元忠誠<lb/>
咸共毁之固勸洸出戰洸從之乃遣元率精兵千餘南<lb/>
守柏谷塢廣武石無諱東戍鞏城以拒王師元泣謂洸<lb/>
<pb n="KR2d0006_WYG_214-54b"/>
曰元受三帝重恩所守正死耳但眀公不用忠臣之言<lb/>
為姦孽多誤後必悔之但無及耳會陽城及城臯滎陽<lb/>
虎牢諸城悉降道濟等長驅而至無諱至石闗奔還元<lb/>
與晉將毛徳祖戰于柏谷以衆寡而敗被瘡十餘據地<lb/>
大呼元司馬騫鑒冒刃抱元而泣元曰吾瘡已重君宜<lb/>
速去鑒曰若將軍不濟當與俱死去將安之皆死於陣<lb/>
姚禹踰城奔于王師道濟進至洛陽洸懼遂降時閻生<lb/>
至新安益男至湖城㑹洛陽已没遂留屯不進姚懿嶮<lb/>
<pb n="KR2d0006_WYG_214-55a"/>
薄惑於信受其司馬孫暢姦巧傾佞好亂樂禍勸懿襲<lb/>
長安誅姚紹廢泓自立懿納之乃引兵至陕津散榖以<lb/>
賜河北夷夏欲虚損國儲招引和戎諸羌樹已私恵懿<lb/>
左常侍張敞侍郎左雅固諌懿怒笞而殺之泓聞之召<lb/>
姚紹等密謀於朝堂紹曰懿性識鄙近從物推移造成<lb/>
此事惟當孫暢耳但馳使徴暢遣撫軍讃據陕城臣向<lb/>
潼闗為諸軍節度若暢奉詔而至者臣當遣懿率河東<lb/>
見兵共平吴寇如其逆釁已成違距詔勅者當眀其罪<lb/>
<pb n="KR2d0006_WYG_214-55b"/>
於天下聲鼓以擊之泓曰叔父之言社稷之計也於是<lb/>
遣姚讃及冠軍司馬國璠建義虵元屯陕津武衛姚驢<lb/>
屯潼闗懿遂舉兵僭號傳檄州郡欲運匈奴堡榖以給<lb/>
鎮人寧東姚成都距之懿乃卑辭招誘深自結託送佩<lb/>
刀為誓成都送以呈泓懿又遣驍騎王國率甲士數百<lb/>
攻成都成都擒國囚之遣使讓懿責以叛亂之罪乃宣<lb/>
告諸城勉以忠義厲兵秣馬徴發義租河東之兵無詣<lb/>
懿者懿深患之臨晉數千户叛應懿姚紹濟自蒲津擊<lb/>
<pb n="KR2d0006_WYG_214-56a"/>
臨晉叛尸大破之懿等震懼鎮人安定郭純王奴等率<lb/>
衆圍懿紹入于蒲坂執懿囚之誅孫暢等泓以内外離<lb/>
叛王師漸逼嵗旦朝羣臣于其前殿悽然流涕羣臣皆<lb/>
泣時征北姚恢率安定鎮户三萬八千焚燒室宇以車<lb/>
為方陣自北雍州趣長安自稱大都督建義大將軍移<lb/>
檄州郡欲除君側之惡揚威姜紀率衆奔之建節彭完<lb/>
都聞恢將至棄隂密奔還長安恢至新支姜紀說恢曰<lb/>
國家重將在東京師空虚公可輕兵徑襲事必克矣恢<lb/>
<pb n="KR2d0006_WYG_214-56b"/>
不從乃南攻郿城鎮西姚諶為恢所敗恢軍勢彌盛長<lb/>
安大震泓馳使徴紹遣姚裕及輔國胡翼度屯于灃西<lb/>
扶風太守姚儁安夷䕶軍姚墨蠡建威姚娥都揚威彭<lb/>
蚝皆懼而降恢恢舅苟和時為立節將軍守忠不貳泓<lb/>
召而謂之曰衆人咸懐去就卿何能自安邪和曰若天<lb/>
縱妖賊得肆其逆節者舅甥之理不在奔馳而加親如<lb/>
其罪極逆銷天盈其罰者守忠執志臣之體也違親叛<lb/>
君臣之所恥泓善其忠恕加金章紫綬姚紹率輕騎先<lb/>
<pb n="KR2d0006_WYG_214-57a"/>
赴難使姚洽司馬國璠將歩卒三萬赴長安恢從曲牢<lb/>
進屯杜成紹與恢相持于靈臺姚讃聞恢漸逼留寧朔<lb/>
尹雅為𢎞農太守守潼闗率諸軍還長安泓謝讃曰元<lb/>
子不能崇眀徳義導率羣下致禍起蕭牆變自同氣既<lb/>
上負祖宗亦無顔見諸父懿始構逆滅亡恢復擁衆内<lb/>
叛將如之何讃曰懿等所以敢稱兵内侮者諒由臣等<lb/>
輕弱無防遏之方故也因攘袂大泣曰臣與大將軍不<lb/>
滅此賊終不持靣復見陛下泓於是班賜軍士而遣之<lb/>
<pb n="KR2d0006_WYG_214-57b"/>
恢衆見諸軍悉集咸懼而思善其將齊黄等棄恢而降<lb/>
恢進軍逼紹讃自後要擊大破之殺恢及其三弟泓哭<lb/>
之悲慟塟以公禮至是王鎮惡至宜陽毛徳祖攻𢎞農<lb/>
太守尹雅于蠡吾城衆潰徳祖使騎追獲之既而殺晉<lb/>
守者奔固潼闗檀道濟沈林子攻拔襄邑堡建威薛帛<lb/>
奔河東道濟自陕北渡攻蒲坂使將軍苟卓攻匈奴堡<lb/>
為泓寧東姚成都所敗泓遣姚驢救蒲坂胡翼度據潼<lb/>
闗泓進紹太宰大將軍大都督都督中外諸軍事假黄<lb/>
<pb n="KR2d0006_WYG_214-58a"/>
鉞改封魯公侍中司𨽻宗正節録並如故朝之大政皆<lb/>
往決焉紹固辭不許於是遣紹率武衛姚鸞等歩騎五<lb/>
萬距王師于潼闗姚驢與并州刺史尹昭為表裏之勢<lb/>
夹攻道濟道濟深壁不戰沈林子說道濟曰今蒲坂城<lb/>
堅池濬非可卒克攻之傷衆守之引日不如棄之先事<lb/>
潼闗潼闗天岨形勝之地鎮惡孤軍勢危力寡若使姚<lb/>
紹據之則難圖矣如克潼闗紹可不戰而服道濟從之<lb/>
乃棄蒲坂南向潼闗姚讃率禁兵七千自渭北而東進<lb/>
<pb n="KR2d0006_WYG_214-58b"/>
據蒲津劉裕使沈田子及傅𢎞之率衆萬餘人入上洛<lb/>
所在多委城鎮奔長安田子等進及青泥姚紹方陣而<lb/>
前以距道濟道濟固壘不戰紹乃攻其西營不克遂以<lb/>
大衆逼之道濟率王敬沈林子等逆衝紹軍將士驚散<lb/>
引還定城紹留姚鸞守險絶道濟糧道時裕别將姚珍<lb/>
入自子午竇覇入自洛谷衆各數千人泓遣姚萬距覇<lb/>
姚彊距珍姚鸞遣將尹雅與道濟司馬徐琰戰于潼闗<lb/>
南為琰所獲送之劉裕裕以雅前叛欲殺之雅曰前活<lb/>
<pb n="KR2d0006_WYG_214-59a"/>
本在望外今死寧不甘心眀公將以大義平天下豈可<lb/>
使秦無守信之臣乎裕嘉而勉之泓遣給事黄門侍郎<lb/>
姚和都屯于堯桞以備田子姚紹謂諸將曰道濟等逺<lb/>
来送死衆旅不多嬰壘自固者正欲曠日持久以待繼<lb/>
援耳吾欲分軍逕據閿鄉以絶其糧運不至一月道濟<lb/>
之首可懸之麾下矣濟等既没裕計自沮諸將咸以為<lb/>
然其將胡翼度曰軍勢宜集不可以分若偏師不利人<lb/>
心駭懼胡可以戰紹乃止薛帛據河曲以叛紹分道置<lb/>
<pb n="KR2d0006_WYG_214-59b"/>
諸軍為犄角之勢遣輔國胡翼度據東原武衛姚鸞營<lb/>
于大路與晉軍相接沈林子簡精銳銜枚夜襲之鸞衆<lb/>
潰戰死士卒死者九千餘人姚讃屯于河上遣恢武姚<lb/>
難運蒲坂榖以給其軍至杏城為王師所敗時泓遣姚<lb/>
諶守堯桞姚和都討薛帛于河東聞王師要難乃兼道<lb/>
赴救未至而難敗因破裕裨將于河曲遂屯蒲坂姚讃<lb/>
為林子所敗單馬奔定城紹遣左長史姚洽及姚墨蠡<lb/>
等率騎三千屯于河北之九原欲絶道濟諸縣租輸洽<lb/>
<pb n="KR2d0006_WYG_214-60a"/>
辭曰夫小敵之堅大敵之擒今兵衆單弱而逺在河外<lb/>
雖眀公神武然鞭短勢殊恐無所及紹不聽沈林子率<lb/>
衆八千要洽於河上洽戰死衆皆没紹聞洽等敗忿恚<lb/>
發病託姚讃以後事使姚難屯闗西紹嘔血而死泓以<lb/>
晉師之逼遣使乞師于魏魏遣司徒南平公托拔嵩正<lb/>
直將軍安平公乙旃眷進據河内㳺擊將軍王洛生屯<lb/>
于河東為泓聲援劉裕次于陕城遣沈林子率精兵萬<lb/>
餘越山開道會沈田子等于青泥將攻堯栁泓使姚裕<lb/>
<pb n="KR2d0006_WYG_214-60b"/>
率歩騎八千距之泓躬將大衆繼發裕為田子所敗泓<lb/>
退次于㶚上闗中郡縣多潜通于王師劉裕至潼闗遣<lb/>
將軍朱超石徐猗之㑹薛帛于河北以攻蒲坂姚讃距<lb/>
裕于闗西姚難屯于杏城裕遣王鎮惡王敬等自秋社<lb/>
西渡渭以逼難軍鎮東姚璞及姚和都擊敗猗之等於<lb/>
蒲坂猗之遇害超石棄其衆奔于潼闗姚讃遣司馬休<lb/>
之及司馬國璠自軹闗向河内引魏軍以躡裕後姚難<lb/>
既為鎮惡所逼引師而西時大霖雨渭水汎溢讃等不<lb/>
<pb n="KR2d0006_WYG_214-61a"/>
得北渡鎮惡水陸兼進追及姚難泓自㶚上還軍次于<lb/>
石橋以援之讃退屯鄭城鎮北姚彊率郡人數千與姚<lb/>
難陣于涇上以距鎮惡鎮惡遣毛徳祖擊彊大敗彊戰<lb/>
死難遁還長安劉裕進據鄭城泓使姚裕尚書龎純屯<lb/>
兵宫中姚洸屯于灃西尚書姚白𤓰徙四軍雜户入長<lb/>
安姚丕守渭橋胡翼度屯石積姚讃屯覇東泓軍于逍<lb/>
遥園鎮惡夹渭進兵破姚丕于渭橋泓自逍遥園赴之<lb/>
逼水地狭因丕之敗遂相踐而退姚諶及前軍姚烈左<lb/>
<pb n="KR2d0006_WYG_214-61b"/>
衛姚寳安散騎王帛建武姚進揚威姚蚝尚書右丞孫<lb/>
元等皆死於陣泓單馬還宫鎮惡入自平朔門泓與姚<lb/>
裕等數百騎出奔于石橋讃聞泓之敗也召將士告之<lb/>
衆皆以刀擊地攘袂大泣胡翼度先與劉裕隂通是日<lb/>
棄衆奔裕讃夜率諸軍將㑹泓于石橋王師已固諸門<lb/>
讃軍不得入衆皆驚散泓計無所出謀欲降于裕其子<lb/>
佛念年十一謂泓曰晉人將逞其欲終必不全願自裁<lb/>
決泓憮然不答佛念遂登宫牆自投而死泓將妻子詣<lb/>
<pb n="KR2d0006_WYG_214-62a"/>
壘門而降讃率宗室子弟百餘人亦降于裕裕盡殺之<lb/>
餘宗遷于江南送泓于建康市斬之時年三十在位二<lb/>
年建康百里之内草木皆燋死焉姚萇以孝武太元九<lb/>
年僭位至泓三世以安帝義熙十三年而滅凡三十二<lb/>
年<lb/>
尹緯字景亮天水人也少有大志不營産業身長八尺<lb/>
腰帶十圍魁梧有爽氣每覽書傳至宰相立勲之際常<lb/>
輟書而歎苻堅以尹赤之降姚襄諸尹皆禁錮不仕緯<lb/>
<pb n="KR2d0006_WYG_214-62b"/>
晚乃為吏部令史風志豪邁郎皆憚之堅末年妖星見<lb/>
于東井緯知堅將滅喜甚向天再拜既而流涕長歎友<lb/>
人略陽桓識怪而問之緯曰天時如此正是覇王龍飛<lb/>
之秋吾徒杖䇿之日然知已難遭恐不得展吾才志是<lb/>
以欣懼交懐及姚萇奔馬牧緯與尹詳龐演等扇動羣<lb/>
豪推萇為盟主遂為佐命元功萇既敗苻堅遣緯說堅<lb/>
求禪代之事堅問緯曰卿於朕何官緯曰尚書令史堅<lb/>
歎曰卿宰相才也王景略之儔而朕不知卿亡也不亦<lb/>
<pb n="KR2d0006_WYG_214-63a"/>
宜乎緯性剛簡清亮慕張子布之為人馮翊叚鏗性傾<lb/>
巧萇愛其博識引為侍中緯固諌以為不可萇不從緯<lb/>
屢衆中辱鏗鏗心不平之萇聞而謂緯曰卿性不好學<lb/>
何為憎學者緯曰臣不憎學憎鏗不正耳萇因曰卿好<lb/>
不自知每比蕭何真何如也緯曰漢祖與蕭何俱起布<lb/>
衣是以相貴陛下起貴中是以賤臣萇曰卿實不及胡<lb/>
為不知也緯曰陛下何如漢祖萇曰朕實不如漢祖卿<lb/>
逺蕭何故不如甚也緯曰漢祖所以勝陛下者以能逺<lb/>
<pb n="KR2d0006_WYG_214-63b"/>
叚鏗之徒故耳萇黙然乃出鏗為北地太守萇死緯與<lb/>
姚興滅苻登成興之業皆緯之力也歴輔國將軍司𨽻<lb/>
校尉尚書左右僕射清河侯緯友人隴西牛壽率漢中<lb/>
流人歸興謂緯曰足下平生自謂時眀也才足以立功<lb/>
立事道消也則追二疏朱雲發其狂直不能如胡廣之<lb/>
徒汙隆随俗今遇其時矣正是垂名竹素之日可不勉<lb/>
歟緯曰吾之所庶㡬如是但未能委宰衡於夷吾識韓<lb/>
信於覉旅以斯為愧耳立功立事竊謂未負昔言興聞<lb/>
<pb n="KR2d0006_WYG_214-64a"/>
而謂緯曰君之與壽言也何其誕哉立功立事自謂何<lb/>
如古人緯曰臣實未愧古人何則遇時来之運則輔翼<lb/>
太祖建八百之基及陛下龍飛之始剪滅苻登盪清秦<lb/>
雍生極端右死饗廟庭古之君子正當爾耳興大恱及<lb/>
死興甚悼之贈司徒諡曰忠成侯<lb/>
　　後蜀<lb/>
李特字元休巴蜀宕渠人其先廩君之苖裔也昔武落<lb/>
鍾離山崩有石穴二所其一赤如丹一黑如漆有人出<lb/>
<pb n="KR2d0006_WYG_214-64b"/>
於赤穴者名曰務相姓巴氏有出於黑穴者凡四姓曰<lb/>
曎氏樊氏柏氏鄭氏五姓俱出皆争為神於是相與以<lb/>
劍刺穴屋能著者以為廪君四姓莫著而務相之劍懸<lb/>
焉又以土為船彫畫之而浮水中曰若其船浮存者以<lb/>
為廩君務相船又獨浮扵是遂稱廪君乗其土船將其<lb/>
徒卒當夷水而下至于鹽陽鹽陽水神女子止廩君曰<lb/>
此魚鹽所有地又廣大與君俱生可止無行廪君曰我<lb/>
當為君求廪地不能止也鹽神夜從廩君宿旦輙去為<lb/>
<pb n="KR2d0006_WYG_214-65a"/>
飛蟲諸神皆從其飛蔽日書昏廪君欲殺之不可别又<lb/>
不知天地東西如此者十日廪君乃以青縷遺鹽神曰<lb/>
嬰此即宜之與汝俱生弗宜將去汝鹽神受而嬰之廪<lb/>
君立碭石之上望膺有青縷者跪而射之中鹽神鹽神<lb/>
死羣神與俱飛者皆去天乃開朗廪君復乗土船下及<lb/>
夷城夷城石岸曲泉水亦曲廪君望如穴状歎曰我新<lb/>
從穴中出今又入此奈何岸即為崩廣三丈餘而階陛<lb/>
相乗廪君登之岸上有平石方一丈長五尺廪君休其<lb/>
<pb n="KR2d0006_WYG_214-65b"/>
上投䇿計算皆著石焉因立城其旁而居之其後種類<lb/>
遂繁秦并天下以為黔中郡薄賦斂之口嵗出錢四十<lb/>
巴人呼賦為賨因謂之賨人焉及漢髙祖為漢王募賨<lb/>
人平定三秦既而求還鄉里髙祖以其功復同豐沛不<lb/>
供賦稅更名其地為巴郡土有鹽鐵丹漆之饒俗性剽<lb/>
勇又善歌舞髙祖愛其舞詔樂府習之今巴渝舞是也<lb/>
漢末張魯居漢中以鬼道敎百姓賨人敬信巫覡多往<lb/>
奉之值天下大亂自巴西之宕渠遷于漢中楊車坂抄<lb/>
<pb n="KR2d0006_WYG_214-66a"/>
掠行旅百姓患之號為楊車巴魏武帝克漢中特祖將<lb/>
五百餘家歸之魏武帝拜為將軍遷于略陽北土復號<lb/>
之為巴氐特父慕為東羌獵將特少仕州郡見異當時<lb/>
身長八尺雄武善騎射沉毅有大度元康中氐齊萬年<lb/>
反闗西擾亂頻嵗大饑百姓乃流移就榖相與入漢川<lb/>
者數萬家特随流人將入于蜀至劍閣箕踞太息顧盻<lb/>
險阻曰劉禪有如此之地而靣縳扵人豈非庸才邪同<lb/>
夷者閻式趙肅李逺任囘等咸歎異之初流人既至漢<lb/>
<pb n="KR2d0006_WYG_214-66b"/>
中上書求寄食巴蜀朝議不許遣侍御史李苾持節慰<lb/>
勞且監察之不令入劍閣苾至漢中受流人貨賂反為<lb/>
表曰流人十萬餘口非漢中一郡所能振贍東下荆州<lb/>
水湍迅險又無舟船蜀有倉儲人復豐稔宜令就食朝<lb/>
廷從之由是散在益梁不可禁止永康元年詔徴益州<lb/>
刺史趙廞為大長秋以成都内史耿滕代廞廞遂謀叛<lb/>
潜有劉氏割據之志乃傾倉廪振施流人以收衆心特<lb/>
之黨類皆巴西人與廞同郡率多勇壯廞厚遇之以為<lb/>
<pb n="KR2d0006_WYG_214-67a"/>
爪牙故特等聚衆専為寇盗蜀人患之滕密上表以為<lb/>
流人剛剽而蜀人愞弱客主不能相制必為亂階宜使<lb/>
移還其本若致之險地將恐秦雍之禍萃扵梁益必貽<lb/>
聖朝西顧之憂廞聞而惡之時益州文武千餘人已往<lb/>
迎滕滕率衆入州廞遣衆逆滕戰于西門滕敗死之廞<lb/>
自稱大都督大將軍益州牧特弟庠與兄弟及妹夫李<lb/>
含任回上官惇扶風李攀始平費佗氐苻成隗伯等以<lb/>
四千騎歸廞廞以庠為威寇將軍使斷北道庠素東羌<lb/>
<pb n="KR2d0006_WYG_214-67b"/>
良將曉軍法不用麾幟舉矛為行伍斬部下不用命者<lb/>
三人部陣肅然廞惡其齊整欲殺之而未言長史杜淑<lb/>
司馬張粲言於廞曰傳云五大不在邊將軍起兵始爾<lb/>
便遣李庠握彊兵扵外愚竊惑焉且非我族類其心必<lb/>
異倒戈授人竊以為不可願將軍圗之廞斂容曰卿言<lb/>
正當吾意可謂起予者商此天使卿等成吾事也會庠<lb/>
在門請見廞廞大恱引庠見之庠欲觀廞意㫖再拜進<lb/>
曰今中國大亂無復綱維晉室當不可復興也眀公道<lb/>
<pb n="KR2d0006_WYG_214-68a"/>
格天地徳被區宇湯武之事實在于今宜應天時順人<lb/>
心拯百姓於塗炭使物情知所歸則天下可定非但庸<lb/>
蜀而已廞怒曰此豈人臣所宜言令淑等議之扵是淑<lb/>
等上庠大逆不道廞乃殺之及其子姪宗族三十餘人<lb/>
廞慮特等為難遣人喻之曰庠非所宜言罪應至死不<lb/>
及兄弟以庠尸還特復以特兄弟為督將以安其衆牙<lb/>
門將許弇求為巴東監軍杜淑張粲固執不許弇怒扵<lb/>
廞閤下手刃殺淑粲淑粲左右又殺弇皆廞腹心也特<lb/>
<pb n="KR2d0006_WYG_214-68b"/>
兄弟既以怨廞引兵歸緜竹廞恐朝廷討已遣長史費<lb/>
逺犍為太守李苾督䕶常俊督萬餘人斷北道次緜竹<lb/>
之石亭特密收合得七千餘人夜襲逺軍逺大潰因放<lb/>
火燒之死者十八九進攻成都廞聞兵至驚懼不知所<lb/>
為李苾張徴等夜斬闗走出文武盡散廞獨與妻子乗<lb/>
小船走至廣都為下人朱竺所殺特至成都縱兵大掠<lb/>
害西夷䕶軍姜發殺廞長史袁洽及廞所置守長遣其<lb/>
牙門王角李基詣洛陽陳廞之罪状先是恵帝以涼州<lb/>
<pb n="KR2d0006_WYG_214-69a"/>
刺史羅尚為平西將軍領䕶西夷校尉益州刺史督牙<lb/>
門將王敦上庸都尉義歆蜀郡太守徐儉廣漢太守辛<lb/>
冉等凡七十餘人入蜀特等聞尚来甚懼使其弟驤扵<lb/>
道奉迎并貢寳物尚甚恱以驤為騎督特及弟流復以<lb/>
牛酒勞尚扵緜竹王敦辛冉並說尚曰特等流人専為<lb/>
盗賊急宜梟除可因㑹斬之尚不納冉先與特有舊因<lb/>
謂特曰故人相逢不吉當凶矣特深自猜懼尋有符下<lb/>
秦雍州凡流人入漢川者皆下所在召還特兄輔素留<lb/>
<pb n="KR2d0006_WYG_214-69b"/>
鄉里託言迎家既至蜀謂特曰中國方亂不足復還特<lb/>
以為然乃有雄據巴蜀之意朝廷以討趙廞功拜特宣<lb/>
威將軍封長樂鄉侯流為奮威將軍武陽侯璽書下益<lb/>
州條列六郡流人與特協同討廞者將加封賞㑹辛冉<lb/>
以非次見徴不願應召又欲以滅廞為已功乃寝朝命<lb/>
不以實上衆咸怨之羅尚遣從事催遣流人限七月上<lb/>
道辛冉性貪暴欲殺流人首領取其資貨乃移檄發遣<lb/>
又令梓潼太守張演扵諸要施闗搜索寳貨特等固請<lb/>
<pb n="KR2d0006_WYG_214-70a"/>
求至秋收流人布在梁益為人傭力及聞州郡逼遣人<lb/>
人愁怨不知所為又知特兄弟頻請求停皆感而恃之<lb/>
且雨水將降年榖未登流人無以為行資遂相與詣特<lb/>
特乃結大營於緜竹以處流人移冉求口寛冉大怒遣<lb/>
人分牓通逵購募特兄弟許以重賞特見大懼悉取以<lb/>
歸與驤改其購云能送六郡之豪李任閻趙楊上官及<lb/>
氐叟侯王一首賞百疋流人既不樂移咸往歸特騁馬<lb/>
屬鞬同聲雲集旬月間衆過二萬流亦聚衆數千特乃<lb/>
<pb n="KR2d0006_WYG_214-70b"/>
分為二營特居北營流居東營特遣閻式詣羅尚求申<lb/>
期式既至見冉營柵衝要謀揜流人歎曰無寇而城讐<lb/>
必保焉今而速之亂将作矣又知冉及李苾意不可㢠廻<lb/>
乃辭尚還緜竹尚謂式曰子且以吾意告諸流人今聽<lb/>
寛矣式曰眀公惑於姦說恐無寛理弱而不可輕者百<lb/>
姓也今促之不以理衆怒難犯恐為禍不淺尚曰然吾<lb/>
不欺子子其行矣式至緜竹言於特曰尚雖云爾然未<lb/>
可必信也何者尚威刑不立冉等各擁彊兵一旦為變<lb/>
<pb n="KR2d0006_WYG_214-71a"/>
亦非尚所能制深宜為備特納之冉苾相與謀曰羅侯<lb/>
貪而無斷日復一日流人得展姦計李特兄弟並有雄<lb/>
才吾屬将為堅子虜矣宜為决計不足復問之乃遣廣<lb/>
漢都尉曾元牙門張顯劉並等潜率歩騎三萬襲特營<lb/>
羅尚聞之亦遣督䕶田佐助元特素知之乃繕甲厲兵<lb/>
戒嚴以待之元等至特安卧不動待其衆半入發伏擊<lb/>
之殺傷者甚衆害田佐曾元張顯傳首以示尚冉尚謂<lb/>
将佐曰此虜成去矣而廣漢不用吾言以張賊勢今將<lb/>
<pb n="KR2d0006_WYG_214-71b"/>
若之何扵是六郡流人推特為主特命六郡人部曲督<lb/>
李含上邽令任臧始昌令閻式諌議大夫李攀陳倉令<lb/>
李武隂平令李逺将兵都尉楊襃等上書請依梁統奉<lb/>
竇融故事推特行鎮北大將軍承制封拜其弟流行鎮<lb/>
東將軍以相鎮統於是進兵攻冉於廣漢冉衆出戰特<lb/>
每破之尚遣李苾及費逺率衆救冉憚特不敢進冉智<lb/>
力既窘出奔江陽特入據廣漢以李超為太守進兵攻<lb/>
尚於成都閻式遺尚書責其信用䜛構欲討流人又陳<lb/>
<pb n="KR2d0006_WYG_214-72a"/>
特兄弟立功王室以寧益土尚覽書知特等將有大志<lb/>
嬰城固守求救於梁寧二州扵是特自稱使持節大都<lb/>
督鎮北大將軍承制封拜一依竇融在河西故事兄輔<lb/>
為驃騎将軍弟驤為驍騎将軍長子始為武威將軍次<lb/>
子蕩為鎮軍将軍少子雄為前将軍李含為西夷校尉<lb/>
含子國離任回李恭上官晶李攀費佗等為將帥任臧<lb/>
上官惇楊襃楊珪王達麴歆等為爪牙李逺李博夕斌<lb/>
嚴檉上官琦李濤王懐等為僚屬閻式為謀主何巨趙<lb/>
<pb n="KR2d0006_WYG_214-72b"/>
肅為腹心時羅尚貪殘為百姓患而特與蜀人約法三<lb/>
章施捨振貸禮賢拔滯軍政肅然百姓為之謡曰李特<lb/>
尚可羅尚殺我尚頻為特所敗乃阻長圍縁水作營自<lb/>
都安至犍為百里與特相距河間王顒遣督䕶衙博廣<lb/>
漢太守張徴討特南夷校尉李毅又遣兵五千助尚尚<lb/>
遣督䕶張龜軍繁城三道攻特特命蕩雄襲博特躬擊<lb/>
張龜龜衆大敗蕩又與博接戰連日博亦敗績死者大<lb/>
半蕩追博至漢徳博走葭萌蕩進寇巴西巴西郡丞毛<lb/>
<pb n="KR2d0006_WYG_214-73a"/>
植五官襄珍以郡降蕩蕩撫恤初附百姓安之蕩進攻<lb/>
葭萌博又逺遁其衆盡降于蕩太安元年特自稱益州<lb/>
牧都督梁益二州諸軍事大將軍大都督改年建初赦<lb/>
其境内於是進攻張徴徴依髙據險與特相持連日時<lb/>
特與蕩分為二營徴候特營空虚遣歩兵循山攻之特<lb/>
逆戰不利山險窘逼衆不知所為羅凖任道皆勸引退<lb/>
特量蕩必来故不許徴衆至稍多山道至狭惟可一二<lb/>
人行蕩軍不得前謂其司馬王辛曰父在深冦中是我<lb/>
<pb n="KR2d0006_WYG_214-73b"/>
死日也乃衣重鎧持長矛大呼直前推鋒必死殺十餘<lb/>
人徴衆来相救蕩軍皆殊死戰徴軍遂潰特議欲釋徴<lb/>
還涪蕩與王辛進曰徴軍連戰士卒傷殘智勇俱竭宜<lb/>
因其弊遂擒之若舍而寛之徴養病收亾餘衆更合圖<lb/>
之未易也特從之復進攻徴徴潰圍走蕩水陸追之遂<lb/>
害徴生擒徴子存以徴喪還之以騫碩為徳陽太守碩<lb/>
畧地至巴郡之墊江特之攻張徴也使李驤與李攀任<lb/>
回李恭屯軍毗橋以備羅尚尚遣軍挑戰驤等破之尚<lb/>
<pb n="KR2d0006_WYG_214-74a"/>
又遣數千人出戰驤又陷破之大獲器甲攻燒其門流<lb/>
進次成都之北尚遣將張興偽降於驤以觀虚實時驤<lb/>
軍不過二千人興夜歸白尚尚遣精勇萬人銜枚随興<lb/>
夜襲驤營李攀逆戰死驤及將士奔于流柵與流并力<lb/>
㢠廻攻尚軍尚軍亂敗還者十一二晉梁州刺史許雄遣<lb/>
軍攻特特陷破之進擊破尚水上軍遂寇成都蜀郡太<lb/>
守徐儉以小城降特以李璜為蜀郡太守以撫之羅尚<lb/>
據大城自守流進屯江西尚懼遣使求和是時蜀人危<lb/>
<pb n="KR2d0006_WYG_214-74b"/>
懼並結村堡請命于特特遣人安撫之益州從事任眀<lb/>
說尚曰特既凶逆侵暴百姓又分人散衆在諸村堡驕<lb/>
怠無備是天亾之也可告諸村密尅期日内外擊之破<lb/>
之必矣尚從之眀先偽降特特問城中虚實眀曰米榖<lb/>
已欲盡但有貨帛耳因求省家特許之眀潛說諸村諸<lb/>
村悉聴命還報尚尚許如期出軍諸村亦許一時赴會<lb/>
二年恵帝遣荆州刺史宋岱建平太守孫阜救尚阜已<lb/>
次徳陽特遣蕩督李璜助任臧距阜尚遣大衆奄襲特<lb/>
<pb n="KR2d0006_WYG_214-75a"/>
營連戰二日衆少不敵特軍大敗收合餘卒引趨新繁<lb/>
尚軍引還特復追之轉戰三十餘里尚出大軍逆戰特<lb/>
軍敗績斬特及李輔李逺皆焚尸傳首洛陽在位二年<lb/>
其子雄僭稱王追諡特景王及僭號追尊曰景皇帝廟<lb/>
號始祖<lb/>
李流字元通特第四弟也少好學便弓馬東羌校尉何<lb/>
攀稱流有賁育之勇舉為東羌督及避地益州刺史趙<lb/>
廞器異之廞之使庠合部衆也流亦招鄊里子弟得數<lb/>
<pb n="KR2d0006_WYG_214-75b"/>
千人庠為廞所殺流從特安慰流人破常俊於緜竹平<lb/>
趙廞於成都朝廷論功拜奮威將軍封武陽侯特之承<lb/>
制也以流為鎮東將軍居東營號為東督䕶特常使流<lb/>
督銳衆與羅尚相持特之陷成都小城使六郡流人分<lb/>
口入城壯勇督領村堡流言於特曰殿下神武已克小<lb/>
城然山藪未集糧仗不多宜録州郡大姓子弟以為質<lb/>
任送付廣漢縶之二營收集猛銳嚴為防衛又書與特<lb/>
司馬上官惇深陳納降若待敵之義特不納特既死蜀<lb/>
<pb n="KR2d0006_WYG_214-76a"/>
人多叛流人大懼流與兄子蕩雄收遺衆還赤祖流保<lb/>
東營蕩雄保北營流自稱大將軍大都督益州牧時宋<lb/>
岱水軍三萬次于墊江前鋒孫阜破徳陽獲特所置守<lb/>
將騫碩太守任臧等退屯涪陵縣羅尚遣督䕶常深軍<lb/>
毗橋牙門左氾黄訇何沖三道攻北營流身率蕩雄攻<lb/>
深柵克之深士衆星散追至成都尚閉門自守蕩馳馬<lb/>
追擊<graphic n="KR2053" url="https://raw.githubusercontent.com/kanripo/KR-Gaiji/master/images/KR2053.png" mimeType="image/png"/>倚矛被傷死流以特蕩並死而岱阜又至甚懼<lb/>
太守李含又勸流降流将從之雄與李驤迭諌不納流<lb/>
<pb n="KR2d0006_WYG_214-76b"/>
遣子世及含子胡質扵阜軍胡兄含子離聞父欲降自<lb/>
梓潼馳還欲諌不及退與雄謀襲阜軍曰若功成事濟<lb/>
約與君三年迭為主雄曰今計可定二翁不從将若之<lb/>
何離曰今當制之若不可制便行大事翁雖是君叔勢<lb/>
不得已老父在君夫復何言雄大喜乃攻尚軍尚保大<lb/>
城雄渡江害汶山太守陳圖遂入郫城流移營據之三<lb/>
蜀百姓並保險結塢城邑皆空流野無所略士衆饑困<lb/>
涪陵人范長生率千餘家依青城山尚參軍涪陵徐轝<lb/>
<pb n="KR2d0006_WYG_214-77a"/>
求為汶山太守欲要結長生等與尚犄角討流尚不許<lb/>
轝怨之求使江西遂降于流說長生等使資給流軍糧<lb/>
長生從之故流軍復振流素重雄有長者之徳每云興<lb/>
吾家者必此人也勅諸子尊奉之流疾篤謂諸將曰驍<lb/>
騎髙眀仁愛識斷多竒固足以濟大事然前軍英雄殆<lb/>
天所相可共受事於前軍以為成都王遂死時年五十<lb/>
六諸將共立雄為主雄僭號追諡流秦文王<lb/>
李庠字元序特第三弟也少以烈氣聞仕郡督郵主簿<lb/>
<pb n="KR2d0006_WYG_214-77b"/>
皆有當官之稱元康四年察孝廉不就後以善騎射舉<lb/>
良將亦不就州以庠才兼文武舉秀異固以疾辭州郡<lb/>
不聴以其名上聞中䕶軍切徴不得已而應之拜中軍<lb/>
騎督弓馬便㨗膂力過人時論方之文鴦以洛陽方亂<lb/>
稱疾去官性在任侠好濟人之難州黨争附之與六郡<lb/>
流人避難梁益道路有饑病者庠常營䕶隐恤振施窮<lb/>
乏大收衆心至蜀趙廞深器之與論兵法無不稱善每<lb/>
謂所親曰李元序盖亦一時之闗張也及將有異志委<lb/>
<pb n="KR2d0006_WYG_214-78a"/>
以心膂之任乃表庠為部曲督使招合六郡壯勇至萬<lb/>
餘人以討叛羌功表庠為威寇將軍假赤幢曲盖封陽<lb/>
泉亭侯賜錢百萬馬五千匹被殺之日六郡士庶莫不<lb/>
流涕時年五十五<lb/>
李雄字仲儁特第三子也母羅氏夢雙虹自門升天一<lb/>
虹中斷既而生蕩後羅氏因汲水忽然如寐又夢大虵<lb/>
繞其身遂有孕十四月而生雄常言吾二子若有先亡<lb/>
在者必大貴蕩竟前死雄身長八尺三寸美容貌少以<lb/>
<pb n="KR2d0006_WYG_214-78b"/>
烈氣聞每周旋鄉里識達之士皆器重之有劉化者道<lb/>
術士也每謂人曰闗隴之士皆當南移李氏子中惟仲<lb/>
儁有竒表終為人主特起兵於蜀承制以雄為前将軍<lb/>
流死雄自稱大都督大將軍益州牧都於郫城羅尚遣<lb/>
將攻雄雄擊走之李驤攻犍為斷尚運道尚軍大餒攻<lb/>
之又急遂留牙門羅特固守尚委城夜遁特開門納雄<lb/>
遂克成都于時雄軍饑甚乃率衆就榖扵郪掘野芋而<lb/>
食之蜀人流散東下江陽南入七郡雄以西山范長生<lb/>
<pb n="KR2d0006_WYG_214-79a"/>
巖居穴處求道養志欲迎立為君而臣之長生固辭雄<lb/>
乃深自挹損不敢稱制事無巨細皆決于李國李離兄<lb/>
弟國等事雄彌謹諸将固請雄即尊位以永興元年僭<lb/>
稱成都王赦其境内建元為建興除晉法約法七章以<lb/>
其叔父驤為太傅兄始為太保折衝李離為太尉建威<lb/>
李雲為司徒翊軍李璜為司空材官李國為太宰其餘<lb/>
拜授各有差追尊其曾祖武曰巴郡桓公祖慕隴西襄<lb/>
王父特成都景王母羅氏曰王太后范長生自山西乗<lb/>
<pb n="KR2d0006_WYG_214-79b"/>
素輿詣成都雄迎之于門執版延坐拜丞相尊曰范賢<lb/>
長生勸雄稱尊號雄於是僭即帝位赦其境内改年曰<lb/>
太武追尊父特曰景帝廟號始祖母羅氏為太后加范<lb/>
長生為天地太師封西山侯復其部曲不豫軍征租稅<lb/>
一入其家雄時建國草創素無法式諸將恃恩各争班<lb/>
位其尚書令閻式上疏曰夫為國制法動尚仍舊漢晉<lb/>
故事惟太尉大司馬執兵太傅太保父兄之官論道之<lb/>
職司徒司空掌五敎九土之差秦置丞相總領萬機漢<lb/>
<pb n="KR2d0006_WYG_214-80a"/>
武之末越以大將軍統政令國業初建凡百未備諸公<lb/>
大將班位有差降而競請施置不與典故相應宜立制<lb/>
度以為楷式雄從之遣李國李雲等率衆二萬寇漢中<lb/>
梁州刺史張殷奔于長安國等陷南鄭盡徙漢中人於<lb/>
蜀先是南土頻嵗饑疫死者十萬計南夷校尉李毅固<lb/>
守不降雄誘建寧夷使討之毅病卒城陷殺壮士三千<lb/>
餘人送婦女千口扵成都時李離據梓潼其部将羅羕<lb/>
張金苟等殺離及閻式以梓潼歸于羅尚尚遣其將向<lb/>
<pb n="KR2d0006_WYG_214-80b"/>
奮屯安漢之宜福以逼雄雄率衆攻奮不克時李國鎮<lb/>
巴西其帳下文碩又殺國以巴西降尚雄乃引歸遣其<lb/>
將張寳襲梓潼陷之㑹羅尚卒巴郡亂李驤攻涪又陷<lb/>
之執梓潼太守譙登遂乗勝進軍討文碩害之雄大恱<lb/>
赦其境内改元曰玉衡雄母羅氏死雄信巫覡之言多<lb/>
有忌諱至欲不𦵏其司空趙肅諫雄乃從之雄欲申三<lb/>
年之禮羣臣固諫雄弗許李驤等固請雄遂起釋服親<lb/>
政是時南得漢嘉涪陵逺人繼至雄扵是下寛大之令<lb/>
<pb n="KR2d0006_WYG_214-81a"/>
降附者皆假復除虚已愛人授用皆得其才益州遂定<lb/>
偽立其妻任氏為皇后氐王楊難敵兄弟為劉曜所破<lb/>
奔葭萌遣子入質隴西賊帥陳安又附之遣李驤征越<lb/>
嶲太守李釗降驤進軍由小會攻寧州刺史王遜遜使<lb/>
其將姚岳悉衆距戰驤軍不利又遇霖雨驤引軍還争<lb/>
濟瀘水士衆多死釗到成都雄待遇甚厚朝廷儀式喪<lb/>
紀之禮皆決扵釗楊難敵之奔葭萌也雄安北李稚厚<lb/>
撫之縱其兄弟還武都難敵遂恃險多為不法稚請討<lb/>
<pb n="KR2d0006_WYG_214-81b"/>
之雄遣中領軍琀及將軍樂次費佗李乾等由白水橋<lb/>
攻下辯征東李壽督琀弟玝攻隂平難敵遣軍距之壽<lb/>
不得進而琀稚長驅至武街難敵遣兵斷其歸道四靣<lb/>
攻之獲琀稚死者數千人琀稚雄兄蕩之子也雄深悼<lb/>
之不食者數日言則流涕深自咎責焉其後將立蕩子<lb/>
班為太子雄有子十餘人羣臣咸欲立雄所生雄曰起<lb/>
兵之初舉手扞頭本不希帝王之業也值天下喪亂晉<lb/>
氏播蕩羣情義舉志濟塗炭而諸君遂見推逼處王公<lb/>
<pb n="KR2d0006_WYG_214-82a"/>
之上本之基業功由先帝吾兄適統丕祚所歸恢懿眀<lb/>
叡殆天所命大事垂克薨于戎陣班姿性仁孝好學夙<lb/>
成必為名器李驤與司徒王逹諌曰先王樹冢適者所<lb/>
以防篡奪之萌不可不慎吴子捨其子而立其弟所以<lb/>
有専諸之禍宋宣不立與夷而立穆公卒有宋督之變<lb/>
猶子之言豈若子也深願陛下思之雄不從竟立班驤<lb/>
退而流涕曰亂自此始矣張駿遣使遺雄書勸去尊號<lb/>
稱藩於晉雄復書謙挹駿重其言使聘相繼巴郡嘗告<lb/>
<pb n="KR2d0006_WYG_214-82b"/>
急云有東軍雄曰吾常慮石勒跋扈侵逼琅邪以為耿<lb/>
耿不圖乃能舉兵使人欣然雄之雅譚多如此類雄以<lb/>
中原喪亂乃頻遣使朝貢與晉穆帝分天下張駿領秦<lb/>
梁先是遣傅潁假道于蜀通表京師雄弗許駿又遣治<lb/>
中從事張淳稱藩于蜀託以假道雄與淳言我乃祖乃<lb/>
父亦是晉臣琅邪若能中興大晉於中夏亦當率衆輔<lb/>
之淳還通表京師天子嘉之語具張駿傳中時李驤死<lb/>
以其子壽為大將軍西夷校尉督征南費黑征東任<graphic n="KR3175" url="https://raw.githubusercontent.com/kanripo/KR-Gaiji/master/images/KR3175.png" mimeType="image/png"/>
<pb n="KR2d0006_WYG_214-83a"/>
攻陷巴東太守楊謙退保建平壽别遣費黑寇建平晉<lb/>
巴東監軍母邱奥退保宜都雄遣李壽攻朱提以費黑<lb/>
卭攀為前鋒又遣鎮南任回征木落分寧州之援寧州<lb/>
刺史尹奉降遂有南中之地雄於是赦其境内使班討<lb/>
平寧州夷以班為撫軍咸和八年雄生瘍於頭六日死<lb/>
時年六十一在位三十年偽諡武帝廟曰太宗墓號安<lb/>
都陵雄性寛厚簡刑約法甚有名稱氐苻成文隗既降<lb/>
復叛手傷雄母及其来也咸釋其罪厚加待納由是夷<lb/>
<pb n="KR2d0006_WYG_214-83b"/>
夏安之威震西土時海内大亂而蜀獨無事故歸之者<lb/>
相尋雄乃興學校置史官聽覽之暇手不釋卷其賦男<lb/>
丁嵗榖三斛女丁半之户調絹不過數丈綿數兩事少<lb/>
役稀百姓富實閭門不閉無相侵盗然雄意在招致逺<lb/>
方國用不足故諸將每進金銀珍寳多有以得官者丞<lb/>
相楊襃諌曰陛下為天下主當網羅四海何有以官買<lb/>
金邪雄遜辭謝之後雄嘗酒醉而推中書令杖太官令<lb/>
襃進曰天子穆穆諸侯皇皇安有天子而為酗也雄即<lb/>
<pb n="KR2d0006_WYG_214-84a"/>
捨之雄無事小出襃於後持矛馳馬過雄雄怪問之對<lb/>
曰夫統天下之重如臣乗惡馬而持矛也急之則慮自<lb/>
傷緩之則懼其失是以馬馳而不制也雄寤即還雄為<lb/>
國無威儀官無禄秩班序不别君子小人服章不殊行<lb/>
軍無號令用兵無部隊戰勝不相讓敗不相救攻城破<lb/>
邑動以虜獲為先此其所以失也<lb/>
班字世文初署平南將軍後立為太子班謙虚博納敬<lb/>
愛儒賢自何㸃李釗班皆師之又引名士王嘏及隴西<lb/>
<pb n="KR2d0006_WYG_214-84b"/>
董融天水文夔等以為賔友每謂融等曰觀周景王太<lb/>
子晉魏太子丕吴太子孫登文章鑒識超然卓絶未嘗<lb/>
不有慙色何古賢之髙朗後人之莫逮也為性汎愛動<lb/>
修軌度時諸李子弟皆尚奢靡而班常戒厲之每朝有<lb/>
大議雄輙令豫之班以古者墾田均平貧富獲所今貴<lb/>
者廣占荒田貧者種殖無地富者以已所餘而賣之此<lb/>
豈王者大均之義乎雄納之及雄寝疾班晝夜侍側雄<lb/>
少數攻戰多被傷夷至是疾甚痕皆膿潰雄子越等惡<lb/>
<pb n="KR2d0006_WYG_214-85a"/>
而逺之班為吮膿殊無難色每嘗藥流涕不脫衣冠其<lb/>
孝誠如此雄死嗣偽位以李壽録尚書事輔政班居中<lb/>
執喪禮政事皆委壽及司徒何㸃尚書令王壊等越時<lb/>
鎮江陽以班非雄所生意甚不平至此奔喪與其弟期<lb/>
密計圖之李玝勸班遣越還江陽以期為梁州刺史鎮<lb/>
葭萌班以未塟不忍遣推誠居厚心無纎介時有白氣<lb/>
二道帶天太史令韓豹奏宫中有隂謀兵氣戒在親戚<lb/>
班不悟咸和九年班因夜哭越殺班於殯宫時年四十<lb/>
<pb n="KR2d0006_WYG_214-85b"/>
七在位一年遂立雄之子期嗣位焉<lb/>
期字世運雄第四子也聰慧好學弱冠能屬文輕財好<lb/>
施虚心招納初為建威將軍雄令諸子及宗室子弟以<lb/>
恩信合衆多者不至數百而期獨致千餘人其所表薦<lb/>
雄多納之故長史列署頗出其門既殺班欲立越為主<lb/>
越以期雄妻任氏所養又多才藝乃讓位扵期於是僭<lb/>
即皇帝位大赦境内改元玉恒誅班弟都使李壽伐都<lb/>
弟玝於涪玝棄城降晉封壽漢王拜梁州刺史東羌校<lb/>
<pb n="KR2d0006_WYG_214-86a"/>
尉中䕶軍録尚書事封兄越建寧王拜相國大將軍録<lb/>
尚書事立妻閻氏為皇后以其衛將軍尹奉為右丞相<lb/>
驃騎將軍尚書令王瓌為司徒期自以謀大事既果輕<lb/>
諸舊臣外則信任尚書令景騫尚書姚華田襃襃無他<lb/>
才藝雄時勸立期故寵待甚厚内則信宦豎許涪等國<lb/>
之刑政希復闗之卿相慶賞威刑皆決數人而已扵是<lb/>
綱維紊矣乃誣其尚書僕射武陵公李載謀反下獄死<lb/>
先是晉建威將軍司馬勲屯漢中期遣李壽攻而陷之<lb/>
<pb n="KR2d0006_WYG_214-86b"/>
遂置守宰戍南鄭雄子覇保並不病而死皆云期鴆殺<lb/>
之於是大臣懐懼人不自安天雨大魚於宫中其色黄<lb/>
又宫中豕犬交期多所誅夷籍没婦女資財以實後庭<lb/>
内外兇兇道路以目諌者獲罪人懐茍免期又鴆殺其<lb/>
安北李攸攸壽之養弟也扵是與越及景騫田襃姚華<lb/>
謀襲壽等欲因燒市橋而發兵期又累遣中常侍許涪<lb/>
至壽所伺其動静及殺攸壽大懼又疑許涪往来之數<lb/>
也乃率歩騎一萬自涪向成都表稱景騫田襃亂政興<lb/>
<pb n="KR2d0006_WYG_214-87a"/>
晉陽之甲以除君側之惡以李奕為先登壽到成都期<lb/>
越不虞其至素不設備壽遂取其城屯兵宫門期遣侍<lb/>
中勞壽壽奏相國建寧王越尚書令河南公景騫尚書<lb/>
田襃姚華中常侍許涪征西將軍李遐及將軍李西等<lb/>
皆懐姦亂政謀傾社稷大逆不道罪合誅滅期從之扵<lb/>
是殺越騫等壽矯任氏令廢期為卭都縣公幽之别宫<lb/>
期歎曰天下主乃當為小縣公不如死也咸康三年自<lb/>
縊而死時年二十五在位三年諡曰幽公及𦵏賜鸞輅<lb/>
<pb n="KR2d0006_WYG_214-87b"/>
九旒餘如王禮雄之子皆為壽所殺<lb/>
壽字武考驤之子也敏而好學雅量豁然少尚禮容異<lb/>
於李氏諸子雄竒其才以為足荷重任拜前將軍督巴<lb/>
西軍事遷征東將軍時年十九聘處士譙秀以為賔客<lb/>
盡其讜言在巴西威恵甚著驤死遷大將軍大都督侍<lb/>
中封扶風公録尚書事征寧州攻圍百餘日悉平諸郡<lb/>
雄大恱封建寧王雄死受遺輔政期立改封漢王食梁<lb/>
州五郡領梁州刺史壽威名逺振深為李越景騫等所<lb/>
<pb n="KR2d0006_WYG_214-88a"/>
憚壽深憂之代李玝屯涪每應期朝覲常自陳邊疆冦<lb/>
警不可曠鎮故得不朝壽又見期越兄弟十餘人年方<lb/>
壯大而並有彊兵懼不自全乃數聘禮巴西龔壯壯雖<lb/>
不應聘數往見壽時岷山崩江水竭壽惡之每問壯以<lb/>
自安之術壯以特殺其父及叔欲假手報仇未有其由<lb/>
因說壽曰節下若能捨小從大以危易安則開國裂土<lb/>
長為諸侯名髙桓文勲流百代矣壽從之隂與長史畧<lb/>
陽羅恒巴西觧思眀共謀據成都稱藩歸順乃誓文武<lb/>
<pb n="KR2d0006_WYG_214-88b"/>
得數千人襲成都克之縱兵虜掠至乃姦略雄女及李<lb/>
氏諸婦多所殘害數日乃定恒與思眀及李奕王利等<lb/>
勸壽稱鎮西將軍益州牧成都王稱藩於晉而任調與<lb/>
司馬蔡興侍中李豔及張烈等勸壽自立壽命筮之占<lb/>
者曰可數年天子調喜曰一日尚為足而况數年乎思<lb/>
眀曰數年天子孰與百世諸侯壽曰朝聞道夕死可矣<lb/>
任侯之言策之上也遂以咸康四年僭即偽位赦其境<lb/>
内改元為漢興以董皎為相國羅恒馬當為股肱李奕<lb/>
<pb n="KR2d0006_WYG_214-89a"/>
任調李閎為爪牙觧思眀為謀主以安車束帛聘龔壮<lb/>
為太師壯固辭特聽縞巾素帶居師友之位拔擢幽滯<lb/>
處之顯列追尊父驤為獻帝母昝氏為太后立妻閻氏<lb/>
為皇后世子勢為太子有告廣漢太守李乾與大臣通<lb/>
謀欲廢壽者壽令其子廣與大臣盟于前殿徙乾漢嘉<lb/>
太守大風暴雨震其端門壽深自悔責命羣司極盡忠<lb/>
言勿拘忌諱遣其散騎常侍王嘏中常侍王廣聘扵石<lb/>
虎先是虎遺壽書欲連横入寇約分天下壽大恱乃大<lb/>
<pb n="KR2d0006_WYG_214-89b"/>
修船艦嚴兵繕甲吏卒皆備糇糧以其尚書令馬當為<lb/>
六軍都督假節鉞營東場大閱軍士七萬餘人舟師泝<lb/>
江而上過城都鼓譟盈江壽登城觀之其羣臣咸曰我<lb/>
國小衆寡吴㑹嶮逺圖之未易觧思眀又切諌懇至壽<lb/>
於是命羣臣議其利害龔壯諫曰陛下與胡通孰如與<lb/>
晉通胡豺狼國也晉既滅不得不北靣事之若與之争<lb/>
天下則彊弱勢異此虞虢之成範已然之眀戒願陛下<lb/>
熟慮之羣臣以壯之言為然叩頭泣諌壽乃止士衆咸<lb/>
<pb n="KR2d0006_WYG_214-90a"/>
稱萬嵗遣其鎮東大將軍李奕征牂柯太守謝恕保城<lb/>
距守者積日不拔㑹奕糧盡引還壽以其太子勢領大<lb/>
將軍録尚書事壽承雄寛儉新行篡奪因循雄政未逞<lb/>
其志欲㑹李閎王嘏從鄴還盛稱虎威彊宫觀美麗鄴<lb/>
中殷實壽又聞虎虐用刑法王遜亦以殺罰御下並能<lb/>
控制邦域壽心欣慕人有小過輙殺以立威又以郊甸<lb/>
未實都邑空虚工匠器械事未充盈乃徙傍郡户三丁<lb/>
已上以實成都興尚方御府發州郡工巧以充之廣修<lb/>
<pb n="KR2d0006_WYG_214-90b"/>
宫室引水入城務於奢侈又廣太學起讌殿百姓疲於<lb/>
使役呼嗟滿道思亂者十室而九矣其左僕射蔡興切<lb/>
諌壽以為誹謗誅之右僕射李嶷數以直言忤㫖壽積<lb/>
忿非一託以他罪下獄殺之壽疾篤常見李期蔡興為<lb/>
祟八年壽死時年四十四在位五年偽諡昭文帝廟曰<lb/>
中宗墓曰安昌陵壽初為王好學愛士庶㡬善道每覽<lb/>
良將賢相建功立事者未嘗不反覆誦之故能征伐四<lb/>
克闢國千里雄既垂心扵上壽亦盡誠於下號為賢相<lb/>
<pb n="KR2d0006_WYG_214-91a"/>
及即偽位之後改立宗廟以父驤為漢始祖廟特雄為<lb/>
大成廟又下書言與期越别族凡諸制度皆有改易公<lb/>
卿以下率用已之僚佐雄時舊臣及六郡士人皆見廢<lb/>
黜壽初病思眀等復議奉王室壽不從李演自越嶲上<lb/>
書勸壽歸正返本釋帝稱王壽怒殺之以威龔壯思眀<lb/>
等壯作詩七篇託言應璩以諷壽壽報曰省詩知意若<lb/>
今人所作賢哲之話言也古人所作死鬼之常辭耳動<lb/>
慕漢武魏眀之所為恥聞父兄時事上書者不得言先<lb/>
<pb n="KR2d0006_WYG_214-91b"/>
世政化自以已勝之也<lb/>
勢字子仁壽之長子也初壽妻閻氏無子驤殺李鳯為<lb/>
壽納鳯女生勢期愛勢姿貌拜翊軍將軍漢王世子勢<lb/>
身長七尺九寸腰帶十四圍善於俯仰時人異之壽死<lb/>
勢嗣偽位赦其境内改元曰太和尊母閻氏為太后妻<lb/>
李氏為皇后太史令韓皓奏熒惑守心以宗廟禮廢勢<lb/>
命羣臣議之其相國董皎侍中王嘏等以為景武昌業<lb/>
獻文承基至親不逺無宜疎絶勢更令祭特雄同號曰<lb/>
<pb n="KR2d0006_WYG_214-92a"/>
漢王勢弟大將軍漢王廣以勢無子求為太弟勢弗許<lb/>
馬當觧思眀以勢兄弟不多若有所廢則益孤危固勸<lb/>
許之勢疑當等與廣有謀遣其太保李奕襲廣扵涪城<lb/>
命董皎收馬當思眀斬之夷其三族貶廣為臨卭侯廣<lb/>
自殺思眀有計謀彊諌諍馬當甚得人心自此之後無<lb/>
復紀綱及諌諍者李奕自晉壽舉兵反之蜀人多有從<lb/>
者衆至數萬勢登城距戰奕單騎突門門者射而殺之<lb/>
衆乃潰散勢既誅奕大赦境内改年嘉寧初蜀土無獠<lb/>
<pb n="KR2d0006_WYG_214-92b"/>
至此始從山而出北至犍為梓潼布在山谷十餘萬落<lb/>
不可禁制大為百姓之患勢既驕吝而性愛財色常殺<lb/>
人而取其妻荒淫不恤國事夷獠叛亂軍守離缺境宇<lb/>
日蹙加之荒儉性多忌害誅殘大臣刑獄濫加人懐危<lb/>
懼斥外父祖臣佐親任左右小人羣小因行威福又常<lb/>
居内少見公卿史官屢陳災譴乃加董皎太師以名位<lb/>
優之實欲與分災眚大司馬桓温率水軍伐勢温次青<lb/>
衣勢大發軍距守又遣李福與昝堅等數千人從山陽<lb/>
<pb n="KR2d0006_WYG_214-93a"/>
趨合水距温謂温從歩道而上諸將皆欲設伏扵江南<lb/>
以待王師昝堅不從率諸軍從江北鴛鴦碕渡向犍為<lb/>
而温從山陽出江南昝堅到犍為方知與温異道乃㢠廻<lb/>
從沙頭津北渡及堅至温已造成都之十里陌昝堅衆<lb/>
自潰温至城下縱火燒其大城諸門勢衆惶懼無復固<lb/>
志其中書監王嘏散騎常侍常璩等勸勢降勢以問侍<lb/>
中馮孚孚言昔吴漢征蜀盡誅公孫氏今晉下書不赦<lb/>
諸李雖降恐無全理勢乃夜出東門與昝堅走至晉壽<lb/>
<pb n="KR2d0006_WYG_214-93b"/>
然後送降文於温曰偽嘉寧二年三月十七日略陽李<lb/>
勢叩頭死罪伏惟大将軍節下先人播流恃險因釁竊<lb/>
有汶蜀勢以闇弱復統末緒偷安荏苒未能改圖猥煩<lb/>
朱軒踐冒險阻將士狂愚干犯天威仰慙俯愧精魂飛<lb/>
散甘受斧鑕以釁軍鼓伏惟大晉天綱恢𢎞澤及四海<lb/>
恩過陽日逼廹倉卒自投草野即日到白水城謹遣私<lb/>
署散騎常侍王㓜奉牋以聞并勅州郡投戈釋杖窮池<lb/>
之魚待命漏刻勢尋輿櫬靣縳軍門温觧其縳焚其櫬<lb/>
<pb n="KR2d0006_WYG_214-94a"/>
遷勢及弟福從兄權親族十餘人于建康封勢歸義侯<lb/>
升平五年死于建康在位五年而敗始李特以恵帝太<lb/>
安元年起兵至此六世凡四十六年以穆帝永和三年<lb/>
滅<lb/>
　　後涼<lb/>
吕光字世眀略陽氐人也其先吕文和漢文帝初自沛<lb/>
避難徙焉世為酉豪父婆樓佐命苻堅官至太尉光生<lb/>
于枋頭夜有神光之異故以光為名年十嵗與諸童免<lb/>
<pb n="KR2d0006_WYG_214-94b"/>
㳺戲邑里為戰陣之法儔類咸推為主部分詳平羣童<lb/>
歎服不樂讀書惟好鷹馬及長身長八尺四寸目重瞳<lb/>
子左肘有肉印沉毅凝重寛簡有大量喜怒不形于色<lb/>
時人莫之識也惟王猛異之曰此非常人言之苻堅舉<lb/>
賢良除羙陽令夷夏愛服遷鷹揚將軍從堅征張平戰<lb/>
于銅壁刺平養子蚝中之自是威名大著苻雙反于秦<lb/>
州堅將楊成世為雙將茍興所敗光與王鍳討之鍳欲<lb/>
速戰光曰興初破成世姦氣漸張宜持重以待其弊興<lb/>
<pb n="KR2d0006_WYG_214-95a"/>
乗勝輕来糧竭必退退而擊之可以破也二旬而興退<lb/>
諸將不知所為光曰揆其姦計必攻榆眉若得榆眉據<lb/>
城斷路資儲復贍非國之利也宜速進師若興攻城尤<lb/>
湏赴救如其奔也彼糧既盡可以滅之鑒從焉果敗興<lb/>
軍從王猛滅慕容暐封都亭侯苻重之鎮洛陽以光為<lb/>
長史及重謀反苻堅聞之曰吕光忠孝方正必不同也<lb/>
馳使命光檻重送之尋入為太子右率甚見敬重蜀人<lb/>
李焉聚衆二萬攻逼益州堅以光為破虜将軍率兵討<lb/>
<pb n="KR2d0006_WYG_214-95b"/>
滅之遷歩兵校尉苻洛反光又擊平之拜驍騎將軍堅<lb/>
既平山東士馬彊盛遂有圖西域之志乃授光使持節<lb/>
都督西討諸軍事率将軍姜飛彭晃杜進康盛等總兵<lb/>
七萬鐵騎五千以討西域以隴西董方馮翊郭抱武威<lb/>
賈䖍𢎞農楊頴為四府佐將堅太子宏執光手曰君器<lb/>
相非常必有大福宜深保愛行至髙昌聞堅寇晉光欲<lb/>
更湏後命部將杜進曰節下受任金方赴機宜速有何<lb/>
不了而更留乎光乃進及流沙三百餘里無水将士失<lb/>
<pb n="KR2d0006_WYG_214-96a"/>
色光曰吾聞李廣利精誠元感飛泉涌出吾等豈獨無<lb/>
感致乎皇天必將有濟諸君不足憂也俄而大雨平地<lb/>
三尺進兵至焉耆其王泥流率其旁國請降龜兹王帛<lb/>
純距光光軍其城南五里為一營深溝髙壘廣設疑兵<lb/>
以木為人被之以甲羅之壘上帛純驅徙城外人入于<lb/>
城中附庸侯王各嬰城自守至是光左臂内脉起成字<lb/>
文曰巨霸營外夜有一黒物大如斷堤摇動有頭角目<lb/>
光若電及眀而雲霧四周遂不復見旦視其處南北五<lb/>
<pb n="KR2d0006_WYG_214-96b"/>
里東西三十餘歩鱗甲隐地之所昭然猶在光笑曰黑<lb/>
龍也俄而雲起西北暴雨滅其跡杜進言扵光曰龍者<lb/>
神獸人君利見之象易曰見龍在田徳施普也斯誠明<lb/>
將軍道合靈和徳符幽顯願將軍勉之以成大慶光有<lb/>
喜色又進攻龜兹城夜夢金象飛越城外光曰此謂佛<lb/>
神去之胡必亡矣光攻城既急帛純乃傾國財寳請救<lb/>
獪胡獪胡弟呐龍侯將馗率騎二十餘萬并引温宿尉<lb/>
湏等國王合七十餘萬以救之胡便弓馬善矛矟鎧如<lb/>
<pb n="KR2d0006_WYG_214-97a"/>
連鏁射不可入以革索為羂䇿馬擲人多有中者衆甚<lb/>
憚之諸將咸欲每營結陣案兵以距之光曰彼衆我寡<lb/>
營又相逺勢分力散非良策也於是遷營相接陣為句<lb/>
鏁之法精騎為㳺軍彌縫其闕戰于城西大敗之斬萬<lb/>
餘級帛純收其珍寳而走王侯降者三十餘國光入其<lb/>
城大饗將士賦詩言志見其宫室壯麗命參軍京兆叚<lb/>
業著龜兹宫賦以譏之胡人奢侈厚於養生家有蒲桃<lb/>
酒或至千斛經十年不敗士卒淪没酒藏者相繼矣諸<lb/>
<pb n="KR2d0006_WYG_214-97b"/>
國憚光威名貢欵屬路乃立帛純弟震為王以安之光<lb/>
撫寧西域威恩甚著桀黠胡王昔所未賔者不逺萬里<lb/>
皆来歸附上漢所賜節傳光皆表而易之堅聞光平西<lb/>
域以為使持節散騎常侍都督玉門已西諸軍事安西<lb/>
將軍西域校尉道絶不通光既平龜兹有留焉之志時<lb/>
始獲鳩摩羅什羅什勸光東還有福地可居光於是大<lb/>
饗文武博議進止衆咸請還光從之以駝二萬餘頭致<lb/>
外國珍寳及竒伎異戲殊禽怪獸千有餘品駿馬萬餘<lb/>
<pb n="KR2d0006_WYG_214-98a"/>
匹而苻堅髙昌太守楊翰說其涼州刺史梁熙距守髙<lb/>
桐伊吾二闗熙不從光至髙昌翰以郡迎降初光聞翰<lb/>
之說惡之又聞苻堅喪敗長安危逼謀欲停師杜進諌<lb/>
曰梁熙文雅有餘機鑒不足終不能納善從說也願不<lb/>
足憂之聞其上下未同宜在速進進而不㨗請受過言<lb/>
之誅光從之及至玉門梁熙傳檄責光擅命還師遣子<lb/>
允與振威姚皓别駕衛翰率衆五萬距光于酒泉光報<lb/>
檄涼州責熙無赴難之誠數其遏歸師之罪遣彭晃杜<lb/>
<pb n="KR2d0006_WYG_214-98b"/>
進姜飛等為前鋒擊允大敗之允輕將麾下數百騎東<lb/>
奔杜進追擒之於是四山胡夷皆来欵附武威太守彭<lb/>
濟執熙請降光入姑臧自領涼州刺史䕶羌校尉表杜<lb/>
進為輔國將軍武威太守封武始侯自餘封拜各有差<lb/>
光主簿尉祐姦佞傾薄人也見棄前朝與彭濟同謀執<lb/>
梁熙光深見寵任乃譛誅南安姚皓天水尹景等名士<lb/>
十餘人逺近頗以此離貳光尋擢祐為寧逺将軍金城<lb/>
太守祐次允吾襲據外城以叛祐從弟随據鸇隂以應<lb/>
<pb n="KR2d0006_WYG_214-99a"/>
之光遣其將魏真討随随敗奔祐光將姜飛又擊敗祐<lb/>
衆祐奔據興城扇動百姓夷夏多從之飛司馬張象參<lb/>
軍郭雅謀殺飛應祐發覺逃奔初苻堅之敗張天錫南<lb/>
奔其世子大豫為長水校尉王穆所匿及堅還長安穆<lb/>
將大豫奔秃髮思復鞬思復鞬送之魏安是月魏安人<lb/>
焦松齊肅張濟等起兵數千迎大豫於揖次陷昌松郡<lb/>
光遣其將杜進討之為大豫所敗大豫遂進逼姑臧求<lb/>
決勝負王穆諌曰呂光糧豐城固甲兵精銳逼之非利<lb/>
<pb n="KR2d0006_WYG_214-99b"/>
不如席卷嶺西厲兵積粟東向而争不及朞年可以平<lb/>
也大豫不從乃遣穆求救於嶺西諸郡建康太守李隰<lb/>
祁連都尉嚴純及閻襲起兵應之大豫進屯城西王穆<lb/>
率衆三萬及思復鞬子奚于等陣于城南光出擊破之<lb/>
斬奚于等二萬餘級光謂諸將曰大豫若用王穆之言<lb/>
恐未可平也諸將曰大豫豈不及此邪皇天欲賛成眀<lb/>
公八百之業故令大豫迷扵良算耳光大恱賜金帛有<lb/>
差大豫自西郡詣臨洮驅略百姓五千餘户保據俱城<lb/>
<pb n="KR2d0006_WYG_214-100a"/>
光將彭晃徐炅攻破之大豫奔廣武穆奔建康廣武人<lb/>
執大豫送之斬于姑臧市光至是始聞苻堅為姚萇所<lb/>
害奮怒哀號三軍縞素大臨于城南偽諡堅曰文昭皇<lb/>
帝長吏百石已上服斬縗三月庶人哭泣三日光於是<lb/>
大赦境内建元曰太安自稱使持節侍中中外大都督<lb/>
督隴右河西諸軍事大將軍領䕶匈奴中郎將涼州牧<lb/>
酒泉公王穆襲據酒泉自稱大將軍涼州牧時榖價踊<lb/>
貴斗直五百人相食死者大半光西平太守康寧自稱<lb/>
<pb n="KR2d0006_WYG_214-100b"/>
匈奴王阻兵以叛光屢遣討之不㨗初光之定河西也<lb/>
杜進有力焉以為輔國將軍武威太守既居都尹權髙<lb/>
一時出入羽儀與光相亞光甥石聰至自闗中光曰中<lb/>
州人言吾政化何如聰曰止知有杜進耳實不聞有舅<lb/>
光黙然因此誅進光後讌羣僚酒酣語及政事時刑法<lb/>
峻重參軍叚業進曰嚴刑重憲非眀王之義也光曰商<lb/>
鞅之法至峻而兼諸侯吴起之術無親而荆蠻以霸何<lb/>
也業曰眀公受天睠命方君臨四海景行堯舜猶懼有<lb/>
<pb n="KR2d0006_WYG_214-101a"/>
弊奈何欲以商申之末法臨道義之神州豈此州士女<lb/>
所望於眀公哉光改容謝之於是下令責躬乃崇寛簡<lb/>
之政其將徐炅與張掖太守彭晃謀叛光遣師討炅炅<lb/>
奔晃晃東結康寧西通王穆光議將討之諸将咸曰今<lb/>
康寧在南阻兵伺隙若大駕西行寧必乗虚出于嶺左<lb/>
晃穆未平康寧復至進退狼狽勢必大危光曰事勢實<lb/>
如卿言今而不往當坐待其来晃穆共相脣齒寧又同<lb/>
惡相救東西交至城外非吾之有若是大事去矣今晃<lb/>
<pb n="KR2d0006_WYG_214-101b"/>
叛逆始爾寧穆與之情契未密及其倉卒取之為易且<lb/>
隆替命也卿勿復言光扵是自率歩騎三萬倍道兼行<lb/>
既至攻之二旬晃將寇顗斬闗納光扵是誅彭晃王穆<lb/>
以其黨索嘏為敦煌太守既而忌其威名率衆攻嘏光<lb/>
聞之謂諸將曰二虜相攻此成擒也光将攻之衆咸以<lb/>
為不可光曰取亂侮亡武之善經不可以累征之勞而<lb/>
失永逸之舉率歩騎二萬攻酒泉克之進次涼興穆引<lb/>
師東還路中衆散穆單騎奔騂馬騂馬令郭文斬首送<lb/>
<pb n="KR2d0006_WYG_214-102a"/>
之是時麟見金澤縣百獸從之光以為已瑞以孝武太<lb/>
元十四年僭即三河王位置百官自丞郎已下赦其境<lb/>
内年號麟嘉光妻石氏子紹弟徳世至自仇池光迎于<lb/>
城東大饗羣臣遣其子左將軍他虎賁中郎将纂討北<lb/>
虜匹勤于三巖山大破之立妻石氏為王妃子紹為世<lb/>
子讌其羣臣于内苑新堂太廟新成追尊其髙祖為敬<lb/>
公曾祖為恭公祖為宣公父為景昭王母曰昭烈妃其<lb/>
中書侍郎楊頴上疏請依三代故事追尊吕望為始祖<lb/>
<pb n="KR2d0006_WYG_214-102b"/>
永為不遷之廟光從之是嵗張掖督郵傅曜考覈屬縣<lb/>
而邱池令尹興殺之投諸空井曜見夢於光曰臣張掖<lb/>
郡小吏案校諸縣而邱池令尹興贓狀狼籍懼臣言之<lb/>
殺臣投於南亭空井中臣衣服形狀如是光寤而猶見<lb/>
久之乃滅遣使覆之如夢光怒殺興著作郎叚業以光<lb/>
未能揚清激濁使賢愚殊貫因療疾于天梯山作表忠<lb/>
詩九歎七諷十六篇以諷焉光覽而恱之南羌彭奚念<lb/>
入攻白土郡尉孫峙退奔興城光遣其南中郎將吕方<lb/>
<pb n="KR2d0006_WYG_214-103a"/>
及其弟右將軍吕寳振威楊範彊弩竇茍討乞伏乾歸<lb/>
于金城方屯河北寳進師濟河為乾歸所敗寳死之虎<lb/>
賁吕纂彊弩竇茍率歩騎五千南討彭奚念戰于盤夷<lb/>
大敗而歸光親討乾歸奚念遣纂及揚武楊軌建忠沮<lb/>
渠羅仇建武梁恭軍于左南奚念大懼於白土津累石<lb/>
為堤以水自固遣精兵一萬距守河津光遣將軍王寳<lb/>
潛趣上津夜度湟河光濟自石堤攻克枹罕奚念單騎<lb/>
奔甘松光振旅而旋初光徙西海郡人於諸郡至是謡<lb/>
<pb n="KR2d0006_WYG_214-103b"/>
曰朔馬心何悲念舊中心勞燕雀何徘徊意欲還故巢<lb/>
頃之遂相扇動復徙之于西河樂都羣議以髙昌雖在<lb/>
西垂地居形勝外接胡虜易生翻覆宜遣子弟鎮之光<lb/>
以子覆為使持節鎮西將軍都督玉門已西諸軍事西<lb/>
域大都䕶鎮髙昌命大臣子弟随之光於是以太元二<lb/>
十一年僭即天王位大赦境内改年龍飛立世子紹為<lb/>
太子諸子弟為公侯者二十人中書令王詳為尚書左<lb/>
僕射叚業等五人為尚書乾歸從弟軻彈来奔光下書<lb/>
<pb n="KR2d0006_WYG_214-104a"/>
曰乾歸狼子野心前後反覆朕方東清秦趙勒銘會稽<lb/>
豈令豎子鴟峙洮南且其兄弟内相離間可乗之機勿<lb/>
過今也其𠡠中外戒嚴朕當親討光於是次于長最使<lb/>
吕纂率楊軌竇苟等歩騎三萬攻金城乾歸率衆二萬<lb/>
救之光遣其将王寳徐炅率騎五千邀之乾歸懼而不<lb/>
進光又遣其將梁恭金石生以甲卒萬餘出陽武下峡<lb/>
與秦州刺史没奕于攻其東光弟天水公延以枹罕之<lb/>
衆攻臨洮武始河闗皆克之吕纂克金城擒乾歸金城<lb/>
<pb n="KR2d0006_WYG_214-104b"/>
太守衛鞬鞬瞋目謂光曰我寧守節斷頭不為降虜也<lb/>
光義而免之乾歸因大震泣歎曰死中求生正在今日<lb/>
也乃縱反間稱乾歸衆潰東奔成紀吕延信之引師輕<lb/>
進延司馬耿稚諌曰乾歸雄勇過人權畧難測破王廣<lb/>
克楊定皆羸師以誘之雖蕞爾小國亦不可輕也困獸<lb/>
猶鬬况乾歸而可望風自散乎且告者視髙而色動必<lb/>
為姦計而今宜部陣而前歩騎相接徐待諸軍大集可<lb/>
一舉滅之延不從與乾歸相遇戰敗死之耿稚及將軍<lb/>
<pb n="KR2d0006_WYG_214-105a"/>
姜顯收集散卒屯于枹罕光還于姑臧光荒耄信䜛殺<lb/>
尚書沮渠羅仇三河太守沮渠麴粥羅仇弟子䝉遜叛<lb/>
光殺中田䕶軍馬邃攻陷臨松郡屯兵金山大為百姓<lb/>
之患䝉遜從兄男成先為將軍守晉昌聞䝉遜起兵逃<lb/>
奔貲虜扇動諸夷衆至數千進攻福禄建安寧戎䕶軍<lb/>
趙䇿擊敗之男成退屯樂涫吕纂敗䝉遜于忽谷酒泉<lb/>
太守壘澄率將軍趙䇿趙陵歩騎萬餘討男成于樂涫<lb/>
戰敗澄䇿死之男成退攻建康說太守叚業曰吕氏政<lb/>
<pb n="KR2d0006_WYG_214-105b"/>
衰權臣擅命刑罰失中人不堪役一州之地叛者連城<lb/>
瓦觧之形昭然在目百姓嗷然無所宗附府君豈可以<lb/>
盖世之才而立忠於垂亡之世男成等既唱大義欲屈<lb/>
府君撫臨鄙州使塗炭之餘䝉来蘇之恵業不從相持<lb/>
二旬而外救不至郡人髙逵史恵等言扵業曰今孤城<lb/>
獨立臺無救援府君雖心過田單而地非即墨宜思髙<lb/>
算轉禍為福業先與光侍中房晷僕射王詳不平慮不<lb/>
自容乃許之男成等推業為大都督龍驤大將軍涼州<lb/>
<pb n="KR2d0006_WYG_214-106a"/>
牧建康公光命吕纂討業沮渠䝉遜進屯臨洮為業聲<lb/>
勢戰于合離纂師大敗光散騎常侍太常郭黁眀天文<lb/>
善占候謂王詳曰於天文涼之分野將有大兵主上老<lb/>
病太子沖闇纂等凶武一旦不諱必有難作以吾二人<lb/>
久居内要常有不善之言恐禍及人深宜慮之田胡王<lb/>
氣乞機部衆最彊二苑之人多其故衆吾今與公唱義<lb/>
推機為主則二苑之衆盡我有也克城之後徐更圖之<lb/>
詳以為然夜燒光洪範門二苑之衆皆附之詳為内應<lb/>
<pb n="KR2d0006_WYG_214-106b"/>
事發光誅之黁遂據東苑以叛光馳使召纂諸將勸纂<lb/>
曰業聞師廻必躡軍後若潛師夜還庶無後患矣纂曰<lb/>
業雖憑城阻衆無雄畧之才若夜潛還張其姦志乃遣<lb/>
使告業曰郭黁作亂吾今還都卿能決者可出戰扵是<lb/>
引還業不敢出纂司馬楊統謂其從兄桓曰郭黁眀善<lb/>
天文起兵其當有以京城之外非復朝廷之有纂今還<lb/>
都復何所補統請除纂勒兵推兄為盟主西襲吕𢎞據<lb/>
張掖以號令諸郡亦千載一時也桓怒曰吾聞臣子之<lb/>
<pb n="KR2d0006_WYG_214-107a"/>
事君親有隕無二吾未有包胥存救之効豈可安榮其<lb/>
禄亂增其難乎吕宗若敗吾為𢎞演矣統懼至番禾遂<lb/>
奔郭黁黁遣軍邀纂于白石纂大敗光西安太守石元<lb/>
良率歩騎五千赴難與纂擊黁軍破之遂入于姑臧黁<lb/>
之叛也得光孫八人于東苑及軍敗恚甚悉投之于鋒<lb/>
刄之上枝分節觧飲血盟衆衆皆掩目不忍視之黁悠<lb/>
然自若黁推後將軍楊軌為盟主軌自稱大將軍涼州<lb/>
牧西平公吕纂擊黁将王斐于城西大破之自是黁勢<lb/>
<pb n="KR2d0006_WYG_214-107b"/>
漸衰光遺楊軌書責以大義軌不答率歩騎二萬北赴<lb/>
郭黁至姑臧壘於城北軌以士馬之盛議欲大决成敗<lb/>
黁每以天文裁之吕𢎞為叚業所逼光遣吕纂迎之軌<lb/>
謀於衆曰吕𢎞精兵一萬若與光合則敵彊我弱養獸<lb/>
不討將為後患遂率兵邀纂纂擊敗之郭黁聞軌敗東<lb/>
走魏安遂奔于乞伏乾歸楊軌聞黁走南奔廉川光疾<lb/>
甚立其太子紹為天王自號太上皇帝以吕纂為太尉<lb/>
吕𢎞為司徒謂紹曰吾疾病惟増恐將不濟三寇闚𨵦<lb/>
<pb n="KR2d0006_WYG_214-108a"/>
迭伺國隙吾終之後使纂統六軍𢎞管朝政汝恭已無<lb/>
為委重二兄庶可以濟若内相猜貳釁起蕭墻則晉趙<lb/>
之變旦夕至矣又謂纂𢎞曰永業才非撥亂直以正嫡<lb/>
有常猥居元首今外有彊寇人心未寧汝兄弟緝穆則<lb/>
貽厥萬世若内自相圖則禍不旋踵纂𢎞泣曰不敢有<lb/>
二心光以安帝隆安三年死時年六十三在位十年偽<lb/>
諡懿武皇帝廟號太祖墓號髙陵<lb/>
纂字永緒光之庶長子也少便弓馬好鷹犬苻堅時入<lb/>
<pb n="KR2d0006_WYG_214-108b"/>
太學不好讀書惟以交結公侯聲樂為務及堅亂西奔<lb/>
上邽轉至姑臧拜虎賁中郎將封太原公光死吕紹祕<lb/>
不發喪纂排閤入哭盡哀而出紹懼為纂所害以位譲<lb/>
之曰兄功髙年長宜承大統願兄勿疑纂曰臣雖年長<lb/>
陛下國之冢嫡不可以私愛而亂大倫紹固以讓纂纂<lb/>
不許之及紹嗣偽位吕超言於紹曰纂統戎積年威震<lb/>
内外臨喪不哀歩髙視逺觀其舉止亂常恐成大變宜<lb/>
早除之以安社稷紹曰先帝顧命音猶在耳兄弟至親<lb/>
<pb n="KR2d0006_WYG_214-109a"/>
豈有此乎吾弱年而荷大任方賴二兄以寧家國縱其<lb/>
圖我我視死如歸終不忍有此意也卿慎勿過言超曰<lb/>
纂威名素盛安忍無親今不圖之後必噬臍矣紹曰吾<lb/>
每念袁尚兄弟未嘗不痛心忘寢食寧坐而死豈忍行<lb/>
之超曰聖人稱知機其神陛下臨機不斷臣見大事去<lb/>
矣既而纂見紹於湛露堂超執刄侍紹目纂請收之紹<lb/>
弗許初光欲立𢎞為世子㑹聞紹在仇池乃止𢎞由是<lb/>
有憾於紹遣尚書姜紀密告纂曰先帝登遐主上闇弱<lb/>
<pb n="KR2d0006_WYG_214-109b"/>
兄總攝内外威恩被于遐邇輙欲逺追廢昌邑之義以<lb/>
兄為中宗何如纂於是夜率壯士數百踰北城攻廣夏<lb/>
門𢎞率東苑之衆斫洪範門左衛齊從守融眀觀逆問<lb/>
之曰誰也衆曰太原公從曰國有大故主上新立太原<lb/>
公行不由道夜入禁城將為亂邪因抽劍直前斫纂中<lb/>
額纂左右擒之纂曰義士也勿殺紹遣虎賁中郎將吕<lb/>
開率其禁兵距戰於端門驍騎吕超率卒二千赴之衆<lb/>
素憚纂悉皆潰散纂入自青角門升於謙光殿紹登紫<lb/>
<pb n="KR2d0006_WYG_214-110a"/>
閣自殺吕超出奔廣武纂憚𢎞兵彊勸𢎞即位𢎞曰自<lb/>
以紹弟也而承大統衆心不順是以違先帝遺𠡠慙負<lb/>
黄泉今復越兄而立何靣目以視息世間大兄長且賢<lb/>
威名振于二賊宜速即大位以安國家纂以隆安四年<lb/>
遂僭即天王位大赦境内改元為咸寧諡紹為隐王以<lb/>
𢎞為使持節侍中大都督都督中外諸軍事大司馬車<lb/>
騎大將軍司𨽻校尉録尚書事改封番禾郡公其餘封<lb/>
拜各有差纂謂齊從曰卿前斫我一何甚也從泣曰隐<lb/>
<pb n="KR2d0006_WYG_214-110b"/>
王先帝所立陛下雖應天順時而㣲心未逹惟恐陛下<lb/>
不死何謂甚也纂嘉其忠善遇之纂遣使謂征東吕方<lb/>
曰超實忠臣義勇可嘉但不識經國大體權變之宜方<lb/>
賴其忠節誕濟世難可以此意諭之超上疏陳謝纂復<lb/>
其爵位吕𢎞自以功名崇重恐不為纂所容纂亦深忌<lb/>
之𢎞遂起兵東苑刦尹文楊桓以為謀主請宗爕俱行<lb/>
爕曰老臣受先帝大恩位為列棘不能隕身授命死有<lb/>
餘罪而復從殿下親為戎首者豈天地所容乎且智不<lb/>
<pb n="KR2d0006_WYG_214-111a"/>
能謀衆不足恃將焉用之𢎞曰君為義士我為亂臣乃<lb/>
率兵攻纂纂遣其將焦辨擊𢎞𢎞衆潰出奔廣武纂縱<lb/>
兵大掠以東苑婦女賞軍𢎞之妻子亦為士卒所辱纂<lb/>
笑謂羣臣曰今日之戰何如其侍中房晷對曰天禍涼<lb/>
室釁起戚藩先帝始崩隐王幽逼山陵甫訖大司馬驚<lb/>
疑肆逆京邑交兵友于接刃雖𢎞自取夷滅亦由陛下<lb/>
無棠棣之義宜考己責躬以謝百姓而反縱兵大掠幽<lb/>
辱士女釁自由𢎞百姓何罪且𢎞妻陛下之弟婦也𢎞<lb/>
<pb n="KR2d0006_WYG_214-111b"/>
女陛下之姪女也奈何使無賴小人辱為婢妾天地神<lb/>
眀豈忍見此遂歔欷悲泣纂改容謝之召𢎞妻及男女<lb/>
于東宫厚撫之吕方執𢎞繫獄馳使告纂纂遣力士康<lb/>
龍拉殺之是月立其妻楊氏為皇后以楊氏父桓為散<lb/>
騎常侍尚書左僕射涼都尹封金城侯纂將伐秃髪利<lb/>
鹿孤中書令楊頴諫曰夫起師動衆必參之天人苟非<lb/>
其時聖賢所不為秃髪利鹿孤上下用命國未有釁不<lb/>
可以伐宜繕甲養銳勸課農殖待可乗之機然後一舉<lb/>
<pb n="KR2d0006_WYG_214-112a"/>
蕩滅比年多事公私罄竭不深根固本恐為患將来願<lb/>
抑赫斯之怒思萬全之算纂不從度浩舋河為鹿孤弟<lb/>
傉檀所敗遂西襲張掖姜紀諌曰方今盛夏百姓廢農<lb/>
所利既少所喪者多若師至嶺西虜必乗虚寇抄都下<lb/>
宜且㢠廻師以為後圖纂曰虜無大志聞朕西征正可自<lb/>
固耳今速襲之可以得志遂圍張掖畧地建康聞傉檀<lb/>
寇姑臧乃還即序胡安據盗發張駿墓見駿貌如生得<lb/>
真珠簏琉璃榼白玉樽赤玉簫紫玉笛珊瑚鞭馬腦鍾<lb/>
<pb n="KR2d0006_WYG_214-112b"/>
水陸竒珍不可勝紀纂誅安據黨五十餘家遣使弔祭<lb/>
駿并繕修其墓道士句摩羅耆婆言於纂曰潛龍屢出<lb/>
豕犬見妖將有下人謀上之禍宜增修徳政以答天戒<lb/>
纂納之耆婆即羅什之别名也纂㳺田無度荒耽酒色<lb/>
其太常楊頴切諌纂曰朕之罪也不有貞亮之士誰匡<lb/>
邪僻之君然昬虐自任終不能改常與左右因醉馳獵<lb/>
於坑澗之間殿中侍御史王囘中書侍郎王儒復叩馬<lb/>
以諌纂不納纂番禾太守吕超擅伐鮮卑思盤思盤遣<lb/>
<pb n="KR2d0006_WYG_214-113a"/>
弟乞珍訴超於纂纂召超將盤入朝超至姑臧大懼自<lb/>
結於殿中監杜尚纂見超怒曰卿恃兄弟桓桓欲欺吾<lb/>
也要當斬卿然後天下可定超頓首不敢纂因引超及<lb/>
其諸臣讌于内殿吕隆屢勸纂酒已至昬醉乗歩輓車<lb/>
將超等㳺于内至琨華堂東閤車不得過纂親將竇川<lb/>
駱騰倚劍於壁推車過閤超取劍擊纂纂下車擒超超<lb/>
刺纂洞胷奔于宣徳堂川騰與超格戰超殺之纂妻楊<lb/>
氏命禁兵討超杜尚約兵舍仗將軍魏益多入斬纂首<lb/>
<pb n="KR2d0006_WYG_214-113b"/>
以徇曰纂違先帝之命殺害太子荒耽酒獵昵近小人<lb/>
輕害忠良以百姓為草芥番禾太守超以骨肉之親懼<lb/>
社稷顛覆已除之矣上以安宗廟下為太子報仇凡我<lb/>
士庶同兹休慶偽巴西公吕他隴西公吕緯時在北城<lb/>
或說緯曰超陵天逆上士衆不附眀公以懿弟之親投<lb/>
戈而起姜紀焦辨在南城楊桓田誠在東苑皆我之黨<lb/>
也何慮不濟緯乃嚴兵謂他曰隆超弑逆所宜擊之昔<lb/>
田恒之亂孔子鄰國之臣猶抗言于哀公况今蕭墻有<lb/>
<pb n="KR2d0006_WYG_214-114a"/>
難而可坐觀乎他將從之他妻梁氏止之曰緯超俱兄<lb/>
弟之子何為舍超助緯而為禍首乎他謂緯曰超事已<lb/>
立據武庫擁精兵圖之為難且吾老矣無能為也超聞<lb/>
而登城告他曰纂信䜛言将滅超兄弟超以身命之切<lb/>
且懼社稷覆亡故出萬死之計為國家唱義叔父當有<lb/>
以亮之超弟邈有寵於緯說緯曰纂殘國破家誅戮兄<lb/>
弟隆超此舉應天人之心正欲尊立眀公耳先帝之子<lb/>
眀公為長四海顒顒人無異議隆超雖不逹臧否終不<lb/>
<pb n="KR2d0006_WYG_214-114b"/>
以孽代宗更圖異望也願公勿疑緯信之與隆超結盟<lb/>
單馬入城超執而殺之初纂嘗與鳩摩羅什棊殺羅什<lb/>
子曰斫胡奴頭羅什曰不斫胡奴頭胡奴斫人頭超小<lb/>
字胡奴竟以殺纂纂在位三年以元興元年死隆既篡<lb/>
位偽諡纂靈皇帝墓號白石陵<lb/>
隆字永基光弟寳之子也美姿貌善騎射光末拜北部<lb/>
䕶軍稍歴顯位有聲稱超既殺纂讓位於隆隆有難色<lb/>
超曰今猶乗龍上天豈可中下隆以安帝元興元年遂<lb/>
<pb n="KR2d0006_WYG_214-115a"/>
僭即天王位超先以番禾得小鼎以為神瑞大赦改元<lb/>
為神鼎追尊父寳為文皇帝母衛氏為皇太后妻楊氏<lb/>
為皇后以弟超有佐命之勲拜使持節侍中都督中外<lb/>
諸軍事輔國大將軍司隸校尉録尚書事封安定公隆<lb/>
多殺豪望以立威名内外囂然人不自固魏安人焦朗<lb/>
遣使說姚興將姚碩徳曰吕氏因秦之亂制命此州自<lb/>
武皇棄世諸子競尋干戈徳刑不恤殘暴是先饑饉流<lb/>
亡死者大半惟泣訴昊天而精誠無感伏惟眀公道邁<lb/>
<pb n="KR2d0006_WYG_214-115b"/>
前賢任尊分陕宜兼弱攻昧經畧此方救生靈之沉溺<lb/>
布徽政于玉門篡奪之際為功不難遣妻子為質碩徳<lb/>
遂率衆至姑臧其部將姚國方言於碩徳曰今懸師三<lb/>
千後無繼援師之難也宜曜勁鋒示其威武彼以我逺<lb/>
来必決死距戰可一舉而平碩徳從之吕超出戰大敗<lb/>
遁還隆收集離散嬰城固守時熒惑犯帝座有羣雀鬬<lb/>
于太廟死者數萬東人多謀外叛將軍魏益多又唱動<lb/>
羣心乃謀殺隆超事發誅之死者三百餘家於是羣臣<lb/>
<pb n="KR2d0006_WYG_214-116a"/>
表求與姚興通好隆弗許吕超諌曰通塞有時艱泰相<lb/>
襲孫權屈身於魏譙周勸主迎降豈非大丈夫哉勢屈<lb/>
故也天錫承七世之資樹恩百載虎旅十萬謀臣盈朝<lb/>
秦師臨境識者導以見機而愎諌自専社稷為墟前鍳<lb/>
不逺我之元龜也何惜尺書單使不以危易安且令卑<lb/>
辭以退敵然後内修徳政廢興由人未損大略隆曰吾<lb/>
雖常人屬當家國之重不能嗣守成基保安社稷以太<lb/>
祖之業委之於人何靣目見先帝於地下超曰應龍以<lb/>
<pb n="KR2d0006_WYG_214-116b"/>
屈伸為靈大人以知機為羙今連兵積嵗資儲内盡彊<lb/>
寇外逼百姓嗷然無餬口之寄假使張陳韓白亦無如<lb/>
之何陛下宜思權變大綱割區區常慮苟卜世有期不<lb/>
在和好若天命去矣宗族可全隆從之乃請降碩徳表<lb/>
隆為使持節鎮西大將軍涼州刺史建康公於是遣母<lb/>
弟愛子文武舊臣慕容筑楊頴史難閻松等五十餘家<lb/>
質于長安碩徳乃還姚興謀臣皆曰隆籍伯父餘資制<lb/>
命河外今雖饑窘尚能自支若将来豐贍終非國有涼<lb/>
<pb n="KR2d0006_WYG_214-117a"/>
州險絶世難先違道清後順不如因其饑弊而取之興<lb/>
乃遣使来觀虚實沮渠䝉遜又伐隆隆擊敗之䝉遜請<lb/>
和結盟留榖萬餘斛以振饑人姑臧榖價踊貴斗直錢<lb/>
五千文人相食餓死者十餘萬口城門書閉樵採路絶<lb/>
百姓請出城乞為夷虜奴婢者日有數百隆懼沮動人<lb/>
情盡坑之於是積尸盈于衢路秃髪傉檀及䝉遜頻来<lb/>
伐之隆以二寇之逼也遣超率騎二百多齎珍寳請迎<lb/>
于姚興興乃遣其將齊難等歩騎四萬迎之難至姑臧<lb/>
<pb n="KR2d0006_WYG_214-117b"/>
隆素車白馬迎于道旁使吕允告光廟曰陛下徃運神<lb/>
略開建西夏徳被蒼生威振遐裔枝嗣不臧迭相篡弑<lb/>
二虜交逼將歸東京謹與陛下奉訣於此歔欷慟泣酸<lb/>
感興軍隆率户一萬随難東遷至長安興以隆為散騎<lb/>
常侍公如故超為安定太守文武三十餘人皆擢叙之<lb/>
其後隆坐與子弼謀反為興所誅吕光以孝武太元十<lb/>
二年定涼州十五年僭立至隆凡十有三載以安帝元<lb/>
興三年滅<lb/>
<pb n="KR2d0006_WYG_214-118a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2d0006_WYG_214-118b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　通志卷一百九十<lb/>
</p>
<p>
</p>
  </div>
</body>
</text>
</TEI>