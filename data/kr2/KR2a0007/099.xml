<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>前漢書卷九十九上</head> <lb/>
    <p>
<pb n="KR2a0007_WYG_099-1a"/>
欽定四庫全書<lb/>
　前漢書卷九十九上<lb/>
　　漢　　蘭　　臺　　令　　史班　固撰<lb/>
　　唐正議大夫行秘書少監琅邪縣開國子顔師古注<lb/>
　王莽𫝊第六十九上<lb/>
王莽字巨君孝元皇后之弟子也元后父及兄弟皆以<lb/>
元成世封侯居位輔政家凡九侯五大司馬語在元后<lb/>
傳<hi>師古曰外戚𫝊言十侯此云九者以鳳本嗣禁為侯</hi>唯莽父曼蚤死不侯<hi>師古曰蚤</hi>
<pb n="KR2a0007_WYG_099-1b"/>
<hi>古早字</hi>莽羣兄弟皆將軍五侯子乗時侈靡<hi>師古曰乗因也因貴盛之</hi>
<hi>時</hi>以輿馬聲色佚遊相髙<hi>師古曰佚字與逸同</hi>莽獨孤貧因折節<lb/>
為恭儉受禮經師事沛郡陳參勤身博學被服如儒生<lb/>
<hi>師古曰被音皮義反</hi>事母及寡嫂養孤兄子行甚敕備<hi>師古曰敕整也</hi>又<lb/>
外交英俊内事諸父曲有禮意陽朔中世父大將軍鳳<lb/>
病<hi>師古曰謂伯父也以居長嫡而繼統也</hi>莽侍疾親甞藥亂首垢面不解<lb/>
衣帶連月鳳且死以託太后及帝拜為黄門郎遷射聲<lb/>
校尉久之叔父成都侯商上書願分户邑以封莽及長<lb/>
<pb n="KR2a0007_WYG_099-2a"/>
樂少府戴崇侍中金渉胡騎校尉箕閎上谷都尉陽並<lb/>
中郎陳湯皆當世名士咸為莽言上由是賢莽永始元<lb/>
年封莽為新都侯國南陽新野之都鄉千五百户遷騎<lb/>
都尉光祿大夫侍中宿衛謹敕爵位益尊節操愈謙𣪚<lb/>
輿馬衣裘振施賓客<hi>師古曰振舉也</hi>家無所餘收贍名士交結<lb/>
將相卿大夫甚衆故在位更推薦之<hi>師古曰更音工衡反</hi>游者為<lb/>
之談說虚譽隆洽傾其諸父矣敢為激發之行處之不<lb/>
慙恧<hi>師古曰激急動也恧愧也激音工歴反恧音女六反</hi>莽兄永為諸曺蚤死有<lb/>
<pb n="KR2a0007_WYG_099-2b"/>
子光莽使學博士門下莽休沐出振車騎<hi>師古曰振整也一曰振張</hi>
<hi>起也</hi>奉羊酒勞遺其師恩施下竟同學<hi>師古曰竟周徧也</hi>諸生縱<lb/>
觀長老歎息光年小於莽子宇莽使同日内婦賔客滿<lb/>
堂須臾一人言太夫人苦某痛當飲某藥比客罷者數<lb/>
起焉<hi>師古曰比音必寐反數音所角反</hi>嘗私買侍婢昆弟或頗聞知莽<lb/>
因曰後將軍朱子元無子<hi>師古曰謂朱博</hi>莽聞此兒種宜子<hi>師古</hi>
<hi>曰此兒謂所買婢也</hi>為買之即日以婢奉子元其匿情求名如此<lb/>
是時太后姊子淳于長以材能為九卿先進在莽右<hi>師古</hi>
<pb n="KR2a0007_WYG_099-3a"/>
<hi>曰名位居其右在前也</hi>莽隂求其罪過因大司馬曲陽侯根白之<lb/>
長伏誅莽以獲忠直語在長𫝊根因乞骸骨薦莽自代<lb/>
上遂擢為大司馬是嵗綏和元年也年三十八矣莽既<lb/>
㧞出同列繼四父而輔政<hi>師古曰鳳商音根四人皆為大司馬而莽之諸父也</hi>欲<lb/>
令名譽過前人遂克已不倦聘諸賢良<hi>○宋祁曰聘諸當作聘請</hi>以<lb/>
為掾史賞賜邑錢悉以享士愈為儉約母病公卿列侯<lb/>
遣夫人問疾莽妻迎之衣不曵地布蔽膝見之者以為<lb/>
僮使問知其夫人皆驚輔政嵗餘成帝崩哀帝即位尊<lb/>
<pb n="KR2a0007_WYG_099-3b"/>
皇太后為太皇太后太后詔莽就第避帝外家莽上疏<lb/>
乞骸骨哀帝遣尚書令詔莽曰先帝委政於君而棄羣<lb/>
臣朕得奉宗廟誠嘉與君同心合意今君移病求退<hi>師古</hi>
<hi>曰移書言病也一曰以病而移居也</hi>以著朕之不能奉順先帝之意<hi>師古曰著</hi>
<hi>明也</hi>朕甚悲傷焉已詔尚書待君奏事又遣丞相孔光大<lb/>
司空何武左將軍師丹衛尉𫝊喜白太后曰皇帝聞太<lb/>
后詔甚悲大司馬即不起皇帝即不敢聽政太后復令<lb/>
莽視事時哀帝祖母定陶傅太后母丁姬在髙昌侯董<lb/>
<pb n="KR2a0007_WYG_099-4a"/>
宏上書言春秋之義母以子貴丁姬宜上尊號莽與師<lb/>
丹共劾宏誤朝不道語在丹傳後日未央宫置酒内者<lb/>
令為傅太后張幄坐於太皇太后坐旁<hi>師古曰坐並音材卧反</hi>莽<lb/>
案行責内者令曰定陶太后藩妾何以得與至尊並徹<lb/>
去更設坐傅太后聞之大怒不肯㑹重怨恚莽<hi>師古曰會謂至</hi>
<hi>置酒所也重音直用反</hi>莽復乞骸骨哀帝賜莽黄金五百斤安車<lb/>
駟馬罷就第公卿大夫多稱之者上乃加㤙寵置使家<lb/>
中黄門<hi>蘇林曰使黄門在其家中為使令</hi>十日一賜餐下詔曰新都侯<lb/>
<pb n="KR2a0007_WYG_099-4b"/>
莽憂勞國家執義堅固朕庶㡬與為治太皇太后詔莽<lb/>
就第朕甚閔焉其以黄郵聚户三百五十益封莽<hi>服䖍曰黄</hi>
<hi>郵在南陽棘陽縣○宋祁曰郵說文曰郵境上行書舎也倉頡篇曰郵過書之官也廣雅曰驛也益封莽别本</hi>
<hi>越本無莽字</hi>位特進給事中朝朔望見禮如三公<hi>師古曰見天子之禮</hi>
<hi>也見音胡電反</hi>車駕乗綠車從<hi>師古曰綠車皇孫之車天子出行令莽乗之以從所以寵也</hi>
後二嵗傅太后丁姬皆稱尊號丞相朱博奏莽前不廣<lb/>
尊尊之義抑貶尊號虧損孝道當伏顯戮幸䝉赦令不<lb/>
宜有爵土請免為庶人上曰以莽與太皇太后有屬勿<lb/>
<pb n="KR2a0007_WYG_099-5a"/>
免遣就國莽杜門自守其中子獲殺奴<hi>師古曰獲者莽子之名也今書</hi>
<hi>本有作護字者流俗所改耳</hi>莽切責獲令自殺在國三嵗吏上書冤<lb/>
訟莽者以百數<hi>師古曰言其合管朝政不當就國也○宋祁曰吏字下當有民字</hi>元夀<lb/>
元年日食賢良周護宋崇等對䇿深訟莽功徳上於是<lb/>
徴莽始莽就國南陽太守以莽貴重選門下掾宛孔休<lb/>
守新都相<hi>師古曰姓孔名休宛縣人</hi>休謁見莽莽盡禮自納休亦聞<lb/>
其名與相答後莽疾休候之莽縁恩意進其玉具寳劍<lb/>
欲以為好<hi>師古曰結歡好也音呼到反</hi>休不肯受莽因曰誠見君面<lb/>
<pb n="KR2a0007_WYG_099-5b"/>
有瘢<hi>師古曰瘢創痕也痕音下㤙反</hi>羙玉可以滅瘢欲獻其瑑耳<hi>○宋祁曰</hi>
<hi>耳字當刪</hi>即解其瑑<hi>服䖍曰瑑音衛蘇林曰劒鼻也師古曰瑑字本作璏從玉彘聲後轉寫者訛也</hi>
<hi>瑑自雕瑑字耳音篆也</hi>休復辭讓莽曰君嫌其賈邪<hi>師古曰賈讀曰價言其所</hi>
<hi>有價值也</hi>遂椎碎之<hi>師古曰椎音直追反其字從木</hi>自裹以進休休乃受及<lb/>
莽徴去欲見休休稱疾不見莽還京師嵗餘哀帝崩無<lb/>
子而傅太后丁太后皆先薨太皇太后即日駕之未央<lb/>
宫收取璽綬遣使者馳召莽詔尚書諸發兵符節百官<lb/>
奏事中黄門期門兵皆屬莽莽白大司馬髙安侯董賢<lb/>
<pb n="KR2a0007_WYG_099-6a"/>
年少不合衆心收印綬賢即日自殺太后詔公卿舉可<lb/>
大司馬者大司徒孔光大司空彭宣舉莽前將軍何武<lb/>
後將軍公孫祿互相舉太后拜莽為大司馬與議立嗣<lb/>
安陽侯王舜莽之從弟其人脩飭<hi>師古曰飭讀與敕同敕整也</hi>太后<lb/>
所信愛也莽白以舜為車騎將軍使迎中山王奉成帝<lb/>
後是為孝平皇帝帝年九嵗太后臨朝稱制委政於莽<lb/>
莽白趙氏前害皇子傅氏驕僭遂廢孝成趙皇后孝哀<lb/>
傅皇后皆令自殺語在外戚𫝊莽以大司徒孔光名儒<lb/>
<pb n="KR2a0007_WYG_099-6b"/>
相三主太后所敬天下信之於是盛尊事光引光女壻<lb/>
甄邯為侍中奉車都尉諸哀帝外戚及大臣居位素所<lb/>
不說者<hi>師古曰說讀曰恱</hi>莽皆傅致其罪<hi>師古曰傅讀曰附附益而引致之令入罪</hi>
為請奏令邯持與光光素畏慎不敢不上之莽白太后<lb/>
輙可其奏於是前將軍何武後將軍公孫禄坐互相舉<lb/>
免丁傅及董賢親屬皆免官爵徙逺方紅陽侯立太后<lb/>
親弟雖不居位莽以諸父内敬憚之畏立從容言太后<lb/>
令已不得肆意乃復令光奏立舊惡前知定陵侯淳于<lb/>
<pb n="KR2a0007_WYG_099-7a"/>
長犯大逆罪多受其賂為言誤朝<hi>師古曰妄稱譽之誤惑朝廷也</hi>後白<lb/>
以官婢楊寄私子為皇子衆言曰吕氏少帝復出紛紛<lb/>
為天下所疑難以示來世成襁褓之功請遣立就國太<lb/>
后不聽莽曰今漢家衰比世無嗣<hi>師古曰比頻也</hi>太后獨代幼<lb/>
主統政誠可畏懼力用公正先天下尚恐不從<hi>師古曰力勉力</hi>
今以私恩逆大臣議如此羣下傾邪亂從此起宜可且<lb/>
遣就國安後復徴召之<hi>師古曰安猶徐也</hi>太后不得已遣立就<lb/>
國莽之所以脅持上下皆此類也於是附順者㧞擢忤<lb/>
<pb n="KR2a0007_WYG_099-7b"/>
恨者誅滅王舜王邑為腹心甄豐甄邯主撃斷平晏領<lb/>
機事劉歆典文章孫建為爪牙豐子尋歆子棻<hi>師古曰棻或作</hi>
<hi>
                        <graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>字音扶云反</hi>涿郡崔發南陽陳崇皆以材能幸於莽莽色厲<lb/>
而言之<hi>師古曰外示凛厲之色而假為方直之言○宋祁曰而言之當作而言方</hi>欲有所為<lb/>
微見風采<hi>師古曰見音胡電反</hi>黨與承其指意而顯奏之莽稽首<lb/>
涕泣固推讓焉上以惑太后下用示信於衆庶始風益<lb/>
州令塞外蠻夷獻白雉<hi>師古曰風讀曰諷下皆類此</hi>元始元年正月<lb/>
莽白太后下詔以白雉薦宗廟羣臣因奏言太后委任<lb/>
<pb n="KR2a0007_WYG_099-8a"/>
大司馬莽定䇿安宗廟故大司馬霍光有安宗廟之功<lb/>
益封三萬户疇其爵邑比蕭相國莽宜如光故事太后<lb/>
問公卿曰<hi>○宋祁曰問字上當有召字</hi>誠以大司馬有大功當著之<lb/>
邪<hi>師古曰著眀也</hi>將以骨肉故欲異之也於是羣臣乃盛陳莽<lb/>
功徳致周成白雉之瑞千載同符聖王之法臣有大功<lb/>
則生有美號故周公及身在而託號於周莽有定國安<lb/>
漢家之大功宜賜號曰安漢公益户疇爵邑上應古制<lb/>
下準行事<hi>○劉敞曰行事即已行之事</hi>以順天心太后詔尚書具其<lb/>
<pb n="KR2a0007_WYG_099-8b"/>
事莽上書言臣與孔光王舜甄豐甄邯共定䇿今願獨<lb/>
條光等功賞寢置臣莽勿随輩列甄邯白太后下詔曰<lb/>
無偏無黨王道蕩蕩<hi>師古曰尚書洪範之言也蕩蕩廣平之貌也故引之</hi>屬有親<lb/>
者義不得阿君有安宗廟之功不可以骨肉故蔽隱不<lb/>
揚君其勿辭莽復上書讓太后詔謁者引莽待殿東廂<lb/>
莽稱疾不肯入太后使尚書令恂詔之曰君以選故而<lb/>
辭以疾<hi>師古曰選善也國家欲襃其善加號疇邑乃以疾辭</hi>君任重不可闕以時<lb/>
亟起<hi>師古曰亟急也音居力反</hi>莽遂固辭太后復使長信太僕閎承<lb/>
<pb n="KR2a0007_WYG_099-9a"/>
制召莽莽固稱疾左右白太后宜勿奪莽意但條孔光<lb/>
等莽乃肯起太后下詔曰太傅博山侯光宿衛四世世<lb/>
為傅相忠孝仁篤行義顯著建議定䇿益封萬户以光<lb/>
為太師與四輔之政<hi>師古曰與讀曰豫</hi>車騎將軍安陽侯舜積<lb/>
累仁孝使迎中山王折衝萬里功徳茂著益封萬户以<lb/>
舜為太保左將軍光禄勲豐宿衛三世忠信仁篤<hi>師古曰篤</hi>
<hi>厚也</hi>使迎中山王輔導共養以安宗廟<hi>師古曰共音居用反養音弋亮反</hi>
封豐為廣陽侯食邑五千户以豐為少傅皆授四輔之<lb/>
<pb n="KR2a0007_WYG_099-9b"/>
職疇其爵邑各賜第一區侍中奉車都尉邯宿衛勤勞<lb/>
建議定䇿封邯為承陽侯食邑二千四百户<hi>師古曰承音蒸</hi>四<lb/>
人既受賞莽尚未起羣臣復上言莽雖克讓朝所宜章<lb/>
以時加賞眀重元功無使百僚元元失望太后乃下詔<lb/>
曰大司馬新都侯莽三世為三公典周公之職建萬世<lb/>
䇿功徳為忠臣宗化流海内逺人慕義越裳氏重譯獻<lb/>
白雉<hi>○宋祁曰熙寧監本越本無裳字</hi>其以召陵新息二縣户二萬八<lb/>
千益封莽復其後嗣疇其爵邑<hi>師古曰復音扶目反</hi>封功如蕭相<lb/>
<pb n="KR2a0007_WYG_099-10a"/>
國<hi>○宋祁曰邵本云封加如蕭相國劉敞曰封字衍</hi>以莽為太傅幹四輔之事<lb/>
號曰安漢公以故蕭相國甲第為安漢公第定著於令<lb/>
𫝊之無窮於是莽為惶恐不得已而起受䇿䇿曰漢危<lb/>
無嗣而公定之四輔之職三公之任而公幹之羣僚衆<lb/>
位而公宰之功徳茂著宗廟以安蓋白雉之瑞周成象<lb/>
焉<hi>師古曰言莽致白雉之瑞有周公相成王之象</hi>故賜嘉號曰安漢公輔翼于<lb/>
帝期於致平<hi>師古曰致太平</hi>毋違朕意莽受太傅安漢公號讓<lb/>
還益封疇爵邑事云願須百姓家給然後加賞<hi>師古曰給足也</hi>
<pb n="KR2a0007_WYG_099-10b"/>
<hi>家給家家給足</hi>羣公復爭太后詔曰公自期百姓家給是以聽<lb/>
之其令公奉舎人賞賜皆倍故<hi>師古曰奉所食之奉也舎人私府吏員也倍故</hi>
<hi>數多於故各一倍也奉音扶用反</hi>百姓家給人足大司徒大司空以聞<lb/>
莽復讓不受而建言宜立諸侯王後及髙祖以来功臣<lb/>
子孫大者封侯或賜爵闗内侯食邑然後及諸在位各<lb/>
有第序上尊宗廟増加禮樂下恵士民鰥寡恩澤之政<lb/>
無所不施語在平紀莽既說衆意<hi>師古曰說讀曰悅</hi>又欲專斷<lb/>
知太后猒政乃風公卿<hi>師古曰風讀曰諷</hi>奏言往者吏以功次<lb/>
<pb n="KR2a0007_WYG_099-11a"/>
遷至二千石及州部所舉茂材異等吏率多不稱宜皆<lb/>
見安漢公又太后不宜親省小事令太后下詔曰皇帝<lb/>
幼年朕且統政比加元服<hi>師古曰比至平帝加元服以来太后且統政也比音必寐</hi>
<hi>反○宋祁曰元服下當有者字</hi>今衆事煩碎朕春秋髙精氣不堪殆非<lb/>
所以安躬體而育養皇帝者也故選忠賢立四輔羣下<lb/>
勸職永以康寧孔子曰巍巍乎舜禹之有天下而不與<lb/>
焉<hi>師古曰論語載孔子之言也巍巍髙貌也言舜禹之治天下委任賢臣以成其功而不身親其事也與讀</hi>
<hi>曰豫</hi>自今以来惟封爵乃以聞他事安漢公四輔平决州<lb/>
<pb n="KR2a0007_WYG_099-11b"/>
牧二千石及茂材吏初除奏事者輙引入至近署對安<lb/>
漢公考故官問新職以知其稱否於是莽人人延問致<lb/>
宻恩意厚加贈送其不合指顯奏免之權與人主侔矣<lb/>
莽欲以虚名說太后<hi>師古曰說讀曰悅</hi>白言親承前孝哀丁傅<lb/>
奢侈之後百姓未贍者多太后宜且衣繒練頗損膳以<lb/>
視天下<hi>師古曰繒練謂帛無文者視讀曰示</hi>莽因上書願出錢百萬獻田<lb/>
三十頃付大司農助給貧民於是公卿皆慕效焉莽帥<lb/>
羣臣奏言陛下春秋尊久衣重練減御膳誠非所以輔<lb/>
<pb n="KR2a0007_WYG_099-12a"/>
精氣育皇帝安宗廟也臣莽數叩頭省戸下白爭未見<lb/>
許今幸賴陛下徳澤間者風雨時甘露降神芝生蓂莢<lb/>
朱草嘉禾休徴同時並至<hi>師古曰休美也徵證也</hi>臣莽等不勝大<lb/>
願願陛下愛精休神闊略思慮<hi>師古曰闊寛也略簡也</hi>遵帝王之<lb/>
常服復大官之法膳使臣子各得盡驩心備其養惟哀<lb/>
省察莽又令太后下詔曰蓋聞母后之義思不出乎門<lb/>
閾<hi>師古曰閾門橛也音域○宋祁曰監本無門字</hi>國不䝉佑皇帝年在襁褓未<lb/>
任親政戰戰兢兢懼於宗廟之不安國家之大綱微朕<lb/>
<pb n="KR2a0007_WYG_099-12b"/>
孰當統之<hi>師古曰微無也</hi>是以孔子見南子周公居攝盖權時<lb/>
也<hi>師古曰南子衛靈公夫人孔子欲說靈公以治道故見南子也</hi>勤身極思憂勞未綏<lb/>
故國奢則視之以儉<hi>師古曰視讀曰示</hi>矯枉者過其正而朕不<lb/>
身帥將謂天下何夙夜夢想五榖豐孰百姓家給比皇<lb/>
帝加元服委政而授焉<hi>師古曰比音必寐反</hi>今誠未皇于輕靡而<lb/>
備味<hi>師古曰皇暇也靡細也</hi>庶㡬與百僚有成其勗之㢤<hi>師古曰朂勉也</hi>
每有水旱莽輙素食<hi>師古曰素食即菜食也解在霍光𫝊</hi>左右以白太后<lb/>
遣使者詔莽曰聞公菜食憂民深矣今秋幸孰公勤於<lb/>
<pb n="KR2a0007_WYG_099-13a"/>
職以時食肉愛身為國莽念中國已平惟四夷未有異<lb/>
乃遣使者齎黄金幣帛重賂匈奴單于使上書言聞中<lb/>
國譏二名故名囊知牙斯今更名知慕從聖制又遣王<lb/>
昭君女須卜居次入侍所以誑耀媚事太后下至旁側<lb/>
長御方故萬端莽既尊重欲以女配帝為皇后以固其<lb/>
權奏言皇帝即位三年長秋宮未建液廷媵未充<hi>師古曰液</hi>
<hi>與掖同音古字通用</hi>乃者國家之難本從亡嗣配取不正請考論<lb/>
五經定取禮<hi>師古曰取皆讀曰娶</hi>正十二女之義以廣繼嗣博采<lb/>
<pb n="KR2a0007_WYG_099-13b"/>
二王後及周公孔子世列侯在長安者適子女<hi>師古曰適讀曰</hi>
<hi>嫡嫡妻所生女也</hi>事下有司上衆女名王氏女多在選中者莽<lb/>
恐其與己女爭即上言身亡徳子材下不宜與衆女並<lb/>
采太后以為至誠乃下詔曰王氏女朕之外家其勿采<lb/>
庶民諸生郎吏以上守闕上書者日千餘人公卿大夫<lb/>
或詣廷中或伏省戸下咸言明詔聖徳巍巍如彼安漢<lb/>
公盛勲堂堂若此今當立后獨奈何廢公女天下安所<lb/>
歸命願得公女為天下母莽遣長史以下分部曉止公<lb/>
<pb n="KR2a0007_WYG_099-14a"/>
卿及諸生<hi>師古曰分音扶問反</hi>而上書者愈甚太后不得已聴公<lb/>
卿采莽女莽復自白宜博選衆女公卿爭曰不宜采諸<lb/>
女以貳正統<hi>師古曰言皇后之位當在莽女也</hi>莽白願見女太后遣長<lb/>
樂少府宗正尚書令納采見女還奏言公女漸漬徳化<lb/>
有窈窕之容<hi>師古曰窈窕幽閑也</hi>宜承天序奉祭祀有詔遣大司<lb/>
徒大司空䇿告宗廟雜加卜筮皆曰兆遇金水王相卦<lb/>
遇父母得位<hi>孟康曰金水相生也張晏曰金王則水相也遇父母謂泰卦乾下坤上天下於地是</hi>
<hi>配享之卦師古曰王音于放反○劉攽曰予謂但言父母得位安知是泰卦乎</hi>所謂康強之占<lb/>
<pb n="KR2a0007_WYG_099-14b"/>
逢吉之符也信鄉侯佟上言<hi>師古曰王子侯表清河綱王子豹始封新鄉侯傳爵</hi>
<hi>至曽孫佟王莽簒位賜姓王即謂此也而此傳作信鄉侯古者新信同音故耳佟音徒冬反</hi>春秋天<lb/>
子將娶於紀則襃紀子稱侯<hi>師古曰解在外戚恩澤侯表也</hi>安漢公國<lb/>
未稱古制<hi>師古曰稱副也音尺孕反其下亦同</hi>事下有司皆曰古者天子<lb/>
封后父百里尊而不臣以重宗廟孝之至也佟言應禮<lb/>
可許請以新野田二萬五千六百頃益封莽滿百里莽<lb/>
謝曰臣莽子女誠不足以配至尊復聴衆議益封臣莽<lb/>
伏自惟念得託肺腑獲爵土如使子女誠能奉稱聖徳<lb/>
<pb n="KR2a0007_WYG_099-15a"/>
臣莽國邑足以共朝貢<hi>師古曰共讀曰供</hi>不須復加益地之寵<lb/>
願歸所益太后許之有司奏故事聘皇后黄金二萬斤<lb/>
為錢二萬萬莽深辭讓受四千萬而以其三千三百萬<lb/>
予十一媵家羣臣復言今皇后受聘踰羣妾亡㡬<hi>師古曰亡</hi>
<hi>㡬不多也亡讀曰無㡬音居豈反其下並同</hi>有詔復益二千三百萬合為三<lb/>
千萬莽復以其千萬分予九族貧者陳崇時為大司徒<lb/>
司直與張敞孫竦相善竦者博通士為崇草奏稱莽功<lb/>
徳<hi>師古曰草謂創立其文也</hi>崇奏之曰竊見安漢公自初束脩<hi>師古曰束</hi>
<pb n="KR2a0007_WYG_099-15b"/>
<hi>脩謂初學官之時</hi>值世俗隆奢麗之時䝉兩宫厚骨肉之寵<hi>師古</hi>
<hi>曰兩宫謂成帝及太后</hi>被諸父赫赫之光<hi>師古曰被音皮義反</hi>財饒埶足亡<lb/>
所牾意<hi>師古曰牾逆也無人能逆其意也牾音五故反</hi>然而折節行仁克心履<lb/>
禮拂世矯俗確然特立<hi>師古曰拂違也矯正也拂音弗</hi>惡衣惡食陋車<lb/>
駑馬妃匹無二閨門之内孝友之徳衆莫不聞清靜樂<lb/>
道温良下士<hi>師古曰下音胡嫁反</hi>恵于故舊篤于師友孔子曰未<lb/>
若貧而樂富而好禮<hi>師古曰論語子貢問曰貧而無諂富而無驕何如孔子曰可也未若</hi>
<hi>貧而樂富而好禮者也</hi>公之謂矣及為侍中故定陵侯淳于長有<lb/>
<pb n="KR2a0007_WYG_099-16a"/>
大逆罪公不敢私建白誅討<hi>師古曰首言其事也</hi>周公誅管蔡季<lb/>
子鴆叔牙<hi>師古曰解並在前</hi>公之謂矣是以孝成皇帝命公大<lb/>
司馬委以國統孝哀即位髙昌侯董宏希指求美造作<lb/>
二統<hi>晉灼曰欲令丁姬為帝太后也</hi>公手劾之以定大綱建白定陶太<lb/>
后不宜在乗輿幄坐<hi>師古曰坐音才卧反</hi>以眀國體詩曰柔亦不<lb/>
茹剛亦不吐不侮鰥寡不畏彊圉<hi>師古曰大雅烝民之詩美仲山甫之徳茹</hi>
<hi>食也強圉強梁圉扞也○宋祁曰監本越本無不侮鰥寡四字</hi>公之謂矣深執謙退推<lb/>
誠讓位定陶太后欲立僭號憚彼面刺幄坐之義佞惑<lb/>
<pb n="KR2a0007_WYG_099-16b"/>
之雄朱博之疇懲此長宏手劾之事上下一心䜛賊交<lb/>
亂詭辟制度遂成簒號<hi>師古曰詭違也辟讀曰僻</hi>斥逐仁賢誅殘戚<lb/>
屬而公被胥原之訴逺去就國<hi>應劭曰胥原子胥屈原也師古曰逺去朝廷而</hi>
<hi>就其侯國</hi>朝政崩壊綱紀廢弛危亡之禍不隧如髪<hi>師古曰弛解也</hi>
<hi>音式爾反隧音直類反</hi>詩云人之云亡邦國殄顇<hi>師古曰大雅瞻仰之詩也殄盡</hi>
<hi>也顇病也言為政不善賢人奔亡矣天下邦國盡困病也顇與悴同音才醉反</hi>公之謂矣當此<lb/>
之時宫亡儲主董賢據重加以傅氏有女之援<hi>師古曰謂哀帝</hi>
<hi>傅皇后</hi>皆自知得罪天下結讐中山<hi>張晏曰傅太后譖中山馮太后陷以祝詛</hi>
<pb n="KR2a0007_WYG_099-17a"/>
<hi>之罪</hi>則必同憂斷金相翼<hi>師古曰引易繫辭二人同心其利斷金翼助也</hi>藉假遺<lb/>
詔頻用賞誅先除所憚急引所附遂誣往冤更徴逺屬<lb/>
事埶張見其不難矣<hi>師古曰言哀帝既崩丁傅董賢欲稱遺詔樹立黨親共立幼主以據</hi>
<hi>國權也逺屬國之宗室疎逺者也○宋祁曰徴字當作懲其字下當有然字矣字當刪</hi>賴公立入<lb/>
即時退賢及其黨親當此之時公運獨見之明奮亡前<lb/>
之威<hi>師古曰無前謂無有敢當之者</hi>盱衡厲色振揚武怒<hi>孟康曰眉上曰衡盱衡舉</hi>
<hi>眉揚目也師古曰盱音許于反</hi>乗其未堅厭其未發<hi>師古曰厭音一渉反</hi>震起機<lb/>
動敵人摧折雖有賁育不及持刺<hi>師古曰孟賁夏育皆古勇士也持刺謂持</hi>
<pb n="KR2a0007_WYG_099-17b"/>
<hi>兵刃以刺</hi>雖有樗里不及回知<hi>師古曰樗里子名疾秦恵王之弟也為秦相時人號曰智</hi>
<hi>嚢</hi>雖有鬼谷不及造次<hi>師古曰鬼谷先生蘇秦之師善談說</hi>是故董賢喪<lb/>
其魂魄遂自絞殺人不還踵日不移晷<hi>師古曰還讀曰旋晷景也言其</hi>
<hi>速疾</hi>霍然四除更為寧朝非陛下莫引立公非公莫克此<lb/>
禍詩云惟師尚父時惟鷹揚亮彼武王<hi>師古曰大雅大明之詩也師尚</hi>
<hi>父太公也亮助也言太公武毅若鷹之飛揚佐助武王以克殷也</hi>孔子曰敏則有功<hi>師古</hi>
<hi>曰論語載孔子對子張之言也敏疾也言應事疾速乃能成功</hi>公之謂矣於是公乃白<lb/>
内故泗水相豐斄令邯<hi>師古曰甄豐甄邯也斄讀曰邰</hi>與大司徒光<hi>○宋</hi>
<pb n="KR2a0007_WYG_099-18a"/>
<hi>祁曰徒當作馬</hi>車騎將軍舜建定社稷奉節東迎皆以功徳受<lb/>
封益土為國名臣書曰知人則哲<hi>師古曰虞書咎繇謨之辭也哲智也</hi>公<lb/>
之謂也公卿咸歎公徳同盛公勲皆以周公為比<hi>師古曰比</hi>
<hi>音必寐反</hi>宜賜號安漢公益封二縣公皆不受𫝊曰申包胥<lb/>
不受存楚之報晏平仲不受輔齊之封<hi>師古曰申包胥楚大夫也吳師</hi>
<hi>入郢楚昭王出奔包胥如秦乞師秦出師以救楚昭王反國欲賞包胥辭曰吾為君也非為身也遂不受晏平</hi>
<hi>仲齊大夫晏嬰也以道佐齊景公景公欲封之讓而不受</hi>孔子曰能以禮讓為國乎<lb/>
何有<hi>師古曰論語載孔子之言也解在董仲舒𫝊</hi>公之謂也將為皇帝定立<lb/>
<pb n="KR2a0007_WYG_099-18b"/>
妃后有司上名公女為首公深辭讓廹不得已然後受<lb/>
詔父子之親天性自然欲其榮貴甚於為身皇后之尊<lb/>
侔於天子當時之㑹千載希有然而公惟國家之統揖<lb/>
大福之恩<hi>師古曰揖謂讓而不當也</hi>事事謙退動而固辭書曰舜讓<lb/>
于徳不嗣<hi>書曰虞書舜典之辭言舜自讓徳薄不足以繼帝堯之事也</hi>公之謂矣自<lb/>
公受䇿以至于今斖斖翼翼日新其徳<hi>師古曰斖斖勉也翼翼敬也斖</hi>
<hi>音武匪反</hi>増脩雅素以命下國□儉隆約以矯世俗<hi>師古曰□退也</hi>
<hi>矯正也□音千旬反其字從彳</hi>割財損家以帥羣下彌躬執平以逮公<lb/>
<pb n="KR2a0007_WYG_099-19a"/>
卿<hi>師古曰彌讀與弭同</hi>教子尊學以隆國化僮奴衣布馬不秣榖<lb/>
食飲之用不過凡庶詩云溫溫恭人如集于木<hi>師古曰小雅小</hi>
<hi>宛之詩温温柔貌也如集于木恐堕墜耳</hi>孔子曰食無求飽居無求安<hi>師古曰論</hi>
<hi>語載孔子之言也謂君子好學樂道故志不在安飽</hi>公之謂矣克身自約糴食逮<lb/>
給<hi>師古曰纔得粗及僅足而已</hi>物物卬市日闋亡儲<hi>師古曰物物卬市言其衣食所</hi>
<hi>須皆買之於市不自營作而不奪工商利也闋盡也日闋言當日即盡不蓄積也卬音牛向反闋音空穴反</hi>
又上書歸孝哀皇帝所益封邑入金錢獻田殫盡舊業<lb/>
為衆倡始<hi>師古曰倡音尺尚反</hi>於是小大鄉和承風從化<hi>師古曰鄉讀曰</hi>
<pb n="KR2a0007_WYG_099-19b"/>
<hi>嚮</hi>外則王公列侯内則帷幄侍御翕然同時各竭所有<lb/>
或入金錢或獻田畝以振貧窮收贍不足者昔令尹子<lb/>
文朝不及夕魯公儀子不茹園葵<hi>張晏曰令尹子文自毁其家以紓楚國之</hi>
<hi>難仕而逃祿朝不及夕也師古曰子文楚令尹鬭榖於菟也公儀子魯國相公儀休也㧞其園葵不奪園夫之</hi>
<hi>利食菜曰茹音人諸反</hi>公之謂矣開門延士下及白屋<hi>師古曰白屋謂庶人</hi>
<hi>以白茅覆屋者也</hi>婁省朝政<hi>師古曰婁古屢字</hi>綜管衆治親見牧守以<lb/>
下考迹雅素審知白黒詩云夙夜匪解以事一人<hi>師古曰大</hi>
<hi>雅烝民之詩也一人天子也解讀曰懈</hi>易曰終日乾乾夕惕若厲<hi>師古曰乾卦九</hi>
<pb n="KR2a0007_WYG_099-20a"/>
<hi>三爻辭也乾乾自彊之意惕懼也厲病也</hi>公之謂矣比三世為三公再奉送<lb/>
大行<hi>師古曰比頻也</hi>秉冢宰職填安國家<hi>師古曰填音竹刃反</hi>四海輻湊<lb/>
靡不得所書曰納于大麓烈風雷雨不迷<hi>師古曰虞書舜典叙舜之</hi>
<hi>徳麓録也言堯使舜大錄萬機之政一曰山足曰麓言舜有聖徳雖遇雷風不迷惑也</hi>公之謂矣<lb/>
此皆上世之所鮮<hi>師古曰鮮音先踐反</hi>禹稷之所難而公包其終<lb/>
始一以貫之<hi>師古曰論語稱孔子謂曽子曰參乎吾道一以貫之謂忠恕</hi>可謂備矣<lb/>
是以三年之間化行如神嘉瑞疉累豈非陛下知人之<lb/>
效得賢之致哉故非獨君之受命也臣之生亦不虚矣<lb/>
<pb n="KR2a0007_WYG_099-20b"/>
是以伯禹錫元圭周公受郊祀<hi>師古曰尚書禹貢云禹錫元圭吿厥成功言賞</hi>
<hi>治水功成也禮記明堂位曰成王幼弱周公踐天子之位以治天下七年乃致政於成王成王以周公為有勲</hi>
<hi>勞於天下封周公於曲阜地方七百里革車千乗命魯公世世祀周公以天子禮樂是以魯君孟春乗大輅旂</hi>
<hi>十有二旒日月之章祀帝於郊配以后稷天子之禮也</hi>蓋以達天之使不敢擅天<lb/>
之功也<hi>師古曰言天降賢材以助王者王者當申逹其用而不敢自専</hi>揆公徳行為天<lb/>
下紀<hi>師古曰揆度也紀理也</hi>觀公功勲為萬世基基成而賞不配<lb/>
紀立而襃不副<hi>師古曰配對也</hi>誠非所以厚國家順天心也髙<lb/>
皇帝襃賞元功相國蕭何邑户既倍又䝉殊禮奏事不<lb/>
<pb n="KR2a0007_WYG_099-21a"/>
名入殿不趨封其親屬十有餘人樂善無厭班賞亡遴<lb/>
<hi>師古曰遴與吝同</hi>茍有一䇿即必爵之是故公孫戎位在充郎<lb/>
選繇旄頭壹眀樊噲封二千户<hi>孟康曰公孫戎奴也髙帝時為旄頭郎晉灼曰</hi>
<hi>楚漢春秋上東圍項羽聞樊噲反旄頭公孫戎明之卒不反封戎二千户師古曰此公孫戎耳非戎奴也戎奴</hi>
<hi>自武帝時人孟說誤矣繇讀與由同</hi>孝文皇帝襃賞絳侯益封萬户賜黄<lb/>
金五千斤孝武皇帝䘏録軍功裂三萬户以封衛青青<lb/>
子三人或在襁褓皆為通侯孝宣皇帝顯著霍光増戸<lb/>
命疇封者三人延及兄孫夫絳侯即因漢藩之固杖朱<lb/>
<pb n="KR2a0007_WYG_099-21b"/>
虚之鯁依諸將之遞據相扶之埶其事雖醜要不能遂<lb/>
<hi>李竒曰言勃之功不遂而霍光據席常任也晉灼曰醜衆也言勃欲誅諸吕其事雖衆要不能以吕后在時而</hi>
<hi>遂意也師古曰二說皆非也遞繞也謂相圍繞也言絳侯之時漢家外有藩屏盤石之固内有朱虚骨鯁之強</hi>
<hi>諸将同心圍繞扶翼吕氏之黨雖欲作亂心懐醜惡事必不成言勃之功不足多也遞音滯</hi>霍光即<lb/>
席常任之重乗大媵之威未嘗遭時不行陷假離朝<hi>服䖍</hi>
<hi>曰言光未嘗陷假不遇而離去朝也莽嘗退就國是陷假也師古曰假升也陷假者被陷害而去所升之位也</hi>
<hi>韋昭曰陷隧也假音下下猶瘕也</hi>朝之執事無非同類割斷歴久統政<lb/>
曠世雖曰有功所因亦易然猶有計䇿不審過徴之累<lb/>
<pb n="KR2a0007_WYG_099-22a"/>
<hi>師古曰光誤徴昌邑王不得其人也累音力瑞反</hi>及至青戎摽末之功<hi>服䖍曰摽音刀</hi>
<hi>末之摽謂衛青公孫戎也師古曰摽音匹遥反○宋祁曰予案字林摽刀削末銅也音匹么反</hi>一言之<lb/>
勞然猶皆䝉邱山之賞課功絳霍造之與因也比於青<lb/>
戎地之與天也而公又有宰治之效乃當上與伯禹周<lb/>
公等盛齊隆兼其襃賞豈特與若云者同日而論哉<hi>師古</hi>
<hi>曰若云謂若向者所云絳霍青戎也</hi>然曽不得䝉青等之厚臣誠惑之臣<lb/>
聞功亡原者賞不限徳亡首者襃不檢<hi>師古曰無原謂不可測其本原</hi>
<hi>也無首謂無出其上者也檢局也</hi>是故成王之於周公也度百里之限<lb/>
<pb n="KR2a0007_WYG_099-22b"/>
<hi>師古曰度亦踰越也</hi>越九錫之檢開七百里之宇<hi>師古曰解並見前</hi>兼商<lb/>
奄之民<hi>師古曰商奄二國名</hi>賜以附庸殷民六族<hi>師古曰謂條氏徐氏蕭氏索氏</hi>
<hi>長勺氏尾勺氏也</hi>大路大旂<hi>師古曰解巳見前</hi>封父之繁弱夏后之璜<lb/>
<hi>師古曰封父古諸侯也繁弱大弓名也半璧曰璜父讀曰甫</hi>祝宗卜史<hi>師古曰太祝太宗太卜太</hi>
<hi>史凡四官</hi>備物典䇿<hi>師古曰既有備物而加之䇿書也一曰典䇿春秋之制也</hi>官司彞器<lb/>
<hi>師古曰官司百官也彛器常用之器也一曰彞祭宗廟酒器也周禮有六彞彞法也言器有所法象之貌耳</hi>
白牡之牲<hi>師古曰眀堂位曰季夏六月以禘禮祀周公於太廟牲用白牡</hi>郊望之禮<hi>師古</hi>
<hi>曰郊即祀上帝于郊也望謂望山川而祭之也</hi>王曰叔父建爾元子<hi>師古曰魯頌閟宫之</hi>
<pb n="KR2a0007_WYG_099-23a"/>
<hi>詩曰王曰叔父建爾元子俾侯于魯謂命周公以封伯禽而為魯公也</hi>子父俱延拜而受<lb/>
之<hi>師古曰謂周公拜前魯公拜後</hi>可謂不檢亡原者矣非特止此六子<lb/>
皆封<hi>師古曰周公六子伯禽之弟也</hi>詩曰亡言不讐亡徳不報<hi>師古曰大雅抑</hi>
<hi>之詩也讐用也有善言則用之有徳者必報之一曰讐對也賞當其言也</hi>報當如之不如非<lb/>
報也<hi>服䖍曰報賞當如其徳不如徳者非報也</hi>近觀行事髙祖之約非劉氏<lb/>
不王然而番君得王長沙下詔稱忠定著於令<hi>師古曰謂吳芮</hi>
<hi>也解在芮傳番音蒲河反</hi>眀有大信不拘於制也春秋晉悼公用魏<lb/>
絳之䇿諸夏服從鄭伯獻樂悼公於是以半賜之絳深<lb/>
<pb n="KR2a0007_WYG_099-23b"/>
辭讓晉侯曰微子寡人不能濟河夫賞國之典不可廢<lb/>
也子其受之魏絳於是有金石之樂春秋善之<hi>師古曰事見左</hi>
<hi>傳襄十一年㣲無也</hi>取其臣竭忠以辭功君知臣以遂賞也今陛<lb/>
下既知公有周公功徳不行成王之襃賞<hi>○宋祁曰徳字下當有而</hi>
<hi>字</hi>遂聴公之固辭不顧春秋之眀義則民臣何稱萬世<lb/>
何述誠非所以為國也臣愚以為宜恢公國令如周公<lb/>
<hi>師古曰恢大也</hi>建立公子令如伯禽所賜之品亦皆如之諸子<lb/>
之封皆如六子即羣下較然輸忠黎庶昭然感徳<hi>師古曰較</hi>
<pb n="KR2a0007_WYG_099-24a"/>
<hi>明貌也○宋祁曰輸浙本作諭下文輸同</hi>臣誠輸忠民誠感徳則於王事何<lb/>
有<hi>師古曰言臻其極無闕遺</hi>唯陛下深惟祖宗之重敬畏上天之戒<lb/>
儀刑虞周之盛<hi>師古曰儀刑謂則而象之</hi>敕盡伯禽之賜無遴周公<lb/>
之報<hi>師古曰敕備也遴與吝同</hi>令天法有設後世有祖<hi>師古曰祖始也以此為法</hi>
<hi>之始</hi>天下幸甚太后以視羣公<hi>師古曰視讀曰示</hi>羣公方議其事<lb/>
㑹吕寛事起初莽欲擅權白太后前哀帝立背恩義自<lb/>
貴外家丁傅撓亂國家幾危社稷<hi>師古曰撓擾也音女髙反㡬音巨依反</hi>
今帝以幼年復奉大宗為成帝後宜眀一統之義以戒<lb/>
<pb n="KR2a0007_WYG_099-24b"/>
前事為後代法於是遣甄豐奉璽綬即拜帝母衛姬為<lb/>
中山孝王后賜帝舅衛寳寳弟𤣥爵闗内侯皆留中山<lb/>
不得至京師莽子宇非莽隔絶衛氏恐帝長大後見怨<lb/>
宇即私遣人與寳等通書教令帝母上書求入語在衛<lb/>
后𫝊莽不聴宇與師吳章及婦兄吕寛議其故章以為<lb/>
莽不可諫而好鬼神可為變怪以驚懼之章因推類説<lb/>
令歸政於衛氏宇即使寛夜持血灑莽第門吏發覺之<lb/>
莽執宇送獄飲藥死宇妻焉懐子<hi>師古曰焉其名</hi>繫獄須産子<lb/>
<pb n="KR2a0007_WYG_099-25a"/>
已殺之<hi>師古曰須待也</hi>莽奏言宇為吕寛等所詿誤流言惑衆<lb/>
惡與管蔡同罪<hi>○宋祁曰越本邵本無惡字</hi>臣不敢隱其誅甄邯等<lb/>
白太后下詔曰夫唐堯有丹朱周文王有管蔡此皆上<lb/>
聖亡奈下愚子何以其性不可移也公居周公之位輔<lb/>
成王之主而行管蔡之誅不以親親害尊尊朕甚嘉之<lb/>
昔周公誅四國之後大化乃成至於刑錯<hi>師古曰四國謂三監及淮</hi>
<hi>夷耳</hi>公其専意翼國期於致平<hi>師古曰翼助也</hi>莽因是誅滅衛氏<lb/>
窮治吕寛之獄連引郡國豪桀素非議己者内及敬武<lb/>
<pb n="KR2a0007_WYG_099-25b"/>
公主<hi>師古曰元帝女弟也</hi>梁王立紅陽侯立平阿侯仁使者廹守<lb/>
皆自殺死者以百數海内震焉大司馬護軍襃奏言安<lb/>
漢公邅子宇陷於管蔡之辜子愛至深為帝室故不敢<lb/>
顧私惟宇遭辠喟然憤發作書八篇以戒子孫宜班郡<lb/>
國令學官以教授事下羣公請令天下吏能誦公戒者<lb/>
以著官簿比孝經<hi>師古曰著官簿言用之得選舉也</hi>四年春郊祀髙祖<lb/>
以配天宗祀孝文皇帝以配上帝四月丁未莽女立為<lb/>
皇后大赦天下遣大司徒司直陳崇等八人分行天下<lb/>
<pb n="KR2a0007_WYG_099-26a"/>
<hi>師古曰行音下更反</hi>覽觀風俗太保舜等奏言春秋列功徳之義<lb/>
太上有立徳其次有立功其次有立言唯至徳大賢然<lb/>
後能之其在人臣則生有大賞終為宗臣殷之伊尹周<lb/>
之周公是也及民上書者八千餘人咸曰伊尹為阿衡<lb/>
周公為太宰周公享七子之封有過上公之賞宜如陳<lb/>
崇言章下有司有司請還前所益二縣及黄郵聚新野<lb/>
田采伊尹周公稱號加公為宰衡位上公據史秩六百<lb/>
石三公言事稱敢言之羣吏毋得與公同名出從期門<lb/>
<pb n="KR2a0007_WYG_099-26b"/>
二十人羽林三十人前後大車十乗賜公太夫人號曰<lb/>
功顯君食邑二千户黄金印赤韍<hi>師古曰韍印之組也</hi>封公子男<lb/>
二人安為襃新侯臨為賞都侯加后聘三千七百萬合<lb/>
為一萬萬以明大禮太后臨前殿親封拜安漢公拜前<lb/>
二子拜後如周公故事莽稽首辭讓出奏封事願獨受<lb/>
母號還安臨印韍及號位户邑事下太師光等皆曰賞<lb/>
未足以直功<hi>師古曰直當也</hi>謙約退讓公之常節終不可聴莽<lb/>
求見固讓太后下詔曰公每見叩頭流涕固辭今移病<lb/>
<pb n="KR2a0007_WYG_099-27a"/>
固當聴其讓令眡事邪<hi>師古曰眡古視字</hi>將當遂行其賞遣歸<lb/>
就第也光等曰安臨親受印韍䇿號通天其義昭昭黄<lb/>
郵召陵新野之田為入尤多<hi>師古曰召讀曰邵</hi>皆止於公公欲<lb/>
自損以成國化宜可聴許治平之化當以時成宰衡之<lb/>
官不可世及納徴錢乃以尊皇后非為公也功顯君戸<lb/>
止身不𫝊襃新賞都兩國合三千户甚少矣忠臣之節<lb/>
亦宜自屈而信主上之義<hi>師古曰信讀曰申</hi>宜遣大司徒大司<lb/>
空持節承制詔公亟入眡事<hi>師古曰亟急也音居力反</hi>詔尚書勿復<lb/>
<pb n="KR2a0007_WYG_099-27b"/>
受公之讓奏奏可莽乃起眡事上書言臣以元夀二年<lb/>
六月戊午倉卒之夜以新都侯引入未央宫庚申拜為<lb/>
大司馬充三公位元始元年正月丙辰拜為太傅賜號<lb/>
安漢公備四輔官今年四月甲子復拜為宰衡位上公<lb/>
臣莽伏自惟爵為新都侯號為安漢公官為宰衡太傅<lb/>
大司馬爵貴號尊官重一身䝉大寵者五誠非鄙臣所<lb/>
能堪據元始三年天下嵗已復官屬宜皆置<hi>如淳曰前時饑省官</hi>
<hi>職今豐宜復之也師古曰復音扶目反</hi>榖梁𫝊曰天子之宰通于四海<hi>師古</hi>
<pb n="KR2a0007_WYG_099-28a"/>
<hi>曰宰治也治衆事者謂大臣也</hi>臣愚以為宰衡官以正百僚平海内為<lb/>
職而無印信名實不副臣莽無兼官之材今聖朝既過<lb/>
誤而用之臣請御史刻宰衡印章曰宰衡太傅大司馬<lb/>
印成授臣莽上太傅與大司馬之印太后詔曰可韍如<lb/>
相國<hi>師古曰韍亦謂組也</hi>朕親臨授焉莽乃復以所益納徴錢千<lb/>
萬遺與長樂長御奉共養者<hi>師古曰太后之長御也共音居用反養音弋亮反</hi>
太保舜奏言天下聞公不受千乗之土辭萬金之幣散<lb/>
財施予千萬數莫不鄉化<hi>師古曰鄉讀曰嚮</hi>蜀郡男子路建等<lb/>
<pb n="KR2a0007_WYG_099-28b"/>
輟訟慙怍而退雖文王卻虞芮何以加<hi>師古曰卻退也虞芮二國名也</hi>
<hi>並在河之東二國之君相與爭田久而不平聞文王之德乃往斷焉入周之境則耕者讓畔行者讓路乃相謂</hi>
<hi>曰我小人也不可以履君子之庭遂相讓以其所爭為閑田而退</hi>宜報吿天下奏可宰<lb/>
衡出從大車前後各十乗直事尚書郎侍御史謁者中<lb/>
黄門期門羽林<hi>師古曰自此以上皆從宰衡出</hi>宰衡常持節所止謁者<lb/>
代持之<hi>師古曰相代而持也</hi>宰衡掾史秩六百石三公稱敢言之<lb/>
<hi>○劉攽曰宰衡以下前已有其事此復重出當刪並從上</hi>是嵗莽奏起明堂辟雍靈<lb/>
臺為學者築舎萬區作市常滿倉制度甚盛立樂經益<lb/>
<pb n="KR2a0007_WYG_099-29a"/>
博士員經各五人徴天下通一蓺教授十一人以上及<lb/>
有逸禮古書毛詩周官爾雅天文圗讖鍾律月令兵法<lb/>
史篇文字<hi>孟康曰史籀所作十五篇古文書也師古曰周宣王太史史籀所作大篆書也籀音直救</hi>
<hi>反</hi>通知其意者皆詣公車網羅天下異能之士至者前<lb/>
後千數皆令記說廷中將令正乖繆壹異說云羣臣奏<lb/>
言昔周公奉繼體之嗣據上公之尊然猶七年制度乃<lb/>
定夫明堂辟雍堕廢千載莫能興<hi>師古曰堕毁也音火規反</hi>今安漢<lb/>
公起於第家輔翼陛下四年于兹功徳爛然<hi>師古曰爛然章明之</hi>
<pb n="KR2a0007_WYG_099-29b"/>
<hi>貌</hi>公以八月載生魄庚子<hi>師古曰載始/也魄月魄也</hi>奉使朝用書<hi>孟康</hi>
<hi>曰賦功役之書</hi>臨賦營築越若翊辛丑<hi>師古曰翊明也辛丑者庚子之明日也越發語</hi>
<hi>辭也</hi>諸生庶民大和㑹十萬衆並集平作二旬大功畢成<lb/>
<hi>師古曰平作謂不促遽也平字或作丕丕亦大也</hi>唐虞發舉成周造業誠亡以<lb/>
加宰衡位宜在諸侯王上賜以束帛加璧大國乗車安<lb/>
車各一<hi>服䖍曰大國乗車如大國王之乗車也</hi>驪馬二駟<hi>師古曰驪馬併駕也</hi>詔曰<lb/>
可其議九錫之法冬大風吹長安城東門屋瓦且盡五<lb/>
年正月祫祭眀堂諸侯王二十八人列侯百二十人宗<lb/>
<pb n="KR2a0007_WYG_099-30a"/>
室子九百餘人徴助祭<hi>○宋祁曰淳化本祭字下有祀字</hi>禮畢封孝宣<lb/>
曽孫信等三十六人為列侯餘皆益户賜爵金帛之賞<lb/>
各有數是時吏民以莽不受新野田而上書者前後四<lb/>
十八萬七千五百七十二人及諸侯王公列侯宗室見<lb/>
者皆叩頭言宜亟加賞於安漢公<hi>師古曰亟急也</hi>於是莽上書<lb/>
曰臣以外屬越次備位未能奉稱<hi>師古曰稱音尺證反</hi>伏念聖徳<lb/>
純茂承天當古制禮以治民作樂以移風四海奔走百<lb/>
蠻並轃<hi>師古曰轃即臻字也</hi>辭去之日莫不隕涕非有欵誠豈可<lb/>
<pb n="KR2a0007_WYG_099-30b"/>
虚致自諸侯王以下至于吏民咸知臣莽上與陛下有<lb/>
葭莩之故<hi>師古曰葭蘆也莩者其筩裏白皮也言其輕薄而附著也故以為喻葭音加莩音孚</hi>又<lb/>
得典職每歸功列徳者輙以臣莽為餘言臣見諸侯面<lb/>
言事於前者未甞不流汗而慙愧也雖性愚鄙至誠自<lb/>
知徳薄位尊力少任大夙夜悼栗常恐汚辱聖朝今天<lb/>
下治平風俗齊同百蠻率服皆陛下聖徳所自躬親太<lb/>
師光太保舜等輔政佐治羣卿大夫莫不忠良故能以<lb/>
五年之間至致此焉臣莽實無竒䇿異謀奉承太后聖<lb/>
<pb n="KR2a0007_WYG_099-31a"/>
詔宣之于下不能得什一受羣賢之籌畫而上以聞不<lb/>
能得什伍<hi>師古曰言皆不曉又遺忘也</hi>當被無益之辜所以敢且保<lb/>
首領須㬰者誠上休陛下餘光而下依羣公之故也<hi>師古</hi>
<hi>曰休庇廕也○宋祁曰晉灼音義作艸下休</hi>陛下不忍衆言輙下其章於議<lb/>
者臣莽前欲立奏止恐其遂不肯止今大禮己行助祭<lb/>
者畢辭不勝至願願諸章下議者皆寢勿上使臣莽得<lb/>
盡力畢制禮作樂事事成以𫝊示天下與海内平之即<lb/>
有所間非則臣莽當被詿上誤朝之罪<hi>師古曰間音居莧反</hi>如無<lb/>
<pb n="KR2a0007_WYG_099-31b"/>
他譴得全命賜骸骨歸家避賢者路是臣之私願也惟<lb/>
陛下哀憐財幸<hi>師古曰財與裁同</hi>甄邯等白太后詔曰可惟公<lb/>
功徳光于天下是以諸侯王公列侯宗室諸生吏民翕<lb/>
然同辭連守闕庭故下其章諸侯宗室辭去之日復見<lb/>
前重陳<hi>師古曰重音直用反○宋祁曰復見前重陳當依越本作復重見前陳</hi>雖曉喻罷<lb/>
遣猶不肯去告以孟夏將行厥賞莫不驩悅稱萬嵗而<lb/>
退今公毎見輙流涕叩頭言願不受賞賞即加不敢當<lb/>
位方制作未定事須公而決故且聴公制作畢成羣公<lb/>
<pb n="KR2a0007_WYG_099-32a"/>
以聞究于前議<hi>師古曰究竟也</hi>其九錫禮儀亟奏<hi>師古曰亟急也</hi>於是<lb/>
公卿大夫博士議郎列侯富平侯張純等<hi>○宋祁曰越本無富平侯</hi>
<hi>三字</hi>九百二人皆曰聖帝明王招賢勸能徳盛者位髙功<lb/>
大者賞厚故宗臣有九命上公之尊則有九錫登等之<lb/>
寵<hi>張晏曰宗臣有勲勞為上公國所宗者也周禮上公九命九命九錫也師古曰登等謂升於常等也</hi>今<lb/>
九族親睦百姓既章萬國和協黎民時雍<hi>師古曰章明也時是也雍</hi>
<hi>亦和也此已上皆取堯典叙堯徳之言也</hi>聖瑞畢溱太平已洽<hi>師古曰溱與臻同</hi>帝<lb/>
者之盛莫隆於唐虞而陛下任之忠臣茂功莫著於伊<lb/>
<pb n="KR2a0007_WYG_099-32b"/>
周而宰衡配之所謂異時而興如合符者也謹以六蓺<lb/>
通義經文所見周官禮記宜於今者為九命之錫<hi>師古曰禮</hi>
<hi>含文嘉云九錫者車馬衣服樂懸朱户納陛武賁鈇鉞弓矢秬鬯也</hi>臣請命錫奏可䇿曰<lb/>
惟元始五年五月庚寅太皇太后臨于前殿延登親詔<lb/>
之曰公進虚聴朕言<hi>師古曰進前虚已而聴也</hi>前公宿衛孝成皇帝<lb/>
十有六年納䇿盡忠白誅故定陵侯淳于長以彌亂發<lb/>
姦<hi>師古曰彌讀曰弭止也</hi>登大司馬職在内輔孝哀皇帝即位驕<lb/>
妾窺欲姦臣萌動公手劾髙昌侯董宏改正故定陶共<lb/>
<pb n="KR2a0007_WYG_099-33a"/>
王母之僭坐自是之後朝臣論議靡不據經以病辭位<lb/>
歸于第家為賊臣所陷就國之後孝哀皇帝覺寤復還<lb/>
公長安臨病加劇猶不忘公復特進位是夜倉卒國無<lb/>
儲主姦臣充朝危殆甚矣朕惟定國之計莫宜於公引<lb/>
納于朝即日罷退髙安侯董賢轉漏之間忠䇿輙建綱<lb/>
紀咸張綏和元夀再邅大行萬事畢舉禍亂不作輔朕<lb/>
五年人倫之本正天地之位定<hi>張晏曰定冠婚之儀徙南北之郊也</hi>欽承<lb/>
神祇經緯四時復千載之廢矯百世之失<hi>張晏曰封先代之後立古</hi>
<pb n="KR2a0007_WYG_099-33b"/>
<hi>文經定迭毀之禮也</hi>天下和㑹大衆方輯<hi>師古曰輯與集同</hi>詩之靈臺書<lb/>
之作雒鎬京之制商邑之度於今復興<hi>師古曰靈臺所以觀氣象者也</hi>
<hi>文王受命作邑于豐始立此臺兆庶自勸就其功作故大雅靈臺之詩曰經始靈臺經之營之庶人攻之不日</hi>
<hi>成之作雒謂周公營洛邑以為王都所謂成周也周書洛誥曰召公既相宅周公往營成周使来吿卜作洛誥</hi>
<hi>豐鎬相近故總曰鎬京成周既成遷殷頑民使居之故云商邑之度也</hi>昭章先帝之元功<lb/>
眀著祖宗之令徳推顯嚴父配天之義修立郊禘宗祀<lb/>
之禮以光大孝是以四海雍雍萬國慕義蠻夷殊俗不<lb/>
召自至漸化端冕奉珍助祭<hi>師古曰蠻夷漸染朝化而正衣冠奉其國珍来助祭</hi>
<pb n="KR2a0007_WYG_099-34a"/>
尋舊本道遵術重古動而有成事得厥中至徳要道通<lb/>
於神明祖考嘉享光耀顯章天符仍臻元氣大同麟鳳<lb/>
龜龍衆祥之瑞七百有餘遂制禮作樂有綏靖宗廟社<lb/>
稷之大勲普天之下惟公是賴官在宰衡位為上公今<lb/>
加九命之錫其以助祭共文武之職<hi>師古曰共讀曰供</hi>乃遂及<lb/>
厥祖<hi>師古曰榮寵之命上延其先祖也</hi>於戲豈不休哉<hi>師古曰於戲讀曰嗚呼休羙也</hi>
於是莽稽首再拜受緑韍衮冕衣裳<hi>師古曰此韍謂蔽膝也或謂韍韠韍</hi>
<hi>音弗韠音畢</hi>瑒琫瑒珌<hi>孟康曰瑒玉名也佩刀之飾上曰琫下曰珌詩云韠琫有珌是也師古曰</hi>
<pb n="KR2a0007_WYG_099-34b"/>
<hi>瑒音蕩琫音布孔反珌音必○劉攽曰瑒字宜從昜宋祁同</hi>句履<hi>孟康曰今齊祀履舄頭飾也出履二</hi>
<hi>寸師古曰其形岐頭句音巨俱反○宋祁曰韋昭曰句履頭飾形如刀鼻音劬禮記作絇亦是</hi>鸞路乗<lb/>
馬<hi>師古曰鸞路路車之施鸞者也解在禮樂志四馬曰乗音食證反下亦同</hi>龍旂九旒皮弁<lb/>
素積<hi>師古曰素積素裳也</hi>戎路乗馬<hi>師古曰戎/路戎車也</hi>彤弓矢盧弓矢<hi>師古</hi>
<hi>曰彤赤色盧黒色</hi>左建朱鉞右建金戚<hi>師古曰鉞/戚皆斧屬</hi>甲胄一具<hi>師古</hi>
<hi>曰胄兠鍪</hi>秬鬯二卣<hi>師古曰秬鬯香酒也卣中樽也音攸又羊九反○宋祁曰字書曰秬黒黍一稃</hi>
<hi>二米也</hi>圭瓚二<hi>師古曰以/圭為勺末</hi>九命青玉珪二<hi>師古曰青者春色東方生而長</hi>
<hi>育萬物也</hi>朱户納陛<hi>孟康曰納内也謂鑿殿基際為陛不使露也師古曰孟說是也尊者不欲露而</hi>
<pb n="KR2a0007_WYG_099-35a"/>
<hi>升陛故内之於霤下也諸家之釋文句雖煩義皆不了故無取云</hi>署宗官祝官卜官史<lb/>
官虎賁三百人家令丞各一人宗祝卜史官皆置嗇夫<lb/>
佐安漢公在中府外第虎賁為門衛當出入者傅籍<hi>師古</hi>
<hi>曰傅猶著也音附</hi>自四輔三公有事府第皆用𫝊<hi>孟康曰𫝊苻也師古曰音</hi>
<hi>張戀反韋昭曰𫝊二封啟也</hi>以楚王邸為安漢公第大繕治通周衛<lb/>
祖禰廟及寢皆為朱户納陛陳崇又奏安漢公祠祖禰<lb/>
出城門城門校尉宜將騎士從入有門衛出有騎士所<lb/>
以重國也奏可其秋莽以皇后有子孫瑞通子午道<hi>張晏</hi>
<pb n="KR2a0007_WYG_099-35b"/>
<hi>曰時年十四始有婦人之道也子水午火也水以天一為牡火以地二為牝故火為水妃今通子午以協之</hi>
子午道從杜陵直絶南山徑漢中<hi>師古曰子北方也午南方也言通南北道</hi>
<hi>相當故謂之子午耳今京城直南山有谷通梁漢道名子午谷又宜州西界慶州東界有山名子午嶺計南北</hi>
<hi>直相當此則北山者是子南山者是午共為子午道○劉奉世曰史文以從杜陵徑漢中為子午道耳顔之所</hi>
<hi>見非史意也</hi>風俗使者八人還言天下風俗齊同詐為郡國<lb/>
造歌謡頌功徳凡三萬言莽奏定著令又奏為市無二<lb/>
賈<hi>師古曰言純質也賈音價</hi>官無獄訟邑無盜賊野無饑民道不拾<lb/>
遺男女異路之制犯者象刑<hi>師古曰象刑解在武紀及刑法志</hi>劉歆陳<lb/>
<pb n="KR2a0007_WYG_099-36a"/>
崇等十二人皆以治明堂宣教化封為列侯莽既致太<lb/>
平北化匈奴東致海外南懐黄支唯西方未有加廼遣<lb/>
中郎將平憲等多持金幣誘塞外𦍑使獻地願内屬憲<lb/>
等奏言𦍑豪良願等種人口可萬二千人願為内臣獻<lb/>
鮮水海允谷鹽池平地美草皆予漢民自居險阻處為<lb/>
藩蔽問良願降意對曰太皇太后聖明安漢公至仁天<lb/>
下太平五榖成熟或禾長丈餘或一粟三米或不種自<lb/>
生或蠒不𧖟自成甘露從天下醴泉自地出鳳皇來儀<lb/>
<pb n="KR2a0007_WYG_099-36b"/>
神爵降集從四嵗以来𦍑人無所疾苦故思樂内屬宜<lb/>
以時處業置屬國領護事下莽莽復奏曰太后秉統數<lb/>
年恩澤洋溢和氣四塞絶域殊俗靡不慕義越裳氏重<lb/>
譯獻白雉黄支自三萬里貢生犀東夷王度大海奉國<lb/>
珍匈奴單于順制作去二名今西域良願等復舉地為<lb/>
臣妾昔唐堯横被四表亦亡以加之今謹案已有東海<lb/>
南海北海郡未有西海郡請受良願等所獻地為西海<lb/>
郡臣又聞聖王序天文定地理因山川民俗以制州界<lb/>
<pb n="KR2a0007_WYG_099-37a"/>
漢家地廣二帝三王<hi>服䖍曰唐虞及周要服之内方七千里夏殷方三千里漢地南北萬</hi>
<hi>三千里也</hi>凡十二州州名及界多不應經堯典十有二州後<lb/>
定為九州漢家廓地遼逺州牧行部逺者三萬餘里不<lb/>
可為九謹以經義正十二州名分界以應正始奏可又<lb/>
増法五十條犯者徙之西海徙者以千萬數民始怨矣<lb/>
泉陵侯劉慶上書<hi>師古曰王子侯年表衆陵節侯賢長沙定王子本始四年戴侯真定嗣二</hi>
<hi>十二年薨黄龍元年頃侯慶嗣此則是也此傳及翟義傳並云泉陵地理志泉陵屬零陵郡而表作衆陵表為</hi>
<hi>誤也</hi>言周成王幼少稱孺子周公居攝今帝富於春秋宜<lb/>
<pb n="KR2a0007_WYG_099-37b"/>
令安漢公行天子事如周公羣臣皆曰宜如慶言冬熒<lb/>
惑入月中平帝疾莽作䇿請命於泰畤戴璧秉圭願以<lb/>
身代蔵䇿金縢置于前殿敕諸公勿敢言<hi>師古曰詐依周公為武王</hi>
<hi>請命作金縢也</hi>十二月平帝崩大赦天下莽徴明禮者宗伯鳳<lb/>
等與定天下吏六百石以上皆服䘮三年奏尊孝成廟<lb/>
曰統宗孝平廟曰元宗時元帝世絶而宣帝曽孫有見<lb/>
王五人<hi>師古曰王之見在者</hi>列侯廣戚侯顯等四十八人莽惡其<lb/>
長大曰兄弟不得相為後廼選𤣥孫中最幼廣戚侯子<lb/>
<pb n="KR2a0007_WYG_099-38a"/>
嬰年二嵗託以為卜相最吉是月前煇光謝囂奏武功<lb/>
長孟通浚井得白石<hi>師古曰浚抒治之也囂音許驕反浚音峻抒音直吕反</hi>上圓<lb/>
下方有丹書著石<hi>師古曰著音直略反</hi>文曰告安漢公莽為皇帝<lb/>
符命之起自此始矣莽使羣公以白太后太后曰此誣<lb/>
㒺天下不可施行太保舜謂太后事已如此無可奈何<lb/>
沮之力不能止<hi>師古曰沮壊也音才汝反</hi>又莽非敢有它但欲居攝<lb/>
以重其權填服天下耳<hi>師古曰填音竹刃反</hi>太后聴許舜等即共<lb/>
令太后下詔曰蓋聞天生衆民不能相治為之立君以<lb/>
<pb n="KR2a0007_WYG_099-38b"/>
統理之君年幼稚必有寄託而居攝焉然後能奉天施<lb/>
而成地化羣生茂育書不云乎天工人其代之<hi>師古曰虞書咎</hi>
<hi>繇謨之辭也言人代天以理治工事也</hi>朕以孝平皇帝幼年且統國政㡬<lb/>
加元服委政而屬之<hi>師古曰屬付也幾音曰兾屬音之欲反</hi>今短命而崩<lb/>
嗚呼哀哉已使有司徴孝宣皇帝元孫二十三人差度<lb/>
宜者以嗣孝平皇帝之後<hi>師古曰差度謂擇也度音大各反</hi>𤣥孫年在<lb/>
繈褓不得至徳君子孰能安之安漢公莽輔政三世比<lb/>
邅際㑹安光漢室<hi>師古曰比頻也</hi>遂同殊風至于制作與周公<lb/>
<pb n="KR2a0007_WYG_099-39a"/>
異世同符今前煇光囂武功長通上言丹石之符朕深<lb/>
思厥意云為皇帝者乃攝行皇帝之事也夫有法成易<lb/>
非聖人者亡法其令安漢公居攝踐阼如周公故事以<lb/>
武功縣為安漢公采地<hi>師古曰采官也以官受地故謂之采</hi>名曰漢光邑<lb/>
具禮儀奏於是羣臣奏言太后聖徳昭然深見天意詔<lb/>
令安漢公居攝臣聞周成王幼少周道未成成王不能<lb/>
共事天地修文武之烈<hi>師古曰共讀曰恭烈業也</hi>周公權而居攝則<lb/>
周道成王室安不居攝則恐周隊失天命<hi>師古曰隊音直類反</hi>書<lb/>
<pb n="KR2a0007_WYG_099-39b"/>
曰我嗣事子孫大不克共上下遏失前人光在家不知<lb/>
命不易天應棐諶乃亡隊命<hi>師古曰周書君奭之篇也邵公為保周公為師相成</hi>
<hi>王為左右邵公不說周公作君奭以告之奭召公名也尊而呼之故曰君也言我恐後嗣子孫大不能恭承天</hi>
<hi>地絶失先王光大之道不知受命之難天所應輔唯在有誠所以亡失其命也共音恭棐音匪</hi>説曰<hi>師古</hi>
<hi>曰謂説經義也</hi>周公服天子之冕南面而朝羣臣發號施令常<lb/>
稱王命召公賢人不知聖人之意故不説也<hi>師古曰召讀曰邵說</hi>
<hi>讀曰悅次下並同</hi>禮明堂記曰周公朝諸侯於明堂天子負斧<lb/>
依南面而立<hi>師古曰依讀曰扆此下亦同</hi>謂周公踐天子位六年朝<lb/>
<pb n="KR2a0007_WYG_099-40a"/>
諸侯制禮作樂而天下大服也召公不說時武王崩縗<lb/>
麤未除<hi>師古曰縗音千回反</hi>由是言之周公始攝則居天子之位<lb/>
非乃六年而踐阼也書逸嘉禾篇曰周公奉鬯立于阼<lb/>
階延登贊曰假王莅政勤和天下此周公攝政贊者所<lb/>
稱<hi>師古曰贊謂祭祀之辭也</hi>成王加元服周公則致政書曰朕復子<lb/>
明辟<hi>師古曰周書洛誥載周公吿成王之辭言我復還明君之政於子也復音扶目反</hi>周公常<lb/>
稱王命専行不報故言我復子明君也臣請安漢公居<lb/>
攝踐阼服天子韍冕<hi>師古曰此韍亦謂裳韍也</hi>背斧依于户牖之間<lb/>
<pb n="KR2a0007_WYG_099-40b"/>
南面朝羣臣聴政事車服出入警蹕民臣稱臣妾皆如<lb/>
天子之制郊祀天地宗祀明堂共祀宗廟享祭羣神贊<lb/>
曰假皇帝<hi>師古曰贊謂祭祝之辭也共音恭</hi>民臣謂之攝皇帝自稱曰<lb/>
予平決朝事常以皇帝之詔稱制以奉順皇天之心輔<lb/>
翼漢室保安孝平皇帝之幼嗣遂寄託之義隆治平之<lb/>
化<hi>師古曰遂成也</hi>其朝見太皇太后帝皇后皆復臣節自施政<lb/>
教於其宫家國采如諸侯禮儀故事臣昧死請太后詔<lb/>
曰可明年改元曰居攝居攝元年正月莽祀上帝於南<lb/>
<pb n="KR2a0007_WYG_099-41a"/>
郊迎春於東郊行大射禮于明堂養三老五更成禮而<lb/>
去<hi>師古曰更音工衡反</hi>置柱下五史秩如御史聴政事侍旁記疏<lb/>
言行三月己丑立宣帝元孫嬰為皇太子號曰孺子以<lb/>
王舜為太傅左輔甄豐為太阿右拂<hi>師古曰拂讀曰弼</hi>甄邯為<lb/>
太保後丞又置四少秩皆二千石四月安衆侯劉崇與<lb/>
相張紹謀曰<hi>師古曰安衆康侯月長沙定王子崇即月之元孫子也見王子侯表</hi>安漢公<lb/>
莽専制朝政必危劉氏天下非之者乃莫敢先舉此宗<lb/>
室恥也吾帥宗族為先海内必和紹等從者百餘人遂<lb/>
<pb n="KR2a0007_WYG_099-41b"/>
進攻宛不得入而敗紹者張竦之從兄也竦與崇族父<lb/>
劉嘉詣闕自歸莽赦弗罪竦因為嘉作奏曰建平元夀<lb/>
之間大統幾絶宗室幾棄<hi>師古曰幾音巨依反</hi>賴䝉陛下聖徳扶<lb/>
服振救<hi>師古曰陛下謂莽也服音蒲北反</hi>遮扞匡衛國命復延宗室明<lb/>
目臨朝統政發號施令動以宗室為始登用九族為先<lb/>
並録支親建立王侯南面之孤計以百數收復絶屬存<lb/>
亡續廢<hi>師古曰復音扶目反</hi>得比肩首復為人者嬪然成行<hi>師古曰嬪</hi>
<hi>然多貌也行列也嬪音匹人反行音下郎反</hi>所以藩漢國輔漢宗也建辟雍<lb/>
<pb n="KR2a0007_WYG_099-42a"/>
立明堂班天法流聖化朝羣后昭文徳宗室諸侯咸益<lb/>
土地天下喁喁引領而歎<hi>師古曰喁喁衆口向上也音顒</hi>頌聲洋洋滿<lb/>
耳而入<hi>師古曰論語載孔子曰師摯之始闗雎之亂洋洋乎盈耳哉故竦引之也洋音羊又音翔</hi>國<lb/>
家所以服此美膺此名饗此福受此榮者豈非太皇太<lb/>
后日吳之思陛下夕惕之念哉何謂<hi>師古曰先為設問復陳其事也</hi>亂<lb/>
則統其理危則致其安禍則引其福絶則繼其統幼則<lb/>
代其任晨夜屑屑寒暑勤勤<hi>師古曰屑屑猶切切動作之意也</hi>無時休<lb/>
息孳孳不已者<hi>師古曰孳孳不怠之意也音與孜同</hi>凡以為天下厚劉氏<lb/>
<pb n="KR2a0007_WYG_099-42b"/>
也<hi>師古曰為音于偽反</hi>臣無愚智民無男女皆諭至意<hi>師古曰諭曉也</hi>而<lb/>
安衆侯崇乃獨懐悖惑之心<hi>師古曰悖乖也</hi>操畔逆之憲興兵<lb/>
動衆欲危宗廟惡不忍聞罪不容誅誠臣子之仇宗室<lb/>
之讎國家之賊天下之害也是故親屬震落而吿其罪<lb/>
民人潰畔而棄其兵進不跬步退伏其殃<hi>師古曰半歩曰跬謂一舉</hi>
<hi>足也音空橤反</hi>百嵗之母孩提之子<hi>師古曰嬰兒始孩人所提挈故曰孩提也孩者小兒</hi>
<hi>笑也○宋祁曰景本作一百嵗</hi>同時斷斬懸頭竿杪<hi>師古曰杪末也音莫小反</hi>珠珥<lb/>
在耳首飾猶存為計若此豈不誖哉<hi>師古曰誖惑也音布内反</hi>臣聞<lb/>
<pb n="KR2a0007_WYG_099-43a"/>
古者畔逆之國既以誅討則豬其宫室以為汙池納垢<lb/>
濁焉<hi>李竒曰掘其宫以為池用貯水也師古曰豬謂畜水汙下也汙音烏</hi>名曰凶虚<hi>師古曰虚</hi>
<hi>讀曰墟墟故居也言凶人所居也</hi>雖生菜茹而人不食<hi>師古曰所食之菜曰茹音人庶</hi>
<hi>反</hi>四牆其社覆上棧下示不得通<hi>師古曰棧謂以簀蔽之也下則棧之上則</hi>
<hi>覆之所以隔塞不通隂陽之氣韋昭曰棧柴也</hi>辨社諸侯<hi>孟康曰辨布也布崇社國國各作一見以</hi>
<hi>為戒也師古曰辨讀曰班</hi>出門見之著以為戒<hi>師古曰著明也</hi>方今天下聞<lb/>
崇之反也咸欲褰衣手劍而叱之其先至者則拂其頸<lb/>
<hi>師古曰拂戾也音佛</hi>衝其匈刃其軀切其肌後至者欲撥其門仆<lb/>
<pb n="KR2a0007_WYG_099-43b"/>
其牆<hi>師古曰仆倒也○宋祁曰刃其軀舊作<graphic n="KR1951" url="https://raw.githubusercontent.com/kanripo/KR-Gaiji/master/images/KR1951.png" mimeType="image/png"/>其/體鄧展<graphic n="KR1951" url="https://raw.githubusercontent.com/kanripo/KR-Gaiji/master/images/KR1951.png" mimeType="image/png"/>音近跣晉灼音<graphic n="KR1951" url="https://raw.githubusercontent.com/kanripo/KR-Gaiji/master/images/KR1951.png" mimeType="image/png"/>字林曰<graphic n="KR1951" url="https://raw.githubusercontent.com/kanripo/KR-Gaiji/master/images/KR1951.png" mimeType="image/png"/>切也</hi>夷其<lb/>
屋焚其器應聲滌地則時成創<hi>師古曰滌地猶言塗地則時即時也創傷也音</hi>
<hi>初良反</hi>而宗室尤甚言必切齒焉何則以其背畔恩義而<lb/>
不知重徳之所在也宗室所居或逺嘉幸得先聞不勝<lb/>
憤憤之願願為宗室倡始<hi>師古曰倡音昌向反</hi>父子兄弟負籠倚<lb/>
鍤馳之南陽<hi>師古曰籠所以盛土也鍤鍫也○宋祁曰倚當作荷鍤或作臿音丈涉反</hi>豬崇<lb/>
宫室令如古制及崇社宜如亳社以賜諸侯用永監戒<lb/>
願下四輔公卿大夫議以明好惡視四方<hi>師古曰視讀曰示</hi>於<lb/>
<pb n="KR2a0007_WYG_099-44a"/>
是莽大說<hi>師古曰說讀曰悦</hi>公卿曰皆宜如嘉言莽白太后下<lb/>
詔曰惟嘉父子兄弟雖與崇有屬不敢阿私或見萌芽<lb/>
相率吿之及其禍成同共讎之應合古制忠孝著焉其<lb/>
以杜衍户千封嘉為師禮侯嘉子七人皆賜爵闗内侯<lb/>
後又封竦為淑徳侯長安為之語曰欲求封過張伯松<lb/>
<hi>師古曰竦之字</hi>力戰鬭不如巧為奏莽又封南陽吏民有功者<lb/>
百餘人汙池劉崇室宅後謀反者皆汙池云羣臣復白<lb/>
劉崇等謀逆者以莽權輕也宜尊重以填海内<hi>師古曰填音竹</hi>
<pb n="KR2a0007_WYG_099-44b"/>
<hi>刃反</hi>五月甲辰太后詔莽朝見太后稱假皇帝冬十月丙<lb/>
辰朔日有食之十二月羣臣奏請益安漢公宫及家吏<lb/>
置率更令廟廐廚長丞中庶子虎賁以下百餘人又置<lb/>
衛士三百人安漢公廬為攝省府為攝殿第為攝宫奏<lb/>
可莽白太后下詔曰故太師光雖前薨功效已列太保<lb/>
舜大司空豐輕車將軍邯歩兵將軍建皆為誘進單于<lb/>
籌䇿又典靈臺明堂辟雍四郊定制度開子午道與宰<lb/>
衡同心説徳<hi>師古曰說音悦下同</hi>合意并力功徳茂著封舜子匡<lb/>
<pb n="KR2a0007_WYG_099-45a"/>
為同心侯林為說徳侯光孫夀為合意侯豐孫匡為并<lb/>
力侯益邯建各三千户是嵗西羌龐恬傅幡等<hi>師古曰幡音敷</hi>
<hi>元反其字從巾</hi>怨莽奪其地作西海郡反攻西海太守程永永<lb/>
奔走莽誅永遣護羌校尉竇况擊之二年春竇况等擊<lb/>
破西羌五月更造貨錯刀一直五千契刀一直五百大<lb/>
錢一直五十與五銖錢並行民多盜鑄者禁列侯以下<lb/>
不得挾黄金輸御府受直然卒不與直九月東郡太守<lb/>
翟義都試勒車騎因發犇命立嚴鄉侯劉信為天子<hi>師古</hi>
<pb n="KR2a0007_WYG_099-45b"/>
<hi>曰東平煬王之子</hi>移檄郡國言莽毒殺平帝攝天子位欲絶漢<lb/>
室今共行天罰誅莽<hi>師古曰共讀曰恭</hi>郡國疑惑衆十餘萬莽<lb/>
惶懼不能食晝夜抱孺子吿禱郊廟放大誥作䇿<hi>師古曰放</hi>
<hi>依也大誥周書篇名周公所作也放音甫往反</hi>遣諫大夫桓譚等班於天下諭<lb/>
以攝位當反政孺子之意<hi>師古曰諭曉告之</hi>遣王邑孫建等八<lb/>
將軍撃義分屯諸闗守阸塞槐里男子趙明霍鴻等起<lb/>
兵以和翟義<hi>師古曰和音胡卧反</hi>相與謀曰諸將精兵悉東京師<lb/>
空可攻長安衆稍多至且十萬人莽恐遣將軍王竒王<lb/>
<pb n="KR2a0007_WYG_099-46a"/>
級將兵拒之以太保甄邯為大將軍受鉞髙廟領天下<lb/>
兵左杖節右把鉞屯城外王舜甄豐晝夜循行殿中<hi>師古</hi>
<hi>曰行音下更反</hi>十二月王邑等破翟義於圉司威陳崇使監軍<lb/>
<hi>師古曰為使而監軍於外韋昭曰圉故屬淮陽後屬陳留吕静曰圉音語</hi>上書言陛下奉天<lb/>
洪範心合寳龜<hi>師古曰心與龜合也</hi>膺受元命豫知成敗咸應兆<lb/>
占是謂配天配天之主慮則移氣言則動物施則成化<lb/>
臣崇伏讀詔書下日竊計其時聖思始發而反虜仍破<lb/>
<hi>師古曰思慮也</hi>詔文始書反虜大敗制書始下反虜畢斬衆將<lb/>
<pb n="KR2a0007_WYG_099-46b"/>
未及齊其鋒芒臣崇未及盡其愚慮而事已決矣莽大<lb/>
説<hi>師古曰説讀曰悅</hi>三年春地震大赦天下王邑等還京師西<lb/>
與王級等合擊明鴻皆破滅語在翟義𫝊莽大置酒未<lb/>
央宫白虎殿勞賜將帥詔陳崇治校軍功第其髙下莽<lb/>
乃上奏曰明聖之世國多賢人故唐虞之時可比屋而<lb/>
封至功成事就則加賞焉至于夏后塗山之㑹執玉帛<lb/>
者萬國諸侯執玉附庸執帛周武王孟津之上尚有八<lb/>
百諸侯周公居攝郊祀后稷以配天宗祀文王於明堂<lb/>
<pb n="KR2a0007_WYG_099-47a"/>
以配上帝是以四海之内各以其職来祭蓋諸侯千八<lb/>
百矣禮記王制千七百餘國是以孔子著孝經曰不敢<lb/>
遺小國之臣而况於公侯伯子男乎故得萬國之歡心<lb/>
以事先王<hi>○宋祁曰邵本先字上有其字</hi>此天子之孝也秦為亡道殘<lb/>
滅諸侯以為郡縣欲擅天下之利故二世而亡髙皇帝<lb/>
受命除殘考功施賞建國數百後稍衰㣲其餘僅存太<lb/>
皇太后躬統大綱廣封功徳以勸善興滅繼絶以永世<lb/>
是以大化流通旦暮且成邅𦍑冦害西海郡反虜流言<lb/>
<pb n="KR2a0007_WYG_099-47b"/>
東郡逆賊惑衆西土忠臣孝子莫不奮怒所征殄滅盡<lb/>
備厥辜天下咸寧今制禮作樂<hi>○宋祁曰越本寧字下無今字</hi>實考周<lb/>
爵五等地四等有明文<hi>蘇林曰爵五等公侯伯子男也地四等公一等侯伯二等子男</hi>
<hi>三等附庸四等</hi>殷爵三等有其說無其文<hi>師古曰公一等侯二等伯子男三等</hi>孔<lb/>
子曰周監於二代郁郁乎文哉吾從周<hi>師古曰論語載孔子之言也監</hi>
<hi>視也二代夏殷也郁郁文章貌</hi>臣請諸將帥當受爵邑者爵五等地四<lb/>
等奏可於是封者髙為侯伯次為子男當賜爵闗内侯<lb/>
者更名曰附城凡數百人擊西海者以羌為號槐里以<lb/>
<pb n="KR2a0007_WYG_099-48a"/>
武為號翟義以虜為號羣臣復奏言太后脩功録徳逺<lb/>
者千載近者當世或以文封或以武爵深淺大小靡不<lb/>
畢舉今攝皇帝背依踐阼宜異於宰國之時制作雖未<lb/>
畢己<hi>師古曰已止也</hi>宜進二子爵皆為公春秋善善及子孫賢<lb/>
者之後宜有土地成王廣封周公庶子六人皆有茅土<lb/>
及漢家名相大將蕭霍之屬咸及支庶兄子光可先封<lb/>
為列侯諸孫制度畢已大司徒大司空上名如前詔書<lb/>
太后詔曰進攝皇帝子襃新侯安為新舉公賞都侯臨<lb/>
<pb n="KR2a0007_WYG_099-48b"/>
為襃新公封光為衍功侯是時莽還歸新都國羣臣復<lb/>
白以封莽孫宗為新都侯莽既滅翟義自謂威徳日盛<lb/>
獲天人助遂謀即真之事矣九月莽母功顯君死意不<lb/>
在哀令太后詔議其服少阿羲和劉歆與博士諸儒七<lb/>
十八人皆曰居攝之義所以統立天功興崇帝道成就<lb/>
法度安輯海内也<hi>師古曰輯字與集同</hi>昔殷成湯既没而太子蚤<lb/>
夭其子太甲幼少不明伊尹放諸桐宫而居攝以興殷<lb/>
道周武王既沒周道未成成王幼少周公屏成王而居<lb/>
<pb n="KR2a0007_WYG_099-49a"/>
攝以成周道<hi>師古曰屏猶擁也○劉敞曰予謂屏者即荀子所言屏成王而及武王屏猶却也</hi>
是以殷有翼翼之化<hi>師古曰商頌殷武之詩曰商邑翼翼四方之極言商邑禮俗翼翼然</hi>
<hi>可則傚乃四方之中正也</hi>周有刑錯之功<hi>師古曰謂成康之世囹圄空虚</hi>今太皇太<lb/>
后比遭家之不造<hi>師古曰比頻也周頌閔予小子之篇曰遭家不造造成也故議者引之</hi>
委任安漢公宰尹羣僚衡平天下<hi>師古曰宰治也尹正也衡平也言如稱之</hi>
<hi>衡</hi>邅孺子幼少未能共上下<hi>師古曰共讀曰恭上下謂天地</hi>皇天降瑞<lb/>
出丹石之符是以太皇太后則天明命詔安漢公居攝<lb/>
踐阼將以成聖漢之業與唐虞三代比隆也攝皇帝遂<lb/>
<pb n="KR2a0007_WYG_099-49b"/>
開秘府㑹羣儒制禮作樂卒定庶官茂成天功<hi>師古曰茂美也</hi>
聖心周悉卓爾獨見發得周禮以明因監<hi>李竒曰殷因於夏禮周監</hi>
<hi>於二代</hi>則天稽古而損益焉猶仲尼之聞韶<hi>師古曰孔子至齊郭門之</hi>
<hi>外遇一嬰兒挈一壺相與俱行其視精其心正其行端孔子謂御曰趣驅之趣驅之韶樂方作孔子至彼而及</hi>
<hi>韶聞之三月不知肉味言天縱多能而識微也故取喻耳</hi>日月之不可階<hi>師古曰論語載子貢</hi>
<hi>叙孔子徳云它人賢者丘陵也猶可踰也仲尼日月也無得而踰焉又曰夫子之不可及猶天之不可階而升</hi>
<hi>也</hi>非聖哲之至孰能若兹綱紀咸張成在一匱<hi>師古曰論語云</hi>
<hi>孔子曰譬如為山未成一匱止吾止也譬如平地雖覆一匱進吾往也匱者織草為器所以盛土也言人脩行</hi>
<pb n="KR2a0007_WYG_099-50a"/>
<hi>道徳有若為山雖於平地始覆一匱之土而作不止可以得成故吾欲往觀之今此議者云莽脩行政化致於</hi>
<hi>太平本由一匱也○劉敞曰予謂此言莽制作已成尚有未足欲留之者也當引書云譬如為山九仞功虧一</hi>
<hi>匱以解之</hi>此其所以保佑聖漢安靖元元之效也今功顯君<lb/>
薨禮庶子為後為其母緦𫝊曰與尊者為體不敢服其<lb/>
私親也攝皇帝以聖徳承皇天之命受太后之詔居攝<lb/>
踐阼奉漢大宗之後上有天地社稷之重下有元元萬<lb/>
機之憂不得顧其私親故太皇太后建厥元孫俾侯新<lb/>
都<hi>師古曰建立也元長也謂立莽孫宗為新都侯也俾使也</hi>為哀侯後明攝皇帝與<lb/>
<pb n="KR2a0007_WYG_099-50b"/>
尊者為體承宗廟之祭奉共養太皇太后不得服其私<lb/>
親也周禮曰王為諸侯緦縗弁而加環絰<hi>師古曰於弁上加環絰也</hi>
<hi>謂之環者言其輕細如環之形</hi>同姓則麻異姓則葛攝皇帝當為功顯<lb/>
君緦縗弁而加麻環經如天子弔諸侯服以應聖制莽<lb/>
遂行焉凡壹弔再㑹而令新都侯宗為主服喪三年云<lb/>
司威陳崇奏衍功侯光私報執金吾竇況令殺人況為<lb/>
收繫致其法莽大怒切責光光母曰女自眡孰與長孫<lb/>
中孫<hi>師古曰長孫中孫莽子宇及獲字也皆為莽所殺故云然中讀曰仲</hi>遂母子自殺及<lb/>
<pb n="KR2a0007_WYG_099-51a"/>
況皆死初莽以事母養嫂撫兄子為名及後悖虐復以<lb/>
示公義焉<hi>服䖍曰不舎光罪為公義○劉奉世曰莽不服喪亦以示公義</hi>令光子嘉嗣<lb/>
爵為侯莽下書曰遏宻之義訖于季冬<hi>張晏曰平帝以元始五年十二</hi>
<hi>月崩至此再朞年也師古曰虞書放勲乃徂百姓如喪考妣三載四海遏密八音遏止也宻靜也謂不作樂也</hi>
<hi>故莽引之○劉奉世曰平帝崩至居攝之年十二月實三朞非再朞也蓋莽自謂義經遏宻實非三朞不以二</hi>
<hi>十五月也或曰此事當在三年冬誤記於此年耳</hi>正月郊祀八音當奏王公卿<lb/>
士樂凡㡬等五聲八音條各云何其與所部儒生各盡<lb/>
精思悉陳其義是嵗廣饒侯劉京車騎將軍千人扈雲<lb/>
<pb n="KR2a0007_WYG_099-51b"/>
大保屬臧鴻奏符命<hi>師古曰千人官名也屬車騎將軍扈其姓雲其名</hi>京言齊<lb/>
郡新井雲言巴郡石牛鴻言扶風雍石莽皆迎受十一<lb/>
月甲子莽上奏太后曰陛下至聖邅家不造遇漢十二<lb/>
世三七之阸承天威命詔臣莽居攝受孺子之託任天<lb/>
下之寄臣莽兢兢業業懼於不稱<hi>師古曰兢兢慎也業業危也</hi>宗室<lb/>
廣饒侯劉京上書言七月中齊郡臨淄縣昌興亭長辛<lb/>
當一暮數夢曰吾天公使也天公使我吿亭長曰攝皇<lb/>
帝當為真即不信我此亭中當有新井亭長晨起視亭<lb/>
<pb n="KR2a0007_WYG_099-52a"/>
中誠有新井<hi>師古曰誠實也</hi>入地且百尺十一月壬子直建冬<lb/>
至<hi>師古曰壬子之日冬至而其日當建</hi>巴郡石牛戊午雍石文皆到于未<lb/>
央宫之前殿臣與太保安陽侯舜等視天風起塵㝠風<lb/>
止得銅符帛圖於石前文曰天吿帝符獻者封侯承天<lb/>
命用神令騎都尉崔𤼵等眡說<hi>師古曰眡古視字也視其文而說其意也</hi>及<lb/>
前孝哀皇帝建平二年六月甲子下詔書更為太初元<lb/>
將元年案其本事甘忠可夏賀良䜟書臧蘭臺<hi>師古曰蘭臺掌</hi>
<hi>圖籍之所</hi>臣莽以為元將元年者大將居攝改元之文也於<lb/>
<pb n="KR2a0007_WYG_099-52b"/>
今信矣尚書康誥王若曰孟侯朕其弟小子封<hi>師古曰孟長也</hi>
<hi>孟侯者言為諸侯之長也封者衛康叔名</hi>此周公居攝稱王之文也春秋𨼆<lb/>
公不言即位攝也此二經周公孔子所定蓋為後法孔<lb/>
子曰畏天命畏大人畏聖人之言<hi>師古曰論語載孔子之言也已解在上</hi>
臣莽敢不承用臣請共事神祇宗廟奏言太皇太后孝<lb/>
平皇后皆稱假皇帝<hi>師古曰共讀曰恭</hi>其號令天下天下奏言<lb/>
事毋言攝以居攝三年為初始元年漏刻以百二十為<lb/>
度用應天命臣莽夙夜養育隆就孺子<hi>師古曰隆長也成就之使其長</hi>
<pb n="KR2a0007_WYG_099-53a"/>
<hi>大也○劉奉世曰此居攝二年冬也至此始請以居攝三年為初始元年似是二年冬事疑𫝊有差誤</hi>令<lb/>
與周之成王比徳宣明太皇太后威徳於萬方期於富<lb/>
而教之孺子加元服復子明辟如周公故事奏可衆庶<lb/>
知其奉符命指意羣臣博議別奏以視即真之漸矣<hi>師古</hi>
<hi>曰視讀曰示</hi>期門郎張充等六人謀共劫莽立楚王發覺誅<lb/>
死梓潼人哀章<hi>師古曰梓潼廣漢之縣也潼音童</hi>學問長安素無行好<lb/>
為大言見莽居攝即作銅匱為兩檢署其一曰天帝行<lb/>
璽金匱圖其一署曰赤帝行璽某𫝊予黄帝金䇿書<hi>○宋</hi>
<pb n="KR2a0007_WYG_099-53b"/>
<hi>祁曰越本邵本云赤帝璽無一行字</hi>某者髙皇帝名也書言王莽為真天<lb/>
子皇太后如天命圖書皆書莽大臣八人又取令名王<lb/>
興王盛章因自竄姓名<hi>師古曰竄謂厠著也</hi>凡為十一人皆署官<lb/>
爵為輔佐章聞齊井石牛事下即日昏時衣黄衣持匱<lb/>
至髙廟以付僕射僕射以聞戊辰莽至髙廟拜受金匱<lb/>
神嬗<hi>師古曰嬗古禪字言有神命使漢禪位於莽也</hi>御王冠謁太后還坐未央<lb/>
宫前殿下書曰予以不徳託于皇初祖考黄帝之後皇<lb/>
始祖考虞帝之苗裔而太皇太后之末屬皇天上帝隆<lb/>
<pb n="KR2a0007_WYG_099-54a"/>
顯大佑成命統序符契圗文金匱䇿書神明詔吿屬予<lb/>
以天下兆民<hi>師古曰屬委付也音之欲反</hi>赤帝漢氏髙皇帝之靈承<lb/>
天命𫝊國金䇿之書予甚祗畏敢不欽受以戊辰直定<lb/>
<hi>師古曰於建除之次其日當定</hi>御王冠即真天子位定有天下之號曰<lb/>
新其改正朔易服色變犧牲殊徽幟異器制<hi>師古曰徽幟通謂旌</hi>
<hi>旗之屬也幟音式志反</hi>以十二月朔癸酉為建國元年正月之朔<lb/>
<hi>○宋祁曰癸酉字下當有改元二字劉攽曰莽改年為始建國但云建國者誤也皆當有始字</hi>以鷄鳴<lb/>
為時服色配徳上黄犧牲應正用白使節之旄旛皆純<lb/>
<pb n="KR2a0007_WYG_099-54b"/>
黄其署曰新使五威節以承皇天上帝威命也<lb/>
　<lb/>
　<lb/>
　<lb/>
　<lb/>
　<lb/>
　<lb/>
　前漢書卷九十九上<lb/>
<pb n="KR2a0007_WYG_099-55a"/>
　前漢書卷九十九上考證<lb/>
王莽𫝊上家凡九侯五大司馬注師古曰外戚𫝊言十<lb/>
　侯此云九侯以鳳本嗣禁為侯○<hi>臣召南</hi>按外戚及<lb/>
　元后𫝊言十侯自元后親屬計之并數定陵侯淳于<lb/>
　長也此専言王氏故云九侯<lb/>
安後復徴召之○胡三省曰安定也安後猶言事定後<lb/>
　也<lb/>
故事聘皇后黄金二萬斤○胡三省曰据杜佑通典聘<lb/>
<pb n="KR2a0007_WYG_099-55b"/>
　后黄金二萬斤吕后為恵帝聘魯元公主女故事也<lb/>
遣大司徒司直陳崇等八人分行天下覽觀風俗○恩<lb/>
　澤侯表王惲閻遷李翕郝黨陳崇謝殷逯並陳鳳是<lb/>
　八人也<lb/>
劉歆陳崇等十二人皆以治明堂宣教化封為列侯○<lb/>
　按陳崇等八人以宣教化封劉歆平晏孔永孫遷以<lb/>
　治明堂封<lb/>
時元帝世絶而宣帝曽孫有見王五人列侯廣戚侯顯<lb/>
<pb n="KR2a0007_WYG_099-56a"/>
　等四十八人○胡三省曰見在之王五人謂淮陽王<lb/>
　縯中山王成都楚王紆信都王景東平王開明也列<lb/>
　侯四十八人謂廣戚侯顯陽興侯寄陵陽侯嘉髙樂<lb/>
　侯修平邑侯閔平纂侯況合昌侯輔伊鄉侯開就鄉<lb/>
　侯不害膠鄉侯武宜鄉侯恢昌城侯豐樂安侯禹陶<lb/>
　鄉侯恢釐鄉侯褒昌鄉侯且新鄉侯鯉郚鄉侯光新<lb/>
　城侯武宜陵侯封堂鄉侯護成陵侯由成陽侯衆復<lb/>
　昌侯休安陸侯平梧安侯譽朝鄉侯充扶鄉侯普方<lb/>
<pb n="KR2a0007_WYG_099-56b"/>
　城侯宣當陽侯益廣城侯疌春城侯允吕鄉侯尚李<lb/>
　鄉侯殷宛鄉侯隆夀泉侯承杏山侯遵嚴鄉侯信武<lb/>
　平侯璜陵鄉侯曽武安侯㥅富陽侯萌西陽侯偃桃<lb/>
　鄉侯立栗鄉侯元成金鄉侯不害平通侯且西安侯<lb/>
　漢湖鄉侯開重鄉侯少柏凡五十人而廣戚侯顯孺<lb/>
　子之父栗鄉侯元成先已免侯止四十八人耳<lb/>
當賜爵闗内侯者更名曰附城○項安世曰漢人葢以<lb/>
　城字解庸也古人庸即墉字後人加土以别之不成<lb/>
<pb n="KR2a0007_WYG_099-57a"/>
　國者謂之附城猶今言支郡為屬城也<lb/>
以居攝三年為初始元年○通鑑考異曰莽𫝊作初始<lb/>
　荀紀及韋莊美嘉號録宋庠紀元通譜皆作始初<lb/>
　<lb/>
　<lb/>
　<lb/>
　<lb/>
　<lb/>
<pb n="KR2a0007_WYG_099-57b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　前漢書卷九十九上考證<lb/>
<pb n="KR2a0007_WYG_099-58a"/>
欽定四庫全書<lb/>
　前漢書卷九十九中<lb/>
　　漢　　蘭　　臺　　令　　史班　固撰<lb/>
　　唐正議大夫行秘書少監琅邪縣開國子顔師古注<lb/>
　王莽傳第六十九中<lb/>
始建國元年正月朔莽帥公侯卿士奉皇太后璽韍上<lb/>
太皇太后<hi>師古曰韍謂璽之組音弗</hi>順符命去漢號焉𥘉莽妻宜春<lb/>
侯玉氏女立為皇后<hi>師古曰王訢為丞相初封宜春侯傳爵至孫咸莽妻咸之女</hi>本<lb/>
<pb n="KR2a0007_WYG_099-58b"/>
生四男宇獲安臨二子前誅死安頗荒忽<hi>師古曰荒音呼廣反</hi>廼<lb/>
以臨為皇太子安為新嘉辟<hi>師古曰辟君也謂之辟者取為國君之義音壁</hi>封<lb/>
宇子六人千為功隆公壽為功明公吉為功成公宗為<lb/>
功崇公世為功昭公利為功著公大赦天下莽乃䇿命<lb/>
孺子曰咨爾嬰昔皇天右乃太祖<hi>師古曰右讀曰佑佑助也</hi>歴世十<lb/>
二享國二百一十載歴數在于予躬詩不云乎侯服于<lb/>
周天命靡常<hi>師古曰大雅文王之詩也言殷之後嗣乃為諸侯服事周室是天命無常也謂㣲子</hi>
<hi>為宋公也</hi>封爾為定安公永為新室賔於戲<hi>師古曰於戲音曰嗚呼</hi>敬<lb/>
<pb n="KR2a0007_WYG_099-59a"/>
天之休<hi>師古曰休美也</hi>往踐乃位毋廢予命又曰其以平原安<lb/>
德漯隂鬲重丘凡戸萬地方百里為定安公國<hi>師古曰五縣也</hi>
<hi>漯音它合反鬲音與隔同</hi>立漢祖宗之廟於其國與周後並行其正<lb/>
朔服色世世以事其祖宗永以命德茂功享歴代之祀<lb/>
焉以孝平皇后為定安太后讀䇿畢莽親執孺子手流<lb/>
涕歔欷<hi>師古曰歔音虚欷音許氣反</hi>曰昔周公攝位終得復子明辟<lb/>
今予獨迫皇天威命不得如意哀嘆良乆中傅将孺子<lb/>
下殿北面而稱臣百僚陪位莫不感動又按金匱輔臣<lb/>
<pb n="KR2a0007_WYG_099-59b"/>
皆封拜以太傅左輔驃騎将軍<hi>○宋祁曰驃字當去旁馬字</hi>安陽侯<lb/>
王舜為太師封安新公大司徒就德侯平晏為太傅就<lb/>
新公少阿羲和京兆尹紅休侯劉歆為國師嘉新公廣<lb/>
漢梓潼哀章為國将美新公是為四輔位上公太保後<lb/>
丞承陽侯甄邯為大司馬承新公<hi>師古曰承陽音烝陽○宋祁曰少阿晉灼</hi>
<hi>音義作少陭阿訓陭取阿衡一字也音依倚之倚李竒音竒紅休南本作林字承南夲作丞</hi>丕進侯<lb/>
王尋為大司徒章新公歩兵将軍成都侯王邑為大司<lb/>
空隆新公是為三公大阿右拂大司空衛将軍廣陽侯<lb/>
<pb n="KR2a0007_WYG_099-60a"/>
甄豐為更始将軍廣新公<hi>師古曰拂讀曰弼</hi>京兆王興為衛将<lb/>
軍奉新公輕車将軍成武侯孫建為立國将軍成新公<lb/>
京兆王盛為前将軍崇新公是為四将凡十一公王興<lb/>
者故城門令史王盛者賣餅莽案符命求得此姓名十<lb/>
餘人兩人容貎應卜相徑從布衣登用以視神焉<hi>師古曰視</hi>
<hi>讀曰示</hi>餘皆拜為郎是日封拜卿大夫侍中尚書官凡數<lb/>
百人諸劉為郡守皆徙為諫大夫改明光宫為定安館<lb/>
定安太后居之以故大鴻臚府為定安公第<hi>○宋祁曰邵本無故</hi>
<pb n="KR2a0007_WYG_099-60b"/>
<hi>字新夲添</hi>皆置門衛使者監領敕阿乳母不得與語常在四<lb/>
壁中<hi>孟康曰令定安公居四壁中不得有所見</hi>至於長大不能名六畜後莽<lb/>
以女孫宇子妻之莽策羣司曰嵗星司肅東嶽太師典<lb/>
致時雨<hi>應劭曰貌之不㳟是謂不肅肅敬也厥罰常雨常雨水也故申戒厥任欲使雨澤以時也晋灼</hi>
<hi>曰衆物生於東方故戒太師也</hi>青煒登平考景以晷<hi>服䖍曰煒音暉如淳曰青氣之光輝</hi>
<hi>也晉灼曰言青陽之氣始升而上以成萬物也春秋分立表以正東西東日之始出也故考景以晷屬焉</hi>熒<lb/>
惑司悊南嶽太傅典致時奥<hi>應劭曰視之不明是謂不悊悊智也厥罰常燠燠暑</hi>
<hi>也晉灼曰南方陽盛之位太傅師尊之稱故戒之也師古曰奥音於六反韋昭曰司悊南方曰視君視明則臣</hi>
<pb n="KR2a0007_WYG_099-61a"/>
<hi>聰悊</hi>赤煒頌平考聲以律<hi>晉灼曰頌寛頌也夏假也物假大乃宣平也六月隂氣之始故</hi>
<hi>為地統地之中數六六為律律有形有色色尚黄故考聲以律屬焉師古曰頌讀曰容</hi>太白司艾<lb/>
西嶽國師典致時陽<hi>應劭曰言之不從是謂不艾艾安也厥罰常陽陽旱也師古曰艾讀</hi>
<hi>曰乂</hi>白煒象平考量以銓<hi>應劭曰量斗斛也銓權衡也晉灼曰象形也萬物無不成形於</hi>
<hi>西方大小輕重皆可知故稱量屬焉</hi>辰星司謀北嶽國将典致時寒<hi>應劭曰聴</hi>
<hi>之不聰是謂不謀謀圗也厥罰常寒晉灼曰北伏也陽氣伏於下隂主殺故戒國將</hi>𤣥煒和平考<lb/>
星以漏<hi>應劭曰推五星行度以漏刻也晉灼曰和合也萬物皆合藏於北方水又主平故曰和平歴度</hi>
<hi>起於斗分日月紀於攝提攝提値斗杓所指以建時節故考星屬焉</hi>月刑元股左司馬典<lb/>
<pb n="KR2a0007_WYG_099-61b"/>
致武應考方法矩<hi>張晏曰月為刑司馬主武又典天故使主威刑也</hi>主司天文<lb/>
欽若昊天敬授民時力来農事以豐年榖<hi>師古曰欽敬也若順也力</hi>
<hi>来勸勉之也来音郎代反</hi>日德元厷右司徒典致文瑞考圜合規<hi>張晏</hi>
<hi>曰日為陽位晉灼曰厷圜也五敎在寛則和氣感物四靈見象故文瑞屬焉師古曰厷古肱字</hi>主司人<lb/>
道五教是輔帥民承上宣美風俗五品乃訓<hi>師古曰五教謂父義</hi>
<hi>母慈兄友弟恭子孝也五品即五常謂仁義禮智信</hi>斗平元心中司空典致物圗<lb/>
考度以繩<hi>張晏曰斗北斗也主齊七政司空主水土土為中故責之孟康曰易河出圗洛出書司空</hi>
<hi>主水土責以其物也晉灼曰中央為四季土土者信信者直故為繩</hi>主司地里平治水土<lb/>
<pb n="KR2a0007_WYG_099-62a"/>
掌名山川衆殖鳥獸蕃茂草木各䇿命以其職如典誥<lb/>
之文置大司馬司允大司徒司直大司空司若位皆孤<lb/>
卿<hi>師古曰允信也若順也</hi>更名大司農曰羲和後更為納言大理<lb/>
曰作士太常曰秩宗大鴻臚曰典樂少府曰共工<hi>師古曰共</hi>
<hi>讀曰龔</hi>水衡都尉曰予虞與三公司卿凡九卿分屬三公<lb/>
每一卿置大夫三人一大夫置元士三人凡二十七大<lb/>
夫八十一元士分主中都官諸職<hi>○宋祁曰或無官字</hi>更名光祿<lb/>
勳曰司中太僕曰太御衛尉曰太衛執金吾曰奮武中<lb/>
<pb n="KR2a0007_WYG_099-62b"/>
尉曰軍正<hi>○劉攽曰中尉廢乆此安得更名盖是中壘校尉脱兩字</hi>又置大贅官主<lb/>
乘輿服御物<hi>師古曰贅聚也言財物所聚也贅音之鋭反○劉奉世曰贅讀如虎賁綴衣之綴</hi>
後又典兵秩位皆上卿號曰六監改郡太守曰大尹都<lb/>
尉曰太尉縣令長曰宰御史曰執法公車司馬曰王路<lb/>
四門長樂宫曰常樂室未央宮曰壽成室前殿曰王路<lb/>
堂<hi>服䖍曰如言路寝也</hi>長安曰常安更名秩百石曰庻士三百石<lb/>
曰下士四百石曰中士五百石曰命士六百石曰元士<lb/>
千石曰下大夫比二千石曰中大夫二千石曰上大夫<lb/>
<pb n="KR2a0007_WYG_099-63a"/>
中二千石曰卿車服黻冕各有差品<hi>師古曰此黻謂衣裳之黻</hi>又置<lb/>
司恭司徒<hi>○劉攽曰徒改從</hi>司明司聰司中大夫及誦詩工徹<lb/>
膳宰以司過䇿曰予聞上聖欲昭厥德罔不愼脩厥身<lb/>
用綏于逺是用建爾司于五事毋隐尤毋将虚<hi>師古曰尤過也</hi>
<hi>将助也虚謂虚美也言勿隐吾過而助為虚美</hi>好惡不愆立于厥中<hi>師古曰愆違也</hi>於<lb/>
戲朂哉<hi>師古曰於戲讀曰嗚呼朂勉也</hi>令王路設進善之旌非謗之木<lb/>
欲諫之鼓<hi>師古曰非音誹</hi>諫大夫四人常坐王路門受言事者<lb/>
封王氏齊縗之屬為侯大功為伯小功為子緦麻為男<lb/>
<pb n="KR2a0007_WYG_099-63b"/>
其女皆為任<hi>師古曰任充也男服之義男亦任也音壬</hi>男以睦女以隆為號<lb/>
焉<hi>師古曰睦隆皆其受封邑之號取嘉名也</hi>皆授印韍<hi>師古曰韍亦印之組次下並同</hi>令諸<lb/>
侯立大夫人夫人世子亦受印韍又曰天無二日土無<lb/>
二王百王不易之道也漢氏諸侯或稱王至于四夷亦<lb/>
如之違於古典繆於一統其定諸侯王之號皆稱公及<lb/>
四夷僣號稱王者皆更為侯又曰帝王之道相因而通<lb/>
盛德之祚百世享祀予惟黄帝帝少昊帝顓頊帝嚳帝<lb/>
堯帝舜帝夏禹臯陶伊尹咸有聖德假于皇天<hi>師古曰假至也</hi>
<pb n="KR2a0007_WYG_099-64a"/>
<hi>升也音工雅反</hi>功烈巍巍光施于遠<hi>○宋祁曰施一本作化</hi>予甚嘉之營<lb/>
求其後将祚厥祀惟王氏虞帝之後也出自帝嚳劉氏<lb/>
堯之後也出自顓頊於是封姚恂為初睦侯奉黄帝後<lb/>
<hi>服䖍曰姚舜姓故封為黄帝後○宋祁曰字書恂信也音詢</hi>梁護為脩逺伯奉少昊<lb/>
後<hi>服䖍曰以為伯益之後故封之</hi>皇孫功隆公千奉帝嚳後劉歆為祁<lb/>
烈伯奉顓頊後國師劉歆子疊為伊休侯奉堯後<hi>師古曰上</hi>
<hi>言紅休侯劉歆為國師嘉新公今此云劉歆為祁烈伯又言國師劉歆子為伊休侯是則祁烈伯自别一劉歆</hi>
<hi>非國師也○宋祁曰伊休疑是紅休</hi>嬀昌為始睦侯奉虞帝後山遵為襃<lb/>
<pb n="KR2a0007_WYG_099-64b"/>
謀子奉臯陶後伊𤣥為襃衡子奉伊尹後漢後定安公<lb/>
劉嬰位為賔周後衛公姬黨更封為章平公亦為賔殷<lb/>
後宋公孔𢎞運轉次移更封為章昭侯位為恪<hi>師古曰恪敬也</hi>
<hi>言待之加敬亦如賔也周以舜後并杞宋為三恪也</hi>夏後遼西姒豐封為章功侯<lb/>
亦為恪<hi>服䖍曰姒夏姓</hi>四代古宗宗祀于明堂以配皇始祖考<lb/>
虞帝周公後襃魯子姬就宣尼公後襃成子孔鈞已前<lb/>
定焉莽又曰予前在攝時建郊宮定祧廟立社稷<hi>師古曰逺</hi>
<hi>祖曰祧音吐堯反○劉奉世曰四代以下十七字其義不倫莽方封先聖後未當及此且已有後文此字當衍</hi>
<pb n="KR2a0007_WYG_099-65a"/>
神祇報況<hi>師古曰況賜也</hi>或光自上復于下流為烏<hi>師古曰復音扶目反</hi>
或黄氣熏烝昭燿章明以著黄虞之烈焉<hi>師古曰烈餘業也自云承</hi>
<hi>黄虞之後</hi>自黄帝至于濟南伯王而祖世氏姓有五矣<hi>師古曰濟</hi>
<hi>南伯王莽之髙祖</hi>黄帝二十五子分賜厥姓十有二氏虞帝之<lb/>
先受姓曰姚其在陶唐曰嬀在周曰陳在齊曰田在濟<lb/>
南曰王予伏念皇初祖考黄帝皇始祖考虞帝以宗祀<lb/>
于明堂<hi>○宋祁曰南本云皇姓始祖考以當作已</hi>宜序於祖宗之親廟其立<lb/>
祖廟五親廟四后夫人皆配食郊祀黄帝以配天黄后<lb/>
<pb n="KR2a0007_WYG_099-65b"/>
以配地<hi>孟康曰黄帝之后也</hi>以新都侯東第為大禖歳時以祀<hi>師古</hi>
<hi>曰禖祀也立此大祠常以嵗時祀其先也</hi>家之所尚種祀天下<hi>師古曰言國已立大禖祠</hi>
<hi>先祖矣其衆庻之家所尚者各令傳祀勿絶普天之下同其法○劉奉世曰此謂莽家所尚之種祀示令天下</hi>
<hi>𫝊以為種祠不得不奉祀亦猶漢髙之枌榆社也</hi>姚媯陳田王氏凡五姓者皆<lb/>
黄虞苖裔予之同族也書不云乎惇序九族<hi>師古曰虞書咎繇謩</hi>
<hi>之辭也惇厚也</hi>其令天下上此五姓名籍于秩宗皆以為宗室<lb/>
世世復無有所與<hi>師古曰復音方目反與讀曰預</hi>其元城王氏勿令相<lb/>
嫁娶以别族理親焉<hi>師古曰元城王氏不得與四姓昏娶以其同祖也餘它王氏則不禁</hi>
<pb n="KR2a0007_WYG_099-66a"/>
<hi>焉</hi>封陳崇為統睦侯奉胡王後<hi>孟康曰追王陳胡公</hi>田豐為世睦<lb/>
侯奉敬王後<hi>孟康曰追王陳敬仲</hi>天下牧守皆以前有翟義趙明<lb/>
等領州郡懐忠孝封牧為男守為附城又封舊恩戴崇<lb/>
金涉箕閎陽並等子皆為男遣騎都尉囂等<hi>師古曰囂音許驕反</hi>
分治黄帝園位於上都橋畤<hi>師古曰橋山之上故曰橋畤也○劉敞曰都當作郡</hi>
虞帝於零陵九疑胡王於淮陽陳敬王於齊臨淄愍王<lb/>
於城陽莒<hi>服䖍曰齊愍王</hi>伯王於濟南東平陵孺王於魏郡元<lb/>
城<hi>師古曰莽之髙祖名遂字伯紀曽祖名賀字翁孺故謂之伯王孺王</hi>使者四時致祠其<lb/>
<pb n="KR2a0007_WYG_099-66b"/>
廟當作者以天下初定且祫祭於明堂太廟以漢高廟<lb/>
為文祖廟<hi>師古曰欲法舜受終於文祖</hi>莽曰予之皇始祖考虞帝受<lb/>
嬗于唐<hi>師古曰嬗古禪字</hi>漢氏初祖唐帝世有傳國之象<hi>師古曰堯</hi>
<hi>傳舜漢傳莽自以舜後故言有傳國之象</hi>予復親受金策於漢高皇帝之靈<lb/>
惟思襃厚前代何有忘時漢氏宗祖有七<hi>蘇林曰漢本祀祖宗有四</hi>
<hi>莽以元帝成帝平帝為宗故有七</hi>以禮立廟于定安國其園寝廟在京<lb/>
師者勿罷祠薦如故予以秋九月親入漢氏高元成平<lb/>
之廟諸劉更屬籍京兆大尹勿解其復各終厥身<hi>師古曰復</hi>
<pb n="KR2a0007_WYG_099-67a"/>
<hi>音方目反</hi>州牧數存問勿令有侵冤又曰予前在大麓至于<lb/>
攝假<hi>師古曰大麓者謂為大司馬宰衡時妄引舜納于大麓烈風雷雨不迷也攝假謂初為攝皇帝又為</hi>
<hi>假皇帝</hi>深惟漢氏三七之阸赤德氣盡思索廣求<hi>師古曰索亦求</hi>
<hi>也音山各反</hi>所以輔劉延期之術靡所不用以故作金刀之<lb/>
利㡬以濟之<hi>師古曰㡬讀曰冀</hi>然自孔子作春秋以為後王法<lb/>
至于哀之十四而一代畢協之於今亦哀之十四也<hi>張晏</hi>
<hi>曰漢哀帝即位六年平帝五年居攝三年凡十四年</hi>赤世計盡終不可强濟皇天<lb/>
明威黄德當興隆顯大命屬予以天下<hi>師古曰屬音之欲反</hi>今百<lb/>
<pb n="KR2a0007_WYG_099-67b"/>
姓咸言皇天革漢而立新<hi>師古曰革改也</hi>廢劉而興王夫劉之<lb/>
為字卯金刀也正月剛卯金刀之利皆不得行<hi>服䖍曰剛卯以</hi>
<hi>正月卯日作佩之長三寸廣一寸四方或用玉或用金或用桃著革帯佩之今有玉在者銘其一面曰正月剛</hi>
<hi>卯金刀莽所鑄之錢也晉灼曰剛卯長一寸廣五分四方當中央從穿作孔以采絲茸其底如冠纓頭蕤刻其</hi>
<hi>上面作両行書文曰正月剛卯既央靈殳四方赤青白黄四色是當帝令祝融以教䕫龍庻疫剛痺莫我敢當</hi>
<hi>其一銘曰疾日嚴卯帝令䕫化順爾固伏化兹靈殳既正既直既觚既方庻疫剛痺莫我敢當師古曰今往往</hi>
<hi>有土中得玉剛卯者案大小及文服説是也莽以劉字上有卯下有金旁又有刀故禁剛卯及金刀也</hi>博<lb/>
謀卿士僉曰天人同應昭然著明其去剛卯莫以為佩<lb/>
<pb n="KR2a0007_WYG_099-68a"/>
除刀錢勿以為利承順天心快百姓意乃更作小錢徑<lb/>
六分重一銖文曰小錢直一與前大錢五十者為二品<lb/>
並行欲防民盗鑄乃禁不得挟銅炭是嵗四月徐鄉侯<lb/>
劉快結黨數千人起兵於其國<hi>師古曰快膠東恭王子也而王子侯表作炔字</hi>
<hi>從火與此不同疑表誤○宋祁曰越本無是歳二字韋昭云徐鄉東莱縣也</hi>快兄殷故漢膠<lb/>
東王時改為扶崇公快舉兵攻即墨殷閉城門自繋獄<lb/>
吏民距快快敗走至長廣死莽曰昔予之祖濟南愍王<lb/>
困於燕寇自齊臨淄出保于莒宗人田單廣設竒謀獲<lb/>
<pb n="KR2a0007_WYG_099-68b"/>
殺燕将復定齊國今即墨士大夫復同心殄滅反虜予<lb/>
甚嘉其忠者憐其無辜其赦殷等非快之妻子它親屬<lb/>
當坐者皆勿治弔問死傷賜亡者葬錢人五萬殷知大<lb/>
命深疾惡快以故輙伏厥辜其滿殷國戸萬地方百里<lb/>
又封符命臣十餘人莽曰古者設廬井八家一夫一婦<lb/>
田百𤱔什一而税則國給民富而頌聲作<hi>師古曰給足也</hi>此唐<lb/>
虞之道三代所遵行也秦為無道厚賦税以自供奉罷<lb/>
民力以極欲<hi>師古曰罷讀曰疲</hi>壞聖制廢井田是以兼并起貪<lb/>
<pb n="KR2a0007_WYG_099-69a"/>
鄙生强者規田以千數弱者曾無立錐之居又置奴婢<lb/>
之市與牛馬同蘭<hi>師古曰蘭謂遮蘭之若牛馬蘭圈也</hi>制於民臣顓斷其<lb/>
命姦虐之人因縁為利至略賣人妻子逆天心誖人倫<lb/>
<hi>師古曰誖亂也誖音布内反</hi>繆於天地之性人為貴之義<hi>師古曰孝絰稱孔子</hi>
<hi>曰天地之性人為貴故引之性生也</hi>書曰予則奴戮女<hi>師古曰夏書甘誓之辭也奴戮戮之</hi>
<hi>以為奴也説書者以為孥子也戮及妻子此説非也泰誓云囚奴正士豈及子之謂乎女讀曰汝</hi>唯不<lb/>
用命者然後被此辠矣漢氏減輕田租三十而稅一常<lb/>
有更賦罷癃咸出<hi>師古曰更音工衡反罷音疲癃音隆</hi>而豪民侵陵分田<lb/>
<pb n="KR2a0007_WYG_099-69b"/>
刼假厥名三十税一實什税五也<hi>師古曰觧並在食貨志</hi>父子夫<lb/>
婦終年耕芸<hi>師古曰芸字與耘同</hi>所得不足以自存故富者犬馬<lb/>
餘菽粟驕而為邪貧者不厭糟糠窮而為姦<hi>師古曰厭飽也</hi>俱<lb/>
䧟于辜刑用不錯<hi>師古曰錯置也音千故反○宋祁曰越本辜作辠</hi>予前在大<lb/>
麓始令天下公田口井<hi>師古曰計口而為井田</hi>時則有嘉禾之祥<lb/>
遭反虜逆賊且止今更名天下田曰王田奴婢曰私屬<lb/>
皆不得賣買其男口不盈八而田過一井者分餘田予<lb/>
九族鄰里鄉黨故無田今當受田者如制度敢有非井<lb/>
<pb n="KR2a0007_WYG_099-70a"/>
田聖制無法惑衆者投諸四裔以禦魑魅<hi>師古曰魑山神也魅老物</hi>
<hi>精也魑音螭魅音媚</hi>如皇始祖考虞帝故事是時百姓便安漢五<lb/>
銖錢以莽錢大小兩行難知又數變改不信皆私以五<lb/>
銖錢市買訛言大錢當罷莫肯挟莽患之復下書諸挟<lb/>
五銖錢言大錢當罷者比非井田制投四裔於是農商<lb/>
失業食貨俱廢民人至涕泣於市道及坐賣買田宅奴<lb/>
婢鑄錢自諸侯卿大夫至于庻民抵罪者不可勝數秋<lb/>
遣五威将王竒等十二人班符命四十二篇於天下德<lb/>
<pb n="KR2a0007_WYG_099-70b"/>
祥五事符命二十五福應十二凡四十二篇其德祥言<lb/>
文宣之世黄龍見于成紀新都髙祖考王伯墓門梓柱<lb/>
生枝葉之屬符命言井石金匱之屬福應言雌雞化為<lb/>
雄之屬其文爾雅依託皆為作説<hi>師古曰爾雅近正也謂近於正經依古義</hi>
<hi>而為之説</hi>大歸言莽當代漢有天下云總而説之曰帝王受<lb/>
命必有德祥之符瑞協成五命申以福應<hi>師古曰五命謂五行之次</hi>
<hi>相承以受命也申重也</hi>然後能立巍巍之功傳于子孫永享無窮<lb/>
之祚故新室之興也德祥發於漢三七九世之後<hi>蘇林曰二</hi>
<pb n="KR2a0007_WYG_099-71a"/>
<hi>百一十嵗九天子也</hi>肇命於新都受瑞於黄支<hi>孟康曰獻生犀○宋祁曰注文孟康</hi>
<hi>曰下當有黄支二字</hi>開王於武功定命於子同<hi>孟康曰梓潼縣也莽改也</hi>成命<lb/>
於巴宕<hi>晉灼曰巴郡宕渠縣也</hi>申福於十二應天所以保佑新室<lb/>
者深矣固矣武功丹石出於漢氏平帝末年火德銷盡<lb/>
土德當代皇天眷然去漢與新以丹石始命於皇帝皇<lb/>
帝謙讓以攝居之未當天意故其秋七月天重以三能<lb/>
文馬<hi>服䖍曰三台星也晉灼曰許愼説文馬縞身金精周成王時犬戎獻之師古曰能音台</hi>皇帝<lb/>
復謙譲未即位故三以鐵契四以石龜五以虞符六以<lb/>
<pb n="KR2a0007_WYG_099-71b"/>
文圭七以𤣥印八以茂陵石書九以𤣥龍石十以神井<lb/>
十一以大神石十二以銅符帛圖申命之瑞寖以顯著<lb/>
<hi>師古曰寖漸也</hi>至于十二以昭告新皇帝皇帝深惟上天之威<lb/>
不可不畏故去攝號猶尚稱假改元為初始欲以承塞<lb/>
天命克厭上帝之心<hi>師古曰塞當也厭滿也</hi>然非皇天所以鄭重<lb/>
降符命之意<hi>師古曰鄭重猶言頻煩也重音直用反</hi>故是日天復決其所<lb/>
以勉書<hi>孟康曰哀章所作䇿書也言數有瑞應莽自謙居攝天復决其疑勸勉令為眞也晉灼曰勉字</hi>
<hi>當為龜是日自復有龜書及天下金匱圖䇿事也師古曰孟説是○宋祁曰别本無復決其三字邵夲無其字</hi>
<pb n="KR2a0007_WYG_099-72a"/>
又侍郎王盱見人衣白布單衣赤繢方領<hi>師古曰繢者㑹五采也以</hi>
<hi>布為单衣以赤加繢為其方領也盱音許于反繢音胡内反</hi>冠小冠立于王路殿前<lb/>
謂盱曰今日天同色以天下人民屬皇帝<hi>師古曰同色者言五方天</hi>
<hi>神共齊其謀同其顔色也字或作包包者言天總包括天下人衆而與莽也其義兩通屬委也音之欲反</hi>盱<lb/>
恠之行十餘歩人忽不見至丙寅暮漢氏髙廟有金匱<lb/>
圗䇿高帝承天命以國傳新皇帝明旦宗伯忠孝侯劉<lb/>
宏以聞乃召公卿議未決而大神石人談曰趣新皇帝<lb/>
之高廟受命毋留<hi>師古曰趣讀曰促</hi>於是新皇帝立登車之漢<lb/>
<pb n="KR2a0007_WYG_099-72b"/>
氏高廟受命受命之日丁卯也丁火漢氏之德也卯劉<lb/>
姓所以為字也明漢劉火德盡而傳於新室也皇帝謙<lb/>
謙既備固譲十二符應廹著命不可辭<hi>師古曰廹促也著明也</hi>懼<lb/>
然祗畏葦然閔漢氏之終不可濟<hi>師古曰懼音瞿瞿然自失之意也葦然變</hi>
<hi>動之貌也瞿音居具反</hi>斖斖在左右之不得從意<hi>師古曰斖斖自勉之意左右助</hi>
<hi>也言欲助漢室而廹天命不得從其本意也左右音曰佐佑也</hi>為之三夜不御寢三日<lb/>
不御食延問公侯卿大夫僉曰宜奉如上天威命於是<lb/>
乃改元定號海内更始新室既定神祇懽喜申以福應<lb/>
<pb n="KR2a0007_WYG_099-73a"/>
吉瑞累仍<hi>師古曰申重也仍頻也</hi>詩曰宜民宜人受禄于天保右<lb/>
命之自天申之<hi>師古曰大雅假樂之詩也言有功徳宜於衆人者則受天之福禄天乃保安而</hi>
<hi>佑助之命以邦國也申謂重其意也右讀曰佑</hi>此之謂也五威將奉符命齎印<lb/>
綬王侯以下及吏官名更者<hi>師古曰更改也</hi>外及匈奴西域徼<lb/>
外蠻夷皆即授新室印綬因收故漢印綬賜吏爵人二<lb/>
級民爵人一級女子百戸羊酒蠻夷幣帛各有差大赦<lb/>
天下五威將乘乾文車<hi>鄭氏曰畫天文象於車也</hi>駕坤六馬<hi>鄭氏曰坤為牝</hi>
<hi>馬六地数</hi>背負鷩鳥之毛服飾甚偉<hi>師古曰鷩鳥雉屬即鵕䴊也今俗呼之山雞非</hi>
<pb n="KR2a0007_WYG_099-73b"/>
<hi>也鷩音鼈</hi>每一將各置左右前後中帥凡五帥衣冠車服駕<lb/>
馬各如其方面色數<hi>師古曰色者東方青南方赤也數者若木數三火數二之類也</hi>將<lb/>
持節稱太一之使帥持幢稱五帝之使莽䇿命曰普天<lb/>
之下迄于四表<hi>師古曰迄亦至也</hi>靡所不至其東出者至𤣥菟<lb/>
樂浪髙句驪夫餘<hi>師古曰夫餘亦東北夷也樂音洛浪音郎夫音扶</hi>南出者隃<lb/>
徼外歴益州<hi>師古曰隃字與踰同</hi>貶句町王為侯西出者至西域<lb/>
盡改其王為侯北出者至匈奴庭授單于印改漢印文<lb/>
去璽曰章單于欲求故印陳饒椎破之語在匈奴傳單<lb/>
<pb n="KR2a0007_WYG_099-74a"/>
于大怒而句町西域後卒以此皆畔饒還拜為大将軍<lb/>
封威德子冬靁<hi>師古曰古雷字</hi>桐華置五威司命中城四關将<lb/>
軍司命司上公以下中城主十二城門策命統睦侯陳<lb/>
崇曰咨爾崇夫不用命者亂之原也大姦猾者賊之本<lb/>
也鑄偽金錢者妨寳貨之道也驕奢踰制者兇害之端<lb/>
也漏泄省中及尚書事者機事不密則害成也<hi>師古曰易上繋</hi>
<hi>之辭曰君不密則失臣臣不密則失身機事不密則害成故引之</hi>拜爵王庭謝恩私門<lb/>
者禄去公室政從亡矣凡此六條國之綱紀是用建爾<lb/>
<pb n="KR2a0007_WYG_099-74b"/>
作司命柔亦不茹剛亦不吐不侮鰥寡不畏强圉<hi>師古曰引</hi>
<hi>詩大雅美仲山甫之辭其義並觧於上</hi>帝命帥繇統睦于朝<hi>師古曰帥循也繇讀與由</hi>
<hi>同</hi>命説符侯崔發曰重門撃<graphic n="KR2190" url="https://raw.githubusercontent.com/kanripo/KR-Gaiji/master/images/KR2190.png" mimeType="image/png"/>以待暴客<hi>師古曰易下繋之辭也撃</hi>
<hi>
                        <graphic n="KR2190" url="https://raw.githubusercontent.com/kanripo/KR-Gaiji/master/images/KR2190.png" mimeType="image/png"/>謂撃木以守夜也暴客謂姦暴之人来為/寇害者也<graphic n="KR2190" url="https://raw.githubusercontent.com/kanripo/KR-Gaiji/master/images/KR2190.png" mimeType="image/png"/>音他各反○宋祁曰<graphic n="KR2190" url="https://raw.githubusercontent.com/kanripo/KR-Gaiji/master/images/KR2190.png" mimeType="image/png"/>一作柝</hi>女作五威<lb/>
中城将軍<hi>師古曰女讀曰汝其下並同○宋祁曰中或作關</hi>中德既成天下說<lb/>
符<hi>師古曰説音悦</hi>命明威侯王級曰繞霤之固南當荆楚<hi>服䖍曰隘</hi>
<hi>險之道師古曰謂之繞霤者言四面塞阸其道屈曲谿谷之水囘繞而霤也其處即今商州界七盤十二繞是</hi>
<hi>也霤音力救反</hi>女作五威前關将軍振武奮衛明威于前命尉<lb/>
<pb n="KR2a0007_WYG_099-75a"/>
睦侯王嘉曰羊頭之阸北當燕趙<hi>師古曰羊頭山名在上黨壺關縣</hi>女<lb/>
作五威後關將軍壺口捶㧖尉睦于後<hi>師古曰壺口亦山名也捶㧖謂</hi>
<hi>據險阸而捶撃也捶音之蘂反</hi>命堂威侯王竒曰肴黽之險東當鄭衛<lb/>
<hi>師古曰肴肴山也黽黽池也皆在陜縣之東黽音莫善反</hi>女作五威左關將軍函谷<lb/>
批難掌威于左<hi>師古曰批謂糾閉之也函谷故關今在桃林縣界批音歩結反○宋祁曰掌當</hi>
<hi>作堂蕭該曰案晉灼音義作批難字林云撃也父迷反廣雅曰批撃也釋名曰批兩指相禆助共撃也</hi>命<lb/>
懐羌子王福曰<graphic n="KR0648" url="https://raw.githubusercontent.com/kanripo/KR-Gaiji/master/images/KR0648.png" mimeType="image/png"/>隴之阻西當戎狄<hi>師古曰汧扶風<graphic n="KR0648" url="https://raw.githubusercontent.com/kanripo/KR-Gaiji/master/images/KR0648.png" mimeType="image/png"/>/縣有吴山<graphic n="KR0648" url="https://raw.githubusercontent.com/kanripo/KR-Gaiji/master/images/KR0648.png" mimeType="image/png"/>水之</hi>
<hi>阻隴謂隴阺也<graphic n="KR0648" url="https://raw.githubusercontent.com/kanripo/KR-Gaiji/master/images/KR0648.png" mimeType="image/png"/>隴相連汧音苦堅反阺音丁禮反</hi>女作五威右闗將軍成固據<lb/>
<pb n="KR2a0007_WYG_099-75b"/>
守懷羌于右又遣諫大夫五十人分鑄錢於郡國是嵗<lb/>
長安狂女子碧呼道中<hi>師古曰碧者女子名也呼叫也音火故反</hi>曰高皇帝<lb/>
大怒趣歸我國不者九月必殺汝<hi>師古曰趣讀曰促</hi>莽收捕殺<lb/>
之治者掌寇大夫陳成自免去官<hi>師古曰狂妄之人職在掌寇故云治者</hi>
眞定劉都等謀舉兵發覺皆誅眞定常山大雨雹<hi>師古曰雨</hi>
<hi>音于具反</hi>二年二月赦天下五威将帥七十二人還奏事漢<lb/>
諸侯王為公者悉上璽綬為民無違命者封将為子帥<lb/>
為男初設六筦之令<hi>師古曰筦亦管字也管主也韋昭曰謂禁地面猶開一路以專之如</hi>
<pb n="KR2a0007_WYG_099-76a"/>
<hi>筦者</hi>命縣官酤酒賣鹽鐵器鑄錢諸采取名山大澤衆物<lb/>
者税之又令市官收賤賣貴賖貸予民收息百月三<hi>如淳</hi>
<hi>曰出百錢與民用月收其息三錢也師古曰貸音吐戴反</hi>羲和置酒士郡一人乗傳<lb/>
督酒利<hi>師古曰督察視之傳音張戀反</hi>禁民不得挟弩鎧徙西海匈奴<lb/>
單于求故璽莽不與遂寇邊郡殺略吏民十一月立國<lb/>
將軍建奏西域將欽上言<hi>師古曰但欽也</hi>九月辛巳戊巳校尉<lb/>
史陳良終帯共賊殺校尉刁䕶<hi>師古曰刁音貂○宋祁曰刁並注改作刀</hi>劫<lb/>
略吏士自稱廢漢大將軍亡入匈奴又今月癸酉不知<lb/>
<pb n="KR2a0007_WYG_099-76b"/>
何一男子遮臣建車前自稱漢氏劉子輿成帝下妻子<lb/>
也<hi>師古曰下妻猶言小妻也</hi>劉氏當復<hi>師古曰復/音扶福反</hi>趣空宫<hi>師古曰趣讀曰促</hi>
收繋男子即常安姓武字仲皆逆天違命<hi>○宋祁曰男或作妻字一</hi>
<hi>本無違字</hi>大逆無道請論仲及陳良等親屬當坐者奏可漢<lb/>
氏髙皇帝比著戒云罷吏卒為賔食<hi>師古曰比頻也言髙帝頻戒云勿使</hi>
<hi>吏卒守漢廟欲為寄食之賔於王氏廟中</hi>誠欲承天心全子孫也其宗廟不<lb/>
當在常安城中及諸劉為諸侯者當與漢俱廢陛下至<lb/>
仁乆未定前故安衆侯劉崇徐鄉侯劉快陵鄉侯劉曾<lb/>
<pb n="KR2a0007_WYG_099-77a"/>
<hi>師古曰楚思王子</hi>扶恩侯劉貴等<hi>師古曰不/知誰子孫</hi>更聚衆謀反<hi>師古曰更</hi>
<hi>音工衡反</hi>今狂狡之虜或妄自稱亡漢將軍或稱成帝子子<lb/>
輿至犯夷滅連未止者此聖恩不蚤絶其萌牙故也臣<lb/>
愚以為漢高皇帝為新室賔享食明堂成帝異姓之兄<lb/>
弟平帝壻也皆不宜復入其廟元帝與皇太后為體<hi>師古</hi>
<hi>曰夫婦一體也</hi>聖恩所隆禮亦宜之臣請漢氏諸廟在京師者<lb/>
皆罷諸劉為諸侯者以戸多少就五等之差其為吏者<lb/>
皆罷待除於家<hi>師古曰罷黜其職各使退歸而言在家待遷除</hi>上當天心稱髙<lb/>
<pb n="KR2a0007_WYG_099-77b"/>
皇帝神靈<hi>師古曰稱音尺孕反</hi>塞狂狡之萌莽曰可嘉新公國師<lb/>
以符命為予四輔明德侯劉龔率禮侯劉嘉等凡三十<lb/>
二人皆知天命或獻天符或貢昌言<hi>師古曰昌善也</hi>或捕告反<lb/>
虜厥功茂焉諸劉與三十二人同宗共祖者勿罷賜姓<lb/>
曰王唯國師以女配莽子故不賜姓改定安太后號曰<lb/>
黄皇室主絶之於漢也冬十二月雷更名匈奴單于曰<lb/>
降奴服于莽曰降奴服于知<hi>師古曰知者莽改單于之名也本名嚢知牙斯</hi>威<lb/>
侮五行<hi>師古曰引夏書甘誓之文</hi>背畔四條<hi>師古曰四條莽所與作制者事在匈奴傳</hi>侵<lb/>
<pb n="KR2a0007_WYG_099-78a"/>
犯西域延及邉垂為元元害辠當夷滅命遣立國將軍<lb/>
孫建等凡十二將十道並出共行皇天之威罰于知之<lb/>
身<hi>師古曰共讀曰恭</hi>惟知先祖故呼韓邪單于稽侯㹪<hi>師古曰㹪音刪</hi>
<hi>又音先安反韋昭曰㹪惡健犬也</hi>累世忠孝保塞守徼不忍以一知之<lb/>
罪滅稽侯㹪之世今分匈奴國土人民以為十五立稽<lb/>
侯㹪子孫十五人為單于遣中郎將藺苞戴級馳之塞<lb/>
下召拜當為單于者諸匈奴人當坐虜知之法者皆赦<lb/>
除之遣五威將軍苖訢虎賁将軍王况出五原厭難將<lb/>
<pb n="KR2a0007_WYG_099-78b"/>
軍陳欽震狄將軍王廵出雲中<hi>師古曰厭音一渉反</hi>振武将軍王<lb/>
嘉平狄將軍王萌出代郡相威將軍李棽鎭逺將軍李<lb/>
翁出西河<hi>師古曰棽音所林反韋昭曰棽音疏禁反字林曰棽支條棽麗也</hi>誅貉將軍<lb/>
陽俊討穢将軍嚴尤出漁陽奮武將軍王駿定胡將軍<lb/>
王晏出張掖及偏禆以下百八十人募天下囚徒丁男<lb/>
甲卒三十萬人轉衆郡委輸五大夫衣裘兵器糧食長<lb/>
吏送自貞海江淮至北邊使者馳傳督趣以軍興法從<lb/>
事<hi>師古曰傳音張戀反趣音促○劉奉世曰五大夫不可曉疑衍</hi>天下騷動先至者屯<lb/>
<pb n="KR2a0007_WYG_099-79a"/>
邊郡湏畢具乃同時出莽以錢幣訖不行<hi>師古曰訖竟也</hi>復下<lb/>
書曰民以食為命以貨為資是以八政以食為首寳貨<lb/>
皆重則小用不給皆輕則僦載煩費<hi>師古曰僦送也一曰賃也音子就反</hi>
輕重大小各有差品則用便而民樂於是造寳貨五品<lb/>
語在食貨志百姓不從但行小大錢二品而已盗鑄錢<lb/>
者不可禁廼重其法一家鑄錢五家坐之没入為奴婢<lb/>
吏民出入持布錢以副符傳<hi>師古曰舊法行者持符傳即不稽留今更令持布錢</hi>
<hi>與符相副乃得過也傳音張戀反其下亦同</hi>不持者厨傳勿舎關津苛留<hi>師古</hi>
<pb n="KR2a0007_WYG_099-79b"/>
<hi>曰厨行道飲食處傳置驛之舎也苛問也音何</hi>公卿皆持以入宫殿門欲以重<lb/>
而行之是時争為符命封侯其不為者相戲曰獨無天<lb/>
帝除書乎司命陳崇白莽曰此開姦臣作福之路而亂<lb/>
天命宜絶其原莽亦厭之遂使尚書大夫趙並驗治非<lb/>
五威將率所班皆下獄初甄豐劉歆王舜為莽腹心倡<lb/>
導在位<hi>師古曰倡音赤上反○蕭該曰所班舊作所辨案韋昭曰辨布也音班或作班</hi>襃揚功<lb/>
德安漢宰衡之號及封莽母兩子兄子皆豐等所共謀<lb/>
而豐舜歆亦受其賜並富貴矣非復欲令莽居攝也<hi>○宋</hi>
<pb n="KR2a0007_WYG_099-80a"/>
<hi>祁曰或無貴字</hi>居攝之萌出於泉陵侯劉慶前煇光謝囂長安<lb/>
令田終術莽羽翼已成意欲稱攝豐等承順其意莽輙<lb/>
復封舜歆兩子及豐孫豐等爵位已盛心意既滿又實<lb/>
畏漢宗室天下豪桀而疏遠欲進者並作符命莽遂據<lb/>
以即眞舜歆内懼而已豐素剛强莽覺其不説<hi>師古曰説讀曰</hi>
<hi>悦</hi>故徙大阿右拂大司空豐託符命文為更始將軍<hi>師古</hi>
<hi>曰拂讀曰弼</hi>與賣餅兒王盛同列豐父子黙默時子尋為侍<lb/>
中京兆大尹茂德侯即作符命言新室當分陜立二伯<lb/>
<pb n="KR2a0007_WYG_099-80b"/>
<hi>師古曰分陕者欲依周公召公故事自陜以東周公主之自陜以西召公主之陜即今陕州是其地也伯長也</hi>
<hi>陕音式冉反</hi>以豐為右伯太傅平晏為左伯如周召故事莽<lb/>
即從之拜豐為右伯當述職西出未行尋復作符命言<lb/>
故漢氏平帝后黄皇室主為尋之妻莽以詐立心疑大<lb/>
臣怨謗欲震威以懼下因是發怒曰黄皇室主天下母<lb/>
此何謂也收捕尋尋亡豐自殺尋隨方士入華山嵗餘<lb/>
捕得辭連國師公歆子侍中東通靈将五司大夫<hi>○劉奉世</hi>
<hi>曰東通靈將五司大夫亦疑其譌非史本文</hi>隆威侯棻棻弟右曹長水校尉<lb/>
<pb n="KR2a0007_WYG_099-81a"/>
伐虜侯泳大司空邑弟左闗將軍堂威侯竒及歆門人<lb/>
侍中騎都尉丁隆等牽引公卿黨親列侯以下死者數<lb/>
百人尋手理有天子字莽觧其臂入視之曰此一天子<lb/>
也<hi>○宋祁曰天或作大</hi>或曰一六子也六者戮也明尋父子當戮<lb/>
死也廼流棻于幽州放尋于三危殛隆于羽山<hi>師古曰效舜之</hi>
<hi>罰共工等也殛誅也音居力反</hi>皆驛車載其屍傳致云莽為人侈口蹷<lb/>
顄<hi>師古曰侈大也蹷短也顄頤也蹷其月反顄胡感反</hi>露眼赤精大聲而嘶<hi>師古曰嘶</hi>
<hi>聲破也音先奚反</hi>長七尺五寸好厚履髙冠以氂裝衣<hi>師古曰毛之强</hi>
<pb n="KR2a0007_WYG_099-81b"/>
<hi>曲者曰氂以裝楮衣中令其張起也氂音力之反字或作<graphic n="KR1581" url="https://raw.githubusercontent.com/kanripo/KR-Gaiji/master/images/KR1581.png" mimeType="image/png"/>音義同</hi>反膺髙視瞰臨左右<lb/>
<hi>師古曰瞰謂逺視也音曲濫反</hi>是時有用方技待詔黄門者或問以莽<lb/>
形貎待詔曰莽所謂鴟目虎吻豺狼之聲者也故能食<lb/>
人亦當為人所食問者告之莽誅滅待詔而封告者後<lb/>
常翳雲母屏面<hi>師古曰屏面即便面盖扇之類也觧在張敞傳</hi>非親近莫得見<lb/>
也是嵗以初睦侯姚恂為寜始將軍三年莽曰百官改<lb/>
更職事分移律令儀法未及悉定且因漢律令儀法以<lb/>
從事令公卿大夫諸侯二千石舉吏民有德行通政事<lb/>
<pb n="KR2a0007_WYG_099-82a"/>
能言語明文學者各一人詣王路四門<hi>○宋祁曰路字下有門字</hi>遣<lb/>
尚書大夫趙並使勞北邊還言五原北假膏壤殖榖<hi>師古</hi>
<hi>曰北假地名也膏壤言其土肥美也殖生也</hi>異時常置田官乃以並為田禾<lb/>
将軍𤼵戍卒屯田北假以助軍糧是時諸將在邉湏大<lb/>
衆集<hi>師古曰須待也</hi>吏士放縱而内郡愁於徴發民棄城郭流<lb/>
亡為盜賊并州平州尤甚莽令七公六卿號皆兼稱將<lb/>
軍遣著武將軍逯並等塡名都<hi>師古曰逯音錄塡音竹刃反此下亦同</hi>中<lb/>
郎将繡衣執法各五十五人分塡緣邉大郡督大姦猾<lb/>
<pb n="KR2a0007_WYG_099-82b"/>
擅弄兵者皆便為姦於外撓亂州郡<hi>師古曰撓音火髙反其字從手</hi>貨<lb/>
賂為市侵漁百姓莽下書曰虜知罪當夷滅故遣猛將<lb/>
分十二部將同時出一舉而决絶之矣内置司命軍正<lb/>
外設軍監十有二人誠欲以司不奉命令軍人咸正也<lb/>
今則不然各為權埶恐猲良民<hi>師古曰猲以威力脅之也音呼葛反</hi>妄封<lb/>
人頸得錢者去<hi>如淳曰權臣妄以法枉良人為僮僕封其頸以别之也得顧錢乃去封</hi>毒<lb/>
蠚竝作農民離散<hi>師古曰蠚音呼各反</hi>司監若此可謂稱不<hi>師古曰稱</hi>
<hi>音尺孕反</hi>自今以來敢犯此者輙捕繋以名聞然猶放縱自<lb/>
<pb n="KR2a0007_WYG_099-83a"/>
若而藺苞戴級到塞下招誘單于弟咸咸子登入塞脅<lb/>
拜咸為孝單于賜黄金千斤錦繡甚多遣去將登至長<lb/>
安拜為順單于留邸太師王舜自莽簒位後病悸寖劇<lb/>
死<hi>師古曰心動曰悸寖漸也悸音葵季反○宋祁曰悸舊作喘</hi>莽曰昔齊太公以淑<lb/>
德累世為周氏太師蓋予之所監也<hi>師古曰監謂視見也</hi>其以舜<lb/>
子延襲父爵為安新公延弟襃新侯匡為太師將軍永<lb/>
為新室輔為太子置師友各四人秩以大夫以故大司<lb/>
徒馬宮為師疑故少府宗伯鳳為傅丞博士袁聖為阿<lb/>
<pb n="KR2a0007_WYG_099-83b"/>
輔京兆尹王嘉為保拂<hi>師古曰拂讀曰弼</hi>是為四師故尚書令<lb/>
唐林為胥附博士李充為犇走<hi>師古曰犇古奔字</hi>諫大夫趙襄<lb/>
為先後中郎将亷丹為禦侮是為四友又置師友祭酒<lb/>
及侍中諫議六經祭酒各一人凡九祭酒秩上卿琅邪<lb/>
左咸為講春秋潁川滿昌為講詩長安國由為講易平<lb/>
陽唐昌為講書沛郡陳咸為講禮崔發為講樂祭酒遣<lb/>
謁者持安車印綬即拜楚國龔勝為太子師友祭酒勝<lb/>
不應徴不食而死寕始将軍姚恂免侍中崇禄侯孔永<lb/>
<pb n="KR2a0007_WYG_099-84a"/>
為寕始將軍是嵗池陽縣有小人景長尺餘或乘車馬<lb/>
或步行操持萬物小大各相稱<hi>師古曰車馬及物皆稱其人之形</hi>三日<lb/>
止瀕河郡蝗生<hi>師古曰謂縁河南北諸郡瀕音頻又音賔</hi>河决魏郡泛清河<lb/>
以東數郡先是莽恐河决為元城冢墓害及決東去元<lb/>
城不憂水故遂不堤塞四年二月赦天下夏赤氣出東<lb/>
南竟天厭難將軍陳歆言捕虜生口虜犯邊者皆孝單<lb/>
于咸子角所為莽怒斬其子登于長安以視諸蠻夷<hi>師古</hi>
<hi>曰視音曰示</hi>大司馬甄邯死寕始将軍孔永為大司馬侍中<lb/>
<pb n="KR2a0007_WYG_099-84b"/>
大贅侯輔為寕始將軍莽每當出輒先<graphic n="KR0679" url="https://raw.githubusercontent.com/kanripo/KR-Gaiji/master/images/KR0679.png" mimeType="image/png"/>索城中名曰<lb/>
横<graphic n="KR0679" url="https://raw.githubusercontent.com/kanripo/KR-Gaiji/master/images/KR0679.png" mimeType="image/png"/>
                    <hi>師古曰索音山各反横音胡孟反</hi>是月横<graphic n="KR0679" url="https://raw.githubusercontent.com/kanripo/KR-Gaiji/master/images/KR0679.png" mimeType="image/png"/>五日莽至明堂授諸<lb/>
侯茅土下書曰予以不德襲于聖祖為萬國主思安黎<lb/>
元在于建侯分州正域以美風俗<hi>○宋祁曰分字下當有九字</hi>追監<lb/>
前代爰綱爰紀惟在堯典十有二州衛有五服<hi>師古曰並觧於</hi>
<hi>上</hi>詩國十五抪徧九州<hi>師古曰謂周南召南衛王鄭齊魏唐秦陳鄶曹豳魯商凡十五</hi>
<hi>國也一曰周南召南邶鄘衛王鄭齊魏唐秦陳鄶曺豳是為十五國抪音普胡反○宋祁曰國字當作曰</hi>殷<lb/>
頌有奄有九有之言<hi>師古曰商頌𤣥鳥之詩美湯有功德故能覆有九州</hi>禹貢之<lb/>
<pb n="KR2a0007_WYG_099-85a"/>
九州無并幽周禮司馬則無徐梁<hi>○宋祁曰淳化本無無并二字</hi>帝王<lb/>
相改各有云為或昭其事或大其本厥義著明其務一<lb/>
矣昔周二后受命故有東都西都之居予之受命蓋亦<lb/>
如之其以洛陽為新室東都常安為新室西都邦畿連<lb/>
體各有采任州從禹貢為九爵從周氏有五諸侯之員<lb/>
千有八百附城之數亦如之以俟有功諸公一同有衆<lb/>
萬戸土方百里侯伯一國衆戸五千土方七十里子男<lb/>
一則衆戸二千有五百土方五十里附城大者食邑九<lb/>
<pb n="KR2a0007_WYG_099-85b"/>
成衆戸九百土方三十里自九以下降殺以両<hi>師古曰兩兩而</hi>
<hi>降也殺音所例反</hi>至於一成<hi>如淳曰十里為成</hi>五差備具合當一則今<lb/>
已受茅土者公十四人侯九十三人伯二十一人子百<lb/>
七十一人男四百九十七人凡七百九十六人附城千<lb/>
五百一十一人九族之女為任者八十三人及漢氏女<lb/>
孫中山承禮君遵德君脩義君更以為任十有一公九<lb/>
卿十二大夫二十四元士定諸國邑采之處使侍中講<lb/>
理大夫孔秉等與州部衆郡曉知地理圗籍者共校治<lb/>
<pb n="KR2a0007_WYG_099-86a"/>
于壽成朱鳥堂予數與羣公祭酒上卿親聴視咸已通<lb/>
矣夫襃德賞功所以顯仁賢也九族和睦所以襃親親<lb/>
也予永惟匪解思稽前人<hi>師古曰觧讀曰懈稽考也</hi>將章黜陟以明<lb/>
好惡安元元焉以圗簿未定未授國邑且令受奉都内<lb/>
月錢數千<hi>師古曰奉音扶用反</hi>諸侯皆困乏至有庸作者中郎區<lb/>
愽諫莽曰<hi>師古曰區姓也音一侯反</hi>井田雖聖王法其廢乆矣周道<lb/>
既衰而民不從秦知順民之心可以獲大利也故滅廬<lb/>
井而置阡陌遂王諸夏訖今海内未厭其敝今欲違民<lb/>
<pb n="KR2a0007_WYG_099-86b"/>
心追復千載絶迹<hi>師古曰復音扶目反</hi>雖堯舜復起而無百年之<lb/>
漸弗能行也天下初定萬民新附誠未可施行莽知民<lb/>
怨廼下書曰諸名食王田皆得賣之勿拘以法犯私買<lb/>
賣庶人者且一切勿治初五威将帥出改句町王以為<lb/>
侯王邯怨怒不附<hi>師古曰邯句町王之名也音下甘反</hi>莽諷牂柯大尹周<lb/>
歆詐殺邯邯弟承起兵攻殺歆先是莽發髙句驪兵當<lb/>
伐胡不欲行郡强廹之皆亡出塞因犯法為寇遼西大<lb/>
尹田譚追撃之為所殺州郡歸咎於髙句驪侯騶嚴尤<lb/>
<pb n="KR2a0007_WYG_099-87a"/>
奏言貉人犯法不從騶起正有它心宜令州郡且尉安<lb/>
之<hi>師古曰假令騶有惡心亦當且慰安</hi>今猥被以大罪恐其遂畔<hi>師古曰猥多也</hi>
<hi>厚也被加也音皮義反</hi>夫餘之屬必有和者<hi>師古曰和應也音胡臥反</hi>匈奴未<lb/>
克夫餘濊貉復起此大憂也莽不尉安濊貉遂反詔尤<lb/>
撃之尤誘髙句驪侯騶至而斬焉傳首長安莽大説下<lb/>
書曰廼者命遣猛將共行天罰<hi>師古曰共讀曰恭</hi>誅滅虜知分<lb/>
為十二部或斷其右臂或斬其左腋或潰其胷腹或紬<lb/>
其兩脅<hi>師古曰紬音與抽同</hi>今年刑在東方<hi>張晏曰是嵗在壬申刑在東方</hi>誅貉<lb/>
<pb n="KR2a0007_WYG_099-87b"/>
之部先縱焉捕斬虜騶平定東域虜知殄滅在于漏刻<lb/>
此乃天地羣神社稷宗廟佑助之福公卿大夫士民同<lb/>
心將率虓虎之力也<hi>師古曰虓音火交反</hi>予甚嘉之其更名髙句<lb/>
驪為下句驪布告天下令咸知焉於是貉人愈犯邉東<lb/>
北與西南夷皆亂云莽志方盛以為四夷不足吞滅專<lb/>
念稽古之事復下書曰伏念予之皇始祖考虞帝受終<lb/>
文祖在璿璣玉衡以齊七政遂類于上帝禋于六宗望<lb/>
秩于山川徧于羣神廵狩五嶽羣后四朝敷奏以言明<lb/>
<pb n="KR2a0007_WYG_099-88a"/>
試以功<hi>師古曰解並在前</hi>予之受命即眞到于建國五年已五<lb/>
載矣陽九之阸旣度百六之㑹已過嵗在夀星塡在明<lb/>
堂倉龍癸酉德在中宮<hi>服䖍曰倉龍太嵗也張晏曰太嵗起於甲寅為龍東方倉癸德</hi>
<hi>在中宮也晋灼曰壽星角亢也東宮倉龍房心也心為明堂塡星所在其國昌莽自謂土也土行主塡星癸德</hi>
<hi>在中宫宫又土也</hi>觀晉掌嵗龜策告從<hi>孟康曰觀辰星進退掌主也晉灼曰國語晉文</hi>
<hi>公以卯出酉入過五鹿得土嵗在壽星其日戊申莽欲法之以為吉祥正以二月建寅之節東廵狩者取萬物</hi>
<hi>生之始也視晉識太嵗所在宿度所合卜筮皆吉故法之</hi>其以此年二月建寅之節<lb/>
東巡狩具禮儀調度<hi>師古曰調音徒釣反</hi>羣公奏請募吏民人馬<lb/>
<pb n="KR2a0007_WYG_099-88b"/>
布綿又請内郡國十二買馬發帛四十五萬匹輸常安<lb/>
前後毋相須<hi>師古曰湏待也</hi>至者過半莽下書曰文母太后體<lb/>
不安其且止待後是嵗改十一公號以新為心後又改<lb/>
心為信五年二月文母皇太后崩葬渭陵與元帝合而<lb/>
溝絶之<hi>如淳曰葬於司馬門内作溝絶之</hi>立廟於長安新室世世獻祭<lb/>
元帝配食坐於牀下莽為太后服喪三年大司馬孔永<lb/>
乞骸骨賜安車駟馬以特進就朝位同風侯逯並為大<lb/>
司馬是時長安民聞莽欲都雒陽不肯繕治室宅<hi>師古曰繕</hi>
<pb n="KR2a0007_WYG_099-89a"/>
<hi>𥙷也</hi>或頗徹之莽曰𤣥龍石文曰定帝德國雒陽符命著<lb/>
明敢不欽奉以始建國八年嵗纒星紀<hi>孟康曰纒居也星紀在斗牽牛</hi>
<hi>間師古曰纒踐歴也音直連反</hi>在雒陽之都其謹繕脩常安之都勿令<lb/>
壞敗敢有犯者輒以名聞請其罪是嵗烏孫大小昆彌<lb/>
遣使貢獻大昆彌者中國外孫也其胡婦子為小昆彌<lb/>
而烏孫歸附之莽見匈奴諸邊並侵意欲得烏孫心廼<lb/>
遣使者引小昆彌使置大昆彌使上保成師友祭酒滿<lb/>
昌劾奏使者曰夷狄以中國有禮誼故詘而服從大昆<lb/>
<pb n="KR2a0007_WYG_099-89b"/>
彌君也今序臣使於君使之上非所以有夷狄也奉使<lb/>
大不敬莽怒免昌官西域諸國以莽積失恩信焉耆先<lb/>
畔殺都護但欽十一月彗星出二十餘日不見是嵗以<lb/>
犯挟銅炭者多除其法明年改元曰天鳯天鳯元年正<lb/>
月赦天下莽曰予以二月建寅之節行廵狩之禮大官<lb/>
齎糒乾肉内者行張坐臥<hi>師古曰糒乾飯也張坐臥謂帷帳茵席也糒音備○宋祁</hi>
<hi>曰淳化本無内字新本肉字下去内者行</hi>所過毋得有所給<hi>師古曰言自齎食及帷帳以行</hi>
<hi>在路所經過不須供費也</hi>予之東廵必躬載耒每縣則耕以勸東作<lb/>
<pb n="KR2a0007_WYG_099-90a"/>
<hi>師古曰耒耜曲木也音力對反○宋祁曰耒字下當有耜字</hi>予之南廵必躬載耨每<lb/>
縣則薅以勸南偽<hi>師古曰耨鉏也薅耕去草也耨音奴豆反薅音火髙反偽讀曰訛訛化也</hi>
予之西廵必躬載銍每縣則穫以勸西成予之北廵必<lb/>
躬載拂每縣則粟以勸盖臧<hi>師古曰拂音佛所以撃治禾者也今謂之連枷粟謂</hi>
<hi>治粟</hi>畢北廵狩之禮即于土中居雒陽之都焉敢有趨讙<lb/>
犯法輒以軍法從事<hi>劉德曰趨讙走呼也</hi>羣公奏言皇帝至孝往<lb/>
年文母聖體不豫躬親供養衣冠稀解因遭弃羣臣悲<lb/>
哀顔色未復飲食損少今一嵗四廵道路萬里春秋尊<lb/>
<pb n="KR2a0007_WYG_099-90b"/>
非糒乾肉之所能堪且無廵狩須闋大服以安聖體<hi>師古</hi>
<hi>曰闋盡也音口決反</hi>臣等盡力養牧兆民奉稱明詔<hi>師古曰稱副也</hi>莽曰<lb/>
羣公羣牧羣司諸侯庻尹願盡力相帥養牧兆民欲以<lb/>
稱予繇此敬德<hi>師古曰繇讀與由同</hi>其朂之哉毋食言焉更以天<lb/>
鳯七年嵗在大梁倉龍庚辰行廵狩之禮厥明年歳在<lb/>
實沈倉龍辛巳即土之中雒陽之都廼遣太傅平晏大<lb/>
司空王邑之雒陽營相宅兆圗起宗廟社稷郊兆云三<lb/>
月壬申晦日有食之大赦天下策大司馬逯並曰日食<lb/>
<pb n="KR2a0007_WYG_099-91a"/>
無光干戈不戢其上大司馬印韍就侯氏朝位太傅平<lb/>
晏勿領尚書事省侍中諸曹兼官者以利苖男訢為大<lb/>
司馬<hi>如淳曰利苖邑名</hi>莽即眞尤備大臣抑奪下權朝臣有言<lb/>
其過失者輒拔擢孔仁趙博費興等以敢撃大臣故見<lb/>
信任<hi>師古曰費音扶味反</hi>擇名官而居之公卿入宫吏有常數太<lb/>
傅平晏從吏過例掖門僕射苛問不遜<hi>師古曰僕射苛問平晏其言不</hi>
<hi>遜</hi>戊曹士收繋僕射<hi>應劭曰莽自以土行故使太傅置戊曹士士掾也蘇林曰士者曹掾</hi>
<hi>屬公府諸曹次第之名也師古曰應説是○蕭該曰戊字案春秋説曰土戊也五行書曰戊己屬土王莽自以</hi>
<pb n="KR2a0007_WYG_099-91b"/>
<hi>土行音懋</hi>莽大怒使執法發車騎數百圍太傅府捕士即時<lb/>
死大司空士夜過奉常亭亭長苛之告以官名亭長醉<lb/>
曰寕有符傳耶<hi>師古曰傳音張戀反</hi>士以馬箠撃亭長<hi>師古曰箠䇿也音止</hi>
<hi>橤反</hi>亭長斬士亡郡縣逐之家上書<hi>師古曰亭長家上書自治</hi>莽曰亭<lb/>
長奉公勿逐大司空邑斥士以謝<hi>○劉攽曰前云斬士後云斥士則非斬也</hi>
<hi>疑是斫字</hi>國将哀章頗不清莽為選置和叔<hi>師古曰特為置此官</hi>敕曰<lb/>
非但保國將閨門當保親屬在西州者諸公皆輕賤而<lb/>
章尤甚四月隕霜殺屮木<hi>師古曰屮古草字</hi>海瀕尤甚<hi>師古曰邉海之</hi>
<pb n="KR2a0007_WYG_099-92a"/>
<hi>地也瀕音頻又音賓</hi>六月黄霧四塞七月大風拔樹飛北闕直城<lb/>
門屋瓦<hi>師古曰北闕直城門瓦皆飛也直城門長安城門名也觧在成紀</hi>雨雹殺牛羊<lb/>
莽以周官王制之文置卒正連率大尹職如太守屬令<lb/>
屬長職如都尉置州牧部監二十五人見禮如三公監<lb/>
位上大夫各主五郡公氏作牧侯氏卒正伯氏連率子<lb/>
氏屬令男氏屬長皆世其官其無爵者為尹分長安城<lb/>
旁六鄉置帥各一人分三輔為六尉郡<hi>師古曰三輔黄圗云渭城安陵</hi>
<hi>以西北至栒邑義渠十縣屬京尉大夫府居故長安寺髙陵以北十縣屬師尉大夫府居故廷尉府新豐以東</hi>
<pb n="KR2a0007_WYG_099-92b"/>
<hi>至湖十縣屬翊尉大夫府居城東霸陵杜陵東至藍田西至武功郁夷十縣屬光尉大夫府居城南茂陵槐里</hi>
<hi>以西至汧十縣屬扶尉大夫府居城西長陵池陽以北至雲陽祋祤十縣屬列尉大夫府居城北</hi>河東<lb/>
河内𢎞農河南潁川南陽為六隊郡<hi>師古曰隊音遂○劉奉世曰河南當</hi>
<hi>為滎陽莽所分以為六隊之一也下文自有河南大尹更為保忠信卿</hi>置大夫職如太守<lb/>
屬正職如都尉更名河南大尹曰保忠信卿益河南屬<lb/>
縣滿三十置六郊州長各一人<hi>○劉奉世曰當為六郊衍州字</hi>人主五<lb/>
縣及它官名悉改大郡至分為五郡縣以亭為名者三<lb/>
百六十以應符命文也縁邊又置竟尉以男為之<hi>師古曰竟</hi>
<pb n="KR2a0007_WYG_099-93a"/>
<hi>讀曰境</hi>諸侯國閒田為黜陟増減云<hi>師古曰閒音閑以擬有功封賜有罪黜奪</hi>
<hi>也</hi>莽下書曰常安西都曰六鄉衆縣曰六尉義陽東都<lb/>
曰六州<hi>○劉奉世曰州當為郊</hi>衆縣曰六隊粟米之内曰内郡<hi>師古</hi>
<hi>曰禹貢去王城四百里納粟五百里納米皆在甸服之内</hi>其外曰近郡有鄣徼者曰<lb/>
邊郡合百二十有五郡九州之内縣二千二百有三公<lb/>
作甸侯是為惟城諸在侯服是為惟寕在采任諸侯是<lb/>
為惟翰<hi>師古曰采采服也任男服也</hi>在賔服是為惟屏<hi>師古曰賓服即古衛服也</hi>
<hi>取諸侯賓服以為名</hi>在揆文教奮武衛是為惟垣在九州之外是<lb/>
<pb n="KR2a0007_WYG_099-93b"/>
為惟藩<hi>師古曰凡此惟城以下取詩大雅板之篇云价人惟藩大師惟垣大邦惟屏大宗惟翰懷德惟</hi>
<hi>寜宗子惟城以為名號也觧在諸侯王年表</hi>各以其方為稱總為萬國焉其<lb/>
後嵗復變更一郡至五易名而還復其故吏民不能紀<lb/>
每下詔書輒繋其故名曰制詔陳留大尹太尉其以益<lb/>
嵗以南付新平<hi>蘇林曰陳留圉縣莽改曰益嵗</hi>新平故淮陽以雍丘以<lb/>
東付陳定陳定故梁郡以封丘以東付治亭治亭故東<lb/>
郡以陳留以西付祈隧祈隧故滎陽<hi>○劉奉世曰此祈隧即莽六隊之一</hi>
<hi>也莽盖分河南之滎陽置郡</hi>陳留已無復有郡矣大尹太尉皆詣行<lb/>
<pb n="KR2a0007_WYG_099-94a"/>
在所其號令變易皆此類也令天下小學戊子代甲子<lb/>
為六旬首冠以戊子為元日<hi>師古曰冠音工喚反元善也</hi>昏以戊寅<lb/>
之旬為忌日<hi>師古曰昏謂娶妻也</hi>百姓多不從者匈奴單于知死<lb/>
弟咸立為單于求和親莽遣使者厚賂之詐許還其侍<lb/>
子登因購求陳良終𢃄等單于即執良等付使者檻車<lb/>
詣長安莽燔燒良等於城北令吏民㑹觀之緣邊大饑<lb/>
人相食諫大夫如普行邊兵<hi>師古曰行音下更反</hi>還言軍士乆屯<lb/>
塞苦邊郡無以相贍今單于新和宜因是罷兵校尉韓<lb/>
<pb n="KR2a0007_WYG_099-94b"/>
威進曰以新室之威而吞胡虜無異口中蚤蝨臣願得<lb/>
勇敢之士五千人不齎斗糧饑食虜肉渴飲其血可以<lb/>
横行莽壮其言以威為將軍然采普言徴還諸將在邊<lb/>
者免陳欽等十八人又罷四關塡都尉諸屯兵㑹匈奴<lb/>
使還單于知侍子登前誅死發兵寇邊莽復發軍屯於<lb/>
是邊民流入内郡為人奴婢廼禁吏民敢挟邊民者弃<lb/>
市益州蠻夷殺大尹程隆三邊盡反遣平蠻將軍馮茂<lb/>
將兵撃之寜始將軍侯輔免講易祭酒戴参為寕始將<lb/>
<pb n="KR2a0007_WYG_099-95a"/>
軍二年二月置酒王路堂公卿大夫皆佐酒<hi>師古曰助行酒</hi>大<lb/>
赦天下是時日中見星大司馬苖訢左遷司命以延德<lb/>
侯陳茂為大司馬訛言黄龍墮死黄山宫中百姓犇走<lb/>
往觀者有萬數莽惡之<hi>師古曰莽自謂黄德故有此妖</hi>捕繋問語所從<lb/>
起不能得單于咸既和親求其子登屍莽欲遣使送致<lb/>
恐咸怨恨害使者廼牧前言當誅侍子者故將軍陳欽<lb/>
以他辠繋獄欽曰是欲以我為説於匈奴也<hi>師古曰説觧説也託</hi>
<hi>言以其前建議誅侍子今故殺之</hi>遂自殺莽選儒生能顓對者<hi>師古曰顓與專</hi>
<pb n="KR2a0007_WYG_099-95b"/>
<hi>同專對謂應對無方能專其事</hi>濟南王咸為大使五威將琅邪伏黯等<lb/>
為帥使送登屍敕令掘單于知墓棘鞭其屍又令匈奴<lb/>
却塞於漠北責單于馬萬匹牛三萬頭羊十萬頭及稍<lb/>
所略邉民生口在者皆還之<hi>○劉攽曰稍所略非辭當云所鈔略傳冩誤爾</hi>莽<lb/>
好為大言如此咸到單于庭陳莽威德責單于背畔之<lb/>
辠應敵從横單于不能詘遂致命而還之<hi>○劉奉世曰之字衍</hi>入<lb/>
塞咸病死封其子為伯伏黯等皆為子莽意以為制定<lb/>
則天下自平故鋭思於地里制禮作樂講合六經之説<lb/>
<pb n="KR2a0007_WYG_099-96a"/>
公卿旦入暮出議論連年不決不暇省獄訟寃結民之<lb/>
急務縣宰缺者數年守兼<hi>師古曰不拜正官權令人守兼</hi>一切貪殘日<lb/>
甚<hi>○宋祁曰甚下當有是時二字</hi>中郎將繡衣執法在郡國者並乘權<lb/>
埶傅相舉奏<hi>○宋祁曰傅疑作傳</hi>又十一公士分布勸農桑班時<lb/>
令案諸章冠盖相望交錯道路召㑹吏民逮捕證左郡<lb/>
縣賦歛遞相賕賂白黒紛然<hi>師古曰白黒謂清濁也紛然亂意也言清濁不分也</hi>
守闕告訴者多莽自見前顓權以得漢政故務自㩜衆<lb/>
事<hi>師古曰㩜與擥同其字從手</hi>有司受成茍免<hi>師古曰莽事事自決成熟乃以付吏吏茍</hi>
<pb n="KR2a0007_WYG_099-96b"/>
<hi>免罪責而已</hi>諸寳物名帑藏錢榖官皆宦者領之<hi>師古曰帑音他莽反</hi>
<hi>又音奴</hi>吏民上封事書宦官左右開發尚書不得知其畏<lb/>
備臣下如此又好變改制度政令煩多當奉行者輒質<lb/>
問乃以從事<hi>師古曰質正也</hi>前後相乘憒眊不渫<hi>師古曰乘積也登也憒眊</hi>
<hi>不明也渫㪚也徹也憒音工内反眊音莫報反</hi>莽常御燈火至明猶不能勝尚<lb/>
書因是為姦寢事上書待報者連年不得去拘繋郡縣<lb/>
者逢赦而後出衛卒不交代三嵗矣穀常貴邊兵二十<lb/>
餘萬人仰衣食縣官愁苦<hi>師古曰仰音牛向反</hi>五原代郡尤被其<lb/>
<pb n="KR2a0007_WYG_099-97a"/>
毒起為盜賊數千人為輩轉入旁郡莽遣捕盜將軍孔<lb/>
仁將兵與郡縣合撃嵗餘迺定邉郡亦略將盡<hi>師古曰言其迯</hi>
<hi>亡結為盜賊在者少也</hi>邯鄲以北大雨霧水出深者數丈<hi>○劉攽曰霧字</hi>
<hi>疑非</hi>流殺數千人立國將軍孫建死司命趙閎為立國將<lb/>
軍寜始將軍戴参歸故官南城將軍㢘丹為寕始將軍<lb/>
三年二月乙酉地震大雨雪<hi>師古曰雨音于具反</hi>關東尤甚深者<lb/>
一丈竹栢或枯大司空王邑上書言視事八年功業不<lb/>
效司空之職尤獨廢頓至廼有地震之變願乞骸骨莽<lb/>
<pb n="KR2a0007_WYG_099-97b"/>
曰夫地有動有震震者有害動者不害春秋記地震易<lb/>
繋坤動動靜辟脅萬物生焉<hi>師古曰辟讀曰闢開也脅收歛也易上繋之辭曰夫</hi>
<hi>坤其動也闢其静也翕是以廣生焉故莽引之也翕脅之聲相近義則同</hi>災異之變各有云<lb/>
為天地動威以戒予躬公何辜焉而乞骸骨非所以助<lb/>
予者也使諸吏㪚騎司禄大衛脩寜男遵諭予意焉五<lb/>
月莽下吏禄制度曰予遭陽九之阸百六之㑹國用不<lb/>
足民人騷動自公卿以下一月之祿十緵布二匹<hi>孟康曰緵</hi>
<hi>八十縷也師古曰緵音子公反韋昭曰四秉曰莒十莒曰緵十緵為禾四百秉也</hi>或帛一匹予<lb/>
<pb n="KR2a0007_WYG_099-98a"/>
每念之未嘗不戚焉今阸㑹已度府帑雖未能充略頗<lb/>
稍給其以六月朔庚寅始賦吏禄皆如制度四輔公卿<lb/>
大夫士下至輿僚凡十五等僚禄一嵗六十六斛稍以<lb/>
差増上至四輔而為萬斛云莽又曰普天之下莫非王<lb/>
土率土之濵莫非王臣<hi>師古曰莽引小雅北山之詩也</hi>蓋以天下養焉<lb/>
周禮膳羞百有二十品令諸侯各食其同國則<hi>師古曰謂公食</hi>
<hi>同侯伯食國子男食則也</hi>辟任附城食其邑<hi>師古曰辟君也任公主也辟音壁任音壬○宋</hi>
<hi>祁曰如淳曰辟公主也任宗室女也蕭該按爾雅曰皇王后辟君也</hi>公卿大夫元士食其<lb/>
<pb n="KR2a0007_WYG_099-98b"/>
采<hi>師古曰謂因官職而食地也</hi>多少之差咸有條品嵗豐穰則充其<lb/>
禮<hi>師古曰穰音人掌反</hi>有災害則有所損與百姓同憂喜也其用<lb/>
上計時通計天下幸無災害者太官膳羞備其品矣即<lb/>
有災害以什率多少而損膳焉<hi>○宋祁曰什下當有計字</hi>東嶽太師<lb/>
立國將軍保東方三州一部二十五郡南嶽太傅前將<lb/>
軍保南方二州一部二十五郡西嶽國師寕始將軍保<lb/>
西方一州二部二十五郡北嶽國將衛將軍保北方二<lb/>
州一部二十五郡大司馬保納卿言卿仕卿作卿京尉<lb/>
<pb n="KR2a0007_WYG_099-99a"/>
扶尉兆隊右隊中部左洎前七部<hi>服䖍曰大司馬保此官皆如郡守也晉灼</hi>
<hi>曰左與前故特七部師古曰洎亦臮字也臮及也隊音遂此下並同</hi>大司徒保樂卿典卿<lb/>
宗卿秩卿翼尉光尉左隊前隊中部右部有五郡大司<lb/>
空保予卿虞卿共卿工卿師尉列尉祈隊後隊中部洎<lb/>
後十郡<hi>師古曰共讀曰供○劉攽曰此文誤但當云大司馬保納言卿作士卿大司徒保典樂卿秩宗</hi>
<hi>卿大司空保予虞卿共工卿不合分為兩也劉奉世曰其言七部亦當云七郡然共有二十二郡尚未及二十</hi>
<hi>五郡疑字當有誤</hi>及六司六卿皆随所屬之公保其災害<hi>○劉奉世</hi>
<hi>曰莽所六司又已有六卿此當但云司卿即所謂三公司卿曰司允司直司若者也後人不曉又妄加兩六字</hi>
<pb n="KR2a0007_WYG_099-99b"/>
<hi>耳</hi>亦以十率多少而損其祿郎從官中都官吏食祿都<lb/>
内之委者以大官膳羞備損而為節<hi>師古曰言隨其多少</hi>諸侯辟<lb/>
任附城羣吏亦各保其災害幾上下同心<hi>師古曰幾讀曰冀</hi>勸<lb/>
進農業安元元焉莽之制度煩碎如此課計不可理吏<lb/>
終不得禄各因官職為姦受取賕賂以自共給<hi>師古曰共讀曰</hi>
<hi>供</hi>是月戊辰長平館西岸崩邕涇水不流毁而北行<hi>師古</hi>
<hi>曰邕讀曰壅</hi>遣大司空王邑行視<hi>師古曰行音下更反</hi>還奏狀羣臣上<lb/>
壽以為河圖所謂以土塡水<hi>師古曰塡讀與鎭同</hi>匈奴滅亡之祥<lb/>
<pb n="KR2a0007_WYG_099-100a"/>
也乃遣并州牧宋𢎞遊撃都尉任萌等将兵撃匈奴至<lb/>
邊止屯七月辛酉霸城門災民間所謂青門也<hi>師古曰三輔黄</hi>
<hi>圖云長安城東出南頭名覇城門俗以其色青名曰青門</hi>戊子晦日有食之大赦天<lb/>
下復令公卿大夫諸侯二千石舉四行各一人<hi>師古曰依漢光</hi>
<hi>禄之四科○劉奉世曰四行盖前已舉德行言語政事文學今復令舉之非光祿四行</hi>大司馬陳<lb/>
茂以日食免武建伯嚴尤為大司馬<hi>如淳曰莽之伯子男號也</hi>十月<lb/>
戊辰王路朱鳥門鳴晝夜不絶崔發等曰虞帝闢四門<lb/>
通四聰<hi>師古曰虞書敘舜之德也闢四門明四目逹四聰故引之</hi>門鳴者明當脩先<lb/>
<pb n="KR2a0007_WYG_099-100b"/>
聖之禮招四方之士也於是令羣臣皆賀所舉四行從<lb/>
朱鳥門入而對䇿焉平蠻將軍馮茂撃句町士卒疾疫<lb/>
死者什六七賦歛民財什取五益州虚耗而不克徴還<lb/>
下獄死更遣寕始將軍㢘丹與庸部牧史熊撃句町頗<lb/>
斬首有勝莽徴丹熊丹熊願益調度必克乃還復大賦<lb/>
歛就都大尹馮英不肯給上言自越巂遂乆仇牛同亭<lb/>
邪豆之屬反畔以來積且十年<hi>服䖍曰遂乆縣名也仇牛等越巂旁夷</hi>郡<lb/>
縣距撃不已續用馮茂茍施一切之政僰道以南山險<lb/>
<pb n="KR2a0007_WYG_099-101a"/>
髙深茂多敺衆遠居<hi>師古曰敺讀與驅同</hi>費以億計吏士離毒氣<lb/>
死者什七<hi>師古曰離邅也</hi>今丹熊懼於自詭期㑹<hi>師古曰詭責也自以為憂</hi>
<hi>責</hi>調發諸郡兵穀復訾民取其十四<hi>師古曰𤼵人訾財十取其四也</hi>空<lb/>
破梁州功終不遂<hi>師古曰遂成也</hi>宜罷兵屯田<hi>○宋祁曰宜或作一旦者非是</hi>
明設購賞莽怒免英官後頗覺寤曰英亦未可厚非復<lb/>
以英為長沙連率翟義黨王孫慶捕得莽使太醫尚方<lb/>
與巧屠共刳剝之<hi>師古曰刳剖也音口胡反</hi>量度五臧<hi>師古曰度音徒各反</hi>以<lb/>
竹筳導其脉知所終始云可以治病<hi>師古曰筳竹挺也音廷以知血脉之</hi>
<pb n="KR2a0007_WYG_099-101b"/>
<hi>原則盡攻療之道也○宋祁曰蕭該音義鄭氏曰筳音平訂之訂筳草也予案字書曰訂評議也音亭字林曰</hi>
<hi>筳繀絲管也大丁反</hi>是嵗遣大使五威將王駿西域都護李崇将<lb/>
戊巳校尉出西域諸國皆郊迎貢獻焉諸國前殺都護<lb/>
但欽駿欲襲之命佐帥何封戊巳校尉郭欽别將<hi>師古曰别</hi>
<hi>領兵在後也將音子亮反</hi>焉耆詐降伏兵撃駿等皆死欽封後到襲<lb/>
撃老弱從車師還入塞莽拜欽為塡外將軍<hi>師古曰塡音竹刃反</hi>
封劋胡子<hi>師古曰劋音子小反韋昭曰又作剼音芟</hi>何封為集胡男西域自<lb/>
此絶<lb/>
<pb n="KR2a0007_WYG_099-102a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2a0007_WYG_099-102b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　前漢書卷九十九中<lb/>
<pb n="KR2a0007_WYG_099-103a"/>
　前漢書卷九十九中考證<lb/>
王莽傳中始建國元年○顧炎武曰荀悦漢紀記莽事<lb/>
　自始建國元年以後則云其二年其三年以至其十<lb/>
　五年以别於正統而盡沒其天鳯地皇之號<lb/>
中傅將孺子下殿○後書注引前書音義中傅宦者也<lb/>
又置司恭司徒○<hi>臣召南</hi>按此司徒當作司從與聰明<lb/>
　恭一例舊本别本俱誤耳<lb/>
惟王氏虞帝之後也出自帝嚳劉氏堯之後也出自顓<lb/>
<pb n="KR2a0007_WYG_099-103b"/>
　頊○按謂舜出于嚳堯出于頊莽于是直誣古帝矣<lb/>
遣五威將王竒等十二人班符命云云○<hi>臣召南</hi>按五<lb/>
　威將十二人其將一人各有帥五人故下文云五威<lb/>
　將帥七十二人還奏事也<lb/>
并州平州尤甚○胡三省曰此時未有平州漢末公孫<lb/>
　度自稱平州牧魏始分幽州置平州平字誤也<lb/>
　<lb/>
　前漢書卷九十九中考證<lb/>
<pb n="KR2a0007_WYG_099-104a"/>
欽定四庫全書<lb/>
　前漢書卷九十九下<lb/>
　　漢　　蘭　　臺　　令　　史班　固撰<lb/>
　　唐正議大夫行秘書少監琅邪縣開國子顔師古注<lb/>
　王莽傳第六十九下<lb/>
四年五月莽曰保成師友祭酒唐林故諫議祭酒琅邪<lb/>
紀逡<hi>師古曰逡音千旬反字或從彳其音同耳</hi>孝弟忠恕敬上愛下博通舊<lb/>
聞徳行醇備至於黄髮靡有愆失<hi>師古曰黄髮老稱謂白髮盡落更生黄者</hi>
<pb n="KR2a0007_WYG_099-104b"/>
其封林為建徳侯逡為封徳侯位皆特進見禮如三公<lb/>
<hi>師古曰朝見之禮</hi>賜第一區錢三百萬授几杖焉六月更授諸<lb/>
侯茅土於明堂曰予制作地理建封五等考之經蓺合<lb/>
之傳記通於義理<hi>○宋祁曰考之合之下各當添於字通字下當添之字</hi>論之思<lb/>
之至於再三自始建國之元以來九年于兹廼今定矣<lb/>
予親設文石之平陳菁茅四色之土<hi>師古曰尚書禹貢苞匭菁茅儒者以</hi>
<hi>為菁菜名也茅三脊茅也而莽此言以菁茅為一物則是謂善茅為菁茅也土有五色而此云四者中央之土</hi>
<hi>不以封也菁音精</hi>欽吿于岱宗泰社后土先祖先妣以班授之<lb/>
<pb n="KR2a0007_WYG_099-105a"/>
<hi>師古曰欽敬也班布也</hi>各就厥國養牧民人用成功業其在緣邊<lb/>
若江南非詔所召遣侍于帝城者納言掌貨大夫且調<lb/>
都内故錢予其祿<hi>師古曰調謂發取之音徒釣反次下亦同</hi>公歳八十萬侯<lb/>
伯四十萬子男二十萬然復不能盡得莽好空言慕古<lb/>
法多封爵人性實遴嗇<hi>師古曰遴讀與吝同</hi>託以地理未定故且<lb/>
先賦茅土用慰喜封者是歳復明六筦之令每一筦下<lb/>
為設科條防禁犯者罪至死吏民抵罪者寖衆又一切<lb/>
調上公以下諸有奴婢者率一口出錢三千六百天下<lb/>
<pb n="KR2a0007_WYG_099-105b"/>
愈愁盜賊起<hi>○宋祁曰起上當有興字</hi>納言馮常以六筦諫莽大怒<lb/>
免常官置執法左右刺姦選用能吏侯霸等分督六尉<lb/>
六隊<hi>師古曰督察也隊音遂</hi>如漢刺史與三公士郡一人從事臨<lb/>
淮瓜田儀等為盜賊依阻㑹稽長州<hi>服䖍曰姓瓜田名儀師古曰長州即</hi>
<hi>枚乗所云長州之苑</hi>琅邪女子吕母亦起初吕母子為縣吏為宰<lb/>
所冤殺<hi>師古曰宰縣令</hi>母散家財以酤酒買兵弩<hi>師古曰酤音姑</hi>隂厚<lb/>
貧窮少年得百餘人遂攻海曲縣殺其宰以祭子墓引<lb/>
兵入海其衆浸多後皆萬數莽遣使者即赦盜賊還言<lb/>
<pb n="KR2a0007_WYG_099-106a"/>
盜賊解輙復合問其故皆曰愁法禁煩苛不得舉手力<lb/>
作所得不足以給貢稅閉門自守又坐鄰伍鑄錢挾銅<lb/>
姦吏因以愁民民窮悉起為盜賊莽大怒免之其或順<lb/>
指言民驕黠當誅及言時運適然且滅不久莽說輙遷<lb/>
之<hi>師古曰說讀曰悅</hi>是歳八月莽親之南郊鑄作威斗威斗者<lb/>
以五石銅為之<hi>李奇曰以五色藥石及銅為之蘇林曰以五色銅鑛治之師古曰李說是也若</hi>
<hi>今作鍮石之為</hi>若北斗長二尺五寸欲以厭勝衆兵<hi>師古曰厭音一葉反</hi>
既成令司命負之莽出在前入在御旁鑄斗日大寒百<lb/>
<pb n="KR2a0007_WYG_099-106b"/>
官人馬有凍死者五年正月朔北軍南門災以大司馬<lb/>
司允費興為荆州牧見問到部方略興對曰荆揚之民<lb/>
率依阻山澤以漁采為業<hi>師古曰漁謂捕魚也采謂采取蔬果之屬</hi>間者國<lb/>
張六筦稅山澤妨奪民之利連年久旱百姓饑窮故為<lb/>
盜賊興到部欲令明曉吿盜賊歸田里假貸犂牛種食<lb/>
<hi>師古曰貸音土戴反</hi>闊其租賦<hi>師古曰/闊寛也</hi>幾可以解釋安集<hi>師古曰幾讀曰</hi>
<hi>冀</hi>莽怒免興官天下吏以不得奉祿並為姦利郡尹縣<lb/>
宰家累千金莽下詔曰詳考始建國二年胡虜猾夏以<lb/>
<pb n="KR2a0007_WYG_099-107a"/>
來諸軍吏及緣邊吏大夫以上為姦利增產致富者收<lb/>
其家所有財產五分之四以助邊急公府士馳傳天下<lb/>
考覆貪饕<hi>師古曰傳音張戀反饕音吐髙反</hi>開吏告其將奴婢吿其主<lb/>
幾以禁姦<hi>師古曰幾讀曰冀</hi>姦愈甚皇孫功崇公宗坐自畫容<lb/>
貌被服天子衣冠刻印三一曰維祉冠存己夏處南山<lb/>
臧薄冰<hi>文穎曰祉福祚也冠存己欲襲代也應劭曰夏處南山就隂涼也臧薄冰亦以除暑也</hi>二<lb/>
曰肅聖寳繼<hi>應劭曰莽自謂承聖舜後能肅敬得天寳龜以立宗欲繼其緒</hi>三曰徳封<lb/>
昌圖<hi>蘇林曰宗自言以徳見封當遂昌熾受天下圖籍</hi>又宗舅呂寛家前徙合<lb/>
<pb n="KR2a0007_WYG_099-107b"/>
浦私與宗通發覺按驗宗自殺莽曰宗屬為皇孫爵為<lb/>
上公知寛等叛逆族類而與交通刻銅印三文意甚害<lb/>
不知厭足窺欲非望春秋之義君親毋將將而誅焉<hi>師古</hi>
<hi>曰春秋公羊傳之辭也以公子牙將為弑逆而誅之故云然也親謂父母也</hi>迷惑失道自取<lb/>
此辜嗚呼哀哉宗本名會宗以制作去二名今復名會<lb/>
宗貶厥爵改厥號賜諡為功崇繆伯以諸侯之禮葬于<lb/>
故同穀城郡<hi>師古曰同者宗所封一同之地</hi>宗姊妨為衞將軍王興夫<lb/>
人祝詛姑殺婢以絶口事發覺莽使中常侍䠠惲責問<lb/>
<pb n="KR2a0007_WYG_099-108a"/>
妨<hi>師古曰䠠音帶又音徒蓋反</hi>并以責興皆自殺事連及司命孔仁<lb/>
妻亦自殺仁見莽免冠謝莽使尚書劾仁乘乾車駕坤<lb/>
馬左蒼龍右白虎前朱鳥<hi>○宋祁曰鳥當作雀</hi>後𤣥武右杖威節<lb/>
左負威斗號曰赤星非以驕仁廼以尊新室之威命也<lb/>
仁擅免天文冠大不敬有詔勿劾更易新冠其好怪如<lb/>
此<hi>師古曰言莽性好為鬼神怪異之事</hi>以直道侯王渉為衞將軍渉者曲<lb/>
陽侯根子也根成帝世為大司馬薦莽自代莽恩之<hi>師古</hi>
<hi>曰懐其舊恩也</hi>以為曲陽非令稱<hi>師古曰令善也曲陽之名非善稱也</hi>乃追諡根<lb/>
<pb n="KR2a0007_WYG_099-108b"/>
曰直道讓公渉嗣其爵是嵗赤眉力子都樊崇等<hi>○劉攽曰</hi>
<hi>力當作刁</hi>以饑饉相聚起於琅邪轉鈔掠衆皆萬數遣使者<lb/>
發郡國兵擊之不能克六年春莽見盜賊多乃令太史<lb/>
推三萬六千歳歴紀六歳一改元布天下下書曰紫閣<lb/>
圖曰太一黄帝皆僊上天<hi>師古曰僊古仙字上升也</hi>張樂崑崙䖍山<lb/>
之上後世聖主得瑞者當張樂秦終南山之上<hi>服䖍云長安南</hi>
<hi>山詩所謂終南故秦地故言秦也</hi>予之不敏奉行未明乃今諭矣復以<lb/>
寧始將軍為更始將軍以順符命易不云乎日新之謂<lb/>
<pb n="KR2a0007_WYG_099-109a"/>
盛徳生生之謂易<hi>李奇曰易道生諸當生者也師古曰下繫之辭體化合變故曰日新</hi>予<lb/>
其饗哉欲以誑燿百姓銷解盜賊衆皆笑之<hi>○宋祁曰笑當作咲</hi>
初獻新樂於明堂太廟羣臣始冠麟韋之弁<hi>李奇曰鹿皮冠</hi>或<lb/>
聞其樂聲曰清厲而哀非興國之聲也是時關東饑旱<lb/>
數年力子都等黨衆<graphic n="KR0906" url="https://raw.githubusercontent.com/kanripo/KR-Gaiji/master/images/KR0906.png" mimeType="image/png"/>多<hi>師古曰䆮漸也</hi>更始將軍廉丹擊益<lb/>
州不能克徵還更遣復位後大司馬護軍郭興庸部牧<lb/>
李曅擊蠻夷若豆等太傅羲叔士孫喜清潔江湖之盜<lb/>
賊而匈奴寇邊甚莽乃大募天下丁男及死罪囚吏民<lb/>
<pb n="KR2a0007_WYG_099-109b"/>
奴名曰豬突豨勇以為銳卒一切稅天下吏民訾三十<lb/>
取一縑帛皆輸長安令公卿以下至郡縣黄綬皆保養<lb/>
軍馬<hi>師古曰保者言不許其有死失</hi>多少各以秩為差又博募有奇技<lb/>
術可以攻匈奴者將待以不次之位言便宜者以萬數<lb/>
或言能度水不用舟楫<hi>師古曰楫所以刺舟也音集其字從木</hi>連馬接騎<lb/>
濟百萬師或言不持斗糧服食藥物三軍不饑或言能<lb/>
飛一日千里可窺匈奴莽輙試之取大鳥翮為兩翼<hi>師古</hi>
<hi>曰羽本曰翮音胡隔反</hi>頭與身皆著毛通引環紐飛數百歩墮莽<lb/>
<pb n="KR2a0007_WYG_099-110a"/>
知其不可用茍欲獲其名皆拜為理軍賜以車馬待發<lb/>
初匈奴右骨都侯須卜當其妻王昭君女也嘗内附莽<lb/>
遣昭君兄子和親侯王歙誘呼當至塞下脅將詣長安<lb/>
强立以為須卜善于後安公<hi>師古曰善于者匈奴之號也後安公者中國之爵兩</hi>
<hi>加之</hi>始欲誘迎當大司馬嚴尤諫曰當在匈奴右部兵不<lb/>
侵邊單于動静輙語中國此方面之大助也于今迎當<lb/>
置長安槀街一胡人耳<hi>師古曰槀街蠻夷館所在也解在陳湯傳槀音工早反</hi>不<lb/>
如在匈奴有益莽不聽既得當欲遣尤與廉丹擊匈奴<lb/>
<pb n="KR2a0007_WYG_099-110b"/>
皆賜姓徵氏號二徵將軍當誅單于輿而立當代之<hi>師古</hi>
<hi>曰輿者時見為單于之名</hi>出車城西横廐未發尤素有智略非莽攻<lb/>
伐四夷數諌不從著古名將樂毅白起不用之意及言<lb/>
邊事凡三篇奏以風諫莽<hi>師古曰風讀曰諷</hi>及當出廷議尤固<lb/>
言匈奴可且以為後先憂山東盜賊莽大怒乃策尤曰<lb/>
視事四年蠻夷猾夏不能遏絶㓂賊姦宄不能殄滅不<lb/>
畏天威不用詔命皃佷自臧持必不移<hi>師古曰皃古貌字也皃佷言其</hi>
<hi>佷戾見於容貌也臧善也自以為善而固持其所見不可移易</hi>懷執異心非沮軍議<hi>師古</hi>
<pb n="KR2a0007_WYG_099-111a"/>
<hi>曰沮壞也音材汝反</hi>未忍致于理其上大司馬武建伯印韍<hi>師古曰韍</hi>
<hi>者印之組</hi>歸故郡以降符伯董忠為大司馬翼平連率田況<lb/>
奏郡縣訾民不實<hi>師古曰舉百姓訾財不以實數</hi>莽復三十稅一以況<lb/>
忠言憂國進爵為伯賜錢二百萬衆庶皆詈之<hi>○宋祁曰詈當</hi>
<hi>作罵</hi>青徐民多弃鄉里流亡老弱死道路壯者入賊中夙<lb/>
夜連率韓博上言有奇士長丈大十圍來至臣府曰欲<lb/>
奮擊胡虜自謂巨毋霸出於蓬萊東南五城西北昭如<lb/>
海瀕<hi>師古曰昭如海名也瀕涯也音頻又音賓</hi>軺車不能載三馬不能勝即<lb/>
<pb n="KR2a0007_WYG_099-111b"/>
日以大車四馬建虎旗載霸詣闕霸臥則枕鼔以鐵著<lb/>
食<hi>○宋祁曰南本云臥則枕數尺鐵非是</hi>此皇天所以輔新室也願陛下<lb/>
作大甲髙車賁育之衣遣大將一人與虎賁百人迎之<lb/>
於道京師門戸不容者開髙大之以視百蠻<hi>師古曰視讀曰示</hi>
鎮安天下博意欲以風莽<hi>晉灼曰諷言毋得簒盜而霸</hi>莽聞惡之留<lb/>
霸在所新豐<hi>師古曰在所謂其見到之處</hi>更其姓曰巨母氏謂因文<lb/>
母太后而霸王符也<hi>師古曰莽字巨君若言文母出此人使我致霸王</hi>徵博下<lb/>
獄以非所宜言弃市明年改元曰地皇從三萬六千歳<lb/>
<pb n="KR2a0007_WYG_099-112a"/>
歴號也地皇元年正月乙未赦天下下書曰方出軍行<lb/>
師敢有趨讙犯法者輙論斬毋須時<hi>師古曰趨讙謂趨走而讙譁也須待</hi>
<hi>也</hi>盡歳止<hi>師古曰至此歳盡而止</hi>於是春夏斬人都市百姓震懼<lb/>
道路以目二月壬申日正黑莽惡之下書曰廼者日中<lb/>
見昧隂薄陽黑氣為變<hi>○宋祁曰蕭該音義曰昧字林云日旁作未言昧爽旦明也日</hi>
<hi>闇昧云昧升勺後星也音芒太反予案易曰日中見沫非音昧也當音芒太反</hi>百姓莫不驚怪<lb/>
兆域大將軍王匡<hi>○劉奉世曰兆域二字無理當是北城字衍大字前有南城將軍此王匡</hi>
<hi>又别一王匡也</hi>遣吏考問上變事者欲蔽上之明是以適見于<lb/>
<pb n="KR2a0007_WYG_099-112b"/>
天<hi>師古曰適音謫謫責也音徒戹反見音胡電反</hi>以正于理塞大異焉莽見四<lb/>
方盜賊多復欲厭之<hi>師古曰厭音一葉反</hi>又下書曰予之皇初祖<lb/>
考黄帝定天下將兵為上將軍建華蓋立斗獻<hi>師古曰獻音羲</hi>
<hi>謂斗魁及杓末如勺之形也</hi>内設大將外置大司馬五人大將軍二<lb/>
十五人偏將軍百二十五人裨將軍千二百五十人校<lb/>
尉萬二千五百人司馬三萬七千五百人侯十一萬二<lb/>
千五百人當百二十二萬五千人<hi>晉灼曰當亦官名也師古曰當百官名百</hi>
<hi>非其數</hi>士吏四十五萬人士千三百五十萬人<hi>晉灼曰自五大司馬</hi>
<pb n="KR2a0007_WYG_099-113a"/>
<hi>至此皆以五乘之也師古曰晉說非也從上計之或五或十或兩或三</hi>應協於易弧矢之<lb/>
利以威天下<hi>師古曰易下繫辭曰弦木為弧剡木為矢弧矢之利以威天下言所立將率以合此</hi>
<hi>意木弓曰弧</hi>予受符命之文稽前人將條備焉<hi>師古曰稽考也考法於前</hi>
<hi>人也</hi>於是置前後左右中大司馬之位賜諸州牧號為大<lb/>
將軍郡卒正連帥大尹為偏將軍屬令長裨將軍<hi>○宋祁曰</hi>
<hi>卒字當作率</hi>縣宰為校尉乘傳使者經歴郡國日且十輩<hi>師古</hi>
<hi>曰傳音張戀反次下亦同</hi>倉無見穀<hi>師古曰見謂見在也</hi>以給傳車馬不能足<lb/>
賦取道中車馬<hi>師古曰於道中行者即執取之以充事也○劉攽曰以給當屬上句</hi>取辦<lb/>
<pb n="KR2a0007_WYG_099-113b"/>
於民七月大風毁王路堂復下書曰乃壬午晡時有烈<lb/>
風雷雨發屋折木之變<hi>師古曰烈風暴烈之風</hi>予甚弁焉予甚栗<lb/>
焉予甚恐焉<hi>師古曰弁疾也一曰弁撫手也言驚懼也</hi>伏念一旬迷廼解矣<lb/>
<hi>師古曰先言烈風雷雨後言迷廼解矣蓋取舜納于大麓烈風雷雨不迷以為言也</hi>昔符命文立<lb/>
安為新遷王<hi>服䖍曰安莽第三子也遷音仙莽改汝南新蔡曰新遷師古曰遷猶僊耳不勞假借</hi>
<hi>音</hi>臨國雒陽為統義陽王是時予在攝假謙不敢當而<lb/>
以為公其後金匱文至議者皆曰臨國雒陽為統謂據<lb/>
土中為新室統也宜為皇太子自此後臨久病雖瘳不<lb/>
<pb n="KR2a0007_WYG_099-114a"/>
平朝見㧬茵輿行<hi>服虔曰有疾以執茵輿之行也晉灼曰漢儀注皇后媫妤乘輦餘者以茵</hi>
<hi>四人舉以行豈今之板輿而鋪茵乎師古曰晉說非也此直謂坐茵褥之上而令四人對舉茵之四角輿而行</hi>
<hi>何謂板輿乎</hi>見王路堂者張於西廂及後閣更衣中<hi>李奇曰張帳也</hi>
<hi>晉灼曰更衣中謂朝賀易衣服處室屋名也</hi>又以皇后被疾臨且去本就舍<lb/>
妃妾在東永巷<hi>師古曰言臨侍疾故去其本所居而來就此止息是以妃妾在東永巷也</hi>壬<lb/>
午烈風毁王路西廂及後閣更衣中室昭寧堂池東南<lb/>
榆樹大十圍東僵擊東閣閣即東永巷之西垣也皆破<lb/>
折瓦壞發屋㧞木予甚驚焉又候官奏月犯心前星厥<lb/>
<pb n="KR2a0007_WYG_099-114b"/>
有占予甚憂之伏念紫閣圖文太一黃帝皆得瑞以僊<lb/>
後世襃主當登終南山<hi>李奇曰襃主大主也</hi>所謂新遷王者乃太<lb/>
一新遷之後也<hi>服䖍曰太一黄帝欲令安追繼其後也</hi>統義陽王乃用五<lb/>
統以禮義登陽上遷之後也臨有兄而稱太子名不正<lb/>
宣尼公曰名不正則言不順至於刑罰不中民無錯手<lb/>
足<hi>師古曰論語載孔子對子路之言錯安置也音千故反莽追諡孔子為襃成宣尼公</hi>惟即位以<lb/>
來隂陽未和風雨不時數遇枯旱蝗螟為災穀稼鮮耗<lb/>
百姓苦饑<hi>師古曰鮮少也耗虛也鮮音先踐反耗音火到反</hi>蠻夷猾夏寇賊姦<lb/>
<pb n="KR2a0007_WYG_099-115a"/>
宄人民正營無所措手足<hi>師古曰正營惶恐不安之意也正音征</hi>深惟厥<lb/>
咎在名不正焉其立安為新遷王臨為統義陽王幾以<lb/>
保全二子<hi>師古曰幾讀曰冀</hi>子孫千億外攘四夷内安中國焉<lb/>
是月杜陵便殿乘輿虎文衣廢臧在室匣中者<hi>師古曰匣匱也</hi>
<hi>音狎</hi>出自樹立外堂上<hi>師古曰樹竪也</hi>良久乃委地吏卒見者以<lb/>
聞莽惡之下書曰寶黄厮赤<hi>服䖍曰以黄為寶自用其行氣也厮赤厮役賤者皆</hi>
<hi>衣赤賤漢行也</hi>其令郎從官皆衣絳望氣為數者多言有土功<lb/>
象莽又見四方盜賊多欲視為自安能建萬世之基者<lb/>
<pb n="KR2a0007_WYG_099-115b"/>
<hi>師古曰視音示</hi>乃下書曰予受命遭陽九之戹百六之㑹府帑<lb/>
空虛百姓匱乏宗廟未修且祫祭於明堂太廟夙夜永<lb/>
念非敢寧息深惟吉昌莫良於今年予乃卜波水之北<lb/>
郎池之南惟玉食<hi>劉徳曰長安南也晉灼曰黄圖波郎二水名也在甘泉苑中師古曰晉說</hi>
<hi>非也黄圖有西波池郎池皆在石城南上林中玉食謂龜為玉兆之文而墨食也波音彼皮反</hi>予又卜<lb/>
金水之南明堂之西亦惟玉食予將親築焉於是遂營<lb/>
長安城南<hi>師古曰蓋所謂金水之南明堂之西</hi>提封百頃九月甲申莽立<lb/>
載行視<hi>師古曰立載謂立而乘車也行音下更反</hi>親舉築三下司徒王尋大<lb/>
<pb n="KR2a0007_WYG_099-116a"/>
司空王邑持節及侍中常侍執法杜林等數十人將作<lb/>
<hi>師古曰將領築作之人</hi>崔發張邯說莽曰徳盛者文縟<hi>師古曰文禮文也縟</hi>
<hi>繁也音辱</hi>宜崇其制度宣視海内<hi>師古曰視讀曰示</hi>且令萬世之後<lb/>
無以復加也莽乃博徵天下工匠諸圖畫以望法度算<lb/>
及吏民以義入錢穀助作者駱驛道路<hi>師古曰駱驛言不絶</hi>壞徹<lb/>
城西苑中建章承光包陽大臺儲元宫及平樂當路陽<lb/>
祿館凡十餘所<hi>師古曰自建章以下至陽祿皆上林苑中館○劉攽曰建章與宫同名疑當是</hi>
<hi>字悞</hi>取其材瓦以起九廟是月大雨六十餘日令民入米<lb/>
<pb n="KR2a0007_WYG_099-116b"/>
六百斛為郎其郎吏增秩賜爵至附城九廟一曰黄帝<lb/>
太初祖廟二曰帝虞始祖昭廟三曰陳胡王統祖穆廟<lb/>
四曰齊敬王世祖昭廟五曰濟北愍王王祖穆廟凡五<lb/>
廟不墮云<hi>師古曰墮毁也音火規反</hi>六曰濟南伯王尊禰昭廟七曰<lb/>
元城孺王尊禰穆廟八曰陽平頃王戚禰昭廟九曰新<lb/>
都顯王戚禰穆廟殿皆重屋太初祖廟東西南北各四<lb/>
十丈髙十七丈餘廟半之為銅薄櫨<hi>師古曰薄櫨柱上枅即今所謂㭼也</hi>
<hi>櫨音盧</hi>飾以金銀琱文<hi>師古曰琱字與彫同</hi>窮極百工之巧帶高增<lb/>
<pb n="KR2a0007_WYG_099-117a"/>
下<hi>師古曰本因高地而建立之其旁下者更增築○宋祁曰帶當作本</hi>功費數百鉅萬卒<lb/>
徒死者萬數鉅鹿男子馬適求等謀舉燕趙兵以誅莽<lb/>
<hi>師古曰馬適姓也求名也</hi>大司空士王丹發覺以聞莽遣三公大夫<lb/>
逮治黨與<hi>師古曰逮逮捕之也已解於上</hi>連及郡國豪傑數千人皆誅<lb/>
死封丹為輔國侯自莽為不順時令百姓怨恨莽猶安<lb/>
之又下書曰惟設此壹切之法以來常安六鄉巨邑之<lb/>
都枹鼔稀鳴盜賊衰少<hi>師古曰巨大也枹所以擊鼓者也音孚其字從木</hi>百姓<lb/>
安土嵗以有年此乃立權之力也今胡虜未滅誅蠻僰<lb/>
<pb n="KR2a0007_WYG_099-117b"/>
未絶焚江湖海澤麻沸盜賊未盡破殄<hi>師古曰麻沸言如亂麻而沸涌</hi>
又興奉宗廟社稷之大作民衆動搖今復壹切行此令<lb/>
盡二年止之以全元元救愚姦是嵗罷大小錢更行貨<lb/>
布長二寸五分廣一寸直貨錢二十五貨錢徑一寸重<lb/>
五銖枚直一兩品竝行敢盜鑄錢及偏行布貨伍人知<lb/>
不發舉皆没入為官奴婢<hi>師古曰伍人同伍之人若今伍保者也○宋祁曰淳化本</hi>
<hi>景本入字下有官字</hi>太傅平晏死以予虞唐尊為太傅尊曰國虛<lb/>
民貧咎在奢泰乃身短衣小褏乘牝馬柴車<hi>師古曰柴車即棧車</hi>
<pb n="KR2a0007_WYG_099-118a"/>
藉槀瓦器<hi>師古曰藉槀去蒲蒻也瓦器以瓦為食器</hi>又以歴遺公卿<hi>師古曰以瓦器</hi>
<hi>盛食遺公卿也</hi>出見男女不異路者尊自下車以象刑赭幡汙<lb/>
染其衣<hi>師古曰赭幡以赭汁漬巾幡</hi>莽聞而說之<hi>師古曰說讀曰悅</hi>下詔申<lb/>
敕公卿思與厥齊<hi>師古曰令與尊同此操行也論語稱孔子曰見賢思齊故莽云然</hi>封<lb/>
尊為平化侯是時南郡張霸江夏羊牧王匡等起雲杜<lb/>
綠林號曰下江兵<hi>晉灼曰本起江夏雲杜縣後分西上入南郡屯藍田故號下江兵也</hi>衆<lb/>
皆萬餘人武功中水鄉民三舎墊為池<hi>師古曰墊䧟也音丁念反</hi>二<lb/>
年正月以州牧位三公刺舉怠解<hi>師古曰解讀曰懈</hi>更置牧監<lb/>
<pb n="KR2a0007_WYG_099-118b"/>
副秩元士冠法冠行事如漢刺史是月莽妻死諡曰孝<lb/>
睦皇后葬渭陵長夀園西令永侍文母名陵曰億年初<lb/>
莽妻以莽數殺其子涕泣失明莽令太子臨居中養焉<lb/>
莽妻旁侍者原碧莽幸之後臨亦通焉恐事泄謀共殺<lb/>
莽臨妻愔國師公女<hi>師古曰愔音一尋反</hi>能為星語臨宫中且有<lb/>
白衣㑹臨喜以為所謀且成後貶為統義陽王出在外<lb/>
第愈憂恐㑹莽妻病困臨予書曰上於子孫至嚴前長<lb/>
孫中孫年俱三十而死<hi>師古曰中讀曰仲</hi>今臣臨復適三十誠<lb/>
<pb n="KR2a0007_WYG_099-119a"/>
恐一旦不保中室則不知死命所在<hi>李奇曰中室臨之母也晉灼曰長樂</hi>
<hi>宫中殿也師古曰二說皆非也中室室中也臨自言欲於室中自保全不可得耳</hi>莽候妻疾見<lb/>
其書大怒疑臨有惡意不令得會䘮既葬收原碧等考<lb/>
問具服姦謀殺狀莽欲秘之使殺案事使者司命從事<lb/>
埋獄中家不知所在賜臨藥臨不肯飲自刺死使侍中<lb/>
票騎將軍同說侯林賜魂衣璽韍<hi>師古曰說讀曰恱</hi>策書曰符<lb/>
命文立臨為統義陽王此言新室即位三萬六千嵗後<lb/>
為臨之後者乃當龍陽而起前過聽議者以臨為太子<lb/>
<pb n="KR2a0007_WYG_099-119b"/>
有烈風之變輙順符命立為統義陽王在此之前自此<lb/>
之後不作信順弗䝉厥佑夭年隕命嗚呼哀哉迹行賜<lb/>
諡諡曰繆王又詔國師公臨本不知星事從愔起愔亦<lb/>
自殺是月新遷王安病死初莽為侯就國時幸侍者增<lb/>
秩懷能開明懷能生男興増秩生男匡女曅開明生女<lb/>
㨗皆留新都國以其不明故也<hi>師古曰言侍者或與外人私通所生子女不可</hi>
<hi>分明也</hi>及安疾甚莽自病無子為安作奏使上言興等母<lb/>
雖微賤屬猶皇子不可以棄章視羣公<hi>師古曰視讀曰示以所上之章</hi>
<pb n="KR2a0007_WYG_099-120a"/>
<hi>徧示之</hi>皆曰安友于兄弟<hi>師古曰友愛也善兄弟曰友</hi>宜及春夏加封<lb/>
爵於是以王車遣使者迎興等封興為功修公匡為功<lb/>
建公曅為睦修任㨗為睦逮任孫公明公夀病死旬月<lb/>
四䘮焉莽壞漢孝武孝昭廟分葬子孫其中魏成大尹<lb/>
李焉與卜者王況謀況謂焉曰新室即位以來民田奴<lb/>
婢不得賣買數改錢貨徴發煩數軍旅騷動四夷竝侵<lb/>
百姓怨恨盜賊竝起漢家當復興君姓李李音徴徴火<lb/>
也<hi>師古曰徴音竹里反</hi>當為漢輔因為焉作䜟書言文帝發忿居<lb/>
<pb n="KR2a0007_WYG_099-120b"/>
地下趣軍北告匈奴南告越人<hi>師古曰趣讀曰促</hi>江中劉信執<lb/>
敵報怨復續古先四年當發軍江湖有盜自稱樊王姓<lb/>
為劉氏萬人成行<hi>師古曰行音胡郎反</hi>不受赦令欲動秦雒陽十<lb/>
一年當相攻太白揚光嵗星入東井其號當行<hi>師古曰號謂號</hi>
<hi>令也</hi>又言莽大臣吉凶各有日期㑹合十餘萬言焉令吏<lb/>
寫其書吏亡告之莽遣使者即捕焉獄治皆死三輔盜<lb/>
賊麻起<hi>師古曰言起者如亂麻也</hi>乃置捕盜都尉官令執法謁者追<lb/>
擊長安中建鳴鼔攻賊幡而使者隨其後遣太師羲仲<lb/>
<pb n="KR2a0007_WYG_099-121a"/>
景尚更始將軍護軍王黨將兵擊青徐國師和仲曹放<lb/>
助郭興撃句町轉天下穀幣詣西河五原朔方漁陽每<lb/>
一郡以百萬數欲以撃匈奴秋隕霜殺菽闗東大饑蝗<lb/>
民犯鑄錢伍人相坐沒入為官奴婢其男子檻車兒女<lb/>
子歩以鐵鎻琅當其頸𫝊詣鍾官以十萬數<hi>師古曰琅當長鏁也</hi>
<hi>鍾官主鑄錢之官也</hi>到者易其夫婦<hi>師古曰改相配匹不依其舊也</hi>愁苦死者什<lb/>
六七孫熹景尚曹放等撃賊不能克軍師放縱百姓重<lb/>
困<hi>師古曰重音直用反</hi>莽以王況䜟言荆楚當興李氏為輔欲厭<lb/>
<pb n="KR2a0007_WYG_099-121b"/>
之<hi>師古曰厭音一葉反</hi>廼拜侍中掌牧大夫李棽為大將軍揚州<lb/>
牧賜名聖<hi>師古曰改其舊名以聖代䜟棽音所林反</hi>使將兵奮撃上谷儲夏<lb/>
自請願說瓜田儀<hi>服䖍曰儲夏人姓也○劉奉世曰注脫一名字</hi>莽以為中郎<lb/>
使出儀<hi>師古曰說之令自出</hi>儀文降未出而死<hi>師古曰上文書言降而身未出</hi>莽<lb/>
求其尸葬之為起冢祠室諡曰瓜寧殤男㡬以招來其<lb/>
餘<hi>師古曰㡬讀曰冀</hi>然無肯降者閏月丙辰大赦天下天下大<lb/>
服民私服在詔書前亦釋除<hi>張晏曰莽妻本以此嵗死天下大服也私服自䘮其</hi>
<hi>親皆除之</hi>郎陽成脩獻符命言繼立民母又曰黄帝以百二<lb/>
<pb n="KR2a0007_WYG_099-122a"/>
十女致神僊莽於是遣中散大夫謁者各四十五人分<lb/>
行天下<hi>師古曰行音下更反</hi>博采鄉里所髙有淑女者上名莽夢<lb/>
長樂宫銅人五枚起立莽惡之念銅人銘有皇帝初兼<lb/>
天下之文即使尚方工鐫滅所夢銅人膺文<hi>師古曰鐫鑿也音子</hi>
<hi>全反</hi>又感漢髙廟神靈<hi>師古曰謂夢見譴責</hi>遣虎賁武士入髙廟㧞<lb/>
劍四面提撃<hi>師古曰提擲也音徒計反</hi>斧壞户牖<hi>師古曰以斧斫壞之</hi>桃湯赭<lb/>
鞭鞭灑屋壁<hi>師古曰桃湯灑之赭鞭鞭之也赭赤也</hi>令輕車校尉居其中<lb/>
又令中軍北壘居髙寢<hi>師古曰徙北軍壘之兵士於髙廟寢中屯居也</hi>或言黄<lb/>
<pb n="KR2a0007_WYG_099-122b"/>
帝時建華蓋以登僊莽乃造華蓋九重髙八丈一尺金<lb/>
瑵羽葆<hi>師古曰瑵讀曰爪謂蓋弓頭為爪形</hi>載以祕機四輪車<hi>服䖍曰蓋髙八丈其</hi>
<hi>杠皆有屈膝可上下屈伸也師古曰言潛為機闗不使外見故曰祕機也</hi>駕六馬力士三百<lb/>
人黄衣幘車上人撃鼔輓者皆呼登仙莽出令在前百<lb/>
官竊言此似輀車非僊物也<hi>師古曰輀車載䘮車音而</hi>是嵗南郡秦<lb/>
豐衆且萬人平原女子遲昭平能說經博以八投<hi>服䖍曰博</hi>
<hi>奕經以八箭投之</hi>亦聚數千人在河阻中莽召問羣臣禽賊方<lb/>
略皆曰此天囚行尸命在漏刻故左將軍公孫祿徴來<lb/>
<pb n="KR2a0007_WYG_099-123a"/>
與議<hi>師古曰與讀曰豫</hi>祿曰太史令宗宣典星歴候氣變以凶<lb/>
為吉亂天文誤朝廷太傅平化侯飾虛偽以媮名位賊<lb/>
夫人之子<hi>師古曰論語稱子路使子羔為費宰孔子曰賊夫人之子言羔未知政道而使宰邑所以</hi>
<hi>賊害也故祿引此而言○宋祁曰侯下當有唐尊二字</hi>國師嘉信公顛倒五經毁<lb/>
師法令學士疑惑明學男張邯地理侯孫陽造井田使<lb/>
民棄土業羲和魯匡設六筦以窮工商說符侯崔發阿<lb/>
䛕取容令下情不上通宜誅此數子以慰天下又言匈<lb/>
奴不可攻當與和親臣恐新室憂不在匈奴而在封域<lb/>
<pb n="KR2a0007_WYG_099-123b"/>
之中也莽怒使虎賁扶祿出然頗采其言左遷魯匡為<lb/>
五原卒正以百姓怨非故六筦非匡所獨造莽厭衆意<lb/>
而出之<hi>師古曰厭滿也音一艷反</hi>初四方皆以饑寒窮愁起為盜賊<lb/>
稍稍羣聚常思嵗孰得歸鄉里衆雖萬數亶稱巨人從<lb/>
事三老祭酒<hi>師古曰亶讀曰但言不為大號</hi>不敢略有城邑轉掠求食<lb/>
日闋而已<hi>師古曰闋盡也隨曰而盡也闋音空穴反</hi>諸長吏牧守皆自亂鬭<lb/>
中兵而死<hi>師古曰中傷也</hi>賊非敢欲殺之也而莽終不諭其故<lb/>
<hi>師古曰不曉此意也</hi>是嵗大司馬士按章豫州<hi>師古曰有上章相告者就而按治之</hi>
<pb n="KR2a0007_WYG_099-124a"/>
為賊所獲賊送付縣士還上書具言狀莽大怒下獄以<lb/>
為誣罔因下書責七公曰夫吏者理也宣徳明恩以牧<lb/>
養民仁之道也抑强督姦捕誅盜賊義之節也<hi>師古曰督謂察</hi>
<hi>視也</hi>今則不然盜發不輙得至成羣黨遮略乘𫝊宰士<hi>師古</hi>
<hi>曰𫝊音張戀反</hi>士得脫者又妄自言我責數賊何故為是<hi>師古曰數</hi>
<hi>音所具反</hi>賊曰以貧窮故耳賊護出我今俗人議者率多若<lb/>
此惟貧困饑寒犯法為非大者羣盜小者偷穴不過二<lb/>
科<hi>師古曰穴謂穿牆為盜也</hi>今乃結謀連黨以千百數是逆亂之大<lb/>
<pb n="KR2a0007_WYG_099-124b"/>
者豈饑寒之謂邪七公其嚴敕卿大夫卒正連率庶尹<lb/>
謹牧養善民急捕殄盜賊有不同心并力疾惡黜賊而<lb/>
妄曰饑寒所為輒捕繋請其罪於是羣下愈恐莫敢言<lb/>
賊情者亦不得擅發兵賊由是遂不制唯翼平連率田<lb/>
況素果敢發民年十八以上四萬餘人授以庫兵與刻<lb/>
石為約赤糜聞之不敢入界<hi>師古曰糜眉也以朱塗眉故曰赤眉古字通用</hi>況<lb/>
自劾奏莽讓況<hi>師古曰讓責也</hi>未賜虎符而擅發兵此弄兵也<lb/>
厥辠乏興<hi>師古曰擅發之罪與乏軍興同科也</hi>以況自詭必禽滅賊故且<lb/>
<pb n="KR2a0007_WYG_099-125a"/>
勿治<hi>師古曰詭責也自以為憂責</hi>後況自請出界撃賊所嚮皆破莽<lb/>
以璽書令況領青徐二州牧事況上言盜賊始發其原<lb/>
甚微非部吏伍人所能禽也咎在長吏不為意縣欺其<lb/>
郡郡欺朝廷實百言十實千言百朝廷忽略不輒督責<lb/>
遂至延曼連州<hi>師古曰延音弋戰反曼與蔓同</hi>乃遣將率多發使者𫝊<lb/>
相監趣<hi>師古曰趣讀曰促</hi>郡縣力事上官應塞詰對<hi>師古曰力勤也塞當</hi>
<hi>也</hi>共酒食具資用以救斷斬<hi>師古曰交懼斬死之刑也共讀曰供○宋祁曰交懼</hi>
<hi>斷死罪之刑也</hi>不給復憂盜賊治官事<hi>師古曰給暇也</hi>將率又不能躬<lb/>
<pb n="KR2a0007_WYG_099-125b"/>
率吏士戰則為賊所破吏氣寖傷徒費百姓<hi>師古曰䆮漸也</hi>前<lb/>
幸蒙赦令賊欲解散或反遮撃恐入山谷轉相告語故<lb/>
郡縣降賊皆更驚駭恐見詐滅因饑饉易動旬日之閒<lb/>
更十餘萬人此盜賊所以多之故也今雒陽以東米石<lb/>
二千竊見詔書欲遣太師更始將軍二人爪牙重臣多<lb/>
從人衆道上空竭少則亡以威視逺方<hi>師古曰視讀曰示</hi>宜急<lb/>
選牧尹以下明其賞罰收合離鄉小國無城郭者徙其<lb/>
老弱置大城中積臧榖食并力固守賊来攻城則不能<lb/>
<pb n="KR2a0007_WYG_099-126a"/>
下所過無食埶不得羣聚如此招之必降撃之則滅今<lb/>
空復多出將率郡縣苦之反甚於賊宜盡徴還乘𫝊諸<lb/>
使者以休息郡縣委任臣況以二州盜賊必平定之莽<lb/>
畏惡況隂為發代遣使者賜況璽書使者至見況因令<lb/>
代監其兵況隨使者西到拜為師尉大夫況去齊地遂<lb/>
敗三年正月九廟蓋構成納神主莽謁見大駕乘六馬<lb/>
以五采毛為龍文衣著角長三尺<hi>師古曰以被馬上也</hi>華蓋車元<lb/>
戎十乘在前因賜治廟者司徒大司空錢各千萬侍中<lb/>
<pb n="KR2a0007_WYG_099-126b"/>
中常侍以下皆封封都匠仇延為邯淡里附城<hi>師古曰都匠大</hi>
<hi>匠也邯音胡敢反淡音大敢反豐盛之意</hi>二月霸橋災數千人以水沃救不<lb/>
滅莽惡之下書曰夫三皇象春五帝象夏三王象秋五<lb/>
伯象冬皇王徳運也伯者繼空續乏以成歴數故其道<lb/>
駁<hi>師古曰伯讀曰霸</hi>惟常安御道多以所近為名廼二月癸巳<lb/>
之夜甲午之辰火燒霸橋從東方西行至甲午夕橋盡<lb/>
火滅大司空行視考問或云寒民舍居橋下<hi>師古曰舍止宿也</hi>
疑以火自燎為此災也<hi>師古曰燎謂炙令腝也</hi>其明旦即乙未立<lb/>
<pb n="KR2a0007_WYG_099-127a"/>
春之日也予以神明聖祖黄虞遺統受命至于地皇四<lb/>
年為十五年正以三年終冬絶滅霸駁之橋欲以興成<lb/>
新室統壹長存之道也又戒此橋空東方之道今東方<lb/>
嵗荒民饑道路不通東岳太師亟科條<hi>師古曰亟急也</hi>開東方<lb/>
諸倉賑貸窮乏以施仁道其更名霸館為長存館霸橋<lb/>
為長存橋是月赤眉殺太師羲仲景尚闗東人相食四<lb/>
月遣太師王匡更始將軍㢘丹東<hi>師古曰東謂東出也</hi>祖都門外<lb/>
<hi>師古曰祖道送匡丹都門外</hi>天大雨霑衣上長老歎曰是謂泣軍莽<lb/>
<pb n="KR2a0007_WYG_099-127b"/>
曰惟陽九之阸與害氣㑹究于去年枯旱霜蝗饑饉薦<lb/>
臻<hi>師古曰薦讀曰荐荐仍也</hi>百姓困乏流離道路於春尤甚予甚悼<lb/>
之今使東岳太師特進襃新侯開東方諸倉賑貸窮乏<lb/>
太師公所不過道分遣大夫謁者並開諸倉以全元元<lb/>
太師公因與㢘丹大使五威司命位右大司馬更始將<lb/>
軍平均侯之兖州填撫所掌<hi>師古曰之徃也填音竹刃反</hi>及青徐故<lb/>
不軌盜賊未盡解散後復屯聚者皆清潔之期於安兆<lb/>
黎矣<hi>師古曰黎庶也</hi>太師更始合將銳士十餘萬人所過放縱<lb/>
<pb n="KR2a0007_WYG_099-128a"/>
東方為之語曰寧逢赤眉不逢太師太師尚可更始殺<lb/>
我卒如田況之言莽又多遣大夫謁者分敎民煑草木<lb/>
為酪酪不可食重為煩費<hi>師古曰重音直用反</hi>莽下書曰惟民困<lb/>
乏雖溥開諸倉以賑贍之猶恐未足其且開天下山澤<lb/>
之防諸能采取山澤之物而順月令者其恣聽之勿令<lb/>
出稅至地皇三十年如故是王光上戊之六年也<hi>孟康曰戊</hi>
<hi>土也莽所作歴名</hi>如令豪吏猾民辜而攉之小民弗䝉非予意<lb/>
也<hi>師古曰辜攉謂獨専其利而令他人犯者得罪辜也</hi>易不云乎損上益下民說<lb/>
<pb n="KR2a0007_WYG_099-128b"/>
旡疆<hi>師古曰益卦彖辭也言損上以益下則人皆歡恱無窮竟</hi>書云言之不從是謂<lb/>
不艾<hi>師古曰洪範之言艾讀曰乂乂治也</hi>咨虖羣公可不憂哉<hi>師古曰咨者嘆息之</hi>
<hi>言</hi>是時下江兵盛新市朱鮪平林陳牧等皆復聚衆攻<lb/>
撃鄉聚莽遣司命大將軍孔仁部豫州納言大將軍嚴<lb/>
尤秩宗大將軍陳茂撃荆州各從吏士百餘人乘舡從<lb/>
渭入河<hi>○宋祁曰越本士作七舡當作船</hi>至華隂廼出乘𫝊到部募士<lb/>
尤謂茂曰遣將不與兵符必先請而後動是猶紲韓盧<lb/>
而責之獲也<hi>師古曰紲繋也韓盧古韓國之名犬也黒色曰盧</hi>夏蝗從東方来<lb/>
<pb n="KR2a0007_WYG_099-129a"/>
蜚蔽天<hi>師古曰蜚古飛字</hi>至長安入未央宫緣殿閣莽發吏民<lb/>
設購賞捕撃莽以天下榖貴欲厭之<hi>師古曰厭音一葉反</hi>為大倉<lb/>
置衛交㦸名曰政始掖門流民入闗者數十萬人廼置<lb/>
養贍官稟食之<hi>師古曰稟給也食讀曰飤</hi>使者監領與小吏共盜其<lb/>
禀饑死者十七八先是莽使中黄門王業領長安市買<lb/>
賤取於民民甚患之業以省費為功賜爵附城莽聞城<lb/>
中饑饉以問業業曰皆流民也乃市所賣粱飰肉羮持<lb/>
入視莽<hi>師古曰視讀曰示</hi>曰居民食咸如此莽信之冬無鹽索<lb/>
<pb n="KR2a0007_WYG_099-129b"/>
盧恢等舉兵反城<hi>師古曰索盧姓也恢名也反城據城以反也一曰反音幡今語賊猶曰幡</hi>
<hi>城索音先各反</hi>㢘丹王匡攻㧞之斬首萬餘級莽遣中郎將奉<lb/>
璽書勞丹匡進爵為公封吏士有功者十餘人赤眉别<lb/>
校董憲等衆數萬人在梁郡王匡欲進撃之㢘丹以為<lb/>
新㧞城罷勞<hi>師古曰罷讀曰疲</hi>當且休士養威匡不聽引兵獨<lb/>
進丹隨之合戰成昌<hi>師古曰成昌地名也</hi>兵敗匡走丹使吏持其<lb/>
印韍符節付匡曰小兒可走吾不可遂止戰死校尉汝<lb/>
雲王隆等二十餘人别鬭聞之皆曰㢘公己死吾誰為<lb/>
<pb n="KR2a0007_WYG_099-130a"/>
生馳犇賊皆戰死<hi>師古曰犇古奔字也</hi>莽傷之下書曰惟公多擁<lb/>
選士精兵衆郡駿馬倉榖帑藏皆得自調<hi>師古曰謂發取也音徒釣</hi>
<hi>反</hi>忽於詔策離其威節騎馬呵譟<hi>師古曰忽謂怠忘也譟羣呼也音先到反</hi>
為狂刅所害烏呼哀哉賜諡曰果公國將哀章謂莽曰<lb/>
皇祖考黄帝之時中黄直為將破殺蚩尤今臣居中黄<lb/>
直之位願平山東莽遣章馳東與太師匡并力又遣大<lb/>
將軍陽浚守敖倉司徒王尋將十餘萬屯雒陽填南宫<lb/>
<hi>師古曰填音竹刃反</hi>大司馬董忠養士習射中軍北壘大司空王<lb/>
<pb n="KR2a0007_WYG_099-130b"/>
邑兼三公之職司徒尋初發長安宿霸昌廐<hi>師古曰霸昌觀之廐</hi>
<hi>也三輔黄圖曰在城外也</hi>亡其黄鉞尋士房揚素狂直廼哭曰此經<lb/>
所謂䘮其齊斧者也<hi>應劭曰齊利也亡其利斧言無以復斷斬也師古曰此易巽卦上九</hi>
<hi>爻辭</hi>自劾去莽撃殺揚四方盜賊徃徃數萬人攻城邑殺<lb/>
二千石以下太師王匡等戰數不利莽知天下潰畔事<lb/>
窮計迫廼議遣風俗大夫司國憲等分行天下<hi>師古曰行音下</hi>
<hi>更反</hi>除井田奴婢山澤六筦之禁即位以来詔令不便於<lb/>
民者皆收還之待見未發會世祖與兄齊武王伯升宛<lb/>
<pb n="KR2a0007_WYG_099-131a"/>
人李通等<hi>師古曰世祖謂光武皇帝</hi>帥舂陵子弟數千人招致新市<lb/>
平林朱鮪陳牧等合攻㧞棘陽是時嚴尤陳茂破下江<lb/>
兵成丹王常等數千人别走入南陽界十一月有星孛<lb/>
于張東南行五日不見莽數召問太史令宗宣諸術數<lb/>
家皆繆對言天文安善羣賊且滅莽差以自安四年正<lb/>
月漢兵得下江王常等以為助兵撃前隊大夫甄阜屬<lb/>
正梁丘賜皆斬之殺其衆數萬人初京師聞青徐賊衆<lb/>
數十萬人訖無文號旌旗表識<hi>師古曰文謂文章號謂大位號也一曰號謂號</hi>
<pb n="KR2a0007_WYG_099-131b"/>
<hi>令也識讀與幟同音式志反</hi>咸怪異之好事者竊言此豈如古三皇<lb/>
無文書號諡邪<hi>師古曰欲其事成故云然也</hi>莽亦心怪以問羣臣羣<lb/>
臣莫對唯嚴尤曰此不足怪也自黄帝湯武行師必待<lb/>
部曲旌旗號令今此無有者直饑寒羣盜犬羊相聚不<lb/>
知為之耳莽大說<hi>師古曰說讀曰恱</hi>羣臣盡服及後漢兵劉伯<lb/>
升起皆稱將軍攻城略地既殺甄阜移書稱說莽聞之<lb/>
憂懼漢兵乘勝遂圍宛城初世祖族兄聖公先在平林<lb/>
兵中三月辛巳朔平林新市下江兵將王常朱鮪等共<lb/>
<pb n="KR2a0007_WYG_099-132a"/>
立聖公為帝改年為更始元年拜置百官莽聞之愈恐<lb/>
欲外視自安<hi>師古曰視讀曰示</hi>廼染其須髮進所徴天下淑女<lb/>
杜陵史氏女為皇后聘黄金三萬斤車馬奴婢雜帛珍<lb/>
寳以巨萬計莽親迎於前殿兩階閒成同牢之禮于上<lb/>
西堂備和嬪美御和人三位視公嬪人九視卿美人二<lb/>
十七視大夫御人八十一視元士凡百二十人皆佩印<lb/>
韍執弓韣<hi>師古曰禮記月令仲春之月𤣥鳥至之日以太牢祠于髙禖天子親徃后妃率九嬪御乃</hi>
<hi>禮天子所御帶以弓韣授以弓矢于髙禖之前韣弓衣也帶之者求男子之祥也故莽依放之焉韣音獨</hi>封<lb/>
<pb n="KR2a0007_WYG_099-132b"/>
皇后父諶為和平侯拜為寧始將軍諶子二人皆侍中<lb/>
是日大風發屋折木羣臣上夀曰廼庚子雨水灑道辛<lb/>
丑清靚無塵<hi>師古曰靚即静字也</hi>其夕榖風迅疾從東北来<hi>師古曰榖</hi>
<hi>風即谷風</hi>辛丑巽之宫日也巽為風為順后誼明母道得溫<lb/>
和慈恵之化也易曰受兹介福于其王母<hi>師古曰晉卦六二爻也介</hi>
<hi>大也王母君母</hi>禮曰承天之慶萬福無疆<hi>師古曰禮之祝詞</hi>諸欲依廢<lb/>
漢火劉皆沃灌雪除殄滅無餘雜矣百榖豐茂庶草蕃<lb/>
殖<hi>師古曰蕃滋也殖生也</hi>元元驩喜兆民賴福天下幸甚莽日與<lb/>
<pb n="KR2a0007_WYG_099-133a"/>
方士涿郡昭君等於後宫考驗方術縱滛樂焉大赦天<lb/>
下然猶曰故漢氏舂陵侯羣子劉伯升與其族人婚姻<lb/>
黨與妄流言惑衆悖畔天命乃手害更始將軍㢘丹前<lb/>
隊大夫甄阜屬正梁丘賜及北狄胡虜逆輿洎南僰虜<lb/>
若豆孟遷不用此書<hi>師古曰輿匈奴單于名也洎及也若豆孟遷蠻僰之名也言伯升已</hi>
<hi>下孟遷以上不在赦令之限也</hi>有能捕得此人者皆封為上公食邑萬<lb/>
戸賜寳貨五千萬又詔太師王匡國將哀章司命孔仁<lb/>
兖州牧夀良卒正王閎揚州牧李聖亟進所部州郡兵<lb/>
<pb n="KR2a0007_WYG_099-133b"/>
<hi>師古曰亟急也</hi>凡三十萬衆迫措青徐盜賊<hi>師古曰措讀與笮同音莊客反下亦</hi>
<hi>放此</hi>納言將軍嚴尤秩宗將軍陳茂車騎將軍王巡<hi>○宋祁曰</hi>
<hi>車騎監本作車馬劉奉世曰車馬將軍非官名字之誤也尤茂前云大將軍此云將軍未知孰誤然其它多如</hi>
<hi>此者</hi>左隊大夫王吳亟進所部州郡兵凡十萬衆迫措前<lb/>
隊醜虜明告以生活丹青之信<hi>師古曰生活謂来降者不殺之也丹青之信言</hi>
<hi>明著也</hi>復迷惑不解散皆并力合撃殄滅之矣大司空隆<lb/>
新公宗室戚屬前以虎牙將軍東指則反虜破壞西撃<lb/>
則逆賊靡碎<hi>師古曰靡散也音武皮反</hi>此廼新室威寳之臣也如黠<lb/>
<pb n="KR2a0007_WYG_099-134a"/>
賊不解散將遣大司空將百萬之師征伐劋絶之矣<hi>師古</hi>
<hi>曰劋截也音子小反</hi>遣七公幹士隗囂等七十二人分下赦令曉<lb/>
諭云囂等既出因逃亡矣四月世祖與王常等别攻潁<lb/>
川下昆陽郾定陵<hi>師古曰三縣之名也郾音一扇反</hi>莽聞之愈恐遣大<lb/>
司空王邑馳𫝊之雒陽<hi>師古曰𫝊音張戀反</hi>與司徒王尋發衆郡<lb/>
兵百萬號曰虎牙五威兵平定山東得顓封爵政决於<lb/>
邑除用徴諸明兵法六十三家術者各持圗書受器械<lb/>
備軍吏傾府庫以遣邑多齎珍寳猛獸欲視饒富用怖<lb/>
<pb n="KR2a0007_WYG_099-134b"/>
山東<hi>師古曰視讀曰示</hi>邑至雒陽州郡各選精兵牧守自將定<lb/>
會者四十二萬人餘在道不絶車甲士馬之盛自古出<lb/>
師未嘗有也六月邑與司徒尋發雒陽欲至宛道出潁<lb/>
川過昆陽昆陽時已降漢漢兵守之嚴尤陳茂與二公<lb/>
會二公縱兵圍昆陽嚴尤曰稱尊號者在宛下宜亟進<lb/>
<hi>師古曰亟急也</hi>彼破諸城自定矣邑曰百萬之師所過當滅今<lb/>
屠此城喋血而進<hi>師古曰喋音牒</hi>前歌後舞顧不快邪遂圍城<lb/>
數十重城中請降不許嚴尤又曰歸師勿遏圍城為之<lb/>
<pb n="KR2a0007_WYG_099-135a"/>
闕<hi>師古曰此兵法之言也遏遮也闕不合也</hi>可如兵法使得逸出以怖宛下<lb/>
邑又不聽會世祖悉發郾定陵兵數千人来救昆陽尋<lb/>
邑易之<hi>師古曰輕易之也易音亦䜴反</hi>自將萬餘人行陳<hi>師古曰廵行軍陳也行音</hi>
<hi>下更反</hi>敕諸營皆按部毋得動獨迎與漢兵戰不利大軍<lb/>
不敢擅相救漢兵乘勝殺尋昆陽中兵出竝戰邑走軍<lb/>
亂大風蜚瓦<hi>師古曰蜚古飛字</hi>雨如注水大衆崩壞號謼<hi>師古曰謼</hi>
<hi>音火故反</hi>虎豹股栗<hi>師古曰言戰懼甚</hi>士卒犇走各還歸其郡邑獨<lb/>
與所將長安勇敢數千人還雒陽闗中聞之震恐盜賊<lb/>
<pb n="KR2a0007_WYG_099-135b"/>
竝起又聞漢兵言莽鴆殺孝平帝莽廼會公卿以下於<lb/>
王路堂開所為平帝請命金縢之策泣以視羣臣<hi>師古曰視</hi>
<hi>讀曰示</hi>命明學男張邯稱說其徳及符命事因曰易言伏<lb/>
戎于莽升其髙陵三嵗不興<hi>師古曰同人卦九三爻辭也莽平草也言伏兵戎於</hi>
<hi>草莽之中升髙陵而望不敢前進至于三嵗不能起也</hi>莽皇帝之名升謂劉伯升<lb/>
髙陵謂髙陵侯子翟義也言劉升翟義為伏戎之兵於<lb/>
新皇帝世猶殄滅不興也羣臣皆稱萬嵗又令東方檻<lb/>
車𫝊送數人言劉伯升等皆行大戮民知其詐也先是<lb/>
<pb n="KR2a0007_WYG_099-136a"/>
衛將軍王渉素養道士西門君恵君恵好天文讖記為<lb/>
渉言星孛掃宫室劉氏當復興國師公姓名是也渉信<lb/>
其言以語大司馬董忠數俱至國師殿中廬道語星宿<lb/>
<hi>師古曰廬者宿止之處道謂說之也</hi>國師不應後渉特徃對歆涕泣言誠<lb/>
欲與公共安宗族<hi>師古曰誠實也○宋祁曰族字或作姓</hi>柰何不信渉也<lb/>
歆因為言天文人事東方必成渉曰新都哀侯小被病<lb/>
功顯君素耆酒<hi>師古曰耆讀曰嗜</hi>疑帝本非我家子也<hi>如淳曰言莽母</hi>
<hi>洛薄嗜酒滛逸得莽耳非王氏子也設此詐欲以自别不受誅</hi>董公主中軍精兵渉領<lb/>
<pb n="KR2a0007_WYG_099-136b"/>
宫衛伊休侯主殿中如同心合謀共劫持帝東降南陽<lb/>
天子可以全宗族不者俱夷滅矣伊休侯者歆長子也<lb/>
為侍中五官中郎將莽素愛之歆怨莽殺其三子又畏<lb/>
大禍至遂與渉忠謀欲發歆曰當待太白星出廼可忠<lb/>
以司中大贅起武侯孫伋亦主兵復與伋謀伋歸家顔<lb/>
色變不能食妻怪問之語其狀妻以告弟雲陽陳邯邯<lb/>
欲告之七月伋與邯俱告莽遣使者分召忠等時忠方<lb/>
講兵都肄<hi>師古曰肄習也大習兵也肄音亦二反</hi>護軍王咸謂忠謀久不<lb/>
<pb n="KR2a0007_WYG_099-137a"/>
發恐漏泄不如遂斬使者勒兵入忠不聽遂與歆渉會<lb/>
省戸下莽令䠠惲責問皆服中黄門各㧞刃將忠等送<lb/>
廬忠㧞劔欲自刎侍中王望𫝊言大司馬反黄門持劔<lb/>
共格殺之省中相驚𫝊勒兵至郎署皆㧞刄張弓更始<lb/>
將軍史諶行諸署<hi>師古曰行音下更反○劉奉世曰或言更始或言寧始未知孰誤</hi>告<lb/>
郎吏曰大司馬有狂病發已誅皆令㢮兵<hi>師古曰㢮放也</hi>莽欲<lb/>
以厭凶<hi>師古曰厭當也音一葉反</hi>使虎賁以斬馬劔挫忠<hi>師古曰挫讀曰剉音</hi>
<hi>千卧反</hi>盛以竹器𫝊曰反虜出下書赦大司馬官屬吏士<lb/>
<pb n="KR2a0007_WYG_099-137b"/>
為忠所詿誤謀反未發覺者收忠宗族以醇醯毒藥尺<lb/>
白刄叢棘并一坎而埋之劉歆王渉皆自殺莽以二人<lb/>
骨肉舊臣惡其内潰<hi>師古曰王渉骨肉也劉歆舊臣</hi>故隐其誅伊休侯<lb/>
疊又以素謹歆訖不告<hi>師古曰訖猶竟也歆竟不以所謀告之</hi>但免侍中<lb/>
中郎將更為中散大夫後日殿中鉤盾土山僊人掌旁<lb/>
有白頭公青衣<hi>鄭氏曰僊人以掌擎承露盤也</hi>郎吏見者私謂之國師<lb/>
公衍功侯喜素善卦莽使筮之曰憂兵火莽曰小兒安<lb/>
得此左道是廼予之皇祖叔父子僑欲来迎我也莽軍<lb/>
<pb n="KR2a0007_WYG_099-138a"/>
師外破大臣内畔左右亡所信不能復逺念郡國欲謼<lb/>
邑與計議<hi>師古曰謼古呼字</hi>崔發曰邑素小心今失大衆而徴<lb/>
恐其執節引決宜有以大慰其意於是莽遣發馳𫝊諭<lb/>
邑<hi>師古曰謂諭告之𫝊音張戀反</hi>我年老無適子<hi>師古曰適讀曰嫡</hi>欲𫝊邑以<lb/>
天下敕亡得謝見勿復道邑到以為大司馬大長秋張<lb/>
邯為大司徒崔發為大司空司中夀容苖訢為國師同<lb/>
說侯林為衛將軍莽憂懣不能食<hi>師古曰懣音滿又音悶</hi>亶飲酒<lb/>
㗖鰒魚<hi>師古曰亶音但下亦類此鰒海魚也音雹</hi>讀軍書倦因馮几寐不復<lb/>
<pb n="KR2a0007_WYG_099-138b"/>
就枕矣<hi>師古曰馮讀曰憑○宋祁曰枕字當作次</hi>性好時日小數及事迫急<lb/>
亶為厭勝遣使壞渭陵延陵園門罘罳曰毋使民復思<lb/>
也又以墨洿色其周垣<hi>師古曰洿染之變其舊色也洿音一故反</hi>號將至曰<lb/>
嵗宿申水為助將軍右庚刻木校尉前丙燿金都尉又<lb/>
曰執大斧伐枯木流大水滅發火如此屬不可勝記秋<lb/>
太白星流入太微燭地如月光成紀隗崔兄弟共刼大<lb/>
尹李育<hi>師古曰成紀隴西之縣</hi>以兄子隗囂為大將軍攻殺雍州<lb/>
牧陳慶安定卒正王旬并其衆移書郡縣數莽罪惡萬<lb/>
<pb n="KR2a0007_WYG_099-139a"/>
於桀紂是月析人鄧曄于匡起兵南鄉百餘人<hi>師古曰析南陽</hi>
<hi>之縣南鄉析縣之鄉名析音先歴反</hi>時析宰將兵數千屯鄡亭備武闗<hi>師古</hi>
<hi>曰鄡音口堯反</hi>曄匡謂宰曰劉帝已立君何不知命也宰請降<lb/>
盡得其衆曄自稱輔漢左將軍匡右將軍㧞析丹水攻<lb/>
武闗都尉朱萌降進攻右隊大夫宋綱殺之西㧞湖<hi>師古</hi>
<hi>曰湖𢎞農之縣也本屬京兆</hi>莽愈憂不知所出崔發言周禮及春秋<lb/>
左氏國有大災則哭以厭之<hi>師古曰周禮春官之屬女巫氏之職曰凡邦之大災</hi>
<hi>歌哭而請哭者所以告哀也春秋左氏傳宣十二年楚子圍鄭旬有七日鄭人卜行成不吉卜臨于太宫且巷</hi>
<pb n="KR2a0007_WYG_099-139b"/>
<hi>出車吉國人大臨守陴者皆哭故發引之以為言也厭音一葉反</hi>故易稱先號咷而後<lb/>
笑<hi>師古曰同人九五爻辭號咷哭也咷音逃</hi>宜呼嗟告天以求救莽自知敗<lb/>
廼率羣臣至南郊陳其符命本末仰天曰皇天既命授<lb/>
臣莽何不殄滅衆賊即令臣莽非是願下雷霆誅臣莽<lb/>
因摶心大哭氣盡伏而叩頭又作告天䇿自陳功勞千<lb/>
餘言諸生小民會旦夕哭為設飱粥<hi>師古曰飱古飡字音千安反</hi>甚<lb/>
悲哀及能誦策文者除以為郎至五千餘人䠠惲將領<lb/>
之莽拜將軍九人皆以虎為號號曰九虎將北軍精兵<lb/>
<pb n="KR2a0007_WYG_099-140a"/>
數萬人東内其妻子宫中以為質時省中黄金萬斤者<lb/>
為一匱尚有六十匱黄門鉤盾臧府中尚方處處各有<lb/>
數匱長樂御府中御府及都内平凖帑臧錢帛珠玉財<lb/>
物甚衆<hi>師古曰御府有令丞少府之屬官也掌珍物中御府者皇后之府臧也平凖令丞屬大司農亦</hi>
<hi>珍貨所在也</hi>莽愈愛之賜九虎士人四千錢衆重怨無鬭意<lb/>
九虎至華隂回谿距隘北從河南至山于匡持數千弩<lb/>
乘堆挑戰鄧曄將二萬餘人從閿鄉南山棗街作姑<hi>師古</hi>
<hi>曰閿讀與聞同作姑邪道所由也韋昭曰閿音旻</hi>破其一部北出九虎後撃之<lb/>
<pb n="KR2a0007_WYG_099-140b"/>
六虎敗走史熊王況詣闕歸死莽使使責死者安在皆<lb/>
自殺其四虎亡<hi>師古曰六人敗走二人詣闕自殺四人亡</hi>三虎郭欽陳翬成<lb/>
重收散卒保京師倉<hi>師古曰九人之中六人敗走三人保倉也京師倉在華隂灌北渭口</hi>
<hi>也翬音暉</hi>鄧曄開武闗迎漢丞相司直李松將二千餘人至<lb/>
湖與曄等共攻京師倉未下曄以𢎞農掾王憲為校尉<lb/>
將數百人北度渭入左馮翊界降城略地李松遣偏將<lb/>
軍韓臣等徑西至新豐與莽波水將軍戰波水走韓臣<lb/>
等追奔遂至長門宫王憲北至頻陽所過迎降<hi>師古曰所至之</hi>
<pb n="KR2a0007_WYG_099-141a"/>
<hi>處人皆来迎而降附也</hi>大姓櫟陽申碭下邽王大皆率衆隨憲屬<lb/>
縣斄嚴春<hi>師古曰屬縣三輔諸縣也斄屬右扶風斄讀與邰同其人姓嚴名春</hi>茂陵董喜<lb/>
藍田王孟槐里汝臣盩厔王扶陽陵嚴本杜陵屠門少<lb/>
之屬<hi>師古曰姓屠門名少</hi>衆皆數千人假號稱漢將時李松鄧曄<lb/>
以為京師小小倉尚未可下何況長安城當須更始帝<lb/>
大兵到即引軍至華隂治攻具而長安旁兵四會城下<lb/>
聞天水隗氏兵方到皆争欲先入城貪立大功鹵掠之<lb/>
利莽遣使者分赦城中諸獄囚徒皆授兵殺豨飲其血<lb/>
<pb n="KR2a0007_WYG_099-141b"/>
與誓曰有不為新室者社鬼記之更始將軍史諶將度<lb/>
渭橋皆散走諶空還衆兵發掘莽妻子父祖冢燒其棺<lb/>
椁及九廟明堂辟雍火照城中或謂莽曰城門卒東方<lb/>
人不可信莽更發越騎士為衛門置六百人各一校尉<lb/>
十月戊申朔兵從宣平城門入民間所謂都門也<hi>師古曰長</hi>
<hi>安城東出北頭第一門</hi>張邯行城門逢兵見殺<hi>師古曰行音下更反</hi>王邑王<lb/>
林王廵䠠惲等分將兵距撃北闕下漢兵貪莽封力戰<lb/>
者七百餘人<hi>師古曰獲莽當得封故貪之而力戰</hi>㑹日暮官府邸第盡犇<lb/>
<pb n="KR2a0007_WYG_099-142a"/>
亡二日己酉城中少年朱弟張魚等恐見鹵掠趨讙並<lb/>
和<hi>師古曰衆羣行讙而自相和也和音乎卧反</hi>燒作室門斧敬法闥<hi>師古曰敬法殿</hi>
<hi>名也闥小門也謂斧斫之也</hi>謼曰反虜王莽何不出降<hi>師古曰謼音火故反其下</hi>
<hi>亦同</hi>火及掖庭承明黄皇室主所居也莽避火宣室前殿<lb/>
火輙隨之宫人婦女謕謼曰當奈何時莽紺袀服<hi>師古曰謕</hi>
<hi>古啼字也紺深青而揚赤色也袀純也純為紺服也袀音均又式旬反</hi>帶璽韍持虞帝七<lb/>
首天文郎按栻於前<hi>師古曰栻所以占時日天文郎今之用栻者也音式</hi>日時加<lb/>
某莽旋席隨斗柄而坐曰天生徳於予漢兵其如予何<lb/>
<pb n="KR2a0007_WYG_099-142b"/>
<hi>師古曰論語稱孔子曰天生徳於予桓魋其如予何故莽引之以為言也</hi>莽時不食少氣困<lb/>
矣三日庚戍晨旦明羣臣扶掖莽自前殿南下椒除<hi>服䖍</hi>
<hi>曰邪行閣道下者也師古曰除殿陛之道也椒取芬香之名也</hi>西出白虎門和新公王<lb/>
揖奉車待門外莽就車之漸臺欲阻池水猶抱持符命<lb/>
威斗公卿大夫侍中黄門郎從官尚千餘人隨之王邑<lb/>
晝夜戰罷極<hi>師古曰罷讀曰疲</hi>士死傷略盡馳入宫間闗至漸<lb/>
臺<hi>師古曰間闗猶言崎嶇展轉也</hi>見其子侍中睦解衣冠欲逃邑叱之<lb/>
令還父子共守莽軍人入殿中謼曰反虜王莽安在有<lb/>
<pb n="KR2a0007_WYG_099-143a"/>
美人出房曰在漸臺衆兵追之圍數百重臺上亦弓弩<lb/>
與相射稍稍落去矢盡無以復射短兵接王邑父子䠠<lb/>
惲王廵戰死莽入室下晡時衆兵上臺王揖趙博苖訢<lb/>
唐尊王盛中常侍王參等皆死臺上商人杜吳殺莽取<lb/>
其綬校尉東海公賔就故大行治禮<hi>師古曰公賔姓也就名也以先經治</hi>
<hi>禮故識天子綬也</hi>見呉問綬主所在曰室中西北陬閒<hi>師古曰陬隅也</hi>
<hi>音子侯反又音鄒</hi>就識斬莽首軍人分裂莽身支節肌骨臠分<lb/>
争相殺者數十人<hi>師古曰三輔舊事云臠切千叚</hi>公賔就持莽首詣王<lb/>
<pb n="KR2a0007_WYG_099-143b"/>
憲憲自稱漢大將軍城中兵數十萬皆屬焉舎東宫<hi>師古</hi>
<hi>曰舎止宿也</hi>妻莽後宫乘其車服六日癸丑李松鄧曄入長<lb/>
安將軍趙萌申屠建亦至以王憲得璽綬不輙上多挾<lb/>
宫女建天子鼔旗收斬之𫝊莽首詣更始縣宛市百姓<lb/>
共提撃之<hi>師古曰提擲也音徒計反</hi>或切食其舌莽揚州牧李聖司<lb/>
命孔仁兵敗山東聖格死仁將其衆降已而歎曰吾聞<lb/>
食人食者死其事㧞劍自刺死及曹部監杜普陳定大<lb/>
尹沈意九江連率賈萌皆守郡不降為漢兵所誅賞都<lb/>
<pb n="KR2a0007_WYG_099-144a"/>
大尹王欽及郭欽守京師倉聞莽死乃降更始義之皆<lb/>
封為侯太師王匡國將哀章降雒陽𫝊詣宛斬之嚴尤<lb/>
陳茂敗昆陽下走至沛郡譙自稱漢將召會吏民尤為<lb/>
稱說王莽簒位天時所亡聖漢復興狀茂伏而涕泣聞<lb/>
故漢鍾武侯劉聖聚衆汝南稱尊號尤茂降之以尤為<lb/>
大司馬茂為丞相十餘日敗尤茂并死郡縣皆舉城降<lb/>
天下悉歸漢初申屠建嘗事崔發為詩<hi>師古曰就發學詩</hi>建至<lb/>
發降之後復稱說<hi>師古曰妄言符命不順漢</hi>建令丞相劉賜斬發以<lb/>
<pb n="KR2a0007_WYG_099-144b"/>
徇史諶王延王林王呉趙閎亦降復見殺初諸假號兵<lb/>
人人望封侯申屠建既斬王憲又揚言三輔黠共殺其<lb/>
主吏民惶恐屬縣屯聚建等不能下馳白更始二年二<lb/>
月更始到長安下詔大赦非王莽子他皆除其罪故王<lb/>
氏宗族得全三輔悉平更始都長安居長樂宫府臧完<lb/>
具獨未央宫燒攻莽三日死則案堵復故更始至嵗餘<lb/>
政教不行明年夏赤眉樊崇等衆數十萬人入闗立劉<lb/>
盆子稱尊號攻更始更始降之赤眉遂燒長安宫室市<lb/>
<pb n="KR2a0007_WYG_099-145a"/>
里害更始民饑餓相食死者數十萬長安為虚<hi>師古曰虚讀曰</hi>
<hi>墟</hi>城中無人行宗廟園陵皆發掘惟霸陵杜陵完六月<lb/>
世祖即位然後宗廟社稷復立天下艾安<hi>師古曰艾讀曰又○劉攽</hi>
<hi>曰王莽三十八為大司馬五十一居攝五十四即真六十八誅死居攝三年號初始元年始建國五天鳳六地</hi>
<hi>皇四</hi>
贊曰王莽始起外戚折節力行以要名譽宗族稱孝師<lb/>
友歸仁及其居位輔政成哀之際勤勞國家直道而行<lb/>
動見稱述豈所謂在家必聞在國必聞色取仁而行違<lb/>
<pb n="KR2a0007_WYG_099-145b"/>
者邪<hi>師古曰論語載孔子對子張之言也不仁之人假仁者之色而所行則違之朋黨比周故能在家在</hi>
<hi>國皆有名譽故贊引之</hi>莽既不仁而有佞邪之材又乘四父歴世<lb/>
之權遭漢中微國統三絶而太后夀考為之宗主故得<lb/>
肆其姦慝以成簒盗之禍<hi>師古曰肆放也極也</hi>推是言之亦天時<lb/>
非人力之致矣及其竊位南面處非所據顛覆之埶險<lb/>
於桀紂而莽晏然自以黄虞復出也廼始恣雎奮其威<lb/>
詐<hi>師古曰雎音呼季反</hi>滔天虐民窮凶極惡<hi>師古曰滔漫也</hi>毒流諸夏亂<lb/>
延蠻貉猶未足逞其欲焉是以四海之内囂然䘮其樂<lb/>
<pb n="KR2a0007_WYG_099-146a"/>
生之心<hi>師古曰囂然衆口愁貌也</hi>中外憤怨逺近俱發城池不守支<lb/>
體分裂遂令天下城邑為虚<hi>師古曰虚讀曰墟</hi>邱壠發掘害徧<lb/>
生民辜及朽骨自書傳所載亂臣賊子無道之人考其<lb/>
禍敗未有如莽之甚者也昔秦燔詩書以立私議莽誦<lb/>
六蓺以文姦言<hi>師古曰以六經之事文飾姦言</hi>同歸殊塗俱用滅亡皆<lb/>
亢龍絶氣非命之運<hi>服䖍曰易曰亢龍有悔謂無徳而居髙位也蘇林曰非命非天命之</hi>
<hi>命也</hi>紫色䵷聲餘分閏位<hi>應劭曰紫間色䵷邪音也服䖍曰言莽不得正王之命如嵗月</hi>
<hi>之餘分為閠也師古曰䵷者樂之滛聲非正曲也近之學者便謂䵷之鳴已失其義又欲改此贊䵷聲為蠅聲</hi>
<pb n="KR2a0007_WYG_099-146b"/>
<hi>引詩匪雞則鳴蒼蠅之聲尤穿鑿矣</hi>聖王之驅除云爾<hi>蘇林曰聖王光武也為光武驅除也</hi>
<hi>師古曰言驅逐蠲除以待聖人也</hi>
　<lb/>
　<lb/>
　<lb/>
　<lb/>
　<lb/>
　前漢書卷九十九下<lb/>
<pb n="KR2a0007_WYG_099-147a"/>
　前漢書卷九十九下考證<lb/>
王莽𫝊下臨淮𤓰田儀等為盜賊依阻㑹稽長州○胡<lb/>
　三省曰今蘇州長洲縣即長州地<lb/>
遂攻海曲縣殺其宰○李賢曰海曲故城在宻州莒縣<lb/>
　東<hi>臣召南</hi>按通鑑即書新市王匡王鳳南陽馬武潁<lb/>
　川王常成丹等南郡張霸江夏羊牧等起兵於吕母<lb/>
　之後<lb/>
是嵗赤眉力子都樊崇○劉攽曰力當作刁○<hi>臣召南</hi>
<pb n="KR2a0007_WYG_099-147b"/>
　按通鑑作刁子都然本文及後書並作力姓譜曰力<lb/>
　姓黄帝臣力牧之後似力字不誤<lb/>
翼平連率田況○胡三省曰据地理志北海夀光縣莽<lb/>
　曰翼平又夙夜連率韓博夙夜東莱郡不夜縣莽改<lb/>
　名也<lb/>
乃身短衣小褏乘牝馬柴車○胡三省曰漢之盛乘牸<lb/>
　牝者禁不得聚會鄉閭阡陌皆然朝市之閒從可知<lb/>
　矣唐尊為上公而乘牝馬亦以矯世也<lb/>
<pb n="KR2a0007_WYG_099-148a"/>
因下書責七公曰○七公四輔三公也<lb/>
燒作室門○程大昌曰未央宫西北織室暴室之類黄<lb/>
　圖謂為尚方工作之所者也<lb/>
持虞帝匕首○胡三省曰虞帝安得有匕首蓋莽自為<lb/>
　之以愚人也<lb/>
聞故漢鍾武侯劉聖聚衆汝南○通鑑考異曰劉聖後<lb/>
　書劉元𫝊作朢<lb/>
　<lb/>
<pb n="KR2a0007_WYG_099-148b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　前漢書卷九十九下考證<lb/>
</p>
<p>
</p>
  </div>
</body>
</text>
</TEI>