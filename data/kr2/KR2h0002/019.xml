<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
                <head>通鑑總𩔖卷十九上</head>
    <p>
<pb n="KR2h0002_WYG_019-1a"/>
欽定四庫全書<lb/>
　通鑑總𩔖卷十九上　　　　宋　沈樞　撰<lb/>
　　四裔門<lb/>
　　　漢高帝困白登之圍<lb/>
七年高帝居晉陽聞冒頓居代谷欲擊之使人覘匈奴<lb/>
冒頓匿其壯士肥牛馬但見老弱及羸畜使者十輩<lb/>
來皆言匈奴可擊高帝復使劉敬往敬還報曰兩國<lb/>
相擊此宜夸矜見所長今臣往徒見羸瘠老弱此必<lb/>
<pb n="KR2h0002_WYG_019-1b"/>
欲見短伏竒兵以争利愚以為匈奴不可擊也是時<lb/>
漢兵業已行高帝怒罵劉敬曰齊虜以口舌得官今<lb/>
乃妄言沮吾軍械繫敬廣武高帝先至平城兵未盡<lb/>
到冒頓縱精兵四十萬騎圍高帝於白登七日漢兵<lb/>
中外不得相救餉高帝用陳平袐計使使間厚遺閼<lb/>
氏閼氏謂冒頓曰兩主不相困今得漢地而單于終<lb/>
非能居之也乃解圍之一角會天大霧漢使人往來<lb/>
匈奴不覺陳平請令負弩𫝊兩矢外鄉從解角直出<lb/>
<pb n="KR2h0002_WYG_019-2a"/>
高帝出圍至平城漢大軍亦到敵騎遂解去高帝至廣<lb/>
武赦劉敬曰吾不用公言以困平城吾皆已斬前使十<lb/>
輩矣乃封敬二千户為闗内侯號為建信侯高帝南過<lb/>
曲逆曰壯哉縣吾行天下獨見洛陽與是耳乃更封陳<lb/>
平為曲逆侯盡食之平從帝征伐凡六出竒計輒益封<lb/>
邑焉<lb/>
　　　高后不報冒頓嫚書之辱<lb/>
孝惠三年以宗室女為公主嫁匈奴冒頓單于是時冒<lb/>
<pb n="KR2h0002_WYG_019-2b"/>
頓方強為書使使遺高后辭極䙝嫚高后大怒召將相<lb/>
大臣議斬其使者發兵擊之樊噲曰臣願得十萬衆横<lb/>
行匈奴中中郎將季布曰噲可斬也前匈奴圍高帝於<lb/>
平城漢兵三十二萬噲為上將軍不能解圍今歌吟之<lb/>
聲未絶傷夷者甫起而噲欲揺動天下妄言以十萬衆<lb/>
横行是面謾也且冒頓譬如禽獸得其善言不足喜惡<lb/>
言不足怒也高后曰善令大謁者張釋報書深自謙遜<lb/>
以謝之并遺以車二乗馬二駟冒頓復使使來謝曰未<lb/>
<pb n="KR2h0002_WYG_019-3a"/>
嘗聞中國禮義陛下幸而赦之因獻馬遂和親<lb/>
　　　中行說教單于不好漢物<lb/>
前六年冒頓死子稽粥立號曰老上單于老上單于初<lb/>
立也帝復遣宗室女公主為單于閼氏使宦者燕人中<lb/>
行說傳公主說不欲行漢强使之說曰必我也為漢患<lb/>
者中行說既至因降單于單于甚親幸之初匈奴好漢<lb/>
繒絮食物中行說曰匈奴人衆不能當漢之一郡然所<lb/>
以强者以衣食異無仰於漢也今單于變俗好漢物漢<lb/>
<pb n="KR2h0002_WYG_019-3b"/>
物不過什二則匈奴盡歸於漢矣其得漢繒絮以馳草<lb/>
棘中衣袴皆裂敝以示不如旃裘之完善也得漢食物<lb/>
皆去之以示不如湩酪之便美也於是說教單于左右<lb/>
疏記以計課其人衆畜牧其遺漢書牘及印封皆令長<lb/>
大倨傲其辭自稱天地所生日月所置匈奴大單于<lb/>
　　　揚雄諫哀帝不許單于來朝<lb/>
建平四年匈奴單于上書願朝五年哀帝以問公卿亦<lb/>
以為虛費府帑可且勿許單于使辭去未發黄門郎揚<lb/>
<pb n="KR2h0002_WYG_019-4a"/>
雄上書諫曰臣聞六經之治貴於未亂兵家之勝貴於<lb/>
未戰二者不可不察也今單于上書求朝國家辭之臣<lb/>
愚以為漢與匈奴從此隙矣匈奴本五帝所不能臣三<lb/>
王所不能制其不可使隙明甚以秦始皇之强䝉恬之<lb/>
威然不敢窺西河乃築長城以界之會漢初興以髙祖<lb/>
之威靈三十萬衆困於平城時奇譎之士計畫之臣甚<lb/>
衆卒其所以脫者世莫得而言也又髙皇后時匈奴悖<lb/>
慢大臣權書遺之然後得解及孝文時匈奴侵暴北邊<lb/>
<pb n="KR2h0002_WYG_019-4b"/>
候騎至雍甘泉京師大駭發三將軍屯細柳棘門霸上<lb/>
以備之數月乃罷孝武即位設馬邑之權欲誘匈奴徒<lb/>
費財勞師一騎不可得見況單于之面乎其後深惟社<lb/>
稷之計規恢萬載之策乃大興師數十萬使衞青霍去<lb/>
病操兵前後十餘年於是浮西河絶大幕破寘顔襲王<lb/>
庭窮極其地追奔逐北封狼居胥山禪於姑衍以臨翰<lb/>
海匈奴震怖益求和親然而未肯稱臣也且夫前世豈<lb/>
樂傾無量之費役無罪之民快心於狼望之北哉以為<lb/>
<pb n="KR2h0002_WYG_019-5a"/>
不壹勞者不乆佚不暫費者不乆寧是以忍百萬之師<lb/>
以摧餓虎之喙運府庫之財填盧山之壑而不悔也至<lb/>
本始之初匈奴有桀心欲掠烏孫侵公主乃發五將之<lb/>
帥十五萬騎以擊之時鮮有所獲徒奮揚威武明漢兵<lb/>
若雷風耳雖空行空反尚誅兩將軍故北狄不服中國<lb/>
未得髙枕安寢也逮至元康神爵之間大化神明鴻恩<lb/>
溥洽而匈奴内亂五單于爭立日遂呼韓邪攜國歸死<lb/>
扶伏稱臣然尚羈縻之計不顓制自此之後欲朝者不<lb/>
<pb n="KR2h0002_WYG_019-5b"/>
距不欲者不强何者外國天性忿鷙形容魁健負力怙<lb/>
氣難化以善易肄以惡其彊難詘其和難得故未服之<lb/>
時勞師逺攻傾國殫貨伏尸流血破堅拔敵如彼之難<lb/>
也既服之後慰薦撫循交接賂遺威儀俯仰如此之備<lb/>
也往時嘗屠大宛之城蹈烏桓之壘探姑繒之壁藉蕩<lb/>
姐之場艾朝鮮之旃拔兩越之旗近不過旬月之役逺<lb/>
不離二時之勞固已犁其庭掃其閭郡縣而置之雲徹<lb/>
席捲後無餘災唯北狄為不然真中國之堅敵也今單<lb/>
<pb n="KR2h0002_WYG_019-6a"/>
于歸義懷欵誠之心欲離其庭陳見於前此乃上世之<lb/>
遺策神靈之所想望國家雖費不得已者也奈何距以<lb/>
來厭之辭疎以無日之期消往昔之恩開將來之隙夫<lb/>
疑而隙之使有恨心負前言縁往辭歸怨於漢因以自<lb/>
絶終無北面之心威之不可諭之不能焉得不為大憂<lb/>
乎夫百年勞之一日失之費十而愛一臣竊為國不安<lb/>
也唯陛下少留意於未亂未戰以遏邊萌之禍書奏天<lb/>
子寤焉召還匈奴使者更報單于書而許之<lb/>
<pb n="KR2h0002_WYG_019-6b"/>
　　　匈奴烏孫諸國皆來朝内屬<lb/>
元壽二年匈奴單于及烏孫大昆彌伊秩靡皆來朝漢<lb/>
以為榮是時西域凡五十國自譯長至將相侯王皆佩<lb/>
漢印綬凡三百七十六人而康居大月氐安息罽賓烏<lb/>
弋之屬皆以絶逺不在數中其來貢獻則相與報不督<lb/>
録總領也自黄龍以來單于每入朝其賞賜錦繡繒絮<lb/>
輒加厚於前以慰接之<lb/>
　　　嚴尤陳三策五難<lb/>
<pb n="KR2h0002_WYG_019-7a"/>
始建國三年王莽遣中郎將藺苞副校尉戴級將兵萬<lb/>
騎多齎珍寳至雲中塞下招誘呼韓邪單于諸子單于<lb/>
歴告左右部都尉諸邊王入塞寇盜殺鴈門朔方太守<lb/>
都尉略吏民畜産不可勝數縁邊虛耗是時諸將在邊<lb/>
以大衆未集未敢出擊匈奴討濊將軍嚴尤諫曰臣聞<lb/>
匈奴為害所從來乆矣未聞上世有必征之者也後世<lb/>
三家周秦漢征之然皆未有得上策者也周得中策漢<lb/>
得下策秦無策焉當周宣王時獫狁内侵至于涇陽命<lb/>
<pb n="KR2h0002_WYG_019-7b"/>
將征之盡境而還其視戎狄之侵譬猶蟁蝱敺之而已<lb/>
故天下稱眀是為中策漢武帝選將練兵約齎輕糧深<lb/>
入逺戍雖有克獲之功胡輒報之兵連禍結三十餘年<lb/>
中國罷耗匈奴亦創艾而天下稱武是為下策秦始皇<lb/>
不忍小恥而輕民力築長城之固延袤萬里轉輸之行<lb/>
起於負海疆境既完中國内竭以喪社稷是為無策今<lb/>
天下遭陽九之厄比年饑饉西北邊尤甚發三十萬衆<lb/>
具三百日糧東援海岱南取江淮然後乃備計其道里<lb/>
<pb n="KR2h0002_WYG_019-8a"/>
一年尚未集合兵先至者聚居暴露師老械弊埶不可<lb/>
用此一難也邊既空虛不能奉軍糧内調郡國不相及<lb/>
屬此二難也計一人三百日食用糒十八斛非牛力不<lb/>
能勝牛又當自齎食加二十斛重矣胡地沙鹵多乏水<lb/>
草以往事揆之軍出未滿百日牛必物故且盡餘糧尚<lb/>
多人不能負此三難也胡地秋冬甚寒春夏甚風多齎<lb/>
釡鍑薪炭重不可勝食糒飲水以歴四時師有疾疫之<lb/>
憂是故前世伐胡不過百日非不欲久埶力不能此四<lb/>
<pb n="KR2h0002_WYG_019-8b"/>
難也輜重自隨則輕銳者少不得疾行虜徐遁逃埶不<lb/>
能及幸而逢虜又累輜重如遇險阻衘尾相隨虜要遮<lb/>
前後危殆不測此五難也大用民力功不可必立臣伏<lb/>
憂之今既發兵宜縱先至者令臣尤等深入霆擊且以<lb/>
創艾胡虜莽不聽尤言轉兵穀如故天下騷動<lb/>
　　　陳遵拒單于不肯尊漢<lb/>
更始二年更始遣中郎將歸德侯颯大司馬䕶軍陳遵<lb/>
使匈奴授單于漢書制璽綬因送云當餘親屬貴人從<lb/>
<pb n="KR2h0002_WYG_019-9a"/>
者還匈奴單于輿驕謂遵颯曰匈奴本與漢為兄弟匈<lb/>
奴中亂孝宣皇帝輔立呼韓邪單于故稱臣以尊漢今<lb/>
漢亦大亂為王莽所簒匈奴亦出兵擊莽空其邊境令<lb/>
天下騷動思漢莽卒以敗而漢復興亦我力也當復尊<lb/>
我遵與相牚拒單于終持此言<lb/>
　　　光武不許臧宫馬武擊匈奴<lb/>
建武二十七年朗陵侯臧宫揚虛侯馬武上書曰匈奴<lb/>
貪利無有禮信窮則稽首安則侵盗今其人畜疫死旱<lb/>
<pb n="KR2h0002_WYG_019-9b"/>
蝗赤地疲困乏力不當中國一郡萬里死命縣在陛下<lb/>
福不再來時或易失豈宜固守文德而墮武事乎今命<lb/>
將臨塞厚縣購賞喻告髙句驪烏桓鮮卑攻其左發河<lb/>
西四郡天水隴西羌胡擊其右如此北虜之滅不過數<lb/>
年臣恐陛下仁恩不忍謀臣狐疑令萬世刻石之功不<lb/>
立於聖世詔報曰黄石公記曰柔能制剛弱能制强舍<lb/>
近謀逺者勞而無功舍逺謀近者逸而有終故曰務廣<lb/>
地者荒務廣德者强有其有者安貪其有者殘殘滅之<lb/>
<pb n="KR2h0002_WYG_019-10a"/>
政雖成必敗今國無善政災變不息百姓驚惶人不自<lb/>
保而復欲逺事邊外乎自是諸將莫敢復言兵事者<lb/>
　　　班超伏兵擊虜騎<lb/>
永元二年月氐求尚公主班超拒還其使由是怨恨遣<lb/>
其副王謝將兵七萬攻超超衆少皆大恐超譬軍士曰<lb/>
月氐兵雖多然數千里踰蔥領來非有運輸何足憂邪<lb/>
但當收穀堅守彼饑窮自降不過數十日決矣謝遂前<lb/>
攻超不下又鈔掠無所得超度其糧將盡必從龜兹求<lb/>
<pb n="KR2h0002_WYG_019-10b"/>
食乃遣兵數百於東界要之謝果遣騎齎金銀珠玉以<lb/>
賂龜兹超伏兵遮擊盡殺之持其使首以示謝謝大驚<lb/>
即遣使請罪願得生歸超縱遣之月氐由是大震歳奉<lb/>
貢獻<lb/>
　　　晉江統作徙戎論以警朝廷<lb/>
元康九年孟觀大破氐衆於中亭獲齊萬年太子洗馬<lb/>
江統以為戎狄亂華宜早絶其原乃作徙戎論以警朝<lb/>
廷曰夫夷蠻戎狄地在要荒禹平九土而西戎即叙其<lb/>
<pb n="KR2h0002_WYG_019-11a"/>
性氣貪婪凶悍不仁四夷之中戎狄為甚弱則畏服强<lb/>
則侵叛當其强也以漢之髙祖困於白登孝文軍於霸<lb/>
上及其弱也以元成之微而單于入朝此其已然之效<lb/>
也是以有道之君牧夷狄也惟以待之有備禦之有常<lb/>
雖稽顙執贄而邊城不弛固守强暴為寇而兵甲不加<lb/>
逺征期令境内獲安疆場不侵而已及至周室失統諸<lb/>
侯專征封疆不固而利害異心戎狄乗間得入中國或<lb/>
招誘安撫以為己用自是四夷交侵與中國錯居及秦<lb/>
<pb n="KR2h0002_WYG_019-11b"/>
始皇并天下兵威旁達攘胡走越當是時中國無復四<lb/>
夷也漢建武中馬援領隴西太守討叛羌徙其餘種於<lb/>
關中居馮翊河東空地數歳之後族𩔖蕃息既恃其肥<lb/>
强且苦漢人侵之永初之元羣羌叛亂覆没將守屠破<lb/>
城邑鄧隲敗北侵及河内十年之中夷夏俱敝任尚馬<lb/>
賢僅乃克之自此之後餘燼不盡小有際會輒復侵叛<lb/>
中世之寇惟此為大魏興之初與蜀分隔疆埸之戎一<lb/>
彼一此武帝徙武都氐於秦川欲以弱寇强國扞禦蜀<lb/>
<pb n="KR2h0002_WYG_019-12a"/>
虜此盖權宜之計非萬世之利也今者當之已受其敝<lb/>
矣夫關中土沃物豐帝王所居未聞羌氐宜在此土也<lb/>
非我族𩔖其心必異而因其衰敝遷之畿服士庶翫習<lb/>
侮其輕弱使其怨恨之氣毒於骨髓至於蕃育衆盛則<lb/>
坐生其心以貪悍之性挾憤怒之情候隙乗便輒為横<lb/>
逆而居封域之内無障塞之隔掩不備之人收散野之<lb/>
積故能為禍滋蔓暴害不測此必然之埶已驗之事也<lb/>
當今之宜宜及兵威方盛衆事未罷徙馮翊北地新平<lb/>
<pb n="KR2h0002_WYG_019-12b"/>
安定界内諸羌著先零罕开析支之地徙扶風始平京<lb/>
兆之氐出還隴右著隂平武都之界廪其道路之糧令<lb/>
足自致各附本種反其舊土使屬國撫夷就安集之戎<lb/>
晉不雜並得其所縱有猾夏之心風塵之警則絶逺中<lb/>
國隔閡山河雖為寇暴所害不廣矣朝廷不能用<lb/>
　　　匈奴號劉淵為大單于<lb/>
永興元年初太弟頴表匈奴左賢王劉淵為冠軍將軍<lb/>
監五部軍事使將兵在鄴淵子聰驍勇絶人博涉經史<lb/>
<pb n="KR2h0002_WYG_019-13a"/>
善屬文彎弓三百斤弱冠游京師名士莫不與交頴以<lb/>
聦為積弩將軍淵從祖右賢王宣謂其族人曰自漢亡<lb/>
以來我單于徒有虛號無復尺土自餘王侯降同編户<lb/>
今吾衆雖衰猶不減二萬奈何斂手受役奄過百年左<lb/>
賢王英武超世天茍不欲興匈奴必不虗生此人也今<lb/>
司馬氏骨肉相殘四海鼎沸復呼韓邪之業此其時矣<lb/>
乃相與謀推淵為大單于使其黨呼延攸詣鄴告之淵<lb/>
白頴請歸會葬頴弗許及王浚東嬴公騰起兵淵説頴<lb/>
<pb n="KR2h0002_WYG_019-13b"/>
曰今二鎮跋扈衆十餘萬恐非宿衞及近郡士衆所能<lb/>
禦也請為殿下還説五部以赴國難二豎之首可指日<lb/>
而懸也頴恱拜淵為北單于參丞相軍事淵至左國城<lb/>
劉宣等上大單于之號二旬之間有衆五萬都於離石<lb/>
以聰為鹿蠡王<lb/>
　　　唐公結突厥以益兵勢<lb/>
隋義寧元年劉文靜勸李淵與突厥相結資其士馬以<lb/>
益兵勢淵從之自為手啟卑辭厚禮遺始畢可汗云欲<lb/>
<pb n="KR2h0002_WYG_019-14a"/>
大舉義兵逺迎主上復與突厥和親如開皇之時若能<lb/>
與我俱南願勿侵暴百姓若但和親坐受寳貨亦唯可<lb/>
汗所擇始畢得啟謂其大臣曰隋主為人我所知也若<lb/>
迎以來必害唐公而擊我無疑矣茍唐公自為天子我<lb/>
當不避盛暑以兵馬助之即命以此意為復書使者七<lb/>
日而返將佐皆喜請從突厥之言淵不可裴寂劉文靜<lb/>
等皆曰今義兵雖集而戎馬殊乏胡兵非所湏而馬不<lb/>
可失若復稽回恐其有悔淵曰諸君宜更思其次寂等<lb/>
<pb n="KR2h0002_WYG_019-14b"/>
乃請尊天子為太上皇立代王為帝以安隋室移檄郡<lb/>
縣改易旗幟雜用絳白以示突厥淵曰此可謂掩耳盜<lb/>
鍾然逼於時事不得不爾乃許之遣使以此議告突厥<lb/>
　　　唐髙祖每優容突厥<lb/>
武德元年突厥始畢可汗遣骨咄禄持勒來宴之於太<lb/>
極殿奏九部樂時中國人避亂者多入突厥突厥强盛<lb/>
東自契丹室韋西盡吐谷渾髙昌諸國皆臣之控弦百<lb/>
餘萬髙祖以初起資其兵馬前後餉遺不可勝紀突厥<lb/>
<pb n="KR2h0002_WYG_019-15a"/>
恃功驕倨每遣使者至長安多暴横髙祖優容之<lb/>
　　　太宗不肯乗間擊突厥<lb/>
貞觀元年鴻臚卿鄭元璹使突厥還言於太宗曰突厥<lb/>
興衰專以羊馬為候今其國民饑畜瘦此將亡之兆也<lb/>
不過三年太宗然之羣臣多勸上乗間擊突厥太宗曰<lb/>
新與人盟而背之不信利人之災不仁乗人之危以取<lb/>
勝不武縱使其種落盡叛六畜無餘朕終不擊必待有<lb/>
罪然後討之<lb/>
<pb n="KR2h0002_WYG_019-15b"/>
　　　太宗不肯勞民修堡鄣<lb/>
二年突厥寇邊朝臣或請修古長城發民乗堡障太宗<lb/>
曰突厥災異相仍頡利不懼而修德暴虐滋甚骨肉相<lb/>
攻亡在朝夕朕方為公掃清沙漠安用勞民逺修鄣塞<lb/>
乎<lb/>
　　　張公謹言突厥可取之狀<lb/>
三年代州都督張公謹上言突厥可取之狀以為頡利<lb/>
縱欲逞暴誅忠良暱姦佞一也薛延陀等諸部皆叛二<lb/>
<pb n="KR2h0002_WYG_019-16a"/>
也突利拓設欲谷設皆得罪無所自容三也塞北霜早<lb/>
糇糧乏絶四也頡利疎其族𩔖親委諸胡胡人反覆大<lb/>
軍一臨必生内變五也華人入北其衆甚多比聞所在<lb/>
嘯聚保據山險大軍出塞自然響應六也太宗以頡利<lb/>
可汗既請和親復援梁師都命兵部尚書李靖為行軍<lb/>
總管討之以張公謹為副<lb/>
　　　太宗自謂得禦戎上策<lb/>
以李世勣為通漢道行軍總管李靖為定襄道行軍總<lb/>
<pb n="KR2h0002_WYG_019-16b"/>
管柴紹為金河道行軍總管薛萬徹為暢武道行軍總<lb/>
管衆合十餘萬皆受李靖節度分道出擊突厥任城王<lb/>
道宗擊突厥於靈州破之突利可汗入朝太宗謂侍臣<lb/>
曰往者太上皇以百姓之故稱臣於突厥朕常痛心今<lb/>
單于稽顙庶幾可雪前恥靺羯遣使入貢太宗曰靺羯<lb/>
逺來盖突厥已服之故也昔人謂禦戎無上策朕今治<lb/>
安中國而四夷自服豈非上策乎<lb/>
　　　四夷君長請太宗為天可汗<lb/>
<pb n="KR2h0002_WYG_019-17a"/>
四年四夷君長詣闕請太宗為天可汗太宗曰我為大<lb/>
唐天子又下行可汗事乎羣臣及四夷皆稱萬歳是後<lb/>
以璽書賜西北君長皆稱天可汗<lb/>
　　　太宗數頡利五罪<lb/>
突厥頡利可汗至長安太宗御順天樓盛陳文物引見<lb/>
頡利數之曰汝藉父兄之業縱淫虐以取亡罪一也數<lb/>
與我盟而背之二也恃强好戰暴骨如莽三也蹂我稼<lb/>
穡掠我子女四也我宥汝罪存汝社稷而遷延不來五<lb/>
<pb n="KR2h0002_WYG_019-17b"/>
也然自便橋以來不復大入為寇以是得不死耳頡利<lb/>
哭謝而退詔館於太僕厚廪食之上皇聞擒頡利歎曰<lb/>
漢髙祖困白登不能報今我子能滅突厥吾託付得人<lb/>
復何憂哉<lb/>
　　　太宗詔羣臣議處突厥部落<lb/>
突厥既亡其部落或北附薛延陁或西奔西域其降唐<lb/>
者尚十萬口詔羣臣議區處之宜朝士多言北邊自古<lb/>
為中國患今幸而破亡宜悉徙之河南兖豫之間分其<lb/>
<pb n="KR2h0002_WYG_019-18a"/>
種落散居州縣教之耕織可以化悍敵為農民永空塞<lb/>
北之地中書侍郎顔師古請皆置之河北分立酋長領<lb/>
其部落則永永無患矣禮部侍郎李百藥以為突厥雖<lb/>
云一國然其種𩔖區分各有酋帥今宜因其離散各即<lb/>
本部署為君長不相臣屬國分則弱而易制勢敵則難<lb/>
相吞滅各自保全必不能抗衡中國仍請於定襄置都<lb/>
䕶府為其節度此安邊之長策也夏州都督竇靜以為<lb/>
置之中國有損無益莫若因其破亡之餘假之王侯之<lb/>
<pb n="KR2h0002_WYG_019-18b"/>
號妻以宗室之女分其土地析其部落使其權弱勢分<lb/>
易為羈制可使常為藩臣永保邊塞温彦博請準漢建<lb/>
武故事置降匈奴於塞下全其部落順其土俗以實空<lb/>
虛之地使為中國扞蔽策之善者也魏徵以為突厥世<lb/>
為寇盜百姓之讎也今幸而破亡陛下以其降附不忍<lb/>
盡殺宜縱之使還故土不可留之中國夫聲教以外之<lb/>
人弱則請服强則叛亂固其常性今降者衆近十萬數<lb/>
年之後蕃息倍多必為腹心之疾不可悔也晉初諸胡<lb/>
<pb n="KR2h0002_WYG_019-19a"/>
與民雜居中國郭欽江統皆勸武帝驅出塞外以絶亂<lb/>
階武帝不從後二十餘年伊洛之間遂為氊裘之域此<lb/>
前事之明鑑也彦博曰王者之於萬物天覆地載靡有<lb/>
所遺今突厥窮來歸我奈何棄之而不受乎孔子曰有<lb/>
教無𩔖若救其死亡授以生業教之禮義數年之後悉<lb/>
為吾民選其酋長使入宿衞畏威懷德何後患之有太<lb/>
宗卒用彦博策處突厥降衆東自幽州西至靈州分突<lb/>
厥故所統之地置四州都督府又分頡利之地為六州<lb/>
<pb n="KR2h0002_WYG_019-19b"/>
左置定襄都督府右置雲中都督府以統其衆其餘酋<lb/>
長至者皆拜將軍中郎將布列朝廷五品已上百餘人<lb/>
殆與朝士相半因而入居長安者近萬家<lb/>
　　　太宗遣突厥還舊部<lb/>
十三年自結社率之反言事者多云突厥留河南不便<lb/>
詔突厥及胡在諸州安置者並令度河還其舊部俾世<lb/>
作藩屏長保邊塞太宗謂侍臣曰中國根幹也四夷枝<lb/>
葉也割根幹以奉枝葉木安得滋榮朕不用魏徵言幾<lb/>
<pb n="KR2h0002_WYG_019-20a"/>
致狼狽<lb/>
　　　褚遂良勸太宗立髙昌國<lb/>
十六年初髙昌既平歳發兵千餘人戍守其地褚遂良<lb/>
上疏以為聖王為治先華夏而後夷狄陛下興兵取髙<lb/>
昌數郡蕭然累年不復歳調千餘人屯戍逺去鄉里破<lb/>
産辦裝又謫徙罪人皆無頼子弟適足騒擾邊鄙豈能<lb/>
有益行陳所遣多復逃亡徒煩追捕加以道塗所經沙<lb/>
磧千里冬風如割夏風如焚行人往來遇之多死設使<lb/>
<pb n="KR2h0002_WYG_019-20b"/>
張掖酒泉有烽燧之警陛下豈得髙昌一夫斗粟之用<lb/>
終當發隴右諸州兵食以赴之耳然則河西者中國之<lb/>
心腹髙昌者它人之手足奈何糜弊本根以事無用之<lb/>
土乎且陛下得突厥吐谷渾皆不有其地為之立君長<lb/>
以撫之髙昌獨不得與為比乎叛而執之服而封之刑<lb/>
莫威焉德莫厚焉願更擇髙昌子弟可立者使君其國<lb/>
子子孫孫負荷大恩永為唐室藩輔内安外寧不亦善<lb/>
乎太宗弗聽及西突厥入寇太宗悔之曰魏徵褚遂良<lb/>
<pb n="KR2h0002_WYG_019-21a"/>
勸我復立髙昌吾不用其言今方自咎耳<lb/>
　　　中宗令内外官進平突厥之策<lb/>
景龍元年制以突厥黙啜寇邊命内外官各進平突厥<lb/>
之策右補闕盧俌上疏以為郤縠説禮樂敦詩書為晉<lb/>
元帥杜預射不穿札建平吳之勲是知中權制謀不取<lb/>
一夫之勇如沙吒忠義驍將之材本不足以當大任又<lb/>
鳴沙之役主將先進宜正邦憲賞罰既明敵無不服又<lb/>
邊州刺史宜精擇其人使之蒐卒乗積資糧來則禦之<lb/>
<pb n="KR2h0002_WYG_019-21b"/>
去則備之去歳四方旱災未易興師當理内以及外綏<lb/>
近以來逺俟倉廪實士卒練然後大舉以討之中宗善<lb/>
之<lb/>
　　　吐蕃求毛詩春秋禮記<lb/>
開元十九年遣鴻臚卿崔琳使于吐蕃吐蕃使者稱公<lb/>
主求毛詩春秋禮記正字于休烈上疏以為東平王漢<lb/>
之懿親求史記諸子漢猶不與況吐蕃國之寇讎今資<lb/>
之以書使知用兵權略愈生變詐非中國之利也事下<lb/>
<pb n="KR2h0002_WYG_019-22a"/>
中書門下議之裴光庭等奏吐蕃聾昧頑嚚乆叛新服<lb/>
因其有請賜以詩書庶使之漸陶聲教化流無外休烈<lb/>
徒知書有權略變詐之語不知忠信禮義皆從書出也<lb/>
明皇曰善遂與之<lb/>
　　　韓偓諫回鶻發兵赴難<lb/>
天復二年回鶻遣使入貢請發兵赴難昭宗命翰林學<lb/>
士承㫖韓偓荅書許之偓上言回鶻入援不可倚信彼<lb/>
見國家人物華靡而城邑荒殘甲兵彫弊必有輕中國<lb/>
<pb n="KR2h0002_WYG_019-22b"/>
之心啟其貪婪且自會昌以來回鶻為國家所破恐其<lb/>
乗危復怨所賜可汗書宜諭以小小寇竊不須赴難虚<lb/>
愧其意實沮其謀從之<lb/>
　　　燕韓延徽教契丹威服諸國<lb/>
後梁貞明二年初燕人苦劉守光殘虐軍士多亡歸契<lb/>
丹契丹日益强大契丹王阿保機自稱皇帝國人謂之<lb/>
天皇王以妻述律氏為皇后述律后勇決多權變阿保<lb/>
機行兵御衆述律后常預其謀晉王方經營河北欲結<lb/>
<pb n="KR2h0002_WYG_019-23a"/>
契丹為援常以叔父事阿保機以叔母事述律后劉守<lb/>
光末年衰困遣參軍韓延徽求援於契丹契丹主怒其<lb/>
不拜留之使牧馬於野延徽有智略頗知屬文述律后<lb/>
言於契丹主曰延徽能守節不屈此今之賢者奈何辱<lb/>
以牧圉宜禮而用之契丹主召延徽與語恱之遂以為<lb/>
謀主舉動訪焉延徽始教契丹建牙開府築城郭立市<lb/>
里以處漢人使各有配偶墾蓺荒田由是漢人各安生<lb/>
業逃亡者益少契丹威服諸國延徽有助焉頃之延徽<lb/>
<pb n="KR2h0002_WYG_019-23b"/>
逃奔晉陽晉王欲置之幕府掌書記王緘疾之延徽復<lb/>
詣契丹契丹主待之益厚以延徽為相累遷至中書令<lb/>
晉王遣使至契丹延徽寓書於晉王叙所以北去之意<lb/>
且曰非不戀英主非不思故鄉所以不留正懼王緘之<lb/>
讒耳因以老母為託且曰延徽在此契丹必不南牧故<lb/>
終同光之世契丹不深入者韓延徽之力也<lb/>
　　　後唐楊檀乞勿許萴剌等歸國<lb/>
長興三年初契丹舍利萴剌與惕隱皆為趙德鈞所擒<lb/>
<pb n="KR2h0002_WYG_019-24a"/>
契丹屢遣使請之明宗謀於羣臣德鈞等皆曰契丹所<lb/>
以數年不入邊數求和者以此輩在南故也縱之則邊<lb/>
患復生明宗以問冀州刺史楊檀對曰萴剌契丹之驍<lb/>
將曏助王都謀危社稷幸而擒之陛下免其死為賜已<lb/>
多契丹失之如喪手足彼在朝廷數年知中國虛實若<lb/>
得歸為患必深彼纔出塞則南向發矢矣恐悔之無及<lb/>
明宗乃止<lb/>
　　　後晉石敬瑭以父禮事契丹<lb/>
<pb n="KR2h0002_WYG_019-24b"/>
天福元年石敬瑭遣間使求救於契丹令桑維翰草表<lb/>
稱臣於契丹主且請以父禮事之約事捷之日割盧龍<lb/>
一道及鴈門關以北諸州與之劉知逺諫曰稱臣可矣<lb/>
以父事之太過厚以金帛賂之自足致其兵不必許以<lb/>
土田恐異日大為中國之患悔之無及敬瑭不從表至<lb/>
契丹契丹主大喜白其母曰兒比夢石郎遣使來今果<lb/>
然此天意也乃為復書許俟仲秋傾國赴援<lb/>
　　　契丹大敗唐兵<lb/>
<pb n="KR2h0002_WYG_019-25a"/>
契丹主將五萬騎號三十萬自揚武谷而南旌旗不絶<lb/>
三千餘里至晉陽陳於汾北之虎北口先遣人謂敬瑭<lb/>
曰吾欲令日即破賊可乎敬瑭遣人馳告曰南軍甚厚<lb/>
不可輕請俟明日議戰未晩也使者未至契丹已與唐<lb/>
騎將髙行周符彦卿合戰敬瑭乃遣劉知逺出兵助之<lb/>
唐兵大敗是夕敬瑭出北門見契丹主契丹主執敬瑭<lb/>
手恨相見之晩敬瑭問曰皇帝逺來士馬疲倦遽與唐<lb/>
戰而大勝何也契丹主曰始吾自北來謂唐必斷鴈門<lb/>
<pb n="KR2h0002_WYG_019-25b"/>
諸路伏兵險要則吾不可得進矣使人偵視皆無之吾<lb/>
是以長驅深入知大事必濟也兵既相接我氣方銳彼<lb/>
氣方沮若不乗此急擊之曠日持乆則勝負未可知矣<lb/>
此吾所以亟戰而勝不可以勞逸常理論也敬瑭甚歎<lb/>
伏<lb/>
　　　契丹立石敬瑭為晉帝<lb/>
契丹主謂石敬瑭曰吾三千里來赴難必有成功觀汝<lb/>
氣貌識量真中原之主也吾欲立汝為天子敬瑭辭讓<lb/>
<pb n="KR2h0002_WYG_019-26a"/>
數四將吏復勸進乃許之契丹主作冊書命敬瑭為大<lb/>
晉皇帝自解衣冠授之築壇於柳林是日即皇帝位割<lb/>
幽薊瀛莫涿檀順新媯儒武雲應寰朔蔚十六州以與<lb/>
契丹仍許歳輸帛三十萬匹<lb/>
　　　契丹擇髙祖兄子守河東<lb/>
髙祖與契丹主將引兵而南欲留一子守河東咨於契<lb/>
丹主契丹主令髙祖盡出諸子自擇之髙祖兄子重貴<lb/>
父敬儒早卒髙祖養以為子貌𩔖帝而短小契丹主指<lb/>
<pb n="KR2h0002_WYG_019-26b"/>
之曰此大目者可也乃以重貴為北京留守太原尹河<lb/>
東節度使<lb/>
　　　契丹述律后責趙德鈞乗亂邀利<lb/>
唐趙德鈞趙延壽南奔潞州髙祖與契丹主至潞州德<lb/>
鈞父子迎謁於髙河契丹主遂鏁德鈞延壽送歸其國<lb/>
德鈞見述律太后悉以所齎寳貨并籍其田宅獻之太<lb/>
后問曰汝近者何為往太原德鈞曰奉唐主之命太后<lb/>
指天曰汝從吾兒求為天子何妄語邪汝欲為天子何<lb/>
<pb n="KR2h0002_WYG_019-27a"/>
不先擊退吾兒徐圗亦未晩汝為人臣既負其主不能<lb/>
擊敵又欲乗亂邀利所為如此何面目復求生乎德鈞<lb/>
俛首不能對又問器玩在此田宅何在德鈞曰在幽州<lb/>
太后曰幽州今屬誰德鈞曰屬太后太后曰然則又何<lb/>
獻焉德鈞益慙自是鬱鬱不多食踰年而卒<lb/>
　　　吳巒不肯臣於契丹<lb/>
二年契丹主自上黨歸過雲州大同節度使沙彦珣出<lb/>
迎契丹主留之不使還鎮節度判官吳巒在城中謂其<lb/>
<pb n="KR2h0002_WYG_019-27b"/>
衆曰吾屬禮義之俗安可臣於契丹乎衆推巒領州事<lb/>
閉城不受契丹之命契丹攻之不克<lb/>
　　　吳徐誥欲結契丹以取中國<lb/>
吳徐誥用宋齊丘策欲結契丹以取中國遣使以美女<lb/>
珍玩泛海修好契丹主亦遣使報之<lb/>
　　　契丹倣中國置公卿庶官<lb/>
是歳契丹改元會同國號大遼公卿庶官皆倣中國參<lb/>
用中國人以趙延壽為樞密使尋兼政事<lb/>
<pb n="KR2h0002_WYG_019-28a"/>
　　　髙祖臣事契丹甚謹<lb/>
三年以馮道為契丹太后冊禮使左僕射劉昫為契丹<lb/>
主冊禮使備鹵簿儀仗車輅詣契丹行禮契丹主大悦<lb/>
髙祖事契丹甚謹奉表稱臣謂契丹主為父皇帝每契<lb/>
丹使至髙祖於别殿拜受詔敇歳輸金帛三十萬之外<lb/>
吉凶慶弔歳時贈遺玩好珍異相繼於道乃至應天太<lb/>
后元帥太子偉王南北二王韓延徽趙延壽等諸大臣<lb/>
皆有賂遺小不如意輒來責讓髙祖常卑辭謝之晉使<lb/>
<pb n="KR2h0002_WYG_019-28b"/>
者至契丹契丹驕倨多不遜語使者還以聞朝野咸以<lb/>
為恥而髙祖事之曾無倦意以是終帝之世與契丹無<lb/>
隙<lb/>
　　　契丹欲使王威襲父土地<lb/>
四年初義武節度使王處直子威避王都之難亡在契<lb/>
丹至是義武缺帥契丹主遣使來言請使威襲父土地<lb/>
如我朝之法髙祖辭以中國之法必自刺史團練防禦<lb/>
序遷乃至節度使請遣威至此漸加進用契丹主怒復<lb/>
<pb n="KR2h0002_WYG_019-29a"/>
遣使來言曰爾自節度使為天子亦有階級邪髙祖恐<lb/>
其滋蔓不已厚賂契丹且請以處直兄孫廷𦙍為義武<lb/>
節度使以厭其意契丹怒稍解<lb/>
　　　髙祖喜安彦威屈節奉契丹<lb/>
五年北都留守同平章事安彦威入朝髙祖曰吾所重<lb/>
者信與義昔契丹以義救我我今以信報之聞其徵求<lb/>
不已公能屈節奉之深稱朕意對曰陛下以蒼生之故<lb/>
猶卑辭厚幣以事之臣何屈節之有髙祖恱<lb/>
<pb n="KR2h0002_WYG_019-29b"/>
　　　桑維翰請養兵息民觀釁而動<lb/>
六年成德節度使安重榮恥臣契丹見契丹使者必箕<lb/>
踞慢罵使過其境或濳遣人殺之契丹以讓髙祖髙祖<lb/>
為之遜謝重榮上表數千言大抵斥髙祖父事契丹竭<lb/>
中國以媚無厭之虜又以此意為書遺朝貴及移藩鎮<lb/>
云已勒兵必與契丹決戰髙祖以重榮方握强兵不能<lb/>
制甚患之泰寧節度使桑維翰知重榮已蓄姦謀又慮<lb/>
朝廷重違其意密上疏曰陛下免於晉陽之難而有天<lb/>
<pb n="KR2h0002_WYG_019-30a"/>
下皆契丹之功也不可負之今重榮恃勇輕敵吐渾假<lb/>
手執仇皆非國家之利不可聽也契丹與國家恩義非<lb/>
輕信誓甚著彼無間隙而自啟釁端就使克之後患愈<lb/>
重萬一不克大事去矣議者以歳輸繒帛謂之耗蠧有<lb/>
所卑遜謂之屈辱殊不知兵連而不休禍結而不解財<lb/>
力將匱耗蠧孰甚焉用兵則武吏功臣過求姑息邊藩<lb/>
逺郡得以驕矜下陵上替屈辱孰大焉臣願陛下訓農<lb/>
習戰養兵息民俟國無内憂民有餘力然後觀釁而動<lb/>
<pb n="KR2h0002_WYG_019-30b"/>
則動必有成矣又鄴都富盛國家藩屏今主帥赴闕軍<lb/>
府無人臣竊思慢藏誨盜之言勇夫重閉之義乞陛下<lb/>
略加巡幸以杜姦謀髙祖謂使者曰朕比日以來煩懣<lb/>
不決今見卿奏如醉醒矣卿勿以為憂<lb/>
　　　漆安重榮首送契丹<lb/>
七年鎮州牙將自西郭水碾門導官軍入城殺守陴民<lb/>
二萬人執安重榮斬之杜重威殺導者自以為功重榮<lb/>
首至鄴都髙祖命漆之函送契丹<lb/>
<pb n="KR2h0002_WYG_019-31a"/>
　　　景延廣不肯稱臣於契丹<lb/>
齊王之初即位也大臣議奉表稱臣告哀於契丹景延<lb/>
廣請致書稱孫而不稱臣李崧曰屈身以為社稷何恥<lb/>
之有陛下如此它日必躬擐甲胄與契丹戰於時悔無<lb/>
益矣延廣固爭馮道依違其間齊王卒從延廣議契丹<lb/>
大怒遣使來責讓且言何得不先承禀遽即帝位延廣<lb/>
復以不遜語荅之契丹盧龍節度使趙延壽欲代晉帝<lb/>
中國屢說契丹擊晉契丹主頗然之<lb/>
<pb n="KR2h0002_WYG_019-31b"/>
　　　景延廣以大言致契丹入寇<lb/>
八年初河陽牙將喬榮從趙延壽入契丹契丹以為回<lb/>
圖使景延廣說齊王囚榮於獄悉取邸中之貨凡契丹<lb/>
之人販易在晉境者皆殺之奪其貨大臣皆言契丹有<lb/>
大功於晉不可負遂釋榮慰賜而歸之榮辭延廣延廣<lb/>
大言曰歸語而主先帝為北朝所立故稱臣奉表今上<lb/>
乃中國所立所以降志於北朝者正以不敢忘先帝盟<lb/>
約故耳為鄰稱孫足矣無稱臣之理北朝皇帝勿信趙<lb/>
<pb n="KR2h0002_WYG_019-32a"/>
延壽誑誘輕侮中國中國士馬爾所目睹翁怒則來戰<lb/>
孫有十萬横磨劒足以相待它日為孫所敗取笑天下<lb/>
毋悔也榮乃曰公所言頗多懼有遺忘願記之紙墨延<lb/>
廣命吏書其語以授之榮具以白契丹主契丹主大怒<lb/>
入晉之志始決桑維翰屢請遜辭以謝契丹每為延廣<lb/>
所沮齊王以延廣為有定策功故寵冠羣臣又總宿衞<lb/>
兵故大臣莫能與之爭河東節度使劉知逺知延廣必<lb/>
致敵而畏其方用事不敢言但益募兵奏置興捷武節<lb/>
<pb n="KR2h0002_WYG_019-32b"/>
等十餘軍以備契丹<lb/>
　　　楊光逺密告契丹令取中國<lb/>
初髙祖以馬三百借平盧節度使楊光逺景延廣以詔<lb/>
命取之光逺怒密告契丹以晉主負德違盟境内大饑<lb/>
公私困竭乗此際攻之一舉可取趙延壽亦勸之契丹<lb/>
主乃集山後及盧龍兵合五萬人使延壽將之委延壽<lb/>
經略中國曰若得之當立汝為帝又常指延壽謂晉人<lb/>
曰此汝主也延壽信之由是為契丹盡力畫取中國之<lb/>
<pb n="KR2h0002_WYG_019-33a"/>
策朝廷頗聞其謀遣使城南樂及德清軍徵近道兵以<lb/>
備之<lb/>
　　　李守貞大敗契丹於馬家口<lb/>
開運元年李守貞等至馬家口契丹遣步卒萬人築壘<lb/>
散騎兵於其外餘兵數萬屯河西船數十艘度兵未已<lb/>
晉兵薄之契丹騎兵退走晉兵進攻其壘拔之契丹大<lb/>
敗乗馬赴河溺死者數千人俘斬亦數千人河西之兵<lb/>
慟哭而去由是不敢復東<lb/>
<pb n="KR2h0002_WYG_019-33b"/>
　　　李彛殷侵契丹之境<lb/>
定難節度使李彛殷奏將兵四萬自麟州濟河侵契丹<lb/>
之境以彛殷為契丹西南面招討使初契丹主得貝州<lb/>
博州皆撫慰其人或拜官賜服章及敗於戚城及馬家<lb/>
口忿恚所得民皆殺之得軍士燔炙之由是晉人憤怒<lb/>
戮力爭奮<lb/>
　　　契丹主畏晉軍之盛<lb/>
契丹偽棄元城去伏精騎於古頓丘城以俟晉軍鄴都<lb/>
<pb n="KR2h0002_WYG_019-34a"/>
留守張從恩屢奏敵已遁去大軍欲進追之會霖雨而<lb/>
止契丹設伏旬日人馬饑疲趙延壽曰晉軍悉在河上<lb/>
畏我鋒銳必不敢前不如即其城下四合攻之奪其浮<lb/>
梁則天下定矣契丹主從之自將兵十餘萬陳於澶州<lb/>
城北東西横掩城之兩隅登城望之不見其際髙行周<lb/>
前軍在戚城之南與契丹戰自午至晡互有勝負契丹<lb/>
主以精兵當中軍而來齊王亦出陳以待之契丹主望<lb/>
見晉軍之盛謂左右曰楊光逺言晉兵半已餒死今何<lb/>
<pb n="KR2h0002_WYG_019-34b"/>
其多也以精騎左右略陳晉軍不動萬弩齊發飛矢蔽<lb/>
地契丹稍却又攻晉陳之東偏不克苦戰至暮兩軍死<lb/>
者不可勝數昬後契丹引去營於三十里之外<lb/>
　　　契丹主括借士民錢帛歸國<lb/>
天福十二年契丹主廣受四方貢獻大縱酒作樂縱軍<lb/>
騎四出以牧馬為名分畨剽掠謂之打草穀丁壯斃於<lb/>
鋒刄老弱委於溝壑自東西兩畿及鄭滑曹濮數百里<lb/>
間財畜殆盡契丹主謂判三司劉昫曰契丹兵三十萬<lb/>
<pb n="KR2h0002_WYG_019-35a"/>
既平晉國應有優賜速宜營辦時府庫空竭昫不知所<lb/>
出請括借都城士民錢帛自將相以下皆不免又分遣<lb/>
使者數十人詣諸州括借皆迫以嚴誅人不聊生其實<lb/>
無所頒給皆蓄之内庫欲輦歸其國於是内外怨憤始<lb/>
患苦契丹皆思逐之矣<lb/>
　　　晉百官推戴契丹主為皇帝<lb/>
契丹主召晉百官悉集於庭問曰吾國廣大方數萬里<lb/>
有君長二十七人今中國之俗異於吾國吾欲擇一人<lb/>
<pb n="KR2h0002_WYG_019-35b"/>
君之如何皆曰天無二日華夏之心皆願推戴皇帝如<lb/>
是者再契丹主乃曰汝曹既欲君我今兹所行何事為<lb/>
先對曰王者初有天下應大赦契丹主服通天冠絳紗<lb/>
袍登正殿設樂懸儀衞於庭百官朝賀華人法服契丹<lb/>
仍服其服立於文武班中間下制稱大遼會同十年大<lb/>
赦<lb/>
　　　契丹主欲以晉百官自隨<lb/>
契丹主復召晉百官諭之曰天時向暑吾難乆留欲暫<lb/>
<pb n="KR2h0002_WYG_019-36a"/>
至上國省太后當留親信一人於此為節度使契丹主<lb/>
欲盡以晉之百官自隨或曰舉國北遷恐揺人心不如<lb/>
稍稍遷之乃詔有職事者從行餘留大梁<lb/>
　　　契丹主盡載府庫之實以歸國<lb/>
契丹主發大梁晉文武諸司從者數千人諸軍吏卒又<lb/>
數千人宫女宦官數百人盡載府庫之實以行所留樂<lb/>
器儀仗而已夕宿赤岡契丹主見村落皆空命有司發<lb/>
牓數百通所在招撫百姓然竟不禁軍騎剽掠契丹自<lb/>
<pb n="KR2h0002_WYG_019-36b"/>
白馬度河謂宣徽使髙勲曰吾在上國以射獵為樂至<lb/>
此令人悒悒<lb/>
　　　契丹克相州驅婦女而北<lb/>
契丹主將攻相州梁暉請降契丹主赦之許以為防禦<lb/>
使暉疑其詐復乗城拒守契丹主命蕃漢諸軍急政相<lb/>
州食時克之悉殺城中男子驅其婦女而北胡人擲嬰<lb/>
孩於空中舉刄接之以為樂留髙唐英守相州唐英閱<lb/>
城中遺民男女得七百餘人其後節度使王繼𢎞斂城<lb/>
<pb n="KR2h0002_WYG_019-37a"/>
中髑髏瘞之凡得十餘萬或告磁州刺史李穀謀舉州<lb/>
應漢契丹主執而詰之凡六詰穀辭氣不屈乃釋之<lb/>
　　　武行德據河陽叛契丹<lb/>
契丹主以船數十艘載晉鎧仗將自汴泝河歸其國命<lb/>
寧國都虞候武行德將士卒千餘人部送之至河隂行<lb/>
德與將士謀曰今為遼所制將逺去鄉里人生會有死<lb/>
安能為異域之鬼乎遼勢不能乆留中國不若共逐其<lb/>
黨堅守河陽以俟天命之所歸者而臣之豈非長策乎<lb/>
<pb n="KR2h0002_WYG_019-37b"/>
衆以為然行德即以鎧仗授之相與殺契丹監軍使會<lb/>
契丹河陽節度使崔廷勲以兵送耿崇美之潞州行德<lb/>
遂乗虚入據河陽衆推行德為河陽都部署契丹主聞<lb/>
河陽亂歎曰我有三失宜天下之叛我也諸道括錢一<lb/>
失也令上國人打草穀二失也不早遣諸節度使還鎮<lb/>
三失也<lb/>
　　　兀欲殺趙延壽即帝位<lb/>
契丹主至臨城得疾及欒城病甚苦熱聚氷於胷腹手<lb/>
<pb n="KR2h0002_WYG_019-38a"/>
足且啖之至殺狐林而卒國人剖其腹實鹽數斗載之<lb/>
北去趙延夀恨契丹主負約謂人曰我不復入龍沙矣<lb/>
即日先引兵入恒州時契丹諸將已宻議奉兀欲為主<lb/>
延夀不之知自稱受契丹皇帝遺詔權知南朝軍國事<lb/>
永康王兀欲召延夀於所館飲酒稱其謀反鎖之後數<lb/>
日集藩漢之臣於府署宣契丹主遺制於中京即皇帝<lb/>
位於是始舉哀成服既而易吉服見羣臣不復行喪歌<lb/>
吹之聲不絶於内<lb/>
<pb n="KR2h0002_WYG_019-38b"/>
　　　契丹主幽述律后於阿保機墓<lb/>
契丹述律太后聞契丹主自立大怒發兵拒之契丹主<lb/>
以偉王為前鋒相遇於石橋太后兵由是大敗契丹主<lb/>
幽太后於阿保機墓改元天禄自稱天授皇帝以髙勲<lb/>
為樞密使契丹主慕中華風俗多用晉臣而荒于酒色<lb/>
輕慢諸酋長由是國人不附諸部數叛興兵誅討故數<lb/>
年之中不暇南入<lb/>
　　　北漢主求援北朝<lb/>
<pb n="KR2h0002_WYG_019-39a"/>
後周廣順元年北漢主立契丹主使潘聿撚遺劉承鈞<lb/>
書北漢主使承鈞復書稱本朝淪亡紹襲帝位欲循晉<lb/>
室故事求援北朝契丹主大喜北漢主發兵屯隂地黄<lb/>
澤團栢以承鈞為招討使與副招討使白從暉都監李<lb/>
存瓌將步騎萬人寇晉州<lb/>
　　　北漢主以厚賂謝契丹<lb/>
契丹主遣使如北漢告以周使田敏來約歳輸錢十萬<lb/>
緡北漢主使鄭珙以厚賂謝契丹自稱姪皇帝致書於<lb/>
<pb n="KR2h0002_WYG_019-39b"/>
叔天授皇帝請行冊禮<lb/>
　　　契丹冊命劉承鈞為帝<lb/>
顯德元年北漢主疾病命其子承鈞監國尋殂遣使告<lb/>
哀于契丹契丹遣驃騎大將軍劉承訓冊命承鈞為帝<lb/>
更名鈞北漢孝和帝性孝謹既嗣位勤於為政愛民禮<lb/>
士境内粗安每上表於契丹主稱男契丹主賜之詔謂<lb/>
之兒皇帝<lb/>
　　蕃將門<lb/>
<pb n="KR2h0002_WYG_019-40a"/>
　　　唐執失思力諫太宗畋獵<lb/>
貞觀五年太宗逐兔於後苑左領軍將軍執失思力諫<lb/>
曰天命陛下為華夷父母奈何自輕太宗又將逐鹿思<lb/>
力脫巾解帶跪而固諫太宗為之止<lb/>
　　　契苾何力固辭薛萬均官<lb/>
九年太宗遣使勞諸將於大斗拔谷薛萬均排毁契苾<lb/>
何力自稱己功何力不勝忿抜刀起欲殺萬均諸將救<lb/>
止之太宗聞之以讓何力何力具言其狀太宗怒欲解<lb/>
<pb n="KR2h0002_WYG_019-40b"/>
萬均官以授何力何力固辭曰陛下以臣之故解萬均<lb/>
官羣胡無知以陛下為重胡輕漢轉相誣告馳競必多<lb/>
且使胡人謂諸將皆如萬均將有輕漢之心太宗善之<lb/>
而止尋令宿衞北門檢校屯營事<lb/>
　　　契苾何力不肯叛唐<lb/>
十六年太宗謂侍臣曰薛延陁屈強漠北今御之止有<lb/>
二策茍非發兵殄滅之則與之婚姻以撫之耳二者何<lb/>
從房𤣥齡對曰中國新定兵凶戰危臣以為和親便太<lb/>
<pb n="KR2h0002_WYG_019-41a"/>
宗曰然朕為民父母苟可利之何愛一女先是左領軍<lb/>
將軍契苾何力母姑臧夫人及弟賀蘭州都督沙門皆<lb/>
在涼州太宗遣何力歸覲且撫其部落時薛延陁方强<lb/>
契苾部落皆欲歸之何力大驚曰主上厚恩如是奈何<lb/>
遽為叛逆其徒曰夫人都督先已詣彼若之何不往何<lb/>
力曰沙門孝於親我忠於君必不汝從其徒執之詣薛<lb/>
延陁置真珠牙帳前何力箕踞拔佩刀東向大呼曰豈<lb/>
有唐烈士而受屈此地天地日月願知我心因割左耳<lb/>
<pb n="KR2h0002_WYG_019-41b"/>
以自誓真珠欲殺之其妻諫而止太宗聞契苾叛曰必<lb/>
非何力之意左右曰彼人氣𩔖相親何力入薛延陁猶<lb/>
魚趨水耳太宗曰不然何力心如鐵石必不叛我會有<lb/>
使者自薛延陁來具言其狀太宗為之下泣謂左右曰<lb/>
何力果如何即命兵部侍郎崔敦禮持節薛延陁以新<lb/>
興公主妻之以求何力何力由是得還拜右驍衞大將<lb/>
軍<lb/>
　　藩鎮門<lb/>
<pb n="KR2h0002_WYG_019-42a"/>
　　　唐令狐彰舉劉晏等代已<lb/>
大厯八年永平節度使令狐彰薨彰承滑亳離亂之後<lb/>
治軍勸農府廩充實時藩鎮率皆跋扈獨彰貢賦未嘗<lb/>
闕歳遣兵三千詣京西防秋自齎糧食道路供餽皆不<lb/>
受所過秋毫不犯疾亟召掌書記髙陽齊映與謀後事<lb/>
映勸彰請代人遣子歸私第彰從之遺表稱昔魚朝恩<lb/>
破史朝義欲掠滑州臣不聽由是有隙及朝恩誅值臣<lb/>
寢疾以是未得入朝生死愧負臣今必不起倉庫畜牧<lb/>
<pb n="KR2h0002_WYG_019-42b"/>
先己封籍軍中將士州縣官吏按堵待命伏見吏部尚<lb/>
書劉晏工部尚書李勉可委大事願速以代臣臣男建<lb/>
等今勒歸東都私第彰薨將士欲立建建誓死不從舉<lb/>
家西歸<lb/>
　　　田承嗣為安史父子立祠堂<lb/>
魏博節度使田承嗣為安史父子立祠堂謂之四聖且<lb/>
求為相代宗令内侍孫知古因奉使諷令毁之加承嗣<lb/>
同平章事以襃之<lb/>
<pb n="KR2h0002_WYG_019-43a"/>
　　　馬璘諷將士表求平章事<lb/>
九年涇原節度使馬璘入朝諷將士為已表求平章事<lb/>
代宗以璘為左僕射<lb/>
　　　郭子儀奏除屬吏不報<lb/>
十年子儀嘗奏除州縣官一人不報僚佐相謂曰以令<lb/>
公勲德奏一屬吏而不從何宰相之不知體子儀聞之<lb/>
謂僚佐曰自兵興以來方鎮武臣多跋扈凡有所求朝<lb/>
廷常委曲從之此無它乃疑之也今子儀所奏事人主<lb/>
<pb n="KR2h0002_WYG_019-43b"/>
以其不可行而置之是不以武臣相待而親厚之也諸<lb/>
君可賀矣又何怪焉聞者皆服<lb/>
　　　李正已與田承嗣等根據蟠結<lb/>
十二年平盧節度使李正已先有淄青齊海登萊沂密<lb/>
德棣十州之地及李靈曜之亂諸道合兵攻之所得之<lb/>
地各為已有正已又得曹濮徐兖鄆五州因自青州徙<lb/>
治鄆州使其子前淄州刺史納守青州正已用刑嚴峻<lb/>
所在不敢偶語然法令齊一賦均而輕擁兵十萬雄據<lb/>
<pb n="KR2h0002_WYG_019-44a"/>
東方鄰藩皆畏之是時田承嗣據魏博相衞洺貝澶七<lb/>
州李寳臣據恒易趙定深冀滄七州各擁衆五萬梁崇<lb/>
義據襄鄧均房復郢六州有衆二萬相與根據蟠結雖<lb/>
奉事朝廷而不用其法令官爵甲兵租賦刑殺皆自專<lb/>
之代宗寛仁一聽其所為朝廷或完一城增一兵輒有<lb/>
怨言以為猜貳常為之罷役而自於境内築壘繕兵無<lb/>
虚日以是雖在中國名藩臣而實如蠻貊異域焉<lb/>
　　　田恱激怒軍士怨朝廷<lb/>
<pb n="KR2h0002_WYG_019-44b"/>
建中元年命黜陟使十一人分巡天下先是魏博節度<lb/>
使田恱事朝廷猶恭順河北黜陟使洪經綸不曉時務<lb/>
聞恱軍七萬人符下罷其四萬令還農恱陽順命如符<lb/>
罷之既而集應罷者激怒之曰汝曹乆在軍中有父母<lb/>
妻子今一旦為黜陟使所罷將何資以自衣食乎衆大<lb/>
哭恱乃出家財以賜之使各還部伍於是軍士皆德恱<lb/>
而怨朝廷<lb/>
　　　朱滔等四國俱稱王<lb/>
<pb n="KR2h0002_WYG_019-45a"/>
三年田恱德朱滔之救與王武俊議奉滔為主稱臣事<lb/>
之滔不可曰惬山之捷皆大夫三兄之力滔何敢獨居<lb/>
尊位於是幽州判官李子千恒冀判官鄭濡等共議請<lb/>
與鄆州李大夫為四國俱稱王而不改年號如昔諸侯<lb/>
奉周家正朔築壇同盟有不如約者衆共伐之不然豈<lb/>
得常為叛臣茫然無主用兵既無名有功無官爵為賞<lb/>
使將吏何所依歸乎滔等皆以為然滔乃自稱冀王田<lb/>
悦稱魏王王武俊稱趙王仍請李納稱齊王是日滔等<lb/>
<pb n="KR2h0002_WYG_019-45b"/>
築壇於軍中告天而受之滔為盟主稱孤武俊恱納稱<lb/>
寡人所居堂曰殿處分曰令羣下上書曰牋妻曰妃長<lb/>
子曰世子各以其所治州為府置留守兼元帥以軍政<lb/>
委之又置東西曹視門下中書省左右内史視侍中中<lb/>
書令餘官皆倣天朝而易其名<lb/>
　　　李希烈自稱天下都元帥<lb/>
李希烈自稱天下都元帥太尉建興王時朱滔等與官<lb/>
軍相拒累月官軍有度支饋糧諸道益兵而滔與王武<lb/>
<pb n="KR2h0002_WYG_019-46a"/>
俊孤軍深入專仰給於田恱客主日益困弊聞李希烈<lb/>
軍勢甚盛頗怨望乃相與謀遣使詣許州勸希烈稱帝<lb/>
希烈由是自稱天下都元帥<lb/>
　　　李抱真與王武俊隂相結<lb/>
四年李抱真使參謀賈林詣王武俊壁詐降武俊見之<lb/>
林曰林來奉詔非降也武俊色動問其故林曰天子知<lb/>
大夫宿著誠效及登壇之日撫膺顧左右曰我本徇忠<lb/>
義天子不察諸將亦嘗共表大夫之志天子語使者曰<lb/>
<pb n="KR2h0002_WYG_019-46b"/>
朕前事誠誤悔之無及朋友失意尚可謝况朕為四海<lb/>
之主乎武俊曰僕胡人也為將尚知愛百姓况天子豈<lb/>
專以殺人為事乎今山東連兵暴骨如莽就使克捷與<lb/>
誰守之僕不憚歸國但已與諸鎮結盟胡人性直不欲<lb/>
使曲在己天子誠能下詔赦諸鎮之罪僕當首唱從化<lb/>
諸鎮有不從者請奉辭伐之如此則上不負天子下不<lb/>
負同列不過五旬河朔定矣使林還報抱真隂相約結<lb/>
　　　韋丹勸憲宗討劉闢<lb/>
<pb n="KR2h0002_WYG_019-47a"/>
永貞元年以給事中劉闢為西川節度副使知節度事<lb/>
憲宗以初嗣位力未能討故也右諫議大夫韋丹上疏<lb/>
以為今釋闢不誅則朝廷可以指臂而使者惟兩京耳<lb/>
此外誰不為叛憲宗善其言以丹為東川節度使<lb/>
　　　杜黄裳請以法度裁制藩鎮<lb/>
元和元年劉闢既得旌節志益驕求兼領三川憲宗不<lb/>
許闢遂發兵圍東川節度使李康於梓州憲宗欲討闢<lb/>
而重於用兵公卿議者亦以為蜀險固難取杜黄裳獨<lb/>
<pb n="KR2h0002_WYG_019-47b"/>
曰闢狂戇書生取之如拾芥耳臣知神策軍使髙崇文<lb/>
勇略可用願陛下專以軍事委之勿置監軍闢必可擒<lb/>
憲宗從之時宿將名位素重者甚衆皆自謂當征蜀之<lb/>
選及詔用崇文皆大驚憲宗與杜黄裳論及藩鎮黄裳<lb/>
曰德宗自經憂患務為姑息不生除節帥有物故者先<lb/>
遣中使察軍情所與則授之中使或私受大將賂歸而<lb/>
譽之即降旄鉞未嘗有出朝廷之意者陛下必欲振舉<lb/>
綱紀宜稍以法度裁制藩鎮然後天下可得而理也憲<lb/>
<pb n="KR2h0002_WYG_019-48a"/>
宗深以為然於是始用兵討蜀以至威行兩河皆黄裳<lb/>
啟之也<lb/>
　　　李絳請重賞魏博<lb/>
七年李絳又言魏博五十餘年不霑皇化一旦舉六州<lb/>
之地來歸刳河朔之腹心傾叛亂之巢穴不有重賞過<lb/>
其所望則無以慰士卒之心使四鄰勸慕請發内庫錢<lb/>
百五十萬緡以賜之左右宦官以為所與太多後有此<lb/>
比將何以給之憲宗以語絳絳曰田興不貪專地之利<lb/>
<pb n="KR2h0002_WYG_019-48b"/>
不顧四鄰之患歸命聖朝陛下奈何愛小費而遺大計<lb/>
不以收一道人心錢用盡更來機事一失不可復追借<lb/>
使國家發十五萬兵以取六州期年而克之其費豈止<lb/>
百五十萬緡而已乎憲宗恱曰朕所以惡衣菲食蓄聚<lb/>
貨財正為欲平定四方不然徒貯之府庫何為遣知制<lb/>
誥裴度至魏博宣慰以錢百五十萬緡賞軍士六州百<lb/>
姓給復一年軍士受賜歡聲如雷成德兖鄆使者數輩<lb/>
見之相顧失色數曰倔强者果何益乎度為興陳君臣<lb/>
<pb n="KR2h0002_WYG_019-49a"/>
上下之義興聽之終夕不倦待度禮極厚請度徧至所<lb/>
部州縣宣布朝命奏乞除節度副使於朝廷<lb/>
　　　田𢎞正子姪皆仕諸朝<lb/>
十四年以田𢎞正兼侍中魏博節度使如故𢎞正三表<lb/>
請留憲宗不許𢎞正常恐一旦物故魏人猶以故事繼<lb/>
襲故兄弟子姪皆仕諸朝憲宗皆擢居顯列朱紫盈庭<lb/>
時人榮之<lb/>
　　　穆宗赦朱克融討王庭湊<lb/>
<pb n="KR2h0002_WYG_019-49b"/>
長慶元年自憲宗征伐四方國用已虛穆宗即位賞賜<lb/>
左右及宿衞諸軍無節及幽鎮用兵乆無功府藏空竭<lb/>
勢不能支執政乃議王庭湊殺田𢎞正而朱克融全張<lb/>
𢎞靖罪有重輕請赦融專討庭湊穆宗從之<lb/>
　　　李泳貪殘不法以召亂<lb/>
開成二年河陽軍亂節度使李泳奔懷州軍士焚府署<lb/>
殺泳二子大掠數日方止泳長安市人寓籍禁軍以賂<lb/>
得方鎮所至恃所交結貪殘不法其下不堪命故作亂<lb/>
<pb n="KR2h0002_WYG_019-50a"/>
貶泳澧州長史以左金吾將軍李執方為河陽節度使<lb/>
　　　李德裕説武宗討澤潞<lb/>
會昌三年初昭義節度使劉從諫累表言仇士良罪惡<lb/>
士良亦言從諫窺伺朝廷及武宗即位從諌有馬髙九<lb/>
尺獻之武宗不受從諫以為士良所為怒殺其馬由是<lb/>
與朝廷相猜恨遂招納亡命繕完兵械鄰境皆濳為之<lb/>
備從諌疾病乃與幕客張谷陳揚庭謀效河北諸鎮以<lb/>
弟從素之子稹為牙内都知兵馬使從諫尋薨稹祕不<lb/>
<pb n="KR2h0002_WYG_019-50b"/>
發喪逼監軍崔士康奏稱從諫疾病請命其子稹為留<lb/>
後武宗以澤潞事謀於宰相宰相多以為回鶻餘燼未<lb/>
滅邊鄙猶須警備復討澤潞國力不支請以劉稹權知<lb/>
軍事諫官及羣臣上言者亦然李德裕獨曰澤潞事體<lb/>
與河朔三鎮不同河朔習亂已乆人心難化是故累朝<lb/>
以來置之度外澤潞近處腹心一軍素稱忠義頃時多<lb/>
用儒臣為帥如李抱真成立此軍德宗猶不許承襲使<lb/>
李緘護喪歸東都敬宗不恤國務宰相又無逺略劉悟<lb/>
<pb n="KR2h0002_WYG_019-51a"/>
之死因循以授從諫從諫跋扈難制累上表迫脅朝廷<lb/>
今垂死之際復以兵權擅付豎子朝廷若又因而授之<lb/>
則四方諸鎮誰不思效其所為天子威令不復行矣武<lb/>
宗曰卿以何術制之果可克否對曰稹所恃者河朔三<lb/>
鎮但得鎮魏不與之同則稹無能為也若遣重臣往諭<lb/>
王元逵何𢎞敬以河朔自艱難以來列聖許其傳襲已<lb/>
成故事與澤潞不同今朝廷將加兵澤潞不欲更出禁<lb/>
軍至山東其山東三州𨽻昭義者委兩鎮攻之兼令徧<lb/>
<pb n="KR2h0002_WYG_019-51b"/>
諭將士以賊平之日厚加官賞茍兩鎮聽命不從旁沮<lb/>
撓官軍則稹必成擒矣武宗喜曰吾與德裕同之保無<lb/>
後悔遂決意討稹羣臣言者不復入矣<lb/>
　　　李德裕面諭三鎮使者<lb/>
四年自用兵以來河北三鎮每遣使者至京師李德裕<lb/>
常面諭之曰河朔兵力雖强不能自立須藉朝廷官爵<lb/>
威命以安軍情歸語汝使與其使大將邀宣慰敇使以<lb/>
求官爵何如自奮忠義立功立事結知明主使恩出朝<lb/>
<pb n="KR2h0002_WYG_019-52a"/>
廷不亦榮乎且以耳目所及者言之李載義在幽州為<lb/>
國家盡忠平滄景及為軍中所逐不失作節度使後鎮<lb/>
太原位至宰相楊志誠遣大將遮敇使馬求官及為軍<lb/>
中所逐朝廷竟不赦其罪此二人禍福足以觀矣德裕<lb/>
復以其言白武宗武宗曰要當如此明告之由是三鎮<lb/>
不敢有異志<lb/>
　　　李克用請發兵討朱全忠<lb/>
中和四年李克用至晉陽大治甲兵遣榆次鎮將鴈門<lb/>
<pb n="KR2h0002_WYG_019-52b"/>
李承嗣奉表詣行在自陳有破黄巢大功為朱全忠所<lb/>
圖僅能自免將佐已下從行者三百餘人并牌印皆没<lb/>
不返全忠仍牓東都陜孟云臣已死行營兵潰令所在<lb/>
邀遮屠翦勿令漏失將士皆號泣寃訴請復仇讎臣以<lb/>
朝廷至公當俟詔命拊循抑止復歸本道乞遣使按問<lb/>
發兵誅討臣遣弟克勤將萬騎在河中俟命時朝廷以<lb/>
大寇初平方務姑息得克用表大恐但遣中使賜優詔<lb/>
和解之克用前後凡八表稱全忠妬功疾能隂狡禍賊<lb/>
<pb n="KR2h0002_WYG_019-53a"/>
異日必為國患惟乞下詔削其官爵臣自帥本道兵討<lb/>
之不用度支糧餉僖宗累遣楊復恭等諭指稱吾深知<lb/>
卿寃方事之殷姑存大體克用終鬱鬱不平時藩鎮相<lb/>
攻者朝廷不復為之辨曲直由是互相吞噬惟力是視<lb/>
皆無所禀畏矣<lb/>
　　　常濬諫僖宗姑息藩鎮<lb/>
光啟元年右補闕常濬上疏以為陛下姑息藩鎮太甚<lb/>
是非功過駢首並足致天下紛紛若此猶未之寤豈可<lb/>
<pb n="KR2h0002_WYG_019-53b"/>
不念駱谷之艱危復懷西顧之計乎宜稍振典刑以威<lb/>
四方田令孜之黨言於僖宗曰此疏傳於藩鎮豈不致<lb/>
其猜忿於是貶濬萬州司户尋賜死<lb/>
　　　張濬請討李克用<lb/>
大順元年赫連鐸李匡威請討李克用朱全忠亦上言<lb/>
克用終為國患今因其敗臣請帥汴滑孟三軍與河北<lb/>
三鎮共除之乞朝廷命大臣為統帥初克用之討黄巢<lb/>
屯河中也張濬為都統判官克用薄其為人聞其作相<lb/>
<pb n="KR2h0002_WYG_019-54a"/>
私謂詔使曰張公好虛談而無實用傾覆之士也主上<lb/>
采其名而用之它日交亂天下必是人也濬聞而銜之<lb/>
昭宗從容與濬論古今治亂濬曰陛下英睿如此而中<lb/>
外制於强臣此臣日夜所痛心疾首也昭宗問以當今<lb/>
所急對曰莫若强兵以服天下昭宗於是廣募兵於京<lb/>
師至十萬人及全忠等請討克用昭宗命三省御史臺<lb/>
四品以上議之以為不可者什六七濬曰先帝再幸山<lb/>
南沙陀所為也臣常慮其與河朔相表裏致朝廷不能<lb/>
<pb n="KR2h0002_WYG_019-54b"/>
制今兩河藩鎮共請討之此千載一時但乞陛下付臣<lb/>
兵權旬月可平失今不取後悔無及昭宗曰克用有興<lb/>
復大功今乗其危而攻之天下其謂我何孔緯曰陛下<lb/>
所言一時之體也張濬所言萬世之利也昨計用兵饋<lb/>
運犒賞之費一二年間未至匱乏在陛下斷志行之耳<lb/>
昭宗以二相言叶僶俛從之曰兹事今付卿二人無貽<lb/>
朕羞<lb/>
　　　張濬為李克用所敗<lb/>
<pb n="KR2h0002_WYG_019-55a"/>
官軍出隂地關遊兵至于汾州李克用遣薛志勤李承<lb/>
嗣將騎五千營于洪洞李存孝將兵五千營于趙城鎮<lb/>
國節度使韓建以壯士三百夜襲存孝營存孝知之設<lb/>
伏以待之建兵不利靜難鳯翔之兵不戰而走禁軍自<lb/>
潰河東兵勝逐北抵晉州西門張濬出戰又敗官軍死<lb/>
者近三千人靜難鳯翔保太定難之軍先度河西歸濬<lb/>
獨有禁軍及宣武軍合萬人與韓建閉城拒守自是不<lb/>
敢復出存孝引兵攻絳州刺史張行恭棄城走存孝進<lb/>
<pb n="KR2h0002_WYG_019-55b"/>
攻晉州濬建自含口遁去存孝取晉絳二州大掠慈隰<lb/>
之境先是克用遣韓歸範歸朝附表訟寃言臣父子三<lb/>
代受恩四朝破龎勛翦黄巢黜襄王存易定致陛下今<lb/>
日冠通天之冠佩白玉之璽未必非臣之力也若以攻<lb/>
雲州為臣罪則拓跋思恭之取鄜延朱全忠之侵徐鄆<lb/>
何獨不討賞彼誅此臣豈無辭且朝廷當阽危之時則<lb/>
譽臣為韓彭伊吕及既安之後則罵臣為叛臣悍帥今<lb/>
天下握兵立功之臣獨不懼陛下它日之罵乎況臣果<lb/>
<pb n="KR2h0002_WYG_019-56a"/>
有大罪六師征之自有典刑何必幸臣之弱而後取之<lb/>
邪今張濬既用師則固難束手已集蕃漢兵五十萬欲<lb/>
直抵蒲潼與濬格鬬若其不勝甘從削奪不然方且輕<lb/>
騎呌閽頓首丹陛訴姦回於陛下之扆座納制敇於先<lb/>
帝之廟庭然後自拘司敗恭俟鈇質表至濬已敗朝廷<lb/>
震恐濬與韓建至河陽撤民屋為栰以濟河師徒失亡<lb/>
殆盡是役也朝廷倚朱全忠及河朔三鎮及濬至晉州<lb/>
全忠方連兵徐鄆雖遣將攻澤州而身不至行營乃求<lb/>
<pb n="KR2h0002_WYG_019-56b"/>
兵糧於鎮魏鎮魏倚河東為扞蔽皆不出兵惟華邠鳯<lb/>
翔鄜夏之兵會之兵未交而孫揆被擒幽雲俱敗楊復<lb/>
恭復從中沮之故濬軍望風自潰<lb/>
　　　昭宗詔復李克用官爵<lb/>
二年以孔緯為荆南節度使張濬為鄂岳觀察使李克<lb/>
用復遣使上表曰張濬以陛下萬代之業邀自己一時<lb/>
之功知臣與朱温深仇私相連結臣今身無官爵名是<lb/>
罪人不敢歸陛下藩方且欲於河中寄寓進退行止伏<lb/>
<pb n="KR2h0002_WYG_019-57a"/>
俟指麾詔再貶孔緯均州刺史張濬連州刺史賜克用<lb/>
詔悉復其官爵使歸晉陽<lb/>
　　　昭宗決討李茂貞<lb/>
景福二年李茂貞恃功驕横上表及遺杜讓能書辭語<lb/>
不遜昭宗怒欲討之茂貞又上表略曰陛下貴為萬乗<lb/>
不能庇元舅之一身尊極九州不能戮復恭之一豎又<lb/>
曰約衰殘而行法隨盛壯以加恩體物錙銖看人衡纊<lb/>
又曰軍情易變戎馬難羈唯慮甸服生靈因兹受禍未<lb/>
<pb n="KR2h0002_WYG_019-57b"/>
審乗輿播越自此何之昭宗益怒決討茂貞命杜讓能<lb/>
專掌其事讓能諫曰陛下初臨大寳國步未夷茂貞近<lb/>
在國門臣愚以為未宜與之構怨萬一不克悔之無及<lb/>
昭宗曰王室日卑號令不出國門此乃志士憤痛之秋<lb/>
藥弗瞑眩厥疾弗瘳朕不能甘心為孱懦之主愔愔度<lb/>
日坐視陵夷卿但為朕調兵食朕自委諸王用兵成敗<lb/>
不以責卿讓能曰陛下必欲行之則中外大臣共宜協<lb/>
力以成聖志不當獨以任臣昭宗曰卿位居元輔與朕<lb/>
<pb n="KR2h0002_WYG_019-58a"/>
同休戚無宜避事讓能泣曰臣豈敢避事況陛下所欲<lb/>
行者憲宗之志也顧時有所未可勢有所不能耳但恐<lb/>
它日臣徒受晁錯之誅不能弭七國之禍也敢不奉詔<lb/>
以死繼之昭宗乃命讓能留中書計畫調度月餘不歸<lb/>
李茂貞使其黨糾合市人數百千人擁觀軍容使西門<lb/>
君遂馬訴曰岐帥無罪不宜致討使百姓塗炭君遂曰<lb/>
此宰相事非吾所及市人又邀崔昭緯鄭延昌肩輿訴<lb/>
之二相曰兹事主上專委杜太尉吾曹不預知市人因<lb/>
<pb n="KR2h0002_WYG_019-58b"/>
亂投瓦石二相下輿走匿民家僅自免喪堂印及朝服<lb/>
昭宗命捕其唱帥者誅之用兵之意益堅京師民或亡<lb/>
匿山谷嚴刑所不能禁<lb/>
　　　李茂貞請誅杜讓能<lb/>
覃王嗣周帥禁軍三萬送鳯翔節度使徐彦若赴鎮軍<lb/>
于興平李茂貞王行瑜合兵近六萬軍于盩厔以拒之<lb/>
禁軍皆新募市井少年茂貞行瑜所將皆邊兵百戰之<lb/>
餘茂貞等進逼興平禁軍皆望風逃潰茂貞等乗勝進<lb/>
<pb n="KR2h0002_WYG_019-59a"/>
攻三橋京師大震士民奔散市人復守闕請誅首議用<lb/>
兵者崔昭緯心害杜讓能密遺茂貞書曰用兵非主上<lb/>
意皆出於杜太尉耳茂貞陳於臨臯驛表讓能罪請誅<lb/>
之讓能言於昭宗曰臣固先言之矣請以臣為解昭宗<lb/>
涕下不自禁曰與卿訣矣是日貶讓能梧州刺史制辭<lb/>
略曰棄卿士之臧謀構藩垣之深釁咨詢之際證執彌<lb/>
堅李茂貞勒兵不解請誅杜讓能然後還鎮崔昭緯復<lb/>
從而擠之賜讓能自盡復下詔布告中外稱讓能舉枉<lb/>
<pb n="KR2h0002_WYG_019-59b"/>
錯直愛憎繫於一時鬻獄賣官聚斂踰於巨萬自是朝<lb/>
廷動息皆禀於邠岐南北司往往依附二鎮以邀恩澤<lb/>
有崔鋋王超者為二鎮判官凡天子有所可否其不逞<lb/>
者輒訴於鋋超二人則教茂貞行瑜上章論之朝廷小<lb/>
有依違其辭語已不遜制復以茂貞為鳯翔節度使兼<lb/>
山南西道節度使守中書令於是茂貞盡有鳯翔興元<lb/>
洋隴秦等十五州之地<lb/>
　　　王行瑜表罷李谿等入相<lb/>
<pb n="KR2h0002_WYG_019-60a"/>
乾寧二年崔昭緯與李茂貞王行瑜深相結得天子過<lb/>
失朝廷機事悉以告之邠寧節度副使崔鋋昭緯之族<lb/>
也李谿再入相昭緯使鋋告行瑜曰曏者尚書令之命<lb/>
已行矣而韋昭度沮之今又引李谿為同列相與熒惑<lb/>
聖聽恐復有杜大尉之事行瑜乃與茂貞表稱谿姦邪<lb/>
昭度無相業宜罷居散秩昭宗報曰軍旅之事朕則與<lb/>
藩鎮圗之至於命相當出朕懷行瑜等論列不已谿復<lb/>
罷為太子少師<lb/>
<pb n="KR2h0002_WYG_019-60b"/>
　　　王行瑜等各擁兵入朝<lb/>
初王行瑜求尚書令不獲由是怨朝廷畿内有八鎮兵<lb/>
𨽻左右軍郃陽鎮近華州韓康求之良原鎮近邠州王<lb/>
行瑜求之宦官曰此天子禁軍何可得也行瑜乃與李<lb/>
茂貞建各將精兵數千入朝至京師坊市民皆竄匿昭<lb/>
宗御安福門以待之三帥盛陳甲兵拜伏舞蹈于門下<lb/>
昭宗臨軒親詰之曰卿輩不奏請俟報輒稱兵入京城<lb/>
其志欲何為乎若不能事朕今日請避賢路行瑜茂貞<lb/>
<pb n="KR2h0002_WYG_019-61a"/>
流汗不能言獨韓建粗述入朝之由昭宗與三帥宴三<lb/>
帥奏稱南北司互有朋黨墮紊朝政韋昭度討西川失<lb/>
策李谿作相不合衆心請誅之昭宗未之許是日行瑜<lb/>
等殺昭度谿於都亭驛又殺樞密使康尚弼及宦官數<lb/>
人始三帥謀廢昭宗立吉王保至是聞李克用已起兵<lb/>
於河東行瑜茂貞各留兵二千人宿衞京師與建皆辭<lb/>
還鎮<lb/>
　　　李克用受詔討三賊臣<lb/>
<pb n="KR2h0002_WYG_019-61b"/>
李克用引兵逼邠州王行瑜登城號哭謂克用曰行瑜<lb/>
無罪迫脅乗輿皆李茂貞及李繼鵬所為請移兵問鳯<lb/>
翔行瑜願束身歸朝克用曰僕受詔討三賊臣公預其<lb/>
一束身歸朝非僕所得專也行瑜挈族棄城走克用入<lb/>
邠州封府庫撫居人命指揮使髙爽權巡撫軍城奏趣<lb/>
蘇文建赴鎮行瑜走至慶州境部下斬行瑜傳首<lb/>
　　　李克用不欲張濬復為相<lb/>
三年朱全忠薦兵部尚書張濬昭宗欲復相之李克用<lb/>
<pb n="KR2h0002_WYG_019-62a"/>
表請發兵擊全忠且言濬朝為相臣則夕至闕庭京師<lb/>
震懼昭宗下詔和解之<lb/>
　　　後梁均王分魏博軍乃召亂<lb/>
貞明元年天雄節度使楊師厚卒師厚晩年矜功恃衆<lb/>
擅割財賦選軍中驍勇置銀槍効節都數千人給賜優<lb/>
厚欲以復故時牙兵之盛均王雖外加尊禮内實忌之<lb/>
及卒私於宫中受賀租庸使趙巖判官邵賛言於均王<lb/>
曰魏博為唐腹心之蠧二百餘年不能除去者以其地<lb/>
<pb n="KR2h0002_WYG_019-62b"/>
廣兵强之故也羅紹威楊師厚據之朝廷皆不能制陛<lb/>
下不因此時為之計所謂彈疽不嚴必將復聚安知來<lb/>
者不為師厚乎宜分六州為兩鎮以弱其權均王以為<lb/>
然以平盧節度使賀德倫為天雄節度使置昭德軍於<lb/>
相州割澶衞二州𨽻焉以宣徽使張筠為昭德節度使<lb/>
仍分魏州將士府庫之半於相州二人既赴鎮朝廷恐<lb/>
魏人不服遣開封府尹劉鄩將兵六萬自白馬濟河以討<lb/>
鎮定為名實張形勢以脅之魏兵皆父子相承數百年<lb/>
<pb n="KR2h0002_WYG_019-63a"/>
族姻磐結不願分徙德倫屢趣之應行者皆嗟怨連營<lb/>
聚哭劉鄩屯南樂先遣澶州刺史王彦章將龍驤五百<lb/>
騎入魏州屯金波亭魏兵相與謀曰吾六州歴代藩鎮<lb/>
兵未嘗逺出河門一旦骨肉流離生不如死是夕軍亂<lb/>
縱火大掠圍金波亭王彦章斬關而走詰旦亂兵入牙<lb/>
城刼德倫置樓上軍校張彦謂德倫曰天子愚暗聽人<lb/>
穿鼻今我兵甲雖强茍無外援不能獨立宜投欵於晉<lb/>
遂逼德倫以書求援於晉<lb/>
<pb n="KR2h0002_WYG_019-63b"/>
　　　後唐明宗征夏州無功<lb/>
長興四年先是河西諸鎮皆言李仁福濳通契丹朝廷<lb/>
恐其與契丹連兵併吞河右南侵關中會仁福卒以其<lb/>
子彝超為彰武留後徙彰武節度使安從進為定難留<lb/>
後安從進攻夏州州城赫連勃勃所築堅如鐵石斸鑿<lb/>
不能入又党項萬餘騎徜徉四野抄掠糧餉官軍無所<lb/>
芻牧山路險狹關中民輸斗粟束藁費錢數緡民間困<lb/>
竭不能供李彞超兄弟登城謂從進曰夏州貧瘠非有<lb/>
<pb n="KR2h0002_WYG_019-64a"/>
珍寳蓄積可以充朝廷貢賦也但以祖父世守此土不<lb/>
欲失之蕞爾孤城勝之不武何足煩國家勞費如此幸<lb/>
為表聞若許其自新或使之征伐願為衆先明宗聞之<lb/>
命從進引兵還其後有知李仁福隂事者云仁福畏朝<lb/>
廷除移揚言結契丹為援契丹實不與之通也致朝廷<lb/>
誤興是役無功而還<lb/>
　　　契丹主以詔書賜藩鎮<lb/>
後漢天福十二年契丹主分遣使者以詔書賜晉之藩<lb/>
<pb n="KR2h0002_WYG_019-64b"/>
鎮晉之藩鎮爭上表稱臣被召者無不奔馳而至惟彰<lb/>
義節度使史匡威據涇州不受命雄武節度使何重建<lb/>
斬契丹使者以秦成階三州降蜀<lb/>
　　　後周安審琦入朝<lb/>
顯德三年山南東道節度使安審琦鎮襄州十餘年至<lb/>
是入朝除守太師遣還鎮既行世宗問宰相卿曹送之<lb/>
乎對曰送至城南審琦深感聖恩世宗曰近朝多不以<lb/>
誠信待諸侯諸侯雖有欲効忠節者其道無由王者但<lb/>
<pb n="KR2h0002_WYG_019-65a"/>
能毋失其信何患諸侯不歸心哉<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2h0002_WYG_019-65b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　通鑑總𩔖卷十九上<lb/>
<pb n="KR2h0002_WYG_019-66a"/>
欽定四庫全書<lb/>
　通鑑總𩔖卷十九下　　　　宋　沈樞　撰<lb/>
　　南侵門<lb/>
　　　趙王虎不敢南行<lb/>
東晉建元二年趙王虎享羣臣於大武殿有白鴈<lb/>
百餘集馬道之南虎命射之皆不獲時諸州兵集<lb/>
者百餘萬太史令趙攬密言於虎曰白鴈集庭宫<lb/>
室將空之象不宜南行虎信之乃臨宣武觀大閲<lb/>
<pb n="KR2h0002_WYG_019-66b"/>
而罷<lb/>
　　　苻秦王猛勸苻堅勿以晉為圖<lb/>
寧康二年秦清河武侯王猛寢疾秦王堅親為之祈南<lb/>
北郊及宗廟社稷分遣侍臣徧禱河嶽諸神猛疾少瘳<lb/>
為之赦殊死以下猛上疏曰不圗陛下以臣之命而虧<lb/>
天地之徳開闢以來未之有也臣聞報徳莫如盡言謹<lb/>
以垂沒之命竊獻遺欵伏惟陛下威烈振乎八荒聲教<lb/>
光乎六合九州百郡十居其七平燕定蜀有如拾芥夫<lb/>
<pb n="KR2h0002_WYG_019-67a"/>
善作者不必善成善始者不必善終是以古先哲王知<lb/>
功業之不易戰戰兢兢如臨深谷伏惟陛下追蹤前聖<lb/>
天下幸甚堅覽之悲慟堅親至猛第視疾訪以後事猛<lb/>
曰晉雖僻處江南然正朔相承上下安和臣沒之後願<lb/>
勿以晉為圗鮮卑西羌我之仇敵終為人患宜漸除之<lb/>
以便社稷言終而卒<lb/>
　　　苻堅欲大舉伐晉<lb/>
太元七年秦王堅會羣臣于太極殿議曰自吾承業垂<lb/>
<pb n="KR2h0002_WYG_019-67b"/>
三十載四方畧定唯東南一隅未霑王化今略計吾士<lb/>
卒可得九十七萬吾欲自將以討之何如袐書監朱肜<lb/>
曰陛下恭行天罰必有征無戰晉主不衘璧軍門則走<lb/>
死江海陛下返中國士民使復其桑梓然後回輿東巡<lb/>
告成岱宗此千載一時也堅喜曰是吾志也尚書左僕<lb/>
射權翼曰昔紂為無道三仁在朝武王猶為之旋師今<lb/>
晉雖微弱未有大惡謝安桓沖皆江左偉人君臣輯睦<lb/>
内外同心以臣觀之未可圖也堅黙然良久曰諸君各<lb/>
<pb n="KR2h0002_WYG_019-68a"/>
言其志太子左衞率石越曰今歲鎮守斗福徳在呉伐<lb/>
之必有天殃且彼據長江之險民為之用殆未可伐也<lb/>
堅曰昔武王伐紂逆歲違卜天道幽逺未易可知夫差<lb/>
孫皓皆保據江湖不免於亡今以吾之衆投鞭於江足<lb/>
斷其流又何險之足恃乎對曰三國之君皆淫虐無道<lb/>
故敵國取之易於拾遺今晉雖無徳未有大罪願陛下<lb/>
且案兵積穀以待其釁於是羣臣各言利害久之不决<lb/>
堅曰此所謂築室道旁無時可成吾當内斷於心耳羣<lb/>
<pb n="KR2h0002_WYG_019-68b"/>
臣皆出獨留陽平公融謂之曰自古定大事者不過一<lb/>
二人而已今衆言紛紛徒亂人意吾當與汝決之對曰<lb/>
今伐晉有三難天道不順一也晉國無釁二也我數戰<lb/>
兵疲民有畏敵之心三也羣臣言晉不可伐者皆忠臣<lb/>
也願陛下聽之堅作色曰吾强兵百萬資仗如山乘累<lb/>
捷之勢擊垂亡之國何患不克豈可復留此殘寇使長<lb/>
為國家之憂哉融泣曰晉未可滅昭然甚眀今勞師大<lb/>
舉恐無萬全之功且臣之所憂不止於此陛下寵育鮮<lb/>
<pb n="KR2h0002_WYG_019-69a"/>
卑羌羯布滿畿甸此屬皆我之深仇太子獨與弱卒數<lb/>
萬留守京師臣懼有不虞之變生於腹心肘腋不可悔<lb/>
也臣之頑愚誠不足采王景略一時英傑陛下常比之<lb/>
諸葛武侯獨不記其臨沒之言乎堅不聽於是朝臣進<lb/>
諌者衆堅曰以吾擊晉校其强弱之勢猶疾風之掃秋<lb/>
葉而朝廷内外皆言不可誠吾所不解也太子宏曰今<lb/>
歲在呉分又晉君無罪若大舉不㨗恐威名外挫財力<lb/>
内竭此羣下所以疑也堅曰昔吾滅燕亦犯歲而捷天<lb/>
<pb n="KR2h0002_WYG_019-69b"/>
道固難知也秦滅六國六國之君豈皆暴虐乎冠軍京<lb/>
兆尹慕容垂言於堅曰弱併於强小併於大此理勢自<lb/>
然非難知也以陛下神武應期威加海外虎旅百萬韓<lb/>
白滿朝而蕞爾江南獨違王命豈可復留之以遺子孫<lb/>
哉詩云謀夫孔多是用不集陛下斷自聖心足矣何必<lb/>
廣詢朝衆晉武平呉所仗者張杜二三臣而已若從朝<lb/>
衆之言豈有混壹之功堅大恱曰與吾共定天下者獨<lb/>
卿而已賜帛五百匹堅銳意欲取江東寢不能旦陽平<lb/>
<pb n="KR2h0002_WYG_019-70a"/>
公融諫曰知足不辱知恥不殆自古窮兵極武未有不<lb/>
亡者且國家本由崛起正朔會不歸人江東雖微弱僅<lb/>
存然承漢魏正統天意必不絶之堅曰帝王厯數豈有常<lb/>
邪惟徳之所在耳劉禪豈非漢之苗裔邪終為魏所滅<lb/>
汝所以不如吾者正病此不達變通耳堅所幸張夫人<lb/>
諫曰妾聞天地之生萬物聖王之治天下皆因其自然<lb/>
而順之故功無不成是以黄帝服牛乘馬因其性也禹<lb/>
濬九川障九澤因其勢也后稷播殖百穀因其時也湯<lb/>
<pb n="KR2h0002_WYG_019-70b"/>
武帥天下而攻桀紂因其心也皆有因則成無因則敗<lb/>
今朝野之人皆言晉不可伐陛下獨决意行之妾不知<lb/>
陛下何所因也堅曰軍旅之事非婦人所當預也<lb/>
　　　謝𤣥大敗秦兵<lb/>
八年秦王堅下詔大舉入冦民每十丁遣一兵其良<lb/>
家子年二十已下有材勇者皆拜羽林郎是時朝臣<lb/>
皆不欲堅行獨慕容垂姚萇及良家子勸之陽平公融<lb/>
言於堅曰鮮卑羌虜我之仇讎常思風塵之變以逞其<lb/>
<pb n="KR2h0002_WYG_019-71a"/>
志所陳策畫何可從也良家少年皆富饒子弟不閑軍<lb/>
旅茍為謟諛之言以會陛下之意耳今陛下信而用之<lb/>
輕舉大事臣恐功既不成仍有後患悔無及也堅不聽<lb/>
遣陽平公融督張蚝慕容垂等步騎二十五萬為前鋒<lb/>
以兖州刺史姚萇為龍驤將軍督益梁州諸軍事堅謂<lb/>
萇曰昔朕以龍驤建業未嘗輕以授人卿其勉之左將<lb/>
軍竇衝曰王者無戲言此不祥之徴也堅黙然慕容楷<lb/>
慕容紹言於慕容垂曰主上驕矜已甚叔父建中興之<lb/>
<pb n="KR2h0002_WYG_019-71b"/>
業在此行也垂曰然非汝誰與成之堅發長安戎卒六<lb/>
十餘萬騎二十七萬旗鼔相望前後千里陽平公融等<lb/>
兵三十萬先至潁口詔以謝石為征虜將軍征討大都<lb/>
督以謝𤣥為前鋒都督與謝琰桓伊等衆共八萬拒之<lb/>
是時秦兵既盛都下震恐謝𤣥入問計於謝安安夷然<lb/>
答曰己别有旨既而寂然𤣥不敢復言乃令張𤣥重請<lb/>
安遂命駕出遊山墅親朋畢集與𤣥圍棊賭墅安棊常<lb/>
劣於𤣥是日𤣥懼使為敵手而又不勝安遂㳺陟至夜<lb/>
<pb n="KR2h0002_WYG_019-72a"/>
乃還桓沖深以根本為憂遣精銳三千入援京師謝安<lb/>
固卻之曰朝廷處分已定兵甲無闕西藩宜留以為防<lb/>
沖對佐吏歎曰謝安石有廟堂之量不閑將略今大敵<lb/>
垂至方逰談不暇遣諸不經事少年拒之衆又寡弱天<lb/>
下事已可知吾其左袵矣陽平公融等攻夀陽克之將<lb/>
軍梁成等帥衆五萬屯於洛澗柵淮以遏東兵謝石謝<lb/>
𤣥等去洛澗二十五里而軍憚成不敢進融於壽陽遣<lb/>
尚書朱序來說謝石等以强弱異勢不如速降序私謂<lb/>
<pb n="KR2h0002_WYG_019-72b"/>
石等曰若秦百萬之衆盡至誠難與為敵今乘諸軍未<lb/>
集宜速擊之若敗其前鋒則彼已奪氣可遂破也石從<lb/>
序言謝𤣥遣廣陵相劉牢之帥精兵五千趣洛澗未至<lb/>
十里梁成阻澗為陳以待之牢之直前渡水擊成大破<lb/>
之斬成又分兵斷其歸津秦步騎崩潰爭走淮水士卒<lb/>
死者萬五千人執秦揚州刺史王顯等盡收其器械軍<lb/>
實於是謝石等諸軍水陸繼進秦王堅與陽平公融登<lb/>
夀陽城望之見晉兵部陣嚴整又望見八公山上草木<lb/>
<pb n="KR2h0002_WYG_019-73a"/>
皆以為晉兵顧謂融曰此亦勍敵何謂弱也憮然始有<lb/>
懼色秦兵逼肥水而陳晉兵不得渡謝𤣥遣使謂陽平<lb/>
公融曰君懸軍深入而置陳逼水此乃持久之計非欲<lb/>
速戰者也若移陳小却使晉兵得渡以决勝負不亦善<lb/>
乎秦諸將皆曰我衆彼寡不如遏之使不得上可以萬<lb/>
全堅曰但引兵少却使之半渡我以鐵騎蹙而殺之蔑<lb/>
不勝矣融亦以為然遂麾兵使却秦兵遂退不可復止<lb/>
謝𤣥謝琰桓伊等引兵渡水擊之融馳騎略陳欲以帥<lb/>
<pb n="KR2h0002_WYG_019-73b"/>
退者馬倒為晉兵所殺秦兵遂潰𤣥等乘勝追擊至于<lb/>
青岡秦兵大敗自相蹈藉而死者蔽野塞川其走者聞<lb/>
風聲鶴唳皆以為晉兵且至晝夜不敢息草行露宿重<lb/>
以饑凍死者什七八初秦兵小却朱序在陳後呼曰秦<lb/>
兵敗矣衆大奔序因來奔獲秦王堅所乘雲母車及儀<lb/>
服器械軍資珍寳畜産不可勝計復去壽陽堅中流矢<lb/>
單騎走至淮北饑甚民有進壺飱豚髀者堅食之堅謂<lb/>
張夫人曰吾今復何面目治天下乎澘然流涕是時諸<lb/>
<pb n="KR2h0002_WYG_019-74a"/>
軍皆潰惟慕容垂所將三萬人獨全堅以千餘騎赴之<lb/>
　　　南燕髙雅之等表請伐晉<lb/>
元興二年南燕髙雅之表南燕主備徳請伐桓𤣥曰縱<lb/>
未能廓清呉會亦可收江北之地中書侍郎韓範亦上<lb/>
疏曰今晉室衰亂江淮南北户口無幾戎馬單弱重以<lb/>
桓𤣥悖逆上下離心以陛下神武發步騎一萬臨之彼<lb/>
必土崩瓦解兵不留行矣得而有之秦魏不足敵也拓<lb/>
地定功正在今日失時不取彼之豪傑誅滅桓𤣥更修<lb/>
<pb n="KR2h0002_WYG_019-74b"/>
徳政豈惟建康不可得江北亦無望矣備徳曰朕以舊<lb/>
邦覆沒欲先定中原乃平蕩荆揚故未南征耳其令公<lb/>
卿議之因講武城西步卒三十七萬人騎五萬三千匹<lb/>
車萬七千乘公卿皆以為𤣥新得志未可圗乃止<lb/>
　　　北魏髙祖欲遷都洛陽<lb/>
齊永眀十一年魏髙祖以平城地寒六月雨雪風沙常<lb/>
起將遷都洛陽恐羣臣不從乃議大舉伐齊欲以脅衆<lb/>
齋於明堂左个使太常卿王諶筮之遇革髙祖曰湯武<lb/>
<pb n="KR2h0002_WYG_019-75a"/>
革命順乎天而應乎人吉孰大焉羣臣莫敢言尚書任<lb/>
城王澄曰陛下奕葉重光帝有中土今出師以征未服<lb/>
而得湯武革命之象未為全吉也髙祖厲聲曰繇云大<lb/>
人虎變何言不吉澄曰陛下龍興已久何得今乃虎變<lb/>
髙祖作色曰社稷我之社稷任城欲阻衆邪澄曰社稷<lb/>
雖為陛下之有臣為社稷之臣安可知危而不言髙祖<lb/>
久之乃解既還宫召澄入見因屏人謂澄曰今日之舉<lb/>
誠為不易但國家興自朔土徙居平城此乃用武之地<lb/>
<pb n="KR2h0002_WYG_019-75b"/>
非可文治今將移風易俗其道誠難朕欲因此遷宅中<lb/>
原卿以為何如澄曰陛下欲卜宅中土以經略四海此<lb/>
周漢之所以興隆也髙祖曰北人習常戀故必將驚擾<lb/>
奈何澄曰非常之事故非常人之所及陛下斷自聖心<lb/>
彼亦何所能為髙祖曰任城吾之子房也於是命作河<lb/>
橋欲以濟師祕書監盧淵上表以為前世承平之主未<lb/>
嘗親御六軍决勝行陣之間豈非勝之不足為武不勝<lb/>
有虧威望乎昔魏武以弊卒一萬破袁紹謝𤣥以步兵<lb/>
<pb n="KR2h0002_WYG_019-76a"/>
三千摧苻秦勝負之變决於須臾不在衆寡也詔報曰<lb/>
承平之主所以不親戎事者或以同軌無敵或以懦劣<lb/>
偷安今謂之同軌則未然比之懦劣則可恥必若王者<lb/>
不當親戎則先王制革輅何所施也魏武之勝盖由仗<lb/>
順苻氏之敗亦由失政豈寡必能勝衆弱必能制强邪<lb/>
　　　李冲諫魏主南伐<lb/>
魏髙祖自發平城至洛陽霖雨不止詔諸軍前發髙祖<lb/>
戎服執鞭乘馬而出羣臣稽顙於馬前髙祖曰廟算已<lb/>
<pb n="KR2h0002_WYG_019-76b"/>
定大軍將進諸公更欲何云尚書李沖等曰今者之舉<lb/>
天下所不願惟陛下欲之臣不知陛下獨行竟何之也<lb/>
髙祖大怒曰吾方經營天下期於混壹而卿等儒生屢<lb/>
疑大計斧鉞有常卿勿復言乘馬將出於是安定王休<lb/>
等並慇懃泣諫髙祖乃諭羣臣曰今者興發不小勤而<lb/>
無成何以示後朕世居幽朔欲南遷中土茍不南伐當<lb/>
遷都於此王公以為何如欲遷者左不欲遷者右安定<lb/>
王休等相帥如右南安王楨進曰成大功者不謀於衆<lb/>
<pb n="KR2h0002_WYG_019-77a"/>
今陛下茍輟南伐之謀遷都洛邑此臣等之願蒼生之<lb/>
幸也羣臣皆呼萬歲時舊人雖不願内徙而憚於南伐<lb/>
無敢言者遂定遷都之計<lb/>
　　　髙閭等諫魏主築城於淮南<lb/>
建武二年魏髙祖欲築城置戍於淮南以撫新附之民<lb/>
賜相州刺史髙閭璽書具論其狀閭上表以為兵法十<lb/>
則圍之五則攻之曏者國家止為受降之計發兵不多<lb/>
東西遼濶難以成功今又欲置戍淮南招撫新附昔世<lb/>
<pb n="KR2h0002_WYG_019-77b"/>
祖以回山倒海之威步騎數十萬南臨𤓰步諸郡盡降<lb/>
而盱眙小城攻之不克班師之日兵不戍一城土不闢<lb/>
一㕓夫豈無人以為大鎮未平不可守小故也夫壅水<lb/>
者先塞其原伐木者先斷其本本原尚在而攻其末流<lb/>
終無益也壽陽盱眙淮隂淮南之本原也三鎮不克其<lb/>
一而留守孤城其不能自全明矣敵之大鎮逼其外長<lb/>
淮隔其内少置兵則不足以自固多置兵則糧運難通<lb/>
大軍既還士心孤怯夏水盛漲救援甚難以新擊舊以<lb/>
<pb n="KR2h0002_WYG_019-78a"/>
勞禦逸若果如此必為敵擒雖忠勇奮發終何益哉願<lb/>
陛下踵世祖之成規旋轅返斾經營洛邑蓄力觀釁布<lb/>
徳興化中國既和逺人自服矣尚書令陸叡上表以為<lb/>
長江浩蕩彼之巨防又南土昏霧暑氣鬱蒸師人經夏<lb/>
必多疾病而遷鼎草創庶事甫爾且兵徭並舉聖王所<lb/>
難今介胄之士外攻寇讎羸弱之夫内勤土木運給之<lb/>
費日捐千金驅罷弊之兵討堅城之衆將何以取勝乎<lb/>
陛下去冬之舉正欲耀武江漢耳今自春幾夏理宜釋<lb/>
<pb n="KR2h0002_WYG_019-78b"/>
甲願早還洛邑使根本深固聖懐無内顧之憂兆民休<lb/>
斤板之役然後命將出師何憂不服魏髙祖納其言崔<lb/>
慧景以魏人城邵陽患之張欣泰曰彼有去志所以築<lb/>
城者外自誇大懼我躡其後耳今若說之以兩願罷兵<lb/>
彼無不聽矣慧景從之使欣泰詣城下語魏人魏髙祖<lb/>
乃還濟淮<lb/>
　　　太子苦河南地熱<lb/>
三年魏太子恂不好學體素肥大苦河南地熱常思北<lb/>
<pb n="KR2h0002_WYG_019-79a"/>
歸魏髙祖賜之衣冠恂常私著胡服中庶子遼東髙道<lb/>
恱數切諫恂惡之髙祖如嵩髙恂與左右密謀召牧馬<lb/>
輕騎奔平城手刄道恱於禁中領軍元儼勒門防遏入<lb/>
夜乃定詰旦尚書陸琇馳以啓髙祖髙祖大駭秘其事<lb/>
仍至汴口而還<lb/>
　　　髙祖謀南侵<lb/>
魏髙祖謀南侵引見公卿於清徽堂曰朕卜宅中土綱<lb/>
條粗舉唯南寇未平安能效近世天子下帷於深宫之<lb/>
<pb n="KR2h0002_WYG_019-79b"/>
中乎朕今南征决矣但未知早晩之期比來術者皆云<lb/>
今往必克此國之大事宜君臣各盡所見勿以朕先言<lb/>
而依違於前同異於後也李沖對曰凡用兵之法宜先<lb/>
論人事後察天道今卜筮雖吉而人事未備遷都尚新<lb/>
秋穀不稔未可以興師旅如臣所見宜俟來秋髙祖曰<lb/>
去十七年朕擁兵二十萬此人事之盛也而天時不利<lb/>
今天時既從復云人事未備如僕射之言是終無征伐<lb/>
之期也寇戎咫尺異日將為社稷之憂朕何敢自安若<lb/>
<pb n="KR2h0002_WYG_019-80a"/>
秋行不捷諸君當盡付司寇不可不盡懐也<lb/>
　　　齊房伯玉敗魏兵於南陽<lb/>
四年初魏遷洛陽荆州刺史薛真度勸魏髙祖先取樊<lb/>
鄧真度引兵寇南陽太守房伯玉擊敗之魏髙祖怒以<lb/>
南陽小郡志必滅之遂引兵向襄陽彭城王勰等三十<lb/>
六軍前後相繼衆號百萬吹脣沸地魏髙祖留諸將攻<lb/>
赭陽自引兵南下至宛夜襲其郛克之房伯玉嬰内城<lb/>
拒守魏髙祖遣中書舍人孫延景謂伯玉曰我今蕩壹<lb/>
<pb n="KR2h0002_WYG_019-80b"/>
六合非如曏時冬來春去不有所克終不還北卿此城<lb/>
當我六龍之首無容不先攻取逺期一年近止一月封<lb/>
侯梟首事在俯仰宜善圗之且卿有三罪今令卿知卿<lb/>
先事武帝䝉殊常之寵不能建忠致命而盡節於其讎<lb/>
罪一也頃年薛真度來卿傷我偏師罪二也今鸞輅親臨<lb/>
不靣縛麾下罪三也伯玉遣軍副樂稚柔對曰承欲攻圍<lb/>
期於必克卑微常人得抗天威真可謂獲其死所外臣<lb/>
䝉武帝採拔豈敢忘恩但嗣君失徳主上光紹大宗非<lb/>
<pb n="KR2h0002_WYG_019-81a"/>
唯副億兆之深望抑亦兼武皇之遺敕是以區區盡節<lb/>
不敢失墜往者北師深入侵擾邊民輒厲將士以修職<lb/>
業返已而言不應垂責宛城東南隅溝上有橋魏髙祖<lb/>
引兵過之伯玉使勇士數人衣斑衣戴虎頭帽伏於竇<lb/>
下突出擊之魏髙祖人馬俱驚召善射者原靈度射之<lb/>
應弦而斃乃得免<lb/>
　　　北魏元英等乞清江表<lb/>
中興元年魏鎮南將軍元英上書曰蕭寳卷驕縱日甚<lb/>
<pb n="KR2h0002_WYG_019-81b"/>
虐害無辜其雍州刺史蕭衍東伐秣陵掃土興兵順流<lb/>
而下唯有孤城更無重衞乃皇天授我之日曠載一逢<lb/>
之秋此而不乘將欲何待臣乞躬帥步騎三萬直指沔<lb/>
隂據襄陽之城斷黒水之路昏虐君臣自相魚肉我居<lb/>
上流威震遐邇長驅南出進拔江陵則三楚之地一朝<lb/>
可收岷蜀之道自成斷絶又命揚徐二州聲言俱舉建<lb/>
業窮蹙魚逰釡中可以齊文軌而大同混天地而為一<lb/>
伏惟陛下獨决聖心無取疑議此期脫爽并吞無日事<lb/>
<pb n="KR2h0002_WYG_019-82a"/>
寢不報車騎大將軍源懐上言蕭衍内侮寳卷孤危廣<lb/>
陵淮隂等戍皆觀望得失斯實天啓之期并吞之會宜<lb/>
東西齊舉以成席卷之勢若使蕭衍克濟上下同心豈<lb/>
惟後圗之難亦恐揚州危逼何則壽春之去建康纔七<lb/>
百里山川水陸皆彼所諳彼若内外無虞君臣分定乘<lb/>
舟藉氷倐忽而至未易當也今寳卷都邑有土崩之憂<lb/>
邊城無繼援之望廓清江表正在今日魏世宗乃以任<lb/>
城王澄為都督淮南諸軍事揚州刺史使為經畧既而<lb/>
<pb n="KR2h0002_WYG_019-82b"/>
不果<lb/>
　　　中山王英攻鍾離城<lb/>
梁天監五年魏世宗詔中山王英乘勝平蕩東南逐北<lb/>
至馬頭攻拔之城中糧儲魏悉遷之歸北議者咸曰魏<lb/>
運米北歸當不復南向武帝曰不然此必欲進兵為詐<lb/>
計耳乃命修鍾離城敕昌義之為戰守之備英進圍鍾<lb/>
離魏世宗詔邢巒引兵㑹之巒上表以為南軍雖野戰<lb/>
非敵而城守有餘今盡銳攻鍾離得之則所利無幾不<lb/>
<pb n="KR2h0002_WYG_019-83a"/>
得則虧損甚大且介在淮外借使束手歸順猶恐無糧<lb/>
難守况殺士卒以攻之乎若臣愚見謂宜修復舊戍撫<lb/>
循諸州以俟後舉江東之釁不患其無詔曰濟淮掎角<lb/>
事如前敕何容猶爾盤桓方有此請可速進軍巒又表<lb/>
以為今中山進軍鍾離實所未解若為得失之計不顧<lb/>
萬全直襲廣陵出其不備或未可知若正欲以八十日<lb/>
糧取鍾離城者臣未之前聞也彼堅城自守不與人戰<lb/>
城塹水深非可填塞空坐至春士卒自弊若遣臣赴彼<lb/>
<pb n="KR2h0002_WYG_019-83b"/>
從何致糧夏來之兵不齎冬服脫遇氷雪何方取濟臣<lb/>
寧荷怯懦不進之責不受敗損空行之罪鍾離天險朝<lb/>
貴所具若有内應則所不知如其無也必無克狀若信<lb/>
臣言願賜臣停乃召巒還更命鎮東將軍蕭寳寅與英<lb/>
同圍鍾離英與平東將軍楊大眼等衆數十萬攻鍾離<lb/>
鍾離城北阻淮水魏人於邵陽洲兩岸為橋樹柵數百<lb/>
步跨淮通道英據南岸攻城大眼據北岸立城以通糧<lb/>
運城中衆纔三千人昌義之督帥將士隨方抗禦魏人<lb/>
<pb n="KR2h0002_WYG_019-84a"/>
以車載土填塹使其衆負土隨之俄而塹滿衝車所撞<lb/>
城土輒頽義之用泥補之衝車雖入而不能壊魏人晝<lb/>
夜苦攻分番相代墜而復升莫有退者一日戰數十合<lb/>
前後殺傷萬計魏人死者與城平魏世宗召英使還賜<lb/>
詔曰彼土蒸濕無宜久淹勢雖必取乃將軍之深計兵<lb/>
久力殆亦朝廷之所憂也英猶表稱必克武帝命豫州<lb/>
刺史韋叡將兵救鍾離受曹景宗節度叡自合肥取直<lb/>
道由隂陵大澤行值澗谷輒飛橋以濟師人畏魏兵盛<lb/>
<pb n="KR2h0002_WYG_019-84b"/>
多勸叡緩行叡曰鍾離今鑿穴而處負户而汲車馳卒<lb/>
奔猶恐其後而况緩乎魏人已墮吾腹中卿曹勿憂也<lb/>
　　　隋楊素等爭獻平江南之策<lb/>
陳禎明元年初隋文帝受禪以來與陳鄰好甚篤每獲<lb/>
陳諜皆給衣馬禮遣之㑹髙宗殂隋文帝遣使赴弔書<lb/>
稱姓名頓首長城公答之益驕書末云想彼統内如宜<lb/>
此宇宙清泰隋文帝不恱以示朝臣上柱國楊素以為<lb/>
主辱臣死再拜請罪隋文帝問取陳之䇿於髙熲對曰<lb/>
<pb n="KR2h0002_WYG_019-85a"/>
江北地寒田收差晩江南水田早熟量彼收穫之際微<lb/>
徵士馬聲言掩襲彼必屯兵守禦足得廢其農時彼既<lb/>
聚兵我便解甲再三若此彼以為常後更集兵役必不<lb/>
信猶豫之頃我乃濟師登陸而戰兵氣益倍又江南土<lb/>
薄舎多茅竹所有儲積皆非地窖密遣行人因風縱火<lb/>
待彼修立復更燒之不出數年自可財力俱盡隋文帝<lb/>
用其䇿陳人始困於是楊素賀若弼及光州刺史髙勱<lb/>
虢州刺史崔仲方等爭獻平江南之策仲方上書曰今<lb/>
<pb n="KR2h0002_WYG_019-85b"/>
唯須武昌以下蘄和滁方呉海等州更帖精兵密營度<lb/>
計益信襄荆基郢等州速造舟楫多張形勢為水戰之<lb/>
具蜀漢二江是其上流水路衝要必爭之所賊雖於流<lb/>
頭荆門延洲公安巴陵𨼆磯夏首蘄口湓城置船然終<lb/>
聚漢口峽口以水戰大決若賊必以上流有軍令精兵<lb/>
赴援者下流諸將即須擇便横度如擁衆自衞上江水<lb/>
軍鼔行以前彼雖恃九江五湖之險非徳無以為固徒<lb/>
有三呉百越之兵無恩不能自立矣隋文帝以仲方為<lb/>
<pb n="KR2h0002_WYG_019-86a"/>
基州刺史及受蕭巖等降隋文帝益忿謂髙熲曰我為<lb/>
民父母豈可限一衣帶水不拯之乎命大作戰船人請<lb/>
密之隋文帝曰吾將顯行天誅何密之有使投其柹於<lb/>
江曰若彼懼而能改吾復何求楊素在永安造大艦名<lb/>
曰五牙上起樓五層髙百餘尺左右前後置六拍竿並<lb/>
髙五十尺容戰士八百人次曰黄龍置兵百人自餘平<lb/>
乘舴艋等各有等差時江南妖異特衆臨平湖草久塞<lb/>
忽然自開長城公惡之乃自賣於佛寺為奴以厭之吳<lb/>
<pb n="KR2h0002_WYG_019-86b"/>
興章華好學善屬文朝臣以華素無閥閱競排詆之除<lb/>
大市令華鬱鬱不得志上書極諫略曰昔髙祖南平百<lb/>
越北誅逆虜世祖東定呉㑹西破王琳髙宗克復淮南<lb/>
辟地千里三祖之功勤亦至矣陛下即位于今五年不<lb/>
思先帝之艱難不知天命之可畏溺於嬖寵惑於酒色<lb/>
祠七廟而不出拜三妃而臨軒老臣宿將棄之草莽謟<lb/>
佞讒邪升之朝廷今疆場日蹙隋軍壓境陛下如不改<lb/>
絃易張臣見麋鹿復逰於姑蘇矣長城公大怒即日斬<lb/>
<pb n="KR2h0002_WYG_019-87a"/>
之<lb/>
　　　薛道衡謂必克江東<lb/>
二年隋軍臨江髙熲謂行臺吏部郎中薛道衡曰今兹<lb/>
大舉江東必可克乎道衡曰克之嘗聞郭璞有言江東<lb/>
分王三百年復與中國合今此數將周一也主上恭儉<lb/>
勤勞叔寳荒淫驕侈二也國之安危在所寄任彼以江<lb/>
總為相唯事詩酒拔小人施文慶委以政事蕭摩訶任<lb/>
蠻奴為大將皆一夫之用耳三也我有道而大彼無徳<lb/>
<pb n="KR2h0002_WYG_019-87b"/>
而小量其甲士不過十萬西自巫峽東至滄海分之則<lb/>
勢懸而力弱聚之則守此而失彼四也席卷之勢事在<lb/>
不疑熲忻然曰得君言成敗之理令人豁然本以才學<lb/>
相期不意籌略乃爾<lb/>
　　　後周世宗攻夀春不克<lb/>
顯徳三年世宗自至夀春以來命諸軍晝夜攻城久不<lb/>
克㑹大雨營中水深數尺攻具及士卒失亡頗多糧運<lb/>
不繼李徳明失期不至乃議旋師<lb/>
<pb n="KR2h0002_WYG_019-88a"/>
　　講和門<lb/>
　　　匈奴欲與漢講和親<lb/>
漢元封四年匈奴自衞霍漢幕以來希復為寇逺徙北<lb/>
方休養士馬習射獵數使使於漢好辭甘言求請和親<lb/>
漢使北地人王烏等窺匈奴單于愛之佯許甘言為遣<lb/>
其太子入漢為質漢使楊信於匈奴信不肯從其俗單<lb/>
于曰故約漢嘗遣翁主給繒絮食物有品以和親而匈<lb/>
奴亦不擾邊今乃欲反古令吾太子為質無幾矣信既<lb/>
<pb n="KR2h0002_WYG_019-88b"/>
歸漢又使王烏往而單于復讇以甘言欲多得漢財物<lb/>
紿謂王烏曰吾欲入漢見天子面相約為兄弟王烏歸<lb/>
報漢漢為單于築邸于長安匈奴曰非得漢貴人使吾<lb/>
不與誠語匈奴使其貴人至漢病漢予藥欲愈之不幸<lb/>
而死漢使路充國佩二千石印綬往使因送其䘮厚葬<lb/>
直數千金曰此漢貴人也單于以為漢殺吾貴使者乃<lb/>
留路充國不歸諸所言者單于特空紿王烏殊無意入<lb/>
漢及遣太子於是匈奴數使竒兵侵犯漢邊乃拜郭昌<lb/>
<pb n="KR2h0002_WYG_019-89a"/>
為拔胡將軍及浞野侯屯朔方以東備胡<lb/>
　　　東晉劉裕求和於秦<lb/>
義熙元年劉裕遣使求和於秦且求南鄉等諸郡秦王<lb/>
興許之羣臣咸以為不可興曰天下之善一也劉裕拔<lb/>
起細微能誅桓𤣥興復晉室内釐庶政外修封疆吾何<lb/>
惜數郡不以成其美乎遂割南鄉順陽新野舞隂等十<lb/>
二郡歸于晉<lb/>
　　　梁武帝與東魏通好<lb/>
<pb n="KR2h0002_WYG_019-89b"/>
大同十年是歲東魏以散騎常侍魏收兼中書侍郎修<lb/>
國史自梁魏通好魏書每云想彼境内寧靜此率土安<lb/>
和武帝復書去彼字而已收始定書云想境内清晏今<lb/>
萬里安和武帝亦效之<lb/>
　　　東魏髙歡聘柔然<lb/>
十一年魏與柔然頭兵可汗謀連兵伐東魏丞相髙歡<lb/>
患之遣行臺郎中杜弼使於柔然為世子澄求婚頭兵<lb/>
曰髙王自娶則可歡猶豫未决婁妃曰國家大訃願勿<lb/>
<pb n="KR2h0002_WYG_019-90a"/>
疑也世子澄尉景亦勸之歡乃遣鎮南將軍慕容儼聘<lb/>
之號曰蠕蠕公主歡親迎於下館公主至婁妃避正室<lb/>
以處之歡跪而拜謝妃曰彼將覺之願絶勿顧頭兵使<lb/>
其弟秃突佳來送女且報聘仍戒曰待見外孫乃歸公<lb/>
主性嚴毅終身不肯華言歡嘗病不得往禿突佳怨恚<lb/>
歡輿疾就之<lb/>
　　　王偉勸侯景偽求和<lb/>
太清三年初臺城之閉也公卿以食為念男女貴賤並<lb/>
<pb n="KR2h0002_WYG_019-90b"/>
出負米得四十萬斛收諸府藏錢帛五十萬億並聚徳<lb/>
陽堂而不備薪芻魚鹽至是壊尚書省為薪撤薦剉以<lb/>
飼馬薦盡又食以飯軍士無膎或煮鎧熏䑕捕雀而食<lb/>
之御甘露厨有乾苔味酸鹹分給戰士軍人屠馬於殿<lb/>
省間雜以人肉食者必病侯景衆亦饑抄掠無所獲東<lb/>
城有米可支一年援軍斷其路又聞荆州兵將至景甚<lb/>
患之王偉曰今臺城不可猝拔援兵日盛吾軍乏食若<lb/>
偽且求和以緩其勢東城之米足支一年因求和之際<lb/>
<pb n="KR2h0002_WYG_019-91a"/>
運米入石頭援軍必不得動然後休士養馬繕修器械<lb/>
伺其懈怠擊之一舉可取也景從之遣其將任約于子<lb/>
恱至城下拜表求和乞復先鎮太子以城中窮困白武<lb/>
帝請許之武帝怒曰和不如死太子固請曰侯景圍逼<lb/>
已久援軍相仗不戰宜且許其和更為後圗武帝遲回<lb/>
久之乃曰汝自圗之勿令取笑千載遂報許之巾領軍<lb/>
傅岐固爭曰豈有賊舉兵圍宫闕而更與之和乎此特<lb/>
欲却援軍耳叛賊獸心必不可信武帝敕諸軍不得復<lb/>
<pb n="KR2h0002_WYG_019-91b"/>
進下詔曰善兵不戰止戈為武可以景為大丞相都督<lb/>
江西四州諸軍事豫州牧河南王如故設壇於西華門<lb/>
外遣僕射王克等與于子恱任約王偉登壇共盟太子<lb/>
詹事柳津出西華門景出柵門遥相對更殺牲㰱血為<lb/>
盟既盟而景長圍不解專修鎧仗託云無船不得即發<lb/>
邀求稍廣了無去志太子知其詐然猶羈縻不絶<lb/>
　　　沙鉢略請與隋和親<lb/>
陳至徳二年突厥沙鉢略可汗數為隋所敗乃請和親<lb/>
<pb n="KR2h0002_WYG_019-92a"/>
千金公主自請改姓楊氏為隋文帝女隋文帝遣開府<lb/>
儀同三司徐平和使於沙鉢略更封千金公主為大義<lb/>
公主晉王廣請因釁乘之隋文帝不許沙鉢略遣使致<lb/>
書曰從天生大突厥天下賢聖天子伊利俱盧設莫何<lb/>
沙鉢略可汗致書大隋皇帝皇帝婦父乃是翁比此為<lb/>
女夫乃是兒例兩境雖殊情義如一自今子子孫孫乃<lb/>
至萬世親好不絶上天為證終不違負此國羊馬皆皇<lb/>
帝之畜彼之繒綵皆此國之物文帝復書曰大隋天子<lb/>
<pb n="KR2h0002_WYG_019-92b"/>
貽書大突厥沙鉢略可汗得書知大有善意既為沙鉢<lb/>
略婦翁今日視沙鉢略與兒子不異時遣大臣往彼省<lb/>
女復省沙鉢略也於是遣尚書右僕射虞慶則使於沙<lb/>
鉢略車騎將軍長孫晟副之沙鉢略陳兵列其珍寳坐<lb/>
見慶則稱病不能起且曰我諸父以來不向人拜慶則<lb/>
責而諭之千金公主私謂慶則曰可汗狠戾過與爭將<lb/>
不利長孫晟謂沙鉢略曰突厥與隋俱大國天子可汗<lb/>
不起安敢違意但賀可敦為帝女則可汗是大隋女壻<lb/>
<pb n="KR2h0002_WYG_019-93a"/>
奈何不敬婦翁沙鉢略笑謂其達官曰須拜婦翁乃起<lb/>
拜頓顙跪受璽書以戴於首既而大慙與羣下相聚慟<lb/>
哭慶則又遣稱臣沙鉢略謂左右曰何謂臣左右曰隋<lb/>
言臣猶此云奴耳沙鉢略曰得為大隋天子奴虞僕射<lb/>
之力也贈慶則馬千匹并以從妹妻之<lb/>
　　　西突厥遣使求婚<lb/>
唐武徳八年西突厥統葉䕶可汗遣使請昏髙祖謂裴<lb/>
矩曰西突厥道逺緩急不能相助今求昏何如對曰今<lb/>
<pb n="KR2h0002_WYG_019-93b"/>
彼勢方強為國家今日計且當逺交而近攻臣謂宜許<lb/>
其昏以威頡利俟數年之後中國完實足以相抗然後<lb/>
徐思其宜髙祖從之遣髙平王道立至其國統葉䕶大<lb/>
喜道立上之從子也<lb/>
　　　太宗許突厥請和<lb/>
九年突厥進寇髙陵涇州道行軍總管尉遲敬徳與突<lb/>
厥戰於涇陽大破之頡利可汗進至渭水便橋之北遣<lb/>
其腹心執失思力入見以觀虚實思力盛稱頡利突利<lb/>
<pb n="KR2h0002_WYG_019-94a"/>
二可汗將兵百萬今至矣太宗讓之曰吾與汝可汗面<lb/>
結和親贈遺金帛前後無筭汝可汗自負盟約引兵深<lb/>
入於我無愧汝雖戎狄亦有人心何得全㤀大恩自誇<lb/>
强盛我今先斬汝矣思力懼而請命蕭瑀封徳彛請禮<lb/>
遣之太宗曰我今遣還虜謂我畏之愈肆憑陵乃囚思<lb/>
力於門下省太宗自出𤣥武門與髙士廉房𤣥齡等六<lb/>
騎徑詣渭水太宗與頡利隔水而語責以負約突厥大<lb/>
驚皆下馬羅拜俄而諸軍繼至旌甲蔽野頡利見執失<lb/>
<pb n="KR2h0002_WYG_019-94b"/>
思力不返而太宗挺身輕出軍容甚盛有懼色太宗麾<lb/>
諸軍使却而布陳獨留與頡利語蕭瑀以太宗輕敵叩<lb/>
馬固諫太宗曰吾籌之已熟非卿所知突厥所以敢傾<lb/>
國而來直抵郊甸者以我國内有難朕新即位謂我不<lb/>
能抗禦故也我若示之以弱閉門拒守虜必放兵大掠<lb/>
不可復制故朕輕騎獨出示若輕之又震曜軍容使知<lb/>
必戰出虜不意使之失圖虜入我地既深必有懼心故<lb/>
與戰則克與和則固矣制服突厥在此一舉卿第觀之<lb/>
<pb n="KR2h0002_WYG_019-95a"/>
是日頡利來請和詔許之太宗即日還宫又幸城西斬<lb/>
白馬與頡利盟于便橋之上突厥引兵退蕭瑀請於太<lb/>
宗曰突厥未和之時諸將爭戰陛下不許臣等亦以為<lb/>
疑既而虜自退其策安在太宗曰吾觀突厥之衆雖多<lb/>
而不整君臣之志唯賄是求當其請和之時可汗獨在<lb/>
水西達官皆來謁我我若醉而縛之因襲擊其衆勢如<lb/>
拉朽又命長孫無忌李靖伏兵于幽州以待之虜若奔<lb/>
歸伏兵邀其前大軍躡其後覆之如反掌耳所以不戰<lb/>
<pb n="KR2h0002_WYG_019-95b"/>
者吾即位日淺國家未安百姓未富且當靜以撫之一<lb/>
與虜戰所損甚多虜結怨既深懼而修備則吾未可以<lb/>
得志矣故卷甲韜戈㗖以金帛彼既得所欲理當自退<lb/>
志意驕墮不復設備然後養成俟釁一舉可滅也將欲<lb/>
取之必固與之此之謂矣卿知之乎瑀再拜曰非所及<lb/>
也<lb/>
　　　吐蕃遣使請和親<lb/>
萬歲通天元年吐蕃復遣使請和親天后遣右武衞胄<lb/>
<pb n="KR2h0002_WYG_019-96a"/>
曹參軍郭元振往察其宜吐蕃將論欽陵請罷安西四<lb/>
鎮戍兵並求分十姓突厥之地元振曰四鎮十姓與吐<lb/>
蕃種𩔖本殊今請罷唐兵豈非有兼并之志乎欽陵曰<lb/>
吐蕃茍貪土地欲為邊患則東侵甘涼豈肯規利於萬<lb/>
里之外邪乃遣使者隨元振入請之朝廷疑未决元振<lb/>
上疏以為欽陵求罷兵割地此乃利害之機誠不可輕<lb/>
舉措也今若直拒其善意則為邊患必深四鎮之利逺<lb/>
甘涼之害近不可不深圖也宜以計緩之使其和望未<lb/>
<pb n="KR2h0002_WYG_019-96b"/>
絶則善矣彼四鎮十姓吐蕃之所甚欲也而青海吐谷<lb/>
渾亦國家之要地也今報之宜曰四鎮十姓之地本無<lb/>
用於中國所以遣兵戍之欲以鎮撫西域分吐蕃之勢<lb/>
使不得併力東侵也今若果無東侵之志當歸我吐谷<lb/>
渾諸部及青海故地則五俟斤部亦當以歸吐蕃如此<lb/>
則足以塞欽陵之口而亦未與之絶也若欽陵小有乖<lb/>
違則曲在彼矣且四鎮十姓款附歲久今未察其情之<lb/>
向背事之利害遥割而棄之恐傷諸國之心非所以御<lb/>
<pb n="KR2h0002_WYG_019-97a"/>
四夷也天后從之元振又上言吐蕃百姓疲於徭戍早<lb/>
願和親欽陵利於統兵專制獨不欲歸欵若國家歲發<lb/>
和親使而欽陵常不從命則彼國之人怨欽陵日深望<lb/>
國恩日甚設欲大舉其徒固亦難矣斯亦離間之漸可<lb/>
使其上下猜阻禍亂内興矣天后深然之<lb/>
　　　閻知微與田歸道爭論和親<lb/>
神功元年閻知微田歸道司使突厥冊黙啜為可汗初<lb/>
咸亨中突厥有降者皆處之豐勝靈夏朔代六州至是<lb/>
<pb n="KR2h0002_WYG_019-97b"/>
黙啜求六州降户及單于都䕶府之地并穀種繒帛農<lb/>
器鐵天后不許黙啜怒言辭悖慢姚璹楊再思以契丹<lb/>
未平請依黙啜所求給之麟臺少監知鳯閣侍郎賛皇<lb/>
李嶠曰戎狄貪而無信此所謂借寇兵資盗糧也不如<lb/>
治兵以備之璹再思固請與之乃悉驅六州降户數千<lb/>
帳以與黙啜并給穀種四萬斛雜綵五萬段農器三千<lb/>
事鐵數萬斤并許其昏黙啜由是益强田歸道始得還<lb/>
與閻知微爭論於天后前歸道以為黙啜必負約不可<lb/>
<pb n="KR2h0002_WYG_019-98a"/>
恃和親宜為之備知微以為和親必可保<lb/>
　　　皇甫惟明言和親之利<lb/>
開元十八年吐蕃兵數敗而懼乃求和親忠王友皇甫<lb/>
惟眀因奏事從容言和親之利眀皇曰賛普嘗遺吾書<lb/>
悖慢此何可捨對曰賛普當開元之初年尚幼穉安能<lb/>
為此書殆邊將詐為之欲以激怒陛下耳夫邊境有事<lb/>
則將吏得以因緣盗匿官物妄述功狀以取勲爵此皆<lb/>
姦臣之利非國家之福也兵連不解日費千金河西隴<lb/>
<pb n="KR2h0002_WYG_019-98b"/>
右由兹困敝陛下誠命一使往視公主因與賛普面相<lb/>
約結使之稽顙稱臣永息邊患豈非御夷狄之長䇿乎<lb/>
明皇恱命惟眀與内侍張元方使于吐蕃賛普大喜悉<lb/>
出貞觀以來所得敕書以示惟眀遣其大臣論名悉獵<lb/>
隨惟眀入貢表稱甥世尚公主義同一家中間張𤣥表<lb/>
等先興兵寇鈔遂使二境交惡甥深識尊卑安敢失禮<lb/>
正為邊將交構致獲罪於舅屢遣使者入朝皆為邊將<lb/>
所遏今䝉逺降使臣來視公主甥不勝喜荷儻使復修<lb/>
<pb n="KR2h0002_WYG_019-99a"/>
舊好死無所恨自是吐蕃復款附<lb/>
　　　回紇喜德宗許昏<lb/>
貞元四年回紇合骨咄禄可汗得唐許昏甚喜遣其妹<lb/>
骨咄祿毗伽公主及大臣妻并國相<graphic n="KR0932" url="https://raw.githubusercontent.com/kanripo/KR-Gaiji/master/images/KR0932.png" mimeType="image/png"/>跌都督以下千<lb/>
餘人來迎可敦辭禮甚恭曰昔為兄弟今為子壻半子<lb/>
也若吐蕃為患子當為父除之因詈辱吐蕃使者以絶<lb/>
之回紇至長安可汗仍表請改回紇為回鶻許之<lb/>
　　　後晉桑維翰勸齊王請和契丹<lb/>
<pb n="KR2h0002_WYG_019-99b"/>
開運二年契丹連歲入寇中國疲於奔命邊民塗地契<lb/>
丹人畜亦多死國人厭苦之述律太后謂契丹主曰使<lb/>
漢人為胡主可乎曰不可太后曰然則汝何故欲為漢<lb/>
主曰石氏負恩不可容太后曰汝今雖得漢地不能居<lb/>
也萬一蹉跌悔何所及又謂其羣下曰漢兒何得一向<lb/>
眠自古但聞漢和蕃不聞蕃和漢漢兒果能回意我亦<lb/>
何惜與和桑維翰屢勸齊王復請和於契丹以紓國患<lb/>
齊王假開封軍將張暉供奉官使奉表稱臣詣契丹卑<lb/>
<pb n="KR2h0002_WYG_019-100a"/>
辭謝過契丹主曰使景延廣桑維翰自來仍割鎮定兩<lb/>
道𨽻我則可和朝廷以契丹語忿謂其無和意乃止及<lb/>
契丹主入大梁謂李崧等曰曏使晉使再來則南北不<lb/>
戰矣<lb/>
　　　南唐主獻四州求息兵<lb/>
後周顯徳五年唐主聞世宗在江上恐遂南渡又恥降<lb/>
號稱藩乃遣兵部侍郎陳覺奉表請傳位於太子𢎞冀<lb/>
使聽命於中國時淮南惟廬舒蘄黄未下覺至迎鑾見<lb/>
<pb n="KR2h0002_WYG_019-100b"/>
周兵之盛白世宗請遣人度江取表獻四州之地畫江<lb/>
為境以求息兵辭指甚哀世宗曰朕本興師止取江北<lb/>
今爾主能舉國内附朕復何求覺拜謝而退覺請遣其<lb/>
屬閤門承㫖劉承遇如金陵世宗賜唐主書稱皇帝恭<lb/>
問江南國主慰納之唐主復遣劉承遇奉表稱唐國主<lb/>
請獻江北四州歲輸貢物數十萬於是江北悉平得州<lb/>
十四縣六十<lb/>
　　　唐主手表謝恩<lb/>
<pb n="KR2h0002_WYG_019-101a"/>
馮延魯鍾謨來自唐唐主手表謝恩其略曰天地之恩<lb/>
厚矣父母之恩深矣子不謝父人何報天惟有赤心可<lb/>
酬大造又乞比藩方賜詔書唐主復令謨白世宗欲傳<lb/>
位太子世宗先遣謨還賜書諭以未可傳位之意唐主<lb/>
復遣吏部尚書知樞密院殷崇義來賀天清節<lb/>
　　　世宗令鍾謨語唐主修守備<lb/>
六年唐主遣其子紀公從善與鍾謨俱入貢世宗問謨<lb/>
曰江南亦治兵修守備乎對曰既臣事大國不敢復爾<lb/>
<pb n="KR2h0002_WYG_019-101b"/>
世宗曰不然曏時則為仇敵今日則為一家吾與汝國<lb/>
大義已定保無它虞然人生難期至于後世則事不可<lb/>
知歸語汝主可及吾時完城郭繕甲兵據守要害為子<lb/>
孫計謨歸以告唐主唐主乃城金陵凡諸州城之不完<lb/>
者葺之戍兵少者益之<lb/>
　　背盟門<lb/>
　　　燕人悔割虎牢以賂秦<lb/>
東晉太和四年初燕人許割虎牢以西賂秦晉兵既退<lb/>
<pb n="KR2h0002_WYG_019-102a"/>
燕人悔之謂秦人曰行人失辭有國有家者分災救患<lb/>
理之常也秦王堅大怒遣輔國將軍王猛建威將軍梁<lb/>
成洛州刺史鄧羌帥步騎三萬伐燕進攻洛陽<lb/>
　　　梁王偉勸侯景背盟<lb/>
太清三年侯景運東府米入石頭既畢王偉聞荆州軍<lb/>
退援軍雖多不相統壹乃說景曰王以人臣舉兵圍守<lb/>
宫闕逼辱妃主殘穢宗廟擢王之髮不足數罪今日持<lb/>
此欲安所容身乎背盟而㨗自古多矣願且觀其變景<lb/>
<pb n="KR2h0002_WYG_019-102b"/>
遂上啓陳武帝十失且曰臣方事暌違所以冒陳讜直<lb/>
陛下崇飾虚誕惡聞實録以妖怪為嘉禎以天譴為無<lb/>
咎敷演六藝排擯前儒王莽之法也以鐵為貨使輕重<lb/>
無常公孫之制也爛羊鐫印朝章鄙雜更始趙倫之化<lb/>
也豫章以所天為血讎邵陵以父存而冠布石虎之風<lb/>
也修建浮圗百度糜費使四民饑餒苲融姚興之代也<lb/>
又言建康宫室崇侈陛下唯與主書參斷萬機政以賄<lb/>
成諸閹豪盛衆僧殷實皇太子珠玉是好酒色是耽吐<lb/>
<pb n="KR2h0002_WYG_019-103a"/>
言止於輕薄賦詠不出桑中邵陵所在殘破湘東羣下<lb/>
貪縱南康定襄之屬皆如沐猴而冠耳親為孫姪位則<lb/>
藩屏臣至百日誰肯勤王此而靈長未之有也昔鬻拳<lb/>
兵誎王卒改善今日之舉復奚罪乎伏願陛下小懲大<lb/>
戒放讒納忠使臣無再舉之憂陛下無嬰城之辱則萬<lb/>
姓幸甚武帝覽啓且慙且怒<lb/>
　　　吐蕃刼盟<lb/>
唐貞元三年渾瑊之發長安也李晟深戒之以盟所為<lb/>
<pb n="KR2h0002_WYG_019-103b"/>
備不可不嚴張延賞言於徳宗曰晟不欲盟好之成故<lb/>
戒瑊以嚴備我有疑彼之形則彼亦疑我矣盟何由成<lb/>
徳宗乃召瑊切戒以推誠待虜勿自為猜貳以阻虜情<lb/>
瑊奏吐蕃决以辛未盟延賞集百官以瑊表稱詔示之<lb/>
曰李太尉謂吐蕃和好必不成此渾侍中表也盟日定<lb/>
矣晟聞之泣謂所親曰吾生長西陲備諳虜情所以論<lb/>
奏但恥朝廷為外夷所侮耳徳宗始命駱元光屯潘原<lb/>
韓逰瓌屯洛口以為瑊援元光謂瑊曰潘原距盟所且<lb/>
<pb n="KR2h0002_WYG_019-104a"/>
七十里公有急元光何從知之請與連營相次距盟所<lb/>
三十餘里元光壕柵深固瑊壕柵皆可踰也尚結賛與<lb/>
瑊約各以甲士三千人列於壇之東西常服者四百人<lb/>
從至壇下辛未將盟吐蕃伏精騎數萬於壇西瑊等皆<lb/>
不知入幕易禮服虜伐鼔三聲大譟而出瑊自幕後出<lb/>
偶得它馬乘之伏鬛入其衘馳十餘里衘方及馬故矢<lb/>
過其背而不傷唐將卒皆東走虜縱兵追擊或殺或擒<lb/>
之瑊至其營則將卒皆遁去營空矣駱元光發伏成陳<lb/>
<pb n="KR2h0002_WYG_019-104b"/>
以待之虜追騎乃還元光與瑊收散卒勒兵整陳而還<lb/>
是日徳宗視朝謂諸相曰今日和戎息兵社稷之福馬<lb/>
燧曰然柳渾曰吐蕃之彊悍非盟誓可結今日之事臣<lb/>
竊憂之李晟曰誠如渾言徳宗變色曰柳渾書生不知<lb/>
邊計大臣亦為此言邪皆伏地頓首謝因罷朝是夕韓<lb/>
遊瓌表言虜劫盟者兵臨近鎮徳宗大驚街逓其表以<lb/>
示渾明旦謂渾曰卿書生乃能料敵如此其審邪<lb/>
　　貢獻門<lb/>
<pb n="KR2h0002_WYG_019-105a"/>
　　　漢文帝不受千里馬<lb/>
文帝元年時有獻千里馬者文帝曰鸞旗在前屬車在<lb/>
後吉行日五十里師行三十里朕乘千里馬獨先安之<lb/>
於是還其馬與道里費而下詔曰朕不受獻也其令四<lb/>
方毋求來獻<lb/>
　　　光武却郡國貢獻<lb/>
建武十三年詔曰郡國獻異味其令大官勿復受逺方<lb/>
口實所以薦宗廟自如舊制時異國有獻名馬者日行<lb/>
<pb n="KR2h0002_WYG_019-105b"/>
千里又進寳劒價直百金詔以劒賜騎士馬駕鼔車<lb/>
　　　和帝不受嶺南獻龍眼荔支<lb/>
永元十五年嶺南舊獻生龍眼荔支十里一置五里一<lb/>
候晝夜傳送臨武長汝南唐羌上書曰臣聞上不以滋<lb/>
味為徳下不以貢膳為功伏見交趾七郡獻生龍眼等<lb/>
鳥驚風發南州土地炎熱惡蟲猛獸不絶於路至於觸<lb/>
犯死亡之害死者不可復生來者猶可救也此二物升<lb/>
殿未必延年益壽和帝下詔曰逺國珍羞本以薦奉宗<lb/>
<pb n="KR2h0002_WYG_019-106a"/>
廟茍有傷害豈愛民之本其敕太官勿復受獻<lb/>
　　　順帝以大珠封還文礱<lb/>
永建四年詔曰海内頗有災異朝廷修政大官減膳珍<lb/>
玩不御而桂陽太守文礱不惟竭忠宣暢本朝而逺獻<lb/>
大珠以求幸媚今封以還之<lb/>
　　　晉武帝焚程據所獻雉頭裘<lb/>
咸寧四年太醫司馬程據獻雉頭裘武帝焚之於殿前<lb/>
敕内外敢有獻竒技異服者罪之<lb/>
<pb n="KR2h0002_WYG_019-106b"/>
　　　宋沈慶之以四宅輸官<lb/>
大眀五年沈慶之固讓司空詔許之仍命慶之朝會位<lb/>
次司空慶之目不知書家素富産業累萬金童奴千計<lb/>
再獻錢千萬穀萬斛先有四宅又有園舎在婁湖慶之<lb/>
一夕攜子孫及中表親戚徙居婁湖以四宅輸官慶之<lb/>
多蓄妓女優逰無事意盡歡娯非朝賀不出門車馬率<lb/>
素從者不過三五人遇之者不知其三公也<lb/>
　　　武帝限刺史二千石罷還獻奉<lb/>
<pb n="KR2h0002_WYG_019-107a"/>
八年武帝末年尤貪財利刺史二千石罷還必限使獻<lb/>
奉又以蒲戲取之要令罄盡乃止終日酣飲少有醒時<lb/>
常憑几昏睡或外有奏事即肅然整容無復酒態由是<lb/>
内外畏之莫敢弛惰<lb/>
　　　隋丘和以獻食甚精遷職<lb/>
大業三年煬帝過鴈門鴈門太守丘和獻食甚精至馬<lb/>
邑馬邑太守楊廓獨無所獻煬帝不恱以和為博陵太<lb/>
守仍使廓至博陵觀和為式由是所至獻食競為豐侈<lb/>
<pb n="KR2h0002_WYG_019-107b"/>
　　　煬帝專以禮餉厚薄遷官<lb/>
十二年煬帝至江都江淮郡官謁見者專問禮餉豐薄<lb/>
豐則超遷丞守薄則率從停解江都郡丞王世充獻銅<lb/>
鏡屏風遷通守歴陽郡丞趙元楷獻異味遷江都郡丞<lb/>
由是郡縣競務刻剥以充貢獻民外為盗賊所掠内為<lb/>
郡縣所賦生計無遺加之饑饉無食民始采樹皮葉或<lb/>
𢷬藁為末或煮土而食之諸物皆盡乃自相食而官食<lb/>
猶充牣吏皆畏法莫敢振救王世充密為煬帝簡閱民<lb/>
<pb n="KR2h0002_WYG_019-108a"/>
間美女獻之由是益有寵<lb/>
　　　唐李大亮不肯獻佳鷹<lb/>
貞觀三年太宗遣使至涼州都督李大亮有佳鷹使者<lb/>
諷大亮使獻之大亮密表曰陛下久絶畋逰而使者求<lb/>
鷹若陛下之意深乖昔㫖如其自擅乃是使非其人太<lb/>
宗謂侍臣曰李大亮可謂忠直手詔襃美賜以胡缾及<lb/>
荀恱漢紀<lb/>
　　　太宗不受鸚鵡美女之獻<lb/>
<pb n="KR2h0002_WYG_019-108b"/>
五年林邑獻五色鸚鵡新羅獻美女二人魏徵以為不<lb/>
宜受太宗喜曰林邑鸚鵡猶能自言苦寒思歸其國况<lb/>
二女逺别親戚乎并鸚鵡各付使者而歸之<lb/>
　　　魏徵諫以儲偫譴官吏<lb/>
十一年太宗至顯仁宫官吏以闕儲偫有被譴者魏徴<lb/>
諫曰陛下以儲偫譴官吏臣恐承風相扇異日民不聊<lb/>
生殆非行幸之本意也昔煬帝諷郡縣獻食視其豐儉<lb/>
以為賞罰故海内叛之此陛下所親見奈何欲效之乎<lb/>
<pb n="KR2h0002_WYG_019-109a"/>
太宗驚曰非公不聞此言因謂長孫无忌等曰朕昔過<lb/>
此買飯而食僦舎而宿今供頓如此豈得猶嫌不足乎<lb/>
　　　太宗數趙元楷饋貴戚<lb/>
十二年太宗祀禹廟至柳谷觀鹽池至蒲州刺史趙元<lb/>
楷課父老服黄紗單衣迎車駕盛飾廨舎樓觀又飼羊<lb/>
百餘頭魚數百頭以饋貴戚太宗數之曰朕巡省河洛<lb/>
凢有所須皆資庫物卿所為乃亡隋之弊俗也<lb/>
　　　髙宗不以捕鷂待劉齊賢<lb/>
<pb n="KR2h0002_WYG_019-109b"/>
乾封元年金紫光禄大夫劉祥道薨子齊賢嗣齊賢為<lb/>
人方正髙宗甚重之為晉州司馬將軍史興宗嘗從髙<lb/>
宗獵苑中因言晉州産佳鷂劉齊賢今為司馬請使捕<lb/>
之髙宗曰劉齊賢豈捕鷂者邪卿何以此待之<lb/>
　　　王丘等不勞人以市恩<lb/>
開元十三年車駕發泰山幸孔子宅致祭明皇還至宋<lb/>
州宴從官於樓上刺史寇泚預焉酒酣明皇謂張說曰<lb/>
曏者屢遣使臣分巡諸道察吏善惡今因封禪歴諸州<lb/>
<pb n="KR2h0002_WYG_019-110a"/>
乃知使臣負我多矣懐州刺史王丘餼牽之外一無它<lb/>
獻魏州刺史崔沔供張無錦繡示我以儉濟州刺史裴<lb/>
耀卿表數百言莫非規諫且曰人或重擾則不足以告<lb/>
成朕常置之坐隅且以戒左右如三人者不勞人以市<lb/>
恩真良吏矣顧謂寇泚曰比亦屢有以酒饌不豐訴於<lb/>
朕者知卿不借譽於左右也自舉酒賜之宰臣帥羣臣<lb/>
起賀樓上皆稱萬歲由是以丘為尚書左丞沔為散騎<lb/>
侍郎耀卿為定州刺史<lb/>
<pb n="KR2h0002_WYG_019-110b"/>
　　　明皇貶懐州刺史獻樂工<lb/>
二十三年明皇御五鳳樓酺宴時命三百里内刺史縣<lb/>
令各帥所部音樂集於樓下各較勝負懐州刺史以車<lb/>
載樂工數百皆以文繡服箱之牛皆為虎豹犀象之狀<lb/>
魯山令元徳秀惟遣樂工數人連袂歌于蒍眀皇曰懐<lb/>
州之人其塗炭乎立以刺史為散官徳秀性介潔質樸<lb/>
士大夫皆服其髙<lb/>
　　　徳宗以李正巳所獻錢賜淄青將士<lb/>
<pb n="KR2h0002_WYG_019-111a"/>
大厯十四年李正巳畏徳宗威名表獻錢三十萬緍徳<lb/>
宗欲受之恐見欺却之則無辭崔祐甫請遣使慰勞淄<lb/>
青將士因以正巳所獻錢賜之使將士人人戴上恩又<lb/>
諸道聞之知朝廷不重貨財徳宗恱從之正巳大慙服<lb/>
天下以為太平之治庶幾可望焉<lb/>
　　　徳宗不受生日貢獻<lb/>
建中元年代宗之世每元日冬至端午生日州府於常<lb/>
賦之外競為貢獻貢獻多者則恱之武將姦吏縁此侵<lb/>
<pb n="KR2h0002_WYG_019-111b"/>
漁下民德宗生日四方貢獻皆不受李正巳田恱各獻<lb/>
縑三萬匹徳宗悉歸之度支以代租賦<lb/>
　　　李泌請勿受諸道貢獻<lb/>
貞元三年徳宗謂李泌曰每歲諸道貢獻共直錢五十<lb/>
萬緡今歲僅得三十萬緡言此誠知失體然宫中用度<lb/>
殊不足泌曰古者天子不私求財今請歲供宫中錢百<lb/>
萬緡願陛下不受諸道貢獻及罷宣索必有所須請降<lb/>
敕折稅不使姦吏因縁誅剥徳宗從之<lb/>
<pb n="KR2h0002_WYG_019-112a"/>
　　　藩鎮競以進奉市恩<lb/>
十二年初徳宗以奉天窘乏故還宫以來尤專意聚斂<lb/>
藩鎮多以進奉市恩皆云稅外方圓亦云用度羡餘其<lb/>
實或割留常賦或増斂百姓或減刻吏禄或販鬻蔬果<lb/>
往往私自入所進纔什一二李兼在江西有月進韋臯<lb/>
在西川有日進其後常州刺史裴肅以進奉遷浙東觀<lb/>
察使刺史進奉自肅始及劉賛卒判官嚴綬掌留務竭<lb/>
府庫以進奉徴為刑部員外郎幕僚進奉自綬始<lb/>
<pb n="KR2h0002_WYG_019-112b"/>
　　　李錡以貢獻固主恩<lb/>
十七年李錡既執天下利權以貢獻固主恩又以饋遺<lb/>
結權貴恃此驕縱無所忌憚盗取縣官財所部官屬無<lb/>
罪受戮者相繼浙西布衣崔善貞詣闕上封事言宫市<lb/>
進奉及鹽鐵之弊因言錡不法事徳宗覽之不恱命械<lb/>
送錡錡聞其將至先鑿阬於道旁善貞至并鎻械内阬<lb/>
中生瘞之逺近聞之不寒而慄<lb/>
　　　盧坦彈柳晟等違赦進奉<lb/>
<pb n="KR2h0002_WYG_019-113a"/>
元和三年御史中丞盧坦奏彈前山南西道節度使柳<lb/>
晟前浙東觀察使閻濟美違赦進奉憲宗召坦襃慰之<lb/>
曰朕已釋其罪不可失信坦曰赦令宣布海内陛下之<lb/>
大信也晟等不畏陛下法奈何存小信棄大信乎憲宗<lb/>
乃命歸所進於有司<lb/>
　　　王鍔厚進奉以求入相<lb/>
淮南節度使王鍔入朝鍔家巨富厚進奉及賂宦官求<lb/>
平章事翰林學士白居易上言以為宰相人臣極位非<lb/>
<pb n="KR2h0002_WYG_019-113b"/>
清望大功不應授昨除裴均外議已紛然今又除鍔則<lb/>
如鍔之輩皆生冀望若盡與之則典章大壊又不感恩<lb/>
不與則厚薄有殊或生怨望倖門一啓無可如何且鍔<lb/>
在鎮五年百計誅求貨財既足自入進奉若除宰相四<lb/>
方藩鎮皆謂鍔以進奉得之競為割剝則百姓何以堪<lb/>
之事遂寢<lb/>
　　　李絳請却裴均進銀器<lb/>
四年山南東道節度使裴均恃有中人之助於徳音後<lb/>
<pb n="KR2h0002_WYG_019-114a"/>
首進銀器千五百餘兩翰林學士李絳白居易等上言<lb/>
均欲以此嘗陛下願却之憲宗遽命出銀器付度支既<lb/>
而有㫖諭進奏院自今諸道進奉無得申御史臺有訪<lb/>
問者輒以名聞白居易復以為言憲宗不聽<lb/>
　　　李絳為户部不進羡餘<lb/>
六年宦官惡李絳在翰林以為户部侍郎判本司憲宗<lb/>
問絳故事户部侍郎皆進羡餘卿獨無進何也對曰守<lb/>
土之官厚斂於人以市私恩天下猶共非之况户部所<lb/>
<pb n="KR2h0002_WYG_019-114b"/>
掌皆陛下府庫之物給納有籍安得羨餘若自左藏輸<lb/>
之内藏以為進奉是猶東庫移之西庫臣不敢踵此弊<lb/>
也憲宗嘉其直益重之<lb/>
　　　孔戣奏罷貢蚶蛤淡菜<lb/>
十二年初國子祭酒孔戣為華州刺史明州歲貢蚶蛤<lb/>
淡菜水陸逓夫勞費戣奏疏罷之嶺南節度使崔詠薨<lb/>
宰相奏擬代詠者數人憲宗皆不用曰頃有諫進蚶蛤<lb/>
淡菜者為誰可求其人與之以戣為嶺南節度使<lb/>
<pb n="KR2h0002_WYG_019-115a"/>
　　　王播進羨餘絹<lb/>
寳厯元年鹽鐵使王播進羨餘絹百萬匹播領鹽鐵誅<lb/>
求嚴急正入不充而羨餘相繼<lb/>
　　　張濳乞賞省節致羨餘者<lb/>
大中十二年右補闕内供奉張濳上疏以為藩府代移<lb/>
之際皆奏倉庫蓄積之數以羨餘多為課績朝廷亦因<lb/>
而甄奨竊惟藩府財賦所出有常茍非賦斂過差及停<lb/>
廢將士減削衣糧則羨餘何從而致此來南方諸鎮數<lb/>
<pb n="KR2h0002_WYG_019-115b"/>
有不寧皆此故也一朝有變所蓄之財悉遭剽掠又發<lb/>
兵致討費用百倍然則朝廷竟有何利乞自今藩府長<lb/>
吏不増賦斂不減糧賜獨節逰宴省浮費能致羨餘者<lb/>
然後賞之宣宗嘉納之<lb/>
　　　後唐明宗詔諭兩川獻錢<lb/>
天成四年明帝將祀南郊遣客省使李仁矩以詔諭兩<lb/>
川令西川獻錢一百萬緡東川五十萬緡皆辭以軍用<lb/>
不足西川獻五十萬緡東川獻十萬緡仁矩明宗在藩<lb/>
<pb n="KR2h0002_WYG_019-116a"/>
鎮時客將也為安重誨所厚恃恩驕慢至梓州董璋置<lb/>
宴召之日中不往方擁妓酣飲璋怒從卒徒執兵入驛<lb/>
立仁矩於階下而詬之曰公但聞西川斬李客省謂我<lb/>
獨不能邪仁矩流涕拜請僅而得免既而厚賂仁矩以<lb/>
謝之仁矩還言璋不法未幾明宗復遣通事舎人李彦<lb/>
珣詣東川入境失小禮璋拘其從者彦珣奔還<lb/>
　　　明宗責李金全以獻馬為亊<lb/>
長興三年前彰義節度使李金全屢獻馬明宗不受曰<lb/>
<pb n="KR2h0002_WYG_019-116b"/>
卿在鎮為治何如勿但以獻馬為事<lb/>
　　　南唐主責倉吏歲終獻羨餘<lb/>
後晉天福五年唐主使宦者祭廬山還勞之曰卿此行<lb/>
甚精潔宦者曰臣自奉詔蔬食至今唐主曰卿某處市<lb/>
魚為羮某日市肉為胾何為蔬食宦者慙服倉吏歲終<lb/>
獻羨餘萬石唐主曰出納有數茍非掊民刻軍安得羨<lb/>
餘邪<lb/>
　　　後周太祖蠲宋州所獻絲<lb/>
<pb n="KR2h0002_WYG_019-117a"/>
廣順三年歸徳節度使常思入朝徙平盧節度使將行<lb/>
奏曰臣在宋州舉絲四萬餘兩在民間謹以上進請徴<lb/>
之太祖頷之敕牓宋州凡常思所舉絲悉蠲之已輸者<lb/>
復歸之思亦無怍色<lb/>
　<lb/>
　<lb/>
　<lb/>
　<lb/>
<pb n="KR2h0002_WYG_019-117b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　通鑑總𩔖卷十九下<lb/>
</p>
<p>
</p>
  </div>
</body>
</text>
</TEI>