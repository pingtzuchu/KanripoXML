<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>江南通志卷一百六十三</head> <lb/>
    <p>
<pb n="KR2k0042_WYG_162-1a"/>
欽定四庫全書<lb/>
　江南通志卷一百六十三<lb/>
　　人物志<lb/>
　　　儒林<hi>一</hi>　<hi>江蘇松常鎭淮揚徐八府太海二州</hi>
　　班固言儒家者流其道最為髙裒集諸儒修經學者<lb/>
　　述儒林傳其特為傳者如沛施讐髙相東海后倉嚴<lb/>
　　彭祖附見者若江東馯臂子弓碭田王孫魯賜沛戴<lb/>
　　崇子平褚少孫淮陽彭宣淮南賁生山陽張就張長<lb/>
<pb n="KR2k0042_WYG_162-1b"/>
　　安東海髪福九江陳俠張邯皆今江南地所産也葢<lb/>
　　其盛如此然則源流𣲖别支葉蕃滋居可知矣况<lb/>
聖朝彰闡六學勸興黌序所以崇奬風厲倍隆於古者<lb/>
　　乎或授受一經或旁通大義為箋疏傳註之學尤<lb/>
　　較著者具録於篇<lb/>
　　　　江寧府<lb/>
　三國唐固字子正丹陽人修身積學稱為儒者著國<lb/>
　　語公羊穀梁傳註講授常數十人孫權為呉王拜<lb/>
<pb n="KR2k0042_WYG_162-2a"/>
　　固議郎自陸遜張温等皆拜之黄武四年為尚書<lb/>
　　僕射卒<lb/>
　唐許叔牙字延基句容人邃於詩禮貞觀間拜𢎞文<lb/>
　　館直學士獻詩纂義十篇子子儒字文舉髙宗時<lb/>
　　議北郊禮<lb/>
　　許淹句容人精訓詁與魏横公孫模皆以博學名<lb/>
　　家<lb/>
　宋周啓明字昭囘昇州人景德中舉賢良方正既召<lb/>
<pb n="KR2k0042_WYG_162-2b"/>
　　㑹東封報罷弟子百餘人不復求仕轉運使陳堯<lb/>
　　佐表其行義於朝賜粟帛仁宗時除試助教遷太<lb/>
　　常丞<lb/>
　元孫轍金陵人學行純篤教授不倦口不及人過士<lb/>
　　至郡以不詣轍為恥諸部使及長吏之賢者多造<lb/>
　　請焉<lb/>
　明陳遇字中行江寧人博究經史仕元為温州教授<lb/>
　　棄官歸明初以薦召見太祖與語大悦命為翰林<lb/>
<pb n="KR2k0042_WYG_162-3a"/>
　　學士中書左丞禮部尚書皆不受然國家事多所<lb/>
　　獻替非正道不陳眷待甚厚卒賜葬鍾山子恭官<lb/>
　　至工部尚書<lb/>
　　陶元素字希文上元人正統元年進士乞歸養親<lb/>
　　歴聘典浙江河南鄉試家居吉凶禮儀悉遵朱子<lb/>
　　而叅以時制<lb/>
　　金潤字伯玉上元人正統間以鄉貢授兵部司務<lb/>
　　己巳威喇入宼上欲親征潤白於尚書鄺埜曰細<lb/>
<pb n="KR2k0042_WYG_162-3b"/>
　　事未可重煩車駕上疏不報土木之變言於司馬<lb/>
　　于謙請堅壁清野以待之謙從其言軍國大計每<lb/>
　　與咨議知南安府致仕潤有文章尤邃於易嘗畫<lb/>
　　圖系解著淵學探微十二卷<lb/>
　　沈鐘字仲律上元人天順庚辰進士授驗封主事<lb/>
　　改南主客司與章懋羅倫為友時稱十君子歴陞<lb/>
　　僉事副使督學湖廣山東仕三十餘年無所干謁<lb/>
　　李文正稱之曰今之不識相門者仲律一人耳<lb/>
<pb n="KR2k0042_WYG_162-4a"/>
　　蔣浤字惟深上元人成化丁未進士官叅議性樸<lb/>
　　茂篤孝友家居數十年杜門讀書人罕覿其面喜<lb/>
　　讀性理大全通鑑綱目每閲一遍用一色筆評註<lb/>
　　至五色皆備字畫精好顧文莊見之曰即此可見<lb/>
　　前輩風流<lb/>
　　金賢字士希江寧人𢎞治壬戌進士授給事中奉<lb/>
　　命勘兩淮重獄時奄瑾亂政諸司讞獄皆取瑾意<lb/>
　　㫖賢獨否瑾恨之出守大名徙延平歸賢精春秋<lb/>
<pb n="KR2k0042_WYG_162-4b"/>
　　學病諸傳之舛令微文隱㫖不見於後著紀愚十卷<lb/>
　　或問百篇行世<lb/>
　　景暘字伯時上元人正德戊辰進士除翰林院編<lb/>
　　修時逆瑾亂政陵轢朝士景暘獨弗阿毎當進講<lb/>
　　必越宿齋沐覬有感悟遷國子司業六館諸生咸<lb/>
　　以為得師改左中允管南京國子司業事南方士<lb/>
　　習稍正以母憂去遂卒暘性篤孝義母目盲暘旦<lb/>
　　夕禱於神雙眸復明<lb/>
<pb n="KR2k0042_WYG_162-5a"/>
　　殷邁字秋溟江寧人嘉靖辛丑進士仕至貴州提<lb/>
　　學副使以疾歸復起提學浙江進太僕寺卿釐革<lb/>
　　雇役偽票諸弊萬厯中張居正當國以邁有盛名<lb/>
　　欲引以為重邁不應久之進南太常旋以禮部侍<lb/>
　　郎管南祭酒致仕學者稱白野先生<lb/>
　　盧璧字國賢金吾衛籍嘉靖戊戌進士仕至苑馬<lb/>
　　寺少卿孝友廉介居官常禄外秋毫無取歸杜門<lb/>
　　却掃人罕見其面<lb/>
<pb n="KR2k0042_WYG_162-5b"/>
　　楊希淳字道南上元人年十四督學胡象岡試孔<lb/>
　　子惜繁纓論意為宿學見其㓜更異之督學耿定<lb/>
　　向試以學莫先於立志論尤相賞契生平操持甚<lb/>
　　嚴嘗力却人厚餽臨終戒無丐人銘墓曰我固無<lb/>
　　求者死後乃有求耶<lb/>
　　李登字士龍上元人文行特著隆慶初選貢授新<lb/>
　　野令折鍰納粟以備饑築堤成梁以捍水民戴其<lb/>
　　惠以伉直忤時改崇仁教諭講明鄒魯之學有願<lb/>
<pb n="KR2k0042_WYG_162-6a"/>
　　學篇寳唐語録<lb/>
　　朱之蕃字元升衣之子萬厯乙未殿試第一奉使<lb/>
　　朝鮮遇屬國君臣嚴重有體事竣盡却餽贐朝鮮<lb/>
　　重之擢右諭德掌南翰林院事晉南禮部侍郎丁<lb/>
　　艱歸不復出素行孝友既貴悉以遺田推弟辦同<lb/>
　　產子女之婚嫁分宅居父執之妻孥鄉黨重之<lb/>
　　顧起元字隣初國輔子萬厯戊戌㑹試第一殿試<lb/>
　　第三由編修歴吏部左侍郎當軸欲引以大拜起<lb/>
<pb n="KR2k0042_WYG_162-6b"/>
　　元避居遯園七徴不起友人題其小築曰七召亭<lb/>
　　學問該博凡古今成敗人物賢否諸曹掌故無不<lb/>
　　通曉居家絶迹公府惟地方利弊不恤身任而力<lb/>
　　爭之後卒諡文莊<lb/>
　　鄭宗化字尚德上元人以明經教諭滁陽學者宗<lb/>
　　之稱明臺夫子孝友端慤游於耿定向羅洪先焦<lb/>
　　竑之門顧起元目為今之黄憲子元厚讀書敦行<lb/>
　　有父風<lb/>
<pb n="KR2k0042_WYG_162-7a"/>
　　　劉閔字子賢六合人家貧力養母或恚怒則衣冠<lb/>
　　　跪牀下以父喪未葬三年斷酒肉不内寢朔望輒<lb/>
　　　號於殯所隣族憐之為助其葬妻失愛於母出之<lb/>
　　　終身不復娶當事交薦其學行詔授本學訓導所<lb/>
　　　著有家禮考註昭穆圖宗子説五倫啟䝉等書<lb/>
　國朝張正綱字敦五上元人敦勵實學嘗云孔辨君子<lb/>
　　　小人孟辨舜跖之徒未有利關不破可以語為人<lb/>
　　　者注周禮離騷春秋多昔賢所未發<lb/>
<pb n="KR2k0042_WYG_162-7b"/>
　　　張自超字彞嘆髙淳人康熙癸未進士博極羣書<lb/>
　　　研究經史一以躬行實踐為主不事聲華釋褐<lb/>
　　　後授經講學文行日著徐元夢撫浙時禮聘為書<lb/>
　　　院山長後奉<lb/>
召入都行至茌平無疾而終未竟其用著春秋宗朱辨義<lb/>
　　　　蘇州府<lb/>
　　漢臯𢎞字奉卿呉人家世冠族少有英才與桓榮相<lb/>
　　　善榮薦其經術自揚州從事拜議郎子徽官至司<lb/>
<pb n="KR2k0042_WYG_162-8a"/>
　　徒長史<lb/>
　　顧綜字文偉呉人明帝時辟有道歴官至尚書令<lb/>
　　帝舉三代之禮以正月上日幸辟雍延綜為三老<lb/>
　　設几杖從綜乞言焉<lb/>
　南北朝齊張緒字思曼呉人父演太子中舍人緒少<lb/>
　　知名清簡寡欲齊髙帝用為太常卿領國子祭酒<lb/>
　　緒長於周易言精理奥見宗一時遇者肅然如在<lb/>
　　宗廟卒諡簡子子充多所該通尤明老易仕齊累<lb/>
<pb n="KR2k0042_WYG_162-8b"/>
　　官義興太守為政清浄梁天監初歴吏部尚書居<lb/>
　　選以平允稱遷國子祭酒登堂講説皇太子以下<lb/>
　　多執經以拜<lb/>
　梁皇侃呉郡人少好學師事㑹稽賀瑒精力専門盡<lb/>
　　通其業尤明三禮孝經論語仕梁為國子助教於<lb/>
　　學講説聽者常數百人召入壽光殿説禮記義武<lb/>
　　帝善之侃性至孝日限誦孝經二十徧丁母憂歸<lb/>
　　邵陵王綸欽其學厚禮迎之尋卒所撰諸經義並<lb/>
<pb n="KR2k0042_WYG_162-9a"/>
　　見重於世學者傳焉<lb/>
　　陸璉呉郡人天監四年詔開五館建立國學總以<lb/>
　　五經教授置五經博士各一人以璉及沈峻等補<lb/>
　　博士各主一館館有數百生給其廪餼於是懷經<lb/>
　　負笈者雲㑹焉<lb/>
　陳陸慶呉郡人徧通五經尤明春秋左氏傳節操甚<lb/>
　　髙仕梁為婁令入陳屢辭徴辟築室屏居永陽王<lb/>
　　欲見之不可得乃於陸榮宅穿壁觀之謂榮曰嚴<lb/>
<pb n="KR2k0042_WYG_162-9b"/>
　　君平鄭子眞何以加兹子士季從顧野王學左氏<lb/>
　　馬班諸書唐初終𢎞文館學士<lb/>
　　張沖字叔元呉郡人仕陳為左中郎將好覃思經<lb/>
　　典撰春秋義畧喪服孝經論語義諸書後入隋授<lb/>
　　漢王諒侍讀諒出牧并州引為博士子後印<lb/>
　隋潘徽字伯彥呉郡人少受禮於鄭灼受詩於施公<lb/>
　　受書於張沖並通大義尤精三史始煬帝鎭廣陵<lb/>
　　引為博士令與諸儒撰江都集禮及帝嗣位復詔<lb/>
<pb n="KR2k0042_WYG_162-10a"/>
　　徽與褚亮等助楊素共撰魏書㑹素卒而止<lb/>
　　褚輝字髙明呉郡人以三禮學稱於江南煬帝時<lb/>
　　徴天下儒術之士悉集内史省相次講論輝博辯<lb/>
　　無能屈者擢太常博士<lb/>
　唐陸德明名元朗以字行呉人陳大建中太子徴四<lb/>
　　方名儒講於承光殿德明始冠與國子祭酒徐孝<lb/>
　　克抗對屢奪其説舉座咨賞入隋為國子助教王<lb/>
　　世充僭號遣其子元恕即其廬行束脩禮德明恥<lb/>
<pb n="KR2k0042_WYG_162-10b"/>
　　之服巴豆㪚卧東壁下元恕入拜德明對之遺痢<lb/>
　　竟不與語世充平太宗徴為秦王府文學館學士<lb/>
　　命中山王承乾受業貞觀初終國子博士太宗後<lb/>
　　閲德明所撰經典釋文甚嘉之厚賜其家<lb/>
　　張後印字嗣宗隨父沖在并州以學行見稱髙祖<lb/>
　　鎭太原引居賔館以春秋授太宗武德中擢員外<lb/>
　　㪚騎侍郎太宗即位歴國子祭酒嘗賜宴月池令<lb/>
　　羣臣以春秋酬難帝曰朕昔受大義於君今尚記<lb/>
<pb n="KR2k0042_WYG_162-11a"/>
　　之永徽中致仕卒諡曰康陪葬昭陵孫齊邱累官<lb/>
　　朔方節度使東都留守諡貞獻<lb/>
　　朱子奢呉人通春秋左氏傳博觀子史隋大業中<lb/>
　　直祕書學士入唐授國子助教貞觀初髙麗百濟<lb/>
　　同伐新羅連兵數年不解新羅遣使告急帝令子<lb/>
　　奢充使諭㫖以釋三國之憾子奢雅有儀觀海外<lb/>
　　欽服皆上表謝罪累轉𢎞文館學士唐初太廟止<lb/>
　　四室子奢始發七廟之議帝嘗欲觀起居紀録子<lb/>
<pb n="KR2k0042_WYG_162-11b"/>
　　奢曰陛下無過舉雖見無嫌然以此開後世史官<lb/>
　　之禍可懼也上雖不從人多韙之<lb/>
　　施士匄呉人明毛鄭詩通春秋左氏傳善講説朝<lb/>
　　之賢士大夫從而執經考疑者繼於門太學生習<lb/>
　　二經者皆其弟子由四門助教為博士秩滿當去<lb/>
　　諸生輒拜疏乞留貞元十八年卒官韓愈誌其墓<lb/>
　　陸質字伯沖呉人本名淳以避憲宗諱改質有經<lb/>
　　學尤深於春秋少師事趙匡匡師啖助質盡得其<lb/>
<pb n="KR2k0042_WYG_162-12a"/>
　　傳陳少游鎭揚州辟為從事後薦於朝拜左拾遺<lb/>
　　歴給事中皇太子侍讀卒學者稱文通先生元延<lb/>
　　祐中集賢大學士曲出言質所著春秋纂例辨疑<lb/>
　　微㫖三書有益後學請令江西行省鋟梓以廣其<lb/>
　　傳仁宗從之<lb/>
　宋陳之竒字虞卿呉人天聖中舉禮部御試不得第<lb/>
　　退居十年無仕進意舅丁謂欲官之力辭不就寳<lb/>
　　元初及第歴太常博士之竒孝於親約於身信於<lb/>
<pb n="KR2k0042_WYG_162-12b"/>
　　朋友篤行好學逺近欽其名德皆以君子稱之<lb/>
　　錢象先字資元呉人中進士髙第宰相呂夷簡薦<lb/>
　　其經行為國子監直講終吏部侍郎象先長於經<lb/>
　　術仁宗留神經藝屢有顧問象先輒依經以對因<lb/>
　　以諷論政事時務有啟迪獻納之益留侍經筵前<lb/>
　　後十五年嘗修勅成例賜勲爵仁宗以象先事母<lb/>
　　孝特賜章服榮之<lb/>
　　朱長文字伯原呉人從泰山孫明復授經尤邃於<lb/>
<pb n="KR2k0042_WYG_162-13a"/>
　　春秋博聞强識篤學力行舉進士歴校書郎丁父<lb/>
　　憂歸家居二十年時俊咸師仰之因其所居樂圃<lb/>
　　號樂圃先生元祐中起本州教授同舉者徐積陳<lb/>
　　烈時號三先生其教人先經術而後詞章召為太<lb/>
　　學博士祕書省正字元符初卒哲宗知其清賻絹<lb/>
　　百匹生平撰述甚多並行於世<lb/>
　　林虙字德祖呉郡人登進士第教授常州身為勸<lb/>
　　率從者風靡大觀三年廷試常士預選者五十三<lb/>
<pb n="KR2k0042_WYG_162-13b"/>
　　人詔以進賢宜受上賞特轉一官知州徐申於學<lb/>
　　之南立進賢坊以榮之遷開封府左司錄請老歸<lb/>
　　虙自六經諸子而下錯綜貫穿著有易説書義等<lb/>
　　書<lb/>
　　王綯字唐公崑山人建炎初為御史中丞歴拜參<lb/>
　　知政事為人剛正有守文章温潤典雅深於理趣<lb/>
　　所著有論語解孝經解諸書<lb/>
　　王蘋字信伯呉江人從二程子於洛為髙弟通春<lb/>
<pb n="KR2k0042_WYG_162-14a"/>
　　秋視楊時猶為後進時亦以為後來師門成就惟<lb/>
　　蘋耳髙宗駐蹕平江郡守孫祐薦其學行宰相趙<lb/>
　　鼎復薦之賜出身除正字蘋奏治平三事上深嘉<lb/>
　　其通曉世務歴著作佐郎通判常州睌作論語集<lb/>
　　解未成而卒寶祐初里人沈義甫建明教堂祀蘋<lb/>
　　以陳長文楊邦弼配皆其弟子也義甫亦有名行<lb/>
　　嘗為白鹿洞書院山長力行朱子學規<lb/>
　　陳長方字齊之呉江人從王蘋游紹興中舉進士<lb/>
<pb n="KR2k0042_WYG_162-14b"/>
　　為江隂教授尋歸閉門著書學者稱惟室先生<lb/>
　　章憲字叔度常熟人樂道好德操履髙潔師事王<lb/>
　　蘋而與朱震呂本中等游尤邃於春秋<lb/>
　　呉仁傑字斗南崑山人淳熙進士歴國子學錄博<lb/>
　　洽經史為時碩儒嘗講學朱子之門詩文亦名一<lb/>
　　時所著有古易及周易圖説樂舞新書諸編<lb/>
　　衛湜字正叔崑山人參知政事涇弟好古博學嘗<lb/>
　　集禮記諸家傳説名禮記集説寳慶二年上之仕<lb/>
<pb n="KR2k0042_WYG_162-15a"/>
　　至直寳謨閣知袁州學者稱為櫟齋先生<lb/>
　　錢俁字廷碩常熟人舉進士終朝請郎平生躭味<lb/>
　　經籍尤精易學所著有易説諸編<lb/>
　　王楙字勉夫蘋從孫早孤奮學母殁後以不逮養<lb/>
　　不預鄉薦著書終老子德文字周卿孫敄字行父<lb/>
　　並有學行德文以魏了翁眞德秀薦仕至承節郎<lb/>
　　滕宬字季度呉人沈敏好學躭研經史淳熙中舉<lb/>
　　賢良以忤考官被擯後雖再召薦者不絶處之漠<lb/>
<pb n="KR2k0042_WYG_162-15b"/>
　　如也葉適薦其學行賜號廉靖居士<lb/>
　　孟文龍字震翁昭慈后五世姪孫以髙祖忠厚鎭<lb/>
　　呉遂家焉累調浙東提舉常平幹辦公事以内艱<lb/>
　　不行國亡後力辭當事之薦不出户庭三十年著<lb/>
　　易解大全三十卷子潼歴松江府判官亦以篤學<lb/>
　　勵行稱<lb/>
　　俞琰字玉吾呉縣人初以詞賦稱宋亡隱居著書<lb/>
　　不復仕進以義理之學淑諸人於書無不讀尤精<lb/>
<pb n="KR2k0042_WYG_162-16a"/>
　　易學好鼓琴既老自號石澗卒年七十餘其所纂<lb/>
　　述諸書並行於世子仲温克繼其學<lb/>
　元邵光祖字𢎞道呉人博學好古研精經傳講習埀<lb/>
　　三十年通三經所著有尚書集義<lb/>
　　范成字性存父霖元初以名儒召歴禮部侍郎立<lb/>
　　朝有論議氣節自浙東徙呉成幼力於學卓然有<lb/>
　　立獲親炙前朝遺老治家有法以經術教授章句<lb/>
　　名數無不究極隨才誘掖成就後學郡嘗禮致為<lb/>
<pb n="KR2k0042_WYG_162-16b"/>
　　訓導子焕有孝行<lb/>
　　王原傑呉江人學邃行潔至正間領鄉薦値兵興<lb/>
　　不復仕教授於鄉所著有春秋讞議<lb/>
　明徐逹左字良夫呉縣人從名儒受易書二經元季<lb/>
　　隱光福山中置家塾合族屬子弟教之鄉黨遵化<lb/>
　　洪武初用薦為建寧訓導師道克立所著有四子<lb/>
　　書及文集<lb/>
　　趙文字宗文長洲人永樂中用薦知鄱陽縣鄉里<lb/>
<pb n="KR2k0042_WYG_162-17a"/>
　　稱篤實君子所著有理學述言諸編<lb/>
　　王璉字汝嘉長洲人贊善璲弟舉明經歴大庾教<lb/>
　　諭永樂初召修永樂大典充副總裁又修五經四<lb/>
　　書性理大全書成留為翰林五經博士進侍講洪<lb/>
　　熙初開𢎞文閣璡與楊漙陳繼日直其中禮遇甚<lb/>
　　厚璡文章不及璲而理致為勝制行醇篤楊士竒<lb/>
　　深重之<lb/>
　　楊翥字仲舉呉縣人少以德量稱仁宗朝楊士竒<lb/>
<pb n="KR2k0042_WYG_162-17b"/>
　　薦之召授編修歴禮部尚書告歸翥修身謹行言<lb/>
　　動不妄與物無競一時搢紳推厚德者翥為最文<lb/>
　　章平實恬和如其人<lb/>
　　顧巽字順中長洲人受易於鄉儒周傳永樂甲辰<lb/>
　　進士呉中易學實始於巽當時賀廉孔友諒顧珣<lb/>
　　皆從巽受經<lb/>
　　尤安禮字文度長洲人父義字崇道有名行安禮<lb/>
　　少從父寓武昌與楊士竒楊翥以德業相勵建文<lb/>
<pb n="KR2k0042_WYG_162-18a"/>
　　元年舉於鄉為方孝孺所取士仕至貴州參議安<lb/>
　　禮平居若無所可否至辨析理欲毫介不茍<lb/>
　　金問字公素呉縣人少受易於俞貞木家貧無書<lb/>
　　從人借讀無不通曉永樂時以被薦為司經局正<lb/>
　　字時宮僚多得罪問與黄淮楊溥同坐繋三人相<lb/>
　　得甚省躬念咎之暇各持一經講論曰此處憂患<lb/>
　　之道也正統間終禮部右侍郎問義聞流著平生<lb/>
　　閲履否泰相循而不變所操製述雅健書得魏晉<lb/>
<pb n="KR2k0042_WYG_162-18b"/>
　　筆法星厯之學尤精兄聲亦好古嗜學問事之如<lb/>
　　嚴師<lb/>
　　劉鉉字宗器長洲人事母以孝聞永樂時以善書<lb/>
　　徴入翰林遂舉庚子鄉薦授中書舍人宣德間與<lb/>
　　修實録言行不茍與人交一以誠信權門要路未<lb/>
　　嘗渉迹歴國子祭酒嚴教條以約諸生無敢倖進<lb/>
　　者天順初遷少詹事侍太子講讀卒上嗟悼曰安<lb/>
　　得學行醇篤如斯人者耶諡文恭<lb/>
<pb n="KR2k0042_WYG_162-19a"/>
　　陳繼字嗣初呉縣人汝言子生十月而孤家所存<lb/>
　　惟書二萬卷其母守節教繼及長學成名盛事母<lb/>
　　至孝有司上其事使御史察之繼方隨母抱甕行<lb/>
　　灌母以壺漿與之拜而後飲朝廷嗟異仁宗初以<lb/>
　　楊士竒薦召授翰林五經博士時初開𢎞文閣繼<lb/>
　　日直閣中備顧問進檢討致仕繼為人端恪其學<lb/>
　　自經史百氏皆考究精核文章根義理臨卒誦西<lb/>
　　銘存順没寧二語而逝子寛完皆能文<lb/>
<pb n="KR2k0042_WYG_162-19b"/>
　　王庭字元直崑山人少師事葉文莊盛盛甚器之<lb/>
　　領天順壬午鄉薦授鄜州學正終瀋王府長史庭<lb/>
　　學貴踐履不尚詞華律身教人動以禮法<lb/>
　　周木字近仁常熟人成化乙未進士歴官河南布<lb/>
　　政生平究心理學晚尤好易所畫諸圖因羲文邵<lb/>
　　子之所命者而衍之其於洪範所陳配合皆有倫<lb/>
　　類居家冠婚喪祭悉遵古儀注學者稱勉思先生<lb/>
　　子炯字光宇舉進士累官山西布政以才守稱<lb/>
<pb n="KR2k0042_WYG_162-20a"/>
　　鄧韍字文度本姓蔡常熟人正德丙子舉人以通<lb/>
　　經博古為學常倣呂祖謙大事記論次古今得失<lb/>
　　曰如有用我執此以往為文有體要尤篤好濂洛<lb/>
　　關閩之學<lb/>
　　杜偉字道升呉江人嘉靖壬子舉人官工部主事<lb/>
　　篤志聖學講明濂洛宗㫖躬行實踐不務標榜所<lb/>
　　著有正學編諸書學者稱静臺先生<lb/>
　　徐師曾字伯魯呉江人嘉靖丁未進士歴官吏科<lb/>
<pb n="KR2k0042_WYG_162-20b"/>
　　給事中移疾歸里闢書舍南湖上講誦如諸生萬<lb/>
　　厯中屢詔起辭不赴益研究經學撰禮記集註諸<lb/>
　　編學者稱魯菴先生<lb/>
　　歸有光字熙甫崑山人弱冠通六經三史蔚為大<lb/>
　　儒嘉靖庚子舉南闈第二人八上春官不第讀書<lb/>
　　談道居嘉定安亭江上四方來學者數百人海内<lb/>
　　稱震川先生乙丑舉進士歴官太僕寺丞所著有<lb/>
　　洪範傳諸編子子慕字季思萬厯辛卯舉人再試<lb/>
<pb n="KR2k0042_WYG_162-21a"/>
　　不第屏居江村講性命之學懷宗中有詔搜訪遺<lb/>
　　逸時子慕已前卒巡按表其名行追贈翰林院待<lb/>
　　詔孫昌世字文休曾孫莊字元恭並以詞翰擅名<lb/>
　　王應電字昭明崑山人受業於魏校篤好周禮謂<lb/>
　　周禮自宋以後或著書指摘或以己意更次此皆<lb/>
　　諸儒之周禮也覃精十載求聖人之心溯斯禮之<lb/>
　　源原設官之意成周禮傳詁數十卷以為百世不<lb/>
　　易矣既就正羅洪先洪先嘆曰昭明之書如盤根<lb/>
<pb n="KR2k0042_WYG_162-21b"/>
　　樛枝附麗宛轉即白虎諸儒莫能駕其上也翰林<lb/>
　　陳昌績以師禮事之江撫胡松為刋行於世應電<lb/>
　　又研精字學訂正説文譌謬名曰經傳正譌又著<lb/>
　　同文備考書法指要諸編並行於世<lb/>
　　王敬臣字以道長洲人江西叅議庭子事親以篤<lb/>
　　孝聞人目為王曾子少受業魏校聞黙成之㫖嘗<lb/>
　　言議論不如著述著述不如躬行自見耿定向語<lb/>
　　以無獨成之學由是多所誘掖弟子從游者四百<lb/>
<pb n="KR2k0042_WYG_162-22a"/>
　　餘人其學以愼獨為先深以標立門户為戒學者<lb/>
　　稱少湖先王萬厯中廷臣薦其學行以博士徴辭<lb/>
　　不行詔以所授官致仕後復以巡按薦詔有司時<lb/>
　　加優禮<lb/>
　　鄭光宙字道夫呉縣人師事王敬臣盡得其傳敬<lb/>
　　臣晚歳每語來受業者曰道夫進業立誠足為學<lb/>
　　者師盍往事之自是生徒日盛所著有周易管窺<lb/>
　　諸書學者稱拱山先生<lb/>
<pb n="KR2k0042_WYG_162-22b"/>
　　何思佐字穎凡長洲諸生家世以儒學相傳精曲<lb/>
　　臺禮有纂述行世<lb/>
　　楊廷樞字維斗呉縣人兵部尚書成孫孝子大濚<lb/>
　　子舉懷宗庚午鄉試第一為諸生時即以文章氣<lb/>
　　節負重名與諸名流分經立課集漢唐以下諸儒<lb/>
　　義疏傳説辨其源流得失領解之後聲譽日盛士<lb/>
　　林奉為模楷因其所居臯里稱臯里先生門弟子<lb/>
　　著錄者二千人甲申之後授命蘆墟門人私諡忠<lb/>
<pb n="KR2k0042_WYG_162-23a"/>
　　文<lb/>
　　王錫闡字寅旭呉江人博綜羣書尤精厯象之學<lb/>
　　創新法候日月食較密於前人撰有厯法厯説諸<lb/>
　　編一時碩儒皆推服其學究天人<lb/>
　　韓洽字君望長洲人隱居羊山以髙節著深於字<lb/>
　　學所著有篆學測解釋訓考源識者言足證説文<lb/>
　　長箋之誤<lb/>
　　楊无咎字震伯廷樞子痛父罹難杜門隱居歴八<lb/>
<pb n="KR2k0042_WYG_162-23b"/>
　　十年與徐枋朱用純稱呉中三髙士生平覃思經<lb/>
　　學多闡前人所未發所著有譚經録諸書<lb/>
　　朱用純字致一父集璜殉難時用純方補郡諸生<lb/>
　　茹哀隱痛遂棄舉業授徒贍母潛心理學四子六<lb/>
　　經及濂洛關閩之書探索融㑹務在躬行實踐所<lb/>
　　著有四書講義諸編<lb/>
國朝顧炎武字寧人崑山人貢生少負異質篤志古學<lb/>
　　九經諸史皆能背誦生平足跡半天下所至考其<lb/>
<pb n="KR2k0042_WYG_162-24a"/>
　　山川風俗疾苦利病如指諸掌凡所論著皆上下<lb/>
　　古今貫串精核卓然成一家言當代咸服為通儒<lb/>
　　於六書音義尤有獨得李光地以為自漢晉以來<lb/>
　　所未有學者稱亭林先生<lb/>
　　楊彞字子常常熟人以貢歴都昌知縣移疾歸少<lb/>
　　與婁東顧夢麟友善明季俗學多創新説背傳註<lb/>
　　彝與夢麟講説辨難力明程朱之説天下翕然從風<lb/>
　　稱楊顧之學晚年目盲猶請友人讀書其側為諸<lb/>
<pb n="KR2k0042_WYG_162-24b"/>
　　生講説無少倦<lb/>
　　朱鶴齡字長孺呉江諸生嗜古博學注杜甫李商<lb/>
　　隱詩時稱詳贍晚年潛心六經長於箋疏之學考<lb/>
　　證精核所著有毛詩通義尚書埤傳諸編<lb/>
　　彭定求字勤止長洲人康熙丙辰㑹試殿試俱第<lb/>
　　一授脩撰歴官侍講先後里居二十餘年泊若寒<lb/>
　　素父瓏舉進士自長寧令罷歸結社講學學者宗<lb/>
　　之定求夙承門風又從游湯潛菴先生之門益研<lb/>
<pb n="KR2k0042_WYG_162-25a"/>
　　求心性宗㫖粹然負儒者之望嘗編纂儒門法語<lb/>
　　䝉正錄諸書儀封張公伯行撫蘇尤相契合裁成<lb/>
　　後學佽助為多<lb/>
　　王喆生字醇叔崑山人明刑部郎中臨亨孫舉人<lb/>
　　志長子少師事邑中耆儒朱用純能得其傳舉康<lb/>
　　熙壬戌進士官編修授職七月即乞假養母絶意<lb/>
　　仕進讀書敦行品望日重兩任邑中清田事先後<lb/>
　　為中丞湯斌宋犖所推表章前哲扶植桑梓每不<lb/>
<pb n="KR2k0042_WYG_162-25b"/>
　　遺餘力著懿言日錄張伯行稱其精深博大比之<lb/>
　　抑戒云<lb/>
　　　　松江府<lb/>
　三國陸績字公紀呉郡人康子博學多識星厯筭數<lb/>
　　無不該覽孫權統事辟為奏曹掾出為鬱林太守<lb/>
　　加偏將軍績意在儒雅非其志也雖有軍事著述<lb/>
　　不廢作渾天圖注易釋元皆傳於世<lb/>
　南北朝陳顧野王字希馮呉人七歳讀五經知大㫖<lb/>
<pb n="KR2k0042_WYG_162-26a"/>
　　長而徧觀經史精記黙識天文地理蓍龜占候蟲<lb/>
　　篆竒字無所不通以篤學至性知名仕梁及陳歴<lb/>
　　官黄門侍郎所撰有輿地志玊篇元象表諸書行<lb/>
　　世孫道衍字正平唐開元中登文學優贍科<lb/>
　宋陳伯逹華亭人紹興中進士其學深於經術著洪<lb/>
　　範九圖九説<lb/>
　　田疇華亭人嘉定間嘗設講席於國學六館之士<lb/>
　　皆執北面禮所著有學易蹊徑等書<lb/>
<pb n="KR2k0042_WYG_162-26b"/>
　元陳宏字君宏華亭人以儒業著聞邃於易嘗著易<lb/>
　　象發揮易孟通言童子問<lb/>
　　夏侯尚元字文卿華亭人為文下筆立就嘗作中<lb/>
　　庸管見聚疑原孟等書皆出先儒議論之表趙孟<lb/>
　　頫薦為東宮伴讀既而主禮典樂皆稱職郯王聞<lb/>
　　其賢招致之待以國士王被誣誅尚元力陳王忠<lb/>
　　孝數事得白遂歸不復仕<lb/>
　　王昭大字茂卿華亭人博綜經傳於易尤精詣授<lb/>
<pb n="KR2k0042_WYG_162-27a"/>
　　湖州教授致仕歸<lb/>
　　周之翰字申甫華亭人博極羣書尤精易學所著<lb/>
　　有乾坤闔闢天地生成隂陽變化山川流峙四圖<lb/>
　　并贊以發其藴自號易癡道人講授於鄉以壽終<lb/>
　　王文澤字伯雨上海人博學通經所著有尚書制<lb/>
　　度圖三卷官府學訓導子黙字子章多藝善談論<lb/>
　　書法趙孟頫至正中徴至京書金字釋典擬官翰<lb/>
　　林力辭歸<lb/>
<pb n="KR2k0042_WYG_162-27b"/>
　明殷奎字孝章華亭人少從楊廉夫受春秋洪武四<lb/>
　　年以薦授陜西咸陽教諭所撰有道學統系圖家<lb/>
　　祭儀關中名勝集後徙居崑山卒門人私諡文懿<lb/>
　　先生弟璧箕俱明經篤行<lb/>
　　林鐘華亭人有學行通詩書春秋宣德中任崑山<lb/>
　　訓導入侍經筵歴遷山東參政<lb/>
　　宋瑛字克輝華亭人少嗜學既領鄉薦益肆志學<lb/>
　　問務窮理期有以體之身心措諸事業登天順丁<lb/>
<pb n="KR2k0042_WYG_162-28a"/>
　　丑進士授工部主事人樂其簡易而憚其嚴中貴<lb/>
　　人不悦偵其過無所得遂引疾歸遠方來受業者<lb/>
　　甚衆事母孝居喪哀毁有燕乳白雛於堂<lb/>
　　徐三重字伯同青浦人萬厯甲戌舉禮部丁丑廷<lb/>
　　試授刑部主事時政尚綜核而三重獨持平恕甫<lb/>
　　滿一考即乞假歸以父老遂不復出家居四十餘<lb/>
　　載内行醇謹門風肅穆生平篤志理學以朱子為<lb/>
　　宗學者稱鴻洲先生所著庸齋日記信古餘論諸<lb/>
<pb n="KR2k0042_WYG_162-28b"/>
　　書皆可埀世範俗長子貞秩以孝謹稱次子貞稷<lb/>
　　字叔開由進士官刑部主事亦有平允名歴東川<lb/>
　　兵備以父年七十乞侍養歸屢薦不起以名德重<lb/>
　　一時貞秩子銘敬貞稷子銘常懷宗時俱領鄉薦<lb/>
　　錢大復字肇陽華亭人領萬厯鄉薦授蓬萊令每<lb/>
　　月朔集諸生講義致仕歸構日新書院講理學歴<lb/>
　　九年寒暑不輟其門人莊大儒字仲醇尤刻志聖<lb/>
　　賢之學子龍錫<lb/>
<pb n="KR2k0042_WYG_162-29a"/>
　　徐鳯彩字聖期華亭人太學生與兄孚逺聲名相<lb/>
　　埒六經皆有纂述尤精於詩所著詩經輔註四卷<lb/>
　　子允貞孫懷祖皆有士行<lb/>
國朝張昺字長史華亭人康熙辛未進士選庶吉士性<lb/>
　　恬澹無營淬志理學座師李光地於禮闈閲策深<lb/>
　　賞其西銘之對能闡先儒所未發入史舘後又頻<lb/>
　　與講論契合尤深謂門弟子中穎悟無如昺者未<lb/>
　　久疾卒所著西銘圖論中庸精義光地皆錄而存<lb/>
<pb n="KR2k0042_WYG_162-29b"/>
　　之<lb/>
　　　　常州府<lb/>
　宋杜鎬字文周無鍚人南唐時舉明經任集賢校理<lb/>
　　仕宋為崇文院檢討㑹將祀南郊彗星見宰相趙<lb/>
　　普問鎬鎬曰當祭而日食猶廢况謫見如此乎帝<lb/>
　　嘗問西漢賜與用黄金而今難得何也鎬曰當時<lb/>
　　佛事未興故金價賤預修册府元龜特置龍圖閣<lb/>
　　直學士以榮之累官禮部侍郎博學多識眞宗每<lb/>
<pb n="KR2k0042_WYG_162-30a"/>
　　得古器異書必詢之皆能究其本末<lb/>
　　張巨武進人少從胡瑗遊與同郡蔣之竒胡宗愈<lb/>
　　丁隲為四友嘉祐中舉明經歴國子監直講王安<lb/>
　　石新經行巨即引去時論髙之著易解十卷<lb/>
　　龎安仁字宅道晉陵人通五經尤長於易鄒浩從<lb/>
　　受業<lb/>
　　唐棣字彥思宜興人政和五年進士從河南程頤<lb/>
　　學能得其傳編次伊川語録百餘條歴官祕書少<lb/>
<pb n="KR2k0042_WYG_162-30b"/>
　　監<lb/>
　　丁隲字公㸃晉陵人嘉祐初進士以經學倡後進<lb/>
　　尤長於易春秋李定用事辟為屬以疾辭蘇軾曾<lb/>
　　肇孔文仲交章薦隲司馬光當國隲謁之獨後光<lb/>
　　曰眞自重士也除太常博士改右正言元祐間疏<lb/>
　　請正士風後出知處州<lb/>
　　周孚先字伯忱晉陵人偕弟恭先往洛從程頤學<lb/>
　　與楊時相友善在頤門下凡十七年後歸生徒逺<lb/>
<pb n="KR2k0042_WYG_162-31a"/>
　　至者衆創城西城東書院兄弟分主之楊時至郡<lb/>
　　館之城西命諸生師之孚先由鄉薦入太學官臨<lb/>
　　安教授著有論語解<lb/>
　　凌浩字直翁無鍚人與同邑陳敏同學於胡瑗以<lb/>
　　經術知名治平乙巳進士嘗為蓬萊武陟令以能<lb/>
　　名召拜太學博士推胡瑗之學以誨士士多從之<lb/>
　　出守渠陽<lb/>
　元陸文圭字子方江隂人博通經史百家及天文地<lb/>
<pb n="KR2k0042_WYG_162-31b"/>
　　理律厯醫藥筭數之學為文融㑹經傳東南學者<lb/>
　　皆宗師之朝廷屢遣使馳幣聘之以老疾不行所<lb/>
　　居在城東學者稱之曰墻東先生有墻東類稿二<lb/>
　　十卷<lb/>
　　梁益字友直江隂人博洽經史而工於文詞陸文<lb/>
　　圭卒後浙西稱學術醇正為世師表惟益一人所<lb/>
　　著有詩傳旁通發揮朱子之學為精又有詩緒餘<lb/>
　　史傳姓氏纂<lb/>
<pb n="KR2k0042_WYG_162-32a"/>
　　陸以道字士𢎞無鍚人明易溯程朱之源得象外<lb/>
　　㫖至正二年進士歴翰林待制<lb/>
　明謝應芳字子蘭武進人篤志好學以道義名節自<lb/>
　　勵元至正初隱白鶴溪上授徒講學江南平有司<lb/>
　　徴脩郡志强起赴之德望重東南縉紳逹官過郡<lb/>
　　必訪其廬詩文典雅藴藉有辨惑編龜巢稿毘陵<lb/>
　　續志思賢錄<lb/>
　　孫作字大雅後以字行江隂人世以儒名為文醇正<lb/>
<pb n="KR2k0042_WYG_162-32b"/>
　　典雅著書十二篇號東家子宋濂比之法言通書<lb/>
　　元季避兵呉中張士誠廩禄之旋謝去客松江以<lb/>
　　居洪武六年召脩日厯書成累擢國子司業坐事<lb/>
　　免復起待詔終長樂縣教諭門人稱清尚先生<lb/>
　　陳濟字伯載武進人與弟洽浚從謝應芳遊濟尤<lb/>
　　學問該博成祖修永樂大典用大臣薦以布衣召<lb/>
　　為都總裁書成授右贊善又命授諸皇孫書僦室<lb/>
　　以居僅蔽風雨為文章根據經史必務理勝不事<lb/>
<pb n="KR2k0042_WYG_162-33a"/>
　　葩藻所著有詩傳通證書傳補經元史舉要通鑑<lb/>
　　綱目集覽正誤諸書<lb/>
　　周衝字道通宜興人由舉人仕訓導至唐府紀善<lb/>
　　遊王守仁湛若水之門嘗曰湛之體認天理即王<lb/>
　　之致良知也兩家門人各相非笑衝為疏通其㫖<lb/>
　　與蔣信集師説為新泉問辨錄<lb/>
　　薛應旂字仲常武進人嘉靖乙未進士由慈谿令<lb/>
　　改九江教授徐階督學江西檄掌白鹿書院事擢<lb/>
<pb n="KR2k0042_WYG_162-33b"/>
　　南吏部考功郎中主察典輔臣嚴嵩令尚寳卿諸<lb/>
　　傑囑應旂去一御史應旂反黜傑嵩怒嗾御史劾<lb/>
　　之謫建昌通判歴浙江提學副使罷歸所著有考<lb/>
　　亭淵源憲章錄宋元通鑑甲子㑹紀四書人物考<lb/>
　　髙士傳浙江通志諸書<lb/>
　　王升字世新宜興人由嵗貢官國子學錄張居正<lb/>
　　柄國欲網羅當世知名士託升友道意欲令典制<lb/>
　　勅升力辭不就通判成都有廉譽遷鹽課提舉謝<lb/>
<pb n="KR2k0042_WYG_162-34a"/>
　　歸有四書輯畧讀左贅言諸書行世學者稱孚齋<lb/>
　　先生<lb/>
　　錢一本字國瑞武進人萬厯癸未進士由知縣擢<lb/>
　　御史上建儲論相二疏語極戅直斥歸郡守歐陽<lb/>
　　東鳯構經正堂講學推一本主之與顧憲成分主<lb/>
　　東林講席學者稱啓新先生最精易學有像象管<lb/>
　　見象鈔續鈔範衍<lb/>
　　呉桂森字叔美無鍚人從顧憲成髙攀龍講學東<lb/>
<pb n="KR2k0042_WYG_162-34b"/>
　　林書院萬厯丙辰歳貢廷試歸學易於錢一本受<lb/>
　　所著像象管見廣其意作像象述像象金針易説<lb/>
　　談易隨問同邑諸生鄒期楨字公寧亦從攀龍學<lb/>
　　静坐有得時稱兩素衣先生<lb/>
　　華允誠字汝立無鍚人天啟壬戌進士對䇿極陳<lb/>
　　奄寺之害置二甲除户部主事値魏璫亂政告歸<lb/>
　　懷宗初起工部員外郎京師戒嚴守德勝門稱㫖<lb/>
　　改職方劾輔臣温體仁尚書閔洪學朋比阿黨詔<lb/>
<pb n="KR2k0042_WYG_162-35a"/>
　　奪俸旋乞歸後殉國難少與兄允謀允誼從錢一<lb/>
　　本髙攀龍游盡得其學俱以儒學稱允誠有春秋<lb/>
　　説四書大全叅補允誼有三象粹精春秋傳戴記<lb/>
　　纂疏諸書行世<lb/>
　　岳虞巒字舜牧武進人崇正辛未進士歴江西按<lb/>
　　察歸惟以著書為事晚尤好易撰周易感春秋平<lb/>
　　義二書時宜興諸生儲漧受學於錢一本著有易<lb/>
　　疑春秋屬比直書子秬亦以學稱有周易集義<lb/>
<pb n="KR2k0042_WYG_162-35b"/>
　　呉鍾巒字巒穉武進人崇正甲戌進士少從髙攀<lb/>
　　龍顧憲成講學門下士數百人江陰李應昇為最<lb/>
　　初令長興以旱潦緩徴税不中額謫紹興府照磨<lb/>
　　量移桂林推官國亡自焚死所著有周易卦説大<lb/>
　　學衍義霞舟語録諸書<lb/>
　　秦鏞字大音無鍚人崇禎丁丑進士令清江多惠<lb/>
　　政父爾載師事髙攀龍鏞承家訓精理學著有<lb/>
　　易序圖説通書解皇極内篇小衍叅同閣集<lb/>
<pb n="KR2k0042_WYG_162-36a"/>
　　李如一初名鵬翀字貫之江隂人應昇從父篤學<lb/>
　　好古其論學以六經為淵海箋疏為梯航謂朱子<lb/>
　　戴記未有成書網羅鈎貫撰禮記緝正通儒稱之<lb/>
　　堵景濂字濂生無鍚人崇禎壬午舉人授徒講學<lb/>
　　學者稱禾齋先生從游者八百餘人有禮經貫四<lb/>
　　書就正語時江陰諸生顧文熊亦著禮經集解及<lb/>
　　厯象圖書二考諸編<lb/>
國朝任元祥字王谷邑諸生學以良知為宗持身嚴肅<lb/>
<pb n="KR2k0042_WYG_162-36b"/>
　　言動不茍建宗祠定宗法族人世世遵之詩文眞<lb/>
　　樸典則井然與商邱侯方域寧都魏禧同邑陳維<lb/>
　　崧名相埒著鶴鳴堂集商邱宋犖序之<lb/>
　　董以寧字文友武進人郡諸生天資明敏少喜為<lb/>
　　詩詞古文於天文厯象樂律方輿之㫖多所發明<lb/>
　　晚年盡棄去専事窮經於易宗來知德闡錯綜之<lb/>
　　妙於春秋則欲參三傳而另為一書著正誼堂集<lb/>
　　秦松齡字留仙無鍚人順治乙未進士歴官左春<lb/>
<pb n="KR2k0042_WYG_162-37a"/>
　　　坊左諭德七歳讀中庸閉目潛思良久告其師曰<lb/>
　　　吾識性矣十九官庶常<lb/>
世祖章皇帝召試詠鶴詩有髙鳴常向月善舞不迎人之<lb/>
　　　句指示閣臣曰此人必有品置第一以逋糧案罣<lb/>
　　　悞歸田旋以博學宏詞薦侍從講幄纂修明史里<lb/>
　　　居二十餘年研精宋五子書窮經尤邃於詩著毛<lb/>
　　　詩日箋<lb/>
　　　髙愈字紫超無鍚人攀龍從孫私淑乃祖言動不<lb/>
<pb n="KR2k0042_WYG_162-37b"/>
　　　茍父嗜飲每赴宴愈必袖小燈伺道旁扶掖歸雨<lb/>
　　　雪益謹與人言依於孝弟肫懇動人尤嚴取與年<lb/>
　　　七十門弟子共市一新冠為壽猶却之邃經學周<lb/>
　　　禮尤精熟以歳貢終<lb/>
　　　華學泉字天沐無鍚人性聰穎嗜讀書於六經各<lb/>
　　　能㑹通古人義疏而折衷以己意著述甚多尤深<lb/>
　　　於易起居坐卧惟易是偕為人豈弟樂易篤於同<lb/>
　　　氣鍵户四十餘年以布衣終<lb/>
<pb n="KR2k0042_WYG_162-38a"/>
　　呉晉剡字錫孺宜興人順治壬辰進士授廉州推<lb/>
　　官以清節著尋丁母憂歸結廬墓側絶志仕進遵<lb/>
　紫陽半日讀書半日静坐之法覃思理學與同邑<lb/>
　　湯之錡相砥礪病中聞兄明孺卒力疾往哭遂不<lb/>
　　起<lb/>
　　湯之錡字世調宜興人至性純篤居親喪一循古<lb/>
　　禮就地寢苫事諸父如父於先儒書無不讀而以<lb/>
　　周子主静之説為宗倣髙忠憲復七規春秋兩㑹<lb/>
<pb n="KR2k0042_WYG_162-38b"/>
　　四方學者翕然宗之延陵書院暨鍚山東林書院<lb/>
　　各延主講席不就有詢朱陸異同者則曰顧吾力<lb/>
　　行何如耳多辨論何益其卒也整襟危坐而逝<lb/>
　　任培元宜興人父贊性敦厚直諒家貧自樂每言<lb/>
　　及明愍皇帝輒痛哭不已培元教授里中奉朱子<lb/>
　　小學為準繩嘗言既為吾弟子當為其終身謀先<lb/>
　　使識義理大分根柢既端即轉之農工商賈終不<lb/>
　　入於大惡定宗法十八則治族人子弟有犯啟祠<lb/>
<pb n="KR2k0042_WYG_162-39a"/>
　　告祖行杖雖素有名者不少假<lb/>
　　楊懷逺字文來宜興諸生讀書有疑義必究析其<lb/>
　　所以然雖先儒不敢遽信積四十年成四書明辯<lb/>
　　錄微言大義及名物典故皆在焉又考古限田均<lb/>
　　田制為一書古今祭禮為一書復纂周禮疑五經<lb/>
　　疑諸儒源流考鄉評備考諸編家貧常苦饑而一<lb/>
　　介不茍取卒金陵邸舍同時有周亦魯字型曾亦<lb/>
　　諸生為人謙謹樸茂教授里中積脩脯營家祠及<lb/>
<pb n="KR2k0042_WYG_162-39b"/>
　　祭田<lb/>
　　陳其難字克艱江隂諸生博聞强識尤深於易嘗<lb/>
　　著易圖系及六書樂律通鑑地理考學士揆叙聘<lb/>
　　至京與講易月餘安溪李光地極推服年九十五<lb/>
　　卒<lb/>
　　徐世沐字爾瀚江隂諸生不赴科舉積學力行與<lb/>
　　當湖陸隴其相契居家有禮法不作佛事年八十<lb/>
　　五卒子恪羅城令能詩文卒官孫崑諸生奔喪道<lb/>
<pb n="KR2k0042_WYG_162-40a"/>
　　死<lb/>
　　金敞字廓明靖江人好讀顧憲成髙攀龍遺書以<lb/>
　　聖人為必可學及長師事荆溪湯之錡長之錡三<lb/>
　　歳執禮恭謹之錡卒卜居無鍚遵攀龍復七規與<lb/>
　　同志静坐讀書興起者甚衆<lb/>
　　章大士字我任武進人少慕包拯海瑞為人長從<lb/>
　　湯之錡金敞得聞顧髙之學乃虚心抑氣以聖賢<lb/>
　　為歸病亟時誦邵雍上天生我詩一笑而逝<lb/>
<pb n="KR2k0042_WYG_162-40b"/>
　　　　鎭江府<lb/>
　漢包咸字子良曲阿人受業長安習魯詩論語歸鄉<lb/>
　　里途為赤眉所執晨夜誦經自若賊異而遣之光<lb/>
　　武即位舉孝廉除郎中授皇太子論語遷大鴻臚<lb/>
　　經傳有疑輒遣小黄門就問顯宗以咸有師傅恩<lb/>
　　而素清苦俸賜増於諸卿咸皆㪚給諸生之貧者<lb/>
　　子福拜郎中亦以論語入授和帝<lb/>
　三國韋昭字𢎞嗣雲陽人為太史令撰呉書孫休時<lb/>
<pb n="KR2k0042_WYG_162-41a"/>
　　為博士祭酒命昭依劉向故事校定衆書孫皓即<lb/>
　　位遷侍中領左國史皓以瑞應問昭昭答曰此家<lb/>
　　人筐篋中物耳皓欲為父和作紀昭以和未登帝<lb/>
　　位當立傳不當為紀皓滋不悦積前後嫌忿誅之<lb/>
　　所著有洞記三卷官職訓及辨釋各一卷子隆亦<lb/>
　　有文學<lb/>
　晉臧燾字德仁祖汪自東莞家京口善三禮之學為<lb/>
　　國學助教議宣太后不當配食中宗從之又因太<lb/>
<pb n="KR2k0042_WYG_162-41b"/>
　　廟災議祧禮學者多是之<lb/>
　南北朝梁臧嚴字彦威燾孫孤貧勤學性耿介不輕<lb/>
　　造請僕射徐勉欲識之嚴終不詣歴監義陽武寧<lb/>
　　郡累任皆逼蠻嚴以數門生單車入境羣蠻悦服<lb/>
　　有文集十卷從子盾累官領軍將軍為人敏贍有<lb/>
　　風力長於撥繁幼從徴士諸葛璩受五經璩許為<lb/>
　　王佐才<lb/>
　唐施敬本丹陽人為四門助教明皇將封禪詔有司<lb/>
<pb n="KR2k0042_WYG_162-42a"/>
　　講求典儀盥手洗爵侍中主之祀天神太祝主之<lb/>
　　敬本歴陳古制言盥洗乃鬱人之事今侍中位宰<lb/>
　　相非鬱人比今太祝乃下士以下士接天以大臣<lb/>
　　奉天子輕重不倫非禮也時以為識體屢遷至右<lb/>
　　補闕祕書郎<lb/>
　宋姚闢字子張金壇人皇祐元年進士授項城令通<lb/>
　　州通判所至有聲時以辭章相尚闢獨究心六經<lb/>
　　與蘇洵同修禮書有太常因革禮一百卷<lb/>
<pb n="KR2k0042_WYG_162-42b"/>
　　焦千之字伯强丹徒人歐陽修勉以棄科舉之學<lb/>
　　專意經術呂公著判潁州延教其子嚴毅方正以<lb/>
　　師道自重嘉祐中舉行誼為國子直講歴知無錫<lb/>
　　州<lb/>
　　葛勝仲字魯卿丹陽人紹聖進士為太學正累遷<lb/>
　　太常卿詔續太常因革禮書㑹建儲以勝仲兼諭<lb/>
　　德作仁孝學三論獻太子又採歴代太子善惡成<lb/>
　　敗之迹日進數事除國子祭酒歴知數州有政績<lb/>
<pb n="KR2k0042_WYG_162-43a"/>
　　忤朱勔罷歸卒諡文康<lb/>
　　湯泳字叔永丹陽人粹於理學與弟沂同遊考亭<lb/>
　　之門其問答見文公語類官南廓簿領未赴卒<lb/>
　　竇從周字文卿丹陽人志尚沖雅年五十偕弟澄<lb/>
　　從朱子學耑以操心為己為學者倡兄弟築室講<lb/>
　　道一夕盜入其室睥睨久之知為從周居謂其徒<lb/>
　　毋驚此公相率去朱子曰忠信可行於此見之<lb/>
　　劉宰字平國金壇人紹熙元年進士調眞州司法<lb/>
<pb n="KR2k0042_WYG_162-43b"/>
　　時朝㫖責出身見任人供狀不讀周惇頤程顥程<lb/>
　　頤等書方得考試宰喟然曰平生所學謂何首可<lb/>
　　斷狀不可得也遷浙東倉司幹官不樂仕告歸理<lb/>
　　宗時累奉㫖授官皆不起隱居三十年施惠於鄉<lb/>
　　邦雖生理素薄而見義必為既竭其力復質貸以<lb/>
　　繼之又毁滛祠八十四所書無所不讀以博考訓<lb/>
　　注而自得之為貴卒諡文清有漫堂集三十卷<lb/>
　　顧奎字應文丹徒人貢太學好學篤行後進師尊<lb/>
<pb n="KR2k0042_WYG_162-44a"/>
　　之每郡博士至必執弟子禮迎致鄉校以為領袖<lb/>
　元王垚字樂天居京口長於康節經世之學至大改<lb/>
　　元瀋陽王奏充説書從王使髙麗還陳便利三十<lb/>
　　餘事<lb/>
　　湯炳龍字子文居京口辟慶元市舶提舉學問該<lb/>
　　博四書五經皆有傳註尤深於易詩歌甚工號北<lb/>
　　村集<lb/>
　　陳鈞字公秉居金壇歴官至湖南𣙜茶提舉通諸<lb/>
<pb n="KR2k0042_WYG_162-44b"/>
　　經尤長於易著原理原數二篇有文集<lb/>
　明丁元吉字旡咎丹徒人博學尤深於易善造就弟<lb/>
　　子性至孝喜吟詠考古論事談養生治疾之方所<lb/>
　　著書多至二百餘卷子璣<lb/>
　　丁璣字玉夫丹徒人成化戊戌進士授中書舍人<lb/>
　　嘗因星變陳治道本末反覆千言而根極於正心<lb/>
　　擢廣東副使提督學校生平守程朱之學其教人<lb/>
　　正容端坐澄心定氣使躁釋慮消為政先風化而<lb/>
<pb n="KR2k0042_WYG_162-45a"/>
　　一以誠意將之所著有補齋集八卷大學疑義等<lb/>
　　書<lb/>
　　于鎰字南金金壇人成化甲午舉人德性端重孝<lb/>
　　友見稱知萬載縣務以德化究心理學著中説<lb/>
　　朱鍚丹徒人任榮府紀善嘗從王心齋艮游潛心<lb/>
　　理學所著語録行世<lb/>
　　王濂字仲清金壇人正德癸酉舉人學於羅文莊<lb/>
　　欽順精研理奥躬行實踐欽順所著困知記屬濂<lb/>
<pb n="KR2k0042_WYG_162-45b"/>
　　序之謁選湖州推官楊文㐮一清稱其清操直節<lb/>
　　從涵養省察中出<lb/>
　　王樵字明逸金壇人臬子嘉靖丁未進士授行人<lb/>
　　遷刑部主事嘗曰士大夫以留心案牘為俗吏文<lb/>
　　墨詩酒為風雅夫飽食官禄受成胥吏謂之風雅<lb/>
　　可乎乃著讀律私箋甚精核萬厯初分巡浙西入<lb/>
　　為尚寳卿轉鴻臚卿疏請勵精聼納急宗社大計<lb/>
　　歴官南京右都御史致仕樵素簡黙至談經學則<lb/>
<pb n="KR2k0042_WYG_162-46a"/>
　　娓娓不倦閉門宴坐樸遫如寒士徒歩里中與負<lb/>
　　擔者讓道無忤容卒諡恭簡所著有周易私錄尚<lb/>
　　書日記春秋輯傳四書紹聞編方麓居士集<lb/>
　　束桓字子威丹陽人以貢士授寧州判州廹洞蠻<lb/>
　　桓身歴其地戒毋剽掠賊既斂戢守將倖功請勦<lb/>
　　桓力爭於督府得罷兵調膠州兩視髙宻即墨篆<lb/>
　　上官例取無礙錢糧桓狀言賦役有成書徴收有<lb/>
　　實冊安所得無礙者雖報可而心銜之卒罷歸與<lb/>
<pb n="KR2k0042_WYG_162-46b"/>
　　丹徒貢生殷士望月為講學㑹以孝悌求仁為本<lb/>
　　敦朴存誠為務學者稱懷玉先生<lb/>
　　于孔兼字元時金壇人湛孫由進士授九江推官<lb/>
　　再陞禮部郎中累疏爭三王并封議得寢又疏救<lb/>
　　考功郎趙南星謫安吉州判尋投劾歸與顧憲成<lb/>
　　髙攀龍講學東林嘗云學在不事空言無求頓悟<lb/>
　　光宗立贈光禄少卿兄文熙官大名兵備副使亦有<lb/>
　　名<lb/>
<pb n="KR2k0042_WYG_162-47a"/>
　　王肯堂字宇泰金壇人都御史樵子萬厯己丑進<lb/>
　　士授檢討仕至福建叅政生平好讀書著述甚富<lb/>
　　於經傳多所發明有論語義府尚書要㫖律例箋<lb/>
　　釋鬱岡齋筆麈尤精醫理著醫科證治準繩等書<lb/>
　　盛行於世工書法輯鬱岡齋法帖數十卷手自鈎<lb/>
　　搨為一時石刻冠<lb/>
　　笪繼良號我箴丹徒人萬厯辛卯鄉舉署寧國府<lb/>
　　教諭作廟祀考禮樂考示諸生又上黌宮六議於<lb/>
<pb n="KR2k0042_WYG_162-47b"/>
　　學使者遷鉛山知縣講易鵞湖書院晉絳州知州<lb/>
　　時議為魏忠賢置祠上林繼良執不可遷判順天<lb/>
　　魏崔惡之以東林邪黨削奪歸懷宗時起户部郎<lb/>
　　中上賦役便民議出知汀州告歸講學天心書院<lb/>
　　有語錄行世著鵝湖讀易十二卷<lb/>
　　潘槐字廷卿金壇人萬厯中貢士任廬州府訓導<lb/>
　　署英山縣篆汰浮糧白寃獄儆刁頑甫四月而頌<lb/>
　　聲大著歸與顧憲成髙攀龍講學於八卦亭<lb/>
<pb n="KR2k0042_WYG_162-48a"/>
　　符應乾字健甫金壇人萬厯丙午鄉舉知零陵著<lb/>
　　惜夫惜馬歌沿途皆咏之陞南康府同知主白鹿<lb/>
　　洞教事與諸生講學著鐸講行世<lb/>
國朝顧言字子訥丹徒人由明經授石埭訓導遷豐縣<lb/>
　　教諭繼陞池州教授辭不赴所至訓諸生先德器<lb/>
　　後文藝著易編合朱纂道學正宗行世<lb/>
　　史岱字東觀金壇貢生選授學正後補禮部司務<lb/>
　　岱敦行績學遵父逸裘遺命建小宗祠立宗法議<lb/>
<pb n="KR2k0042_WYG_162-48b"/>
　　祔祧作小宗志又著五祀考釋菜考補輯孔子家<lb/>
　　語内篇外篇雜篇學山集<lb/>
　　　　淮安府<lb/>
　漢澓中翁東海人善詩書宣帝在民間依倚許廣漢<lb/>
　　兄弟及祖母家史氏從之受學<lb/>
　　衞宏字敬仲東海人與河南鄭興俱好古學從九<lb/>
　　江謝曼卿受毛詩因作詩序又從司徒杜林受古<lb/>
　　文尚書光武以為議郎作漢舊儀四篇以載西京<lb/>
<pb n="KR2k0042_WYG_162-49a"/>
　　雜事又著賦頌七篇皆傳於世<lb/>
　晉陳邵字節良襄賁人郡察孝廉不就以儒學徴入<lb/>
　　為陳留内史遷燕王傅撰周禮評行世泰始中詔<lb/>
　　稱邵清貞潔静博通六經宜在左右以篤儒教可<lb/>
　　為給事中卒於官<lb/>
　宋徐積字仲車山陽人父石以神童舉知羅城縣父<lb/>
　　殁以父名石終身不用石器足不踐石事母至孝<lb/>
　　從胡瑗學應舉入都載母以行登進士第母亡廬<lb/>
<pb n="KR2k0042_WYG_162-49b"/>
　　墓三年雪夜哭墓側不絶音有甘露木連理之瑞<lb/>
　　客從南越來積與論嶺表山川險易鎭戍踈宻如<lb/>
　　指掌客嘆曰不出户知天下徐公是也廷臣薦<lb/>
　　其孝行道義文學宜表其賢乃授楚州教授卒賜<lb/>
　　諡節孝處士<lb/>
國朝岳薦字西來山陽人明季棄諸生篤志汲古博通<lb/>
　　經史久之所得益深所養彌粹事親孝謹家貧薦<lb/>
　　與妻噉糠覈而奉養甘㫖必具有庶弟甫生其生<lb/>
<pb n="KR2k0042_WYG_162-50a"/>
　　母暴亡薦夫婦棄己女而乳之平日指授學者專<lb/>
　　用宋儒程朱之學為準的矩言楷行人皆欽服及<lb/>
　　殁同里劉昌言及長洲汪琬並為作傳<lb/>
　　閻若璩字百詩其先自太原徙山陽若璩淹貫經<lb/>
　　史學博而思精最長於考訂多闡先儒所未發所<lb/>
　　著有尚書疏證四書釋地困學紀聞注又同縣張<lb/>
　　弨字力臣篤學嗜古精於六書一時耆碩皆推服<lb/>
　　之<lb/>
<pb n="KR2k0042_WYG_162-50b"/>
　　　　揚州府<lb/>
　漢徐淑字伯進廣陵人博雅好學隨父愼在京師纘<lb/>
　　孟氏易春秋公羊傳禮記周書舉茂才除渤海令<lb/>
　　遷琅邪都尉<lb/>
　唐曹憲江都人仕隋為祕書學士聚徒教授公卿多<lb/>
　　從游尤邃小學煬帝令與諸儒譔桂苑珠叢規正<lb/>
　　文字又註廣雅藏於祕書唐貞觀中召不至即家<lb/>
　　拜朝散大夫太宗嘗讀書有竒難字輒遣使問憲<lb/>
<pb n="KR2k0042_WYG_162-51a"/>
　　具為音註援驗詳確帝咨賞之卒年百餘嵗<lb/>
　宋王令字逢源眞州人王安石嘗謂曰始得君文獨<lb/>
　　愛君才既而見君衣刓履缺坐而語未嘗及已之<lb/>
　　窮退而詢知君終嵗食不葷不以銖忽妄售於人<lb/>
　　世之自立如君者有幾後居江陰卒所著有論語<lb/>
　　孟子講義廣陵集十卷䝉求一卷<lb/>
　　沈季長字道原眞州人舉進士第累官崇政殿説<lb/>
　　書元豐初帝御邇英殿季長進講周禮稱㫖帝論<lb/>
<pb n="KR2k0042_WYG_162-51b"/>
　　漢武帝學神仙為貪生以固位因言人臣固位天<lb/>
　　下之士能輕爵禄者少季長曰士輕爵禄為士言<lb/>
　　之則可為國言之非福也人主有尊德樂道之心<lb/>
　　士皆以不得爵禄為恥至於言違諌愎士有去志<lb/>
　　始以爵禄為輕帝曰誠如卿言後官至國子監直<lb/>
　　講<lb/>
　　王居正字剛中揚州人熙寧中王安石以新經義<lb/>
　　頒天下居正獨非之十餘年不應舉至宣和三年<lb/>
<pb n="KR2k0042_WYG_162-52a"/>
　　始第進士仕終史舘修撰髙宗初居正次前世聼<lb/>
　　納事為集諌十五卷以開廣上意於上前極論秦<lb/>
　　檜檜諷中丞何鑄劾居正為趙鼎所薦奪職楊時<lb/>
　　嘗出所著三經義辨示居正曰吾舉其端子成吾<lb/>
　　志因著毛詩辨學詩辨學周禮辨學及辨學外集<lb/>
　　等書<lb/>
　　堯允恭字克遜海陵人兩領鄉薦專意經傳尤邃<lb/>
　　於易有詩文二十卷<lb/>
<pb n="KR2k0042_WYG_162-52b"/>
　明石光霽字仲濂泰州人讀書五行俱下洪武中以<lb/>
　　貢授國子學正進博士作春秋鈎𤣥<lb/>
　　王艮字汝止泰州人初授書鄉塾信口談説中理<lb/>
　　解後謁王守仁於豫章踞上坐與語氣凌其上已<lb/>
　　乃執弟子禮學益深造子襞字宗順亦以學鳴<lb/>
　　王棟泰州人艮從弟以嘉靖中歳貢為深州學正<lb/>
　　歴主白鹿洞書院著有一庵㑹語<lb/>
　　沈珠字汝淵江都人中正德丙子鄉試從祭酒湛<lb/>
<pb n="KR2k0042_WYG_162-53a"/>
　　若水遊授永新知縣陞南國子監丞若水徒滿四<lb/>
　　方珠為都講<lb/>
　　林春字子仁泰州人授業於王艮動有繩檢嘉靖<lb/>
　　壬辰㑹試第一授户部主事累遷文選郎中吏部<lb/>
　　故矜崖岸自尊重惟春氣愉色和不以行能先人<lb/>
　　母病假歸就故所讀書處講學母病間補原官時<lb/>
　　紳士講學京師者數十人志行敦實首推春選曹<lb/>
　　多事日夕勤瘁卒槖餘四金不能棺寮友賻助得<lb/>
<pb n="KR2k0042_WYG_162-53b"/>
　　殮<lb/>
　　許繼字從志儀徴人治蔡氏尚書王守仁湛若水<lb/>
　　並推重之巡撫唐龍劉節相繼按部造其廬<lb/>
　　朱永年字仲開儀徴人嘉靖中歳貢授光山知縣<lb/>
　　時世宗寵方士陶仲文官兼大宗伯奉命之興都<lb/>
　　監司臺使者皆先驅迎永年弗往既見又長揖不<lb/>
　　拜仲文大怒劾罷之歸杜門著書有集行世<lb/>
　　周蕙字廷芳泰州人始為蘭州戍卒聽人講大學<lb/>
<pb n="KR2k0042_WYG_162-54a"/>
　　首章有感遂讀書從薛瑄門人段堅李㫤遊研究<lb/>
　　五經學益邃後還泰州幅巾深衣動必由禮州人<lb/>
　　化之稱小泉先生其門人王爵字鍚之亦泰州人<lb/>
　　教人務以誠敬為本官保安州判<lb/>
　　韓貞興化人從王艮子襞游提奬後進來學者數<lb/>
　　百人督學耿定向器重之學者稱樂吾先生<lb/>
　　張懋勲字堯光江都人私淑王守仁所著有二劍<lb/>
　　齋日編及心學正統等書<lb/>
<pb n="KR2k0042_WYG_162-54b"/>
　　何堅字叔節江都人嘉靖庚子舉鄉試授臨江府<lb/>
　　判遷瀋府審理歸以修學著書為事買田射陽為<lb/>
　　溝洫蓄洩以資旱潦如古井田法製器候氣驗律<lb/>
　　聽聲又著漕渠七義當世多採用之<lb/>
　　林之瀚字爾憲儀徴人少而嗜學坐卧處皆書隨<lb/>
　　處體認天理六字以自警萬厯庚子中鄉試累官<lb/>
　　至寧州知州時稱儒吏所著有龍沙㑹語澹臺祠<lb/>
　　證學等編<lb/>
<pb n="KR2k0042_WYG_162-55a"/>
　　劉永澄字静之寳應人敦行孝友究心理學萬厯<lb/>
　　辛丑成進士歴官兵部主事<lb/>
　　孫兆祥髙郵人歳貢生潛心理學著格物論明善<lb/>
　　論天論良知論子臣心鏡等書<lb/>
國朝俞楷字陳芳㤗州人以歳貢充<lb/>
内廷供奉進經學劄子陳時文科舉之弊補天長訓導<lb/>
　　擢華亭教諭著三極易知録俞子書三刻弟梅字師巖<lb/>
　　康熈癸未進士改庶吉士授編修典試山西著有治河方畧<lb/>
<pb n="KR2k0042_WYG_162-55b"/>
　　郭嗣齡字引年江都人為仲父後以孝聞家貧授<lb/>
　　徒積脩脯為兄嫂營喪𦵏研精理學所著神化性<lb/>
　　命通一無二論士林傳之其傳記序説皆具古法<lb/>
　　康熈乙未成進士授松江府教授潔已課士為一<lb/>
　　時廣文之最雍正癸卯同考浙江鄉試其從兄彭<lb/>
　　齡字商山康熈丙午舉人文譽與嗣齡競爽<lb/>
　　　　　徐州府<lb/>
　漢韋孟彭城人為楚元王傅及孫王戊荒滛不道孟作詩<lb/>
<pb n="KR2k0042_WYG_162-56a"/>
　　諷諌後亡去位徙家於鄒自孟至賢五世為鄒魯大儒<lb/>
　　魯賜碭人受詩于申公官至東海太守治民有廉節稱<lb/>
　　嚴彭祖字公子下邳人以春秋公羊専門教授宣帝<lb/>
　　時為博士歴河南東郡太守入為左馮翊遷太子<lb/>
　　太傅廉直不事權貴或勸其少自勉强以取宰相<lb/>
　　彭祖曰凡通經術固當修行先王之道何可委曲<lb/>
　　從俗苟求富貴乎官終太傅<lb/>
　　蔡千秋字少君沛人嘗受榖梁春秋於魯榮廣<lb/>
<pb n="KR2k0042_WYG_162-56b"/>
　　及皓宣公宣帝時為郎召見與公羊家並説帝善<lb/>
　　榖梁説擢千秋為諌大夫給事中<lb/>
　　田王孫碭人受易於丁寛王孫又授施讐孟嘉梁<lb/>
　　丘賀由是易有施孟梁丘之學<lb/>
　　髙相沛人治易亡章句專説隂陽災異自言出於<lb/>
　　丁将軍寛授子康由是易有髙氏學<lb/>
　　施讐字長卿沛人從田王孫受易常謙讓稱學廢<lb/>
　　不教授後以梁丘賀薦拜博士甘露中與五經諸<lb/>
<pb n="KR2k0042_WYG_162-57a"/>
　　儒雜論同異於石渠閣讐授張禹禹授彭城戴崇<lb/>
　　繇是施家有張彭之學<lb/>
　　翼奉字少君下邳人治齊詩好律歴陰陽之占元<lb/>
　　帝時待詔宦者署言事必採究經史窮極隂陽以<lb/>
　　寓法戒論祭天地於雲陽汾陰及諸寢廟不以親<lb/>
　　疏迭毁皆煩費違古制後定迭毁禮徙南北郊皆<lb/>
　　自奉發之以諌大夫終子孫皆以學為儒官<lb/>
　　翟牧字子况沛人與蘭陵白光同受易孟喜為博<lb/>
<pb n="KR2k0042_WYG_162-57b"/>
　　士由是有翟孟白之學<lb/>
　　焦贛字延壽梁人自云嘗從孟喜問易㑹喜死京<lb/>
　　房以為延壽易即孟氏學從之至成帝時劉向考<lb/>
　　易説皆祖田何唯京氏為異由是易有京氏學<lb/>
　　戴崇字子平沛人受易丞相張禹得施讐之傳後<lb/>
　　為九卿<lb/>
　　戴賔沛人平帝時以施氏易授陳留劉昆昆以異<lb/>
　　政顯<lb/>
<pb n="KR2k0042_WYG_162-58a"/>
　　慶普字孝公沛人與大小戴同受禮於后蒼為東<lb/>
　　平太傅普授魯夏侯敬<lb/>
　　橋仁字季卿梁人與同郡楊榮從小戴受禮學仁<lb/>
　　仕為大鴻臚榮仕為琅邪太守由是小戴有橋楊<lb/>
　　之學<lb/>
　　龔舍字君倩通五經以魯詩教授與兄龔勝並著<lb/>
　　名節世謂之楚兩龔舍不願仕以勝薦徴為諌大<lb/>
　　夫病免哀帝時即家拜太山太守之官數月乞骸<lb/>
<pb n="KR2k0042_WYG_162-58b"/>
　　骨王莽居攝中卒<lb/>
　　唐林字子髙受書於長安許商商師周堪得大夏<lb/>
　　侯勝之傳者也商門人四科林列德行後以明經<lb/>
　　飭行顯名於世王莽時上疏諌正有忠直節<lb/>
　　褚少孫沛人事王式問經數篇式謝曰聞之於師<lb/>
　　具是矣自潤色之<lb/>
　　鄧彭祖字子夏沛人受易於五鹿充宗官眞定太<lb/>
　　傅<lb/>
<pb n="KR2k0042_WYG_162-59a"/>
　　陳宣字子興蕭人博學明魯詩光武徴拜諌議大<lb/>
　　夫帝出宣前引行稍遲乘輿欲驅鈎宣御者墮車<lb/>
　　下宣諌曰王者車鳴鸞步佩玉孝文帝却千里馬<lb/>
　　謂朕乘是馬獨先安之願以文帝為法帝納其言<lb/>
　　遂徐行按轡<lb/>
　　申章昌字曼君楚人梁丁姓弟子傳穀梁春秋為<lb/>
　　博士至長沙太傅徒衆尤盛由是穀梁春秋有申<lb/>
　　章氏學<lb/>
<pb n="KR2k0042_WYG_162-59b"/>
　　聞人通漢字子方沛人后倉説禮數萬言號曰后<lb/>
　　氏曲臺記授通漢通漢以太子舍人論石渠至中<lb/>
　　山中尉<lb/>
　三國嚴畯字曼才彭城人善詩書三禮性純直避難<lb/>
　　江東張昭薦為騎都尉魯肅卒呉主以畯代肅畯<lb/>
　　固辭樸素書生不閑軍事諸葛亮深善之所著孝<lb/>
　　經傳潮水論傳世<lb/>
　宋劉顔字子望彭城人好古學不專章句舉進士知<lb/>
<pb n="KR2k0042_WYG_162-60a"/>
　　龍興縣免官家居教授數百人所著有儒術通要<lb/>
　　經濟樞言石介見其書嘆曰恨不在弟子之列子<lb/>
　　庠見宦績<lb/>
　明劉儼字若思蕭人洪武中知慈利縣廉惠並著儼<lb/>
　　好學明經義邑令郝玘為建易安書院聚徒授講<lb/>
　　蕭士悉宗之<lb/>
　　馬津字宗孔徐州人蕙裔孫正德丁丑進士任餘<lb/>
　　干令宸濠反從王守仁征討擢御史抗疏敢言遷<lb/>
<pb n="KR2k0042_WYG_162-60b"/>
　　大理寺丞出為福建提學副使端已帥物秉經貞<lb/>
　　教士皆悦服所撰有克復諸篇<lb/>
　　許詢字問芻蕭人氣體端凝詩書外無他嗜好尤<lb/>
　　精周易尚書每御臯比為弟子説經語如注疏聽<lb/>
　　者競相傳寫丙子罹寇難門人私諡之曰文端先<lb/>
　　生<lb/>
　　　　太倉州<lb/>
　明秦約字文仲太倉人父玉居崇明孝友工詩洪武<lb/>
<pb n="KR2k0042_WYG_162-61a"/>
　　初約應廷試愼獨箴拜禮部侍郎以母老辭歸再<lb/>
　　徴詣京師上書言事上悦以約年老難劇任授溧<lb/>
　　陽教諭御史練則成等薦之稱為宿學遺老云<lb/>
　　陸釴字鼎儀太倉人天順癸未㑹元為東宮侍讀<lb/>
　　亶心敷納禮度莊雅憲宗每屬目焉以疾乞歸釴<lb/>
　　潔清有志操學問淹洽文章完愼病亟猶自以東<lb/>
　　宮舊人具遺章言事其不忘家國如此<lb/>
　　趙中行字子與嘉定人嘉靖癸夘舉於鄉好學厲<lb/>
<pb n="KR2k0042_WYG_162-61b"/>
　　志節以經綸自負時邑有倭警中行為畫守禦之<lb/>
　　法邑人賴之上公車不第有故人重其才薦於嚴<lb/>
　　相嵩擬授臨清州守中行夜促裝南還其進退不<lb/>
　　茍如此<lb/>
　　張采字受先太倉人崇禎戊辰進士少與張溥同<lb/>
　　讀書七録齋中以六經史漢倡明古學時號婁東<lb/>
　　二張通籍後集鄉老自誓毋使宗黨子弟奴僕勢<lb/>
　　凌鄉里渝約者共斥之風俗一變令臨川移疾歸<lb/>
<pb n="KR2k0042_WYG_162-62a"/>
　　益潛心濂閩之學溥性寛博愛而采嚴喜甄别可<lb/>
　　否故銜采者多所著有知畏堂集<lb/>
　　張溥字天如太倉人崇禎辛未進士選庶吉士乞<lb/>
　　假歸益讀書倡古學曰復社學者歸之以不及門<lb/>
　　為恥時有以婁東社黨中溥者事下巡撫都御史<lb/>
　　提學倪元珙言諸生誦服聖賢聚徒講習無可罪<lb/>
　　者㑹溥病卒而張采疏辨事乃已後以御史給事<lb/>
　　中交章言溥砥行力學表章六經請徴遺籍備乙<lb/>
<pb n="KR2k0042_WYG_162-62b"/>
　　覽奉㫖呈進<lb/>
　　黄淳耀字藴生嘉定人崇禎癸未進士少即以聖<lb/>
　　賢自期著自監錄知過錄後為日厯晝之所為夜<lb/>
　　必書之晚而造詣益深詩古文悉軌先正原本六<lb/>
　　經緼袍糲食不茍取一錢嘗白一人寃其人欲餽<lb/>
　　之五十金而不敢言乃納諸書笥經數日檢出大<lb/>
　　駭還之嘉定破從容入僧舍與弟淵耀相對縊死<lb/>
　　淵耀字偉恭諸生好學敦行如其兄<lb/>
<pb n="KR2k0042_WYG_162-63a"/>
國朝陳瑚字言夏太倉人崇禎壬午舉人少通五經求<lb/>
　　實學鼎革後與其門弟子磨礲名行䃚礪經術粹<lb/>
　　然為居敬窮理工夫著有聖學入門四書講義求<lb/>
　　道録切已録等書<lb/>
　　王御字聖乘太倉人明季以舉人令房山力懇上<lb/>
　　官疏除瘠田浮賦房民得甦引疾歸杜門却掃尋<lb/>
　　繹遺經以倡明絶學為己任請業者必告以立心<lb/>
　　為己涵養性情之實著有證我箋先賢學記等<lb/>
<pb n="KR2k0042_WYG_162-63b"/>
　　書<lb/>
　　陸元輔字翼王嘉定人少師黄淳耀以敦篤之姿<lb/>
　　精微之學稱之自早年以存誠主敬自勵至老不<lb/>
　　倦其學博極羣書而要歸於六經士大夫相語往<lb/>
　　往稱陸先生不舉其字也康熙十七年有以博學<lb/>
　　鴻儒薦者元輔雅不欲違素志以不入格罷歸所<lb/>
　　著有十三經註疏類抄續經籍考<lb/>
　　陸世儀字道威太倉人少穎悟尤究心先儒語錄<lb/>
<pb n="KR2k0042_WYG_162-64a"/>
　　及經濟諸書順治間督學張能麟聘輯儒宗理要<lb/>
　　後嘗講學於鍚山東林書院説易於毘陵大儒祠<lb/>
　　受業者數百人著有思辨錄論學酬答康熙五十<lb/>
　　年巡撫張伯行刻其集稱為吾道干城<lb/>
　　周象明字懸著太倉人康熙壬子舉人性行端潔<lb/>
　　臺司延請講學象明正容就席為説洪範九疇大<lb/>
　　㫖及先賢敬一箴精切詳明一時父老子弟莫不<lb/>
　　拱聽著有七經同異錄尚友編事物考辨蘇松田<lb/>
<pb n="KR2k0042_WYG_162-64b"/>
　　賦備考共數百卷没後門人春秋祀之<lb/>
　　　　海州<lb/>
　隋包愷字和樂東海人兄愉明五經愷悉傳其業從<lb/>
　　王仲通受史記漢書尤稱精究學漢書者宗之教<lb/>
　　授嘗數千人大業中為國子助教卒<lb/>
　<lb/>
　<lb/>
　江南通志卷一百六十三<lb/>
<pb n="KR2k0042_WYG_162-65a"/>
欽定四庫全書<lb/>
　江南通志卷一百六十三<lb/>
　　人物志<lb/>
　　　儒林<hi>一</hi>　<hi>江蘇松常鎭淮揚徐八府太海二州</hi>
　　班固言儒家者流其道最為髙裒集諸儒修經學者<lb/>
　　述儒林傳其特為傳者如沛施讐髙相東海后倉嚴<lb/>
　　彭祖附見者若江東馯臂子弓碭田王孫魯賜沛戴<lb/>
　　崇子平褚少孫淮陽彭宣淮南賁生山陽張就張長<lb/>
<pb n="KR2k0042_WYG_162-65b"/>
　　安東海髪福九江陳俠張邯皆今江南地所産也葢<lb/>
　　其盛如此然則源流𣲖别支葉蕃滋居可知矣况<lb/>
聖朝彰闡六學勸興黌序所以崇奬風厲倍隆於古者<lb/>
　　乎或授受一經或旁通大義為箋疏傳註之學尤<lb/>
　　較著者具録於篇<lb/>
　　　　江寧府<lb/>
　三國唐固字子正丹陽人修身積學稱為儒者著國<lb/>
　　語公羊穀梁傳註講授常數十人孫權為呉王拜<lb/>
<pb n="KR2k0042_WYG_162-66a"/>
　　固議郎自陸遜張温等皆拜之黄武四年為尚書<lb/>
　　僕射卒<lb/>
　唐許叔牙字延基句容人邃於詩禮貞觀間拜𢎞文<lb/>
　　館直學士獻詩纂義十篇子子儒字文舉髙宗時<lb/>
　　議北郊禮<lb/>
　　許淹句容人精訓詁與魏横公孫模皆以博學名<lb/>
　　家<lb/>
　宋周啓明字昭囘昇州人景德中舉賢良方正既召<lb/>
<pb n="KR2k0042_WYG_162-66b"/>
　　㑹東封報罷弟子百餘人不復求仕轉運使陳堯<lb/>
　　佐表其行義於朝賜粟帛仁宗時除試助教遷太<lb/>
　　常丞<lb/>
　元孫轍金陵人學行純篤教授不倦口不及人過士<lb/>
　　至郡以不詣轍為恥諸部使及長吏之賢者多造<lb/>
　　請焉<lb/>
　明陳遇字中行江寧人博究經史仕元為温州教授<lb/>
　　棄官歸明初以薦召見太祖與語大悦命為翰林<lb/>
<pb n="KR2k0042_WYG_162-67a"/>
　　學士中書左丞禮部尚書皆不受然國家事多所<lb/>
　　獻替非正道不陳眷待甚厚卒賜葬鍾山子恭官<lb/>
　　至工部尚書<lb/>
　　陶元素字希文上元人正統元年進士乞歸養親<lb/>
　　歴聘典浙江河南鄉試家居吉凶禮儀悉遵朱子<lb/>
　　而叅以時制<lb/>
　　金潤字伯玉上元人正統間以鄉貢授兵部司務<lb/>
　　己巳威喇入宼上欲親征潤白於尚書鄺埜曰細<lb/>
<pb n="KR2k0042_WYG_162-67b"/>
　　事未可重煩車駕上疏不報土木之變言於司馬<lb/>
　　于謙請堅壁清野以待之謙從其言軍國大計每<lb/>
　　與咨議知南安府致仕潤有文章尤邃於易嘗畫<lb/>
　　圖系解著淵學探微十二卷<lb/>
　　沈鐘字仲律上元人天順庚辰進士授驗封主事<lb/>
　　改南主客司與章懋羅倫為友時稱十君子歴陞<lb/>
　　僉事副使督學湖廣山東仕三十餘年無所干謁<lb/>
　　李文正稱之曰今之不識相門者仲律一人耳<lb/>
<pb n="KR2k0042_WYG_162-68a"/>
　　蔣浤字惟深上元人成化丁未進士官叅議性樸<lb/>
　　茂篤孝友家居數十年杜門讀書人罕覿其面喜<lb/>
　　讀性理大全通鑑綱目每閲一遍用一色筆評註<lb/>
　　至五色皆備字畫精好顧文莊見之曰即此可見<lb/>
　　前輩風流<lb/>
　　金賢字士希江寧人𢎞治壬戌進士授給事中奉<lb/>
　　命勘兩淮重獄時奄瑾亂政諸司讞獄皆取瑾意<lb/>
　　㫖賢獨否瑾恨之出守大名徙延平歸賢精春秋<lb/>
<pb n="KR2k0042_WYG_162-68b"/>
　　學病諸傳之舛令微文隱㫖不見於後著紀愚十卷<lb/>
　　或問百篇行世<lb/>
　　景暘字伯時上元人正德戊辰進士除翰林院編<lb/>
　　修時逆瑾亂政陵轢朝士景暘獨弗阿毎當進講<lb/>
　　必越宿齋沐覬有感悟遷國子司業六館諸生咸<lb/>
　　以為得師改左中允管南京國子司業事南方士<lb/>
　　習稍正以母憂去遂卒暘性篤孝義母目盲暘旦<lb/>
　　夕禱於神雙眸復明<lb/>
<pb n="KR2k0042_WYG_162-69a"/>
　　殷邁字秋溟江寧人嘉靖辛丑進士仕至貴州提<lb/>
　　學副使以疾歸復起提學浙江進太僕寺卿釐革<lb/>
　　雇役偽票諸弊萬厯中張居正當國以邁有盛名<lb/>
　　欲引以為重邁不應久之進南太常旋以禮部侍<lb/>
　　郎管南祭酒致仕學者稱白野先生<lb/>
　　盧璧字國賢金吾衛籍嘉靖戊戌進士仕至苑馬<lb/>
　　寺少卿孝友廉介居官常禄外秋毫無取歸杜門<lb/>
　　却掃人罕見其面<lb/>
<pb n="KR2k0042_WYG_162-69b"/>
　　楊希淳字道南上元人年十四督學胡象岡試孔<lb/>
　　子惜繁纓論意為宿學見其㓜更異之督學耿定<lb/>
　　向試以學莫先於立志論尤相賞契生平操持甚<lb/>
　　嚴嘗力却人厚餽臨終戒無丐人銘墓曰我固無<lb/>
　　求者死後乃有求耶<lb/>
　　李登字士龍上元人文行特著隆慶初選貢授新<lb/>
　　野令折鍰納粟以備饑築堤成梁以捍水民戴其<lb/>
　　惠以伉直忤時改崇仁教諭講明鄒魯之學有願<lb/>
<pb n="KR2k0042_WYG_162-70a"/>
　　學篇寳唐語録<lb/>
　　朱之蕃字元升衣之子萬厯乙未殿試第一奉使<lb/>
　　朝鮮遇屬國君臣嚴重有體事竣盡却餽贐朝鮮<lb/>
　　重之擢右諭德掌南翰林院事晉南禮部侍郎丁<lb/>
　　艱歸不復出素行孝友既貴悉以遺田推弟辦同<lb/>
　　產子女之婚嫁分宅居父執之妻孥鄉黨重之<lb/>
　　顧起元字隣初國輔子萬厯戊戌㑹試第一殿試<lb/>
　　第三由編修歴吏部左侍郎當軸欲引以大拜起<lb/>
<pb n="KR2k0042_WYG_162-70b"/>
　　元避居遯園七徴不起友人題其小築曰七召亭<lb/>
　　學問該博凡古今成敗人物賢否諸曹掌故無不<lb/>
　　通曉居家絶迹公府惟地方利弊不恤身任而力<lb/>
　　爭之後卒諡文莊<lb/>
　　鄭宗化字尚德上元人以明經教諭滁陽學者宗<lb/>
　　之稱明臺夫子孝友端慤游於耿定向羅洪先焦<lb/>
　　竑之門顧起元目為今之黄憲子元厚讀書敦行<lb/>
　　有父風<lb/>
<pb n="KR2k0042_WYG_162-71a"/>
　　　劉閔字子賢六合人家貧力養母或恚怒則衣冠<lb/>
　　　跪牀下以父喪未葬三年斷酒肉不内寢朔望輒<lb/>
　　　號於殯所隣族憐之為助其葬妻失愛於母出之<lb/>
　　　終身不復娶當事交薦其學行詔授本學訓導所<lb/>
　　　著有家禮考註昭穆圖宗子説五倫啟䝉等書<lb/>
　國朝張正綱字敦五上元人敦勵實學嘗云孔辨君子<lb/>
　　　小人孟辨舜跖之徒未有利關不破可以語為人<lb/>
　　　者注周禮離騷春秋多昔賢所未發<lb/>
<pb n="KR2k0042_WYG_162-71b"/>
　　　張自超字彞嘆髙淳人康熙癸未進士博極羣書<lb/>
　　　研究經史一以躬行實踐為主不事聲華釋褐<lb/>
　　　後授經講學文行日著徐元夢撫浙時禮聘為書<lb/>
　　　院山長後奉<lb/>
召入都行至茌平無疾而終未竟其用著春秋宗朱辨義<lb/>
　　　　蘇州府<lb/>
　　漢臯𢎞字奉卿呉人家世冠族少有英才與桓榮相<lb/>
　　　善榮薦其經術自揚州從事拜議郎子徽官至司<lb/>
<pb n="KR2k0042_WYG_162-72a"/>
　　徒長史<lb/>
　　顧綜字文偉呉人明帝時辟有道歴官至尚書令<lb/>
　　帝舉三代之禮以正月上日幸辟雍延綜為三老<lb/>
　　設几杖從綜乞言焉<lb/>
　南北朝齊張緒字思曼呉人父演太子中舍人緒少<lb/>
　　知名清簡寡欲齊髙帝用為太常卿領國子祭酒<lb/>
　　緒長於周易言精理奥見宗一時遇者肅然如在<lb/>
　　宗廟卒諡簡子子充多所該通尤明老易仕齊累<lb/>
<pb n="KR2k0042_WYG_162-72b"/>
　　官義興太守為政清浄梁天監初歴吏部尚書居<lb/>
　　選以平允稱遷國子祭酒登堂講説皇太子以下<lb/>
　　多執經以拜<lb/>
　梁皇侃呉郡人少好學師事㑹稽賀瑒精力専門盡<lb/>
　　通其業尤明三禮孝經論語仕梁為國子助教於<lb/>
　　學講説聽者常數百人召入壽光殿説禮記義武<lb/>
　　帝善之侃性至孝日限誦孝經二十徧丁母憂歸<lb/>
　　邵陵王綸欽其學厚禮迎之尋卒所撰諸經義並<lb/>
<pb n="KR2k0042_WYG_162-73a"/>
　　見重於世學者傳焉<lb/>
　　陸璉呉郡人天監四年詔開五館建立國學總以<lb/>
　　五經教授置五經博士各一人以璉及沈峻等補<lb/>
　　博士各主一館館有數百生給其廪餼於是懷經<lb/>
　　負笈者雲㑹焉<lb/>
　陳陸慶呉郡人徧通五經尤明春秋左氏傳節操甚<lb/>
　　髙仕梁為婁令入陳屢辭徴辟築室屏居永陽王<lb/>
　　欲見之不可得乃於陸榮宅穿壁觀之謂榮曰嚴<lb/>
<pb n="KR2k0042_WYG_162-73b"/>
　　君平鄭子眞何以加兹子士季從顧野王學左氏<lb/>
　　馬班諸書唐初終𢎞文館學士<lb/>
　　張沖字叔元呉郡人仕陳為左中郎將好覃思經<lb/>
　　典撰春秋義畧喪服孝經論語義諸書後入隋授<lb/>
　　漢王諒侍讀諒出牧并州引為博士子後印<lb/>
　隋潘徽字伯彥呉郡人少受禮於鄭灼受詩於施公<lb/>
　　受書於張沖並通大義尤精三史始煬帝鎭廣陵<lb/>
　　引為博士令與諸儒撰江都集禮及帝嗣位復詔<lb/>
<pb n="KR2k0042_WYG_162-74a"/>
　　徽與褚亮等助楊素共撰魏書㑹素卒而止<lb/>
　　褚輝字髙明呉郡人以三禮學稱於江南煬帝時<lb/>
　　徴天下儒術之士悉集内史省相次講論輝博辯<lb/>
　　無能屈者擢太常博士<lb/>
　唐陸德明名元朗以字行呉人陳大建中太子徴四<lb/>
　　方名儒講於承光殿德明始冠與國子祭酒徐孝<lb/>
　　克抗對屢奪其説舉座咨賞入隋為國子助教王<lb/>
　　世充僭號遣其子元恕即其廬行束脩禮德明恥<lb/>
<pb n="KR2k0042_WYG_162-74b"/>
　　之服巴豆㪚卧東壁下元恕入拜德明對之遺痢<lb/>
　　竟不與語世充平太宗徴為秦王府文學館學士<lb/>
　　命中山王承乾受業貞觀初終國子博士太宗後<lb/>
　　閲德明所撰經典釋文甚嘉之厚賜其家<lb/>
　　張後印字嗣宗隨父沖在并州以學行見稱髙祖<lb/>
　　鎭太原引居賔館以春秋授太宗武德中擢員外<lb/>
　　㪚騎侍郎太宗即位歴國子祭酒嘗賜宴月池令<lb/>
　　羣臣以春秋酬難帝曰朕昔受大義於君今尚記<lb/>
<pb n="KR2k0042_WYG_162-75a"/>
　　之永徽中致仕卒諡曰康陪葬昭陵孫齊邱累官<lb/>
　　朔方節度使東都留守諡貞獻<lb/>
　　朱子奢呉人通春秋左氏傳博觀子史隋大業中<lb/>
　　直祕書學士入唐授國子助教貞觀初髙麗百濟<lb/>
　　同伐新羅連兵數年不解新羅遣使告急帝令子<lb/>
　　奢充使諭㫖以釋三國之憾子奢雅有儀觀海外<lb/>
　　欽服皆上表謝罪累轉𢎞文館學士唐初太廟止<lb/>
　　四室子奢始發七廟之議帝嘗欲觀起居紀録子<lb/>
<pb n="KR2k0042_WYG_162-75b"/>
　　奢曰陛下無過舉雖見無嫌然以此開後世史官<lb/>
　　之禍可懼也上雖不從人多韙之<lb/>
　　施士匄呉人明毛鄭詩通春秋左氏傳善講説朝<lb/>
　　之賢士大夫從而執經考疑者繼於門太學生習<lb/>
　　二經者皆其弟子由四門助教為博士秩滿當去<lb/>
　　諸生輒拜疏乞留貞元十八年卒官韓愈誌其墓<lb/>
　　陸質字伯沖呉人本名淳以避憲宗諱改質有經<lb/>
　　學尤深於春秋少師事趙匡匡師啖助質盡得其<lb/>
<pb n="KR2k0042_WYG_162-76a"/>
　　傳陳少游鎭揚州辟為從事後薦於朝拜左拾遺<lb/>
　　歴給事中皇太子侍讀卒學者稱文通先生元延<lb/>
　　祐中集賢大學士曲出言質所著春秋纂例辨疑<lb/>
　　微㫖三書有益後學請令江西行省鋟梓以廣其<lb/>
　　傳仁宗從之<lb/>
　宋陳之竒字虞卿呉人天聖中舉禮部御試不得第<lb/>
　　退居十年無仕進意舅丁謂欲官之力辭不就寳<lb/>
　　元初及第歴太常博士之竒孝於親約於身信於<lb/>
<pb n="KR2k0042_WYG_162-76b"/>
　　朋友篤行好學逺近欽其名德皆以君子稱之<lb/>
　　錢象先字資元呉人中進士髙第宰相呂夷簡薦<lb/>
　　其經行為國子監直講終吏部侍郎象先長於經<lb/>
　　術仁宗留神經藝屢有顧問象先輒依經以對因<lb/>
　　以諷論政事時務有啟迪獻納之益留侍經筵前<lb/>
　　後十五年嘗修勅成例賜勲爵仁宗以象先事母<lb/>
　　孝特賜章服榮之<lb/>
　　朱長文字伯原呉人從泰山孫明復授經尤邃於<lb/>
<pb n="KR2k0042_WYG_162-77a"/>
　　春秋博聞强識篤學力行舉進士歴校書郎丁父<lb/>
　　憂歸家居二十年時俊咸師仰之因其所居樂圃<lb/>
　　號樂圃先生元祐中起本州教授同舉者徐積陳<lb/>
　　烈時號三先生其教人先經術而後詞章召為太<lb/>
　　學博士祕書省正字元符初卒哲宗知其清賻絹<lb/>
　　百匹生平撰述甚多並行於世<lb/>
　　林虙字德祖呉郡人登進士第教授常州身為勸<lb/>
　　率從者風靡大觀三年廷試常士預選者五十三<lb/>
<pb n="KR2k0042_WYG_162-77b"/>
　　人詔以進賢宜受上賞特轉一官知州徐申於學<lb/>
　　之南立進賢坊以榮之遷開封府左司錄請老歸<lb/>
　　虙自六經諸子而下錯綜貫穿著有易説書義等<lb/>
　　書<lb/>
　　王綯字唐公崑山人建炎初為御史中丞歴拜參<lb/>
　　知政事為人剛正有守文章温潤典雅深於理趣<lb/>
　　所著有論語解孝經解諸書<lb/>
　　王蘋字信伯呉江人從二程子於洛為髙弟通春<lb/>
<pb n="KR2k0042_WYG_162-78a"/>
　　秋視楊時猶為後進時亦以為後來師門成就惟<lb/>
　　蘋耳髙宗駐蹕平江郡守孫祐薦其學行宰相趙<lb/>
　　鼎復薦之賜出身除正字蘋奏治平三事上深嘉<lb/>
　　其通曉世務歴著作佐郎通判常州睌作論語集<lb/>
　　解未成而卒寶祐初里人沈義甫建明教堂祀蘋<lb/>
　　以陳長文楊邦弼配皆其弟子也義甫亦有名行<lb/>
　　嘗為白鹿洞書院山長力行朱子學規<lb/>
　　陳長方字齊之呉江人從王蘋游紹興中舉進士<lb/>
<pb n="KR2k0042_WYG_162-78b"/>
　　為江隂教授尋歸閉門著書學者稱惟室先生<lb/>
　　章憲字叔度常熟人樂道好德操履髙潔師事王<lb/>
　　蘋而與朱震呂本中等游尤邃於春秋<lb/>
　　呉仁傑字斗南崑山人淳熙進士歴國子學錄博<lb/>
　　洽經史為時碩儒嘗講學朱子之門詩文亦名一<lb/>
　　時所著有古易及周易圖説樂舞新書諸編<lb/>
　　衛湜字正叔崑山人參知政事涇弟好古博學嘗<lb/>
　　集禮記諸家傳説名禮記集説寳慶二年上之仕<lb/>
<pb n="KR2k0042_WYG_162-79a"/>
　　至直寳謨閣知袁州學者稱為櫟齋先生<lb/>
　　錢俁字廷碩常熟人舉進士終朝請郎平生躭味<lb/>
　　經籍尤精易學所著有易説諸編<lb/>
　　王楙字勉夫蘋從孫早孤奮學母殁後以不逮養<lb/>
　　不預鄉薦著書終老子德文字周卿孫敄字行父<lb/>
　　並有學行德文以魏了翁眞德秀薦仕至承節郎<lb/>
　　滕宬字季度呉人沈敏好學躭研經史淳熙中舉<lb/>
　　賢良以忤考官被擯後雖再召薦者不絶處之漠<lb/>
<pb n="KR2k0042_WYG_162-79b"/>
　　如也葉適薦其學行賜號廉靖居士<lb/>
　　孟文龍字震翁昭慈后五世姪孫以髙祖忠厚鎭<lb/>
　　呉遂家焉累調浙東提舉常平幹辦公事以内艱<lb/>
　　不行國亡後力辭當事之薦不出户庭三十年著<lb/>
　　易解大全三十卷子潼歴松江府判官亦以篤學<lb/>
　　勵行稱<lb/>
　　俞琰字玉吾呉縣人初以詞賦稱宋亡隱居著書<lb/>
　　不復仕進以義理之學淑諸人於書無不讀尤精<lb/>
<pb n="KR2k0042_WYG_162-80a"/>
　　易學好鼓琴既老自號石澗卒年七十餘其所纂<lb/>
　　述諸書並行於世子仲温克繼其學<lb/>
　元邵光祖字𢎞道呉人博學好古研精經傳講習埀<lb/>
　　三十年通三經所著有尚書集義<lb/>
　　范成字性存父霖元初以名儒召歴禮部侍郎立<lb/>
　　朝有論議氣節自浙東徙呉成幼力於學卓然有<lb/>
　　立獲親炙前朝遺老治家有法以經術教授章句<lb/>
　　名數無不究極隨才誘掖成就後學郡嘗禮致為<lb/>
<pb n="KR2k0042_WYG_162-80b"/>
　　訓導子焕有孝行<lb/>
　　王原傑呉江人學邃行潔至正間領鄉薦値兵興<lb/>
　　不復仕教授於鄉所著有春秋讞議<lb/>
　明徐逹左字良夫呉縣人從名儒受易書二經元季<lb/>
　　隱光福山中置家塾合族屬子弟教之鄉黨遵化<lb/>
　　洪武初用薦為建寧訓導師道克立所著有四子<lb/>
　　書及文集<lb/>
　　趙文字宗文長洲人永樂中用薦知鄱陽縣鄉里<lb/>
<pb n="KR2k0042_WYG_162-81a"/>
　　稱篤實君子所著有理學述言諸編<lb/>
　　王璉字汝嘉長洲人贊善璲弟舉明經歴大庾教<lb/>
　　諭永樂初召修永樂大典充副總裁又修五經四<lb/>
　　書性理大全書成留為翰林五經博士進侍講洪<lb/>
　　熙初開𢎞文閣璡與楊漙陳繼日直其中禮遇甚<lb/>
　　厚璡文章不及璲而理致為勝制行醇篤楊士竒<lb/>
　　深重之<lb/>
　　楊翥字仲舉呉縣人少以德量稱仁宗朝楊士竒<lb/>
<pb n="KR2k0042_WYG_162-81b"/>
　　薦之召授編修歴禮部尚書告歸翥修身謹行言<lb/>
　　動不妄與物無競一時搢紳推厚德者翥為最文<lb/>
　　章平實恬和如其人<lb/>
　　顧巽字順中長洲人受易於鄉儒周傳永樂甲辰<lb/>
　　進士呉中易學實始於巽當時賀廉孔友諒顧珣<lb/>
　　皆從巽受經<lb/>
　　尤安禮字文度長洲人父義字崇道有名行安禮<lb/>
　　少從父寓武昌與楊士竒楊翥以德業相勵建文<lb/>
<pb n="KR2k0042_WYG_162-82a"/>
　　元年舉於鄉為方孝孺所取士仕至貴州參議安<lb/>
　　禮平居若無所可否至辨析理欲毫介不茍<lb/>
　　金問字公素呉縣人少受易於俞貞木家貧無書<lb/>
　　從人借讀無不通曉永樂時以被薦為司經局正<lb/>
　　字時宮僚多得罪問與黄淮楊溥同坐繋三人相<lb/>
　　得甚省躬念咎之暇各持一經講論曰此處憂患<lb/>
　　之道也正統間終禮部右侍郎問義聞流著平生<lb/>
　　閲履否泰相循而不變所操製述雅健書得魏晉<lb/>
<pb n="KR2k0042_WYG_162-82b"/>
　　筆法星厯之學尤精兄聲亦好古嗜學問事之如<lb/>
　　嚴師<lb/>
　　劉鉉字宗器長洲人事母以孝聞永樂時以善書<lb/>
　　徴入翰林遂舉庚子鄉薦授中書舍人宣德間與<lb/>
　　修實録言行不茍與人交一以誠信權門要路未<lb/>
　　嘗渉迹歴國子祭酒嚴教條以約諸生無敢倖進<lb/>
　　者天順初遷少詹事侍太子講讀卒上嗟悼曰安<lb/>
　　得學行醇篤如斯人者耶諡文恭<lb/>
<pb n="KR2k0042_WYG_162-83a"/>
　　陳繼字嗣初呉縣人汝言子生十月而孤家所存<lb/>
　　惟書二萬卷其母守節教繼及長學成名盛事母<lb/>
　　至孝有司上其事使御史察之繼方隨母抱甕行<lb/>
　　灌母以壺漿與之拜而後飲朝廷嗟異仁宗初以<lb/>
　　楊士竒薦召授翰林五經博士時初開𢎞文閣繼<lb/>
　　日直閣中備顧問進檢討致仕繼為人端恪其學<lb/>
　　自經史百氏皆考究精核文章根義理臨卒誦西<lb/>
　　銘存順没寧二語而逝子寛完皆能文<lb/>
<pb n="KR2k0042_WYG_162-83b"/>
　　王庭字元直崑山人少師事葉文莊盛盛甚器之<lb/>
　　領天順壬午鄉薦授鄜州學正終瀋王府長史庭<lb/>
　　學貴踐履不尚詞華律身教人動以禮法<lb/>
　　周木字近仁常熟人成化乙未進士歴官河南布<lb/>
　　政生平究心理學晚尤好易所畫諸圖因羲文邵<lb/>
　　子之所命者而衍之其於洪範所陳配合皆有倫<lb/>
　　類居家冠婚喪祭悉遵古儀注學者稱勉思先生<lb/>
　　子炯字光宇舉進士累官山西布政以才守稱<lb/>
<pb n="KR2k0042_WYG_162-84a"/>
　　鄧韍字文度本姓蔡常熟人正德丙子舉人以通<lb/>
　　經博古為學常倣呂祖謙大事記論次古今得失<lb/>
　　曰如有用我執此以往為文有體要尤篤好濂洛<lb/>
　　關閩之學<lb/>
　　杜偉字道升呉江人嘉靖壬子舉人官工部主事<lb/>
　　篤志聖學講明濂洛宗㫖躬行實踐不務標榜所<lb/>
　　著有正學編諸書學者稱静臺先生<lb/>
　　徐師曾字伯魯呉江人嘉靖丁未進士歴官吏科<lb/>
<pb n="KR2k0042_WYG_162-84b"/>
　　給事中移疾歸里闢書舍南湖上講誦如諸生萬<lb/>
　　厯中屢詔起辭不赴益研究經學撰禮記集註諸<lb/>
　　編學者稱魯菴先生<lb/>
　　歸有光字熙甫崑山人弱冠通六經三史蔚為大<lb/>
　　儒嘉靖庚子舉南闈第二人八上春官不第讀書<lb/>
　　談道居嘉定安亭江上四方來學者數百人海内<lb/>
　　稱震川先生乙丑舉進士歴官太僕寺丞所著有<lb/>
　　洪範傳諸編子子慕字季思萬厯辛卯舉人再試<lb/>
<pb n="KR2k0042_WYG_162-85a"/>
　　不第屏居江村講性命之學懷宗中有詔搜訪遺<lb/>
　　逸時子慕已前卒巡按表其名行追贈翰林院待<lb/>
　　詔孫昌世字文休曾孫莊字元恭並以詞翰擅名<lb/>
　　王應電字昭明崑山人受業於魏校篤好周禮謂<lb/>
　　周禮自宋以後或著書指摘或以己意更次此皆<lb/>
　　諸儒之周禮也覃精十載求聖人之心溯斯禮之<lb/>
　　源原設官之意成周禮傳詁數十卷以為百世不<lb/>
　　易矣既就正羅洪先洪先嘆曰昭明之書如盤根<lb/>
<pb n="KR2k0042_WYG_162-85b"/>
　　樛枝附麗宛轉即白虎諸儒莫能駕其上也翰林<lb/>
　　陳昌績以師禮事之江撫胡松為刋行於世應電<lb/>
　　又研精字學訂正説文譌謬名曰經傳正譌又著<lb/>
　　同文備考書法指要諸編並行於世<lb/>
　　王敬臣字以道長洲人江西叅議庭子事親以篤<lb/>
　　孝聞人目為王曾子少受業魏校聞黙成之㫖嘗<lb/>
　　言議論不如著述著述不如躬行自見耿定向語<lb/>
　　以無獨成之學由是多所誘掖弟子從游者四百<lb/>
<pb n="KR2k0042_WYG_162-86a"/>
　　餘人其學以愼獨為先深以標立門户為戒學者<lb/>
　　稱少湖先王萬厯中廷臣薦其學行以博士徴辭<lb/>
　　不行詔以所授官致仕後復以巡按薦詔有司時<lb/>
　　加優禮<lb/>
　　鄭光宙字道夫呉縣人師事王敬臣盡得其傳敬<lb/>
　　臣晚歳每語來受業者曰道夫進業立誠足為學<lb/>
　　者師盍往事之自是生徒日盛所著有周易管窺<lb/>
　　諸書學者稱拱山先生<lb/>
<pb n="KR2k0042_WYG_162-86b"/>
　　何思佐字穎凡長洲諸生家世以儒學相傳精曲<lb/>
　　臺禮有纂述行世<lb/>
　　楊廷樞字維斗呉縣人兵部尚書成孫孝子大濚<lb/>
　　子舉懷宗庚午鄉試第一為諸生時即以文章氣<lb/>
　　節負重名與諸名流分經立課集漢唐以下諸儒<lb/>
　　義疏傳説辨其源流得失領解之後聲譽日盛士<lb/>
　　林奉為模楷因其所居臯里稱臯里先生門弟子<lb/>
　　著錄者二千人甲申之後授命蘆墟門人私諡忠<lb/>
<pb n="KR2k0042_WYG_162-87a"/>
　　文<lb/>
　　王錫闡字寅旭呉江人博綜羣書尤精厯象之學<lb/>
　　創新法候日月食較密於前人撰有厯法厯説諸<lb/>
　　編一時碩儒皆推服其學究天人<lb/>
　　韓洽字君望長洲人隱居羊山以髙節著深於字<lb/>
　　學所著有篆學測解釋訓考源識者言足證説文<lb/>
　　長箋之誤<lb/>
　　楊无咎字震伯廷樞子痛父罹難杜門隱居歴八<lb/>
<pb n="KR2k0042_WYG_162-87b"/>
　　十年與徐枋朱用純稱呉中三髙士生平覃思經<lb/>
　　學多闡前人所未發所著有譚經録諸書<lb/>
　　朱用純字致一父集璜殉難時用純方補郡諸生<lb/>
　　茹哀隱痛遂棄舉業授徒贍母潛心理學四子六<lb/>
　　經及濂洛關閩之書探索融㑹務在躬行實踐所<lb/>
　　著有四書講義諸編<lb/>
國朝顧炎武字寧人崑山人貢生少負異質篤志古學<lb/>
　　九經諸史皆能背誦生平足跡半天下所至考其<lb/>
<pb n="KR2k0042_WYG_162-88a"/>
　　山川風俗疾苦利病如指諸掌凡所論著皆上下<lb/>
　　古今貫串精核卓然成一家言當代咸服為通儒<lb/>
　　於六書音義尤有獨得李光地以為自漢晉以來<lb/>
　　所未有學者稱亭林先生<lb/>
　　楊彞字子常常熟人以貢歴都昌知縣移疾歸少<lb/>
　　與婁東顧夢麟友善明季俗學多創新説背傳註<lb/>
　　彝與夢麟講説辨難力明程朱之説天下翕然從風<lb/>
　　稱楊顧之學晚年目盲猶請友人讀書其側為諸<lb/>
<pb n="KR2k0042_WYG_162-88b"/>
　　生講説無少倦<lb/>
　　朱鶴齡字長孺呉江諸生嗜古博學注杜甫李商<lb/>
　　隱詩時稱詳贍晚年潛心六經長於箋疏之學考<lb/>
　　證精核所著有毛詩通義尚書埤傳諸編<lb/>
　　彭定求字勤止長洲人康熙丙辰㑹試殿試俱第<lb/>
　　一授脩撰歴官侍講先後里居二十餘年泊若寒<lb/>
　　素父瓏舉進士自長寧令罷歸結社講學學者宗<lb/>
　　之定求夙承門風又從游湯潛菴先生之門益研<lb/>
<pb n="KR2k0042_WYG_162-89a"/>
　　求心性宗㫖粹然負儒者之望嘗編纂儒門法語<lb/>
　　䝉正錄諸書儀封張公伯行撫蘇尤相契合裁成<lb/>
　　後學佽助為多<lb/>
　　王喆生字醇叔崑山人明刑部郎中臨亨孫舉人<lb/>
　　志長子少師事邑中耆儒朱用純能得其傳舉康<lb/>
　　熙壬戌進士官編修授職七月即乞假養母絶意<lb/>
　　仕進讀書敦行品望日重兩任邑中清田事先後<lb/>
　　為中丞湯斌宋犖所推表章前哲扶植桑梓每不<lb/>
<pb n="KR2k0042_WYG_162-89b"/>
　　遺餘力著懿言日錄張伯行稱其精深博大比之<lb/>
　　抑戒云<lb/>
　　　　松江府<lb/>
　三國陸績字公紀呉郡人康子博學多識星厯筭數<lb/>
　　無不該覽孫權統事辟為奏曹掾出為鬱林太守<lb/>
　　加偏將軍績意在儒雅非其志也雖有軍事著述<lb/>
　　不廢作渾天圖注易釋元皆傳於世<lb/>
　南北朝陳顧野王字希馮呉人七歳讀五經知大㫖<lb/>
<pb n="KR2k0042_WYG_162-90a"/>
　　長而徧觀經史精記黙識天文地理蓍龜占候蟲<lb/>
　　篆竒字無所不通以篤學至性知名仕梁及陳歴<lb/>
　　官黄門侍郎所撰有輿地志玊篇元象表諸書行<lb/>
　　世孫道衍字正平唐開元中登文學優贍科<lb/>
　宋陳伯逹華亭人紹興中進士其學深於經術著洪<lb/>
　　範九圖九説<lb/>
　　田疇華亭人嘉定間嘗設講席於國學六館之士<lb/>
　　皆執北面禮所著有學易蹊徑等書<lb/>
<pb n="KR2k0042_WYG_162-90b"/>
　元陳宏字君宏華亭人以儒業著聞邃於易嘗著易<lb/>
　　象發揮易孟通言童子問<lb/>
　　夏侯尚元字文卿華亭人為文下筆立就嘗作中<lb/>
　　庸管見聚疑原孟等書皆出先儒議論之表趙孟<lb/>
　　頫薦為東宮伴讀既而主禮典樂皆稱職郯王聞<lb/>
　　其賢招致之待以國士王被誣誅尚元力陳王忠<lb/>
　　孝數事得白遂歸不復仕<lb/>
　　王昭大字茂卿華亭人博綜經傳於易尤精詣授<lb/>
<pb n="KR2k0042_WYG_162-91a"/>
　　湖州教授致仕歸<lb/>
　　周之翰字申甫華亭人博極羣書尤精易學所著<lb/>
　　有乾坤闔闢天地生成隂陽變化山川流峙四圖<lb/>
　　并贊以發其藴自號易癡道人講授於鄉以壽終<lb/>
　　王文澤字伯雨上海人博學通經所著有尚書制<lb/>
　　度圖三卷官府學訓導子黙字子章多藝善談論<lb/>
　　書法趙孟頫至正中徴至京書金字釋典擬官翰<lb/>
　　林力辭歸<lb/>
<pb n="KR2k0042_WYG_162-91b"/>
　明殷奎字孝章華亭人少從楊廉夫受春秋洪武四<lb/>
　　年以薦授陜西咸陽教諭所撰有道學統系圖家<lb/>
　　祭儀關中名勝集後徙居崑山卒門人私諡文懿<lb/>
　　先生弟璧箕俱明經篤行<lb/>
　　林鐘華亭人有學行通詩書春秋宣德中任崑山<lb/>
　　訓導入侍經筵歴遷山東參政<lb/>
　　宋瑛字克輝華亭人少嗜學既領鄉薦益肆志學<lb/>
　　問務窮理期有以體之身心措諸事業登天順丁<lb/>
<pb n="KR2k0042_WYG_162-92a"/>
　　丑進士授工部主事人樂其簡易而憚其嚴中貴<lb/>
　　人不悦偵其過無所得遂引疾歸遠方來受業者<lb/>
　　甚衆事母孝居喪哀毁有燕乳白雛於堂<lb/>
　　徐三重字伯同青浦人萬厯甲戌舉禮部丁丑廷<lb/>
　　試授刑部主事時政尚綜核而三重獨持平恕甫<lb/>
　　滿一考即乞假歸以父老遂不復出家居四十餘<lb/>
　　載内行醇謹門風肅穆生平篤志理學以朱子為<lb/>
　　宗學者稱鴻洲先生所著庸齋日記信古餘論諸<lb/>
<pb n="KR2k0042_WYG_162-92b"/>
　　書皆可埀世範俗長子貞秩以孝謹稱次子貞稷<lb/>
　　字叔開由進士官刑部主事亦有平允名歴東川<lb/>
　　兵備以父年七十乞侍養歸屢薦不起以名德重<lb/>
　　一時貞秩子銘敬貞稷子銘常懷宗時俱領鄉薦<lb/>
　　錢大復字肇陽華亭人領萬厯鄉薦授蓬萊令每<lb/>
　　月朔集諸生講義致仕歸構日新書院講理學歴<lb/>
　　九年寒暑不輟其門人莊大儒字仲醇尤刻志聖<lb/>
　　賢之學子龍錫<lb/>
<pb n="KR2k0042_WYG_162-93a"/>
　　徐鳯彩字聖期華亭人太學生與兄孚逺聲名相<lb/>
　　埒六經皆有纂述尤精於詩所著詩經輔註四卷<lb/>
　　子允貞孫懷祖皆有士行<lb/>
國朝張昺字長史華亭人康熙辛未進士選庶吉士性<lb/>
　　恬澹無營淬志理學座師李光地於禮闈閲策深<lb/>
　　賞其西銘之對能闡先儒所未發入史舘後又頻<lb/>
　　與講論契合尤深謂門弟子中穎悟無如昺者未<lb/>
　　久疾卒所著西銘圖論中庸精義光地皆錄而存<lb/>
<pb n="KR2k0042_WYG_162-93b"/>
　　之<lb/>
　　　　常州府<lb/>
　宋杜鎬字文周無鍚人南唐時舉明經任集賢校理<lb/>
　　仕宋為崇文院檢討㑹將祀南郊彗星見宰相趙<lb/>
　　普問鎬鎬曰當祭而日食猶廢况謫見如此乎帝<lb/>
　　嘗問西漢賜與用黄金而今難得何也鎬曰當時<lb/>
　　佛事未興故金價賤預修册府元龜特置龍圖閣<lb/>
　　直學士以榮之累官禮部侍郎博學多識眞宗每<lb/>
<pb n="KR2k0042_WYG_162-94a"/>
　　得古器異書必詢之皆能究其本末<lb/>
　　張巨武進人少從胡瑗遊與同郡蔣之竒胡宗愈<lb/>
　　丁隲為四友嘉祐中舉明經歴國子監直講王安<lb/>
　　石新經行巨即引去時論髙之著易解十卷<lb/>
　　龎安仁字宅道晉陵人通五經尤長於易鄒浩從<lb/>
　　受業<lb/>
　　唐棣字彥思宜興人政和五年進士從河南程頤<lb/>
　　學能得其傳編次伊川語録百餘條歴官祕書少<lb/>
<pb n="KR2k0042_WYG_162-94b"/>
　　監<lb/>
　　丁隲字公㸃晉陵人嘉祐初進士以經學倡後進<lb/>
　　尤長於易春秋李定用事辟為屬以疾辭蘇軾曾<lb/>
　　肇孔文仲交章薦隲司馬光當國隲謁之獨後光<lb/>
　　曰眞自重士也除太常博士改右正言元祐間疏<lb/>
　　請正士風後出知處州<lb/>
　　周孚先字伯忱晉陵人偕弟恭先往洛從程頤學<lb/>
　　與楊時相友善在頤門下凡十七年後歸生徒逺<lb/>
<pb n="KR2k0042_WYG_162-95a"/>
　　至者衆創城西城東書院兄弟分主之楊時至郡<lb/>
　　館之城西命諸生師之孚先由鄉薦入太學官臨<lb/>
　　安教授著有論語解<lb/>
　　凌浩字直翁無鍚人與同邑陳敏同學於胡瑗以<lb/>
　　經術知名治平乙巳進士嘗為蓬萊武陟令以能<lb/>
　　名召拜太學博士推胡瑗之學以誨士士多從之<lb/>
　　出守渠陽<lb/>
　元陸文圭字子方江隂人博通經史百家及天文地<lb/>
<pb n="KR2k0042_WYG_162-95b"/>
　　理律厯醫藥筭數之學為文融㑹經傳東南學者<lb/>
　　皆宗師之朝廷屢遣使馳幣聘之以老疾不行所<lb/>
　　居在城東學者稱之曰墻東先生有墻東類稿二<lb/>
　　十卷<lb/>
　　梁益字友直江隂人博洽經史而工於文詞陸文<lb/>
　　圭卒後浙西稱學術醇正為世師表惟益一人所<lb/>
　　著有詩傳旁通發揮朱子之學為精又有詩緒餘<lb/>
　　史傳姓氏纂<lb/>
<pb n="KR2k0042_WYG_162-96a"/>
　　陸以道字士𢎞無鍚人明易溯程朱之源得象外<lb/>
　　㫖至正二年進士歴翰林待制<lb/>
　明謝應芳字子蘭武進人篤志好學以道義名節自<lb/>
　　勵元至正初隱白鶴溪上授徒講學江南平有司<lb/>
　　徴脩郡志强起赴之德望重東南縉紳逹官過郡<lb/>
　　必訪其廬詩文典雅藴藉有辨惑編龜巢稿毘陵<lb/>
　　續志思賢錄<lb/>
　　孫作字大雅後以字行江隂人世以儒名為文醇正<lb/>
<pb n="KR2k0042_WYG_162-96b"/>
　　典雅著書十二篇號東家子宋濂比之法言通書<lb/>
　　元季避兵呉中張士誠廩禄之旋謝去客松江以<lb/>
　　居洪武六年召脩日厯書成累擢國子司業坐事<lb/>
　　免復起待詔終長樂縣教諭門人稱清尚先生<lb/>
　　陳濟字伯載武進人與弟洽浚從謝應芳遊濟尤<lb/>
　　學問該博成祖修永樂大典用大臣薦以布衣召<lb/>
　　為都總裁書成授右贊善又命授諸皇孫書僦室<lb/>
　　以居僅蔽風雨為文章根據經史必務理勝不事<lb/>
<pb n="KR2k0042_WYG_162-97a"/>
　　葩藻所著有詩傳通證書傳補經元史舉要通鑑<lb/>
　　綱目集覽正誤諸書<lb/>
　　周衝字道通宜興人由舉人仕訓導至唐府紀善<lb/>
　　遊王守仁湛若水之門嘗曰湛之體認天理即王<lb/>
　　之致良知也兩家門人各相非笑衝為疏通其㫖<lb/>
　　與蔣信集師説為新泉問辨錄<lb/>
　　薛應旂字仲常武進人嘉靖乙未進士由慈谿令<lb/>
　　改九江教授徐階督學江西檄掌白鹿書院事擢<lb/>
<pb n="KR2k0042_WYG_162-97b"/>
　　南吏部考功郎中主察典輔臣嚴嵩令尚寳卿諸<lb/>
　　傑囑應旂去一御史應旂反黜傑嵩怒嗾御史劾<lb/>
　　之謫建昌通判歴浙江提學副使罷歸所著有考<lb/>
　　亭淵源憲章錄宋元通鑑甲子㑹紀四書人物考<lb/>
　　髙士傳浙江通志諸書<lb/>
　　王升字世新宜興人由嵗貢官國子學錄張居正<lb/>
　　柄國欲網羅當世知名士託升友道意欲令典制<lb/>
　　勅升力辭不就通判成都有廉譽遷鹽課提舉謝<lb/>
<pb n="KR2k0042_WYG_162-98a"/>
　　歸有四書輯畧讀左贅言諸書行世學者稱孚齋<lb/>
　　先生<lb/>
　　錢一本字國瑞武進人萬厯癸未進士由知縣擢<lb/>
　　御史上建儲論相二疏語極戅直斥歸郡守歐陽<lb/>
　　東鳯構經正堂講學推一本主之與顧憲成分主<lb/>
　　東林講席學者稱啓新先生最精易學有像象管<lb/>
　　見象鈔續鈔範衍<lb/>
　　呉桂森字叔美無鍚人從顧憲成髙攀龍講學東<lb/>
<pb n="KR2k0042_WYG_162-98b"/>
　　林書院萬厯丙辰歳貢廷試歸學易於錢一本受<lb/>
　　所著像象管見廣其意作像象述像象金針易説<lb/>
　　談易隨問同邑諸生鄒期楨字公寧亦從攀龍學<lb/>
　　静坐有得時稱兩素衣先生<lb/>
　　華允誠字汝立無鍚人天啟壬戌進士對䇿極陳<lb/>
　　奄寺之害置二甲除户部主事値魏璫亂政告歸<lb/>
　　懷宗初起工部員外郎京師戒嚴守德勝門稱㫖<lb/>
　　改職方劾輔臣温體仁尚書閔洪學朋比阿黨詔<lb/>
<pb n="KR2k0042_WYG_162-99a"/>
　　奪俸旋乞歸後殉國難少與兄允謀允誼從錢一<lb/>
　　本髙攀龍游盡得其學俱以儒學稱允誠有春秋<lb/>
　　説四書大全叅補允誼有三象粹精春秋傳戴記<lb/>
　　纂疏諸書行世<lb/>
　　岳虞巒字舜牧武進人崇正辛未進士歴江西按<lb/>
　　察歸惟以著書為事晚尤好易撰周易感春秋平<lb/>
　　義二書時宜興諸生儲漧受學於錢一本著有易<lb/>
　　疑春秋屬比直書子秬亦以學稱有周易集義<lb/>
<pb n="KR2k0042_WYG_162-99b"/>
　　呉鍾巒字巒穉武進人崇正甲戌進士少從髙攀<lb/>
　　龍顧憲成講學門下士數百人江陰李應昇為最<lb/>
　　初令長興以旱潦緩徴税不中額謫紹興府照磨<lb/>
　　量移桂林推官國亡自焚死所著有周易卦説大<lb/>
　　學衍義霞舟語録諸書<lb/>
　　秦鏞字大音無鍚人崇禎丁丑進士令清江多惠<lb/>
　　政父爾載師事髙攀龍鏞承家訓精理學著有<lb/>
　　易序圖説通書解皇極内篇小衍叅同閣集<lb/>
<pb n="KR2k0042_WYG_162-100a"/>
　　李如一初名鵬翀字貫之江隂人應昇從父篤學<lb/>
　　好古其論學以六經為淵海箋疏為梯航謂朱子<lb/>
　　戴記未有成書網羅鈎貫撰禮記緝正通儒稱之<lb/>
　　堵景濂字濂生無鍚人崇禎壬午舉人授徒講學<lb/>
　　學者稱禾齋先生從游者八百餘人有禮經貫四<lb/>
　　書就正語時江陰諸生顧文熊亦著禮經集解及<lb/>
　　厯象圖書二考諸編<lb/>
國朝任元祥字王谷邑諸生學以良知為宗持身嚴肅<lb/>
<pb n="KR2k0042_WYG_162-100b"/>
　　言動不茍建宗祠定宗法族人世世遵之詩文眞<lb/>
　　樸典則井然與商邱侯方域寧都魏禧同邑陳維<lb/>
　　崧名相埒著鶴鳴堂集商邱宋犖序之<lb/>
　　董以寧字文友武進人郡諸生天資明敏少喜為<lb/>
　　詩詞古文於天文厯象樂律方輿之㫖多所發明<lb/>
　　晚年盡棄去専事窮經於易宗來知德闡錯綜之<lb/>
　　妙於春秋則欲參三傳而另為一書著正誼堂集<lb/>
　　秦松齡字留仙無鍚人順治乙未進士歴官左春<lb/>
<pb n="KR2k0042_WYG_162-101a"/>
　　　坊左諭德七歳讀中庸閉目潛思良久告其師曰<lb/>
　　　吾識性矣十九官庶常<lb/>
世祖章皇帝召試詠鶴詩有髙鳴常向月善舞不迎人之<lb/>
　　　句指示閣臣曰此人必有品置第一以逋糧案罣<lb/>
　　　悞歸田旋以博學宏詞薦侍從講幄纂修明史里<lb/>
　　　居二十餘年研精宋五子書窮經尤邃於詩著毛<lb/>
　　　詩日箋<lb/>
　　　髙愈字紫超無鍚人攀龍從孫私淑乃祖言動不<lb/>
<pb n="KR2k0042_WYG_162-101b"/>
　　　茍父嗜飲每赴宴愈必袖小燈伺道旁扶掖歸雨<lb/>
　　　雪益謹與人言依於孝弟肫懇動人尤嚴取與年<lb/>
　　　七十門弟子共市一新冠為壽猶却之邃經學周<lb/>
　　　禮尤精熟以歳貢終<lb/>
　　　華學泉字天沐無鍚人性聰穎嗜讀書於六經各<lb/>
　　　能㑹通古人義疏而折衷以己意著述甚多尤深<lb/>
　　　於易起居坐卧惟易是偕為人豈弟樂易篤於同<lb/>
　　　氣鍵户四十餘年以布衣終<lb/>
<pb n="KR2k0042_WYG_162-102a"/>
　　呉晉剡字錫孺宜興人順治壬辰進士授廉州推<lb/>
　　官以清節著尋丁母憂歸結廬墓側絶志仕進遵<lb/>
　紫陽半日讀書半日静坐之法覃思理學與同邑<lb/>
　　湯之錡相砥礪病中聞兄明孺卒力疾往哭遂不<lb/>
　　起<lb/>
　　湯之錡字世調宜興人至性純篤居親喪一循古<lb/>
　　禮就地寢苫事諸父如父於先儒書無不讀而以<lb/>
　　周子主静之説為宗倣髙忠憲復七規春秋兩㑹<lb/>
<pb n="KR2k0042_WYG_162-102b"/>
　　四方學者翕然宗之延陵書院暨鍚山東林書院<lb/>
　　各延主講席不就有詢朱陸異同者則曰顧吾力<lb/>
　　行何如耳多辨論何益其卒也整襟危坐而逝<lb/>
　　任培元宜興人父贊性敦厚直諒家貧自樂每言<lb/>
　　及明愍皇帝輒痛哭不已培元教授里中奉朱子<lb/>
　　小學為準繩嘗言既為吾弟子當為其終身謀先<lb/>
　　使識義理大分根柢既端即轉之農工商賈終不<lb/>
　　入於大惡定宗法十八則治族人子弟有犯啟祠<lb/>
<pb n="KR2k0042_WYG_162-103a"/>
　　告祖行杖雖素有名者不少假<lb/>
　　楊懷逺字文來宜興諸生讀書有疑義必究析其<lb/>
　　所以然雖先儒不敢遽信積四十年成四書明辯<lb/>
　　錄微言大義及名物典故皆在焉又考古限田均<lb/>
　　田制為一書古今祭禮為一書復纂周禮疑五經<lb/>
　　疑諸儒源流考鄉評備考諸編家貧常苦饑而一<lb/>
　　介不茍取卒金陵邸舍同時有周亦魯字型曾亦<lb/>
　　諸生為人謙謹樸茂教授里中積脩脯營家祠及<lb/>
<pb n="KR2k0042_WYG_162-103b"/>
　　祭田<lb/>
　　陳其難字克艱江隂諸生博聞强識尤深於易嘗<lb/>
　　著易圖系及六書樂律通鑑地理考學士揆叙聘<lb/>
　　至京與講易月餘安溪李光地極推服年九十五<lb/>
　　卒<lb/>
　　徐世沐字爾瀚江隂諸生不赴科舉積學力行與<lb/>
　　當湖陸隴其相契居家有禮法不作佛事年八十<lb/>
　　五卒子恪羅城令能詩文卒官孫崑諸生奔喪道<lb/>
<pb n="KR2k0042_WYG_162-104a"/>
　　死<lb/>
　　金敞字廓明靖江人好讀顧憲成髙攀龍遺書以<lb/>
　　聖人為必可學及長師事荆溪湯之錡長之錡三<lb/>
　　歳執禮恭謹之錡卒卜居無鍚遵攀龍復七規與<lb/>
　　同志静坐讀書興起者甚衆<lb/>
　　章大士字我任武進人少慕包拯海瑞為人長從<lb/>
　　湯之錡金敞得聞顧髙之學乃虚心抑氣以聖賢<lb/>
　　為歸病亟時誦邵雍上天生我詩一笑而逝<lb/>
<pb n="KR2k0042_WYG_162-104b"/>
　　　　鎭江府<lb/>
　漢包咸字子良曲阿人受業長安習魯詩論語歸鄉<lb/>
　　里途為赤眉所執晨夜誦經自若賊異而遣之光<lb/>
　　武即位舉孝廉除郎中授皇太子論語遷大鴻臚<lb/>
　　經傳有疑輒遣小黄門就問顯宗以咸有師傅恩<lb/>
　　而素清苦俸賜増於諸卿咸皆㪚給諸生之貧者<lb/>
　　子福拜郎中亦以論語入授和帝<lb/>
　三國韋昭字𢎞嗣雲陽人為太史令撰呉書孫休時<lb/>
<pb n="KR2k0042_WYG_162-105a"/>
　　為博士祭酒命昭依劉向故事校定衆書孫皓即<lb/>
　　位遷侍中領左國史皓以瑞應問昭昭答曰此家<lb/>
　　人筐篋中物耳皓欲為父和作紀昭以和未登帝<lb/>
　　位當立傳不當為紀皓滋不悦積前後嫌忿誅之<lb/>
　　所著有洞記三卷官職訓及辨釋各一卷子隆亦<lb/>
　　有文學<lb/>
　晉臧燾字德仁祖汪自東莞家京口善三禮之學為<lb/>
　　國學助教議宣太后不當配食中宗從之又因太<lb/>
<pb n="KR2k0042_WYG_162-105b"/>
　　廟災議祧禮學者多是之<lb/>
　南北朝梁臧嚴字彦威燾孫孤貧勤學性耿介不輕<lb/>
　　造請僕射徐勉欲識之嚴終不詣歴監義陽武寧<lb/>
　　郡累任皆逼蠻嚴以數門生單車入境羣蠻悦服<lb/>
　　有文集十卷從子盾累官領軍將軍為人敏贍有<lb/>
　　風力長於撥繁幼從徴士諸葛璩受五經璩許為<lb/>
　　王佐才<lb/>
　唐施敬本丹陽人為四門助教明皇將封禪詔有司<lb/>
<pb n="KR2k0042_WYG_162-106a"/>
　　講求典儀盥手洗爵侍中主之祀天神太祝主之<lb/>
　　敬本歴陳古制言盥洗乃鬱人之事今侍中位宰<lb/>
　　相非鬱人比今太祝乃下士以下士接天以大臣<lb/>
　　奉天子輕重不倫非禮也時以為識體屢遷至右<lb/>
　　補闕祕書郎<lb/>
　宋姚闢字子張金壇人皇祐元年進士授項城令通<lb/>
　　州通判所至有聲時以辭章相尚闢獨究心六經<lb/>
　　與蘇洵同修禮書有太常因革禮一百卷<lb/>
<pb n="KR2k0042_WYG_162-106b"/>
　　焦千之字伯强丹徒人歐陽修勉以棄科舉之學<lb/>
　　專意經術呂公著判潁州延教其子嚴毅方正以<lb/>
　　師道自重嘉祐中舉行誼為國子直講歴知無錫<lb/>
　　州<lb/>
　　葛勝仲字魯卿丹陽人紹聖進士為太學正累遷<lb/>
　　太常卿詔續太常因革禮書㑹建儲以勝仲兼諭<lb/>
　　德作仁孝學三論獻太子又採歴代太子善惡成<lb/>
　　敗之迹日進數事除國子祭酒歴知數州有政績<lb/>
<pb n="KR2k0042_WYG_162-107a"/>
　　忤朱勔罷歸卒諡文康<lb/>
　　湯泳字叔永丹陽人粹於理學與弟沂同遊考亭<lb/>
　　之門其問答見文公語類官南廓簿領未赴卒<lb/>
　　竇從周字文卿丹陽人志尚沖雅年五十偕弟澄<lb/>
　　從朱子學耑以操心為己為學者倡兄弟築室講<lb/>
　　道一夕盜入其室睥睨久之知為從周居謂其徒<lb/>
　　毋驚此公相率去朱子曰忠信可行於此見之<lb/>
　　劉宰字平國金壇人紹熙元年進士調眞州司法<lb/>
<pb n="KR2k0042_WYG_162-107b"/>
　　時朝㫖責出身見任人供狀不讀周惇頤程顥程<lb/>
　　頤等書方得考試宰喟然曰平生所學謂何首可<lb/>
　　斷狀不可得也遷浙東倉司幹官不樂仕告歸理<lb/>
　　宗時累奉㫖授官皆不起隱居三十年施惠於鄉<lb/>
　　邦雖生理素薄而見義必為既竭其力復質貸以<lb/>
　　繼之又毁滛祠八十四所書無所不讀以博考訓<lb/>
　　注而自得之為貴卒諡文清有漫堂集三十卷<lb/>
　　顧奎字應文丹徒人貢太學好學篤行後進師尊<lb/>
<pb n="KR2k0042_WYG_162-108a"/>
　　之每郡博士至必執弟子禮迎致鄉校以為領袖<lb/>
　元王垚字樂天居京口長於康節經世之學至大改<lb/>
　　元瀋陽王奏充説書從王使髙麗還陳便利三十<lb/>
　　餘事<lb/>
　　湯炳龍字子文居京口辟慶元市舶提舉學問該<lb/>
　　博四書五經皆有傳註尤深於易詩歌甚工號北<lb/>
　　村集<lb/>
　　陳鈞字公秉居金壇歴官至湖南𣙜茶提舉通諸<lb/>
<pb n="KR2k0042_WYG_162-108b"/>
　　經尤長於易著原理原數二篇有文集<lb/>
　明丁元吉字旡咎丹徒人博學尤深於易善造就弟<lb/>
　　子性至孝喜吟詠考古論事談養生治疾之方所<lb/>
　　著書多至二百餘卷子璣<lb/>
　　丁璣字玉夫丹徒人成化戊戌進士授中書舍人<lb/>
　　嘗因星變陳治道本末反覆千言而根極於正心<lb/>
　　擢廣東副使提督學校生平守程朱之學其教人<lb/>
　　正容端坐澄心定氣使躁釋慮消為政先風化而<lb/>
<pb n="KR2k0042_WYG_162-109a"/>
　　一以誠意將之所著有補齋集八卷大學疑義等<lb/>
　　書<lb/>
　　于鎰字南金金壇人成化甲午舉人德性端重孝<lb/>
　　友見稱知萬載縣務以德化究心理學著中説<lb/>
　　朱鍚丹徒人任榮府紀善嘗從王心齋艮游潛心<lb/>
　　理學所著語録行世<lb/>
　　王濂字仲清金壇人正德癸酉舉人學於羅文莊<lb/>
　　欽順精研理奥躬行實踐欽順所著困知記屬濂<lb/>
<pb n="KR2k0042_WYG_162-109b"/>
　　序之謁選湖州推官楊文㐮一清稱其清操直節<lb/>
　　從涵養省察中出<lb/>
　　王樵字明逸金壇人臬子嘉靖丁未進士授行人<lb/>
　　遷刑部主事嘗曰士大夫以留心案牘為俗吏文<lb/>
　　墨詩酒為風雅夫飽食官禄受成胥吏謂之風雅<lb/>
　　可乎乃著讀律私箋甚精核萬厯初分巡浙西入<lb/>
　　為尚寳卿轉鴻臚卿疏請勵精聼納急宗社大計<lb/>
　　歴官南京右都御史致仕樵素簡黙至談經學則<lb/>
<pb n="KR2k0042_WYG_162-110a"/>
　　娓娓不倦閉門宴坐樸遫如寒士徒歩里中與負<lb/>
　　擔者讓道無忤容卒諡恭簡所著有周易私錄尚<lb/>
　　書日記春秋輯傳四書紹聞編方麓居士集<lb/>
　　束桓字子威丹陽人以貢士授寧州判州廹洞蠻<lb/>
　　桓身歴其地戒毋剽掠賊既斂戢守將倖功請勦<lb/>
　　桓力爭於督府得罷兵調膠州兩視髙宻即墨篆<lb/>
　　上官例取無礙錢糧桓狀言賦役有成書徴收有<lb/>
　　實冊安所得無礙者雖報可而心銜之卒罷歸與<lb/>
<pb n="KR2k0042_WYG_162-110b"/>
　　丹徒貢生殷士望月為講學㑹以孝悌求仁為本<lb/>
　　敦朴存誠為務學者稱懷玉先生<lb/>
　　于孔兼字元時金壇人湛孫由進士授九江推官<lb/>
　　再陞禮部郎中累疏爭三王并封議得寢又疏救<lb/>
　　考功郎趙南星謫安吉州判尋投劾歸與顧憲成<lb/>
　　髙攀龍講學東林嘗云學在不事空言無求頓悟<lb/>
　　光宗立贈光禄少卿兄文熙官大名兵備副使亦有<lb/>
　　名<lb/>
<pb n="KR2k0042_WYG_162-111a"/>
　　王肯堂字宇泰金壇人都御史樵子萬厯己丑進<lb/>
　　士授檢討仕至福建叅政生平好讀書著述甚富<lb/>
　　於經傳多所發明有論語義府尚書要㫖律例箋<lb/>
　　釋鬱岡齋筆麈尤精醫理著醫科證治準繩等書<lb/>
　　盛行於世工書法輯鬱岡齋法帖數十卷手自鈎<lb/>
　　搨為一時石刻冠<lb/>
　　笪繼良號我箴丹徒人萬厯辛卯鄉舉署寧國府<lb/>
　　教諭作廟祀考禮樂考示諸生又上黌宮六議於<lb/>
<pb n="KR2k0042_WYG_162-111b"/>
　　學使者遷鉛山知縣講易鵞湖書院晉絳州知州<lb/>
　　時議為魏忠賢置祠上林繼良執不可遷判順天<lb/>
　　魏崔惡之以東林邪黨削奪歸懷宗時起户部郎<lb/>
　　中上賦役便民議出知汀州告歸講學天心書院<lb/>
　　有語錄行世著鵝湖讀易十二卷<lb/>
　　潘槐字廷卿金壇人萬厯中貢士任廬州府訓導<lb/>
　　署英山縣篆汰浮糧白寃獄儆刁頑甫四月而頌<lb/>
　　聲大著歸與顧憲成髙攀龍講學於八卦亭<lb/>
<pb n="KR2k0042_WYG_162-112a"/>
　　符應乾字健甫金壇人萬厯丙午鄉舉知零陵著<lb/>
　　惜夫惜馬歌沿途皆咏之陞南康府同知主白鹿<lb/>
　　洞教事與諸生講學著鐸講行世<lb/>
國朝顧言字子訥丹徒人由明經授石埭訓導遷豐縣<lb/>
　　教諭繼陞池州教授辭不赴所至訓諸生先德器<lb/>
　　後文藝著易編合朱纂道學正宗行世<lb/>
　　史岱字東觀金壇貢生選授學正後補禮部司務<lb/>
　　岱敦行績學遵父逸裘遺命建小宗祠立宗法議<lb/>
<pb n="KR2k0042_WYG_162-112b"/>
　　祔祧作小宗志又著五祀考釋菜考補輯孔子家<lb/>
　　語内篇外篇雜篇學山集<lb/>
　　　　淮安府<lb/>
　漢澓中翁東海人善詩書宣帝在民間依倚許廣漢<lb/>
　　兄弟及祖母家史氏從之受學<lb/>
　　衞宏字敬仲東海人與河南鄭興俱好古學從九<lb/>
　　江謝曼卿受毛詩因作詩序又從司徒杜林受古<lb/>
　　文尚書光武以為議郎作漢舊儀四篇以載西京<lb/>
<pb n="KR2k0042_WYG_162-113a"/>
　　雜事又著賦頌七篇皆傳於世<lb/>
　晉陳邵字節良襄賁人郡察孝廉不就以儒學徴入<lb/>
　　為陳留内史遷燕王傅撰周禮評行世泰始中詔<lb/>
　　稱邵清貞潔静博通六經宜在左右以篤儒教可<lb/>
　　為給事中卒於官<lb/>
　宋徐積字仲車山陽人父石以神童舉知羅城縣父<lb/>
　　殁以父名石終身不用石器足不踐石事母至孝<lb/>
　　從胡瑗學應舉入都載母以行登進士第母亡廬<lb/>
<pb n="KR2k0042_WYG_162-113b"/>
　　墓三年雪夜哭墓側不絶音有甘露木連理之瑞<lb/>
　　客從南越來積與論嶺表山川險易鎭戍踈宻如<lb/>
　　指掌客嘆曰不出户知天下徐公是也廷臣薦<lb/>
　　其孝行道義文學宜表其賢乃授楚州教授卒賜<lb/>
　　諡節孝處士<lb/>
國朝岳薦字西來山陽人明季棄諸生篤志汲古博通<lb/>
　　經史久之所得益深所養彌粹事親孝謹家貧薦<lb/>
　　與妻噉糠覈而奉養甘㫖必具有庶弟甫生其生<lb/>
<pb n="KR2k0042_WYG_162-114a"/>
　　母暴亡薦夫婦棄己女而乳之平日指授學者專<lb/>
　　用宋儒程朱之學為準的矩言楷行人皆欽服及<lb/>
　　殁同里劉昌言及長洲汪琬並為作傳<lb/>
　　閻若璩字百詩其先自太原徙山陽若璩淹貫經<lb/>
　　史學博而思精最長於考訂多闡先儒所未發所<lb/>
　　著有尚書疏證四書釋地困學紀聞注又同縣張<lb/>
　　弨字力臣篤學嗜古精於六書一時耆碩皆推服<lb/>
　　之<lb/>
<pb n="KR2k0042_WYG_162-114b"/>
　　　　揚州府<lb/>
　漢徐淑字伯進廣陵人博雅好學隨父愼在京師纘<lb/>
　　孟氏易春秋公羊傳禮記周書舉茂才除渤海令<lb/>
　　遷琅邪都尉<lb/>
　唐曹憲江都人仕隋為祕書學士聚徒教授公卿多<lb/>
　　從游尤邃小學煬帝令與諸儒譔桂苑珠叢規正<lb/>
　　文字又註廣雅藏於祕書唐貞觀中召不至即家<lb/>
　　拜朝散大夫太宗嘗讀書有竒難字輒遣使問憲<lb/>
<pb n="KR2k0042_WYG_162-115a"/>
　　具為音註援驗詳確帝咨賞之卒年百餘嵗<lb/>
　宋王令字逢源眞州人王安石嘗謂曰始得君文獨<lb/>
　　愛君才既而見君衣刓履缺坐而語未嘗及已之<lb/>
　　窮退而詢知君終嵗食不葷不以銖忽妄售於人<lb/>
　　世之自立如君者有幾後居江陰卒所著有論語<lb/>
　　孟子講義廣陵集十卷䝉求一卷<lb/>
　　沈季長字道原眞州人舉進士第累官崇政殿説<lb/>
　　書元豐初帝御邇英殿季長進講周禮稱㫖帝論<lb/>
<pb n="KR2k0042_WYG_162-115b"/>
　　漢武帝學神仙為貪生以固位因言人臣固位天<lb/>
　　下之士能輕爵禄者少季長曰士輕爵禄為士言<lb/>
　　之則可為國言之非福也人主有尊德樂道之心<lb/>
　　士皆以不得爵禄為恥至於言違諌愎士有去志<lb/>
　　始以爵禄為輕帝曰誠如卿言後官至國子監直<lb/>
　　講<lb/>
　　王居正字剛中揚州人熙寧中王安石以新經義<lb/>
　　頒天下居正獨非之十餘年不應舉至宣和三年<lb/>
<pb n="KR2k0042_WYG_162-116a"/>
　　始第進士仕終史舘修撰髙宗初居正次前世聼<lb/>
　　納事為集諌十五卷以開廣上意於上前極論秦<lb/>
　　檜檜諷中丞何鑄劾居正為趙鼎所薦奪職楊時<lb/>
　　嘗出所著三經義辨示居正曰吾舉其端子成吾<lb/>
　　志因著毛詩辨學詩辨學周禮辨學及辨學外集<lb/>
　　等書<lb/>
　　堯允恭字克遜海陵人兩領鄉薦專意經傳尤邃<lb/>
　　於易有詩文二十卷<lb/>
<pb n="KR2k0042_WYG_162-116b"/>
　明石光霽字仲濂泰州人讀書五行俱下洪武中以<lb/>
　　貢授國子學正進博士作春秋鈎𤣥<lb/>
　　王艮字汝止泰州人初授書鄉塾信口談説中理<lb/>
　　解後謁王守仁於豫章踞上坐與語氣凌其上已<lb/>
　　乃執弟子禮學益深造子襞字宗順亦以學鳴<lb/>
　　王棟泰州人艮從弟以嘉靖中歳貢為深州學正<lb/>
　　歴主白鹿洞書院著有一庵㑹語<lb/>
　　沈珠字汝淵江都人中正德丙子鄉試從祭酒湛<lb/>
<pb n="KR2k0042_WYG_162-117a"/>
　　若水遊授永新知縣陞南國子監丞若水徒滿四<lb/>
　　方珠為都講<lb/>
　　林春字子仁泰州人授業於王艮動有繩檢嘉靖<lb/>
　　壬辰㑹試第一授户部主事累遷文選郎中吏部<lb/>
　　故矜崖岸自尊重惟春氣愉色和不以行能先人<lb/>
　　母病假歸就故所讀書處講學母病間補原官時<lb/>
　　紳士講學京師者數十人志行敦實首推春選曹<lb/>
　　多事日夕勤瘁卒槖餘四金不能棺寮友賻助得<lb/>
<pb n="KR2k0042_WYG_162-117b"/>
　　殮<lb/>
　　許繼字從志儀徴人治蔡氏尚書王守仁湛若水<lb/>
　　並推重之巡撫唐龍劉節相繼按部造其廬<lb/>
　　朱永年字仲開儀徴人嘉靖中歳貢授光山知縣<lb/>
　　時世宗寵方士陶仲文官兼大宗伯奉命之興都<lb/>
　　監司臺使者皆先驅迎永年弗往既見又長揖不<lb/>
　　拜仲文大怒劾罷之歸杜門著書有集行世<lb/>
　　周蕙字廷芳泰州人始為蘭州戍卒聽人講大學<lb/>
<pb n="KR2k0042_WYG_162-118a"/>
　　首章有感遂讀書從薛瑄門人段堅李㫤遊研究<lb/>
　　五經學益邃後還泰州幅巾深衣動必由禮州人<lb/>
　　化之稱小泉先生其門人王爵字鍚之亦泰州人<lb/>
　　教人務以誠敬為本官保安州判<lb/>
　　韓貞興化人從王艮子襞游提奬後進來學者數<lb/>
　　百人督學耿定向器重之學者稱樂吾先生<lb/>
　　張懋勲字堯光江都人私淑王守仁所著有二劍<lb/>
　　齋日編及心學正統等書<lb/>
<pb n="KR2k0042_WYG_162-118b"/>
　　何堅字叔節江都人嘉靖庚子舉鄉試授臨江府<lb/>
　　判遷瀋府審理歸以修學著書為事買田射陽為<lb/>
　　溝洫蓄洩以資旱潦如古井田法製器候氣驗律<lb/>
　　聽聲又著漕渠七義當世多採用之<lb/>
　　林之瀚字爾憲儀徴人少而嗜學坐卧處皆書隨<lb/>
　　處體認天理六字以自警萬厯庚子中鄉試累官<lb/>
　　至寧州知州時稱儒吏所著有龍沙㑹語澹臺祠<lb/>
　　證學等編<lb/>
<pb n="KR2k0042_WYG_162-119a"/>
　　劉永澄字静之寳應人敦行孝友究心理學萬厯<lb/>
　　辛丑成進士歴官兵部主事<lb/>
　　孫兆祥髙郵人歳貢生潛心理學著格物論明善<lb/>
　　論天論良知論子臣心鏡等書<lb/>
國朝俞楷字陳芳㤗州人以歳貢充<lb/>
内廷供奉進經學劄子陳時文科舉之弊補天長訓導<lb/>
　　擢華亭教諭著三極易知録俞子書三刻弟梅字師巖<lb/>
　　康熈癸未進士改庶吉士授編修典試山西著有治河方畧<lb/>
<pb n="KR2k0042_WYG_162-119b"/>
　　郭嗣齡字引年江都人為仲父後以孝聞家貧授<lb/>
　　徒積脩脯為兄嫂營喪𦵏研精理學所著神化性<lb/>
　　命通一無二論士林傳之其傳記序説皆具古法<lb/>
　　康熈乙未成進士授松江府教授潔已課士為一<lb/>
　　時廣文之最雍正癸卯同考浙江鄉試其從兄彭<lb/>
　　齡字商山康熈丙午舉人文譽與嗣齡競爽<lb/>
　　　　　徐州府<lb/>
　漢韋孟彭城人為楚元王傅及孫王戊荒滛不道孟作詩<lb/>
<pb n="KR2k0042_WYG_162-120a"/>
　　諷諌後亡去位徙家於鄒自孟至賢五世為鄒魯大儒<lb/>
　　魯賜碭人受詩于申公官至東海太守治民有廉節稱<lb/>
　　嚴彭祖字公子下邳人以春秋公羊専門教授宣帝<lb/>
　　時為博士歴河南東郡太守入為左馮翊遷太子<lb/>
　　太傅廉直不事權貴或勸其少自勉强以取宰相<lb/>
　　彭祖曰凡通經術固當修行先王之道何可委曲<lb/>
　　從俗苟求富貴乎官終太傅<lb/>
　　蔡千秋字少君沛人嘗受榖梁春秋於魯榮廣<lb/>
<pb n="KR2k0042_WYG_162-120b"/>
　　及皓宣公宣帝時為郎召見與公羊家並説帝善<lb/>
　　榖梁説擢千秋為諌大夫給事中<lb/>
　　田王孫碭人受易於丁寛王孫又授施讐孟嘉梁<lb/>
　　丘賀由是易有施孟梁丘之學<lb/>
　　髙相沛人治易亡章句專説隂陽災異自言出於<lb/>
　　丁将軍寛授子康由是易有髙氏學<lb/>
　　施讐字長卿沛人從田王孫受易常謙讓稱學廢<lb/>
　　不教授後以梁丘賀薦拜博士甘露中與五經諸<lb/>
<pb n="KR2k0042_WYG_162-121a"/>
　　儒雜論同異於石渠閣讐授張禹禹授彭城戴崇<lb/>
　　繇是施家有張彭之學<lb/>
　　翼奉字少君下邳人治齊詩好律歴陰陽之占元<lb/>
　　帝時待詔宦者署言事必採究經史窮極隂陽以<lb/>
　　寓法戒論祭天地於雲陽汾陰及諸寢廟不以親<lb/>
　　疏迭毁皆煩費違古制後定迭毁禮徙南北郊皆<lb/>
　　自奉發之以諌大夫終子孫皆以學為儒官<lb/>
　　翟牧字子况沛人與蘭陵白光同受易孟喜為博<lb/>
<pb n="KR2k0042_WYG_162-121b"/>
　　士由是有翟孟白之學<lb/>
　　焦贛字延壽梁人自云嘗從孟喜問易㑹喜死京<lb/>
　　房以為延壽易即孟氏學從之至成帝時劉向考<lb/>
　　易説皆祖田何唯京氏為異由是易有京氏學<lb/>
　　戴崇字子平沛人受易丞相張禹得施讐之傳後<lb/>
　　為九卿<lb/>
　　戴賔沛人平帝時以施氏易授陳留劉昆昆以異<lb/>
　　政顯<lb/>
<pb n="KR2k0042_WYG_162-122a"/>
　　慶普字孝公沛人與大小戴同受禮於后蒼為東<lb/>
　　平太傅普授魯夏侯敬<lb/>
　　橋仁字季卿梁人與同郡楊榮從小戴受禮學仁<lb/>
　　仕為大鴻臚榮仕為琅邪太守由是小戴有橋楊<lb/>
　　之學<lb/>
　　龔舍字君倩通五經以魯詩教授與兄龔勝並著<lb/>
　　名節世謂之楚兩龔舍不願仕以勝薦徴為諌大<lb/>
　　夫病免哀帝時即家拜太山太守之官數月乞骸<lb/>
<pb n="KR2k0042_WYG_162-122b"/>
　　骨王莽居攝中卒<lb/>
　　唐林字子髙受書於長安許商商師周堪得大夏<lb/>
　　侯勝之傳者也商門人四科林列德行後以明經<lb/>
　　飭行顯名於世王莽時上疏諌正有忠直節<lb/>
　　褚少孫沛人事王式問經數篇式謝曰聞之於師<lb/>
　　具是矣自潤色之<lb/>
　　鄧彭祖字子夏沛人受易於五鹿充宗官眞定太<lb/>
　　傅<lb/>
<pb n="KR2k0042_WYG_162-123a"/>
　　陳宣字子興蕭人博學明魯詩光武徴拜諌議大<lb/>
　　夫帝出宣前引行稍遲乘輿欲驅鈎宣御者墮車<lb/>
　　下宣諌曰王者車鳴鸞步佩玉孝文帝却千里馬<lb/>
　　謂朕乘是馬獨先安之願以文帝為法帝納其言<lb/>
　　遂徐行按轡<lb/>
　　申章昌字曼君楚人梁丁姓弟子傳穀梁春秋為<lb/>
　　博士至長沙太傅徒衆尤盛由是穀梁春秋有申<lb/>
　　章氏學<lb/>
<pb n="KR2k0042_WYG_162-123b"/>
　　聞人通漢字子方沛人后倉説禮數萬言號曰后<lb/>
　　氏曲臺記授通漢通漢以太子舍人論石渠至中<lb/>
　　山中尉<lb/>
　三國嚴畯字曼才彭城人善詩書三禮性純直避難<lb/>
　　江東張昭薦為騎都尉魯肅卒呉主以畯代肅畯<lb/>
　　固辭樸素書生不閑軍事諸葛亮深善之所著孝<lb/>
　　經傳潮水論傳世<lb/>
　宋劉顔字子望彭城人好古學不專章句舉進士知<lb/>
<pb n="KR2k0042_WYG_162-124a"/>
　　龍興縣免官家居教授數百人所著有儒術通要<lb/>
　　經濟樞言石介見其書嘆曰恨不在弟子之列子<lb/>
　　庠見宦績<lb/>
　明劉儼字若思蕭人洪武中知慈利縣廉惠並著儼<lb/>
　　好學明經義邑令郝玘為建易安書院聚徒授講<lb/>
　　蕭士悉宗之<lb/>
　　馬津字宗孔徐州人蕙裔孫正德丁丑進士任餘<lb/>
　　干令宸濠反從王守仁征討擢御史抗疏敢言遷<lb/>
<pb n="KR2k0042_WYG_162-124b"/>
　　大理寺丞出為福建提學副使端已帥物秉經貞<lb/>
　　教士皆悦服所撰有克復諸篇<lb/>
　　許詢字問芻蕭人氣體端凝詩書外無他嗜好尤<lb/>
　　精周易尚書每御臯比為弟子説經語如注疏聽<lb/>
　　者競相傳寫丙子罹寇難門人私諡之曰文端先<lb/>
　　生<lb/>
　　　　太倉州<lb/>
　明秦約字文仲太倉人父玉居崇明孝友工詩洪武<lb/>
<pb n="KR2k0042_WYG_162-125a"/>
　　初約應廷試愼獨箴拜禮部侍郎以母老辭歸再<lb/>
　　徴詣京師上書言事上悦以約年老難劇任授溧<lb/>
　　陽教諭御史練則成等薦之稱為宿學遺老云<lb/>
　　陸釴字鼎儀太倉人天順癸未㑹元為東宮侍讀<lb/>
　　亶心敷納禮度莊雅憲宗每屬目焉以疾乞歸釴<lb/>
　　潔清有志操學問淹洽文章完愼病亟猶自以東<lb/>
　　宮舊人具遺章言事其不忘家國如此<lb/>
　　趙中行字子與嘉定人嘉靖癸夘舉於鄉好學厲<lb/>
<pb n="KR2k0042_WYG_162-125b"/>
　　志節以經綸自負時邑有倭警中行為畫守禦之<lb/>
　　法邑人賴之上公車不第有故人重其才薦於嚴<lb/>
　　相嵩擬授臨清州守中行夜促裝南還其進退不<lb/>
　　茍如此<lb/>
　　張采字受先太倉人崇禎戊辰進士少與張溥同<lb/>
　　讀書七録齋中以六經史漢倡明古學時號婁東<lb/>
　　二張通籍後集鄉老自誓毋使宗黨子弟奴僕勢<lb/>
　　凌鄉里渝約者共斥之風俗一變令臨川移疾歸<lb/>
<pb n="KR2k0042_WYG_162-126a"/>
　　益潛心濂閩之學溥性寛博愛而采嚴喜甄别可<lb/>
　　否故銜采者多所著有知畏堂集<lb/>
　　張溥字天如太倉人崇禎辛未進士選庶吉士乞<lb/>
　　假歸益讀書倡古學曰復社學者歸之以不及門<lb/>
　　為恥時有以婁東社黨中溥者事下巡撫都御史<lb/>
　　提學倪元珙言諸生誦服聖賢聚徒講習無可罪<lb/>
　　者㑹溥病卒而張采疏辨事乃已後以御史給事<lb/>
　　中交章言溥砥行力學表章六經請徴遺籍備乙<lb/>
<pb n="KR2k0042_WYG_162-126b"/>
　　覽奉㫖呈進<lb/>
　　黄淳耀字藴生嘉定人崇禎癸未進士少即以聖<lb/>
　　賢自期著自監錄知過錄後為日厯晝之所為夜<lb/>
　　必書之晚而造詣益深詩古文悉軌先正原本六<lb/>
　　經緼袍糲食不茍取一錢嘗白一人寃其人欲餽<lb/>
　　之五十金而不敢言乃納諸書笥經數日檢出大<lb/>
　　駭還之嘉定破從容入僧舍與弟淵耀相對縊死<lb/>
　　淵耀字偉恭諸生好學敦行如其兄<lb/>
<pb n="KR2k0042_WYG_162-127a"/>
國朝陳瑚字言夏太倉人崇禎壬午舉人少通五經求<lb/>
　　實學鼎革後與其門弟子磨礲名行䃚礪經術粹<lb/>
　　然為居敬窮理工夫著有聖學入門四書講義求<lb/>
　　道録切已録等書<lb/>
　　王御字聖乘太倉人明季以舉人令房山力懇上<lb/>
　　官疏除瘠田浮賦房民得甦引疾歸杜門却掃尋<lb/>
　　繹遺經以倡明絶學為己任請業者必告以立心<lb/>
　　為己涵養性情之實著有證我箋先賢學記等<lb/>
<pb n="KR2k0042_WYG_162-127b"/>
　　書<lb/>
　　陸元輔字翼王嘉定人少師黄淳耀以敦篤之姿<lb/>
　　精微之學稱之自早年以存誠主敬自勵至老不<lb/>
　　倦其學博極羣書而要歸於六經士大夫相語往<lb/>
　　往稱陸先生不舉其字也康熙十七年有以博學<lb/>
　　鴻儒薦者元輔雅不欲違素志以不入格罷歸所<lb/>
　　著有十三經註疏類抄續經籍考<lb/>
　　陸世儀字道威太倉人少穎悟尤究心先儒語錄<lb/>
<pb n="KR2k0042_WYG_162-128a"/>
　　及經濟諸書順治間督學張能麟聘輯儒宗理要<lb/>
　　後嘗講學於鍚山東林書院説易於毘陵大儒祠<lb/>
　　受業者數百人著有思辨錄論學酬答康熙五十<lb/>
　　年巡撫張伯行刻其集稱為吾道干城<lb/>
　　周象明字懸著太倉人康熙壬子舉人性行端潔<lb/>
　　臺司延請講學象明正容就席為説洪範九疇大<lb/>
　　㫖及先賢敬一箴精切詳明一時父老子弟莫不<lb/>
　　拱聽著有七經同異錄尚友編事物考辨蘇松田<lb/>
<pb n="KR2k0042_WYG_162-128b"/>
　　賦備考共數百卷没後門人春秋祀之<lb/>
　　　　海州<lb/>
　隋包愷字和樂東海人兄愉明五經愷悉傳其業從<lb/>
　　王仲通受史記漢書尤稱精究學漢書者宗之教<lb/>
　　授嘗數千人大業中為國子助教卒<lb/>
　<lb/>
　<lb/>
　江南通志卷一百六十三<lb/>
</p>
<p>
</p>
  </div>
</body>
</text>
</TEI>