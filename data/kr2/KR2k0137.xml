<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>大唐西域記卷一</head> <lb/>
    <p>
<pb n="KR2k0137_WYG_001-1a"/>
欽定四庫全書<lb/>
　大唐西域記卷一<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辯機　撰<lb/>
三十四國<lb/>
　　阿耆尼國　　　　　屈支國<lb/>
　　䟦禄迦國　　　　　笯<hi>奴故反</hi>赤建國<lb/>
　　赭時國　　　　　　㤄<hi>敷廢反</hi>捍國<lb/>
<pb n="KR2k0137_WYG_001-1b"/>
　　窣<hi>蘇沒反</hi>堵利瑟那國　颯秣建國<lb/>
　　弭秣賀國　　　　　劫布呾那國<lb/>
　　屈霜<hi>去聲</hi>你迦國　　　喝捍國<lb/>
　　捕喝國　　　　　　伐地國<lb/>
　　貨利習彌伽國　　　羯霜<hi>去聲</hi>那國<lb/>
　　呾蜜國　　　　　　赤鄂衍那國<lb/>
　　忽露摩國　　　　　愉<hi>色俱反</hi>漫國<lb/>
　　鞠和衍那國　　　　鑊沙國<lb/>
<pb n="KR2k0137_WYG_001-2a"/>
　　珂咄羅國　　　　　拘謎<hi>莫閉反</hi>陀國<lb/>
　　縳伽浪國　　　　　紇露悉泯健國<lb/>
　　忽懔國　　　　　　縳喝國<lb/>
　　銳秣陀國　　　　　胡寔健國<lb/>
　　呾刺健國　　　　　揭職國<lb/>
　　梵衍那國　　　　　迦畢試國<lb/>
歴選皇猷遐觀帝録庖羲出震之初軒轅垂衣之始所<lb/>
以司牧黎元所以疆畫分野暨乎唐堯之受天運光格<lb/>
<pb n="KR2k0137_WYG_001-2b"/>
四表虞舜之納地圖徳流九土自兹已降空傳書事之<lb/>
册逖聼前修徒聞記言之史豈若時逢有道運屬無為<lb/>
者歟我大唐御極則天乗時握紀一六合而光宅四三<lb/>
皇而照臨𤣥化滂流祥風遐扇同乾坤之覆載齊風雨<lb/>
之鼓潤與夫東夷入貢西戎即叙創業垂統撥亂反正<lb/>
固以跨越前王囊括先代同文共軌至治神功非載記<lb/>
無以賛大猷非昭宣何以光盛業𤣥奘輒隨遊至舉其<lb/>
風土雖未考方辨俗信已越五踰三含生之疇咸被凱<lb/>
<pb n="KR2k0137_WYG_001-3a"/>
澤能言之類莫不稱功越自天府暨諸天竺幽荒異俗<lb/>
絶域安邦咸承正朔俱霑聲教賛武功之績諷成口實<lb/>
美文德之盛鬱為稱首詳觀載籍所未嘗聞緬惟圖諜<lb/>
誠無與二不有所叙何記化洽今據聞見於是載述然<lb/>
則索訶世界<hi>舊曰娑婆世界又曰娑訶世界皆訛</hi>三千大千國土為一佛<lb/>
之化攝也今一日月所照臨四天下者據三千大千世<lb/>
界之中諸佛世尊皆此垂化現生現滅導聖導凡蘇迷<lb/>
盧山<hi>唐言妙髙山舊曰須彌又曰須彌婁皆訛畧</hi>四寳合成在大海中據金<lb/>
<pb n="KR2k0137_WYG_001-3b"/>
輪上日月之所廻薄諸天之所遊舍七山七海環峙環<lb/>
列山間海水具八功徳七金山外乃鹹海也海中可居<lb/>
者大畧有四洲焉東毗提訶洲<hi>舊曰弗婆提又曰弗于逮訛</hi>南贍部<lb/>
洲<hi>舊曰閻浮提洲又曰剡浮洲訛也</hi>西瞿陀尼洲<hi>舊曰瞿耶尼又曰劬伽尼訛</hi>北拘<lb/>
盧洲<hi>舊曰鬱單越又曰鳩摟訛</hi>金輪王乃化被四天下銀輪王則政<lb/>
隔北拘盧銅輪王除北拘盧及西瞿陀尼鐵輪王則唯<lb/>
贍部洲夫輪王者將即大位隨福所感有大輪寳浮空<lb/>
来應感有金銀銅鐵之異境乃四三二一之差因其先<lb/>
<pb n="KR2k0137_WYG_001-4a"/>
瑞即以為號則贍部洲之中地者阿那婆荅多池也<hi>唐言</hi>
<hi>無熱惱舊曰阿耨逹池訛</hi>在香山之南大雪山之北周八百里矣金<lb/>
銀瑠璃頗胝飾其岸焉金沙彌漫清波皎鏡大地菩薩<lb/>
以願力故化為龍王於中潜宅出清泠水給贍部洲是<lb/>
以池東面銀牛口流出殑伽河<hi>殑巨升反舊曰恒河又曰恒伽訛也</hi>繞池<lb/>
一匝入東南海池南面金象口流出信度河<hi>舊曰辛頭河訛</hi>繞<lb/>
池一匝入西南海池西面瑠璃馬口流出縳蒭河<hi>舊曰博义</hi>
<hi>河訛</hi>繞池一匝入西北海池北面頗胝師子口流出徙多<lb/>
<pb n="KR2k0137_WYG_001-4b"/>
河<hi>舊曰私陀河訛</hi>繞池一匝入東北海或曰潜流地下出積石<lb/>
山即徙多河之流為中國之河源云<lb/>
時無輪王應運贍部洲地有四主焉南象主則暑濕宜<lb/>
象西寳主乃臨海盈寳北馬主寒勁宜馬東人主和暢<lb/>
多人故象主之國躁烈篤學特閑異術服則横巾右袒<lb/>
首則中髻四垂族類邑居室宇重閣寳主之鄉無禮義<lb/>
重財賄短製左衽斷髪長髭有城郭之居務殖貨之利<lb/>
馬主之俗天資獷暴情忍殺戮毳帳穹廬鳥居逐牧人<lb/>
<pb n="KR2k0137_WYG_001-5a"/>
主之地風俗機慧仁義昭明冠帶右衽車服有序安土<lb/>
重遷務資有類三主之俗東方為上其居室則東闢其<lb/>
户旦日則東向以拜人主之地南面為尊方俗殊風斯<lb/>
其大槩至於君臣上下之禮憲章文軌之儀人主之地<lb/>
無以加也清心釋累之訓出離生死之敎象主之國其<lb/>
理優矣斯皆著之經誥聞諸土俗博觀今古詳考見聞<lb/>
然則佛興西方法流東國通譯音訛方言語謬音訛則<lb/>
義失語謬則理乖故曰必也正名乎貴無乖謬矣<lb/>
<pb n="KR2k0137_WYG_001-5b"/>
夫人有剛柔異性言音不同斯則繋風土之氣亦習俗<lb/>
之致也若其山川物産之異風俗性類之差則人主之<lb/>
地國史詳焉馬主之俗寳主之鄉史誥備載可略言矣<lb/>
至於象主之國前古未詳或書地多暑濕或載俗好仁<lb/>
慈頗存方志莫能詳舉豈道有行藏之致固世有推移<lb/>
之運矣是知候律以歸化飲澤而来賔越重險而欵玉<lb/>
門貢方奇而拜絳闕者盖難得而言焉由是之故訪道<lb/>
逺遊請益之隙存記風土黒嶺已来莫非蕃俗雖戍人<lb/>
<pb n="KR2k0137_WYG_001-6a"/>
同貫而族類羣分畫界封疆大率土著建城郭務田畜<lb/>
性重財賄俗輕仁義嫁娶無禮尊卑無次婦言是用男<lb/>
位居下死則焚骸䘮期無數𠢐面截耳斷髪裂裳屠殺<lb/>
羣畜祀祭幽魂吉乃素服凶則皂衣同風類俗畧舉條<lb/>
貫異政殊制隨地别叙印度風俗語在後記出髙昌故<lb/>
地自近者始曰阿耆尼國<hi>舊曰烏耆</hi>
阿耆尼國東西六百餘里南北四百餘里國大都城周<lb/>
六七里四面據山道險易守泉流交帶引水為田土宜<lb/>
<pb n="KR2k0137_WYG_001-6b"/>
糜黍宿麥香棗蒲萄梨柰諸果氣序和暢風俗質直文<lb/>
字取則印度微有增損服飾氈毼㫁髪無巾貨用金錢<lb/>
銀錢小銅錢王其國人也勇而寡畧好自稱伐國無綱<lb/>
紀法不整肅伽藍十餘所僧徒二千餘人習學小乗敎<lb/>
説一切有部經敎律儀既遵印度諸習學者即其文而<lb/>
翫之戒行律儀潔清勤勵然食雜三淨滯於漸敎矣從<lb/>
此西南行二百餘里踰一小山越二大河西得平川行<lb/>
七百餘里至屈<hi>居勿反</hi>支國<hi>舊曰龜兹</hi>
<pb n="KR2k0137_WYG_001-7a"/>
屈支國東西千餘里南北六百餘里國大都城周十七<lb/>
八里宜糜麥有粳稲出蒲萄石榴多梨柰桃杏土産黄<lb/>
金銅鐵鈆錫氣序和風俗質文字取則印度粗有改變<lb/>
管絃伎樂特善諸國服飾錦毼㫁髪巾㡌貨用金銀錢<lb/>
小銅錢王屈支種也智謀寡昧迫於强臣其俗生子以<lb/>
木押頭欲其匾□也伽藍百餘所僧徒五千餘人習學<lb/>
小乗敎説一切有部經教律儀取則印度其習讀者即<lb/>
本文矣尚拘漸敎食雜三淨潔清耽翫人以功競國東<lb/>
<pb n="KR2k0137_WYG_001-7b"/>
境城北天祠前有大龍池諸龍易形交合牝馬遂生龍<lb/>
駒𢤱悷難馭龍駒之子方乃馴駕所以此國多出善馬<lb/>
聞諸先志曰近代有王號曰金花政敎明察感龍馭乗<lb/>
王欲終沒鞭觸其耳因即潜隐以至于今城中無井取<lb/>
汲池水龍變為人與諸婦㑹生子驍勇走及奔馬如是<lb/>
漸染人皆龍種恃力作威不恭王命王乃引搆突厥殺<lb/>
此城人少長俱戮畧無噍類城今荒蕪人煙㫁絶荒城<lb/>
北四十餘里接山阿隔一河水有二伽藍同名昭怙釐<lb/>
<pb n="KR2k0137_WYG_001-8a"/>
而東西隨稱佛像莊飾殆越人工僧徒清肅誠為勤勵<lb/>
東昭怙釐佛堂中有玉石面廣二尺餘色帶黄白狀如<lb/>
海蛤其上有佛足履之跡長尺有八寸廣餘八寸矣或<lb/>
有齋日照燭光明大城西門外路左右各有立佛像髙<lb/>
九十餘尺於此像前建五年一大㑹處每嵗秋分數十<lb/>
日間舉國僧徒皆来㑹集上自君王下至士庶損廢俗<lb/>
務奉持齋戒受經聴法竭日㤀疲諸僧伽藍莊嚴佛像<lb/>
瑩以珍寳飾之錦綺載諸輦輿謂之行像動以千數雲<lb/>
<pb n="KR2k0137_WYG_001-8b"/>
集㑹所常以月十五日晦日國王大臣謀議國事訪及<lb/>
髙僧然後宣布㑹場西北渡河至阿奢理貳伽藍<hi>唐言奇特</hi>
庭宇顯敞佛像工飾僧徒肅穆精勤匪怠並是耆艾宿<lb/>
徳博學高才逺方俊彦慕義至止國王大臣士庶豪右<lb/>
四事供養久而彌敬聞諸先志曰昔此國先王崇敬三<lb/>
寳將欲遊方觀禮聖迹乃命母弟攝知留事其弟受命<lb/>
竊自割勢防未萌也封之金函持以上王王曰斯何謂<lb/>
也對曰廻駕之日乃可開發即付執事隨軍掌䕶王之<lb/>
<pb n="KR2k0137_WYG_001-9a"/>
還也果有搆禍者曰王令監國婬亂中宫王聞震怒欲<lb/>
置嚴刑弟曰不敢逃責願開金函王遂發而視之乃㫁<lb/>
勢也曰斯何異物欲何發明對曰王昔遊方命知留事<lb/>
懼有䜛禍割勢自明今果有徴願垂照覽王深敬異情<lb/>
愛弥隆出入後庭無所禁礙王弟於後行遇一夫權五<lb/>
百牛欲事刑腐見而惟念引類增懐我今形虧豈非宿<lb/>
業即以財寳贖此羣牛以慈善力男形漸具以形具故<lb/>
遂不入宫王怪而問之乃陳其始末王以為奇特也遂<lb/>
<pb n="KR2k0137_WYG_001-9b"/>
建伽藍式旌美迹傳芳後葉從此西行六百餘里經小<lb/>
沙磧至跋禄迦國<hi>舊謂始墨又曰函墨</hi>
跋禄迦國東西六百餘里南北三百餘里國大都城周<lb/>
五六里土宜氣序人性風俗文字法則同屈支國語言<lb/>
少異細氈細毼隣國所重伽藍數十所僧徒千餘人習<lb/>
學小乘教説一切有部國西北行三百餘里度石磧至<lb/>
凌山此則葱嶺北原水多東流矣山谷積雪春夏含凍<lb/>
雖時消泮尋復結冰經途險阻寒風慘烈多暴龍難陵<lb/>
<pb n="KR2k0137_WYG_001-10a"/>
犯行人由此路者不得赭衣持瓠大聲呌㣲有違犯災<lb/>
禍目覩暴風奮發飛沙雨石遇者䘮没難以全生山行<lb/>
四百餘里至大清池<hi>或名熱海又謂鹹海</hi>周千餘里東西長南北<lb/>
狭四面負山衆流交湊色帶青黑味兼鹹苦洪濤浩汗<lb/>
驚波汩㴔龍魚雜處靈怪閒起所以徃来行旅禱以祈<lb/>
福水族雖多莫敢漁捕清池西北行五百餘里至素葉<lb/>
水城城周六七里諸國商人雜居也土宜糜麥蒲萄林<lb/>
樹稀踈氣序風寒人衣氈毼素葉已西數十孤城城皆<lb/>
<pb n="KR2k0137_WYG_001-10b"/>
立長雖不相禀命然皆役屬突厥自素葉水城至羯霜<lb/>
那國地名窣利人亦謂焉文字語言即隨稱矣字源簡<lb/>
略本二十餘言轉而相生其流浸廣粗有書記竪讀其<lb/>
文遞相傳授師資無替服氈毼衣皮㲲裳服褊急齊髮<lb/>
露頂或揔剪剃繒綵絡頟形容偉大志性恇怯風俗澆<lb/>
訛多行詭詐大抵貪求父子計利財多為貴良賤無差<lb/>
雖富巨萬服食麄弊力田逐利者雜半矣<lb/>
素葉城西行四百餘里至千泉千泉者地方二百餘里<lb/>
<pb n="KR2k0137_WYG_001-11a"/>
南面雪山三垂平陸水土沃潤林樹扶疎暮春之月雜<lb/>
花若綺泉池千所故以名焉突厥可汗每来避暑中有<lb/>
羣鹿多飾鈴鐶馴狎於人不甚驚走可汗愛賞下命羣<lb/>
屬敢加殺害有誅無赦故此羣鹿得終其夀<lb/>
千泉西行百四五十里至呾邏私城城周八九里諸國<lb/>
商人雜居也土宜氣序大同素葉南行十餘里有小孤<lb/>
城三百餘户本中國人也昔為突厥所掠後遂鳩集同<lb/>
國共保此城於中宅居衣服去就遂同突厥言辭儀範<lb/>
<pb n="KR2k0137_WYG_001-11b"/>
猶存本國從此西南行二百餘里至白水城城周六七<lb/>
里土地所産風氣所宜逾勝呾邏私西南行二百餘里<lb/>
至恭御城城周五六里原隰膏腴樹林蓊鬱從此南行<lb/>
四五十里至笯<hi>奴故反</hi>赤建國<lb/>
笯赤建國周千餘里地沃壤備稼穡草木鬱茂花果繁<lb/>
盛多蒲萄亦所貴也城邑百數各别君長進止徃来不<lb/>
相禀命雖則畫野區分揔稱笯赤建國從此西行二百<lb/>
餘里至赭時國<hi>唐言石國</hi>
<pb n="KR2k0137_WYG_001-12a"/>
赭時國周千餘里西臨葉河東西狭南北長土宜氣序<lb/>
同笯赤建國城邑數十各别君長既無揔主役屬突厥<lb/>
從此東南千餘里至㤄<hi>敷廢反</hi>捍國<lb/>
㤄捍國周四千餘里山周四境土地膏腴稼穡滋盛多<lb/>
花果宜羊馬氣序風寒人性剛勇語異諸國形貌醜弊<lb/>
自數十年無大君長酋豪力競不相賔伏依川據險畫<lb/>
野分都從此西行千餘里至窣堵利瑟那國<lb/>
窣堵利瑟那國周千四五百里東臨葉河葉河出葱嶺<lb/>
<pb n="KR2k0137_WYG_001-12b"/>
北原西北而流浩汗渾濁汩㴔漂急土宜風俗同赭時<lb/>
國自有王附突厥從此西北入大沙磧絶無水草途路<lb/>
彌漫疆境難測望大山尋遺骨以知所指以記經途行<lb/>
五百餘里至颯秣建國<hi>唐言康國</hi>
颯秣建國周千六七百里東西長南北狭國大都城周<lb/>
二十餘里極險固多居人異方寳貨多聚此國土地沃<lb/>
壤稼穡備植林樹蓊鬱花果滋茂多出善馬機巧之伎<lb/>
特工諸國氣序和暢風俗猛烈凡諸蕃國此為其中進<lb/>
<pb n="KR2k0137_WYG_001-13a"/>
止威儀近逺取則其王豪勇隣國承命兵馬强盛多是<lb/>
赭羯赭羯之人其性勇烈視死如歸戰無前敵從此東<lb/>
南至弭秣賀國<hi>唐言米國</hi>
弭秣賀國周四五百里據川中東西狭南北長土宜風<lb/>
俗同颯秣建國從此北至劫布呾那國<hi>唐言曹國</hi>
劫布呾那國周千四五百里東西長南北狭土宜風俗<lb/>
同颯秣建國從此國西行三百餘里至屈<hi>居勿反</hi>霜<hi>去聲</hi>你<lb/>
迦國<hi>唐言何國</hi>
<pb n="KR2k0137_WYG_001-13b"/>
屈霜你迦國周千四五百里東西狭南北長土宜風俗<lb/>
同颯秣建國從此國西二百餘里至喝捍國<hi>唐言東安國</hi>
喝捍國周千餘里土宜風俗同颯秣建國從此國西四<lb/>
百餘里至捕喝國<hi>唐言中安國</hi>
捕喝國周千六七百里東西長南北狹土宜風俗同颯<lb/>
秣建國從此國西四百餘里至伐地國<hi>唐言西安國</hi>
伐地國周四百餘里土宜風俗同颯秣建國從此西南<lb/>
五百餘里至貨利習彌伽國<lb/>
<pb n="KR2k0137_WYG_001-14a"/>
貨利習彌伽國順縳芻河兩岸東西二三十里南北五<lb/>
百餘里土宜風俗同伐地國語言少異從颯秣建國西<lb/>
南行三百餘里至羯霜<hi>去聲</hi>那國<hi>唐言史國</hi>
羯霜那國周千四五百里土宜風俗同颯秣建國從此<lb/>
西南行二百餘里入山山路崎嶇谿徑危險既絶人里<lb/>
又少草木東南山行三百餘里入鐵門鐵門者左右帶<lb/>
山山極峭峻雖有狹徑加之險阻兩旁石壁其色如鐵<lb/>
既設門扉又以鐵錮多有鐵鈴懸諸户扇因其險固遂<lb/>
<pb n="KR2k0137_WYG_001-14b"/>
以為名出鐵門至覩貨邏國<hi>舊曰吐火羅國訛也</hi>其地南北千餘<lb/>
里東西三千餘里東阨葱嶺西接波剌斯南大雪山北<lb/>
據鐵門縳芻大河中境西流自數百年王族絶嗣酋豪<lb/>
力競各擅君長依川據險分為二十七國雖畫野區分<lb/>
揔役屬突厥氣序既温疾疫亦衆冬末春初霖雨相繼<lb/>
故此境已南濫波已北其國風土並多温疾而諸僧徒<lb/>
以十二月十六日入安居三月十五日觧安居斯乃據<lb/>
其多雨亦是設敎隨時也其俗則志性恇怯容貎鄙陋<lb/>
<pb n="KR2k0137_WYG_001-15a"/>
粗知信義不甚欺詐語言去就稍異諸國字源二十五<lb/>
言轉而相生用之備物書以横讀自左向右文記漸多<lb/>
逾廣窣利多衣㲲少服毼貨用金銀等錢模樣異諸國<lb/>
順縳芻河北下流至呾蜜國<lb/>
呾蜜國東西六百餘里南北四百餘里國大都城周二<lb/>
十餘里東西長南北狹伽藍十餘所僧徒千餘人諸窣<lb/>
堵波<hi>所謂浮圖也又曰鍮婆又曰塔婆又曰私鍮簸又曰藪斗波皆訛也</hi>及佛尊像多神<lb/>
異有靈鑒東至赤鄂衍那國<lb/>
<pb n="KR2k0137_WYG_001-15b"/>
赤鄂衍那國東西四百餘里南北五百餘里國大都城<lb/>
周十餘里伽藍五所僧徒尠少東至忽露摩國<lb/>
忽露摩國東西百餘里南北三百餘里國大都城周十餘里<lb/>
其王奚素突厥也伽藍二所僧徒百餘人東至愉<hi>朔俱反</hi>漫國<lb/>
愉漫國東西四百餘里南北百餘里國大都城周十六七里<lb/>
其王奚素突厥也伽藍二所僧徒寡少西南臨縳芻河至鞠<lb/>
和衍那國東西二百餘里南北三百餘里國大都城周十餘<lb/>
里伽藍三所僧徒百餘人東至鑊沙國<lb/>
<pb n="KR2k0137_WYG_001-16a"/>
鑊沙國東西三百餘里南北五百餘里國大都城周十六七<lb/>
里東至珂咄羅國<lb/>
珂咄羅國東西千餘里南北千餘里國大都城周二十餘里<lb/>
東接蔥嶺至拘謎<hi>莫閉反</hi>陀國<lb/>
拘謎陀國東西二千餘里南北二百餘里據大蔥嶺中國大<lb/>
都城周二十餘里西南隣縳芻河南接尸棄尼國南渡縳芻<lb/>
河至逹摩悉鐵帝國鉢鐸創那國淫薄健國屈浪拏國呬<hi>大利</hi>
<hi>反</hi>摩呾羅國鉢利曷國訖栗瑟摩國曷邏胡國阿利尼國瞢<lb/>
<pb n="KR2k0137_WYG_001-16b"/>
健國自活國東南至濶悉多國安呾邏縳國事在迴記活國<lb/>
西南至縳伽浪國<lb/>
縳伽浪國東西五十餘里南北二百餘里國大都城周十餘<lb/>
里南至紇露悉泯健國<lb/>
紇露悉泯健國周千餘里國大都城周十四五里西北至忽懔國<lb/>
忽懔國周八百餘里國大都城周五六里伽藍十餘所僧<lb/>
徒五百餘人西至縳喝國<lb/>
縳喝國東西八百餘里南北四百餘里北臨縳芻河國<lb/>
<pb n="KR2k0137_WYG_001-17a"/>
大都城周二十餘里人皆謂之小王舍城也其城雖固<lb/>
居人甚少土地所産物類尤多水陸諸花難以備舉伽<lb/>
藍百有餘所僧徒三千餘人普皆習學小乗法教城外<lb/>
西南有納縳<hi>唐言新</hi>
僧伽藍此國先王之所建也大雪山北作論諸師唯此<lb/>
伽藍美業不替其佛像則營以名珍堂宇乃飾之奇寳<lb/>
故諸國君長利之以攻劫此伽藍素有毗沙門天像靈<lb/>
鑒可恃𠖇加守衛近突厥葉護可汗子肆葉護可汗傾<lb/>
<pb n="KR2k0137_WYG_001-17b"/>
其部落率其戎旅奄襲伽藍欲圖珍寳去此不逺屯軍<lb/>
野次其夜夢見毗沙門天曰汝有何力敢壊伽藍因以<lb/>
長㦸貫徹胷背可汗驚寤便苦心痛遂告羣屬所夢咎<lb/>
徴馳請衆僧方伸懴謝未及返命已從殞没伽藍内南<lb/>
佛堂中有佛澡罐量可斗餘雜色炫燿金石難名又有<lb/>
佛牙其長寸餘廣八九分色黄白質光淨又有佛掃箒<lb/>
迦奢草作也長餘二尺圍可七寸其把以雜寳飾之凡<lb/>
此三物每至六齋法俗咸會陳設供養至誠所感或放<lb/>
<pb n="KR2k0137_WYG_001-18a"/>
光明<lb/>
伽藍北有窣堵波髙二百餘尺金剛埿塗衆寳厠飾中<lb/>
有舍利時燭靈光<lb/>
伽藍西南有一精廬建立已来多歴年所逺方輻湊髙<lb/>
才類聚證四果者難以詳舉故諸羅漢將入湼槃示現<lb/>
神通衆所知識乃有建立諸窣堵波基址相隣數百餘<lb/>
矣雖證聖果終無神變盖亦千計不樹封記今僧徒百<lb/>
餘人夙夜匪懈凡聖難測大城西北五十餘里至提謂<lb/>
<pb n="KR2k0137_WYG_001-18b"/>
城城北四十餘里有波利城城中各有一窣堵波髙餘<lb/>
三丈昔者如来初證佛果趣菩提樹方詣鹿園時二長<lb/>
者遇彼威光隨其行路之資遂獻麨蜜世尊為説人天<lb/>
之福最初得聞五戒十善也既聞法誨請所供養如来<lb/>
遂授其髪爪焉二長者將還本國請禮敬之儀式如来<lb/>
以僧伽胝<hi>舊曰僧伽梨訛</hi>方㲲布下次下鬱多羅僧次僧却崎<lb/>
<hi>舊曰僧祗支訛</hi>又覆鉢竪錫杖如是次第為窣堵波二人承命<lb/>
各還其城擬儀聖㫖式修崇建斯則釋迦法中最初窣<lb/>
<pb n="KR2k0137_WYG_001-19a"/>
堵波也城西七十餘里有窣堵波高餘二丈昔迦葉波<lb/>
佛時之所建也從大城西南入雪山阿至銳秣陀國<lb/>
銳秣陀國東西五六十里南北百餘里國大都城周十<lb/>
餘里西南至胡實健國<lb/>
胡實健國東西五百餘里南北千餘里國大都城周二<lb/>
十餘里多山川出善馬西北至呾剌健國<lb/>
呾剌健國東西五百餘里南北五六十里國大都城周<lb/>
十餘里西接波剌斯國界從縳喝國南行百餘里至揭<lb/>
<pb n="KR2k0137_WYG_001-19b"/>
職國<lb/>
揭職國東西五百餘里南北三百餘里國大都城周四<lb/>
五里土地磽确陵阜連屬少花果多菽麥氣序寒烈風<lb/>
俗剛猛伽藍十餘所僧徒三百餘人並學小乗敎說一<lb/>
切有部東南入大雪山山谷髙深峯巖危險風雪相繼<lb/>
盛夏含凍積雪彌谷谿徑難渉山神鬼魅暴縱妖祟羣<lb/>
盗横行殺害為務行六百餘里出覩貨邏國境至梵衍<lb/>
那國<lb/>
<pb n="KR2k0137_WYG_001-20a"/>
梵衍那國東西二千餘里南北三百餘里在雪山中也<lb/>
人依山谷逐勢邑居國大都城據崖跨谷長六七里北<lb/>
背髙巖有宿麥少花果宜畜牧多羊馬氣序寒烈風俗<lb/>
剛獷多衣皮毼亦其所宜文字風敎貨幣之用同覩貨<lb/>
邏國語言少異儀貎大同淳信之心特甚隣國上自三<lb/>
寳下至百神莫不輸誠竭心宗敬商估徃来者天神現<lb/>
徴祥示祟變求福徳伽藍數十所僧徒數千人宗學小<lb/>
乗説出世部王城東北山阿有立佛石像髙百四五十<lb/>
<pb n="KR2k0137_WYG_001-20b"/>
尺金色晃耀寳飾煥爛東有伽藍此國先王之所建也<lb/>
伽藍東有鍮石釋迦佛立像髙百餘尺分身别鑄揔合<lb/>
成立城東十二三里伽藍中有佛入湼槃卧像長千餘<lb/>
尺其王每此設無遮大㑹上自妻子下至國珍府庫既<lb/>
傾復以身施羣官僚佐就僧酬贖若此者以為所務矣<lb/>
卧像伽藍東南行二百餘里度大雪山東至小川澤泉<lb/>
池澄鏡林樹青葱有僧伽藍中有佛齒及劫初時獨覺<lb/>
齒長五寸餘廣減四寸復有金輪王齒長三寸廣二寸<lb/>
<pb n="KR2k0137_WYG_001-21a"/>
商諾迦縳娑<hi>舊曰商那和修訛也</hi>大阿羅漢所持鐵鉢量可八九<lb/>
升凡三賢聖遺物並以黄金緘封又有商諾迦縳娑九<lb/>
條僧伽胝衣絳赤色設諾迦草皮之所績成也商諾迦<lb/>
縳娑者阿難弟子也在先身中以設諾迦草衣於解安<lb/>
居日持施衆僧承兹福力於五百身中隂生隂恒服此<lb/>
衣以最後身從胎俱出身既漸長衣亦隨廣及阿難之<lb/>
度出家也其衣變為法服及受具戒更變為九條僧伽<lb/>
胝將證寂滅入邊際定發智願力留此袈裟盡釋迦遺<lb/>
<pb n="KR2k0137_WYG_001-21b"/>
法法盡之後方乃變壊今已少損信有徴矣從此東行<lb/>
入雪山踰越黒嶺至迦畢試國<lb/>
迦畢試國周四千餘里北背雪山三垂黒嶺國大都城<lb/>
周十餘里宜榖麥多果木出善馬鬱金香異方奇貨多<lb/>
聚此國氣序風寒人性暴獷言辭鄙媟婚姻雜亂文字<lb/>
大同覩貨邏國習俗語言風敎頗異服用毛㲲衣兼皮<lb/>
褐貨用金錢銀錢及小銅錢規矩模様異於諸國王刹<lb/>
利種也有智畧性勇烈威懾隣境綂十餘國愛育百姓<lb/>
<pb n="KR2k0137_WYG_001-22a"/>
敬崇三寳嵗造丈八尺銀佛像兼設無遮大㑹周給貧<lb/>
窶恵施鰥寡伽藍百餘所僧徒六千餘人並多習學大<lb/>
乗法教窣堵波僧伽藍崇髙𢎞敞廣博嚴浄天祠數十<lb/>
所異道千餘人或露形或塗灰連絡髑髏以為冠鬘<lb/>
大城東三四里北山下有大伽藍僧徒三百餘人並學<lb/>
小乗法教聞諸先志曰昔健䭾邏國迦膩色迦王威被<lb/>
隣國化洽逺方治兵廣地至葱嶺東河西蕃維畏威送<lb/>
質迦膩色迦王既得質子特加禮命寒暑改館冬居印<lb/>
<pb n="KR2k0137_WYG_001-22b"/>
度諸國夏還迦畢試國春秋止健䭾邏國故質子三時<lb/>
住處各建伽藍今此伽藍即夏居之所建也故諸屋壁<lb/>
圖畫質子容貎服飾頗同東夏其後得還本國心存故<lb/>
居雖阻山川不替供養故今僧衆毎至入安居觧安居<lb/>
大興法㑹為諸質子祈福樹善相繼不絶以至於今伽<lb/>
藍佛院東門南大神王像右足下坎地藏寳質子之所<lb/>
藏也故其銘曰伽藍朽壊取以修治近有邉王貪婪凶<lb/>
暴聞此伽藍多藏珍寳驅逐僧徒方事發掘神王冠中<lb/>
<pb n="KR2k0137_WYG_001-23a"/>
鸚鵡鳥像乃奮羽驚鳴地為震動王及軍人辟易僵仆<lb/>
久而得起謝咎以歸<lb/>
伽藍北嶺上有數石室質子習定之處也其中多藏雜<lb/>
寳其側有銘藥叉守衛有欲開發取中寳者此藥叉神<lb/>
變現異形或作師子或作蟒虵猛獸毒蟲殊形震怒以<lb/>
故無人敢得攻發石室西二三里大山嶺上有觀自在<lb/>
菩薩像有人至誠願見者菩薩從其像中出妙色身安<lb/>
慰行者大城東南三十餘里至曷邏怙邏僧伽藍傍有<lb/>
<pb n="KR2k0137_WYG_001-23b"/>
窣堵波髙百餘尺或至齋日時燭光明覆鉢勢上石隙<lb/>
間流出黒香油静夜中時聞音樂之聲聞諸先志曰昔<lb/>
此國大臣曷邏怙羅之所建也功既成已於夜夢中有<lb/>
人告曰汝所建立窣堵波未有舍利明旦有獻上者宜<lb/>
從王請旦入朝進請曰不量庸昧敢有願求王曰夫何<lb/>
所欲對曰今日有先獻者願垂恩賜王曰然曷邏怙邏<lb/>
佇立宫門瞻望所至俄有一人持舍利瓶大臣問曰欲<lb/>
何獻上曰佛舍利大臣曰吾為尒守宜先白王曷邏怙<lb/>
<pb n="KR2k0137_WYG_001-24a"/>
邏恐王珍貴舍利追悔前恩疾徃伽藍登窣堵波至誠<lb/>
所感其石覆鉢自開安置舍利已而疾出尚拘衣襟王<lb/>
使逐之石已掩矣故其隙間流黒香油<lb/>
城南四十餘里至霫<hi>蘇立反</hi>蔽多伐剌祠城凡地大震山<lb/>
崖崩墜周此城界無所動揺<lb/>
霫蔽多伐剌祠城南三十餘里至阿路猱<hi>奴髙反</hi>山崖嶺<lb/>
峭峻巖谷杳冥其峯毎嵗增髙數百尺與曹矩吒國䅳<lb/>
<hi>士句反下同</hi>那呬羅山髣髴相望便即崩墜聞諸士俗曰初<lb/>
<pb n="KR2k0137_WYG_001-24b"/>
䅳那天神自逺而至欲止此山山神震恐揺蕩谿谷天<lb/>
神曰不欲相舍故此傾動少垂賔主當盈財寳吾今徃<lb/>
曹矩吒國䅳那呬羅山每嵗至我受國王大臣祀獻之<lb/>
時宜相屬望故阿路猱山增髙既已尋即崩墜<lb/>
王城西北二百餘里至大雪山山頂有池請雨祈晴隨<lb/>
求果願聞諸先志曰昔健䭾邏國有阿羅漢常受此池<lb/>
龍王供養毎至中食以神通力并坐繩牀陵虚而徃侍<lb/>
者沙彌宻於繩牀之下攀援潜隐而阿羅漢時至便徃<lb/>
<pb n="KR2k0137_WYG_001-25a"/>
至龍宫乃見沙彌龍王因請留食龍王以天甘露飯阿<lb/>
羅漢以人間味而饌沙彌阿羅漢飯食已訖便為龍王<lb/>
説諸法要沙彌如常為師滌器器有餘粒駭其香味即<lb/>
起惡願恨師忿龍願諸福力於今悉現㫁此龍命我自<lb/>
為王沙彌發是願時龍王已覺頭痛矣羅漢説法誨諭<lb/>
龍王謝咎責躬沙彌懐忿未從誨謝既還伽藍至誠發<lb/>
願福力所致是夜命終為大龍王威猛奮發遂来入池<lb/>
殺龍王居龍宫有其部屬揔其綂命以宿願故興暴風<lb/>
<pb n="KR2k0137_WYG_001-25b"/>
雨摧㧞樹木欲壊伽藍時迦膩色迦王怪而發問其阿<lb/>
羅漢具以白王王即為龍於雪山下立僧伽藍建窣堵<lb/>
波髙百餘尺龍懐宿忿遂發風雨王以宏濟為心龍乗<lb/>
瞋毒作暴僧伽藍窣堵波六壊七成迦膩色迦王恥功<lb/>
不成欲塡龍池毁其居室即興兵衆至雪山下時彼龍<lb/>
王深懐震懼變作老婆羅門叩王象而諫曰大王宿植<lb/>
善本多種勝因得為人王無思不服今日何故與龍交<lb/>
争夫龍者畜也卑下惡類然有大威不可力競乗雲馭<lb/>
<pb n="KR2k0137_WYG_001-26a"/>
風蹈虚履水非人力所制豈王心所怒哉王今舉國興<lb/>
兵與一龍鬬勝則王無伏逺之威敗則王有非敵之恥<lb/>
為王計者宜可歸兵迦膩色迦王未之從也龍即還池<lb/>
聲震雷動暴風㧞木沙石如雨雲霧晦𠖇軍馬驚駭王<lb/>
乃歸命三寳請求加䕶曰宿殖多福得為人王威懾强<lb/>
敵綂贍部洲今為龍畜所屈誠乃我之薄福也願諸福<lb/>
力於今現前即於兩肩起大煙熖龍退風静霧卷雲開<lb/>
王令軍衆人擔一石用填龍池龍王還作婆羅門重請<lb/>
<pb n="KR2k0137_WYG_001-26b"/>
王曰我是彼池龍王懼威歸命唯王悲愍赦其前過王<lb/>
以含育覆燾生靈如何於我獨加惡害王若殺我我之<lb/>
與王俱墮惡道王有㫁命之罪我懐怨讎之心業報皎<lb/>
然善惡明矣王遂與龍明設要契後更有犯必不相赦<lb/>
龍曰我以惡業受身為龍龍性猛惡不能自持瞋心或<lb/>
起當㤀所制王今更立伽藍不敢摧毁毎遣一人候望<lb/>
山嶺黒雲若起急擊犍椎我聞其聲惡心當息其王於<lb/>
是更修伽藍建窣堵波候望雲氣於今不絶聞諸先志<lb/>
<pb n="KR2k0137_WYG_001-27a"/>
曰窣堵波中有如来骨肉舍利可一升餘神變之事難<lb/>
以詳述一時中窣堵波内忽有煙起少時間便出猛熖<lb/>
時人謂窣堵波已從火燼瞻仰良久火滅煙消乃見舍<lb/>
利如白珠璠循環表柱宛轉而上昇高雲際縈旋而下<lb/>
王城西北大河南岸舊王伽藍内有釋迦菩薩弱齡齓<lb/>
齒長餘一寸其伽藍東南有一伽藍亦名舊王有如来<lb/>
頂骨一片面廣寸餘其色黄白髪孔分明又有如来髪<lb/>
髪色青紺螺旋右縈引長尺餘卷可半寸凡此三事每<lb/>
<pb n="KR2k0137_WYG_001-27b"/>
至六齋王及大臣散花供養頂骨伽藍西南有舊王妃<lb/>
伽藍中有金銅窣堵波髙百餘尺聞諸士俗曰其窣堵<lb/>
波中有佛舍利升餘毎月十五日其夜便放圎光燭燿<lb/>
露盤聨輝達曙其光漸歛入窣堵波<lb/>
城西南有比羅娑洛山<hi>唐言象堅</hi>山神作象形故白象堅也昔如來<lb/>
在世象堅神奉請世尊及千二百大阿羅漢山巔有大盤石如<lb/>
來即之受神供養其後無憂王即盤石上起窣堵波髙百餘尺<lb/>
今人謂之象堅窣堵波也亦云中有如來舎利可一升餘<lb/>
<pb n="KR2k0137_WYG_001-28a"/>
象堅窣堵波北山巖下有一龍泉是如來受神飯已及<lb/>
阿羅漢於中嗽口嚼楊枝因即植根今為茂林後人於<lb/>
此建立伽藍名鞞鐸佉<hi>唐言嚼楊枝也</hi>自此東行六百餘里山<lb/>
谷接連峯巖峭峻越黑嶺入北印度境至濫波國<hi>北印度境</hi>
　音釋<lb/>
屈支<hi>上居勿反亦云龜兹</hi>笯<hi>奴故/反</hi>赭<hi>音/者</hi>㤄捍<hi>上芳廢反/下胡旦反</hi>窣堵<hi>上蘓没反</hi>
<hi>下音覩字</hi>颯秣<hi>上蘓雜反/下音末</hi>弭<hi>弥尒/反</hi>呾<hi>丁達/反</hi>噣<hi>竹救/反</hi>捕喝<hi>上音步下</hi>
<hi>呼葛反</hi>漱口<hi>音/瘦</hi>鄂衍<hi>上吾各反/下音演</hi>愉漫<hi>上色/俱反</hi>珂咄<hi>上苦何反下丁骨反</hi>
<pb n="KR2k0137_WYG_001-28b"/>
謎<hi>莫閉反</hi>紇<hi>胡沒/反</hi>泯<hi>米忍/反</hi>懔<hi>吕錦/反</hi>銳<hi>羊嵗/反</hi>呾剌<hi>上丁達反下郎達反</hi>
環峙<hi>下直尒反峙立也</hi>寒勁<hi>下居政反/寒色健也</hi>左衽<hi>下汝審反/衣襟也</hi>毳<hi>昌嵗反毛</hi>
<hi>毳也</hi>穹廬<hi>上苦弓反下力居/反穹廬氊帳也</hi>闢<hi>皮益反/開也</hi>大槩<hi>下音盖/畧也</hi>隙<hi>丘逆</hi>
<hi>反</hi>戍人<hi>上詩/注反</hi>𠢐面<hi>上力之反/𠢐剥也</hi>糜黍<hi>上音眉/黍之類</hi>粗<hi>才古反粗畧也</hi>匾<lb/>
□<hi>上卑免反下他兮反</hi>牝馬<hi>上毗忍反/雌馬也</hi>𢤱悷<hi>上音𢤱下音/戾難調伏也</hi>馴<hi>音旬順也</hi>
<hi>狎也</hi>噍類<hi>上才笑反/又子消反</hi>怙釐<hi>上音户下/力之反</hi>瑩<hi>紆定反/瑩飾也</hi>腐<hi>音父壊也</hi>慘<lb/>
烈<hi>上七感反</hi>鞞鐸佉<hi>上音皮下/丘迦反</hi>婪<hi>郎含/反</hi>赭衣<hi>上音者/赤衣也</hi>湊<hi>七奏反至</hi>
<hi>也</hi>褊急<hi>上必展/反空也</hi>繒綵<hi>上自陵/反帛也</hi>偉大<hi>上羽鬼/反奇也</hi>恇怯<hi>上音匡下丘業</hi>
<pb n="KR2k0137_WYG_001-29a"/>
<hi>反</hi>澆訛<hi>上音驕/浮薄也</hi>詭詐<hi>上音鬼/誑也</hi>呾邏<hi>上丁割反/下郎賀反</hi>掠<hi>力向反又音畧</hi>
<hi>劫也</hi>蓊鬱<hi>上於孔反/樹之茂盛</hi>酋豪<hi>上自由反/雄勇也</hi>崎嶇<hi>上<graphic n="KR0960" url="https://raw.githubusercontent.com/kanripo/KR-Gaiji/master/images/KR0960.png" mimeType="image/png"/>竒反下音區險阻也</hi>峭<lb/>
峻<hi>上七笑反下思閏反</hi>阨<hi>音/厄</hi>波剌<hi>下郎/達反</hi>奄襲<hi>下音/習</hi>長㦸<hi>下居逆反槍㦸</hi>殞<lb/>
殁<hi>上羽敏反亾也</hi>澡罐<hi>二字音/早貫</hi>炫燿<hi>二字音/縣曜</hi>輻輳<hi>上音福車輻也下七奏反</hi>
麨蜜<hi>上尺小反乾麥屑也</hi>伽胝<hi>下音/知</hi>磽确<hi>上苦交反下/音磪石地也</hi>妖祟<hi>下私遂反</hi>
鄙媟<hi>下音薛狎也慢也</hi>威懾<hi>下之葉反/驚懾也</hi>貧窶<hi>下其主反/貧甚也</hi>石隙<hi>
                        <graphic n="KR0960" url="https://raw.githubusercontent.com/kanripo/KR-Gaiji/master/images/KR0960.png" mimeType="image/png"/>逆</hi>
<hi>反孔也</hi>僵仆<hi>上音薑下蒲北反仰/倒曰僵伏倒曰仆</hi>霫<hi>蘇立/反</hi>猱<hi>奴高/反</hi>䅳那<hi>上仕</hi>
<hi>句反下奴个反</hi>呬<hi>許器/反</hi>覆燾<hi>上音富下/音盗盖也</hi>縈旋<hi>上紆/榮反</hi>齓齒<hi>上昌謹反嵗換</hi>
<pb n="KR2k0137_WYG_001-29b"/>
<hi>齒也</hi>
　<lb/>
　<lb/>
　<lb/>
　<lb/>
　<lb/>
　<lb/>
　大唐西域記卷一<lb/>
</p>
<p>
</p>
  </div>
<div>
<head>大唐西域記卷二</head> <lb/>
    <p>
<pb n="KR2k0137_WYG_002-1a"/>
欽定四庫全書<lb/>
　大唐西域記卷二<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辯機　撰<lb/>
三國<lb/>
　　濫波國　那掲羅曷國　健䭾羅國<lb/>
詳夫天竺之稱異議糺紛舊云身毒或曰賢豆今從正<lb/>
音宜云印度印度之人隨地稱國殊方異俗遥舉總名<lb/>
<pb n="KR2k0137_WYG_002-1b"/>
語其所美謂之印度印度者唐言月月有多名斯其一<lb/>
稱言諸羣生輪廻不息無明長夜莫有司晨其猶白日<lb/>
既隱宵燭斯繼雖有星光之照豈如朗月之明茍縁斯<lb/>
致因而譬月良以其土聖賢繼軌導凡御物如月照臨<lb/>
由是義故謂之印度印度種姓族類羣分而婆羅門特<lb/>
為清貴從其雅稱傳以成俗無云經界之别揔謂婆羅<lb/>
門國焉若其封壃之域可得而言五印度之境周九萬<lb/>
餘里三垂大海北背雪山北廣南狹形如半月畫野區<lb/>
<pb n="KR2k0137_WYG_002-2a"/>
分七十餘國時特暑熱地多泉濕北乃山阜隱軫<graphic n="KR0960" url="https://raw.githubusercontent.com/kanripo/KR-Gaiji/master/images/KR0960.png" mimeType="image/png"/>陵<lb/>
潟滷東則川野沃潤疇壠膏腴南方草木榮茂西方土<lb/>
地磽确斯大槩也可略言焉夫數量之稱謂踰繕那<hi>舊曰</hi>
<hi>由旬又曰踰闍那又曰由延皆訛畧也</hi>踰繕那者自古聖王一日軍行也<lb/>
舊傳一踰繕那四十里矣印度國俗乃三十里聖教所<lb/>
載唯十六里窮㣲之數分一踰繕那為八拘盧舍拘盧<lb/>
舍者謂大牛鳴聲所極聞拘盧舍分一拘盧舍為五百<lb/>
弓分一弓為四肘分一肘為二十四指分一指節為七<lb/>
<pb n="KR2k0137_WYG_002-2b"/>
宿麥乃至虱蟣隙塵牛毛羊毛兔毫銅水次第七分以<lb/>
至細塵細塵七分為極細塵極細塵者不可復㭊㭊即<lb/>
歸空故曰極㣲也若乃隂陽歴運日月次舍稱謂雖殊<lb/>
時候無異隨其星建以標月名時極短者謂刹那也百<lb/>
二十刹那為一呾刹那六十呾刹那為一臘縛三十臘<lb/>
縛為一牟呼栗多五牟呼栗多為一時六時合成一日<lb/>
一夜<hi>夜三晝三</hi>居俗日夜分為八時<hi>晝四夜四於一一時各有四分</hi>月盈至<lb/>
滿謂之白分月虧至晦謂之黒分黑分或十四日十五<lb/>
<pb n="KR2k0137_WYG_002-3a"/>
日月有小大故也黒前白後合為一月六月合為一行<lb/>
日遊在内北行也日遊在外南行也揔此二行合為一<lb/>
嵗又分一嵗以為六時正月十六日至三月十五日漸<lb/>
熱也三月十六日至五月十五日盛熱也五月十六日<lb/>
至七月十五日雨時也七月十六日至九月十五日茂<lb/>
時也九月十六日至十一月十五日漸寒也十一月十<lb/>
六日至正月十五日盛寒也如來聖教嵗為三時正月<lb/>
十六日至五月十五日熱時也五月十六日至九月十<lb/>
<pb n="KR2k0137_WYG_002-3b"/>
五日雨時也九月十六日至正月十五日寒時也或為<lb/>
四時春夏秋冬也春三月謂制呾邏月吠舍佉月逝瑟<lb/>
吒月當此從正月十六日至四月十五日夏三月謂頞<lb/>
沙荼月室羅伐拏月婆達羅鉢陀月當此從四月十六<lb/>
日至七月十五日秋三月謂頞濕縛庫闍月迦刺底迦<lb/>
月未伽始羅月當此從七月十六日至十月十五日冬<lb/>
三月謂報沙月磨祛月頗勒窶拏月當此從十月十六<lb/>
日至正月十五日故印度僧徒依佛聖敎坐两安居或<lb/>
<pb n="KR2k0137_WYG_002-4a"/>
前三月或後三月前三月當此從五月十六日至八月<lb/>
十五日後三月當此從六月十六日至九月十五日前<lb/>
代譯經律者或云坐夏或云坐臘斯皆邊裔殊俗不達<lb/>
中國正音或方言未融而傳譯有謬又推如来入胎初<lb/>
生出家成佛湼槃日月皆有參差語在後記<lb/>
若夫邑里閭閻方域廣峙街衢巷陌曲徑槃紆闤闠當<lb/>
塗旗亭夹路屠釣倡優魁膾除糞旌厥宅居斥之邑外<lb/>
行里徃来僻於路左至於宅居之制垣郭之作地既卑<lb/>
<pb n="KR2k0137_WYG_002-4b"/>
濕城多疊甎暨諸牆壁或編竹木室宇臺觀板屋平頭<lb/>
埿以石灰覆以甎墼諸異崇構製同中夏苫茅苫草或<lb/>
甎或板壁以石灰為飾地塗牛糞為浄時花散布斯其<lb/>
異也諸僧伽藍頗極竒製隅樓四起重閣三層榱梠棟<lb/>
梁竒形彫鏤戸牖垣墻圖畫衆彩黎庶之居内侈外儉<lb/>
奥室中堂高廣有異層䑓重閣形製不拘門闢東戸朝<lb/>
座東面至於坐止咸用繩牀王族大人士庶豪右莊飾<lb/>
有殊規矩無異君王朝座彌復髙廣珠璣間錯謂師子<lb/>
<pb n="KR2k0137_WYG_002-5a"/>
牀敷以細㲲蹈以寳機凡百庶僚隨其所好刻彫異類<lb/>
瑩飾竒珍衣裳服玩無所裁製貴鮮白輕雜彩男則繞<lb/>
腰絡腋横巾右袒女乃䄡衣下垂通肩揔覆頂為小髻<lb/>
餘髪垂下或有剪髭别為詭俗首冠花鬘身佩瓔珞其<lb/>
所服者謂驕奢耶衣及㲲布等驕奢耶者野蠶絲也蒭<lb/>
摩衣麻之類也顩<hi>墟嚴反</hi>鉢羅衣織細羊毛也褐刺縭衣<lb/>
織野獸毛細耎可得緝績故以見珍而充服用其北印<lb/>
度風土寒烈短製褊衣頗同蕃服外道服飾紛雜異製<lb/>
<pb n="KR2k0137_WYG_002-5b"/>
或衣孔雀羽尾或飾髑髏瓔珞或無服露形或草板掩<lb/>
體或㧞髪斷髭或蓬鬢堆䯻裳衣無定赤白不恒沙門<lb/>
法服唯有三衣及僧却﨑泥縛些<hi>桑箇反</hi>那三衣裁製部<lb/>
執不同或縁有寛狭或葉有小大僧却﨑<hi>唐言掩腋舊曰僧祗支訛</hi>
<hi>也</hi>覆左肩掩两腋左開右合長裁過腰泥縳些那<hi>唐言裙舊</hi>
<hi>曰湼槃僧訛也</hi>既無帶襻其將服也集衣為襵束帶以絛襵則<lb/>
諸部各異色乃黄赤不同刹帝利婆羅門清素居簡潔<lb/>
白儉約國王大臣服玩良異花鬘寳冠以為首飾環釧<lb/>
<pb n="KR2k0137_WYG_002-6a"/>
瓔珞而作身佩其有富啇大賈唯釧而已人多徒跣少<lb/>
有所履染其牙齒或赤或黑齊髪穿耳修鼻大眼斯其<lb/>
貎也夫其潔清自守非矯其志凡有饌食必先盥洗殘<lb/>
宿不再食噐不傳瓦木之器經用必棄金銀銅鐵每加<lb/>
摩瑩饌食既訖嚼楊枝而為浄澡潄未終無相執觸每<lb/>
有溲溺必事澡濯身塗諸香所謂栴檀鬱金也君王將<lb/>
趨鼓奏絃歌祭祀拜詞沐浴盥洗<lb/>
詳其文字梵天所製原始垂則四十七言遇物合成隨<lb/>
<pb n="KR2k0137_WYG_002-6b"/>
事轉用流演枝𣲖其源浸廣因地隨人微有改變語其<lb/>
大較未異本源而中印度特為詳正辭調和雅與天同<lb/>
音氣韻清亮為人䡄則隣境異國習謬成訓競欲澆俗<lb/>
莫守淳風至於記言書事各有司存史誥揔稱謂尼羅<lb/>
蔽茶<hi>唐言青藏</hi>善惡具舉災祥備著而開䝉誘進先遵十二<lb/>
章七嵗之後漸授五明大論一曰聲明釋詁訓字詮目<lb/>
流别二曰巧明伎術機闗隂陽歴數三醫方明禁呪閑<lb/>
邪藥石針艾四謂因明考定正邪研覈真偽五曰内明<lb/>
<pb n="KR2k0137_WYG_002-7a"/>
䆒暢五乘因果妙理其婆羅門學四吠陀論<hi>舊曰毗陀訛也</hi>一<lb/>
曰壽謂養生繕性二曰祠謂享祭祈禱三曰平謂禮儀<lb/>
占卜兵法軍陣四曰術謂異能伎數禁呪毉方師必博<lb/>
䆒精㣲貫窮𤣥奥示之大義導以㣲言提撕善誘彫朽<lb/>
勵薄若乃識量通敏志懐逋逸則拘縶及闗業成後已<lb/>
年方三十志立學成既居禄位先酬師德其有博古好<lb/>
雅肥遁居貞沉浮物外逍遥事表寵辱不驚聲聞已逺<lb/>
君王雅尚莫能屈迹然而國重聦叡俗貴髙明襃賛既<lb/>
<pb n="KR2k0137_WYG_002-7b"/>
隆禮命亦重故能强志為學忘疲游藝訪道依仁不逺<lb/>
千里家雖豪富志均覉旅口腹之資廵匄以濟有貴知<lb/>
道無恥匱財娯遊惰業媮食靡衣既無令德又非時習<lb/>
恥辱俱至醜聲載揚如来理教隨類得觧去聖悠遠正<lb/>
法醇醨任其見解之心俱獲聞知之悟部執峯峙諍論<lb/>
波騰異學專門殊途同致十有八部各擅鋒銳大小二<lb/>
乘居止區别有宴黙思惟經行住立定慧悠隔諠静良<lb/>
殊隨其衆居各制科防無云律論經紀凡是佛經講宣<lb/>
<pb n="KR2k0137_WYG_002-8a"/>
一部乃免僧知事二部加上房資具三部差侍者祗承<lb/>
四部給浄人役使五部則行乗象輿六部又導從周衛<lb/>
道德既髙旌命亦異時集講論考其優劣彰别善惡黜<lb/>
陟幽明其有商㩁微言抑揚妙理雅辭贍美妙辯敏㨗<lb/>
於是馭乘寶象導從如林至乃義門虗闢辭鋒挫銳理<lb/>
寡而辭繁義乖而言順遂即靣塗赭堊身坌塵土斥於<lb/>
曠野棄之溝壑既旌淑慝亦表賢愚人智樂道家勤志<lb/>
學出家歸俗從其所好罹咎犯律僧中科罰輕則衆命<lb/>
<pb n="KR2k0137_WYG_002-8b"/>
訶責次又衆不與語重乃衆不共住不共住者斥擯不<lb/>
齒出一住處措身無所覉旅艱辛或返初服若夫族姓<lb/>
殊者有四流焉一曰婆羅門浄行也守道居貞潔白其<lb/>
操二曰刹帝利王種也<hi>舊曰刹利畧也</hi>奕世君臨仁恕為志三<lb/>
曰吠奢<hi>舊曰毗舍訛也</hi>商賈也貿遷有無逐利逺近四曰戍陀<lb/>
羅<hi>舊曰首陀訛也</hi>農人也肆力疇壠勤身稼穡凡兹四姓清濁<lb/>
殊流婚娶通親飛伏異路内外宗枝姻媾不雜婦人一<lb/>
嫁終無再醮自餘雜姓寔繁種族各隨類聚難以詳載<lb/>
<pb n="KR2k0137_WYG_002-9a"/>
君王奕世唯刹帝利簒弑時起異姓稱尊國之戰士驍<lb/>
雄畢選子父傳業遂窮兵術居則宫廬周衛征則奮旅<lb/>
前鋒凡有四兵歩馬車象象則被以堅甲牙施利距一<lb/>
將安乘授其節度两卒左右為之駕馭車乃駕以駟馬<lb/>
兵帥居乘列卒周衛扶輪挾轂馬軍散禦逐北奔命歩<lb/>
軍輕捍敢勇充選負大樐執長㦸或持刀歛前奮行陣<lb/>
凡諸戎器莫不鋒銳所謂矛盾弓矢刀劍鉞斧戈殳長<lb/>
矟輪索之屬皆世習矣夫其俗也性雖狷急志甚貞質<lb/>
<pb n="KR2k0137_WYG_002-9b"/>
於財無茍得於義有餘讓懼𠖇運之罪輕生事之業詭<lb/>
譎不行盟誓為信政教尚質風俗猶和凶悖羣小時虧<lb/>
國憲謀危君上事迹彰明則常幽囹圄無所刑戮任其<lb/>
生死不齒人倫犯傷禮義悖逆忠孝則劓鼻截耳斷手<lb/>
刖足或驅出國或放流裔自餘咎犯輸財贖罪理獄占<lb/>
辭不加荆朴隨問欵對據事平科拒違所犯恥過飾非<lb/>
欲䆒情實事須案者凡有四條水火稱毒水則罪人與<lb/>
石盛以連囊沉之深流校其真偽人沉石浮則有犯人<lb/>
<pb n="KR2k0137_WYG_002-10a"/>
浮石沉則無隱火乃燒鐃罪人踞上復使足蹈既遣掌<lb/>
案又令舌䑛虚無所損實有所傷懦弱之人不堪炎熾<lb/>
捧未開花散之向熖虚則花發實則花焦稱則人石平<lb/>
衡輕重取驗虚則人低石舉實則石重人輕毒則以一<lb/>
羖羊剖其右髀隨被訟人所食之分雜諸毒藥置剖髀<lb/>
中實則毒發而死虗則毒歇而蘇舉四條之例防百非<lb/>
之路<lb/>
致敬之式其儀九等一發言慰問二俯首示敬三舉手<lb/>
<pb n="KR2k0137_WYG_002-10b"/>
髙揖四合掌平拱五屈膝六長跪七手膝踞地八五輪<lb/>
俱屈九五體投地凡斯九等極唯一拜跪而讃徳謂之<lb/>
盡敬逺則稽顙拜手近則䑛足摩踵凡其致辭受命褰<lb/>
裳長跪尊賢受拜必有慰辭或摩其頂或拊其背善言<lb/>
誨導以示親厚出家沙門既受敬禮唯加善願無止跪<lb/>
拜隨所宗事多有旋繞或唯一周或復三帀宿心别請<lb/>
數則從欲<lb/>
凡遭疾病絶粒七日期限之中多有痊愈必未瘳差方<lb/>
<pb n="KR2k0137_WYG_002-11a"/>
乃餌藥藥之性類名種不同毉之工伎占候有異終没<lb/>
臨䘮哀號相泣裂裳㧞髮拍額椎胷服制無聞䘮期無<lb/>
數送終殯𦵏其儀有三一曰火𦵏積薪焚燎二曰水𦵏<lb/>
沉流漂散三曰野𦵏棄林飼獸國王殂落先立嗣君以<lb/>
主䘮祭以定上下生立德號死無議謚䘮禍之家人莫<lb/>
就食殯𦵏之後復常無諱諸有送死以為不潔咸於郭<lb/>
外浴而後入至於年耆壽耄死期將至嬰累沉痾生崖<lb/>
恐極猒離塵俗願棄人間輕鄙生死希逺世路於是親<lb/>
<pb n="KR2k0137_WYG_002-11b"/>
故知友奏樂餞㑹泛舟鼓棹濟殑伽河中流自溺謂得<lb/>
生天十有其一未盡鄙見出家僧衆制無號哭父母亡<lb/>
䘮誦念酬恩追逺慎終寔資𠖇福<lb/>
政教既寛機務亦簡戸不藉書人無傜課王田之内大<lb/>
分為四一充國用祭祀粢盛二以封建輔佐宰臣三賞<lb/>
聦叡碩學髙才四樹福田給諸異道所以賦歛輕薄傜<lb/>
稅儉省各安世業俱佃口分假種王田六稅其一商賈<lb/>
逐利来往貿遷津路闗防輕稅後過國家營建不虗勞<lb/>
<pb n="KR2k0137_WYG_002-12a"/>
役據其成功酬之價直鎮戍征行宫廬宿衛量事招募<lb/>
懸償待入宰牧輔臣庶官僚佐各有分地自食封邑風<lb/>
壤既别地利亦殊花草果木雜種異名所謂菴沒羅果<lb/>
菴弭羅果未杜迦果䟦達羅果劫比他果阿末羅果鎮<lb/>
杜迦果烏曇䟦羅果茂遮果那利葪羅果般橠娑果凡<lb/>
厥此類難以備載見珍人世者略舉言焉至於棗栗椑<lb/>
柿印度無聞梨柰桃杏蒲萄等果迦濕彌羅國已来往<lb/>
往間植石榴甘橘諸國皆樹墾田農務稼穡耕耘播植<lb/>
<pb n="KR2k0137_WYG_002-12b"/>
隨時各從勞逸土宜所出稻麥尤多𬞞菜則有薑芥苽<lb/>
瓠葷陀菜等葱蒜雖少噉食亦希家有食者驅令出郭<lb/>
至於乳酪膏酥沙糖石蜜芥子油諸餅麨常所膳也魚<lb/>
羊麞鹿時薦肴胾牛驢象馬豕犬狐狼師子猴猨凡此<lb/>
毛羣例無味噉噉者鄙恥衆所穢惡屏居郭外希迹人<lb/>
間若其酒醴之差滋味流别蒲萄甘蔗刹帝利飲也麴蘖<lb/>
醇醪吠奢等飲也沙門婆羅門飲蒲萄甘蔗漿非酒醴<lb/>
之謂也雜姓卑族無所流别然其資用之器功質有殊<lb/>
<pb n="KR2k0137_WYG_002-13a"/>
什物之具隨時無闕雖釡鑊斯用而炊甑莫知多器坏<lb/>
土少用赤銅食以一器衆味相調手指斟酌略無匕箸<lb/>
至於病患乃用銅匙<lb/>
若其金銀鍮石白玉火珠風土所産彌復盈積珍竒雜<lb/>
寶異類殊名出自海隅易以求貨然其貨用交遷有無<lb/>
金錢銀錢貝珠小珠印度之境疆界具舉風壤之差大<lb/>
略斯在同條共貫粗陳梗槩異政殊俗據國而叙<lb/>
濫波國周千餘里北背雪山三垂黒嶺國大都城周十<lb/>
<pb n="KR2k0137_WYG_002-13b"/>
餘里自數百年王族絶嗣豪傑力競無大君長近始附<lb/>
屬迦畢試國宜粳稻多甘蔗林樹雖衆果實乃少氣序<lb/>
漸温㣲霜無雪國俗豐樂人尚歌詠志性怯弱情懐詭<lb/>
詐更相欺誚未有推先體貎卑小動止輕躁多衣白㲲<lb/>
所服鮮飾伽藍十餘所僧徒寡少並多習學大乘法敎<lb/>
天祠數十異道甚多從此東南行百餘里踰大嶺濟大<lb/>
河至那掲羅曷國<hi>北印度境</hi>
那掲羅曷國東西六百餘里南北二百五六十里山周<lb/>
<pb n="KR2k0137_WYG_002-14a"/>
四境懸隔危險國大都城二十餘里無大君長主令役<lb/>
屬迦畢試國豐榖稼多花果氣序温暑風俗淳質猛銳<lb/>
驍雄輕財好學崇敬佛法少信異道伽藍雖多僧徒寡<lb/>
少諸窣堵波荒蕪圯壊天祠五所異道百餘人城東三<lb/>
里有窣堵波髙三百餘尺無憂王之所建也編石特起<lb/>
刻彫竒製釋迦菩薩值然燈佛敷鹿皮衣布髪掩埿得<lb/>
受記處時經劫壊斯迹無冺或有齋日天雨衆花羣黎<lb/>
心競或修供養其西伽藍少有僧徒次南小窣堵波是<lb/>
<pb n="KR2k0137_WYG_002-14b"/>
昔掩埿之地無憂王避大路遂僻建焉城内有大窣堵<lb/>
波故基聞諸先志曰昔有佛齒髙曠嚴麗今既無齒唯<lb/>
餘故基其側有窣堵波髙三十餘尺彼俗相傳不知源<lb/>
起云從空下峙基於此既非人工寔為靈瑞<lb/>
城西南十餘里有窣堵波是如来在日中印度陵虚遊<lb/>
化降迹於此國人感慕建此靈基其東不逺有窣堵波<lb/>
是釋迦菩薩昔值然燈佛於此買花<lb/>
城西南二十餘里至小石嶺有伽藍髙堂重閣積石所<lb/>
<pb n="KR2k0137_WYG_002-15a"/>
成庭宇寂寥絶無僧侣中有窣堵波髙二百餘尺無憂<lb/>
王之所建也<lb/>
伽藍西南深澗陗絶瀑布飛流懸崖壁立東岸石壁有<lb/>
大洞穴瞿波羅龍之所居也門徑狹小窟穴𠖇闇崖石<lb/>
津滴磎徑餘流昔有佛影煥若真容相好具足儼然如<lb/>
在近代已来人不徧覩縱有所見髣髴而已至誠祈請<lb/>
有𠖇感者乃暫明視尚不能久昔如来在世之時此龍<lb/>
為牧牛之士供王乳酪進奉失宜既獲譴責心懐恚恨<lb/>
<pb n="KR2k0137_WYG_002-15b"/>
以金錢買花供養受記窣堵波願為惡龍破國害王即<lb/>
趣石壁投身而死遂居此窟為大龍王便欲出穴成本<lb/>
惡願適起此心如来已鑒愍此國人為龍所害運神通<lb/>
力自中印度至龍所龍見如来毒心遂止受不殺戒願<lb/>
䕶正法因請如来常居此窟諸聖弟子恒受我供如來<lb/>
告曰吾將寂滅為汝留影遣五羅漢常受汝供正法隱<lb/>
沒其事無替汝若毒心奮怒當觀吾留影以慈善故毒<lb/>
心當止此賢刧中當来世尊亦悲愍汝皆留影像影窟<lb/>
<pb n="KR2k0137_WYG_002-16a"/>
門外有二方石其一石上有如来足蹈之跡輪相㣲現<lb/>
光明時燭影窟左右多諸石室皆是如来諸聖弟子入<lb/>
定之處影窟西北隅有窣堵波有如来經行之處其側<lb/>
窣堵波有如来髮爪隣此不逺有窣堵波是如来顯暢<lb/>
真宗說藴界之處所也影窟西有大盤石如来嘗於其<lb/>
上濯浣袈裟文影㣲現城東南三十餘里至醯羅城周<lb/>
四五里竪峻嶮固花林池沼光鮮澄鏡城中居人淳質<lb/>
正信復有重閣畫棟丹楹第二閣中有七寳小窣堵波<lb/>
<pb n="KR2k0137_WYG_002-16b"/>
置如来頂骨骨周一尺二寸髪孔分明其色黄白盛以<lb/>
寶函置窣堵波中欲知善惡相者香末和埿以印頂骨<lb/>
隨其福感其文煥然又有七寳小窣堵波以貯如来髑<lb/>
髏骨狀若荷葉色同頂骨亦以寶函緘絡而置又有七<lb/>
寳小窣堵波貯如來眼睛睛大如柰光明清徹皦映中<lb/>
外又以七寳函緘封而置如来僧伽胝袈裟細㲲所作<lb/>
其色黄赤置寳函中嵗月既逺㣲有損壊如来錫杖白<lb/>
鐵作鐶栴檀為笴寳筒盛之近有國王聞此諸物並是<lb/>
<pb n="KR2k0137_WYG_002-17a"/>
如来昔親服用恃其威力廹愶而歸既至本國置所居<lb/>
宫中曽未浹辰求之已失爰更尋訪已還本處斯五聖<lb/>
迹多有靈異迦畢試王令五淨行給侍香花觀禮之徒<lb/>
相繼不絶諸浄行等欲從虚寂以為財用人之所重權<lb/>
立科條以止諠雜其大略曰諸欲見如來頂骨者稅一<lb/>
金錢若取印者稅五金錢自餘節級以次科條科條雖<lb/>
重觀禮彌衆<lb/>
重閣西北有窣堵波不甚髙大而多靈怪人以指觸便<lb/>
<pb n="KR2k0137_WYG_002-17b"/>
即揺震連基傾動鈴鐸和鳴從此東南山谷中行五百<lb/>
餘里至健䭾邏國<hi>舊曰乹陀衛訛也北印度境</hi>
健䭾邏國東西千餘里南北八百餘里東臨信河國大<lb/>
都城號布路沙布邏周四十餘里王族絶嗣役屬迦畢<lb/>
試國邑里空荒居人稀少宫城一隅有千餘户榖稼殷<lb/>
盛花果繁茂多甘蔗出石蜜氣序温暑畧無霜雪人性<lb/>
恇怯好習典藝多敬異道少信正法自古已来印度之<lb/>
境作論諸師則不那羅延天無著菩薩世親菩薩法救<lb/>
<pb n="KR2k0137_WYG_002-18a"/>
如意脇尊者等本生處也僧伽藍千餘所摧殘荒廢蕪蔓<lb/>
蕭條諸窣堵波頗多頹圯天祠百數異道雜居<lb/>
王城内東北有一故基昔佛鉢之寶䑓也如來湼槃之<lb/>
後鉢流此國經數百年式遵供養流傳諸國在波刺斯<lb/>
城外東南八九里有卑鉢羅樹髙百餘尺枝葉扶踈䕃<lb/>
影䝉密過去四佛已坐其下今猶現有四佛坐像賢劫<lb/>
之中九百九十六佛皆當坐焉𠖇祗警衛靈鑒潜被釋<lb/>
迦如來於此樹下南面而坐告阿難曰我去世後當四<lb/>
<pb n="KR2k0137_WYG_002-18b"/>
百年有王命世號迦膩色迦此南不逺起窣堵波吾身<lb/>
所有骨肉舍利多集此中<lb/>
卑鉢羅樹南有窣堵波迦膩色迦王之所建也迦膩色<lb/>
迦王以如来湼槃之後第四百年君臨膺運統贍部洲<lb/>
不信罪福輕毁佛法畋遊草澤遇見白兎王親奔逐至<lb/>
此忽滅見有牧牛小豎於林樹間作小窣堵波其髙三<lb/>
尺王曰汝何所為牧豎對曰昔釋迦佛聖智懸記當有<lb/>
國王於此勝地建窣堵波吾身舍利多聚其内大王聖<lb/>
<pb n="KR2k0137_WYG_002-19a"/>
德宿殖名符昔記神功勝福允屬斯辰故我今者先相<lb/>
警發說此語已忽然不現王聞是說喜慶増懐自負其<lb/>
名大聖先記因發正信深敬佛法周小窣堵波處建石<lb/>
窣堵波欲以功力彌覆其上隨其數量恒出三尺若是<lb/>
増髙踰四百尺基址所峙周一里半層基五級髙一百<lb/>
五十尺方乃得覆小窣堵波王用喜慶復於其上更起<lb/>
二十五層金銅相輪即以如来舍利一斛而置其中式<lb/>
修供養營建纔訖見小窣堵波在大基東南隅下傍出<lb/>
<pb n="KR2k0137_WYG_002-19b"/>
其半王心不平便即擲棄遂住窣堵波第二級下石基<lb/>
中半現復於本處更出小窣堵波王乃退而歎曰嗟夫<lb/>
人事易迷神功難掩靈聖所扶憤怒何及慙懼既已謝<lb/>
咎而歸其二窣堵波今猶現在有嬰疾病欲祈康愈者<lb/>
塗香散花至誠歸命多䝉瘳差大窣堵波東面石陛南<lb/>
鏤作二窣堵波一髙三尺一髙五尺規模形状如大窣<lb/>
堵波又作兩軀佛像一髙四尺一髙六尺擬菩提樹下<lb/>
跏趺坐像日光照燭金色晃耀隂影漸移石丈青紺聞<lb/>
<pb n="KR2k0137_WYG_002-20a"/>
諸耆舊曰數百年前石基之隙有金色蟻大者如指小<lb/>
者如麥同類相從齧其石壁文若彫鏤厠以金沙作為<lb/>
此像今猶現在大窣堵波石陛南靣有畫佛像髙一丈<lb/>
六尺自胸已上分現两身從胷已下合為一體聞諸先<lb/>
志曰初有貧士傭力自濟得一金錢願造佛像至窣堵<lb/>
波所謂畫工曰我今欲圖如来妙相有一金錢酬工尚<lb/>
少宿心憂負廹於貧乏時彼畫工鑒其至誠無云價直<lb/>
許為成功復有一人事同前迹持一金錢求畫佛像畵<lb/>
<pb n="KR2k0137_WYG_002-20b"/>
工是時受二人錢求妙丹青共畫一像二人同日俱来<lb/>
禮敬畫工乃同指一像示彼二人而謂之曰此是汝所<lb/>
作之佛像也二人相視若有所懐畫工心知其疑也請<lb/>
二人曰何思慮之久乎凡所受物毫釐不虧斯言不謬<lb/>
像必神變言聲未静像現靈異分身交影光相昭著二<lb/>
人恱服心信歡喜大窣堵波西南百餘歩有白石佛像<lb/>
髙一丈八尺北面而立多有靈相數放光明時有人見<lb/>
像出夜行旋繞大窣堵波近有羣賊欲入行盗像遂出<lb/>
<pb n="KR2k0137_WYG_002-21a"/>
迎賊賊黨怖退像歸本處住立如故羣盗因此改過自<lb/>
新遊行邑里具告逺近<lb/>
大窣堵波左右小窣堵波魚鱗百數佛像莊嚴務窮工<lb/>
思殊香異音時有聞聴靈仙聖賢或見旋繞此窣堵波<lb/>
者如來懸記七燒七立佛法方盡先賢記曰成壊已三<lb/>
初至此國適遭火災當見營搆尚未成功大窣堵波西<lb/>
有故伽藍迦膩色迦王之所建也重閣累榭層䑓洞户<lb/>
旌召髙僧式昭景福然雖圯毁尚曰竒工僧徒減少並<lb/>
<pb n="KR2k0137_WYG_002-21b"/>
學小乘自建伽藍異人間出諸作論師及證聖果清風<lb/>
尚扇至徳無冺第三重閣有波栗濕縳<hi>唐言脇</hi>尊者室久<lb/>
已傾頓尚立旌表初尊者之為梵志師也年垂八十捨<lb/>
家染衣城中少年便誚之曰愚夫朽老一何淺智夫出<lb/>
家者有二業焉一則習定二乃誦經而今衰耄無所進<lb/>
取濫迹清流徒知飽食時脇尊者聞諸譏議因謝時人<lb/>
而自誓曰我若不通三藏理不斷三界欲得六神通具<lb/>
八解脫終不以脇而至於席自爾之後唯日不足經行<lb/>
<pb n="KR2k0137_WYG_002-22a"/>
宴坐住立思惟晝則研習理教夜乃静慮凝神綿歴三<lb/>
嵗學通三藏斷三界欲得三明智時人敬仰因號脇尊<lb/>
者焉<lb/>
脇尊者室東有故房世親菩薩於此製阿毗達磨俱舍<lb/>
論人而敬之封以記焉<lb/>
世親室南五十餘歩第二重閣末笯曷利他<hi>唐言如意</hi>論師<lb/>
於此製毗婆沙論論師以佛湼槃之後一千年中利見<lb/>
也少好學有才辯聲聞遐被去俗歸心時室邏代悉底<lb/>
<pb n="KR2k0137_WYG_002-22b"/>
國毗訖羅摩阿迭多王<hi>唐言超日</hi>威風逺洽使臣諸印度日<lb/>
以五億金錢周給貧窶孤獨主藏臣懼國用之匱也乃<lb/>
諷諫曰大王威被殊俗澤及昆蟲請増五億金錢以賑<lb/>
四方匱乏府庫既空更稅有土重歛不已怨聲載揚則<lb/>
君上有周給之恩臣下被不恭之責王曰聚有餘給不<lb/>
足非茍為身侈靡國用遂加五億惠諸貧乏其後畋遊<lb/>
逐豕失蹤有尋知迹者償一億金錢如意論師一使人<lb/>
剃髪輙賜一億金錢其國史臣依即書記王恥見髙心<lb/>
<pb n="KR2k0137_WYG_002-23a"/>
常怏怏欲罪辱如意論師乃招集異學徳業髙深者百<lb/>
人而下令曰欲收視聴遊諸真境異道紛雜歸心靡措<lb/>
今考優劣專精遵奉洎乎集論重下令曰外道論師並<lb/>
英俊也沙門法衆宜善宗義勝則崇敬佛法負則誅戮<lb/>
僧徒於是如意詰諸外道九十九人已退飛矣下席一<lb/>
人視之蔑如也因而劇談論及火烟王與外道咸諠言<lb/>
曰如意論師辤義有失夫先煙而後及火此事理之常<lb/>
也如意雖欲釋難無聴鑒者恥見衆辱齰㫁其舌乃書<lb/>
<pb n="KR2k0137_WYG_002-23b"/>
誡告門人世親曰黨援之衆無競大義羣迷之中無辯<lb/>
正論言畢而死居未久超日王失國興王膺運表式英<lb/>
賢世親菩薩欲雪前恥來白王曰大王以聖徳君臨為<lb/>
含識主命先師如意學窮𤣥奥前王宿憾衆挫髙名我<lb/>
承導誘欲復先怨其王知如意哲人也美世親雅操焉<lb/>
乃召諸外道與如意論者世親重述先㫖外道謝屈而<lb/>
退<lb/>
迦膩色迦王伽藍東北行五十餘里渡大河至布色羯<lb/>
<pb n="KR2k0137_WYG_002-24a"/>
邏伐底城周十四五里居人殷盛閭閻洞連城西門外<lb/>
有一天祠天像威嚴靈異相繼城東有窣堵波無憂王<lb/>
之所建也即過去四佛說法之處先古聖賢自中印度<lb/>
降神導物斯地寔多即代蘇蜜呾羅<hi>唐言世友舊曰和湏蜜多訛也</hi>論<lb/>
師於此製衆事分阿毗達磨論城北四五里有故伽藍<lb/>
庭宇荒涼僧徒寡少然皆遵習小乗法教即達磨呾邏<lb/>
多<hi>唐言法救舊曰達磨多羅訛也</hi>論師此製襟阿毗達磨論伽藍側有<lb/>
窣堵波髙數百尺無憂王之所建也彫木文石頗異人<lb/>
<pb n="KR2k0137_WYG_002-24b"/>
工是釋迦佛昔為國王修菩薩行從衆生欲惠施不倦<lb/>
䘮身若遺於此國土千生為王即斯勝地千生捨眼捨<lb/>
眼東不逺有二石窣堵波各髙百餘尺右則梵王所立<lb/>
左乃天帝所建以妙珍寳而瑩飾之如来寂滅寳變為<lb/>
石基雖傾䧟尚曰崇髙梵釋窣堵波西北行五十餘里<lb/>
有窣堵波是釋迦如来於此化鬼子母令不害人故此<lb/>
國俗祭以求嗣化鬼子母北行五十餘里有窣堵波是<lb/>
商莫迦菩薩<hi>舊曰睒摩菩薩訛也</hi>恭行鞠養侍育父母於此採果<lb/>
<pb n="KR2k0137_WYG_002-25a"/>
遇王畋遊獵毒矢誤中至誠感靈天帝傅藥徳動明聖<lb/>
尋即復蘇<lb/>
商莫迦菩薩被害東南行二百餘里至䟦虜沙城城北<lb/>
有窣堵波是蘇達拏太子<hi>唐言善牙</hi>以父王大象施婆羅門<lb/>
䝉譴被擯顧謝國人既出郭門於此告别其側伽藍五<lb/>
十餘僧並小乗學也昔伊濕伐邏<hi>唐言自在</hi>論師於此製阿<lb/>
毗達磨明證論<lb/>
䟦虜沙城東門外有一伽藍僧徒五十餘人並大乗學<lb/>
<pb n="KR2k0137_WYG_002-25b"/>
也有窣堵波無憂之所建立也昔蘇達拏太子擯在彈<lb/>
多落迦山<hi>舊曰擅特山訛之也</hi>婆羅門乞其男女於此鬻賣跋虜<lb/>
沙城東北二十餘里至彈多落迦山嶺上有窣堵波無<lb/>
憂王所建蘇達拏太子於此棲隱其側不逺有窣堵波<lb/>
太子於此以男女施婆羅門婆羅門捶其男女流血染<lb/>
地今諸草木猶帶絳色巖間石室太子及妃習定之處<lb/>
谷中林樹垂條若帷並是太子昔所遊止其側不逺有<lb/>
一石廬即古仙人之所居也仙廬西北行百餘里越一<lb/>
<pb n="KR2k0137_WYG_002-26a"/>
小山至大山山南有伽藍僧徒尠少並學大乘其側窣<lb/>
堵波無憂王之所建也昔獨角仙人所居之處仙人為<lb/>
婬女誘亂退失神通婬女乃駕其肩而還城邑<lb/>
䟦虜沙城東北五十餘里至崇山山有青石大自在天<lb/>
婦像毗摩天女也聞諸士俗曰此天像者自然有也靈<lb/>
異既多祈禱亦衆印度諸國求福請願貴賤畢萃逺近<lb/>
咸㑹其有願見天神形者至誠無貳絶食七日或有得<lb/>
見求願多遂山下有大自在天祠塗灰外道式修祠祀<lb/>
<pb n="KR2k0137_WYG_002-26b"/>
毗摩羅天祠東南行百五十里至烏鐸迦漢茶城周二<lb/>
十餘里南臨信度河居人富樂寳貨盈積諸方珍多集<lb/>
於此<lb/>
烏鐸迦漢茶城西北行二十餘里至婆羅覩邏邑是製<lb/>
聲明論波你尼仙本生處也遂古之初文字繁廣時經<lb/>
劫壊世界空虚長壽諸天降靈導俗由是之故文籍生<lb/>
焉自時厥後其源泛濫梵王天帝作則隨時異道諸仙<lb/>
各製文字人相祖述競習所傳學者虚功難用詳䆒人<lb/>
<pb n="KR2k0137_WYG_002-27a"/>
壽百嵗之時有波你尼仙生知愽物愍時澆薄欲削浮<lb/>
偽刪定繁猥遊方問道遇自在天遂伸述作之志自在<lb/>
天曰盛矣哉吾當祐汝仙人受教而退於是研精覃思<lb/>
捃摭羣言作為字書備有千頌頌三十二言矣䆒極今<lb/>
古揔括文言封以進上王甚珍異下令國中普使傳習<lb/>
有誦通利賞千金錢所以師資傳授盛行當世故此邑<lb/>
中諸婆羅門碩學髙才博物強識<lb/>
婆羅覩邏邑中有窣堵波羅漢化波你尼仙後進之處<lb/>
<pb n="KR2k0137_WYG_002-27b"/>
如来去世垂五百年有大阿羅漢自迦濕彌羅國遊化<lb/>
至此乃見梵志捶訓稚童時阿羅漢謂梵志曰何苦此<lb/>
兒梵志曰令學聲明業不時進阿羅漢逌爾而笑老梵<lb/>
志曰夫沙門者慈悲為情愍傷物類仁今所笑願聞其<lb/>
說阿羅漢曰談不容易恐致深疑汝頗甞聞波你尼仙<lb/>
製聲明論垂訓於世乎婆羅門曰此邑之子後進仰德<lb/>
像設猶存阿羅漢曰今汝此子即是彼仙猶以強識翫<lb/>
習世典唯談異論不䆒真理神智唐捐流轉未息尚乘<lb/>
<pb n="KR2k0137_WYG_002-28a"/>
餘善為汝愛子然則世典文辭徒疲功績豈若如來聖<lb/>
教福智𠖇滋曩者南海之濵有一枯樹五百蝙蝠於中<lb/>
穴居有諸商侣止此樹下時屬風寒人皆饑凍聚積樵<lb/>
蘇藴火其下煙熖漸熾枯樹遂然時商侣中有一賈客<lb/>
夜分已後誦阿毗達磨藏彼諸蝙蝠雖為火困愛好法<lb/>
音忍而不出於此命終隨業受生俱得人身捨家修學<lb/>
乘聞法聲聰明利智並證聖果為世福田近迦膩色迦<lb/>
王與脇尊者招集五百賢聖於迦濕彌羅國作毗婆沙<lb/>
<pb n="KR2k0137_WYG_002-28b"/>
論斯並枯樹之中五百蝙蝠也余雖不肖是其一数斯<lb/>
則優劣良異飛伏懸殊仁今愛子可許出家出家功德<lb/>
言不能述時阿羅漢說此語已示神通事因忽不現婆<lb/>
羅門深生敬信歎羡久之具告鄰里遂放其子出家修<lb/>
學因即廻信崇重三寳鄉人從化於今弥篤從烏鐸迦<lb/>
漢荼城北踰山渉川行六百餘里至烏仗那國<hi>唐言苑昔輪王</hi>
<hi>之苑囿也舊曰烏孫埸或曰烏茶皆訛北印度境也</hi>
　音釋<lb/>
<pb n="KR2k0137_WYG_002-29a"/>
疇壠<hi>上直流反下吕勇反田疇也山壠也</hi>邊裔<hi>下音曳邊/末之地</hi>融<hi>余弓反和也</hi>閭閻<lb/>
<hi>上力居反閭里也</hi>廣峙<hi>下直里/反基也</hi>闤闠<hi>上音還下音㑹/闤闠市門也</hi>斥<hi>音尺弃不用也</hi>
編<hi>必綿反編織也</hi>苫茅<hi>上失兼反苫/茅覆屋草也</hi>榱梠<hi>上音衰下音/吕屋端木也</hi>侈<hi>昌尒反華</hi>
<hi>侈也</hi>隩室<hi>音奥屋/西南隅</hi>門闢<hi>下毗益/反開也</hi>服玩<hi>下愚/貫反</hi>襜衣<hi>上昌檢反</hi>蒭摩<lb/>
<hi>上初住反諸經多作蒭摩此云麻衣</hi>顩鉢<hi>上丘嚴反或/作欽婆羅</hi>褐剌縭<hi>上胡葛反中郎達反</hi>
<hi>下勅知反又作緇側思反野獸毛也</hi>緝績<hi>上七/入反</hi>褊衣<hi>必展反/窄也</hi>椎髻<hi>上直追反</hi>帶<lb/>
襻<hi>下疋慢反</hi>為襵<hi>下音輒/襇襵也</hi>絛<hi>土高/反</hi>徒跣<hi>下先典反/赤足歩行</hi>矯<hi>居小反妄也</hi>
盥洗<hi>上音貫</hi>澡潄<hi>早瘦/二音</hi>溲溺<hi>上音搜下尿/字小遺也</hi>澡濯<hi>下音濁洗也</hi>覈<lb/>
<pb n="KR2k0137_WYG_002-29b"/>
<hi>胡革反</hi>拘縶<hi>下知立/反繋也</hi>覉旅<hi>上居宜反/寄客居也</hi>廵匄<hi>下音盖/乞兒也</hi>醇醨<hi>上音</hi>
<hi>純下音離濃薄謂也</hi>赭堊<hi>上音者/下音惡</hi>罹咎<hi>上音離/遭也</hi>貿<hi>莫候反/易也</hi>簒弑<hi>上初</hi>
<hi>患反奪也下音試殺也</hi>捍<hi>胡旦反/抵也</hi>矛盾<hi>上莫浮反/下時尹反</hi>鉞斧<hi>上音越下音甫</hi>戈<lb/>
殳<hi>上古和反戈㦸也下音殊字</hi>矟<hi>音朔/槍矟</hi>囹圄<hi>二字音令/語獄名也</hi>劓鼻<hi>上魚器反割鼻</hi>
<hi>刑也</hi>刖足<hi>上吾骨反/斷足刑也</hi>愞弱<hi>上奴/卧反</hi>髀<hi>蒲米反/腿髀也</hi>摩踵<hi>下之勇反足跟也</hi>
拊<hi>音甫拍也</hi>瘳差<hi>上音抽/下瘥字</hi>餌藥<hi>上音二/服藥也</hi>飼獸<hi>上音寺/餧飼也</hi>殂落<hi>上在</hi>
<hi>吾反死也</hi>議謚<hi>下音示以/封後号也</hi>諱<hi>許謂反/忌也</hi>耄<hi>音㡌老/耄也</hi>餞㑹<hi>上音賤酒食相</hi>
<hi>送也</hi>粢盛<hi>上音咨/祭食也</hi>風壌<hi>下汝两/反土也</hi>葪<hi>音/計</hi>墾田<hi>音懇字/耕田也</hi>葷陀<hi>上兄</hi>
<pb n="KR2k0137_WYG_002-30a"/>
<hi>云反</hi>肴胾<hi>上户交反乾肉也/下側事反肉臠也</hi>醇醪<hi>音純勞酒/異名也</hi>坏土<hi>上疋回反瓦坏</hi>
匕箸<hi>上音比匙也下音佇與筯同</hi>梗槩<hi>上加猛反下古愛/反梗槩大畧也</hi>斯誚<hi>下才笑反</hi>
<hi>責也</hi>圯壊<hi>上音比/毁也</hi>磎徑<hi>上音/兮</hi>譴責<hi>上起/現反</hi>笴<hi>古罕反/箭笴也</hi>迫愶<hi>下許</hi>
<hi>業反以威逼人</hi>頺圮<hi>上徒回反/頽墜也</hi>規摹<hi>上音圭/下模同</hi>齧<hi>魚列反/咬齧也</hi>阿迭<hi>下徒</hi>
<hi>結反</hi>詰<hi>起一反/論難也</hi>蔑如<hi>上莫結/反無也</hi>齰斷<hi>上助陌反/齧齰也</hi>黨援<hi>下音院朋黨也</hi>
<hi>援助也</hi>睒<hi>式染/反</hi>跋虜<hi>上蒲末反/下音魯</hi>鬻<hi>上音育/亦賣也</hi>捶<hi>之委反打也</hi>尠少<lb/>
<hi>上息淺反</hi>萃<hi>才遂反/集也</hi>削<hi>思約/反</hi>捃摭<hi>上居運反下音/隻捃摭採拾也</hi>稚童<hi>上直利反</hi>
<hi>㓜稚</hi>逌尒<hi>上音由/深視貌</hi>蝙蝠<hi>邉福/二音</hi>不肖<hi>音笑謂/不似也</hi>苑囿<hi>上音逺下音右</hi>
<pb n="KR2k0137_WYG_002-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　大唐西域記卷二<lb/>
</p>
<p>
</p>
  </div>
<div>
<head>大唐西域記卷三</head> <lb/>
    <p>
<pb n="KR2k0137_WYG_003-1a"/>
欽定四庫全書<lb/>
　大唐西域記卷三<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辯機　撰<lb/>
八國<lb/>
　　烏仗那國　　　　　鉢露羅國<lb/>
　　呾义始羅國　　　　僧訶補羅國<lb/>
　　烏剌尸國　　　　　迦濕彌羅國<lb/>
<pb n="KR2k0137_WYG_003-1b"/>
　　半笯<hi>奴故反</hi>蹉國　　　曷羅闍補羅國<lb/>
烏仗那國周五千餘里山谷相屬川澤連原榖稼雖播<lb/>
地利不滋多蒲萄少甘蔗土産金鐵宜鬱金香林樹蓊<lb/>
鬱花果茂盛寒暑和暢風雨順序人性怯懦俗情譎詭<lb/>
好學而不功禁呪爲藝業多衣白㲲少有餘服語言雖<lb/>
異大同印度文字禮儀頗相參預崇重佛法敬信大乘<lb/>
來蘇婆伐窣堵河舊有一千四百伽藍多已荒蕪昔僧<lb/>
徒一萬八千今漸減少並學大乘寂定為業善誦其文<lb/>
<pb n="KR2k0137_WYG_003-2a"/>
未究深義戒行清潔特閑禁呪律儀傳訓有五部焉一<lb/>
法密部二化地部三飲光部四説一切有部五大衆部<lb/>
天祠十有餘所異道雜居堅城四五其王多治瞢掲釐<lb/>
城城周十六七里居人殷盛瞢掲釐城東四五里大窣<lb/>
堵波極多靈瑞是佛在昔作忍辱仙於此為羯利王<hi>唐言</hi>
<hi>闘諍舊云哥利訛也</hi>割截肢體瞢掲釐城東北行二百五六十里<lb/>
入大山至阿波邏羅龍泉即蘇婆伐窣堵河之源也𣲖<lb/>
流西南春夏含凍昏夕飛雪雪霏五彩光流四照此龍<lb/>
<pb n="KR2k0137_WYG_003-2b"/>
者迦葉波佛時生在人趣名曰殑祗深閑呪術禁御惡<lb/>
龍不令暴雨國人頼之以蓄餘糧居人衆庶感恩懐德<lb/>
家稅斗榖以饋遺焉既積嵗時或有逋課殑祗含怒願<lb/>
為毒龍暴行風雨損傷苖稼命終之後為此池龍泉流<lb/>
白水損傷地利釋迦如來大悲御世愍此國人獨遭斯<lb/>
難降神至此欲化暴龍執金剛神杵撃山崖龍王震懼<lb/>
乃出池皈依聞佛說法心浄信悟如來遂制勿損農稼龍<lb/>
曰凡有所食頼收人田今䝉聖教恐難濟急願十二歳<lb/>
<pb n="KR2k0137_WYG_003-3a"/>
一收糧儲如來含覆愍而許焉故今十二年一遭白水<lb/>
之災<lb/>
阿波邏羅龍泉西南三十餘里水北岸大磐石上有如<lb/>
來足所履跡隨人福力量有短長是如來伏此龍已留<lb/>
迹而去後人於上積石為室遐邇相趨花香供養順流<lb/>
而下三十餘里至如來濯衣石袈裟之文懦焉如縷<lb/>
瞢揭釐城南四百餘里至醯羅山谷水西𣲖逆流東上<lb/>
雜花異果被澗縁崖峯巖危險谿谷盤紆或聞諠語之<lb/>
<pb n="KR2k0137_WYG_003-3b"/>
聲或聞音樂之響方石如榻宛若工成連延相屬接布<lb/>
崖谷是如來在昔為聞半頌<hi>舊曰偈梵文略也或曰偈陀梵音訛也今從正㫖宜</hi>
<hi>云伽陀者唐言頌頌三十二言</hi>之法於此捨身命焉<lb/>
瞢掲釐城南二百餘里大山側至摩訶伐那<hi>唐言大林</hi>伽藍<lb/>
是如來昔修菩薩行號薩縳逹之王<hi>唐言一切施</hi>避敵棄國<lb/>
潛行至此遇貧婆羅門方來乞匄既失國位無以為施<lb/>
遂令覊縛擒往敵王冀以賞財廻為惠施<lb/>
摩訶伐那伽藍西北下山三四十里至摩愉<hi>唐言豆</hi>伽藍<lb/>
<pb n="KR2k0137_WYG_003-4a"/>
有窣堵波髙百餘尺其側大方石上有如來足蹈之迹<lb/>
是佛昔蹈此石放拘胝光明照摩訶伐那伽藍為諸人<lb/>
天說本生事其窣堵波基下有石色帶黄白常有津膩<lb/>
是如來在昔修菩薩行為聞正法於此析骨書冩經典<lb/>
摩愉伽藍西六七十里至窣堵波無憂王之所建也是<lb/>
如來昔修菩薩行號尸毗迦王<hi>唐言與舊曰尸毗王畧也</hi>為求佛果<lb/>
於此割身從鷹代鴿代鴿西北二百餘里入珊尼羅闍<lb/>
川至薩裒殺地<hi>唐言蛇藥</hi>僧伽藍有窣堵波高八十餘尺是<lb/>
<pb n="KR2k0137_WYG_003-4b"/>
如來昔為帝釋時遭饑嵗疾疫流行醫療無功道殣相<lb/>
屬帝釋悲愍思所救濟乃變其形為大蟒身僵屍川谷<lb/>
空中徧告聞者感慶相率奔赴隨割隨生療飢療疾其<lb/>
側不逺有蘇摩大窣堵波是如來昔為帝釋時世疾疫<lb/>
愍諸含識自變其身為蘇摩蛇凡有噉食莫不康豫珊<lb/>
尼羅闍川北石崖邉有窣堵波病者至求多䝉除瘥如<lb/>
來在昔為孔雀王與其羣而至此熱渇所逼求水不獲<lb/>
孔雀王以㭰啄崖涌泉流注今遂為池飲沐愈疾石上<lb/>
<pb n="KR2k0137_WYG_003-5a"/>
猶有孔雀趾迹<lb/>
瞢掲釐城西南行六七十里大河東有窣渚波高六十<lb/>
餘尺上軍王之所建也昔如來之將寂滅告諸大衆我<lb/>
湼槃後烏仗那國上軍王宜與舍利之分及諸王將欲<lb/>
均量上軍王後來遂有輕鄙之議是時天人大衆重宣<lb/>
如來顧命之言乃預同分持歸本國式遵崇建窣堵波<lb/>
側大河濵有大石狀如象昔上軍王以大白象負舍利<lb/>
歸至於此地象忽蹎仆因而自斃遂變為石即於其側<lb/>
<pb n="KR2k0137_WYG_003-5b"/>
起窣渚波<lb/>
瞢掲釐城西五十餘里渡大河至盧醯呾迦<hi>唐言赤</hi>窣渚<lb/>
波高五十餘尺無憂王之所建也昔如來修菩薩行為<lb/>
大國王號曰慈力於此刺身血以飼五藥义<hi>舊曰夜义訛也</hi>
瞢掲釐城東北三十餘里至遏部多<hi>唐言竒特</hi>石窣堵波高<lb/>
四十餘尺在昔如來為諸人天說法開導如來去後從<lb/>
地踊出黎庶崇敬香花不替<lb/>
石窣堵波西渡大河三四十里至一精舍中有阿縳盧<lb/>
<pb n="KR2k0137_WYG_003-6a"/>
枳低濕伐羅菩薩像<hi>唐言觀自在合字連聲梵語如上分文散音即阿嚩盧枳多譯曰觀</hi>
<hi>伊濕伐羅譯曰自在舊譯為光世音或觀世音或觀世自在皆訛謬也</hi>威靈潜被神迹照<lb/>
明法侶相趨供養無替<lb/>
觀自在菩薩像西北百四五十里至藍勃盧山山嶺有<lb/>
龍池周三十餘里渌波浩汗清流皎鏡昔毗盧釋迦王<lb/>
前伐諸釋四人拒軍者宗親擯逐各事分飛其一釋種<lb/>
既出國都䟦渉疲弊中路而止時有一鴈飛趣其前既<lb/>
以馴狎因即乘焉其鴈飛翔下此池側釋種虗遊逺適<lb/>
<pb n="KR2k0137_WYG_003-6b"/>
異國迷不知路假寐樹隂池龍少女遊覧水濵忽見釋<lb/>
種恐不得當也變為人形即而摩拊釋種驚寤因即謝<lb/>
曰覉旅羸人何見親附遂欵殷勤陵逼野合女曰父母<lb/>
有訓祗奉無違雖䝉惠顧未承高命釋種曰山谷杳𠖇<lb/>
爾家安在曰我此池之龍女也敬聞聖族流離逃難幸<lb/>
因遊覧敢慰勞弊命有燕私未聞來㫖况乎積禍受此<lb/>
龍身人畜殊途非所聞也釋種曰一言見允宿心斯畢<lb/>
龍女曰敬聞命矣唯所去就釋種乃誓心曰凡我所有<lb/>
<pb n="KR2k0137_WYG_003-7a"/>
福德之力令此龍女舉體成人福力所感龍遂改形既<lb/>
得人身深自慶悅乃謝釋種曰我積殃運流轉惡趣幸<lb/>
䝉垂顧福力所加曠劫弊身一旦改變欲報此徳糜軀<lb/>
未謝心願陪遊事拘物議願白父母然後備禮龍女還<lb/>
池白父母曰今者遊覧忽逄釋種福力所感變我為人<lb/>
情存好合敢陳事實龍王心欣人趣情重聖族遂從女<lb/>
請乃出池而謝釋種曰不遺非類降尊就卑願臨我室<lb/>
敢供灑掃釋種受龍王之請遂即其居於是龍宫之中<lb/>
<pb n="KR2k0137_WYG_003-7b"/>
親迎備禮燕爾樂㑹肆極歡娯釋種覩龍之形心常畏<lb/>
惡乃欲辭出龍王止曰幸勿逺舍隣此宅居當令據壃<lb/>
土稱大號揔有臣庶祚延長世釋種謝曰此言非冀龍<lb/>
王以寳劍置箧中妙好白㲲而覆其上謂釋種曰幸持<lb/>
此㲲以獻國王王必親受逺人之貢可於此時害其王<lb/>
也因據其國不亦善乎釋種受龍指誨便往行獻烏仗<lb/>
那王躬舉其㲲釋種執其袂而刺之侍臣衛兵諠亂階<lb/>
陛釋種麾劍告曰我所仗劍神龍見授以誅後伏以斬<lb/>
<pb n="KR2k0137_WYG_003-8a"/>
不臣咸懼神武推尊大位於是㳂弊立政表賢恤患已<lb/>
而動大衆備法駕即龍宫而報命迎龍女以還都龍女<lb/>
宿業未盡餘報猶在每至燕私首出九龍之頭釋種畏<lb/>
惡莫知圖計伺其寐也利刄斷之龍女驚寤曰斯非後<lb/>
嗣之利非徒我命有少損傷而汝子孫當苦頭痛故此<lb/>
國族常有斯患雖不連綿時一發動釋種既没其子嗣<lb/>
位是為嗢呾羅犀那王<hi>唐言上軍</hi>
上軍王嗣位之後其母䘮明如來伏阿波邏羅龍還也<lb/>
<pb n="KR2k0137_WYG_003-8b"/>
從空下其宫中上軍王適從遊獵如來因為其母畧說<lb/>
法要遇聖聞法遂得復明如來問曰汝子我之族也今<lb/>
何在母曰旦出畋遊今將返駕如來與諸大衆尋欲發<lb/>
引王母曰我惟福遇生育聖族如來悲愍又親降臨我<lb/>
子方還願少留待世尊曰斯人者我之族也可聞教而<lb/>
信悟非親誨以發心我其行矣還語之曰如來從此徃<lb/>
拘尸城娑羅樹間當入湼槃宜取舍利自為供養如來<lb/>
與諸人衆陵虚而去上軍王方遊獵逺見宫中光明赫<lb/>
<pb n="KR2k0137_WYG_003-9a"/>
奕疑有火災罷獵而返乃見其母復明慶而問曰我去<lb/>
幾何有斯祥感能令慈母復明如昔母曰汝出之後如<lb/>
來至此聞佛說法遂得復明如來從此至拘尸城娑羅<lb/>
樹間當入湼槃召汝速來分取舍利時王聞已悲號頓<lb/>
躃乆而醒悟命駕馳赴至雙樹間佛已湼槃時諸國王<lb/>
輕其邉鄙寳重舍利不欲分與是時天人大衆重宣佛<lb/>
意諸王聞已遂先均授瞢掲釐城東北踰山越谷逆上<lb/>
信度河途路危險山谷杳𠖇或履絙索或牽鐵鏁棧道<lb/>
<pb n="KR2k0137_WYG_003-9b"/>
虚臨飛梁危搆㧻棧躡磴行千餘里至逹麗羅川即烏<lb/>
仗那國舊都也多出黄金及鬱金香逹麗羅川中大伽<lb/>
藍側有刻木慈氏菩薩像金色晃煜靈鑒潜通髙百餘<lb/>
尺末田底迦<hi>舊曰末田地訛畧也</hi>阿羅漢之所造也羅漢以神通<lb/>
力㩗引匠人升覩史多天<hi>舊曰兜率陀又曰兜術陀訛也</hi>親觀妙相三<lb/>
返之後功乃畢焉自有此像法流東𣲖從此東行踰嶺<lb/>
越谷逆上信度河飛梁棧道履危渉險經五百餘里至<lb/>
鉢露羅國<hi>北印度境</hi>鉢露羅國周四千餘里在大雪山間東<lb/>
<pb n="KR2k0137_WYG_003-10a"/>
西長南北狭多麥豆出金銀資金之利國用冨饒時唯<lb/>
寒烈人性獷暴薄於仁義無聞禮節形貎鹿弊衣服毛<lb/>
褐文字大同印度言語異於諸國伽藍數百所僧徒數<lb/>
千人學無專習戒行多濫從此復還烏鐸迦漢茶城南<lb/>
渡信度河河廣三四里西南流澄清皎鏡汩濦漂流毒<lb/>
龍惡獸窟宂其中若持貴寳竒花果種及佛舍利渡者<lb/>
船多漂没渡河至呾义始羅國<hi>北印度境</hi>
呾义始羅國周二千餘里國大都城周十餘里酋豪力<lb/>
<pb n="KR2k0137_WYG_003-10b"/>
競王族絶嗣往者役屬迦畢試國近又附庸迦濕彌羅國<lb/>
地稱沃壤稼穡殷盛泉流多花果茂氣序和暢風俗輕<lb/>
勇崇敬三寳伽藍雖多荒蕪已甚僧徒寡少並學大乘<lb/>
大城西北七十餘里有毉羅鉢呾邏龍王池周百餘歩<lb/>
其水澄清雜色蓮花同榮異彩此龍者即昔迦葉波佛<lb/>
時壊毉羅鉢呾邏樹苾芻也故今彼土請雨祈晴必與<lb/>
沙門共至池所彈指慰問隨願必果<lb/>
龍池東南行三十餘里入兩山閒有窣堵波無憂王之<lb/>
<pb n="KR2k0137_WYG_003-11a"/>
所建也髙百餘尺是釋迦如来懸記當来慈氏世尊出興之<lb/>
時自然有四大寶藏即斯勝地當其一所聞諸先志曰或時<lb/>
地震諸山皆動周藏百歩無所傾搖諸有愚夫妄加發掘地<lb/>
為震動人皆蹎仆傍有伽藍圯損己甚久絕僧徒城北十二<lb/>
三里有窣堵波無憂王建也或至齋日時放光明神花天樂<lb/>
頗有見聞聞諸先志曰近有婦人身嬰惡癩竊至窣堵波責<lb/>
躬禮懴見其庭宇有諸糞穢掬除灑掃塗香散花更採青蓮<lb/>
重布其地惡疾除愈形貎増妍身出名香青蓮同馥斯勝地<lb/>
<pb n="KR2k0137_WYG_003-11b"/>
也是如来在昔修菩薩行為大國王號戰達羅鉢刺婆<lb/>
<hi>唐言月光</hi>志求菩薩斷頭惠施若此之捨凡歴千生<lb/>
捨頭窣堵波側有僧伽藍庭宇荒凉僧徒減少昔經部<lb/>
拘摩羅邏多<hi>唐言童受</hi>論師於此製述諸論城外東南南山<lb/>
之隂有窣堵波髙百餘尺是無憂王太子拘浪拏為繼<lb/>
母所誣抉目之處無憂王所建也盲人祈請多有復明<lb/>
此太子正后生也儀貎妍雅慈仁夙著正后終没繼室<lb/>
憍婬縱其昏愚私逼太子太子瀝泣引責退身謝罪繼<lb/>
<pb n="KR2k0137_WYG_003-12a"/>
母見違彌増忿怒候王閑隙從容言曰夫呾义始羅國<lb/>
之要領非親子弟其可寄乎今者太子仁孝著聞親賢<lb/>
之故物議斯在王惑聞說雅恱姦謀即命太子而誡之<lb/>
曰吾承餘緒垂統繼業唯恐失墜忝負先王呾义始羅<lb/>
國之襟帶吾今命爾作鎮彼國國事殷重人情詭雜無<lb/>
妄去就有虧基緒凡有召命騐吾齒印印在吾口其有<lb/>
謬乎於是太子銜命來鎮嵗月雖淹繼室彌怒詐發制<lb/>
書紫泥封記候王眠睡竊齒為印馳使而往賜以責書<lb/>
<pb n="KR2k0137_WYG_003-12b"/>
輔臣跪讀相顧失圖太子問曰何所悲乎曰大王有命<lb/>
書責太子抉去两目逐棄山谷任其夫妻隨時生死雖<lb/>
有此命尚未可依今宜重請面縳待罪太子曰父而賜<lb/>
死其敢辭乎齒印為封誠無謬矣命旃荼羅抉去其眼<lb/>
眼既失明乞丏自濟流離展轉至父都城其妻告曰此<lb/>
是王城嗟乎飢寒良苦昔為王子今作乞人願得聞知<lb/>
重伸先責於是謀計入王内廄於夜後分泣對清風長<lb/>
嘯悲吟箜篌鼓和王在髙樓聞其雅唱辭甚怨悲恠而<lb/>
<pb n="KR2k0137_WYG_003-13a"/>
問曰箜篌歌聲似是吾子今以何故而來此乎即問内<lb/>
廄誰為歌嘯遂將盲人而來對㫖王見太子銜悲問曰<lb/>
誰害汝身遭此禍舋愛子䘮明猶不覺知凡百黎元如<lb/>
何䆒察天乎天乎何德之衰太子悲泣謝而對曰誠以<lb/>
不孝負責於天某年月日忽奉慈㫖無由致辭不敢逃<lb/>
責其王心知繼室為不軌也無所䆒察便加刑辟時菩<lb/>
提樹伽藍有瞿沙<hi>唐言妙音</hi>大阿羅漢者四辯無礙三明具<lb/>
足王將盲子陳告其事唯願慈悲令得復明時彼羅漢<lb/>
<pb n="KR2k0137_WYG_003-13b"/>
受王請已即於是日宣令國人吾於後日欲說妙理人<lb/>
持一器來此聽法以承泣淚也於是逺近相趨士女雲<lb/>
集是時阿羅漢說十二因縁凡厥聞法莫不悲哽以所<lb/>
持器承其瀝泣說法既已揔收衆淚置之金盤而自誓<lb/>
曰凡吾所說諸佛至理理若不真說有紕繆斯則已矣<lb/>
如其不爾願以衆淚洗彼盲眼眼得復明明視如昔發<lb/>
是語訖持淚洗眼眼遂復明王乃責彼輔臣詰諸僚佐<lb/>
或黜或放或遷或死諸豪世俗移居雪山東北沙磧之<lb/>
<pb n="KR2k0137_WYG_003-14a"/>
中從此東南越諸山谷行七百餘里至僧訶補羅國<hi>北印度境</hi>
僧訶補羅國周三千五六百里西臨信度河國大都<lb/>
城周十四五里依山據嶺堅峻險固農務少功地利多<lb/>
獲氣序寒人性猛俗尚驍勇又多譎詐國無君長主位<lb/>
役屬迦濕彌羅國城南不逺有窣堵波無憂王之所建<lb/>
也莊飾有虧靈異相繼傍有伽藍空無僧侣城東南四<lb/>
五十里至石窣堵波無憂王建也高二百餘尺池沼十<lb/>
數映帶左右彫石為岸殊形異類激水清流汩㴔漂注<lb/>
<pb n="KR2k0137_WYG_003-14b"/>
龍魚水族窟宂潜流四色蓮花彌漫清潭百果具繁同<lb/>
榮異色林沼交映誠可遊玩傍有伽藍乆絶僧侣窣堵<lb/>
波側不逺有白衣外道本師悟所求理初說法處今有<lb/>
封記傍建天祠其徒苦行晝夜精勤不遑寧息本師所<lb/>
說之法多竊佛經之義隨類設法擬則軌儀大者謂苾<lb/>
芻小者稱沙彌威儀律行頗同僧法唯留少髮加之露<lb/>
形或有所服白色為異據斯流别稍用區分其天師像<lb/>
竊類如來衣服為差相好無異從此復還呾义始羅國<lb/>
<pb n="KR2k0137_WYG_003-15a"/>
北界渡信度河東南行二百餘里度大石門昔摩訶薩<lb/>
埵王子於此投身飼餓烏菟<hi>音徒</hi>其南百四五十歩有石<lb/>
窣堵波摩訶薩埵愍餓獸之無力也行至此地乾竹自<lb/>
刺以血噉之於是乎獸乃噉焉其中地土洎諸草木微<lb/>
帶絳色猶血染也人履其地若負芒刺無云疑信莫不<lb/>
悲愴捨身北有石窣堵波髙二百餘尺無憂王之所建<lb/>
也彫刻竒製時燭神光小窣堵波及諸石龕動以百數<lb/>
周此塋域其有疾病旋繞多愈石窣堵波東有伽藍僧<lb/>
<pb n="KR2k0137_WYG_003-15b"/>
徒百餘人並學大乘教從此東行五十餘里至孤山中<lb/>
有伽藍僧徒二百餘人並學大乘法教花果繁茂泉池<lb/>
澄鏡傍有窣堵波髙三百餘尺是如來在昔於此化惡<lb/>
藥义令不食肉從此東南山行五百餘里至烏剌尸國<lb/>
<hi>北印度境</hi>
烏剌尸國周二千餘里山阜連接田疇隘狹國大都城<lb/>
周七八里無大君長役屬迦濕彌羅國宜稼穡少花果<lb/>
氣序温和㣲有霜雪俗無禮義人性剛猛多行詭詐不<lb/>
<pb n="KR2k0137_WYG_003-16a"/>
信佛法大城西南四五里有窣堵波髙二百餘尺無憂<lb/>
王所建也傍有伽藍僧徒寡少並皆習學大乘法敎從<lb/>
此東南登山履險度鐵橋行千餘里至迦濕彌羅國<hi>舊曰</hi>
<hi>罽賔訛也北印度境</hi>
迦濕彌羅國周七千餘里四境負山山極峭峻雖有門<lb/>
徑而復隘狹自古隣敵無能攻伐國大都城西臨大河<lb/>
南北十二三里東西四五里宜稼穡多花果出龍種馬<lb/>
及鬱金香火珠藥草氣序寒勁多雪少風服毛褐衣白<lb/>
<pb n="KR2k0137_WYG_003-16b"/>
㲲土俗輕僄人性怯懦國為龍護遂雄隣境容貎妍美<lb/>
情性詭詐好學多聞邪正兼信伽藍百餘所僧徒五千<lb/>
餘人有四窣堵波並無憂王建也各有如來舍利升餘<lb/>
國志曰國地本龍池也昔佛世尊自烏仗那國降惡神<lb/>
已欲還中國乘空當此國上告阿難曰我湼槃之後有<lb/>
末田底迦阿羅漢當於此地建國安人𢎞揚佛法如來<lb/>
寂滅之後第五十年阿難弟子末田底迦羅漢者得六<lb/>
神通具八解脫聞佛懸記心自慶恱便來至此於大山<lb/>
<pb n="KR2k0137_WYG_003-17a"/>
嶺宴坐林中現大神變龍見深信請資所欲阿羅漢曰<lb/>
願於池内惠以容膝龍王於是縮水奉施羅漢神通廣<lb/>
身龍王縱力縮水池空水盡龍翻請地阿羅漢於此西<lb/>
北為留一池周百餘里自餘枝屬别居小池龍王曰池<lb/>
地揔施願恒受供末田底迦曰我今不乆無餘湼槃雖<lb/>
欲受請其可得乎龍王重請五百羅漢常受我供乃至<lb/>
法盡法盡之後還取此國以為居地末田底迦從其所<lb/>
請時阿羅漢既得其地運大神通力立五百伽藍於諸<lb/>
<pb n="KR2k0137_WYG_003-17b"/>
異國買鬻賤人以充役使以供僧衆末由底迦入寂滅<lb/>
後彼諸賤人自立君長隣境諸國鄙其賤種莫與交親<lb/>
謂之訖利多<hi>唐言買得</hi>今時泉水已多流濫<lb/>
摩掲陀國無憂王以如來湼槃之後第一百年命世君<lb/>
臨威被殊俗深信三寳愛育四生時有五百羅漢僧五<lb/>
百凡夫僧王所敬仰供養無差有凡夫僧摩訶提婆<hi>唐言</hi>
<hi>大天</hi>濶逹多智幽求名實覃思作論理違聖敎凡有聞知<lb/>
羣從異議無憂王不識凡聖因情所好黨援所親召集<lb/>
<pb n="KR2k0137_WYG_003-18a"/>
僧徒赴殑伽河欲沉深流揔從誅戮時諸羅漢既逼命<lb/>
難咸運神通陵虚履空來至此國山棲谷隱時無憂王<lb/>
聞而悔懼躬來謝過請還本國彼諸羅漢確不從命無<lb/>
憂王為羅漢建五百僧伽藍揔以此國持施衆僧<lb/>
健䭾邏國迦膩色迦王以如來湼槃之後第四百年應<lb/>
期撫運王風逺被殊俗内附機務餘暇每習佛經日請<lb/>
一僧入宫說法而諸異議部執不同王用深疑無以去<lb/>
惑時脇尊者曰如來去世嵗月逾邈弟子部執師資異<lb/>
<pb n="KR2k0137_WYG_003-18b"/>
論各據聞見共為矛盾時王聞已甚用感傷悲嘆良乆<lb/>
謂尊者曰猥以餘福聿遵前緒去聖雖逺猶為有幸敢<lb/>
忘庸鄙紹隆法敎隨其部執具釋三藏脇尊者曰大王<lb/>
宿殖善本多資福祐留情佛法是所願也王乃宣令逺<lb/>
近召集聖哲於是四方輻凑萬里星馳英賢畢萃睿聖<lb/>
咸集七日之中四事供養既欲法議恐其諠雜王乃具<lb/>
懐白諸僧曰證聖果者住具結縛者還如此尚衆又重<lb/>
宣令無學人住有學人還猶復繁多又更下令具三明<lb/>
<pb n="KR2k0137_WYG_003-19a"/>
備六通者住自餘各還然尚繁多又更下令其有内窮<lb/>
三藏外達五明者住自餘各還於是得四百九十九人<lb/>
王欲於本國苦其暑濕又欲就王舍城大迦葉波結集<lb/>
石室脇尊者等議曰不可彼多外道異論糾紛酬對不<lb/>
暇何功作論衆㑹之心屬意此國此國四周山固藥义<lb/>
守衛土地膏腴物産豐盛賢聖之所集住靈仙之所遊<lb/>
止衆議斯在僉曰允諧其王是時與諸羅漢自彼而至<lb/>
建立伽藍結集三藏欲作毗婆沙論是時尊者世友户<lb/>
<pb n="KR2k0137_WYG_003-19b"/>
外納衣諸阿羅漢謂世友曰結使未除諍議乖謬爾宜<lb/>
逺迹勿居此也世友曰諸賢於法無疑代佛施化方集<lb/>
大義欲製正論我雖不敏粗達微言三藏𤣥文五明至<lb/>
理頗亦沉研得其趣矣諸羅漢曰言不可以若是汝宜<lb/>
□居疾證無學已而㑹此時未晩也世友曰我顧無學<lb/>
其猶洟唾志求佛果不趨小徑擲此縷丸未墜於地必<lb/>
當證得無學聖果時諸羅漢重訶之曰増上慢人斯之<lb/>
謂也無學果者諸佛所讃宜可速證以決衆疑於是世<lb/>
<pb n="KR2k0137_WYG_003-20a"/>
友即擲縷丸空中諸天接縷丸而請曰方證小果次補<lb/>
慈氏三界特尊四生攸頼如何於此欲證小果時諸羅<lb/>
漢見是事已謝咎推德請為上座凡有疑議咸取決焉<lb/>
是五百賢聖先造十萬頌鄔波第鑠論<hi>舊曰優波提舍論訛也</hi>釋<lb/>
素呾䌫藏<hi>舊曰修多羅藏訛也</hi>次造十萬頌毗奈耶毗婆沙論釋<lb/>
毗奈耶藏<hi>舊曰毗那耶藏訛也</hi>後造十萬頌阿毗達磨毗婆沙論<lb/>
釋阿毗達磨藏<hi>或曰阿毗曇藏畧也</hi>凡三十万頌六百六十万言<lb/>
備釋三藏懸諸千古莫不窮其枝葉䆒其淺深大義重<lb/>
<pb n="KR2k0137_WYG_003-20b"/>
明微言再顯廣宣流布後進頼焉迦膩色迦王遂以赤<lb/>
銅為鍱鏤冩論文石函緘封建窣堵波藏於其中命藥<lb/>
义神周衛其國不令異學持此論出欲求習學就中受<lb/>
業於是功既成畢還軍本都出此國西門之外東西面<lb/>
而跪復以此國揔施僧徒迦膩色迦王既死之後訖利<lb/>
多種復自稱王斥逐僧徒毁壊佛法<lb/>
覩貨邏國呬摩呾羅王<hi>唐言雪山下</hi>其先釋種也以如來湼<lb/>
槃之後第六百年光有壃土嗣膺王業樹心佛地流情<lb/>
<pb n="KR2k0137_WYG_003-21a"/>
法海聞訖利多毁滅佛法招集國中敢勇之士得三千<lb/>
人詐為啇旅多賫寳貨挾隱軍器來入此國此國之君<lb/>
特加賔禮商旅之中又更選募得五百人猛烈多謀各<lb/>
抽利刃俱持重寳躬賫所奉持以獻上時雪山下王去<lb/>
其㡌即其座訖利多王驚懾無措遂斬其首令羣下曰<lb/>
我是覩貨邏國雪山下王也怒此賤種公行虐政故於<lb/>
今者誅其有罪凡百衆庶非爾之辜然典國輔宰臣遷<lb/>
於異域旣平此國召集僧徒式建伽藍安堵如故復於<lb/>
<pb n="KR2k0137_WYG_003-21b"/>
此國西門之外東面而跪持施衆僧其訖利多種屢以<lb/>
僧徒覆宗滅祀世積其怨疾惡佛法嵗月既逺復自稱<lb/>
王故今此國不甚崇信外道天祠特留意焉<lb/>
新城東南十餘里故城北大山陽有僧伽藍増徒三百<lb/>
餘人其窣堵波中有佛牙長可寸半其色黄白或至齋<lb/>
日時放光明昔訖利多種之滅佛法也僧徒解散各隨<lb/>
利居有一沙門遊諸印度觀禮聖迹伸其至誠後聞本<lb/>
國平定即事歸途遇諸羣象横行草澤奔馳震吼沙門<lb/>
<pb n="KR2k0137_WYG_003-22a"/>
見已升樹以避是時羣象相趍奔赴競吸池水浸漬樹<lb/>
根互共排掘樹遂蹎仆既得沙門負載而行至大林中<lb/>
有病象瘡痛而卧引此僧手至所苦處乃枯竹所刺也<lb/>
沙門於是㧞竹傅藥裂其裳褁其足别有大象持金函<lb/>
授與病象象既得已轉授沙門沙門開函乃佛牙也諸<lb/>
象圍繞僧出無由明日齋時各持異果以為中饌食已<lb/>
載僧去林數百里外方乃下之各跪拜而去沙門至國<lb/>
西界渡一駛河濟乎中流船將覆没同舟之人互相謂<lb/>
<pb n="KR2k0137_WYG_003-22b"/>
曰今此船覆禍是沙門沙門必有如來舍利諸龍利之<lb/>
船主撿驗果得佛牙時沙門舉佛牙俯謂龍曰吾今寄<lb/>
汝不乆來取遂不渡河廻船而去顧河嘆曰吾無禁術<lb/>
龍畜所欺重往印度學禁龍法三嵗之後復還本國至<lb/>
河之濵方設壇場其龍於是捧佛牙函以授沙門沙門<lb/>
持歸於此伽藍而修供養<lb/>
伽藍南十四五里有小伽藍中有觀自在菩薩立像其<lb/>
有斷食誓死為期願見菩薩者即從像中出妙色身<lb/>
<pb n="KR2k0137_WYG_003-23a"/>
小伽藍東南三十餘里至大山有故伽藍形製宏壯蕪<lb/>
漫良甚今唯一隅起小重閣僧徒三十餘人並學大乘<lb/>
法敎昔僧伽䟦陀羅<hi>唐言衆賢</hi>論師於此製順正理論伽藍<lb/>
左右諸窣堵波大阿羅漢舍利並在野獸山猨採花供<lb/>
養嵗時無替如承指命然此山中多諸靈迹或石壁横<lb/>
分峯留馬迹凡厥此類其狀譎詭皆是羅漢沙彌羣從<lb/>
遊戲手指麾畫乘馬往來遺迹若斯難以詳述<lb/>
佛牙伽藍東十餘里北山崖間有小伽藍是昔索建地<lb/>
<pb n="KR2k0137_WYG_003-23b"/>
羅大論師於此作衆事分毗婆沙論小伽藍中有石窣<lb/>
堵波高五十餘尺是阿羅漢遺身舍利也先有羅漢形<lb/>
量偉大凡所飲食與象同等時人譏曰徒知飽食安識<lb/>
是非羅漢將入寂滅也告諸人曰吾今不乆當取無餘<lb/>
欲說自身所證妙法衆人聞之更相譏笑咸來集㑹共<lb/>
觀得失時阿羅漢告諸人曰吾今為汝說本因縁此身<lb/>
之前報受象身在東印度居王内廏是時此國有一沙<lb/>
門逺遊印度尋訪聖敎諸經典論時王持我施與沙門<lb/>
<pb n="KR2k0137_WYG_003-24a"/>
載負佛經而至於此是後不乆尋即命終乘其載經福力<lb/>
所致遂得為人復鍾餘慶早服染衣勤求出離不遑寧<lb/>
居得六神通斷三界欲然其所食餘習尚然每自節身<lb/>
三分食一雖有此說人猶未信即升虚空入火光定身<lb/>
出烟熖而入寂滅餘骸墜下起窣堵波王城西北行二<lb/>
百餘里至商林伽藍布剌拏<hi>唐言圓滿</hi>論師於此作釋毗婆<lb/>
沙論<lb/>
城西行百四五十里大河北接山南至大衆部伽藍僧<lb/>
<pb n="KR2k0137_WYG_003-24b"/>
徒百餘人昔佛地羅<hi>唐言覺取</hi>論師於此作大衆部集真論<lb/>
從此西南踰山渉險行七百餘里至半笯<hi>奴故反</hi>蹉國<hi>北印</hi>
<hi>度境</hi>
半笯蹉國周二千餘里山川多疇壠狹榖稼時播花果<lb/>
繁茂多甘蔗無蒲萄菴没羅果烏談跋羅茂遮等果家<lb/>
植成林珍其味也氣序温暑風俗勇烈裳服所製多衣<lb/>
㲲布人性質直淳信三寳伽藍五所並多荒圯無大君<lb/>
長役屬迦濕彌羅國城北伽藍少有僧徒伽藍北有石<lb/>
<pb n="KR2k0137_WYG_003-25a"/>
窣堵波寔多靈異從此東南行四百餘里至曷邏闍補<lb/>
羅國<hi>北印度境</hi>
曷邏闍補羅國周四千餘里國大都城周十餘里極險<lb/>
固多山阜川原隘狹地利不豐土宜氣序同半笯蹉國<lb/>
風俗猛烈人性驍勇國無君長役屬迦濕彌羅國伽藍<lb/>
十所僧徒寡少天祠一所外道甚多自濫波國至於此<lb/>
土形貎麄弊情性獷暴語言庸鄙禮義輕薄非印度之<lb/>
正境乃邉裔之曲俗從此東南下山渡水行七百餘里<lb/>
<pb n="KR2k0137_WYG_003-25b"/>
至磔迦國<hi>北印度境</hi>
　音釋<lb/>
笯蹉<hi>上奴故反下七何反</hi>怯愞<hi>上苦帖反/下奴卧反</hi>譎詭<hi>上音決下過委反詐也</hi>多衣<lb/>
<hi>下去聲</hi>瞢掲釐<hi>上音夢中居謁/反下力之反</hi>稸<hi>許六反/稸積也</hi>饋遺<hi>上求位反下去聲饋</hi>
<hi>遺餉贈也</hi>糧儲<hi>二字音/良除</hi>摩愉<hi>下音/如</hi>襃殺<hi>上博/毛反</hi>道殣<hi>下渠鎮反死也</hi>僵<lb/>
屍<hi>上音薑死不壊也</hi>㭰啄<hi>上子委反/下音卓</hi>蹎仆<hi>上音顛下蒲北/反蹎仆伏倒也</hi>斃<hi>毗祭</hi>
<hi>反死也</hi>飼<hi>音寺餧/飼也</hi>盧枳<hi>下居/只反</hi>馴狎<hi>上音旬馴順也下/胡甲反狎近也</hi>袂<hi>音寐</hi>
<hi>衣䄂也</hi>麾劍<hi>上許/為反</hi>嗢呾<hi>上烏没反/下丁割反</hi>犀<hi>音/西</hi>頓躃<hi>下毗益反頓躃跳躍而倒</hi>
<pb n="KR2k0137_WYG_003-26a"/>
<hi>也</hi>絙索<hi>上古登反/大索也</hi>棧道<hi>上助諌反以板/木架險為道也</hi>躡隥<hi>上尼輙反</hi>晃煜<lb/>
<hi>上胡廣反下余六反晃煜明也</hi>汩㴔<hi>上於宻反下於立/反同前水流急貎</hi>酋豪<hi>上自/由反</hi>掬<hi>音匊</hi>
<hi>捧也</hi>抉目<hi>上紆決/反捾也</hi>閑隙<hi>下邱逆反/控隙也</hi>淹<hi>一塩反/淹乆也</hi>乞丏<hi>下俱代反借也</hi>
内廏<hi>下音救養象馬之舍</hi>鼓和<hi>下去/聲</hi>禍舋<hi>下許近/反罪也</hi>紕繆<hi>上疋夷反下眉㓜反</hi>
噉之<hi>上音淡食噉也</hi>洎<hi>其噐反/及也</hi>芒刺<hi>上音亡/下音次</hi>悲愴<hi>下楚/壯反</hi>隘狹<hi>上於</hi>
<hi>賣反窄也下侯夹反</hi>寒勁<hi>下居/政反</hi>輕僄<hi>下匹妙/反迅也</hi>確<hi>口角反/堅確也</hi>矛盾<hi>上莫浮反</hi>
<hi>下時尹反兵噐名今之是非曰矛盾也</hi>輻湊<hi>上音福下七奏反亦作輳輻湊併聚也如車輻同湊於轂</hi>
<hi>也</hi>糺紛<hi>上俱有反/糺紛亂也</hi>膏腴<hi>下音俞膏/腴肥也</hi>洟唾<hi>上音/替</hi>鄔<hi>一古反</hi>鑠<lb/>
<pb n="KR2k0137_WYG_003-26b"/>
<hi>詩若反</hi>鍱<hi>音葉銅/薄也</hi>斥逐<hi>上音尺棄/不用也</hi>呬摩<hi>上香/噐反</hi>安堵<hi>下音覩安堵遷</hi>
<hi>不移也</hi>解散<hi>上去/聲</hi>浸漬<hi>下在/四反</hi>傅藥<hi>上音付/塗傅也</hi>駛河<hi>上使史二音駛河疾</hi>
<hi>流也</hi>偉大<hi>上羽鬼/反異也</hi>磔迦<hi>上竹/陌反</hi>驚懾<hi>下之/葉反</hi>指麾<hi>下許為反</hi>
　<lb/>
　<lb/>
　<lb/>
　<lb/>
　大唐西域記卷三<lb/>
</p>
<p>
</p>
  </div>
<div>
<head>大唐西域記卷四</head> <lb/>
    <p>
<pb n="KR2k0137_WYG_004-1a"/>
欽定四庫全書<lb/>
　大唐西域記卷四<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辯機　撰<lb/>
十五國<lb/>
　　磔迦國　　　　　　至那僕底國<lb/>
　　闍爛達羅國　　　　屈<hi>居勿反</hi>露多國<lb/>
　　設多圖盧國　　　　波理夜呾羅國<lb/>
<pb n="KR2k0137_WYG_004-1b"/>
　　秣莵羅國　　　　　薩他泥濕伐羅國<lb/>
　　窣祿勤那國　　　　秣底補羅國<lb/>
　　婆羅吸摩補羅國　　瞿毗霜那國<lb/>
　　堊醯掣呾羅國　　　毗羅刪拏國<lb/>
　　劫比他國<lb/>
磔迦國周萬餘里東據毗播奢河西臨信度河國大都<lb/>
城周二十餘里宜粳稻多宿麥出金銀鍮石銅鐵時候<lb/>
暑熱土多風飊風俗暴急言辭鄙䙝衣服鮮白所謂憍<lb/>
<pb n="KR2k0137_WYG_004-2a"/>
奢耶衣朝霞衣等少信佛法多事天神伽藍十所天祠<lb/>
數百此國已往多有福舍以贍貧匱或施藥或施食口<lb/>
腹之資行旅無累<lb/>
大城西南十四五里至奢羯羅故城垣堵雖壊基址尚<lb/>
固周二十餘里其中更築小城周六七里居人富饒即<lb/>
此國之故都也數百年前有王號摩醯邏矩羅<hi>唐言大族</hi>都<lb/>
治此城王諸印度有才智性勇烈隣境諸國莫不臣伏<lb/>
機務餘閑欲習佛法令於僧中推一俊徳時諸僧徒莫<lb/>
<pb n="KR2k0137_WYG_004-2b"/>
敢應命少欲無為不求聞達博學髙明有懼威嚴是時<lb/>
王家舊僮染衣已久辭論清雅言談瞻敏衆共推舉而<lb/>
以應命王曰我敬佛法逺訪名僧衆推此隸與我談論<lb/>
常謂僧中賢明肩比以今知之夫何敬哉於是宣令五<lb/>
印度國繼是佛法並皆毁滅僧徒斥逐無復孑遺<lb/>
摩掲陀國婆羅阿迭多王<hi>唐言幻日</hi>崇敬佛法愛育黎元以<lb/>
大族王淫刑虐政自守壃場不供職貢時大族王治兵<lb/>
將討幻日王知其聲問告諸臣曰今聞寇至不忍闘其<lb/>
<pb n="KR2k0137_WYG_004-3a"/>
兵也幸諸僚庶赦而不罪賜此㣲軀潛行草澤言畢出<lb/>
宫依緣山野國中感恩慕從者數萬餘人捿竄海島大<lb/>
族王以兵付弟浮海往伐幻日王守其阨險輕騎誘戰<lb/>
金鼓一震竒兵四起生擒大族反接引現大族王自愧<lb/>
失道以衣䝉面幻日王踞師子牀羣官周衞乃命侍臣<lb/>
告大族曰汝露其面吾欲有辭大族對曰臣主易位怨<lb/>
敵相視既非交好何用面談再三告示終不從命於是<lb/>
宣令數其罪曰三寶福田四生攸賴茍任豺狼傾毁勝<lb/>
<pb n="KR2k0137_WYG_004-3b"/>
業福不祐汝見擒於我罪無可赦宜從刑辟時幻日王<lb/>
母博聞強識善達占相聞殺大族也疾告幻日王曰我<lb/>
嘗聞大族竒姿多智欲一見之幻日王命引大族至母<lb/>
宫中幻日母曰嗚呼大族幸勿恥也世間無常榮辱更<lb/>
事吾猶汝母汝若吾子宜去䝉衣一言面對大族曰昔<lb/>
為敵國之君今為俘囚之虜隳廢王業亡滅宗祀上愧<lb/>
先靈下慙黎庶誠恥面目俯仰天地不能自喪故此䝉<lb/>
衣王母曰興廢隨時存亡有運以心齊物則得喪俱忘<lb/>
<pb n="KR2k0137_WYG_004-4a"/>
以物齊心則毁譽更起宜信業報與時推移去䝉對語<lb/>
或存軀命大族謝曰茍以不才嗣膺王業刑政失道國<lb/>
祚亡滅雖在縲紲之中尚貪旦夕之命敢承大造面謝<lb/>
厚恩於是去䝉衣出其面王母曰子其自愛當終爾夀<lb/>
已而告幻日王曰先典有訓宥過好生今大族王積惡<lb/>
雖久餘福未盡若殺此人十二年中菜色相視然有中<lb/>
興之氣終非大國之王當據北方有小國土幻日王承<lb/>
慈母之命愍失國之君娉以稚女待以殊禮揔其遺兵<lb/>
<pb n="KR2k0137_WYG_004-4b"/>
更加衞從來出海島大族王弟還國自立大族失位藏<lb/>
竄山野北投迦濕彌羅國迦濕彌羅王深加禮命愍以<lb/>
失國封以土邑嵗月既淹率其邑人矯殺迦濕彌羅王<lb/>
而自尊立乗其戰勝之威西討健䭾邏國潛兵伏甲遂<lb/>
殺其王國族大臣誅鋤殄滅毁窣堵波廢僧伽藍凡一<lb/>
千六百所兵殺之外餘有九億人皆欲誅戮無遺噍類<lb/>
時諸輔佐咸進諫曰大王威懾強敵兵不交鋒誅其首<lb/>
惡黎庶何咎願以㣲躬代所應死王曰汝信佛法崇重<lb/>
<pb n="KR2k0137_WYG_004-5a"/>
冥福擬成佛果廣說本生欲傳我惡於未來世乎汝宜<lb/>
復位勿有再辭於是以三億上族臨信度河岸殺之三<lb/>
億中族下沉信度河流殺之三億下族分賜兵士於是<lb/>
持其亡國之貨振旅而歸曾未改嵗尋即殂落殂落之<lb/>
時雲霧冥晦大地震動暴風奮發時證果人愍而嘆曰<lb/>
枉殺無辜毁滅佛法墮無間獄流轉未已<lb/>
奢羯羅故城中有一伽藍僧徒百餘人並學小乗法世<lb/>
親菩薩昔於此中製勝義諦論其側窣堵波髙二百餘<lb/>
<pb n="KR2k0137_WYG_004-5b"/>
尺過去四佛於此說法又有四佛經行遺迹之所<lb/>
伽藍西北五六里有窣堵波髙二百餘尺無憂王之所<lb/>
建也是過去四佛說法之處<lb/>
新都城東北十餘里至石窣堵波髙二百餘尺無憂王<lb/>
之所建也是如來往北方行化中路止處印度記曰窣<lb/>
堵波中有多舍利或有齋日時放光明從此東行五百<lb/>
餘里至那僕底國<hi>北印度境</hi>
至那僕底國周二千餘里國大都城周十四五里稼穡<lb/>
<pb n="KR2k0137_WYG_004-6a"/>
滋茂果入稀疎編户安業國用豐贍氣序溫暑風俗怯<lb/>
弱學綜真俗信兼邪正伽藍十所天祠八所<lb/>
昔迦膩色迦王之御宇也聲振隣國威被殊俗河西蕃<lb/>
維畏威送質迦膩色迦王既得質子賞遇隆厚三時易<lb/>
館四兵警衞此國則質子冬所居也故曰至那僕底<hi>唐言</hi>
<hi>漢封</hi>質子所居因為國號此境已往洎諸印度土無梨桃<lb/>
質子所植因謂桃曰至那你<hi>唐言漢持來</hi>梨曰至那羅闍弗<lb/>
呾邏<hi>唐言漢王子</hi>故此國人深敬東土更相指告語是我先<lb/>
<pb n="KR2k0137_WYG_004-6b"/>
王本國人也<lb/>
大城東南行五百餘里至荅秣蘇伐那僧伽藍<hi>唐言闇林</hi>僧<lb/>
徒三百餘人學說一切有部衆儀肅穆徳行清髙小乗<lb/>
之學特為博究賢劫千佛皆於此地集天人衆說深妙<lb/>
法釋迦如來湼槃之後第三百年中有迦多衍那<hi>舊曰迦旃</hi>
<hi>延訛也</hi>論師者於此製發智論焉<lb/>
闇林伽藍中有窣堵波髙二百餘尺無憂王之所建也<lb/>
其側則有過去四佛座及經行遺迹之處小窣堵波諸<lb/>
<pb n="KR2k0137_WYG_004-7a"/>
大石室鱗次相望不詳其數並是劫初已來諸果聖人<lb/>
於此寂滅差難備舉齒骨猶在繞山伽藍周二十里佛<lb/>
舍利窣堵波數百千所連隅接影從此東北行百四五<lb/>
十里至闍爛達羅國<hi>北印度境</hi>
闍爛達羅國東西千餘里南北八百餘里國大都城周<lb/>
十二三里宜榖稼多粳稻林樹扶疎花果茂盛氣序溫<lb/>
暑風俗剛烈容貌鄙陋家室富饒伽藍五十餘所僧徒<lb/>
二千餘人大小二乗專門習學天祠三所外道五百餘<lb/>
<pb n="KR2k0137_WYG_004-7b"/>
人並塗炭之侶也此國先王崇敬外道其後遇羅漢聞<lb/>
法信悟故中印度王體其淳信五印度國三寶之事一<lb/>
以總監混彼此忘愛惡督察僧徒妙窮淑慝故道徳著<lb/>
聞者竭誠敬仰戒行虧犯者深加責罰聖迹之所並皆<lb/>
旌建或窣堵波或僧伽藍印度境内無不周徧從此東<lb/>
北踰峻嶺越洞谷經危途渉險路行七百餘里至屈<hi>居勿</hi>
<hi>反</hi>露多國<hi>北印度境</hi>
屈露多國周三千餘里山周四境國大都城周十四五<lb/>
<pb n="KR2k0137_WYG_004-8a"/>
里土地沃壤榖稼時播花果茂盛卉木滋榮既隣雪山<lb/>
遂多珍藥出金銀赤銅及火珠雨石氣序逾寒霜雪㣲<lb/>
降人貌麄弊既癭且尰性剛猛尚氣勇伽藍二十餘所<lb/>
僧徒千餘人多學大乗少習諸部天祠十五異道雜居<lb/>
依巖據嶺石室相岠或羅漢所居或仙人所止國中有<lb/>
窣堵波無憂王之所建也在昔如來曾至此國說法度<lb/>
人遺迹斯記從此北路千八九百里道路危險踰山越<lb/>
谷至洛䕶羅國此北二千餘里經途艱阻寒風飛雪至<lb/>
<pb n="KR2k0137_WYG_004-8b"/>
秣羅娑國<hi>亦謂三波訶國</hi>自屈露多國南行七百餘里越大山<lb/>
濟大河至設多圖盧國<hi>北印度境</hi>
設多圖盧國周二千餘里西臨大河國大都城周十七<lb/>
八里榖稼殷盛果實繁茂多金銀出珠珍服用鮮素裳<lb/>
衣綺靡氣序暑熱風俗淳和人性善順上下有序敦信<lb/>
佛法誠心質敬王城内外伽藍十所庭宇荒涼僧徒尠<lb/>
少城東南三四里有窣堵波髙二百餘尺無憂王之所<lb/>
建也傍有過去四佛坐及經行遺迹之所復從此西南<lb/>
<pb n="KR2k0137_WYG_004-9a"/>
行八百餘里至波理夜呾羅國<hi>中印度境</hi>
波理夜呾羅國周三千餘里國大都城周十四五里宜<lb/>
榖稼豐宿麥有異稻種六十日而收穫焉多牛羊少花<lb/>
果氣序暑熱風俗剛猛不尚學藝信奉外道王吠奢種<lb/>
也性勇烈多武畧伽藍八所傾毁已甚僧徒寡少習學<lb/>
小乗天祠十餘所異道千餘人從此東行五百餘里至<lb/>
秣菟羅國<hi>中印度境</hi>
秣菟羅國周五千餘里國大都城周二十餘里土地膏<lb/>
<pb n="KR2k0137_WYG_004-9b"/>
腴稼穡是務菴没羅果家植成林雖同一名而有兩種<lb/>
小者生青熟黄大者始終青色出細斑㲲及黄金氣序<lb/>
暑熱風俗善順好修冥福崇徳尚學伽藍二十餘所僧<lb/>
徒二千餘人大小二乗兼攻習學天祠五所異道雜居<lb/>
有三窣堵波並無憂王所建也過去四佛遺迹甚多釋<lb/>
迦如來諸聖弟子遺身窣堵波謂舍利子<hi>舊曰舍梨子又曰舍利弗</hi>
<hi>訛畧也</hi>没特伽羅子<hi>舊曰目乾連訛畧也</hi>布剌拏梅呾麗衍尼弗呾<lb/>
羅<hi>唐言滿慈子舊曰彌多羅尼子訛畧也</hi>優波釐阿難陀羅怙羅<hi>舊曰羅睺羅又</hi>
<pb n="KR2k0137_WYG_004-10a"/>
<hi>曰羅雲□訛畧也</hi>曼殊室利<hi>唐言妙吉祥舊曰濡首又曰文殊師利或言曼殊尸利譯曰妙徳訛</hi>
<hi>也</hi>諸菩薩窣堵波等每嵗三長及月六齋僧徒相競率<lb/>
其同好賫持供具多營竒玩隨其所宗而致像設阿毗<lb/>
達磨衆供養舍利子習定之徒供養没特伽羅子誦持<lb/>
經者供養滿慈子學毗柰耶衆供養優波釐諸苾蒭尼<lb/>
供養阿難未受具戒者供養羅怙羅其學大乗者供養<lb/>
諸菩薩是日也諸窣堵波競修供養珠旛布列寶盖駢<lb/>
羅香煙若雲花散如雨蔽虧日月震蕩谿谷國王大臣<lb/>
<pb n="KR2k0137_WYG_004-10b"/>
修善為務城東行五六里至一山伽藍疏崖為室因谷<lb/>
為門尊者鄔波毱多<hi>唐言近䕶</hi>之所建也其中則有如來指<lb/>
爪窣堵波<lb/>
伽藍北巖間有石室髙二十餘尺廣三十餘尺四寸細<lb/>
籌填積其内尊者近䕶說法化導夫妻俱證羅漢果者<lb/>
乃下一籌異室别族雖證不記石室東南二十四五里<lb/>
至大涸池傍有窣堵波在昔如來行經此處時有獼猴<lb/>
持蜜奉佛佛令水和普徧大衆獼猴喜躍墮坑而死乗<lb/>
<pb n="KR2k0137_WYG_004-11a"/>
兹福力得生人中<lb/>
池北不逺大林中有過去四佛經行遺迹其側有舍利<lb/>
子没特伽羅子等千二百五十大阿羅漢習定之處並<lb/>
建窣堵波以記遺迹如來在世屢遊此國說法之所並<lb/>
有封樹從此東北行五百餘里至薩他泥濕伐羅國<hi>中印</hi>
<hi>度境</hi>
薩他泥濕伐羅國周七千餘里國大都城周二十餘里<lb/>
土地沃壤稼穡滋盛氣序溫暑風俗澆薄家室富饒競<lb/>
<pb n="KR2k0137_WYG_004-11b"/>
為奢侈深閑幻術髙尚異能多逐利少務農諸方竒貨<lb/>
多聚其國伽藍三所僧徒七百餘人並皆習學小乗法<lb/>
教天祠百餘所異道甚多<lb/>
大城四周二百里内彼土之人謂為福地聞諸先志曰<lb/>
昔五印度國二王分治境壤相侵干戈不息兩主合謀<lb/>
欲决兵戰以定雌雄以寧氓俗黎庶胥怨莫從君命王<lb/>
以為衆庶者難與慮始也神可動物權可立功時有梵<lb/>
志素知髙才密賫束帛命入後庭造作法書藏諸巖穴<lb/>
<pb n="KR2k0137_WYG_004-12a"/>
嵗月既久樹皆合拱王於朝坐告諸臣曰吾以不徳忝<lb/>
居大位天帝垂照夢賜靈書今在某山藏於某嶺於是<lb/>
下令營求得書山林之下羣官稱慶衆庶悅豫宣示逺<lb/>
近咸使聞知其大略曰夫生死無涯流轉無極含靈淪<lb/>
溺莫由自濟我以竒謀令離諸苦今此王城周二百里<lb/>
古先帝世福利之地嵗月極逺銘記湮滅生靈不悟遂<lb/>
沉苦海溺而不救夫何謂歟汝諸含識臨敵兵死得生<lb/>
人中多殺無辜受天福樂順孫孝子扶侍親老經由此<lb/>
<pb n="KR2k0137_WYG_004-12b"/>
地獲福無窮功少福多如何失利一喪人身三途冥漠<lb/>
是故含生各務修業於是人皆兵戰視死如歸王遂下<lb/>
令招募勇烈兩國合戰積屍如莽迄於今時遺骸遍野<lb/>
時既古昔人骸偉大國俗相傳謂之福地<lb/>
城西北四五里有窣堵波髙二百餘尺無憂王之所建<lb/>
也甎皆黄赤色甚光淨中有如來舍利一升光明時照<lb/>
神迹多端<lb/>
城南行百餘里至俱昬<hi>去聲</hi>茶僧伽藍重閣連甍層臺間<lb/>
<pb n="KR2k0137_WYG_004-13a"/>
峙僧徒清肅威儀閑雅從此東北行四百餘里至窣祿<lb/>
勤那國<hi>中印度境</hi>
窣祿勤那國周六千餘里東臨殑伽河北背大山閻牟<lb/>
那河中境而流國大都城周二十餘里東臨閻牟那河<lb/>
荒蕪雖甚基址尚固土地所産風氣所宜同薩他泥濕<lb/>
伐羅國人性淳質宗信外道貴藝學尚福慧伽藍五所<lb/>
僧徒千餘人多學小乗少習餘部商㩁㣲言清論𤣥奥<lb/>
異方俊彦尋論稽疑天祠百所異道甚多<lb/>
<pb n="KR2k0137_WYG_004-13b"/>
大城東南閻牟那河西大伽藍東門外有窣堵波無憂<lb/>
王之所建也如來在昔曾於此處說法度人其側又一<lb/>
窣堵波中有如來髪爪也舍利子没特伽羅諸阿羅漢<lb/>
髮爪窣堵波周其左右數十餘所如來寂滅之後此國<lb/>
為諸外道所詿誤焉信受邪法捐廢正見今有五伽藍<lb/>
者乃異國論師與諸外道及婆羅門論義勝處因此建<lb/>
焉閻牟那河東行八百餘里至殑伽河河源廣三四里<lb/>
東南流入海處廣十餘里水色滄浪波濤浩汗靈怪雖<lb/>
<pb n="KR2k0137_WYG_004-14a"/>
多不為物害其味甘美細沙隨流彼俗書記謂之福水<lb/>
罪咎雖積沐浴便除輕命自沉生天受福死而投骸不<lb/>
墮惡趣揚波激流亡魂獲濟時執師子國提婆菩薩深<lb/>
達實相得諸法性愍諸愚夫來此導誘當是時也士女<lb/>
咸㑹少長畢萃於河之濵揚波激流提婆菩薩和光汲<lb/>
引俯首反激狀異衆人有外道曰吾子何其異乎提婆<lb/>
菩薩曰吾父母親宗在執師子國恐苦飢渇冀斯逺濟<lb/>
諸外道曰吾子謬矣曾不再思妄行此事家國綿邈山<lb/>
<pb n="KR2k0137_WYG_004-14b"/>
川遼夐激揚此水給濟彼飢其猶却行以求前及非所<lb/>
聞也提婆菩薩曰幽途罪累尚䝉此水山川雖阻如何<lb/>
不濟時諸外道知難謝屈捨邪見受正法改過自新願<lb/>
奉教誨渡河東岸至秣底補羅國<hi>中印度境</hi>
秣底補羅國周六千餘里國大都城周二十餘里宜榖<lb/>
麥多花果氣序和暢風俗淳質崇尚學藝深閑咒術信<lb/>
邪正者其徒相半王戍陀羅種也不信佛法敬事天神<lb/>
伽藍十餘所僧徒八百餘人多學小乗教說一切有部<lb/>
<pb n="KR2k0137_WYG_004-15a"/>
天祠五十餘所異道雜居<lb/>
大城南四五里至小伽藍僧徒五十餘人昔瞿拏鉢刺<lb/>
婆<hi>唐言徳光</hi>論師於此作辯真等論凡百餘部論師少而英<lb/>
傑長而𢎞敏博物強識碩學多聞本習大乗未窮𤣥奥<lb/>
因覽毗婆沙論退業而學小乗作數十部論破大乗綱<lb/>
紀成小乗執著又製俗書數十餘部非斥先進所作典<lb/>
論覃思佛經十數不决研精雖久疑情未除時有提婆<lb/>
犀那<hi>唐言天軍</hi>羅漢往來覩史多天徳光願見慈氏决疑請<lb/>
<pb n="KR2k0137_WYG_004-15b"/>
益天軍以神通力接上天宫既見慈氏長揖不禮天軍<lb/>
謂曰慈氏菩薩次紹佛位何乃自髙敢不致敬方欲受<lb/>
業如何不屈徳光對曰尊者此言誠為指誨然我具戒<lb/>
苾芻出家弟子慈氏菩薩受天福樂非出家之侣而欲<lb/>
作禮恐非所宜菩薩知其我慢心固非聞法器往來三<lb/>
返不得决疑更請天軍重欲覲禮天軍惡其我慢懱而<lb/>
不對徳光既不遂心便起恚恨即趣山林修發通定我<lb/>
慢未除不時證果<lb/>
<pb n="KR2k0137_WYG_004-16a"/>
徳光伽藍北三四里有大伽藍僧徒二百餘人並學小<lb/>
乗法教是衆賢論師夀終之處論師迦濕彌羅國人也<lb/>
聰敏博達幼傳雅譽特深研究說一切有部毗婆沙論<lb/>
時有世親菩薩一心𤣥道求解言外破毗婆沙師所執<lb/>
作阿毗達磨俱舍論辭義善巧理致清髙衆賢循覽遂<lb/>
有心焉於是沉研鑽極十有二嵗作俱舍雹論二萬五<lb/>
千頌凡八十萬言矣所謂言深致逺窮幽洞㣲告門人<lb/>
曰以我逸才持我正論逐斥世親挫其鋒銳無令老叟<lb/>
<pb n="KR2k0137_WYG_004-16b"/>
獨擅先名於是學徒四三俊彦持所作論推訪世親世<lb/>
親是時在磔迦國奢羯羅城逺傳聲問衆賢當至世親<lb/>
聞已即治行裝門人懐疑前進諫曰大師徳髙先哲名<lb/>
擅當時逺邇學徒莫不推謝今聞衆賢一何惶遽必有<lb/>
所下我曹厚顔世親曰吾今逺遊非避此子顧此國中<lb/>
無復鑒達衆賢後進也詭辯若流我衰耄矣莫能持論<lb/>
欲以一言頹其異執引至中印度對諸髦彦察乎真偽<lb/>
詳乎得失尋即命侣負笈逺遊衆賢論師常後一日至<lb/>
<pb n="KR2k0137_WYG_004-17a"/>
此伽藍忽覺氣衰於是裁書謝世親曰如來寂滅弟子<lb/>
部執傳其宗學各擅專門黨同道疾異部愚以寡昧猥<lb/>
承傳習覽所製阿毗達磨俱舍論破毗婆沙師大義輒<lb/>
不量力沉究彌年作為此論扶正宗學智小謀大死其<lb/>
將至菩薩宣暢㣲言抑揚至理不毁所執得存遺文斯<lb/>
為幸矣死何悔哉於是歴選門人有辭辯者而告之曰<lb/>
吾誠後學輕陵先達命也如何當從斯没汝持是書及<lb/>
所製論謝彼菩薩代我悔過授辭適畢奄爾云亡門人<lb/>
<pb n="KR2k0137_WYG_004-17b"/>
奉書至世親所而致辭曰我師衆賢已捨夀命遺言致<lb/>
書責躬謝咎不墜其名非所敢望世親菩薩覽書閱論<lb/>
沉吟久之謂門人曰衆賢論師聰敏後進理雖不足辭<lb/>
乃有餘我今欲破衆賢之論若指諸掌顧以垂終之託<lb/>
重其知難之辭茍緣大義存其宿志况乎此論發明我<lb/>
宗遂為改題為順正理論門人諫曰衆賢未没大師逺<lb/>
迹既得其論又為改題凡厥學徒何顔受愧世親菩薩<lb/>
欲除衆疑而說頌曰如師子王避豕逺逝二力勝負智<lb/>
<pb n="KR2k0137_WYG_004-18a"/>
者應知衆賢死已焚屍收骨於伽藍西北二百餘歩菴<lb/>
没羅林中起窣堵波今猶現在<lb/>
菴没羅林側有窣堵波毗末羅蜜多羅<hi>唐言無垢友</hi>論師之<lb/>
遺身論師迦濕彌羅國人也於說一切有部而出家焉<lb/>
博綜衆經研究異論遊五印度國學三藏𤣥文名立業<lb/>
成將歸本國途次衆賢論師窣堵波也拊而嘆曰惟論<lb/>
師雅量清髙抑揚大義方欲挫異部立本宗業也如何<lb/>
降年不永我無垢友猥承末學異時慕義曠代懐徳世<lb/>
<pb n="KR2k0137_WYG_004-18b"/>
親雖没宗學尚傳我盡所知當制諸論令贍部洲諸學<lb/>
人等絶大乗稱滅世親名斯為不朽用盡宿心說是語<lb/>
已心發狂亂五舌重出熱血流涌知命必終裁書悔曰<lb/>
夫大乗教者佛法之中究竟說也名味泯絶理致幽𤣥<lb/>
輕以愚昧駮斥先進業報皎然滅身宜矣敢告學人厥<lb/>
鑒斯在各慎爾志無得懐疑大地為震命遂終焉當其<lb/>
死處地陷為坑同侣焚屍收骸旌建時有羅漢見而嘆<lb/>
曰惜哉苦哉今此論師任情執見毁惡大乗墮無間獄<lb/>
<pb n="KR2k0137_WYG_004-19a"/>
國西北境殑伽河東岸有摩裕羅城周二十餘里居人<lb/>
殷盛清流交帶出鍮石水精寶器去城不逺臨殑伽河<lb/>
有大天祠甚多靈異其中有池編石為岸引殑伽水為<lb/>
浦五印度人謂之殑伽河門生福滅罪之所常有逺方<lb/>
數百千人集此澡濯樂善諸王建立福舍備珍羞儲毉<lb/>
藥恵施鰥寡周給孤獨從此北行三百餘里至婆羅吸<lb/>
摩補羅國<hi>北印度境</hi>
婆羅吸摩補羅國周四千餘里山周四境國大都城周<lb/>
<pb n="KR2k0137_WYG_004-19b"/>
二十餘里居人殷盛家室富饒土地沃壤稼穡時播出<lb/>
鍮石水精氣序㣲寒風俗剛猛少學藝多逐利人性獷<lb/>
烈邪正雜信伽藍五所僧徒寡少天祠十餘所異道雜<lb/>
居此國境北大雪山中有蘇伐剌拏瞿呾羅國<hi>唐言金氏</hi>出<lb/>
上黄金故以名焉東西長南北狹即東女國也世以女<lb/>
為王因以女為國夫亦為王不知政事丈夫唯征伐田<lb/>
種而已土宜宿麥多畜羊馬氣候寒烈人性躁暴東接<lb/>
土蕃國北接于闐國西接三波訶國從末底補羅國東<lb/>
<pb n="KR2k0137_WYG_004-20a"/>
南行四百餘里至瞿毗霜那國<hi>中印度境</hi>
瞿毗霜那國周二千餘里國大都城周十四五里崇峻<lb/>
險固居人殷盛花林池沼往往相間氣序土宜同末底<lb/>
補羅國風俗淳質勤學好福多信外道求現在樂伽藍<lb/>
二所僧衆百餘人並皆習學小乗法教天祠三十餘所<lb/>
異道雜居大城側故伽藍中有窣堵波無憂王之所建<lb/>
也髙二百餘尺如來在昔於此一月說諸法要傍有過<lb/>
去四佛座及經行遺迹之處其側則有如來髪爪二窣<lb/>
<pb n="KR2k0137_WYG_004-20b"/>
堵波各髙一丈餘自此東南行四百餘里至堊醯掣呾<lb/>
邏國<hi>中印度境</hi>
堊醯掣呾邏國周三千餘里國大都城周十七八里依<lb/>
據險固宜榖麥多林泉氣序和暢風俗淳質翫道篤學<lb/>
多才博識伽藍十餘所僧徒千餘人習學小乗正量部<lb/>
法天祠九所異道三百餘人事自在天塗炭之侣也城<lb/>
外龍池側有窣堵波無憂王之所建也是如來在昔為<lb/>
龍王七日於此說法其側有四小窣堵波是過去四佛<lb/>
<pb n="KR2k0137_WYG_004-21a"/>
座及經行遺迹之所自此南行二百六七十里渡殑伽<lb/>
河西南至毗羅刪拏國<hi>中印度境</hi>
毗羅删拏國周二千餘里國大都城周十餘里氣序土<lb/>
宜同堊醯掣呾邏國風俗猛暴人知學藝崇信外道少<lb/>
敬佛法伽藍二所僧徒三百人並皆習學大乗法敎天<lb/>
祠五所異道雜居大城中故伽藍内有窣堵波基雖傾<lb/>
圮尚百餘尺無憂王之所建也如來在昔於此七日說<lb/>
蘊界處經之所其側則有過去四佛座及經行遺迹斯<lb/>
<pb n="KR2k0137_WYG_004-21b"/>
在從此東南行二百餘里至劫比他國<hi>舊謂僧迦舍國中印度境</hi>
劫比他國周二千餘里國大都城周二十餘里氣序土<lb/>
宜同毗羅刪拏國風俗淳和人多學藝伽藍四所僧徒<lb/>
千餘人並學小乗正量部法天祠十所異道雜居同共<lb/>
遵事大自在天城東二十餘里有大伽藍經製輪奐工<lb/>
窮剞劂聖形尊像務極莊嚴僧徒數百人學正量部法<lb/>
數萬淨人宅居其側<lb/>
伽藍大垣内有三寳階南北列東面下是如來自三十<lb/>
<pb n="KR2k0137_WYG_004-22a"/>
三天降還也昔如來起自勝林上升天宫居善法堂為<lb/>
母說法過三月已將欲下降天帝釋乃縱神力建立寶<lb/>
階中階黄金左水精右白銀如來起善法堂從諸天衆<lb/>
履中階而下大梵王執白拂履銀階而右侍天帝釋持<lb/>
寶盖蹈水精階而左侍天衆凌虚散花讃徳數百年前<lb/>
猶有階級逮至今時陷没已盡諸國君王悲慨不遇壘<lb/>
以甎石飾以珍寶於其故基擬昔寶階其髙七十餘尺<lb/>
上起精舍精舍中有石佛像而左右之階有釋梵之像<lb/>
<pb n="KR2k0137_WYG_004-22b"/>
形擬厥初猶為下勢傍有石柱髙七十餘尺無憂王所<lb/>
建也色紺光潤質堅密理上作獅子蹲踞向階彫<graphic n="KR0866" url="https://raw.githubusercontent.com/kanripo/KR-Gaiji/master/images/KR0866.png" mimeType="image/png"/>竒<lb/>
形周其方面隨人罪福影現柱中<lb/>
寶階側不逺有窣堵波是過去四佛座及經行遺迹之<lb/>
所其側窣堵波如來在昔於此澡浴其側精舍是如來<lb/>
入定之處<lb/>
精舍側有大石基長五十歩髙七尺是如來經行之處<lb/>
足所履迹皆有蓮花之文基左右各有小窣堵波帝釋<lb/>
<pb n="KR2k0137_WYG_004-23a"/>
梵王之所建也<lb/>
釋梵窣堵波前是蓮花色苾芻尼欲先見佛化作轉輪<lb/>
王處如來自在天宫還贍部洲也時蘇部底<hi>唐言善現舊曰須扶</hi>
<hi>提或曰須菩提譯曰善吉也皆訛也</hi>宴坐石室竊自思曰今佛還降人天<lb/>
導從如我今者何所宜行嘗聞佛說知諸法空體諸法<lb/>
性是則以慧服觀法身也時蓮花色苾芻尼欲初見佛<lb/>
化為轉輪王七寶導從四兵警衞至世尊所復苾芻尼<lb/>
如來告曰汝非初見夫善現者觀諸法空是見法身聖<lb/>
<pb n="KR2k0137_WYG_004-23b"/>
迹垣内靈異相繼其大窣堵波東南有一池龍恒<lb/>
䕶聖迹既有冥衛難以輕犯歲久自壊人莫能毁<lb/>
從此西北行減二百里至羯若鞠闍國<hi>唐言曲女城國中印度境</hi>
<hi>也</hi>
　音釋<lb/>
秣菟<hi>下兔字亦云末吐羅國名也或云摩頭又云摩度此云孔雀</hi>堊醯<hi>上於各反下呼啼反</hi>掣<lb/>
<hi>昌列反</hi>風飊<hi>下必/苗反</hi>鄙褻<hi>下音薛正/作媟慢也</hi>垣堵<hi>上音園垣墻/也下音都</hi>絓<hi>音畫</hi>
<hi>也</hi>壃埸<hi>上字音薑/亦界也</hi>竄<hi>七亂反/逃竄也</hi>豺狼<hi>二字音柴郎/豺狼野狗也</hi>俘囚<hi>上方</hi>
<pb n="KR2k0137_WYG_004-24a"/>
<hi>無反下辭留反</hi>隳廢<hi>上兄彌反隳/廢頽墜也</hi>宥過<hi>上音右/赦宥也</hi>娉<hi>疋併反/娉娶也</hi>矯<hi>居小</hi>
<hi>反</hi>殄滅<hi>上徒/典反</hi>噍類<hi>上才/笑反</hi>殂落<hi>上在吾/反死也</hi>綜<hi>子宋反/總也</hi>衍那<hi>上音</hi>
<hi>演</hi>混<hi>胡本反/混雜也</hi>癭<hi>一領反項/下氣病也</hi>尰<hi>時勇反脚巨音/腫病也  山巨</hi>駢羅<hi>上步田反</hi>
涸池<hi>上音鶴枯涸也</hi>氓俗<hi>上音萌/田民也</hi>亟<hi>去記反又/音棘遽也</hi>湮滅<hi>上音因沉也</hi>甍<lb/>
<hi>莫耕反屋棟也</hi>商㩁<hi>下苦/角反</hi>詿誤<hi>上音卦詿/亦誤也</hi>遼夐<hi>下兄詠反/遼敻逺也</hi>懱<hi>音滅</hi>
挫<hi>則卧反</hi>鋒銳<hi>上音峯下羊/嵗反同前</hi>惶遽<hi>下音/拒</hi>頹<hi>徒回/反</hi>負笈<hi>下其業反</hi>
<hi>書箱也</hi>豕<hi>音始/猪也</hi>駮斥<hi>上音剝/下音尺</hi>羞儲<hi>二字音/脩除</hi>于闐<hi>音田國名</hi>輪奐<lb/>
<hi>下音喚</hi>剞劂<hi>上居綺反下居衞反一音/厥斷割也乂彫刻曲鑿也</hi>悲慨<hi>下苦愛/反嘆也</hi>壘<hi>倫水</hi>
<pb n="KR2k0137_WYG_004-24b"/>
<hi>反壘結也</hi>泯絶<hi>上米忍反滅也</hi>
　<lb/>
　<lb/>
　<lb/>
　<lb/>
　<lb/>
　<lb/>
　大唐西域記卷四<lb/>
</p>
<p>
</p>
  </div>
<div>
<head>大唐西域記卷五</head> <lb/>
    <p>
<pb n="KR2k0137_WYG_005-1a"/>
欽定四庫全書<lb/>
　大唐西域記卷五<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辯機　撰<lb/>
六國<lb/>
　　羯若鞠闍國　　　　阿踰陀國<lb/>
　　阿耶穆佉國　　　　鉢邏耶伽國<lb/>
　　憍賞彌國　　　　　鞞索<hi>山格反</hi>迦國<lb/>
<pb n="KR2k0137_WYG_005-1b"/>
羯若鞠闍國周四千餘里國大都城西臨殑伽河其長<lb/>
二十餘里廣四五里城隍堅峻臺閣相望花林池沼光<lb/>
鮮澄鏡異方竒貨多聚於此居人豐樂家室富饒花果<lb/>
具繁稼穡時播氣序和洽風俗淳質容貎研雅服飾鮮<lb/>
綺篤學遊藝談論清逺邪正二道信者相半伽藍百餘<lb/>
所僧徒萬餘人大小二乗兼攻習學天祠二百餘所異<lb/>
道數千餘人<lb/>
羯若鞠闍國人長夀時其舊王城號拘蘇磨補羅<hi>唐言花宫</hi>
<pb n="KR2k0137_WYG_005-2a"/>
王號梵授福智宿資文武允備威懾贍部聲震隣國具<lb/>
足千子智勇𢎞毅復有百女儀貌妍雅時有仙人居殑<lb/>
伽河側棲神入定經數萬嵗形如枯木遊禽棲集遺尼<lb/>
拘律果於仙人肩上暑往寒來垂䕃合拱多歴年所從<lb/>
定而起欲去其樹恐覆鳥巢時人美其徳號大樹仙人<lb/>
仙人寓目河濵遊觀林薄見王諸女相從嬉戲欲界愛<lb/>
起染著心生便詣花宫欲事禮請王聞仙至躬迎慰曰<lb/>
大仙棲情物外何能輕舉仙人曰我棲林藪彌積嵗時<lb/>
<pb n="KR2k0137_WYG_005-2b"/>
出定遊覽見王諸女染愛心生自逺來請王聞其辭計<lb/>
無所出謂仙人曰今還所止請俟嘉辰仙人聞命遂還<lb/>
林藪王乃歴問諸女無肯應娉王懼仙威憂愁毁悴其<lb/>
幼稚女候王事隙從容問曰父王千子具足萬國慕化<lb/>
何故憂愁如有所懼王曰大樹仙人幸顧求婚而汝曹<lb/>
輩莫肯從命仙有威力能作災祥儻不遂心必起嗔怒<lb/>
毁國滅祀辱及先王深惟此禍誠有所懼稚女謝曰遺<lb/>
此深憂我曹罪也願以㣲軀得延國祚王聞喜悅命駕<lb/>
<pb n="KR2k0137_WYG_005-3a"/>
送歸既至仙廬謝仙人曰大仙俯方外之情垂世間之<lb/>
顧敢奉稚女以供灑掃仙人見而不悅乃謂王曰輕吾<lb/>
老叜配此不妍王曰歴問諸女無肯從命惟此幼稚願<lb/>
充給使仙人懐怒便惡咒曰九十九女一時腰曲形既<lb/>
毁弊畢世無婚王使往驗果已背傴從是之後更名曲<lb/>
女城焉<lb/>
今王本吠奢種也字曷利沙伐彈那<hi>唐言喜增</hi>君臨有土二<lb/>
世三王父字波羅羯邏伐彈那<hi>唐言作光增</hi>兄字曷邏闍伐<lb/>
<pb n="KR2k0137_WYG_005-3b"/>
彈那<hi>唐言王增</hi>王增以長嗣位以徳治政時東印度羯羅拏<lb/>
蘇伐剌那<hi>唐言金耳</hi>國設賞迦王<hi>唐言月</hi>每謂臣曰隣有賢主<lb/>
國之禍也於是誘請㑹而害之人既失君國亦荒亂時<lb/>
大臣婆尼<hi>唐言辯了</hi>職望隆重謂僚庶曰國之大計定於今<lb/>
日先王之子亡君之弟仁慈天性孝敬因心親賢允屬<lb/>
欲以襲位於事何如各言爾志衆咸仰徳嘗無異謀於<lb/>
是輔臣執事咸勸進曰王子垂聽先王積功累徳光有<lb/>
國祚嗣及王增謂終夀考輔佐無良棄身讎手為國大<lb/>
<pb n="KR2k0137_WYG_005-4a"/>
恥下臣罪也物議時謡允歸明徳光臨土宇克復親讎<lb/>
雪國之恥光父之業功孰大焉幸無辭矣王子曰國嗣<lb/>
之重今古為難君人之位興立宜審我誠寡徳父兄遐<lb/>
棄推襲大位其能濟乎物議為宜敢忘虚薄今者殑伽<lb/>
河岸有觀自在菩薩像既多靈鑒願往請辭即至菩薩<lb/>
像前斷食祈請菩薩感其誠心現形問曰爾何所求若<lb/>
此勤懇王子曰我惟積禍慈父云亡重兹酷罰仁兄見<lb/>
害自顧寡徳國人推尊令襲大位光父之業愚昧無知<lb/>
<pb n="KR2k0137_WYG_005-4b"/>
敢希聖㫖菩薩告曰汝於先身在此林中為練若苾芻<lb/>
而精勤不懈承兹福力為此王子金耳國王既毁佛法<lb/>
爾紹王位宜重興隆慈悲為志傷愍居懐不久當王五<lb/>
印度境欲延國祚當從我誨冥加景福隣無強敵勿昇<lb/>
師子之座勿稱大王之號於是受教而退即襲王位自<lb/>
稱曰王子號尸羅阿迭多<hi>唐言戒日</hi>於是命諸臣曰兄讎未<lb/>
報隣國不賔終無右手進食之期凡爾庶僚同心勠力<lb/>
遂總率國兵講習戰士象軍五千馬軍二萬步軍五萬<lb/>
<pb n="KR2k0137_WYG_005-5a"/>
自西徂東征伐不臣象不解鞍人不釋甲於六年中拒<lb/>
五印度既廣其地更增甲兵象軍六萬馬軍十萬垂三<lb/>
十年兵戈不起政教和平務修節儉營福樹善忘寢與<lb/>
食令五印度不得噉肉若斷生命有誅無赦於殑伽河<lb/>
側建立數千窣堵波各髙百餘尺於五印度城邑鄉聚<lb/>
達巷交衢建立精廬儲飲食止毉藥施諸覉貧周給不<lb/>
殆聖迹之所並建伽藍五嵗一設無遮大㑹傾竭府庫<lb/>
恵施羣有唯留兵器不充檀捨嵗一集㑹諸國沙門於<lb/>
<pb n="KR2k0137_WYG_005-5b"/>
三七日中以四事供養莊嚴法座廣飾義筵令相推論<lb/>
校其優劣襃貶淑慝黜陟幽明若戒行貞固道徳純䆳<lb/>
推昇師子之座王親受法戒雖清淨學無稽古但加敬<lb/>
禮示有尊崇律儀無紀穢徳已彰驅出國境不願聞見<lb/>
隣國小王輔佐大臣殖福無怠求善忘勞即擕手同座<lb/>
謂之善友其異於此面不對辭事有聞議通使往復而<lb/>
巡方省俗不常其居隨所至止結廬而舍唯雨三月多<lb/>
雨不行每於行宫日修珍饌飯諸異學僧衆一千婆羅<lb/>
<pb n="KR2k0137_WYG_005-6a"/>
門五百每以一日分作三時一時理務治政二時營福<lb/>
修善孜孜不倦竭日不足矣初受拘摩羅王請曰自摩<lb/>
掲陀國往迦摩縷波國時戒日王巡方在羯末嗢祇邏<lb/>
國命拘摩羅王曰宜與那爛陀逺客沙門速來赴㑹於<lb/>
是遂與拘摩羅王往㑹見焉戒日王勞苦已曰自何國<lb/>
來將何所欲對曰從大唐國來請求佛法王曰大唐國<lb/>
在何方經途所亘去斯逺近對曰當此東北數萬餘里<lb/>
印度所謂摩訶至那國是也王曰嘗聞摩訶至那國有<lb/>
<pb n="KR2k0137_WYG_005-6b"/>
秦王天子少而靈鑒長而神武昔先代喪亂率土分崩<lb/>
兵戈競起群生荼毒而秦王天子早懐逺畧興大慈悲<lb/>
拯濟含識平定海内風教遐被徳澤逺洽殊方異域慕<lb/>
化稱臣氓庶荷其亭育咸歌秦王破陣樂聞其雅頌于<lb/>
兹久矣盛徳之譽誠有之乎大唐國者豈此是耶對曰<lb/>
然至那者前王之國號大唐者我君之國稱昔未襲位<lb/>
謂之秦王秦王今已承統稱曰天子前代運終羣生無<lb/>
主兵戈亂起殘害生靈秦王天縱含𢎞心發慈愍威風<lb/>
<pb n="KR2k0137_WYG_005-7a"/>
鼓扇群凶殄滅八方靜謐萬國朝貢愛育四生敬宗三<lb/>
寶薄賦斂省刑罰而國用有餘氓俗無宄風猷大化難<lb/>
以備舉戒日王曰盛矣哉彼土群生福感聖主時戒日<lb/>
王將還曲女誠設法㑹也從數十萬衆在殑伽河南岸<lb/>
拘摩羅王從數萬之衆居北岸分河中流水陸並進二<lb/>
王導引四兵嚴衞或泛舟或乗象擊鼓鳴螺拊絃奏管<lb/>
經九十日至曲女城在殑伽河西大花林中是時諸國<lb/>
二十餘王先奉告命各與其國髦俊沙門及婆羅門群<lb/>
<pb n="KR2k0137_WYG_005-7b"/>
官兵士來集大㑹王先於河西建大伽藍伽藍東起寶<lb/>
臺髙百餘尺中有金佛像量等王身臺南起寶壇為浴<lb/>
佛像之處從此東北十四五里别築行宫是時仲春月<lb/>
也從初一日以珍味饌諸沙門婆羅門至二十一日自<lb/>
行宫屬伽藍夾道為閣窮諸瑩飾樂人不移雅聲逓奏<lb/>
王於行宫出一金像虚中隱起髙餘三尺載以大象張<lb/>
以寶幰戒日王為帝釋之服執寶盖以左侍拘摩羅王<lb/>
作梵王之儀執白拂而右侍各五百象軍被鎧周衞佛<lb/>
<pb n="KR2k0137_WYG_005-8a"/>
像前後各百大象樂人以乗鼓奏音樂戒日王以真珠<lb/>
雜寶及金銀諸花隨步四散供養三寶先就寶壇香水<lb/>
浴像王躬負荷送上西臺以諸珍寶憍奢耶衣數十百<lb/>
千而為供養是時唯有沙門二十餘人預從諸國王為<lb/>
侍衞饌食已訖集諸異學商㩁㣲言抑揚至理日將曛<lb/>
暮廻駕行宫如是日送金像導從如初以至㪚日其大<lb/>
臺忽然火起伽藍門樓煙焰方熾王曰罄捨國珍奉為<lb/>
先王建此伽藍式昭勝業寡徳無祐有斯災異咎徴若<lb/>
<pb n="KR2k0137_WYG_005-8b"/>
此何用生為乃焚香禮請而自誓曰幸以宿善王諸印<lb/>
度願我福力禳滅火災若無所感從此喪命尋即奮身<lb/>
跳履門閫若有撲滅火盡煙消諸王覩異重増祗懼已<lb/>
而顔色不動辭語如故問諸王曰忽此災變焚燼成功<lb/>
心之所懐意將何謂諸王俯伏悲泣對曰成功勝迹冀<lb/>
傳來葉一旦灰燼何可為懐况諸外道快心相賀王曰<lb/>
以此觀之如來所說誠也外道異學守執常見唯我大<lb/>
師無常是誨然我檀捨己周心願諧遂屬斯變滅重知<lb/>
<pb n="KR2k0137_WYG_005-9a"/>
如來誠諦之說斯為大善無可深悲於是從諸王東上<lb/>
大窣堵波登臨觀覽方下階陛忽有異人持刃逆王王<lb/>
時窘迫却行進級俯執此人以付羣官是時羣官惶遽<lb/>
不知進救諸王咸請誅戮此人戒日王殊無忿色止令<lb/>
不殺王親問曰我何負汝為此暴惡對曰大王徳澤無<lb/>
私中外荷福然我狂愚不謀大計受諸外道一言之惑<lb/>
輒為刺客首圖逆害王曰外道何故興此惡心對曰大<lb/>
王集諸國傾府庫供養沙門鎔鑄佛像而諸外道自逺<lb/>
<pb n="KR2k0137_WYG_005-9b"/>
召集不䝉省問心誠愧恥乃令狂愚敢行凶詐於是究<lb/>
問外道徒屬有五百婆羅門並諸髙才應命召集嫉諸<lb/>
沙門䝉王禮重乃射火箭焚燒寶臺冀因救火衆人潰<lb/>
亂欲以此時殺害大王既無緣隙遂雇此人趨隘行刺<lb/>
是時諸王大臣請誅外道王乃罰其首惡餘黨不罪遷<lb/>
五百婆羅門出印度之境於是乃還都也<lb/>
城西北窣堵波無憂王之所建也如來在昔於此七日<lb/>
說諸妙法其側則有過去四佛坐及經行遺迹之所復<lb/>
<pb n="KR2k0137_WYG_005-10a"/>
有如來髪爪小窣堵波說法窣堵波南臨殑伽河有三<lb/>
伽藍同垣異門佛像嚴麗僧徒肅穆役使淨人數千餘<lb/>
户精舍寶函中有佛牙長餘寸半殊光異色朝變夕改<lb/>
逺近相趨士庶咸集式修膽仰日百千衆監守者繁其<lb/>
諠雜權立重稅宣告逺近欲見佛牙輸大金錢然而瞻<lb/>
禮之徒寔繁其侣金錢之稅悅以心競每於齋日出置<lb/>
髙座數百千衆燒香散花花雖盈積牙函不没伽藍前<lb/>
左右各有精舍髙百餘尺石基甎室其中佛像衆寶莊<lb/>
<pb n="KR2k0137_WYG_005-10b"/>
飾或鑄金銀或鎔鍮鉐二精舍前各有小伽藍伽藍東<lb/>
南不逺有大精舍石基甎室髙二百餘尺中作如來立<lb/>
像髙三十餘尺鑄以鍮石飾諸妙寶精舍四周石壁之<lb/>
上彫畵如來修菩薩行所經事迹備盡鐫鏤石精舍南<lb/>
不逺有日天祠祠南不逺有大自在天祠並瑩青石俱<lb/>
窮彫刻規模度量同佛精舍各有千户充其灑掃鼔樂<lb/>
絃歌不捨晝夜大城東南六七里殑伽河南有窣堵波<lb/>
髙二百餘尺無憂王之所建也在昔如來於此六月說<lb/>
<pb n="KR2k0137_WYG_005-11a"/>
身無常苦空不淨其側則有過去四佛座及經行遺迹<lb/>
之所又有如來髪爪小窣堵波人有染疾至誠旋繞必<lb/>
得痊愈䝉其福利大城東南行百餘里至納縛提婆矩<lb/>
羅城據殑伽河東岸周二十餘里花林清池互相影照<lb/>
納縛提婆矩羅城西北殑伽河東有一天祠重閣層臺<lb/>
竒工異製城東五里有三伽藍同垣異門僧徒五百餘<lb/>
人並學小乗說一切有部伽藍前二百餘步有窣堵波<lb/>
無憂王之所建也基雖傾陷尚髙百餘尺是如來昔於<lb/>
<pb n="KR2k0137_WYG_005-11b"/>
此處七日說法中有舍利時放光明其側則有過去四<lb/>
佛座及經行遺迹之所<lb/>
伽藍北三四里臨殑伽河岸有窣堵波髙二百餘尺無<lb/>
憂王之所建也昔如來在此七日說法時有五百餘鬼<lb/>
來至佛所聞法解悟捨鬼生天說法窣堵波側有過去<lb/>
四佛座及經行遺迹之所其側復有如來髪爪窣堵波<lb/>
自此東南行六百餘里渡殑伽河南至阿踰陀國<hi>中印度境</hi>
阿踰陀國周五千餘里國大都城周二十餘里榖稼豐<lb/>
<pb n="KR2k0137_WYG_005-12a"/>
盛花果繁茂氣序和暢風俗善順好營福勤學藝伽藍<lb/>
百有餘所僧徒三千餘人大乗小乗兼攻習學天祠十<lb/>
所異道寡少大城中有故伽藍是伐蘇畔度菩薩<hi>唐言世親</hi>
<hi>舊曰婆藪盤豆譯曰天親訛謬</hi>數十年中於此製作大小乗諸異論其<lb/>
側故基是世親菩薩為諸國王四方俊彦沙門婆羅門<lb/>
等講義說法堂也<lb/>
城北四五里臨殑伽河岸大伽藍中有窣堵波髙二百<lb/>
餘尺無憂王之所建也是如來為天人衆於此三月說<lb/>
<pb n="KR2k0137_WYG_005-12b"/>
諸妙法其側窣堵波過去四佛座及經行遺迹之所伽<lb/>
藍西四五里有如來髪爪窣堵波<lb/>
髪爪窣堵波北伽藍餘址昔經部室利邏多<hi>唐言勝受</hi>論師<lb/>
於此製造經部毗婆沙論<lb/>
城西南五六里大菴没羅林中有故伽藍是阿僧伽<hi>唐言</hi>
<hi>無著</hi>菩薩請益導凡之處無著菩薩夜昇天宫於慈氏菩<lb/>
薩所受瑜伽師地論莊嚴大乗經論中邊分别論等盡<lb/>
為大衆講宣妙理菴没羅林西北百餘歩有如來髪爪<lb/>
<pb n="KR2k0137_WYG_005-13a"/>
窣堵波其側故基是世親菩薩從覩史多天下見無著<lb/>
菩薩處無著菩薩健䭾邏國人也佛去後世一千年中<lb/>
誕靈利見承風悟道從彌沙塞部出家修學頃之迴信<lb/>
大乗其弟世親菩薩於說一切有部出家受業博聞強<lb/>
識達學研機無著弟子佛陀僧訶<hi>唐言師子覺</hi>者密行莫測<lb/>
髙才有聞二三賢哲每相謂曰凡修行業願覲慈氏若<lb/>
先捨夀得遂宿心當相報語以知所至其後師子覺先<lb/>
捨夀命三年不報世親菩薩尋亦捨夀時經六月亦無<lb/>
<pb n="KR2k0137_WYG_005-13b"/>
報命時諸異學咸皆譏誚以為世親菩薩及師子覺流<lb/>
轉惡趣遂無靈鑒其後無著菩薩於夜初分方為門人<lb/>
教授定法燈光忽翳空中大明有一天仙乗虚下降即<lb/>
進階庭敬禮無著無著曰爾來何暮今名何謂對曰從<lb/>
此捨夀命往覩史多天慈氏内衆蓮花中生蓮花纔開<lb/>
慈氏讃曰善來廣慧善來廣慧旋繞纔周即來報命無<lb/>
著菩薩曰師子覺者今何所在曰我旋繞時見師子覺<lb/>
在外衆中耽著欲樂無暇相顧詎能來報無著菩薩曰<lb/>
<pb n="KR2k0137_WYG_005-14a"/>
斯事已矣慈氏何相演說何法曰慈氏相好言莫能宣<lb/>
演說妙法義不異此然菩薩妙音清暢和雅聞者忘倦<lb/>
受者無猒<lb/>
無著講堂故基西北四十餘里至故伽藍北臨殑伽河<lb/>
中有甎窣堵波髙百餘尺世親菩薩初發大乗心處世<lb/>
親菩薩自北印度至於此也時無著菩薩命其門人令<lb/>
往迎候至此伽藍遇而㑹見無著弟子止户牖外夜分<lb/>
之後誦十地經世親聞已感悟追悔甚深妙法昔所未<lb/>
<pb n="KR2k0137_WYG_005-14b"/>
聞誹謗之愆源發於舌舌為罪本今宜除斷即執銛刀<lb/>
將自斷舌乃見無著住立告曰夫大乗教者至真之理<lb/>
也諸佛所讃衆聖攸宗吾欲誨汝爾今自悟悟其時矣<lb/>
何善如之諸佛聖教斷舌非悔昔以舌毁大乗今以舌<lb/>
讃大乗補過自新猶為善矣杜口絶言其利安在作是<lb/>
語已忽不復見世親承命遂不斷舌旦詣無著諮受大<lb/>
乗於是研精覃思製大乗論凡百餘部並盛宣行從此<lb/>
東行三百餘里渡殑伽河北至阿耶穆佉國<hi>中印度境</hi>
<pb n="KR2k0137_WYG_005-15a"/>
阿耶穆佉國周二千四五百里國大都城臨殑伽河周<lb/>
二十餘里其氣序土宜同阿踰陀國人淳俗質勤學好<lb/>
福伽藍五所僧徒千餘人習學小乗正量部法天祠十<lb/>
餘所異道雜居城東南不逺臨殑伽河岸有窣堵波無<lb/>
憂王之所建也髙二百餘尺是如來昔於此處三月說<lb/>
法其側則有過去四佛座及經行遺迹之所復有如來<lb/>
髪爪青石窣堵波其側伽藍僧徒二百餘人佛像莊飾<lb/>
威嚴如在臺閣宏麗竒製鬱起是昔佛陀䭾婆<hi>唐言覺使</hi>論<lb/>
<pb n="KR2k0137_WYG_005-15b"/>
師於此製說一切有部大毗婆沙論從此東南行七百<lb/>
餘里渡殑伽河南閻牟那河北至鉢邏那伽國<hi>中印度境</hi>
鉢邏那伽國周五千餘里國大都城據兩河交周二十<lb/>
餘里稼穡滋盛果木扶疎氣序和暢風俗善順好學藝<lb/>
信外道伽藍兩所僧徒寡少並皆習學小乗法教天祠<lb/>
數百異道寔多大城西南瞻博迦花林中有窣堵波無<lb/>
憂王之所建也基雖傾陷尚百餘尺在昔如來於此處<lb/>
降伏外道其側則有髪爪窣堵波經行遺迹髪爪窣堵<lb/>
<pb n="KR2k0137_WYG_005-16a"/>
波側有故伽藍是提婆<hi>唐言天</hi>菩薩作廣百論挫小乗伏<lb/>
外道處初提婆菩薩自南印度至此伽藍城中有外道<lb/>
婆羅門髙論有聞辯才無礙循名責實反質窮辭雅知<lb/>
提婆博究𤣥奥欲挫其鋒乃循名問曰汝為何名提婆<lb/>
曰名天外道曰天是誰提婆曰我外道曰我是誰提婆<lb/>
曰狗外道曰狗是誰提婆曰汝外道曰汝是誰提婆曰<lb/>
天外道曰天是誰提婆曰我外道曰我是誰提婆曰狗<lb/>
外道曰誰是狗提婆曰汝外道曰汝是誰提婆曰天如<lb/>
<pb n="KR2k0137_WYG_005-16b"/>
是循環外道方悟自時厥後深敬風猷<lb/>
城中有天祠瑩飾輪煥靈異多端依其典籍此處是衆<lb/>
生植福之勝地也能於此祠捐捨一錢功踰他所恵施<lb/>
千金復能輕生祠中斷命受天福樂悠永無窮天祠堂<lb/>
前有一大樹枝葉扶疏隂影䝉密有食人鬼依而棲宅<lb/>
故其左右多有遺骸若人至此祠中無不輕捨身命既<lb/>
訹邪說又為神誘自古迄今習謬無替近有婆羅門族<lb/>
姓子也闊達多智明敏髙才來至祠中謂衆人曰夫曲<lb/>
<pb n="KR2k0137_WYG_005-17a"/>
俗鄙志難以導誘吾方同事然後攝化亦既登臨俯謂<lb/>
友曰吾有死矣昔謂詭妄今驗真實天仙伎樂依空接<lb/>
引當從勝境捐此鄙形尋欲投身自取殞絶親友諫喻<lb/>
其志不移遂布衣服遍周樹下及其自投得全軀命久<lb/>
而醒曰唯見空中諸天召命斯乃邪神所引非得天樂<lb/>
也<lb/>
大城東兩河交廣十餘里土地爽塏細沙彌漫自古至<lb/>
今諸王豪族凡有捨施莫不至止周給不計號大施場<lb/>
<pb n="KR2k0137_WYG_005-17b"/>
今戒日王者聿脩前緒篤述恵施五年積財一旦傾捨<lb/>
於其施場多聚珍貨初第一日置大佛像衆寶莊嚴即<lb/>
持上妙竒珍而以奉施次常住僧次現前衆次髙才碩<lb/>
學博物多能次外道學徒隱淪肥遁次鰥寡孤獨貧窮<lb/>
乞人備極珍玩窮諸上饌如是節級莫不周施府庫既<lb/>
傾服玩都盡髻中明珠身諸瓔珞次第施與初無所悔<lb/>
既捨施已稱曰樂哉凡吾所有已入金剛堅固藏矣從<lb/>
此之後諸國君王各獻珍服嘗不踰旬府庫充牣大施<lb/>
<pb n="KR2k0137_WYG_005-18a"/>
場東合流口日數百人自溺而死彼俗以為願求生天<lb/>
當於此處絶粒自沉沐浴中流罪垢消滅是以異國逺<lb/>
方相趨萃止七日斷食然後絶命至於山猨野鹿群遊<lb/>
水濵或濯流而返或絶食而死當戒日王之大施也有<lb/>
一獼猴居河之濵獨在樹下屏迹絶食經數日後自餓<lb/>
而死故諸外道修苦行者於河中立髙柱日將旦也便<lb/>
即昇之一手一足執柱端躡傍杙一手一足虚懸外伸<lb/>
臨空不屈延頸張目視日右轉逮乎曛暮方乃下焉若<lb/>
<pb n="KR2k0137_WYG_005-18b"/>
此者其徒數十冀斯勤苦出離生死或數十年未嘗懈<lb/>
息從此西南入大林中惡獸野象群暴行旅非多徒黨<lb/>
難以經渉行五百餘里至憍賞彌國<hi>舊曰拘肢彌國訛也中印度境</hi>
憍賞彌國周六千餘里國大都城周三十餘里土稱沃<lb/>
壤地利豐植粳稻多廿蔗茂氣序暑熱風俗剛猛好學<lb/>
典藝崇樹福善伽藍十餘所傾頓荒蕪僧徒三百餘人<lb/>
學小乗教天祠五十餘所外道寔多<lb/>
城内故宫中有大精舍髙六十餘尺有刻檀佛像上懸<lb/>
<pb n="KR2k0137_WYG_005-19a"/>
石盖鄔陁衍那王<hi>唐言出愛舊云優填王訛也</hi>之所作也靈相間起<lb/>
神光時照諸國君王恃力欲舉雖多人衆莫能轉移遂<lb/>
圖供養俱言得真語其源迹即此像也初如來成正覺<lb/>
已上昇天宫為母說法三月不還其王思慕願圖形像<lb/>
乃請尊者没特伽羅子以神通力接工人上天宫親觀<lb/>
妙相彫刻旃檀如來自天宫還也刻檀之像起迎世尊<lb/>
世尊慰曰教化勞耶開導末世寔此為冀精舍東百餘<lb/>
步有過去四佛座及經行遺迹之所其側不逺有如來<lb/>
<pb n="KR2k0137_WYG_005-19b"/>
井及浴室井猶充汲室已頹毁<lb/>
城内東南隅有故宅餘址是具史羅<hi>舊云瞿師羅訛也</hi>長者故<lb/>
宅也中有佛精舍及髪爪窣堵波復有故基如來浴室<lb/>
也<lb/>
城東南不逺有故伽藍具史羅長者舊園也中有窣堵<lb/>
波無憂王之所建立髙二百餘尺如來於此數年說法<lb/>
其側則有過去四佛座及經行遺迹之所復有如來髪<lb/>
爪窣堵波<lb/>
<pb n="KR2k0137_WYG_005-20a"/>
伽藍東南重閣上有故甎室世親菩薩嘗住此中作唯<lb/>
識論破斥難諸外道<lb/>
伽藍東菴没羅林中有故基是無著菩薩於此作顯揚<lb/>
聖教論<lb/>
城西南八九里毒龍石窟昔者如來伏此毒龍於中留<lb/>
影雖則傳記今無所見其側有窣堵波無憂王之所建<lb/>
也髙二百餘尺傍有如來經行遺迹及髪爪窣堵波病<lb/>
苦之徒求願多愈釋迦法盡此國最後故上自君王下<lb/>
<pb n="KR2k0137_WYG_005-20b"/>
及衆庶入此國境自然感傷莫不飲泣悲嘆而歸龍窟<lb/>
東北大林中行七百餘里渡殑伽河北至迦奢布羅城<lb/>
周十餘里居人富樂城傍有故伽藍唯餘基址是昔䕶<lb/>
法菩薩伏外道處此國先王扶於邪說欲毁佛法崇敬<lb/>
外道外道衆中召一論師聰敏髙才明達幽㣲者作為<lb/>
邪書千頌凡三萬二千言非毁佛法扶正本宗於是召<lb/>
集僧衆令相㩁論外道有勝當毁佛法衆僧無負斷舌<lb/>
以謝是時僧徒懼有退負集而議曰慧日已沉法橋將<lb/>
<pb n="KR2k0137_WYG_005-21a"/>
毁王黨外道其可敵乎事勢若斯計將安出衆咸黙然<lb/>
無竪議者䕶法菩薩年在幼稚辯慧多聞風範𢎞逺在<lb/>
大衆中揚言讃曰愚雖不敏請陳其略誠宜以我疾應<lb/>
王命髙論得勝斯靈祐也㣲議墮負乃稚齒也然則進<lb/>
退有辭法僧無咎僉曰允諧如其籌策尋應王命即昇<lb/>
論席外道乃提頓綱網抑揚辭義誦其所執待彼異論<lb/>
䕶法菩薩納其言而笑曰吾得勝矣將覆逆而誦耶為<lb/>
亂辭而誦耶外道憮然而謂曰子無自髙也能領語盡<lb/>
<pb n="KR2k0137_WYG_005-21b"/>
此則為勝順受其文後釋其義䕶法乃隨其聲調述其<lb/>
文義辭理不謬氣韻無差於是外道聞己欲自斷舌䕶<lb/>
法曰斷舌非謝改軌是悔即為說法心信意悟王捨邪<lb/>
道遵崇正法<lb/>
䕶法伏外道側則有窣堵波無憂王所建也基雖傾陷<lb/>
尚髙二百餘尺是如來昔於此處六月說法傍有經行<lb/>
之迹及髪爪窣堵波自此北行百七八十里至鞞索<hi>山格</hi>
<hi>反</hi>迦國<hi>中印度境</hi>
<pb n="KR2k0137_WYG_005-22a"/>
鞞索迦國周四千餘里國大都城周十六里榖稼殷盛<lb/>
花果具繁氣序和暢風俗淳質好學不倦求福不回伽<lb/>
藍二十餘所僧徒三千餘人並學小乗正量部法天祠<lb/>
五十餘所外道甚多<lb/>
城南道左有大伽藍昔提婆設摩阿羅漢於此造識身<lb/>
論說無我人瞿波阿羅漢作聖教要實論說有我人因<lb/>
此法執遂深諍論又是䕶法菩薩於此七日中摧伏小<lb/>
乗一百論師伽藍側有窣堵波髙二百餘尺無憂王所<lb/>
<pb n="KR2k0137_WYG_005-22b"/>
建也如來昔日六年於此說法導化說法側有竒樹髙<lb/>
六七尺春秋遞代常無增減是如來昔常淨齒棄其遺<lb/>
枝因植根柢繁茂至今諸邪見人及外道衆競來殘伐<lb/>
尋生如故其側不逺有過去四佛座及經行遺迹之所<lb/>
復有如來髪爪窣堵波靈基連隅林沼交暎從此<lb/>
東北行五百餘里至室羅伐悉底國<hi>舊曰舎衛國訛也中印度</hi>
<hi>境</hi>
　音釋<lb/>
<pb n="KR2k0137_WYG_005-23a"/>
鞞索<hi>上步迷反</hi>𢎞毅<hi>下音義𢎞大也/毅勇也果敢也</hi>嬉戲<hi>上許之反/嬉樂也</hi>背傴<hi>下於</hi>
<hi>主反背曲病</hi>酷罰<hi>上音哭酷/罰深罪也</hi>戮力<hi>上音六/併也</hi>徂<hi>在姑反/上往也</hi>覉貧<hi>上居</hi>
<hi>其反繋也</hi>殆<hi>音待/字</hi>襃貶<hi>上晡髙反/下悲撿反</hi>純䆳<hi>下私/遂反</hi>擕手<hi>上携字同</hi>孜孜<lb/>
<hi>音兹不息之貌也</hi>亘<hi>古□反/遍也</hi>拯濟<hi>上蒸字/上聲</hi>靜謐<hi>下音密/安也</hi>宄<hi>俱水反</hi>
鎧<hi>苦改反鎧甲也</hi>曛暮<hi>上兄云反/日昏也</hi>禳滅<hi>上而羊/反却也</hi>跳<hi>音條跳躍也</hi>門閫<lb/>
<hi>下苦本反門垦也</hi>撲滅<hi>上疋木反/打撲也</hi>窘迫<hi>上俱敏反窘/急也下音伯</hi>潰亂<hi>上𤣥對反</hi>
<hi>㪚也</hi>隘<hi>於賣反/迫隘也</hi>鐫鏤<hi>上子全反/下音陋</hi>規模<hi>上均彌反/下音莫</hi>譏誚<hi>上音飢下</hi>
<hi>才笑反譏誚責也</hi>銛刀<hi>上息㢘/反利也</hi>訹<hi>思聿反/憂訹也</hi>殞絶<hi>上羽敏/反亡也</hi>爽塏<hi>上所</hi>
<pb n="KR2k0137_WYG_005-23b"/>
<hi>兩反下苦改反地髙而明也</hi>肥遁<hi>上房非反下徒困/反肥遁往隱也</hi>端躡<hi>下音聶</hi>傍杙<lb/>
<hi>下音翼椿杙也或作棧非也</hi>拘睒<hi>下失/染反</hi>頽毁<hi>上徒/囘反</hi>憮然<hi>上音/武</hi>根柢<hi>下音</hi>
<hi>帝本也</hi>
　<lb/>
　<lb/>
　<lb/>
　<lb/>
　大唐西域記卷五<lb/>
</p>
<p>
</p>
  </div>
<div>
<head>大唐西域記卷六</head> <lb/>
    <p>
<pb n="KR2k0137_WYG_006-1a"/>
欽定四庫全書<lb/>
　大唐西域記卷六<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辯機　撰<lb/>
四國<lb/>
　　室羅伐悉底國　　　劫比羅伐窣堵國<lb/>
　　藍摩國　　　　　　拘尸那掲羅國<lb/>
室羅伐悉底國周六千餘里都城荒頓壃場無紀宫城<lb/>
<pb n="KR2k0137_WYG_006-1b"/>
故基周二十餘里雖多荒圮尚有居人榖稼豐氣序和<lb/>
風俗淳質篤學好福伽藍數百圯壊良多僧徒寡少學<lb/>
正量部天祠百所外道甚多此則如來在世之時鉢羅<lb/>
犀那恃多王<hi>唐言勝軍舊曰波斯匿訛略</hi>所治國都也故宫城内有<lb/>
故基勝軍王殿餘址也次東不逺有一故基上建小窣<lb/>
堵波昔勝軍王為如來所建大法堂也<lb/>
法堂側不逺故基上有窣堵波是佛姨母鉢邏闍鉢底<lb/>
<hi>唐言生主舊云波闍波提訛也</hi>苾芻尼精舍勝軍王之所建立次東窣<lb/>
<pb n="KR2k0137_WYG_006-2a"/>
堵波是蘇達多<hi>唐言善施舊曰須逹訛也</hi>故宅也善施長者宅側有<lb/>
大窣堵波是鴦窶利摩羅<hi>唐言指鬘舊曰央掘摩羅訛也</hi>捨邪之處鴦<lb/>
窶利摩羅者室羅伐悉底之凶人也作害生靈為暴城<lb/>
國殺人取指冠首為鬘將欲害母以充指數世尊悲愍<lb/>
方行導化遙見世尊竊自喜曰我今生天必矣先師有<lb/>
教遺言在兹害佛殺母當死梵天謂其母曰老今且止<lb/>
先當害彼大沙門尋即仗劒往逆世尊如來於是徐行<lb/>
而退凶人指鬘疾驅不逮世尊謂曰何守鄙志捨善本<lb/>
<pb n="KR2k0137_WYG_006-2b"/>
激惡源時指鬘聞誨悟所行非因即歸命求入法中精<lb/>
勤不怠證羅漢果城南五六里有逝多林<hi>唐言勝林舊曰祗陀訛也</hi>
是給孤獨園勝軍王大臣善施為佛建精舍昔為伽藍<lb/>
今已荒廢東門左右各建石柱髙七十餘尺左柱鏤輪<lb/>
相於其端右柱刻牛形於其上並無憂王之所建也室<lb/>
宇傾圯唯餘故基獨一甎室巋然獨存中有佛像昔者<lb/>
如來昇三十三天為母說法之後勝軍王聞出愛王刻<lb/>
檀像佛乃造此像善施長者仁而聰敏積而能㪚拯之濟<lb/>
<pb n="KR2k0137_WYG_006-3a"/>
貧哀孤恤老時美其徳號給孤獨焉聞佛功徳深生尊<lb/>
敬願建精舍請佛降臨世尊命舍利子隨瞻揆焉唯太<lb/>
子逝多園地爽塏尋詣太子具以情告太子戲言金遍<lb/>
乃賣善施聞之心豁如也即出藏金隨言布地有少未<lb/>
滿太子請留曰佛誠良田宜植善種即於空地建立精<lb/>
舍世尊即之告阿難曰園地善施所買林樹逝多所施<lb/>
二人同心式崇功業自今已去應謂此地為逝多樹給<lb/>
孤獨園<lb/>
<pb n="KR2k0137_WYG_006-3b"/>
給孤獨園東北有窣堵波是如來洗病苾芻處昔如來<lb/>
之在世也有病苾芻含苦獨處世尊見而問曰汝何所<lb/>
苦汝何獨居曰我性踈嬾不耐看病故今嬰疾無人瞻<lb/>
視如來是時愍而告曰善男子我今看汝以手拊摩病<lb/>
苦皆愈扶出户外更易敷褥親為盥洗改著新衣佛語<lb/>
苾芻當自勤勵聞誨感恩心悅身豫給孤獨園西北有<lb/>
小窣堵波是没特伽羅子運神通力舉舍利子衣帶不<lb/>
動之處昔佛在無熱惱池人天咸集唯舍利子不時從<lb/>
<pb n="KR2k0137_WYG_006-4a"/>
㑹佛命没特伽羅往召來集没特伽羅承命而往舍利<lb/>
子方補䕶法衣没特伽羅曰世尊今在無熱惱池命我<lb/>
召尒舍利子曰且止須我補竟與子偕行没特伽羅曰<lb/>
若不速行欲運神力舉尒石室至大㑹所舍利子乃解<lb/>
衣帶置地曰若舉此帶我身或動時没特伽羅運大神<lb/>
通舉帶不動地為之震因以神足還詣佛所見舍利子<lb/>
已在㑹坐没特伽羅俛而嘆曰乃今以知神通之力不<lb/>
如智慧之力矣<lb/>
<pb n="KR2k0137_WYG_006-4b"/>
舉帶窣堵波側不逺有井如來在世汲充佛用其側有<lb/>
窣堵波無憂王之所建也中有如來舍利經行之迹說<lb/>
法之處並樹旌表建窣堵波冥祗警衞靈瑞間起或鼓<lb/>
天樂或聞神香景福之祥難以備叙<lb/>
伽藍後不逺是外道梵志殺婬女以謗佛處如來十力<lb/>
無畏一切種智人天宗仰聖賢遵奉時諸外道共相議<lb/>
曰宜行詭詐衆中謗辱乃誘雇婬女詐為聽法衆所知<lb/>
已密而殺之埋屍樹側稱怨告王王命求訪於逝多園<lb/>
<pb n="KR2k0137_WYG_006-5a"/>
得其屍焉是時外道髙聲唱言喬荅摩大沙門常稱戒<lb/>
忍今私此女殺而滅口既婬既殺何戒何忍諸天空中<lb/>
隨聲唱曰外道兇人為此謗耳<lb/>
伽藍東百餘歩有大深坑是提婆達多欲以毒藥害佛<lb/>
生身陷入地獄處提婆達多<hi>唐言天授</hi>斛飯王之子也精勤<lb/>
十二年已誦持八萬法藏後為利故求學神通親近惡<lb/>
友共相議曰我相三十減佛未幾大衆圍遶何異如來<lb/>
思惟是已即事破僧舍利子没特伽羅子奉佛指告承<lb/>
<pb n="KR2k0137_WYG_006-5b"/>
佛威神說法誨喻僧復和合提婆達多惡心不捨以惡<lb/>
毒藥置指爪中欲因作禮以傷害佛方行此謀自逺而<lb/>
來至於此也地遂坼焉生陷地獄其南復有大坑瞿伽<lb/>
梨苾芻毁謗如來生身陷入地獄瞿伽梨陷坑南八百<lb/>
餘歩有大深坑是戰遮婆羅門女毁謗如來生身陷入<lb/>
地獄之處佛為人天說諸法要有外道弟子遥見世尊<lb/>
大衆恭敬便自念曰要於今日辱喬荅摩敗其善譽當<lb/>
令我師獨擅芳聲乃懐繫木盂至給孤獨園於大衆中<lb/>
<pb n="KR2k0137_WYG_006-6a"/>
揚聲唱曰此說法人與我私通腹中之子乃釋種也邪<lb/>
見者莫不信然貞固者知為訕謗時天帝釋欲除疑故<lb/>
化為白䑕齧斷盂系系斷之聲震動大衆凡諸見聞增<lb/>
深喜悅衆中一人起持木盂示彼女曰是汝兒耶是時<lb/>
也地自開坼全身墜陷入無間獄具受其殃凡此三坑<lb/>
洞無涯底秋夏霖雨溝池泛溢而此深坑嘗無水止伽<lb/>
藍東六七十歩有一精舍髙六十餘尺中有佛像東面<lb/>
而坐如來在昔於此與諸外道論議次東有天祠量等<lb/>
<pb n="KR2k0137_WYG_006-6b"/>
精舍日旦流光天祠之影不蔽精舍日將落照精舍之<lb/>
隂遂覆天祠<lb/>
影覆精舍東三四里有窣堵波是尊者舍利子與外道<lb/>
論議處初善施長者買逝多太子園欲為如來建立精<lb/>
舍時尊者舍利子隨長者而膽揆外道六師求觕神力<lb/>
舍利子隨事攝化應物降伏其側精舍前建窣堵波如<lb/>
來於此摧諸外道又受毗舍佉母請<lb/>
受請窣堵波南是毗盧擇迦王<hi>舊曰毗流離王訛也</hi>興甲兵誅釋<lb/>
<pb n="KR2k0137_WYG_006-7a"/>
種至此見佛歸兵之處毗盧擇迦王嗣位之後追怨前<lb/>
辱興甲兵動大衆部署已畢伸命方行時有苾芻聞已<lb/>
白佛世尊於是坐枯樹下毗盧擇迦王遥見世尊下乗<lb/>
禮敬退而言曰茂樹扶踈何故不坐枯株朽蘖而乃遊<lb/>
止世尊告曰宗族者枝葉也枝葉將危庇䕃何在王曰<lb/>
世尊為宗親耳可以廻駕於是覩聖感懐還軍返國<lb/>
還軍之側有窣堵波是釋女被戮處毗盧擇迦王誅釋<lb/>
克勝簡五百女充實宫闈釋女憤恚怨言不遜詈其王<lb/>
<pb n="KR2k0137_WYG_006-7b"/>
家人之子也王聞發怒命令誅戮執法者奉王教刖其<lb/>
手足投諸坑穽時諸釋女含苦稱佛世尊聖鑒照其苦<lb/>
毒告命苾芻攝衣而往為諸釋女說㣲妙法所謂羈纒<lb/>
王欲流轉三途恩愛别離生死長逺時諸釋女聞佛指<lb/>
誨逺塵離垢得法眼淨同時命終俱生天上時天帝釋<lb/>
化作婆羅門收骸火𦵏後人記焉誅釋窣堵波側不逺<lb/>
有大涸池是毗盧擇迦王陷身入地獄處世尊觀釋女<lb/>
已還給孤獨園告諸苾芻今毗盧擇迦王却後七日為<lb/>
<pb n="KR2k0137_WYG_006-8a"/>
火所燒王聞佛記甚懐惶懼至第七日安樂無危王用<lb/>
歡慶命諸宫女往至池側娱遊樂飲猶懼火起鼓棹清<lb/>
流隨波泛濫熾焰飊發焚輕舟墜王身入無閒獄備受<lb/>
諸苦<lb/>
伽藍西北三四里至得眼林有如來經行之迹諸聖習<lb/>
定之所並樹封記建窣堵波昔此國群盗五百横行邑<lb/>
里跋扈城國勝軍王捕獲已抉去其眼棄於深林群盗<lb/>
苦逼求哀稱佛是時如來在逝多精舍聞悲聲起慈心<lb/>
<pb n="KR2k0137_WYG_006-8b"/>
清風和暢吹雪山藥滿其眼已尋得復明而見世尊在<lb/>
其前住發菩提心歡喜頂禮投杖而去因植根焉<lb/>
大城西北六十餘里有故城是賢劫中人夀二萬嵗時<lb/>
迦葉波佛本生城也城南有窣堵波成正覺已初見父<lb/>
處城北有窣堵波有迦葉波佛全身舍利並無憂王所<lb/>
建也從此東南行五百餘里至劫比羅伐窣堵國<hi>舊曰迦毗</hi>
<hi>羅衞國訛也中印度境</hi>
劫比羅伐窣堵國周四千餘里空城十數荒蕪已甚王<lb/>
<pb n="KR2k0137_WYG_006-9a"/>
城頽圯周量不詳其内宫城周十四五里壘甎而成基<lb/>
址峻固空荒久逺人里稀曠無大君長城各立主土地<lb/>
良沃稼穡時播氣序無愆風俗和暢伽藍故基千有餘<lb/>
所而宫城之側有一伽藍僧徒三十餘人習學小乗正<lb/>
量部教天祠兩所異道雜居<lb/>
宫城内有故基淨飯王正殿也上建精舍中作王像其<lb/>
側不逺有故基摩訶摩耶<hi>唐言大術</hi>夫人寢殿也上建精舍<lb/>
中作夫人之像其側精舍是釋迦菩薩降神母胎處中<lb/>
<pb n="KR2k0137_WYG_006-9b"/>
作菩薩降神之像上座部菩薩以嗢呾羅頞沙茶月三<lb/>
十日夜降神母胎當此五月十五日諸部則以此月二<lb/>
十三日夜降母胎當此五月八日<lb/>
菩薩降神東北有窣堵波阿私多仙相太子處菩薩誕<lb/>
靈之日嘉祥輻湊時淨飯王召諸相師而告之曰此子<lb/>
生也善惡何若宜悉乃心明言以對曰依先聖之記考<lb/>
吉祥之應在家作轉輪聖王捨家當成等正覺是時阿<lb/>
私多仙自逺而至叩門請見王甚慶悅躬迎禮敬請就<lb/>
<pb n="KR2k0137_WYG_006-10a"/>
寶座曰不意大仙今日降顧仙曰我在天宫安居宴坐<lb/>
忽見諸天群從蹈舞我時問言何悅豫之甚也曰大仙<lb/>
當知贍部洲中釋種淨飯王第一夫人今産太子當證<lb/>
三菩提圓明一切智我聞是語故來瞻仰所悲朽耄不<lb/>
遭聖化<lb/>
城南門有窣堵波是太子與諸釋觕力擲象之處太子<lb/>
伎藝多能獨拔倫匹淨飯大王懐慶將返僕夫馭象方<lb/>
欲出城提婆達多素負強力自外而入問馭者曰嚴駕<lb/>
<pb n="KR2k0137_WYG_006-10b"/>
此象其誰欲乗曰太子將還故往奉馭提婆達多發憤<lb/>
引象批其顙蹴其臆僵仆塞路杜絶行途無能轉移人<lb/>
衆填塞難陀後至而問之曰誰死此象曰提婆達多即<lb/>
曳之僻路太子至又問曰誰為不善害此象耶曰提婆<lb/>
達多害以杜門難陀引之開徑太子乃舉象髙擲越度<lb/>
城壍其象墮地為大深坑士俗相傳為象墮坑也其側<lb/>
精舍中作太子像其側又有精舍太子妃寢宫也中作<lb/>
耶輸陀羅并有羅怙羅象宫側精舍作受業之像太子<lb/>
<pb n="KR2k0137_WYG_006-11a"/>
學堂故基也<lb/>
城東南隅有一精舍中作太子乗白馬陵虚之像是踰<lb/>
城處也城四門外各有精舍中作老病死人沙門之像<lb/>
是太子遊觀覩像增懐深厭塵俗於此感悟命僕廻駕<lb/>
城南行五十餘里至故城有窣堵波是賢劫中人夀六<lb/>
萬嵗時迦羅迦村䭾佛本生城也城南不逺有窣堵波<lb/>
成正覺已見父之處城東南窣堵波有彼如來遺身舍<lb/>
利前建石柱髙三十餘尺上刻師子之像傍記寂滅之<lb/>
<pb n="KR2k0137_WYG_006-11b"/>
事無憂王建焉迦羅迦村䭾佛城東北行三十餘里至<lb/>
故大城中有窣堵波是賢劫中人夀四萬嵗時迦諾迦<lb/>
牟尼佛本生城也東北不逺有窣堵波成正覺已度父<lb/>
之處次北有窣堵波有彼如來遺身舍利前建石柱髙<lb/>
二十餘尺上刻獅子之像傍記寂滅之事無憂王之所<lb/>
建也<lb/>
城東北四十餘里有窣堵波是太子坐樹隂觀耕田於<lb/>
此習定而得離欲淨飯王見太子坐樹隂入寂定日光<lb/>
<pb n="KR2k0137_WYG_006-12a"/>
廻照樹影不移心知靈聖更深珍敬<lb/>
大城西北有數百千窣堵波釋種誅死處也毗盧釋迦<lb/>
王既克諸釋擄其族類得九千九百九十萬人並從殺<lb/>
戮積尸如莽流血成池天警人心收骸瘞𦵏<lb/>
誅釋西南有四小窣堵波四釋種拒軍處初勝軍王嗣<lb/>
位也求婚釋種釋種鄙其非類謬以家人之子重禮娉<lb/>
焉勝軍王立為正后其産子男是為毗盧擇迦王毗盧<lb/>
擇迦欲就舅氏請益受業至此城南見新講堂即中憩<lb/>
<pb n="KR2k0137_WYG_006-12b"/>
駕諸釋聞之逐而罵曰卑賤婢子敢居此室此室諸釋<lb/>
建也擬佛居焉毗盧釋迦嗣位之後追復先辱便興甲<lb/>
兵至此屯軍釋種四人躬耕畎畝便即抗拒兵寇退散<lb/>
已而入城族人以為承輪王之祚𦙍為法王之宗子敢<lb/>
行凶暴安忍殺害汙辱宗門絶親逺放四人被逐北趣<lb/>
雪山一為烏仗那國王一為梵衍那國王一為呬摩呾<lb/>
羅國王一為商彌國王奕世傳業苗裔不絶<lb/>
城南三四里尼拘律樹林有窣堵波無憂王建也釋迦<lb/>
<pb n="KR2k0137_WYG_006-13a"/>
如來成正覺已還國見父王為說法處淨飯王知如來<lb/>
降魔軍已遊行化導情懐渇仰思得禮敬乃命使請如<lb/>
來曰昔期成佛當還本生斯言在耳時來降趾使至佛<lb/>
所具宣王意如来告曰却後七日當還本生使臣還已<lb/>
白王淨飯王乃告命臣庶灑掃衢路儲積花香與諸群<lb/>
臣四十里外佇駕奉迎是時如來與大衆俱八金剛周<lb/>
衞四天王前導帝釋與欲界天侍左梵王與色界天侍<lb/>
右諸苾芻僧列在其後唯佛在衆如月映星威神動三<lb/>
<pb n="KR2k0137_WYG_006-13b"/>
界光明踰七曜歩虚空至生國王與從臣禮敬已畢俱<lb/>
共還國止尼拘盧陀僧伽藍其側不逺有窣堵波是如<lb/>
來於大樹下東面而坐受姨母金縷袈裟次此窣堵波<lb/>
是如來於此度八王子及五百釋種<lb/>
城東門内路左有窣堵波昔一切義成太子於此習諸<lb/>
技藝門外有自在天祠祠中有石天像危然起勢是太<lb/>
子在襁褓中所入祠也淨飯王自臘伐尼園迎太子還<lb/>
也途次天祠王曰此天祠多靈鑒諸釋童稚求祐必効<lb/>
<pb n="KR2k0137_WYG_006-14a"/>
宜將太子至彼修敬是時傅母抱而入祠其石天像起<lb/>
迎太子太子已出天像復坐<lb/>
城南門外路左有窣堵波是太子與諸釋捔藝射鐵皷<lb/>
從此東南三十餘里有小窣堵波其側有泉泉流澄鏡<lb/>
是太子與諸釋引強校能弦矢既分穿皷過表至地没<lb/>
羽因涌清流時俗相傳謂之箭泉夫有疾病飲沐多愈<lb/>
逺方之人持埿以歸隨其所苦潰以塗額靈神冥衞多<lb/>
䝉痊愈箭泉東北行八九十里至臘伐尼林有釋種浴<lb/>
<pb n="KR2k0137_WYG_006-14b"/>
池澄清皎鏡雜花彌漫其北二十四五歩有無憂花樹<lb/>
今已枯悴菩薩誕靈之處菩薩以吠舍佉月後半八日<lb/>
當此三月八日上座部則曰以吠舍佉月後半十五日<lb/>
當此三月十五日次東窣堵波無憂王所建二龍浴太<lb/>
子處也菩薩生已不扶而行於四方各七歩而自言曰<lb/>
天上天下唯我獨尊今兹而往生分已盡隨足所蹈出<lb/>
大蓮花二龍踊出住虚空中而各吐水一冷一煖以浴<lb/>
太子<lb/>
<pb n="KR2k0137_WYG_006-15a"/>
浴太子窣堵波東有二清泉傍建二窣堵波是二龍從<lb/>
地踊出之處菩薩生已支屬宗親莫不奔馳求水盥浴<lb/>
夫人之前二泉涌出一冷一煖遂以浴洗其南窣堵波<lb/>
是天帝釋捧接菩薩處菩薩初出胎也天帝釋以妙天<lb/>
衣跪接菩薩次有四窣堵波是四天王抱持菩薩處也<lb/>
菩薩從右脇生已四天王以金色㲲衣捧菩薩置金機<lb/>
上至母前曰夫人誕斯福子誠可歡慶諸天尚喜况世<lb/>
人乎<lb/>
<pb n="KR2k0137_WYG_006-15b"/>
四天王捧太子窣堵波側不逺有大石柱上作馬像無<lb/>
憂王之所建也後為惡龍霹靂其柱中折仆地傍有小<lb/>
河東南流土俗號曰油河是摩耶夫人産孕已天化此<lb/>
池光潤澄淨欲令夫人取以沐浴除去風塵今變為水<lb/>
其流尚膩從此東行曠野荒林中二百餘里至藍摩國<lb/>
<hi>中印度境</hi>
藍摩國空荒嵗久壃場無紀城邑邱墟居人稀曠故城<lb/>
東南有甎窣堵波髙減百尺昔者如來入寂滅已此國<lb/>
<pb n="KR2k0137_WYG_006-16a"/>
先王分得舍利持歸本國式遵崇建靈異間起神光時<lb/>
燭<lb/>
窣堵波側有一清池龍每出遊變形蛇服右旋宛轉繞<lb/>
窣堵波野象群行採花以散冥力警察初無間替昔無<lb/>
憂王之分建窣堵波也七國所建咸已開發至於此國<lb/>
方欲興工而此池龍恐見陵奪乃變作婆羅門前叩象<lb/>
曰大王情流佛法廣樹福田敢請紆駕降臨我室王曰<lb/>
爾家安在為近逺乎婆羅門曰我此池之龍王也承大<lb/>
<pb n="KR2k0137_WYG_006-16b"/>
王欲建勝福敢來請謁王受其請遂入龍宫坐久之間<lb/>
龍進曰我惟惡業受此龍身供養舍利冀消罪咎願王<lb/>
躬往觀而禮敬無憂王見已戄然謂曰凡諸供養之具<lb/>
非人間所有也龍曰若然者願無廢毁無憂王自度力<lb/>
非其儔遂不開發出池之所今有封記<lb/>
窣堵波側不逺有一伽藍僧衆尠矣清肅皎然而以沙<lb/>
彌總任衆務逺方僧至禮遇彌隆必留三日供養四事<lb/>
聞諸先志曰昔有苾芻同志相召自逺而至禮窣堵波<lb/>
<pb n="KR2k0137_WYG_006-17a"/>
見諸羣象相趨往來或以牙芟草或以鼻灑水各持異<lb/>
花共為供養時衆見己悲嘆感懐有一苾芻便捨具戒<lb/>
願留供養與衆辭曰我惟多福濫迹僧中嵗月亟淹行<lb/>
業無紀此窣堵波有佛舍利聖徳冥通羣象踐灑遺身<lb/>
此地甘與同羣得畢餘齡誠為幸矣衆告之曰斯盛事<lb/>
也吾等垢重智不謀此隨時自愛無虧勝業亦既離羣<lb/>
重伸誠願歡然獨居有終焉之志於是葺茅為宇引流<lb/>
成池採掇時花灑掃瑩飾綿歴嵗序心亊無怠隣國諸<lb/>
<pb n="KR2k0137_WYG_006-17b"/>
王聞而雅尚競捨財寶共建伽藍因而勸請屈知僧務<lb/>
自爾相踵不泯元功而以沙彌總知僧事沙彌伽藍東<lb/>
大林中行百餘里至大窣堵波無憂王之所建也是太<lb/>
子踰城至此解寶衣去瓔珞命僕還處太子夜半踰城<lb/>
遲明至此既允宿心乃形言曰是我出籠樊去羈鏁最<lb/>
後釋駕之處也於天冠中解末尼寶命僕夫曰汝持此<lb/>
寶還白父王今兹逺遁非茍違離欲斷無常絶諸有漏<lb/>
闡鐸迦<hi>舊曰車匿訛也</hi>曰詎有何心空駕而返太子善言慰喻<lb/>
<pb n="KR2k0137_WYG_006-18a"/>
感悟而還<lb/>
廻駕窣堵波東有贍部樹枝葉雖凋枯株尚在其傍復<lb/>
有小窣堵波太子以餘寶衣易鹿皮衣處太子既斷髪<lb/>
易裳雖去瓔珞尚有天衣曰斯服太侈如何改易時淨<lb/>
居天化作獵人服鹿皮衣持弓負羽太子舉其衣而謂<lb/>
曰欲相貿易願見允從獵人曰善太子解其上服授與<lb/>
獵人獵人得已還復天身持所得衣陵虚而去<lb/>
太子易衣側不逺有窣堵波無憂王之所建也是太子<lb/>
<pb n="KR2k0137_WYG_006-18b"/>
剃髪處太子從闡鐸迦取刀自斷其髪天帝釋接上天<lb/>
宫以為供養時淨居天子化作剃髪人執持銛刀徐歩<lb/>
而至太子謂曰能剃髪乎幸為我淨之化人受命遂為<lb/>
剃髪踰城出家時亦不定或云菩薩年十九或曰二十<lb/>
九以吠舍佉月後半八日踰城出家當此三月八日或<lb/>
云以吠舍佉月後半十五日當此三月十五日太子剃<lb/>
髪窣堵波東南曠野中行百八九十里至尼拘盧陀林<lb/>
有窣堵波髙三十餘尺昔如來寂滅舍利已分諸婆羅<lb/>
<pb n="KR2k0137_WYG_006-19a"/>
門無所得獲於湼疊般那<hi>唐言焚燒舊云闍維訛也</hi>地收餘灰炭持<lb/>
至本國建此靈基而修供養自兹已降竒迹相仍病疾<lb/>
之人祈請多愈<lb/>
灰炭窣堵波側故伽藍中有過去四佛座及經行遺迹<lb/>
之所<lb/>
故伽藍左右數百窣堵波其一大者無憂王所建也崇<lb/>
基雖陷髙餘百尺自此東北大林中行其路艱險經途<lb/>
危阻山牛野象羣盗獵師伺求行旅為害不絶出此林<lb/>
<pb n="KR2k0137_WYG_006-19b"/>
已至拘尸那掲羅國<hi>中印度境</hi>
拘尸那掲羅國城郭頽毁邑里蕭條故城甎基周十餘<lb/>
里居人稀曠閭巷荒蕪城内東北隅有窣堵波無憂王<lb/>
所建准陀<hi>舊曰純陀訛也</hi>之故宅也宅中有井將營獻供方乃<lb/>
鑿焉嵗月雖淹水猶清美城西北三四里渡阿恃多伐<lb/>
底河<hi>唐言無勝此世共稱耳舊云阿利羅跋提河訛也舊言謂之尸賴孥伐底河譯曰有金河</hi>西岸<lb/>
不逺至娑羅林其樹類槲而皮青白葉甚光潤四樹特<lb/>
髙如來寂滅之所也其大甎精舍中作如來湼槃之像<lb/>
<pb n="KR2k0137_WYG_006-20a"/>
北首而卧傍有窣堵波無憂王所建基雖傾陷尚髙二<lb/>
百餘尺前建石柱以記如來寂滅之亊雖有文記不書<lb/>
日月聞諸先記曰佛以生年八十吠舍佉月後半十五<lb/>
日入般湼槃當此三月十五日也說一切有部則佛以<lb/>
迦剌底迦月後半八日入般湼槃當此九月八日也自<lb/>
佛涅槃諸部異議或云千二百餘年或云千三百餘年<lb/>
或云千五百餘年或云已過九百未滿千年精舍側不<lb/>
逺有窣堵波是如來修菩薩行時為羣雉王救火之處<lb/>
<pb n="KR2k0137_WYG_006-20b"/>
昔於此地有大茂林毛羣羽族巢居穴處驚風四起猛<lb/>
焰飊逸時有一雉有懐傷愍鼓濯清流飛空奮灑時天<lb/>
帝釋俯而告曰汝何守愚唐勞羽翮大火方起焚燎林<lb/>
野豈汝㣲軀所能撲滅雉曰說者為誰曰我天帝釋耳<lb/>
雉曰今天帝釋有大福力無欲不遂救災拯難若指諸<lb/>
掌反詰無功其咎安在猛火方熾無得多言尋復奮飛<lb/>
往趣流水天帝遂以掬水泛灑其林火滅煙消生類全<lb/>
命故今謂之救火窣堵波也<lb/>
<pb n="KR2k0137_WYG_006-21a"/>
雉救火側不逺有窣堵波是如來修菩薩行時為鹿殺<lb/>
生之處乃往古昔此有大林火炎中野飛走窮窘前有<lb/>
駛流之阨後困猛火之難莫不沉溺喪棄身命其鹿惻<lb/>
隱身據横流穿皮斷骨自強拯溺蹇兔後至忍疲苦而<lb/>
濟之筋力既竭溺水而死諸天收骸起窣堵波鹿拯溺<lb/>
西不逺有窣堵波是蘇跋陀羅<hi>唐言善賢舊曰須跋陀羅訛也</hi>入寂滅<lb/>
之處善賢者本梵志師也年百二十耆舊多智聞佛寂<lb/>
滅至雙樹間問阿難曰佛世尊將寂滅我懐疑滯願欲<lb/>
<pb n="KR2k0137_WYG_006-21b"/>
請問阿難曰佛將湼槃幸無擾也曰吾聞佛世難遇正<lb/>
法難聞我有深疑恐無所請善賢遂入先問佛言有諸<lb/>
别衆自稱為師各有異法垂訓導俗喬荅摩<hi>舊曰瞿曇訛畧也</hi>
能盡知耶佛言吾悉深究乃為演說善賢聞已心淨信<lb/>
解求入法中受具足戒如來告曰汝豈能耶外道異學<lb/>
修梵行者當試四嵗觀其行察其性威儀寂靜辭語誠<lb/>
實則可於我法中淨修梵行在人行耳斯何難哉善賢<lb/>
曰世尊悲愍含濟無私四嵗試學三業方順佛言我先<lb/>
<pb n="KR2k0137_WYG_006-22a"/>
已說在人行耳於是善賢出家即受具戒勤勵修習身<lb/>
心勇猛已而於法無疑自身作證夜分未久果證羅漢<lb/>
諸漏已盡梵行已立不忍見佛入大涅槃即於衆中入<lb/>
火界定現神通亊而先寂滅是為如來最後弟子乃先<lb/>
滅度即昔後度蹇兔是也善賢寂滅側有窣堵波是執<lb/>
金剛躃地之處大悲世尊隨機利見化功已畢入寂滅<lb/>
樂於雙樹間北首而卧執金剛神密迹力士見佛滅度<lb/>
悲慟唱言如來捨我入大涅槃無皈依無覆䕶毒箭深<lb/>
<pb n="KR2k0137_WYG_006-22b"/>
入愁火熾盛捨金剛杵悶絶躃地久而又起悲哀戀慕<lb/>
互相謂曰生死大海誰作舟檝無明長夜誰為燈炬金<lb/>
剛躃地側有窣堵波是如來寂滅已七日供養之處如<lb/>
來之將寂滅也光明普照人天畢㑹莫不悲感更相謂<lb/>
曰大覺世尊今將寂滅衆生福盡世間無依如來右脇<lb/>
卧師子床告諸大衆勿謂如來畢竟寂滅法身常住離<lb/>
諸變易當棄懈怠早求解脫諸苾芻等歔欷悲慟時阿<lb/>
泥□<hi>盧骨反</hi>陀<hi>舊曰阿那律訛也</hi>告諸苾芻止止勿悲諸天譏恠<lb/>
<pb n="KR2k0137_WYG_006-23a"/>
時末羅衆供養已訖欲舉金棺詣涅疊般那所時阿泥<lb/>
□陀告言且止諸天欲留七日供養於是天衆持妙天<lb/>
花遊虚空讃聖徳各竭誠心共興供養停棺側有窣堵<lb/>
波是摩訶摩耶夫人哭佛之處如來寂滅棺殮已畢時<lb/>
阿泥□陀上昇天宫告摩耶夫人曰大聖法主今已寂<lb/>
滅摩耶聞已悲哽悶絶與諸天衆至雙樹間見僧伽胝<lb/>
鉢及錫杖拊之號慟絶而復聲曰人天福盡世間眼滅<lb/>
今此諸物空無有主如來聖力金棺自開放光明合掌<lb/>
<pb n="KR2k0137_WYG_006-23b"/>
坐慰問慈母逺來下降諸行法爾願勿深悲阿難銜哀<lb/>
而請佛曰後世問我將何以對曰佛已涅槃慈母摩耶<lb/>
自天宫降至雙樹間如來為諸不孝衆生從金棺起合<lb/>
掌說法城北渡河三百餘歩有窣堵波是如來焚身之<lb/>
處地今黄黑土雜灰炭至誠求請或得舍利如來寂滅<lb/>
人天悲感七寶為棺千㲲纒身設香花建旛盖未羅之<lb/>
衆奉輿發引前後導從北渡金河盛滿香油積多香木<lb/>
縱火以焚二㲲不燒一極襯身一最覆外為諸衆生分<lb/>
<pb n="KR2k0137_WYG_006-24a"/>
散舍利唯有髪爪儼然無損焚身側有窣堵波如來為<lb/>
大迦葉波現雙足處如來金棺已下香木已積火燒不<lb/>
然衆咸驚駭阿泥□陀言待迦葉波耳時大迦葉波與<lb/>
五百弟子自出林來至拘尸城問阿難曰世尊之身可<lb/>
得見耶阿難曰千㲲纒絡重棺周殮香木已積即事焚<lb/>
燒是時佛於棺内為出雙足輪相之上見有異色問阿<lb/>
難曰何以有此曰佛初湼槃人天悲慟衆淚迸染致斯<lb/>
異色迦葉波作禮旋繞興讃香木自然大火熾盛故如<lb/>
<pb n="KR2k0137_WYG_006-24b"/>
來寂滅三從棺出初出臂問阿難治路次起坐為母說<lb/>
法後見雙足示大迦葉波現足側有窣堵波無憂王所<lb/>
建也是八王分舍利處前建石柱刻記其亊佛入涅槃<lb/>
後涅疊般那已諸八國王備兵四至遣直性婆羅門謂<lb/>
拘尸力士曰天人導師此國寂滅故自逺來請分舍利<lb/>
力士曰如來降尊即斯下土滅世間明導喪衆生慈父<lb/>
如來舍利自當供養徒疲道路終無得獲時諸大王遜<lb/>
辭以求既不相允重謂之曰禮請不從兵威非逺直性<lb/>
<pb n="KR2k0137_WYG_006-25a"/>
婆羅門揚言曰念哉大悲世尊忍修福善彌歴曠劫想<lb/>
所具聞今欲相陵此非宜也今舍利在此當均八分各<lb/>
得供養何至興兵諸力士依其言即時均量欲作八分<lb/>
帝釋謂諸王曰天當有分勿恃力競阿那婆荅多龍王<lb/>
文隣龍王醫那鉢呾羅龍王復作是議無遺我曹若以<lb/>
力者衆非敵矣直性婆羅門曰勿諠諍也宜共分之即<lb/>
作三分一諸天二龍衆三留人間八國重分天龍人王<lb/>
莫不悲感分舍利窣堵波西南行二百餘里至大邑聚<lb/>
<pb n="KR2k0137_WYG_006-25b"/>
有婆羅門豪右巨富確乎不雜學究五明敬崇三寶接<lb/>
其居側建立僧坊窮諸資用備盡珍飾或有衆僧往來<lb/>
中路慇懃請留罄心供養或止一宿乃至七日其後設<lb/>
賞迦王毁壊佛法衆僧絶侣嵗月驟淹而婆羅門每懐<lb/>
懇惻經行之次見一沙門龎眉皓髪杖錫而來婆羅門<lb/>
馳往迎逆問所從至請入僧坊備諸供養旦以淳乳煑<lb/>
粥進焉沙門受已纔一嚌齒便即置鉢沉吟長息婆羅<lb/>
門侍食跪而問曰大徳恵利隨縁幸見臨顧為夕不安<lb/>
<pb n="KR2k0137_WYG_006-26a"/>
耶為粥不味乎沙門愍然告曰吾悲衆生福祐漸<lb/>
薄斯言且置食已方說沙門食訖攝衣即去婆羅<lb/>
門曰向許有說今何無言沙門告曰吾非忘也談<lb/>
不容易事或致疑必欲得聞今當略說吾向所歎<lb/>
非薄汝粥自數百年不嘗此味昔如來在世我時<lb/>
預從在王舎城竹林精舎俯清流而滌器或以澡<lb/>
漱或以盥沐嗟乎今之純乳不及古之淡水此乃<lb/>
人天福減使之然也婆羅門曰然則大徳乃親見<lb/>
<pb n="KR2k0137_WYG_006-26b"/>
佛耶沙門曰然汝豈不聞佛子羅怙羅者我身是<lb/>
也為䕶正法未入寂滅說是語已忽然不見婆羅<lb/>
門遂以所宿之房塗香灑掃像設儀肅然其敬如<lb/>
在復大林中行五百餘里至婆羅痆<hi>女黠反</hi>斯國<hi>舊曰</hi>
<hi>波羅柰國訛也中印度境</hi>
　音釋<lb/>
鴦窶<hi>上烏郎反下其主反</hi>巋然<hi>上丘水反/髙峻貌</hi>瞻揆<hi>上之廉反/下求癸反</hi>盥洗<hi>上音</hi>
<hi>貫</hi>俛<hi>音/免</hi>坼<hi>丑鬲反/裂也</hi>訕謗<hi>上所諫反/又音山</hi>齧<hi>吾結反/□齧也</hi>朽蘖<hi>上許九反</hi>
<pb n="KR2k0137_WYG_006-27a"/>
<hi>下魚列反枯朽也</hi>庇廕<hi>上卑/二反</hi>刖<hi>吾骨反去手/足之刑也</hi>坑穽<hi>下音淨穽亦坑也</hi>飊<lb/>
<hi>必苗反風飊也</hi>跋扈<hi>上蒲末反下音户/字跋扈縱横也</hi>抉<hi>紆決反/挑抉也</hi>嗢呾<hi>上烏反反下丁</hi>
<hi>達反</hi>頞沙<hi>上烏/割反</hi>捔力<hi>上音角/北觕也</hi>批其顙<hi>上蒲結反手擊也下蘇朗反顙額也</hi>蹴<lb/>
其臆<hi>上秋六反踏也下音憶胷臆也</hi>瘞𦵏<hi>上於例/反埋也</hi>憩駕<hi>上虚例/反息也</hi>畎畝<hi>上俱</hi>
<hi>犬反小谷也一畝百歩也</hi>祚𦙍<hi>上才故反下余鎮/反祚𦙍福嗣也</hi>呬摩<hi>上許/器反</hi>襁褓<hi>上居</hi>
<hi>兩反下音保襁褓織縷為之約小兒負於背上也</hi>煗<hi>音/暖</hi>霹靂<hi>上普覔反下音力霹靂雷大擊也</hi>
丘墟<hi>下起虚反丘墟聚落也</hi>霍然<hi>兄郭/反</hi>芟<hi>音衫/伐也</hi>葺茅<hi>上七入反修也下莫交反</hi>
<hi>茅草也</hi>相踵<hi>下之勇反/足踵也</hi>銛刀<hi>丄息㢘反/銛利也</hi>槲<hi>胡谷反/木名也</hi>雉<hi>直尒反野</hi>
<pb n="KR2k0137_WYG_006-27b"/>
<hi>雞也</hi>濯<hi>音濁洗/濯也</hi>羽翮<hi>下胡隔/反翼也</hi>蹇兔<hi>上居展反/蹇跛也</hi>舟檝<hi>下音接檝棹也</hi>
歔欷<hi>上音虚下許既反歔欷泣之餘聲也</hi>□<hi>盧没反又/魯骨反</hi>襯身<hi>丄初/近反</hi>驚駭<hi>下胡</hi>
<hi>解反</hi>迸<hi>必孟反/散也</hi>毉那<hi>上烏/兮反</hi>確乎<hi>上口角/反堅也</hi>驟淹<hi>上床瘦反疾也</hi>龎眉<lb/>
<hi>上莫江反大也厚也</hi>嚌齒<hi>上才細反/嚌齧也</hi>滌器<hi>上徒的/反洗滌</hi>澡潄<hi>早瘦二音</hi>痆斯<lb/>
<hi>上尼入反</hi>
　<lb/>
　<lb/>
　大唐西域記卷六<lb/>
</p>
<p>
</p>
  </div>
<div>
<head>大唐西域記卷七</head> <lb/>
    <p>
<pb n="KR2k0137_WYG_007-1a"/>
欽定四庫全書<lb/>
　大唐西域記卷七<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辨機　撰<lb/>
五國<lb/>
　　婆羅痆<hi>女㸃反</hi>斯國　　戰主國<lb/>
　　吠舎釐<hi>力攴反</hi>國　　　弗栗恃國<lb/>
　　尼波羅國<lb/>
<pb n="KR2k0137_WYG_007-1b"/>
婆羅痆斯國周四千餘里國大都城西臨殑伽河長十<lb/>
八九里廣五六里閭閻櫛比居人殷盛家積巨萬室盈<lb/>
竒貨人性温恭俗重强學多信外道少敬佛法氣序和<lb/>
榖稼盛果木扶䟽茂草靃靡伽藍三十餘所僧徒三千<lb/>
餘人並學小乗正量部法天祠百餘所外道萬餘人並<lb/>
多宗事大自在天或斷髪或椎髻露形無服塗身以灰<lb/>
精勤苦行求出生死<lb/>
大城中天祠二十所層臺祠宇彫石文木茂林相䕃清<lb/>
<pb n="KR2k0137_WYG_007-2a"/>
流交帯鍮石天像量減百尺威嚴肅然懔懔如在大城<lb/>
東北婆羅痆河西有窣堵波無憂王之所建也髙百餘<lb/>
尺前建石柱碧鮮若鏡光潤凝流其中常現如来影像<lb/>
婆羅痆河東北行十餘里至鹿野伽藍區界八分連垣<lb/>
周堵層軒重閣麗窮規矩僧徒一千五百人並學小乗<lb/>
正量部法大垣中有精舎髙二百餘尺上以黄金隱起<lb/>
作菴沒羅果石為基陛甎作層龕龕帀四周節級百數<lb/>
皆有隱起黄金佛像精舎之中有鍮石佛像量等如来<lb/>
<pb n="KR2k0137_WYG_007-2b"/>
身作轉法輪勢<lb/>
精舎西南有石窣堵波無憂王建也基雖傾䧟尚餘百<lb/>
尺前建石柱髙七十餘尺石含玉潤鑒照映徹慇懃祈<lb/>
請影見衆像善惡之相時有見者是如来成正覺已初<lb/>
轉法輪處也其側不逺窣堵波是阿若憍陳如等見菩<lb/>
薩捨苦行遂不侍衛来至於此而自習定其傍窣堵波<lb/>
是五百獨覺同入涅槃處又三窣堵波過去三佛座及<lb/>
經行遺迹之所<lb/>
<pb n="KR2k0137_WYG_007-3a"/>
三佛經行側有窣堵波是梅呾麗耶<hi>唐言慈即姓也舊曰彌勒訛也</hi>
菩薩受成佛記處昔者如来在王舎城鷲峯山告諸苾<lb/>
芻當来之世此贍部洲土地平正人夀八萬嵗有婆羅<lb/>
門下慈氏者身真金色光明照朗當捨家成正覺廣為<lb/>
衆生三㑹説法其濟度者皆我遺法植福衆生也其於<lb/>
三寳深敬一心在家出家持戒犯戒皆䝉化導證果解<lb/>
脫三㑹説法之中度我遺法之徒然後乃化同縁善友<lb/>
是時慈氏菩薩聞佛此説從座起白佛言願我作彼慈<lb/>
<pb n="KR2k0137_WYG_007-3b"/>
氏世尊如来告曰如汝所言當證此果如上所説皆汝<lb/>
教化之儀也<lb/>
慈氏菩薩受記西有窣堵波是釋迦菩薩受記之處賢<lb/>
劫中人夀二萬嵗迦葉波佛出現於世轉妙法輪開化<lb/>
含識受䕶明菩薩記曰是菩薩於當来世衆生夀命百<lb/>
嵗之時當得成佛號釋迦牟尼釋迦菩薩受記南不逺<lb/>
有過去四佛經行遺迹長五十餘歩髙可七尺以青石<lb/>
積成上作如來經行之像像形傑異威嚴肅然肉髻之<lb/>
<pb n="KR2k0137_WYG_007-4a"/>
上特出髾髪靈相無隱神鑒有徴於其垣内聖迹寔多<lb/>
諸精舎窣堵波數百餘所畧舉二三難用詳述<lb/>
伽藍垣西有一清池周二百餘歩如来甞中盥浴次西<lb/>
大池周一百八十歩如来甞中滌器次北有池周百五<lb/>
十歩如来甞中浣衣凡此三池並有龍止其水既深其<lb/>
味又甘澄淨皎潔常無増減有人慢心濯此池者金毗<lb/>
羅獸多為之害若深恭敬汲用無懼浣衣池側大方石<lb/>
上有如来袈裟之迹其文明徹煥如雕鏤諸淨信者每<lb/>
<pb n="KR2k0137_WYG_007-4b"/>
来供養外道凶人輕蹈此石池中龍王便興風雨<lb/>
池側不逺有窣堵波是如来修菩薩行時為六牙象王<lb/>
獵人剥其牙也詐服袈裟彎弧伺捕象王為敬袈裟遂<lb/>
捩牙而授焉<lb/>
捩牙側不逺有窣堵波是如来修菩薩行時愍世無禮<lb/>
示為鳥身與彼獼猴白象於此相問誰先見是尼拘律<lb/>
樹各言事迹遂編長㓜化漸逺近人知上下道俗歸依<lb/>
其側不逺大林中有窣堵波是如来昔與提婆逹多俱<lb/>
<pb n="KR2k0137_WYG_007-5a"/>
為鹿王斷事之處昔於此處大林之中有兩羣鹿各五<lb/>
百餘時此國王畋遊原澤菩薩鹿王前請王曰大王校<lb/>
獵中原縱燎飛矢凡我徒屬命盡兹晨不日腐臭無所<lb/>
充膳願欲次差日輸一鹿王有割鮮之膳我延旦夕之<lb/>
命王善其言廻駕而返兩羣之鹿更次輸命提婆羣中<lb/>
有懐孕鹿次當就死白其主曰身雖應死子未次也鹿<lb/>
王怒曰誰不寳命雌鹿嘆曰吾王不仁死無日矣乃告<lb/>
急菩薩鹿王鹿王曰悲哉慈母之心恩及未形吾今代<lb/>
<pb n="KR2k0137_WYG_007-5b"/>
汝遂至王門道路之人傳聲唱曰彼大鹿王今来入邑<lb/>
都人士庶莫不馳觀王之聞也以為不誠門者白至王<lb/>
乃信然曰鹿王何遽来耶鹿曰有雌鹿當死胎子未産<lb/>
心不能忍敢以身代王聞歎曰我人身鹿也爾鹿身人<lb/>
也於是悉放諸鹿不復輸命即以其林為諸鹿藪因而<lb/>
謂之施鹿林焉鹿野之號自此而興伽藍西南二三里<lb/>
有窣堵波髙三百餘尺基址廣峙瑩飾竒珍既無層龕<lb/>
便置覆鉢雖建表柱而無輪鐸其側有小窣堵波是阿<lb/>
<pb n="KR2k0137_WYG_007-6a"/>
若憍陳如等五人棄制迎佛處也初薩婆曷剌他悉陀<lb/>
<hi>唐言一切義成舊曰悉逹多訛畧也</hi>太子踰城之後棲山隱谷㤀身殉法<lb/>
淨飯王乃命家族三人舅氏二人曰我子一切義成捨<lb/>
家修學孤遊山澤獨處林藪故命爾曹隨知所止内則<lb/>
叔父伯舅外則既君且臣凡厥動静宜知進止五人衘<lb/>
命相望營衛因即勤求欲期出離每相謂曰夫修道者<lb/>
苦證耶樂證耶二人曰安樂為道三人曰勤苦為道二<lb/>
三交争未有以明於是太子思惟至理為伏苦行外道<lb/>
<pb n="KR2k0137_WYG_007-6b"/>
節麻米以支身彼二人者見而言曰太子所行非真實<lb/>
法夫道也者樂以證之今乃勤苦非吾徒也捨而逺遁<lb/>
思惟果證太子六年苦行未證菩提欲驗苦行非真受<lb/>
乳糜而證果斯三人者聞而歎曰功垂成矣今其退矣<lb/>
六年苦行一旦捐功於是相從求訪二人既相見已匡<lb/>
坐髙論更相議曰昔見太子一切義成出王宫就荒谷<lb/>
去珍服披鹿皮精勤勵志貞節苦心求深妙法期無上<lb/>
果今乃受牧女乳糜敗道虧志吾知之矣無能為也彼<lb/>
<pb n="KR2k0137_WYG_007-7a"/>
二人曰君何見之晩歟此猖蹶人耳夫處乎深宫安乎<lb/>
尊勝不能静志逺迹山林棄轉輪王位為鄙賤人行何<lb/>
可念哉言増忉怛耳菩薩浴尼連河坐菩提樹成等正<lb/>
覺號天人師寂然晏黙惟察應度曰彼鬱頭藍子者證<lb/>
非想定堪受妙法空中諸天尋聲報曰鬱頭藍子命終<lb/>
已来經今七日如来歎惜斯何不遇垂聞妙法遽從變<lb/>
化重更觀察營求世界有阿藍迦藍得無所有處定可<lb/>
授至理諸天又曰終已五日如来再歎愍其薄祐又更<lb/>
<pb n="KR2k0137_WYG_007-7b"/>
諦觀誰應受教唯施鹿林中有五人者可先誘導如来<lb/>
爾時起菩提樹趣鹿野園威儀寂静神光晃曜毫含玉<lb/>
彩身真金色安詳前進導彼五人斯五人遥見如来互<lb/>
相謂曰一切義成彼来者是嵗月遽淹聖果不證心期<lb/>
已退故尋吾徒宜各黙然勿起迎禮如来漸近威神動<lb/>
物五人忘制拜迎問訊侍從如儀如来漸誘示之妙理<lb/>
兩安居畢方獲果證<lb/>
施鹿林東行二三里至窣堵波傍有涸池周八十餘歩<lb/>
<pb n="KR2k0137_WYG_007-8a"/>
一名救命又謂烈士聞諸先志曰數百年前有一隱士<lb/>
於此池側結廬屛迹博習技術究極神理能使瓦礫為<lb/>
寳人畜易形但未能馭風雲陪仙駕閱圖考古更求仙<lb/>
術其方曰夫神仙者長生之術也將欲求學先定其志<lb/>
築建壇場周一丈餘命一烈士信勇昭著執長刀立壇<lb/>
隅屏息絶言自昏逹旦求仙者中壇而坐手按長刀口<lb/>
誦神呪收視反聽遲明登仙所執銛刀變為寳劔陵虚<lb/>
履空王諸仙侣執劔指麾所欲皆從無衰無老不病不<lb/>
<pb n="KR2k0137_WYG_007-8b"/>
死是人既得仙方行訪烈士營求曠嵗未諧心願後於<lb/>
城中遇見一人悲號逐路隱士覩其相心甚慶恱即而<lb/>
慰問何至怨傷曰我以貧窶傭力自濟其主見知特深<lb/>
信用期滿五嵗當酬重賞於是忍勤苦忘艱辛五年將<lb/>
周一旦違失既䝉笞辱又無所得以此為心悲悼誰恤<lb/>
隱士命與同遊来至草廬以術力故化具肴饌已而令<lb/>
入池浴服以新衣又以五百金錢遺之曰盡當来求幸<lb/>
無外也自時厥後數加重賂潛行隂德感激其心烈士<lb/>
<pb n="KR2k0137_WYG_007-9a"/>
屢求効命以報知己隱士曰我求烈士彌歴嵗時幸而<lb/>
㑹遇竒貌應圖非有他故願一夕不聲耳烈士曰死尚<lb/>
不辭豈徒屏息於是設壇場受仙法依方行事坐待日<lb/>
曛曛暮之後各司其務隱士誦神呪烈士按銛刀殆將<lb/>
曉矣忽發聲呌是時空中火下煙焰雲蒸隱士疾引此<lb/>
人入池避難已而問曰誡子無聲何以驚呌烈士曰受<lb/>
命後至夜分昏然若夢變異更起見昔事主躬来慰謝<lb/>
感荷厚恩忍不報語彼人震怒遂見殺害受中隂身顧<lb/>
<pb n="KR2k0137_WYG_007-9b"/>
屍歎惜猶願歴世不言以報厚德遂見託生南印度大<lb/>
婆羅門家乃至受胎出胎備經苦阨荷恩荷德嘗不出<lb/>
聲洎乎受業冠婚喪親生子每念前恩忍而不語宗親<lb/>
戚屬咸見怪異年過六十有五我妻謂曰汝可言矣若<lb/>
不語者當殺汝子我時惟念已隔生世自顧衰老唯此<lb/>
稚子因止其妻令無殺害遂發此聲耳隱士曰我之過<lb/>
也此魔嬈耳烈士感恩悲事不成憤恚而死免火災難<lb/>
故曰救命感恩而死又謂烈士池<lb/>
<pb n="KR2k0137_WYG_007-10a"/>
烈士池西有三獸窣堵波是如来修菩薩行時燒身之<lb/>
處劫初時於此林野有狐兔猨異類相恱時天帝釋欲<lb/>
驗修菩薩行者降靈應化為一老夫謂三獸曰二三子<lb/>
善安隱乎無驚懼耶曰渉豐草遊茂林異類同歡既安<lb/>
且樂老夫曰聞二三子情厚意宻忘其老弊故此逺尋<lb/>
今正饑乏何以饋食曰幸少留此我躬馳訪於是同心<lb/>
虚已分路營求狐沿水濵衘一鮮鯉猨於林樹採異華<lb/>
果俱来至止同進老夫唯兔空還遊躍左右老夫謂曰<lb/>
<pb n="KR2k0137_WYG_007-10b"/>
以吾觀之爾曹未如猨狐同志各能役心唯兔空還獨無<lb/>
相饋以此言之誠可知也兔聞譏議謂狐猨曰多聚樵<lb/>
蘓方有所作狐猨競馳衘草曵木既已藴崇猛焰將熾<lb/>
兔曰仁者我身卑劣所求難遂敢以微躬充此一飡辭<lb/>
畢入火尋即致死是時老夫復帝釋身除燼収骸傷歎<lb/>
良久謂狐猨曰一何至此吾感其心不泯其迹寄之月<lb/>
輪傳乎後世故彼咸言月中之兔自斯而有後人於此<lb/>
建窣堵波從此順殑伽河流東行三百餘里至戰主國<lb/>
<pb n="KR2k0137_WYG_007-11a"/>
<hi>中印度境</hi>
戰主國周二千餘里都城臨殑伽河周十餘里居人豐<lb/>
樂邑里相隣土地膏腴稼穡時播氣序和暢風俗淳質<lb/>
人性獷烈邪正兼信伽藍十餘所僧徒減千人並皆遵<lb/>
習小乗教法天祠二十異道雜居矣大城西北伽藍中<lb/>
窣堵波無憂王之所建也印度記曰此中有如来舎利<lb/>
一升昔者世尊甞於此處七日之中為天人衆顯説妙<lb/>
法其側則有過去三佛座及經行遺迹之處隣此復有<lb/>
<pb n="KR2k0137_WYG_007-11b"/>
慈氏菩薩像形量雖小威神嶷然露鑒潛通竒迹間起<lb/>
大城東行二百餘里至阿避陀羯剌拏僧伽藍<hi>唐言不穿耳</hi>
周垣不廣彫飾甚工花池交影臺閣連甍僧徒肅穆衆<lb/>
儀庠序聞諸先志曰昔大雪山北覩貨邏國有樂學沙<lb/>
門二三同志禮誦餘閒每相謂曰妙理幽𤣥非言談所<lb/>
究聖迹昭著可足趾所尋宜詢莫逆親觀聖迹於是二<lb/>
三交友杖鍚同遊既至印度寓諸伽藍輕其邉鄙莫之<lb/>
見舎外廹風露内累口腹顔色憔悴形容枯槁時此國<lb/>
<pb n="KR2k0137_WYG_007-12a"/>
王出遊近郊見諸客僧怪而問曰何方乞士何所因来<lb/>
耳既不穿衣又垢弊沙門對曰我覩貨邏國人也恭承<lb/>
遺教髙蹈俗塵率其同好觀禮聖迹慨以薄福衆所同<lb/>
棄印度沙門莫顧羇旅欲還本土廵禮未周雖廹勤苦<lb/>
心遂後已王聞其説用増悲感即斯勝地建立伽藍白<lb/>
㲲題書為之制曰我惟尊居世上貴極人中斯皆三寳<lb/>
之靈祐也既為人王受佛付囑凡厥染衣吾當惠濟建<lb/>
此伽藍式招羇旅自今已来諸穿耳僧我此伽藍不得<lb/>
<pb n="KR2k0137_WYG_007-12b"/>
止舎因其事迹故以名焉阿避陀羯剌拏伽藍東南行<lb/>
百餘里南渡殑伽河至摩訶娑羅邑並婆羅門種不遵<lb/>
佛法然見沙門先訪學業知其强識方深禮敬殑伽河<lb/>
北有那邏延天祠重閣層臺奐其麗飾諸天之像鐫石<lb/>
而成工極人謀靈應難究那羅延天祠東行三十餘里<lb/>
有窣堵波無憂王之所建也太半陷地前建石柱髙餘<lb/>
二丈上作獅子之像刻記伏鬼之事昔於此處有曠野<lb/>
鬼恃大威力噉人血肉作害生靈肆極妖祟如来愍諸<lb/>
<pb n="KR2k0137_WYG_007-13a"/>
衆生不得其死以神通力誘化諸鬼導以歸依之敬齊<lb/>
以不殺之戒諸鬼承教奉以周旋於是舉石請佛安坐<lb/>
願聞正法克念䕶持自兹厥後無信之徒競共推移鬼<lb/>
置石座動以萬數莫之能轉茂林清池周基左右人至<lb/>
其側無不心懼<lb/>
伏鬼側不逺有數伽藍雖多傾毁尚有僧徒並皆遵習<lb/>
大乗教法從此東南行百餘里至一窣堵波基已傾陷<lb/>
餘髙數丈昔者如来寂滅之後八國大王分舎利也量<lb/>
<pb n="KR2k0137_WYG_007-13b"/>
舎利婆羅門宻塗瓶内分授諸王而婆羅門持瓶以歸<lb/>
既得所黏舎利遂建窣堵波并瓶置内因以名焉後無<lb/>
憂王開取舎利瓶改建大窣堵波或至齋日時燭光明<lb/>
從此東北渡殑伽河行百四五十里至吠舎釐國<hi>舊曰毗舎</hi>
<hi>離國訛也中印度境</hi>
吠舎釐國周五千餘里土地沃壌花果茂盛菴沒羅果<lb/>
茂遮果既多且貴氣序和暢風俗淳質好福重學邪正<lb/>
雜信伽藍數百多已圮壊存者三五僧徒稀少天祠數<lb/>
<pb n="KR2k0137_WYG_007-14a"/>
十異道雜居露形之徒寔繁其黨吠舎釐城已甚傾頽<lb/>
其故基址周六七十里宫城周四五里少有居人宫城<lb/>
西北五六里至一伽藍僧徒寡少習學小乗正量部法<lb/>
傍有窣堵波是昔如来説毗摩羅詰經長者子寳積等<lb/>
獻寳葢處其東有窣堵波舎利子等於此證無學之果<lb/>
舎利子證果東南有窣堵波是吠舎釐王之所建也佛<lb/>
湼槃後此國先王分得舎利式修崇建印度記曰此中<lb/>
舊有如来舎利一斛無憂王開取九斗唯留一斗後有<lb/>
<pb n="KR2k0137_WYG_007-14b"/>
國王復欲開取方事興工尋則地震遂不敢開其西北<lb/>
有窣堵波無憂王之所建也傍有石柱髙五六十尺上<lb/>
作獅子之像石柱南有池是羣獼猴為佛穿也在昔如<lb/>
来曽住於此池西不逺有窣堵波諸獼猴持如来鉢上<lb/>
樹取蜜之處池南不逺有窣堵波是諸獼猴奉佛蜜處<lb/>
池西北隅猶有獼猴形像伽藍東北三四里有窣堵波<lb/>
是毗摩羅詰<hi>唐言無垢稱舊曰浄名然浄則無垢名則是稱義雖取同名乃有異舊曰維摩詰訛</hi>
<hi>畧也</hi>故宅基址多有靈異去此不逺有一神舎其狀壘甎<lb/>
<pb n="KR2k0137_WYG_007-15a"/>
傳云積石即無垢稱長者現疾説法之處去此不逺有<lb/>
窣堵波長者子寳積故宅也去此不逺有窣堵波是菴<lb/>
沒羅女故宅佛姨母等諸苾芻尼於此證入涅槃<lb/>
伽藍北三四里有窣堵波是如来將徃拘尸那國入般<lb/>
涅槃人與非人隨從世尊至此佇立次西北不逺有窣<lb/>
堵波是佛於此最後觀吠舎釐城其南不逺有精舎前<lb/>
建窣堵波是菴沒羅女園持以施佛菴沒羅園側有窣<lb/>
堵波是如来告涅槃處佛昔在此告阿難曰其得四神<lb/>
<pb n="KR2k0137_WYG_007-15b"/>
足者能住夀一劫如来今者當夀㡬何如是再三阿難<lb/>
不對天魔迷惑故也阿難從坐而起林中宴黙時魔来<lb/>
請佛曰如来在世教化已久䝉濟流轉數如塵沙寂滅<lb/>
之樂今其時矣世尊以少土置爪上而告魔曰地土多<lb/>
耶爪土多耶對曰地土多也佛言所度者如爪上土未<lb/>
度者如大地土却後三月吾當涅槃魔聞歡喜而退阿<lb/>
難林中忽感異夢来白佛言我在林間夢見大樹枝葉<lb/>
茂盛䕃影䝉宻驚風忽起摧散無餘將非世尊欲入寂<lb/>
<pb n="KR2k0137_WYG_007-16a"/>
滅我心懐懼故来請問佛告阿難吾先告汝汝為魔蔽<lb/>
不時請留魔王勸我早入涅槃已許之期斯夢是也<lb/>
告涅槃期側不逺有窣堵波千子見父母處也昔有仙<lb/>
人隱居巖谷仲春之月鼓櫂清流麀鹿隨飲感生女子<lb/>
姿貌過人唯脚似鹿仙人見已収而養焉其後命令求<lb/>
火至餘仙廬足所履地迹皆有蓮花彼仙見已深以竒<lb/>
之令其繞廬方乃得火鹿女依命得火而還時梵豫王<lb/>
畋遊見花尋迹以求恱其竒怪同載而返相師占言當<lb/>
<pb n="KR2k0137_WYG_007-16b"/>
生千子餘婦聞之莫不圖計日月既滿生一蓮花花有<lb/>
千葉葉坐一子餘婦誣罔咸稱不祥投殑伽河隨波泛<lb/>
濫烏耆延王下流遊觀見黄雲葢乘波而来取以開視<lb/>
乃有千子乳養成立有大力焉恃有千子拓境四方兵<lb/>
威乗勝將次此國時梵豫王聞之甚懐震懼兵力不敵<lb/>
計無所出矣是時鹿女心知其子乃謂王曰今㓂戎臨<lb/>
境上下罹心賤妾愚𠂻能敗强敵王未之信也憂懼良<lb/>
深鹿女乃昇城樓以待㓂至千子將兵圍城已帀鹿女<lb/>
<pb n="KR2k0137_WYG_007-17a"/>
告曰莫為逆事我是汝母汝是我子千子謂曰何言之<lb/>
謬鹿女手按兩乳流注千岐天性所感咸入其口於是<lb/>
解甲歸宗釋兵返族兩國交歡百姓安樂千子歸宗側<lb/>
不逺有窣堵波是如来經行舊迹指告衆曰昔吾於此<lb/>
歸宗見親欲知千子即賢劫中千佛是也述本生東有<lb/>
故基上建窣堵波光明時燭祈請或遂是如来説普門<lb/>
陀羅尼等經重閣講堂餘址也<lb/>
講堂側不逺有窣堵波中有阿難半身舎利去此不逺<lb/>
<pb n="KR2k0137_WYG_007-17b"/>
有數百窣堵波欲定其數未有克知是千獨覺入寂滅<lb/>
處吠舎釐城内外周隍聖迹繁多難以具舉形勝故墟<lb/>
魚鱗間峙嵗月驟改炎涼亟移林既摧殘池亦枯涸朽<lb/>
株餘迹其詳驗焉<lb/>
大城西北行五六十里至大窣堵波栗呫<hi>昌葉反</hi>婆子<hi>舊曰</hi>
<hi>離車子訛也</hi>别如来處如来自吠舎釐城趣拘尸那國諸栗<lb/>
呫婆子聞佛將入寂滅相從號送世尊既見哀慕非言<lb/>
可喻即以神力化作大河崖岸深絶波流迅急諸栗呫<lb/>
<pb n="KR2k0137_WYG_007-18a"/>
婆悲慟以止如来留鉢為作追念<lb/>
吠舎釐城西北減二百里有故城荒蕪嵗久居人曠少<lb/>
中有窣堵波是佛在昔為諸菩薩人天大衆引説本生<lb/>
修菩薩行曽於此城為轉輪王號曰摩訶提婆<hi>唐言大天</hi>有<lb/>
七寳應王四天下覩衰變之相體無常之理冥懐髙蹈<lb/>
忘情大位捨國出家染衣修學<lb/>
城東南行十四五里至大窣堵波是七百賢聖重結集<lb/>
處佛湼槃後百一十年吠舎釐城有諸苾芻逺離佛法<lb/>
<pb n="KR2k0137_WYG_007-18b"/>
謬行戒律時長老耶舎陀住憍薩羅國長老三菩伽住<lb/>
秣菟羅國長老釐波多住韓若國長老沙羅住吠舎釐<lb/>
國長老冨闍蘓彌羅住娑羅梨弗國諸大羅漢心得自<lb/>
在持三藏得三明有大名稱衆所知識皆是尊者阿難<lb/>
弟子時耶舎陀遣使告諸賢聖皆可集吠舎釐城猶少<lb/>
一人未滿七百是時冨闍蘓彌羅以天眼見諸大賢聖<lb/>
集議法事運神足至法㑹時三菩伽於大衆中右袒長<lb/>
跪揚言曰衆無譁欽哉念哉昔大聖法王善權寂滅嵗<lb/>
<pb n="KR2k0137_WYG_007-19a"/>
月雖淹言教尚在吠舎釐城懈怠苾芻謬於戒律有十<lb/>
事出違十力教今諸賢者深明持犯俱承大德阿難指<lb/>
誨念報佛恩重宣聖㫖時諸大衆莫不悲感即召集諸<lb/>
苾芻依毗奈耶訶責制止削除謬法宣明聖教<lb/>
七百賢聖結集南行八九十里至濕吠多補羅僧伽藍<lb/>
層臺輪奐重閣翬飛僧衆清肅並學大乗其傍則有過<lb/>
去四佛座及經行遺迹之處其側窣堵波無憂王之所<lb/>
建也如来在昔南趣摩揭陀國北顧吠舎釐城中途止<lb/>
<pb n="KR2k0137_WYG_007-19b"/>
息遺迹之處<lb/>
濕吠多補羅伽藍東南行三十餘里殑伽河南北岸各<lb/>
有一窣堵波是尊者阿難陀分身與二國處阿難陀者<lb/>
如来之從父弟也多聞揔持博物强識佛去世後繼大<lb/>
迦葉任持正法導進學人在摩揭陀國於林中經行見<lb/>
一沙彌諷誦佛經章句錯謬文字紛亂阿難聞已感慕<lb/>
増懐徐詣其所提撕指授沙彌笑曰大德耄矣所言謬<lb/>
矣我師髙明春秋鼎盛親承示誨誠無所誤阿難黙然<lb/>
<pb n="KR2k0137_WYG_007-20a"/>
退而嘆曰我年雖邁為諸衆生欲久住世任持正法然<lb/>
衆生垢重難以誨語久留無利可速滅度於是去摩掲<lb/>
陀國趣吠舎釐城渡殑伽河泛舟中流時摩掲陀王聞<lb/>
阿難去情深戀德即嚴戎駕疾馳追請數百千衆營軍<lb/>
南岸吠舎釐王聞阿難来悲喜盈心亦治軍旅奔馳迎<lb/>
候數百千衆屯集北岸兩軍相對旌旂翳日阿難恐闘<lb/>
其兵更相殺害從舟中起上昇虚空示現神變即入寂<lb/>
滅化火焚骸骸又中析一墮南岸一墮北岸於是二王<lb/>
<pb n="KR2k0137_WYG_007-20b"/>
各得一分舉軍號慟俱還本國起窣堵波而修供養從<lb/>
此東北行五百餘里至弗栗恃國<hi>北人謂三伐恃國北印度境</hi>
弗栗恃國周四千餘里東西長南北狹土地膏膄花果<lb/>
茂盛氣序㣲寒人性躁急多敬外道少信佛法伽藍十<lb/>
餘所僧徒減千人大小二乗兼功通學天祠數十外道<lb/>
寔衆國大都城號占戍拏多已頽毁故宫城中尚有三<lb/>
千餘家若村若邑也大河東北有伽藍僧徒寡少學業<lb/>
清髙從此西行依河之濵有窣堵波髙餘三丈南帯長<lb/>
<pb n="KR2k0137_WYG_007-21a"/>
流大悲世尊度漁人處也越在佛世五百漁人結儔附<lb/>
黨漁捕水族於此河流得一大魚有十八頭頭各兩眼<lb/>
諸漁人方欲害之如来在吠舎釐國天眼見興悲心乗<lb/>
其時而化導因其機而啟悟告諸大衆弗栗恃國有大<lb/>
魚我欲導之以悟諸漁人爾宜知時於是大衆圍繞神<lb/>
足陵虚至於河濵如常敷座遂告諸漁人爾勿殺魚以<lb/>
神通力開方便門威被大魚令知宿命能作人語貫解<lb/>
人情爾時如来知而故問汝在前身曽作何罪流轉惡<lb/>
<pb n="KR2k0137_WYG_007-21b"/>
趣受此弊身魚曰昔承福慶生自豪族大婆羅門劫比<lb/>
他者我身是也恃其族姓陵蔑人倫恃其博物鄙賤經<lb/>
法以輕慢心毁讟諸佛以醜惡語詈辱衆僧引類形比<lb/>
謂若駝驢象馬諸醜形對由此惡業受此弊身尚資宿<lb/>
善生遭佛世目覩聖化親承聖教因而懴謝悔先作業<lb/>
如来隨機攝化如應開導魚既聞法於是命終承兹福<lb/>
力上生天宫於是自觀其身何縁生此既知宿命念報<lb/>
佛恩與諸天衆肩隨戾止前禮既畢右繞退立以天寳<lb/>
<pb n="KR2k0137_WYG_007-22a"/>
香花持用供養世尊指告漁人為説妙法魚即感悟輸<lb/>
誠禮懴裂網焚舟歸真受法既服染衣又聞至教皆出<lb/>
塵垢俱證聖果<lb/>
度漁人東北行百餘里故城西有窣堵波無憂王所建<lb/>
髙百餘尺是佛在昔於此六月説法度諸天人此北百<lb/>
四五十歩有小窣堵波如来昔於此處為諸苾芻制戒<lb/>
次西不逺有如来髮爪窣堵波如来昔於此處近逺邑<lb/>
人相趨輻湊焚香散花燈炬不絶從此西北千四五百<lb/>
<pb n="KR2k0137_WYG_007-22b"/>
里踰山入谷至尼波羅國<hi>中印度境</hi>
尼波羅國周四千餘里在雪山中國大都城周二十餘<lb/>
里山川連屬宜榖稼多花果出赤銅犛牛共命鳥貨用<lb/>
赤銅錢氣序寒冽風俗險詖人性剛獷信義輕薄無學<lb/>
藝有工巧形貌醜弊邪正兼信伽藍天祠接堵連隅僧<lb/>
徒二千餘人大小二乘兼攻綜習外道異學其數不詳<lb/>
王刹帝利栗呫婆種也志學清髙純信佛法近代有王<lb/>
號鴦輸伐摩<hi>唐言光胄</hi>碩學聰叡自製聲明論重學敬德遐<lb/>
<pb n="KR2k0137_WYG_007-23a"/>
邇著聞都城東南有小水池以人火投之水即焰起更<lb/>
投餘物亦變為火從此復還吠舎釐國南渡殑伽河至<lb/>
摩掲陀國<hi>舊曰摩伽陀又曰摩竭提皆訛也中印度境</hi>
　音釋<lb/>
櫛比<hi>上阻虱反下毗必反</hi>靃靡<hi>上息委反下免/彼反草軟弱</hi>懔懔<hi>吕錦反敬也懼也</hi>髾<lb/>
髪<hi>上所交反髪尾也</hi>彎弧<hi>上烏還反下音/胡彎弧引弓也</hi>捩<hi>力結反/拗捩</hi>殉<hi>詞閏反正作狥</hi>
<hi>以身從物</hi>猖蹶<hi>上音昌猖狂也下/音厥倒也毁也</hi>忉怛<hi>上音刀下丁/逹反憂驚也</hi>閱<hi>音恱視也</hi>
遺之<hi>上去聲贈也</hi>賂<hi>音路/贈也</hi>饋食<hi>求位反/贈食也</hi>嶷然<hi>上宜/力反</hi>連甍<hi>下音萌</hi>
<pb n="KR2k0137_WYG_007-23b"/>
枯槁<hi>下音考</hi>妖祟<hi>下私/遂反</hi>罹心<hi>上音離/憂也</hi>冥懐<hi>上莫經/反幽也</hi>栗呫<hi>上良</hi>
<hi>吉反下昌葉反</hi>無譁<hi>下音花/諠譁也</hi>翬飛<hi>上音渾五/色皆備也</hi>提撕<hi>二字音/啼西</hi>讟<hi>音讀</hi>
<hi>字謗也</hi>犛牛<hi>上莫/交反</hi>險詖<hi>下彼記/反謟也</hi>光胄<hi>下直/右反</hi>耄<hi>莫到反老耄</hi>
　<lb/>
　<lb/>
　<lb/>
　<lb/>
　大唐西域記卷七<lb/>
</p>
<p>
</p>
  </div>
<div>
<head>大唐西域記卷八</head> <lb/>
    <p>
<pb n="KR2k0137_WYG_008-1a"/>
欽定四庫全書<lb/>
　大唐西域記卷八<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辨機　撰<lb/>
一國<lb/>
　　摩掲陀國上<lb/>
摩掲陀國周五千餘里城少居人邑多編户地沃壌滋<lb/>
稼穡有異稻種其粒麄大香味殊越光色特甚彼俗謂<lb/>
<pb n="KR2k0137_WYG_008-1b"/>
之供大人米土地墊濕邑居髙原孟夏之後仲秋之前<lb/>
平居流水可以泛舟風俗淳質氣序温暑崇重志學尊<lb/>
敬佛法伽藍五十餘所僧徒萬有餘人並多宗習大乘<lb/>
法教天祠數十異道寔多<lb/>
殑伽河南有故城周七十餘里荒蕪雖久基址尚在昔<lb/>
者人夀無量嵗時號拘蘓摩補羅城<hi>唐言香花宫城</hi>王宫多花<lb/>
故以名焉逮乎人夀數千嵗更名波吒釐子城<hi>舊曰巴連弗邑</hi>
<hi>訛也</hi>初有婆羅門髙才愽學門人數千傳以授業諸學徒<lb/>
<pb n="KR2k0137_WYG_008-2a"/>
相從遊觀有一書生徘徊悵望同儔謂曰夫何憂乎曰<lb/>
盛色方剛羇遊履影嵗月已積藝業無成顧此為言憂<lb/>
心彌劇於是學徒戲言之曰今將為子求娉婚親乃假<lb/>
立二人為男父母二人為女父母遂坐波吒釐樹謂女<lb/>
壻樹也採時果酌清流陳婚姻之緒請好合之期時假<lb/>
女父攀花枝以授書生曰斯嘉偶也幸無辭焉書生之<lb/>
心欣然自得日暮言歸懐戀而止學徒曰前言戲耳幸<lb/>
可同歸林中猛獸恐相殘害書生遂留徃来樹側景夕<lb/>
<pb n="KR2k0137_WYG_008-2b"/>
之後異光燭野管絃清雅帷帳陳列俄見老翁策杖来<lb/>
慰復有一嫗擕引少女並儐從盈路袨服奏樂翁乃指<lb/>
少女曰此君之弱室也酣歌樂讌經七日焉學徒疑為<lb/>
獸害徃而求之乃見獨坐樹隂若對上客告與同歸辭<lb/>
不從命後自入城拜謁親故説其始末聞者驚駭與友<lb/>
諸人同徃林中咸見花樹是一大第僮僕役使驅馳徃<lb/>
来而彼老翁從容接對陳饌奏樂賔主禮備諸友還城<lb/>
具告逺近暮嵗之後生一子男謂其妻曰吾今欲歸未<lb/>
<pb n="KR2k0137_WYG_008-3a"/>
忍離阻適復留止棲寄飄露其妻既聞具以白父翁謂<lb/>
書生曰人生行樂詎必故鄉今將築室宜無異志於是<lb/>
役使之徒功成不日香花舊城遷都此邑由彼子故神<lb/>
為築城自爾之後國名波吒釐子城焉<lb/>
王故宫北有石柱髙數十尺是無憂王作地獄處釋迦<lb/>
如来湼槃之後第一百年有阿輸迦<hi>唐言無憂舊曰阿育王訛也</hi>王<lb/>
者頻毗娑羅<hi>唐言影堅舊曰頻婆娑羅訛也</hi>王之曽孫也自王舎城遷<lb/>
都波吒釐重築外郭周於故城年代浸逺唯餘故基伽<lb/>
<pb n="KR2k0137_WYG_008-3b"/>
藍天祠及窣堵波餘址數百在者二三唯故宫北臨殑<lb/>
伽河小城中有千餘家初無憂王嗣位之後舉措苛暴<lb/>
乃立地獄作害生靈周垣峻峙隅樓特起猛熖洪鑪銛<lb/>
鋒利刃備諸苦具擬像幽塗招募凶人立為獄主初以<lb/>
國中犯法罪人不校輕重總入塗炭後以行經獄次擒<lb/>
以誅戮至者皆死遂緘口焉時有沙門初入法衆廵里<lb/>
乞食遇至獄門獄吏凶人擒欲殘害沙門惶怖請得禮<lb/>
懴俄見一人縛来入獄斬截手足磔裂形骸俯仰之間<lb/>
<pb n="KR2k0137_WYG_008-4a"/>
肢體糜散沙門見已深増悲悼成無常觀證無學果獄<lb/>
卒曰可以死矣沙門既證聖果心夷生死雖入鑊湯若<lb/>
在清池有大蓮花而為之座獄主驚駭馳使白王王遂<lb/>
躬觀深讚靈祐獄主曰大王當死王曰云何對曰王先<lb/>
垂命令監刑獄凡至獄垣皆從殺害不云王入而獨免<lb/>
死王曰法已一定理無再變我先垂令豈除汝身汝久<lb/>
濫生我之咎也即命獄卒投之洪鑪獄主既死王乃得<lb/>
出於是頽牆堙壍廢獄寛刑<lb/>
<pb n="KR2k0137_WYG_008-4b"/>
地獄南不逺有窣堵波基址傾陷唯餘覆鉢之勢寳為<lb/>
厠飾石作欄檻即八萬四千之一也無憂王以人功建<lb/>
於宫焉中有如来舎利一升靈鑒間起神光時燭無憂<lb/>
王廢獄之後遇近護大阿羅漢方便善誘隨機導化王<lb/>
謂羅漢曰幸以宿福位據人尊慨兹障累不遭佛化今<lb/>
者如来遺身舎利欲重修建諸窣堵波羅漢曰大王以<lb/>
福德力役使百靈以宏誓心匡護三寳是所願也今其<lb/>
時矣因為廣説獻土之因如来懸記興建之功無憂王<lb/>
<pb n="KR2k0137_WYG_008-5a"/>
聞已慶悦召集鬼神而令之曰法王導利含靈有慶我<lb/>
資宿善尊極人中如来遺身重修供養今爾鬼神勠力<lb/>
同心境極贍部户滿拘胝以佛舎利起窣堵波心發於<lb/>
我功成於汝勝福之利非欲獨有宜各營搆待後告命<lb/>
鬼神受㫖在所興功功既成已咸来請命無憂王既開<lb/>
八國所建諸窣堵波分其舎利付鬼神已謂羅漢曰我<lb/>
心所欲諸處同時藏下舎利心雖此冀事未從欲羅漢<lb/>
白王命神鬼至所期日日有隱蔽其狀如手此時也宜<lb/>
<pb n="KR2k0137_WYG_008-5b"/>
下舎利王承此㫖宣告鬼神逮乎期日無憂王觀候光<lb/>
景日正中時羅漢以神通力伸手蔽日營建之所咸皆<lb/>
瞻仰同於此時功績咸畢<lb/>
窣堵波側不逺精舎中有大石如来所履雙迹猶存其<lb/>
長尺有八寸廣餘六寸矣兩迹俱有輪相十指皆帯花<lb/>
文魚形暎起光明時照昔者如来將取寂滅北趣拘尸<lb/>
那城南顧摩掲陀國蹈此石上告阿難曰吾今最後留<lb/>
此足迹將入寂滅顧摩掲陀也百嵗之後有無憂王命<lb/>
<pb n="KR2k0137_WYG_008-6a"/>
世君臨建都此地匡護三寳役使百神及無憂王之嗣<lb/>
位也遷都築邑掩周迹石既近宫城恒親供養後諸國<lb/>
王競欲舉歸石雖不大衆莫能轉近者設賞迦王毁壊<lb/>
佛法遂即石所欲滅聖迹鑿已還平文彩如故於是捐<lb/>
棄殑伽河流尋復本處其側窣堵波即過去四佛座及<lb/>
經行遺迹之所佛迹精舎側不逺有大石柱髙三十餘<lb/>
尺書記殘缺其大畧曰無憂王信根貞固三以贍部洲<lb/>
施佛法僧三以諸珍寳重自酬贖其辭云云大畧斯在<lb/>
<pb n="KR2k0137_WYG_008-6b"/>
故宫北有大石室外若崇山内廣數丈是無憂王為出<lb/>
家弟役使神鬼之所建也初無憂王有同母弟名摩醯<lb/>
因陀羅<hi>唐言大帝</hi>生自貴族服僭王制奢侈縱暴衆庶懷怨<lb/>
國輔老臣進諫王曰驕弟作威亦以太甚夫政平則國<lb/>
治人和則主安古之明訓由來久矣願存國典収付執<lb/>
法無憂王泣謂弟曰吾承基緒覆燾生靈況爾同胞豈<lb/>
忘惠愛不先匡導已陷刑法上懼先靈下廹衆議摩醯<lb/>
因陀羅稽首謝曰不自謹行敢干國憲願賜再生更寛<lb/>
<pb n="KR2k0137_WYG_008-7a"/>
七日於是置諸幽室嚴加守衛珍羞上饌進奉無虧守<lb/>
者唱曰已過一日餘有六日至第六日已既深憂懼更<lb/>
勵身心便獲果證昇虚空示神迹尋出塵俗逺棲巖谷<lb/>
無憂王躬徃謂曰昔拘國制欲致嚴刑豈意清昇取證<lb/>
聖果既無滯累可以還國弟曰昔羇愛網心馳聲色今<lb/>
出危城志悦山谷願棄人間長從丘壑王曰欲静心慮<lb/>
豈必幽巖吾從爾志當為崇樹遂召命鬼神而告之曰<lb/>
吾於後日廣備珍羞爾曹相率来集我㑹各持大石自<lb/>
<pb n="KR2k0137_WYG_008-7b"/>
為牀座諸神受命至期畢萃衆㑹既已王告神曰石座<lb/>
縱横宜自積聚因功不勞疊為虚室諸神受命不日而<lb/>
成無憂王躬徃迎請止此山廬故宫北地獄南有大石<lb/>
槽是無憂王匠役神功作為此器飯僧之時以儲食也<lb/>
故宫西南有小石山周巖谷間數十石室無憂王為近<lb/>
護等諸阿羅漢役使鬼神之所建立傍有故臺餘基積<lb/>
石池沼漣漪清瀾澄鑒隣國逺人謂之聖水若有飲濯<lb/>
罪垢消滅<lb/>
<pb n="KR2k0137_WYG_008-8a"/>
山西南有五窣堵波崇基已陷餘址尚髙逺而望之鬰<lb/>
若山阜面各數百歩後人於上重更修建小窣堵波印<lb/>
度記曰昔無憂王建八萬四千窣堵波已尚餘五升舎<lb/>
利故别崇建五窣堵波製竒諸處靈異間起以表如来<lb/>
五分法身薄信之徒竊相評議云是昔者難陀王建此<lb/>
五藏以儲七寳其後有王不甚淳信聞先疑議肆其貪<lb/>
求興動軍師躬臨發掘地震山傾雲昬日翳窣堵波中<lb/>
大聲雷震士卒僵仆象馬驚奔自兹已降無敢覬覦或<lb/>
<pb n="KR2k0137_WYG_008-8b"/>
曰衆議雖多未為確論循古所記信得其實<lb/>
故城東南有屈<hi>居勿反</hi>吒阿濫摩<hi>唐言鷄園</hi>僧伽藍無憂王之<lb/>
所建焉無憂王初信佛法也式遵崇建修植善種召集<lb/>
千僧凡聖兩衆四事供養什物周給頽毁已久基址尚<lb/>
存伽藍側有大窣堵波名阿摩落迦阿摩落迦者印度<lb/>
藥果之名也無憂王遘疾彌留知命不濟欲捨珍寳崇<lb/>
樹福田權臣執政誡勿從欲其後因食留阿摩落果玩<lb/>
之半爛握果長息問諸臣曰贍部洲主今是何人諸臣<lb/>
<pb n="KR2k0137_WYG_008-9a"/>
對曰唯獨大王王曰不然我今非主唯此半果而得自<lb/>
在嗟乎世間富貴危甚風燭位據區宇名髙稱謂臨終<lb/>
匱乏見逼强臣天下非已半果斯在乃命侍臣而告之<lb/>
曰持此半果詣彼雞園施諸衆僧作如是説昔一贍部<lb/>
洲主今半阿摩落王稽首大德僧前願受最後之施凡<lb/>
諸所有皆已喪失唯斯半果得少自在哀愍貧乏増長<lb/>
福種僧中上座作如是言無憂大王宿期宏濟瘧疾在<lb/>
躬姦臣擅命積寳非已半果為施承王来命普施衆僧<lb/>
<pb n="KR2k0137_WYG_008-9b"/>
即召典事羮中總煮収其果核起窣堵波既荷厚恩遂<lb/>
旌顧命阿摩落伽窣堵波西北故伽藍中有窣堵波謂<lb/>
建犍稚聲初此城内伽藍百數僧徒肅穆學業清髙外<lb/>
道學人銷聲緘口其後僧徒相次殂落而諸後進莫繼<lb/>
前修外道師資傳訓成藝於是命儔召侣千計萬數来<lb/>
集僧坊揚言唱曰大擊犍稚招集學人羣愚同止謬有<lb/>
扣擊遂白王請校優劣外道諸師髙才逹學僧徒雖衆<lb/>
辭論庸淺外道曰我論勝自今已後諸僧伽藍不得擊<lb/>
<pb n="KR2k0137_WYG_008-10a"/>
犍稚以集衆也王允其請依先論制僧徒受恥忍詬而<lb/>
退十二年間不撃犍稚時南印度那伽閼剌樹那菩薩<lb/>
<hi>唐言龍猛舊譯曰龍樹非也</hi>㓜傳雅譽長擅髙名捨離欲愛出家修<lb/>
學深究妙理位登初地有大弟子提婆者智慧明敏機<lb/>
神警悟白其師曰波吒釐城諸學人等辭屈外道不擊<lb/>
犍稚日月驟移十二年矣敢欲摧邪見山然正法炬龍<lb/>
猛曰波吒釐城外道博學爾非其儔吾今行矣提婆曰<lb/>
欲摧腐草詎必傾山敢承指誨黜諸異學大師立外道<lb/>
<pb n="KR2k0137_WYG_008-10b"/>
義而我隨文破析詳其優劣然後圖行龍猛乃扶立外<lb/>
義提婆隨破其理七日之後龍猛失宗已而嘆曰謬辭<lb/>
易失邪義難扶爾其行矣摧彼畢矣提婆菩薩夙擅髙<lb/>
名波吒釐城外道聞之也即相召集馳白王曰大王昔<lb/>
紆聽覽制諸沙門不擊犍稚願垂告命令諸門候隣境<lb/>
異僧勿使入城恐相黨援輕改先制王允其言嚴加伺<lb/>
候提婆既至不得入城聞其制令便易衣服卷疊袈裟<lb/>
置草束中褰裳疾驅負戴而入既至城中棄草披衣至<lb/>
<pb n="KR2k0137_WYG_008-11a"/>
此伽藍欲求止息知人既寡莫有相舎遂宿犍稚臺上<lb/>
於晨朝時便大振擊衆聞伺察乃作客遊苾芻諸僧伽<lb/>
藍傳聲響應王聞究問莫得其先至此伽藍咸推提婆<lb/>
提婆曰夫犍稚者擊以集衆有而不用懸之何為王人<lb/>
報曰先時僧衆論議墮負制之不擊已十二年提婆曰<lb/>
有是乎吾於今日重聲法鼓使報王曰有異沙門欲雪<lb/>
前耻王乃召集學人而定制曰論失本宗殺身以謝於<lb/>
是外道競陳旗皷諠談異義各曜辭鋒提婆菩薩既昇<lb/>
<pb n="KR2k0137_WYG_008-11b"/>
論座聽其先説隨義析破曽不浹辰摧諸異道國王大<lb/>
臣莫不慶悦建此靈基以旌至德<lb/>
建擊犍稚窣堵波北有故基昔鬼辯婆羅門所居處也<lb/>
初此城中有婆羅門葺宇荒藪不交世路祠鬼求福魍<lb/>
魎相依髙論劇談雅辭響應人或激難垂帷已對舊學<lb/>
髙才無出其右士庶翕然仰之猶聖有阿濕縛寠沙<hi>唐言</hi>
<hi>馬鳴</hi>菩薩者智周萬物道播三乘每謂人曰此婆羅門學<lb/>
不師受藝無稽古屏居幽寂獨擅髙名將非鬼神相依<lb/>
<pb n="KR2k0137_WYG_008-12a"/>
妖魅所附何能若是者乎夫辯資鬼授言不對人辭説<lb/>
一聞莫能再述吾今徃彼觀其舉措遂即其廬而謂之<lb/>
曰仰欽盛德為日已久幸願褰帷敢伸宿志而婆羅門<lb/>
居然簡傲垂帷以對終不面談馬鳴心知鬼魅情甚自<lb/>
負辭畢而退謂諸人曰吾已知之摧彼必矣尋徃白王<lb/>
唯願垂許與彼居士較論劇談王聞駭曰斯何人哉若<lb/>
不證三明具六通何能與彼論乎命駕躬臨詳鑒辯論<lb/>
是時馬鳴論三藏微言述五明大義妙辯縱横髙論清<lb/>
<pb n="KR2k0137_WYG_008-12b"/>
逺而婆羅門既述辭已馬鳴重曰失吾㫖矣宜重述之<lb/>
時婆羅門黙然杜口馬鳴叱曰何不釋難所事鬼魅宜<lb/>
速授辭疾褰其帷視占其恠婆羅門惶遽而曰止止馬<lb/>
鳴退而言曰此子今晨聲聞失墜虚名非久斯之謂也<lb/>
王曰非夫盛德誰鑒左道知人之哲絶後光前國有常<lb/>
典宜旌茂實<lb/>
城西南隅二百餘里有伽藍餘址其傍有窣堵波神光<lb/>
時燭靈瑞間發近逺衆庶莫不祈請是過去四佛座及<lb/>
<pb n="KR2k0137_WYG_008-13a"/>
經行遺迹之所<lb/>
故伽藍西南行百餘里至鞮羅釋迦伽藍庭宇四院觀<lb/>
閣三層崇臺累仞重門洞啟頻毗娑羅王末孫之所建<lb/>
也旌召髙才廣延俊德異域學人逺方髦彦同類相趨<lb/>
肩隨戾止僧徒千數並學大乘中門當塗有三精舎上<lb/>
置輪相鈴鐸虚懸下建層基軒檻周列户牖棟梁壖垣<lb/>
階陛金銅隱起厠間莊嚴中精舎佛立像髙三丈左多<lb/>
羅菩薩像右觀自在菩薩像凡斯三像鍮石鑄成威神<lb/>
<pb n="KR2k0137_WYG_008-13b"/>
肅然㝠鑒逺矣精舎中各有舎利一升靈光或照竒瑞<lb/>
間起鞮羅釋迦伽藍西南九十餘里至大山雲石幽蔚<lb/>
靈仙攸舎毒蛇暴龍窟穴其藪猛獸摯鳥棲伏其林山<lb/>
頂有大磐石上建窣堵波其髙十餘尺是佛入定處也<lb/>
昔者如来降神止此坐斯磐石入滅盡定時經宿焉諸<lb/>
天靈聖供養如来鼓天樂雨天花如来出定諸天感慕<lb/>
以寳金銀起窣堵波去聖逾邈寳變為石自古迄今人<lb/>
未有至遙望髙山乃見異類長蛇猛獸羣從右旋天仙<lb/>
<pb n="KR2k0137_WYG_008-14a"/>
靈聖肩隨讚禮<lb/>
山東崗有窣堵波在昔如来佇觀摩掲陀國所履之處<lb/>
也山西北三十餘里山阿有伽藍負嶺崇基疏崖峙閣<lb/>
僧徒五十餘人並習大乘法教瞿那末底<hi>唐言德慧</hi>菩薩伏<lb/>
外道之處初此山中有外道摩沓婆者祖僧佉之法而<lb/>
習道焉學窮内外言極空有名髙前烈德重當時君王<lb/>
珍敬謂之國寳臣庶宗仰咸曰家師隣國學人承風仰<lb/>
德儔之先進誠博逹也食邑二城環居封建時南印度<lb/>
<pb n="KR2k0137_WYG_008-14b"/>
德慧菩薩㓜而敏逹早擅清徽學通三藏理窮四諦聞<lb/>
摩沓婆論極幽微有懷挫鋭命一門人裁書謂曰敬問<lb/>
摩沓婆善安樂也宜忘勞弊精習舊學三年之後摧汝<lb/>
嘉聲如是第二第三年中每發使報及將發迹重裁書<lb/>
曰年期已極學業何如吾今至矣汝宜知之摩沓婆甚<lb/>
懷惶懼誡諸門人及以邑户自今以後不得居止沙門<lb/>
異道逓相宣告勿有犯違時德慧菩薩杖鍚而来至摩<lb/>
沓婆邑邑人守約莫有相舎諸婆羅門更詈之曰斷髮<lb/>
<pb n="KR2k0137_WYG_008-15a"/>
殊服何異人乎宜時速去勿此止也德慧菩薩欲摧異<lb/>
道冀宿其邑因以慈心卑辭謝曰爾曹世諦之淨行我<lb/>
又勝義諦之淨行淨行既同何為見拒婆羅門因不與<lb/>
言但事驅逐逐出邑外入大林中林中猛獸羣行為暴<lb/>
有淨信者恐為獸害乃束藴持杖謂菩薩曰南印度有<lb/>
德慧菩薩者逺傳聲聞欲来論義故此邑主懼墜嘉聲<lb/>
重垂嚴制勿止沙門恐為物害故来相援行矣自安勿<lb/>
有他慮德慧曰良告淨信德慧者我是也淨信聞已更<lb/>
<pb n="KR2k0137_WYG_008-15b"/>
深恭敬謂德慧曰誠如所告宜可速行即出深林止息<lb/>
空澤淨信縱火持弓周旋左右夜分已盡謂德慧曰可<lb/>
以行矣恐人知聞来相圖害德慧謝曰不敢忘德於是<lb/>
遂行至王宫謂門者曰今有沙門自逺而至願王垂許<lb/>
與摩沓婆論王聞驚曰此妄人耳即命使臣徃摩沓婆<lb/>
所宣王㫖曰有異沙門来求談論今已瑩灑論場宣告<lb/>
逺近佇望来儀願垂降趾摩沓婆問王使曰豈非南印<lb/>
度德慧論師乎曰然摩沓婆聞心甚不悦事難辭免遂<lb/>
<pb n="KR2k0137_WYG_008-16a"/>
至論場國王大臣士庶豪族咸皆集㑹欲聽髙談德慧<lb/>
先立宗義洎乎景落摩沓婆辭以年衰智昏捷對請歸<lb/>
静思方酬来難每事言歸及旦昇座竟無異論至第六<lb/>
日歐血而死其將終也顧命妻曰爾有髙才無忘所耻<lb/>
摩沓婆死匿不發喪更服鮮綺来至論㑹衆咸諠譁更<lb/>
相謂曰摩沓婆自負才髙耻對德慧故遣婦来優劣明<lb/>
矣德慧菩薩謂其妻曰能制汝者我已制之摩沓婆妻<lb/>
知難而退王曰何言之宻彼便黙然德慧曰惜哉摩沓<lb/>
<pb n="KR2k0137_WYG_008-16b"/>
婆死矣其妻欲来與我論耳王曰何以知之願垂指告<lb/>
德慧曰其妻之来也面有死喪之色言含哀怨之聲以<lb/>
故知之摩沓婆死矣能制汝者謂其夫也王命使徃觀<lb/>
果如所議王乃謝曰佛法𤣥妙英賢繼軌無為守道含<lb/>
識霑化依先國典褒德有常德慧曰茍以愚昧體道居<lb/>
貞存止足論齊物將𢎞汲引先摧慠慢方便攝化今其<lb/>
時矣唯願大王以摩沓婆邑户子孫千代常充僧伽藍<lb/>
人則垂誡来葉流美無窮唯彼淨信見匡護者福延於<lb/>
<pb n="KR2k0137_WYG_008-17a"/>
世食用同僧以勸清信以褒厚德於是建此伽藍式旌<lb/>
勝迹初摩沓婆論敗之後十數淨行逃難隣國告諸外<lb/>
道耻辱之事招募英俊来雪前恥王既珍敬德慧躬徃<lb/>
請曰今諸外道不自量力結黨連羣敢聲論鼓唯願大<lb/>
師摧諸異道德慧曰宜集論者於是外道學人欣然相<lb/>
慰我曹今日勝其必矣時諸外道闡揚義理德慧菩薩<lb/>
曰今諸外道逃難逺遊如王先制皆是賤人我今如何<lb/>
與彼對論德慧曰有負座堅素聞餘論頗閑微㫖侍立<lb/>
<pb n="KR2k0137_WYG_008-17b"/>
於側聽諸髙談德慧拊其座而言曰牀汝可論衆咸驚<lb/>
駭異其所命時負座竪便即發難深義泉涌清辯響應<lb/>
三復之後外道失宗重挫其鋭再折其翮自伏論已来<lb/>
為伽藍邑户德慧伽藍西南二十餘里至孤山有伽藍<lb/>
曰尸羅跋陀羅<hi>唐言戒賢</hi>論師論義得勝捨邑建焉竦一危<lb/>
峯如窣堵波置佛舎利論師三摩呾吒國之王族婆羅<lb/>
門之種也少好學有風操遊諸印度詢求明哲至此國<lb/>
那爛陀僧伽藍遇護法菩薩聞法信悟請服染衣諮以<lb/>
<pb n="KR2k0137_WYG_008-18a"/>
究竟之致問以觧脱之路既窮至理亦究㣲言名擅當<lb/>
時聲髙異域南印度有外道探賾索隱窮幽洞微聞護<lb/>
法髙名起我慢深嫉不阻山川擊鼓求論曰我南印度<lb/>
之人也承王國内有大論師我雖不敏願與詳議王曰<lb/>
有之誠如議也乃命使臣請護法曰南印度有外道不<lb/>
逺千里来求較論唯願降跡赴集論場䕶法聞已攝衣<lb/>
將徃門人戒賢者後進之翹楚也前進請曰何遽行乎<lb/>
䕶法曰自慧日潛暉傳燈寂照外道蟻聚異學蜂飛故<lb/>
<pb n="KR2k0137_WYG_008-18b"/>
我今者將摧彼論戒賢曰恭聞餘論敢摧異道䕶法知<lb/>
其俊也因而允焉是時戒賢年甫三十衆輕其少恐難<lb/>
獨任䕶法知衆心之不平乃觧之曰有貴髙明無云齒<lb/>
嵗以今觀之破彼必矣逮乎集論之日逺近相趨少長<lb/>
咸萃外道𢎞闡大猷盡其幽致戒賢循理責實深極幽<lb/>
𤣥外道辭窮䝉恥而退王用酬德封此邑城論師辭曰<lb/>
染衣之士事資知足清淨自守何以邑為王曰法王晦<lb/>
迹智舟淪湑不有旌别無勵後學為𢎞正法願垂哀納<lb/>
<pb n="KR2k0137_WYG_008-19a"/>
論師辭不獲已受此邑焉便建伽藍窮諸規矩捨其邑<lb/>
户式修供養戒賢伽藍西南行四五十里渡尼連禪河<lb/>
至伽耶城城甚險固少居人唯婆羅門有千餘家本仙<lb/>
人之祚𦙍也王所不臣衆咸宗敬城北三十餘里有清<lb/>
泉印度相傳謂之聖水凡有飲濯罪垢消除城西南五<lb/>
六里至伽耶山溪谷杳㝠峰巖危險印度國俗稱曰靈<lb/>
山自昔君王馭宇承統化洽逺人德隆前代莫不登封<lb/>
而告成功山頂上有石窣堵波髙百餘尺無憂王之所<lb/>
<pb n="KR2k0137_WYG_008-19b"/>
建也靈鑒潛被神光時燭昔如来於此演説寳雲等經<lb/>
伽耶山東南有窣堵波迦葉波本生邑也其南有二窣<lb/>
堵波則伽耶迦葉波捺地迦葉波<hi>舊曰那提迦葉訛也洎諸迦葉例無波字</hi>
<hi>略也</hi>事火之處<lb/>
伽耶迦葉波事火東渡大河至鉢羅笈菩提山<hi>唐言前正覺山</hi>
<hi>如来將證正覺先登此山故云前正覺也</hi>如来勤求六嵗未成正覺後捨苦<lb/>
行示受乳糜行自東北遊目此山有懷幽寂欲證正覺<lb/>
自東北岡登以至頂地既震動山又傾搖山神惶懼告<lb/>
<pb n="KR2k0137_WYG_008-20a"/>
菩薩曰此山者非成正覺之福地也若止於此入金剛<lb/>
定地當震陷山亦傾覆菩薩下自西南止半崖中背巖<lb/>
面澗有大石室菩薩即之跏趺坐焉地又震動山復傾<lb/>
搖時淨居天空中唱曰此非如来成正覺處自此西南<lb/>
十四五里去苦行處不逺有畢鉢羅樹下有金剛座去<lb/>
来諸佛咸於此坐而成正覺願當就彼菩薩方起室中<lb/>
龍曰斯室清勝可以證聖唯願慈悲勿有遺棄菩薩既<lb/>
知非取證所為遂龍意留影而去<hi>影在昔日賢愚咸覩洎於今時或有得見</hi>
<pb n="KR2k0137_WYG_008-20b"/>
<hi>也</hi>諸天前導徃菩提樹逮乎無憂王之興也菩薩登山<lb/>
上下之迹皆樹旌表建窣堵波度量雖殊靈應莫異或<lb/>
花雨空中或光照幽谷每嵗罷安居日異方法俗登彼<lb/>
供養信宿乃還前正覺山西南行十四五里至菩提樹<lb/>
周垣疊甎崇峻嶮固東西長南北狹周五百餘歩竒樹<lb/>
名花連隂接影細莎異草彌漫縁被正門東闢對尼連<lb/>
禪河南門接大花池西阨險固北門通大伽藍壖垣内<lb/>
地聖迹相隣或窣堵波或復精舎並贍部洲諸國君王<lb/>
<pb n="KR2k0137_WYG_008-21a"/>
大臣豪族欽承遺教建以記焉<lb/>
菩提樹垣正中有金剛座昔賢刧初成與大地俱起據<lb/>
三千大千世界之中下極金輪上侵地際金剛所成周<lb/>
百餘歩賢劫千佛坐之而入金剛定故曰金剛座焉證<lb/>
聖道所亦曰道塲大地震動獨無傾搖是故如来將證<lb/>
正覺也歴此四隅地皆傾動後至此處安静不傾自入<lb/>
末劫正法浸微沙土彌覆無復得見佛涅槃後諸國君<lb/>
王傳聞佛説金剛座量遂以兩軀觀自在菩薩像南北<lb/>
<pb n="KR2k0137_WYG_008-21b"/>
標界東面而坐聞諸耆舊曰此菩薩像身沒不見佛法<lb/>
當盡今南隅菩薩沒過胷臆矣金剛座上菩提樹者即<lb/>
畢鉢羅之樹也昔佛在世髙數百尺屢經殘伐猶髙四<lb/>
五丈佛坐其下成等正覺因而謂之菩提樹焉莖榦黄<lb/>
白枝葉青翠冬夏不凋光鮮無變每至如来湼槃之日<lb/>
葉皆凋落頃之復故是日也諸國君王異方法俗數千<lb/>
萬衆不召而集香水香乳以溉以洗於是奏音樂列香<lb/>
花燭炬繼日競供修養如来寂滅之後無憂王之初嗣<lb/>
<pb n="KR2k0137_WYG_008-22a"/>
位也信受邪道毁佛遺迹興發兵徒躬臨剪伐根莖枝<lb/>
葉分寸斬截次西數十歩而積聚焉今事火婆羅門燒<lb/>
以祠天煙焰未静忽生兩樹猛火之中茂葉含翠因而<lb/>
謂之灰菩提樹無憂王覩異悔過以香乳溉餘根向乎<lb/>
將旦樹生如本王見靈恠重深欣慶躬修供養樂以忘<lb/>
歸王妃素信外道宻遣使人夜分之後重伐其樹無憂<lb/>
王旦將禮敬唯見蘗株深増悲慨至誠祈請香乳溉灌<lb/>
不日還生王深敬異疊石周垣其髙十餘尺今猶見在<lb/>
<pb n="KR2k0137_WYG_008-22b"/>
近設賞迦王者信受外道毁嫉佛法壞僧伽藍伐菩提<lb/>
樹掘至泉水不盡根抵乃縱火焚燒以甘蔗汁沃之欲<lb/>
其焦爛絶滅遺萌數月後摩掲陀國補剌拏伐摩王<hi>唐言</hi>
<hi>滿胄</hi>無憂王之末孫也聞而嘆曰慧日已隱唯餘佛樹今<lb/>
復摧殘生靈何覩舉身投地哀感動物以數千牛搆乳<lb/>
而溉經夜樹生其髙丈餘恐後剪伐周峙石垣髙二丈<lb/>
四尺故今菩提樹隱於石壁上出二丈餘<lb/>
菩提樹東有精舎髙百六七十尺下基面廣二十餘歩<lb/>
<pb n="KR2k0137_WYG_008-23a"/>
疊以青甎塗以石灰層龕皆有金像四壁鏤作竒製或<lb/>
連珠形或天仙像上置金銅阿摩落迦果<hi>亦謂寳瓶又稱寳壺</hi>東<lb/>
面接為重閣簷宇特起三層榱柱棟梁户扉寮牖金銀<lb/>
彫鏤以飾之珠玉厠錯以填之奥室邃宇洞户三重外<lb/>
門左右各有龕室左則觀自在菩薩像右則慈氏菩薩<lb/>
像白銀鑄成髙十餘尺精舎故地無憂王先建小精舎<lb/>
後有婆羅門更廣建焉初有婆羅門不信佛法事大自<lb/>
在天傳聞天神在雪山中遂與其弟徃求願焉天曰凡<lb/>
<pb n="KR2k0137_WYG_008-23b"/>
諸願求有福方果非汝所祈非我能遂婆羅門曰修何<lb/>
福可以遂心天曰欲植善種求勝福田菩提樹者證佛<lb/>
果處也宜時速返徃菩提樹建大精舎穿大水池興諸<lb/>
供養所願當遂婆羅門受天命發大信心相率而返兄<lb/>
建精舎弟鑿水池於是廣修供養勤求心願後皆果遂<lb/>
為王大臣凡得禄賞皆入檀捨精舎既成招募工人欲<lb/>
圖如来初成佛像曠以嵗月無人應召久之有婆羅門<lb/>
来告衆曰我善圖寫如来妙相衆曰今將造像夫何所<lb/>
<pb n="KR2k0137_WYG_008-24a"/>
湏曰香泥耳宜置精舎之中并一燈照我入已堅閉其<lb/>
户六月後乃可開門時諸僧衆皆如其命尚餘四月未<lb/>
滿六月衆咸駭異開以觀之見精舎内佛像儼然結跏<lb/>
趺坐右足居上左手歛右手垂東面而坐肅然如在座<lb/>
髙四尺二寸廣丈二尺五寸像髙丈一尺五寸兩膝相<lb/>
去八尺八寸兩肩六尺二寸相好具足慈顔若真唯右<lb/>
乳上塗瑩未周既不見人方驗神鑒衆咸悲嘆殷勤請<lb/>
知有一沙門宿心淳質乃感夢見徃婆羅門而告曰我<lb/>
<pb n="KR2k0137_WYG_008-24b"/>
是慈氏菩薩恐工人之思不測聖容故我躬来圖寫佛<lb/>
像垂右手者昔如来之將證佛果天魔来嬈地神告至<lb/>
其一先出助佛降魔如来告曰汝勿憂怖吾以忍力降<lb/>
彼必矣魔王曰誰為明證如来乃垂手指地言此有證<lb/>
是時第二地神踊出作證故今像手倣昔下垂衆知靈<lb/>
鑒莫不悲感於是乳上未周填厠衆寳珠纓寳冠竒珍<lb/>
交飾設賞迦王伐菩提樹已欲毁此像既覩慈顔心不<lb/>
安忍廻駕將返命宰臣曰宜除此佛像置大自在天形<lb/>
<pb n="KR2k0137_WYG_008-25a"/>
宰臣受㫖懼而歎曰毁佛像則歴劫招殃違王命乃喪<lb/>
身滅族進退若此何所宜行乃召信心以為役使遂於<lb/>
像前横壘甎壁心慙㝠闇又置明燈甎壁之前畫自在<lb/>
天功成報命王聞心懼舉身生皰肌膚攫裂居未久之<lb/>
便喪沒矣宰臣馳返毁除障壁時經多日燈猶不滅像<lb/>
今尚在神功不虧既處奥室燈炬相繼欲覩慈顔莫由<lb/>
審察必於晨朝持大明鏡引光内照乃覩靈相夫有見<lb/>
者自増悲感如来以印度吠舎佉月後半八日成等正<lb/>
<pb n="KR2k0137_WYG_008-25b"/>
覺當此三月八日也上座部則吠舎佉月後半十五日<lb/>
成等正覺當此三月十五日也是時如来年三十矣或<lb/>
曰年三十五矣<lb/>
菩提樹北有佛經行之處如来成正覺已不起於座七<lb/>
日寂定其起也至菩提樹北七日經行東西徃来行十<lb/>
餘歩異花隨迹十有八文後人於此壘甎為基髙餘三<lb/>
尺聞諸先志曰此聖迹基表人命之修短也先發誠願<lb/>
後乃度量隨夀脩短數有増減<lb/>
<pb n="KR2k0137_WYG_008-26a"/>
經行基北道左磐石上大精舎中有佛像舉目上望昔<lb/>
者如来於此七日觀菩提樹目不蹔捨為報樹恩故此<lb/>
瞻望<lb/>
菩提樹西不逺大精舎中有鍮石佛像飾以竒珍東面<lb/>
而立前有青石竒文異彩是昔如来初成正覺梵王起<lb/>
七寳堂帝釋建七寳座佛於其上七日思惟放異光明<lb/>
照菩提樹去聖悠逺寳變為石<lb/>
菩提樹南不逺有窣堵波髙百餘尺無憂王之所建也<lb/>
<pb n="KR2k0137_WYG_008-26b"/>
菩薩既濯尼連河將趣菩提樹竊自惟念何以為座尋<lb/>
自發明當湏淨草天帝釋化其身為刈草人荷而逐路<lb/>
菩薩謂曰所荷之草頗能惠耶化人聞命恭以草奉菩<lb/>
薩受已執而前進受草東北不逺有窣堵波是菩薩將<lb/>
證佛果青雀群鹿呈祥之處印度休徴斯為嘉應故淨<lb/>
居天隨順世間羣從飛繞効靈顯聖菩提樹東大路左<lb/>
右各一窣堵波是魔王嬈菩薩處也菩薩將證佛果魔<lb/>
王勸受輪王策説不行殷憂而返魔王之女請徃誘焉<lb/>
<pb n="KR2k0137_WYG_008-27a"/>
菩薩威神衰變冶容扶羸䇿杖相携而退<lb/>
菩提樹西北精舎中有迦葉波佛像既稱靈聖時燭光<lb/>
明聞諸先記曰若人至誠旋繞七周在所生處得宿命<lb/>
智<lb/>
迦葉波佛精舎西北二甎室各有地神之像昔者如来<lb/>
將成正覺一報魔至一為佛證後人念功圖形旌德<lb/>
菩提樹垣西北不逺有窣堵波謂鬰金香髙四十餘尺<lb/>
漕矩吒國商主之所建也昔漕矩吒國有大商主宗事<lb/>
<pb n="KR2k0137_WYG_008-27b"/>
天神祠求福利輕懱佛法不信因果其後將諸商侣貿<lb/>
遷有無汎舟南海遭風失路波濤飄浪時經三嵗資糧<lb/>
罄竭糊口不充同舟之人朝不謀夕勠力同志念所事<lb/>
天心慮己勞㝠功不濟俄見大山崇崖峻嶺兩日聨暉<lb/>
重明照朗時諸商侣更相慰曰我曹有福遇此大山宜<lb/>
於中止得自安樂商主曰非山也乃摩竭魚耳崇崖峻<lb/>
嶺鬐鬛也兩日聨暉眼光也言聲未静舟㠶飄湊於是<lb/>
商主告諸侣曰我聞觀自在菩薩於諸危厄能施安樂<lb/>
<pb n="KR2k0137_WYG_008-28a"/>
宜各至誠稱其名字遂即同聲歸命稱念崇山既隱兩<lb/>
日亦沒俄見沙門威儀庠序杖錫陵虚而来拯溺不踰<lb/>
時而至本國矣因即信心貞固求福不回建窣堵波式<lb/>
修供養以鬰金香泥而周塗上下既發信心率其同志<lb/>
躬禮聖迹觀菩提樹未暇言歸已淹晦朔商侣同遊更<lb/>
相謂曰山川悠間鄉國遼逺昔所建立窣堵波者我曹<lb/>
在此誰其灑掃言訖旋繞至此忽見有窣堵波駭其由<lb/>
致即前瞻察乃本國所建窣堵波也故今印度因以鬰<lb/>
<pb n="KR2k0137_WYG_008-28b"/>
金為名菩提樹垣東南隅尼拘律樹側窣堵波傍有精<lb/>
舍中作佛坐像昔如來初證佛果大梵天王於此勸請<lb/>
轉妙法輪<lb/>
菩提樹垣内四隅皆有一大窣堵波在昔如来受吉祥<lb/>
草已趣菩提樹先歴四隅大地震動至金剛座方得安<lb/>
静樹垣之内聖迹鱗次差難遍舉<lb/>
菩提樹垣外西南窣堵波奉乳糜二牧女故宅其側窣<lb/>
堵波牧女於此煮糜次此窣堵波如来受糜處也菩提<lb/>
<pb n="KR2k0137_WYG_008-29a"/>
樹南門外有大池周七百餘歩清瀾澄鏡龍魚潛宅婆<lb/>
羅門兄弟承大自在天命之所鑿也次南一池在昔如<lb/>
来初成正覺方欲浣濯天帝釋為佛化成池西有大石<lb/>
佛浣衣已方欲曝曬天帝釋自太雪山持来也其側窣<lb/>
堵波如来於此納故衣次南林中窣堵波如来受貧老<lb/>
母施故衣處帝釋化池東林中有目支隣陀龍王池其<lb/>
水清黒其味甘美西岸有小精舎中作佛像昔如来初<lb/>
成正覺於此宴座七日入定時此龍王警衞如来即以<lb/>
<pb n="KR2k0137_WYG_008-29b"/>
其身繞佛七帀化出多頭俯垂為蓋故池東岸有其室<lb/>
焉目支隣陀龍池東林中精舎有佛羸瘦之像其側有<lb/>
經行之所長七十餘歩南北各有畢鉢羅樹故今士俗<lb/>
諸有嬰疾香油塗像多䝉除差是菩薩修苦行處如来<lb/>
為伏外道又受魔請於是苦行六年日食一麻一麥形<lb/>
容毁悴膚體羸瘠經行徃来攀樹後起處<lb/>
菩薩苦行畢鉢羅樹側有窣堵波是阿若憍陳如等五<lb/>
人住處初太子之捨家也彷徨山澤棲息林泉時淨飯<lb/>
<pb n="KR2k0137_WYG_008-30a"/>
王乃命五人隨瞻侍焉太子既修苦行憍陳如等亦即<lb/>
勤求<lb/>
憍陳如等住處東南有窣堵波菩薩入尼連禪那河沐<lb/>
浴之處河側不逺菩薩於此受食乳糜其側窣堵波一<lb/>
長者獻麨蜜處佛在樹下結跏趺坐寂然宴黙受觧脱<lb/>
樂過七日後方從定起時二商主行次林外而彼林神<lb/>
告商主曰釋種太子今在此中初證佛果心凝寂定四<lb/>
十九日未有所食隨有奉上獲大善利時二商主各持<lb/>
<pb n="KR2k0137_WYG_008-30b"/>
行資麨蜜奉上世尊納受長者獻麨側有窣堵波四天<lb/>
王奉鉢處商主既獻麨蜜世尊思以何器受之時四天<lb/>
王從四方来各持金鉢而以奉上世尊黙然而不納受<lb/>
以為出家不宜此器四天王捨金鉢奉銀鉢乃至頗胝<lb/>
瑠璃馬腦車渠真珠等鉢世尊如是皆不為受四天王<lb/>
各還宫奉持石鉢紺青映徹重以進獻世尊斷彼此故<lb/>
而總受之次第重壘按為一鉢故其外則有四際焉四<lb/>
天王獻鉢側不逺有窣堵波如来為母説法處也如来<lb/>
<pb n="KR2k0137_WYG_008-31a"/>
既成正覺稱天人師其母摩耶自天宫降於此處世尊<lb/>
隨機示教利喜其側涸池岸有窣堵波在昔如来現諸<lb/>
神變化有縁處現神變側有窣堵波如来度優婁頻螺<lb/>
迦葉波三兄弟及千門人處如来方垂善導隨應降伏<lb/>
時優婁頻螺迦葉波五百門人請受佛教迦葉波曰吾<lb/>
亦與爾俱返迷途於是相從来至佛所如来告曰棄鹿<lb/>
皮衣捨祭火具時諸梵志恭承聖教以其服用投尼連<lb/>
河捺地迦葉波見諸祭器隨流漂泛與其門人候兄動<lb/>
<pb n="KR2k0137_WYG_008-31b"/>
静既見改轍亦隨染衣伽耶迦葉波與二百門人聞其<lb/>
兄之捨法也亦至佛所願修梵行<lb/>
度迦葉波兄弟西北窣堵波是如来伏迦葉波所事火<lb/>
龍處如来將化其人先伏所宗乃止梵志火龍之室夜<lb/>
分已後龍吐煙焰佛既入定亦起火光其室洞然猛燄<lb/>
炎熾諸梵志師恐火害佛莫不奔赴悲號愍惜優樓頻<lb/>
螺迦葉波謂其徒曰以今觀之未必火也當是沙門伏<lb/>
火龍耳如来乃以火龍盛置鉢中清旦持示外道門人<lb/>
<pb n="KR2k0137_WYG_008-32a"/>
其側窣堵波五百獨覺同入湼槃處也<lb/>
目支隣陀龍池南窣堵波迦葉波救如来溺水處也迦<lb/>
葉兄弟時推神道逺近仰德黎庶歸心世尊方導迷徒<lb/>
大權攝化興布宻雲降注暴雨周佛所居今獨無水迦<lb/>
葉是時見此雲雨謂門人曰沙門住處將不漂溺泛舟<lb/>
来救乃見世尊履水如地蹈河中流水分沙現迦葉見<lb/>
己心伏而退<lb/>
菩提樹垣東門外二三里有盲龍室此龍者殃累宿積<lb/>
<pb n="KR2k0137_WYG_008-32b"/>
報受生盲如来自前正覺山欲趣菩提樹途次室側龍<lb/>
眼忽明乃見菩薩將趣佛樹謂菩薩曰仁今不久當成<lb/>
正覺我眼盲㝠於兹已久有佛興世我眼輙明賢劫之<lb/>
中過去三佛出興世時已得明視仁今至此我眼忽開<lb/>
以故知之當成佛矣<lb/>
菩提樹垣東門側有窣堵波魔王怖菩薩之處初魔王<lb/>
知菩薩將成正覺也誘亂不遂憂惶無賴集諸神衆齊<lb/>
整魔軍治兵振旅將愶菩薩於是風雨飄注雷電晦㝠<lb/>
<pb n="KR2k0137_WYG_008-33a"/>
縱火飛煙揚沙激石備矛盾之具極弦矢之用菩薩於<lb/>
是入大慈定凡厥兵仗變為蓮華魔軍怖駭奔馳退散<lb/>
其側不逺有二窣堵波帝釋梵王之所建也<lb/>
菩提樹北門外摩訶菩提僧伽藍其先僧伽羅國王之<lb/>
所建也庭宇六院觀閣三層周堵垣墻髙三四丈極工<lb/>
人之妙窮丹青之飾至於佛像鑄以金銀凡厥莊嚴厠<lb/>
以珍寳諸窣堵波髙廣妙飾中有如来舎利其骨舎利<lb/>
大如手指節光潤鮮白皎徹中外其肉舎利如大真珠<lb/>
<pb n="KR2k0137_WYG_008-33b"/>
色帯紅縹每嵗至如来大神變月滿之日出示衆人<hi>即印</hi>
<hi>度十二月三十日當此正月十五日也</hi>此時也或放光或雨花僧徒減千<lb/>
人習學大乗上座部法律儀清肅戒行貞明昔者南海<lb/>
僧伽羅國其王淳信佛法發自天然有族弟出家想佛<lb/>
聖迹逺遊印度寓諸伽藍咸輕邉鄙於是返迹本國王<lb/>
躬逺迎沙門悲哽若不能言王曰將何所負若此殷憂<lb/>
沙門曰我慿恃國威遊方問道羇旅異域載罹寒暑動<lb/>
遭陵辱語見譏誚負斯憂恥詎得歡心王曰若是者何<lb/>
<pb n="KR2k0137_WYG_008-34a"/>
謂也曰誠願大王福田為意於諸印度建立伽藍既旌<lb/>
聖迹又擅髙名福資先王恩及後嗣曰斯事甚羙聞之<lb/>
何晩於是以國中重寳獻印度王王既納貢義存懷逺<lb/>
謂使臣曰我今將何持報来命使臣曰僧伽羅王稽首<lb/>
印度大吉祥王大王威德逺振惠澤遐被下土沙門欽<lb/>
風慕化敢遊上國展敬聖迹寓諸伽藍莫之見館艱辛<lb/>
已極䝉恥而歸竊圖逺謀貽範来業於諸印度建一伽<lb/>
藍使客遊乞士息肩有所兩國交歡行人無替王曰如<lb/>
<pb n="KR2k0137_WYG_008-34b"/>
来潛化遺風斯在聖迹之所任取一焉使者奉辭報命<lb/>
羣臣拜賀遂乃集諸沙門評議建立沙門曰菩提樹者<lb/>
去来諸佛咸此證聖考之異議無出此謀於是捨國珍<lb/>
寳建此伽藍以其國僧而修供養乃刻銅為記曰夫周<lb/>
給無私諸佛至教惠濟有縁先聖明訓今我小子丕承<lb/>
王業式建伽藍用旌聖迹福資祖考惠被黎元唯我國<lb/>
僧而得自在及有國人亦同僧例傳之後嗣永永無窮<lb/>
故此伽藍多執師子國僧也菩提樹南十餘里聖迹相<lb/>
<pb n="KR2k0137_WYG_008-35a"/>
隣難以備舉每嵗苾芻解雨安居四方法俗百千萬衆七日七<lb/>
夜持香花鼓音樂遍遊林中禮拜供養印度僧徒依佛聖教皆<lb/>
以室羅伐拏月前半一日入雨安居當此五月十六日以頞濕<lb/>
縳庾闍月後半十五日解雨安居當此八月十五日印度月名<lb/>
依星而建古今不易諸部無差良以方言未融傳譯有謬分時<lb/>
計月致斯乖異故以四月十六入安居七月十五解安居也<lb/>
　音釋<lb/>
墊濕<hi>上音店下也</hi>嫗<hi>烏句反/老婦也</hi>袨服<hi>上音縣好/衣盛貌</hi>酣歌<hi>上户甘反半醉也</hi>
<pb n="KR2k0137_WYG_008-35b"/>
磔裂<hi>上張隔反裂開也</hi>堙塹<hi>上音因塞也下/七焰反坑塹也</hi>覆燾<hi>上音副下音盗</hi>丘壑<lb/>
<hi>下呼各反</hi>漣漪<hi>上音連下於宜反/漣漪水波文也</hi>覬覦<hi>上已利反下羊朱反覬覦希望也</hi>遘<lb/>
<hi>古候反遘遇也</hi>果核<hi>下胡/突反</hi>扣擊<hi>上苦候反/又音口</hi>詬<hi>許候反/恥也</hi>閼剌<hi>上於葛反</hi>
<hi>下郎逹反</hi>浹<hi>即恊反/洽也</hi>簡慠<hi>下吾告反簡/慠大慢也</hi>吒曰<hi>上昌吉反阿叱也</hi>鞮羅<lb/>
<hi>上音低</hi>壖垣<hi>上而專反下音/圎壖垣宫墻也</hi>幽蔚<hi>下於勿反/荗盛也</hi>摰鳥<hi>上音至正作鷙</hi>
<hi>俊擊之鳥也</hi>磐石<hi>上音/盤</hi>迄今<hi>許乞反/至也</hi>摩沓<hi>下唐/合反</hi>敺血<hi>上烏口反吐也</hi>
<hi>亦作嘔</hi>探賾<hi>上土含反取也下/助隔反幽微也</hi>淪湑<hi>下息徐反/沒也落也</hi>笈<hi>巨葉反</hi>莖<lb/>
榦<hi>下古旦反枝榦</hi>漑<hi>古愛反/溉沃也</hi>蘖株<hi>上魚列反伐/木之餘也</hi>簷宇<hi>上音鹽屋簷也與檐</hi>
<pb n="KR2k0137_WYG_008-36a"/>
<hi>同</hi>勠<hi>音六併/力也</hi>欀柱<hi>上所追反/屋角頭也</hi>皰<hi>蒲貌反/氣闕</hi>攫裂<hi>上俱縳反以爪拏攫</hi>
<hi>也</hi>刈草<hi>上魚吠/反割也</hi>漕矩<hi>上□主反/下俱  反</hi>鬐鬛<hi>上渠夷反下良/輒反魚之鬚也</hi>羸<hi>音雷力垂</hi>
<hi>反</hi>彷徨<hi>上歩忙反/下音皇</hi>麨宻<hi>上尺小反/乾麥屑也</hi>將愶<hi>下許業反或作脅以威逼人也</hi>
矛盾<hi>上莫浮反下時尹反矛盾愴之屬也</hi>
　<lb/>
　<lb/>
　<lb/>
　<lb/>
<pb n="KR2k0137_WYG_008-36b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　大唐西域記卷八<lb/>
</p>
<p>
</p>
  </div>
<div>
<head>大唐西域記卷九</head> <lb/>
    <p>
<pb n="KR2k0137_WYG_009-1a"/>
欽定四庫全書<lb/>
　大唐西域記卷九<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辨機　撰<lb/>
一國<lb/>
　　摩掲陀國下<lb/>
菩提樹東渡尼連禪那河大林中有窣堵波其北有池<lb/>
香象侍母處也如来在昔修菩薩行為香象子居北山<lb/>
<pb n="KR2k0137_WYG_009-1b"/>
中遊此池側其母盲也採藕根汲清水恭行孝養與時<lb/>
推移屬有一人遊林迷路彷徨徃来悲號慟哭象子聞<lb/>
而愍焉導之以示歸路是人既還遂白王曰我知香象<lb/>
遊舎林藪此竒貨也可徃捕之王納其言興兵徃捕是<lb/>
人前導指象示王即時兩臂墮落若有斬截者其王雖<lb/>
驚此異仍縛象子以歸象子既已維縶多時而不食水<lb/>
草典廐者聞王王遂親問之象子曰我母盲㝠累日饑<lb/>
餓今見幽厄詎能甘食王愍其情志故遂放之其側窣<lb/>
<pb n="KR2k0137_WYG_009-2a"/>
堵波前建石柱是昔迦葉波佛於此宴坐其側有過去<lb/>
四佛座及經行遺迹之所四佛座東渡莫訶河至大林<lb/>
中有石柱是外道入定及發惡願處昔有外道鬰頭藍<lb/>
子者志逸煙霞身遺草澤於此法林棲神匿迹既具五<lb/>
神通得第一有定摩掲陀王特深宗敬每至<hi>闕</hi>時請就<lb/>
宫食鬰頭藍子陵虚履空徃来無替摩掲陀王候時瞻<lb/>
望亦既至已捧接置座王將出遊欲委留事簡擢中宫<lb/>
無堪承命有少息女淑慎令儀既親且賢無出其右摩<lb/>
<pb n="KR2k0137_WYG_009-2b"/>
掲陀王召而命曰吾方逺遊將有所委爾宜悉心慎終<lb/>
其事彼鬰頭藍仙宿<hi>闕</hi>宗敬時至来飯如我所奉勅誡<lb/>
既已便即<hi>闕</hi>覽少女承㫖瞻候如儀大仙已至捧而置<lb/>
座鬰頭藍子既觸女入起欲界染退失神通飯訖言歸<lb/>
不得虚遊中心愧恥詭謂女曰吾比修道業入定怡神<lb/>
凌虚徃来畧無暇景國人願覩聞之久矣然先逹垂訓<lb/>
利物為務豈守獨善忘其兼濟今欲從門而出履地而<lb/>
徃使夫覩見之徒咸䝉福利王女聞已宣告逺近是時<lb/>
<pb n="KR2k0137_WYG_009-3a"/>
人以心競灑掃衢路百千萬衆佇望来儀鬱頭藍子歩<lb/>
自王宫至彼法林宴坐入定心馳外境棲林則烏鳥嚶<lb/>
囀臨池乃魚鼈諠聲情散心亂失神廢定乃生忿恚即<lb/>
發惡願願我當来為暴惡獸狸身鳥翼搏食生類廣身<lb/>
三千里兩翅各廣千五百里投林噉諸羽族入流食彼<lb/>
水生發願既已忿心漸息勤求頃之復得本定不久命<lb/>
終生第一有天夀八萬劫如来記之天夀畢已當果昔<lb/>
願得此弊身從是流轉惡道未期出離<lb/>
<pb n="KR2k0137_WYG_009-3b"/>
莫訶河東入大林野行百餘里至屈屈<hi>居勿反</hi>吒播陀山<lb/>
<hi>唐言雞足</hi>亦謂寠盧播陀山<hi>唐言尊足</hi>髙巒峭嶮極深壑洞無涯<lb/>
山麓谿澗喬林羅谷崗岑嶺嶂繁草被巖峻起三峰傍<lb/>
挺絶崿氣將天接形與雲同其後尊者大迦葉波居中<lb/>
寂滅不敢指言故云尊足摩訶迦葉波者聲聞弟子也<lb/>
得六神通具八解脫如来化緣斯畢垂將涅槃告迦葉<lb/>
波曰我於曠劫勤修苦行為諸衆生求無上法昔所願<lb/>
期今已果滿我今將欲入大湼槃以諸法藏囑累於汝<lb/>
<pb n="KR2k0137_WYG_009-4a"/>
住持宣布勿有失墜姨母所獻金縷袈裟慈氏成佛留<lb/>
以傳付我遺法中諸修行者若苾芻苾芻尼鄔波索迦<lb/>
<hi>唐言近事男舊曰伊蒲塞又曰優婆塞皆訛也</hi>鄔波斯迦<hi>唐言近事女舊曰優婆斯又曰優婆夷皆</hi>
<hi>訛也</hi>皆先濟渡令離流轉迦葉承㫖任持正法結集既已<lb/>
至第二十年厭世無常將入寂滅乃徃雞足山山隂而<lb/>
上屈盤取路至西南岡山峰險阻崖徑盤薄乃以錫杖<lb/>
扣剖之如割山徑既開逐路而進盤紆曲折廻互斜通<lb/>
至於山頂東北面出既入三峰之中捧佛袈裟而立以<lb/>
<pb n="KR2k0137_WYG_009-4b"/>
願力故三峯歛覆故今此山三脊隆起當来慈氏世<lb/>
之興世也三㑹説法之後餘有無量憍慢衆生將登此<lb/>
山至迦葉所慈氏彈指山峯自開彼諸衆生既見迦葉<lb/>
更増憍慢時大迦葉授衣致辭禮敬已畢身昇虚空示<lb/>
諸神變化火焚身遂入寂滅時衆瞻仰憍慢心除因而<lb/>
感悟皆證聖果故今山上建窣堵波静夜逺望或見明<lb/>
炬及有登山遂無所覩<lb/>
雞足山東北行百餘里至佛陀伐那山峯崖崇峻巘崿<lb/>
<pb n="KR2k0137_WYG_009-5a"/>
嶾嶙巖間石室佛嘗降止傍有磐石帝釋梵王摩牛頭<lb/>
旃檀塗飾如来今其石上餘香郁烈五百羅漢潛靈於<lb/>
此諸有感遇或得覩見時作沙彌之形入里乞食或隱<lb/>
或顯靈竒之迹差難以述佛陀伐那山空谷中東行三<lb/>
十餘里至洩<hi>移結反</hi>瑟知林<hi>唐言杖林</hi>林竹修勁被山滿谷其<lb/>
先有婆羅門聞釋迦佛身長丈六常懐疑惑未之信也<lb/>
乃以丈六竹杖欲量佛身恒於杖端出過丈六如是増<lb/>
髙莫能窮實遂投杖而去因植根焉中有大窣堵波無<lb/>
<pb n="KR2k0137_WYG_009-5b"/>
憂王之所建也如来在昔於此七日為諸天人現大神<lb/>
通説深妙法杖林中近有鄔波索迦闍耶犀那者<hi>唐言勝軍</hi>
西印度刹帝利種也志尚夷簡情悦山林迹居幻境心<lb/>
遊真際内外典籍窮究幽㣲辭論清髙儀範閑雅諸沙<lb/>
門婆羅門外道異學國王大臣長者豪右相趍通謁伏<lb/>
膺請益受業門人十室而六年漸七十耽讀不倦餘藝<lb/>
捐廢唯習佛經策勵身心不捨晝夜印度之法香末為<lb/>
埿作小窣堵波髙五六寸書冩經文以置其中謂之法<lb/>
<pb n="KR2k0137_WYG_009-6a"/>
舎利也數漸盈積建大窣堵波總聚於内常修供養故<lb/>
勝軍之為業也口則宣説妙法導誘學人手乃作窣堵<lb/>
波式崇勝福夜又經行禮誦宴坐思惟寢食不遑晝夜<lb/>
無怠年百嵗矣志業不衰三十年間凡作七拘胝<hi>唐言億</hi>
法舎利窣堵波每滿一拘胝建大窣堵波而總置中盛<lb/>
修供養請諸僧衆法㑹稱慶其時神光燭曜靈異昭彰<lb/>
自茲厥後時放光明<lb/>
杖林西南十餘里大山陽有二温泉其水甚熱在昔如<lb/>
<pb n="KR2k0137_WYG_009-6b"/>
来化出此水於中浴焉今者尚存清流無減逺近之人<lb/>
皆来就浴沉痾宿疹多有除差其傍則有窣堵波如来<lb/>
經行之處也<lb/>
杖林東南行六七里至大山横嶺之前有石窣堵波昔<lb/>
如来兩三月為諸人天於此説法時頻毗婆羅王欲来<lb/>
聽法乃䟽山積石壘階以進廣二十餘歩長三四里<lb/>
大山北三四里有孤山昔廣博仙人棲隱於此鑿崖為<lb/>
室餘址尚存傳教門人遺風猶扇孤山東北四五里有<lb/>
<pb n="KR2k0137_WYG_009-7a"/>
小孤山山壁石室廣袤可坐千餘人矣如来在昔於此<lb/>
三月説法石室上有大磐石帝釋梵王摩牛頭旃檀塗<lb/>
飾佛身石上餘香於今郁烈<lb/>
石室西南隅有巖岫印度謂之阿素洛<hi>舊曰阿脩羅又曰阿湏倫又曰</hi>
<hi>阿蘓羅皆訛也</hi>宫也徃有好事者深閑呪術顧儔命侣十有四<lb/>
人約契同志入此巖岫行三四十里廓然大明乃見城<lb/>
邑臺觀皆是金銀瑠璃是人至已有諸少女佇立門側<lb/>
歡喜迎接甚加禮遇於是漸進至内城門有二婢使各<lb/>
<pb n="KR2k0137_WYG_009-7b"/>
捧金盤盛滿花香而来迎候謂諸人曰宜就池浴塗冠<lb/>
香花已而後入斯為美矣唯彼術士宜時速進餘十三<lb/>
人遂即沐浴既入池已怳若有忘乃坐稻田中去此之<lb/>
北平川中已三四十里矣<lb/>
石室側有棧道廣十餘歩長四五里昔頻毗婆羅王將<lb/>
徃佛所乃斬石通谷䟽崖導川或壘石或鑿巖作為階<lb/>
級以至佛所從此大山中東行六十餘里至矩奢掲羅<lb/>
補羅城<hi>唐言上茅官城</hi>上茅宫城摩掲陀國之正中古先君王<lb/>
<pb n="KR2k0137_WYG_009-8a"/>
之所都多出勝上吉祥香茅以故謂之上茅城也崇山<lb/>
四周以為外郭西通峽徑北闢山門東西長南北狹周<lb/>
一百五十餘里内城餘址周三十餘里羯尼迦樹遍諸<lb/>
蹊徑花含殊馥色爛黄金暮春之月林皆金色<lb/>
宫城北門外有窣堵波是提婆逹多與未生怨王共為<lb/>
親友乃放䕶財醉象欲害如来如来指端出五獅子醉<lb/>
象於此馴伏而前<lb/>
伏醉象東北有窣堵波是舎利子聞阿濕婆恃苾芻<hi>唐言</hi>
<pb n="KR2k0137_WYG_009-8b"/>
<hi>馬勝</hi>説法證果之處初舎利子在家也髙才雅量見重當<lb/>
時門生學徒傳以受業此時將入王舎大城馬勝苾芻<lb/>
亦方乞食時舎利子遙見馬勝謂門生曰彼来者甚庠<lb/>
序不證聖果豈斯調寂宜少佇待觀其進趣馬勝苾芻<lb/>
已證羅漢心得自在容止和雅振鍚來儀舎利子曰長<lb/>
老善安樂耶師何人證何法若此之悦豫乎馬勝謂曰<lb/>
爾不知耶淨飯王太子捨轉輪王位悲愍六趣苦行六<lb/>
年證三菩提具一切智是吾師也夫法者非有非空難<lb/>
<pb n="KR2k0137_WYG_009-9a"/>
用詮叙唯佛與佛乃能究述豈伊愚昧所能詳議因為<lb/>
頌説稱讚佛法舎利子聞已便獲果證<lb/>
舎利子證果北不逺有大深坑傍建窣堵波是室利毱<lb/>
多<hi>唐言勝宻</hi>以火坑毒飯欲害佛處勝宻者崇信外道深著<lb/>
邪見諸梵志曰喬荅摩國人尊敬遂令我徒無所恃賴<lb/>
汝今可請至家飯㑹門穿大坑滿中縱火棧以朽木覆<lb/>
以燥土凡諸飯食皆雜毒藥若免火坑當遭毒食勝宻<lb/>
承命便設毒㑹城中之人皆知勝宻於世尊所起惡害<lb/>
<pb n="KR2k0137_WYG_009-9b"/>
心咸皆勸請願佛勿徃世尊告曰無得懐憂如来之身<lb/>
物莫能害於是受請而徃足履門閫火坑成池清瀾澄<lb/>
鑒蓮華彌漫勝宻見己憂惶無措謂其徒曰以術免火<lb/>
尚有毒食世尊飯食已訖為説妙法勝宻聞已謝咎皈<lb/>
依<lb/>
勝宻火坑東北山城之曲有窣堵波是時縛迦大毉<hi>舊曰</hi>
<hi>耆婆訛也</hi>於此為佛建説法堂周其壖垣種植花果餘址蘖<lb/>
株尚有遺迹如来在世多於中止其傍復有縛迦故宅<lb/>
<pb n="KR2k0137_WYG_009-10a"/>
餘基舊井墟坎猶存宫城東北行十四五里至姞栗陀<lb/>
羅矩吒山<hi>唐言鷲峯亦謂鷲臺舊曰耆闍崛山訛也</hi>接北山之陽孤標特起<lb/>
既棲鷲鳥又類髙臺空翠相映濃淡分色如来御世垂<lb/>
五十年多居此山廣説妙法然毗娑羅王為聞法故興<lb/>
發人徒自山麓至峯岑跨谷陵巖編石為階廣十餘歩<lb/>
長五六里中路有二小窣堵波一謂下乗即王至此徒<lb/>
行以進一謂退凡即簡凡夫不令同徃其山頂則東西<lb/>
長南北狹臨崖西垂有甎精舎髙廣竒製東闢其户如<lb/>
<pb n="KR2k0137_WYG_009-10b"/>
来在昔多居説法今作説法之像量等如来之身<lb/>
精舎東有長石如来經行所履也傍有大石髙丈四五<lb/>
尺周三十餘歩是提婆逹多遥擲擊佛處也其南崖下<lb/>
有窣堵波在昔如来於此説法華經精舎南山崖側有<lb/>
大石室如来在昔於此入定<lb/>
佛石室西北石室前有大磐石阿難為魔怖處也尊者<lb/>
阿難於此入定魔王化作鷲鳥於黒月夜分據其大石<lb/>
奮翼驚鳴以怖尊者尊者是時驚懼無措如来鑒見申<lb/>
<pb n="KR2k0137_WYG_009-11a"/>
手安慰通過石壁摩阿難頂以大慈言而告之曰魔所<lb/>
變化宜無怖懼阿難䝉慰身心安樂石上鳥迹崖中通<lb/>
穴嵗月雖久於今尚存精舎側有數石室舎利子等諸<lb/>
大羅漢於此入定舎利子石室前有一大井枯涸無水<lb/>
墟坎猶存精舎東北石澗中有大盤石是如来曬袈裟<lb/>
之處衣文明徹皎如彫刻其傍石上有佛脚迹輸文雖<lb/>
暗規模可察北山頂有窣堵波是如来望摩掲陀城於<lb/>
此七日説法山城北門西有毗布羅山聞之土俗曰山<lb/>
<pb n="KR2k0137_WYG_009-11b"/>
西南崖隂昔有五百温泉今者數十而已然猶有冷有<lb/>
煖未盡温也其泉源發雪山之南無熱惱池潛流至此<lb/>
水甚清美味同本池流經五百枝小熱地獄火勢上炎<lb/>
致斯温熱泉流之口並皆彫石或作獅子白象之首或<lb/>
作石筒懸流之道下乃編石為池諸方異域咸来此浴<lb/>
浴者宿疹多差温泉左右諸窣堵波及精舎基址鱗次<lb/>
並是過去四佛坐及經行遺迹之所此處既山水相帶<lb/>
仁智攸居隱淪之士葢亦多矣温泉西有卑鉢羅石室<lb/>
<pb n="KR2k0137_WYG_009-12a"/>
世尊在昔恒居其中後壁洞穴是阿素洛宫也習定苾<lb/>
芻多居此室時出怪異龍蛇師子之形見之者心發狂<lb/>
亂然斯勝地靈聖所止躡迹欽風忘其災禍近有苾芻<lb/>
戒行貞潔心樂幽寂欲於此室匿迹習定或有諌曰勿<lb/>
徃彼也彼多災異為害不少既難取定亦恐喪身宜鑒<lb/>
前事勿貽後悔苾芻曰不然我方志求佛果摧伏天魔<lb/>
若此之害夫何足言便即振鍚而徃室焉於是設壇場<lb/>
誦禁呪旬日之後穴出少女謂苾芻曰尊者染衣守戒<lb/>
<pb n="KR2k0137_WYG_009-12b"/>
為含識歸依修慧習定作生靈善導而今居此驚懼我<lb/>
曹如来之教豈若是耶苾芻曰我守浄戒遵聖教也匿<lb/>
迹山谷逺諠雜也忽此見譏其咎安在對曰尊者誦呪<lb/>
聲發火從外入燒我居室苦我枝屬唯願悲愍勿復誦<lb/>
呪苾芻曰誦呪䕶身非欲害物徃者行人居此習定期<lb/>
於聖果以濟幽塗覩怪驚懼喪棄身命汝之辜也其何<lb/>
辭乎對曰罪障既重智慧斯淺自今已来屏居守分亦<lb/>
願尊者勿誦神呪苾芻於是修定如初安静無害毗布<lb/>
<pb n="KR2k0137_WYG_009-13a"/>
羅山上有窣堵波昔者如来説法之處今有露形外道<lb/>
多依此住修習苦行夙夜匪懈自旦至昏旋轉觀察<lb/>
山城北門左南崖隂東行二三里至大石室昔提婆逹<lb/>
多於此入定<lb/>
石室東不逺盤石上有斑采狀血染傍建窣堵波是習<lb/>
定苾芻自害證果之處昔有苾芻勤勵心身屏居修定<lb/>
嵗月逾逺不證聖果退而自咎竊復歎曰無學之果終<lb/>
不時證有累之身徒生何益便就此石自刺其頸是時<lb/>
<pb n="KR2k0137_WYG_009-13b"/>
即證阿羅漢果上昇虚空示現神變化火焚身而入寂<lb/>
滅美其雅操建以記功<lb/>
苾芻證果東石崖上有石窣堵波習定苾芻投崖證果<lb/>
之處昔在佛世有一苾芻宴坐山林修證果定精勤已<lb/>
久不得果證晝夜繼念無忘静定如来知其根機將發<lb/>
也遂徃彼而成之自竹林園至山崖下彈指而召佇立<lb/>
以待時此苾芻遥覩聖衆身意勇悦投崖而下猶其浄<lb/>
心敬信佛語未至於地已獲果證世尊告曰宜知是時<lb/>
<pb n="KR2k0137_WYG_009-14a"/>
即昇虚空示現神變用彰浄信故斯封記<lb/>
山城北門行一里餘至迦蘭陀竹園今有精舎石基甎<lb/>
室東開其户如来在世多居此中説法開化導凡拯俗<lb/>
今作如来之像量等如来之身初此城中有大長者迦<lb/>
蘭陀時稱豪貴以大竹園施諸外道及見如来聞法浄<lb/>
信追惜竹園居彼異衆今天人師無以館舎時諸神鬼<lb/>
感其誠心斥逐外道而告之曰長者迦蘭陀當以竹園<lb/>
起佛精舎汝宜速去得免危厄外道憤恚含怒而去長<lb/>
<pb n="KR2k0137_WYG_009-14b"/>
者於此建立精舎功成事畢躬徃請佛如来是時遂受<lb/>
其施迦蘭陀竹園東有窣堵波阿闍多設咄路王<hi>唐言未生</hi>
<hi>怨舊曰阿闍世訛畧也</hi>之所建也如来湼槃之後諸王共分舎利<lb/>
未生怨王得以持歸式遵崇建而修供養無憂王之發<lb/>
信心也開取舎利建窣堵波尚有遺餘時燭光景<lb/>
未生怨王窣堵波側窣堵波有尊者阿難半身舎利昔<lb/>
尊者將寂滅也去摩掲陀國趣吠舎釐城兩國交爭欲<lb/>
興兵甲尊者傷愍遂分其身摩掲陀王奉歸供養即斯<lb/>
<pb n="KR2k0137_WYG_009-15a"/>
勝地式修崇建其傍則有如来經行之處次此不逺有<lb/>
窣堵波是舎利子及沒特伽羅子等安居之所竹林園<lb/>
西南行五六里南山之隂大竹林中有大石室是尊者<lb/>
摩訶迦葉波於此與九百九十九大阿羅漢以如来湼<lb/>
槃後結集三藏前有故基未生怨王為集法藏諸大羅<lb/>
漢建此堂宇初大迦葉宴坐山林忽燭光明又覩地震<lb/>
曰是何祥變若此之異以天眼觀見佛世尊於雙林間<lb/>
入般涅槃尋命徒屬趣拘尸城路逢梵志手執天花迦<lb/>
<pb n="KR2k0137_WYG_009-15b"/>
葉問曰汝從何来知我大師今在何處梵志對曰我適<lb/>
從彼拘尸城来見汝大師已入涅槃天人大衆咸興供<lb/>
養我所持花自彼得也迦葉聞已謂其徒曰慧日淪照<lb/>
世界暗冥善導遐棄衆生顛墜懈怠苾芻更相賀曰如<lb/>
来寂滅我曹安樂若有所犯誰能訶制迦業聞已深更<lb/>
感傷思集法藏據教治犯遂至雙樹觀佛禮敬既而法<lb/>
王去世人天無導諸大羅漢亦取滅度時大迦葉作是<lb/>
思惟承順佛教宜集法藏於是登蘇迷盧山擊大犍槌<lb/>
<pb n="KR2k0137_WYG_009-16a"/>
唱如是言今王舎城將有法事諸證果人宜時速集犍<lb/>
槌聲中傳迦葉教遍至三千大千世界得神通者聞皆<lb/>
集㑹是時迦業告諸衆曰如来寂滅世界空虚當集法<lb/>
藏用報佛恩今將集法務從簡静豈侍羣居不成勝業<lb/>
其有具三明得六神通聞持不謬辯才無礙如斯上人<lb/>
可應結集自餘果學各歸其居於是得九百九十九人<lb/>
除阿難在學地大迦葉召而謂曰汝未盡漏宜出聖衆<lb/>
曰隨侍如来多歴年所每有法議曽未棄遺今將結集<lb/>
<pb n="KR2k0137_WYG_009-16b"/>
而見擯斥法王寂滅失所依怙迦葉告曰勿懷憂惱汝<lb/>
親侍佛誠復多聞然愛惑未盡習結未斷阿難辭屈而<lb/>
出至空寂處欲取無學勤求不證既已疲怠便欲假寐<lb/>
未及伏枕遂證羅漢徃結集所叩門白至迦葉問曰汝<lb/>
結盡耶宜運神通非門而入阿難承命從鑰隙入禮僧<lb/>
已畢退而復坐是時安居初十五日也於是迦葉揚言<lb/>
曰念哉諦聽阿難聞持如来稱讚集素呾纜<hi>舊曰修多羅訛也</hi>
藏優波釐持律明究衆所知識集毗奈耶<hi>舊曰毗那耶訛也</hi>藏<lb/>
<pb n="KR2k0137_WYG_009-17a"/>
我迦葉波集阿毗逹磨藏兩三月盡集三藏訖以大迦<lb/>
葉僧中上座因而謂之上座部焉<lb/>
大迦葉波結集西北有窣堵波是阿難受僧訶責不預<lb/>
結集至此宴坐證羅漢果證果之後方乃預焉阿難證<lb/>
果西行二十餘里有窣堵波無憂王之所建也大衆部<lb/>
結集之處諸學無學數百千人不預大迦葉結集之衆<lb/>
而来至此更相謂曰如来在世同一師學法王寂滅簡<lb/>
異我曹欲報佛恩當集法藏於是凡聖咸㑹愚智畢萃<lb/>
<pb n="KR2k0137_WYG_009-17b"/>
復集素呾纜藏毗柰耶藏阿毗逹磨藏雜集藏禁呪藏<lb/>
别為五藏而此結集凡聖同㑹因而謂之大衆部<lb/>
竹林精舎北行二百餘歩至迦蘭陀池如来在世多此<lb/>
説法水既清澄具八功德佛湼槃後枯涸無餘迦蘭陀<lb/>
池西北行二三里有窣堵波無憂王所建也髙六十餘<lb/>
尺傍有石柱刻記立窣堵波事髙五十餘尺上作象形<lb/>
石柱東北不逺至曷羅闍姞利呬城<hi>唐言王舎</hi>外郭已壞無<lb/>
復遺堵内城雖毁基址猶峻周二十餘里面有一門初<lb/>
<pb n="KR2k0137_WYG_009-18a"/>
頻毗婆羅王都在上茆宫城也編户之家頻遭火害一<lb/>
家縱逸四鄰罹災防火不暇資産廢業衆庶嗟怨不安<lb/>
其居王曰我以無德下民罹患修何福德可以禳之羣<lb/>
臣曰大王德化邕穆政教明察今茲細民不謹致此火<lb/>
災宜制嚴科以清後犯若有火起窮究先發罰其首惡<lb/>
遷之寒林寒林者棄屍之所俗謂不祥之地人絶遊徃<lb/>
之迹令遷於彼同夫棄屍既耻陋居當自謹䕶王曰善<lb/>
宜遍宣告居人頃之王宫中先自失火謂諸臣曰我其<lb/>
<pb n="KR2k0137_WYG_009-18b"/>
遷矣乃命太子監攝留事欲清國憲故遷居焉時吠舎<lb/>
釐王聞頻毗娑羅王野處寒林整集戎旅欲襲不虞邉<lb/>
候以聞乃建城邑以王先舎於此故稱王舎城也官屬<lb/>
士庶咸徙家焉或云至未生怨王乃築此城未生怨太<lb/>
子既嗣王位因遂都之逮無憂王遷都波吒釐城以王<lb/>
舎城施婆羅門故今城中無復凡民唯婆羅門減千家<lb/>
耳<lb/>
宫城西南隅有二小伽藍諸國客僧徃来此止是佛昔<lb/>
<pb n="KR2k0137_WYG_009-19a"/>
日説法之所次此西北有窣堵波殊底色加<hi>唐言星歴舊曰樹提</hi>
<hi>伽訛也</hi>長者本生故里<lb/>
城南門外道左有窣堵波如来於此説法及度羅怙羅<lb/>
從此北行三十餘里至那爛陀<hi>唐言施無猒</hi>僧伽藍聞之耆<lb/>
舊曰此伽藍南菴沒羅林中有池其龍名那爛陀傍建<lb/>
伽藍因取為稱從其實義是如来在昔修菩薩行為大<lb/>
國王建都此地悲愍衆生好樂周給美其德号施無厭<lb/>
由是伽藍因以為稱其地本菴沒羅園五百商人以十<lb/>
<pb n="KR2k0137_WYG_009-19b"/>
億金錢買以施佛佛於此處三月説法諸商人等亦證<lb/>
聖果佛涅槃後未久此國先王鑠迦羅阿逸多<hi>唐言帝日</hi>敬<lb/>
重一乗遵崇三寳式占福地建此伽藍初興功也穿傍<lb/>
龍身時有善占尼乹外道見而記曰斯勝地也建立伽<lb/>
藍當必昌盛為五印度之軌則踰千載而彌隆後進學<lb/>
人易以成業然多嘔血傷龍故也其子佛陀毱多王<hi>唐言</hi>
<hi>覺䕶</hi>繼體承綂聿遵勝業次此之南又建伽藍呾他掲多<lb/>
毱多王<hi>唐言如来</hi>篤修前緒次此之東又建伽藍婆羅阿迭<lb/>
<pb n="KR2k0137_WYG_009-20a"/>
多<hi>唐言幻日</hi>王之嗣位也次此東北又建伽藍功成事畢福<lb/>
㑹稱慶輸誠幽顯延請凡聖其㑹也五印度僧萬里雲<lb/>
集衆坐已定二僧後至引上第三重閣或有問曰王將<lb/>
説㑹先請凡聖大德何方最後而至曰我至那國也和<lb/>
上嬰疢飯已方行受王逺請故来赴㑹聞者驚駭遽以<lb/>
白王王心知聖也躬徃問焉遲上重閣莫知所去王更<lb/>
深信捨國出家出家既已位居僧末心常怏怏懐不自<lb/>
安我昔為王尊居最上今者出家卑在衆末尋徃白僧<lb/>
<pb n="KR2k0137_WYG_009-20b"/>
自述情事於是衆僧和合令未受戒者以年齒為次故<lb/>
此伽藍獨有斯制其王之子伐闍羅<hi>唐言金剛</hi>嗣位之後信<lb/>
心貞固復於此西建立伽藍其後中印度王於此北復<lb/>
建大伽藍於是周垣峻峙同為一門既歴代君王繼世<lb/>
興建窮諸剞劂誠壯觀也帝日王本伽藍者今置佛像<lb/>
衆中日差四十僧就此而食以報施主之恩僧徒數千<lb/>
並俊才髙學也德重當時聲馳異域者數百餘矣戒行<lb/>
清白律儀淳粹僧有嚴制衆咸貞素印度諸國皆仰則<lb/>
<pb n="KR2k0137_WYG_009-21a"/>
焉請益談𤣥渇日不足夙夜警誡少長相成其有不談<lb/>
三藏幽㫖者則形影自愧矣故異域學人欲馳聲問咸<lb/>
来稽疑方流雅譽是以竊名而遊咸得禮重殊方異域<lb/>
欲入談議門者詰難多屈而還學深今古乃得入焉於<lb/>
是客遊後進詳論藝能其退飛者固十七八矣二三博<lb/>
物衆中次詰莫不挫其鋭頺其名若其髙才博物强識<lb/>
多能明德哲人聨暉繼軌至如䕶法䕶月振芳塵於遺<lb/>
教德慧堅慧流雅譽於當時光友之清論勝友之髙談<lb/>
<pb n="KR2k0137_WYG_009-21b"/>
智月則風鑒明敏戒賢乃至德幽䆳若此上人衆所知<lb/>
識德隆先逹學貫舊章述作論釋各十數部並盛流通<lb/>
見珍當世伽藍四周聖迹百數舉其二三可略言矣伽<lb/>
藍西不逺有精舎在昔如来三月止此為諸天人廣説<lb/>
妙法次南百餘歩小窣堵波逺方苾芻見佛處昔有苾<lb/>
芻自逺方来至此遇見如来聖衆内發敬心五體投地<lb/>
即發願求輪王位如来見已告諸衆曰彼苾芻者甚可<lb/>
愍惜福德深逺信心堅固若求佛果不久當證今其發<lb/>
<pb n="KR2k0137_WYG_009-22a"/>
願求轉輪王於當来世必受此報身體投地下至金輪<lb/>
其中所有㣲塵之數一一塵是一輪王報也既耽世樂<lb/>
聖果斯逺其南則有觀自在菩薩立像或見執香鑪徃<lb/>
佛精舎周旋右繞<lb/>
觀自在菩薩像南窣堵波中有如来三月之間剃剪髮<lb/>
爪有嬰疾病旋繞多愈其西垣外池側窣堵波是外道<lb/>
執雀於此問佛死生之事次東南垣内五十餘歩有竒<lb/>
樹髙八九尺其榦兩枝在昔如来嚼楊枝棄地因植根<lb/>
<pb n="KR2k0137_WYG_009-22b"/>
柢嵗月雖久初無増減次東大精舎髙二百餘尺如来<lb/>
在昔於此四月説諸妙法次北百餘歩精舎中有觀自<lb/>
在菩薩像浄信之徒興供養者所見不同莫定其所或<lb/>
立門側或出簷前諸國法俗咸来供養觀自在菩薩精<lb/>
舎北有大精舎髙三百餘尺婆羅阿迭多王之所建也<lb/>
莊嚴度量及中佛像同菩提樹下大精舎其東北窣堵<lb/>
波在昔如来於此七日演説妙法西北則有過去四佛<lb/>
坐處其南鍮鉐精舎戒日王之所建立功雖未畢然其<lb/>
<pb n="KR2k0137_WYG_009-23a"/>
圖量一十丈而後成之次東二百餘歩垣外有銅立佛<lb/>
像髙八十餘尺重閣六層乃得彌覆昔滿胄王之所作<lb/>
也滿胄王銅佛像北二三里甎精舎中有多羅菩薩像<lb/>
其量既髙其靈甚察每嵗元日盛興供養隣境國王大<lb/>
臣豪族賫妙香花持寳旛蓋金石遞奏絲竹相和七日<lb/>
之中建斯法㑹其垣南門内有大井昔佛在世有大商<lb/>
侣熱渇逼廹来至佛所世尊指其地以可得水商主乃<lb/>
以車軸築地地既為陷水遂泉涌飲已聞法皆悟聖果<lb/>
<pb n="KR2k0137_WYG_009-23b"/>
伽藍西南行八九里至拘理迦邑中有窣堵波無憂王<lb/>
之所建也是尊者沒特伽羅子本生故里傍有窣堵波<lb/>
尊者於此入無餘湼槃其中則有遺身舎利尊者大婆<lb/>
羅門種與舎利子少為親友舎利子以才明見貴尊者<lb/>
以精鑒延譽才智相比動止必俱結要終始契同去就<lb/>
相與猒俗共求捨家遂師珊闍耶焉舎利子遇馬勝阿<lb/>
羅漢聞法悟聖還為尊者重述聞而悟法遂證初果與<lb/>
其徒二百五十人俱到佛所世尊遥見指告衆曰彼来<lb/>
<pb n="KR2k0137_WYG_009-24a"/>
者我弟子中神足第一既至佛所請入法中世尊告曰<lb/>
善来苾芻浄修梵行得離苦際聞是語時鬚髪<hi>闕</hi>　裳<lb/>
變戒品清浄威儀調順經七日結漏盡證羅漢果得神<lb/>
通力沒特伽羅子故里東行三四里有窣堵波頻毗娑<lb/>
羅王迎見佛處如来初證佛果知摩掲陀國人心渇仰<lb/>
受頻毗娑羅王請於晨朝時著衣持鉢與千苾芻左右<lb/>
圍繞皆是耆舊螺髻梵志慕法染衣前後翼從入王舎<lb/>
城時帝釋天王變身為摩那婆首冠螺髻左手執金瓶<lb/>
<pb n="KR2k0137_WYG_009-24b"/>
右手持寳杖足蹈空虚離地四指在大衆中前導佛路<lb/>
時摩掲陀國頻毗娑羅王與其國内諸婆羅門長者居<lb/>
士百千萬衆前後導從出王舎城奉迎聖衆頻毗娑羅<lb/>
王迎佛東南行二十餘里至迦羅臂拏迦邑中有窣堵<lb/>
波無憂王之所建也是尊者舎利子本生故里井今尚<lb/>
在傍有窣堵波尊者於此寂滅其中則有遺身舎利尊<lb/>
者大婆羅門種其父髙才博識深鑒精㣲凡諸典籍莫<lb/>
不究習其妻感夢具告夫曰吾昨宵寐夢感異人身被<lb/>
<pb n="KR2k0137_WYG_009-25a"/>
鎧甲手執金剛摧破諸山退立一山之下夫曰夢甚善<lb/>
汝當生男逹學貫世摧諸論師破其宗致唯不如一人<lb/>
為作弟子果而有娠母忽聦明髙論劇談言無屈滯尊<lb/>
者年始八嵗名擅四方其性淳質其心慈悲朽壊結縛<lb/>
成就智慧與沒特伽羅子少而相友深厭塵俗未有所<lb/>
歸於是與沒特伽羅子於珊闍耶外道所而修習焉乃<lb/>
相謂曰斯非究竟之理未能窮苦際也各求明導先甞<lb/>
甘露必同其味時大阿羅漢馬勝執持應器入城乞食<lb/>
<pb n="KR2k0137_WYG_009-25b"/>
舎利子見其威儀閑雅即而問曰汝師是誰曰釋種太<lb/>
子厭世出家成等正覺是我師也舎利子曰所説何法<lb/>
可得聞乎曰我初受教未逹深義舎利子曰願説所聞<lb/>
馬勝乃隨宜演説舎利聞已即證初果遂與其徒二百<lb/>
五十人徃詣佛所世尊遙見指告衆曰我弟子中智慧<lb/>
第一至已頂禮願從佛法世尊告曰善来苾芻聞是語<lb/>
時戒品具足過半月後聞佛為長爪梵志説法聞餘論<lb/>
而感悟遂證羅漢之果其後阿難承佛告寂滅期輾轉<lb/>
<pb n="KR2k0137_WYG_009-26a"/>
相語各懐悲感舎利子深増戀仰不忍見佛入般湼槃<lb/>
遂請世尊先入寂滅世尊告曰宜知是時告謝門人至<lb/>
本生里侍者沙彌遍告城邑未生怨王及其國人莫不<lb/>
風馳皆悉雲㑹舎利子廣為説法聞已而去於後夜分<lb/>
正意繫心入滅盡定從定起已而寂滅焉迦羅臂拏迦<lb/>
邑東南四五里有窣堵波是尊者舎利子門人入涅槃<lb/>
處或曰迦葉波佛在世時有三拘胝<hi>拘胝者唐言億</hi>大阿羅漢<lb/>
同於此地無餘寂滅舎利子門人窣堵波東行三十餘<lb/>
<pb n="KR2k0137_WYG_009-26b"/>
里至因陀羅勢羅窶訶山<hi>唐言帝釋窟也</hi>其山巖谷杳㝠花林<lb/>
蓊欝嶺有兩峯岌然特起西峯南巖間有大石室廣而<lb/>
不髙昔如来甞於中止時天帝釋以四十二疑事畫石<lb/>
請問佛為演釋其迹猶在今作此像擬昔聖儀入中禮<lb/>
敬者莫不肅然敬懼山嶺上有過去四佛座及經行遺<lb/>
迹之所東峯上有伽藍聞諸士俗曰其中僧衆或於夜<lb/>
分望見西峰石室佛像前每有燈炬常為照燭因陀羅<lb/>
勢羅窶訶山東峯伽藍前有窣堵波謂亘<hi>許贈反</hi>娑<hi>唐言鴈</hi>
<pb n="KR2k0137_WYG_009-27a"/>
昔此伽藍習翫小乗小乗漸敎也故開三浄之食而此<lb/>
伽藍遵而不墜其後三浄求不時獲有苾芻經行忽見<lb/>
羣鴈飛翔戲言曰今日衆僧中食不充摩訶薩埵宜知<lb/>
是時言聲未絶一鴈退飛當其僧前投身自殞苾芻見<lb/>
已具白衆僧聞者悲感咸相謂曰如来設法導誘隨機<lb/>
我等守愚遵行漸教大乗者正理也宜改先執務從聖<lb/>
㫖此鴈垂誡為誠明導宜旌厚德傳記終古於是建窣<lb/>
堵波式昭遺烈以彼死鴈瘞其下焉<lb/>
<pb n="KR2k0137_WYG_009-27b"/>
因陀羅勢羅窶訶山東北行百五六十里至迦布德迦<lb/>
<hi>唐言鴿</hi>伽藍僧徒二百餘人學説一切有部伽藍東有窣<lb/>
堵波無憂王之所建也昔佛於此為諸大衆一宿説法<lb/>
佛説法時有羅者於此林中網捕羽族經日不獲遂作<lb/>
是言我惟薄福恒為弊事来至<lb/>
佛所揚言唱曰今日如来於此説法令我網捕都無所<lb/>
得妻孥饑餓其計安出如来告曰汝應緼火當與汝食<lb/>
如来是時化作大鴿投火而死羅者持歸妻孥共食其<lb/>
<pb n="KR2k0137_WYG_009-28a"/>
後重徃佛所如来方便攝化羅者聞法悔過自新捨<lb/>
修學便證聖果因名所建為鴿伽藍<hi>舎利五色而𦵏其下</hi>
迦布德伽藍南二三里至孤山其山崇峻樹林欝茂名<lb/>
花清流被崖注壑上多精舎靈廟頗極剞劂之工正中<lb/>
精舎有觀自在菩薩像軀量雖小威神感肅手執蓮花<lb/>
頭戴佛像常有數人斷食要心求見菩薩七日二七日<lb/>
乃至一月其有感者見觀自在菩薩妙相莊嚴威光赫<lb/>
奕從像中出慰喻其人昔南海僧伽羅國王清旦以鏡<lb/>
<pb n="KR2k0137_WYG_009-28b"/>
照面不見其身乃覩贍部洲摩掲陀國多羅林中小山<lb/>
上有此菩薩像王深感慶圖以營求既至此山寔唯肖<lb/>
似因建精舎興諸供養自後諸王尚想遺風遂於其側<lb/>
建立精舎靈廟香花伎樂供養不絶<lb/>
孤山觀自在菩薩像東南行四十餘里至一伽藍僧徒<lb/>
五十餘人並學小乗法教伽藍前有大窣堵波多有靈<lb/>
異佛昔於此為梵天王等七日説法其側則有過去三<lb/>
佛座及經行遺迹之所伽藍東北行七十餘里殑伽河<lb/>
<pb n="KR2k0137_WYG_009-29a"/>
南至大聚落人民殷盛有數天祠並窮雕飾東南不逺<lb/>
有大窣堵波佛昔於此一宿説法從此東入山林中行<lb/>
百餘里至洛殷膩羅聚落伽藍前有大窣堵波無憂王<lb/>
之所建佛昔於此三月説法此北二三里有大池周三<lb/>
十餘里四色蓮花四時開發從此東入大山林中行二<lb/>
百餘里至伊爛拏鉢伐多國<hi>中印度境</hi>
　<lb/>
　<lb/>
<pb n="KR2k0137_WYG_009-29b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　大唐西域記卷九<lb/>
</p>
<p>
</p>
  </div>
<div>
<head>大唐西域記卷十</head> <lb/>
    <p>
<pb n="KR2k0137_WYG_010-1a"/>
欽定四庫全書<lb/>
　大唐西域記卷十<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辯機　撰<lb/>
十七國<lb/>
　　伊爛拏鉢伐多國　　瞻波國<lb/>
　　羯朱嗢祗羅國　　　奔那伐彈那國<lb/>
　　迦摩縷波國　　　　三摩呾吒國<lb/>
<pb n="KR2k0137_WYG_010-1b"/>
　　耽摩栗底國　　　　羯羅拏蘇伐刺那國<lb/>
　　烏荼國　　　　　　恭御陀國<lb/>
　　羯□<hi>力甑反</hi>伽國　　　憍薩羅國<lb/>
　　案達羅國　　　　　䭾那羯磔迦國<lb/>
　　珠利耶國　　　　　達羅毗荼國<lb/>
　　秣羅矩吒國<lb/>
伊爛拏鉢伐多國周三千餘里國大都城北路殑伽河<lb/>
周二十餘里稼穡滋植花果具繁氣序和暢風俗淳質<lb/>
<pb n="KR2k0137_WYG_010-2a"/>
伽藍十餘所僧徒四千餘人多學小乗正量部法天祠<lb/>
二十餘所異道雜居近有鄰王廢其國君以大都城持<lb/>
施衆僧於此城中建二伽藍各減千僧並學小乗教説<lb/>
一切有部<lb/>
大城側臨殑伽河有伊爛拏山含吐煙霞蔽虧日月古<lb/>
今仙聖繼踵棲神今有天祠尚遵遺則在昔如來亦嘗<lb/>
居此為諸天人廣説妙法大城南有窣堵波如來於此<lb/>
三月説法其傍則有過去三佛座及經行遺迹之所<lb/>
<pb n="KR2k0137_WYG_010-2b"/>
三佛經行西不逺有窣堵波是室縷多頻設底拘胝<hi>唐言</hi>
<hi>聞二百億舊譯曰億耳謬也</hi>苾芻生處昔此城有長者豪貴巨富晩<lb/>
有繼嗣時有報者輒賜金錢二百億因名其子聞二百<lb/>
億洎乎成立未曽履地故其足跖毛長尺餘光潤細軟<lb/>
色若黄金珍愛此兒備諸玩好自其居家以至雪山亭<lb/>
傳連隅僮僕交路凡須妙藥逓相告語轉而以授曽不<lb/>
踰時其豪富如此世尊知其善根將發也命没特伽羅<lb/>
子而往化焉既至門下莫由自通長者家祠日天每晨<lb/>
<pb n="KR2k0137_WYG_010-3a"/>
朝時東向以拜是時尊者以神通力從日輪中降立於<lb/>
前長者子疑日天也因施香飯而歸其飯香氣遍王舍<lb/>
城時頻毗娑羅王駭其異馥命使歴問乃竹林精舍没<lb/>
特伽羅子自長者家持來因知長者子有此竒異乃使<lb/>
召焉長者承命思何安歩泛舟鼓棹有風波之危乗車<lb/>
馭象懼蹎蹶之患於是自其居家至王舍城鑿渠通漕<lb/>
流滿芥子御舟安止長絙以引至王舍城先禮世尊世<lb/>
尊告曰頻毗娑羅王命使召汝無過欲見足下毛耳王<lb/>
<pb n="KR2k0137_WYG_010-3b"/>
欲觀者宜結跏坐伸脚向王國法當死長者子受佛誨<lb/>
而往引入廷謁王欲視毛乃跏趺坐王善其有禮特深<lb/>
珍愛亦既得歸還至佛所如來是時説法誨喻聞而感<lb/>
悟遂即出家於是精勤修習思求果證經行不捨足遂<lb/>
流血世尊告曰汝善男子在家之時知鼓琴耶曰知若<lb/>
然者以此為喻絃急則聲不合韻絃緩則調不和雅非<lb/>
急非緩其聲乃和夫修行者亦然急則身疲心怠緩則<lb/>
情舒志逸承佛指教奉以周旋如是不久便獲果證<lb/>
<pb n="KR2k0137_WYG_010-4a"/>
國西界殑伽河南至小孤山重巘嶜崟昔佛於此三月<lb/>
安居降薄句羅藥义山東南巖下大石上有佛坐跡入<lb/>
石寸餘長五尺二寸廣二尺一寸其上則建窣堵波焉<lb/>
次南石上則有佛置捃椎迦<hi>即澡瓶也舊曰軍持訛畧也</hi>跡深寸餘<lb/>
作八出花文佛坐跡東南不逺有薄句羅藥义脚跡長<lb/>
尺五六寸廣七八寸深減二寸藥义跡後有石佛坐像<lb/>
髙六七尺次西不逺有佛經行之處其山頂上有藥义<lb/>
故室次北有佛足跡長尺有八寸廣於六寸深可半寸<lb/>
<pb n="KR2k0137_WYG_010-4b"/>
其跡上有窣堵波如來昔日降伏藥义令不殺人食肉<lb/>
敬受佛戒後得生天此西有温泉六七所其水極熱國<lb/>
南界大山林中多諸野象其形偉大從此順殑伽河南<lb/>
岸東行三百餘里至瞻波國<hi>中印度境</hi>
瞻波國周四千餘里國大都城北背殑伽河周四十餘<lb/>
里土地墊濕稼穡滋盛氣序温暑風俗淳質伽藍數十<lb/>
所多有傾毁僧徒二百餘人習小乗教天祠二十餘所<lb/>
異道雜居<lb/>
<pb n="KR2k0137_WYG_010-5a"/>
都城壘甎其髙數丈基址崇峻却敵髙險在昔劫初人<lb/>
物伊始野居穴處未知宫室後有天女降迹人中遊殑<lb/>
伽河濯流自媚感靈有娠生四子焉分贍部洲各擅區<lb/>
宇建都築邑封疆畫界此則一子之國都贍部洲諸城<lb/>
之始也<lb/>
城東百四五十里殑伽河南水環孤嶼崖巘崇峻上有<lb/>
天祠神多靈感鑿崖為室引流成沼花林奇樹巨石危<lb/>
峯仁智所居觀者忘返國南境山林中野象猛獸羣遊<lb/>
<pb n="KR2k0137_WYG_010-5b"/>
千數自此東行四百餘里至羯朱嗢祇羅國<hi>彼俗或謂羯蠅掲羅</hi>
<hi>國中印度境</hi>
羯朱嗢祇羅國周二千餘里土地泉濕稼穡豐盛氣序<lb/>
温風俗順尚才貴學伽藍六七所僧徒三百餘人天祠<lb/>
十所異道雜居自數百年王族絶嗣役屬鄰國所以城<lb/>
郭邱墟多居村邑故戒日王遊東印度於此築宫理諸<lb/>
國務至則葺茅為宇去則縱火焚燒國南境多野象北<lb/>
境去殑伽河不逺有大髙臺壘甎石而成基址廣峙刻<lb/>
<pb n="KR2k0137_WYG_010-6a"/>
彫奇製周其方而鏤衆聖像佛及天形區别而作自此<lb/>
東渡殑伽河行六百餘里至奔那伐彈那國<hi>中印度境</hi>
奔那伐彈那國周四千餘里國大都城周三十餘里居<lb/>
人殷盛池館花林往往相間土地卑濕稼穡滋茂般□<lb/>
娑果既多且貴其果大如冬𤓰熟則黄赤剖之中有數<lb/>
十小果大如鶴卵又更破之其汁黄赤其味甘美或在<lb/>
樹枝如衆果之結實或在樹根若伏苓之在土氣序調<lb/>
暢風俗好學伽藍二十餘所僧徒三千餘人大小二乗<lb/>
<pb n="KR2k0137_WYG_010-6b"/>
兼攻綜習天祠百所異道雜居露形尼乹實繁其黨<lb/>
城西二十餘里有跋始婆僧伽藍庭宇顯敞臺閣崇髙<lb/>
僧徒七百餘人並學大乗教法東印度境碩學名僧多<lb/>
在於此其側不逺有窣堵波無憂王之所建也昔者如<lb/>
來三月在此為諸天人説法之處或至齋日時燭光明<lb/>
其側則有四佛座及經行遺迹之所去此不逺復有精<lb/>
舍中作觀自在菩薩像神鑒無隱靈應有徴逺近之人<lb/>
絶粒祈請自此東行九百餘里渡大河至迦摩縷波國<lb/>
<pb n="KR2k0137_WYG_010-7a"/>
<hi>東印度境</hi>
迦摩縷波國周萬餘里國大都城周三十餘里土地泉<lb/>
濕稼穡時播般□娑果那羅雞羅果其樹雖多彌復珍<lb/>
貴河流湖陂交帶城邑氣序和暢風俗淳質人形卑小<lb/>
容貌黧黒語言少異中印度性甚獷暴志存强學宗事<lb/>
天神不信佛法故自佛興以迄於今尚未建立伽藍招<lb/>
集僧侣其有淨信之徒但竊念而已天祠數百異道數<lb/>
萬<lb/>
<pb n="KR2k0137_WYG_010-7b"/>
今王本那羅延天之祚𦙍婆羅門之種也優婆塞羯羅<lb/>
伐摩<hi>唐言曰胄</hi>號拘摩羅<hi>唐言童子</hi>自據疆土奕葉君臨逮於今<lb/>
王歴千世矣君上好學衆庶從化逺方髙才慕義客遊<lb/>
雖不淳信佛法然敬髙學沙門初聞有支那國沙門在<lb/>
摩掲陀那爛陀僧伽藍自逺方來學佛深法殷勤往復<lb/>
者再三未從來命時尸羅跋陀羅論師曰欲報佛恩當<lb/>
𢎞正法子其行矣勿憚逺渉拘摩羅王世宗外道今請<lb/>
沙門斯善事也因兹改轍福利𢎞逺子昔起大心發𢎞<lb/>
<pb n="KR2k0137_WYG_010-8a"/>
誓願孤遊異域遺身求法普濟含靈豈徒鄉國宜忘得<lb/>
喪勿拘榮辱宣揚聖教開導羣迷先物後身忘名𢎞法<lb/>
於是辭不獲免遂與使偕行而㑹見焉拘摩羅王曰雖<lb/>
則不才常慕髙學聞名雅尚敢事延請曰寡能褊智猥<lb/>
蒙流聽拘摩羅王曰善哉慕法好學顧身若浮踰越重<lb/>
險逺遊異域斯則王化所由國風尚學今印度諸國多<lb/>
有歌頌摩訶支那國秦王破陣樂者聞之久矣豈大徳<lb/>
之鄉國耶曰然此歌者美我君之徳也拘摩羅王曰不<lb/>
<pb n="KR2k0137_WYG_010-8b"/>
意大徳是此國人常慕風化東望已久山川道阻無由<lb/>
自致曰我大君聖徳逺洽仁化遐被殊俗異域拜闕稱<lb/>
臣者衆矣拘摩羅王曰覆載若斯心冀朝貢今戒日王<lb/>
在羯朱嗢祇羅國將設大施崇樹福慧五印度沙門婆<lb/>
羅門有學業者莫不召集今遣使來請願與同行於是<lb/>
遂往焉此國東山阜連接無大國都境接西南夷故其<lb/>
人類蠻獠矣詳問土俗可兩月行入蜀西南之境然山川險<lb/>
阻瘴氣氛沴毒蛇毒草為害滋甚國之東南野象羣暴故此<lb/>
<pb n="KR2k0137_WYG_010-9a"/>
國中象軍特盛從此南行千二三百里至三摩呾吒國<hi>東印度境</hi>
三摩呾吒國周三千餘里濵近大海地遂卑濕<lb/>
國大都城周二十餘里稼穡滋殖花果繁茂氣<lb/>
序和風俗順人性剛烈形卑色黒好學勤勵邪正兼信<lb/>
伽藍三十餘所僧徒二千餘人並皆遵習上座部學天<lb/>
祠百所異道雜居露形尼乹其徒特盛去城不逺有窣<lb/>
堵波無憂王之所建也昔者如來為諸天人於此七日<lb/>
説深妙法傍有四佛座及經行遺迹之所去此不逺伽<lb/>
<pb n="KR2k0137_WYG_010-9b"/>
藍中有青玉佛像其髙八尺相好圓備靈應時效從此<lb/>
東北大海濵山谷中有室利差呾羅國次東南大海隅<lb/>
有迦摩浪迦國次東有墯羅鉢底國次東有伊賞那補羅<lb/>
國次東有摩訶瞻波國即此云林邑是也次西南有閻摩<lb/>
那洲國凡此六國山川道阻不入其境然風俗壤界聲問<lb/>
可知自三摩呾吒國西行九百餘里至躭摩栗底國<hi>東印度境</hi>
躭摩栗底國周千四五百里國大都城周十餘里<lb/>
濵近海陲土地卑濕稼穡時播花果茂盛氣序温<lb/>
<pb n="KR2k0137_WYG_010-10a"/>
暑風俗躁烈人性剛勇邪正兼信伽藍十餘所僧衆千<lb/>
餘人天祠五十餘所異道雜居國濵海隅水陸交㑹竒<lb/>
珍異寳多聚此國故其國人大抵殷富城側窣堵波無<lb/>
憂王所建也其傍則有過去四佛座及經行遺迹之所<lb/>
自此西北行七百餘里至羯羅拏蘇伐刺那國<hi>東印度境</hi>
羯羅拏蘇伐刺那國周四千四五百里國大都城周二<lb/>
十餘里居人殷盛家室富饒土地卑濕稼穡時播衆花<lb/>
滋茂珍異繁植氣序調暢風俗淳和好尚學藝邪正兼<lb/>
<pb n="KR2k0137_WYG_010-10b"/>
信伽藍十餘所僧徒二千餘人習學小乗正量部法天<lb/>
祠五十餘所異道實多别有三伽藍不食乳酪遵提婆<lb/>
達多遺訓也<lb/>
大城側有絡多未知僧伽藍<hi>唐言赤埿</hi>庭宇顯敞臺閣崇峻<lb/>
國中髙才達學聰明有聞者咸集其中警誡相成琢磨<lb/>
道徳初此國未信佛法時南印度有一外道腹錮銅鍱<lb/>
首戴明炬杖策髙歩來入此城振擊論鼔求欲論義或<lb/>
者問曰首腹何異曰吾學藝多能恐腹拆裂悲諸愚闇<lb/>
<pb n="KR2k0137_WYG_010-11a"/>
所以持照時經旬日人無問者詢訪髦彦莫有其人王<lb/>
曰合境之内豈無明哲客難不酬為國深恥宜更營求<lb/>
訪諸幽隱或曰大林中有異人其自稱曰沙門强學是<lb/>
務今屏居幽寂久矣于兹非夫體法合徳何能若此者<lb/>
乎王聞之已躬往請焉沙門對曰我南印度人也客遊<lb/>
止此學業庸淺恐黜所聞敢承來㫖不復固辭論義無<lb/>
負請建伽藍招集僧徒光讚佛法王曰敬聞不敢忘徳<lb/>
沙門受請往赴論場外道於是誦其宗致三萬餘言其<lb/>
<pb n="KR2k0137_WYG_010-11b"/>
義逺其文約包含名相網羅視聽沙門一聞究覽辭義<lb/>
無謬以數百言辯而釋之因問宗致外道辭窮理屈杜<lb/>
口不酬既折其名負恥而退王深敬徳建此伽藍自時<lb/>
厥後方𢎞法教<lb/>
伽藍側不逺有窣堵波無憂王所建也在昔如來於此<lb/>
七日説法開導其側精舍過去四佛座及經行遺迹之<lb/>
所有數窣堵波並是如來説經法之處無憂王之所建<lb/>
也從此西南行七百餘里至烏荼國<hi>東印度境</hi>
<pb n="KR2k0137_WYG_010-12a"/>
烏荼國周七千餘里國大都城周二十餘里土地膏腴<lb/>
穀稼茂盛凡諸果實頗大諸國異草名花難以稱述氣<lb/>
序温暑風俗獷烈人貌魁梧容色黧黮言辭風調異中<lb/>
印度好學不倦多信佛法伽藍百餘所僧徒萬餘人並<lb/>
皆習學大乗法教天祠五十所異道襍居諸窣堵波凡<lb/>
十餘所並是如來説法之處無憂王之所建也<lb/>
國西南境大山中有補澀波祇釐僧伽藍其石窣堵波<lb/>
極多靈異或至齋日時燭光明故諸淨信逺近咸㑹持<lb/>
<pb n="KR2k0137_WYG_010-12b"/>
妙花蓋競修供養承露槃下覆鉢勢上以花蓋笴置之<lb/>
便住若磁石之吸針也此西北山伽藍中有窣堵波所<lb/>
異同前此二窣堵波者神鬼所建靈竒若斯<lb/>
國東南境臨大海濵有折利呾羅城<hi>唐言發行</hi>周二十餘里<lb/>
入海商人逺方旅客往來中止之路也其城堅峻多諸<lb/>
竒寳城外鱗次有五伽藍臺閣崇髙尊像工麗南去僧<lb/>
伽羅國二萬餘里靜夜遥望見彼國佛牙窣堵波上寳<lb/>
珠光明離離然如明炬之懸燭也自此西南大林中行<lb/>
<pb n="KR2k0137_WYG_010-13a"/>
千二百餘里至恭御陀國<hi>東印度境</hi>
恭御陀國周千餘里國大都城周二十餘里濵近海隅<lb/>
山阜嶾嶙土地墊濕稼穡時播氣序温暑風俗勇烈其<lb/>
形偉其貌黒粗有禮義不甚欺詐至於文字同中印度<lb/>
語言風調頗有異焉崇敬外道不信佛法天祠百餘所<lb/>
異道萬餘人國境之内數十小城接山嶺據海交城既<lb/>
堅峻兵又敢勇威雄隣境遂無强敵國臨海濵多有竒<lb/>
寳螺貝珠璣斯為貨用出大青象超乗致逺從此西南<lb/>
<pb n="KR2k0137_WYG_010-13b"/>
入大荒野深林巨木干霄蔽日行千四五百里至羯□<lb/>
<hi>力甑反</hi>伽國<hi>南印度境</hi>
羯□伽國周五千餘里國大都城周二十餘里稼穡時<lb/>
播花果具繁林藪聨綿動數百里出青野象隣國所竒<lb/>
氣序暑熱風俗躁暴性多狷獷志存信義言語輕捷音<lb/>
調質正辭㫖風則頗與中印度異焉少信正法多遵外<lb/>
道伽藍十餘所僧徒五百餘人習學大乗上座部法天<lb/>
祠百餘所異道甚衆多是尼乹之徒也羯□伽國在昔<lb/>
<pb n="KR2k0137_WYG_010-14a"/>
之時氓俗殷盛肩摩轂擊舉袂成帷有五通仙棲巖養<lb/>
素人或凌觸退失神通以惡呪術殘害國人少長無遺<lb/>
賢愚俱喪人煙斷絶多歴年所頗漸遷居猶未充實故<lb/>
今此國人戸尚少<lb/>
城南不逺有窣堵波髙百餘尺無憂王之所建也傍有<lb/>
過去四佛座及經行遺迹之所國境北陲大山嶺上有<lb/>
石窣堵波髙百餘尺是劫初時人夀無量嵗有獨覺於<lb/>
此入寂滅焉自此西北山林中行千八百餘里至憍薩<lb/>
<pb n="KR2k0137_WYG_010-14b"/>
羅國<hi>中印度境</hi>
憍薩羅國周六千餘里山嶺周境林藪連接國大都城<lb/>
周四十餘里土壤膏腴地利滋盛邑里相望人戸殷實<lb/>
其形偉其色黒風俗剛猛人性勇烈邪正兼信學藝髙<lb/>
明王刹帝利也崇敬佛法仁慈深逺伽藍百餘所僧徒<lb/>
減萬人並皆習學大乗法教天祠七十餘所異道襍居<lb/>
城南不逺有故伽藍傍有窣堵波無憂王之所建也昔<lb/>
者如來曽於此處現大神通摧伏外道後龍猛菩薩止<lb/>
<pb n="KR2k0137_WYG_010-15a"/>
此伽藍時此國王號娑多婆訶<hi>唐言引正</hi>珍敬龍猛周衛門<lb/>
廬時提婆菩薩自執師子國來求論義謂門者曰幸為<lb/>
通謁時門者遂為入白龍猛雅知其名盛滿鉢水命弟<lb/>
子曰汝持是水示彼提婆提婆見水黙而投針弟子持<lb/>
鉢懐疑而返龍猛曰彼何辭乎對曰黙無所説但投針<lb/>
於水而已龍猛曰智矣哉若人也知幾其神察微亞聖<lb/>
盛徳若此宜速命入對曰何謂也無言妙辯斯之是歟<lb/>
曰夫水也者隨器方圓逐物清濁弥漫無間澄湛莫測<lb/>
<pb n="KR2k0137_WYG_010-15b"/>
滿而示之比我學之智周也彼乃投針遂窮其極此非<lb/>
常人宜速召進而龍猛風範懔然肅物言談者皆伏抑<lb/>
首提婆素挹風徽久希請益方欲受業先騁機神雅懼<lb/>
威嚴昇堂僻坐談𤣥永日辭義清髙龍猛曰後學冠世<lb/>
妙辯光前我惟衰髦遇斯俊彦誠乃寫瓶有寄傳燈不<lb/>
絶法教𢎞揚伊人是賴幸能前席雅談𤣥奥提婆聞命<lb/>
心獨自負將開義府先遊辯囿提振辭端仰視質義忽<lb/>
覩威顔忘言杜口避坐引責遂請受業龍猛曰復坐今<lb/>
<pb n="KR2k0137_WYG_010-16a"/>
將授子至真妙理法王誠教提婆五體投地一心歸命<lb/>
曰而今而後敢聞命矣龍猛菩薩善閑藥術餐餌養生<lb/>
夀年數百志貌不衰引正王既得妙藥夀亦數百王有<lb/>
稚子謂其母曰如我何時得嗣王位母曰以今觀之未<lb/>
有期也父王年夀已數百嵗子孫老終者蓋亦多矣斯<lb/>
皆龍猛福力所加藥術所致菩薩寂滅王必徂落夫龍<lb/>
猛菩薩智慧𢎞逺慈悲深厚周給羣有身命若遺汝宜<lb/>
往彼試從乞頭若遂此志當果所願王子恭承母命來<lb/>
<pb n="KR2k0137_WYG_010-16b"/>
至伽藍門者驚懼故得入焉時龍猛菩薩方讚誦經行<lb/>
忽見王子佇而謂曰今夕何夕降趾僧坊若危若懼疾<lb/>
驅來至對曰我承慈母餘論語及行捨之士以為含生<lb/>
寳命經誥格言未有輕捨報身施諸求欲我慈母曰不<lb/>
然十方善逝三世如來在昔發心逮乎證果勤求佛道<lb/>
修習戒忍或投身飼獸或割肌救鴿月光王施婆羅門<lb/>
頭慈力王飲餓藥义血諸若此類尤難備舉求之先覺<lb/>
何代無人今龍猛菩薩篤斯髙志我有所求人頭為用<lb/>
<pb n="KR2k0137_WYG_010-17a"/>
招募累嵗未之有捨欲行暴劫殺則罪累尤多虐害無<lb/>
辜穢徳彰顯惟菩薩修習聖道逺期佛果慈霑有識惠<lb/>
及無邊輕生若浮賤身如朽不違本願垂允所求龍猛<lb/>
曰俞誠哉是言也我求佛聖果我學佛能捨是身如響<lb/>
是身如泡流轉四生往來六趣宿契𢎞誓不違物欲然<lb/>
王子有一不可者其將若何我身既終汝父亦喪顧斯<lb/>
為意誰能濟之龍猛徘徊顧視求所絶命以乾茅葉自<lb/>
刎其頸若利劒斷割身首異處王子見已驚奔而去門<lb/>
<pb n="KR2k0137_WYG_010-17b"/>
者上白具陳始末王聞哀感果亦命終國西南三百餘<lb/>
里至跋邏末羅耆釐山<hi>唐言黒峯</hi>岌然特起峯巖峭險既無<lb/>
崖谷宛如全石引正王為龍猛菩薩鑿此山中建立伽<lb/>
藍去山十數里鑿開孔道當其山下仰鑿䟽石其中則<lb/>
長廊步檐崇臺重閣閣有五層層有四院並建精舎各<lb/>
鑄金像量等佛身妙窮工思自餘莊嚴唯飾金寳從山<lb/>
髙峯臨注飛泉周流重閣交帶廊廡踈寮外穴明燭中<lb/>
宇初引正王建此伽藍也人力疲竭府庫空虚功猶未<lb/>
<pb n="KR2k0137_WYG_010-18a"/>
半心甚憂慼龍猛謂曰大王何故若有憂負王曰輒運<lb/>
大心敢樹勝福期之永固待至慈氏功績未成財用已<lb/>
竭每懐此恨坐而待旦龍猛曰勿憂崇福勝善其利不<lb/>
窮有興𢎞願無憂不濟今日還宫當極歡樂後晨出遊<lb/>
歴覽山野已而至此平議營建王既受誨奉以周旋龍<lb/>
猛菩薩以神妙藥滴諸大石並變為金王遊見金心口<lb/>
相賀迴駕至龍猛所曰今日畋遊神鬼所惑山林之中<lb/>
時見金聚龍猛曰非鬼惑也至誠所感故有此金宜時<lb/>
<pb n="KR2k0137_WYG_010-18b"/>
取用濟成勝業遂以營建功畢有餘於是五層之中各<lb/>
鑄四大金像餘尚盈積充諸帑藏招集千僧居中禮誦<lb/>
龍猛菩薩以釋迦佛所宣教法及諸菩薩所演述論鳩<lb/>
集部别藏在其中故上第一層唯置佛像及諸經論下<lb/>
第五層居止淨人資産什物中間三層僧徒所舍聞諸<lb/>
先志曰引正營建已畢計工人所食鹽價用九拘胝<hi>拘胝</hi>
<hi>者唐言億</hi>金錢其後僧徒忿諍就王平議時諸淨人更相謂<lb/>
曰僧徒諍起言議相乖凶人伺隙毁壊伽藍於是重關<lb/>
<pb n="KR2k0137_WYG_010-19a"/>
反拒以擯僧徒自尒已來無復僧衆逺矚山巖莫知門<lb/>
徑時引善醫方者入中療疾䝉面入出不識其路從此<lb/>
大林中南行九百餘里至案達羅國<hi>南印度境</hi>
案達羅國周三千餘里國大都城周二十餘里號瓶耆<lb/>
羅土地良沃稼穡豐盛氣序温暑風俗猛暴語言辭調<lb/>
異中印度至於文字軌則大同伽藍二十餘所僧徒三<lb/>
千餘人天祠三十餘所異道實多<lb/>
瓶耆羅城側不逺有大伽藍重閣層臺製窮剞劂佛像<lb/>
<pb n="KR2k0137_WYG_010-19b"/>
聖容麗極工思伽藍前有石窣堵波髙數百尺并阿折<lb/>
羅<hi>唐言所行</hi>阿羅漢之所建也所行羅漢伽藍西南不逺有<lb/>
窣堵波無憂王之所建也如來在昔於此説法現大神<lb/>
通度無量衆<lb/>
所行羅漢伽藍西南行二十餘里至孤山山嶺有石窣<lb/>
堵波陳那<hi>唐言童授</hi>菩薩於此作因明論陳那菩薩者佛去<lb/>
世後承風染衣智願廣大慧力深固愍世無依思𢎞聖<lb/>
教以為因明之論言深理廣學者虚功難以成業乃匿<lb/>
<pb n="KR2k0137_WYG_010-20a"/>
迹幽巖棲神寂定觀述作之利害審文義之繁約是時<lb/>
崖谷震響煙雲變采山神捧菩薩髙數百尺唱如是言<lb/>
昔佛世尊善權導物以慈悲心説因明論綜括妙理深<lb/>
究微言如來寂滅大義冺絶今者陳那菩薩福智悠逺<lb/>
深達聖㫖因明之論重𢎞兹日菩薩乃放大光明照燭<lb/>
幽昧時此國王深生尊敬見此光明相疑入金剛定因<lb/>
請菩薩證無生果陳那曰吾入定觀察欲釋深經心期<lb/>
正覺非願無生果也王曰無生之果衆聖攸仰斷三界<lb/>
<pb n="KR2k0137_WYG_010-20b"/>
欲洞三明智斯盛事也願疾證之陳那是時心悦王請<lb/>
方欲證受無學聖果時妙言祥菩薩知而惜焉欲相警<lb/>
誡乃彈指悟之而告曰惜哉如何捨廣大心為狹劣志<lb/>
從獨善之懐棄兼濟之願欲為善利當廣傳説慈氏菩<lb/>
薩所製瑜伽師地論導誘後學為利甚大陳那菩薩敬<lb/>
授指誨奉以周旋於是覃思沉研廣因明論猶恐學者<lb/>
懼其文微辭約也乃舉其大義綜其微言作因明論以<lb/>
導後進自兹已後宣揚瑜伽盛業門人有知當世從此<lb/>
<pb n="KR2k0137_WYG_010-21a"/>
林野中南行千餘里至䭾那羯磔迦國<hi>亦謂大安達邏國南印度境</hi>
䭾那羯磔迦國周六千餘里國大都城周四十餘里土<lb/>
地膏腴稼穡殷盛荒野多邑居少氣序温暑人貌黧黒<lb/>
性猛烈好學藝伽藍鱗次荒蕪已甚存者二十餘所僧<lb/>
徒千餘人並多習學大乗部法天祠百餘所異道實多<lb/>
城東據山有弗婆勢羅<hi>唐言東山</hi>僧伽藍城西據山有阿伐<lb/>
羅勢羅<hi>唐言西山</hi>僧伽藍此國先王為佛建焉奠川通徑䟽<lb/>
崖峙閣長廊步簷枕巖接岫靈神警衛聖賢遊息自佛<lb/>
<pb n="KR2k0137_WYG_010-21b"/>
寂滅千年之内每嵗有千凡夫僧同入安居罷安居日<lb/>
皆證羅漢以神通力凌虚而去千年之後凡聖同居自<lb/>
百餘年無復僧侣而山神易形或作豺狼或為猨狖驚<lb/>
恐行人以故空荒間無僧衆城南不逺有大山巖婆毗<lb/>
吠伽<hi>唐言清辯</hi>論師住阿素洛宫待見慈氏菩薩成佛之處<lb/>
論師雅量𢎞逺至徳深䆳外示僧法之服内𢎞龍猛之<lb/>
學聞摩掲陀國䕶法菩薩宣揚法教學徒數千有懐談<lb/>
議杖錫而往至波吒釐城知䕶法菩薩在菩提樹論師<lb/>
<pb n="KR2k0137_WYG_010-22a"/>
乃命門人曰汝行詣菩提樹䕶法菩薩所如我辭曰菩<lb/>
薩宣揚遺教導誘迷徒仰徳虚心為日已久然以宿願<lb/>
未果遂乖禮謁菩提樹者誓不空見見當有證稱天人<lb/>
師䕶法菩薩謂其使曰人世如幻身命若浮渇日勤誠<lb/>
未遑談議人信往復竟不㑹見論師既還本土靜而思<lb/>
曰非慈氏成佛誰决我疑於觀自在菩薩像前誦隨心<lb/>
陀羅尼絶粒飲水時歴三嵗觀自在菩薩乃現妙色身<lb/>
謂論師曰何所志乎對曰願留此身待見慈氏觀自在<lb/>
<pb n="KR2k0137_WYG_010-22b"/>
菩薩曰人命危脆世間浮幻宜修勝善願生覩史多天<lb/>
於斯禮覲尚速得見論師曰志不可奪心不可貳菩薩<lb/>
曰若然者宜往䭾那羯磔迦國城南山巖執金剛神所<lb/>
至誠誦持執金剛陀羅尼者當遂此願論師於是往而<lb/>
誦焉三嵗之後神乃謂曰伊何所願若此勤勵論師曰<lb/>
願留此身待見慈氏觀自在菩薩指遣來請成我願者<lb/>
其在神乎神乃授秘方而謂之曰此巖石内有阿素洛<lb/>
宫如法行請石壁當開開即入中可以待見論師曰幽<lb/>
<pb n="KR2k0137_WYG_010-23a"/>
居無覩詎知佛興執金剛曰慈氏出世我當相報論師<lb/>
受命專精誦持復歴三嵗初無異想呪芥子以擊石巖<lb/>
壁豁而洞開是時百千萬衆觀覩忘返論師跨其戸而<lb/>
告衆曰吾久祈請待見慈氏聖靈警祐大願斯遂宜可<lb/>
入此同見佛興聞者怖駭莫敢履戸謂是毒蛇之窟恐<lb/>
喪身命再三告語唯有六人從入論師顧謝時衆從容<lb/>
而入入之既已石壁還合衆皆怨嗟恨前言之過也自<lb/>
此西南行千餘里至珠利耶國<hi>南印度境</hi>
<pb n="KR2k0137_WYG_010-23b"/>
珠利耶國周二千四五百里國大都城周十餘里土野<lb/>
空曠藪澤荒蕪居戸寡少羣盜公行氣序温暑風俗姦<lb/>
兇人性獷烈崇信外道伽藍頽毁粗有僧徒天祠數十<lb/>
所多露形外道也<lb/>
城東南不逺有窣堵波無憂王之所建也如來在昔嘗<lb/>
於此處現大神通説深妙法摧伏外道度諸天人<lb/>
城西不逺有故伽藍提婆菩薩與羅漢論義之處初提<lb/>
婆菩薩聞此伽藍有嗢呾羅<hi>唐言上</hi>阿羅漢得六神通具<lb/>
<pb n="KR2k0137_WYG_010-24a"/>
八解脫遂來逺尋觀其風範既至伽藍投羅漢宿羅漢<lb/>
少欲知足唯置一牀提婆既至無以為席乃聚落葉指<lb/>
令就坐羅漢入定夜分方出提婆於是陳疑請决羅漢<lb/>
隨難為釋提婆尋聲重質第七轉已杜口不酬竊運神<lb/>
通力往覩史多天請問慈氏慈氏為釋因而告曰彼提<lb/>
婆者曠劫修行賢劫之中當紹佛位非尒所知宜深禮<lb/>
敬如彈指頃還復本座乃復抑揚妙義剖析微言提婆<lb/>
謂曰此慈氏菩薩聖智之釋也豈仁者所能詳究哉羅<lb/>
<pb n="KR2k0137_WYG_010-24b"/>
漢曰然誠如來㫖於是避席禮謝深加敬嘆從此南入<lb/>
林野中行千五六百里至達羅毗荼國<hi>南印度境</hi>
達羅毗荼國周六千餘里國大都城號建志補羅周三<lb/>
十餘里土地沃壤稼穡豐盛多花果出寳物氣序温暑<lb/>
風俗勇烈深篤信義髙尚博識而語言文字少異中印<lb/>
度伽藍百餘所僧徒萬餘人並皆遵學上座部法天祠<lb/>
八十餘所多露形外道也如來在世數遊此國説法度<lb/>
人故無憂王於諸聖迹皆建窣堵波建志補羅城者即<lb/>
<pb n="KR2k0137_WYG_010-25a"/>
達磨波羅<hi>唐言䕶法</hi>菩薩本生之城菩薩此國大臣之長子<lb/>
也㓜懐雅量長而𢎞逺年方弱冠王姬下降禮筵之夕<lb/>
憂心慘悽對佛像前殷勤祈請至誠所感神負逺遁去<lb/>
此數百里至山伽藍坐佛堂中有僧開戸見此少年疑<lb/>
其盜也更詰問之菩薩具懐指告因請出家衆咸驚異<lb/>
遂允其志王乃宣命推求遐邇乃知菩薩神負逺塵王<lb/>
之知也増深敬異自染衣已篤學精勤令問風範語在<lb/>
前記<lb/>
<pb n="KR2k0137_WYG_010-25b"/>
城南不逺有大伽藍國中聰叡同類萃止有窣堵波髙<lb/>
百餘尺無憂王所建也如來在昔於此説法摧伏外道<lb/>
廣度人天其側則有過去四佛座及經行遺迹之所自<lb/>
此南行三千餘里至秣羅矩吒國<hi>亦謂枳秣羅國南印度境</hi>
秣羅矩吒國周五千餘里國大都城周四十餘里土田<lb/>
潟鹵地利不滋海渚諸珍多聚此國氣序炎熱人多黧<lb/>
黒志性剛烈邪正兼崇不尚游藝唯善逐利伽藍故基<lb/>
寔多餘址存者既少僧徒亦寡天祠數百外道甚衆多<lb/>
<pb n="KR2k0137_WYG_010-26a"/>
露形之徒也城東不逺有故伽藍庭宇荒蕪基址尚在<lb/>
無憂王弟大帝之所建也其東有窣堵波崇基已䧟覆<lb/>
鉢猶存無憂王之所建立在昔如來於此説法現大神<lb/>
通度無量衆用彰聖迹故此標建嵗久彌神所願或遂<lb/>
國南濵海有秣剌耶山崇崖峻嶺洞谷深澗其中則有<lb/>
白檀香樹旃檀你婆樹樹類白檀不可以别唯於盛夏<lb/>
登髙逺矚其有大蛇縈者於是知之由其木性涼冷故<lb/>
蛇盤也既望見已射箭為記冬蟄之後方乃採伐羯布<lb/>
<pb n="KR2k0137_WYG_010-26b"/>
羅香樹松身異葉花果斯别初採既濕尚未有香木乾<lb/>
之後修理而析其中有香狀若雲母色如冰雪此所謂<lb/>
龍腦香也<lb/>
秣剌耶山東有布呾洛迦山山徑危險巖谷㩻傾山頂<lb/>
有池其水澄鏡𣲖出大河周流繞山二十帀入南海池<lb/>
側有石天宫觀自在菩薩往來遊舎其有願見菩薩者<lb/>
不顧身命厲水登山忘其艱險能達之者蓋亦寡矣而<lb/>
山下居人祈心請見或作自在天形或為塗灰外道慰<lb/>
<pb n="KR2k0137_WYG_010-27a"/>
喻其人果遂其願從此山東北海畔有城是往南海僧<lb/>
伽羅國路聞諸土俗曰從此入海東南可三千餘里至<lb/>
僧伽羅國<hi>唐言執師子非印度之境</hi>
　音釋<lb/>
□<hi>乃可切</hi>狷<hi>俱犬/切</hi>飤<hi>音/寺</hi>帑<hi>音/倘</hi>狖<hi>音/佑</hi>閴<hi>傾覔/切</hi>㩻<hi>去竒切</hi>
　<lb/>
　<lb/>
　<lb/>
<pb n="KR2k0137_WYG_010-27b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　大唐西域記卷十<lb/>
</p>
<p>
</p>
  </div>
<div>
<head>大唐西域記卷十一</head> <lb/>
    <p>
<pb n="KR2k0137_WYG_011-1a"/>
欽定四庫全書<lb/>
　大唐西域記卷十一<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辯機　撰<lb/>
二十三國<lb/>
　　僧伽羅國<hi>雖非印度之國路次附出</hi>恭建那補羅國<lb/>
　　摩訶剌侘國　　　　跋禄羯呫<hi>昌葉反</hi>婆國<lb/>
　　摩臘婆國　　　　　阿吒釐國<lb/>
<pb n="KR2k0137_WYG_011-1b"/>
　　契吒國　　　　　　伐臘毗國<lb/>
　　阿難陀補羅國　　　蘇剌侘國<lb/>
　　瞿折羅國　　　　　鄔闍衍那國<lb/>
　　擲枳陀國　　　　　摩醯濕伐羅補羅國<lb/>
　　信度國　　　　　　茂羅三部盧國<lb/>
　　鉢伐多國　　　　　阿㸃婆翅羅國<lb/>
　　狼掲羅國<lb/>
　　波剌斯國<hi>雖非印度之國路次附出舊曰波斯</hi>
<pb n="KR2k0137_WYG_011-2a"/>
　　臂多勢羅國　　　　阿軬荼國<lb/>
　　伐剌拏國<lb/>
僧伽羅國周七千餘里國大都城周四十餘里土地沃<lb/>
壤氣序温暑稼穡時播花果具繁人戸殷盛家産富饒<lb/>
其形卑黒其性獷烈好學尚徳崇善勸福此國本寳渚<lb/>
也多有珍寳棲止鬼神其後南印度有一國王女聘隣<lb/>
國吉日送歸路逢聘子侍衛之徒棄女逃難女在轝中<lb/>
心甘喪命時獅子王負女而去入深山處幽谷捕鹿採<lb/>
<pb n="KR2k0137_WYG_011-2b"/>
果以時資給既積嵗月遂孕男女形貌同人性種畜也<lb/>
男漸長大力格猛獸年方弱冠人智斯發請其母曰我<lb/>
何謂乎父則野獸母乃是人既非族類如何配偶母乃<lb/>
述昔事以告其子子曰人畜殊途宜速逃逝母曰我先<lb/>
已逃不能自濟其子於後逐獅子父登山踰嶺察其遊<lb/>
止可以逃難伺父去已遂擔負母妹下趍人里母曰宜<lb/>
各慎宻勿説事源人或知聞輕鄙我等於是至父本國<lb/>
國非家族宗祀已滅投寄邑人人謂之曰爾曹何國人<lb/>
<pb n="KR2k0137_WYG_011-3a"/>
也曰我本此國流離異域子母相擕來歸故里人皆哀<lb/>
愍更共資給其獅子王還無所見追戀男女憤恚既發<lb/>
便出山谷往來村邑咆哮震吼暴害人物殘毒生類邑<lb/>
人輒出遂取而殺擊鼓吹貝負弩持矛羣從成旅然後<lb/>
免害其王懼仁化之不洽也乃縱獵者期於擒獲王躬<lb/>
率四兵衆以萬計掩薄林藪彌跨山谷獅子震吼人畜<lb/>
辟易既不擒獲尋復招募其有擒執獅子除國患者當<lb/>
酬重賞式旌茂績其子聞上之令乃謂母曰飢寒已甚<lb/>
<pb n="KR2k0137_WYG_011-3b"/>
宜可應募或有所得以相撫育母具言不可若是彼雖<lb/>
畜也猶謂父焉豈以艱辛而興逆害子曰人畜異類禮<lb/>
義安在既以違阻此心何冀乃袖小刃出應招募是時<lb/>
千衆萬騎雲屯霧合獅子踞在林中人莫敢近子即其<lb/>
前父遂馴伏於是乎親愛忘怒乃剚刃於腹中尚懐慈<lb/>
愛猶無忿毒乃至刳腹含苦而死王曰斯何人哉若此<lb/>
之異也誘之以福利震之以威禍然後具陳始末備述<lb/>
情事王曰逆哉父而尚害况非親乎畜種難馴凶情易<lb/>
<pb n="KR2k0137_WYG_011-4a"/>
動除民之害其功大矣斷父之命其心逆矣重賞以酬<lb/>
其功逺放以誅其逆則國典不虧王言不貳於是裝二<lb/>
大船多儲糧糗母留在國周給賞功子女各從一舟隨<lb/>
波飄蕩其男船泛海至此寳渚見豐珍玉便於中止其<lb/>
後商人採寳復至渚中乃殺其商主留其子女如是繁<lb/>
息子孫衆多遂立君臣以位上下建都築邑據有疆域<lb/>
以其先祖擒執獅子因舉元功而為國號其女船者泛<lb/>
至波剌斯西神鬼所魅産育羣女故今西大女國是也<lb/>
<pb n="KR2k0137_WYG_011-4b"/>
故獅子國人形貌卑黒方頤大顙情性獷烈安忍鴆毒<lb/>
斯亦猛獸遺種故其人多勇健斯一說也<lb/>
佛法所記則曰昔此寳洲大鐵城中五百羅刹女之所<lb/>
居也城樓之上𥪡二髙幢表吉凶之相有吉事言幢動<lb/>
有凶事凶幢動恒伺商人至寳洲者便變為美女持香<lb/>
花奏音樂出迎慰問誘入鐵城樂讌歡㑹已而置鐵牢<lb/>
中漸取食之時贍部洲有大商主僧伽者其子字僧伽<lb/>
羅父既年老代知家務與五百商人入海採寳風波飄<lb/>
<pb n="KR2k0137_WYG_011-5a"/>
蕩遇至寳洲時羅刹女望吉幢動便賫香花鼔奏音樂<lb/>
相攜迎候誘入鐵城商主於是對羅刹女王歡娛樂㑹<lb/>
自餘商侣各相配合彌歴嵗時皆生一子諸羅刹女情<lb/>
䟽故人欲幽之鐵牢更伺商侣時僧伽羅夜感惡夢知<lb/>
非吉祥竊求歸路遇至鐵牢乃聞悲號之聲遂昇髙樹<lb/>
問曰誰相拘縶而此怨傷曰爾不知耶城中諸女並是<lb/>
羅刹昔誘我曹入城娛樂君既將至幽牢我曹漸充所<lb/>
食今已大半君等不久亦遭此禍僧伽羅曰當圖何計<lb/>
<pb n="KR2k0137_WYG_011-5b"/>
可免危難對曰我聞海濵有一天馬至誠祈請必相濟<lb/>
渡僧伽羅聞已竊告商侣共望海濵專精求救是時天<lb/>
馬來告人曰尒輩各執我毛鬛不迴顧者我濟汝曹越<lb/>
海免難至贍部州吉達鄉國諸商人奉指告專一無貳<lb/>
執其毛鬛天馬乃騰驤雲路越濟海岸諸羅刹女忽覺<lb/>
夫逃逓相告語異其所去各攜稚子凌虚往來知諸商<lb/>
人將出海濵遂相召命飛行逺訪曾未踰時遇諸商侣<lb/>
悲喜俱至涕淚交流各掩泣而言曰我惟感遇幸㑹良<lb/>
<pb n="KR2k0137_WYG_011-6a"/>
人室家有慶恩愛已久而今逺棄妻子孤遺悠悠此心<lb/>
誰其能忍幸願留顧相與還城商人之心未肯迴慮諸<lb/>
羅刹女策説無功遂縱妖媚備行矯惑商侣愛戀情難<lb/>
堪忍心疑去留身皆退墮羅刹諸女更相拜賀與彼商<lb/>
人攜持而去僧伽羅者智慧深固心無滯累得越大海<lb/>
免斯危難時羅刹女王空還鐵城諸女謂曰汝無智畧<lb/>
為夫所棄既寡藝能宜勿居此時羅刹女王持所生子<lb/>
飛至僧伽羅前縱極媚惑誘請令還僧伽羅口誦神呪<lb/>
<pb n="KR2k0137_WYG_011-6b"/>
手揮利劒叱而告曰汝是羅刹我乃是人人鬼異路非<lb/>
其匹合苦苦相逼當斷汝命羅刹女知誘惑之不遂也<lb/>
凌虚而去至僧伽羅家謂其父僧伽曰我是某國王女<lb/>
僧伽羅娶我為妻生一子矣賫持寳貨來還鄉國泛海<lb/>
遭風舟檝漂没唯我子母及僧伽羅僅而獲濟山川道<lb/>
阻凍餒艱辛一言忤意遂見棄遺詈言不遜罵為羅刹<lb/>
歸則家國遼逺止則孤遺羈旅進退無依敢陳情事僧<lb/>
伽曰誠如所言宜時即入室居未久僧伽羅至父謂之<lb/>
<pb n="KR2k0137_WYG_011-7a"/>
曰何重財寳而輕妻子僧伽羅曰此羅刹女也則以先<lb/>
事具白父母而親宗戚屬咸事驅逐時羅刹女遂以訴<lb/>
王王欲罪僧伽羅僧伽羅曰羅刹之女情多妖惑王以<lb/>
為不誠也而情悦其淑美謂僧伽羅曰必棄此女今留<lb/>
後宫僧伽羅曰恐為災禍斯既羅刹食唯血肉王不聼<lb/>
僧伽羅之言遂納為妻其後夜分飛還寳渚召餘五百<lb/>
羅刹鬼女共至王宫以毒呪術殘害宫中凡諸人畜食<lb/>
肉飲血持其餘屍還歸寳渚旦日羣臣朝集王門閉而<lb/>
<pb n="KR2k0137_WYG_011-7b"/>
不開候聽久之不聞人語於是排其戸闢其門相從趍<lb/>
進遂至宫庭閴其無人唯有骸骨羣官僚佐相顧失圖<lb/>
悲號慟哭莫測禍源僧伽羅具告始末臣庶信然禍自<lb/>
招矣於是國輔老臣羣官宿將歴問明徳推據崇髙咸<lb/>
仰僧伽羅之福智也乃相議曰夫君人者豈茍且哉先<lb/>
資福智次體明哲非福智無以享寳位非明哲何以理<lb/>
機務僧伽羅者斯其人矣夢察禍機感應天馬忠以諫<lb/>
主智足謀身厯運在兹惟新成詠衆庶樂推尊立之為<lb/>
<pb n="KR2k0137_WYG_011-8a"/>
王僧伽羅辭不獲免允執其中恭揖羣官遂即王位於<lb/>
是㳂革前弊表式賢良乃下令曰吾先商侣在羅刹國<lb/>
死生莫測善惡不分今將救難宜整兵甲拯危恤患國<lb/>
之福也收珍藏寳國之利也於是治兵浮海而往時鐵<lb/>
城上凶幢遂動諸羅刹女覩而惶怖便縱妖媚出迎誘<lb/>
誑王素知其詐令諸兵士口誦神呪身奮武威諸羅刹<lb/>
女蹎墜退敗或逃隱海島或沉溺洪流於是毁鐵城破<lb/>
鐵牢救得商人多獲珍寳招募黎庶遷居寳洲建都築<lb/>
<pb n="KR2k0137_WYG_011-8b"/>
邑遂有國焉因以王名而為國號僧伽羅者則釋迦如<lb/>
來本生之事也<lb/>
僧伽羅國先時唯宗淫祀佛去世後第一百年無憂王<lb/>
弟摩醯因陀羅捨離欲愛志求聖果得六神通具八解<lb/>
脫足歩虚空來遊此國𢎞宣正法流布遺教自兹已降<lb/>
風俗淳信伽藍百所僧徒二萬餘人遵行大乗上座部<lb/>
法佛教至後二百餘年名擅專門分成二部一曰摩訶<lb/>
毗訶羅住部斥大乗習小教二曰阿跋耶祗釐住部學<lb/>
<pb n="KR2k0137_WYG_011-9a"/>
兼二乗𢎞演三藏僧徒乃戒行貞潔定慧凝明儀範可<lb/>
師濟濟如也<lb/>
王宫側有佛牙精舍髙數百尺瑩以殊珍飾之竒寳精<lb/>
舍上建表柱置鉢曇摩羅伽大寳寳光赫奕聮暉照曜<lb/>
晝夜逺望爛若明星王以佛牙日三灌洗香水香末或<lb/>
濯或焚務極珍竒式修供養<lb/>
僧伽羅國古之獅子國又曰無憂國即南印度其地多<lb/>
竒寳又名曰寳渚昔釋迦牟尼佛化身名僧伽羅諸徳<lb/>
<pb n="KR2k0137_WYG_011-9b"/>
兼備國人推尊為王故國亦以僧伽羅為號也以大神<lb/>
通力破大鐵城滅羅刹女拯恤危難於是建都築邑化<lb/>
導是方宣流正教示寂留牙在于兹土金剛堅固歴劫<lb/>
不壊寳光遥燭如星燦空如月炫宵如太陽麗晝凡有<lb/>
禱禳應答如響國有凶荒灾異精意懇祈靈祥隨至今<lb/>
之錫蘭山即古之僧伽羅國也王宫側有佛牙精舍飾<lb/>
以衆寳輝光赫奕累世相承敬禮不衰今國王阿烈苦<lb/>
柰兒鎻里人也崇祀外道不敬佛法暴虐兇悖靡恤國<lb/>
<pb n="KR2k0137_WYG_011-10a"/>
人䙝慢佛牙大明永樂三年皇帝遣中使太監鄭和奉<lb/>
香花往詣彼國供養鄭和勸國王阿烈苦柰兒敬崇佛<lb/>
教逺離外道王怒即欲加害鄭和知其謀遂去後復遣<lb/>
鄭和往賜諸畨并賜錫蘭山國王王益慢不恭欲圖害<lb/>
使者用兵五萬人刋木塞道分兵以劫海舟㑹其下預<lb/>
泄其機鄭和等覺亟回舟路已阨絶潛遣人出舟師拒<lb/>
之和以兵三千夜由間道攻入王城守之其劫海舟畨<lb/>
兵乃與其國内畨兵四面來攻合圍數重攻戰六日和<lb/>
<pb n="KR2k0137_WYG_011-10b"/>
等執其王凌晨開門伐木取道且戰且行凡二十餘里<lb/>
抵暮始達舟當就禮請佛牙至舟靈異非常光彩照耀<lb/>
如前所云訇霆震驚逺見隱避歴涉巨海凡數十萬里<lb/>
風濤不驚如履平地獰龍惡魚紛出乎前恬不為害舟<lb/>
中之人皆安穩快樂永樂九年七月初九日至京師皇<lb/>
帝命於皇城内莊嚴旃檀金剛寳座貯之式修供養利<lb/>
益有情祈福民庶作無量功徳<lb/>
佛牙精舍側有小精舍亦以衆寳而為瑩飾中有金佛<lb/>
<pb n="KR2k0137_WYG_011-11a"/>
像此國先王等身而鑄肉髻則貴寳飾焉其後有盜伺<lb/>
欲竊取而重門周檻衛守清切盜乃鑿通孔道入精舍<lb/>
而穴之遂欲取寳像漸髙逺其盜既不果求退而歎曰<lb/>
如來在昔修菩薩行起廣大心發𢎞誓願上自身命下<lb/>
至國城悲愍四生周給一切今者如何遺像悋寳靜言<lb/>
於此不明昔行像乃俯首而授寳焉是盜得已尋持貨<lb/>
賣人或見者咸謂之曰此寳乃先王金佛像頂髻寳也<lb/>
尒從何獲來此鬻賣遂擒以白王王問所從得盜曰佛<lb/>
<pb n="KR2k0137_WYG_011-11b"/>
自與我我非盜也王以為不誠命使觀驗像猶俯首王<lb/>
覩聖靈信心淳固不罪其人重贖其寳莊嚴像髻重置<lb/>
頂焉像因俯首以至於今<lb/>
王宫側建大厨日營萬八千僧食食時既至僧徒持鉢<lb/>
受饌既得食已各還其居自佛教流被建斯供養子孫<lb/>
承統繼業至今十數年來國中政亂未有定主乃廢斯<lb/>
業<lb/>
國濵海隅地産珍寳王親祠祭神呈竒貨都人士子往<lb/>
<pb n="KR2k0137_WYG_011-12a"/>
來求採稱其福報所獲不同隨得珠璣賦税有科<lb/>
國東南隅有䮚<hi>勒鄧反</hi>迦山巖谷幽峻神鬼遊舍在昔如<lb/>
來於此説䮚迦經<hi>舊曰楞伽經訛也</hi>
國南浮海數千里至那羅稽羅洲洲人卑小長餘三尺<lb/>
人身鳥喙既無穀稼唯食椰子那羅稽羅洲西浮海數<lb/>
千里孤島東崖有石佛像髙百餘尺東面坐以月愛珠<lb/>
為肉髻月將迴照水即懸流滂霈崖嶺臨注谿壑時有<lb/>
商侣遭風飄浪隨波泛溢遂至孤島海鹹不可以飲渇<lb/>
<pb n="KR2k0137_WYG_011-12b"/>
乏者久之是時月十五日也像頂流水衆皆獲濟以為<lb/>
至誠所感靈聖拯之於即留停遂經數日每月隱髙巖<lb/>
其水不流時商主曰未必為濟我曹而流水也嘗聞月<lb/>
愛珠月光照即水流注耳將非佛像頂上有此寳耶遂<lb/>
登崖而視之乃以月愛珠為像肉髻當見其人説其始<lb/>
末國西浮海數千里至大寳洲無人居止唯神棲宅靜<lb/>
夜遥望光燭山川商人往之者多矣咸無所得自達羅<lb/>
毗荼國北入林野中歴孤城過小邑凶人結黨作害羈<lb/>
<pb n="KR2k0137_WYG_011-13a"/>
旅行二千餘里至恭建那補羅國<hi>南印度境</hi>
恭建那補羅國周五千餘里國大都城周三十餘里土<lb/>
地膏腴稼穡滋盛氣序温暑風俗躁烈形貌黧黒情性<lb/>
獷暴好學業尚徳藝伽藍百餘所僧徒萬餘人大小二<lb/>
乗兼功綜習天祠數百異道雜居<lb/>
<hi>闕</hi>宫城側有大伽藍僧徒三百餘人實唯俊彦也伽藍<lb/>
大精舎髙百餘尺中有一切義成太子寳冠髙減二尺<lb/>
餙以寳珍盛以寳函每至齋日出置髙座香花供養時<lb/>
<pb n="KR2k0137_WYG_011-13b"/>
放光明<lb/>
城側大伽藍中有精舎髙五十餘尺中有刻檀慈氏菩<lb/>
薩像髙十餘尺或至齋日神光照燭是聞二百億羅漢<lb/>
之所造也<lb/>
城北不逺有多羅樹林周三十餘里其葉長廣其色光<lb/>
潤諸國書寫莫不採用林中有窣堵波是過去四佛座<lb/>
及經行遺迹之所其側則有聞二百億羅漢遺身舍利<lb/>
窣堵波也<lb/>
<pb n="KR2k0137_WYG_011-14a"/>
城東不逺有窣堵波基已傾陷餘髙三丈聞諸先志曰<lb/>
此中有如來舍利或至齋日時燭靈光在昔如來於此<lb/>
説法現神通力度諸羣生城西南不逺有窣堵波髙百<lb/>
餘尺無憂王之所建也是聞二百億羅漢於此現大神<lb/>
通化度衆生傍有伽藍唯餘基址是彼羅漢之所建也<lb/>
從此西北入大林野猛獸暴害羣盜凶殘行二千四五<lb/>
百里至摩訶剌侘國<hi>南印度境</hi>
摩訶刺侘國周六千餘里國大都城西臨大河周三十<lb/>
<pb n="KR2k0137_WYG_011-14b"/>
餘里土地沃壤稼穡殷盛氣序温暑風俗淳質其形偉<lb/>
大其性傲逸有恩必報有怨必復人或凌辱殉命以讎<lb/>
窘急投分忘身以濟將復怨也必先告之各被堅甲然<lb/>
後爭鋒臨陣逐北不殺已降兵將失利無所刑罰賜之<lb/>
女服感激自死國養勇士有數百人每將决戰飲酒酣<lb/>
醉一人推鋒萬夫挫鋭遇人肆害國刑不加每出遊行<lb/>
擊鼓前導復飲暴象凡數百頭將欲陣戰亦先飲酒羣<lb/>
馳蹈踐前無堅敵其王恃此人象輕陵鄰國王刹帝利<lb/>
<pb n="KR2k0137_WYG_011-15a"/>
種也名補羅稽舍謀猷𢎞逺仁慈廣被臣下事之盡其<lb/>
忠矣今戒<hi>日</hi>大王東征西伐逺賔邇肅唯此國人獨不<lb/>
臣伏屢率五印度甲兵及募召諸國烈將躬往討伐猶<lb/>
未克勝其兵也如此其俗也如彼人知好學邪正兼崇<lb/>
伽藍百餘所僧徒五千餘人大小二乗兼功綜習天祠<lb/>
百數異道甚多大城内外五窣堵波並過去四佛坐及<lb/>
經行遺迹之所無憂王建也自餘石甎諸窣堵波其數<lb/>
甚多難用備舉<lb/>
<pb n="KR2k0137_WYG_011-15b"/>
城南不逺有故伽藍中有觀自在菩薩石像靈鑒潛被<lb/>
願求多果<lb/>
國東境有大山疊嶺連嶂重巒絶巘爰有伽藍基于幽<lb/>
谷髙堂䆳宇䟽崖枕峯重閣層臺背巖面壑阿折羅<hi>唐言</hi>
<hi>所行</hi>阿羅漢所建羅漢西印度人也其母既終觀生何趣<lb/>
見於此國受女人身羅漢遂來至此將欲導化隨機攝<lb/>
受入里乞食至母生家女子持食來施乳便流汁親屬<lb/>
既見以為不祥羅漢說本因縁女子便證聖果羅漢感<lb/>
<pb n="KR2k0137_WYG_011-16a"/>
生育之恩懐業縁之致將酬厚徳建此伽藍伽藍大精<lb/>
舍髙百餘尺中有石佛像髙七十餘尺上有石蓋七重<lb/>
虚懸無綴蓋間相去各三尺餘聞諸先志曰斯乃羅漢<lb/>
願力之所持也或曰神通之力或曰藥術之功考厥實<lb/>
録未詳其致精舍四周雕鏤石壁作如來在昔修菩薩<lb/>
行諸因地事證聖果之禎祥入寂滅之靈應巨細無遺<lb/>
備盡鐫鏤伽藍門外南北左右各一石象聞之土俗曰<lb/>
此象時大聲吼地為震動昔陳那菩薩多止此伽藍自<lb/>
<pb n="KR2k0137_WYG_011-16b"/>
此西行千餘里渡耐秣陀河至跋禄羯呫<hi>昌葉反</hi>婆國<hi>南印</hi>
<hi>度境</hi>
跋禄羯呫婆國周二千四五百里國大都城周二十餘<lb/>
里土地鹹鹵草木稀踈煑海為鹽利海為業氣序暑熱<lb/>
迴風飈起土俗澆薄人性詭詐不知學藝邪正兼信伽<lb/>
藍十餘所僧徒三百餘人習學大乗上座部法天祠十<lb/>
餘所異道雜居從此西北行二千餘里至摩臘婆國<hi>即南</hi>
<hi>羅之國南印度境</hi>
<pb n="KR2k0137_WYG_011-17a"/>
摩臘婆國周六千餘里國大都城周三十餘里據莫訶<lb/>
河東南土地膏腴稼穡殷盛草木榮茂花果繁實特宜<lb/>
宿麥多食餅麨人性善順大抵聰敏言辭雅亮學藝優<lb/>
深五印度境兩國重學西南摩臘婆國東北摩掲陀國<lb/>
貴徳尚仁明敏强學而此國也邪正雜信伽藍數百所<lb/>
僧徒二萬餘人習學小乗正量部法天祠數百異道實<lb/>
衆多是塗灰之侣也國志曰六十年前王號尸羅阿迭<lb/>
多<hi>唐言戒日</hi>機慧髙明才學贍敏愛育四生敬崇三寳始自<lb/>
<pb n="KR2k0137_WYG_011-17b"/>
誕靈洎乎没齒貌無瞋色手不害生象馬飲水漉而後<lb/>
飲恐傷水性也其仁慈如此在位五十餘年野獸狎人<lb/>
舉國黎庶咸不殺害居宫之側建立精舍窮諸工巧備<lb/>
盡莊嚴中作七佛世尊之像每嵗恒設無遮大㑹招集<lb/>
四方僧徒修施四事供養或以三衣道具或以七寳珍<lb/>
竒奕世相承美業無替<lb/>
大城西北二十餘里至婆羅門邑傍有陷坑秋夏淫滯<lb/>
弥淹旬日雖納衆流而無積水其傍又建小窣堵波聞<lb/>
<pb n="KR2k0137_WYG_011-18a"/>
諸先志曰昔者大慢婆羅門生身陷入地獄之處昔此<lb/>
邑中有婆羅門生知博物學冠時彦内外典籍究極幽<lb/>
微厯數𤣥文若視諸掌風範清髙令聞遐被王甚珍敬<lb/>
國人宗重門人千數味道欽風每自言曰吾為世出述<lb/>
聖導凡先賢後哲無與我比彼大自在天婆藪天那羅<lb/>
延天佛世尊者人皆風靡祖述其道莫不圖形競修祇<lb/>
敬我今徳踰於彼名擅於時不有所異其何以顯遂用<lb/>
赤旃檀刻作大自在天婆藪天那羅延天佛世尊等像<lb/>
<pb n="KR2k0137_WYG_011-18b"/>
為座四足凡有所至負以自隨其慢傲也如此時西印<lb/>
度有苾芻跋陀羅樓支<hi>唐言賢愛</hi>妙極因明深窮異論道風<lb/>
淳粹戒香郁烈少欲知足無求於物聞而歎曰惜哉時<lb/>
無人矣令彼愚夫敢行凶徳於是荷錫逺遊來至此國<lb/>
以其宿心具白於王王見弊服心未之敬然髙其志强<lb/>
為之禮遂設論座告婆羅門婆羅門聞而笑曰彼何人<lb/>
斯敢懐此志命其徒屬來就論場數百千衆前後侍聽<lb/>
賢愛服弊故衣敷草而坐彼婆羅門踞所持座非斥正<lb/>
<pb n="KR2k0137_WYG_011-19a"/>
法敷述邪宗苾芻清辯若流循環往復婆羅門久而謝<lb/>
屈王乃謂曰久濫虚名罔上惑衆先典有記論負當戮<lb/>
欲燒爐鐵令其坐上婆羅門窘迫乃歸命求救賢愛愍<lb/>
之乃請王曰大王仁化逺洽頌聲載途當布慈育勿行<lb/>
殘酷恕其不逮唯所去就王令乗驢遍告城邑婆羅門<lb/>
恥其戮辱發憤歐血苾芻聞已往慰之曰尒學苞内外<lb/>
聲聞遐邇榮辱之事進退當明夫名者何實乎婆羅門<lb/>
憤恚深詈苾芻謗毁大乗輕懱先聖言聲未靜地便坼<lb/>
<pb n="KR2k0137_WYG_011-19b"/>
裂生身墜陷遺迹斯在自此西南入海交西北行二千<lb/>
四五百里至阿吒釐國<hi>南印度境</hi>
阿吒釐國周六千餘里國大都城周二十餘里居人殷<lb/>
盛珍寳盈積稼穡雖備興販為業土地沙鹵花果稀少<lb/>
出胡椒樹樹葉若蜀椒也出薰陸香樹樹葉若棠梨也<lb/>
氣序熱多風埃人性澆薄貴財賤徳文字語言儀形法<lb/>
則大同摩臘婆國多不信福縱有信者宗事天神祠館<lb/>
千餘所異道雜居從摩臘婆國西北行三百里至契吒<lb/>
<pb n="KR2k0137_WYG_011-20a"/>
國<hi>南印度境</hi>
契吒國周三千餘里國大都城周二十餘里人戸殷盛<lb/>
家室富饒無大君長役屬摩臘婆國風土物産遂同其<lb/>
俗伽藍十餘所僧徒千餘人大小二乗兼功習學天祠<lb/>
數十外道衆多從此北行千餘里至伐臘毗國<hi>即北羅羅國南</hi>
<hi>印度境</hi>
伐臘毗國周六千餘里國大都城周三十餘里土地所<lb/>
産氣序所宜風俗人性同摩臘婆國居人殷盛家室富<lb/>
<pb n="KR2k0137_WYG_011-20b"/>
饒積財百億者乃有百餘室矣逺方竒貨多聚其國伽<lb/>
藍百餘所僧徒六千餘人多學小乗正量部法天祠數<lb/>
百異道實多如來在世屢遊此國故無憂王於佛所止<lb/>
皆樹旌表建窣堵波過去三佛坐及經行説法之處遺<lb/>
迹相間今王刹帝利種也即皆摩臘婆國尸羅阿迭多<lb/>
王之姪今羯若鞠闍國尸羅阿迭多王之子壻號杜魯<lb/>
婆跋吒<hi>唐言常叡</hi>情性躁急智謀淺近然而淳信三寳嵗設<lb/>
大㑹七日以殊珍上味供養僧衆三衣醫藥之價七寳<lb/>
<pb n="KR2k0137_WYG_011-21a"/>
竒貴之珍既以摠施倍價酬贖貴徳尚賢尊道重學逺<lb/>
方髙僧特加禮敬去城不逺有大伽藍阿折羅阿羅漢<lb/>
之所建立徳慧堅慧菩薩之所遊止於中制論並盛流<lb/>
布自此西北行七百餘里至阿難陀補羅國<hi>西印度境</hi>
阿難陀補羅國周二千餘里國大都城周二十餘里人<lb/>
戶殷盛家室富饒無大君長役屬摩臘婆國土宜氣序<lb/>
文字法則遂亦同焉伽藍十餘所僧徒減千人習學小<lb/>
乗正量部法天祠數十異道雜居從伐臘毗國西行五<lb/>
<pb n="KR2k0137_WYG_011-21b"/>
百餘里至蘇剌侘國<hi>西印度境</hi>
蘇剌侘國周四千餘里國大都城周三十餘里西據莫<lb/>
醯河居人殷盛家産富饒役屬伐臘毗國地土鹹鹵花<lb/>
果稀少寒暑雖均風飄不靜土俗澆薄人性輕躁不好<lb/>
學藝邪正兼信伽藍五十餘所僧徒三千餘人多學大<lb/>
乗上座部法天祠百餘所異道雜居國當西海之路人<lb/>
皆資海之利興販為業貿遷有無去城不逺有郁鄯多<lb/>
山山頂有伽藍房宇廊廡多䟽崖嶺林樹鬱茂泉流交<lb/>
<pb n="KR2k0137_WYG_011-22a"/>
境聖賢之所遊止靈仙之所集往從伐臘毗國北行千<lb/>
八百餘里至瞿折羅國<hi>西印度境</hi>
瞿折羅國周五千餘里國大都城號毗羅摩羅周三十<lb/>
餘里土宜風俗同蘇刺侘國居人殷盛家産富饒多事<lb/>
外道少信佛法伽藍一所僧百餘人習學小乗法教說<lb/>
一切有部天祠數十異道雜居王刹帝利種也年在弱<lb/>
冠智勇髙逺深信佛法髙尚異能從此東南行二千八<lb/>
百餘里至鄔闍衍那國<hi>南印度境</hi>
<pb n="KR2k0137_WYG_011-22b"/>
鄔闍衍那國周六千餘里國大都城周三十餘里土宜<lb/>
風俗同蘇剌侘國居人殷盛家室富饒伽藍數十所多<lb/>
以圯壊存者三五僧徒三百餘人大小二乗兼功習學<lb/>
天祠數十異道雜居王婆羅門種也博覽邪書不信正<lb/>
法去城不逺有窣堵波無憂王作地獄之處從此東北<lb/>
行千餘里至擲枳陀國<hi>南印度境</hi>
擲枳陀國周四千餘里國大都城周十五六里土稱沃<lb/>
壤稼穡滋植宜菽麥多花果氣序調暢人性善順多信<lb/>
<pb n="KR2k0137_WYG_011-23a"/>
外道少敬佛法伽藍數十少有僧徒天祠十餘所外道<lb/>
千餘人王婆羅門種也篤信三寳尊重有徳諸方博達<lb/>
之士多集此國從此北行九百餘里至摩醯濕伐羅補<lb/>
羅國<hi>中印度境</hi>
摩醯濕伐羅補羅國周三千餘里國大都城周三十餘<lb/>
里土宜風俗同鄔闍衍那國宗敬外道不信佛法天祠<lb/>
數十多是塗灰之侣王婆羅門種也不甚敬信佛法從<lb/>
此還至瞿折羅國復北行荒野險磧經千九百餘里渡<lb/>
<pb n="KR2k0137_WYG_011-23b"/>
信度大河至信度國<hi>西印度境</hi>
信度國周七千餘里國大都城號毗苫婆補羅周三十<lb/>
餘里宜穀稼豐粟麥出金銀鍮石宜牛羊驝駝騾畜之<lb/>
屬驝駞卑小唯有一峯多出赤鹽色如赤石白鹽黒鹽<lb/>
及白石鹽等異域逺方以之為藥人性剛烈而質直數<lb/>
鬭諍多誹讟學不好博深信佛法伽藍數百所僧徒萬<lb/>
餘人並學小乗正量部法大抵懈怠性行弊穢其有精<lb/>
勤賢善之徒獨處閒寂逺跡山林夙夜匪懈多證聖果<lb/>
<pb n="KR2k0137_WYG_011-24a"/>
天祠三十餘所異道雜居王戍陀羅種也性淳質敬佛<lb/>
法如來在昔頗遊此國故無憂王於聖迹處建窣堵波<lb/>
數十所烏波毱多大阿羅漢屢遊此國演法開導所止<lb/>
之處皆旌遺迹或建僧伽藍或樹窣堵波往往間起可<lb/>
畧而言<lb/>
信度河側千餘里陂澤間有數百千戸於此宅居其性<lb/>
剛烈唯殺是務牧牛自活無所係命若男若女無貴無<lb/>
賤剃鬚髮服袈裟像類苾芻而行俗事專執小見非斥<lb/>
<pb n="KR2k0137_WYG_011-24b"/>
大乗聞諸先志曰昔此地民庶安忍但肆凶殘時有羅<lb/>
漢愍其顛墜為化彼故乗虚而來現大神通示希有事<lb/>
令衆信受漸導言教諸人敬恱願奉指誨羅漢知衆心<lb/>
順為授三歸息其凶暴悉斷殺生剃髮染衣恭行法教<lb/>
年代浸逺世易時移守善既虧餘風不殄雖服法衣嘗<lb/>
無戒善子孫奕世習以成俗從此東行九百餘里渡信<lb/>
度河東岸至茂羅三部盧國<hi>西印度境</hi>
茂羅三部盧國周四千餘里國大都城周三十餘里居<lb/>
<pb n="KR2k0137_WYG_011-25a"/>
人殷盛家室富饒役屬磔迦國土田良沃氣序調順風<lb/>
俗質直好學尚徳多事天神少信佛法伽藍十餘所多<lb/>
已圯壊少有僧徒學無專習天祠八所異道雜居有日<lb/>
天祠莊嚴甚麗其日天像鑄以黄金飾以竒寳靈鑒幽<lb/>
通神功潛被女樂逓奏明炬繼日香花供養初無廢絶<lb/>
五印度國諸王豪族莫不於此捨施珍寳建立福舍以<lb/>
飲食醫藥給濟貧病諸國之人來此求願常有千數天<lb/>
祠四周池沼花林甚可遊賞從此東北行七百餘里至<lb/>
<pb n="KR2k0137_WYG_011-25b"/>
鉢伐多國<hi>北印度境</hi>
鉢伐多國周五千餘里國大都城周二十餘里居人殷<lb/>
盛役屬磔迦國多旱稻宜菽麥氣序調適風俗質直人<lb/>
性躁急言含鄙辭學藝深博邪正雜信伽藍十餘所僧<lb/>
徒千餘人大小二乗兼功習學四窣堵波無憂王之所<lb/>
建也天祠二十異道雜居城側有大伽藍僧徒百餘人<lb/>
並學大乗教即是昔慎那弗呾羅<hi>唐言最勝子</hi>論師於此製<lb/>
瑜伽師地釋論亦是賢愛論師徳光論師本出家處此<lb/>
<pb n="KR2k0137_WYG_011-26a"/>
大伽藍為天火所燒摧殘荒圯從信度國西南行千五<lb/>
六百里至阿㸃婆翅羅國<hi>西印度境</hi>
阿㸃婆翅羅國周五千餘里國大都城號朅䶩濕伐羅<lb/>
周三十餘里僻在西境臨信度河隣大海濵屋宇莊嚴<lb/>
多有珍寳近無君長綂屬信度國地下濕土斥鹵穢草<lb/>
荒茂疇壟少墾穀稼雖備菽麥特豐氣序微寒風飈勁<lb/>
烈宜牛羊驝駝騾畜之類人性暴急不好習學語言微<lb/>
異中印度其俗淳質敬崇三寳伽藍八十餘所僧徒五<lb/>
<pb n="KR2k0137_WYG_011-26b"/>
千餘人多學小乗正量部法天祠十所多是塗灰外道<lb/>
之所居止城中有大自在天祠祠宇彫飾天像靈鑒塗<lb/>
灰外道遊舍其中在昔如來頗遊此國説法度人導凡<lb/>
利俗故無憂王於聖迹處建六窣堵波焉從此西行減<lb/>
二千里至狼掲羅國<hi>西印度境</hi>
狼掲羅國東西南北各數千里國大都城周三十餘里<lb/>
號窣㝹黎濕伐羅土地沃潤稼穡滋盛氣序風俗同阿<lb/>
㸃婆翅羅國居人殷盛多諸珍寳臨大海濵入西女國<lb/>
<pb n="KR2k0137_WYG_011-27a"/>
之路也無大君長據川自立不相承命役屬波剌斯國<lb/>
文字大同印度語言少異邪正兼信伽藍百餘所僧徒<lb/>
六千餘人大小二乗兼功習學天祠數百所塗灰外道<lb/>
其徒極衆城中有大自在天祠莊嚴壯麗塗灰外道之<lb/>
所宗事自此西北至波刺斯國<hi>雖非印度之國路次附見舊曰波斯畧也</hi>
波剌斯國周數萬里國大都城號蘇剌薩儻那周四十<lb/>
餘里川土既多氣序亦異大抵温也引水爲田人戶富<lb/>
饒出金銀鍮石頗胝水精竒珍異寳工織大錦細褐氈<lb/>
<pb n="KR2k0137_WYG_011-27b"/>
毹之類多善馬驝駞貨用大銀錢人性躁暴俗無禮義<lb/>
文字語言異於諸國無學藝多工伎凡諸造作隣境所<lb/>
重婚姻離亂死多棄屍其形偉大齊髮露頂衣皮褐服<lb/>
錦㲲戸課賦税人四銀錢天祠甚多提那跋外道之徒<lb/>
為所宗也伽藍二三僧徒數百並學小乗教説一切有<lb/>
部法釋迦佛鉢在此王宫國東境有鶴秣城内城不廣<lb/>
外郭周六十餘里居人衆家産富西北接拂懔國境壤<lb/>
風俗同波剌斯形貌語言稍有乖異多珍寳亦富饒也<lb/>
<pb n="KR2k0137_WYG_011-28a"/>
拂懔國西南海島有西女國皆是女人畧無男子多諸<lb/>
珍寳貨附拂懔國故拂懔王嵗遣丈夫配焉其俗産男<lb/>
皆不舉也自阿㸃婆翅羅國北行七百餘里至臂多勢<lb/>
羅國<hi>西印度境</hi>
臂多勢羅國周三千餘里國大都城周二十餘里居人<lb/>
殷盛無大君長役屬信度國土地沙鹵寒風凄勁多菽<lb/>
麥少花果而風俗獷暴語異中印度不好藝學然知淳<lb/>
信伽藍五十餘所僧徒三千餘人並學小乗正量部法<lb/>
<pb n="KR2k0137_WYG_011-28b"/>
天祠二十餘所並塗灰外道也城北十五六里大林中<lb/>
有窣堵波髙數百尺無憂王所建也中有舍利時放光<lb/>
明是如來昔作仙人為國王所害之處此東不逺有故<lb/>
伽藍是昔大迦多延那大阿羅漢之所建立其傍則有<lb/>
過去四佛座及經行遺迹之處建窣堵波以為旌表從<lb/>
此東北行三百餘里至阿軬荼國<hi>西印度境</hi>
阿軬荼國周二千四五百里國大都城周二十餘里無<lb/>
大君長役屬信度國土宜稼穡菽麥特豐花果少草木<lb/>
<pb n="KR2k0137_WYG_011-29a"/>
踈氣序風寒人性獷烈言辭朴質不尚學業然於三寳<lb/>
守心淳信伽藍二十餘所僧徒二千餘人多學小乗正<lb/>
量部法天祠五所並塗灰外道也城東北不逺大竹林<lb/>
中伽藍餘址是如來昔於此處聽諸苾芻著亟縛屣<hi>唐言</hi>
<hi>靴</hi>傍有窣堵波無憂王所建也基雖傾陷尚髙百餘尺<lb/>
其傍精舍有青石立佛像每至齋日或放神光次南八<lb/>
百餘歩林中有窣堵波無憂王之所建也如來昔日止<lb/>
此夜寒乃以三衣重覆至明旦開諸苾芻著複納衣此<lb/>
<pb n="KR2k0137_WYG_011-29b"/>
林之中有佛經行之處又有諸窣堵波鱗次相望並過<lb/>
去四佛座處也其窣堵波中有如來髮爪每至齋日多<lb/>
放光明從此東北行九百餘里至伐剌拏國<hi>西印度境</hi>
伐剌拏國周四千餘里國大都城周二十餘里居人殷<lb/>
盛役屬迦畢試國地多山林稼穡時播氣序微寒風俗<lb/>
獷烈性忍暴志鄙弊語言少同中印度邪正兼崇不好<lb/>
學藝伽藍數十荒圯已多僧徒三百餘人並學大乗法<lb/>
教天祠五所多塗灰外道也城南不逺有故伽藍如來<lb/>
<pb n="KR2k0137_WYG_011-30a"/>
在昔於此説法示教利喜開悟含生其側有過去四佛<lb/>
坐及經行遺迹之處聞諸土俗曰從此國西接稽薑那<lb/>
國居大山川間别立主無大君長多羊馬有善馬者其<lb/>
形殊大諸國希種隣境所寳復此西北踰大山涉廣川<lb/>
歴小城邑行二千餘里出印度境至漕矩吒國<hi>亦謂漕利國</hi>
　<lb/>
　<lb/>
　<lb/>
<pb n="KR2k0137_WYG_011-30b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　大唐西域記卷十一<lb/>
</p>
<p>
</p>
  </div>
<div>
<head>大唐西域記卷十二</head> <lb/>
    <p>
<pb n="KR2k0137_WYG_012-1a"/>
欽定四庫全書<lb/>
　大唐西域記卷十二<lb/>
　　　　　　　　　　　　唐　釋𤣥奘　譯<lb/>
　　　　　　　　　　　　　　釋辯機　撰<lb/>
二十二國<lb/>
　　漕矩吒國　　　　　弗栗恃薩儻那國<lb/>
　　安呾羅縛國　　　　闊悉多國<lb/>
　　活國　　　　　　　瞢健國<lb/>
<pb n="KR2k0137_WYG_012-1b"/>
　　阿利尼國　　　　　曷邏胡國<lb/>
　　訖栗瑟摩國　　　　鉢利曷國<lb/>
　　呬摩呾羅國　　　　鉢鐸創那國<lb/>
　　淫薄健國　　　　　屈<hi>居勿反</hi>浪拏國<lb/>
　　達磨悉鐵帝國　　　尸棄尼國<lb/>
　　商弥國　　　　　　朅盤陀國<lb/>
　　烏□國　　　　　　佉沙國<lb/>
　　斫句迦國　　　　　瞿薩旦那國<lb/>
<pb n="KR2k0137_WYG_012-2a"/>
漕矩吒國周七千餘里國大都城號鶴悉那周三十餘<lb/>
里或都鶴薩羅城周三十餘里並堅峻險固也山川嶾<lb/>
嶙疇壟塽塏穀稼時播宿麥滋豐草木扶踈花果茂盛<lb/>
宜鬱金香出興瞿草草生羅摩印度川鶴薩羅城中涌<lb/>
泉流𣲖國人利之以溉田也氣序寒烈霜雪繁多人性<lb/>
輕躁情多詭詐好學藝多技術聰而不明日誦數萬言<lb/>
文字言詞異於諸國多飾虚談少成事實雖祀百神敬<lb/>
崇三寳伽藍數百所僧徒萬餘人並皆學大乗法教今<lb/>
<pb n="KR2k0137_WYG_012-2b"/>
王淳信累葉承統務興勝福敏而好學無憂王所建窣<lb/>
堵波十餘所天祠數十異道雜居計多外道其徒極盛<lb/>
宗事䅳<hi>鋤句反下同</hi>那天其天神昔自迦畢試國阿路猱山<lb/>
徙居此國南界䅳那呬羅山中作威作福為暴為惡信<lb/>
求者遂願輕懱者招殃故逺近宗仰上下祇懼隣國異<lb/>
俗君臣僚庶每嵗嘉辰不期而㑹或賫金銀竒寳或以<lb/>
羊馬馴畜競興貢奉俱申誠素所以金銀布地羊馬滿<lb/>
谷無敢覬覦惟修施奉宗事外道克心苦行天神授其<lb/>
<pb n="KR2k0137_WYG_012-3a"/>
呪術外道遵行多効治療疾病頗蒙痊愈從此北行五<lb/>
百餘里至弗栗恃薩儻那國<lb/>
弗栗恃薩儻那國東西二千餘里南北千餘里國大都<lb/>
城號䕶苾那周二十餘里土宜風俗同漕矩吒國語言<lb/>
有異氣序寒勁人性獷烈王突厥種也深信三寳尚學<lb/>
遵徳從此國東北踰山涉川越迦畢試國邊城小邑凡<lb/>
數十所至大雪山婆羅犀那大嶺嶺極崇峻危隥㩻傾<lb/>
蹊徑盤迂巖岫迴互或入深谷或上髙崖盛夏合凍鑿<lb/>
<pb n="KR2k0137_WYG_012-3b"/>
冰而度行經三日方至嶺上寒風凄烈積雪彌谷行旅<lb/>
經涉莫能佇足飛隼翺翔不能越度足趾步履然後飜<lb/>
飛下望諸山若觀培塿贍部洲中斯嶺特髙其巔無樹<lb/>
唯多石峯攢立叢倚森然若林又三日行方得下嶺至<lb/>
安呾羅縛國<lb/>
安呾羅縛國覩貨邏國故地也周三千餘里國大都城<lb/>
周十四五里無大君長役屬突厥山阜連屬川田隘狹<lb/>
氣序寒烈風雪凄勁豐稼穡宜花果人性獷暴俗無綱<lb/>
<pb n="KR2k0137_WYG_012-4a"/>
紀不知罪福不尚習學唯修神祠少信佛法伽藍三所<lb/>
僧徒數十然皆遵習大衆部法有一窣堵波無憂王建<lb/>
也從此西北入谷踰嶺度諸小城行四百餘里至闊悉<lb/>
多國<lb/>
闊悉多國覩貨邏國故地也周三千餘里國大都城周<lb/>
十餘里無大君長役屬突厥山多川狹風而且寒穀稼<lb/>
豐花果盛人性獷暴俗無法度伽藍三所僧徒尠少從<lb/>
此西北踰山越谷度諸城邑行三百餘里至活國<lb/>
<pb n="KR2k0137_WYG_012-4b"/>
活國覩貨邏國故地也周三千餘里國大都城周二十餘里<lb/>
無别君長役屬突厥土地平坦穀稼時播草木榮茂花<lb/>
果異繁氣序和暢風俗淳質人性躁烈衣服氈毼多信<lb/>
三寳少事諸神伽藍十餘所僧徒數百人大小二乗兼<lb/>
功綜習其王突厥也管鐵門已南諸小國遷徙鳥居不<lb/>
常其邑從此東入葱嶺葱嶺者據贍部洲中南接大雪<lb/>
山北至熱池千泉西至活國東至烏□國東西南北各<lb/>
數千里崖嶺數百重幽谷險峻恒積冰雪寒風勁烈多<lb/>
<pb n="KR2k0137_WYG_012-5a"/>
出葱故謂葱嶺又以山崖葱翠遂以名焉東行百餘里<lb/>
至瞢健國<lb/>
瞢健國覩貨邏國故地也周四百餘里國大都城周十<lb/>
五六里土宜風俗大同活國無大君長役屬突厥北至<lb/>
阿利尼國<lb/>
阿利尼國覩貨邏國故地也帶縛芻河兩岸周三百餘<lb/>
里國大都城周十四五里土宜風俗大同活國東至曷<lb/>
邏胡國<lb/>
<pb n="KR2k0137_WYG_012-5b"/>
曷邏胡國覩貨邏國故地也北臨縛芻河周二百餘里<lb/>
國大都城周十四五里土宜風俗大同活國從瞢健國<lb/>
東踰峻嶺越洞谷歴數川城行三百餘里至訖栗瑟摩國<lb/>
訖栗瑟摩國覩貨邏國故地也東西千餘里南北三百<lb/>
餘里國大都城周十五六里土宜風俗大同瞢健國但<lb/>
其人性暴惡有異東北至鉢利曷國<lb/>
鉢利曷國覩貨邏國故地也東西百餘里南北三百餘<lb/>
里國大都城周二十餘里土宜風俗大同訖栗瑟摩國<lb/>
<pb n="KR2k0137_WYG_012-6a"/>
從訖栗瑟摩國東踰山越川行三百餘里至呬摩呾羅<lb/>
國<lb/>
呬摩呾羅國覩貨邏國故地也周三千餘里山川邐迤土地<lb/>
沃壤宜穀稼多粟麥百卉滋茂衆果具繁氣序寒烈人性暴<lb/>
急不識罪福形貌鄙陋舉措威儀衣氊皮褐頗同突厥其婦<lb/>
人首冠木角髙三尺餘前有兩岐表夫父母上岐表父<lb/>
下岐表母隨先䘮亾除去一岐舅姑俱殁角冠全棄其<lb/>
先强國王釋種也葱嶺之西多見臣伏境隣突厥遂染<lb/>
<pb n="KR2k0137_WYG_012-6b"/>
其俗又見侵掠自守其境故此國人流離異域數十堅<lb/>
城各别立主穹廬毳帳遷徙往來西接訖栗瑟摩國東<lb/>
行二百餘里至鉢鐸創那國<lb/>
鉢鐸創那國覩貨邏國故地也周二千餘里國大都城<lb/>
據山崖上周六七里山川邐迤沙石彌漫土宜菽麥多<lb/>
蒲萄胡桃梨柰等果氣序寒烈人性剛猛俗無禮法不<lb/>
知學藝其貌鄙陋多衣氈毼伽藍三四所僧徒寡少王<lb/>
性淳質深信三寳從此東南山谷中行二百餘里至淫<lb/>
<pb n="KR2k0137_WYG_012-7a"/>
薄健國<lb/>
淫薄健國覩貨邏國故地也周千餘里國大都城周十<lb/>
餘里山嶺連屬川田隘狹土地所産氣序所宜人性之<lb/>
差同鉢鐸創那但言語少異王性苛暴不明善惡從此<lb/>
東南踰嶺越谷峽路危險行三百餘里至屈<hi>居勿反</hi>浪拏<lb/>
國<lb/>
屈浪拏國覩貨邏國故地也周二千餘里土地山川氣<lb/>
序時候同淫薄健國俗無法則人性鄙暴多不營福少<lb/>
<pb n="KR2k0137_WYG_012-7b"/>
信佛法其貌醜弊多服氈毼有山巖中多出金精琢析<lb/>
其石然後得之伽藍既少僧徒亦寡其王淳質敬崇三<lb/>
寳從此東北登山入谷途路艱險行五百餘里至達摩<lb/>
悉鐵帝國<hi>亦名鎮偘人謂䕶蜜</hi>
達摩悉鐵帝國在兩山間覩貨邏國故地也東西千五<lb/>
六百餘里南北廣四五里狹則不踰一里臨縛芻河盤<lb/>
紆曲折堆阜髙下沙石流漫寒風凄烈雖植麥豆少樹<lb/>
林乏花果多出善馬馬形雖小而耐馳涉俗無禮義人<lb/>
<pb n="KR2k0137_WYG_012-8a"/>
性獷暴形貌鄙陋衣服氈毼眼多碧緑異於諸國伽藍<lb/>
十餘所僧徒寡少<lb/>
尸棄尼國昬䭾多城國之都也中有伽藍此國先王之<lb/>
所建立䟽崖奠谷式建堂宇此國之先未被佛教但事<lb/>
邪神數百年前肇𢎞法化初此國王愛子嬰疾徒究醫<lb/>
術有加無瘳王乃躬往天祠禮請求救時彼祠主為神<lb/>
下語必當痊復良無他慮王聞喜慰迴駕而歸路逢沙<lb/>
門容止可觀駭其形服問所從至此沙門者已證聖果<lb/>
<pb n="KR2k0137_WYG_012-8b"/>
欲𢎞佛法故此儀形而報王曰我如來弟子所謂苾芻<lb/>
也王既憂心即先問曰我子嬰疾生死未分沙門曰王<lb/>
先靈可起愛子難濟王曰天神詳其不死沙門言其當<lb/>
終詭俗之人言何可信遲至宫中愛子已死匿不發喪<lb/>
更問神主猶曰不死疢疾當瘳王便發怒縛神主而數<lb/>
曰汝曹羣居長惡妄行威福我子已死尚云當瘳此而<lb/>
謬惑孰不可忍宜戮神主殄滅靈廟於是殺神主除神<lb/>
像投縛芻河迴駕而還又遇沙門見而敬恱稽首謝曰<lb/>
<pb n="KR2k0137_WYG_012-9a"/>
曩無明導佇足邪途澆弊雖久沿革在兹願能垂顧降<lb/>
臨居室沙門受請隨至中宫葬子既已謂沙門曰人世<lb/>
糺紛生死流轉我子嬰疾問其去留神而妄言當必痊<lb/>
差先承指告果無虚説斯則其法可奉唯垂哀愍導此<lb/>
迷徒遂請沙門揆度伽藍依其規矩而便建立自爾之<lb/>
後佛教方隆故伽藍中精舍為羅漢建也<lb/>
伽藍大精舍中有石佛像像上懸金銅圓蓋衆寳莊嚴<lb/>
人有旋繞蓋亦隨轉人止蓋止莫測靈鑒聞諸耆舊曰<lb/>
<pb n="KR2k0137_WYG_012-9b"/>
或云聖人願力所持或謂機關秘術所致觀其堂宇石<lb/>
壁堅峻考厥衆議莫知實録踰此國大山北至尸棄尼<lb/>
國<lb/>
尸棄尼國周二千餘里國大都城周五六里山川連屬<lb/>
沙石遍野多菽麥少穀稼林樹稀踈花果寡少氣序寒<lb/>
烈風俗獷勇忍於殺戮務於盜竊不知禮義不識善惡<lb/>
迷未來禍福懼現世災殃形貌鄙陋皮褐為服文字同<lb/>
覩貨邏國語言有異越達摩悉鐵帝國大山之南至商<lb/>
<pb n="KR2k0137_WYG_012-10a"/>
弥國<lb/>
商弥國周二千五六百里山川相間堆阜髙下穀稼備<lb/>
植菽麥弥豐多蒲萄出雌黄鑿崖析石然後得之山神<lb/>
暴惡屢為災害祀祭後入平吉往來若不祈禱風雹奮<lb/>
發氣序寒風俗急人性淳質俗無禮義智謀寡狹技能<lb/>
淺薄文字同覩貨邏國語言别異多衣氈毼其王釋種<lb/>
也崇重佛法國人從化莫不淳信伽藍二所僧徒寡少<lb/>
國境東北踰山越谷經危履險行七百餘里至波謎羅<lb/>
<pb n="KR2k0137_WYG_012-10b"/>
川東西千餘里南北百餘里狹隘之處不踰十里據兩<lb/>
雪山間故寒風凄勁春夏飛雪晝夜飄風地鹹鹵多礫<lb/>
石播植不滋草木稀少遂至空荒絶無人止波謎羅川<lb/>
中有大龍池東西三百餘里南北五十餘里據大葱嶺<lb/>
内當贍部洲中其地最髙也水乃澄清皎鏡莫測其深<lb/>
色帶青黑味甚甘美潛居則鮫螭魚龍黿鼉龜鼈浮遊<lb/>
乃鴛鴦鴻雁鴐鵞鷫鳵諸鳥大卵遺㲉荒野或草澤間<lb/>
或沙渚上池西𣲖一大流西至達摩悉鐵帝國東界與<lb/>
<pb n="KR2k0137_WYG_012-11a"/>
縛芻河合而西流故此已右水皆西流池東𣲖一大流<lb/>
東北至佉沙國西界與徙多河合而東流故此已左水<lb/>
皆東流波謎羅川南越山有鉢露羅國多金銀金色如<lb/>
火自此川中東南路無人里登山履險唯多冰雪行五<lb/>
百餘里至朅盤陀國<lb/>
朅盤陀國周二千餘里國大都城基大石嶺背徙多河<lb/>
周二十餘里山嶺連屬川原隘狹穀稼儉少菽麥豐多<lb/>
林樹稀花果少原隰丘墟城邑空曠俗無禮義人寡學<lb/>
<pb n="KR2k0137_WYG_012-11b"/>
藝性既獷暴力亦驍勇容貌醜弊衣服氈毼文字語言<lb/>
大同佉沙國然知淳言敬崇佛法伽藍十餘所僧徒五<lb/>
百餘人習學小乗教説一切有部<lb/>
今王淳質敬重三寳儀容閑雅篤志好學建國已來多<lb/>
歴年數其自稱云是至那提婆瞿呾羅<hi>唐言漢曰天種</hi>此國之<lb/>
先葱嶺中荒川也昔波利斯國王娶婦漢土迎歸至此<lb/>
時屬兵亂東西路絶遂以王女置於孤峯峯極危峻梯<lb/>
崖而上下設周衛警晝巡夜時經三月寇賊方靜欲趍<lb/>
<pb n="KR2k0137_WYG_012-12a"/>
歸路女已有娠使臣惶懼謂徒屬曰王命迎婦屬斯冦<lb/>
亂野次荒川朝不謀夕吾王徳感妖氣已静今將歸國<lb/>
王婦有娠顧此為憂不知死地宜推首惡或以後誅訊<lb/>
問諠譁莫究其實時彼侍兒謂使臣曰勿相尤也乃神<lb/>
㑹耳每日正中有一丈夫從日輪中乗馬㑹此使臣曰<lb/>
若然者何以雪罪歸必見誅留亦來討進退若是何所<lb/>
宜行僉曰斯事不細誰就深誅待罪境外且推旦夕於<lb/>
是即石峯上築宫起館周三百餘步環宮築城立女為<lb/>
<pb n="KR2k0137_WYG_012-12b"/>
主建官垂憲至期産男容貌妍麗母攝政事子稱尊號<lb/>
飛行虚空控馭風雲威徳遐被聲教逺洽隣域異國莫<lb/>
不稱臣其王夀終葬在此城東南百餘里大山巖石室<lb/>
中其屍乾腊今猶不壊狀羸瘠人儼然如睡時易衣服<lb/>
恒置香花子孫奕世以迄于今以其先祖之世母則漢<lb/>
土之人父乃日天之種故其自稱漢日天種然其王族<lb/>
貌同中國首飾方冠身衣蕃服後嗣陵夷見迫强國無<lb/>
憂王命世即其宫中建窣堵波其王於後遷居宫東北<lb/>
<pb n="KR2k0137_WYG_012-13a"/>
隅以其故宫為尊者童受論師建僧伽藍臺閣髙廣佛<lb/>
像威嚴尊者呾义始羅國人也㓜而穎悟早離俗塵遊<lb/>
心典籍棲神𤣥㫖日誦三萬二千言兼書三萬二千字<lb/>
故能學冠時彦名髙當時立正法摧邪見髙論清舉無<lb/>
難不酬五印度國咸見推髙其所製論凡數十部並盛<lb/>
宣行莫不翫習即經部本師也當此之時東有馬鳴南<lb/>
有提婆西有龍猛北有童受號為四日照世故此國王<lb/>
聞尊者盛徳興兵動衆伐呾义始羅國脅而得之建此<lb/>
<pb n="KR2k0137_WYG_012-13b"/>
伽藍式昭瞻仰<lb/>
城東南行三百餘里至大石崖有二石室各一羅漢於<lb/>
中入滅盡定端然而坐難以動揺形若羸人膚骸不朽<lb/>
已經七百餘嵗其鬚髮恒長故衆僧年别為剃髮易衣<lb/>
大崖東北踰嶺履險行二百餘里至奔<hi>逋論反</hi>攘舍羅<hi>唐言</hi>
<hi>福舍</hi>葱嶺東岡四山之中地方百餘頃正中墊下冬夏積<lb/>
雪風寒飄勁疇壟潟鹵稼穡不滋既無林樹唯有細草<lb/>
時雖暑熱而多風雪人徒纔入雲霧已興商侣往來苦<lb/>
<pb n="KR2k0137_WYG_012-14a"/>
斯艱險聞諸耆舊曰昔有賈客其徒萬餘槖駞數千賫<lb/>
貨逐利遭風遇雪人畜俱䘮時朅盤陀國有大羅漢遥<lb/>
觀見之愍其危厄欲運神通拯斯淪溺適來至此商人<lb/>
已喪於是收諸珍寳集其所有搆立館舍儲積資財買<lb/>
地鄰國鬻戸邊城以賑往來故今行人商侣咸䝉周給<lb/>
從此東下葱嶺東岡登危嶺越洞谷谿徑險阻風雪相<lb/>
繼行八百餘里出葱嶺至烏□國<lb/>
烏□國周千餘里國大都城周十餘里南臨徙多河地<lb/>
<pb n="KR2k0137_WYG_012-14b"/>
土沃壤稼穡殷盛林樹鬱茂花果具繁多出雜玉則有<lb/>
白玉黳玉青玉氣序和風雨順節俗寡禮義人性剛獷<lb/>
多詭詐少㢘恥文字語言少同佉沙國容貌醜弊衣服<lb/>
皮毼然能崇信敬奉佛法伽藍十餘所僧徒減千人習<lb/>
學小乗教説一切有部自數百年王族絶嗣無别君長<lb/>
役屬朅盤陀國城西二百餘里至大山山氣巃嵸觸石<lb/>
興雲崖隒崢嶸將崩未墜其巔窣堵波鬱然竒制也聞<lb/>
諸土俗曰數百年前山崖崩圮中有苾芻瞑目而坐軀<lb/>
<pb n="KR2k0137_WYG_012-15a"/>
量偉大形容枯槁鬚髮下垂被肩䝉面有畋獵者見已<lb/>
白王王躬觀禮都人士子不召而至焚香散花競修供<lb/>
養王曰斯何人哉若此偉也有苾芻對曰此鬚髮垂長<lb/>
而被服袈裟乃入滅心定阿羅漢也夫入滅心定者先<lb/>
有期限或言聞犍椎聲或云待日光照有兹警察便從<lb/>
定起若無警察寂然不動定力持身遂無壊滅斷食之<lb/>
體出定便謝宜以酥油灌注令得滋潤然後鼓擊警悟<lb/>
定心王曰俞乎乃擊犍椎其聲纔振而此羅漢豁然髙<lb/>
<pb n="KR2k0137_WYG_012-15b"/>
視久之乃曰尒輩何人形容卑劣被服袈裟對曰我苾<lb/>
芻也曰然我師迦葉波如來今何所在對曰入大湼槃<lb/>
其來已久聞而閉目悵若有懐尋重問曰釋迦如來出<lb/>
興世耶對曰誕靈導世已從寂滅聞復俯首乆之乃起<lb/>
昇虚空現神變化火焚身遺骸墜地王收其骨起窣堵<lb/>
波從此北行山磧曠野五百餘里至佉沙國<hi>舊謂䟽勒者乃稱其</hi>
<hi>城號也正音宜云室利訖栗多底䟽勒之言猶為訛也</hi>
佉沙國周五千餘里多沙磧少壤土稼穯殷盛花果繁<lb/>
<pb n="KR2k0137_WYG_012-16a"/>
茂出細氈毼工織細㲲□毹氣候和暢風雨順序人性<lb/>
獷暴俗多詭詐禮義輕薄學藝庸淺其俗生子押頭匾<lb/>
□容貌麄鄙文身緑睛而其文字取則印度雖有删訛<lb/>
頗存體勢語言辭調異於諸國淳信佛法勤營福利伽<lb/>
藍數百所僧徒萬餘人習學小乗教說一切有部不究<lb/>
其理多諷其文故誦通三藏及毗婆沙者多矣從此東<lb/>
南行五百餘里濟徙多河踰大沙嶺至斫句迦國<hi>舊曰沮渠</hi>
斫句迦國周千餘里國大都城周十餘里堅峻險固編<lb/>
<pb n="KR2k0137_WYG_012-16b"/>
戶殷盛山阜連屬礫石彌漫臨帶兩河頗以耕植葡萄<lb/>
梨柰其果實繁時風寒人躁暴俗唯詭詐公行劫盜文<lb/>
字同瞿薩旦那國言語有異禮義輕薄學藝淺近淳信<lb/>
三寳好樂福利伽藍數十毁壊已多僧徒百餘人習學<lb/>
大乗教國南境有大山崖嶺嵯峨峯巒重疊草木凌寒<lb/>
春秋一貫谿澗浚瀨飛流四注崖龕石室棊布巖林印<lb/>
度果人多運神通輕舉逺遊棲止於此諸阿羅漢寂滅<lb/>
者衆以故多有窣堵波也今猶現有三阿羅漢居巖穴<lb/>
<pb n="KR2k0137_WYG_012-17a"/>
中入滅心定形若羸人鬚髮恒長故諸沙門時往為剃<lb/>
而此國中大乗經典部數尤多佛法至處莫斯為盛也<lb/>
十方頌為部者凡有十數自兹已降其流實廣從此而<lb/>
東踰嶺越谷行八百餘里至瞿薩旦那國<hi>唐言地乳即其俗之雅言</hi>
<hi>也俗語謂之渙那國匈奴謂之于遁諸蕃謂之谿旦印度謂之屈丹舊曰于闐訛也</hi>
瞿薩旦那國周四千餘里砂磧大半壤土隘狹宜穀稼<lb/>
多衆果出□毹細氈工紡績絁紬又産白玉黳玉氣序<lb/>
和暢飄風飛埃俗知禮義人性温恭好學典藝博達伎<lb/>
<pb n="KR2k0137_WYG_012-17b"/>
能衆庶富樂編戸安業國尚樂音人好歌儛少服毛毼<lb/>
氈裘多衣絁紬白㲲儀形有禮風則有紀文字憲章聿<lb/>
遵印度微改體勢粗有㳂革語異諸國崇尚佛法伽藍<lb/>
百有餘所僧徒五千餘人並多習學大乗法教王甚驍<lb/>
武敬重佛法自云毗沙門天之祚𦙍也昔者此國虚曠<lb/>
無人毗沙門天於此棲止無憂王太子在呾义始羅國<lb/>
被抉目已無憂王怒譴輔佐遷其豪族出雪山北居荒<lb/>
谷間遷人逐物至此西界推舉酋豪尊立為王當是時<lb/>
<pb n="KR2k0137_WYG_012-18a"/>
也東土帝子䝉譴流徙居此東界羣下勸進又自稱王<lb/>
嵗月已積風教不通各因田獵遇㑹荒澤更問宗緒因<lb/>
而爭長忿形辭語便欲交兵或有諫曰今何遽乎因獵<lb/>
决戰未盡兵鋒宜歸治兵期而後集於是迴駕而返各<lb/>
歸其國校習戎馬督勵士卒至期兵㑹旗鼔相望旦日<lb/>
合戰西主不利因而逐北遂斬其首東主乗勝撫集亡<lb/>
國遷都中地方建城郭憂其無土恐難成功宣告逺近<lb/>
誰識地理時有塗灰外道負大瓢盛滿水而自進曰我<lb/>
<pb n="KR2k0137_WYG_012-18b"/>
知地理遂以其水屈曲遺流周而復始因即疾驅忽而<lb/>
不見依彼水迹峙其基堵遂得興功即斯國治今王所<lb/>
都於此也城非崇峻攻擊難克自古已來未能有勝其<lb/>
王遷都作邑建國安人功績已成齒耋云暮未有𦙍嗣<lb/>
恐絶宗緒乃往毘沙門天神所祈禱請嗣神像額上剖<lb/>
出嬰孩捧以迴駕國人稱慶既不飲乳恐其不夀尋詣<lb/>
神祠重請育養神前之地忽然隆起其狀如乳神童飲<lb/>
吮遂至成立智勇光前風教遐被遂營神祠宗先祖也<lb/>
<pb n="KR2k0137_WYG_012-19a"/>
自兹已降奕世相承傳國君臨不失其緒故今神廟多<lb/>
諸珍寳拜祠享祭無替於時地乳所育因為國號<lb/>
王城南十餘里有大伽藍此國先王為毗盧折那<hi>唐言遍照</hi>
阿羅漢建也昔者此國佛法未被而阿羅漢自迦濕彌<lb/>
羅國至此林中宴坐習定時有見者駭其容服具以其<lb/>
狀上白於王王遂躬往觀其容止曰尒何人乎獨在幽<lb/>
林羅漢曰我如來弟子閒居習定王宜樹福𢎞讚佛教<lb/>
建伽藍召僧衆王曰如來者有何徳有何神而汝鳥棲<lb/>
<pb n="KR2k0137_WYG_012-19b"/>
勤苦奉教曰如來慈愍四生誘導三界或顯或隱示生<lb/>
示滅遵其法者出離生死迷其教者羈纒愛網王曰誠<lb/>
如所説事髙言議既云大聖為我現形既得瞻仰當為<lb/>
建立罄心歸信𢎞揚教法羅漢曰王建伽藍功成感應<lb/>
王茍從其請建僧伽藍逺近咸集法㑹稱慶而未有犍<lb/>
椎扣擊召集王謂羅漢曰伽藍已成佛在何所羅漢曰<lb/>
王當至誠聖鑒不逺王遂禮請忽見空中佛像下降授<lb/>
王犍椎因即誠信𢎞揚佛教<lb/>
<pb n="KR2k0137_WYG_012-20a"/>
王城西南二十餘里有瞿室□伽山<hi>唐言牛角</hi>山峯兩起巖<lb/>
隒四絶於崖谷間建一伽藍其中佛像時燭光明昔如<lb/>
來曽至此處為諸天人畧説法要懸記此地當建國土<lb/>
敬崇遺法遵習大乗<lb/>
牛角山巖有大石室中有阿羅漢入滅心定待慈氏佛<lb/>
數百年間供養無替近者崖崩掩塞門徑國王興兵欲<lb/>
除崩石即黒蜂羣飛毒螫人衆以故至今石門不開<lb/>
王城西南十餘里有地迦婆縛那伽藍中有夾紵立佛<lb/>
<pb n="KR2k0137_WYG_012-20b"/>
像本從屈支國而來至止昔此國中有臣被譴寓居屈<lb/>
支恒禮此像後䝉還國傾心遥敬夜分之後像忽自至<lb/>
其人捨宅建此伽藍<lb/>
王城西行三百餘里至勃伽夷城中有佛坐像髙七尺<lb/>
餘相好允備威肅嶷然首戴寳冠光明時照聞諸土俗<lb/>
曰本在迦濕弥羅國請移至此昔有羅漢其沙彌弟子<lb/>
臨命終時求酢米餅羅漢以天眼觀見瞿薩旦那國有<lb/>
此味焉運神通力至此求獲沙弥噉已願生其國果遂<lb/>
<pb n="KR2k0137_WYG_012-21a"/>
宿心得為王子既嗣位已威攝遐邇遂踰雪山伐迦濕<lb/>
弥羅國迦濕彌羅國王整集戎馬欲禦邊冦時阿羅漢<lb/>
諫王勿鬬兵也我能退之尋為瞿薩旦那王說諸法要<lb/>
王初未信尚欲興兵羅漢遂取此王先身沙彌時衣而<lb/>
以示之王既見衣得宿命智與迦濕弥羅王謝咎交歡<lb/>
釋兵而返奉迎沙弥時所供養佛像隨軍禮請像至此<lb/>
地不可轉移環建伽藍式招僧侣捨寳冠置像頂今所<lb/>
冠者即先王所施也<lb/>
<pb n="KR2k0137_WYG_012-21b"/>
王城西百五六十里大沙磧正路中有堆阜竝䑕壤墳也聞<lb/>
之土俗曰此沙磧中䑕大如蝟其毛則金銀異色為其羣之<lb/>
首長每出穴遊止則羣䑕為從昔者匈奴率數十萬衆冦掠<lb/>
邊城至䑕墳側屯軍時瞿薩旦那王率數萬兵恐力不敵素<lb/>
知磧中䑕竒而未神也洎乎冦至無所求救君臣震恐莫知<lb/>
圖計茍復設祭焚香請䑕冀其有靈少加兵力其夜瞿薩<lb/>
旦那王夢見大䑕曰敬欲相助願早治兵旦日合戰必當<lb/>
克勝瞿薩旦那王知有靈佑遂整戎馬甲令將士未明而<lb/>
<pb n="KR2k0137_WYG_012-22a"/>
行長驅掩襲匈奴之聞也莫不懼焉方欲駕乗被鎧而<lb/>
諸馬鞍人服弓弦甲縺凡厥帶系鼠皆齧斷兵寇既臨<lb/>
面縛受戮於是殺其將擄其兵匈奴震懾以為神靈所<lb/>
祐也瞿薩旦那王感鼠厚恩建祠設祭奕世遵敬特深<lb/>
珍異故上自君王下至黎庶咸修禮祭以求福祐行次<lb/>
其穴下乗而趍拜以致敬祭以祈福或衣服弓矢或香<lb/>
花肴饍亦既輸誠多䝉福利若無享祭則逢災變<lb/>
王城西五六里有娑摩若僧伽藍中有窣堵波髙百餘<lb/>
<pb n="KR2k0137_WYG_012-22b"/>
尺甚多靈瑞時燭神光昔有羅漢自逺方來止此林中<lb/>
以神通力放大光明時王夜在重閣遥見林中光明照<lb/>
曜於是歴問僉曰有一沙門自逺而至宴坐林中示現<lb/>
神通王遂命駕躬往觀察既覩明賢心乃祇敬欽風不<lb/>
已請至中宫沙門曰物有所宜志有所在幽林藪澤情<lb/>
之所賞髙堂䆳宇非我攸聞王益敬仰深加宗重為建<lb/>
伽藍起窣堵波沙門受請遂止其中頃之王感獲舍利<lb/>
數百粒甚慶恱竊自念曰舍利來應何其晩歟早得置<lb/>
<pb n="KR2k0137_WYG_012-23a"/>
之窣堵波下豈非勝迹尋詣伽藍具白沙門羅漢曰王<lb/>
無憂也今為置之宜以金銀銅鐵大石函等以次周盛<lb/>
王命匠人不日工畢載諸寳輿送至伽藍是時也王宫<lb/>
導從庶僚凡百觀送舍利者動以萬計羅漢乃以右手<lb/>
舉窣堵波置諸掌中謂王曰可以藏下也遂坎地安函<lb/>
其功斯畢於是下窣堵波無所傾損觀覩之徒歎未曽<lb/>
有信佛之心彌篤敬法之志斯堅王謂羣官曰我嘗聞<lb/>
佛力難思神通難究或分身百億或應迹人天舉世界<lb/>
<pb n="KR2k0137_WYG_012-23b"/>
於掌内衆生無動靜之想演法性於常音衆生有隨類<lb/>
之悟斯則神力不共智慧絶言其靈已隱其教猶傳餐<lb/>
和飲澤味道欽風尚獲斯靈深賴其福勉哉凡百宜深<lb/>
崇敬佛法幽深於是明矣<lb/>
王城東南五六里有鹿射僧伽藍此國先王妃所立也<lb/>
昔者此國未知桑蠶聞東國有也命使以求時東國君<lb/>
秘而不賜嚴勅關防無令桑蠶種出也瞿薩旦那王乃<lb/>
卑辭下禮求婚東國國君有懐逺之志遂允其請瞿薩<lb/>
<pb n="KR2k0137_WYG_012-24a"/>
旦那王命使迎婦而誡曰尒致辭東國君女我國素無<lb/>
絲綿桑蠶之種可以持來自為裳服女聞其言密求其<lb/>
種以桑蠶之子置帽絮中既至關防主者遍索唯王女<lb/>
帽不敢以撿遂入瞿薩旦那國止鹿射伽藍故地方備<lb/>
儀禮奉迎入宫以桑蠶種留於此地陽春告始乃植其<lb/>
桑蠶月既臨復事採養初至也尚以雜葉飤之自時厥<lb/>
後桑樹連蔭王妃乃刻石為制不令傷殺蠶蛾飛盡乃<lb/>
得治繭敢有犯違明神不祐遂為先蠶建此伽藍數株<lb/>
<pb n="KR2k0137_WYG_012-24b"/>
枯桑云是本種之樹也故今此國有蠶不殺竊有取絲<lb/>
者來年輒不宜蠶<lb/>
城東南百餘里有大河西北流國人利之以用溉田其<lb/>
後斷流王深怪異於是命駕問羅漢僧曰大河之水國<lb/>
人取給今忽斷流其咎安在為政有不平徳有不洽乎<lb/>
不然垂譴何重也羅漢曰大王治國政化清和河水斷<lb/>
流龍所為耳宜速祠求當復昔利王因迴駕祠祭河龍<lb/>
忽有一女凌波而至曰我夫早喪主命無從所以河水<lb/>
<pb n="KR2k0137_WYG_012-25a"/>
絶流農人失利王於國内選一貴臣配我為夫水流如<lb/>
昔王曰敬聞任所欲耳龍遂自説國之大臣王既迴駕<lb/>
謂羣下曰大臣者國之重鎮農務者人之命食國失鎮<lb/>
則危人絶食則死危死之事何所宜行大臣越席跪而<lb/>
對曰久已虚薄謬當重任常思報國未遇其時今而預<lb/>
選敢塞深責茍利萬姓何悋一臣臣者國之佐人者國<lb/>
之本願大王不再思也幸為修福建僧伽藍王允所求<lb/>
功成不日其臣又請早入龍宫於是舉國僚庶鼓樂飲<lb/>
<pb n="KR2k0137_WYG_012-25b"/>
餞其臣乃衣素服乗白馬與王辭訣敬謝國人驅馬入<lb/>
河履水不溺濟乎中流麾鞭畫水水為中開自兹没矣<lb/>
頃之白馬浮出負一旃檀大鼓封一函書其書大畧曰<lb/>
大王不遺細微謬參神選願多營福益國滋臣以此大<lb/>
鼓懸城東南若有寇至鼓先聲震河水遂流至今利用<lb/>
嵗月浸逺龍鼔久無舊懸之處今仍有鼓池側伽藍荒<lb/>
圯無僧<lb/>
王城東三百餘里大荒澤中數十頃地絶無蘖草其土<lb/>
<pb n="KR2k0137_WYG_012-26a"/>
赤黒聞諸耆舊曰敗軍之地也昔者東國軍師百萬西<lb/>
伐此時瞿薩旦那王亦整齊戎馬數十萬衆東禦强敵<lb/>
至於此地兩軍相遇因即合戰西兵失利乗勝殘殺擄<lb/>
其王殺其將誅戮士卒無復孑遺流血染地其迹斯在<lb/>
戰地東行三十餘里至嫓摩城有彫檀立佛像髙二丈<lb/>
餘甚多靈應時燭光明凡有疾病隨其痛處金箔帖像<lb/>
即時痊復虚心請願多亦遂求聞之土俗曰此像昔佛<lb/>
在世憍賞彌國鄔陀衍那王所作也佛去世後自彼凌<lb/>
<pb n="KR2k0137_WYG_012-26b"/>
空至此國北曷勞落迦城中初此城人安樂富饒深著<lb/>
邪見而不珍敬傳其自來神而不貴後有羅漢禮拜此<lb/>
像國人驚駭異其容服馳以白王王乃下令宜以沙土<lb/>
坌此異人時阿羅漢身䝉潢土餬口絶糧時有一人心<lb/>
甚不忍昔常恭敬尊禮此像及見羅漢密以饌之羅漢<lb/>
將去謂其人曰從後七日當雨沙土填滿此城畧無遺<lb/>
類尒宜知之早圖出計猶其坌我獲斯殃耳語已便去<lb/>
忽然不見其人入城具告親故或有聞者嗤笑至第二<lb/>
<pb n="KR2k0137_WYG_012-27a"/>
日大風忽發吹去穢壤雨襍寳滿衢路人更詈所告者<lb/>
此人心知必然竊開孔道出城外而穴之第七日夜宵<lb/>
分之後雨沙土滿城中其人從孔道出東趣此國止嫓<lb/>
摩城其人纔至其像亦來即此供養不敢遷移聞諸先<lb/>
記曰釋迦法盡像入龍宫今曷勞落迦城為大堆阜諸<lb/>
國君王異方豪右多欲發掘取其寳物適至其側猛風<lb/>
暴發煙雲四合道路迷失嫓摩川東入沙磧行二百餘<lb/>
里至尼壤城周三四里在大澤中澤地熱濕難以履涉<lb/>
<pb n="KR2k0137_WYG_012-27b"/>
蘆草荒茂無復途徑唯趣城路僅得通行故往來者莫<lb/>
不由此城焉而瞿薩旦那以為東境之關防也從此東<lb/>
行入大流沙沙則流漫聚散隨風人行無迹遂多迷路<lb/>
四逺茫茫莫知所指是以往來者聚遺骸以記之乏水<lb/>
草多熱風風起則人畜惽迷因以成病時聞歌嘯或聞<lb/>
號哭視聽之間怳然不知所至由此屢有喪亾蓋鬼魅<lb/>
之所致也行四百餘里至覩貨邏故國國久空曠城皆<lb/>
荒蕪從此東行六百餘里至折摩䭾那故國即涅末地<lb/>
<pb n="KR2k0137_WYG_012-28a"/>
也城郭巋然人煙斷絶復此東北行千餘里至納縛波<lb/>
故國即樓蘭地也推表山川考採境壤詳國俗之剛柔<lb/>
繫水土之風氣動靜無常取捨不同事難窮驗非可抑<lb/>
説隨所遊至畧書梗槩舉其聞見記諸慕化斯固日入<lb/>
已來咸沐惠澤風行所及皆仰至徳混同天下一之宇<lb/>
内豈徒單車出使通驛萬里者哉<lb/>
記贊曰大矣哉法王之應世也靈化潛運神道虚通盡<lb/>
形識於沙界絶起謝於塵劫形識雖盡應現生而不生起<lb/>
<pb n="KR2k0137_WYG_012-28b"/>
謝雖絶示寂滅而無滅豈實迦維降神娑羅潛化而已<lb/>
固知應物効靈感緣垂迹嗣種刹利紹𦙍釋迦繼域中<lb/>
之尊擅方外之道於是捨金輪而臨制法界摛玉毫而<lb/>
光撫含生道洽十方智周萬物雖出希夷之外將庇視<lb/>
聽之中三轉法輪於大千一音振辯於羣有八萬門之<lb/>
區别十二部之綜要是以聲教之所霑被馳騖福林風<lb/>
軌之所鼓扇載驅夀域聖賢之業盛矣天人之義備矣<lb/>
然後忘動寂於堅固之林遺去來於幻化之境莫繼乎<lb/>
<pb n="KR2k0137_WYG_012-29a"/>
有待匪遂乎無物尊者迦葉妙選應真將報佛恩集斯<lb/>
法寳四含摠其源流三藏括其樞要雖部執兹興而大<lb/>
寳斯在粤自降生洎乎潛化聖迹千變神瑞萬殊不盡<lb/>
之靈逾顯無為之教彌新備存經誥詳著記傳然尚羣<lb/>
言紛糺異議舛馳原始要終罕能正説此指事之實録<lb/>
尚衆論之若斯况正法幽𤣥至理冲邈研覈奥㫖文多<lb/>
闕焉知是以前修令徳繼軌譯經之學後進英彦踵武<lb/>
缺簡之文大義鬱而未彰微言闕而無問法教流漸多<lb/>
<pb n="KR2k0137_WYG_012-29b"/>
歴年所始自炎漢迄于聖代傳譯盛業流美聨暉𤣥道<lb/>
未攄真宗猶昧匪聖教之行藏固王化之由致我大唐<lb/>
臨訓天下作孚海外考聖人之遺則正先王之舊典闡<lb/>
兹像教鬱為大訓道不虚行𢎞在明徳遂使三乗奥義<lb/>
鬱於千載之下十方遺靈閟於萬里之外神道無方聖<lb/>
教有寄待縁斯顯其言信矣夫𤣥奘法師者䟽清流於<lb/>
雷澤𣲖洪源於嬀川體上徳之禎祥藴中和之淳粹履<lb/>
道合徳居貞葺行福樹曩因命偶昌運拔迹俗塵閒居<lb/>
<pb n="KR2k0137_WYG_012-30a"/>
學肆奉先師之雅訓仰前哲之令徳負笈從學遊方請<lb/>
業周流燕趙之地歴覽魯衛之邦背三河而入秦中步<lb/>
三蜀而抵吳㑹達學髦彦遍効請益之勤冠世英賢屢<lb/>
申求法之志側聞餘論考厥衆謀競黨專門之義俱嫉<lb/>
異道之學情發討源志存詳考屬四海之有截㑹八表<lb/>
之無虞以貞觀三年仲秋朔旦褰裳遵路杖錫遐征資<lb/>
皇化而問道乗𡨕祐而孤遊出鐵門石門之阨踰凌山<lb/>
雪山之險驟移灰管達于印度宣國風於殊俗喻大化<lb/>
<pb n="KR2k0137_WYG_012-30b"/>
於異域親承梵學詢謀哲人宿疑則覽文明發奥㫖則<lb/>
博問髙才啓靈府而究理廓神衷而體道聞所未聞得<lb/>
所未得為道場之益友誠法門之匠人者也是知道風<lb/>
昭著徳行髙明學藴三冬聲馳萬里印度學人咸仰盛<lb/>
徳既曰經笥亦稱法將小乗學徒號木义提婆<hi>唐言解脫天</hi>
大乗法衆號摩訶耶那提婆<hi>唐言大乗天</hi>斯乃髙其徳而傳<lb/>
徽號敬其人而議嘉名至若三輪奥義三請微言深究<lb/>
源流妙窮枝葉煥然慧悟怡然理順質疑之義詳諸别<lb/>
<pb n="KR2k0137_WYG_012-31a"/>
録既而精義通𤣥清風載扇學已博矣徳已盛矣於是<lb/>
乎歴覽山川徘徊郊邑出茅城而入鹿苑遊杖林而憩<lb/>
雞園迴眺迦羅之國流目拘尸之城降生故基與川原<lb/>
而膴膴潛靈舊址對郊阜而茫茫覽神迹而増懐仰𤣥<lb/>
風而永嘆匪唯麥秀悲殷黍離愍周而已是用詳釋迦<lb/>
之故事舉印度之茂實頗採風壤存記異説嵗月遄邁<lb/>
寒暑屢遷有懐樂土無忘返迹請得如來肉舍利一百<lb/>
五十粒金佛像一軀通光座髙尺有六寸擬摩掲陀國<lb/>
<pb n="KR2k0137_WYG_012-31b"/>
前正覺山龍窟影像金佛像一軀通光座髙三尺三寸<lb/>
擬婆羅痆斯國鹿野苑初轉法輪像刻檀佛像一軀通<lb/>
光座髙尺有五寸擬憍賞彌國出愛王思慕如來刻檀<lb/>
佛像一軀通光座髙二尺九寸擬劫比他國如來自天<lb/>
宫降履寳階像銀佛像一軀通光座髙四尺擬摩掲陀<lb/>
國鷲峯山說法華等經像金佛像一軀通光座髙三尺<lb/>
五寸擬那掲羅曷國伏毒龍所留影像刻檀佛像一軀<lb/>
通光座髙尺有三寸擬吠舍釐國巡城行化像大乗經<lb/>
<pb n="KR2k0137_WYG_012-32a"/>
二百二十四部大乗論一百九十二部上座部經律論<lb/>
一十四部大衆部經律論一十五部三彌底部經律論<lb/>
一十五部彌沙塞部經律論二十二部迦葉臂耶部經<lb/>
律論一十七部法密部經律論四十二部説一切有部<lb/>
經律論六十七部因論三十六部聲論一十三部凡五<lb/>
百二十夾摠六百五十七部將𢎞至教越踐畏途薄言<lb/>
旋軔載馳歸駕出舍衛之故國背伽耶之舊郊踰葱嶺<lb/>
之危隥越沙磧之險路十九年春正月達于京邑謁帝<lb/>
<pb n="KR2k0137_WYG_012-32b"/>
雒陽肅承明詔載令宣譯爰召學人共成勝業法雲再<lb/>
陰慧日重明黄圖流鷲山之化赤縣演龍宫之教像運<lb/>
之興斯為盛矣法師妙窮梵學式讚深經覽文如已轉<lb/>
音猶響敬順聖㫖不加文飾方言不通梵語無譯務存<lb/>
陶冶取正典謨推而考之恐乖實矣有搢紳先生動色<lb/>
相趍儼然而進曰夫印度之為國也靈聖之所降集賢<lb/>
懿之所挺生書稱天書語為天語文辭婉密音韻循環<lb/>
或一言貫多義或一義綜多言聲有抑揚調裁清濁梵<lb/>
<pb n="KR2k0137_WYG_012-33a"/>
文深致譯寄明人經㫖冲𤣥義資盛徳若其裁以筆削<lb/>
調以宫商實所未安誠非讜論傳經深㫖務從易曉茍<lb/>
不違本斯則為善文過則艶質甚則野讜而不文辯而<lb/>
不質則可無大過矣始可與言譯也李老曰美言者則<lb/>
不信信言者則不美韓子曰理正者直其言言飾者昧<lb/>
其理是知垂訓範物義本𤣥同庶袪蒙滯將存利喜違<lb/>
本從文所害滋甚率由舊章法王之至誡也緇素僉曰<lb/>
俞乎斯言讜矣昔孔子在位聽訟文辭有與人共者弗<lb/>
<pb n="KR2k0137_WYG_012-33b"/>
獨有也至於修春秋筆則筆削則削游夏之徒孔門文<lb/>
學嘗不能讚一辭焉法師之譯經亦猶是也非如童夀<lb/>
逍遥之集文住生肇融叡之筆削况乎园方為圓之世<lb/>
斵彫從朴之時其可増損聖㫖綺藻經文者歟辯機逺<lb/>
承輕舉之𦙍少懐髙蹈之節年方志學抽簮革服為大<lb/>
揔持寺薩婆多部道岳法師弟子雖遇匠石朽木難彫<lb/>
幸入法流脂膏不潤徒飽食而終日誠面牆而卒嵗幸<lb/>
藉時來屬斯嘉㑹負□雀之資厠鵷鴻之末爰命庸才<lb/>
<pb n="KR2k0137_WYG_012-34a"/>
撰斯方志學非博古文無麗藻磨鈍勵朽力疲曵蹇恭<lb/>
承志記論次其文尚書給筆札而撰録焉淺智褊能多<lb/>
所闕漏或有盈辭尚無刋落昔司馬子長良史之才也<lb/>
序太史公書仍父子繼業或名而不字或縣而不郡故<lb/>
曰一人之精思繁文重蓋不暇也其况下愚之智而能<lb/>
詳備哉若其風土習俗之差封疆物産之記性智區品<lb/>
炎凉節候則備寫優薄審存根實至於部落姓氏頗稱<lb/>
其國印度風化清濁羣分畧書梗槩備如前序賔儀嘉<lb/>
<pb n="KR2k0137_WYG_012-34b"/>
禮戶口勝兵染衣之士非所詳記然佛以神通接物靈<lb/>
化垂訓故曰神道洞𤣥則理絶人區靈化幽顯則事出<lb/>
天外是以諸佛降祥之域先聖流美之墟畧舉遺靈粗<lb/>
申記注境路盤紆疆場迴互行次即書不在編比故諸<lb/>
印度無分境壤散書國末畧指封域書行者親遊踐也<lb/>
舉至者傳聞記也或直書其事或曲暢其文優而柔之<lb/>
推而述之務從實録進呈皇極二十年秋七月絶筆殺<lb/>
青文成油素塵黷聖鑒詎稱天規然則冒逺窮遐實資<lb/>
<pb n="KR2k0137_WYG_012-35a"/>
朝化懐竒纂異誠賴皇靈逐日八荒匪專夸父之力鑿<lb/>
空千里徒聞博望之功鷲山徙於中州鹿苑掩於外囿<lb/>
想千載如目擊覽萬里若躬遊夐古之所不聞前載之<lb/>
所未記至徳幬覆殊俗來王淳風遐扇幽荒無外庶斯<lb/>
地志補闕山經頒左史之書事備職方之遍舉<lb/>
　<lb/>
　<lb/>
　<lb/>
<pb n="KR2k0137_WYG_012-35b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　大唐西域記卷十二<lb/>
</p>
<p>
</p>
  </div></body>
</text>\m</TEI>