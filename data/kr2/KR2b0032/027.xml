<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div>
<head>宋史全文卷二十七上</head> <lb/>
    <p>
<pb n="KR2b0032_WYG_027-1a"/>
欽定四庫全書<lb/>
　宋史全文卷二十七上<lb/>
　　宋孝宗七<lb/>
辛丑淳熙八年春正月癸丑權給事中趙汝愚奏中書<lb/>
門下省錄黃陳源轉官差遣臣竊惟陳源係内侍而得<lb/>
參預一路軍政事體重大漸不可長臣嘗讀建炎三年<lb/>
詔書自崇寧以來内侍用事循習至今理宜痛革自今<lb/>
内侍不許與主管兵官交通假貸饋遺借役禁兵當是<lb/>
<pb n="KR2b0032_WYG_027-1b"/>
時内侍與兵官交通借役禁兵且猶不可今乃假以一<lb/>
路總戎之任臣恐非太上所以防微杜漸之意也甲寅<lb/>
上宣諭曰陳源舊帶添差浙西副總管近奉太上皇帝<lb/>
聖㫖為應奉有勞特轉两官趙汝愚因論内侍不可干<lb/>
預軍事其言極當甚不易得丙辰又宣諭曰陳源可與<lb/>
在内宮觀免奉朝請密院更具應内侍見帶兵官者可<lb/>
並降指揮與在内宮觀永為定制<lb/>
　<hi>臣留正等曰齊寺人貂漏師于多魚左氏謹而志之夙沙衞殿齊師殖綽郭最曰子殿國師齊之辱也宦</hi>
<pb n="KR2b0032_WYG_027-2a"/>
　<hi>者干預軍政自古忌之矣敗國䘮師莫不由此盖至唐世宮掖之變本朝夷狄之釁則又其權之尤熾而</hi>
　<hi>禍之无甚罷陳源軍</hi>　<hi>也壽皇嘉賞趙汝愚之奏至於再三即又詔内侍見帶兵官者並與在内宮觀</hi>
　<hi>永為定制其防微杜漸所以為後世慮者逺矣此繋國家安危治亂之大者臣故詳而著之</hi>
　戊辰宰執進呈諸軍犒設錢數上曰此内外諸軍射<lb/>
射精熟人事也嚮來諸軍只習右手射近又教習左手<lb/>
射頗精各支犒設以示激勸　庚午知台州唐仲友言<lb/>
鰥寡孤獨老幼疾病之人乞依乾道九年例取撥常平<lb/>
義倉賑給上曰常平米令低價出糶若義倉米則本是<lb/>
<pb n="KR2b0032_WYG_027-2b"/>
民間寄納在官以備水旱既遇荒歳自合還以與民况<lb/>
台州自有義倉米可令賑濟　乙亥起居郎兼太子左<lb/>
諭德李待問奏事上曰春間一雪可喜待問奏近官僚<lb/>
對皇太子賀雪語及此皇太子曰大率芝草珍異之物<lb/>
皆不足為瑞惟年穀豐民間安業乃國之上瑞上曰東<lb/>
宮見識髙逺待問奏近者因講周禮太府一節論國家<lb/>
用度當與百姓同其豐歉皇太子曰人君但當以節儉<lb/>
為本此乃言外之意非人思慮所及者又嘗對宮僚稱<lb/>
<pb n="KR2b0032_WYG_027-3a"/>
王佐天府之政云惟不畏强禦則可以立事不侮鰥寡<lb/>
則可以愛民為政要不出此两事耳上曰學問過人如<lb/>
此誠社稷之福待問奏此皆自陛下家學中來上曰東<lb/>
宮亦自儉約宮中受用凡百技間無他嗜好又謙和慈<lb/>
祥朕常語之曰德性自己温粹須是廣讀書濟之以英<lb/>
氣則為盡善上又曰恭者不侮人儉者不奪人恭儉者<lb/>
修身之本朕亦常以此為東宮言待問奏臣亦切聞陛<lb/>
下踐履此两句上曰朕平日用之古人謂不以其所能<lb/>
<pb n="KR2b0032_WYG_027-3b"/>
者病人不以人之所不能者愧人皆當踐履　二月庚<lb/>
辰進呈知福州梁克家乞宮祠上曰與復觀文殿學士<lb/>
趙雄等奏欲令再任上曰難云再任可降指揮依舊知<lb/>
福州　壬午宰執進呈未及展讀上喜見顔色宣諭云<lb/>
内侍賜北使宴自淮上回言麥正缺雨先得一雨後得<lb/>
三尺雪雄等奏陛下無一念不在斯民去歳雖旱先事<lb/>
措置米價不增民無流殍上曰亦賴卿等處置精審雄<lb/>
等奏今雖米賤猶慮其無錢可糴欲行下去歳旱傷州<lb/>
<pb n="KR2b0032_WYG_027-4a"/>
縣於義倉米内支給至三月終上曰正合朕意於是詔<lb/>
去歳江浙湖北淮西路郡縣間有旱傷去處已令多出<lb/>
樁積等米廣行賑糶今雖聞諸路米價低平其間鰥寡<lb/>
孤獨貧乏不能自存之人無錢收糴深所矜憫可令州<lb/>
縣鎮寨鄉村抄籍姓名將義倉米賑濟務要實惠及民<lb/>
如州縣奉行不䖍仰本路漕臣及提舉常平官覺察以<lb/>
聞重寘典憲　己亥進呈太府卿蘇峴擬除閩漕上曰<lb/>
師揆來乞此闕乃是師垂為淮東提舉壊官錢二十餘<lb/>
<pb n="KR2b0032_WYG_027-4b"/>
萬緡兼聞其下尚有三弟他日皆作郡則近地州府都<lb/>
占了莫若以髙爵厚祿使之就閑卿等更議之既而雄<lb/>
等奏陛下方務廣恩既難批出臣等日侍左右若作勘<lb/>
㑹亦渉商量須因人言乃可議此上曰如此則且令師<lb/>
揆依舊淮西運判却别以一缺與師垂使避其兄庶幾<lb/>
事體順乃除師垂閩漕　三月己巳上御集英殿䇿進<lb/>
士有曰司寇圜士古之刑也近世殺越人于貨徒流而<lb/>
已覆出為盗將何以懲圜士之制今可議乎是日宰執<lb/>
<pb n="KR2b0032_WYG_027-5a"/>
先赴奏事宣宗御試題聖諭云成周圜士之法乃以處<lb/>
奸惡今配隸盗賊甚多欲舉行其法故以此發問觀其<lb/>
對如何　是月賜黃由等及第出身有差　詔應臨安<lb/>
府及諸路官私房僦不限貫百十分減三　閏三月辛<lb/>
巳詔諸路監司帥臣歳終各以所部郡守分三等治効<lb/>
顯著者為臧貪刻庸繆者為否無功無過者為平詳加<lb/>
考察具名來上内臧否各著事實如考察不公令御史<lb/>
䑓彈劾夏四月癸丑宰執奏事畢上宣諭曰昨日臨安<lb/>
<pb n="KR2b0032_WYG_027-5b"/>
取到諸縣繭亦薄已令宮中繰絲看矣既而樞宻院從<lb/>
容論事因及今歳雨𤾉上曰今歳雨𤾉以時而繭蠶反<lb/>
薄大麥亦穗短宮中所養蠶亦如此殊不可曉適來已<lb/>
諭三省令王佐體訪求所以未至王淮等奏陛下愛民<lb/>
軫念及此天下之幸庚申奏事畢上曰雨恐妨麥已降<lb/>
香祈禱矣又曰曽問王佐蠶繭今年如何薄趙雄等奏<lb/>
佐方取繭繰看亦徧詢諸縣續具奏聞上曰聞今年民<lb/>
間養蠶太多葉既艱又食温葉所以繭薄孟子謂五畆<lb/>
<pb n="KR2b0032_WYG_027-6a"/>
之宅植之以桑勿失其時則可以衣帛矣誠哉是言也<lb/>
　甲戌史浩等奏昨經筵讀三朝寶訓徹章臣等奏請<lb/>
繼讀何書翌日詔真宗正説宜以進讀自是間日退朝<lb/>
必御崇政非休假未嘗暫止臣浩嘗讀正心篇論黃帝<lb/>
無為天下治上曰所謂無為者豈宴安無所事事之謂<lb/>
乎臣浩又讀剛斷篇讀漢武帝知郭解能使將軍為言<lb/>
其家不貧上曰武帝如此可謂洞照事情臣浩又讀大<lb/>
中篇論為政之道本乎大中上曰勿渾渾而濁勿察察<lb/>
<pb n="KR2b0032_WYG_027-6b"/>
而明即此理也臣等切窺聖意罔不推見淵微固將耳<lb/>
受躬行追咸平景德之盛自昔人主臨御日久非内惑<lb/>
聲色則外事畋遊其蔽則至於溺浮圖求神仙今陛下<lb/>
天縱聰明日躋睿智歳時甫浹篇帙再周帝王之汲汲<lb/>
孔子之皇皇不是過也伏乞宣付史舘詔從之　是月<lb/>
詔經筵記注官侍立並以所聞退書其實　五月丙子<lb/>
上曰近日都下銷金鋪翠復行於市不必降指揮只諭<lb/>
王佐嚴加禁戢若有敗露京尹安能逃責耶朕以宰耕<lb/>
<pb n="KR2b0032_WYG_027-7a"/>
牛禁銅噐及金翠等事刻之記事板每京尹初上輙示<lb/>
之　己卯進呈芮煇轉對言集議唯強有力者是從不<lb/>
若令各為議狀如論科舉則禮部秘書省國子監官皆<lb/>
預之類上曰如此則廢集議矣趙雄等奏煇所論乃漢<lb/>
所謂雜議也恐亦可從上曰今後遇事旋降指揮　是<lb/>
月以讀真宗正説終篇賜宰執侍讀侍講説書修注官<lb/>
宴於秘書省　六月戊午户部言去歳兩浙江東西湖<lb/>
北淮西旱傷共檢放上供米一百三十七萬九千餘石<lb/>
<pb n="KR2b0032_WYG_027-7b"/>
隨苖經總頭子勘合等錢計二十六萬六千餘貫詔並<lb/>
與蠲放　庚申户部言乞撥還去年旱傷無收經總等<lb/>
錢二十六萬餘貫上曰可盡與之趙雄等奏曰初謂錢<lb/>
數太多欲令户部均認豈謂聖慈略無難色悉以予民<lb/>
臣等不勝歎仰　丙寅樞宻院進呈昨得㫖令宻問淮<lb/>
西總領葉宏聞郭剛軍中刻剥軍人虚實據葉宏回報<lb/>
郭剛别無刻剥止是舊有軍須庫俵賣布搭息一事上<lb/>
曰卿等可諭都承㫖傳㫖宣諭郭剛令日下住罷併本<lb/>
<pb n="KR2b0032_WYG_027-8a"/>
息蠲放免行追索仍令責問本人號曰老將如何猶有<lb/>
此等事卿等可更切責葉宏既職事是報發御前軍馬<lb/>
文字此等事如何不早以聞必待詢問然後方報此後<lb/>
應諸軍凡有刻剥等事須即以實奏知　是月紹興府<lb/>
徽嚴州水命賑之　知處州李士龍納租多取加耗詔<lb/>
降一官元數止一萬四千有竒斛面出剰二萬三千餘<lb/>
罰受納官趙汝楫追兩官勒停　秋七月乙亥朔　是<lb/>
月定上雨水限諸縣五日一申州州十日一申帥臣監<lb/>
<pb n="KR2b0032_WYG_027-8b"/>
司類聚候有指揮即便聞奏　錄范質後　呂祖謙卒<lb/>
祖謙自五年冬以著作郎兼權禮部郎官以疾奉祠至<lb/>
是終於家祖謙禀資特異聞道甚早其學本於累世家<lb/>
庭之所傳愽諸四方師友之所講參貫融液無所偏滯<lb/>
與張栻朱熹更唱迭和其道復大彰明天下之士翕然<lb/>
歸之祖謙六世祖夷簡五世祖公著皆以勲德著聞四<lb/>
世祖希哲首從程頤遊復以儒學名世淵源所漸尤為<lb/>
深逺上嘗令祖謙編次文鑑一書稱其用意有補治道<lb/>
<pb n="KR2b0032_WYG_027-9a"/>
平生著書至多皆以繼絶表微扶正息邪晚年所輯大<lb/>
事記雖未及就其經世之意亦可㮣見其他所著經説<lb/>
海内往往家傳人誦與伊洛之書並行於世云　八月<lb/>
丙午宣諭云朕縁久旱不雨曉夕思所以寛䘏無事不<lb/>
在念今且將諸路節次泛抛招軍並與蠲免　壬子召<lb/>
侍従官王希呂以下頒示御札曰朕謂侍従之臣當以<lb/>
論思獻納為任今後事有過舉政有闕失卿等即宜盡<lb/>
忠極言或求對或入奏務在於當理而後己各思體此<lb/>
<pb n="KR2b0032_WYG_027-9b"/>
稱朕意焉　壬戌樞密院進呈淮西運判趙彦逾奏本<lb/>
路歸正人約有二千餘人强壯者欲委官總轄教閲以<lb/>
譏察其動息上曰其人歸正日久皆能耕鑿居止已安<lb/>
自成生業若遽然差官前去總轄乃所以搔擾使之不<lb/>
安劄子不須行　是月趙雄罷相出知瀘州時有言雄<lb/>
多私里黨者於是命大臣進擬皆於姓名下注本貫封<lb/>
入遂為故事　以王淮為右丞相　九月甲午進呈提<lb/>
領贍軍府燕世良申前官呉淵薦本所幹官楊絳與陞<lb/>
<pb n="KR2b0032_WYG_027-10a"/>
擢差遣今復措置開請有勞乞申前命縁其人令合赴<lb/>
部改官未審如何或只與堂除知縣上曰朕方與卿等<lb/>
共守此法姑候一任回却與陞擢　是月以江浙湖北<lb/>
旱出爵募民賑濟　冬十月癸亥中書門下省言乾道<lb/>
八年七月内已降指揮御史䑓合覺察彈劾事件並分<lb/>
𨽻六察如有違例去處令監察御史隨所𨽻所許令訪<lb/>
聞覺察聞奏詔劄下御史臺六察遵守施行　甲子宣<lb/>
諭付出知臨安府王佐按新寧國府監押王康成為人<lb/>
<pb n="KR2b0032_WYG_027-10b"/>
便到赤岸欲上岸赴宴間康成乘馬經過不下馬上曰<lb/>
可罷新任差遣又曰所以王佐奏狀不欲徑批出施行<lb/>
尋常文字須是經由三省施行方合事體記得向來參<lb/>
政周必大曽有此請故朕遇事不忘　頒忠義傳國子<lb/>
監簿俞良能所進也起於戰國王蠋終於五代孫晟上<lb/>
下一千一百年所取者一百八十人凡二十卷乞頒之<lb/>
武學授之將帥上曰忠臣義士不顧一身誠可以表勵<lb/>
風俗　罷雪宴先是年例賀雪即賜宴以連歳荒歉艱<lb/>
<pb n="KR2b0032_WYG_027-11a"/>
食詔權罷　十一月甲戌臣僚言在法諸因饑貧以同<lb/>
居緦麻以上親與人若遺棄而為人收養者仍從其姓<lb/>
名不在取認之限聽養子之家申官附籍依親子孫法<lb/>
今之災荒亦非一處向去寒冷棄子或多若令災荒州<lb/>
縣坐上件法<graphic n="KR0866" url="https://raw.githubusercontent.com/kanripo/KR-Gaiji/master/images/KR0866.png" mimeType="image/png"/>板曉諭使人人通知之則人無復職認<lb/>
之慮而皆獲收養矣舉行荒政此其一助詔從之　辛<lb/>
卯進呈吏部侍郎趙汝愚奏廣招徠之路絶朋比之嫌<lb/>
莫若用故事令侍從两省䑓諌各舉所知若干人須才<lb/>
<pb n="KR2b0032_WYG_027-11b"/>
用兼偹而未經擢用者陛下以其姓名悉付中書籍記<lb/>
候職事官有闕則選諸所表以次用之其有不如所舉<lb/>
則坐以謬舉之罪上曰此説極是可從之王淮奏御筆<lb/>
抹若干人字今乞作二三人上曰可　是月詔諸路賑<lb/>
饑　新除浙東提舉朱熹入對奏言陛下臨御二十年<lb/>
間水旱盗賊略無寜歳意者德之崇未至于天歟業之<lb/>
廣未及於地歟政之大者有未舉而小者無所繫歟刑<lb/>
之逺者或不當而近者或幸免歟君子有未用而小人<lb/>
<pb n="KR2b0032_WYG_027-12a"/>
有未去歟大臣失其職而賤者竊其柄歟直諒之言罕<lb/>
聞而謟䛕者衆歟德義之風未著而贜汙者騁歟貨賂<lb/>
或上流而恩澤不下究與責人或已詳而反躬有未至<lb/>
與夫必有是數者然後可以召災而致異又言陛下即<lb/>
政之初盖嘗選建英豪任以政事不幸其間不能盡得<lb/>
其人是以不復廣求賢哲而姑取軟熟易制之人以充<lb/>
其位於是左右私䙝使令之賤始得以奉燕閒備驅使<lb/>
而宰相之權日輕又慮其勢有所偏而因以壅己也則<lb/>
<pb n="KR2b0032_WYG_027-12b"/>
或聽外廷之論將以隂察此軰之負犯而操切之陛下<lb/>
既未能循天理公聖心以正朝廷之大體則固已失其<lb/>
本矣而又欲兼聽士大夫之公言以為駕馭之術則士<lb/>
大夫之進退有時而近習之從容無間士大夫之禮貌<lb/>
既莊而難親其議論又苦而難入近習便嬖側媚之態<lb/>
既足以蠱心志其胥吏狡猾之術又足以眩聰明此其<lb/>
生熟甘苦既有所分恐陛下未及施其駕馭之術而先<lb/>
墮其數中矣是以雖欲微抑此軰而此軰之勢日重雖<lb/>
<pb n="KR2b0032_WYG_027-13a"/>
欲兼採公論而士夫之勢日輕重者既挾其重以竊陛<lb/>
下之權輕者又借力於重以為竊位固寵之計中外相<lb/>
應更濟其私日往月來浸淫耗蝕使陛下之德業日隳<lb/>
紀綱日壊邪佞充塞貨賂公行兵愁民怨盗賊間作災<lb/>
異數見饑饉洊臻羣小相挺人人皆得滿其所欲惟有<lb/>
陛下了無所得而國家顧乃獨受其弊因論浙東救荒<lb/>
事上曰連年飢歉朕甚以為憂州縣檢放多是不實時<lb/>
熹乞勸諭推賞上曰至此却愛惜名噐不得又乞撥賜<lb/>
<pb n="KR2b0032_WYG_027-13b"/>
米斛上曰朕於此并無所惜又乞預放來年身丁錢上<lb/>
曰朕方欲如此措置寛䘏數事熹又奏星變事上曰朕<lb/>
恐懼未嘗一日忘上又曰朕未嘗一日不三省吾身熹<lb/>
續又奏自今水旱約及三分已上即乞并第四等户依<lb/>
此施行又奏乞推行建寧府崇安縣社倉法於諸路州<lb/>
軍熹又上宰相書云朝廷愛民之心不如惜費之甚是<lb/>
以不肯為極力救民之事明公愛國之念不如愛身之<lb/>
切是以但務為阿䛕順㫖之計然民之與財孰輕孰重<lb/>
<pb n="KR2b0032_WYG_027-14a"/>
身之與國孰大孰小財散猶可復聚民心一失則不可<lb/>
復收身危猶可復安國勢一傾則不可復振至於民散<lb/>
國危而措身無所則其所聚有不為大盗積者耶　復<lb/>
白鹿書院從朱熹之奏也洞本唐朝李渤舊居有䑓榭<lb/>
環以流水雜植花木為一時之勝南唐昇元中因建學<lb/>
館買田以給諸生學者大集乃以國子監九經李善道<lb/>
為洞主掌其教授本朝太平興國二年賜以印本九經<lb/>
七年又官其洞主明起是年始置南康軍遂属郡境至<lb/>
<pb n="KR2b0032_WYG_027-14b"/>
祥符初直史館孫冕請以為歸老之地及卒𦵏焉其子<lb/>
比部郎中環復置學館以教子弟四方之士願就學者<lb/>
亦給其食後經兵亂屋宇不存至是復之　十二月甲<lb/>
子進呈范成大具到上元縣所種二麥王淮等奏得成<lb/>
大書謂春麥惟郭剛能言之盖北人謂之刼麥上曰此<lb/>
間人亦不知己令宮中種看淮等奏仁宗皇祐元年五<lb/>
月召近臣以下於後苑寶岐殿觀刈麥仍諭以新創此<lb/>
殿不欲植花卉每觀種麥於此今又見其成庶知民事<lb/>
<pb n="KR2b0032_WYG_027-15a"/>
之不易陛下可謂同符仁宗矣　葛邲言荒政二事一<lb/>
乞特降指揮諸經總制錢如遇州縣災傷年分本處知<lb/>
通權免比較賞罰其課利場務並令遵見行條法依所<lb/>
放災傷分𢾗免比不得令本州抑勒縣道陪備一乞降<lb/>
㫖應荒歉州縣且專以救荒為務宴㑹之類理合節損<lb/>
所有諸處迎新送舊兵卒公吏借請及供帳從物之属<lb/>
所費不貲亦合裁減兵卒亦宜存留以防緩急詔並從<lb/>
之　是冬淮東提舉趙伯昌奏通泰楚州㳂海去處舊<lb/>
<pb n="KR2b0032_WYG_027-15b"/>
有捍海堰一道東距大海北接塩城計二萬五千六百<lb/>
餘丈始自唐黜陟使李承實所建遮護民田屏蔽塩竈<lb/>
歴時既乆頽圯不存至本朝天聖改元范仲淹為泰州<lb/>
西溪塩官方有請于朝凡調夫四萬八千用粮三萬六<lb/>
千有竒而錢不與焉一月而畢規模宏逺髙出前古遂<lb/>
使海潮沮洳舄鹵之地化為良田自後漢失修治宣和<lb/>
紹興以來屡被其患每一修築必至申明朝廷大興功<lb/>
役然後可辦望專委淮東塩司今後捍海如遇坍損去<lb/>
<pb n="KR2b0032_WYG_027-16a"/>
處不以功役大小即便委官相視計料隨壊隨葺勿令<lb/>
寖淫以至大有衝决務要堅固可以永乆從之　是歳<lb/>
詔舒州蘄州鑄鐵錢並以十五萬貫為額　詔久任四<lb/>
川監司郡守之人令更迭與東南差遣其在任未久者<lb/>
既有任滿前來奏事指揮候到闕始得别與除授從臣<lb/>
僚之請也　雨雹<lb/>
壬寅淳熙九年春正月壬申朔　是月賑两浙饑　初<lb/>
池州汪青坐盗𤼵遞青誅後他卒事覺知非青罪詔失<lb/>
<pb n="KR2b0032_WYG_027-16b"/>
入官吏趙粹中落職餘責罰有差青家支給五年王淮<lb/>
奏陛下念一夫之寃存恤其家恩及幽明矣　内出正<lb/>
月所種春麥並秀實堅好與八九月所種無異詔降付<lb/>
两浙淮南江東西漕臣勸民布種　三月戊子臣僚言<lb/>
監司帥臣臧否所部深得考功課吏之意然郡守更易<lb/>
則人有幸不幸監司帥臣好惡不一則言有當不當有<lb/>
已去而不及臧否者有近到而已遇臧否者此人有幸<lb/>
有不幸也或取其辦事而不言其害民或喜其彌縫而<lb/>
<pb n="KR2b0032_WYG_027-17a"/>
不言其踈繆或畏其彊有力而不議或以其踈逺無援<lb/>
而見斥此言有當不當也且就一路而言之則其數寛<lb/>
就數人而言之則其數窄計一歲而論之則其能否為<lb/>
己見計數月而論之則其能否未可知而遽臧否焉此<lb/>
人所以幸不幸言所以當不當也乞詔諸路監司帥臣<lb/>
自今臧否所部必須總計一歲人數不問己去見在就<lb/>
其中區别之或臧者朝廷已加擢用亦須用臧之次者<lb/>
或否者朝廷已行罷黜亦須具否之次者其或臧否不<lb/>
<pb n="KR2b0032_WYG_027-17b"/>
當必令具析以聞詔除初到任人外餘從之　是春召<lb/>
對楊甲尋除太學錄甲獻書萬言大略謂人主之職不<lb/>
過聽言用人分别邪正而近歳以來權倖用事其門如<lb/>
市内批一出疑謗紛然謂陛下以左右近習為腹心而<lb/>
不專任大臣以廵邏伺察為耳目而不明用䑓諫今中<lb/>
外文武半為權門私人親交私黨分布要近良臣吞聲<lb/>
義士䘮氣願陛下哀之救之至於民兵之害兩淮百姓<lb/>
如被兵火舒蘄鼔鑄民不堪命西南諸夷乘間出沒而<lb/>
<pb n="KR2b0032_WYG_027-18a"/>
馬政日急髙直厚幣以驕戎心臣恐陛下今日所少者<lb/>
非特馬而已又有司理財一切用衰陋褊隘之䇿至於<lb/>
賣樓店括學田鬻官地而所在争獻羡餘此風日熾誠<lb/>
恐陛下赤子無寧歲矣其末言今日之事欲正其本則<lb/>
在陛下講學　夏五月丙子内出御筆手詔宣示宰臣<lb/>
王淮等曰朕惟監司郡守民之休戚繫焉察其人而任<lb/>
之宰相之職也苟選授之際惟計履厯之淺深不問人<lb/>
才之賢否則政治之闕孰甚於斯今後二三大臣宜體<lb/>
<pb n="KR2b0032_WYG_027-18b"/>
國愛民精加考擇既按以資格又考其才行合是二者<lb/>
始可進擬夫然後事得其宜用無不當故𫝊曰為政在<lb/>
人卿等其謹之毋忽　六月辛酉詔浙漕行下所部州<lb/>
縣常切禁止官民户毋得將草蕩圍裹成田如失覺察<lb/>
其漕臣取㫖施行　詔侍從䑓諫舉官堪充監司者各<lb/>
一二名　是夏饒州飢命賑之　秋八月庚子侍從䑓<lb/>
諫集議聞奏自宰相執政侍從卿監正郎貟郎分為五<lb/>
等除致仕遺表已行集議裁減外將逐郊蔭補恩澤每<lb/>
<pb n="KR2b0032_WYG_027-19a"/>
等降殺以兩酌中定為止數武臣比類施行宰相十人<lb/>
開府以上同執政八人太尉同侍從六人觀察使至節<lb/>
度侍御史同中散大夫至中大夫四人右武大夫至通<lb/>
侍大夫同帶職朝奉郎至朝議大夫三人職事宫寺長<lb/>
貳監長至左右司諫開封少尹釐務及一年須官至朝<lb/>
奉郎并朝奉郎元帶職人因除在京職事官而寄職者<lb/>
同武翼大夫至武功大夫同非侍從官無遺表外見行<lb/>
條格致仕遺表通減三分之一餘分不減紹興初中書<lb/>
<pb n="KR2b0032_WYG_027-19b"/>
舎人趙思誠上任子限貟之議詔從官集議至是始用<lb/>
廷臣集議行之　淮東蝗　九月辛巳大享明堂先是<lb/>
詔少師史浩少保陳俊卿赴闕陪祀並辭不至　癸巳<lb/>
御講筵侍讀鄭丙進陸贄論奉天上尊號狀上曰德宗<lb/>
不逹理如此禍難未平乃欲加上尊號　甲午淮南運<lb/>
判錢冲之言真州之東二十里有陳公塘周回百里本<lb/>
司近已興修塘岸建置斗門石䃮各一所於東西湫口<lb/>
二處乞於楊子縣知縣縣尉衘内帶入兼主管陳公塘<lb/>
<pb n="KR2b0032_WYG_027-20a"/>
六字庶責有所歸從之　是月以王淮梁克家為左右<lb/>
丞相　冬十一月癸酉宗正丞樓鑰對論士大夫風俗<lb/>
事上曰唐文宗説去河北賊易去朝廷朋黨難朕常笑<lb/>
之有何難事只是主聽不聰　甲戌吏部尚書鄭丙讀<lb/>
陸贄奏議奉天論蕭復狀至但垂睿詰誰敢面謾蕭復<lb/>
若相嘱求則從一等何容為隠從一等儻自回互則蕭<lb/>
復不當受疑上顧丙曰德宗猜忌可謂不明丙奏曰德<lb/>
宗見理不明故每事猜忌當患難時陸贄之言多聽納<lb/>
<pb n="KR2b0032_WYG_027-20b"/>
及事定後贄言多懇切亦不免見疑矣上曰此皆不學<lb/>
之故　庚辰鄭丙讀陸贄奏議駕幸梁州論進獻瓜果<lb/>
人擬官第二狀畢丙奏曰官爵天下公噐人主所當吝<lb/>
惜上曰此人君厲世磨鈍之具又曰名噐豈可假人<lb/>
　<hi>臣留正等曰爵祿者天下之公噐而國之大柄也君以為貴則人貴之君以為賤則人賤之矣天寳之際</hi>
　<hi>嬖妾傾國爵以私受綱紀蕩然流弊至於肅宗大將軍告身一通纔易一醉名噐抑可謂濫矣德宗且欲</hi>
　<hi>授官於捧瓜挈果之微豈非家法之壊至是極耶播遷之禍幾至亡國無足怪者壽皇因讀陸贄奏議乃</hi>
　<hi>有名噐不可以假人之言二十八年之治所以官不及私昵爵罔及惡德者盖能深戒前代之失永貽萬</hi>
<pb n="KR2b0032_WYG_027-21a"/>
　<hi>世之則也</hi>
　是月䕫州路饑　十二月戊午宰執進呈乞令太學<lb/>
生習射事上曰向來玉津園燕射惟武臣射恐祖宗典<lb/>
故文臣亦當射<lb/>
癸卯淳熙十年春正月戊子詔廣塩復行鈔法略曰塩<lb/>
者民資以食向也官利其贏而自鬻乆為民病朕既遣<lb/>
使諭之得其利害以歸復謀諸在廷僉言惟允始為之<lb/>
更令許通商販而社官鬻民固以為利矣然利於民者<lb/>
<pb n="KR2b0032_WYG_027-21b"/>
官不便焉何者鹽之息厚凡官與吏之所為妄費以濟<lb/>
其私者異時一出於此一旦絶之無所牟取必胥動以<lb/>
浮言將毁我裕民之政且朕知恤民而已浮言奚恤矧<lb/>
置監司守令皆以為民朕有美意弗推而廣之顧撓而<lb/>
壊之可乎七月一日為始罷官般官賣通行客鈔法<lb/>
庚寅密院言揀汰事上曰兵不選練則不精但州郡未<lb/>
裕若養老人數過多艱於贍養其六年八年九年分揀<lb/>
汰官兵可再展半年　辛卯進呈鎮江總領所乞降新<lb/>
<pb n="KR2b0032_WYG_027-22a"/>
㑹兊換上見前具新印㑹子數目乃曰新印㑹子比舊<lb/>
又增多大凡行用㑹子少則重多則輕　壬辰密院進<lb/>
呈鎮江軍兵三年加減之數上曰養兵費財國用十分<lb/>
幾八分養兵周必大奏尚不啻八分上曰今民間未裕<lb/>
江東浙西寄招鎮江諸軍及武鋒軍歲額人數可並權<lb/>
免三年所有諸州日前未足之數持與蠲免　是月以<lb/>
黃洽為御史中丞自乾道五年之後不除中執法者十<lb/>
四年洽嘗奏云因言固可以知人輕聽亦至於失人是<lb/>
<pb n="KR2b0032_WYG_027-22b"/>
故聽言不厭其廣廣則庶幾其無壅擇言不厭其審審<lb/>
則庶幾其無誤上深然之　二月癸卯用御史中丞黃<lb/>
洽奏詔罷内侍陳源宫觀建寧府居住先是陳源罷德<lb/>
壽宫提舉有㫖與落階官臣僚言其過惡乞寢罷成命<lb/>
與一在外宫觀從之至是洽又言其罪狀灼然乞賜竄<lb/>
責故有是命既而臺察又䟽其黨與皆一時之巨蠧於<lb/>
是武略大夫徐彥達除名勒停送道州編管家財産業<lb/>
並籍沒進納德壽宫其子徐必聞等三人並追官勒停<lb/>
<pb n="KR2b0032_WYG_027-23a"/>
仍送筠州編管士昌源之厮役以違法遷轉李庚本臨<lb/>
安府都吏與源交通補官彥達嘗充德壽宫閣子庫書<lb/>
寫專一為源管家務官至正使職至路鈐皆源之力也<lb/>
　三月丙寅朔建康都統制郭剛言去歲合揀汰效用<lb/>
軍義兵一百八十五人自言願得逐便欲乞揀汰上曰<lb/>
正恐離軍失所所以尚留如此與放逐便　己丑福州<lb/>
奏都廵檢姜特立捉海賊九十四名根勘二十八人招<lb/>
伏餘六十六名被虜在船不曾行刼並給據釋放上曰<lb/>
<pb n="KR2b0032_WYG_027-23b"/>
趙汝愚如此處置甚善古者制刑王者言宥而有司執<lb/>
法若有司但務姑息何以示懲　是月詔舉制科　夏<lb/>
四月丙申詔臨安府係駐蹕之地本州屬縣民户身丁<lb/>
錢可自淳熙十一年為始更與蠲放三年仍給降黃榜<lb/>
曉諭　進呈監司帥臣奏到臧否先數日上曰監司帥<lb/>
臣奏到守臣臧否而不行黜陟何以勸懲可與後省將<lb/>
兩歲臧否其尤者以聞是日將上臧者多己用否者多<lb/>
己黜有未陞黜者數人前知普州范仲圭前知瓊州韓<lb/>
<pb n="KR2b0032_WYG_027-24a"/>
璧前知復州王去惡皆在臧之目新萬安軍湯鷽在否<lb/>
目上曰王去惡有平黎之功而又通曉郡事可召赴行<lb/>
在范仲圭韓璧任滿與監司差遣湯鷽罷新任　癸卯<lb/>
大理寺丞張抑言浙西諸州豪宗大姓於瀕湖陂蕩各<lb/>
占為田名曰塘田於是舊為田者始隔絶水出入之地<lb/>
淳熙八年雖因臣僚劄子有㫖令兩浙運司根括而八<lb/>
年之後圍裹益甚乞自今責之知縣不得給據責之縣<lb/>
尉常切廵捕責之監司常切覺察仍許人告令下之後<lb/>
<pb n="KR2b0032_WYG_027-24b"/>
尚復圍裹者論如法從之　是月廣西運判王正已奏<lb/>
云陛下加惠逺方恐官賣科擾民無所告復行客鈔以<lb/>
救其弊德至渥也陛下本以寛裕逺民而今來兩路通<lb/>
行却成發泄東鈔借使兩路分畫界分西路漕計不虧<lb/>
諸郡可以支吾亭户不致貧乏豈非陛下之本意願聞<lb/>
缺乏之端有如二十餘州上下煎熬倘有申請朝廷豈<lb/>
能坐視必須應副則東路雖有贏餘亦是朝三暮四恐<lb/>
徒紛擾又云頃年章潭為廣東提舉塩事力主兩路通<lb/>
<pb n="KR2b0032_WYG_027-25a"/>
行之議及就移西路運判客鈔不敷漕計大窘寢食幾<lb/>
廢又得東路二十八萬緡遂以少寛即同帥臣范成大<lb/>
乞行官賣此則易地而不可行者歲月未乆可以覆按<lb/>
又云紹興間通行客鈔能三十餘年者以西路有折科<lb/>
招糴之類後既住罷漕計遂窘因有官賣之法其後更<lb/>
易不定大㮣以東鈔通行西鈔不登為患萬一必須通<lb/>
行則西路漕計或缺亦須預作指畫不可臨期缺悞然<lb/>
不若分路為允也　五月甲子朔　是月臣僚言祖宗<lb/>
<pb n="KR2b0032_WYG_027-25b"/>
用人初無清濁之别韓琦第二人進士及第未免監左<lb/>
藏庫後為度支判官皆號稱職乞明詔大臣如行在左<lb/>
藏庫之類稍重其選與免待闕遇舘學有闕却於此取<lb/>
之以廣得人之路從之　鄂州都統郭果言襄陽屯田<lb/>
二十餘年雖微有所獲然未能大益邉計非田不良盖<lb/>
人力有所未至且無專任責者或謂戰士屯田恐妨閲<lb/>
習而不知分畨耕作乃所以去其驕或謂耕作勞苦恐<lb/>
其不樂而不知分給穀米人自樂從以樂從之人為實<lb/>
<pb n="KR2b0032_WYG_027-26a"/>
邊之計可謂兩便本司見有荒熟田共七百五十畆乞<lb/>
降錢三萬緡收買耕牛農具便可施工餘力亦可刷荒<lb/>
田開墾從之　六月丙申王淮等奏兩日酷暑聖躬得<lb/>
無煩鬱上曰朕自有道以處之但懐閭閻之民不易度<lb/>
耳往在潜邸嘗有詩云閭閻多勃鬱方愧此身閑淮奏<lb/>
陛下隆寒盛暑毎以百姓為念真三五帝王之用心梁<lb/>
克家奏昔唐文宗詩云人皆苦炎熱我愛夏日長柳公<lb/>
權屬以薫風自南來殿閣生微凉君臣賡歌略無一言<lb/>
<pb n="KR2b0032_WYG_027-26b"/>
及於百姓而大書殿壁自以為詞情皆足蘇軾嘗効其<lb/>
詩以譏之云一為居所移苦樂永相忘願言均此施清<lb/>
陰分四方今陛下不以隆暑為畏而長懐閭閻之苦唐<lb/>
之君臣見有愧云　己酉進呈太府寺丞勾昌泰蜀中<lb/>
制置使一貟任六十州之安危或有疾病遷動自朝廷<lb/>
除授動經年歲方始到任願於從臣中常儲一二人於<lb/>
蜀中令作安撫使一旦有制置便闕使可就除其於思<lb/>
患預圖最係國家大事上諭宰執曰此正在卿等留意<lb/>
<pb n="KR2b0032_WYG_027-27a"/>
今後欲除蜀帥須是選擇可備制置使之用者庶幾臨<lb/>
時不至缺事　詔經理屯田建康府御前諸軍都統制<lb/>
司奏近凖御筆措置屯田契勘淮西荒閑田土如昨來<lb/>
和州興置屯田五百餘所盧州管下亦有三十六圍皆<lb/>
頻江臨湖號稱沃壌自後廢罷撥還逐州召人請佃尋<lb/>
許承買今多為良田自餘荒地亦有豪強之戸冒耕包<lb/>
占詔令淮西帥漕司同共取見係官田畆實數聞奏都<lb/>
統郭剛尋奏相視得和州厯陽縣荒圩五百餘頃可以<lb/>
<pb n="KR2b0032_WYG_027-27b"/>
開耕毎田一頃三人分耕合用官兵一千五百人建康<lb/>
留守錢良臣亦奏上元縣荒圩并寨地五百餘頃不礙<lb/>
民間泄水可以修築開耕　辛酉詔曰朕履四海之籍<lb/>
託王公之上深惟民之未贍惻怛在心惟吏或不良無<lb/>
以宣德明恩若乃貪饕無饜與貨為市漁奪百姓侵牟<lb/>
下民有一於斯足秕邦政天下之大郡邑之衆假勢放<lb/>
利實繁有徒若此朕雖有愛民勤政之誠焦勞於上仁<lb/>
恩利澤何由而下䆒哉朕嗣服之初盖嘗考法祖宗嚴<lb/>
<pb n="KR2b0032_WYG_027-28a"/>
贓吏之禁其持心不移覆出為惡者既已逮治一二厲<lb/>
在位矣歲月既乆法以延緩贓過之吏忸習寛政日甚<lb/>
歲劇今列官處職奸法不忌是與盗無異也國有憲法<lb/>
朕不敢廢可自今後命官犯自盗枉法贓罪抵死者籍<lb/>
沒家財取㫖决配並依隆興二年九月已降詔書施行<lb/>
必無容貸　是月兩浙水命賑之　監察御史陳賈奏<lb/>
略曰臣竊謂天下之士所學於聖人之道者未始不同<lb/>
既同矣而謂己之學獨異於人是必假其名以濟其偽<lb/>
<pb n="KR2b0032_WYG_027-28b"/>
者也邪正之辨誠與偽而已表裏相副是之謂誠言行<lb/>
相違是之謂偽臣伏見近世士夫有所謂道學者其説<lb/>
以謹獨為能以踐履為髙以正心誠意克己復禮為事<lb/>
若此之類皆學者所共學也而其徒乃謂己獨能之夷<lb/>
攷其所為則又大不然不幾於假其名以濟其偽者耶<lb/>
臣願陛下明詔中外痛革此習每於聽納除授之間考<lb/>
察其人擯棄勿用以示好惡之所在庶幾多士靡然向<lb/>
風言行表裏一出於正無或肆為詭異以干治體從之<lb/>
<pb n="KR2b0032_WYG_027-29a"/>
　廣西運司申昭州金坑五處遞年所入不多若行廢<lb/>
罷以裕民間甚便本部欲行契勘上曰不必契勘便行<lb/>
廢罷　詔監司帥臣每歲於部内舉亷吏一二人具實<lb/>
迹來上中書籍記以備選擇如無聽闕　秋七月乙丑<lb/>
詔知廣州鞏湘以任帥閫備著效勞可除龍圖閣令再<lb/>
任　庚午禮部太常寺言開寶通禮州縣水旱則祈社<lb/>
稷典禮具存政和五禮新儀雖不該載見今朝廷或遇<lb/>
水旱亦行祈禱今欲從臣僚所陳遇有水旱令州縣先<lb/>
<pb n="KR2b0032_WYG_027-29b"/>
祈社稷委合典禮乞朝廷指揮從禮部太常寺修定儀<lb/>
注行下詔從之先是臣僚言州縣遭水旱神祠佛宫無<lb/>
不遍走而社稷壇壝闑然莫或顧省彼五土五穀之神<lb/>
百代是尊是奉豈應祈報獨不得與羣祀同享精純於<lb/>
是下禮寺看詳而有是命　甲戌詔曰朕涉道日寡秉<lb/>
事不明政化失中以干陰陽之和廼季夏渉秋旱暵為<lb/>
虐大田失望民靡錯躬夕惕以思反己自咎可自今月<lb/>
十三日避殿減膳令侍從䑓諫兩省卿監郎官館職各<lb/>
<pb n="KR2b0032_WYG_027-30a"/>
條具朝政闕失毋有所隠朕將親覽考求其當以輔政<lb/>
理咨爾在位副朕志焉　乙亥詔曾任知州而為郎官<lb/>
卿監曾任卿監郎官而復出為監司之人陳乞闗陞者<lb/>
依兩任無人薦舉處條例特與免用舉主理為資序從<lb/>
臣僚之請也　癸未宰相王淮梁克家知院周必大僉<lb/>
書兼權參政施師㸃以旱乞避位詔不允上宣諭曰朕<lb/>
心未嘗放下一日之間天下定行一兩遭又曰數日羣<lb/>
臣應詔言事並無及朕過失多言刑獄事刑獄自有成<lb/>
<pb n="KR2b0032_WYG_027-30b"/>
法王淮對曰陛下憂勤如此更有何過失可指　己丑<lb/>
臣僚乞詔大臣自今維揚合肥荆襄四路帥當於嘗任<lb/>
近臣中簡記除授上曰均是帥臣豈可輕授此在卿等<lb/>
簡擇　八月甲辰進呈次因論人才上曰若是平穏無<lb/>
才略人不難得須是有材而不刻慈善而不謬王淮等<lb/>
奏陛下二語可謂盡用人之要大抵有材者多失之刻<lb/>
慈善者多失之謬　乙巳進呈楊安誠劄子乞遵依仁<lb/>
宗皇帝之制采用司馬光之言覈實浮費量加撙節上<lb/>
<pb n="KR2b0032_WYG_027-31a"/>
曰近日臣僚言多用司馬光撙節之説盖仁宗時亦自<lb/>
乏用故司馬光有是言朕嘗見一老内臣云哲宗皇帝<lb/>
極愛惜錢物不肯多賞賜臣下王淮等奏節用裕民之<lb/>
本陛下常以祖宗為法天下之福也　戊申詔侍從兩<lb/>
省管軍知閣御帶及在内觀察使以上於武官中各舉<lb/>
有威儀善應對堪充奉使接送伴者一名聞奏其已被<lb/>
差人不許薦舉　辛亥進呈湖北總司乞糴米事因言<lb/>
得湖北報七月十八日大雨霶䨟秋成可望上曰是日<lb/>
<pb n="KR2b0032_WYG_027-31b"/>
朕食素就宫中設醮但見陰雲四合不知得雨之廣王<lb/>
淮奏曰經所謂惟德動天無逺弗届上曰人主於天尤<lb/>
親感召之速終是異於臣庶　庚申詔左藏南庫撥𨽻<lb/>
户部提領所事務限五日結局先是戸部具南庫收支<lb/>
項目上謂輔臣曰見在錢三十五萬餘貫盡撥付戸部<lb/>
其餘金銀等物令陳居仁㸃檢具數以聞上又曰欲併<lb/>
南庫歸左藏令版曹自理㑹朕亦省事卿等可子細令<lb/>
具南庫五年間出入帳親自㸃檢故有是詔南庫者本<lb/>
<pb n="KR2b0032_WYG_027-32a"/>
御前樁管激賞庫也休兵後秦檜取戸部窠名之可必<lb/>
者盡入此庫戸部闕乏則予之檜死属之御前由是金<lb/>
帛山積上即位之始年納右正言袁孚之請遂改為左<lb/>
藏南庫專一樁管應副軍期然南庫移用皆自朝廷非<lb/>
若左帑直𨽻於版曹而為經費也至是始併歸戸部既<lb/>
而尚書王佐奏言南庫歸版曹無益而有損乞就撥歸<lb/>
封樁庫其朝廷年例合還戸部錢却於封樁庫支不從<lb/>
　戸部尚書王佐言經總制錢嵗額一千五百萬貫年<lb/>
<pb n="KR2b0032_WYG_027-32b"/>
來寖生姦弊或偶無收則便於帳内豁除而創生窠名<lb/>
更不入帳分𨽻遞年積壓直待赦放切恐暗失經費詔<lb/>
戸部將淳熙八年終以前拖欠及未起錢數並特除放<lb/>
自今收趂虧額其知通并提刑司官属委本部覺察從<lb/>
條施行　是月宰執奏封樁庫見管錢物已及三千餘<lb/>
萬緡上曰朕創此庫以備緩急之用未嘗敢私也封樁<lb/>
庫者亦上所創也其法非奉親非軍需不支先是六年<lb/>
夏四月提領本庫言共管見錢五百三十萬貫其後往<lb/>
<pb n="KR2b0032_WYG_027-33a"/>
往以犒軍或造軍噐為名撥入内庫或睿思殿或御前<lb/>
庫或修内司有司不敢執尋又奏内外樁積緡錢四千<lb/>
七百餘萬上曰何以聚人曰財周以冢宰制國用周禮<lb/>
一書理財居其半後世儒者尚清談以理財為俗務可<lb/>
謂不知本矣祖宗勤儉方全盛時財賦亦自不足至變<lb/>
更塩法侵及富商朕二税之外未嘗一毫妄取亦無一<lb/>
毫妄費所以帑藏不至空虚緩急不取之民非小補也<lb/>
　先是上以諸路財賦浩繁令兩侍郎分路管認是年<lb/>
<pb n="KR2b0032_WYG_027-33b"/>
王佐為尚書又請於次年四月將諸路監司守倅所起<lb/>
上供錢比較以定賞罰自是罕有逋欠　九月壬午詔<lb/>
諸路州軍拖欠内藏庫諸色窠名錢物自淳熙九年終<lb/>
以前實欠並特與除放以後常切催納如有違慢仰本<lb/>
庫開具所欠州軍當職官吏取㫖施行翌日王淮等奏<lb/>
聖恩溥博不知所欠數若干上曰六十萬貫　癸未興<lb/>
元府都統制吳挺言本司同安撫司增置賞錢募人告<lb/>
捉盜販解盬入界見係出戍官兵把截去處嚴行捜捕<lb/>
<pb n="KR2b0032_WYG_027-34a"/>
外有不係官兵出戍地分乞行下沿邊州郡督責捕盗<lb/>
官司捜捕詔利路安撫提舉各申嚴行下階成西和鳳<lb/>
州禁止毋得透漏如未覺察守令並取㫖重作施行<lb/>
冬十月甲午詔主管魏惠憲王府鄧從義可傳㫖羅忠<lb/>
并母白氏今來皇孫女安康郡主凡百宜執婦道不可<lb/>
慣縱所有晨昏安省之禮候得指揮方免若旦望節序<lb/>
並從常禮務成肅雝之德倘或違此别有誥訓<lb/>
　<hi>臣留正等曰周之王姬能執婦道詩人歌之王珪受公主謁見前史以為美談今觀安康下嫁聖訓申誡</hi>
<pb n="KR2b0032_WYG_027-34b"/>
　<hi>諄切如初其所以經夫婦美教化之意視古有光矣</hi>
　乙未右正言蔣繼周言國家役法自祖宗以來前後<lb/>
講論詳矣行之其或不能無弊者非法弊也人弊之耳<lb/>
茍得一賢令尹則人樂為之争先是知其弊誠在人而<lb/>
不在法自范成大唱為義役之説在人著目而處州六<lb/>
邑之民擾擾乎十有六年於此矣夫狹鄉民貧私相借<lb/>
助以供公上之役是特鄉里常情耳成大張大其事標<lb/>
以義名且欲改賜縣名行之諸路朝廷固已察其情狀<lb/>
<pb n="KR2b0032_WYG_027-35a"/>
不可其請矣成大不已再有所陳嘱其代者使遂其説<lb/>
至陳孺知處州親受其弊任滿奏事乃始備言其實陛<lb/>
下即可其奏於是處州之民始獲息肩於義役之罷三<lb/>
兩年來舊説復作一布衣之上書未必公言朝廷令守<lb/>
臣李翔看詳盖欲其詳酌可否曾不能參照案牘博詢<lb/>
民言辨范成大陳孺所奏虚實有請于朝而罷之乃從<lb/>
而附㑹其説斷以己見官民僧道出田一等他日貧富<lb/>
置之不問人以為重擾條畫利害訟于烏䑓臣嘗問鄉<lb/>
<pb n="KR2b0032_WYG_027-35b"/>
閭出田助役然則何用曰將以賂胥吏有常數也吏胥<lb/>
之誅求於執役者官立法以禁之猶懼其不懲使上之<lb/>
人通知之其何以訓夫立賞以誘之而舉行者不加勸<lb/>
立罰以威之而沮敗者不加畏給官田以助役亦終於<lb/>
不可行則出私田者民情之不樂從可見矣欲望特降<lb/>
睿㫖將處州及兩浙有見行助役去處聽從民便令官<lb/>
司不得干預其間民自難久行或不能息争訟仰州縣<lb/>
遵依見行條法照應物力資次依公差募仍乞將李翔<lb/>
<pb n="KR2b0032_WYG_027-36a"/>
罷黜以謝處州兩浙十五六年間義役之擾從之　丁<lb/>
未進呈大理寺奏内侍之子賈俊民等代筆案俊民當<lb/>
降一官勒停上初欲貸其勒停而更降一官又思餘人<lb/>
亦當視此以降罪乃曰人有一㸃私心法便不可行並<lb/>
如奏次日王淮等奏陛下用法如此可謂至公上曰不<lb/>
怕念起惟恐覺遲然人之所以未免一念之起者正以<lb/>
脩行未到淮等奏陛下毎言唐太宗未嘗無過只是覺<lb/>
得早陛下可謂覺得早矣上曰凡事順其自然無容私<lb/>
<pb n="KR2b0032_WYG_027-36b"/>
其間豈不心逸日休　先是詔廣鹽復行鈔法罷官般<lb/>
官賣是月廣東提舉常平茶鹽韓璧奏略云臣叨恩備<lb/>
數東路提鹽同措置西路塩事所以東路事體尚須到<lb/>
官悉心推䆒至如西路臣三任九年之間粗知其略廣<lb/>
西民力至貧歲入至薄官兵備邉之費盡取辦於般賣<lb/>
猶懼弗給今一旦住賣束手無䇿全仰給於漕司往年<lb/>
改行鈔法時自有漕司應副逐州取撥窠名數目可舉<lb/>
而行又朝廷頒降祠部及㑹子錢計四十萬下西路漕<lb/>
<pb n="KR2b0032_WYG_027-37a"/>
司通融為十年支遣及諸州各有漕司寄樁錢以此隨<lb/>
其多寡應副諸州缺乏之數使足以供公上贍官吏養<lb/>
兵備邉則可以堅客鈔之行上副陛下改法裕民之意<lb/>
尋詔於支降四十萬數内權支二萬貫付静江府五萬<lb/>
貫分給諸州軍充淳熙十一年歲計支遣一次續又從<lb/>
諸司申請撥廣東增賣鹽鈔剰錢五萬貫及令封樁庫<lb/>
支㑹五萬貫充廣西十二年分歲計　十一月壬戌朔<lb/>
日有食之　癸酉進呈舊按閲犒賞例上曰處分已定<lb/>
<pb n="KR2b0032_WYG_027-37b"/>
不須舊例盡是内庫支一色見錢此錢樁留朕初無他<lb/>
用王淮等奏陛下平日未嘗妄費今以激厲士卒人百<lb/>
其勇上因言士氣要須激厲每戒主將云卒伍遇戰未<lb/>
可便用大陣且以小陣試之每一㨗即加賞賚將見人<lb/>
人自奮　是日進呈欲召為郎者六人上熟視曰陳達<lb/>
善得沈崈一亦可此文字且留中王淮等奏用人不厭<lb/>
詳細須是參較方可　甲戌上幸龍山教場大閲大犒<lb/>
兵師為錢三十六萬　丁丑進呈畢上出癸酉留中文<lb/>
<pb n="KR2b0032_WYG_027-38a"/>
字及錄示王尚之等六人曰朕兩日於班簿中撿得此<lb/>
數人可並召赴行在餘亦難得又諭却於寺監丞中揀<lb/>
人為提舉如此更迭出入則所用之人源源不絶　是<lb/>
月命賑京西飢　言者謂自乾道五年降㑹子付兩淮<lb/>
收換銅錢又節次支舒蘄鐵錢換易凡十六次指揮至<lb/>
今十五年私渡銅錢常自若也乞多給㑹子立限盡換<lb/>
詔兩淮各支降㑹子一十萬貫限兩月收換其換到銅<lb/>
錢淮東赴鎮江淮西赴建康送納樁管　閏十一月乙<lb/>
<pb n="KR2b0032_WYG_027-38b"/>
未上曰諸軍近日教閲聞得錢甚喜多有買柴作歲計<lb/>
王淮等奏縁此街上見錢甚多上曰聞外間米麵甚平<lb/>
見老兵云三十文買麵一椀可飽終日街上多有醉人<lb/>
朕得百姓懽樂雖自病亦不妨所謂吾雖瘠天下肥矣<lb/>
　壬寅進呈廣西經略安撫司奏安南國牒已排辦章<lb/>
表投進方物上曰象乃無用之物經由道路重擾吾民<lb/>
除不受外將入貢之物以十分為率止受一分就界上<lb/>
交割厚與回賜章表令入遞降書回答　十二月丙子<lb/>
<pb n="KR2b0032_WYG_027-39a"/>
車駕詣德壽宮行太上皇后慶壽宮中之禮詔曰朕荷<lb/>
太上之燕謀承至尊之休德順稽帝道丕廸重華之徽<lb/>
寅賴母儀胥洽二南之化惟天純佑俾國多祥皇年方<lb/>
衍於萬春甲厯曩登於七帙奉巵介壽嘗祗闡於宏休<lb/>
含飴保和兹繼符於昌筭繄我家之累盛軼聨冊之前<lb/>
聞爰舉曠文躬伸慶禮上南山之祝永偕慈極之隆首<lb/>
東秩之辰肆推凱澤之被式敦及老之義併彰錫類之<lb/>
仁可大赦天下戊寅王淮等奏前日行慶壽禮天氣甚<lb/>
<pb n="KR2b0032_WYG_027-39b"/>
好上曰中外懽恱二親和氣不可形容所以歸晚　是<lb/>
月敷文閣直學士致仕李椿卒椿嘗為樞密院檢詳文<lb/>
字時張説為僉書㑹小吏有持南丹州莫酋表來求自<lb/>
宜州市馬者因説以聞椿白邕逺宜近官非不知也故<lb/>
迂之者豈無意哉莫氏方橫奈何導之以中國地理之<lb/>
近請治小臣引致邊事之罪説又建議募民為兵以所<lb/>
募多寡與賞罰格以勸沮州郡椿白説若此則恐必有<lb/>
以捕為募而致驚擾者願毋限額為司農卿日嘗言於<lb/>
<pb n="KR2b0032_WYG_027-40a"/>
制國用者曰今倉庾所用一月營一月之聚帑藏所給<lb/>
一旬貸一旬之錢朝廷之與戸部遂分彼此告借之與<lb/>
索償有同市道此陽城所以惡裴延齡者願革而正之<lb/>
權臨安府故事府有中人承受公事守至必謁椿弗謁<lb/>
曰廟堂無所用承受知婺州有㫖令婺市皮角若干而<lb/>
筋五千斤椿奏一牛之筋四兩是屠二萬牛也上為收<lb/>
前詔為吏部侍郎上親慮囚命椿與張掄敘囚徒掄官<lb/>
承宣使奏牘欲列名椿右不可白丞相丞相令先掄椿<lb/>
<pb n="KR2b0032_WYG_027-40b"/>
退謂權要恃恩不足恠廟堂曲狥為可畏草奏言臣固<lb/>
知承宣使序權侍郎之上但使事以閣門副侍郎耳所<lb/>
被㫖臣名實在上不可不正章未達而事聞掄亟罷侍<lb/>
衛司兵囚兢而碎僧舎新補軍頭乗忿而剽都市朝廷<lb/>
不深治椿舉張彛之事為戒言官彈劾不勝去職所從<lb/>
風聞者黥𨽻椿言非置臺諫為耳目之本意軍中結邏<lb/>
者以摇主將攟摘騰播椿請嚴階級之法又極言閹寺<lb/>
之盛曰自古宦官之盛衰係有國之興亡其盛也始則<lb/>
<pb n="KR2b0032_WYG_027-41a"/>
人畏之甚則人惡之極則羣起而攻之漢唐勿論靖康<lb/>
明受之禍未逺今畏之矣未甚惡也有以裁制之不使<lb/>
至極則國家免於前日之患宦官亦保其富貴願官置<lb/>
蚕室而限其𢾗復祖宗之制官髙者補外又門禁宮戒<lb/>
之外勿使預於人材政事又嚴士大夫兵將官與之交<lb/>
通之禁椿嘗論渡江以來茶法之弊謂官執空劵市之<lb/>
園戸州縣歲額配之於民卒有賴文武之寇初廣西塩<lb/>
法官自鬻之後改鈔法漕計大窘乃盡以一路田租之<lb/>
<pb n="KR2b0032_WYG_027-41b"/>
米二十二萬斛令民戸折而輸錢至五倍其估民既為<lb/>
錢二十餘州吏祿兵稍無以給則又損其估以市於民<lb/>
曰和糴曰招糴民愈病久之鈔弗售者三年椿請改法<lb/>
從舊除民折苖和糴招糴官民俱便　權知和州錢之<lb/>
望言厯陽縣含山縣有麻澧二湖灌溉民田為利甚博<lb/>
乾道二年因守臣胡昉鑿千秋澗以設險澗既開通而<lb/>
二湖之水始洩入江積十餘年澗水日洩灌溉之利遂<lb/>
廢令欲於千秋置斗門以防湖水之洩遇大浸則啓之<lb/>
<pb n="KR2b0032_WYG_027-42a"/>
以出外遇旱暵則用之以瀦水俾二湖之灌溉如初又<lb/>
不妨千秋澗之險從之　是歲知遂寧府李燾上續資<lb/>
治通鑑長編至靖康全書共九百八十卷舉要六十八<lb/>
卷<lb/>
甲辰淳熙十一年春正月辛夘朔雨土　辛丑詔浙東<lb/>
提舉司將開掘過白馬湖為田去處並立板榜每季檢<lb/>
舉曉諭人戸日後不得再有侵占仍仰本司覺察毋致<lb/>
違犯　丙午監察御史謝諤言去年十月四日臣僚言<lb/>
<pb n="KR2b0032_WYG_027-42b"/>
因處州守臣不合將義役置冊假以藉手干求差遣力<lb/>
陳其弊奉㫖依奏其所奏係是兩項第一項云將處州<lb/>
及兩浙有見行助役去處聽從民便令官司即不得干<lb/>
預第二項云其民間自難久行不能息争訟者仰州縣<lb/>
遵依見行條法照應物力資次從公差募第一項是行<lb/>
義役第二項是行差役也言者之意欲差役義役二者<lb/>
並行元不曾指名言盡罷義役兼但言兩浙之弊不曾<lb/>
言及别路也近訪聞江東西諸路累年民間有便於義<lb/>
<pb n="KR2b0032_WYG_027-43a"/>
役之處官司乗此頗有摇動盖民間舊因差役吏縁為<lb/>
奸當差之時枚舉𢾗名廣行追擾望其脫免邀求貨賂<lb/>
使之争訟至有累月而不定者民戸因此多有困竭縁<lb/>
行義役遂頗便之自此法之行胥吏縮手無措日夕伺<lb/>
隙思敗其謀近有饒州德興縣吉州吉水人戸赴臺陳<lb/>
訴其詞激切端有可憫乞下諸路監司州縣應有義役<lb/>
當從民便外其不願義役及自有争訟乃行差役兩項<lb/>
並合遵守違者許提舉司按奏其德興縣人戸並賫出<lb/>
<pb n="KR2b0032_WYG_027-43b"/>
本縣舊刋義役石碑可見經久之計民情之所安惟恐<lb/>
官司撓其成法上曰前日蔣繼周言處州守臣專行義<lb/>
役之弊今諤欲義役差役各從民便法意補得始圓令<lb/>
照前降指揮施行　甲寅雨土　是月戸部奏言去歳<lb/>
旱傷計減放六十萬石上初欲下漕臣覈實既而曰若<lb/>
爾則來年州郡必懐疑不與檢放矣　二月甲子進呈<lb/>
擬張叔椿等差除上曰今後有卿不除少有少不除卿<lb/>
所謂官不必備又宣諭今後蜀中監司可間差此中人<lb/>
<pb n="KR2b0032_WYG_027-44a"/>
往若皆蜀人則人情宛轉甚非法度　癸酉進呈次諭<lb/>
熊克台州當赴上卿等曽以朕意宣諭否克為人性緩<lb/>
古人有韋弦之戒緩者勉之急者緩之全在抑揚之道<lb/>
　詔已降指揮温台被水逐州守臣王之望陳巖肖各<lb/>
不即聞奏乃賑恤遲緩之望特降一官巖肖落職放罷<lb/>
近台州獲海賊首領温州獲次首領王之望陳巖肖各<lb/>
有捕賊之勞以功補過之望放罷巖肖宫觀　是月樞<lb/>
密院奏兩淮京西湖北路民兵萬弩手自淳熙七年後<lb/>
<pb n="KR2b0032_WYG_027-44b"/>
不曽拘集敎閲乞令逐路安撫司行下所部州軍常令<lb/>
不妨本業在家閲習俟農隙照年例拘集比試其有事<lb/>
藝髙強之人毎州許解𤼵一二名從帥司保明津𤼵赴<lb/>
樞密院與依四川義士條例按試補授以示激勸詔從<lb/>
之　三月辛卯進呈耿延年狀翻鑄到淳熙十一年錢<lb/>
様上曰且用舊様不必頻改　是日進呈刑部侍郎曾<lb/>
逮奏乞依乾道九年三月二十三日指揮令刑部長貳<lb/>
郎官并廵察御史每月通輪錄囚具名件聞奏庶得糾<lb/>
<pb n="KR2b0032_WYG_027-45a"/>
察之職稍復祖宗之制上曰可令用毎季仲月於是詔<lb/>
令刑部御史臺於每季仲月親錄囚徒　乙巳詔知福<lb/>
州趙汝愚除敷文待制再任上宣諭汝愚在福州甚宣<lb/>
力　庚戌詔知泉州司馬伋除龍圖待制再任兩浙運<lb/>
判張礿除徽猷閣兼轉運副使再任　是月親試舉人<lb/>
賜衞涇以下及第出身有差　趙傑之知太湖縣有言<lb/>
其不丁繼母憂者上諭宰臣王淮等曰士大夫一被此<lb/>
名終身不可贖行遣中稍為宛轉不湏明言其罪遂降<lb/>
<pb n="KR2b0032_WYG_027-45b"/>
一官放罷聖度之忠厚如此　夏四月辛酉詔金州依<lb/>
見行塩法聽客人鋪戸從便買賣不得依前置場拘𣙜<lb/>
　癸酉詔廣西經略詹儀之運判胡庭直開具到見行<lb/>
塩鈔已為詳細可恪意奉行先是知容州范德勤奏廣<lb/>
西賣塩不便詔儀之庭直公共詳議具奏於是儀之等<lb/>
條析奏聞今詳議静江府等一十六州官賣塩以救一<lb/>
十六州之害但罷髙化等五州敷賣二分食塩令轉運<lb/>
司置鋪出賣從便請買以為五州之利所有五州歳計<lb/>
<pb n="KR2b0032_WYG_027-46a"/>
令轉運司計度抱認應副如是則一路二十五州無不<lb/>
均被聖澤折苖科敷之弊可以永革而民力裕又言淳<lb/>
熙十年七月一日改行客鈔至今年三月十日終已招<lb/>
賣過塩鈔六萬二千蘿見今客人不住搬販措置自有<lb/>
次第故有是詔髙化雷廉欽五州產塩地分客鈔不行<lb/>
尋又奏欽州白皮塩場事體與雷亷髙化一同乞依舊<lb/>
興復以備本司取撥作鈔塩支付客旅搬請　丙子進<lb/>
呈進士射射日分上曰進士射射甚好王淮等奏孔子<lb/>
<pb n="KR2b0032_WYG_027-46b"/>
射於矍相之圃觀者如堵墻古人以射為重後世乃廢<lb/>
而不講上曰古者有文事必有武備後世不知此意所<lb/>
以朕舉行之　丁酉權知均州何惟清言解塩除京西<lb/>
客人搬販外更有均房界入川者甚多皆是取馬官兵<lb/>
附帶而去乞嚴賜約束從之　是月御製送行詩賜太<lb/>
保史浩又書明良慶㑹之閣六字賜之　五月辛卯進<lb/>
呈知龍州張熹充亷吏上曰亷吏最難得近不住懲戒<lb/>
而貪黷尚多張熹果如何王淮等奏蜀士皆稱其操履<lb/>
<pb n="KR2b0032_WYG_027-47a"/>
上曰可與提刑差遣仍報行所薦劄子以厲士俗　乙<lb/>
未權知和州錢之望奏本州屯田事先一日上謂王淮<lb/>
等曰之望言課耕無法士卒惰者無以厲而勤者無所<lb/>
勸卿等可詳議奏來既而進呈欲令淮西總漕同建康<lb/>
副統制詳議以聞　右正言蔣繼周言比朝廷集議監<lb/>
司守倅接送等物嚴為限制所以節浮費寛民力也其<lb/>
有諸路藩府及列郡守暫差監司或他州通判等兼攝<lb/>
上下馬饋送并借請公用亦已約束而偏方小壘間有<lb/>
<pb n="KR2b0032_WYG_027-47b"/>
違戾或權官被差而不就或已權不便而求歸須申上<lb/>
司又别差官年歲之間接送𢾗次郡計有限誠何以堪<lb/>
乞詔逺郡闕守處令監司選差以次官兼權庶免將迎<lb/>
之費以蘇郡計從之　丙午蔣繼周言温處流民丁籍<lb/>
尚存諸縣催科無人供納或其家丁壯既去老弱獨留<lb/>
監繫輸項急如星火因而多糾未成丁人名為充代追<lb/>
擾不能安居欲乞令温處守臣將屬縣流移人戸覈實<lb/>
除落丁籍不得存留抑勒賠填如違令監司覺察以聞<lb/>
<pb n="KR2b0032_WYG_027-48a"/>
從之　甲寅詔四川駐劄御前諸軍將士戍邊滋久常<lb/>
軫朕懐可令總領所支撥樁管錢引三十萬道特與犒<lb/>
設一次傅鈞彭杲守邊累年軍政修舉内傅鈞與陞都<lb/>
統制彭杲可帶吉州刺史　乙卯詔令江東提舉司行<lb/>
下建康府太平州寧國府池州饒州廣德軍南康軍建<lb/>
昌縣各多支常平錢米將被水人戸優加存恤務要實<lb/>
惠及民毋致失所　六月戊午朔詔諸軍陞差盖擇將<lb/>
之根本必有智勇勞效乃能服衆今後宜精加選用毋<lb/>
<pb n="KR2b0032_WYG_027-48b"/>
得循習苟且仍令樞密院自淮備將以上至統制官每<lb/>
全軍各為一籍逐月掲貼進入朕當間㸃三兩名審觀<lb/>
識略事藝隨其能否議主帥之賞罸　臣僚訪聞諸州<lb/>
軍受納夏税官吏邀阻間有將堪好絹帛强行打退却<lb/>
置場用低價收買其官中既已買下退絹多作畸零折<lb/>
納髙價不恤民病利其贏餘欲望嚴禁今後州軍置場<lb/>
收買退絹許人戸越訴令監司御史覺察違戾科罪從<lb/>
之　詔建寧府淳熙九年分人戸欠二税等錢三萬四<lb/>
<pb n="KR2b0032_WYG_027-49a"/>
千三百十九貫並令除放　辛酉進呈王淮等上表為<lb/>
敕令所編類寛恤詔令成書乞頒降施行上曰可謂詳<lb/>
備凡事在人舉行斟酌輕重盡之矣　壬戌進呈祕書<lb/>
省挍書郎奚商衡奏制科取士勿拘三歲之制上曰賢<lb/>
良得人國家盛事可令學士院降詔有合召試人舉官<lb/>
即以名聞<lb/>
　<hi>大事記曰國家以科舉士而魏掞之以布衣召對未嘗限以科舉國家以資格任官而朱熹不由舉主特</hi>
　<hi>與改秩未嘗拘以資格國家三歳舉制科而淳熙詔有合試人舉官即以名聞而不拘三歲之制故陳亮</hi>
<pb n="KR2b0032_WYG_027-49b"/>
　<hi>以布衣六達帝庭上書敢於論恢復論宰相而人才奮矣</hi>
　甲子進呈王渥奏小路蠻擊虚狼事上論及恩威之<lb/>
意且曰國家兵威不及漢唐逺甚所恃者其天乎澶淵<lb/>
之役辛巳之役匪天而何王淮奏人君平時仁心厚澤<lb/>
固結民心我無失德而天之所助者順盖以理勝不在<lb/>
力勝上曰漢武帝時兵威震懾萬里之外又何可當但<lb/>
失之已甚　丙寅臣僚乞詔諸路總領各密舉偏禆將<lb/>
校可為將帥者不限貟𢾗列其所長保明來上令密院<lb/>
<pb n="KR2b0032_WYG_027-50a"/>
籍記考察不如所舉坐繆舉之罰從之　是日進呈趙<lb/>
汝誼言詳議到屯田事遇一圩水退諸圩兵卒併力耕<lb/>
種至立秋止秋成穀熟施工力者皆預分穀之數上曰<lb/>
若將來所收不多朕不惜幾萬米分屯田人兵使之亦<lb/>
如豐年則更相勸勉　己巳詔雨澤稍愆屢降寛恤指<lb/>
揮其人戸夏税和買催納起綱自有條限訪聞官司趣<lb/>
辦追擾致傷和氣仰監司嚴行禁止倘或違戾御史臺<lb/>
覺察彈刻　丙子鄂州江陵都統制郭杲言昨蒙降錢<lb/>
<pb n="KR2b0032_WYG_027-50b"/>
三萬貫措置屯田除節次收買牛具創造寨舎乞於上<lb/>
件錢内更存留一萬二千貫付牛僎收管准備接續餘<lb/>
錢乞拘收赴元降處回納詔令郭杲將回納㑹子二萬<lb/>
貫於内支一萬四千一百貫付牛僎貼充犒軍餘錢就<lb/>
行樁留准備屯田支用　庚辰知臨安府張礿言乞將<lb/>
浙西江東諸縣自淳熙十年以前所欠窠名錢三萬七<lb/>
千二百四十餘貫米八百三十餘石盡行蠲放從之<lb/>
癸未戸部韓彦質言州郡財賦場務縣道所入財穀皆<lb/>
<pb n="KR2b0032_WYG_027-51a"/>
有名色在法不得移易而守臣無忌憚者竭公帑之儲<lb/>
以快私欲至於終更席卷而去不恤後人乞今後守臣<lb/>
任滿將所留諸色錢穀交割下政其𢾗申戸部置籍上<lb/>
曰須令後政限一月具𢾗申戸部照㑹王淮奏前政只<lb/>
言𢾗贏後政只言𢾗縮合令前後政各具𢾗申上曰過<lb/>
限不申去處令戸部以聞　是夏知婺州洪邁奏本州<lb/>
負郭金華縣田土多沙勢不受水五日不雨則旱及之<lb/>
故境内陂湖最當繕治而本縣丞江士龍獨能以身任<lb/>
<pb n="KR2b0032_WYG_027-51b"/>
責深入阡陌諭令修築令耕者出力而田主出穀以食之<lb/>
凡為官私塘堰及湖總之為八百三十七所以畆計者<lb/>
合萬有九千用民之力二萬七千有竒田之被澤者二<lb/>
千餘頃皆因其故跡葺而深之於官無所費於民不告<lb/>
勞三二十年之中度亦未至隳廢使食君之祿者皆能<lb/>
如是豈不大有補於王政而士龍者上不因官司之督<lb/>
責下不因邑民之訴請自以職所當為勇於立事用意<lb/>
如此誠為可嘉乞加奬激以為州縣小吏赴功趨事之<lb/>
<pb n="KR2b0032_WYG_027-52a"/>
勸從之　秋七月戊子右正言蔣繼周言乞詔諸軍將<lb/>
佐屯駐去處自今並不許私置田宅房廊質庫邸舎及<lb/>
私自興販營運從之　己丑郭杲言木渠下荒田實有<lb/>
堪耕種一百九頃四十四畆除已差撥官兵二百人前<lb/>
去開荒其餘不通水利髙仰田亦令耕種官兵差去合<lb/>
請錢米就屯田官所管稻穀内借支將來收子課折還<lb/>
詔郭杲將髙仰田叚更切措置開耕毋致荒閑餘依所<lb/>
乞　挍書郎羅㸃言比年以來所在流配人甚衆强盗<lb/>
<pb n="KR2b0032_WYG_027-52b"/>
之獄每案必有逃卒積此不已為害不細切謂欲戢盗<lb/>
賊不可不銷逃亡之卒欲銷逃亡之卒不可不減刺配<lb/>
之法望詔有司將見行刺配情輕者從寛減降别定居<lb/>
役或編管之令其應配者檢㑹淳熙元年五月指揮擇<lb/>
其强壯刺充屯駐大軍庶幾州郡黥配之卒漸少上曰<lb/>
近歲配𨽻稍多久後當如何王淮等奏如雜犯死罪猶<lb/>
可從輕至如刼盗六項指揮之行為盗者莫不曉得將<lb/>
欲為盗必先虚立為首之名殺人奸濫之罪皆歸之以<lb/>
<pb n="KR2b0032_WYG_027-53a"/>
故為首者不獲而犯者免死盗何由懲上曰可令刑寺<lb/>
集議奏聞既而刑部大理寺奏上壬寅進呈上曰朕夜<lb/>
來思量配法雜犯死罪只配本州牢城犯私茶塩之類<lb/>
不必逺配只刺充本州廂軍令着役若是刼盗已經三<lb/>
次便可致之死可諭刑寺官子細商量奏來　乙卯淮<lb/>
西總領趙汝誼言和州八家圩西蓑芬散水地打量得<lb/>
六頃五十畆乞撥付屯田官兵計置開耕及下和州將<lb/>
不堪開耕不敷元𢾗田二十九頃七十九畆日下别踏<lb/>
<pb n="KR2b0032_WYG_027-53b"/>
逐係官荒閒田土撥付總轄屯田官補填元管之𢾗從<lb/>
之　密院言八年四月二十九日指揮江上軍帥於統<lb/>
領中薦舉人才限以三人之𢾗深慮搜求未廣詔令照<lb/>
八年指揮不限貟數薦舉　臣僚乞戒飭帥守監司列<lb/>
薦宰邑之官當務至公毋徇私情當求實跡毋採虛言<lb/>
後不如舉必行繆舉之罰其他列薦所部官吏併加申<lb/>
儆從之　是月以泉福州興化軍饑諸州水興元府旱<lb/>
並命賑之　八月辛酉詔浙西諸州府各將管下舊來<lb/>
<pb n="KR2b0032_WYG_027-54a"/>
圍田去處明立標記仍榜諭官民戸今後不得於標記<lb/>
外再有圍裹　戊辰給舎看詳趙汝誼奏乞行下守臣<lb/>
遇客販米不得阻遏其免收力勝錢一項自有見行約<lb/>
束如有違戾及以喝花為名故作留滯者許客人赴監<lb/>
司臺部越訴重寘典憲從之　九月戊子樞密院言凖<lb/>
御筆處分聞隴蜀向來軍陣多用純隊近易為花装二<lb/>
者孰便仰四川駐劄御前諸軍都統制吳挺等條具奏<lb/>
來興州吳挺奏行軍用師惟尚整肅其花装隊未戰先<lb/>
<pb n="KR2b0032_WYG_027-54b"/>
已錯雜興化府彭杲奏四川諸軍昨自紹興之初團結<lb/>
皆為純隊以五十六人為隊止是教習純隊事藝兵刃<lb/>
相接取便應用金州傅鈞奏隴蜀山川平陸少而險阻<lb/>
多兩軍相遇或我髙而彼下必須純用弓弩狹隘相遇<lb/>
則純用戈㦸緩急全隊呼索易於應集詔並依舊純隊<lb/>
　辛丑上諭宰執曰毎月財賦冊今後更令進入欲加<lb/>
增減　戊申勘㑹諸路州軍義倉米斛在法合隨正苖<lb/>
交納唯充賑糶今來收成在即當議指揮詔諸路提舉<lb/>
<pb n="KR2b0032_WYG_027-55a"/>
常平官各行下所部州軍仰隨鄉分豐歉依條收納入<lb/>
倉不得侵隠他用候歲終具舊管及新收數目申尚書<lb/>
省　詔侍講侍讀見今進講周易將欲終篇可自開講<lb/>
日每日講兩卦　冬十月乙丑侍讀張大經等奏伏覩<lb/>
陛下嘗因講泰卦之九二玉音有曰君子以其類進而<lb/>
為善小人以其類進而為惡未有無助者也講萃卦之<lb/>
上六玉音有曰盛極則衰亂極生治三復聖言皆已深<lb/>
得大易之㫖欲望聖慈宣付史館詔從之　丙寅進呈<lb/>
<pb n="KR2b0032_WYG_027-55b"/>
吏部奏臣僚乞賔州三縣通差文武臣上曰武臣中極<lb/>
難得人小使臣尤不厯練今委以一縣只是害及一縣<lb/>
百姓　庚午中書門下省勘㑹州縣税場所收課息自<lb/>
可足用訪聞近來官司過數增收以資妄用致害民旅<lb/>
理合禁止詔戸部遍牒諸路州軍將應管稅務合趂課<lb/>
息如實及租額之數即不得抑令增收敢有違戾在内<lb/>
委御史䑓彈奏在外委監司覺察仍許被擾人戸越訴<lb/>
　辛巳詔宇文虛中特更與恩澤二名令曾孫承受<lb/>
<pb n="KR2b0032_WYG_027-56a"/>
　<hi>臣留正曰宇文虛中之忠亦可得而放矣方建炎之初以資政大學士奉命往使金國留繫軍廷抗節不</hi>
　<hi>屈故相秦檜用事盡歸其孥於北方則紹興十二年也虛中在北方久其諸名王大族皆尊信之不疑因</hi>
　<hi>與其子宇文師援暨偽翰林學士髙士譚謀為復讐之舉欲因九月金主祭天而刼之金之諸王宗親約</hi>
　<hi>為内應不幸而功不成者天也而敵人自此上下相疑寖行誅戮矣虛中之家已碎於敵手跡其禍端由</hi>
　<hi>於蠟彈之繳還則秦檜之為也是時國家中興二十年而虚中之事不顯最後魏國公張浚招韓王來歸</hi>
　<hi>始能言其詳虛中無子有女以族人紹節為之孫明詔命以京秩至是復加褒恩及其曾孫與其外孫所</hi>
　<hi>以勸天下之為人臣者也</hi>
　壬午吉肇乞招建康水軍戰船捎手上曰大江之險<lb/>
<pb n="KR2b0032_WYG_027-56b"/>
人命所係盖藉操舟之人可與招收　是月詔程大昌<lb/>
程叔達單䕫趙師䕫各貶秩二等以臣僚言蔣億以贓<lb/>
抵罪于今一年未聞舉主自劾而有司亦不約法以聞<lb/>
乞令吏部檢舉故有是命　十一月丙戌朔宰執謝賜<lb/>
太上稽山詩石刻上曰太上詩規模宏大所以賜卿者<lb/>
正欲仰體太上之意如属意種蠡臣之句卿等切勿分<lb/>
别文武便有晉室之風當視之如一擇才行兼備者用<lb/>
之若曰好士人而才不適用亦何足取　戊子知婺州<lb/>
<pb n="KR2b0032_WYG_027-57a"/>
洪邁言本州淳熙八年旱歉支降豐儲倉米五萬石賑<lb/>
糶内二千一百餘石係攬載船梢盤剥折欠已納到六<lb/>
千餘貫外浄欠錢一千九百餘貫約米五百三十餘石<lb/>
乞照紹興府體例蠲放從之　利路帥憲茶馬司奏知<lb/>
鳳州余永弼知文州鄧樞政績上曰邊郡政要得人永<lb/>
弼樞各轉一官候任滿與再任　詔向來趙善杰所修<lb/>
海鹽縣堰閘及劉俁修華亭縣塘堰令劉頴親往相視<lb/>
目今有無衝決損壊并本州去年所修水利於今年有<lb/>
<pb n="KR2b0032_WYG_027-57b"/>
無實被灌溉田畆及未盡去處開具奏聞　辛夘置萬<lb/>
州南浦縣漁陽井鹽官一貟并歲收鹽十四萬六千三<lb/>
百餘斤初以主簿兼監於是始專置官　戸部侍郎葉<lb/>
翥乞行下覈實免丁錢事上曰此戸部自可理㑹不必<lb/>
降㫖　辛亥進呈淮西總領趙汝誼奏和州屯田所收<lb/>
物斛未曾均給上曰可令總領所都統司將屯田力耕<lb/>
官兵斟量工力多寡拘今年收到物斛實數分作三等<lb/>
次第均給　是月兩浙運副劉敏士運判姚憲并降官<lb/>
<pb n="KR2b0032_WYG_027-58a"/>
落職新江東提刑王彦淇别與差遣並以温台二州灾<lb/>
澇失於按劾守臣也　十二月丁巳兩浙運判錢冲之<lb/>
言奉詔相視開濬常潤等運河淺澁去處今相度自臨<lb/>
安至鎮江四郡共用六萬餘夫委是大役乞令諸州將<lb/>
運河兩岸支港地勢卑下泄水去處牢固捺成堰垻仍<lb/>
申嚴諸閘啓閉之法淺澁去處令逐州守臣措置隨宜<lb/>
開撩務要舟楫通行從之　己未詔秘閣修撰知隆興<lb/>
府程叔達除集英殿撰再任　丁夘進呈知州軍除目<lb/>
<pb n="KR2b0032_WYG_027-58b"/>
上逐一問其人才如何至劉壎知滁州魏敏哲知濠州<lb/>
上曰淮郡不可輕此二人更契勘又曰選擇人才治道<lb/>
之急者州郡若不得人雖諄諄日降詔令亦是徒然卿<lb/>
等今後毎遇一闕須是遍選終竟有得因言今之議者<lb/>
多言邊郡太守須是久任今邊郡無兵雖久任何益大<lb/>
軍皆在江南若是創置又費衣糧却是萬弩手民兵無<lb/>
養兵之費有養兵之實緩急亦可用　丁丑戸部言建<lb/>
康府申乞將沙田許從官田所取畫降指揮與免十料<lb/>
<pb n="KR2b0032_WYG_027-59a"/>
催科外其沙地蘆場乞自初生年分起料催納税租從<lb/>
之　己夘進呈解元振奏乞令光州依舒州蘄州置監<lb/>
鑄錢上曰此事難行後次鑄到鐵錢時可令分二三萬<lb/>
與光州　是月知台州熊克上九朝通略　是歲知鎮<lb/>
江耿秉奏三縣歲額畸零錢八千餘貫今以公庫所節<lb/>
浮費代充解𤼵若非得㫖則恐後人敷之於民上曰以<lb/>
寛剰之錢為民代納固善後人若無餘則必别作名色<lb/>
科配此事州郡自行則可朝廷難為施行<lb/>
<pb n="KR2b0032_WYG_027-59b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　宋史全文卷二十七上<lb/>
<pb n="KR2b0032_WYG_027-60a"/>
欽定四庫全書<lb/>
　宋史全文卷二十七下<lb/>
　　宋孝宗八<lb/>
己巳淳熙十二年春正月己丑廣西提舉胡庭直言邕<lb/>
州賣官塩並縁紹興間一時指揮於江左永平太平兩<lb/>
寨置場用物帛愽買交趾私塩夾雜官塩出賣縁此溪<lb/>
洞之人亦皆販賣交塩近雖改行鈔法其本州尚仍前<lb/>
弊詔經略司及知邕州陳士英公共措置聞奏既而經<lb/>
<pb n="KR2b0032_WYG_027-60b"/>
略司申元初起置愽易場以人情不可止絶而愽易交<lb/>
塩亦是祖宗成法乞只嚴禁愽販等人不得販鬻交塩<lb/>
攙奪官課餘仍舊從之　戸部言明州申鄞縣東錢湖<lb/>
積蓄澗水溉田五十餘萬畝昨縁茭草延蔓侵耗湖水<lb/>
奉㫖支降錢米開淘茭葑堆積沿湖山灣濼去處遂成<lb/>
葑地先係資教院僧承佃墾成田三百餘畝切恐人戸<lb/>
以增租承佃為名填疉増廣有妨積水乞將上件㳂湖<lb/>
葑地不許人戸請佃仍舊開掘為湖庶兔向後堙塞之<lb/>
<pb n="KR2b0032_WYG_027-61a"/>
患詔勾昌泰躬親前去相視開掘　辛夘進呈命令獄<lb/>
案籍三省事下諸州有督促至十餘而未報者上曰自<lb/>
今命令及獄案不須行文催促多則愈玩只一季將上<lb/>
擇其怠惰者懲之則自然不敢於是潼川運司以岳霖<lb/>
體究漢州雍有容在任不法事稽緩特降一官湖北運<lb/>
司陳達善未開具趙善待妄用過任内錢物令即具析<lb/>
因依　癸巳進呈湯思謙六院差遣上曰思退退縮其<lb/>
弟不可與在内差遣王淮等奏思謙作兩郡皆有可稱<lb/>
<pb n="KR2b0032_WYG_027-61b"/>
不知與提舉如何上曰在外不妨上又曰編修官湯碩<lb/>
亦可與外任　癸夘進呈知平江府常熟縣曽<graphic n="KR1658" url="https://raw.githubusercontent.com/kanripo/KR-Gaiji/master/images/KR1658.png" mimeType="image/png"/>將版<lb/>
帳贓賞等錢支用及違法科取錢物等事刑寺看詳曾<lb/>
<graphic n="KR1658" url="https://raw.githubusercontent.com/kanripo/KR-Gaiji/master/images/KR1658.png" mimeType="image/png"/>所犯公罪徒贓罪流私罪絞上曰曾<graphic n="KR1658" url="https://raw.githubusercontent.com/kanripo/KR-Gaiji/master/images/KR1658.png" mimeType="image/png"/>具狀抵罪可<lb/>
除名勒停上又曰朕昨夜思之監司以按察為職置司<lb/>
所在不能無失職之罪若欲行罰又恐此後抉摘人之<lb/>
小過而知縣愈難為次日御筆批置司所在監司傅淇<lb/>
劉頴各降一官　甲辰詔蓋經趙師䕫姚述堯各貶秩<lb/>
<pb n="KR2b0032_WYG_027-62a"/>
二等以所舉曾棨犯贓故也　二月丁夘奏事畢上賜<lb/>
王淮等酒上問民間風俗及論古今治亂事上因曰自<lb/>
唐虞而下人君知道者少唯漢文帝稍能知道專務安<lb/>
静所以致富庶自文帝之外人君非唯不知道亦不知<lb/>
學淮等奏道從學中來上曰知學者未必盡知道但知<lb/>
學者亦少淮等奏若唐太宗末年寖不克終豈是知道<lb/>
上曰人君富有天下易得驕縱淮等奏若治安日久每<lb/>
事留意則是愈久愈新上又曰天下全賴好監司若得<lb/>
<pb n="KR2b0032_WYG_027-62b"/>
一好監司則守令皆好淮等奏監司郡守皆在得人上<lb/>
曰先擇監司為要若郡守亦當選擇得尤好卿等今後<lb/>
為朕除授監司須是留意上又曰近日來郡守亦勝如<lb/>
已前若是資序已到其人不足以當監司郡守則監司<lb/>
且作郡守郡守且作通判亦何害時天氣晴和淮等因<lb/>
問興居上曰朕尋常飲食亦不敢過淮等奏易於頤卦<lb/>
稱謹言語節飲食上曰觀頤觀其所養也　壬申吉州<lb/>
申乞將旱傷最重太和吉水廬陵縣第五等人戸見欠<lb/>
<pb n="KR2b0032_WYG_027-63a"/>
淳熙十一年夏税和買共一千九百九十餘匹並與蠲<lb/>
放從之　丙子殿侍陳賈言國家財計之入率費於養<lb/>
兵然軍之𨽻卒伍者所得常不能贍給而自將佐等而<lb/>
上之則有至數十百倍之多今諸軍額外貟缺冗泛之<lb/>
費姑以殿步兩司言之殿司額外自統制而至凖備將<lb/>
凡一百二十貟而數内䕶聖歩軍至添統制三貟步司<lb/>
額外自統制而至凖備將亦一十八貟兩司歲支除逐<lb/>
官本身請俸外供給茶湯猶不下一千萬緡養軍之須<lb/>
<pb n="KR2b0032_WYG_027-63b"/>
固已不貲而額外重費又復如此無惑乎財計之不裕<lb/>
也且以增創額外謂可儲養將材耶然諸將或有闕貟<lb/>
未見取之於此若謂其人不足以備採擇則髙廩厚俸<lb/>
自不宜輕以與之乞軫慮國計責實政將内外額名色<lb/>
自今以往一切住差其在冗食之人乞賜甄别如有可<lb/>
備軍官之選則存留以俟正官有闕日補之或其人不<lb/>
任使令亦乞隨宜沙汰勿使渾雜無補國事從之　是<lb/>
月雨雹　三月甲申朔　是月申禁胡服蕃樂從右正<lb/>
<pb n="KR2b0032_WYG_027-64a"/>
蔣繼周之請也　是春詔制舉題免出注䟽　夏四月<lb/>
丙辰進呈戸部勘當知鎮江府耿秉奏如遇亢旱聽民<lb/>
車河水上曰河水豈可不令百姓灌田王淮等奏尋常<lb/>
人使來時恐水淺所以不聽人戸車水上曰稼穡事大<lb/>
可依耿秉所請　侍讀蕭燧言廣西最逺其民最貧切<lb/>
見在法民年二十一為丁六十為老官司按籍計年將<lb/>
進丁或入老疾應免課役者縣令親觀顔狀注籍知通<lb/>
索丁簿攷歲數收附銷落法意非不善也奈何並海諸<lb/>
<pb n="KR2b0032_WYG_027-64b"/>
郡以身丁錢為巧取之資有收附而無銷落輸納之際<lb/>
邀求亡藝錢則倍收剰利米則多量加耗一戸計丁若<lb/>
干毎丁必使之析為一鈔一鈔之内有鈔紙錢息本錢<lb/>
糜費公庫錢是以其民苦之百計避免或改作女戸或<lb/>
徙居異鄉或捨農而為工匠或泛海而逐商販曾不得<lb/>
安其業乞令帥臣監司措置行下從收附銷落之制革<lb/>
違法過取之害如或仍前科擾即令按劾從之　辛未<lb/>
右正言蔣繼周言南庫撥付戸部于今二年而南庫之<lb/>
<pb n="KR2b0032_WYG_027-65a"/>
名尚存官吏如故乞令吏部將南庫廢併其官吏並從<lb/>
省罷又稱臣照對太祖置封樁庫圖取契丹太宗分左<lb/>
藏北庫為内藏庫并以講武殿後封樁庫属焉又改封<lb/>
樁庫為景福内庫近年南庫分為上下尋併上庫入封<lb/>
樁庫今所存南庫係前時下庫上曰若盡廢庫眼收支<lb/>
必至殽亂可存留庫眼以左藏西上庫為名官吏全無<lb/>
不得可與裁減於是諸路歲𤼵南庫窠名錢一百九十<lb/>
八萬餘緡改隸本庫後又改稱封樁下庫仍隸戸部焉<lb/>
<pb n="KR2b0032_WYG_027-65b"/>
　五月丁亥臣僚言諸處夏税和買止有折帛折錢二<lb/>
色惟湖州安吉一縣獨多折絲折帛折綾民間困於輸<lb/>
納朝廷以其既納紬絹又以細絲織綾許以麄絲織絹<lb/>
謂之屑絹自前任顔度申請改屑絹為絲絹遂使此邑<lb/>
重困續邑民詣闕陳訴已䝉朝廷仍舊許納屑絹而夏<lb/>
稅産絹猶用細絲乞令産絹亦依舊用麄絲織造從之<lb/>
　丙申王淮奏梅雨已多莫須降香祈禱上曰末須如<lb/>
此朕自昨日早晚焚香黙禱于上帝丁酉進呈次王淮<lb/>
<pb n="KR2b0032_WYG_027-66a"/>
等奏且喜晴霽上曰朕前日黙禱上帝不意感應如此<lb/>
之速朕昨晚更不飲酒只是觀天夜來便晴霽不勝欣<lb/>
喜自今更黙禱三日淮等奏天人之際應若影響而况<lb/>
人君為天之子宜其隨感而應上曰臣下禱之於神朕<lb/>
請禱于上帝　庚戌上謂王淮等曰聞總司糴米皆散<lb/>
在諸處萬一軍興而屯駐處却無米臨時綱運如何來<lb/>
得豈不誤事可便契勘如要害屯軍去處有樁管米若<lb/>
干大抵賑糴可逐歲循環備荒若樁積米須留要害屯<lb/>
<pb n="KR2b0032_WYG_027-66b"/>
軍所在庶軍民皆有其備　是月地震　六月壬戌進<lb/>
呈淮東總領吳琚奏欲望將鎮江都統司諸軍官兵日<lb/>
前所欠激賞鋪軍須子鋪布帛錢並與除放庶幾官兵<lb/>
得以全請贍家此令一下足以感士心足以正師律足<lb/>
以戒掊克足以示陛下知行伍之微恤士卒之至上曰<lb/>
軍中刻削楊存中以來便如此琚所言極是可依奏仍<lb/>
降指揮其他有無似此去處及别有侵刻營運錢等並<lb/>
詔罷之　己巳臣僚言臣聞一定不易之謂法循習引<lb/>
<pb n="KR2b0032_WYG_027-67a"/>
用之謂例故昔人常守法以廢例未嘗用例以廢法今<lb/>
之有司大抵反是若天官諸選條目猥多法例參錯吏<lb/>
奸深逺法無已行而或廢例有已行而必得此其為弊<lb/>
固非一日乞詔銓部凡七司所行之事條法具載分明<lb/>
可以遵用而偶無已行者並令長貳郎官據法施行若<lb/>
於法窒礙而偶有已行之例並不得引用從之　丁丑<lb/>
宰執進呈次上曰秋季在近命令獄案有稽緩者可擇<lb/>
數事稍大而日子最乆者當議行遣今州郡職事弛慢<lb/>
<pb n="KR2b0032_WYG_027-67b"/>
不一難為一例從寛寛猛相濟政是以和前此岳霖降<lb/>
官印榜行下已久誨爾諄諄聽我藐藐豈可不明賞罰<lb/>
不然朝夕諄諄無益　是日進呈諸路監司帥臣毎遇<lb/>
歲終各以所部郡守考察臧否來上浙東一路最近淳<lb/>
熙十一年分至今尚未開具聞奏上曰近來廢弛事多<lb/>
須當懲戒於是帥臣鄭丙提舉勾昌泰各降一官　秋<lb/>
七月癸未臣僚言伏見淮上州軍逐處皆有椿管米斛<lb/>
建康鎮江大軍屯駐又有總司錢糧惟太平州采石鎮<lb/>
<pb n="KR2b0032_WYG_027-68a"/>
㳂江要害去處去歲民間艱食州部必無儲備聞淮上<lb/>
去秋成熟淮人多有載米入浙中出糶不行今來秋成<lb/>
在近欲望先次支降本錢付總領所及時和糶詔趙汝<lb/>
誼於建康務場見樁管㑹子先次取撥一十五萬貫委<lb/>
官就采石倉措置依在市時直來米樁管　詔罷荆門<lb/>
軍浰河武寕黃泥三處税場以前知軍陸洸言税額不<lb/>
過二十七貫三百三十三文豪民買撲擾民故也　是<lb/>
日進呈㑹子數上曰㑹子之數不宜多他時若省得養<lb/>
<pb n="KR2b0032_WYG_027-68b"/>
兵須盡收㑹子　壬寅進呈内藏庫奏和州無為軍常<lb/>
德府拖欠淳熙十年分錢已降指揮再限一季起𤼵上<lb/>
曰近日和州却以三千緡賂内侍求免事覺所免只五<lb/>
千緡却用三千緡嘱託謂何王淮等奏其意可長久得<lb/>
免故不憚一時之費上曰守臣張士儋張臨趙公頤各<lb/>
展二年磨勘更與展限半年須管𤼵納數足　吏部言<lb/>
二廣考試補攝官人乞依本部銓試出官指揮將考挍<lb/>
到合格人以十分為率取五分從之先是廣東提舉韓<lb/>
<pb n="KR2b0032_WYG_027-69a"/>
璧言二廣兩薦之士許試攝官謂之試額二年再試謂<lb/>
之待次累至三試謂之正額然後就祿或任塩税或受<lb/>
簿尉至有闕官甚處雖待次亦得以濫授其試攝之程<lb/>
度大略如銓試之五場自非雜犯雖文辭鄙俚亦在所<lb/>
錄僥倖太甚乞自今一如銓試法下吏部勘當而有是<lb/>
請　甲辰詔罷常德府一處復州六處税場先是提舉<lb/>
趙善譽奏兩州七處税場共納一百八貫與浰河事體<lb/>
一同上曰罷之甚當如此等事一日做得一件計一歲<lb/>
<pb n="KR2b0032_WYG_027-69b"/>
之利亦多矣因并從之　乙巳詔罷揚州江都縣版橋<lb/>
泰興縣新城楚州山陽縣謝家盱眙軍天長縣龍<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>石<lb/>
梁秦蘭髙郵縣臨澤三墩八處税場以淮東提舉趙不<lb/>
不流言盱眙係極邊揚州髙郵係次邊不仰此豪末之<lb/>
利而徒使豪民撲買小民被害所有浄利錢本司欲依<lb/>
數抱認起𤼵乞將上件税場並行住罷故有是命　臣<lb/>
僚言竊見浙運耿秉近因属邑版帳錢額太重乞與属<lb/>
郡評議將額重處量減詔從其請臣竊以兩浙版帳錢<lb/>
<pb n="KR2b0032_WYG_027-70a"/>
額之重實與江西之月樁相似二浙州郡亦自窘匱與<lb/>
江西不同就諸縣之額太重者與之斟酌縣有毫釐之<lb/>
減則民有毫釐之惠此實然之理若諸路得一賢轉運<lb/>
使則不待冠盖交馳而裕民之説行矣欲望出臣此䟽<lb/>
付之版曹行之浙運更令耿秉與諸郡守臣悉心講究<lb/>
次第行之諸路得為楷式更願陛下不惜少禆版曹以<lb/>
蘇民力從之　八月甲寅監察御史冷世光言監司歲<lb/>
出廵厯吏卒誅求所過騷然一縣之中凡數百緡僅能<lb/>
<pb n="KR2b0032_WYG_027-70b"/>
應辦否則睚眦以興怨捃摭以生事乞明詔諸路監司<lb/>
今後廵厯力革此弊所用隨行吏卒各於州郡差撥逐<lb/>
州交替從之　丁巳上諭宰執二廣塩事當併為一司<lb/>
王淮等奏外議又更一説併司後恐廣西漕既不預塩<lb/>
事即無通融錢物或至支吾不行上曰如此亦須更商<lb/>
量盖天下事全在致思思之須有䇿窮則變變則通譬<lb/>
如奕棊視之如無着思之既久着數自至淮等奏臣等<lb/>
終日思之陛下乃一言而決此無他虛則明耳上曰更<lb/>
<pb n="KR2b0032_WYG_027-71a"/>
賴卿等　辛酉令提領封樁庫所支降㑹子一十五萬<lb/>
六千二百六十九貫付淮東總領所三十二萬六千三<lb/>
百一十二貫付淮西總領所三十萬貫付湖廣總領所<lb/>
充今年和糴樁管米本錢支用　壬戌詔封樁庫支降<lb/>
㑹子五十萬貫委浙西提舉羅㸃和糴米二十萬石淮<lb/>
東總領所取撥鎮江府見樁管㑹子二十九萬貫湖廣<lb/>
總領所取撥鄂州并大軍庫見樁管㑹子共三十萬貫<lb/>
並各就豐熟去處置場内浙西提舉就平江府置場招<lb/>
<pb n="KR2b0032_WYG_027-71b"/>
糴堪好米斛仍一面取見實直開具申尚書省毋令稍<lb/>
有科抑　乙丑御筆朕惟差役之法為日盖久近年以<lb/>
來又創限田之令可謂備矣然州縣奉行之不公豪貴<lb/>
兼并之太甚隐寄挾戸弊端益滋一鄉之中上戸之着<lb/>
役者無幾貧民下戸畏避棄鬻至不敢蓄頃畆之產莫<lb/>
若不計官民戸一例只以等第輪差如此則不惟貧富<lb/>
均一且税籍之弊不革而自去可令戸部給舎䑓諫詳<lb/>
議聞奏　丙寅新提舉常平塩茶公事趙鞏朝辭進對<lb/>
<pb n="KR2b0032_WYG_027-72a"/>
上曰塩事利害稍重凡事可親臨之勿容官吏作弊至<lb/>
奏羡餘錢上又曰待與卿少減庶得卿易為監司以刺<lb/>
舉為職賢者固可舉贓吏切不可不按　樞密院進呈<lb/>
畢上曰陳良祐薦莊治應賢良卿等見其詞業否王淮<lb/>
等奏己見之上因問鄭建德上又曰李垕為文無氣槩<lb/>
如蘇輔真是難得今莊治可與試淮等奏試時莫亦須<lb/>
有三兩人上曰既降指揮不限年月亦不須限人數<lb/>
癸酉樞密院進呈知建康府錢良臣奏秋教按閲禁軍<lb/>
<pb n="KR2b0032_WYG_027-72b"/>
路鈐訓武郎胡斌恃酒無禮望賜罷黜上曰胡斌素多<lb/>
口舊在潛邸故略假借而乃敢輒犯階級可降兩官放<lb/>
罷　甲戌進呈秦焴奏德安府廵檢張革慢棄本職於<lb/>
公㕔罵前任守臣乞罷黜上曰此風不可長放罷輕典<lb/>
更降兩官　丙子詔浙東提舉具到淳熙十年旱傷紹<lb/>
興府會稽縣下戸借貸官米四百三十餘石特蠲放<lb/>
九月甲申詔婺州蘭溪第四第五等人戸淳熙八年内<lb/>
借過常平錢收買稲種見欠四千九百六十餘貫可並<lb/>
<pb n="KR2b0032_WYG_027-73a"/>
蠲放　丙戌進呈國子祭酒顔師魯奏劄欲奨進節義<lb/>
之士上曰甚好王淮等奏此在陛下進用之間上曰亦<lb/>
須卿等留意　辛卯進呈禮部狀太史局與成忠郎楊<lb/>
忠輔所陳厯法異同伏乞朝廷差官監視楊忠輔同太<lb/>
史局不干礙官測驗施行上曰日月之行有䟽數故厯<lb/>
乆不能無差大抵月行道逺多是不及無有過者至日<lb/>
可遣䑓官并禮部官同共看驗乃詔差禮部侍郎顔師<lb/>
魯監視測驗先是忠輔言南渡以來嘗改造統元及乾<lb/>
<pb n="KR2b0032_WYG_027-73b"/>
道二厯皆未三年已不可用目今見行淳熙厯乃因陋<lb/>
就簡苟且傅會而已驗之天道百無一合淳熙厯朔差<lb/>
者自戊戌以來今八年矣忠輔因讀易粗得大衍之㫖<lb/>
創立日法偶與天合撰衍新厯已數年矣凡日月交會<lb/>
氣候啓閉無不契驗今乙巳歲九月望交蝕在晝而淳<lb/>
熙厯者法當在夜在晝者蝕晚而不見在夜者蝕早而<lb/>
見若以晝夜辨兩厯之是非斷可決矣故有是詔尋命<lb/>
官測驗是夜陰雲不見　壬辰臣僚劄子奏吏部差注<lb/>
<pb n="KR2b0032_WYG_027-74a"/>
知州乞並令長貳同共鈐量其人材堪與不堪應選保<lb/>
明聞奏或前任有過犯者亦酌其輕重而為之去取其<lb/>
人材不堪應選者即報罷注以次人都堂審察更加精<lb/>
覈庶幾不至冐濫詔自今吏部差注知州長貳同共銓<lb/>
量先次保明聞奏　癸巳進呈起居舎人李巘奏切見<lb/>
郊禋之際命官行事皆所以尊天禮神賛導之吏利於<lb/>
速集往往先引就位以待行禮立俟既久筋力有限徙<lb/>
倚疲頓或至倒側及當行禮多不如儀肅敬之誠何從<lb/>
<pb n="KR2b0032_WYG_027-74b"/>
而生上曰此説甚當朕往日在潛邸為亞獻時催班亦<lb/>
早時風𦂳簾踈頗覺難待况百官既無幕次又立班太<lb/>
早所謂雖有肅敬之心皆倦怠矣盖引班吏只欲早了<lb/>
他事寕顧時之未可今次只須先二刻催班卿可諭與<lb/>
禮官　丁酉進呈郭杲申襄陽府木渠下屯田二麥數<lb/>
上曰下種不少何所收如此之薄可令郭杲子細開具<lb/>
因依聞奏上又曰所在屯田可令總領副都統制漕臣<lb/>
守臣將每歲所收二麥於六月終稲穀於十月終同開<lb/>
<pb n="KR2b0032_WYG_027-75a"/>
具數目帳狀聞奏仍先具知禀文狀申尚書省繼以湖<lb/>
廣總領趙彦逾知襄陽府髙䕫京西運判劉立義鄂州<lb/>
江陵副都統閻世雄奏襄漢之間麥稲熟晚乃詔二麥<lb/>
於七月終稲穀於十一月終具數開奏　乙巳樞密院<lb/>
進呈吳煥奏比年改除帶御器械供職復舊還任倐來<lb/>
倐去規求解帶恩例在法厯任謂二年成資今雖不及<lb/>
二年亦合供職及一年以上方可上曰此劄甚好今後<lb/>
須管供職及一年方與解帶恩例只作直省行下　中<lb/>
<pb n="KR2b0032_WYG_027-75b"/>
書門下省奏訪聞前知綿州史祁得替之日以本州見<lb/>
在厯尾錢指為羡餘獻總領所希求薦舉詔史祁特降<lb/>
一官放罷　臣僚言諸路臧否守臣姓名外間多不聞<lb/>
知乞令三省劄下給舎䑓諫不公不實者許繳駮論奏<lb/>
從之　是月湖州台州水　冬十月丙辰賜建康府駐<lb/>
劄御前諸軍副都統制閻仲御筆朕惟將帥之弊毎在<lb/>
蔽功而忌能尊己而自用故下有沈抑之歎而上無勝<lb/>
筭之助殊不知兼收衆善不揜其勞使智者獻其謀勇<lb/>
<pb n="KR2b0032_WYG_027-76a"/>
者盡其力迨夫成效則皆主帥之功也昔趙奢解閼與<lb/>
之圍始令軍中有課者死及許厯進北山之䇿而奢許<lb/>
諾卒敗秦師奢封為君與亷頗同位果何害焉卿當以<lb/>
奢為法仍刋石給賜殿帥以下　丁巳進呈洪邁奏監<lb/>
司課績欲倣國朝故實行之上曰此事只行一過便是<lb/>
文具今監司只是擇人為急若隨時留意課績之法不<lb/>
必行　庚申詔兩淮并㳂邊州軍歸正人請占官田昨<lb/>
累降指揮與免差税賦今限滿理宜優恤可自淳熙十<lb/>
<pb n="KR2b0032_WYG_027-76b"/>
三年為始更與展免三年　丙寅上諭宰執陳延年今<lb/>
何在其人貪汙不可與差遣王淮等奏延年亦曾為監<lb/>
司來上曰不唯監司不可亦不可與郡　乙亥進呈知<lb/>
隆興府程叔達乞將淳熙十年分百姓未納税苖蠲放<lb/>
其上供及分隸之數自行管認上曰不虧公家又有利<lb/>
於百姓甚好可依奏仍令出榜曉諭王淮等奏以此觀<lb/>
之州郡若得人財賦自不至匱乏上曰此須是守臣自<lb/>
不妄用若是妄用何以表率胥吏使財賦有餘　丙子<lb/>
<pb n="KR2b0032_WYG_027-77a"/>
進呈何萬奏簡拔人材劄子言及均外輕内重之勢上<lb/>
曰重内輕外自是人情王淮詳奏昔人有為大理卿者<lb/>
人以為登仙上因言淮漕闕人可改差王正己正己平<lb/>
平淮上事亦簡却以朱安國為江東漕其人亦有立作<lb/>
淮等奏朱安國近按文思院官亦甚當不知是副使或<lb/>
判官與職名否上曰只是判官俟其到任能按𤼵贓吏<lb/>
除職未晚　十一月甲申進呈司農少卿吳燠奏伏望<lb/>
陛下令有司集議冗食之吏散在百官者務從減省先<lb/>
<pb n="KR2b0032_WYG_027-77b"/>
自省部始若夫不急之官宜汰之兵亦可以次第澄廢<lb/>
其於大農歲計不為小補上曰此説可行但遽然省罷<lb/>
人必怨懼可令敕令所參照條法合省減人數且令依<lb/>
舊俟離司或事故更不作闕其合減兵卒亦許存留如<lb/>
事故更不差撥十五年五月施行　又進呈前將作監<lb/>
朱安國奏文思院製造有物料未到者轉移前料以應<lb/>
急切之須臣願明頒睿㫖自今文思院製造不得轉料<lb/>
又文思兩界除打造器物合支金銀外僱工食錢並乞<lb/>
<pb n="KR2b0032_WYG_027-78a"/>
給一色錢㑹支散庶幾金銀出入經由門戸有所關防<lb/>
又皇城司差親從官二名充本院監作動輒脅持邀取<lb/>
常例乞罷差上曰三事皆依奏如差親從官亦何用罷<lb/>
之誠當　詔知漳州黃啓宗清亷律己撫字有勞除秘<lb/>
閣再任　壬辰福建運司言本路財賦全仰州軍運塩<lb/>
息錢及趂賣産浮契塩丁米等錢以為歲計内有掛欠<lb/>
於民有害皆當除放本司已行下所属權住催納竊慮<lb/>
州縣違戾復追縁所欠錢係本司窠名正非上供之數<lb/>
<pb n="KR2b0032_WYG_027-78b"/>
乞賜蠲放從之　辛丑冬至郊先是詔史浩陳俊卿陪<lb/>
祠皆辭之上曰方登壇時雨㸃下及奠幣玉便晴此皆<lb/>
上天垂祐王淮等奏陛下聖德格天上帝臨饗實邦國<lb/>
大慶　赦勘㑹廣南東西民間有曾祖父母年已六十<lb/>
而身未成丁之人州縣便行科納謂之掛丁錢已令監<lb/>
司約束或有違戾帥臣互察以聞　䕫路運判楊槱言<lb/>
本路諸州自淳熙九年至十年終所欠轉運司係省錢<lb/>
物皆言旱荒之後催科不行是致積欠欲將所欠錢引<lb/>
<pb n="KR2b0032_WYG_027-79a"/>
一萬一千五百七十五道米麥二千二百四十九石絹<lb/>
五百四十二匹與行免放即與上千錢物别無相干從<lb/>
之　丙午宰執内閣奏事賜坐上曰前日郊祀行禮時<lb/>
宫中簷溜已滴聞北關左右雨尤甚只圎壇處無雨王<lb/>
淮等奏陛下至誠感格天地百神休饗明甚　十二月<lb/>
庚戌朔加上太上皇帝尊號紹業興統明謨盛烈八字<lb/>
太上皇后備德二字　壬子進呈次王淮等奏前日册<lb/>
寶禮成天色晴明中外無不忻愜上曰前日慈顔甚懽<lb/>
<pb n="KR2b0032_WYG_027-79b"/>
和氣洋溢不可言壽聖諭朕以兒婦盡在前便圖畫莫<lb/>
能就淮等奏陛下孝德奉親甚至誠載籍所未聞上曰<lb/>
太上賜朕銷金背子一領太上亦自着一領但色差淺<lb/>
此便是昔人斑衣來歲慶壽日更服以往淮等奏幸兹<lb/>
際㑹獲覩盛事　癸丑尚書右司郎中何萬轉對伏見<lb/>
今之風俗視舊日侈此家給人足不能如往時也本朝<lb/>
自淳化之後己號極治仁宗皇帝深慮風俗易至奢縱<lb/>
景祐三年乃詔天下士庶之家非品官無得起門屋非<lb/>
<pb n="KR2b0032_WYG_027-80a"/>
宮室寺觀毋得綵繪棟宇及間朱梁器用毋得純金及<lb/>
表裏用朱非三品以上及宗室戚里之家毋得金稜器<lb/>
及用玳瑁器非命婦毋得金為首飾及真珠裝綴首飾<lb/>
衣服凡帟幕架帕牀裙毋得用純錦<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>民間毋得乗擔<lb/>
子其用兠子者所舁無環　又非五品以上毋得乗閙<lb/>
裝銀鞍其乗金塗銀裝絛子促結鞍轡自文武陞條以<lb/>
上乃聽違者物主工匠並以違制論臣願如景祐之詔<lb/>
更切考其目令違戾於禮法者開具各件嚴立禁戢始<lb/>
<pb n="KR2b0032_WYG_027-80b"/>
自中都以及四方則用度有制民力自寛乃詔禮部參<lb/>
照景祐詔書并見行條令討論聞奏　甲寅茶馬司言<lb/>
宕昌馬場歲額所管皆是逺蕃夷人入中其間多蹄黃<lb/>
怯痩之類若行排𤼵必致損斃本司於西和州置豐草<lb/>
監并宕昌良馬監務應副歇飬依已降指揮招置司牧<lb/>
人兵一百人本州全不呼索　丙辰詔戸刑部刷具人<lb/>
戸經臺詞訢未曾結絶者開坐名件下元來所属從條<lb/>
結絶申部報臺如有稽違及滅裂不報者具事因申取<lb/>
<pb n="KR2b0032_WYG_027-81a"/>
朝廷指揮施行　庚申進呈知成都府留正丐祠劄子<lb/>
上曰留正莫實是病卿等可即擇人往成都王淮等奏<lb/>
欲以趙汝愚往上曰朕亦思量無如汝愚其處事不偏<lb/>
可以往福州未有人卿等可選擇來一併降指揮　癸<lb/>
亥新差權𤼵遣簡州丁逢朝辭論今日財賦窠名之數<lb/>
多飬兵之費重民力有限而州縣之吏並縁名色巧計<lb/>
侵移重困民力之弊乞嚴行禁止上曰卿到簡州當遵<lb/>
守所言　丁卯進呈湖北提舉趙善譽乞將本路買撲<lb/>
<pb n="KR2b0032_WYG_027-81b"/>
江陵府髙陂等四十五處河渡盡行廢罷聽從近便居<lb/>
民各以舟船渡載庶㡬豪民不得專其利而民旅無廹<lb/>
脅阻滯之患其課利錢乞下本司於常平頭子錢内逐<lb/>
年支撥代納亦不妨諸處解𤼵窠名而民旅得以通行<lb/>
實為無窮之利詔從之　庚午淮西常平司言濠州乞<lb/>
除豁收糴不敷折欠米一千五百五萬石有竒係救活<lb/>
餓殍詔特與除放　乙亥詔降授忠翊郎殿前司左翼<lb/>
軍統制盛雄飛時降兩官送隆興府居住以在任日不<lb/>
<pb n="KR2b0032_WYG_027-82a"/>
親臨敎閲添置回易泉州具案來上故有是詔　是歲<lb/>
知龍州王稱上東都事略　詔舒蘄二州鐵錢監歲鑄<lb/>
並以二十萬貫為額<lb/>
丙午淳熙十三年春正月庚辰朔上詣德壽宮行慶壽<lb/>
禮内降赦略曰朕懋遵丕訓紹聞令圖維慈皇德盛於<lb/>
中興肆上帝休申於多祐對昌期之舄奕登鴻算之延<lb/>
長且尊歸於父者子之誠若美報其上者下之誼荷神<lb/>
明之右序獲貺施之宣臻五福之曰壽康亶併膺於備<lb/>
<pb n="KR2b0032_WYG_027-82b"/>
順億載之為父母忻並奉於亨嘉眷言比屋之民興播<lb/>
康衢之頌逢熙聖運介美春祺新日新而又新將大颺<lb/>
於懿鑠老吾老以及老宜均賚於羣黎　戊戌詔淮東<lb/>
淮西湖廣總所并江池州襄陽江陵府大軍庫淳熙十<lb/>
二年終見在金銀錢㑹並限半月從實開具申尚書省<lb/>
　二月庚戌詔潼川運判岳霖職事修舉除直徽猷閣<lb/>
再任　是日進呈詹儀之乞將通判沈作器與宮觀上<lb/>
曰詹儀之所按固然但此門亦不可開監司按通判則<lb/>
<pb n="KR2b0032_WYG_027-83a"/>
可知州於通判按舉皆不可若通判只是隨順焉用通<lb/>
判此文字合如何王淮等奏不與之行又不得不知可<lb/>
與别州倅對換否上曰却不如與改差别一處通判<lb/>
癸酉進呈趙師魯乞四十大縣歸堂上曰今方欲清中<lb/>
書之務至於知縣差往全在銓量不然焉用銓曹為<lb/>
乙卯進呈步軍都虞候梁師雄奏射鐵簾合格官兵人<lb/>
數上曰聞射鐵簾諸軍鼓躍奮勵誠是作成士氣周必<lb/>
大等奏兵久不用頽然氣惰今陛下以此法激勸自然<lb/>
<pb n="KR2b0032_WYG_027-83b"/>
戮力事藝人人皆勝兵矣上曰然　辛酉進呈知州軍<lb/>
留闕王淮等奏今留此闕後去欲得近見次與人却有<lb/>
之上曰如此甚好可令中書置簿籍定但自遵守　癸<lb/>
酉上曰射射鐵簾與轉官資作多少士氣又曰朕觀唐<lb/>
世大將得人頗多盖縁内討方鎮外有吐蕃回紇無時<lb/>
不用兵所以人皆習熟國朝仁厚不動兵革餘三五十<lb/>
年所以名將少王淮等奏人才遇事乃見但中外多事<lb/>
用兵不已亦豈是美事上又曰事全在人區處譬之奕<lb/>
<pb n="KR2b0032_WYG_027-84a"/>
棊到窘廹處自别有轉身一路只是思慮不至　丙子<lb/>
上曰自古人主讀書少有知道知之亦罕能行之且如<lb/>
與人不求備檢身若不及二句人君豈不知自是不能<lb/>
行甚者但作歌詩如隋陳之君竟亦何補唐德宗豈不<lb/>
知書然所行不至陸贄論諫諄複不已者正欲德宗知<lb/>
而行之如魏證於太宗則語言不甚諄複且德宗禍亂<lb/>
此何時也而與陸贄論事皆是使中人傳㫖且事有是<lb/>
非當靣反覆詰難猶恐未盡投機之㑹間不容髮中人<lb/>
<pb n="KR2b0032_WYG_027-84b"/>
𫝊㫖差了多少事朕每事以太宗為法以德宗為戒<lb/>
三月丙戌淮東總所具到鎮江戸部大軍庫見錢㑹子<lb/>
等六十七萬一千九百一十五貫有竒揚州通判㕔二<lb/>
萬六千八百四十四貫有竒楚州大軍庫九千三百二<lb/>
十一貫有竒計錢七十萬八千八十貫有竒又鎮江務<lb/>
場十二年十二月終見在錢三十四萬四千二百四十<lb/>
貫有竒通計九十五萬二千三百二十貫有竒詔令於<lb/>
鎮江府大軍庫見在㑹子内依去年例取撥一十萬貫<lb/>
<pb n="KR2b0032_WYG_027-85a"/>
赴封樁庫送納淮西總所具到池州大軍庫見錢㑹子<lb/>
五十萬四千五十五貫有竒詔令於池州酒息㑹子内<lb/>
取撥二萬貫就本州認數樁管湖廣總所具到襄陽府<lb/>
大軍庫二十一萬九千九百二十一貫有竒詔於内取<lb/>
撥㑹子一萬貫就本府認數樁管非朝㫖不得擅行支<lb/>
使　辛卯詔福建運判王師愈職事修舉除直秘閣再<lb/>
任　夏四月庚戌讀陸贄奏議論度支折稅市草事狀<lb/>
蕭燧言自古聚斂之臣務為欺誕以衒己能未有不先<lb/>
<pb n="KR2b0032_WYG_027-85b"/>
紛更制度者上曰天下本無事庸人自擾之耳讀贄所<lb/>
論裴延齡書燧言君子未嘗不欲去小人然常為小人<lb/>
所勝如蕭望之為恭顯所勝張九齡為李林甫所勝裴<lb/>
度為皇甫鎛所勝上曰皇甫鎛亦延齡之徒也　是月<lb/>
詔沒官田産合拘收租課入常平違者科罪　五月己<lb/>
卯蕭燧奏讀陸贄奏議聖語上曰朕每見贄論德宗事<lb/>
未嘗不寒心正恐未免有德宗之失卿等可條具來上<lb/>
又曰德宗強明不肯推誠待下雖更奉天離亂終不悔<lb/>
<pb n="KR2b0032_WYG_027-86a"/>
悟此所以知其不振也上又曰德宗不明不能壓服臣<lb/>
下故當時藩鎮敢爾妄作　是月以進讀陸贄奏議終<lb/>
篇賜侍讀蕭燧等御筵及金器鞍馬上表稱謝各進謝<lb/>
恩詩　六月己未臣僚言臨安守臣將本府胥吏除合<lb/>
存留外罷逐一百五十餘人更有不曾根括不得姓名<lb/>
人盡行汰革亦幾二百餘輩臨安在輦轂之下而吏輩<lb/>
額外増置私自存留如此其衆况四方郡邑之廣胥徒<lb/>
之冗何可勝計乞令提舉將州縣人吏照應紹興二十<lb/>
<pb n="KR2b0032_WYG_027-86b"/>
六年指揮存留正額外其餘盡行罷逐其合存留之人<lb/>
不係過犯不經斷勒方許存役從之　秋七月己卯知<lb/>
廣州潘知言奏本州置局折賣塩包係淳熙元年創置<lb/>
六年内方始計口給厯付民戸照不測㸃厯比較責罰<lb/>
其實塩包之價比之塩鈔減三分之一公私各便但給<lb/>
厯鈎考近於均敷欲拘回元厯頭買多或少聽從民便<lb/>
從之　是月令諸路州縣並以見錢㑹子中半交收上<lb/>
因言聞此間軍民不要見錢却要會子朕聞之甚喜但<lb/>
<pb n="KR2b0032_WYG_027-87a"/>
㑹子不可更增見在之數　閏七月己酉令淮浙提塩<lb/>
約束逐州主管官遇亭戸納塩在官須管即時秤下支<lb/>
還本錢不得縱容官吏掊克如㕔用<hi>以待塩官饋遺宴</hi>
<hi>集之用</hi>花帶<hi>以待塩官秩滿裹糧之用</hi>等錢及上戸兠<lb/>
請折除等事並嚴覺察按劾仍許亭戸越訴　是月雨<lb/>
雹　八月乙亥朔日月五星聚軫　庚辰宰臣謝賜上<lb/>
諭梁克家等否泰陰陽之理冬夏二至之候陽生於子<lb/>
冬至夜半子時導迎陽氣人須是清心窒慾又論復卦<lb/>
<pb n="KR2b0032_WYG_027-87b"/>
王淮等奏人之一身與天地相為流通上曰人身一日<lb/>
便是天地一歲只是一身小天地大　辛巳詔集英殿<lb/>
撰知隆興府程叔達久任閫寄治行有聞除敷文待制<lb/>
再任宰臣言叔達再任一年有半上以易地不如因任<lb/>
　辛卯朱弦奏乞約束州縣不得擅將苖税折納價錢<lb/>
王淮奏莫更申嚴上曰不須得事貴簡而嚴若繁徒為<lb/>
文具　己亥進呈約束諸路納義倉米上曰亦不須得<lb/>
若有違戾自當行遣今後更不降指揮　九月庚午進<lb/>
<pb n="KR2b0032_WYG_027-88a"/>
呈戸部勘當到江西安撫等乞將上供米折納價錢上<lb/>
曰誰為此説食與貨自不同本是納米今教納錢不可<lb/>
　辛未知静江府詹儀之言知宜州王侃盡心邊備蠻<lb/>
徭知畏乞優加旌别仍令再任詔王侃特轉一官減三<lb/>
年磨勘令再任　壬申翰林學士兼修國史洪邁奏竊<lb/>
以靖康之難諸王皆留京師唯太上皇帝持節河北用<lb/>
能光啓中興符一馬化龍之兆近者忽得欽宗遺翰石<lb/>
刻一紙於故相何㮚家盖靖康元年閏十一月敵騎攻<lb/>
<pb n="KR2b0032_WYG_027-88b"/>
都城中外不可復通太上奉使至磁州而有王雲之變<lb/>
中夕還相州迤邐東如濟鄆當是時㮚為開封尹首建<lb/>
元帥之議及在相位遂擬進蠟書之文其語云訪知州<lb/>
郡糾合軍民共欲起義此皆祖宗百年涵養忠孝之俗<lb/>
天地神示所當佑助檄到日康王可充兵馬大元帥陳<lb/>
亨伯充兵馬元帥宗澤注伯彦充副元帥同力恊謀以<lb/>
濟大功欽宗批云依奏施行又批云康王指揮已黃帛<lb/>
書訖又批云康王指揮已付卿係黃帛書必已到盖閏<lb/>
<pb n="KR2b0032_WYG_027-89a"/>
月十三日所行也欲乞行下何㮚家取索布之史館以<lb/>
彰示萬世為炎德復輝之符詔從之　是月詔求遺書<lb/>
　詔裁省百官冗食　冬十月甲戌朔　是月仁和知<lb/>
縣趙德明坐贓汙不法免真决刺面配信州其元舉主<lb/>
葉翥齊慶胄郭棣各貶秩三等　十一月辛亥進呈陳<lb/>
居仁劄子乞略細務上曰説得甚好今之要務不過擇<lb/>
人才正紀綱明賞罰更賴卿等留意却不須多降指揮<lb/>
徒見繁碎　甲寅進呈司農寺已分委西倉糴事上曰<lb/>
<pb n="KR2b0032_WYG_027-89b"/>
此等文字便可自劄下凡指揮須敎人信而畏若是玩<lb/>
瀆何補於事當取其大者要者留意至於小事姑從闊<lb/>
略如除授監司太守卿等須當反覆留意上又曰少降<lb/>
指揮不唯事簡又且人信所謂一舉而兩得之　庚午<lb/>
臣僚言切見舎人祇候見以二十八貟為額今先次供<lb/>
職及待闕者又二十三人猥併為甚今又有㫖吳松年<lb/>
除閣門祗候今額外供職欲望將上件指揮特賜追寢<lb/>
自今或攀援僥倖者一皆杜絶盖清其源所以重其選<lb/>
<pb n="KR2b0032_WYG_027-90a"/>
詔從之　辛未進呈敕令所審定裁減吏額上曰革弊<lb/>
以漸見其人且依舊存留只是將來不作額最為良法<lb/>
不至咈人情今後經審定訖逐旋進呈　是月四朝國<lb/>
史成至是進呈列傳及仁宗玉牒三祖第六世下宗藩<lb/>
慶系錄今上㑹要　梁克家罷相與在京宮觀兼侍讀<lb/>
　十二月辛巳臣僚言汀州科塩之害詔令漕臣趙彦<lb/>
操王師愈同提舉應孟明措置聞奏彦操等尋奏汀州<lb/>
六邑長汀清流寕化則食福塩上杭連城武平則食漳<lb/>
<pb n="KR2b0032_WYG_027-90b"/>
塩亦各從其俗耳夫食塩者既異則鈔法難於通行今<lb/>
欲將舊欠塩錢盡與蠲放及減塩價其所蠲舊欠與所<lb/>
減塩價本司却多方措置那兊應補其數如此則州縣<lb/>
之力即日可紓立價既平買塩者衆私販遂息官賣益<lb/>
行價雖裁減用無所虧是汀州與六邑歲減於民者三<lb/>
萬九千緡有竒減於官者一萬緡有竒所補州用與所<lb/>
放舊欠又在此外加以利源不壅財力自豐救弊之本<lb/>
無以尚此並從之　是月利州路饑命賑之<lb/>
<pb n="KR2b0032_WYG_027-91a"/>
丁未淳熙十四年春正月丙午進呈真州運司乞展限<lb/>
收換銅錢上曰人相玩習全不成號令王淮等奏且敎<lb/>
帥漕司措置如何上曰頻降指揮人却不信今且敎措<lb/>
置亦好又進呈陳公亮乞約束綱運之弊上曰只是揀<lb/>
一兩處行遣便得上賢不待賞罰自勤勉自知奉法至<lb/>
於中人無賞罰不得但天下大抵皆中人指揮雖多無<lb/>
補只是賞罰下愚之人雖賞不知所勸罰不知所懼然<lb/>
賞罰豈可廢　癸丑詔長寕軍淯井監塩許通入濾州<lb/>
<pb n="KR2b0032_WYG_027-91b"/>
樂共城博望寨梅嶺板橋政和堡等五處地分販賣以<lb/>
臣僚言長寕歲計獨抑塩井下制置司措置而有是詔<lb/>
　二月庚辰福帥賈選言福州瀕海諸塞皆係海道要<lb/>
害今廵檢乃有以蔭官及雜流出身或素不知兵或年<lb/>
已垂老緩急不可倚仗乞今後應㳂海廵檢須武舉或<lb/>
軍功出身年未五十諳曉兵機行陣之人方許注差送<lb/>
吏部看詳勘㑹欲先選曾經海道捕賊立功諸㑹舡水<lb/>
人次注武舉出身人如無即依見行法差注止不注流<lb/>
<pb n="KR2b0032_WYG_027-92a"/>
外出身之人從之　是月以樞密使周必大為右丞相<lb/>
以參知政事施師㸃知樞密院事　三月己未進呈兵<lb/>
部申李明等該慶典轉資上曰指揮使轉都虞候即止<lb/>
與轉行無害惟忠佐轉過即奏予下班祗應不可放行<lb/>
　庚申中書舎人陳居仁言祖宗加意斯民見於役法<lb/>
尤為詳備其後臣僚州郡申明衝改寖失法意乞下敕<lb/>
令所取祖宗免役舊法并於戸部取括紹興十七年以<lb/>
後續指揮本所官公共精加稽攷其有與舊法牴牾有<lb/>
<pb n="KR2b0032_WYG_027-92b"/>
即行刪去修為一書名曰役法撮要候成鏤板頒之天<lb/>
下詔從之　丁卯權知臨江軍孫好修奏進士歐陽希<lb/>
文妻廖氏死節建炎紹興間冦起建昌號白氊笠剽掠<lb/>
城邑廖氏與夫共挾姑趨山避之行至田中為賊所圍<lb/>
欲遂執廖氏廖氏正色罵賊曰爾等兇徒欲脅從我我<lb/>
决不能受辱厲聲罵賊不絶口賊知不能屈即揮刀斫<lb/>
墮其兩耳及臂腕骨皆解詔令臨江軍將廖氏墳墓量<lb/>
加封䕶仍宣付史館　是月親試舉人賜王容以下及<lb/>
<pb n="KR2b0032_WYG_027-93a"/>
第出身有差　夏四月戊寅宰臣王淮等奏平江闕守<lb/>
臣上曰卿等商量須得資望稍髙者為之淮等奏張礿<lb/>
上曰礿在鎮江恰好又奏張子顔上曰亦不須得在彼<lb/>
猶在此也　壬午進呈趙伯韺乞添差軍中属官差遣<lb/>
上曰軍中豈可添差虚費請給占破人從當時不合開<lb/>
端遂使源源陳乞不已可降指揮除見任添差人許滿<lb/>
今任日後更不差人　五月丁卯進呈郭杲申被獲逃<lb/>
走軍兵滿及三年乞放全分請受上曰軍兵逃走首身<lb/>
<pb n="KR2b0032_WYG_027-93b"/>
為知改過自新所以二年放行全分請受如逃走捉獲<lb/>
上禁軍依法當斬豈得三年放行全分有妨軍政所乞<lb/>
難行　六月己卯進呈兩浙運司狀稱取㑹諸州得雨<lb/>
分數即便具奏上曰敎排日申恐有旱去處朕不知也<lb/>
　辛巳王淮等奏禱雨未應上曰朕欲親詣太一宮燒<lb/>
香次至明慶淮等奏當此盛暑懼勞聖躬上曰朕為百<lb/>
姓不憚出一日亦欲小民知朕此意　癸未王淮等進<lb/>
呈馬大同具析到臧否遲滯因依上曰欲行賞罰須是<lb/>
<pb n="KR2b0032_WYG_027-94a"/>
詔江西提刑馬大同降一官　甲申車駕詣太一宮祈<lb/>
雨燒香次詣明慶寺　是日降御札付福建帥臣賈選<lb/>
等曰比日行都愆雨將幾月矣驕陽若此旱勢必廣永<lb/>
念遐逺朕心如焚今專遣人降香前去仰本路帥臣可<lb/>
於寺觀靈跡去處誠絜親往祈求至於築壇之法亦可<lb/>
遵用仍行下所属州軍務獲感應以寛顧憂　是月修<lb/>
炎帝陵陵在衡州茶陵縣從衡州之請也　秋七月丙<lb/>
午詔政事不修旱暵為虐可令侍從䑓諫兩省卿監郎<lb/>
<pb n="KR2b0032_WYG_027-94b"/>
官館職䟽陳闕失及當今急務毋有所隠　己酉詔夏<lb/>
秋之交旱暵為虐深慮州縣弊事民間疾苦壅於上聞<lb/>
致干和氣可令諸路監司各限半月條具聞奏　癸丑<lb/>
進呈應詔封事上曰所付下封事可令檢正都司逐一<lb/>
看詳有合施行事件開具申尚書省亦庶幾求言不為<lb/>
虚文　是日進呈何澹封事説及省吏改易都司簽擬<lb/>
文字上曰是如此否卿等可自以意問之前後所改易<lb/>
者何事亦欲官吏各有所警　戊辰進呈監司具到州<lb/>
<pb n="KR2b0032_WYG_027-95a"/>
縣弊事詔付給舎看詳　是月賑台處紹興府等州旱<lb/>
災　八月辛未謝雨上問歌雲漢之詩如何王淮奏如<lb/>
法　丁丑令應廵檢下土兵不許差充撓送王淮等奏<lb/>
石萬等所造厯與淳熙戊申厯差兩朔又淳熙厯十一<lb/>
月下弦在二十四日恐厯法有差上曰朔豈可差朔差<lb/>
則所失多矣可令禮部太常寺秘書省參定以聞　十<lb/>
二月己卯同知趙雄奏昨日大閲器甲鮮明紀律嚴整<lb/>
十萬之衆一一少壯上曰前此虞允文行揀汰之法其<lb/>
<pb n="KR2b0032_WYG_027-95b"/>
初謗議紛然今諸軍皆無老弱乃見成效雄奏凡造事<lb/>
之初衆口難唯聖明不惑乃能集事　乙酉制司言䕫<lb/>
路大寕監四分塩遞年科在恭涪等八州委是擾民已<lb/>
據運司措置止就䕫州以時變賣誠為利便所有虧錢<lb/>
除以金銀髙價對折及運司抱認外餘錢引一萬五千<lb/>
道已據總所將淳熙十一年十二年十三年分並行抱<lb/>
認乞行下總所將淳熙十四年以後年分所虧依已前<lb/>
三年體例永逺抱認庶幾八州得免科抑從之　是歲<lb/>
<pb n="KR2b0032_WYG_027-96a"/>
詔諸路提舉截自今後拘到沒官田産置籍估賣其價<lb/>
錢拘收取㫖<lb/>
戊申淳熙十五年春正月戊戌開議事堂以内東門司<lb/>
改充命皇太子隔日與宰執公裳繫鞋相見議事如有<lb/>
差擢在内館職在外部刺史以上乃以聞　甲辰進呈<lb/>
除諫官典故先是上出林栗劄子諫諍之官尚有闕貟<lb/>
居其官者往往分行御史之事至於箴規闕失寂無聞<lb/>
焉乞親擢端方質直言行相副堪充補闕拾遺者召見<lb/>
<pb n="KR2b0032_WYG_027-96b"/>
而命之以遺補為名不任糾劾之職上曰朕毎欲増置<lb/>
諫貟但以言官多任意論人向者初除臺諫人已預知<lb/>
必論其人既而果然若諫官止於規朕過舉朝廷闕政<lb/>
誠合古人設官之意卿等更且考求前代興置本末以<lb/>
聞至是王淮等具到唐六典所載與本朝舊制進呈上<lb/>
曰朕樂聞闕失若諫官專是規正人主不事抨彈雖增<lb/>
十貟亦可卿等便擬指揮來既而詔復置左右補闕拾<lb/>
遺光宗即位罷之　江西運判宋若水言照得本路旱<lb/>
<pb n="KR2b0032_WYG_027-97a"/>
傷江州興國軍為重乞將第四等五等人戸淳熙十二<lb/>
年十三年以前拖欠苖税并第五等淳熙十四年見欠<lb/>
夏税錢帛權與倚閣候將來豐熟遂旋帶納及將江州<lb/>
興國軍隆興府吉贛州臨江建昌南安軍撫州安樂縣<lb/>
未解本司十一年十二年錢共四萬六千七百一十餘<lb/>
貫米三千六百餘石並與免解從之　乙巳上諭宰臣<lb/>
曰皇太子參决未久已自諳知外方物情自今毎遇朝<lb/>
殿令皇太子侍立<lb/>
<pb n="KR2b0032_WYG_027-97b"/>
　<hi>臣留正等曰昔堯以天下與舜必先厯試諸艱至舜之命禹亦必丁寕而告戒之盖神器之重庶務之繁</hi>
　<hi>非可以嘗試為之也壽皇承高宗之付託臨御二十八年一旦有倦勤之意將舉而授之聖子乃先開議</hi>
　<hi>事堂俾之參决其望之重愛之深矣雖曰聖子生知之性不待學而能至是聞見益廣情偽畢分曽未旬</hi>
　<hi>日壽皇已有諳知外方物情之喜日久習慣豈曰小補之哉然則今日施設之美治功之盛皆得於家法</hi>
　<hi>之傳其視舜禹尤有光焉</hi>
於是太常少卿兼左諭德尤袤獻言於太子曰大權所<lb/>
在天下之所争趨甚可懼也願殿下事無大小一取上<lb/>
㫖而後行情無厚薄一付衆議而後定又曰利害之端<lb/>
<pb n="KR2b0032_WYG_027-98a"/>
常伏於思慮之所不到疑間之萌常開於隄防之所不<lb/>
及儲副之位止於侍膳問安不交外事撫軍監國自漢<lb/>
至今多出權宜事權不一動有觸礙乞俟祔廟之後便<lb/>
行懇辭以彰殿下之令德尋以胡晋臣兼諭德鄭僑兼<lb/>
侍讀罷㸃兼侍講　進呈戸部申㑹慶節諸州軍合有<lb/>
進奏上諭皇太子曰朕與免二年如何王淮奏此一項<lb/>
錢物幾及十六萬緡係属戸部歲計上曰可用封樁庫<lb/>
錢撥還戸部自十七年為始依格進奉如諸路循例科<lb/>
<pb n="KR2b0032_WYG_027-98b"/>
斂充他用委御史臺覺察彈奏　辛亥樞密院奏事因<lb/>
論及方有開措置屯田上宣諭施師㸃等謂二十餘年<lb/>
不用兵一旦使之屯田不知樂從否師㸃等奏軍兵久<lb/>
佚初令服田必以為勞才過一二年人得其利安得不<lb/>
樂上曰如此必須樂從卿等更可詢訪師㸃奏屯田本<lb/>
意非止積穀盖欲諸軍布在邊鄙緩急有以為用上曰<lb/>
此乃寓兵於農之意　辛酉進呈醫官劉確降官文字<lb/>
上曰劉確為供進太上皇帝醫藥不謹此非他比可於<lb/>
<pb n="KR2b0032_WYG_027-99a"/>
遥郡上降兩官不許叙復上諭皇太子曰祖宗朝醫官<lb/>
無除遥郡者不可不知　二月丁丑禮部郎鄭僑言淮<lb/>
東塩場人戸各有官給煎柴地不許耕種年歲既久亭<lb/>
戸私自開墾自淳熙四年以來按其所耕之地履畆而<lb/>
税之十取其五名曰子斗價錢悉歸公庫歲約可得二<lb/>
萬緡縁此亭戸肆意開耕遂致柴薪減少妨廢塩業臣<lb/>
昨任提舉日嘗罷收子斗價錢禁約亭民將已耕過地<lb/>
不得布種今已累年慮禁戢不謹此弊復興乞令監司<lb/>
<pb n="KR2b0032_WYG_027-99b"/>
覺察從之　庚辰樞密院進呈趙汝愚李大正奏黎州<lb/>
買馬乞照舊法不拘尺寸上曰所引舊法是紹興間舊<lb/>
法或京師舊法黃洽等奏係是祖宗時舊法上曰祖宗<lb/>
時有西北馬可用黎馬止是覊縻今則黎馬分作戰馬<lb/>
如何不要及格尺所乞難行　三月辛酉樞密院言臣<lb/>
僚奏紹興初吳玠楊政畫蜀漢之地以守自散關以西<lb/>
付之玠梁洋付之政蜀中諸邊散關為重願與二三大<lb/>
臣講求向來蜀中守邊舊迹奉㫖令制置司同都統司<lb/>
<pb n="KR2b0032_WYG_027-100a"/>
照應前後所降指揮公共相度經久利便聞奏據興元<lb/>
都統制彭杲申大散關一帶邊面係鳳州地界隸属西<lb/>
路安撫所管淳熙二年間得㫖鳳州係興元管認見今<lb/>
毎年兩司差撥官兵守把切詳大散關一帶邊面係對<lb/>
境衝要來路最為重害兼縁鳳州郡事見係文官即與<lb/>
屯守之兵各無統臨亦非本司號令所及緩急之際議<lb/>
論不合或有乖違即誤國事乞依已降指揮將本州知<lb/>
州令本司選擇奏辟彈壓戍兵措置邊面詔彭杲於統<lb/>
<pb n="KR2b0032_WYG_027-100b"/>
制官精選公慮諳練邊防民政之人具名聞奏其鳳州<lb/>
緩急應援一節仰照應所奏施行　是月葬髙宗於永<lb/>
思陵四川制置司奏陜西秦川百姓聞髙宗之䘮皆戴<lb/>
白巾　夏四月丙戌祔髙宗以呂頤浩趙鼎韓世忠張<lb/>
俊配饗廟庭　詔曰朕昨降指揮欲縗絰三年羣臣屢<lb/>
請御殿易服故以布素視事内殿雖有俟過祔廟勉從<lb/>
所請之詔然稽諸禮典心實未安行之終制乃為近古<lb/>
宜體至意勿復有請於是大臣乃不敢言盖三年之制<lb/>
<pb n="KR2b0032_WYG_027-101a"/>
斷自上心舉千載廢墜之典不為浮議所摇廟號曰孝<lb/>
不亦宜乎是時執政近臣皆主易月之議諫官謝諤禮<lb/>
官尤袤知其非而不敢争惟勑令所刪定官沈清臣嘗<lb/>
上書賛上之决且言將來祔廟畢日乞預降御筆截然<lb/>
示以終䘮之志杜絶朝臣方來章勿令再有奏請力全<lb/>
聖孝以示百官以刑四海上頗納用<lb/>
　<hi>臣留正曰三年之䘮天下之通䘮也漢文始變古道景帝不師典禮後世遵之䘮紀遂廢晋武欲申私慕</hi>
　<hi>竟奪於裴秀𫝊𤣥之説元魏孝文能依古制猶未盡合於亮陰遏宻之禮其餘無足議也然漢文之制輕</hi>
<pb n="KR2b0032_WYG_027-101b"/>
　<hi>重三等漢人用之三十六日而釋服魏晋以來未踰月而𦵏既𦵏而除隨宜增損初無定説以日易月之</hi>
　<hi>論𤼵於應劭陋儒習之其後遂斷為二十七日之制先王之禮旣已大壊比之漢制亦非舊章雖有明智</hi>
　<hi>之君賢哲之輔憚於更張因循相襲良可嘆已壽皇慕親之孝根於天性事亡之敬𤼵於至誠雖聖躬以</hi>
　<hi>不毁之年羣臣屡致易服之請而睿志先定斷然不疑山陵己事退奉几筵縗絰三年以終䘮制千載以</hi>
　<hi>來一人而已於戲聖哉</hi>
　五月丙申朔進呈司謙之差遣上曰司謙之恐是初<lb/>
官如此則不要放行上顧太子曰切不可啓此僥倖之<lb/>
門太子奏僥倖之門啓之則便有攀援源源而來誠不<lb/>
<pb n="KR2b0032_WYG_027-102a"/>
可啓　戊申左司郎中王正已奏臣輒以己見採摭事<lb/>
實撰成皇帝聖德孝感記仰惟髙宗聖神武文憲孝皇<lb/>
帝誕受天命紹開中興因時制宜繼好息民海内安静<lb/>
功成不居傳授聖子陛下繼志述事盛德日新以天下<lb/>
飬者二十有六年洎駕雲太清陛下哀慕罔極正厯代<lb/>
之失復三年之制羣臣懇祈莫回聖意固已冠絶今古<lb/>
乃三月甲寅靈駕發引先是數日雲陰四垂時雨間作<lb/>
濘淖沒足行者病之壬子晦㝠益甚癸丑之夕載陰載<lb/>
<pb n="KR2b0032_WYG_027-102b"/>
陽四鼔既作天宇澄霽望舒開明星宿清潤乾坤端倪<lb/>
呈露無隠遣奠禮成龍輴不濡大轝安行仗衛儀物肅<lb/>
陳嚴辦舒舒而前行列整暇登舟濟江潮波不驚祥風<lb/>
瑞烟以助安濟波神川后髣髴畢出駿奔翊衛咸效厥<lb/>
職施師奏功如履平陸洎至陵所人不告勞自時厥後<lb/>
凡大典禮曰𤾉而𤾉巧相附會臣工執事進趨恭肅登<lb/>
降唯謹略無沾服失容之患億兆臣民踴躍賛嘆稱未<lb/>
曾有𫝊之裔夷畏仰歸命臣竊聞之莫之為而為者天<lb/>
<pb n="KR2b0032_WYG_027-103a"/>
也夫風雨晦明豈係人謀所能力致凡陛下志之所向<lb/>
無不景從所謂先天而天弗違者得非陛下聖孝上通<lb/>
神明感格之明效歟臣濫與朝列親逢盛旦雖不學無<lb/>
文亦知所以歸美之報而繪畫天地模寫日月無益於<lb/>
廣大髙明審矣然區區之忠自不能已臣不勝至願願<lb/>
降睿㫖宣付史館以昭示無極謹拜手稽首摭其實而<lb/>
為之記詔從之　戊午浙西提舉石起宗言秀州海塩<lb/>
縣蘆瀝場催煎官蔡<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>裒斂亭戸不能舉職乞與嶽廟<lb/>
<pb n="KR2b0032_WYG_027-103b"/>
上曰此不可與嶽廟須是放罷仍令吏部契勘蔡<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>得<lb/>
差遣年月日侍郎為誰吏部供到係賈選上曰選已罷<lb/>
去姑已之此後吏部如銓量廵尉等當知所警　庚申<lb/>
殿侍冷世光言縣令親民之選昨吏部措置被按廢放<lb/>
罷之人滿半年方許參部不許注繁難大縣止注小縣<lb/>
小縣之民何罪焉乞令吏部遵守淳熙五年指揮凡經<lb/>
彈劾之人且與祠祿知縣曾經放罷半年後亦且與嶽<lb/>
廟兩次作縣兩經罷黜者不得再注親民差遣詔吏部<lb/>
<pb n="KR2b0032_WYG_027-104a"/>
將見行條法并節次指揮看詳措置　是月王淮罷相<lb/>
從所請也判衢州尋奉祠時敕令所刪定官沈清臣因<lb/>
對為上言陛下臨御以來非不論相也始也取之故老<lb/>
重臣既而取之潛藩舊傅或取之詞臣翰墨或取之時<lb/>
望名流或取之刑法能吏或取之刀筆計臣或取之雅<lb/>
重詭異或取之行實自將或取之跅<graphic n="KR1375" url="https://raw.githubusercontent.com/kanripo/KR-Gaiji/master/images/KR1375.png" mimeType="image/png"/>誕慢或取之謹<lb/>
畏柔懦或取之狡猾俗吏或取之勾稽小材始也取之<lb/>
奸豪譎詐枵然空鄙之夫而卒也任之隨順柔懦委靡<lb/>
<pb n="KR2b0032_WYG_027-104b"/>
無自立之志既取之又任之又從而體貌之未嘗不注<lb/>
意也然皆非相也間有度量沉静而經畫甚淺心存社<lb/>
稷而材術似踈表裏忠讜而規制良狹其他則以空踈<lb/>
敗以鄙猥敗以欺誕敗以奸險敗以浮夸敗以貪墨敗<lb/>
以詭詐敗以委靡敗若此者豈所謂相哉甚至於誤國<lb/>
有大可罪者海泗國家之故地也私主和議無故而棄<lb/>
之夷虜騎兵天子之宿衛也不能進取無故而移之金<lb/>
陵汲引狂誕浮薄之流以充塞正塗擅開佞倖權嬖之<lb/>
<pb n="KR2b0032_WYG_027-105a"/>
門以自固髙位而今也循習前轍寖成欺弊國有變故<lb/>
略無建明事有緩急曾不知任然則焉用彼相哉　禮<lb/>
部言國學進士石萬并楊忠輔指淳熙十五年太史局<lb/>
所造厯日差忒事得㫖令參定以聞今據石萬等造成<lb/>
厯與見行厯法不同乞以其年六月二日十月晦日月<lb/>
不應見而見為驗及指陳淳熙厯下弦不合在十一月<lb/>
二十四日及差五六月滅日日辰詔尤袤宋之端監視<lb/>
測驗　先是詔減省百司冗食至是共裁減七百三十<lb/>
<pb n="KR2b0032_WYG_027-105b"/>
五人從吳澳之奏也　六月戊辰進呈給事中鄭僑奏<lb/>
為王良輔免呈試仰惟陛下創法立制釐然當於人心<lb/>
可萬世通行而無弊者文臣出官銓試武臣出官呈試<lb/>
是也厯歲以來有司謹守奉行偶縁淳熙十一年有進<lb/>
義副尉何大亨者以蔭補出官自陳元係效用人乞免<lb/>
呈試參部遂蒙特㫖與免此弊一開遞相攀援遂使一<lb/>
時特㫖直作永例在法免呈試者惟江海戰船立功補<lb/>
官之人及諸軍揀汰離軍之人則法許免呈試即未嘗<lb/>
<pb n="KR2b0032_WYG_027-106a"/>
有初投效用後因蔭補出官與免試參部之法也若曰<lb/>
彼嘗從軍何必呈試此則法之所在又不容以幸免也<lb/>
使彼果精於武藝則呈試之頃又何畏而求免乎今若<lb/>
聽其展轉相承用例廢法則他徼幸之徒必有竄名冐<lb/>
籍於軍伍之中以為免試張本者臣望申嚴此法自王<lb/>
良輔始將特免試指揮更不施行仍詔有司恪守成法<lb/>
上問從軍人如何出官免得呈試周必大等奏舊法呈<lb/>
試中方得出官淳煕十年放行曽經從軍免試一兩人<lb/>
<pb n="KR2b0032_WYG_027-106b"/>
遂以為例上曰鄭僑繳章説既曾從軍自合習熟武藝<lb/>
何憚呈試如赴呈試不得前此從軍所習何事此説甚<lb/>
當可依舊法施行　壬辰報謝使回程先數日前上宣<lb/>
諭京鏜昨在京師堅執不肯聽樂住了十日此一節可<lb/>
嘉尋常人多説節義須遇事方見至是進擬使副轉官<lb/>
上曰京鏜專對可嘉當轉兩官劉端仁亦比與周必大<lb/>
等奏不必問轉官在聖意除擢可也上曰只依例轉官<lb/>
便從除擢上又曰此事類是京鏜若劉端仁所謂因人<lb/>
<pb n="KR2b0032_WYG_027-107a"/>
成事者京鏜則毛遂也京鏜便除侍全劉端仁亦當稍<lb/>
旌别可令樞密院進擬除環衛官於是詔京鏜除權工<lb/>
部侍郎　是月雨雹　朱熹被召入奏首言近年以來<lb/>
刑法不當輕重失宜甚至係於人倫風化之重者有司<lb/>
議刑亦從流宥之法則天理民彛幾何不至於泯滅又<lb/>
言提刑司管催經税制錢起於宣和末年倉卒用兵權<lb/>
宜惜畫自後立為比較之説甚至灾傷檢放倚閣錢米<lb/>
已無所入而經總制錢獨不豁除州縣之煎熬何日而<lb/>
<pb n="KR2b0032_WYG_027-107b"/>
少紆斯民之愁嘆何時而少息又言江西科罰之弊末<lb/>
言陛下即位二十有七年而因循荏苒無尺寸之效可<lb/>
以仰酬聖志嘗反覆而思之無乃燕閒濩蠖之中虚明<lb/>
應物之地天理有未純人欲有未盡天理未純是以為<lb/>
善未能充其量人欲未盡是以除惡不能去其根一念<lb/>
之頃公私邪正朋分角立交戰於其中故體貌大臣非<lb/>
不厚而便嬖側媚得以深被腹心之寄寤寐英豪非不<lb/>
切而柔邪庸繆得以久竊廊廟之權非不樂聞公議正<lb/>
<pb n="KR2b0032_WYG_027-108a"/>
論而有時不容非不欲堲讒説殄行而未免誤聽非不<lb/>
欲報復陵廟讎恥而不免畏怯茍安非不欲愛飬生靈<lb/>
財力而未免嘆息愁怨凡若此類不一而足願陛下自<lb/>
今以往一念之頃則必謹而察之此為天理邪為人欲<lb/>
邪果天理也則敬以充之而不使其少有壅遏果人欲<lb/>
也則敬以克之而不使其少有凝滯推而至於言語動<lb/>
作之間用人處事之際無不以是裁之則聖心洞然中<lb/>
外融徹無一毫之私欲得以介乎其間而天下之事將<lb/>
<pb n="KR2b0032_WYG_027-108b"/>
惟陛下之所欲為無不如志矣翌日除兵部郎官熹方<lb/>
以足疾辭未供職本部侍郎林栗前數與熹論易西銘<lb/>
不合至是遣部吏抱印廹以供職熹以疾作在告遂䟽<lb/>
熹欺慢即有祠命太常博士葉適上䟽辨之略曰考栗<lb/>
之辭始未參驗無一實者至於其中謂之道學一語則<lb/>
無實最甚盖自昔小人殘害良善率有指名或以為好<lb/>
名或以為立異或以為植黨近又創為道學之目鄭丙<lb/>
唱之陳賈和之居要路者密相付投見士大夫有稍務<lb/>
<pb n="KR2b0032_WYG_027-109a"/>
潔脩粗能操守輒以道學之名歸之殆如喫菜事魔景<lb/>
迹犯敗之類往日王淮表裏臺諫陰廢正人盖用此術<lb/>
或云適此䟽不果上於是胡晋臣劾栗罷之　賑臨安<lb/>
飢　秋七月癸丑上出戒諭閻仲御札一紙宣示皇太<lb/>
子與黃洽等令閻仲留意軍務毋事交結以邀時譽之<lb/>
意洽等奏陛下於諸將或長或短無有不知上曰諸將<lb/>
長短朕皆備知因其受病處鍼之使知警懼耳　是月<lb/>
賑諸州水灾　八月甲子朔日有食之　是月湖北運<lb/>
<pb n="KR2b0032_WYG_027-109b"/>
判孫紹逺朝辭上曰祖宗時廣西塩如何對曰係官賣<lb/>
上曰若廣西客鈔可行祖宗已行了紹逺又奏鈔法蠧<lb/>
國害民上曰所聞不一因卿言而得其實　九月辛丑<lb/>
大饗明堂先是輔臣進呈禮官申請明堂畫一上曰配<lb/>
位如何周必大言禮官昨已申請髙宗几筵未除用徽<lb/>
宗故事未應配坐且當以太祖太宗並配他日髙宗几<lb/>
筵既除自當别議大抵前後儒者多因孝經嚴父之説<lb/>
便謂宗祀專以考配殊不知周公雖攝政而主祭則成<lb/>
<pb n="KR2b0032_WYG_027-110a"/>
王自周公言之故曰嚴父耳晋紀瞻答秀才䇿曰周制<lb/>
明堂宗其祖以配上帝故漢武帝汶上明堂捨文景而<lb/>
逺取髙祖為配此其證也留正言嚴父莫大於配天則<lb/>
周公其人也是嚴父專指周公而言若成王則其祖也<lb/>
上曰有紹興間典故在可以參照無疑　庚申上宣諭<lb/>
皇太子曰當今禮文之事已自詳備不待講論唯是財<lb/>
賦未甚從容朕每思之須是省却江州或池州一軍則<lb/>
財賦稍寛若議省軍則住招三年人數便少却將餘人<lb/>
<pb n="KR2b0032_WYG_027-110b"/>
併歸建康事亦有漸當今天下財賦以十分為率八分<lb/>
以上飬兵不可不知　黃洽等奏許浦水軍統制胡世<lb/>
安近到都下備言許浦一軍本在明州定海後因移駐<lb/>
許浦是時港道水深可以泊船後來潮沙淤塞遂移戰<lb/>
船泊在顧逕人船相去近二百里遇有緩急如何相就<lb/>
合依舊移歸定海上曰説得極是定海南北之衝下瞰<lb/>
山東此用舟師之便當時自是不合移屯卿等更且熟<lb/>
議　是月錄中興節義後用吏部尚書顔師魯之言也<lb/>
<pb n="KR2b0032_WYG_027-111a"/>
於是引赦書放行中興初節義顯著之家合得恩數令<lb/>
吏部開具奏聞　冬十月丙寅知湖州趙恩言湖州實<lb/>
瀕太湖有隄為之限制且列二十七浦縷引導湖水以<lb/>
溉民田因各建斗門以為蓄泄之所視旱潦為之啓閉<lb/>
去歲之旱髙下之田俱失霑溉委官訪求遺迹開濬浦<lb/>
縷不數日間湖水通徹逺近獲利而於斗門因加整葺<lb/>
乞詔守臣逐歲差官親詣湖隄相視開濬浦縷補治斗<lb/>
門庶幾永久從之　己巳廣西提刑趙伯逿奏本路鈔<lb/>
<pb n="KR2b0032_WYG_027-111b"/>
法五弊且曰曩者建議之臣以官般官賣科敷百姓害<lb/>
及一路於是改行鈔法上以足國下以裕民莫不以為<lb/>
便今六年矣諸郡煎熬益甚民旅困於科抑名曰足國<lb/>
實未嘗足名曰裕民實未嘗裕所最可慮者縁邊及近<lb/>
裏州軍兵額耗減已極更不招填所在城壁頽圯無力<lb/>
修築卒有緩急何所倚恃臣嘗徧詢吏民向者官般官<lb/>
賣之時廣西諸郡誠有科敷百姓去處然不過産塩地<lb/>
分所謂髙化欽亷雷五州是也海鄉塩賤不肯買故有<lb/>
<pb n="KR2b0032_WYG_027-112a"/>
科抑如静江鬱林冝融栁象昭賀梧藤邕容橫貴潯濵<lb/>
近裏一十六州去鹽場逺若非官賣無從得鹽舊時逐<lb/>
州秪是置鋪出賣民間食用樂然就買不待科抑自改<lb/>
行鈔法以來近裏一十六州徒損於官無補於民民食<lb/>
貴鹽又遭科塩鈔之苦㳂海五州雖名賣鈔其舊賣二<lb/>
分食鹽元不曾禁戢計戸計口科擾如故切謂今日之<lb/>
法正當講究㳂海五州利病杜絶科敷不得變近裏一<lb/>
十六州官般官賣之法詔令應孟明朱晞顔同林岊相<lb/>
<pb n="KR2b0032_WYG_027-112b"/>
度條具聞奏　戊子臣僚奏祖宗之時士尚恬退張師<lb/>
德兩詣宰相之門返遭讒議豈若今日紛至沓來臺諫<lb/>
之門猥雜尤甚終日酬對亦且厭苦而無説以拒其來<lb/>
臣願明詔在廷止遏奔競其有數事干謁者宰執從而<lb/>
抑之臺諫從而糾之至於私第謁見之禮一切削去果<lb/>
有職事非時自許相見庶幾在上者可以愛惜日力不<lb/>
為賔客之所困在下者可以恪恭職業不為人事之所<lb/>
牽詔從之　己丑司農寺言臣僚劄子切見豐儲倉初<lb/>
<pb n="KR2b0032_WYG_027-113a"/>
為額一百五十萬石不為不多然積之既久寕免朽腐<lb/>
異時緩急必失指擬乞下戸部司農寺相度以毎年諸<lb/>
州合解納行在米數若干及諸處坐倉收糴數若干預<lb/>
行㑹計以俟對兊不盡之數如常平法許其於陳新未<lb/>
接之時擇其積之久者盡數出糶俟秋成日盡數補糴<lb/>
則是五十萬石之額永無銷耗此亦廣儲蓄之䇿也從<lb/>
之　是月置煥章閣藏髙宗御集　中書舎人鄭僑充<lb/>
賀正旦使閣門張時修副之以歲暮抵燕時敵主病已<lb/>
<pb n="KR2b0032_WYG_027-113b"/>
篤傳㫖令就東上閣門進書僑與時修力争以為東上<lb/>
閣門者乃臣僚進獻表章之地本朝皇帝國書豈當於<lb/>
此投進往復争辯至漏下十數刻乃令且就館相持至<lb/>
元日晚忽傳其主之命以使人欲面進書今已過期可<lb/>
遣還明日敵主告殂使還未至光宗皇帝已受禪僑遷<lb/>
給事中見上再三稱奬以為不辱君命他日侍從官見<lb/>
北宮壽皇顧僑曰卿守節不屈舉措得宜朕甚嘉之<lb/>
十一月丙申宰執進呈文字間上謂皇太子曰恩數不<lb/>
<pb n="KR2b0032_WYG_027-114a"/>
可汎濫將來皇太后慶八十與朕慶七十相近若是恩<lb/>
例太汎添多少官如皇太后慶壽只得推恩本殿官属<lb/>
方是　甲辰進呈臣僚奏近者百執事輪對辭見連章<lb/>
累劄猥及細微欲自今凡有輪對及辭見並不許過三<lb/>
劄若軍國利害事大體重者不拘於此上曰輪對官説<lb/>
此甚當上殿官多是論事不務大體以至𤨏屑或事有<lb/>
成憲者一一奏陳以多為能無益於事自今只用三劄<lb/>
　壬子進呈楊偉上書言廣西州郡役使土丁之弊上<lb/>
<pb n="KR2b0032_WYG_027-114b"/>
曰既是屢有約束不得差使土丁何用申嚴便可取問<lb/>
違戾去處上謂皇太子曰後次有如此等事便須直行<lb/>
不必再三申嚴徒為文具　十二月先是朱熹以奉祠<lb/>
去至是再召熹再辭遂併具封事投匭以進其略曰今<lb/>
天下大勢如人有重病内自腹心外達四肢無一毛一<lb/>
髪不受病者臣不暇言且以天下之大本與今日之急<lb/>
務為陛下言之盖大本者陛下之心急務則輔翼太子<lb/>
選任大臣振舉綱維變化風俗愛飬民力修明軍政六<lb/>
<pb n="KR2b0032_WYG_027-115a"/>
者是也古先聖王兢兢業業持守此心雖在紛華波蕩<lb/>
之中幽獨得肆之地而所以精之一之克之復之如對<lb/>
神明如臨淵谷猶恐隠微之間或有差失而不自知是<lb/>
以建師保之官列諫諍之職凡飲食酒漿衣服次舎器<lb/>
用財賄與夫宦官宮妾之政無一不領於冡宰使其左<lb/>
右前後一動一静無不制以有司之法而無<graphic n="KR0655" url="https://raw.githubusercontent.com/kanripo/KR-Gaiji/master/images/KR0655.png" mimeType="image/png"/>芥之隙<lb/>
瞬息之頃得以隠其毫髪之私陛下之所以精一克復<lb/>
而持守其心果有如此之功乎所以修身齊家而正其<lb/>
<pb n="KR2b0032_WYG_027-115b"/>
左右果有如此之效乎宮省事禁臣固不得而知至於<lb/>
左右便嬖之私恩遇過當往者淵覿說抃之流勢㷔熏<lb/>
灼傾動一時今已無可言矣獨有前日臣所開陳者雖<lb/>
蒙聖恩委曲開譬然臣之愚竊以為此輩但當使之守<lb/>
門傳命供掃除之役不當假借崇長使得逞邪媚作淫<lb/>
巧於内以蕩主心立門庭招權勢於外以累聖政臣竊<lb/>
聞之道路自王抃既逐之後諸將差除多出此人之手<lb/>
陛下竭生靈膏血以奉軍旅而軍士顧乃未嘗得一温<lb/>
<pb n="KR2b0032_WYG_027-116a"/>
飽是皆將帥巧為名色奪取衣粮肆行貨賂於近習以<lb/>
圖進用出入禁闥腹心之臣外交將帥共為欺蔽以至<lb/>
於此而陛下不悟反寵䁥之以是為我之私人至使宰<lb/>
相不得議其制置之得失給諫不得論其除授之是非<lb/>
則陛下之所以正其左右者未能及古之聖王明矣至<lb/>
於輔翼太子則自王十朋陳良翰之後宮僚之選號為<lb/>
得人而能稱其職者盖已鮮矣而又時使邪佞儇薄闒<lb/>
冗庸妄之輩或得參錯於其間所謂講讀亦姑以應文<lb/>
<pb n="KR2b0032_WYG_027-116b"/>
備數而未聞其有箴規之效至於從容朝夕陪侍遊燕<lb/>
者又不過使臣宦者數輩而已夫立太子而不置師傅<lb/>
賔客則無以𤼵其隆師親友尊德樂義之心獨使春坊<lb/>
使臣得侍左右則無以防其戯嫚媟狎竒衺雜進之害<lb/>
宜討論前典置師傅賔客之官去春坊使臣而使詹事<lb/>
庶子各復其職至於選任大臣則以陛下之聰明豈不<lb/>
知天下之事必得剛明公正之人而後可任哉其所以<lb/>
常不得如此之人而反容鄙夫之竊位者直以一念之<lb/>
<pb n="KR2b0032_WYG_027-117a"/>
間未能徹其私邪之蔽而燕私之好便嬖之流不能盡<lb/>
由於法度若用剛明公正之人以為輔相則恐其有以<lb/>
妨吾之事害吾之人而不得肆是以選掄之際常先排<lb/>
擯此等寘之度外而後取凡疲懦軟熟平日不敢直言<lb/>
正色之人而揣摩之又於其中得其至庸極陋决可保<lb/>
其不至於有所妨者然後舉而加之於位是以除書未<lb/>
出而物色先定姓名未顯而中外已逆知其决非天下<lb/>
之第一流矣至於振肅紀綱變化風俗則今日宮省之<lb/>
<pb n="KR2b0032_WYG_027-117b"/>
間禁密之地而天下不公之道不正之人顧乃得以窟<lb/>
穴盤據於其間而陛下目見耳聞無非不公不正之事<lb/>
則其所以薫蒸銷鑠使陛下好善之心不著疾惡之意<lb/>
不深其害已有不可勝言者矣及其作奸犯法則陛下<lb/>
又不能深割私愛而付諸外廷之議論以有司之法是<lb/>
以紀綱不能無所撓敗紀綱不振於上是以風俗頽敝<lb/>
於下盖其為患之日久矣而浙中為尤甚大率習為軟<lb/>
美之態依阿之言以不分是非不辨曲直為得計甚者<lb/>
<pb n="KR2b0032_WYG_027-118a"/>
以珠玉為脯醢以契劵為詩文宰相可㗖則㗖宰相近<lb/>
習可通則通近習惟得之求無復亷恥一有剛毅正直<lb/>
守道循理之士出乎其間則羣議衆排指為道學而加<lb/>
以矯激之罪十數年來以此二字禁固天下之賢人君<lb/>
子復如崇觀之間所謂元祐學術者排擯詆辱必使無<lb/>
所容其身而後己嗚呼此豈治世之事而尚復忍言之<lb/>
哉至於愛飬民力修明軍政則自虞允文之為相也盡<lb/>
取版曹歲入窠名之可指擬者號為歲終羡餘之數而<lb/>
<pb n="KR2b0032_WYG_027-118b"/>
輸之内帑顧以其有名無實積累掛欠空載簿籍不可<lb/>
催理者撥還版曹以為内帑之積將以備他日用兵進<lb/>
取不時之須宰相不得以式貢均節其出入版曹不得<lb/>
以簿書勾考其在亡曷嘗聞其能用此錢以易胡人之<lb/>
首如太祖皇帝之言哉徒使版曹闕乏日甚督趣日峻<lb/>
造為比較監司郡守殿最之法以誘脅之於是中外承<lb/>
風競為苛急此民力之所以重困也諸將之求進也必<lb/>
先掊克士卒以殖私財然後以此自結於陛下之私人<lb/>
<pb n="KR2b0032_WYG_027-119a"/>
而祈以姓名達於陛下之貴將貴將得其姓名即以付<lb/>
之軍中使自什伍以上節次保明稱其材武堪任將帥<lb/>
然後具奏揩為牘而言之陛下之前陛下但見其等級<lb/>
推先案牘具備則誠以為公薦而可以得人矣而豈知<lb/>
其論價輸錢已若晚唐之債帥矣夫將者三軍之司命<lb/>
而其選置之方乖剌如此則智勇材略之人孰能抑心<lb/>
下首於宦官宮妾之門而陛下之所得以為將帥者皆<lb/>
庸夫走卒而猶望其修明軍政激勸士卒以強國勢豈<lb/>
<pb n="KR2b0032_WYG_027-119b"/>
不誤哉凡此六事皆不可緩而本在於陛下之一心一<lb/>
心正則六事無不正一有人心私欲以介乎其間則雖<lb/>
欲憊精勞力以求正夫六事者亦將徒為文具而天下<lb/>
之事愈至於不可為矣䟽入夜漏下七刻上已就寢亟<lb/>
起秉燭讀之明日除主管太乙宮兼崇政殿説書時上<lb/>
已有倦勤之意盖將以為燕翼之謀熹嘗草奏䟽言講<lb/>
學以正心脩身以齊家逺便嬖以近忠直抑私恩以抗<lb/>
公道明義理以絶神奸擇師傅以輔皇儲精選任以明<lb/>
<pb n="KR2b0032_WYG_027-120a"/>
體統振紀綱以厲風俗節財用以固邦本修政事以攘<lb/>
夷狄凡十事欲以為新政之助㑹執政有指道學為邪<lb/>
氣者乃辭新命除秘閣修撰仍奉新祠遂不果上<lb/>
己酉淳熙十六年春正月壬辰朔　以周必大留正為<lb/>
左右丞相王藺參知政事葛邲同知樞密院參知政事<lb/>
蕭燧兼權知樞密院未幾奉祠　壬寅先是命廣西經<lb/>
略應孟明等究實塩法利害至是孟明奏塩鈔抑勒民<lb/>
戸流毒一方欲得復舊以解愁怨上曰初議行此事時<lb/>
<pb n="KR2b0032_WYG_027-120b"/>
先差胡庭直去商量非不詳密往往只是符同詹儀之<lb/>
之説今為所誤於是臣僚論列乞將儀之重賜竄責速<lb/>
行下俾聽從民便並依舊法施行勘㑹塩法已别作施<lb/>
行詔儀之落職罷官送袁州居住　運判朱晞顔尋奏<lb/>
今廣西塩名曰客鈔元無客也自乾道間變法富商失<lb/>
業無復客商矣今鈔以客為名乃強税戸之家使之承<lb/>
認至於破家而止尋又詔詹儀之罔上害民當行重罰<lb/>
責授安逺軍節度行軍司馬袁州安置　辛亥上宣諭<lb/>
<pb n="KR2b0032_WYG_027-121a"/>
周必大等曰朕年來稍覺倦勤欲旬日間禪位於皇太<lb/>
子退就休飬以畢髙宗三年之制有合施行事卿等可<lb/>
一靣理㑹進呈　蠲紹興府和買絹四萬匹之半　二<lb/>
月辛酉朔日有食之　蔡戡除尚書左司貟外郎制詞<lb/>
有曰朕仰惟壽皇厲精庶政三十有六年無一日怠乃<lb/>
壬午遜位辛卯猶自除吏爾其一也　壬戌内降詔書<lb/>
略曰爰自宅憂以來勉親聽斷不得日奉先帝之几筵<lb/>
躬行聖母之定省皇太子仁孝聰哲久司匕鬯軍國之<lb/>
<pb n="KR2b0032_WYG_027-121b"/>
務厯試參决宜付大寶撫綏萬邦俾予一人獲遂事親<lb/>
之心永膺天下之飬皇太子可即皇帝位朕稱太上皇<lb/>
移居重華宮文武百僚聽詔拜舞訖赴殿庭立班皇太<lb/>
子即皇帝位自内出至御榻側拱手立應奉官以次稱<lb/>
賀内侍固請皇太子就坐皇太子固辭内侍扶掖至於<lb/>
七八略就坐復興次宰臣率百僚稱賀皇帝即位禮畢<lb/>
三省樞密院官升殿奏事皇帝亦立聽之班退至尊壽<lb/>
皇聖帝車駕如重華宮<lb/>
<pb n="KR2b0032_WYG_027-122a"/>
　<hi>臣留正等曰堯授舜舜授禹三聖人揖遜相承古今所謂盛德蔑加之事然夷考當時有厯試之命有枚</hi>
　<hi>卜之請有出好興戎之戒則其事殆亦有難焉者孰如今日聖父𫝊統聖子繼軌授受一堂光華三葉朝</hi>
　<hi>覲謳歌無所避而知歸禮樂法度有所襲而彌著倦勤非有廹於耄期之年釋負盖欲盡夫事親之心無</hi>
　<hi>在昔之所難有後世之莫及全體具美昭施罔極皇乎懿哉噫堯舜禹三聖人授受之事孔子盖聞而知</hi>
　<hi>之乃因刪書首叙典謨叙其事為已詳至魯論終篇記執中相命之語猶復拳拳而致意誠以盛德之事</hi>
　<hi>照耀萬世賛揚無盡自應不一書而足况臣等親見今日揖遜之盛故編彚之次所以拜手稽首三詠三</hi>
　<hi>歎而益不能自己也</hi>
　<hi>講義曰髙宗即位六年而育孝宗於宮中又三十年而以天下傳之孝宗孝宗即位十年而建光宗於東</hi>
<pb n="KR2b0032_WYG_027-122b"/>
　<hi>宮又十有八年而以天下傳之光宗其親相傳受無以異於堯授舜舜授禹之事嗚呼盛哉</hi>
　立妃李氏為皇后　上至尊壽成帝后尊號皇帝曰<lb/>
至尊壽皇聖帝皇后曰壽成皇后　大赦　上壽聖皇<lb/>
太后尊號　詔求言尋詔前宰執各言事　下戒勵詔<lb/>
　詔職事官日輪面對用紹興二年三十二年之制其<lb/>
後秘書郎兼權吏部郎官鄭湜因轉對首言三代以還<lb/>
本朝家法最正一曰事親二曰齊家三曰敎子此家法<lb/>
之大經也自昔帝王雖有天下之富而不以天下飬其<lb/>
<pb n="KR2b0032_WYG_027-123a"/>
親惟髙宗享天下之飬壽皇躬天子之孝二十有七年<lb/>
人無間言此聖賢之所難也陛下率而行之當如壽皇<lb/>
然後無愧也本朝厯世以來未嘗有不賢之后盖祖宗<lb/>
家法最嚴子孫持守最謹也后家待遇有節故無恩寵<lb/>
盈溢之過妃嬪進御有序故無忌嫉專恣之行宮禁不與<lb/>
外事故無斜封請謁之私此三者漢唐所不及也皇子<lb/>
岐嶷之性過人逺甚然講讀之官進見有時志意不通<lb/>
休沐之日或至多於講讀曾不若左右前後之人與王<lb/>
<pb n="KR2b0032_WYG_027-123b"/>
親狎朝夕無間一日暴之十日寒之未有能生之物也<lb/>
願陛下盡事親之道以全帝王之大孝嚴家法之義以<lb/>
正内治之紀綱明敎子之方以壽萬世之基本又曰竊<lb/>
聞道路之言或謂宮中燕飲頻併費用倍加便嬖使令<lb/>
往往親眤中外章奏付出稽緩願陛下奮𤼵乾剛一洗<lb/>
舊習省燕飲節用度親正人勤省覧　三月皇子擴進<lb/>
封嘉王　夏五月周必大罷相判潭州未幾奉祠　秋<lb/>
八月戊子朔詔侍從各言時政得失　九月詔今後省<lb/>
<pb n="KR2b0032_WYG_027-124a"/>
試定以二月一日引試　冬十月詔大臣裁節冗費<lb/>
十一月詔遵祖宗成憲用何澹之請也應破例之事斷<lb/>
不可啓　是歲金主雍死時偽大定之二十九年雍即<lb/>
褎也仁厚不用兵北人謂之小堯舜其太子允恭早卒<lb/>
立其孫璟明年改明昌元丙辰改承安辛酉改㤗和㤗<lb/>
和三年始以繼本朝定為土德盖不數遼人也<lb/>
　<lb/>
　<lb/>
<pb n="KR2b0032_WYG_027-124b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　宋史全文卷二十七下<lb/>
</p>
<p>
</p>
  </div>
</body>
</text>
</TEI>