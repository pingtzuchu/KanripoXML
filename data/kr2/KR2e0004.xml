<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
              <teiHeader>
                  <fileDesc>
                     <titleStmt>
                        <title>Title</title>
                     </titleStmt>
                     <publicationStmt>
                        <p>Information about publication or distribution</p>
                     </publicationStmt>
                     <sourceDesc>
                        <p>Information about the source</p>
                     </sourceDesc>
                  </fileDesc>
              </teiHeader>
              <text>
                  <body>
            
<div>
<head>戰國䇿卷一</head> <lb/>
    <p>
<pb n="KR2e0004_WYG_001-1a"/>
欽定四庫全書<lb/>
　戰國䇿卷一<lb/>
　　　　　　　　　　　　宋　鮑彪　注<lb/>
　　西周<hi>漢志河南洛陽榖城平陰偃師鞏緱氏皆周地也</hi>
　　　安王<hi>威烈王子此類並以事見紀表世家新出</hi>
嚴氏為賊<hi>嚴仲殺韓相傀列侯三年書殺俠累是也殺人不以道曰賊於此為五年</hi>而陽豎<lb/>
　與焉<hi>鴻烈人間訓注豎小使也韓䇿名堅</hi>道周<hi>出亡過周</hi>周君留之十四日<lb/>
　載以乗車駟馬而遣之<hi>乘四馬也一車駕四馬所謂駟馬車</hi>韓使人讓<lb/>
<pb n="KR2e0004_WYG_001-1b"/>
　周<hi>讓譙責也然則此時周之令已不行於諸侯矣</hi>周君患之客謂周君正語<lb/>
　之曰<hi>使以留之之情告之</hi>寡人<hi>孤寡不穀王侯之稱</hi>知嚴氏之為賊而陽<lb/>
　豎與之故留之十四日以待命也<hi>待韓之命</hi>小國不足<hi>衍亦</hi>
　<hi>字</hi>以容賊君之使又不至是以遣之也<hi>元在東周䇿時周未分也</hi>
　<hi>彪謂客之辯雖足以文周而周君實為天下逋逃主所謂欲葢而彰者何以示天下乎</hi>
　　　赧王<hi>周紀慎靚王子嵗丁未立徙都西周西周鎬京也宋忠曰卒諡西周武公</hi>
周共太子死<hi>周紀云西周武公之共太子死</hi>有五庻子皆愛之而無適<lb/>
　立也<hi>適猶定也故與莫反</hi>司馬翦<hi>司馬楚卿/疑即昭翦</hi>謂楚王<hi>懷</hi>曰何不<lb/>
<pb n="KR2e0004_WYG_001-2a"/>
　封公子咎<hi>周君别子</hi>而為之請太子<hi>請於周使/立為太子</hi>左成<hi>楚人</hi>謂<lb/>
　司馬翦曰周君不聽是公之智困<hi>困不通也</hi>而交絶於周<lb/>
　也不如謂周君曰孰欲立也微告翦翦令楚王資之<lb/>
　以地<hi>封之以為之資</hi>公若欲為太子<hi>此左成告翦之辭為皆去音猶助也</hi>因令<lb/>
　人謂相國御展子<hi>楚相之御姓展</hi>廧夫空<hi>廧嗇字同小臣也空其名</hi>曰王<lb/>
　𩔖欲令若為之<hi>王楚王𩔖猶似若汝也言楚王之意然</hi>此健士也<hi>此亦左成</hi>
　<hi>喻翦之言健猶悍也</hi>居中<hi>國/中</hi>不便於相國<hi>二士居中與國事以其悍故相國不之便</hi>
　<hi>若出而使周則不居中用事相國之所欲也故以此説之相國必從</hi>相國令之為太子<lb/>
<pb n="KR2e0004_WYG_001-2b"/>
　<hi>此䇿周紀有元在東周</hi>
謂齊王<hi>凡言謂言為而不人失之也猶言或謂或為王閔王</hi>曰王何不以地齎周<lb/>
　最<hi>齎持遺也最周之庻子凡周皆周之族</hi>以為太子也齊王令司馬悍<lb/>
　<hi>齊人</hi>以賂進周最於周<hi>進猶/薦</hi>左尚<hi>齊人</hi>謂司馬悍曰周不<lb/>
　聽是公之智困而交絶於周也公不如謂周君曰何<lb/>
　欲置<hi>置猶立</hi>令人微告悍悍<hi>一本悍請令</hi>令王進之以地左<lb/>
　尚以此得事<hi>以教悍得齊王意故委任之疑此即上章楚王楚人</hi>
司冦布<hi>司冦周官布其名</hi>為周最謂周君曰君使人告齊王以<lb/>
<pb n="KR2e0004_WYG_001-3a"/>
　周最不肯為太子也<hi>閔王善最欲其為太子以賂進之最時譲立周以最不肯立告</hi>
　<hi>齊</hi>臣為君不取也函冶氏<hi>冶銷鐡也/函蓋其姓</hi>為齊太公<hi>田和也始</hi>
　<hi>代吕氏為齊侯</hi>買良劍公不知善歸其劒而責之金<hi>歸還之也責取</hi>
　<hi>也金買劒之金</hi>越人請買之千金折而不賣<hi>折折/劒</hi>将死<hi>函冶氏将</hi>
　<hi>死</hi>而屬其子<hi>屬囑同集/韻託辭</hi>曰必無<hi>無以/告人</hi>獨知<hi>自知其良</hi>今君<lb/>
　之使最為太子<hi>周雖以最不肯立告齊猶欲立之特未定耳</hi>獨知之契也<lb/>
　<hi>契約也當兩知之今則獨</hi>天下未有信之者也臣恐齊王之謂<hi>元作</hi>
　<hi>為</hi>君實立果<hi>亦周/子</hi>而譲之於最<hi>譲飾/説也</hi>以嫁之於齊<hi>嫁猶</hi>
<pb n="KR2e0004_WYG_001-3b"/>
　<hi>賣也言欺齊</hi>君為多巧<hi>巧猶/詐</hi>最為多詐<hi>心欲之而言不肯</hi>君何不<lb/>
　買信貨哉<hi>可信之貨非獨知也</hi>奉餋無有愛於最也<hi>愛猶吝</hi>使天<lb/>
　下見之<hi>然則立最信矣從周紀皆當為楚王</hi>
秦令樗里疾<hi>秦惠王弟其居在渭南隂鄉樗里故號樗里子後相武王</hi>以車百乗入<lb/>
　周周君迎之以卒<hi>百人為卒</hi>甚敬楚王怒<hi>懐王</hi>譲周以其重<lb/>
　秦客<hi>謂疾</hi>㳺騰<hi>周/人</hi>謂楚王曰昔智伯<hi>晉卿智㐮子之孫瑶</hi>欲伐厹<lb/>
　由<hi>夷國屬臨淮漢志由作猶又九域圖并州有仇猶城引此</hi>遺之大鍾載以廣車<lb/>
　<hi>欲開道也</hi>因隨入以兵厹由卒亡無備故也<hi>受其鍾不防有兵</hi>桓<lb/>
<pb n="KR2e0004_WYG_001-4a"/>
　公伐蔡也<hi>僖二年蔡姬沈舟盪公公怒歸之未絶也蔡嫁之故伐之蔡蔡叔度所封屬汝南後</hi>
　<hi>徙沛下蔡</hi>號言伐楚<hi>號聲言也以/伐楚號衆</hi>其實襲蔡<hi>無鍾鼓曰襲</hi>今秦<lb/>
　虎狼之國也<hi>喻其貪殘</hi>兼有吞周之意使樗里疾以車百<lb/>
　乗入周周君懼焉以蔡厹由惑之<hi>以二國為惑</hi>故使長兵<lb/>
　在前<hi>戈矛之屬</hi>强弩在後名曰衛疾<hi>衛行列為䕶也</hi>而實囚之周<lb/>
　君豈能無愛國哉恐一日之亡國<hi>恐秦亡之</hi>而憂大王<hi>為楚</hi>
　<hi>王憂</hi>楚王乃悅<hi>樗里傳有</hi>
雍氏之役<hi>周紀注陽翟有雍氏城韓紀注赧王三年十五年楚再圍雍氏此十五年也</hi>韓徴<lb/>
<pb n="KR2e0004_WYG_001-4b"/>
　甲與粟於周<hi>徴猶索</hi>周君患之告蘇代<hi>秦之弟洛陽人</hi>蘇代曰<lb/>
　何患焉代能為君令韓不徴甲與粟於周又能為君<lb/>
　得髙都<hi>屬上黨</hi>周君大悦曰子茍能寡人請以國聽<hi>以國</hi>
　<hi>事從之</hi>蘇代遂往見韓相國公仲<hi>元作中下同韓公族</hi>曰公不聞<lb/>
　楚計乎昭應<hi>楚将也昭屈景皆楚之族姓後有不重注</hi>謂楚王<hi>懐</hi>曰韓氏<lb/>
　罷於兵<hi>罷疲同勞也</hi>倉廩空<hi>並榖所入</hi>無以守城吾攻之以飢<lb/>
　<hi>因其飢攻之</hi>不過一月必㧞之<hi>得城曰㧞曰㧞物然</hi>今圍雍氏五月<lb/>
　不能㧞是楚病也<hi>病猶困</hi>楚王始不信昭應之計矣今<lb/>
<pb n="KR2e0004_WYG_001-5a"/>
　公乃徴甲與<hi>元作及</hi>粟於周此告楚病也<hi>猶以飢疲告之</hi>昭應<lb/>
　聞此必勸楚王益兵守雍氏雍氏必㧞公仲曰善然<lb/>
　吾使者已行矣代曰公何不以髙都與周公仲怒曰<lb/>
　吾無徴甲與粟於周亦已多矣何為與髙都代曰與<lb/>
　之髙都則周必折而入於韓<hi>折猶屈入猶歸</hi>秦聞之必大怒<lb/>
　而焚周之節<hi>節符信也行者所執焚之者不通周也周官通達於天下必有節無節則不達</hi>
　不通其使是公以敝髙都得完周也何不與也公仲<lb/>
　曰善不徴甲與粟於周而與髙都楚卒不㧞雍氏而<lb/>
<pb n="KR2e0004_WYG_001-5b"/>
　去<hi>紀有而畧周君為東周</hi>
薛公<hi>靖郭君田嬰之子孟嘗君田文也襲其父封薛薛屬魯國</hi>以齊為韓魏攻楚<hi>楚懐</hi>
　<hi>二十六年齊韓魏攻楚此十二年也</hi>又與韓魏攻秦<hi>齊閔二十六年為韓魏攻秦此十七</hi>
　<hi>年也</hi>而藉兵乞食於西周<hi>藉猶/借</hi>韓慶<hi>凡韓皆韓人其在周去韓仕周也凡</hi>
　<hi>非本國人皆自其國来仕者也</hi>為西周謂薛公曰君以齊為韓魏攻<lb/>
　楚九年取宛葉以北<hi>二縣屬南陽九字誤當云六或五</hi>為强韓魏<hi>為猶</hi>
　<hi>是</hi>今又攻秦以益之<hi>益其强</hi>韓魏南無楚憂西無秦患<lb/>
　則地廣而益重齊必䡖矣夫本末更盛<hi>更猶迭</hi>虚實有<lb/>
<pb n="KR2e0004_WYG_001-6a"/>
　時<hi>言不可常</hi>竊為君危之<hi>並言齊薛今雖善韓魏後或為患</hi>君不如令敝<lb/>
　邑<hi>周也</hi>隂合為秦<hi>隂猶/私</hi>而君無攻<hi>但出兵臨秦不用攻也</hi>又無藉<lb/>
　兵乞食<hi>勿示秦以弱</hi>君臨函谷<hi>臨言以兵至其地函谷關名在𢎞農</hi>而無攻<lb/>
　令敝邑以君之情<hi>心所欲也</hi>謂秦王<hi>昭/襄</hi>曰薛公必不<hi>補不字</hi>
　破秦以張韓魏<hi>張去音大之也</hi>所以進兵者欲王令楚割東<lb/>
　國以與齊<hi>楚之束地即楚䇿下束國云</hi>而<hi>元作/也</hi>秦王出楚王<hi>懐</hi>以<lb/>
　為和<hi>楚懐三十年張儀誘楚王會秦秦留之此十六年也</hi>君令敝邑以此忠秦<lb/>
　<hi>秦得無攻周之力也</hi>秦得無攻<hi>元作破</hi>而以楚之東國自免也必<lb/>
<pb n="KR2e0004_WYG_001-6b"/>
　欲之楚王出必徳齊<hi>齊出之齊之恩也</hi>齊得東國而益强而<lb/>
　薛世世無患秦不大弱<hi>無三國之兵故</hi>而處之三晉之西<hi>趙魏</hi>
　<hi>韓本晉三卿分晉而君之故曰三晉</hi>三晉必重齊<hi>秦居晉西不弱而善齊三晉畏秦故齊重</hi>
　薛公曰善因令韓慶入秦而使三國無攻秦而使不<lb/>
　藉兵乞食於周<hi>孟嘗傳有今按楚記三國攻楚秦救之引去與此言取宛葉小駮</hi>
三國攻秦反<hi>反猶還</hi>西周恐魏之藉道也<hi>藉亦借</hi>為西周謂<lb/>
　魏王<hi>哀</hi>曰楚宋不利秦之聽<hi>元作/徳</hi>三國也<hi>聽猶順從三國近楚</hi>
　<hi>宋秦聽之則强而害楚宋故不利也</hi>彼且攻王之聚<hi>楚宋攻魏/之廩庫</hi>以利<hi>元作</hi>
<pb n="KR2e0004_WYG_001-7a"/>
　<hi>到</hi>秦<hi>若為秦/報魏然</hi>魏王懼令軍設舍速東<hi>舍軍次也魏東還必道周周必</hi>
　<hi>賔之故恐今速東則無賔之之費矣</hi>
韓魏易地<hi>韓策書此在楚圍雍氏後</hi>西周弗利樊餘<hi>周/人</hi>謂楚王<hi>懐</hi>曰<lb/>
　周必亡矣韓魏之易地韓得二縣魏亡二縣<hi>易地則魏亦有</hi>
　<hi>得而獨言亡者亡多於得也</hi>所以為之者<hi>魏雖多亡/然且為之</hi>盡包二周<hi>東西</hi>
　多於二縣九鼎存焉<hi>漢志武王遷九鼎於郟鄏郟鄏屬河南為東周</hi>且魏有<lb/>
　南陽鄭地三川<hi>河内脩武注晉始啟南陽是也京兆山陽皆有鄭河南有新鄭此在楚魏</hi>
　<hi>之間新鄭也河南郡注秦三川郡也周紀三川震注涇渭洛</hi>而包二周則楚方城<lb/>
<pb n="KR2e0004_WYG_001-7b"/>
　之外危<hi>南陽郡注葉公邑號方城</hi>韓兼兩上黨<hi>漢并州郡甘茂𫝊注逺韓近趙故言</hi>
　<hi>兩此韓所得也今按東䇿周最再説金投秦䇿藍田徑山三章所言則上黨亦屬魏</hi>以臨趙即<lb/>
　趙羊腸以上危<hi>上黨壺闗有羊腸坂髙注趙險塞山形屈折如羊腸此皆以所近之國强</hi>
　<hi>故危</hi>故易成之日楚趙皆輕楚王恐因趙兵以止易<lb/>
秦攻魏将犀武軍於伊闕<hi>唐志為縣屬河南注北有伊闕故關此役秦昭十四年此</hi>
　<hi>二十二年</hi>進兵而攻周為周最謂李兊<hi>趙司冦</hi>曰君不如禁<lb/>
　秦之攻周<hi>禁猶止</hi>趙之上計莫如令秦魏復戰<hi>趙魏鄰也魏有</hi>
　<hi>秦兵則趙無事</hi>今秦攻周而得之<hi>得猶勝</hi>則衆必多傷矣秦欲<lb/>
<pb n="KR2e0004_WYG_001-8a"/>
　持<hi>元作待</hi>周之得<hi>持猶/保</hi>必不攻魏<hi>恐重傷</hi>秦若攻周而不<lb/>
　得前有勝魏之勞後有攻周之敗又必不攻魏今君<lb/>
　禁之而秦未與魏講也<hi>講和觧也</hi>而全趙令其止必不敢<lb/>
　不聽是君却秦而定周也<hi>却猶退</hi>秦去周必復攻魏魏<lb/>
　不能支<hi>支猶拒</hi>必因君而講<hi>與秦/和也</hi>則君重矣<hi>凡言重皆制人而不</hi>
　<hi>制於人者也</hi>若魏不講而疾支之是君存周而戰秦魏也<lb/>
　重亦盡在趙<lb/>
犀武敗於伊闕周君之魏求救<hi>白起既敗魏遂進攻周周以魏怨之故往求救</hi>
<pb n="KR2e0004_WYG_001-8b"/>
　魏王<hi>昭</hi>以上黨之急辭之<hi>意者有趙或韓兵也</hi>周君反見梁囿<lb/>
　<hi>陳留浚儀注魏惠王自安邑徙大梁有林池曰囿</hi>而樂之也綦毋恢<hi>周人</hi>謂周<lb/>
　君曰温囿不下此<hi>温屬河南言其樂不在梁下</hi>而又近<hi>近周</hi>臣能為<lb/>
　君取之反見魏王王曰周君怨寡人乎對曰不怨且<lb/>
　誰怨乎臣為王有患也周君謀主也<hi>猶為天子故</hi>而設以<lb/>
　國為王扞秦<hi>設施陳扞衛也</hi>而王無之扞也<hi>無為周扞者</hi>臣見其<lb/>
　必以國事秦也秦悉塞外之兵與周之衆以攻南陽<lb/>
　而兩上黨絶矣<hi>言趙韓援魏之路絶</hi>魏王曰然則柰何綦毋恢<lb/>
<pb n="KR2e0004_WYG_001-9a"/>
　曰周君形不好小利<hi>形猶勢也小利謂温囿國小多憂其勢宜不得游觀</hi>事秦<lb/>
　而好小利<hi>有秦助則無國患乃得㳺觀</hi>今王許戍三萬人<hi>戍守邊也許為</hi>
　<hi>周扞秦</hi>與温囿周君得以為辭於父兄百姓<hi>云得戌卒之援</hi>而<lb/>
　私<hi>元作利</hi>温囿以為樂<hi>得戍公也得囿私也</hi>必不合於秦臣嘗聞<lb/>
　温囿之利計嵗八十金<hi>魏人貢其上之數</hi>周君得温囿其以<lb/>
　事王者嵗百二十金<hi>周許魏之數</hi>是上黨無患<hi>周善事魏則趙韓必</hi>
　<hi>不加兵</hi>而贏四十金<hi>贏有餘/賈利也</hi>魏王因使孟卯<hi>鴻烈汎論注齊人即</hi>
　<hi>芒卯</hi>致温囿於周君<hi>致送/也</hi>而許之戍<hi>彪謂周君非賢君也秦兵在境而樂</hi>
<pb n="KR2e0004_WYG_001-9b"/>
　<hi>於囿其志荒矣恢雖能得囿非君子所以事其君者也</hi>
犀武敗周使周足<hi>周相</hi>之秦或謂周足曰何不謂周君曰<lb/>
　臣之秦秦周之交必惡<hi>皆美惡之惡</hi>主君之臣<hi>主君稱周君</hi>又<lb/>
　秦重<hi>秦之所重</hi>而欲相者<hi>欲得/相周</hi>且惡臣於秦<hi>此人欲代足相周故敗其</hi>
　<hi>使事此二國所以必惡</hi>而臣不能為使矣臣願免而行<hi>免已之相以順</hi>
　<hi>欲者</hi>君因相之彼得相不惡周於秦矣君重秦<hi>此下或人復説</hi>
　<hi>足也</hi>故使相往行而免是<hi>元作/且</hi>輕秦也公必不免<hi>雖以免自</hi>
　<hi>請勢不可免也</hi>公言是而行交善於秦是公之事成<hi>元作成事</hi>也<lb/>
<pb n="KR2e0004_WYG_001-10a"/>
　交惡於秦不善於公者<hi>補者字</hi>且誅矣<hi>意其惡足於秦也</hi>
蘇厲<hi>亦秦之弟</hi>謂周君曰敗韓魏殺犀武攻趙取藺離石祁<lb/>
　者<hi>藺及離石屬西河祁屬太原</hi>皆白起<hi>秦将武/安君</hi>是攻用兵<hi>攻功字言善巧</hi>
　<hi>也</hi>又有天命也<hi>得天/之助</hi>今攻梁<hi>魏都</hi>梁必破破則周危君<lb/>
　不若止之謂白起曰楚有養由基者<hi>楚共王将</hi>善射去栁<lb/>
　葉者百步而射之百發百中<hi>𤼵𤼵矢</hi>左右皆曰善有一<lb/>
　人過曰善射可教射也矣<hi>意欲其息</hi>養由基曰人皆善<hi>善善</hi>
　<hi>我</hi>子乃曰可教射子何不代我射之也客曰我不能<lb/>
<pb n="KR2e0004_WYG_001-10b"/>
　教子支左屈右<hi>支去竹之支也蓋取其直左右臂</hi>夫射栁葉者百發<lb/>
　百中而不以善息<hi>百中善也此時宜息</hi>少焉氣力倦弓撥矢鉤<lb/>
　<hi>元作拘今從史撥弓反也鉤矢鋒屈也</hi>一發不中前功盡矣<hi>盡猶滅</hi>今公<lb/>
　破韓魏殺犀武而北攻趙取藺離石祁者公也公之<lb/>
　功甚多今公又以秦兵出塞過兩周踐韓而以攻梁<lb/>
　<hi>踐履也猶過</hi>一攻而不得前功盡滅公不若稱病不出也<lb/>
　<hi>周紀三十四年有</hi>
楚兵在山南<hi>山吳岳屬扶風禮所謂岳山也</hi>伍<hi>元作吾/下同</hi>得<hi>楚将也髙注吾作五</hi>将<lb/>
<pb n="KR2e0004_WYG_001-11a"/>
　為楚王<hi>傾㐮</hi>屬怨於周<hi>屬連也猶結</hi>或謂周君曰不如令太<lb/>
　子将軍正<hi>周太子也将去音軍正猶卒正軍之率也</hi>迎伍得於境而君自<lb/>
　郊迎令天下皆知君之重伍得也因泄之楚曰<hi>㣲漏其言</hi>
　<hi>使楚知之</hi>周君所以事伍得者器必名曰謀楚<hi>此以間得於楚言與</hi>
　<hi>得之器其欵識云然</hi>王必求之<hi>楚/王</hi>而伍得無効也<hi>効猶致也得實未嘗得器</hi>
　<hi>故無以効</hi>王必罪之<hi>以其欺也彪謂此謀雖不出於正而免國於難可也</hi>
楚請道於兩周之間<hi>以假道請</hi>以臨韓魏周君患之蘇子<hi>元作</hi>
　<hi>秦秦字季子洛陽人其死時東西周未分此當為代若厲諸如此處不一</hi>謂周君曰除道<lb/>
<pb n="KR2e0004_WYG_001-11b"/>
　屬之於河<hi>除去穢也夏紀注河出金城積石蓋道行兩周之間使楚所假連及之</hi>韓魏<lb/>
　必惡之<hi>惡楚</hi>齊秦恐楚之取九鼎也<hi>道廣可以出鼎</hi>必救韓魏<lb/>
　而攻楚楚不能守方城之外安能道二周之間若四<lb/>
　國弗惡<hi>齊秦韓魏</hi>君雖不欲與也<hi>與之道</hi>楚必将自取之矣<lb/>
秦召周君周君難往<hi>意不欲往</hi>或為周君謂魏王<hi>安釐</hi>曰秦召<lb/>
　周君将以使攻魏之南陽王何不出兵於河南<hi>河南洛陽</hi>
　<hi>也時未為郡言河之南耳</hi>周君聞之将以為辭於秦而不往<hi>以魏兵在</hi>
　<hi>境為言</hi>周君不入秦秦必不敢越河<hi>越度也</hi>而攻南陽<lb/>
<pb n="KR2e0004_WYG_001-12a"/>
周君之秦謂周最曰<hi>最時從</hi>不如譽秦王之孝也<hi>秦昭</hi>因以<lb/>
　原為太后養地<hi>齊記注河内沁水有原城后昭王母宣太后也供養之地湯沐邑也</hi>秦<lb/>
　王太后必喜是公有秦也<hi>有言得其意</hi>交善<hi>周秦之交</hi>周君必<lb/>
　以為公功交惡勸周君入秦者必有罪矣<hi>紀四十五年有</hi>
秦欲攻周周最謂秦王<hi>昭</hi>曰為王之國計者不攻周攻<lb/>
　周實不足以利國而聲畏天下<hi>聲猶名也周天子也今見攻故天下畏秦</hi>
　天下以聲畏秦必東合於齊兵敝於周<hi>攻雖勝不無傷失</hi>而<lb/>
　合天下於齊則秦孤而不王矣是天下欲罷秦<hi>罷疲同下</hi>
<pb n="KR2e0004_WYG_001-12b"/>
　<hi>同</hi>故勸王攻周秦與天下俱罷<hi>天下合齊而與秦戰戰則必疲</hi>則令<lb/>
　不横行於周矣<hi>横行無畏忌也紀有</hi>
宮他<hi>周人</hi>謂周君曰宛恃秦而輕晉<hi>宛屬南陽故申伯國南陽三晉時屬韓韓</hi>
　<hi>釐五年秦㧞我宛蓋宛亡在春秋之晉三晉分晉乃屬韓也</hi>秦飢而宛亡<hi>此下皆恃逺輕</hi>
　<hi>近而亡秦飢不暇救宛故晉滅之其亡不經見</hi>鄭恃魏而輕韓魏攻蔡而鄭<lb/>
　亡<hi>鄭河南新鄭鄭君乙二十一年韓哀侯滅之</hi>邾莒亡於齊<hi>魯鄒縣故邾也邾曹姓國</hi>
　<hi>二十九世楚滅之莒屬城陽國故盈姓國三十世楚滅之蓋恃齊也</hi>陳蔡亡於楚<hi>陳舜後漢</hi>
　<hi>淮陽國楚惠王十年滅陳四十二年滅蔡皆不見所恃蓋即恃楚不備之也</hi>此皆恃援國<lb/>
<pb n="KR2e0004_WYG_001-13a"/>
　而輕近敵也<hi>援引也故有助意</hi>今君恃韓魏而輕秦國恐傷<lb/>
　矣君不如使周最<hi>元作早</hi>隂合於趙以備秦則不毁<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2e0004_WYG_001-13b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　戰國策卷一<lb/>
</p>
<p>
</p>
  </div>
<div>
<head>戰國策卷二</head> <lb/>
    <p>
<pb n="KR2e0004_WYG_002-1a"/>
欽定四庫全書<lb/>
　戰國策卷二<lb/>
　　　　　　　　　　　　　宋　鮑彪　注<lb/>
　　東周<hi>漢志河南鞏東周君所居</hi>
　　　惠公<hi>周紀考王封其弟河南是為桓公桓公子威公威公子惠公惠公封其子於鞏號東</hi>
　　　<hi>周惠公然則河南鞏父子同諡也又紀西周武王赧王則諡也蓋以避秦不敢稱尊楚記頃㐮</hi>
　　　<hi>十八年王赧使武公此武公赧王臣也而徐注以為惠公之子踈矣惠公之子自為東周君豈</hi>
　　　<hi>為西周用耶然兩周西先亡至荘㐮元年俱滅</hi>
<pb n="KR2e0004_WYG_002-1b"/>
秦興師臨周而求九鼎周君患之以告顔率<hi>周人</hi>顔率曰<lb/>
　大王勿憂臣請東借救於齊顔率至齊謂齊王<hi>閔</hi>曰<lb/>
　夫秦之為無道也欲興兵臨周而求九鼎周之君臣<lb/>
　内自盡<hi>盡其心思</hi>計與秦<hi>計猶/謀</hi>不若歸之大國<hi>謂齊</hi>夫存危<lb/>
　國<hi>周有秦兵危也</hi>美名也得九鼎厚寳也<hi>厚猶重</hi>願大王圖之<lb/>
　齊王大發師五萬人使陳臣思<hi>即後田臣思凡陳田皆齊公族</hi>将以<lb/>
　救周而秦兵罷齊将求九鼎周君又患之顔率曰大<lb/>
　王勿憂臣請東解之<hi>束之齊解免之</hi>顔率至齊謂齊王曰周<lb/>
<pb n="KR2e0004_WYG_002-2a"/>
　頼大國之義得君臣父子相保也願獻九鼎不識大<lb/>
　國何涂之從<hi>問其路所從出禮遂上有徑洫上有涂</hi>而致之齊齊王曰<lb/>
　寡人将寄徑於梁<hi>徑步道也猶言假涂</hi>顔率曰不可夫梁之君<lb/>
　臣欲得九鼎謀之暉臺之下<hi>臺名曰暉故孟子稱梁有臺池之樂</hi>沙<hi>元作</hi>
　<hi>少</hi>海之上<hi>九域圖開封有沙海引此</hi>其日久矣鼎入梁必不出齊<lb/>
　王曰寡人將寄徑於楚<hi>楚非適齊之途既不可入梁亦無從至楚其云然不可曉</hi>
　<hi>也</hi>對曰不可楚之君臣欲得九鼎謀之於葉庭之中<lb/>
　<hi>即南陽葉也</hi>其日久矣若入楚鼎必不出王曰寡人終何<lb/>
<pb n="KR2e0004_WYG_002-2b"/>
　涂之從而致之齊顔率曰敝邑固竊為王患之夫鼎<lb/>
　者非效壺醯醬瓿耳<hi>壺昆吾圜器瓿甂也</hi>可懐挾提挈以至齊<lb/>
　者非效鳥集烏飛兎興馬逝<hi>並喻其輕疾</hi>灕然止於齊者<lb/>
　<hi>集韻灕滲流貌</hi>昔周之伐殷得九鼎凡一鼎而九萬人輓之<lb/>
　<hi>輓引也</hi>九九八十一萬人士卒師徒<hi>士一人也二千五百人為師徒步行</hi>
　<hi>者</hi>械器被具<hi>械器之總名被具/士卒所服用之具</hi>所以備者稱此<hi>備人之所</hi>
　<hi>應用使稱足此八十一萬人</hi>今大王縱有其人何涂之從而出竊<lb/>
　為大王私憂之齊王曰子之數来猶無與耳<hi>言許之而實不</hi>
<pb n="KR2e0004_WYG_002-3a"/>
　<hi>與也</hi>顔率曰不敢欺大國疾定所從出敝邑遷鼎以待<lb/>
　命齊王乃止<lb/>
秦攻宜陽<hi>韓邑屬𢎞農秦武三年攻宜陽赧之七年也</hi>周君謂周累曰子以<lb/>
　為如何對曰宜陽必㧞也君曰宜陽城方八里材士<lb/>
　十萬<hi>士之有材武者</hi>粟支數年公仲之軍二十萬景翠<hi>楚将</hi>以<lb/>
　楚之衆臨山而救之<hi>楚與韓隣而與秦相圖故救之</hi>秦必無功對曰<lb/>
　甘茂<hi>下蔡人仕秦</hi>羇旅也<hi>集韻羇旅寓也</hi>攻宜陽而有功則周公<lb/>
　旦也<hi>言且相秦</hi>無功則削迹於秦<hi>言不得留</hi>秦王不聽羣臣父<lb/>
<pb n="KR2e0004_WYG_002-3b"/>
　兄之議而攻宜陽宜陽不㧞秦王恥之臣故曰㧞君<lb/>
　曰子為寡人謀且奈何對曰君謂景翠曰公爵為執<lb/>
　珪官為柱國<hi>楚卿</hi>戰而勝則無加焉矣不勝則死不如<lb/>
　背秦援宜陽<hi>翠時蓋援宜陽而有秦相故説之云</hi>公進兵秦恐公之乗<lb/>
　其敝也<hi>乗謂因而攻之</hi>必以寳事公公仲慕公之為己乗秦<lb/>
　也亦必盡其寳秦㧞宜陽景翠果進兵秦懼遽効煑<lb/>
　棗<hi>屬濟隂寃句</hi>韓氏果亦効重寳景翠得城於秦受寳於<lb/>
　韓而徳東周<hi>徳恩之也</hi>
<pb n="KR2e0004_WYG_002-4a"/>
東周與西周戰韓救西周為東周謂韓王<hi>㐮</hi>曰西周者<lb/>
　故天子之國也多名器重寳按兵而勿出<hi>按下與舉兵反</hi>可<lb/>
　以徳東周西周之寳可盡矣<hi>欲韓出兵故賂之紀八年有</hi>
東周與西周爭西周欲和於楚韓<hi>和二國以為已援</hi>齊明<hi>疑楚人兩</hi>
　<hi>見楚策</hi>謂東周君曰臣恐西周之與楚韓寳令之為己<lb/>
　求地於東周也不如謂楚韓曰西周之欲入寳持二<lb/>
　端<hi>言東兵急則入不急則已</hi>今東周之兵不急西周西周之寳不<lb/>
　入楚韓楚韓欲得寳則且趣我攻西周<hi>趣疾也督使疾戰我謂東</hi>
<pb n="KR2e0004_WYG_002-4b"/>
　<hi>周</hi>西周寳出是我為楚韓取寳以徳之也<hi>言有恩於楚韓</hi>西<lb/>
　周弱矣<lb/>
東周欲為稻<hi>為謂種之</hi>西周不下水<hi>稻宜濕西周居河之上流</hi>東周患之<lb/>
　蘇子<hi>非代則厲</hi>謂東周君曰臣請使西周下水可乎乃往<lb/>
　見西周之君曰君之謀過矣今不下水所以富東周<lb/>
　也今其民皆種麥<hi>麥宜燥也</hi>無他種矣君若欲害之不若<lb/>
　一為下水以病其所種下水東周必復種稻種稻而<lb/>
　復奪之若是則東周之民可令一仰西周<hi>有望於上則仰</hi>而<lb/>
<pb n="KR2e0004_WYG_002-5a"/>
　受命於君矣西周君曰善遂下水蘇子亦得兩國之<lb/>
　金也<hi>彪謂此䇿不可行東西周壌地相接豈不能候其所種蘇子東人也為東㳺説西豈得不疑且</hi>
　<hi>今下水安能保其不奪雖一為下何補哉</hi>
昭獻在陽翟<hi>屬潁川</hi>周君将令相國往<hi>往與獻會</hi>相國將不欲<lb/>
　蘇厲為之謂周君曰楚王與魏王遇也主君令陳封<lb/>
　之楚<hi>此言疇昔之事陳向許皆仕周而位在相下</hi>令向公之魏楚韓之遇<lb/>
　也<hi>亦其王遇</hi>主君令許公之楚令向公之韓今昭獻非人<lb/>
　主也而主君令相國往若其王在陽翟主君將令誰<lb/>
<pb n="KR2e0004_WYG_002-5b"/>
　往<hi>言必君自往</hi>周君曰善乃止其行<lb/>
秦假道於周以伐韓周恐假之而惡於韓不假而惡於<lb/>
　秦史黶<hi>韓史疑即厭</hi>謂周君曰君何不令人謂韓公叔<hi>韓公</hi>
　<hi>族</hi>曰秦敢絶塞<hi>絶横渡塞障也為垣壘以遮止鄰國往來</hi>而伐韓者信東<lb/>
　周也公何不與周地發重使<hi>使周𤼵使</hi>使之楚秦必疑<hi>秦楚</hi>
　<hi>相圖之國也周使使楚故秦疑其圖已</hi>不信周是韓不伐也<hi>不受秦伐</hi>又謂<lb/>
　秦王<hi>武</hi>曰韓强與周地將以疑周於秦寡人不敢弗<lb/>
　受秦必無辭而令周弗受是得地於韓而聽於秦也<lb/>
<pb n="KR2e0004_WYG_002-6a"/>
　<hi>紀八年有彪謂十有國之士設心措辭無不出於詐若此者君子之所恕也下章次之</hi>
楚攻雍氏<hi>此亦赧之十五年也</hi>周粻秦韓<hi>粻食米也時秦救韓周以米餉之</hi>楚王<lb/>
　<hi>懐</hi>怒周周之君患之為周謂楚王曰以王之强而怒<lb/>
　周周恐必以國合於所與粟之國則是勁王之敵也<lb/>
　<hi>勁强也</hi>故王不如速解周恐<hi>周以楚怒之故恐</hi>彼前得罪而後<lb/>
　得解必厚事王矣<lb/>
蘇厲為周最謂蘇子<hi>元作秦</hi>曰君不如令王<hi>君稱蘇子王周君也此時</hi>
　<hi>與赧俱王其稱公後避秦也</hi>聽最以地合於魏趙<hi>地周/地</hi>故必怒<hi>稱故</hi>
<pb n="KR2e0004_WYG_002-6b"/>
　<hi>者特為之怒蘇子怒最</hi>合於齊<hi>怒最而及其所合</hi>是君以合齊與强楚<lb/>
　吏産子<hi>時齊與楚善合齊則得與楚為與國可至再世産子言易世也與黨與也</hi>君若欲<lb/>
　因最之事<hi>與最同合魏趙此厲本謀也前皆㳺辭耳故為為周最</hi>則合齊者君<lb/>
　也割地者最也<lb/>
謂周最曰仇赫之相宋將以觀秦之應趙宋<hi>絶句</hi>敗三國<lb/>
　<hi>韓魏齊也魏紀哀二十一年與韓齊敗秦函谷蓋此時秦欲敗之反為所敗也赧十八年</hi>三國不<lb/>
　敗將與趙宋合於東方<hi>即三國</hi>以孤秦亦將觀韓魏之<lb/>
　於齊也不固則將與宋敗三國<hi>此應秦也</hi>則賣宋於三國<lb/>
<pb n="KR2e0004_WYG_002-7a"/>
　<hi>此應三國也以國情輸之曰賣言赫不忠於宋不應秦則應三國以此知赫本非宋人</hi>公何不<lb/>
　令人謂韓魏之王<hi>韓㐮魏哀</hi>曰欲秦趙之相賣乎<hi>此賣猶欺</hi>何<lb/>
　不合周最兼相<hi>使韓魏皆相之</hi>視之不可離<hi>視示字二國同相最可見其交</hi>
　<hi>之固</hi>則秦趙必相賣以合於王也<lb/>
為周最謂魏王<hi>哀</hi>曰秦知趙之難與齊戰也<hi>難言其不利</hi>將<lb/>
　恐齊趙之合也必隂勁之<hi>助趙以兵使之强</hi>趙不敢戰<hi>難先戰</hi>
　恐秦不已収也<hi>違其勁之之意</hi>先合於齊秦趙爭齊<hi>齊固秦所欲合</hi>
　<hi>故其勁趙謂之隂勁</hi>而王無人焉<hi>無主其事於齊者</hi>不可王不去周最<lb/>
<pb n="KR2e0004_WYG_002-7b"/>
　<hi>最時在魏欲之齊故此士為之言使得去</hi>合與收齊<hi>與即謂齊齊魏之與國</hi>而以兵<lb/>
　急之<hi>元作之急急之以兵則非合矣</hi>則伐齊無因事矣<hi>言秦見齊有魏兵必伐之</hi>
　<hi>有此有彼曰因猶言無他事矣齊敗魏馬陵宜為魏讐因此言合與蓋其國形宜相依也</hi>
謂周最曰魏王<hi>哀</hi>以國與先生<hi>以徳齒尊稱之也與謂相之</hi>貴合於<lb/>
　秦以伐齊<hi>貴猶欲</hi>薛公<hi>田/文</hi>故主<hi>齊閔王也最嘗仕齊故稱之</hi>輕忘其<lb/>
　薛不顧其先君之丘墓<hi>謂齊王田文欲去國以避秦兵</hi>而公獨修虚<lb/>
　信<hi>最本善齊固不背齊然今相魏魏有以秦伐齊之形猶為虛信信謂親之</hi>為茂行<hi>茂盛美也</hi>
　明羣臣<hi>明猶示也臣魏臣</hi>據故主<hi>據仗持也猶言為之此言最在魏示朝臣以為齊王</hi>
<pb n="KR2e0004_WYG_002-8a"/>
　<hi>不欺之此所謂茂行</hi>不與伐齊<hi>與去/音</hi>産以忿强秦<hi>産猶生也魏欲伐齊已獨</hi>
　<hi>不與猶生此節目也違秦不伐齊故秦忿</hi>不可公不如謂魏王薛公曰請<lb/>
　為王入齊天下不能傷齊<hi>最之智畧足以全齊</hi>而有變<hi>萬一有傷齊者</hi>
　臣請為救之<hi>此則非虛信矣</hi>無變王遂伐之<hi>伐秦</hi>且臣為齊奴<lb/>
　也<hi>為去音言其為之如奴事主</hi>如累王之交於天下<hi>累者事相連及猶誤也交</hi>
　<hi>謂齊魏</hi>不可<hi>此言非人之情</hi>王為臣賜厚矣臣入齊則王亦無<lb/>
　齊之累也<hi>此累猶患</hi>
趙取周之祭地周君患之告於鄭朝<hi>凡鄭皆鄭人</hi>鄭朝曰君<lb/>
<pb n="KR2e0004_WYG_002-8b"/>
　勿患也臣請以三十金<hi>一斤為一金</hi>復取之周君予之鄭<lb/>
　朝獻之趙太卜因告以祭地事及王病使卜之太卜<lb/>
　譴之曰<hi>譴謫問也</hi>周之祭地為祟<hi>神禍也</hi>趙乃還之<lb/>
杜赫<hi>周人</hi>欲重景翠於周謂周君曰君之國小盡君之重<lb/>
　寳珠玉以事諸侯不可不察也<hi>國小必賂以求援不可勝賂故宜察</hi>譬<lb/>
　之如張羅者張之於無鳥之所則終日無所得矣張<lb/>
　於多鳥處則又駭鳥矣<hi>多鳥處有觸羅者傍鳥必覺覺則羣驚而去矣</hi>必張<lb/>
　於有鳥無鳥之際然後能多得鳥矣今君將施於大<lb/>
<pb n="KR2e0004_WYG_002-9a"/>
　人大人輕君施於小人小人無可以求又費財焉<hi>均之</hi>
　<hi>費財而小人多則多費也</hi>君必施於今之窮士不必且為大人者<lb/>
　<hi>不必猶不可知也言不終窮或且為大人者此指翠也</hi>故能得欲矣<hi>齊䇿楚䇿皆有杜赫</hi>
　<hi>在齊則威王時於周顯王時也自顯威至是八十年矣疑赫字誤景翠實此時人</hi>
三國隘秦<hi>赧十八年注具前隘謂隔絶之</hi>周令其相之秦以秦之輕也<lb/>
　<hi>見其隘於三國</hi>留其行<hi>不進</hi>有人謂相國曰秦之輕重未可知<lb/>
　也秦欲知三國之情公不如遂見秦王<hi>昭</hi>曰請為<hi>一作</hi>
　<hi>謂</hi>王聽東方之處<hi>聽偵候之東三國也處其所為</hi>秦必重公是公重<lb/>
<pb n="KR2e0004_WYG_002-9b"/>
　周<hi>下衍重周二字</hi>以取秦也<hi>秦重相則/周重矣</hi>齊重故有周<hi>齊重天下重之</hi>
　<hi>也故猶舊也有言善之</hi>而已取齊<hi>此時秦齊為天下重已善秦不可忽齊故又勸之取齊</hi>
　是周常不失重國之交也<lb/>
宮<hi>元作昌下同此書作宫不一</hi>他亡西周<hi>以罪去國曰亡</hi>之東周盡輸西周<lb/>
　之情於東周<hi>輸言委以告之</hi>東周大喜西周大怒馮雎<hi>元作且雎</hi>
　<hi>之省也猶趙作肖齊作立故後唐且史作雎裴駰亦曰唐雎以華顛悟秦也此西人下同</hi>曰臣能<lb/>
　殺之君予金三十斤馮雎使人操金與書間遺宫他<lb/>
　<hi>為反間書以遺之</hi>曰告宫他事可成勉成之不可成亟亡来<lb/>
<pb n="KR2e0004_WYG_002-10a"/>
　亡来<hi>亟急也</hi>事久且泄自令身死<hi>事泄露則死而不亟来自取之也</hi>因<lb/>
　使人告東周之候<hi>偵候之吏揚雄曰西北一候</hi>曰今夕有姦人當<lb/>
　入者矣候得而獻東周<hi>得其人與書</hi>東周立殺宫他<lb/>
昭翦與東周惡或謂昭翦曰為公畫隂計<hi>為人謀者畫之以籌</hi>昭<lb/>
　翦曰何也曰<hi>補此字</hi>西周甚憎東周常<hi>元作嘗</hi>欲東周與<lb/>
　楚惡西周必令賊賊公因宣言東周也<hi>集韻宣揚也</hi>以惡<lb/>
　<hi>元作西周二字</hi>之於王也<hi>王楚懐也</hi>昭翦曰善吾又恐東周之賊<lb/>
　已<hi>此翦自計</hi>而以輕西周惡之於楚<hi>翦惡東必善西西善翦則楚亦因重西矣</hi>
<pb n="KR2e0004_WYG_002-10b"/>
　<hi>東欲壊其交故賊翦翦死則西無内主於楚東因得使楚惡之</hi>遽和東周<hi>彪謂周衰君臣惟貪</hi>
　<hi>利而畏禍故一切趨避變亂於㳺談之口而無有持操翦之慮死如此其能復固其所守乎</hi>
周最謂吕禮<hi>凡吕皆齊人禮以秦昭十三年奔魏十九年復歸秦其相齊在薛公歸薛後見孟嘗</hi>
　<hi>傳蓋赧二十一年後也</hi>曰子何不以秦攻齊臣請令齊相子<hi>秦攻</hi>
　<hi>齊禮使之也齊欲免攻故可使之相禮</hi>子以齊事秦必無慮<hi>元作處</hi>矣子<lb/>
　因令<hi>下衍周字</hi>最居魏以共之<hi>與齊俱事秦</hi>是天下制於子也<lb/>
　子東重於齊西貴於秦秦齊合則子常重矣<lb/>
謂薛公<hi>田文</hi>曰周最於齊王厚也<hi>閔/王</hi>而逐之聽祝弗<hi>齊人</hi>相<lb/>
<pb n="KR2e0004_WYG_002-11a"/>
　吕禮者欲取秦也秦<hi>𥙷此二字</hi>齊合<hi>上章所謂以齊事秦</hi>弗與禮重<lb/>
　矣<hi>與猶如也言二國合則齊所重無如禮者</hi>有<hi>下衍/周字</hi>齊<hi>秦有之</hi>秦必輕君君<lb/>
　弗如急北兵趨趙<hi>亦與趙攻秦</hi>以秦魏<hi>能左右之曰以以猶使</hi>収周<lb/>
　最以為後行<hi>齊初逐最欲取秦合也今攻秦收最用之可圖後舉行猶舉</hi>且反齊<lb/>
　王之信<hi>齊前與秦合今與趙攻之信反也</hi>又禁天下之率<hi>率猶從也謂從齊</hi>
　齊無秦天下果弗必走<hi>果猶决也走去音趨之也言不趨齊</hi>齊王誰與<lb/>
　為其國<hi>舍必重文孟嘗傳有</hi>
齊聽祝弗外周最謂齊王<hi>閔</hi>曰逐周最聽祝弗相吕禮<lb/>
<pb n="KR2e0004_WYG_002-11b"/>
　者欲深取秦也秦得天下則伐齊深矣<hi>秦得齊則益强故能得天</hi>
　<hi>下得天下則亦不能存齊</hi>夫秦<hi>𥙷/</hi>齊合則趙恐伐<hi>秦伐之</hi>故急兵以<lb/>
　示秦<hi>趙兵攻齊</hi>秦以趙攻<hi>攻/齊</hi>與之齊伐趙<hi>之猶趨</hi>其實同理<lb/>
　<hi>以趙攻齊則得齊趨齊伐趙亦得趙故其理同</hi>必不處矣<hi>處猶據也言秦不據齊理同而獨不</hi>
　<hi>據齊齊無兵而趙已出兵故也</hi>故用祝弗即天下之理也<hi>理在受兵於趙</hi>
周相吕倉見客於周君<hi>言之於君使得見</hi>前相工師籍恐客之<lb/>
　傷已也<hi>傷猶毁此即後工陳籍</hi>因令人謂周君曰客者辯士也<lb/>
　然而所以不可者<hi>不可聽用</hi>好毁人<hi>彪謂工師籍非端人也禮義不愆何恤人</hi>
<pb n="KR2e0004_WYG_002-12a"/>
　<hi>之言</hi>
周文君<hi>史書東周畧甚豈惠公後有此君耶不然則惠公别稱也鴻烈道應訓亦稱周昭文君此後書</hi>
　<hi>訓皆鴻烈也</hi>免<hi>下衍士字</hi>工師籍相吕倉國人不說也君有閔<lb/>
　閔之心<hi>亦不説也</hi>謂周文君曰國必有誹譽<hi>誹謗也</hi>忠臣令<lb/>
　誹在已譽在上宋君奪民時以為臺而民非之<hi>見㐮十一</hi>
　<hi>年</hi>無忠臣以掩蓋之也子罕釋相為司空<hi>司空主土工𫝊言子</hi>
　<hi>罕親執扑以行築者是也</hi>民非子罕而善其君齊桓公宫中女<hi>元作</hi>
　<hi>士</hi>市女閭七百<hi>閭里中門也為門為市於宫中使女子居之</hi>國人非之管<lb/>
<pb n="KR2e0004_WYG_002-12b"/>
　仲故為三歸之家<hi>婦人謂嫁曰歸夫家曰家仲蓋三取女也</hi>以掩桓公非<lb/>
　自傷於民也<hi>管仲為此人皆毁之仲非樂於毁也其意欲掩蓋桓公耳一説仲欲掩公之非</hi>
　<hi>寜自毁也</hi>春秋記臣弑君者以百數皆大臣見譽者也故<lb/>
　大臣得譽非國家之美也<hi>彪謂此言掩君之非可耳而齒見譽者於弑君之列</hi>
　<hi>則後世名卿賢相何道而可以安於朝廷之上不仁哉此言也</hi>故衆庻成强<hi>言師藉之得衆</hi>
　增積如山周君遂不免<hi>卒相倉也</hi>
温人之周<hi>温時為西邑綦毋恢請之也</hi>周不納<hi>並東周</hi>客即對曰主人<lb/>
　也<hi>矯稱東人</hi>問其巷而不知也吏因囚之君使人問之曰<lb/>
<pb n="KR2e0004_WYG_002-13a"/>
　子非周人而自謂非客何也對曰臣少而誦詩詩曰<lb/>
　普天之下莫非王土率土之濵莫非王臣<hi>小雅北山詩普徧率</hi>
　<hi>循也</hi>今周君天下則我天子之臣而又為客哉故曰主<lb/>
　人君乃使吏出之<lb/>
或為周最謂金投<hi>蓋趙人之不善齊者</hi>曰秦以周最之齊疑天下<lb/>
　<hi>周使最之齊秦以此疑周齊與天下合而謀已</hi>而又知趙之難子<hi>不敢違投</hi>齊人<lb/>
　戰恐<hi>秦既疑齊投又不善齊故齊懼伐</hi>齊<hi>下衍韓字</hi>之合必先合於秦秦<lb/>
　齊合則公之國虚矣<hi>言趙必破而為墟墟虛字同大丘也</hi>公不如救齊<lb/>
<pb n="KR2e0004_WYG_002-13b"/>
　因佐秦而伐韓魏上黨長子<hi>屬上黨並韓地</hi>趙之有已<hi>二國有秦</hi>
　<hi>兵故趙得取其邉地</hi>公東收寳於秦<hi>佐秦故</hi>南取地於韓魏因以<lb/>
　困<hi>韓魏唇齒之國故也</hi>徐為之東<hi>為猶謀也/東謂齊</hi>則有合矣<hi>齊合趙也始時</hi>
　<hi>趙與齊隙無合理今得秦韓故齊懼而合其實最時相齊慮有趙患故為最謀者移之韓魏也</hi>
周最謂金投曰公負令秦與强齊戰<hi>負猶失也其失在此</hi>戰勝<hi>勝齊</hi>
　秦且収齊而封之<hi>封謂疆理之</hi>使無多割<hi>割謂出地</hi>而聽天下<lb/>
　之戰<hi>諸國求地於齊齊不多割則必戰此秦弱齊之計</hi>不勝國大傷<hi>趙傷也時趙令</hi>
　<hi>秦與齊戰戰不勝則秦必咎趙能無傷乎</hi>不得不聽秦<hi>趙聴也</hi>秦盡韓魏之<lb/>
<pb n="KR2e0004_WYG_002-14a"/>
　上黨太原<hi>魏地從為秦郡</hi>西土<hi>元作/止</hi>秦之有已<hi>秦之所難者齊也已収齊</hi>
　<hi>則韓魏不守</hi>秦地天下之半也制齊楚三晉之命<hi>趙以大傷故亦</hi>
　<hi>見制</hi>覆<hi>元作/復</hi>國且身危<hi>覆如覆器然國趙也身謂投</hi>是何計之道也<lb/>
　<hi>言非計此䇿最為齊使趙拒秦也</hi>
石行秦<hi>周人</hi>謂大梁造<hi>秦爵梁作良秦孝十年衛鞅惠文五年公孫衍昭㐮十五年白起皆</hi>
　<hi>為之此蓋起也</hi>曰欲決霸王之名不如備兩周辯智之士<hi>備謹</hi>
　<hi>待之</hi>謂周君曰<hi>行秦謂之</hi>君不如令辯智之士為君爭於秦<lb/>
　<hi>秦欲卑周爭者爭此也既謹待之則争必得矣</hi>
<pb n="KR2e0004_WYG_002-14b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　戰國策卷二<lb/>
</p>
<p>
</p>
  </div>
<div>
<head>戰國策卷三</head> <lb/>
    <p>
<pb n="KR2e0004_WYG_003-1a"/>
欽定四庫全書<lb/>
　戰國策卷三<lb/>
　　　　　　　　　　　　　　宋　鮑彪　註<lb/>
　　秦<hi>蘇張説外自𢎞農故關以西京兆扶風馮翊北地上郡西河安定天水隴西皆秦地南有巴蜀</hi>
　　<hi>廣漢犍為武都西有金城武威張掖酒泉燉煌又西南有牂柯越嶲益州皆屬焉</hi>
　　　孝公<hi>獻公子顯王八年庚申立</hi>
衛鞅<hi>衛之庻孽公子姓公孫氏</hi>亡魏入秦<hi>鞅事公相公叔痤為庻子見魏策</hi>孝公以<lb/>
　為相封之於商<hi>屬𢎞農</hi>號曰商君商君治秦法令至行<lb/>
<pb n="KR2e0004_WYG_003-1b"/>
　<hi>至猶極</hi>公平無私罰不諱强大<hi>諱猶避也强宗大族</hi>賞不私親近<lb/>
　法及太子<hi>是為惠王</hi>黥劓其傅<hi>墨湼其顙曰黥截鼻曰劓太子犯法鞅曰法之不行</hi>
　<hi>自上犯之太子君嗣也不可刑刑其傅公子䖍黥其師公孫賈</hi>朞年之後道不拾遺<lb/>
　民不妄取兵革大强<hi>革甲也以革為札</hi>諸侯畏懼然刻深寡<lb/>
　恩<hi>刻猶深也刻金木者有深而已</hi>特以强服之耳孝公行之八年疾且<lb/>
　不起欲傳商君<hi>傳位與之</hi>辭不受孝公已死惠王代後莅<lb/>
　政有頃<hi>莅臨也集韻頃少選</hi>商君告歸<hi>懼誅歸商</hi>人説惠王曰大臣<lb/>
　太重者國危左右太親者身危<hi>君之身</hi>今秦婦人嬰兒<lb/>
<pb n="KR2e0004_WYG_003-2a"/>
　<hi>集韻女曰嬰男曰兒</hi>皆言商君之法莫言大王之法是商君反<lb/>
　為主大王更為臣也且夫商君固大王之仇讐也願<lb/>
　大王圖之商君歸還<hi>時自商欲歸魏不得故還秦</hi>惠王車裂之而<lb/>
　秦人不憐<hi>無念之者</hi>
　　　惠文君<hi>孝公子元年顯王三十二年甲申也十三年始稱王前此稱王後人追書耳</hi>
蘇秦始將連横<hi>文穎曰關東為從西為横孟康曰南北為從東西為横瓉曰以利合曰從以威</hi>
　<hi>勢相脅曰横</hi>説秦惠王曰大王之國西有巴蜀漢中之利<lb/>
　<hi>三郡並屬益州</hi>北有胡貉<hi>胡樓煩林胡之/𩔖集韻貉似狐</hi>代馬之用<hi>代幽州郡</hi>南<lb/>
<pb n="KR2e0004_WYG_003-2b"/>
　有巫山<hi>在南郡巫</hi>黔中之限<hi>黔故楚地秦北距此二郡耳故言限秦昭三十年始定為</hi>
　<hi>黔中郡後為武陵郡見後志</hi>東有殽函之固<hi>始皇紀注殽二殽函函關也在𢎞農</hi>田<lb/>
　肥美民殷富<hi>殷盛也</hi>戰車萬乗奮撃百萬<hi>士之能奮撃者</hi>沃野<lb/>
　千里<hi>沃言其肥潤</hi>蓄積饒多地勢形便<hi>地勢與形便於攻守</hi>此所謂<lb/>
　天府<hi>言蓄聚之富非人力也</hi>天下之雄國也<hi>物之雄者强</hi>以大王之<lb/>
　賢士民之衆車騎之用<hi>騎士之便馬者</hi>兵法之教<hi>教猶習</hi>可以<lb/>
　并諸侯吞天下稱帝而治願大王少留意臣請奏其<lb/>
　効<hi>奏進効功也</hi>秦王曰寡人聞之毛羽不豐滿者不可以<lb/>
<pb n="KR2e0004_WYG_003-3a"/>
　髙飛文章不成者<hi>文章法令也</hi>不可以誅罰道徳不厚者<lb/>
　不可以使民政教不順者<hi>逆人之心</hi>不可以煩大臣<hi>逆人心則</hi>
　<hi>行之難故大臣勞</hi>今先生儼然<hi>矜荘/貌</hi>不逺千里而庭教之<hi>教之</hi>
　<hi>於廣庭</hi>願以異日<hi>異猶它也俟成順然後承教以此知為惠王初</hi>蘇秦曰臣固<lb/>
　疑大王之不能用也昔者神農伐補遂<hi>國名未詳</hi>黄帝伐<lb/>
　涿鹿<hi>屬上谷</hi>而禽蚩尤<hi>九黎氏之/後見事史</hi>堯伐驩兠<hi>書止言憂之豈嘗伐</hi>
　<hi>之而不服耶</hi>舜伐三苗<hi>國名縉雲/氏之後</hi>禹伐共工<hi>伐乃流之</hi>湯伐有<lb/>
　夏文王伐崇<hi>崇侯虎紂卿士道之為惡</hi>武王伐紂齊桓任戰<hi>任猶用也</hi>
<pb n="KR2e0004_WYG_003-3b"/>
　<hi>作内政寄軍令是也</hi>而霸天下由此觀之惡有不戰者乎古者<lb/>
　使車轂撃馳<hi>轂輻所湊也相撃而馳言其衆</hi>言語相結<hi>結親也</hi>天下為<lb/>
　一約從連横兵革不藏文士並飭<hi>文猶辯也飭飾同</hi>諸侯亂<lb/>
　惑萬端俱起不可勝理科條既備<hi>科程也集韻條件也</hi>民多偽<lb/>
　態書策稠濁<hi>策簡也大事書之稠多也言冇司文書多閲者昏亂</hi>百姓不足上<lb/>
　下相愁民無所聊<hi>集韻聊頼也</hi>明言章理<hi>文章法理</hi>兵甲愈起<lb/>
　辯言偉服<hi>偉竒也</hi>戰攻不息繁稱文辭<hi>㳺説也</hi>天下不治<lb/>
　舌敝耳聾不見成功行義約信天下不親於是乃廢<lb/>
<pb n="KR2e0004_WYG_003-4a"/>
　文任武厚養死士<hi>敢死之士</hi>綴甲厲兵<hi>集韻厲嚴也</hi>効勝於戰<lb/>
　場<hi>効致其功也</hi>夫徒處而致利<hi>徒猶空也言無所為</hi>安坐而廣地雖<lb/>
　古五帝三王五霸明主賢君常欲坐而致之其勢不<lb/>
　能故以戰續之寛則兩軍相攻廹則杖㦸相撞<hi>廹近也杖</hi>
　<hi>如杖劍㦸謂持㦸㦸有支矛撞手擣也</hi>然後可建大功是故兵勝於外<lb/>
　義强於内<hi>論戰故獨言義</hi>威立於上民服於下今欲并天下<lb/>
　凌萬乗<hi>集韻凌侵尚也當從人</hi>詘敵國<hi>詘服/之</hi>制海内子元元<hi>元善</hi>
　<hi>也民之𩔖善故稱元</hi>臣諸侯<hi>言敵國又言諸侯則侯非其敵者</hi>非兵不可今之<lb/>
<pb n="KR2e0004_WYG_003-4b"/>
　嗣主<hi>時君皆繼世者也</hi>忽於至道皆惛於教<hi>惛不明也</hi>亂於治迷<lb/>
　於言惑於語沉於辯<hi>沉猶溺</hi>溺於辭<hi>溺謂為所冐没</hi>以此論之<lb/>
　王固不能行也説秦王書十上而説不行黑貂之裘<lb/>
　敝<hi>貂䑕屬大而黄黑出丁零國</hi>黄金百斤盡資用乏絶<hi>資貨也</hi>去秦<lb/>
　而歸贏縢<hi>方言儋齊楚陳宋曰攍通作贏縢緘也</hi>履蹻負書擔囊<hi>髙注槖囊</hi>
　<hi>也然則此字元作槖從兩説則上縢字當從巾囊也槖無底囊有底</hi>形容枯槁靣目黧<lb/>
　<hi>元作犁</hi>黑<hi>集韻黧/黑黄色</hi>狀有愧色<hi>愧元作歸今從髙注</hi>歸至家妻不下<lb/>
　絍<hi>機縷也不下言自若</hi>嫂不為炊父母不與言蘇秦喟然歎曰<lb/>
<pb n="KR2e0004_WYG_003-5a"/>
　<hi>喟大息也</hi>妻不以我為夫嫂不以我為叔父母不以我為<lb/>
　子是皆秦之罪也乃夜發書陳箧數十<hi>篋藏也</hi>得太公<lb/>
　隂符之謀<hi>漢志有隂符經</hi>伏而誦之簡練以為揣摩<hi>簡猶擇練洓帛</hi>
　<hi>也取其熟揣量摩研也遊説之術或量其情或研切之</hi>讀書欲睡引錐自刺其<lb/>
　股<hi>錐鋭也鍼之𩔖</hi>血流至足曰安有説人主不能出其金玉<lb/>
　錦繡取卿相之尊者乎朞年揣摩成曰此真可以説<lb/>
　當世之君矣於是乃摩燕烏集闕<hi>摩言切近過之闕名未詳</hi>見説<lb/>
　趙王<hi>肅侯</hi>於華屋之下<hi>見説見而説/也華髙麗也</hi>抵掌而談<hi>集韻抵側撃也</hi>
<pb n="KR2e0004_WYG_003-5b"/>
　趙王大説封為武安君受相印革車百乗<hi>兵車也</hi>錦繡<lb/>
　千純<hi>集韻匹端曰純</hi>白璧百雙黄金萬鎰<hi>一鎰二十四兩</hi>以隨其後<lb/>
　約從散横以抑强秦故蘇秦相於趙而關不通<hi>六國之關</hi>
　<hi>不通秦也</hi>當此之時天下之大萬民之衆王侯之威謀臣<lb/>
　之權皆欲决於蘇秦之策<hi>决言用之不疑䇿謀也</hi>不費斗糧未<lb/>
　煩一兵未戰一士未絶一絃未折一矢諸侯相親賢<lb/>
　於兄弟<hi>賢猶勝</hi>夫賢人在而天下服一人用而天下從<lb/>
　故曰式於政不式於勇<hi>式猶用</hi>式於廊廟之内<hi>廊東西序廟以</hi>
<pb n="KR2e0004_WYG_003-6a"/>
　<hi>尊先祖人君之居謂之巖廊廟堂尊嚴之稱</hi>不式於四境之外當秦之隆<lb/>
　<hi>蘇秦隆盛之時</hi>黄金萬鎰<hi>元從/水</hi>為用轉轂連騎<hi>後車之盛</hi>炫熿於<lb/>
　道<hi>光耀也</hi>山東之國從風而服<hi>以草偃/為喻也</hi>使趙大重<hi>為從主諸</hi>
　<hi>侯尊之</hi>且夫蘇秦特窮巷掘門<hi>鑿垣為門</hi>桑户棬樞之士耳<lb/>
　<hi>樞門牝也揉木為之如棬棬屈木盂也</hi>伏軾<hi>車前/横木</hi>撙銜<hi>集韻撙挫也蓋猶頓銜勒也</hi>
　横歴天下<hi>歴過也猶横行</hi>庭説諸侯之主<hi>猶庭教云</hi>杜左右之口<lb/>
　<hi>杜猶塞</hi>天下莫之伉<hi>集韻/匹也</hi>将説楚王<hi>威/</hi>路過洛陽<hi>漢為河南</hi>
　<hi>郡</hi>父母聞之清宫除道<hi>清洒/掃也</hi>張樂設飲<hi>張施也</hi>郊迎三<lb/>
<pb n="KR2e0004_WYG_003-6b"/>
　十里<hi>迎於郊</hi>妻側目而視<hi>不敢正視</hi>傾耳而聽嫂虵行匍伏<lb/>
　<hi>虵不直行伏音匐匍匐伏地也</hi>四拜自跪而謝<hi>集韻跪小拜也既拜復膝地</hi>蘇秦<lb/>
　曰嫂何前倨而後卑也<hi>倨不遜也</hi>嫂曰以季子位尊而多<lb/>
　金<hi>譙周曰秦字季子</hi>蘇秦曰嗟乎貧窮則父母不子富貴則<lb/>
　親戚畏懼人生世上勢位富厚蓋可以忽乎哉<hi>忽輕也此</hi>
　<hi>策史畧同合從在趙肅侯十六年此四年彪謂秦之自刺可謂有志矣而志止於金玉卿相故其所成就</hi>
　<hi>適足誇嫂婦耳而此史極口稱頌之是亦利祿徒耳惡覩所謂大丈夫之事哉</hi>
秦惠王謂寒泉子<hi>秦處士之號</hi>曰蘇秦欺寡人<hi>欺詐也言以虚聲恐之</hi>
<pb n="KR2e0004_WYG_003-7a"/>
　欲以一人之智反覆山東<hi>元作東山</hi>之君從以欺秦趙固<lb/>
　負其衆<hi>負猶恃</hi>故先使蘇秦以其幣帛約乎諸侯諸侯<lb/>
　不可一猶連雞之不能俱止於棲亦明矣<hi>連謂繩繋之棲雞所</hi>
　<hi>宿也</hi>寡人忿然含怒日久吾欲使武安子起往喻意焉<lb/>
　<hi>喻諭同告也告諸侯以不可一之意</hi>寒泉子曰不可夫攻城墮邑<hi>敗城邑曰</hi>
　<hi>墮</hi>請使武安子善我國家<hi>稱國家之美</hi>使諸侯請使客卿<lb/>
　張儀<hi>魏人仕秦惠五年為客卿</hi>秦惠王曰敬受命<hi>按起以昭二十九年為武安君</hi>
　<hi>自合從至是五十七年矣所稱武安子起謬也</hi>
<pb n="KR2e0004_WYG_003-7b"/>
楚魏戰於陘山<hi>魏記蘇秦𫝊注在密縣密屬河南楚記威王卒魏因喪取我陘山魏㐮六年伐</hi>
　<hi>楚敗之陘山在此前九年</hi>魏許秦以上洛<hi>屬𢎞/農</hi>以絶秦於楚<hi>使不助楚</hi>
　魏戰勝楚敗於南陽<hi>荆州郡非修武所謂</hi>秦責賂於魏<hi>責求也</hi>魏<lb/>
　不與管淺<hi>秦人</hi>謂秦王曰王何不謂楚王<hi>懐</hi>曰魏許寡<lb/>
　人以地今戰勝魏王<hi>㐮</hi>背寡人也王何不與寡人遇<lb/>
　<hi>遇猶會</hi>魏畏秦楚之合必與秦地矣是魏勝楚而亡地<lb/>
　於秦也是王以地徳寡人<hi>秦因楚會得地楚之惠也</hi>秦之楚者多<lb/>
　資矣<hi>之往也言將以厚幣往結楚好</hi>魏弱若不出地則王攻其南寡<lb/>
<pb n="KR2e0004_WYG_003-8a"/>
　人攻其西魏必危秦王曰善以是告楚楚王揚言<hi>揚顯</hi>
　<hi>言之</hi>與秦遇魏王聞之恐効上洛於秦<lb/>
楚使者景鯉在秦從秦王與魏王<hi>㐮</hi>遇於境<hi>此下脱簡有秦使周</hi>
　<hi>最觧説與魏所以遇之意見髙注而楚䇿有其事</hi>是以鯉與之遇也敝邑之<lb/>
　於與遇善之<hi>加好於魏</hi>故齊不合也楚王因不罪景鯉而<lb/>
　徳周秦<hi>齊魏讐也好魏故齊不合齊楚敵也齊不合故楚説</hi>
楚王<hi>懐</hi>使景鯉如秦客謂秦王曰景鯉楚王<hi>下衍使景二字</hi>所<lb/>
　甚愛王不如留之以市地<hi>市買賣所之也言使楚以地贖鯉如之</hi>楚王<lb/>
<pb n="KR2e0004_WYG_003-8b"/>
　聽則不用兵而得地楚不聽則殺景鯉更<hi>衍下不字</hi>與不<lb/>
　如景鯉者<hi>元作留</hi>是便計也<hi>便猶利安</hi>秦王乃留景鯉景鯉<lb/>
　使人説秦王曰臣見王之權輕天下<hi>權猶勢也天下所輕</hi>而地<lb/>
　不可得也臣之来使也聞齊魏皆且割地以事秦所<lb/>
　以然者以秦與楚為昆弟國今大王留臣是示天下<lb/>
　無楚也齊魏有何重於孤國也<hi>有猶又</hi>楚知秦之孤不<lb/>
　與地而外結交以圖<hi>圖秦</hi>則社稷必危不如出臣秦王<lb/>
　乃出之<lb/>
<pb n="KR2e0004_WYG_003-9a"/>
楚攻魏張儀謂秦王曰不如與魏以勁之<hi>與猶助</hi>魏戰勝<lb/>
　復聽於秦必入西河之外<hi>禹貢西河屬雍州此時屬魏子夏老於西河之上是</hi>
　<hi>也</hi>不勝魏不能守王必取之<hi>自取河外</hi>王用儀言取皮氏<lb/>
　卒萬人車百乗<hi>皮氏屬河東魏地也今秦於此取卒與車豈喪地七百里時入秦耶</hi>以<lb/>
　與魏犀首<hi>公孫衍也隂晉人司馬彪曰犀首魏官若今虎牙將軍</hi>戰勝威王<hi>楚</hi>
　魏兵罷敝<hi>罷疲同</hi>恐畏秦果獻西河之外<hi>魏㐮五年入秦河西地此</hi>
　<hi>前八年也儀時為客卿魏七年納上郡此前十年也儀時為相</hi>
田華之為陳軫<hi>二皆齊姓</hi>説秦惠王曰臣恐王之如郭君<hi>郭號</hi>
<pb n="KR2e0004_WYG_003-9b"/>
　<hi>同屬扶風</hi>夫晉獻公欲伐郭而憚舟之僑存<hi>憚難之也僑郭大夫</hi>荀<lb/>
　息<hi>晉大夫</hi>曰周書有言美女破舌<hi>破壊其事舌指諌臣</hi>乃遺之女<lb/>
　樂以亂其政舟之僑諫而不聽遂去<hi>閔二年奔晉</hi>因而伐<lb/>
　郭遂破之又欲伐虞<hi>屬河東大陽</hi>而憚宫之竒存<hi>之竒虞臣</hi>荀<lb/>
　息曰周書有言美男破老<hi>老成人</hi>乃遺之美男教之惡<lb/>
　宫之奇宫之奇以諫而不聽遂亡<hi>左氏不言其亡</hi>因而伐虞<lb/>
　遂取之今秦自以為王<hi>時亦未王謂其欲之</hi>能害王者之國者<lb/>
　楚也<hi>因其有自王之志故稱之曰王者</hi>楚知横門君<hi>元作横君注有門字知為脱文</hi>
<pb n="KR2e0004_WYG_003-10a"/>
　<hi>蓋秦將也</hi>之善用兵<hi>下衍用兵二字</hi>與陳軫之智故驕張儀以五<lb/>
　國<hi>驕寵之也言楚使韓魏趙燕齊以事屬之以重其權按儀初㳺楚楚相笞之後相楚乃為秦間耳楚</hi>
　<hi>無驕之之事今云然因其自楚来間之耳</hi>来必惡是二人<hi>惡言其惡也</hi>願王勿<lb/>
　聽也張儀果来辭因言軫也王怒而不聽<lb/>
張儀又惡陳軫於秦王曰軫馳秦楚之間今遂不加善<lb/>
　秦而善軫<hi>言楚善之</hi>然則是軫自為而不為國也且軫欲<lb/>
　去秦而之楚王何不聽乎<hi>聽猶許</hi>王謂陳軫曰吾聞子<lb/>
　欲去秦而之楚信乎陳軫曰然王曰儀之言果信也<lb/>
<pb n="KR2e0004_WYG_003-10b"/>
　曰非獨儀知之也行道之人皆知之曰孝己愛其親<lb/>
　<hi>世紀殷髙宗有賢子孝己母早死髙宗惑後妻之言放之而死</hi>天下欲以為子子胥<lb/>
　忠乎其君<hi>伍子胥楚人平王殺其父奢胥奔吳呉王夫差敗越於夫椒越王勾踐求委國為臣</hi>
　<hi>妾夫差將許之胥諌不聽後吳伐齊胥諌請釋齊先越太宰嚭讒之賜劒以死</hi>天下欲以為<lb/>
　臣賣僕妾售乎閭巷<hi>售賣去手也</hi>者良僕妾也<hi>良善也</hi>出婦<lb/>
　嫁鄉曲者<hi>曲里之一曲如韋曲杜曲</hi>良婦也吾不忠於君楚亦何<lb/>
　以軫為忠乎忠且見棄吾不之楚何適乎秦王曰善<lb/>
　乃止之<hi>軫傳有</hi>
<pb n="KR2e0004_WYG_003-11a"/>
陳軫去楚之秦<hi>言去楚者本其始仕秦之時自楚来也且為輸楚張本</hi>張儀謂秦<lb/>
　王曰陳軫為王臣常以國情輸楚<hi>情謂國事之隐者</hi>儀不能<lb/>
　與從事願王逐之即復之楚願王殺之王曰軫安敢<lb/>
　之楚也王召陳軫告之曰吾能聽子子欲何之請為<lb/>
　子約車<hi>約纒束之</hi>對曰臣願之楚王曰儀以子為之楚吾<lb/>
　又自知子之楚子非楚且安之也軫曰臣出必故之<lb/>
　楚以順王與儀之策<hi>策謂其所籌度</hi>而明臣之楚與否也<hi>此之</hi>
　<hi>即所謂以國情輸楚</hi>楚人有兩妻者人誂其長者<hi>誂相呼誘也</hi>長者<lb/>
<pb n="KR2e0004_WYG_003-11b"/>
　詈之<hi>詈罵也</hi>誂其少者少者許之居無幾何<hi>時不久也</hi>有兩<lb/>
　妻者死客謂誂者曰汝取長者乎少者乎取長者<hi>誂者</hi>
　<hi>對也</hi>客曰長者詈汝少者和汝<hi>和猶應</hi>汝何為取長者曰<lb/>
　居彼人之所則欲其許我也今為我妻則欲其為我<lb/>
　詈人也<hi>以國情輸楚猶許者也軫誠有此則今之楚楚必不欲也</hi>今楚王<hi>懐</hi>明主<lb/>
　也而昭陽賢相也軫為人臣而常以國情<hi>補</hi>輸楚楚<lb/>
　<hi>元作王</hi>王必不留臣昭陽將不與臣從事矣以此明臣<lb/>
　之楚與否<hi>之亦猶於</hi>軫出張儀入問王曰陳軫果安之王<lb/>
<pb n="KR2e0004_WYG_003-12a"/>
　曰夫軫天下之辯士也熟<hi>元作孰</hi>視寡人曰軫必之楚<lb/>
　寡人遂無奈何也寡人因問曰子必之楚也則儀之<lb/>
　言果信也軫曰非獨儀之言也行道之人皆知之昔<lb/>
　者子胥忠其君天下皆欲以為臣孝己愛其親天下<lb/>
　皆欲以為子故賣僕妾不出里巷而取者良僕妾也<lb/>
　出婦嫁於鄉里者善婦也臣不忠於王楚何以軫為<lb/>
　忠忠<hi>𥙷</hi>且見棄軫不之楚而何之乎王以為然遂善<lb/>
　待之<hi>此一事再出著書者以所聞駮異也彪謂軫之辯𩔖捷給而其所稱譬皆當於人心不詭於正</hi>
<pb n="KR2e0004_WYG_003-12b"/>
　<hi>論周衰辯士未有若軫之絶倫離羣者也</hi>
義渠君<hi>西戎也北地郡有義渠道</hi>之魏公孫衍謂義渠君曰道逺臣<lb/>
　不得復過矣<hi>不復相過</hi>請謁事情<hi>謁白也情猶實</hi>義渠君曰願聞<lb/>
　之對曰中國無事於秦則秦且燒焫獲君之國<hi>焫亦燒也</hi>
　<hi>言火其國以得其地</hi>中國為有事於秦<hi>事皆謂戰</hi>則秦且輕使重幣<lb/>
　<hi>輕言其行疾</hi>而事君之國也<hi>此事君/之事</hi>義渠君曰謹聞令<hi>令猶</hi>
　<hi>命</hi>居無幾何五國伐秦<hi>後七年韓趙魏燕齊共攻秦</hi>陳軫謂秦王<lb/>
　曰義渠君蠻夷之賢君王不如賂之以撫其心<hi>撫安也</hi>
<pb n="KR2e0004_WYG_003-13a"/>
　秦王曰善因以文繡千匹好女百人遺義渠君<hi>遺贈也</hi>
　義渠君致羣臣而謀<hi>致之使至</hi>曰此乃公孫衍之所謂也<lb/>
　因起兵襲秦大敗秦人於李帛之下<hi>史張儀𫝊末有此䇿帛作伯地</hi>
　<hi>缺平原𫝊注河内成臯有李城豈秦出兵與諸國遇於此地而見敗耶</hi>
司馬錯<hi>秦人</hi>與張儀爭論於秦惠王前司馬錯欲伐蜀張<lb/>
　儀曰不如伐韓王曰請聞其説對曰親魏善楚下兵<lb/>
　三川塞轘轅緱氏之口<hi>髙紀注轘轅緱氏險道屬河南</hi>當屯留之道<lb/>
　<hi>屬上黨</hi>魏絶南陽<hi>秦使/之絶</hi>楚臨南鄭<hi>亦河南鄭</hi>秦攻新城宜陽<lb/>
<pb n="KR2e0004_WYG_003-13b"/>
　<hi>新城屬河南</hi>以臨二周之郊誅周主之罪<hi>誅討也</hi>侵楚魏之<lb/>
　地周自知不救九鼎寳器必出據九鼎按圖籍<hi>土地之圖</hi>
　<hi>人民金榖之籍</hi>挟天子<hi>挟持/也</hi>以令天下<hi>號令指麾之</hi>天下莫敢不<lb/>
　聽此王業也今夫蜀西僻之國而戎狄之長也敝兵<lb/>
　勞衆不足以成名<hi>伯王之名</hi>得其地不足以為利臣聞爭<lb/>
　名者於朝爭利者於市今三川周室天下之市朝也<lb/>
　而王不爭焉顧爭於戎狄<hi>顧還視也故為反</hi>去王業逺矣司<lb/>
　馬錯曰不然臣聞之欲富國者務廣其地<hi>務趣也</hi>欲强<lb/>
<pb n="KR2e0004_WYG_003-14a"/>
　兵者務富其民欲王者務博其徳三資者備<hi>三者於國如人</hi>
　<hi>之有資貨</hi>而王隨之矣今王之地小民貧故臣願從事於<lb/>
　易夫蜀西僻之國也而戎狄之長也而有桀紂之亂<lb/>
　以秦攻之譬如使豺狼逐羣羊也取其地足以廣國<lb/>
　也得其財足以富民繕兵<hi>繕補也</hi>不傷衆而彼已服矣<lb/>
　故㧞一國而天下不以為暴利盡四海<hi>言四方之物蜀兼有之故</hi>
　<hi>蘇秦於巴蜀漢中獨曰利</hi>諸侯不以為貪是我一舉而名實兩附<lb/>
　<hi>不貪暴名也得國實也</hi>而又有禁暴正亂之名今攻韓刼天子<lb/>
<pb n="KR2e0004_WYG_003-14b"/>
　<hi>劫脅止也</hi>劫天子惡名也而未必利也又有不義之名<hi>韓無</hi>
　<hi>罪而伐之不義也</hi>而攻天下之所不欲危<hi>天下皆有尊周之志</hi>臣請謁<lb/>
　其故周天下之宗室也<hi>宗尊也</hi>齊韓周之與國也周自<lb/>
　知失九鼎韓自知亡三川則必將二國并力合謀<hi>并並</hi>
　<hi>也</hi>以因于齊趙而求解乎楚魏<hi>觧免秦兵</hi>以鼎與楚以地<lb/>
　與魏王不能禁此臣所謂危不如伐蜀之完也<hi>不虞傷敗</hi>
　惠王曰善寡人聽子卒起兵伐蜀十月取之遂定蜀<lb/>
　蜀主更號為侯而使陳荘相蜀蜀既屬<hi>屬猶附</hi>秦益强<lb/>
<pb n="KR2e0004_WYG_003-15a"/>
　富厚輕諸侯<hi>儀𫝊有在前十年前而表在後九年謂前年議伐後年取之而取之書十月知</hi>
　<hi>為一年事也今從表</hi>
齊助楚攻秦取曲沃<hi>晉桓叔所封漢屬河東為聞喜此時屬秦與上取皮氏卒同義</hi>其<lb/>
　後秦欲伐齊齊楚之交善惠王患之謂張儀曰吾欲<lb/>
　伐齊齊楚方懽子為寡人慮之奈何張儀曰王其為<lb/>
　臣約車并幣<hi>言并則幣非一物</hi>臣請試之<hi>不自必之辭</hi>張儀南見<lb/>
　楚王<hi>懐</hi>曰敝邑之王所説甚者無大大王<hi>大猶過</hi>唯儀<lb/>
　之所甚願為臣者<hi>唯辭也𫝊稱往相楚是也</hi>亦無大大王敝邑之<lb/>
<pb n="KR2e0004_WYG_003-15b"/>
　王所甚憎者<hi>衍亦字</hi>無大齊王<hi>閔/</hi>唯儀之所<hi>𥙷</hi>甚憎者<lb/>
　亦無大齊王今齊王之罪其於敝邑之王甚厚<hi>言得罪於</hi>
　<hi>秦重也</hi>敝邑欲伐之而大國與之懽是以敝邑之王不<lb/>
　得事令<hi>事猶聽從</hi>而儀不得為臣也大王茍能閉關絶齊<lb/>
　臣請使秦王獻商於之地<hi>楚記注在今順陽郡南鄉丹水三縣有商城在於中</hi>
　<hi>故名𢎞農商縣是也</hi>方六百里若此齊必弱<hi>失楚援故</hi>齊弱則必為<lb/>
　王役<hi>元作没</hi>矣<hi>役言為/楚役使</hi>則是北弱齊西徳於秦<hi>秦因楚絶齊得</hi>
　<hi>報曲沃之役楚之惠也</hi>而私商於之地以為利也則此一計而<lb/>
<pb n="KR2e0004_WYG_003-16a"/>
　三利俱至楚王大説宣言之於朝廷曰不榖得商於<lb/>
　之地方六百里羣臣聞見者畢賀<hi>畢猶盡</hi>陳軫後見<hi>時去</hi>
　<hi>秦在楚</hi>獨不賀楚王曰不榖不煩一兵不傷一人而得<lb/>
　商於之地六百里寡人自以為智矣諸士大夫皆賀<lb/>
　子獨不賀何也陳軫對曰臣見商於之地不可得而<lb/>
　患必至也故不敢妄賀王曰何也對曰夫秦所以重<lb/>
　王者以王有齊也今地未可得而齊先絶是楚孤也<lb/>
　<hi>無援故</hi>秦又何重孤國且先出地絶齊秦計必弗為也<lb/>
<pb n="KR2e0004_WYG_003-16b"/>
　先絶齊後責地且必受欺於張儀<hi>言儀必背約</hi>受欺於張<lb/>
　儀王必惋之<hi>惋猶恨</hi>是西生秦患北絶齊交則兩國兵<lb/>
　必至矣楚王不聽曰吾事善矣子其弭口無言<hi>集韻彌止</hi>
　<hi>也通作弭</hi>以待吾事<hi>軫之䇿此可謂明矣而懐王不聽愚而好自用者也其死秦宜哉</hi>楚<lb/>
　王使人絶齊使者未来<hi>来還也</hi>又重絶之張儀反<hi>絶句</hi>秦<lb/>
　使人使齊齊秦之交隂合楚因使一將軍受地於秦<lb/>
　張儀至<hi>前反而今至也</hi>稱病不朝楚王曰張子以寡人不絶<lb/>
　齊乎乃使勇士往詈齊王張儀知楚絶齊也乃出見<lb/>
<pb n="KR2e0004_WYG_003-17a"/>
　使者曰從某至某廣從六里<hi>横度為廣直為從</hi>使者曰臣聞<lb/>
　六百里不聞六里儀曰儀固以小人<hi>小人貧寠之稱言不能多與</hi>
　安得六百里使者反報楚王楚王大怒欲興師伐秦<lb/>
　陳軫曰臣可以言乎王曰可矣軫曰伐秦非計也王<lb/>
　不如賂之一名都<hi>都邑有聞於時者</hi>與之伐齊是我亡於秦<lb/>
　而取償於齊也<hi>償還也言勝齊則得地雖亡所賂足以相償</hi>楚國不尚全<lb/>
　事<hi>不尚尚也言無所喪</hi>王今已絶齊而責欺於秦是吾合齊秦<lb/>
　之交也國<hi>元作固</hi>必大傷楚王不聽<hi>是亦明計也而不聽是以知楚王之</hi>
<pb n="KR2e0004_WYG_003-17b"/>
　<hi>悍也彼安能用屈原哉</hi>遂舉兵伐秦秦與齊合韓氏從之楚兵<lb/>
　大敗於杜陵<hi>屬京兆</hi>故楚之土壌士民非削弱僅以救<lb/>
　亡者<hi>集韻僅劣也</hi>計失於陳軫過聽於張儀<hi>過猶誤年記懐十六  有</hi>
　<hi>此十二年也</hi>
楚絶齊齊舉兵伐楚陳軫謂楚王<hi>懐</hi>曰王不如以地東<lb/>
　解於齊西講於秦王使陳軫之秦秦王謂軫曰子秦<lb/>
　人也寡人與子故也<hi>故言有舊</hi>寡人不佞<hi>佞髙材也</hi>不能親國<lb/>
　事也<hi>躬親治國</hi>故子棄寡人事楚王今齊楚相伐<hi>軫𫝊言韓魏</hi>
<pb n="KR2e0004_WYG_003-18a"/>
　或謂救之便或謂救之不便子獨不可以忠為子主<lb/>
　計<hi>主懐王</hi>以其餘為寡人乎陳軫曰王獨不聞吳人之<lb/>
　逰楚者乎楚王甚愛之<hi>楚先王</hi>病<hi>吳/人</hi>故使人問之<hi>楚王使問</hi>
　曰<hi>使者還王問之</hi>誠病乎意亦思乎<hi>思吳</hi>左右曰臣又知其思<lb/>
　與不思<hi>注家説有為又則又亦有也此言有以知之</hi>誠思則將吳吟<hi>作吳人呻</hi>
　<hi>吟</hi>今軫將為王吳吟<hi>言不/忘秦</hi>王不聞夫管與之説乎<hi>軫𫝊</hi>
　<hi>作館竪子</hi>有兩虎爭<hi>元作諍/下同</hi>人而鬭管荘子将刺之<hi>𫝊管作卞</hi>
　<hi>刺直傷也</hi>管與止之曰虎者戾蟲<hi>戾猶/暴</hi>人者甘餌也<hi>以餅餌喻</hi>
<pb n="KR2e0004_WYG_003-18b"/>
　<hi>之</hi>今兩虎爭人而鬭小者必死大者必傷子待傷虎<lb/>
　而刺之則是一舉而兼兩虎也無刺一虎之勞而有<lb/>
　刺兩虎之名齊楚今戰戰必敗<hi>必有一敗</hi>敗王起兵救之<lb/>
　有救齊之利而無伐楚之害<hi>今詳秦王言為子主計則以齊楚正相伐故也</hi>
　<hi>今軫言無伐楚亦所以忠為主也</hi>計聽知覆逆者<hi>能計善聽知二國之覆逆覆逆言不</hi>
　<hi>順於理</hi>唯王可也計者事之本也聽者存亡之機<hi>機主𤼵矢</hi>
　<hi>喻事之要也先也</hi>計失而聽過能有國者寡也故曰計有一<lb/>
　二者難悖<hi>一二言反覆計之集韻悖亂也</hi>聽無失本末者難惑<hi>軫傳有無</hi>
<pb n="KR2e0004_WYG_003-19a"/>
　<hi>計聽下</hi>
秦惠王死公孫衍欲窮張儀李讐<hi>秦人</hi>謂公孫衍曰不如<lb/>
　召甘茂於魏召公孫顯<hi>秦人</hi>於韓起樗里子於國<hi>起猶舉</hi>
　三人者皆張儀之讐也公用之則諸侯必見張子之<lb/>
　無秦矣<lb/>
　　　武王<hi>恵文子元年赧王五年辛亥</hi>
張儀欲假秦兵以救魏<hi>時將相魏</hi>左成謂甘茂曰不如予之<lb/>
　魏不反秦兵<hi>謂敗而死傷多</hi>張子不反秦<hi>懼秦以喪兵誅之</hi>魏若反<lb/>
<pb n="KR2e0004_WYG_003-19b"/>
　秦兵張子得志於魏不敢反於秦矣<hi>懼秦疑其厚魏</hi>張子不<lb/>
　去秦<hi>去猶捨也儀雖為魏猶有得秦之心</hi>張子必髙子<hi>髙貴重也髙之者欲茂以秦資</hi>
　<hi>之</hi>
張儀之殘樗里疾也<hi>殘猶害</hi>重而使之楚<hi>重猶貴貴之者欲使楚亦貴重</hi>
　<hi>之</hi>因令楚王<hi>懐/</hi>為之請相於秦<hi>請於秦使相之</hi>張子謂秦王<lb/>
　曰重樗里疾而使之者將以為國交也<hi>結兩國之交</hi>今身<lb/>
　在楚<hi>疾之身</hi>楚王因為請相於秦臣聞其言<hi>聞疾之言蓋誣之也</hi>
　曰王<hi>楚王</hi>欲窮儀於秦乎臣請助王楚王以為然故為<lb/>
<pb n="KR2e0004_WYG_003-20a"/>
　請相也今王誠聽之彼必以國事楚王秦王大怒樗<lb/>
　里疾出走<lb/>
張儀欲以漢中與楚<hi>惠十三年取楚漢中</hi>請秦王曰有漢中蠧<hi>蠧木</hi>
　<hi>中蟲也言為國害</hi>種樹不處者<hi>言非其所</hi>人必害之家有不宜之<lb/>
　財則傷<hi>非所宜得得之必有禍</hi>今<hi>元作本</hi>漢中南邊為楚利此國<lb/>
　累也甘茂謂王曰地大者固多憂乎<hi>言不然</hi>天下有變<lb/>
　<hi>謂害於秦</hi>王割漢中以楚和楚必畔天下而與王<hi>畔猶背</hi>王<lb/>
　今以漢中與楚即天下有變王何以市楚也<lb/>
<pb n="KR2e0004_WYG_003-20b"/>
為<hi>補</hi>魏謂魏冉<hi>楚人宣太后弟後封穣侯傳言其用事武王時此時冉欲如楚魏恐其合也</hi>
　曰公聞東方之語乎<hi>東山東</hi>曰弗聞也曰辛張陽母澤<lb/>
　<hi>辛疑韓人張張儀母澤疑齊人</hi>説魏王<hi>哀/</hi>薛公<hi>田/嬰</hi>公叔也曰臣戰<hi>與楚</hi>
　<hi>戰</hi>載主契國<hi>主木主軍行載之禱且/告焉契言以國為給</hi>以與王約<hi>王魏王</hi>
　必無患矣若有敗之者臣請挈領<hi>領項也言欲請誅持其項以受鈇鉞</hi>
　然而臣有患也<hi>患楚與秦合下衍十六字</hi>夫楚王<hi>懐</hi>之以其國依<lb/>
　冉也而事臣之主<hi>事征伐也臣辛張陽主韓魏齊也此三人之辭非説冉者故名冉</hi>
　此臣之所甚患也<hi>此下乃説者之辭</hi>今公東而因言於楚<hi>公謂</hi>
<pb n="KR2e0004_WYG_003-21a"/>
　<hi>冉東東之楚也因與楚好言</hi>是令張儀之言為禹<hi>儀以武二年死故此章必次之</hi>
　<hi>是禹善謨今儀言楚依冉而冉果與楚合是儀之謀侔於禹也</hi>而務敗公之事也<hi>三國</hi>
　<hi>是儀之説必欲敗冉合從之為</hi>公不如反公國<hi>謂/秦</hi>徳楚<hi>但施恩惠而不之楚</hi>而<lb/>
　觀薛公之為公也<hi>觀其於冉如何</hi>觀三國之所求於秦而不<lb/>
　能得者請以號三國以自信也<hi>為韓魏齊請其所欲於秦因宣言之所以</hi>
　<hi>信於三國</hi>觀張儀與澤之所不能得於薛公者<hi>衍也字</hi>而公<lb/>
　請之以自重也<hi>薛公所不與儀者冉為之請而得則儀重冉儀時相魏為儀請而得亦所</hi>
　<hi>以為魏魏亦重冉也</hi>
<pb n="KR2e0004_WYG_003-21b"/>
醫扁鵲<hi>盧人字越人</hi>見秦武王武王示之病扁鵲請除<hi>欲去其病</hi>
　左右曰君之病在耳之前目之下除之未必已也將<lb/>
　使耳不聦目不眀君以告扁鵲扁鵲怒而投其石<hi>砭也</hi>
　<hi>所以砭彈臃腫</hi>曰<hi>𥙷</hi>君與知之者謀之而與不知者敗之使<lb/>
　此知秦國之政也<hi>此如此</hi>則君一舉而亡國矣<hi>按扁鵲與趙簡</hi>
　<hi>子同時至是百三十年矣</hi>
秦武王謂甘茂曰寡人欲車通三川以闚周室<hi>闚窺同小視也</hi>
　<hi>周室洛邑蓋欲取之不正言耳言三川知其志不止鎬京也</hi>而寡人死不朽乎甘<lb/>
<pb n="KR2e0004_WYG_003-22a"/>
　茂對曰請之魏約伐韓王令向夀<hi>宣太后外族</hi>輔行<hi>輔猶副</hi>
　甘茂至魏謂向夀子歸告王曰魏徳臣矣然願王勿<lb/>
　攻也事成盡以為子功向壽歸以告王王迎甘茂於<lb/>
　息壌<hi>山海經鯀竊息壌以陻洪水府則訓於中央言息壌湮洪水之州而栁子厚言永州有之則息</hi>
　<hi>壌非一處此秦地也</hi>甘茂至王問其故<hi>勿攻之故</hi>對曰宜陽大縣也<lb/>
　上黨南陽<hi>此屬修武</hi>積之久矣<hi>二縣財賦歸之</hi>名為縣其實郡也<lb/>
　<hi>此時韓都平陽春秋傳上大夫受郡下大夫受縣則郡縣之稱久矣</hi>今王倍數險<hi>倍背同</hi>
　行數千里而攻之難矣臣聞張儀西并巴蜀之地<hi>并猶</hi>
<pb n="KR2e0004_WYG_003-22b"/>
　<hi>兼</hi>北取西河之外南取上庸<hi>屬漢/中</hi>天下不以<hi>衍為字</hi>多<lb/>
　張儀而賢先王<hi>惠文</hi>魏文侯令樂羊將攻中山<hi>兾州國後志一</hi>
　<hi>名中人亭</hi>三年而拔之樂羊反而語功文侯示之謗書一<lb/>
　箧樂羊再拜稽首曰此非臣之功主君之力也今臣<lb/>
　羇旅之臣也樗里疾公孫衍二人者挟韓而議<hi>媒孽之也</hi>
　王必聽之是王欺魏而臣受公仲朋<hi>元作侈</hi>之怨也<hi>朋公</hi>
　<hi>仲名此書後或名朋或名侈朋侈字近故誤史並作侈然韓䇿言公仲侈又言韓侈為兩人今定公仲名</hi>
　<hi>朋别韓侈也</hi>昔者曾子處費<hi>魯邑屬東海</hi>費人有與曾子同名<lb/>
<pb n="KR2e0004_WYG_003-23a"/>
　族者<hi>族姓也</hi>而殺人人告曾子母曰曾參殺人曾子之<lb/>
　母曰吾子不殺人織自若<hi>若如故也</hi>有頃焉人又曰曾參<lb/>
　殺人其母尚織自若也頃之一人又告之曰曾參殺<lb/>
　人其母懼投杼<hi>機之持緯者</hi>踰牆而走夫以曾參之賢與<lb/>
　母之信也而三人疑之<hi>使其母疑</hi>則慈母不能信也今臣<lb/>
　之賢不及曾子而王之信臣又未若曾子之母也疑<lb/>
　臣者<hi>疑之於王</hi>不適三人<hi>適啻同</hi>臣恐王為臣之投杼也王<lb/>
　曰寡人不聽也請與子盟於是與之盟於息壌果攻<lb/>
<pb n="KR2e0004_WYG_003-23b"/>
　宜陽五月而不能㧞也樗里疾公孫衍二人在<hi>言在中也</hi>
　爭之王王將聽之召甘茂而告之甘茂對曰息壤在<lb/>
　彼王曰有之因悉起兵復使甘茂攻之遂拔宜陽<hi>在三</hi>
　<hi>年茂傳有</hi>
宜陽之役<hi>役猶戍役</hi>馮章<hi>秦人</hi>謂秦王曰不㧞宜陽韓楚乗吾<lb/>
　敝國必危矣不如許楚漢中以懽之<hi>使楚説也</hi>楚懽而不<lb/>
　進韓必孤無奈秦何矣王曰善果使馮章許楚漢中<lb/>
　而拔宜陽楚王<hi>懐</hi>以其言責漢中於馮章馮章謂秦<lb/>
<pb n="KR2e0004_WYG_003-24a"/>
　王曰王遂亡臣<hi>詐為逐之</hi>因謂楚王曰寡人固無地而許<lb/>
　楚王<hi>彪謂此策可以無出地矣如後不可為約何</hi>
甘茂攻宜陽三鼓之<hi>鼔以進軍</hi>而卒不上<hi>卒士也上猶前</hi>秦之右將<lb/>
　有尉<hi>軍尉</hi>對曰公不論兵<hi>言不以兵法治士</hi>必大困甘茂曰我<lb/>
　羇旅而得相秦者我以宜陽餌王<hi>以釣喻也</hi>今攻宜陽而<lb/>
　不㧞公孫衍樗里疾挫我於内<hi>挫摧也</hi>而公仲<hi>元作中</hi>以<lb/>
　韓窮我於外是無伐之日已<hi>戰功曰伐言後不復立功</hi>請明日鼓<lb/>
　之而不可下因以宜陽之郭為墓<hi>示必死也</hi>於是出私金<lb/>
<pb n="KR2e0004_WYG_003-24b"/>
　以益公賞明日鼓之而宜陽㧞<lb/>
宜陽未得秦死傷者衆甘茂欲息兵左成謂甘茂曰公<lb/>
　内攻於樗里疾公孫衍<hi>二人毁之如攻國然</hi>而外與韓朋<hi>元作侈</hi>
　為怨今公用兵無功公必窮矣公不如進兵攻宜陽<lb/>
　冝陽㧞則公之功多矣是樗里疾公孫衍無事也<hi>不得</hi>
　<hi>事權</hi>秦衆盡<hi>謂死/傷多</hi>怨之深矣<hi>使茂久攻二人持之故也</hi>
冝陽之役楚畔秦而合於韓秦王懼甘茂曰楚雖合韓<lb/>
　不為韓氏先戰韓亦恐戰而楚有變其後<hi>變背約也楚時助韓</hi>
<pb n="KR2e0004_WYG_003-25a"/>
　<hi>兵在韓後</hi>韓楚必相御也<hi>御猶制也二國雖合猶相疑故自相制</hi>楚言與韓<lb/>
　而不餘怨於秦<hi>楚之與韓有言而已而其於秦不見多怨</hi>臣是以知其御<lb/>
　也<lb/>
宜陽之役楊達<hi>秦人</hi>謂公孫顯曰請為公以五萬攻西周<lb/>
　得之是以九鼎抑<hi>元作卬</hi>甘茂也<hi>顯與茂爭國者見惠王策抑桉也</hi>不<lb/>
　然秦攻西周天下惡之其救韓必疾則茂事敗矣<hi>言攻</hi>
　<hi>而不勝亦足以敗茂  元在韓策</hi>
秦王謂甘茂曰楚客来使者多健<hi>言其强辯</hi>與寡人爭辭寡<lb/>
<pb n="KR2e0004_WYG_003-25b"/>
　人數窮焉<hi>辭屈也</hi>為之奈何甘茂對曰王勿患也其健<lb/>
　者来使者則王勿聽其事其需弱者来使<hi>集韻需音儒韋柔滑</hi>
　<hi>貌</hi>則王必聽之然則需弱者用而健者不用矣王因<lb/>
　而制之<hi>弱者易制因可制</hi>
甘茂相秦秦王愛公孫衍與之間有所立<hi>請間之間暇隙也因暇與</hi>
　<hi>語将置相也</hi>因目謂之曰寡人且相子甘茂之吏道而聞<lb/>
　之<hi>聞之於道</hi>以告甘茂甘茂因入見王曰王得賢相敢再<lb/>
　拜賀王曰寡人託國於子焉更得賢相對曰王且相<lb/>
<pb n="KR2e0004_WYG_003-26a"/>
　犀首王曰子焉聞之對曰犀首告臣王怒於犀首之<lb/>
　泄也乃逐之<hi>補逐逐衍也曰告人足矣不必告已</hi>
甘茂約秦魏而攻楚楚之相秦者屈蓋<hi>凡屈皆楚人楚任之於秦使為</hi>
　<hi>秦相</hi>為楚和於秦秦啓關而聽楚使甘茂謂秦王曰訹<lb/>
　<hi>元作怵</hi>於楚<hi>訹誘也若/怵則恐耳</hi>而不使魏制和<hi>制謂/主之</hi>楚必曰<hi>以鬻</hi>
　<hi>魏之言告魏</hi>秦鬻魏<hi>鬻賣也如賣友云/言始約而終背之</hi>魏<hi>𥙷</hi>不説而合於<lb/>
　楚楚魏為一國恐傷矣王不如使魏制和魏制和必<lb/>
　説<hi>絶句</hi>王不惡於魏則寄地必多矣<hi>言魏且割地與秦時地未入故言寄</hi>
<pb n="KR2e0004_WYG_003-26b"/>
謂秦王曰臣竊惑王之輕齊易楚而卑畜韓也臣聞王<lb/>
　兵勝而不驕霸主約而不忿<hi>主天下之要約</hi>勝而不驕故能<lb/>
　服世約而不忿故能從鄰<hi>使鄰國服從</hi>今王廣徳魏趙<hi>大施</hi>
　<hi>恩惠</hi>而輕失齊驕也戰勝楚交不恤楚交忿也<hi>言不以交楚為</hi>
　<hi>意</hi>驕忿非霸王之業也臣切為大王慮之而不取也<lb/>
　詩云靡不有初鮮克有終<hi>大雅蕩詩</hi>故先王之所重者唯<lb/>
　終與始何以知其然也昔智伯瑶殘范中行<hi>范吉射中行寅</hi>
　<hi>晉兩卿</hi>圍晉陽<hi>屬太原故/詩唐國</hi>卒為三家笑<hi>趙魏韓也事見韓䇿晉出公十</hi>
<pb n="KR2e0004_WYG_003-27a"/>
　<hi>七年</hi>吳王夫差棲越於會稽<hi>故越國揚州郡亦山名事見哀元年</hi>勝齊於<lb/>
　艾陵<hi>杜注齊地哀十一年</hi>為黄池之遇<hi>陳留外黄注縣有黄溝又魏内黄注吳會諸侯</hi>
　<hi>於黄池今黄溝是哀十三年</hi>無禮於宋<hi>並哀十三年吳欲伐宋殺其大夫囚其婦人</hi>遂<lb/>
　為<hi>元作與</hi>勾踐禽死<hi>二十/二年</hi>梁君<hi>惠王</hi>伐楚勝齊制韓趙之<lb/>
　兵驅十二諸侯以朝天子於孟津<hi>在河内河陽縣南魏記惠王二年敗</hi>
　<hi>韓於馬陵敗趙於懐十五年魯衛宋鄭君来朝二十八年中山君為相不見齊楚及朝天子事</hi>後子<lb/>
　死<hi>太子申也三十年齊敗我馬陵虜申</hi>身布冠<hi>以喪禮/自居也</hi>而拘於秦<hi>拘猶制</hi>
　三者非無功也能始而不能終也今王破宜陽殘三<lb/>
<pb n="KR2e0004_WYG_003-27b"/>
　川而使天下之士不敢言雍天下之國<hi>雍擁同言據有之</hi>徙<lb/>
　兩周之疆<hi>侵逼之</hi>而世主不敢窺陽侯之塞<hi>河東陽注陽侯國</hi>
　取黄棘<hi>秦紀楚記懐王與昭王盟於黄棘皆此地</hi>而韓楚之兵不敢進王<lb/>
　若能為此尾<hi>言善其後</hi>則三王不足四五霸不足六王若<lb/>
　不能為此尾而有後患則臣恐諸侯之君河濟之士<lb/>
　<hi>濟水在温西北此言中國耳</hi>以王為吳智之事也詩云行百里者<lb/>
　半於九十<hi>逸詩言行九十里適足為五十里耳</hi>此言末路之難今大王<lb/>
　皆有驕色以臣之心觀之天下之事依世主之心<hi>依猶</hi>
<pb n="KR2e0004_WYG_003-28a"/>
　<hi>據</hi>非楚受兵必秦也<hi>皆驕强故</hi>何以知其然也秦人援魏<lb/>
　以拒楚楚人援韓以拒秦<hi>衍王字</hi>四國之兵敵<hi>秦楚韓魏也韓</hi>
　<hi>魏雖弱以得援故與之敵</hi>而未能復戰也<hi>敵故不敢輕戰</hi>齊宋在繩墨之<lb/>
　外以為權<hi>外言四國不以為意權言能輕重四國</hi>故曰先得齊宋者伐<lb/>
　秦<hi>此言魏韓得之</hi>秦先得齊宋則韓氏鑠<hi>以銷金喻</hi>韓氏鑠則楚<lb/>
　孤而受兵也楚先得之則魏氏鑠魏氏鑠則秦孤而<lb/>
　受兵矣若隨此計而行之則兩國者<hi>秦楚</hi>必為天下笑<lb/>
　矣<hi>彪謂此䇿孟軻之徒也惜其不名</hi>
<pb n="KR2e0004_WYG_003-28b"/>
秦王與中期<hi>秦人</hi>爭論不勝秦王大怒中期徐行而去或<lb/>
　為中期説秦王曰悍人也<hi>悍勇也勇者多迕</hi>中期適遇明君<lb/>
　故也向者遇桀紂必殺之矣秦王因不罪<lb/>
　　　昭㐮王<hi>武王母弟元年赧王九年乙夘</hi>
甘茂亡秦<hi>茂𫝊昭元年撃魏皮氏未拔去</hi>且之齊出關遇蘇子<hi>代也代𫝊侍燕</hi>
　<hi>太子質於齊將適秦</hi>曰君聞夫江上之處女乎<hi>女在室者</hi>蘇子曰不<lb/>
　聞曰夫江上之處女有家貧而無燭者處女相與語<lb/>
　欲去之<hi>遣之使去</hi>家貧無燭者將去矣謂處女曰妾以無<lb/>
<pb n="KR2e0004_WYG_003-29a"/>
　燭故常先至掃室布席何愛於餘明之照四壁者幸<lb/>
　以賜妾何妨於處女妾自以為有益於處女何為去<lb/>
　我處女相語以為然而留之今臣不肖弃逐於秦而<lb/>
　出闗願為足下掃室布席幸無我逐也蘇子曰善請重<lb/>
　公於齊乃西説秦王曰甘茂賢人非恒士也<hi>恒常也</hi>其<lb/>
　居秦累世重矣<hi>茂事惠武昭三王</hi>自殽塞谿谷地形險易盡<lb/>
　知之彼若以齊約韓魏反以謀秦是非秦之利也秦<lb/>
　王曰然則奈何蘇代曰不如重其贄<hi>集韻贄與摯同握持也言多持</hi>
<pb n="KR2e0004_WYG_003-29b"/>
　<hi>物往遺之</hi>厚其祿以迎之彼来則置之槐谷<hi>扶風有槐史云鬼谷注在</hi>
　<hi>陽城</hi>終身勿出<hi>代知茂必留齊故言此爾不為茂㳺説也</hi>天下何從圖秦秦<lb/>
　王曰善與之上卿以相迎之齊<hi>迎之於齊</hi>甘茂辭不往蘇<lb/>
　子<hi>元作秦</hi>偽為齊<hi>𥙷/</hi>王<hi>閔</hi>曰甘茂賢人也今秦與之上<lb/>
　卿以相迎之茂徳王之賜故不往願為王臣今王何<lb/>
　以禮之王若不留必不徳王彼以甘茂之賢得擅用<lb/>
　强秦之衆則難圖也齊王曰善賜之上卿命而處之<lb/>
　<hi>命猶八命之命茂傳有</hi>
<pb n="KR2e0004_WYG_003-30a"/>
獻則<hi>楚人為芊戎㳺説者</hi>謂公孫消<hi>秦人</hi>曰公大臣之尊者也數伐<lb/>
　有功<hi>伐戰伐</hi>所以不為相者太后<hi>宣太/后</hi>不善公也芊<hi>元作</hi>
　<hi>辛下同</hi>戎者太后之所親也<hi>穣侯𫝊后同父弟芊戎為華陽君凡芊皆楚人</hi>今<lb/>
　亡於楚在東周<hi>戎時未入秦知為昭王初也</hi>公何不以秦楚之重<lb/>
　資而相之於周乎<hi>使為周相</hi>楚必便之矣<hi>戎雖以罪去楚楚既與秦共資</hi>
　<hi>之必為楚用故楚利之</hi>是芊戎有秦楚之重太后必説公公相<lb/>
　必矣<lb/>
三國攻秦入函谷<hi>魏記哀二十一年與齊韓共攻秦此九年也</hi>秦王謂樓緩<lb/>
<pb n="KR2e0004_WYG_003-30b"/>
　<hi>趙人見穣侯𫝊此九年相秦而免</hi>曰三國之兵深矣寡人欲割河東<lb/>
　而講<hi>大河之東非郡名</hi>對曰割河東大費也免<hi>元作勉</hi>於國患<lb/>
　大利也此父兄之任也<hi>謂公族</hi>王何不召公子他<hi>元作池下</hi>
　<hi>同此書多作他</hi>而問焉王召公子他而問之對曰講亦悔不<lb/>
　講亦悔王曰何也對曰王割河東而講三國雖去王<lb/>
　必曰惜矣<hi>悔其失地</hi>三國且去吾特以三城從之此講之<lb/>
　悔也王不講三國入函谷咸陽必危<hi>咸陽秦都扶風渭城也</hi>王<lb/>
　又曰惜矣吾愛三城而不講此又不講之悔也王曰<lb/>
<pb n="KR2e0004_WYG_003-31a"/>
　鈞吾悔也<hi>鈞均同平也</hi>寜亡三城而悔無危咸陽而悔也<lb/>
　寡人决講矣<hi>决斷也猶必</hi>卒使公子他以三城講於三國<lb/>
　三國<hi>𥙷此二字</hi>之兵乃退<hi>緩時相秦對以他之言豈為侵官哉而曰此父兄之任焉用彼</hi>
　<hi>相矣</hi>
薛公<hi>田文</hi>為魏謂魏冉曰文聞秦王欲以吕禮収齊<hi>収猶取也</hi>
　<hi>禮時相齊親禮所以取齊昭十三年禮奔魏其相齊見周䇿及孟嘗𫝊後至十九年歸秦明年齊伐宋伐</hi>
　<hi>宋後文乃相魏此事合在禮歸秦之前此時文未相魏其言為魏意親之矣</hi>以濟天下君<lb/>
　必輕矣齊秦相聚以臨三晉禮必并相之<hi>相齊及秦</hi>是君<lb/>
<pb n="KR2e0004_WYG_003-31b"/>
　収齊以重吕禮也齊免於天下之兵其讐君必深<hi>齊讐</hi>
　<hi>冉也欲得陶故故下章曰攻齊不成陶為鄰恤然齊未免於兵亦不敢爾</hi>君不如勸秦王<lb/>
　令敝邑<hi>薛也文以此十三年奔薛</hi>卒攻齊之事齊破文請以所得<lb/>
　封君齊破晉强<hi>晉謂魏</hi>秦王畏晉之强也必重君以取<lb/>
　晉<hi>文親魏而重冉故欲取晉必重冉</hi>齊予晉敝邑<hi>薛雖文舊封而屬齊齊破畏魏且取</hi>
　<hi>薛予魏</hi>而不能支秦<hi>魏得薛秦必害之而魏實弱不能當秦</hi>晉必重君以<lb/>
　事秦是君破齊以為功採晉以為重也破齊定封而<lb/>
　秦晉皆重君若齊不破吕禮復用<hi>禮雖亡秦之齊秦方以禮収齊則復</hi>
<pb n="KR2e0004_WYG_003-32a"/>
　<hi>親之今齊不破是秦収齊之功遂也禮為有功於秦秦必用之并相齊秦也</hi>子必大窮矣<lb/>
泠向<hi>髙注秦人今詳為齊人蓋齊攻宋恐秦害之故使向説秦</hi>謂秦王曰向欲以齊<lb/>
　事王使攻宋也宋破晉國危安邑王之有也<hi>晉國大梁也宋</hi>
　<hi>在其東宋破則梁危安邑屬河東近秦梁危則秦可取安邑</hi>燕趙惡齊秦之合必<lb/>
　割地以交於王矣齊必重於王<hi>秦多得地齊畏其强故重之</hi>則向<lb/>
　之攻宋也且以恐齊而重王<hi>燕趙交於秦故齊必恐</hi>王何惡向<lb/>
　之攻宋乎<hi>惡皆去音</hi>向以王之明為先知之<hi>言秦自知攻宋之利</hi>故<lb/>
　不言<lb/>
<pb n="KR2e0004_WYG_003-32b"/>
謂穣侯曰為君慮封<hi>謀所以定其封</hi>苦<hi>元作若</hi>於除宋罪重齊怒<lb/>
　<hi>宋齊所惡也故除宋罪則齊怒齊怒則冉之封不定故以為苦除觧免也</hi>須殘伐亂宋徳<lb/>
　强齊定身封此亦百世之一時已<lb/>
謂魏冉曰楚破秦秦<hi>𥙷</hi>不能與齊懸衡矣<hi>懸衡輕重等也此言秦輕</hi>
　<hi>於齊</hi>秦三世積節於韓魏<hi>節猶事也言累有戰伐之事</hi>而齊之徳新<lb/>
　加<hi>加徳韓魏</hi>與<hi>衍齊/字</hi>秦交爭韓魏韓<hi>𥙷/</hi>魏東聽<hi>謂聽齊</hi>則秦<lb/>
　伐矣齊有東國之地方千里楚包九夷又方千里南<lb/>
　有符離之塞<hi>屬沛</hi>北有甘魚之口<hi>未詳疑為濟隂髙魚</hi>權懸宋衛<lb/>
<pb n="KR2e0004_WYG_003-33a"/>
　<hi>言較其輕重</hi>宋衛乃當阿甄耳<hi>荘十三年注阿今濟北東阿齊之阿邑甄屬濟隂荘</hi>
　<hi>十四年會于鄄史作甄此言二國如齊邑耳</hi>利有千里者二<hi>謂齊楚</hi>富擅越<lb/>
　𨽻<hi>越勾踐國𨽻猶禮之秋官四𨽻征伐所獲之民也擅專有之事</hi>秦烏能與齊懸衡<lb/>
　韓支分方城膏腴之地<hi>支言細散取之腴腹肥也言肥沃如之</hi>以薄鄭<lb/>
　<hi>薄猶廹也鄭屬長安在秦韓之間</hi>兵休復起足以傷秦不必待齊<lb/>
五國罷成臯<hi>屬河南詳見趙策惠文十三年此二十一年也史不書</hi>秦王欲為成<lb/>
　陽君<hi>以趙魏策知為韓人此十七年入朝時在其國</hi>求相韓魏韓魏弗聽秦<lb/>
　太后<hi>宣</hi>為魏冉<hi>冉后弟時主五國之成后恐成陽害其事故為之言</hi>謂秦王曰<lb/>
<pb n="KR2e0004_WYG_003-33b"/>
　成陽君以王之故窮而居於齊今王見其達而収之<lb/>
　亦能翕其心乎<hi>翕猶收也言収之晚</hi>王曰未也太后曰窮而不<lb/>
　収達而報之恐不為王用且収成陽君失韓魏之道<lb/>
　也<hi>其窮在齊亦必韓魏所惡</hi>
藍田<hi>屬京兆</hi>豈難得哉<hi>此䇿上有脱簡蓋三國攻楚楚求秦救薛公時在魏説者欲使薛公</hi>
　<hi>遣使之楚告以舍楚攻秦以疑秦使不救楚此言三國既舍楚攻秦藍田可得也</hi>況於楚之<lb/>
　故地<hi>藍田秦近邑也尚可得而況楚地謂秦且以漢中予楚</hi>楚疑於秦之未必<lb/>
　救已也而今三國之辭云<hi>元作去三國攻楚史不書辭云上所言者也</hi>則<lb/>
<pb n="KR2e0004_WYG_003-34a"/>
　楚之應之也必勸<hi>勸樂之也言樂從從三國攻秦此一説也</hi>是楚與三國<lb/>
　謀出秦兵矣<hi>出兵敵三國也其謀自楚</hi>秦為知之必不救也三國<lb/>
　疾攻楚楚必走秦以急<hi>趨秦吿急</hi>秦愈不敢出<hi>畏三國也此又一説</hi>
　則是我離秦而攻楚也<hi>我三國也離言絶其交</hi>兵必有功薛公<lb/>
　曰善遂發重使之楚楚之應之果勸於是三國并力<lb/>
　攻楚楚果告急於秦秦遂不敢出兵大<hi>衍臣字</hi>有功<hi>此章</hi>
　<hi>應屬齊若魏然附之齊則薛公時在魏附之魏則無薛公事以其事不完不明而齊魏無所適屬也故次</hi>
　<hi>之此</hi>
<pb n="KR2e0004_WYG_003-34b"/>
薛公入魏而出齊女<hi>魏公子負芻之母薛公惡齊故逐之</hi>韓春謂秦王曰<lb/>
　王何不取為妻以齊秦刦魏<hi>刦劫同</hi>則上黨秦之有也<lb/>
　<hi>此上黨屬魏</hi>齊秦合而立負芻負芻立其母在秦則魏秦<lb/>
　之縣也<hi>言負芻以母故必事秦</hi>已珉<hi>元作呡下同字書無之而韓呡韓策作珉今並從之</hi>
　<hi>此魏人也</hi>欲以齊秦而困薛公<hi>爭魏/權故</hi>佐欲定其弟<hi>佐負芻庻兄也</hi>
　<hi>定定其立</hi>臣請為王因珉與佐也<hi>因二人可以刦魏困薛</hi>魏懼而復<lb/>
　之<hi>反齊女</hi>負芻必以魏殁世事秦齊女入魏而怨薛公<lb/>
　終以齊奉事王矣<hi>齊女徳秦而齊其父母國也齊又與薛公隙故女能得之以事秦</hi>
<pb n="KR2e0004_WYG_003-35a"/>
謂魏冉曰和不成<hi>與趙和秦也此二十七年白起撃趙因伐狼光</hi>兵必出白起<lb/>
　者復将戰勝必窮公不勝必事趙從公公又輕<hi>不能窮冉</hi>
　<hi>故從冉而和然先和則冉重今不勝而和故輕</hi>公不若毋多<hi>謂專志於和毋他務也</hi>則<lb/>
　疾到<hi>趙歸我也此蓋冉欲和而起欲戰也起冉所薦其言窮公起似不爾</hi>
陘山之事<hi>穣侯傳魏背秦與齊從親秦使穣侯攻趙韓魏於華陽下且益趙以兵伐齊則此役也陘</hi>
　<hi>山在密後志注云史記秦破魏華陽地亦在縣則此䇿書陘山史書華陽一役也事在三十四年</hi>趙<lb/>
　且與秦伐齊齊懼令田章以陽武<hi>屬河南此時屬齊</hi>合於趙<lb/>
　而以順子為質<hi>齊公子</hi>趙王<hi>惠文</hi>喜乃案兵告於秦曰齊<lb/>
<pb n="KR2e0004_WYG_003-35b"/>
　以陽武賜敝邑而納順子欲以解伐敢告下吏<hi>不斥王故</hi>
　<hi>言告吏</hi>秦王使公子他之趙謂趙王曰齊與大國救魏<lb/>
　而倍約<hi>齊背二國</hi>不可信恃大國不義<hi>趙以齊背之為不義</hi>以告敝<lb/>
　邑<hi>告以伐齊</hi>而賜之二社之地<hi>邑皆有社二社二邑也</hi>以奉祭祀今<lb/>
　又案兵且欲合齊而受其地非使臣之所知也請益<lb/>
　甲四萬大國裁之蘇代為齊獻書穣侯曰臣聞往来<lb/>
　者之<hi>元作之者</hi>言曰秦且益趙甲四萬人以伐齊臣竊必<lb/>
　之敝邑之王<hi>必者意其然王㐮王</hi>曰秦王明而熟於計穣侯智<lb/>
<pb n="KR2e0004_WYG_003-36a"/>
　而習於事必不益趙甲四萬人以伐齊是何也夫三<lb/>
　晉相結秦之深讐也三晉百背秦百欺秦不為不信<lb/>
　不為無行今破齊以肥趙趙秦之深讐<hi>此二十七年敗趙取伐光</hi>
　<hi>狼</hi>不利於秦一也秦之謀者必曰破齊敝晉<hi>此晉趙也以趙</hi>
　<hi>破齊齊破趙亦敝</hi>而後制晉楚之勝<hi>二國破敝秦無後慮可以南制楚</hi>夫齊<lb/>
　罷國也<hi>罷疲同</hi>以天下撃之譬猶以千鈞之弩潰癰也<lb/>
　秦王安能制晉楚哉<hi>夫能制人必其威武足以屈人今攻罷國勝之非武也安能制</hi>
　<hi>人</hi>二也秦少出兵則晉楚不信<hi>不信其伐齊</hi>多出兵則晉<lb/>
<pb n="KR2e0004_WYG_003-36b"/>
　楚為制於秦齊恐則必不走於秦且走晉楚<hi>兵多則非獨齊</hi>
　<hi>見制懼晉楚亦見制齊畏秦故不趨秦而與晉楚同患故趨晉楚</hi>三也齊割地以實<lb/>
　晉楚則晉楚安齊舉兵而為之頓劍<hi>二國惡秦而齊先伐故既合則</hi>
　<hi>齊為二國出兵頓下也此以小言之</hi>則秦反受兵四也是晉楚以秦伐<lb/>
　齊<hi>晉亦趙也初與秦伐齊</hi>以齊破秦<hi>為之頓劍是也</hi>何晉楚之智而齊<lb/>
　秦之愚五也秦得安邑<hi>此攻華陽時得之安邑魏也亦屬韓猶上黨兩屬也白起</hi>
　<hi>𫝊取韓安邑</hi>善齊以安之亦必無患矣秦有安邑則韓魏<lb/>
　必無上黨哉<hi>言可取</hi>夫取三晉之腸胃<hi>安邑上黨如之</hi>與出兵<lb/>
<pb n="KR2e0004_WYG_003-37a"/>
　而懼其不反也孰利故臣竊必之敝邑之王曰秦王<lb/>
　明而熟於計穣侯智而習於事必不益趙甲四萬人<lb/>
　以伐齊矣<hi>穣侯傳有</hi>
秦客卿造<hi>造其名</hi>謂穣侯曰秦封君以陶<hi>冉别封也越記注陶今濟隂定</hi>
　<hi>陶</hi>藉君天下<hi>借以制天下之權</hi>數年矣攻齊之事成陶為萬<lb/>
　乗<hi>國大也</hi>長小國以朝天子天下必聽五霸之事也攻<lb/>
　齊不成陶為鄰恤<hi>言近於憂</hi>而莫之據也<hi>無援國可恃</hi>故攻齊<lb/>
　之於陶也存亡之機也君欲成之何不使人謂燕相<lb/>
<pb n="KR2e0004_WYG_003-37b"/>
　國曰聖人不能為時<hi>時天時非人所能為</hi>時至弗失舜雖賢不<lb/>
　遇堯也不得為天子湯武雖賢不當桀紂不王故以<lb/>
　舜湯武之賢不遭時不得帝王今攻齊此君之大時<lb/>
　也已<hi>得時之利無大於此</hi>因天下之力伐讐國之齊報惠王之<lb/>
　恥<hi>田單破燕燕惠王之初</hi>成昭王之功<hi>燕昭二十八年樂毅伐齊入臨淄三十二年下</hi>
　<hi>齊七十餘城明年田單復之</hi>除萬世之害此燕之長利而君之大<lb/>
　名也<hi>君謂燕相</hi>詩云樹徳莫如滋<hi>滋益/也</hi>除害莫如盡<hi>逸詩</hi>吳<lb/>
　不亡越越故亡吳齊不亡燕燕故亡齊<hi>齊閔八年蘇代為齊説燕</hi>
<pb n="KR2e0004_WYG_003-38a"/>
　<hi>噲譲子之燕幾亡矣而不卒功故有樂毅臨淄之役</hi>齊亡於燕吳亡於越此除<lb/>
　疾不盡也非以<hi>元作以非</hi>此時也成君之功除君之害秦<lb/>
　卒有他事<hi>卒猝同忽也</hi>而從齊齊秦<hi>元作趙</hi>合其讐君必深<lb/>
　矣挟君之讎<hi>讎謂齊</hi>以誅於燕<hi>使燕誅相</hi>後雖悔之不可得<lb/>
　也已君悉燕兵而疾攻<hi>元作僣</hi>之天下之從君也若報<lb/>
　父子之仇誠能亡齊封君於河南<hi>亦河之南非郡此蓋寓封</hi>為萬<lb/>
　乗達途於中國南與陶為鄰世世無患願君之專志<lb/>
　於攻齊而無它慮也<lb/>
<pb n="KR2e0004_WYG_003-38b"/>
説秦王<hi>按史此春申君未封時書在撃芒卯後此三十四年也</hi>曰物至而反<hi>至猶極</hi>
　冬夏是也致至而危<hi>致言取物置之物上</hi>累棊是也今大國之<lb/>
　地半天下有二垂<hi>邉陲</hi>此從生民以来萬乗之地未嘗<lb/>
　有也先帝<hi>尊稱之耳時未為帝</hi>文王<hi>惠文王/非孝文</hi>武王<hi>元作荘王按史秦輕楚頃</hi>
　<hi>㐮王歇乃上書説秦昭王則史與此䇿書此為莊王謬也</hi>王之身三世而不接地<lb/>
　於齊<hi>不與通也</hi>以絶從親之要<hi>要約/也</hi>今王使成橋<hi>秦人</hi>守事<lb/>
　於韓<hi>守猶待</hi>成橋已<hi>元作/以</hi>北入燕<hi>使燕入朝於秦</hi>是王不用甲<lb/>
　不伸威而出百里之地<hi>出言割地燕入秦必割地予秦秦使之出也</hi>王可<lb/>
<pb n="KR2e0004_WYG_003-39a"/>
　謂能矣王又舉甲兵而攻魏社大梁之門舉河内<hi>屬司</hi>
　<hi>𨽻</hi>㧞燕酸棗虚桃人<hi>燕南燕屬東郡酸棗屬陳留徐注始皇五年取酸棗燕虚又蘇</hi>
　<hi>代曰决胥須之口魏無虛頓丘按此則虚魏地也桃人史作桃注燕縣有桃城今按任城有桃聚</hi>楚<lb/>
　燕之兵雲翔而不敢校<hi>雲翔散也語注包曰校報也</hi>王之功亦多<lb/>
　矣王休甲<hi>元作申無休字今從史</hi>息衆二年然後復之又取蒲<lb/>
　衍首垣<hi>河東蒲坂注故蒲蘇代曰北有河外卷衍注不地今按屬魏故魏記書㧞我卷垣蒲陽衍</hi>
　<hi>而張儀説魏曰秦據卷衍又南陽有杜衍元作恒河東有首山有垣</hi>以臨仁<hi>兵臨之仁地缺</hi>平<lb/>
　丘<hi>元作兵</hi>小黄濟陽嬰城<hi>地並屬陳留嬰猶縈也蓋二邑環兵自守</hi>而魏氏<lb/>
<pb n="KR2e0004_WYG_003-39b"/>
　服矣王又割濮<hi>周紀注在江漢之南楚紀注建寜郡南有濮夷</hi>磨之北<hi>後志當陽</hi>
　<hi>縣注荆州記沮水西有磨城子胥所造</hi>屬之燕斷齊秦之要絶楚魏之<lb/>
　脊天下五合六聚而不敢救也王之威亦憚矣<hi>憚言可畏</hi>
　王若能持功守威省攻伐之心而肥仁義之誡<hi>髙注肥猶</hi>
　<hi>厚地猶道則此誡字元作地也</hi>使無復後患三王不足四五霸不足<lb/>
　六也王若負人徒之衆恃<hi>元作材史作仗</hi>甲兵之强一<hi>元作壹</hi>
　毁魏氏之威<hi>前勝魏有威矣今自挫毁不持守也</hi>而欲以力臣天下之<lb/>
　主臣恐有後患詩云靡不有初鮮克有終易曰狐濡<lb/>
<pb n="KR2e0004_WYG_003-40a"/>
　其尾<hi>未濟注小狐不能涉大川雖濟而無餘力將濡其尾不能終也</hi>此言始之易終<lb/>
　之難也何以知其然也智氏見伐趙之利而不知榆<lb/>
　次之禍也<hi>榆次屬太原智伯𦵏處</hi>吳見伐齊之便而不知干隧<lb/>
　之敗也<hi>干隧吳地蘇秦春申𫝊並不注道應注干遂在臨淮豈此耶蓋或越王逐北至是</hi>此<lb/>
　二國者非無大功也没<hi>元作設</hi>利於前<hi>没猶溺</hi>而易患於<lb/>
　後也吳之信越也從而伐齊遂攻齊人於艾陵還為<lb/>
　越王禽於三江之浦<hi>禮揚州其川三江浦水濵也髙注即干隧</hi>智氏信韓<lb/>
　魏從而伐趙攻晉陽之城勝有日矣<hi>其日可期</hi>韓魏反之<lb/>
<pb n="KR2e0004_WYG_003-40b"/>
　殺智伯瑶於鑿臺之上<hi>史注在榆次</hi>今王妬楚之不毁也<lb/>
　<hi>謂無傷</hi>而忘毁楚之强魏也<hi>楚毁不能侵之故强攷下文宜有韓字</hi>臣為<lb/>
　大王慮而不取詩云大武逺宅不涉<hi>逸詩武足迹宅猶居也言地之</hi>
　<hi>居逺者雖有大足不涉之也</hi>從此觀之楚國援也鄰國敵也詩云<lb/>
　他人有心予忖度之躍躍□兔遇犬獲之<hi>大雅巧言詩忖亦度</hi>
　<hi>也躍躍走也□狡也言兔雖善走或時遇犬犬能得之喻人心難知或可忖度</hi>今王中道而<lb/>
　信韓魏之善王也<hi>中道在前後間</hi>此正吳信越也臣聞敵不<lb/>
　可易時不可失臣恐韓魏之卑辭慮患<hi>以慮患故辭卑</hi>而實<lb/>
<pb n="KR2e0004_WYG_003-41a"/>
　欺大國也王既無重世之徳於韓魏<hi>重猶累</hi>而有累世<lb/>
　之怨焉夫韓魏父子兄弟接踵而死於秦者百世矣<lb/>
　本國殘社稷壊宗廟隳刳腹折頥<hi>顄也</hi>首身分離暴骨<lb/>
　草澤<hi>暴日乾也</hi>頭顱僵仆<hi>顱首骨僵僨仆僵也</hi>相望於境父子老弱<lb/>
　係虜相隨於路<hi>係纍為虜虜獲也</hi>鬼神狐祥<hi>狐之為妖者</hi>無所食<lb/>
　<hi>無人為之依也</hi>百姓不聊生族𩔖離散流亡為臣妾<hi>男為人臣女為</hi>
　<hi>妾</hi>滿海内矣韓魏之不亡秦社稷之憂也今王之攻<lb/>
　楚不亦失乎且王攻楚之日則惡出兵<hi>惡安也</hi>王將藉<lb/>
<pb n="KR2e0004_WYG_003-41b"/>
　路於仇讐之韓魏乎兵出之日而王憂其不反也是<lb/>
　王以兵資於仇讐之韓魏<hi>資猶與</hi>王若不藉路於仇讐<lb/>
　之韓魏必攻隨陽右壌此皆廣川大水山林谿谷不<lb/>
　食之地王雖有之不為得地是王有毁楚之名無得<lb/>
　地之實也且王攻楚之日四國必<hi>衍應字</hi>悉起應王<hi>齊趙</hi>
　<hi>魏韓也方言南攻故不及燕應言以兵從之蓋躡秦也</hi>秦楚之兵<hi>𥙷</hi>構而不離<lb/>
　魏氏將出兵而攻留<hi>屬楚國</hi>方與<hi>方與胡陵屬山陽</hi>銍胡陵碭<lb/>
　蕭相<hi>碭屬梁國餘屬沛</hi>故宋必盡<hi>七邑故皆宋地</hi>齊人南靣泗北必<lb/>
<pb n="KR2e0004_WYG_003-42a"/>
　舉<hi>濟隂乗氏注泗水入淮魯國十縣注入沛</hi>此皆平原四達膏腴之地也<lb/>
　而王使之獨攻<hi>秦與楚戰不暇救七邑及泗北故二國攻之兵勢無所分也</hi>王破<lb/>
　楚於以肥韓魏於中國而勁齊韓魏之强足以校於<lb/>
　秦矣<hi>校較同直也言與之敵</hi>而齊南以泗為境東負海<hi>負與抱反背也</hi>
　北倚河而無後患天下之國莫强於齊齊魏得地葆<lb/>
　利<hi>葆保同</hi>而詳事下吏<hi>事猶治</hi>一年之後為帝若未能於<lb/>
　以禁王之為帝有餘<hi>禁制也</hi>夫以王壌土之博人徒之<lb/>
　衆兵革之强而注地於楚<hi>注猶屬言地廣</hi>詘令韓魏<hi>詘猶反</hi>歸<lb/>
<pb n="KR2e0004_WYG_003-42b"/>
　帝重於齊是王失計也臣為王慮莫若善楚秦楚合<lb/>
　而為一以臨<hi>元作臨以</hi>韓韓必授首<hi>言其服而請誅</hi>王襟以山東<lb/>
　之險<hi>蔽障如襟</hi>帶以河曲之利<hi>圍遶/如帶</hi>韓必為關中之候<hi>比之</hi>
　<hi>候吏</hi>若是王以十萬<hi>𥙷/</hi>戍<hi>元作/成</hi>鄭梁氏寒心<hi>戰懼則然</hi>許鄢<lb/>
　陵<hi>並屬潁川</hi>嬰城上蔡召陵<hi>並屬/汝南</hi>不往来也<hi>韓魏不通</hi>如此而<lb/>
　魏亦關内候矣王一善楚而關内二萬乗之主注地<lb/>
　於秦<hi>元作齊</hi>齊之右壌可拱手而取也<hi>拱歛手</hi>是王之地<lb/>
　一注<hi>元作任</hi>兩海<hi>東/南</hi>要絶天下也<hi>要謂中</hi>是燕趙無齊楚<lb/>
<pb n="KR2e0004_WYG_003-43a"/>
　齊楚<hi>𥙷此二字</hi>無燕趙也然後危動燕趙<hi>以危亡之事恐動之</hi>持齊<lb/>
　楚<hi>持劫之也</hi>此四國者不待痛而服矣<hi>痛言攻伐之酷春申𫝊有</hi>
叚産<hi>秦人</hi>謂新城君<hi>韓㐮十二年注芊戎也</hi>曰夫宵行者能無為姧<lb/>
　而不能令狗無吠已今臣處郎中<hi>郎廊同漢官表注主郎内諸官</hi>能<lb/>
　無議君於王而不能使人毋議臣於君願君察之也<lb/>
　<hi>元在韓䇿魏昭䇿白圭語同</hi>
段干越人<hi>凡段干皆魏人今在秦</hi>謂新城君曰王良之弟子駕<hi>良趙</hi>
　<hi>簡子御駕馬在車下負軛</hi>云取千里<hi>其言/然</hi>馬遇造父之弟子<hi>造父周穆</hi>
<pb n="KR2e0004_WYG_003-43b"/>
　<hi>王之御不得與王良同時然學出於造父者得稱為其弟子非必與之同時也</hi>造父之弟子<lb/>
　曰馬不千里<hi>不能然</hi>王良弟子曰馬千里之馬也服千<lb/>
　里之服也<hi>駕車馬四兩服在中央夹轅兩驂在旁見大叔于田言馬言服馬豈驂耶</hi>而不<lb/>
　能取千里何也曰子纆牽長<hi>纆索也以牽馬</hi>故纆牽於事萬<lb/>
　分之一也而難千里之行今臣雖不肖於秦亦萬分<lb/>
　之一也而相國見臣<hi>戎未嘗相以其得國事稱之</hi>不釋塞者<hi>言障之於</hi>
　<hi>王不解</hi>是纆牽長也<hi>亦在韓䇿詳二臣之言則戎之寵少衰矣故范雎得而間之</hi>
范子<hi>名雎字叔後封應侯凡范皆晉舊姓故史云魏人</hi>因王稽<hi>秦謁者令時使魏還</hi>入秦<lb/>
<pb n="KR2e0004_WYG_003-44a"/>
　獻書昭王曰臣聞明主莅正<hi>史作政字通</hi>有功者不得不<lb/>
　賞有能者不得不官勞大者其祿厚功多者其爵尊<lb/>
　能治衆者其官大故不能者不敢當其職焉能者亦<lb/>
　不得蔽隠使以臣之言為可則行而益利其道<hi>利猶達</hi>
　若將弗行則久留臣無謂<hi>元作為</hi>也語曰人主賞所愛<lb/>
　而罰所惡明主則不然賞必加於有功刑必斷於有<lb/>
　罪今臣之胷不足以當椹質<hi>集韻椹斫木鑕鑕鐵椹質鑕同</hi>要不足<lb/>
　以待斧鉞<hi>鉞亦斧也</hi>豈敢以疑事嘗試於王乎<hi>嘗亦試也</hi>雖以<lb/>
<pb n="KR2e0004_WYG_003-44b"/>
　臣為賤而輕辱臣獨不重任<hi>臣</hi>者後無反覆於王前<lb/>
　耶<hi>保任人必保其後後不如言則為反覆此任人者所重也王豈得輕之</hi>臣聞周有砥<lb/>
　厄宋有結緑梁有懸黎楚有和璞<hi>卞和之璞皆美玉名</hi>此四寳<lb/>
　者工之所失也<hi>失謂不能别之故卞和三刖也</hi>而為天下名器然則<lb/>
　聖主之所棄者獨不足以厚國家乎<hi>厚言使之重</hi>臣聞善<lb/>
　厚家者取之於國善厚國者取之於諸侯<hi>皆取其人</hi>天下<lb/>
　有明主則諸侯不得擅厚矣是何也為其凋榮也<hi>凋傷</hi>
　<hi>也榮艸華也此喻厚重彼有擅之則此無有</hi>良醫知病人之死生聖王明<lb/>
<pb n="KR2e0004_WYG_003-45a"/>
　於成敗之事利則行之害則舍之疑則少嘗之雖堯<lb/>
　舜禹湯復生弗能改已語之至者臣不敢載之於書<lb/>
　其淺者又不足聽也意者臣愚而不闔於王心耶<hi>闔合</hi>
　<hi>同</hi>亡<hi>元作/已</hi>其言臣者<hi>亡其猶得無</hi>將賤而不足聽耶非若<lb/>
　是也則臣之志<hi>絶句</hi>願少賜㳺觀之閒<hi>閒暇隙也</hi>望見足下<lb/>
　<hi>不斥王故指其足下之人猶陛下也</hi>而入之書上秦王説之因謝王稽<lb/>
　説<hi>且謝且説説其未用之故</hi>使人持車召之<hi>雎傳有</hi>
范雎至秦王庭迎范雎曰寡人宜以身受令乆矣今者<lb/>
<pb n="KR2e0004_WYG_003-45b"/>
　義渠之事急<hi>蓋脩李帛之怨</hi>寡人日自請太后今義渠之事<lb/>
　已寡人乃得以身受命躬竊閔然不敏<hi>閔猶傷敏疾也自傷其見</hi>
　<hi>雎之緩</hi>敬執賔主之禮范雎辭譲是日見范雎見者<hi>下見</hi>
　<hi>賢遍切</hi>無不變色易容者秦王屏左右<hi>博雅屏除也此謂去之</hi>宫<lb/>
　中虚無人秦王跪而請曰先生何以幸教寡人<hi>以教之為</hi>
　<hi>寵</hi>范雎曰唯唯有間<hi>亦隙也</hi>秦王復請范雎曰唯唯若<lb/>
　是者三秦王跽曰<hi>長跪也</hi>先生不幸教寡人乎范雎謝<lb/>
　曰非敢然也臣聞始時吕尚之遇文王也身為漁父<lb/>
<pb n="KR2e0004_WYG_003-46a"/>
　而釣於渭陽之濵耳<hi>渭水出隴西首陽此渭水之陽詩匡咸陽之地</hi>若是者<lb/>
　交疏也<hi>絶句</hi>已一説而立為太師載與俱南歸者其言<lb/>
　深也故文王果収功於吕尚卒擅天下而身立為帝<lb/>
　王即使文王疏吕望而弗與深言是周無天子之徳<lb/>
　而文武無與成其王也今臣羇旅之臣也交疏於王<lb/>
　而所願陳者皆匡君臣之事處人骨肉之間<hi>處猶在也謂欲</hi>
　<hi>言太后及穣侯等</hi>願以陳臣之陋忠而未知王心也所以王<lb/>
　三問而不對者是也臣非有所畏而不敢言也知今<lb/>
<pb n="KR2e0004_WYG_003-46b"/>
　日言之於前而明日伏誅於後然臣弗敢畏也大王<lb/>
　信行臣之言死不足以為臣患亡不足以為臣憂漆<lb/>
　身而為厲<hi>音頼惡疾也</hi>被髮而為狂不足以為臣恥五帝<lb/>
　之聖而死三王之仁而死五霸之賢而死烏獲之力<lb/>
　而死<hi>秦紀烏獲武王力士然自孟子時稱之則其以力聞久矣</hi>奔育之勇而死<hi>史注</hi>
　<hi>孟奔夏育皆勇士育之力能舉千鈞</hi>死者人之所必不免處必然之勢<lb/>
　可以少有補於秦此臣之所大願也臣何患乎伍子<lb/>
　胥槖載而出昭關<hi>楚關名</hi>夜行而晝伏至於菱夫<hi>地缺</hi>無<lb/>
<pb n="KR2e0004_WYG_003-47a"/>
　以餌其口坐行蒲服<hi>匍匐同乞飢困故</hi>食於吳市<hi>胥𫝊在丹陽溧陽</hi>
　卒興吳國闔閭為霸使臣得進謀如伍子胥加之以<lb/>
　幽囚終身不復見是臣説之行也臣何憂乎箕子接<lb/>
　輿<hi>髙士𫝊楚人陸通字接輿</hi>漆身而為厲被髮而為狂無益於殷<lb/>
　楚使臣得同行於箕子接輿漆身可以補所賢之主<lb/>
　是臣之大榮也<hi>二子無補於時猶為之今為而有補故特以為榮</hi>臣又何恥<lb/>
　乎臣之所恐者獨恐臣死之後天下見臣盡忠而身<lb/>
　蹷也<hi>蹷僵也</hi>是以杜口褁足莫肯即秦耳<hi>即就也</hi>足下上<lb/>
<pb n="KR2e0004_WYG_003-47b"/>
　畏太后之嚴下惑姧臣之態居深宮之中不離保傅<lb/>
　之手<hi>女保女傅非大臣也</hi>終身闇惑無與照姧大者宗廟滅覆<lb/>
　小者身以孤危此臣之所恐耳若夫窮辱之事死亡<lb/>
　之患臣弗敢畏也臣死而秦治賢於生也秦王跪曰<lb/>
　先生是何言也夫秦國僻逺寡人愚不肖先生乃幸<lb/>
　至此此天以寡人慁先生<hi>慁溷同亂也濁貌</hi>而存先王之廟<lb/>
　也寡人得受命於先生此天所以幸先王而不棄其<lb/>
　孤也先生奈何而言若此事無大小上及太后下至<lb/>
<pb n="KR2e0004_WYG_003-48a"/>
　大臣願先生悉以教寡人無疑寡人也范雎再拜秦<lb/>
　王亦再拜范雎曰大王之國北有甘泉谷口<hi>文紀注在雲陽</hi>
　<hi>雲陽屬馮翊</hi>南帶涇渭<hi>涇水出安/定涇陽</hi>右隴蜀<hi>隴西有隴坻即隴坂</hi>左關<lb/>
　坂<hi>函谷關隴坂</hi>戰車千乗奮撃百萬以秦卒之勇車騎之<lb/>
　多以當諸侯譬若施韓盧<hi>俊犬名博物志韓有黒犬名盧</hi>而逐駑兔<lb/>
　也<hi>駑言其不俊</hi>霸王之業可致今反閉關<hi>𥙷</hi>而不敢窺兵<lb/>
　於山東者是穣侯為國謀不忠而大王之計有所失<lb/>
　也王曰願聞所失計雎曰大王越韓魏而攻强齊非<lb/>
<pb n="KR2e0004_WYG_003-48b"/>
　計也少出師則不足以傷齊多之則害於秦臣意王<lb/>
　之計<hi>以意測之</hi>欲少出師而悉韓魏之兵則不義矣<hi>義宜也已</hi>
　<hi>少出師而使人悉出非宜也</hi>今見與國之不可親<hi>與謂韓魏</hi>越人之國<lb/>
　而攻可乎疏於計矣昔者齊人伐楚<hi>閔二十三年敗楚重丘大有功</hi>
　戰勝破軍殺將再辟千里<hi>辟拓地也</hi>膚寸之地無得者<hi>集韻</hi>
　<hi>側手曰扶通作膚春秋𫝊膚寸而合</hi>豈齊不欲地哉形弗能有也諸侯<lb/>
　見齊之罷露<hi>罷疲同在野曰露</hi>君臣之不親舉兵而伐之<hi>魏昭</hi>
　<hi>十二年與秦趙韓燕伐齊敗之</hi>主辱軍破為天下笑所以然者以其<lb/>
<pb n="KR2e0004_WYG_003-49a"/>
　伐楚而肥韓魏也此所謂藉賊兵而齎盗食者也王<lb/>
　不如逺交而近攻得寸則王之寸得尺亦王之尺也<lb/>
　今舍此而逺攻不亦繆乎且昔者中山<hi>元作山中</hi>之地方<lb/>
　五百里趙獨擅之<hi>武靈二十七年亡中山</hi>功成名立利附焉<hi>元作</hi>
　<hi>則今從史</hi>天下莫能害<hi>此言近攻之利</hi>今韓魏中國之處而天下<lb/>
　之樞也<hi>言出入来往所由</hi>王若欲霸必親中國而以為天下<lb/>
　樞以威楚趙趙强則楚附楚强則趙附<hi>言雖不能兼制必有一附</hi>
　楚趙附則齊必懼懼必卑辭重幣以事秦齊附而韓<lb/>
<pb n="KR2e0004_WYG_003-49b"/>
　魏可虚也<hi>可使為丘墟</hi>王曰寡人欲親魏魏多變之國也<lb/>
　寡人不能親請問親魏奈何范雎曰卑辭重幣以事<lb/>
　之不可削地而賂之不可舉兵而伐之<hi>彪謂逺交近攻雎之策當</hi>
　<hi>矣語未卒而復欲親之既親之又欲伐之立談之間矯亂如此使人主何適從乎若曰某䇿為上某次之</hi>
　<hi>其可也</hi>於是舉兵而攻邢丘<hi>在河南/平臯</hi>邢丘㧞<hi>四十一年夏取邢丘</hi>
　而魏請附曰<hi>雎復説也</hi>秦韓之地形相錯如繡秦之有韓<lb/>
　若木之有蠹人之病心腹天下有變為秦害者莫大<lb/>
　於韓王曰寡人欲収韓韓<hi>𥙷</hi>不聽為之奈何范雎曰<lb/>
<pb n="KR2e0004_WYG_003-50a"/>
　舉兵而攻滎陽<hi>屬河南</hi>則成臯之路不通北斬太行之<lb/>
　道<hi>河内山陽皆有此山晉隘也</hi>則上黨之兵不下一舉而攻宜陽<lb/>
　則其國斷而為三<hi>衍魏字</hi>韓見必亡焉得不聽韓聽而<lb/>
　霸事可成也王曰善<hi>雎傳有按史拔邢丘在親魏説後二年此三十八年也攻宜陽</hi>
　<hi>説亦在拔邢丘前則此邢丘拔要終言之也</hi>
范雎曰臣居山東聞齊之内有田單<hi>齊之疏屬後為相封安平君史云田</hi>
　<hi>文非也文去齊至是已二十餘年不得近舍單逺論文也</hi>不聞其有王聞秦之有<lb/>
　太后穣侯涇陽<hi>昭王母弟</hi>華陽不聞其有王夫擅國之謂<lb/>
<pb n="KR2e0004_WYG_003-50b"/>
　王<hi>擅專也</hi>能專利害之謂王制殺生之威之謂王今太<lb/>
　后擅行不顧<hi>不顧王也</hi>穣侯出使不報<hi>報猶白也言不白王而擅遣使於外</hi>
　涇陽華陽撃斷無諱<hi>撃斷謂刑人無諱言不避王</hi>四貴備而國不<lb/>
　危者未之有也為此四貴下乃所謂無王已然則權<lb/>
　焉得不傾而令焉得從王出乎臣聞善為國者内固<lb/>
　其威而外重其權穣侯使者操王之重决裂諸侯<hi>謂分</hi>
　<hi>剖其地</hi>剖符於天下<hi>剖猶分符信也謂軍符漢制以竹長六寸分而相合</hi>征敵伐<lb/>
　國莫敢不聽戰勝攻取則利歸於陶國敝御於諸侯<lb/>
<pb n="KR2e0004_WYG_003-51a"/>
　<hi>國謂秦御言為諸侯所制</hi>戰敗則怨結於百姓而禍歸社稷詩曰<lb/>
　木實繁者<hi>實木子</hi>披其枝<hi>披謂/禠之</hi>披其枝者傷其心<hi>逸詩</hi>大<lb/>
　其都者危其國<hi>此因詩申之也</hi>尊其臣者卑其主淖齒<hi>楚将楚使</hi>
　<hi>救齊因相之</hi>管齊之權<hi>管猶管㩁之管專之也</hi>縮閔王之筋縣之廟<lb/>
　梁宿昔而死<hi>集韻宿夜也通作昔事在閔四十年</hi>李兑用趙減食主父<lb/>
　<hi>減主父食</hi>百日而餓死<hi>趙惠文四年</hi>今秦太后穣侯用事髙陵<lb/>
　<hi>亦昭王母弟</hi>涇陽佐之卒無秦王此亦淖齒李兑之𩔖已<lb/>
　臣今見王獨立於朝廟矣且臣將恐後世之有秦國<lb/>
<pb n="KR2e0004_WYG_003-51b"/>
　者非王之子孫也秦王懼於是乃廢太后逐穣侯出<lb/>
　髙陵走涇陽於關外<hi>此四十二年</hi>昭王謂范雎曰昔者齊<lb/>
　公得管仲時以為仲父今吾得子亦以為父<hi>雎𫝊有</hi>
應侯謂昭王曰亦聞恒思<hi>地缺</hi>有神叢與<hi>灌木中有神靈託之</hi>恒思<lb/>
　有悍少年請與叢博<hi>局戲也六著十二棊</hi>曰吾勝叢叢藉吾神<lb/>
　三日<hi>以神靈借我</hi>不勝叢叢困我乃左手為叢投<hi>班固奕指曰博</hi>
　<hi>懸於投不必慧巧駰曰投投瓊</hi>右手自為投<hi>右强而便欲自取勝</hi>勝叢叢藉其<lb/>
　神三日叢往求之遂弗歸五日而叢枯七日而叢亡<lb/>
<pb n="KR2e0004_WYG_003-52a"/>
　今國者王之叢勢者王之神藉人以此得無危乎臣<lb/>
　未嘗聞指大於臂臂大於股若有此則病必甚矣百<lb/>
　人輿瓢而趨<hi>負之如輿載物</hi>不如一人持而走疾百人誠輿<lb/>
　瓢瓢必裂<hi>以爭持者衆</hi>今秦國華陽用之穣侯用之太后<lb/>
　用之王亦用之不稱瓢為器則已<hi>稱猶等也謂比國於瓢</hi>稱瓢<lb/>
　為器國必裂矣臣聞之木實繁者枝必披枝之披者<lb/>
　傷其心都大者危其國臣强者危其主其令邑中自<lb/>
　斗食以上<hi>漢官表注嵗俸不滿百斛計日而食一斗二升</hi>至尉内史<hi>秦有郡尉有内</hi>
<pb n="KR2e0004_WYG_003-52b"/>
　<hi>史郡國官也</hi>及王左右有非相國之人者乎<hi>相國穣侯</hi>國無事<lb/>
　則已國有事臣必見王獨立於庭也臣竊為王恐恐<lb/>
　萬世之後有國者非王子孫也臣聞古之善為政者<lb/>
　其威内扶<hi>扶猶持也言不顛仆</hi>其輔外布<hi>輔謂股/肱之臣</hi>而<hi>元作四</hi>治政<lb/>
　不亂不逆使者直道而行不敢為非今太后使者分<lb/>
　裂諸侯而符布天下操大國之勢强徴兵伐諸侯戰<lb/>
　勝攻取利盡歸於陶國之幣帛竭入太后之家境内<lb/>
　之利分移華陽古之所謂危主滅國之道必從此起<lb/>
<pb n="KR2e0004_WYG_003-53a"/>
　三貴竭國以自安<hi>據上文不及涇陽髙陵</hi>然則令何得從王出<lb/>
　權何得毋分是<hi>衍我字</hi>王果處三分之一也<hi>彪謂人君生事之所</hi>
　<hi>嚴有母而巳范雎説昭王乃以太后為稱首忍哉君子所以進其身豈捨此獨無説乎</hi>
秦昭王謂左右曰今日韓魏孰與始强對曰弗如也王<lb/>
　曰今之如耳<hi>魏人</hi>魏齊<hi>魏/相</hi>孰與孟嘗<hi>先時/相魏</hi>芒卯之賢<hi>不信</hi>
　<hi>韓人魏主兵也</hi>對曰弗如也王曰以孟嘗芒卯之賢帥强韓<lb/>
　魏之兵以伐秦猶無奈寡人何也今以無能之如耳<lb/>
　魏齊帥弱韓魏以攻秦其無奈寡人何亦明矣中期<lb/>
<pb n="KR2e0004_WYG_003-53b"/>
　<hi>武王時已出此人至是四十四五年矣</hi>推琴對曰王之料天下過矣<hi>料量</hi>
　<hi>也</hi>昔者六晉之時<hi>智范中行韓魏趙晉卿也實分晉國</hi>智氏最强滅破<lb/>
　范中行又帥韓魏以圍趙㐮子於晉陽决晉水<hi>出晉陽</hi>
　以灌晉陽城不沈者三板耳<hi>板髙二尺</hi>智伯出行水<hi>行去音按</hi>
　<hi>視也</hi>韓康子御魏桓子驂乗<hi>徐無鬼疏在左為驂在右為御</hi>智伯曰始<lb/>
　吾不知水之可亡人之國也乃今知之汾水利以灌<lb/>
　安邑<hi>汾水出汾陽屬河東</hi>絳水利以灌平陽<hi>絳水平陽並屬河東</hi>魏桓子<lb/>
　肘韓康子<hi>不敢正語以肘築之</hi>康子履魏桓子躡其踵<hi>躡蹈踵跟也</hi>
<pb n="KR2e0004_WYG_003-54a"/>
　肘足接於車上而智氏分矣身死國亡為天下笑今<lb/>
　秦之强不能過智伯韓魏雖弱尚賢其在晉陽之下<lb/>
　也此乃方其用肘足時也願王之勿易也<hi>彪謂此賢人君子之</hi>
　<hi>言也人君閒暇宜數聞之魏釐十一年有此四十一年也以在取邢丘下故不可先范雎事</hi>
秦宣太后愛魏醜夫<hi>魏人仕秦</hi>太后病將死出令曰為我葬<lb/>
　必以魏子為殉<hi>以人從𦵏曰殉</hi>魏子患之庸芮<hi>秦人</hi>為魏子説<lb/>
　太后曰以死者為有知乎太后曰無知也曰若太后<lb/>
　之神靈明知死者之無知矣何為空以生所愛葬於<lb/>
<pb n="KR2e0004_WYG_003-54b"/>
　無知之死人哉若死者有知先王積怒之日久矣太<lb/>
　后救過不贍何暇乃私魏醜夫乎太后曰善乃止<hi>后死</hi>
　<hi>在四十二年</hi>
秦攻韓圍陘<hi>僖四年次于陘注楚地穎川邵陵南有䣆亭此時屬韓韓桓惠九年秦㧞我陘此四</hi>
　<hi>十三年也</hi>范雎謂秦昭王曰有攻人者有攻地者穣侯十<lb/>
　攻魏而不得傷者非秦弱而魏强也其所攻者地也<lb/>
　地者人主所甚愛也人主者人臣之所樂為死也攻<lb/>
　人主之所愛與樂死者鬭故十攻而弗勝也今王將<lb/>
<pb n="KR2e0004_WYG_003-55a"/>
　攻韓圍陘臣願王之毋獨攻其地而攻其人也王攻<lb/>
　韓圍陘以張儀為言<hi>儀死至雎之相四十四年矣儀亦未嘗在韓此必誤</hi>張儀<lb/>
　之力多且割<hi>元作削</hi>地而以自贖於王幾割地而韓不<lb/>
　盡張儀之力少則王逐張儀而更與不如儀者市<hi>智不</hi>
　<hi>如耳非力也</hi>則王之所求於韓者盡可得也<lb/>
應侯曰鄭人謂玉未理者璞周人謂䑕未腊者朴周人<lb/>
　懐朴<hi>元作璞</hi>過鄭賈曰欲買朴乎鄭賈曰欲之出其朴<lb/>
　乃䑕也因謝不取<hi>謝辭去也</hi>今平原君<hi>趙公子勝惠文王弟後相孝成見魏</hi>
<pb n="KR2e0004_WYG_003-55b"/>
　<hi>無忌傳</hi>自以賢顯名於天下然降其主父沙丘而臣之<lb/>
　<hi>降貶損之也鉅鹿有沙丘亭趙記不書此未詳</hi>天下之王尚猶尊之是天下<lb/>
　之王不如鄭賈之智眩於名<hi>眩目無常主也故為惑</hi>不知其實<lb/>
　也<lb/>
天下之士合從相聚於趙而欲攻秦秦相應侯曰王勿<lb/>
　憂也請令廢之秦於天下之士非有怨也相聚而攻<lb/>
　秦者以已有富貴耳王見大王之狗卧者卧起者起<lb/>
　行者行止者止毋相與鬭者投之一骨輕起相牙者<lb/>
<pb n="KR2e0004_WYG_003-56a"/>
　<hi>輕猶忽也牙言以牙相噬</hi>何則有爭意也於是使<hi>𥙷</hi>唐雎載音<lb/>
　樂予之五千金居武安<hi>屬魏郡趙奢傳注在邯鄲西</hi>髙會<hi>髙紀注大會也</hi>
　相與飲謂邯鄲人<hi>邯鄲趙國都</hi>誰来取者於是其謀者固<lb/>
　未可得予也<hi>用金少故未能動謀者</hi>其可得予者與之昆弟矣<lb/>
　<hi>謀人之昆弟</hi>公與秦計功者<hi>應侯教唐雎云</hi>不問金之所之金盡<lb/>
　者功多矣今令人復載五千金隨公唐雎行至武安<lb/>
　散不能三千金天下之士大相與鬭矣<hi>士得金復為秦故其謀不協</hi>
謂應侯曰君禽馬服君乎<hi>趙括也襲其父稱</hi>曰然又即圍邯鄲<lb/>
<pb n="KR2e0004_WYG_003-56b"/>
　乎<hi>四十八年十月</hi>曰然曰<hi>𥙷</hi>趙亡秦王王矣武安君為三公<lb/>
　武安君所以為秦戰勝攻取者七十餘城南亡鄢郢<lb/>
　漢中<hi>南郡宜城注故鄢江陵注郢都又郢故郢</hi>禽馬服之軍不亡一甲雖<lb/>
　周吕望之功亦不過此矣趙亡秦王王武安君為三<lb/>
　公君能為之下乎雖欲無為之下固不得之矣秦嘗<lb/>
　攻韓邢<hi>趙國襄國注故邢國此字當作䣆</hi>困於上黨上黨之民皆返<lb/>
　為趙<hi>馮亭事</hi>天下之民不樂為秦民之日固久矣今攻<lb/>
　趙北地入燕東地入齊南地入楚魏則秦所得不能<lb/>
<pb n="KR2e0004_WYG_003-57a"/>
　<hi>元作一</hi>幾何故不如因而割之<hi>許趙割地來和</hi>因以為武安功<lb/>
　<hi>如是則起無大功雎不為之下</hi>
應侯失韓之汝南<hi>豫州郡近應國應侯嘗取得之</hi>秦昭王謂應侯曰君<lb/>
　亡國其憂乎應侯曰臣不憂王曰何也曰梁人有東<lb/>
　門吳者其子死而不憂其相室<hi>室家之相此女也男曰家老</hi>曰公<lb/>
　之愛子<hi>衍也字</hi>天下無有今子死而不憂何也東門吳<lb/>
　曰吾嘗無子無子之時不憂今子死乃即與無子時<lb/>
　同也臣奚憂焉臣亦嘗為子<hi>此臣應侯子餘子也此時無地</hi>為子時<lb/>
<pb n="KR2e0004_WYG_003-57b"/>
　不憂今亡汝南乃即與<hi>元作與即</hi>為梁餘子同也<hi>大司徒可任之</hi>
　<hi>餘為餘子</hi>臣何為憂秦王以為不然以告䝉傲<hi>秦人</hi>曰今也<lb/>
　寡人一城圍食不甘味卧不便席今應侯亡地而言<lb/>
　不憂此其情也<hi>問其心誠然否</hi>蒙傲曰臣請得其情䝉傲乃<lb/>
　往見應侯曰傲欲死應侯曰何謂也曰秦王師君天<lb/>
　下莫不聞而況於秦國乎今傲勢得為秦王為將<hi>元作</hi>
　<hi>為王將</hi>將兵臣以韓之細也顯逆<hi>言其國小而逆節著</hi>誅奪君地<lb/>
　傲尚奚生不若死應侯拜䝉傲曰願委之卿䝉傲以<lb/>
<pb n="KR2e0004_WYG_003-58a"/>
　報於昭王自是之後應侯每言韓事者秦王弗聽也<lb/>
　以其為汝南虜也<hi>汝南民為韓虜獲者</hi>
昭王既息民繕兵復欲伐趙<hi>圍邯鄲也</hi>武安君曰不可王曰<lb/>
　前年國虚民飢君不量百姓之力求益軍糧以滅趙<lb/>
　今寡人息民以養士蓄積糧食三軍之俸<hi>集韻俸秩祿也</hi>有<lb/>
　倍於前而曰不可其説何也武安君曰長平之事<hi>後志</hi>
　<hi>泫氏有長平亭在上黨郡南山中百二十里事在此四十七年</hi>秦軍大克<hi>元從寸下同徐鉉曰</hi>
　<hi>勝此物謂之克若尅則殺也</hi>趙軍大破秦人歡喜趙人畏懼秦民<lb/>
<pb n="KR2e0004_WYG_003-58b"/>
　之死者厚葬傷者厚養勞者相饗<hi>鄉人飲酒也</hi>飲食餔餽<lb/>
　<hi>餔申時食吳謂祭鬼曰餽</hi>以靡其財<hi>集韻靡㸏通壊也</hi>趙人之死者不得<lb/>
　收傷者不得療<hi>治也</hi>涕泣相哀勠力同憂<hi>勠并力</hi>耕田疾<lb/>
　作以生其財今王發軍雖倍其前臣料趙國守備亦<lb/>
　以十倍矣趙自長平已来君臣憂懼早朝晏罷卑辭<lb/>
　重幣四靣出嫁結親燕魏連好齊楚積慮并心備秦<lb/>
　為務其國内實其交外成當今之時趙未可伐也王<lb/>
　曰寡人既以興師矣乃使<hi>衍五字</hi>校大夫王陵將而伐<lb/>
<pb n="KR2e0004_WYG_003-59a"/>
　趙陵戰失利亡五校<hi>集韻校木為欄格也軍部及養馬用之故軍尉馬官以為號</hi>
　王欲使武安君武安君稱疾不行王乃使應侯往見<lb/>
　武安君責之曰楚地方五千里持㦸百萬君前率數<lb/>
　萬之衆入楚拔鄢郢焚其廟東至竟陵<hi>後志屬江夏起此二十八</hi>
　<hi>年取鄢二十九年取郢</hi>楚人震恐<hi>震劈靂震物也故為恐</hi>東徙而不敢西<lb/>
　向<hi>徙陳</hi>韓魏相率興兵甚衆君所將之卒<hi>𥙷</hi>不能半之<lb/>
　而與戰之於伊闕<hi>十四年</hi>大破二國之軍流血漂鹵<hi>鹵櫓</hi>
　<hi>同大楯也</hi>斬首二十四萬韓魏以故至今稱東藩此君之<lb/>
<pb n="KR2e0004_WYG_003-59b"/>
　功天下莫不聞今趙卒之死於長平者已十七八其<lb/>
　國虚弱是以寡人<hi>睢稱王命故云</hi>大發軍人數倍<hi>元作君</hi>於趙<lb/>
　國之衆願使君將必欲滅之矣君常以寡撃衆取勝<lb/>
　如神況以强撃弱以衆撃寡乎武安君曰是時楚王<lb/>
　<hi>頃㐮</hi>恃其國大不恤其政而羣臣相妬以功諛謟用事<lb/>
　良臣斥踈<hi>集韻斥亦踈</hi>百姓心離城池不脩既無良臣又<lb/>
　無守備故起所以得引兵深入多倍城<hi>邑兵深入城  邑在後故</hi>
　<hi>言倍倍背同</hi>𤼵梁焚舟以專民<hi>梁橋也此皆示以不還使民專於戰也下衍以字</hi>
<pb n="KR2e0004_WYG_003-60a"/>
　掠於郊野<hi>掠奪取</hi>以足軍食當此之時秦中士卒以軍<lb/>
　中為家將帥為父母不約而親不謀而信一心同力<lb/>
　死不旋踵<hi>不反走也</hi>楚人自戰其地咸顧其家各有散心<lb/>
　莫有鬭志是以能有功也伊闕之戰韓孤顧魏<hi>時韓僖侯</hi>
　<hi>立三年耳故稱曰孤</hi>不欲先用其衆魏恃韓之鋭<hi>時韓主兵故韓記言率周</hi>
　<hi>魏攻秦魏記言佐韓也</hi>欲推以為鋒<hi>鋒軍之先</hi>二軍爭便之力不同<lb/>
　是以<hi>臣</hi>得設疑兵以持<hi>元作/待</hi>韓陣<hi>持不决戰也</hi>專軍并鋭<lb/>
　觸魏之不意魏軍既敗韓軍自潰乗勝逐北<hi>戰敗曰北</hi>以<lb/>
<pb n="KR2e0004_WYG_003-60b"/>
　是之故能立功皆計利形勢<hi>謂人謀地利軍之形勢</hi>自然之理<lb/>
　何神之有哉今秦破趙軍於長平不遂以時乗其振<lb/>
　懼而滅之<hi>振震同以趙畏服遂釋攻</hi>畏而釋之使得耕稼以益蓄<lb/>
　積養孤長㓜以益其衆繕治兵甲以益其强増城浚<lb/>
　池以益其固主折節以下其臣<hi>屈折肢節</hi>臣推體以下死<lb/>
　士<hi>推體猶委質</hi>至於平原之屬皆令妻妾補縫於行伍之<lb/>
　間臣人一心上下同力猶勾踐困於會稽之時也以<lb/>
　今伐之趙必固守挑其軍戰<hi>挑摧撓也撓敵求戰</hi>必不肯出圍<lb/>
<pb n="KR2e0004_WYG_003-61a"/>
　其國都必不可克攻其列城必未可拔掠其郊野必<lb/>
　無所得兵出無功諸侯生心外救必至臣見其害未<lb/>
　覩其利又病未能行應侯慙而退以言於王王曰微<lb/>
　白起吾不能滅趙乎復益發軍更使王齕代王陵伐<lb/>
　趙圍邯鄲八九月死傷者衆而弗下趙王<hi>孝成</hi>出輕銳<lb/>
　以冦其後秦數不利武安君曰不聽臣計今果如何<lb/>
　王聞之怒因見武安君强起之曰君雖病强為寡人<lb/>
　卧而将之有功寡人之願将加重於君如君不行寡<lb/>
<pb n="KR2e0004_WYG_003-61b"/>
　人恨君武安君頓首曰臣知行雖無功得免於罪雖<lb/>
　不行無罪不免於誅然惟願大王覽臣愚計釋趙養<lb/>
　民以諸侯之變撫其恐懼伐其憍慢誅滅無道以令<lb/>
　諸侯天下可定何必以趙為先乎此所謂為一臣屈<lb/>
　而勝天下也大王若不察臣愚計必欲快心於趙以<lb/>
　致臣罪此亦所謂勝一臣而為天下屈者也夫勝一<lb/>
　臣之嚴焉<hi>嚴猶威</hi>孰若勝天下之威大耶臣聞明主愛<lb/>
　其國忠臣愛其名破國不可復完死卒不可復生臣<lb/>
<pb n="KR2e0004_WYG_003-62a"/>
　寜伏受重誅而死不忍為辱軍之將<hi>軍敗則辱此所謂愛名</hi>願<lb/>
　大王察之王不答而去<hi>事在四十八年及五十年元在中山策之末  彪謂起之</hi>
　<hi>策秦楚三晉可謂明切然人臣無以有已故孔子不俟駕行矣長平之敗屬耳趙何遽能益强以起之材</hi>
　<hi>智知己知彼而得筭多不幸至於無功極矣何破國辱軍之有三請不行此自抽杜郵之劒也</hi>
秦攻邯鄲十七月不下荘<hi>人名也</hi>謂王稽曰君何不賜軍<lb/>
　吏乎王稽曰吾與王也不用人言荘曰不然父之於<lb/>
　子也令有必行者必不行者曰去貴妻賣愛妾此令<lb/>
　必行者也因曰毋敢思也此令必不行者也守閭嫗<lb/>
<pb n="KR2e0004_WYG_003-62b"/>
　曰<hi>嫗母也</hi>曰某夕某孺子<hi>孺乳子也婦之嘗乳者亦婦人之美稱齊䇿王有七孺子</hi>
　内某士<hi>内私之也言嫗之言亦有必行者</hi>貴妻已去愛妾已賣而心<lb/>
　不有<hi>有猶欲也言父雖令之而非其所欲故令之勿思則必不行</hi>欲教之者人心<lb/>
　固有<hi>教猶告也孺子内士人心固欲其告雖非至親令必行也</hi>今君雖幸於王不<lb/>
　過父子之親<hi>言王之令亦能奪其所貴愛有不必行者</hi>軍吏雖賤不卑於<lb/>
　守閭嫗<hi>言且告稽</hi>且君擅主輕下之日久矣聞三人成虎<lb/>
　<hi>即魏策龎葱所稱者</hi>十夫揉椎<hi>揉屈申木也</hi>衆口所移毋翼而飛故<lb/>
　曰不如賜軍吏而禮之王稽不聴軍吏窮果惡王稽<lb/>
<pb n="KR2e0004_WYG_003-63a"/>
　杜摯以反<hi>摯稽之副也雎傳言稽與諸侯通則此所惡亦其實也</hi>秦王大怒而<lb/>
　欲兼誅范雎<hi>稽始薦雎雎後任稽守河東</hi>范雎曰臣東鄙之賤人<lb/>
　也<hi>魏在秦東</hi>開罪於<hi>衍楚/字</hi>魏<hi>開言始得罪</hi>遁逃来奔臣無諸侯<lb/>
　之援親習之故<hi>習猶狎故舊也言非王近習之舊</hi>王舉臣於羇旅之<lb/>
　中使職事<hi>職猶主</hi>天下皆聞臣之身與王之舉也今愚<lb/>
　<hi>元作遇</hi>惑<hi>衍或/字</hi>與罪人同心<hi>罪人謂王稽</hi>而王明誅之是王<lb/>
　過舉<hi>過猶誤也昔舉而今誅之是舉之誤</hi>顯於天下而為諸侯所議也<lb/>
　臣願請藥賜死而恩以相葬臣<hi>既殺之而加恩以國相禮葬之</hi>王必<lb/>
<pb n="KR2e0004_WYG_003-63b"/>
　不失臣之罪<hi>已殺之</hi>而無過舉之名王曰有之<hi>然其過舉之言</hi>
　遂弗殺而善遇之<lb/>
秦攻趙蘇子謂秦王曰臣聞明王之於其民也博論而<lb/>
　技藝之<hi>試之以事</hi>是故官無乏事而力不困於其言也多<lb/>
　聽而時用之是故事無敗業而惡不章臣願王察臣<lb/>
　之所謁而効之於一時之用也臣聞懐重寳者不以<lb/>
　夜行任大功者不以輕敵是以賢者任重而行恭智<lb/>
　者功大而辭順<hi>皆不伐也</hi>故民不惡其尊而世不妬<hi>元從女從</hi>
<pb n="KR2e0004_WYG_003-64a"/>
　<hi>后</hi>其業臣聞之百倍之國者<hi>謂地/廣也</hi>民不樂後也<hi>爭先附之</hi>
　功業髙世者人主不再行也<hi>一舉成之不待後</hi>力盡之民仁<lb/>
　者不用也求得而反静<hi>復於無事</hi>聖王之制也功大而息<lb/>
　民用兵之道也今用兵終身不休力盡不罷怒趙<hi>元作</hi>
　<hi>趙怒</hi>必於其已邑<hi>必欲戰服/使為已邑</hi>趙僅存哉<hi>言所存無幾</hi>然而四<lb/>
　輪之國也<hi>輪猶通言其民於適四方無所不通故下言從而不止</hi>今雖得邯鄲<lb/>
　非國之長利也<hi>時攻邯鄲不破故曰今雖</hi>意者地廣而不耕民羸<lb/>
　而不休又嚴之以刑罰<hi>新民未服故</hi>則雖從而不止矣<hi>言且</hi>
<pb n="KR2e0004_WYG_003-64b"/>
　<hi>去之</hi>語曰戰勝而國危者物不斷也<hi>物事也斷猶止言戰事不止</hi>功<lb/>
　大而權輕者地不入也故過任之事父不得於子<hi>雖父</hi>
　<hi>責之其子使必為不可得也</hi>無已之求君不得於臣故㣲之為著<lb/>
　者强察乎息民之為用者霸明乎輕之為重者王<hi>不伐</hi>
　<hi>人人所輕也重莫大焉</hi>秦王曰寡人案兵息民則天下必為從<lb/>
　将以逆秦蘇子曰臣有以知天下之不能為從以逆<lb/>
　秦也臣以田單如耳為大過也豈獨田單如耳為大<lb/>
　過哉天下之主亦盡過矣夫慮收亡齊<hi>言世主志慮欲爾</hi>罷<lb/>
<pb n="KR2e0004_WYG_003-65a"/>
　楚<hi>並音疲</hi>敝魏與不可知之趙<hi>未亡而有亡形</hi>欲以窮秦折韓<lb/>
　臣以為至愚也夫齊威宣者世之賢王也徳博而地<lb/>
　廣國富而民用<hi>民為之用元作用民</hi>將武而兵强宣王用之後<lb/>
　破<hi>元作富</hi>韓威魏以南伐楚西攻秦秦<hi>補</hi>為齊兵困於<lb/>
　殽函之上十年攘地<hi>攘推也猶拓</hi>秦人逺迹不服<hi>逺迹畏而避之</hi>
　<hi>也然終不服</hi>而齊為虚□<hi>戰敗其地為墟其民為□□疾也按齊記及表不書秦敗齊惟</hi>
　<hi>秦紀惠十二年東攻齊昭二十二年伐齊河東為九縣三十六年攻齊取壽剛不至是也此樂毅入臨淄</hi>
　<hi>之役也秦與五國共敗之</hi>夫齊兵之所以破韓魏之所以僅存者<lb/>
<pb n="KR2e0004_WYG_003-65b"/>
　何也<hi>破韓魏宜能强而適足自存者何</hi>是則伐楚攻秦而後受其殃<lb/>
　也今富非有齊威宣之餘也<hi>今謂世主</hi>精兵非有冨韓勁<lb/>
　魏之庫也而將非有田單司馬之慮也<hi>司馬穣苴以齊言之耳非</hi>
　<hi>威宣将</hi>収破齊罷楚敝魏不可知之趙欲以窮秦折韓<lb/>
　臣以為至誤臣以從一<hi>合從為一</hi>不可成也客有難者今<lb/>
　臣有患於世<hi>難者如刑名家蘇子所患也</hi>夫刑名之家<hi>申韓之徒</hi>皆曰<lb/>
　白馬非馬也已如白馬實馬乃使有白馬之為也<hi>如使</hi>
　<hi>白馬實馬必冇白馬之為而天下之馬不皆為白馬故曰非馬</hi>此臣之所患也<hi>言難者皆</hi>
<pb n="KR2e0004_WYG_003-66a"/>
　<hi>無端若此故可患而今非若此也</hi>昔者秦人下兵攻懐<hi>屬河内</hi>服其人<lb/>
　三國從之<hi>趙趙奢齊鮑佞并楚為三</hi>趙奢鮑佞將<hi>絶/句</hi>楚有四人<hi>不名</hi>
　<hi>告之</hi>起而從之臨懐而不救秦人去而不從<hi>趙鮑楚四人本起救</hi>
　<hi>懐而不救又聽秦之自去不隨撃也</hi>不識三國之憎秦而愛懐耶亡其<lb/>
　憎懐而愛秦耶<hi>亡其猶無亦云</hi>夫攻而不救去而不從是以<lb/>
　知<hi>𥙷</hi>三國之兵困而趙奢鮑佞之能也<hi>以不救不從為能知秦之</hi>
　<hi>不可當也</hi>故裂地以敗於齊<hi>此下申言上殽函之敗</hi>田單将齊之良<lb/>
　以兵横行於中十四年終身不敢設兵以攻秦折韓<lb/>
<pb n="KR2e0004_WYG_003-66b"/>
　也而馳於封内<hi>言不出戰所謂横行於中</hi>不識從之一成惡存也<lb/>
　於是秦王解兵不出於境諸侯休天下安二十九年<lb/>
　不相攻<hi>以此策為蘇秦合從時則所稱趙奢惠文孝成将也蘇秦不當稱之自昭迄始皇定天下</hi>
　<hi>無年不戰則天下不相攻之説不可曉也今定為孝成九年邯鄲圍後説是後秦獨攻取兩周猶息兵五</hi>
　<hi>六年前此後此皆無觧兵之事</hi>
說秦王<hi>此上元有張儀字而所説皆儀死後事故刪去說云者猶西周謂齊王之比</hi>曰臣聞<lb/>
　之弗知而言為不智知而不言為不忠為人臣不忠<lb/>
　當死言不審亦當死<hi>審悉也</hi>雖然<hi>言己未能如言</hi>臣願悉言所<lb/>
<pb n="KR2e0004_WYG_003-67a"/>
　聞<hi>悉詳盡也</hi>大王裁其罪<hi>裁制/也</hi>臣聞天下隂燕陽魏<hi>隂北陽南</hi>
　連荆<hi>楚也始皇諱其父名故稱曰荆知此書始皇時人作</hi>固齊<hi>時山東國齊楚為大故從人連</hi>
　<hi>結之恃以為固</hi>收餘韓<hi>韓時弱多喪地今存者其餘也</hi>成從將西南以與秦<lb/>
　為難<hi>赧五十九年與諸侯從此五十一年</hi>臣竊笑之世有三亡而天下<lb/>
　得之其此之謂乎<hi>此謂從</hi>臣聞之曰以亂攻治者亡以<lb/>
　邪攻正者亡以逆攻順者亡今天下之府庫不盈<hi>府文</hi>
　<hi>書藏庫兵車藏今詳凡冇藏者皆得稱也</hi>囷倉空虚<hi>囷圍廪</hi>悉其士民張軍<lb/>
　數千百萬<hi>張去音</hi>白刃在前斧質在後<hi>誅不進戰者故在後</hi>而皆<lb/>
<pb n="KR2e0004_WYG_003-67b"/>
　去之不能死<hi>不戰也</hi>非<hi>元作罪</hi>其百姓不能死也其上不<lb/>
　殺也<hi>言亦殺之</hi>言賞則不與言罰則不行賞罰不行故民<lb/>
　不死也今秦出號令而行賞罰不攻耳<hi>𥙷</hi>無相攻<hi>元作</hi>
　<hi>攻相</hi>事也<hi>言秦有不攻耳/無敢與相攻者</hi>出其父母懐衽之中<hi>衽衣衿</hi>生<lb/>
　未嘗見冦也聞戰頓足徒禓<hi>此頓下也集韻徒空手禓袒也</hi>犯白刃<lb/>
　蹈煨炭<hi>煨盆中火</hi>斷死於前者<hi>以死/自斷</hi>比比<hi>元只/一字</hi>是也<hi>比次也言</hi>
　<hi>如是者相次不一</hi>夫斷死與斷生也不同<hi>言死難</hi>而民為之者<lb/>
　是貴奮也<hi>奮言勇不顧死</hi>一可以合十<hi>與敵合鬬</hi>十可以合百百<lb/>
<pb n="KR2e0004_WYG_003-68a"/>
　可以合千千可以合萬萬可以勝天下矣今秦地形<lb/>
　斷長續短方數千里名師數百萬<hi>名言有勇決之稱</hi>秦之號<lb/>
　令賞罰地形利害天下莫如也<hi>秦有斷死之利諸侯有不死之害故不如</hi>
　<hi>秦</hi>以此與天下<hi>與言與之爭</hi>天下不足兼而有也是知秦<lb/>
　戰未嘗不勝攻未嘗不取所當未嘗不破也<hi>當相值也</hi>開<lb/>
　地數千里此甚大功也然而甲兵頓<hi>此頓言其勞弊</hi>士民病<lb/>
　蓄積索<hi>集韻索盡也</hi>田疇荒<hi>疇耕治之田</hi>囷倉虚四鄰諸侯不<lb/>
　服霸王之名不成此無異故<hi>猶言無它事</hi>謀臣皆不盡其<lb/>
<pb n="KR2e0004_WYG_003-68b"/>
　忠也臣敢言往昔昔者齊南破荆中破宋<hi>閔二十八年</hi>西<lb/>
　服秦<hi>荆秦事未詳</hi>北破燕<hi>十五/年</hi>中使韓魏之君<hi>兩國從其役</hi>地<lb/>
　廣而兵强戰勝攻取詔令天下<hi>以詔令令天下時未稱詔此秦史之言耳</hi>
　濟清河濁足以為限<hi>東郡夀張注洓上有朐城又平原有鬲津般河皆近齊</hi>長<lb/>
　城鉅防足以為塞<hi>蘇秦𫝊注濟北盧有防門又有長城東至海後志注防門即鉅防</hi>
　齊五戰之國也<hi>上所謂南破中破之𩔖</hi>一戰不勝而無齊<hi>燕昭入臨</hi>
　<hi>淄事</hi>故由此觀之夫戰者萬乗之存亡也且臣聞之曰<lb/>
　削株掘根無與禍鄰禍乃不存秦與荆人戰大破荆<lb/>
<pb n="KR2e0004_WYG_003-69a"/>
　襲郢取洞庭五都江南<hi>揚州記太湖一名湖亭一名震澤一名洞庭熊繹按楚熊</hi>
　<hi>繹都丹陽文王徙江陵是為郢都昭王徙郢所謂故郢又自郢徙都與鄢為五史多言鄢郢齊䇿鄢郢者</hi>
　<hi>楚之柱國知鄢亦為都江南即漢志楚地所謂江南地逺者也</hi>荆王<hi>頃㐮</hi>亡走東伏於<lb/>
　陳<hi>見白起𫝊</hi>當是之時隨荆以兵則荆可舉<hi>㧞其國如舉物然言易也</hi>
　舉荆則其民足貪也地足利也東以强齊燕<hi>强於二國</hi>中<lb/>
　陵三晉然則是一舉而霸王之名可成也<hi>舉猶行</hi>四鄰<lb/>
　諸侯可朝也<hi>使之朝秦</hi>而謀臣不為引軍而退與荆人和<lb/>
　令荆人収亡國聚散民立社主<hi>為木主社</hi>置宗廟今帥天<lb/>
<pb n="KR2e0004_WYG_003-69b"/>
　下西面以與秦為難此固已無霸王之道一矣天下<lb/>
　有比志<hi>比密也言其志親</hi>而軍華下<hi>即華陽之所</hi>大王以詐破之<lb/>
　兵至梁都<hi>元作郭</hi>圍梁數旬則梁可拔拔梁則魏可舉<lb/>
　<hi>梁以都言魏全國也</hi>舉魏則荆趙之志絶<hi>魏居二國之中而為與國故舉魏則二國</hi>
　<hi>不通</hi>荆趙之志絶則趙危<hi>趙尤近秦</hi>趙危而荆孤東以强齊<lb/>
　燕中陵三晉然則是一舉而霸王之名可成也四鄰<lb/>
　諸侯可朝也而謀臣不為引軍而退與魏氏和令魏<lb/>
　氏収亡國聚散民立社主置宗廟此固已無霸王之<lb/>
<pb n="KR2e0004_WYG_003-70a"/>
　道二矣前者穰侯之治秦也用一國之兵而欲以成<lb/>
　兩國之功<hi>秦及穰侯所封也如封壽剛以廣陶之𩔖</hi>是故兵終身暴露於<lb/>
　外士民潞病於内<hi>潞即露耳故髙注為嬴</hi>霸王之名不成此固<lb/>
　已無霸王之道三矣趙氏中央之國也雜民之所居<lb/>
　也其民輕而難用也<hi>輕則其志不堅</hi>號令不治賞罰不信地<lb/>
　形不便<hi>無險隘故</hi>上非能盡其民力彼固亡國之形也而<lb/>
　不憂民氓<hi>在野曰氓</hi>悉其士民軍於長平之下以爭韓之<lb/>
　上黨<hi>馮亭事</hi>大王以詐破之㧞武安<hi>此殺趙括事在四十七年</hi>當是<lb/>
<pb n="KR2e0004_WYG_003-70b"/>
　時趙氏上下不相親也貴賤不相信也然則是邯鄲<lb/>
　不守拔邯鄲完河間<hi>冀州國完之者欲急取修武上黨諸郡置之去也</hi>引軍<lb/>
　而去西攻修武<hi>屬河内</hi>踰羊腸降代上黨代三十六縣<lb/>
　上黨十七縣不用一領甲不苦一民皆秦之有也代<lb/>
　上黨不戰而已為秦矣東陽<hi>屬清河</hi>河外<hi>滹沱河之外</hi>不戰<lb/>
　而已反為齊矣<hi>此本趙所得齊地今趙弱故齊復取之取之則益弱矣</hi>中呼沱<lb/>
　<hi>元作池</hi>以北<hi>中言中分之呼/沱在代鹵城</hi>不戰而已為燕矣<hi>燕乗敗取之</hi>
　然則是舉趙則韓必亡韓亡則荆魏不能獨立荆魏<lb/>
<pb n="KR2e0004_WYG_003-71a"/>
　不能獨立則是一舉而壊韓蠧魏<hi>蠧者病其中也</hi>挟荆以東<lb/>
　弱齊燕决白馬之口<hi>張儀𫝊守白馬之津津在東郡</hi>以流魏氏<hi>流猶灌</hi>
　一舉而三晉亡從者敗<hi>合從者</hi>大王拱手以須<hi>須胥同待也</hi>
　天下徧隨而伏霸王之名可成也而謀臣不為引軍<lb/>
　而退與趙氏為和以大王之明秦兵之强霸王之業<lb/>
　<hi>謂先世所創</hi>地尊不可得<hi>地與相/王之尊</hi>乃取欺於亡國<hi>亡國以長平之</hi>
　<hi>敗言趙</hi>是謀臣之拙也且夫趙當亡不亡秦當霸不霸<lb/>
　天下固量秦之謀臣一矣乃復悉卒以攻邯鄲不能<lb/>
<pb n="KR2e0004_WYG_003-71b"/>
　㧞也棄甲兵怒戰慄而却<hi>且怒且懼而退</hi>天下固量秦力二<lb/>
　矣軍乃引退并於李下<hi>後志河内有李城趙封李同之父於此</hi>大王又<lb/>
　并軍而致與戰<hi>致言極力</hi>非能厚勝之也<hi>厚猶大</hi>又交罷却<lb/>
　<hi>交言秦與趙俱罷兵而退</hi>天下固量秦力三矣内者量吾謀臣外<lb/>
　者極吾兵力<hi>極言度其力之所至</hi>由是觀之臣以天下之從<hi>合從</hi>
　<hi>也</hi>豈其難矣内者吾甲兵頓士民病蓄積索田疇荒<lb/>
　囷倉虛外者天下比志甚固願大王有以慮之也且<lb/>
　臣聞之戰戰慄慄日慎一日茍慎其道天下可有也<lb/>
<pb n="KR2e0004_WYG_003-72a"/>
　何以知其然也昔者紂為天子<hi>元作下</hi>帥天下将百萬<lb/>
　左飲於淇谷<hi>河内共淇水所出</hi>右飲於洹水<hi>蘇秦𫝊注出林慮項紀注在安</hi>
　<hi>陽縣北前後志在良鄉東南</hi>淇水竭而洹水不流<hi>亦竭也</hi>以與周武<lb/>
　為難武王将素甲三千領<hi>絹素為之非金革也</hi>戰一日破紂之<lb/>
　國<hi>以甲子日戰遂克之</hi>禽其身據其地而有其民天下莫不傷<lb/>
　<hi>傷殷之亡耳</hi>智伯帥三國之衆以攻趙㐮主於晉陽<hi>禮大夫稱</hi>
　<hi>主</hi>决水灌之三年城且㧞矣㐮主錯龜<hi>錯措同置也</hi>數策<lb/>
　<hi>以蓍筮也</hi>占兆<hi>灼龜拆/處曰兆</hi>以視利害何國可降<hi>三國中孰為可降</hi>而<lb/>
<pb n="KR2e0004_WYG_003-72b"/>
　使張孟談<hi>趙之謀臣</hi>於是潜行而出反智伯之約<hi>使韓魏背之</hi>
　得兩國之衆以攻智伯之國禽其身以成㐮子之功<lb/>
　今秦地斷長續短方數千里名師數百萬秦國號令<lb/>
　賞罰地形利害天下莫如也以此與天下天下可兼<lb/>
　而有也臣昧死<hi>自言不知死所</hi>望見大王言所以舉破天下<lb/>
　之從<hi>舉謂一舉</hi>舉趙亡韓<hi>舉亦/㧞也</hi>臣荆魏親齊燕<hi>二國去秦逺未可加</hi>
　<hi>兵故親之以寛兵力其後秦滅諸國二國獨後亡以此故也</hi>以成霸王之名朝四<lb/>
　隣諸侯之道大王試聽其説一舉而天下之從不破<lb/>
<pb n="KR2e0004_WYG_003-73a"/>
　趙不舉韓不亡荆魏不臣齊燕不親霸王之名不成<lb/>
　四鄰諸侯不朝大王斬臣以徇於國<hi>徇行以示人也</hi>以主不<lb/>
　忠於國者<hi>主言以為首惡彪謂此士論事深切著明孫卿不如秦所以取天下蓋行其說也而</hi>
　<hi>史失其人猥以張儀名之惜哉所稱謀臣范雎也</hi>
蔡澤<hi>燕人</hi>見逐於趙而入韓魏遇奪釡鬲於涂<hi>人奪之也爾雅鬲鼎</hi>
　<hi>也</hi>聞應侯任鄭安平<hi>魏齊困范雎安平匿之時安平撃趙以二萬人降趙</hi>王稽<lb/>
　<hi>通諸侯也</hi>皆負重罪應侯内慙乃西入秦将見昭王使人<lb/>
　宣言以感怒應侯曰燕客蔡澤天下駿雄𢎞辯之士<lb/>
<pb n="KR2e0004_WYG_003-73b"/>
　也彼一見秦王秦王必相之而奪君位應侯聞之使<lb/>
　人召蔡澤蔡澤入則揖應侯應侯固不快及見之又<lb/>
　倨應侯因譲之曰子嘗宣言代我相秦豈有此乎對<lb/>
　曰然應侯曰請聞其説蔡澤曰吁君何見之晚也夫<lb/>
　四時之序成功者去夫人生手足堅强耳目聰明聖<lb/>
　智豈非士之所願與應侯曰然蔡澤曰質仁秉義<hi>質猶</hi>
　<hi>體</hi>行道施徳於天下天下懐樂敬愛願以為君王豈<lb/>
　不辯智之期與<hi>期猶志也辯智者志期得此</hi>應侯曰然蔡澤復曰<lb/>
<pb n="KR2e0004_WYG_003-74a"/>
　富貴顯榮成理萬物<hi>理治也</hi>萬物各得其所生命夀長<lb/>
　終其年而不夭傷天下繼其統<hi>統紀也</hi>守其業𫝊之無<lb/>
　窮名實純粹<hi>言其兩全美</hi>澤流千世稱之而毋絶豈非道<lb/>
　之符<hi>言行道之効</hi>而聖人所謂吉祥善事與應侯曰然澤<lb/>
　曰若秦之商君楚之吳起<hi>衛人仕魏後相楚而死</hi>越之大夫種<lb/>
　<hi>姓文越王勾踐之相</hi>其卒亦可願與<hi>元作矣</hi>應侯知蔡澤之欲困<lb/>
　己以説復曰何為不可夫公孫鞅事孝公極身毋二<lb/>
　<hi>極身猶竭已</hi>盡公不還私<hi>還反顧也</hi>信賞罰以致治竭智能示<lb/>
<pb n="KR2e0004_WYG_003-74b"/>
　情素<hi>素其所蓄積</hi>䝉怨咎<hi>集韻冡覆也䝉冡同鞅嘗刑太子之傅知必見怨咎猶冐為之</hi>
　欺舊交虜魏公子卬<hi>卬則鞅之舊也</hi>卒為秦禽将破敵軍攘<lb/>
　地千里吳起事悼王使私不害公讒不蔽忠言不取<lb/>
　茍合行不取茍容行義不顧<hi>元作固</hi>毁譽必欲<hi>元作有</hi>霸<lb/>
　主强國不辭禍凶大夫種事越王王離困辱<hi>離罹同集韻遭</hi>
　<hi>也</hi>悉忠而不解<hi>解懈/同</hi>主雖亡絶盡能而不離<hi>離猶去</hi>多<lb/>
　功而不矜貴冨不驕怠若此三子者義之至忠之節<lb/>
　也故君子殺身以成名義之所在身雖死無憾悔何<lb/>
<pb n="KR2e0004_WYG_003-75a"/>
　為而不可哉蔡澤曰主聖臣賢天下之福也君明臣<lb/>
　忠國之福也父慈子孝夫信婦貞家之福也故比干<lb/>
　忠不能存殷子胥智不能存吳申生孝而晉惑亂<hi>僖五</hi>
　<hi>年</hi>是有忠臣孝子國家滅亂何也無明君賢父以聽<lb/>
　之故天下以其君父為戮辱<hi>戮殺也賤之如刑戮詬辱之人</hi>憐其臣<lb/>
　子夫待死而後可以立忠成名是微子不足仁孔子<lb/>
　不足聖管仲不足大也於是應侯稱善蔡澤得少間<lb/>
　<hi>間言有隙可乘</hi>因曰商君吳起大夫種其為人臣盡忠致功<lb/>
<pb n="KR2e0004_WYG_003-75b"/>
　則可願矣閎夭事文王周公輔成王也豈不亦忠乎<lb/>
　以聖論之商君吳起大夫種其可願孰與閎夭周公<lb/>
　哉應侯曰商君吳起大夫種不若也蔡澤曰然則君<lb/>
　之主慈仁任忠<hi>任猶信</hi>不欺舊故孰與秦孝楚悼越王<lb/>
　乎應侯曰未知何如也蔡澤曰主固親忠臣不過秦<lb/>
　孝越王楚悼君之為主正亂批患折難<hi>批□同匹齊切撃也集韻</hi>
　<hi>
                        <graphic n="KR1290" url="https://raw.githubusercontent.com/kanripo/KR-Gaiji/master/images/KR1290.png" mimeType="image/png"/>或作批又蒲結切</hi>廣地殖榖<hi>植種也</hi>富國足家强主威蓋海内<lb/>
　功彰萬里之外不過商君吳起大夫種而君之祿位<lb/>
<pb n="KR2e0004_WYG_003-76a"/>
　貴盛私家之富過於三子而身不退竊為君危之語<lb/>
　曰日中則移月滿則虧物盛則衰天之常數也進退<lb/>
　盈縮變化聖人之常道也昔者齊桓公一匡天下至<lb/>
　葵丘之㑹<hi>杜注陳留外黄東有葵丘</hi>有驕矜之色畔者九國<hi>僖九年</hi>
　吳王夫差無敵<hi>元作適</hi>於天下輕諸侯陵<hi>元作凌</hi>齊晉遂<lb/>
　以殺身亡國夏育太史啓<hi>太史周官其人未詳史作史噭豈君王后之父耶</hi>
　叱呼駭三軍<hi>叱訶也</hi>而身死於庸夫此皆乗至盛不近<lb/>
　道理也夫商君為孝公平權衡正度量調輕重决裂<lb/>
<pb n="KR2e0004_WYG_003-76b"/>
　阡陌教民耕戰是以兵動而地廣兵休而國富故秦<lb/>
　無敵於天下立威諸侯功已成矣<hi>補</hi>遂以車裂楚地<lb/>
　持㦸百萬白起率數萬之師以與楚戰一戰舉鄢郢<lb/>
　再戰燒夷陵<hi>屬南郡</hi>南并蜀漢又越韓魏攻强趙北坑<lb/>
　馬服誅屠四十餘萬之衆<hi>屠言殺之酷</hi>流血成川沸聲若<lb/>
　雷使秦業帝<hi>有帝之業</hi>自是之後趙楚懾服<hi>懾失氣也</hi>不敢攻<lb/>
　秦者白起之勢也身所服者七十餘城功已成矣賜<lb/>
　死於杜郵<hi>起𫝊注在咸陽西門十里</hi>吳起為楚悼罷無能廢無用<lb/>
<pb n="KR2e0004_WYG_003-77a"/>
　損不急之官塞私門之請壹楚國之俗南攻楊越<hi>越屬</hi>
　<hi>揚州</hi>北并陳蔡破横散從使馳說之士無所開其口功<lb/>
　已成矣卒支解<hi>㫁其四支按起𫝊宗室大臣射刺起死</hi>大夫種為越王<lb/>
　墾草剏邑<hi>墾耕剏造也</hi>辟地殖榖<hi>殖植/同</hi>率四方之<hi>補</hi>士專<lb/>
　<hi>𥙷</hi>上下之力以禽勁吳成霸功勾踐終拮而殺之<hi>拮戞</hi>
　<hi>同轢也蓋逼之楚記言賜劒死</hi>此四子者功成而不去禍至於此此<lb/>
　所謂信而不能屈往而不能反者也范蠡知之超然<lb/>
　避世長為陶朱<hi>居陶易姓朱</hi>君獨不觀博者乎或欲<hi>衍分字</hi>
<pb n="KR2e0004_WYG_003-77b"/>
　大投<hi>大言全勝也</hi>或欲分功<hi>分勝者所獲</hi>此皆君之所明知也<lb/>
　今君相秦計不下席謀不出廊廟坐制諸侯利<hi>補</hi>施<lb/>
　三川以實宜陽以决羊腸之險塞太行之口又斬范<lb/>
　中行之途<hi>斬謂絶之此言斷三晉之路</hi>棧道千里<hi>棧棚也施於險絶以濟不通</hi>
　通<hi>補</hi>於蜀漢使天下皆畏秦秦之欲得矣君之功極<lb/>
　矣此亦秦之分功之時也<hi>秦秦人</hi>如時不退<hi>時是也</hi>則商<lb/>
　君白公吳起大夫種是也君何不以此時歸相印譲<lb/>
　賢者授之必有伯夷之廉長為應侯世世稱孤而有<lb/>
<pb n="KR2e0004_WYG_003-78a"/>
　喬松之壽<hi>喬王子晉松赤松子皆仙不死</hi>孰與以禍終哉此則君何<lb/>
　居焉應侯曰善乃延入坐為上客後數日入朝言於<lb/>
　秦昭王曰客新有從山東来者蔡澤其人辯士臣之<lb/>
　見人甚衆莫有及者臣不如也秦昭王召見與語大<lb/>
　說之拜為客卿應侯因謝病<hi>以病辭去</hi>請歸相印昭王强<lb/>
　起應侯應侯遂稱篤<hi>篤猶甚</hi>因免相昭王新說蔡澤計<lb/>
　畫遂拜為秦相<hi>在五十二年</hi>東収周室蔡澤相秦王數月<lb/>
　人或惡之懼誅乃謝病歸相印號為剛成君居<hi>𥙷</hi>秦<lb/>
<pb n="KR2e0004_WYG_003-78b"/>
　十餘年事<hi>補</hi>昭王孝文王荘㐮王卒事始皇帝為秦<lb/>
　使於燕三年<hi>居燕三年</hi>而燕使太子丹入質於秦<hi>澤𫝊有  彪謂</hi>
　<hi>周衰辯士皆矜材角智趣於利而已惟澤為近道徳明哲保身之䇿故其得位不數月引去優㳺於秦以</hi>
　<hi>封君令終美矣非茍知之亦允蹈之澤之謂乎</hi>
　　　孝文王<hi>昭王子元年辛亥周亡於是六年矣</hi>
濮陽人<hi>屬東郡</hi>吕不韋賈於邯鄲見秦質子異人<hi>子楚初名孝文</hi>
　<hi>王子</hi>歸而謂父曰耕田之利幾倍曰十倍珠玉之贏幾<lb/>
　倍曰百倍立國家之主贏幾倍曰無數曰今力田疾<lb/>
<pb n="KR2e0004_WYG_003-79a"/>
　作不得煖衣餘食今建國立君澤可以遺世<hi>遺猶詒世後世</hi>
　願往事之<hi>事猶為</hi>秦子異人質於趙處於<graphic n="KR2125" url="https://raw.githubusercontent.com/kanripo/KR-Gaiji/master/images/KR2125.png" mimeType="image/png"/>城<hi>趙地缺</hi>故<lb/>
　往説之曰子傒<hi>異人異母兄</hi>有承國之業又有母在中今<lb/>
　子無母於中<hi>異人母曰夏姬無寵如無母然</hi>外託於不可知之國<hi>史言</hi>
　<hi>趙不禮之故禍福未可知也</hi>一日倍約身為糞土<hi>弃死且賤也</hi>今子聽<lb/>
　吾計事求歸<hi>以求歸為事</hi>可以有秦國吾為子使秦必来<lb/>
　請子乃說秦王后<hi>孝文后華陽夫人</hi>弟陽泉君曰君之罪至<lb/>
　死君知之乎君之門下無不居髙尊位太子門下無<lb/>
<pb n="KR2e0004_WYG_003-79b"/>
　貴者<hi>太子子傒</hi>君之府藏珍珠寳玉君之駿馬盈外厩美<lb/>
　女充後庭王之春秋髙<hi>春秋舉成嵗此言其年髙</hi>一日山陵崩<hi>山陵</hi>
　<hi>喻髙且固崩喻死</hi>太子用事君危於累卵而不壽於朝生<hi>木槿</hi>
　<hi>也朝榮夕死今又不如</hi>說有可以一切<hi>權宜也</hi>而使君富貴千萬<lb/>
　嵗<hi>衍其字</hi>寜於太山四維<hi>四方之隅不可移也</hi>必無危亡之患矣<lb/>
　陽泉君避席<hi>離席前請</hi>請聞其説不韋曰王年髙矣王后<lb/>
　無子子傒有承國之業士倉又輔之王一日山陵崩<lb/>
　子傒立士倉用事王后之門必生蓬蒿子異人賢材<lb/>
<pb n="KR2e0004_WYG_003-80a"/>
　也棄在於趙無母於内引領西望而願一得歸王后<lb/>
　誠請而立之是子異人無國而有國王后無子而有<lb/>
　子也陽泉君曰然入說王后王后乃請趙而歸之趙<lb/>
　未之遣不韋説趙曰子異人秦之寵子也無母於中<lb/>
　王后欲取而子之使秦而欲屠趙不顧一子以留計<lb/>
　<hi>留不决也</hi>是抱空質也<hi>出質本以交好今不能然故曰空</hi>若使子異人歸<lb/>
　而得立趙厚送遣之是不敢倍徳畔施是自為徳講<lb/>
　<hi>必以恩紀講好於趙</hi>秦王老矣一日晏駕<hi>天文志注天子當早作而方崩隕臣子之</hi>
<pb n="KR2e0004_WYG_003-80b"/>
　<hi>心猶謂宫車晚出</hi>雖有子異人不足以結秦趙乃遣之<hi>不韋𫝊秦</hi>
　<hi>圍邯鄲趙欲殺子楚子楚脱亡歸與此駮</hi>異人至不韋使楚服而見<hi>以王后楚</hi>
　<hi>人故服楚製以説之</hi>王后説其狀髙其智曰吾楚人也而自子<lb/>
　之乃變其名曰楚王使子誦<hi>誦所習書</hi>子曰少棄捐在外<lb/>
　嘗無師𫝊所教學不習於誦王罷之乃留止<hi>止宮中</hi>間<lb/>
　曰<hi>間政事之隙</hi>陛下嘗軔車於趙矣<hi>髙紀五年注陛者云云軔礙車木</hi>趙<lb/>
　之豪傑得知名者不少<hi>以名見知於王</hi>今大王反國皆西面<lb/>
　而望大王無一介之使以存之<hi>昭二十八年注一箇單使也存問也問其</hi>
<pb n="KR2e0004_WYG_003-81a"/>
　<hi>存亡</hi>臣恐其皆有怨心使邊境早閉晩開<hi>冇警則然</hi>王以為<lb/>
　然奇其計王后勸立之王乃召相令之曰寡人子莫<lb/>
　若楚立以為太子子楚立<hi>是為荘㐮王</hi>以不韋為相號曰<lb/>
　文信侯食藍田十二縣王后為華陽太后諸侯皆致<lb/>
　秦邑<hi>致邑為太后養地也按此是子楚以孝文王立後不韋説使歸之不韋𫝊則言孝文為安國君</hi>
　<hi>時歸與此駮庻彪謂不韋賈人也彼安能知義欲圖贏而奪嫡立  秦國之不亂敗者幸也以此得贏而</hi>
　<hi>飲酖於蜀於是知有天道矣凡不韋所立於時皆喪身滅國之事周衰士之憸險傾邪無輩於不韋者不</hi>
　<hi>足算也不足算也子楚之計平平耳孝文稱為竒而立之非老悖乎</hi>
<pb n="KR2e0004_WYG_003-81b"/>
　　　荘㐮王<hi>文王子元年壬子</hi>
　　　始皇帝<hi>荘㐮王子元年乙卯</hi>
文信侯欲攻趙以廣河間使剛成君蔡澤事燕三年而<lb/>
　燕太子質於秦文信侯因請張唐<hi>秦人</hi>相燕張唐辭曰<lb/>
　燕者必徑於趙<hi>徑者道所出也</hi>趙人得唐者受百里之地文<lb/>
　信侯去而不快少庶子甘羅<hi>禮庶子掌諸侯卿大夫之庶子羅茂之孫</hi>曰<lb/>
　君侯何不快甚也文信侯曰吾令剛成君蔡澤事燕<lb/>
　三年而燕太子已入質矣今吾自請張卿相燕而不<lb/>
<pb n="KR2e0004_WYG_003-82a"/>
　肯行甘羅曰臣行之文信侯<hi>元作君</hi>叱去曰我自行之<lb/>
　而不肯汝安能行之也甘羅曰夫項橐<hi>列子有問日出者豈其人</hi>
　<hi>乎</hi>生七嵗而為孔子師今臣生十二嵗於兹矣君其<lb/>
　試臣奚以遽言叱也甘羅見張唐曰卿之功孰與武<lb/>
　安君唐曰武安君戰勝攻取不知其數攻城墮邑不<lb/>
　知其數臣之功不如武安君也甘羅曰卿明知功之<lb/>
　不如武安君與曰知之應侯之用秦也<hi>見用於秦</hi>孰與文<lb/>
　信侯專曰應侯不如文信侯專曰卿明知為不如文<lb/>
<pb n="KR2e0004_WYG_003-82b"/>
　信侯專與曰知之甘羅曰應侯欲伐趙武安君難之<lb/>
　去咸陽七里絞而殺之<hi>起傳言賜劒</hi>今文信侯自請卿相<lb/>
　燕而卿不肯行臣不知卿所死之處矣唐曰請因孺<lb/>
　子而行<hi>因之請於文信離婁注孺子童子</hi>令庫具車廐具馬府具幣<lb/>
　行有日矣甘羅謂文信侯曰借臣車五乗請為張唐<lb/>
　先報趙見趙王<hi>悼㐮</hi>趙王郊迎謂趙王曰聞燕太子丹<lb/>
　之入秦與曰聞之聞張唐之相燕與曰聞之燕太子<lb/>
　入秦者燕不欺秦也張唐相燕者秦不欺燕也秦燕<lb/>
<pb n="KR2e0004_WYG_003-83a"/>
　不相欺則伐趙危矣燕秦所以不相欺者無異故欲<lb/>
　攻趙而廣河間也今王齎臣五城以廣河間請歸燕<lb/>
　太子與强趙攻弱燕趙王立割五城以廣河間歸燕<lb/>
　太子與<hi>補</hi>趙攻燕得上谷<hi>幽州郡</hi>三十六縣與秦什一<lb/>
　<hi>以十之一與秦也羅傳有</hi>
秦王欲見頓弱<hi>秦人</hi>頓弱曰臣之義不叅拜王能使臣無<lb/>
　拜則可矣不即不見也秦王許之於是頓子曰天下<lb/>
　有有<hi>補</hi>其實而無其名者有無其實而有其名者有<lb/>
<pb n="KR2e0004_WYG_003-83b"/>
　無其名又無其實者王知之乎王曰弗知頓子曰有<lb/>
　其實而無其名者商人是也無把銚挂耨之勢<hi>銚芸苗器</hi>
　<hi>耨耨器</hi>而有積粟之實此有其實而無其名者也無其<lb/>
　實而有其名者農夫是也解凍而耕暴背而耨無積<lb/>
　粟之實此無其實而有其名者也無其名又無其實<lb/>
　者王乃是也已立為萬乗無孝之名以千里養無孝<lb/>
　之實秦王悖然而怒<hi>悖艴同語色艴如也</hi>頓弱曰山東戰國<lb/>
　六威不掩於山東而掩於母<hi>始皇母帝太后也本吕不韋姬通不韋又通嫪</hi>
<pb n="KR2e0004_WYG_003-84a"/>
　<hi>毐人告之王怒九年遷雍</hi>臣竊為大王不取也秦王曰山東之戰<lb/>
　國可兼與頓子曰韓天下之咽喉魏天下之胷腹王<lb/>
　資臣萬金而逰<hi>資齎同</hi>聽之韓魏<hi>時不通諸國故請王聽其往也</hi>入其<lb/>
　社稷之臣於秦<hi>說之使歸秦</hi>即韓魏從而天下可圖也秦<lb/>
　王曰寡人之國貧恐不能給也頓子曰天下未嘗無<lb/>
　事也非從即横也横成則秦帝從成則楚王秦帝即<lb/>
　以天下恭養<hi>且敬且養</hi>楚王即王雖有萬金弗得私也秦<lb/>
　王曰善乃資萬金使東逰韓魏入其將相北逰<hi>衍於字</hi>
<pb n="KR2e0004_WYG_003-84b"/>
　燕趙而殺李牧<hi>趙良將幽王七年殺之此十八年</hi>齊入朝四國畢<hi>元作</hi>
　<hi>必</hi>從<hi>齊魏燕趙也殺/牧時已虜韓</hi>頓子之説也<hi>說始皇在十年還太后前此要終言</hi>
　<hi>之不彪謂頓子之義髙於范雎而其説過之逺矣惜其  知擇木焉有仁人君子而為始皇用哉魯連視</hi>
　<hi>之蔑矣</hi>
或為六國説秦王曰土廣不足以為安人衆不足以為<lb/>
　强若土廣者安人衆者强則桀紂之後將存昔者趙<lb/>
　氏亦嘗强矣曰趙强何若<hi>曰猶言</hi>舉左案齊<hi>言舉兵於左則齊下</hi>
　<hi>案下也</hi>舉右案魏厭案萬乗之國<hi>厭言案之不一</hi>二國千乗之<lb/>
<pb n="KR2e0004_WYG_003-85a"/>
　宋也<hi>宋於七國時為千乗今使齊魏如之</hi>築剛平<hi>趙地缺趙敬侯四年築剛平以侵衛五年</hi>
　<hi>齊魏為衛取我剛平皆不注</hi>衛無東野<hi>詳此則剛平/趙取之衛也</hi>芻牧薪採<hi>芻草</hi>
　<hi>也以食馬牧養牛人也大者薪小者採</hi>莫敢闚東門當是時衛危於累<lb/>
　卵天下之士相從謀曰吾將還其委質<hi>還反言改事也僖二十二</hi>
　<hi>年注委質屈膝也</hi>而朝於邯鄲之君乎於是天下有稱伐邯<lb/>
　鄲者莫不夕<hi>𥙷</hi>令朝行魏伐邯鄲<hi>魏惠三十年伐趙趙告急齊是以有</hi>
　<hi>馬陵之敗</hi>因退為逢澤之遇<hi>開封東北有逢池/或曰宋之逢澤</hi>乗夏車<hi>夏取</hi>
　<hi>其文禮有夏篆</hi>稱夏王<hi>夏中/國也</hi>一<hi>𥙷</hi>朝為天子天下皆從齊宣<lb/>
<pb n="KR2e0004_WYG_003-85b"/>
　王<hi>元作太公太公和時無此事</hi>聞之舉兵伐魏梁王身抱質執璧<lb/>
　<hi>質贄同羔鴈之屬</hi>請為陳侯臣<hi>齊陳敬仲之後故稱陳侯趙成侯二十一年魏㧞邯鄲齊</hi>
　<hi>亦敗魏於桂陵不至如此所稱故定為宣王馬陵之役</hi>天下乃釋梁郢威王聞<lb/>
　之<hi>郢楚都也亦避始皇父諱楚威七年伐齊敗之徐州</hi>寝不寐食不飽帥天下<lb/>
　百姓以與申縛遇於泗水之上<hi>縛齊將揚之水注中諸姜</hi>而大敗<lb/>
　申縛趙人聞之至枝桑<hi>地缺趙記注根桑一曰平桑疑即此此魏地也蓋赴魏之</hi>
　<hi>難</hi>燕人聞之至格道格道不通平際絶<hi>二地缺</hi>齊戰敗<lb/>
　不勝謀則不得使陳毛釋劒掫<hi>掫夜戒有所擊引也釋二者不自衛示平</hi>
<pb n="KR2e0004_WYG_003-86a"/>
　<hi>也</hi>委南聽罪<hi>委去南/面之尊</hi>西說趙<hi>説使人觧之</hi>北説燕内喻其<lb/>
　百姓而天下乃齊釋<hi>不攻齊也</hi>於是天下<hi>𥙷</hi>積薄而為厚<lb/>
　聚少而為多以同言郢威王於側紂之間<hi>髙注紂當為牖</hi>臣<lb/>
　豈以郢威王為政衰謀亂以至於此哉郢為强<hi>絶句</hi>臨<lb/>
　天下諸侯故天下樂伐之也<lb/>
四國為一<hi>荆齊燕代見下文</hi>将以攻秦秦王召羣臣賔客六十<lb/>
　人而問焉曰四國為一將以圖秦寡人屈於内<hi>財力困也</hi>
　而百姓靡於外為之奈何羣臣莫對姚賈<hi>魏人</hi>對曰賈<lb/>
<pb n="KR2e0004_WYG_003-86b"/>
　願出使四國必絶其謀而案<hi>元作安</hi>其兵乃資車百乗<lb/>
　金千斤衣以其衣<hi>以王衣衣之寵之也</hi>舞以其劒<hi>古者飲則以劒舞今以王</hi>
　<hi>劒賜之使為舞時用</hi>姚賈辭行絶其謀止其兵與之為交以報<lb/>
　秦秦王大説賈封千户以為上卿韓非<hi>韓之諸公子秦王見其書</hi>
　<hi>恨不及見之攻韓韓遣之使秦秦王說之賈與李斯毁之死</hi>知之曰賈以珍珠重<lb/>
　寳南使荆齊<hi>元作吳此章無吳事此四國後亡者也三晉滅久矣</hi>北使燕代之<lb/>
　間三年四國之交未必合也而珍珠重寳盡於内是<lb/>
　賈以王之權外自交於諸侯願王察之且梁監門子<lb/>
<pb n="KR2e0004_WYG_003-87a"/>
　<hi>監門卒也賈其子</hi>嘗盗於梁臣於趙而逐取世監門子<hi>父死子繼</hi>
　<hi>曰世</hi>梁之大盗趙之逐臣與同知社稷之計非所以厲<lb/>
　羣臣也<hi>厲礪同䃺也</hi>王召姚賈而問曰吾聞子以寡人財<lb/>
　交於諸侯有諸對曰有王曰有何靣目復見寡人對<lb/>
　曰曾參孝其親天下願以為子子胥忠於君天下願<lb/>
　以為臣貞女工巧<hi>有婦功也</hi>天下願以為妃<hi>妃匹也</hi>今賈忠<lb/>
　王而王不知也賈不歸四國尚焉之使賈不忠於君<lb/>
　四國之王尚焉用賈之身桀聽讒而誅其良將紂聽<lb/>
<pb n="KR2e0004_WYG_003-87b"/>
　<hi>元作聞</hi>讒而殺其忠臣至身死國亡今王聽讒則無忠<lb/>
　臣矣王曰子監門子梁之大盗趙之逐臣姚賈曰太<lb/>
　公望齊之逐夫<hi>婦逐之也不經見</hi>朝歌之廢屠<hi>朝歌屬河内賈肉不售故</hi>
　<hi>曰廢</hi>子良之逐臣<hi>未/聞</hi>棘津之讎不庸<hi>後志琅邪西海太公所出又釣於棘</hi>
　<hi>津今存讎售同蓋嘗求售與人為庸不見用也</hi>文王用之而王管仲其鄙人<lb/>
　之賈人也<hi>五鄼為鄙蓋鄼鄙之人為賈者仲嘗與鮑叔賈</hi>南陽之敝幽<hi>修武南陽</hi>
　<hi>也仲頴上人嘗以貧困隠此敝困幽隠也</hi>魯之免囚<hi>見荘二十九年</hi>桓公用之而<lb/>
　霸百里奚虞之乞人傳賣以五羊之皮<hi>奚虞臣也不見用自鬻於</hi>
<pb n="KR2e0004_WYG_003-88a"/>
　<hi>秦養牲者以五羖羊皮鬻之</hi>穆公相之而朝西戎文公用中山盗<lb/>
　而勝於城濮<hi>僖二十八年晉文公用咎犯之謀破楚成王於城濮與此不同杜注城濮及史</hi>
　<hi>注止云衛地</hi>此四士者皆有詬醜大誹<hi>詬辱醜恥也</hi>天下明主<lb/>
　用之知其可與立功也<hi>補</hi>使若卞隨務光<hi>並湯時人辭湯之聘</hi>
　申屠狄<hi>紂時人自沈于淵並見荘子</hi>人主豈得其用哉故明主不<lb/>
　取其汙不聽其非察其為已用<hi>汙者非者雖不取不聽知其為用則或聽</hi>
　<hi>取察言聽取之</hi>故可以存社稷雖有外誹者不聽雖有髙世<lb/>
　之名無咫尺之功者<hi>八寸曰咫</hi>不賞是以羣臣莫敢以虚<lb/>
<pb n="KR2e0004_WYG_003-88b"/>
　願望於上<hi>無功而願賞虚願也</hi>秦王曰然乃<hi>衍可字</hi>復使姚賈而<lb/>
　誅韓非<hi>髙誘妄人也注此書謬妄非一處如此䇿以姚賈為陳賈齊䇿以伐燕為齊宣王初不考</hi>
　<hi>其嵗月賈乃與李斯同時安得見於孟子之書宣閔皆嘗伐燕而之噲之役實閔王也誘之率意如此愚</hi>
　<hi>天下後世甚矣彪之挍注蓋為此𤼵憤故其所稱皆必有依據懼獲罪於後人也</hi>
　<lb/>
　<lb/>
　<lb/>
　戰國策卷三<lb/>
</p>
<p>
</p>
  </div>
<div>
<head>戰國䇿卷四</head> <lb/>
    <p>
<pb n="KR2e0004_WYG_004-1a"/>
欽定四庫全書<lb/>
　戰國䇿卷四<lb/>
　　　　　　　　　　　　　宋　鮑彪　注<lb/>
　　齊<hi>東有菑川東萊瑯邪髙宻膠東南有泰山城陽北有千乗清河以南勃海之髙樂髙城重合信</hi>
　　　<hi>陽西有濟南平原</hi>
　　　威王<hi>田齊桓公子元年安王二十四年癸卯</hi>
　上之事<hi>此東郡濮水之上實衞地</hi>贅子死章子走<hi>皆以名子之猶嬰子文子章匡</hi>
　<hi>章</hi>盼子謂齊王曰<hi>田盼也威王言使守髙唐者並齊將</hi>不如易餘糧於<lb/>
<pb n="KR2e0004_WYG_004-1b"/>
　宋<hi>易移與之</hi>宋王<hi>辟/公</hi>必説梁氏不敢過宋伐齊齊固弱<hi>固猶信</hi>
　是以餘糧收宋也齊國復强雖復責之宋可<hi>可責其償</hi>不償<lb/>
　因以為辭攻之亦可<hi>盼子威王臣威自九年後未嘗敗撓此言二子死盖九年前也</hi>
邯鄲之難<hi>趙成侯二十一年魏圍邯鄲此二十五年</hi>趙求救於齊田侯召大<lb/>
　臣而謀曰救趙孰與勿救鄒子<hi>名忌二十一年相明年封下邳號成侯</hi>
　曰不如勿救段干綸曰弗救則我不利<hi>我我齊</hi>田侯曰<lb/>
　何哉對曰<hi>補二字</hi>夫魏氏兼邯鄲其於齊何利哉田侯<lb/>
　曰善乃起兵甲軍於邯鄲之郊<hi>以軍法陳之於此</hi>段干綸曰<lb/>
<pb n="KR2e0004_WYG_004-2a"/>
　臣之求利且不利者非此也<hi>且猶與</hi>夫救邯鄲軍於其<lb/>
　郊是趙不拔而魏全也<hi>兩國不戰故</hi>故不如南攻襄陵以<lb/>
　敝魏<hi>襄□屬河東魏邑也攻之使魏困</hi>邯鄲拔而承魏之敝<hi>承言繼其後</hi>是<lb/>
　趙破而魏弱也田侯曰善乃起兵南攻襄陵七月邯鄲<lb/>
　拔齊因承魏之敝大破之桂陵<hi>諸注止言魏地年齊記有云二十六</hi>
秦假道韓魏以攻齊齊威王使章子將而應之與秦交<lb/>
　和而舍<hi>孫子兩軍相對曰交和楚記注軍門曰和</hi>使者數相往來章子為<lb/>
　變其徽章<hi>徽幟也以絳帛着於背章其别也</hi>以雜秦軍候者言<hi>齊之偵者</hi>
<pb n="KR2e0004_WYG_004-2b"/>
　章子以齊入秦威王不應頃<hi>衍之字</hi>間候者復言章子<lb/>
　以齊兵降秦威王不應而此者三<hi>而猶如</hi>有司請曰言<lb/>
　章子之敗者異人而同辭王何不廢將而擊之<hi>廢謂罷之</hi>
　王曰此不叛寡人明矣曷為而擊之頃間言齊兵大<lb/>
　勝秦軍大敗於是秦王稱<hi>元作拜</hi>西藩之臣<hi>按威王與秦獻公孝</hi>
　<hi>公同時齊雖强而秦不弱此語未詳</hi>而謝於齊左右曰何以知之曰章<lb/>
　子之母啓<hi>其母名</hi>得罪其父其父殺之而埋馬棧之下<lb/>
　<hi>棧為棚以立焉</hi>吾使<hi>衍者字</hi>章子將也勉之曰夫子之强全兵<lb/>
<pb n="KR2e0004_WYG_004-3a"/>
　而還必更𦵏將軍之母對曰臣非不能更𦵏先妾也<lb/>
　臣之母啓得罪臣之父臣之父未教而死<hi>未有教命</hi>夫不<lb/>
　得父之教而更𦵏母是欺死父也故不敢<hi>彪謂君父一也雖無</hi>
　<hi>父命而以君命更𦵏何損於義凡章子之孝皆過所謂過孝</hi>夫為人子而不欺死父<lb/>
　豈為人臣欺生君哉<hi>彪謂周衰齊威不世之主也列子曰君非自知我也以人之言</hi>
　<hi>賜我其罪我又將以人之言故人君於其臣欲其自知之也威王之於章子有焉夫如是雖百市虎不摇</hi>
　<hi>也豈以三告而投杼乎哉</hi>
楚將伐齊魯親之<hi>親楚</hi>齊王患之張丐曰<hi>齊人疑即張丑</hi>臣請令<lb/>
<pb n="KR2e0004_WYG_004-3b"/>
　魯中立<hi>於兩國之間無所親踈</hi>乃為齊見魯君<hi>康公</hi>魯君曰齊王<lb/>
　懼乎曰非臣所知也臣來弔足下魯君曰何弔乎曰<lb/>
　君之謀過矣君不與勝者而與不勝者<hi>楚時末敗而云然盖楚有</hi>
　<hi>勝齊之勢楚雖勝士卒多死魯合齊以兩國擊之楚必敗故言其不勝</hi>何故也魯君曰<lb/>
　子以齊楚為孰勝哉對曰鬼且不知也然則子何以<lb/>
　弔寡人曰齊楚之權敵也不用有魯與無魯足下豈<lb/>
　如全衆而合二國之後哉楚大勝齊其良士選卒<hi>材武</hi>
　<hi>見選者</hi>必殪<hi>殪死也</hi>其餘兵足以待天下齊為勝其良士<lb/>
<pb n="KR2e0004_WYG_004-4a"/>
　選卒亦殪而君以魯衆合戰勝後<hi>合合敗者也勝者雖合之不必見徳</hi>
　<hi>今以全衆合敗者彼勝者既士卒多死可勝也敗者因見徳矣</hi>此其為徳也亦大矣<lb/>
　<hi>徳敗者</hi>其見恩徳也亦甚大矣<hi>敗者徳之</hi>魯君以為然乃退<lb/>
　師<lb/>
成侯鄒忌為齊相田忌為將不相説公孫閈<hi>齊人</hi>謂鄒忌<lb/>
　曰公何不為王謀伐魏勝則是君之謀也君可以有<lb/>
　功戰不勝田忌不進戰而不死曲撓而誅<hi>曲撓言師不直前而</hi>
　<hi>敗</hi>鄒忌以為然乃説王而使田忌伐魏田忌三戰三<lb/>
<pb n="KR2e0004_WYG_004-4b"/>
　勝鄒忌以吿公孫閈公孫閈乃使人操十金而往卜<lb/>
　於市曰我田忌之人也吾三戰而三勝聲威天下<hi>天下</hi>
　<hi>畏其威聲</hi>欲為大事<hi>反齊/而王</hi>亦吉否卜者出<hi>田忌之人</hi>因令人捕<lb/>
　<hi>捕取也</hi>為人卜者亦驗其辭於王前田忌遂走<hi>齊記三十五年</hi>
　<hi>有彪謂齊威賢王也其知章子察阿即墨大夫明矣獨於是失之然忌之走亦非威王譴之也</hi>
鄒忌脩八尺有餘而形䫉昳麗<hi>昳徒結切日側也故有光艶意又疑作佚</hi>朝<lb/>
　服衣冠窺鏡謂其妻曰我孰與城北徐公美其妻曰<lb/>
　君美甚徐公何能及君也城北徐公齊國之美麗者<lb/>
<pb n="KR2e0004_WYG_004-5a"/>
　也忌不自信而復問其妾曰吾孰與徐公美妾曰徐<lb/>
　公何能及君也旦日<hi>旦明也</hi>客從外來與坐談問之吾<lb/>
　與徐公孰美客曰徐公不若君之美也明日徐公來<lb/>
　孰視之自以為不如窺鏡而自視又弗如逺甚暮寢<lb/>
　而思之曰吾妻之美我者私我也<hi>私猶親</hi>妾之美我者<lb/>
　畏我也客之美我者欲有求於我也於是入朝見威<lb/>
　王曰臣誠知不如徐公美臣之妻私臣臣之妾畏臣<lb/>
　臣之客欲有求於臣皆以美於徐公今齊地方千里<lb/>
<pb n="KR2e0004_WYG_004-5b"/>
　百二十城宫婦左右莫不私王朝廷之臣莫不畏王<lb/>
　四境之内莫不有求於王由此觀之王之蔽甚矣王<lb/>
　曰善乃下令羣臣吏民能面刺寡人之過者受上賞<lb/>
　上書諫寡人者受中賞能謗議於市朝聞寡人之耳<lb/>
　者受下賞令初下羣臣進諫門庭若市數月之後時<lb/>
　時而間進<hi>進諫者有暇隙</hi>朞年之後雖欲言無可進者燕趙<lb/>
　韓魏聞之皆朝於齊此所謂戰勝於朝廷<hi>坐朝廷之上四國朝</hi>
　<hi>之不待兵也彪謂鄒忌嘗以詐走田忌則其人亦傾險士耳唯此言者萬世之言也</hi>
<pb n="KR2e0004_WYG_004-6a"/>
　　　宣王<hi>威王子元年顯王二十七年己夘</hi>
南梁之難<hi>魯國蕃縣有南梁水此二年魏伐朝趙與韓共擊魏趙不利敗於南梁</hi>韓氏請<lb/>
　救於齊田侯<hi>猶上陳侯</hi>召大臣而謀曰早救之孰與晩救<lb/>
　之便張丐對曰晚救之韓且折而入於魏不如早救<lb/>
　之田臣思曰不可夫韓魏之兵未敝而我救之我代<lb/>
　韓而受魏之兵顧反聴命於韓也且夫魏有破韓之<lb/>
　志韓見且亡必東愬於齊<hi>愬告也</hi>我因隂結韓之親而<lb/>
　晚承魏之敝<hi>承繼其後也</hi>則國可重利可得名可尊矣田<lb/>
<pb n="KR2e0004_WYG_004-6b"/>
　侯曰善乃隂告韓使者而遣之<hi>告者許之也</hi>韓自以有齊<lb/>
　國五戰五不勝東愬於齊齊因起兵擊魏大破之馬<lb/>
　陵魏破韓弱韓魏之君因田嬰北面而朝田侯<hi>齊記有為</hi>
　<hi>兩章一為桓公臣思一為宣王孫子彪謂臣思之䇿則幸中矣非仁義舉也孟子曰行一不義而得天下</hi>
　<hi>不為也况朝韓魏乎</hi>
田忌為齊將<hi>此二年召復位</hi>係梁太子申禽龎涓<hi>魏/將</hi>孫子<hi>臏也齊人</hi>
　<hi>武之孫為田忌軍師</hi>謂田忌曰將軍可以為大事乎田忌曰奈<lb/>
　何孫子曰將軍無解兵而入齊使彼罷敝於先<hi>罷疲同彼</hi>
<pb n="KR2e0004_WYG_004-7a"/>
　<hi>謂齊齊軍已與魏戰雖勝亦罷今使當前</hi>弱守於主<hi>弱弱卒也忌所自將使齊不疑也主地缺</hi>
　<hi>盖齊險隘</hi>主者循軼之途也<hi>軼轍同車迹也言其險狹不得方軌適相循耳</hi>鎋擊<lb/>
　摩車而相過<hi>鎋牽同車軸耑鍵也路狹車宻故相擊相摩</hi>使彼罷敝先弱<lb/>
　守於主必一而當十<hi>得地利故</hi>十而當百百而當千然後<lb/>
　背太山<hi>在太山博縣西北</hi>左濟右天唐<hi>盖盼子所守所謂髙唐屬平原</hi>軍重<lb/>
　踵髙宛<hi>重輜重也後志髙宛屬樂安</hi>使輕車銳騎衝雍門<hi>始皇紀注在髙</hi>
　<hi>陵</hi>若是則齊君可正<hi>正猶制治</hi>而成侯可走不然則將軍<lb/>
　不得入於齊矣田忌不聴果不入齊<hi>彪謂臏非武流也武雖運竒用</hi>
<pb n="KR2e0004_WYG_004-7b"/>
　<hi>詭豈嘗語人以是乎忌不聴忌賢也</hi>
田忌亡齊而之楚鄒忌代之相齊恐田忌欲以楚權復<lb/>
　於齊<hi>復猶返</hi>杜赫曰臣請為留楚<hi>為鄒留/田於楚</hi>謂楚王<hi>威</hi>曰<lb/>
　鄒忌所以不善楚者恐田忌之以楚權復於齊也王<lb/>
　不如封田忌於江南以示忌之不返齊也鄒忌必<hi>𥙷</hi>
　以齊厚事楚田忌亡人也而得封必徳王若復於齊<lb/>
　必以齊事楚<hi>言此示不為鄒忌遊説也</hi>此用二忌之道也楚果封<lb/>
　之於江南<lb/>
<pb n="KR2e0004_WYG_004-8a"/>
鄒忌事宣王仕人衆<hi>薦於王使之仕</hi>宣王不説晏首<hi>齊人</hi>貴而仕<lb/>
　人宣王説之鄒忌謂宣王曰忌聞以為有一子之孝<lb/>
　不如有五子之孝今首之所進仕者以㡬何人宣王<lb/>
　因以晏首壅塞之<hi>言其不薦逹人</hi>
楚威王戰勝於徐州<hi>後志魯之薛六國時曰徐州事在楚威七年此十年</hi>欲逐嬰<lb/>
　子於齊<hi>逐使齊逐之田嬰時未封故田嬰子猶盼子</hi>嬰子恐張丑<hi>齊人</hi>謂楚<lb/>
　王曰王戰勝於徐州也盼子不用也盼子有功於國<lb/>
　百姓為之用嬰子不善<hi>不與盼善</hi>而用申縳申縳者大臣<lb/>
<pb n="KR2e0004_WYG_004-8b"/>
　弗<hi>補</hi>與<hi>史曰不附</hi>百姓弗為用故王勝之也今嬰子逐盼<lb/>
　子必用復整其士卒以與王遇必不便於王也楚王<lb/>
　因弗逐<lb/>
權之難<hi>後志南郡編注鬬緍以權叛又當陽注縣東南有權城楚地也盖燕自北進齊自東進而戰於</hi>
　<hi>楚境燕䇿為文公時</hi>齊燕戰秦使魏冉之趙<hi>冉𫝊言自恵王時任事然則此役文</hi>
　<hi>公末年也</hi>出兵助燕擊齊薛公<hi>嬰時未封後人稱之耳嬰𫝊言自威王時任職</hi>使<lb/>
　魏處之趙謂李向<hi>趙人</hi>曰君助燕擊齊齊必急急必以<lb/>
　地和於燕而身與趙戰矣然則是君自為燕束兵<hi>束猶</hi>
<pb n="KR2e0004_WYG_004-9a"/>
　<hi>歛燕齊和成歛兵不戰</hi>為燕取地也<hi>取齊地</hi>故為君計者不如按<lb/>
　兵勿出齊必緩<hi>趙之助燕不力故齊無危急之勢</hi>緩必復與燕戰戰<lb/>
　而勝兵罷敝<hi>罷疲同</hi>趙可取唐曲逆<hi>並屬中山國言二國戰不暇北顧趙</hi>
　<hi>可以其間取中山也</hi>戰而不勝命懸於趙<hi>縣繫/也</hi>然則吾中立<hi>吾謂</hi>
　<hi>趙</hi>而割窮齊與疲燕也<hi>割割齊地</hi>兩國之權懸於君矣<lb/>
蘇秦為趙合從<hi>趙肅侯十七年此當十年</hi>説齊宣王曰齊南有太山<lb/>
　東有琅邪<hi>徐州郡</hi>西有清河<hi>冀州/郡</hi>北有渤海<hi>幽州郡</hi>此所<lb/>
　謂四塞之國也<hi>言四方皆有險固</hi>齊地方二千里帶甲數十<lb/>
<pb n="KR2e0004_WYG_004-9b"/>
　萬粟如丘山齊車之良五家之兵<hi>管仲軍令始於五家為軌</hi>疾如<lb/>
　錐矢<hi>錐銳也</hi>戰如雷電<hi>其威/大也</hi>解如風雨<hi>言疾也</hi>即有軍役<lb/>
　未嘗倍泰山絶清河渉渤海也臨淄之中<hi>屬齊郡</hi>七萬<lb/>
　户臣竊度之下户三男子三七二十一萬不待𤼵於逺<lb/>
　縣而臨淄之卒固已二十一萬矣臨淄甚富而實其<lb/>
　民無不吹竽<hi>似笙三十六篁</hi>鼓瑟<hi>似琴二/十五絃</hi>擊筑<hi>以竹曲五絃之樂</hi>彈<lb/>
　琴鬬雞走犬六博蹋鞠者<hi>劉向别録蹙鞠黄帝作盖因娛戯以練武士蹋即蹙</hi>
　<hi>也</hi>臨淄之途車轂<hi>元作/䡰</hi>擊人肩摩連袵成幃<hi>帳屬在旁者</hi>
<pb n="KR2e0004_WYG_004-10a"/>
　舉袂成幕<hi>袂袖也</hi>揮汗成雨家敦而富<hi>敦厚也</hi>志髙而揚<lb/>
　夫以大王之賢與齊之强天下不能當今乃西面事<lb/>
　秦竊為大王羞之且夫韓魏所以<hi>補</hi>畏秦者以與秦<lb/>
　接界也兵出而相當不至十日而戰勝存亡之機決<lb/>
　矣韓魏戰而勝秦則兵半折<hi>折猶敗以弱敵强雖勝猶為失半也</hi>四境<lb/>
　不守戰而不勝以亡隨其後是故<hi>元作後</hi>韓魏之所以<lb/>
　重與秦戰而輕為之臣也今秦攻齊則不然倍韓魏<lb/>
　之地<hi>倍言二國在其後</hi>至衞<hi>元作/闈</hi>陽晉之道<hi>魏襄十六年秦抜魏蒲坂陽晉</hi>
<pb n="KR2e0004_WYG_004-10b"/>
　<hi>張儀𫝊刼衞取陽晉注皆不地盖衞地時屬魏也</hi>徑亢父之險<hi>屬東平</hi>車不得<lb/>
　方軌<hi>爾雅方舟併兩舟則此亦兩也軌車轍</hi>馬不得並行百人守險千<lb/>
　人不能過也秦雖欲深入則狼顧<hi>驚貎</hi>恐韓魏之議其<lb/>
　後也是故恫疑虚喝<hi>元作猲恫痛也言疑之甚集韻喝呵也</hi>髙躍而不<lb/>
　敢進則秦不能害齊亦明矣夫不料秦之不奈我何<lb/>
　也而欲西面事秦是羣臣之計過今臣無事秦之名<lb/>
　而有强國之實臣故<hi>元作固</hi>願大王之少留計<hi>留意計之</hi>齊<lb/>
　王曰寡人不敏<hi>此敏謂猶明明則疾於事</hi>今主君以趙王之教詔<lb/>
<pb n="KR2e0004_WYG_004-11a"/>
　之<hi>詔告也</hi>敬奉社稷以從<hi>凡蘇張從横之説本𫝊皆有此在説燕趙韓魏後</hi>
淳于髠<hi>齊人見滑稽𫝊</hi>一日而見七人於宣王王曰子來寡人<lb/>
　聞之千里而一士是比肩而立<hi>比謂肩相次也言士難得千里有一猶為</hi>
　<hi>並肩也</hi>百世而一聖若隨踵而至也今子一朝而見七<lb/>
　士則士不亦衆乎淳于髠曰不然夫鳥同翼者而聚<lb/>
　居獸同足者而俱行今求柴胡桔梗於沮澤<hi>二草山生而沮</hi>
　<hi>水也故求不可得孟子注菹澤生草者水名出漢中</hi>則累世不得一焉及之睪<lb/>
　黍<hi>地缺疑為負黍盖此與梁父皆東地也</hi>梁父之隂<hi>梁父在泰山山北曰隂</hi>則郄<lb/>
<pb n="KR2e0004_WYG_004-11b"/>
　車而載耳<hi>郄却同言多獲車重不前</hi>夫物各有疇<hi>耕治之田禾所聚也故為𩔖</hi>
　今髠賢者之疇也王求士於髠若挹水於河<hi>挹酌也</hi>而<lb/>
　取火於燧也<hi>夫燧鍳也</hi>髠將復見之豈特七士也<lb/>
齊欲伐魏淳于髠謂<hi>元作為</hi>齊王曰韓子盧者天下之疾<lb/>
　犬也東郭逡者<hi>逡㕙同狡兔名</hi>海内之狡兔也<hi>集韻狡獪也疾也</hi>韓<lb/>
　子盧逐東郭逡環山者三騰山者五兔極於前犬廢<lb/>
　於後犬兔俱罷各死其處田父見之無勞勌之苦而<lb/>
　擅其功<hi>擅者無與争也</hi>今齊魏久相持以頓其兵<hi>頓亦勞敝</hi>敝其<lb/>
<pb n="KR2e0004_WYG_004-12a"/>
　衆臣恐强秦大楚承其後有田父之功齊王懼謝將<lb/>
　休士<hi>謝辭去之言不用也</hi>
齊欲伐魏魏使人謂淳于髠曰齊欲伐魏能解魏患唯<lb/>
　先生也敝邑有寶璧二雙文馬二駟<hi>文毛色成文馬四足為駟</hi>請<lb/>
　致之先生淳于髠曰諾入説齊王曰楚齊之仇敵也<lb/>
　魏齊之與國也<hi>魏䇿馬陵之敗魏請臣畜朝齊楚王怒伐齊則此所言也</hi>夫伐與<lb/>
　國使仇敵制其餘敝<hi>言楚將因齊兵勞而伐之</hi>名醜而實危<hi>伐與國醜</hi>
　<hi>也而有楚伐之危</hi>為王弗取也齊王曰善乃不伐魏客謂齊<lb/>
<pb n="KR2e0004_WYG_004-12b"/>
　王曰淳于髠言不伐魏者受魏之璧馬也王以謂淳<lb/>
　于髠曰聞先生受魏之璧馬有諸曰有之然則先生<lb/>
　之為寡人計之何如淳于髠曰伐魏之事不便魏雖<lb/>
　刺髠於王何益<hi>伐魏不便魏所欲也而髠止之故魏刺之雖刺髠而齊實不便非益也此</hi>
　<hi>設也</hi>詞若誠不便魏雖封髠於王何損且夫王無伐與<lb/>
　國之誹魏無見亡之危百姓無被兵之患髠有璧馬<lb/>
　之寶於王何傷乎<hi>元在魏䇿</hi>
齊宣王見顔斶<hi>集韻音觸引吕春秋齊有顔斶</hi>曰斶前斶亦曰王前<hi>並使</hi>
<pb n="KR2e0004_WYG_004-13a"/>
　<hi>之即也</hi>宣王不説左右曰王人君也斶人臣也王曰斶<lb/>
　前斶亦曰王前可乎斶對曰夫斶前為慕勢王前為<lb/>
　趨士<hi>趨就之</hi>與使斶為慕勢不如使王為趨士王忿然<lb/>
　作色曰王者貴乎士貴乎對曰士貴耳王者不貴王<lb/>
　曰有説乎斶曰有昔者秦攻齊令有敢去栁下季壟<lb/>
　五十步而樵採者<hi>魯展禽字季食采栁下亦云居之壟其冢埒秦伐齊先徑魯故云</hi>
　死不赦令曰有能得齊王頭者封萬户侯賜金千鎰<lb/>
　由是觀之生王之頭曽不若死士之壟也宣王黙然不<lb/>
<pb n="KR2e0004_WYG_004-13b"/>
　説左右皆曰斶來斶來大王據千乘之地而建千石<lb/>
　鍾<hi>一石百二十斤</hi>萬石簴<hi>鐘鼓/之桴</hi>天下之士皆為役處<hi>役為之使</hi>
　<hi>處在其位</hi>辯智並進莫不來語東西南北莫敢不來服<hi>元作</hi>
　<hi>服求</hi>萬物無不備具而百姓無不親附今夫士之髙者<lb/>
　乃稱匹夫徒步而處農𤱔下則鄙野<hi>五鄼為鄙郊外曰野亦所處也</hi>
　監門閭里<hi>閭在鄉里在野並五百家皆有門</hi>士之賤也亦甚矣斶對<lb/>
　曰不然斶聞古大禹之時諸侯萬國何則徳厚之道<lb/>
　得貴士之力也<hi>言能貴士故徳厚</hi>故舜起農畆出於野鄙而<lb/>
<pb n="KR2e0004_WYG_004-14a"/>
　為天子及湯之時諸侯三千當今之世南面稱寡者<lb/>
　乃二十四由此觀之非得失之策與<hi>昔諸侯多由得䇿也今失䇿故</hi>
　<hi>誅㓕而寡得䇿貴士也</hi>稍稍誅㓕㓕亡無族之時欲為監門閭<lb/>
　里安可得而有也哉是故易𫝊不云乎居上位未得<lb/>
　其實而<hi>元作以</hi>喜其為名者必以驕奢為行倨慢驕奢<lb/>
　則凶必從之是故無其實而喜其名者削<hi>削地也</hi>無徳<lb/>
　而望其福者約<hi>約窮也</hi>無功而受其祿者辱禍必握<hi>言禍</hi>
　<hi>辱隨之不捨也</hi>故曰矜功不立<hi>言徒有矜大好功之志而不為故功不立</hi>虛願不<lb/>
<pb n="KR2e0004_WYG_004-14b"/>
　至<hi>不求不為而欲得之虚願也物不自至</hi>此皆幸樂其名而無其實徳<lb/>
　者也是以堯有九佐<hi>九官也</hi>舜有七友<hi>雄陶方回續牙伯陽東不訾秦</hi>
　<hi>不虚靈補見陶淵明四八臣</hi>禹有五丞<hi>楚辭八師三后外有益稷臯陶垂契</hi>湯有三<lb/>
　輔<hi>商書伊虺二伯外有誼伯仲伯咎單豈此未詳</hi>自古及今而能虚成名於<lb/>
　天下者無有是以君王無羞亟問<hi>亟猶數</hi>不愧下學<hi>學於</hi>
　<hi>臣下</hi>是故成其道徳而揚功名於後世者堯舜禹湯周<lb/>
　文王是也故曰無形<hi>元並作刑</hi>者形之君也<hi>無形謂削約之未著者</hi>
　無端者事之本也夫上見其原下通其流至聖<hi>衍人字</hi>
<pb n="KR2e0004_WYG_004-15a"/>
　明學<hi>明學學之明者言上見下通聖明之事</hi>何不吉之有哉老子曰雖<lb/>
　貴必以賤為本雖髙必下為基是以侯王稱孤寡不<lb/>
　榖是其賤之本與非夫<hi>猶言非耶</hi>孤寡者人之困賤下位<lb/>
　也而侯王以自謂豈非下人<hi>以身下人</hi>而尊貴士與夫<lb/>
　堯𫝊舜舜𫝊禹周成王任周公旦而世世稱曰明主<lb/>
　是以明乎士之貴也宣王曰嗟乎君子焉可侮哉寡<lb/>
　人自取病耳及今聞君子之言乃今聞細人之行<hi>細人</hi>
　<hi>王自稱</hi>願請受為弟子且顔先生與寡人遊食必太牢<lb/>
<pb n="KR2e0004_WYG_004-15b"/>
　<hi>牛羊豕具為太牢</hi>出必乗車妻子衣服麗都<hi>皆美稱</hi>顔斶辭去<lb/>
　曰夫玉生於山制則破焉<hi>制裁斷之</hi>非弗寶貴矣然大璞<lb/>
　不完士生乎鄙野推選則禄焉非不尊遂也<hi>遂猶逹</hi>然<lb/>
　而形神不全斶願得歸晚食以當肉<hi>晩言飢而食也其美比於食肉</hi>
　安步以當車無罪以當貴清净貞正以自虞<hi>虞娛同樂也</hi>
　制言者王也<hi>言謂命令</hi>盡忠直言者斶也言要道已備矣<lb/>
　願得賜歸安行反臣之邑屋則再拜<hi>衍而字</hi>辭去君子<lb/>
　<hi>補二字</hi>曰斶知足矣歸真<hi>補</hi>反璞則終身不辱<lb/>
<pb n="KR2e0004_WYG_004-16a"/>
先生王斗<hi>齊人</hi>造門而欲見齊宣王宣王使謁者延入<hi>謁者</hi>
　<hi>掌賔贊受事延引也</hi>王斗曰斗趨見王為好勢王趨見斗為好<lb/>
　士於王何如使者復還報王曰先生徐之<hi>使待其至</hi>寡人<lb/>
　請從<hi>就之也</hi>宣王因趨而迎之於門與入曰寡人奉先<lb/>
　君之宗廟守社稷聞先生直言正諫不諱王斗對曰<lb/>
　王聞之過<hi>不如所聞</hi>斗生於亂世事亂君焉敢直言正諫<lb/>
　宣王忿然作色不説有間王斗曰昔先君桓公<hi>此桓公雖</hi>
　<hi>非田氏之先斗齊人也得稱為先</hi>所好者五<hi>補</hi>九合諸侯一匡天下<lb/>
<pb n="KR2e0004_WYG_004-16b"/>
　天子授<hi>元作受</hi>籍<hi>土地人民之/籍猶賜履也</hi>立為太伯<hi>二伯之伯</hi>今王有<lb/>
　四焉宣王説曰寡人愚陋守齊國唯恐夫抎之<hi>抎失也春</hi>
　<hi>秋傳抎子辱矣</hi>焉能有四焉王斗曰否先君好馬王亦好馬<lb/>
　先君好狗王亦好狗先君好酒王亦好酒先君好色<lb/>
　王亦好色先君好士而<hi>元作是</hi>王不好士宣王曰當今<lb/>
　之世無士寡人何好王斗曰世無騏驎騄耳<hi>字書不説騏驎</hi>
　<hi>不載唯玊篇云馬黒脊亦不言良馬陸機䟽麒麟行中律吕則此馬以麒麟比也騄耳八駿之一</hi>王<lb/>
　之<hi>補</hi>駟已備矣世無東郭俊盧氏之狗王之走狗已<lb/>
<pb n="KR2e0004_WYG_004-17a"/>
　具矣世無毛嬙西施<hi>荘小疏毛嬙越王嬖妾西施越女吳王姬</hi>王宫已充<lb/>
　矣王亦不好士也何患無士王曰寡人憂國愛民固<lb/>
　願得士以治之王斗曰王之憂國愛民不若王愛尺<lb/>
　縠也<hi>縠細繗也</hi>王曰何謂也王斗曰王使人為冠不使左<lb/>
　右便辟<hi>便順其所好辟避其所惡</hi>而使工者何也為能之也今王<lb/>
　治齊非左右便辟無使也臣故曰不如愛尺縠也宣<lb/>
　王謝曰寡人有罪國家於是舉士五人任官齊國大<lb/>
　治<hi>彪謂王斗之義無所出出門求見自卑甚矣而徒以趨見於咫尺之間以為髙此孟子所謂不能三</hi>
<pb n="KR2e0004_WYG_004-17b"/>
　<hi>年而緦小功之察者也抑其陳誼迂而不切獨所謂學縠者可知耳然不若魏牟之言之慤而彪為序舍</hi>
　<hi>牟而取斗為牟之言出於斗也</hi>
齊人見田駢<hi>齊處士</hi>曰聞先生髙議設為不宦<hi>設者虛假之辭</hi>而<lb/>
　願為役<hi>為駢給使</hi>田駢曰子何聞之對曰臣聞之鄰人之<lb/>
　女田駢曰何謂也對曰臣鄰人之女設為不嫁行年<lb/>
　三十而有七子不嫁則不嫁然嫁過畢矣<hi>畢猶已言過於嫁已</hi>
　<hi>矣</hi>今先生設為不宦訾養千鍾<hi>訾資同所資所養也昭三年注四豆為區</hi>
　<hi>自四以登至於釡十則鍾又㮚氏注四升為豆則鍾凡六斛四斗也</hi>徒百人<hi>徒從車者</hi>不宦<lb/>
<pb n="KR2e0004_WYG_004-18a"/>
　則然矣而富過畢矣田子辭<hi>謝之也</hi>
管燕<hi>齊人</hi>得罪齊王謂其左右曰子孰而與我赴諸侯乎<lb/>
　<hi>而辭也</hi>左右黙然莫對管燕連然流涕<hi>連與漣同泣下也</hi>曰悲<lb/>
　夫士何其易得而難用也田需對曰士三食不得饜<lb/>
　<hi>飽也</hi>而君鵞鶩有餘食<hi>鶩舒/鳧</hi>下宫糅羅紈<hi>下宫後宫下列糅雜紈素</hi>
　<hi>也</hi>曵綺縠<hi>綺文/繒</hi>而士不得以為縁<hi>縁衣純</hi>且財者君之<lb/>
　所輕死者士之所重君不肯以所輕與士而責士以<lb/>
　所重事君非士易得而難用也<lb/>
<pb n="KR2e0004_WYG_004-18b"/>
　　　閔王<hi>宣王子元年顯王四十六年戊戌</hi>
昭陽為楚伐魏覆軍殺將得八城<hi>楚懐六年此元年</hi>移兵而攻<lb/>
　齊陳軫為齊王<hi>衍使字史言軫為秦使齊齊王問之為齊見陽</hi>見昭陽再拜<lb/>
　賀戰勝起而問楚之法覆軍殺將其官爵何也昭陽<lb/>
　曰官為上柱國爵為上執珪陳軫曰異貴於此者何<lb/>
　也<hi>問此外復有貴者否</hi>曰唯令尹耳<hi>楚相也</hi>陳軫曰令尹貴矣主<lb/>
　非置兩令尹也臣竊為公譬可也楚有祠者<hi>祠春祭</hi>賜<lb/>
　其舍人<hi>始皇紀注主廐内小史或曰侍從賔客者</hi>巵酒<hi>巵器也</hi>舍人相謂曰<lb/>
<pb n="KR2e0004_WYG_004-19a"/>
　數人飲之不足一人飲之有餘請畫地為虵先成者<lb/>
　飲酒一人虵先成引酒且飲乃左手持巵右手畫虵<lb/>
　曰吾能為之足未成一人之虵成奪其巵曰虵固無<lb/>
　足子安能為之足遂飲其酒為虵足者終亡其酒今<lb/>
　君相楚而攻魏破軍殺將得八城不弱兵<hi>言恃其强</hi>欲攻<lb/>
　齊齊畏公甚公以是為名亦<hi>元作居</hi>足矣官之上非可<lb/>
　重也戰無不勝而不知止者身且死爵且後歸<hi>言身死後</hi>
　<hi>爵歸於國故史言爵奪</hi>猶為虵足也昭陽以為然解軍而去<hi>楚記</hi>
<pb n="KR2e0004_WYG_004-19b"/>
　<hi>同彪謂此䇿雖其指為齊亦持勝之善</hi>
秦攻趙趙令樓緩以五城求講於秦而與之伐齊齊王<lb/>
　恐因使人以十城求講於秦樓子恐因以上黨二十<lb/>
　四縣許秦王<hi>恵文</hi>趙足<hi>凡趙皆趙人</hi>之齊謂齊王曰王欲秦<lb/>
　趙之解乎不如從合於趙趙必背秦背秦則齊無患<lb/>
　矣<lb/>
齊將封田嬰於薛<hi>定封在此三年</hi>楚王<hi>懐</hi>聞之大怒將伐齊齊<lb/>
　王有輟志<hi>集韻輟止也</hi>公孫閈曰封之成與不非在齊也<lb/>
<pb n="KR2e0004_WYG_004-20a"/>
　又將在楚閈説楚王令其欲封公也又甚於齊嬰子<lb/>
　曰願委之於子公孫閈為謂楚王曰魯宋事楚而齊<lb/>
　不事者齊大而魯宋小王獨利魯宋之小不惡齊大<lb/>
　何也夫齊之削地而封田嬰是其所以弱也願勿止<lb/>
　楚王曰善因不止<hi>彪謂此説不可行也嬰齊相也雖得薛不决裂於外猶齊地耳齊薛</hi>
　<hi>為一如穰侯應侯之於秦也何弱小乎其初哉</hi>
靖郭君<hi>田嬰謚</hi>將城薛客多以諫靖郭君謂謁者無為客<lb/>
　通齊人有請者曰臣請三言而已矣益一言臣請烹<lb/>
<pb n="KR2e0004_WYG_004-20b"/>
　<hi>所謂鼎鑊之誅</hi>靖郭君因見之客趨而進曰海大魚因反走<lb/>
　君曰客有於此<hi>言此言外應復有</hi>客曰鄙臣不敢以死為戯<lb/>
　君曰亡<hi>亡無同言無此也</hi>更言之對曰君不聞大魚乎網不<lb/>
　能止鈎不能牽蕩而失水<hi>集韻蕩放也言自放肆</hi>則螻蟻得意<lb/>
　焉<hi>螻螻蛄一曰慤天螻得意飫飽也</hi>今夫齊亦君之水也君長齊<hi>雄長</hi>
　<hi>之長</hi>奚以薛為夫齊雖隆薛之城到於天猶之無益也<lb/>
　君曰善乃輟城薛<lb/>
靖郭君謂齊王曰五官之計<hi>曲禮司徒司空司馬司士司冦典司五衆計其事之</hi>
<pb n="KR2e0004_WYG_004-21a"/>
　<hi>凡也</hi>不可不日聴也而數覽王曰説吾而厭之<hi>言汝既説我則</hi>
　<hi>不得自厭故以委之</hi>今與靖郭君<hi>以五官之計委之</hi>
靖郭君善齊貎辨<hi>齊人</hi>齊貎辨之為人也多疵<hi>疵病也謂過失</hi>門<lb/>
　人弗説士尉<hi>齊人</hi>以証靖郭君<hi>証諌也</hi>靖郭君不聴士尉<lb/>
　辭而去孟嘗君<hi>嬰子文</hi>又竊以諌<hi>竊猶私</hi>靖郭君大怒曰<lb/>
　剗而𩔖<hi>集韻剗翦也以翦草為喻而汝也𩔖族𩔖</hi>破吾家茍可慊齊貎辨<lb/>
　者<hi>集韻慊愜也</hi>吾無辭為之<hi>言有可滿貎辨之意雖家族破㓕猶為之不辭也</hi>於<lb/>
　是舍之上舍<hi>猶甲第</hi>令長子御之<hi>集韻御侍也</hi>旦暮進食數<lb/>
<pb n="KR2e0004_WYG_004-21b"/>
　年宣<hi>元作威下同</hi>王薨閔<hi>元作宣/下同</hi>王立<hi>嬰之封薛在閔王初下言之薛則此</hi>
　<hi>不得言宣王立也</hi>靖郭君之交大不善於閔王辭而之薛與<lb/>
　齊貎辨俱留無幾何齊貎辨辭而行請見閔王靖郭<lb/>
　君曰王之不説嬰甚公往必得死焉齊貎辨曰固不<lb/>
　求生也請必行靖郭君不能止齊貎辨行至齊閔王<lb/>
　聞之藏怒以待之齊貎辨見閔王曰子<hi>元作子曰</hi>靖郭君<lb/>
　之所聴愛夫<hi>愛而聴用其言</hi>齊貎辨曰愛則有之聴則無有<lb/>
　王之方為太子之時辨謂靖郭君曰太子相不仁過<lb/>
<pb n="KR2e0004_WYG_004-22a"/>
　頤豕視<hi>過謂豐頥過人豕多反視</hi>若是者信反<hi>始信後反</hi>不若廢太子<lb/>
　更立衞姬嬰兒郊師靖郭君泣而曰不可吾不忍也<lb/>
　若聴辨而為之必無今日之患也此為一至於薛昭<lb/>
　陽請以數倍之地易薛辨又曰必聴之靖郭君曰受<lb/>
　薛於先王<hi>封嬰於薛閔王也而曰受於先王盖宣王有㫖封之</hi>雖惡於後王吾<lb/>
　獨謂先王何<hi>言無以告於先王</hi>且先王之廟在薛吾豈可以<lb/>
　先王之廟與楚乎又不肯聴辨此為二閔王太息<hi>長出</hi>
　<hi>氣也</hi>動於顔色曰靖郭君之於寡人一至此乎寡人少<lb/>
<pb n="KR2e0004_WYG_004-22b"/>
　殊不知此客肯為寡人來靖郭君乎齊貎辨對曰敬<lb/>
　諾靖郭君衣宣王之衣冠舞其劒<hi>先時所賜</hi>閔王自迎靖<lb/>
　郭君於郊望之而泣靖郭君至因請相之靖郭君辭<lb/>
　不得已而受之七日謝病强辭<hi>强固辭</hi>不得三日而聴<lb/>
　<hi>王聴其辭</hi>當是時靖郭君可謂能自知人矣能自知人故<lb/>
　人非之不為沮<hi>集韻沮止也</hi>此齊貎辨之所以外生<hi>以生為外</hi>
　<hi>物無所愛也</hi>樂患趣難者也<hi>彪謂知人之難貴於知其心齊人曰辨之為人多疵論其</hi>
　<hi>迹也靖郭君獨深善之不可奪知其心也士為知己者死此辨所以不求生與</hi>
<pb n="KR2e0004_WYG_004-23a"/>
秦伐魏陳軫合三晉而東謂齊王曰古之王者之伐也<lb/>
　欲以正天下而立功名以為後世也今齊楚燕趙韓<lb/>
　梁六國之遞甚也<hi>遞言其更相伐</hi>不足以立功名適足以强<lb/>
　秦而自弱也非山東之上計也能危山東者强秦也<lb/>
　不憂强秦而遞相罷弱<hi>罷疲同</hi>而兩歸其國於秦<hi>兩彼我也</hi>
　此臣之所以為山東之患天下為秦相割<hi>以割肉喻其相伐</hi>
　秦曽不出力天下為秦相烹<hi>煮也</hi>秦曾不出薪<hi>喻秦無所事</hi>
　何秦之智而山東之愚耶願大王之察也古之五帝<lb/>
<pb n="KR2e0004_WYG_004-23b"/>
　三王五霸之伐也伐不道者今秦之伐天下不然必<lb/>
　欲反之<hi>反古</hi>主必死辱<hi>死於辱</hi>民必死虜今韓梁之目未<lb/>
　嘗乾<hi>戰死者多也</hi>而齊民獨不也非齊親而韓梁疏也齊<lb/>
　逺秦而韓梁近今齊將近矣今秦欲攻梁絳安邑<hi>絳屬</hi>
　<hi>河東</hi>秦得絳安邑以東下河必表裏河山<hi>補</hi>而東攻齊<lb/>
　舉齊屬之海<hi>舉言得其地</hi>南面而孤楚韓梁<hi>三國在秦之南孤謂稱孤</hi>
　<hi>以臣之</hi>北向而孤燕趙<hi>絶句</hi>齊無所出其計矣願王熟慮<lb/>
　之今三晉已合矣復為兄弟約而出銳師以戌梁絳<lb/>
<pb n="KR2e0004_WYG_004-24a"/>
　安邑此萬世之計也齊非急以銳師合三晉必有後<lb/>
　憂三晉合秦必不敢攻梁必南攻楚楚秦構難三晉<lb/>
　怒齊不與已也必東攻齊此臣之所謂齊必有大憂<lb/>
　不如急以兵合於三晉齊王敬諾果以兵合於三晉<lb/>
　<hi>秦恵後七年韓趙魏燕齊共攻秦此六年</hi>
韓齊為與國張儀以秦魏伐韓<hi>儀復相時</hi>齊王曰韓吾與國<lb/>
　也秦伐之吾將救之田臣思曰王之謀過矣不如聴<lb/>
　之子噲<hi>燕王</hi>與子之國<hi>之燕相</hi>百姓不戴諸侯弗與秦伐<lb/>
<pb n="KR2e0004_WYG_004-24b"/>
　韓楚趙必救之是天下以燕賜我也<hi>我我齊</hi>王曰善乃<lb/>
　許韓使者而還之韓自以得交於齊遂與秦戰楚趙<lb/>
　果遽起兵而救韓齊因起兵攻燕三十日而舉燕國<lb/>
　<hi>燕噲七年此十年</hi>
張儀為秦連横<hi>儀𫝊連横在鄭袖出儀後説楚説韓齊趙卒説燕歸報而恵王死則此當秦十</hi>
　<hi>四年此十三年</hi>説<hi>補</hi>齊王曰天下强國無過齊者大臣父兄<lb/>
　殷衆富樂無過齊者然而為大王計者皆為一時説<lb/>
　而不顧萬世之利從人説大王者必謂齊西有强趙<lb/>
<pb n="KR2e0004_WYG_004-25a"/>
　南有韓魏負海之國也地廣人衆兵强士勇雖有百<lb/>
　秦將無奈我何大王覽其説而不察其至實夫從人<lb/>
　朋黨比周<hi>比相親周相芘也與論語意異</hi>莫不以從為可臣聞之齊<lb/>
　與魯三戰而魯三勝國以危亡隨其後<hi>魯戰勝齊史傳不書時魯</hi>
　<hi>故在有無形耳</hi>雖有勝名而有亡之實是何故也齊大而魯<lb/>
　小今趙之與秦也猶齊之於魯也秦趙戰於河漳之<lb/>
　上<hi>史不書説文濁漳出上黨長子鹿谷山東入清漳清漳出沾山大黽谷入河南漳出南郡</hi>再戰<lb/>
　而再勝<hi>絶句</hi>秦戰於畨吾之下<hi>不書蘇秦𫝊注常山有蒲吾</hi>再戰而<lb/>
<pb n="KR2e0004_WYG_004-25b"/>
　再勝秦四戰之後趙亡卒數十萬邯鄲僅存雖有勝<lb/>
　秦之名而國破矣是何故也秦强而趙弱也今秦楚<lb/>
　嫁子取婦為昆弟之國<hi>儀説懐王亦云然</hi>韓獻冝陽魏效河<lb/>
　外趙入朝黽池<hi>屬𢎞農</hi>割河間以事秦<hi>據此則説趙當在齊前</hi>大<lb/>
　王不事秦秦驅韓魏攻齊之南地悉趙渉河闗<hi>悉悉起其</hi>
　<hi>兵河闗屬金城之作清河是也</hi>指博闗<hi>蘇秦傳注齊威六年晉伐齊至博陵東郡有博平以為博</hi>
　<hi>闗今按泰山有博亦近齊也</hi>臨菑即墨<hi>屬膠東國</hi>非王之有也國一日<lb/>
　被攻雖欲事秦不可得也是故願大王熟計之齊王<lb/>
<pb n="KR2e0004_WYG_004-26a"/>
　曰齊僻陋隐居託於東海之上未嘗聞社稷之長利<lb/>
　今大客<hi>禮大行人掌大客之儀</hi>幸而教之請奉社稷以事秦獻<lb/>
　魚鹽之地三百於秦<hi>三百里也</hi>
張儀事秦恵王恵王死武王立左右惡張儀曰儀事先<lb/>
　王不忠言未巳齊讓又至<hi>儀嘗曰儀之所甚憎無大齊王則儀齊所惡也而秦</hi>
　<hi>任之故齊以此貴秦</hi>張儀謂武王曰儀有愚計願効之王王曰<lb/>
　奈何曰為社稷計者東方有大變<hi>言有兵</hi>然後王可以<lb/>
　多割地<hi>割諸侯地</hi>今齊王甚憎<hi>衍張字</hi>儀儀之所在必舉兵<lb/>
<pb n="KR2e0004_WYG_004-26b"/>
　伐之故儀願乞不肖身而之梁齊必舉兵伐之齊梁<lb/>
　之兵連於城下<hi>連謂不解</hi>不能相去王以其間伐韓入三<lb/>
　川出兵函谷而無伐以臨周祭器必出<hi>周有先周宗社禮器諸侯</hi>
　<hi>所不備今必出以賂秦</hi>挾天子按圖籍此王業也王曰善乃具<lb/>
　革車三十乘納之梁齊果舉兵伐之梁王大恐張儀<lb/>
　曰王勿患請令罷齊兵乃使其舍人馮喜之楚藉使<lb/>
　之齊齊楚之事已畢<hi>事使事</hi>因謂齊王王甚憎張儀雖<lb/>
　然厚矣王之託儀於秦王也齊王曰寡人甚憎張儀<lb/>
<pb n="KR2e0004_WYG_004-27a"/>
　儀之所在必舉兵伐之何以託儀也對曰是乃王之<lb/>
　託儀也儀之出秦因與秦王約曰為王計者東方有<lb/>
　大變然後王可以多割地齊王甚憎儀儀之所在必<lb/>
　舉兵伐之故儀願乞不肖身而之梁齊必舉兵伐梁<lb/>
　梁齊之兵連於城下不能去王以其間伐韓入三川<lb/>
　出兵函谷而無伐以臨周祭器必出挾天子按圖籍<lb/>
　是王業也秦王以為然與革車三十乗而納儀於梁<lb/>
　而果伐之是王内自罷<hi>音疲勞師故</hi>而伐與國廣鄰敵以<lb/>
<pb n="KR2e0004_WYG_004-27b"/>
　自臨而信儀於秦王也此臣之所謂託儀也王曰善<lb/>
　乃止<hi>儀𫝊有彪謂此計之必售䇿之必行者也儀之所謨於時有妾婦之所羞市人之所不為者若</hi>
　<hi>譽南后以取金欺商於以賣楚皆可鄙也唯此為文無害儀亦明年死矣宜其言之善與</hi>
犀首以梁與齊戰於承匡<hi>本宋地見陳留襄邑注</hi>而不勝張儀謂<lb/>
　梁王<hi>哀</hi>不用臣言以危國梁王因相儀<hi>魏九年此十四年</hi>儀<lb/>
　以秦梁之齊合横親犀首欲敗<hi>敗其横事</hi>謂衞君<hi>嗣/君</hi>曰<hi>時儀</hi>
　<hi>過衛</hi>衍非有怨於儀值所以為國者不同耳<hi>值適當也</hi>君必<lb/>
　解衍<hi>解説衍於儀使之釋怨</hi>衞君為告儀儀許諾因與之參坐<lb/>
<pb n="KR2e0004_WYG_004-28a"/>
　於衞君之前<hi>三人合坐</hi>犀首跪行為儀千金之祝明日張<lb/>
　子行犀首送之至於齊疆齊王聞之怒於儀曰衍也<lb/>
　吾讎<hi>衍嘗與齊戰故</hi>而儀與之俱是必與儀鬻吾國矣遂不<lb/>
　聴<hi>彪謂此一時岌乎殆哉一言一動盡為機穽豈可與同羣哉此在衍術中而不悟是以知儀之踈也</hi>
　<hi>故其智暗於秦其辯屈於軫而此謀敗於衍也</hi>
楚王死<hi>懐王</hi>太子在齊質<hi>楚二十九年使太子質於齊名横是為頃襄王按史楚三十年</hi>
　<hi>懐王入秦秦留之明年頃襄王立立三年懐王乃死與此駮</hi>蘇子<hi>元作秦下並同秦死至是二十</hi>
　<hi>年矣此非代則厲也</hi>謂薛公<hi>田文</hi>曰君何不留楚太子以市其下<lb/>
<pb n="KR2e0004_WYG_004-28b"/>
　東國<hi>楚䇿云與我東地盖楚國之東其地近齊楚地髙而此下</hi>薛公曰不可我留<lb/>
　太子郢中立王然則是我抱空質而行不義於天下<lb/>
　也蘇子曰不然郢中立王君因謂其新王曰與我下<lb/>
　東國吾為王殺太子不然吾將與三國共立之<hi>齊嘗與秦</hi>
　<hi>韓魏敗楚三國謂此重立</hi>然則下東國必可得也蘇子之事<hi>此著書者</hi>
　<hi>叙説</hi>可以請行可以令楚王<hi>並新王</hi>亟入下東國可以益<lb/>
　割於楚可以忠太子而使楚益入地可以為楚王走<lb/>
　太子可以忠太子使之亟去可以惡蘇子於薛公可<lb/>
<pb n="KR2e0004_WYG_004-29a"/>
　以為蘇子請封於楚可以使人説薛公以善蘇子可<lb/>
　以使蘇子<hi>此二子字因舊</hi>自解於薛公蘇子謂薛公曰臣聞<lb/>
　謀泄者事無功計不决者名不成今君留楚<hi>補</hi>太子<lb/>
　者以市下東國也非亟得下東國者則楚之計變變<lb/>
　則是君抱空質而負名於天下也<hi>負荷不義之名</hi>薛公曰善<lb/>
　為之奈何對曰臣請為君之楚使亟入下東國之地<lb/>
　楚得成<hi>得猶與也齊求地而楚與之為得成</hi>則君無敗矣薛公曰善因<lb/>
　遣之故曰可以請行也<hi>此七字元作注字此𩔖亦著書者叙説</hi>謂楚王<lb/>
<pb n="KR2e0004_WYG_004-29b"/>
　<hi>以為懐王則上言已死以為頃襄則頃襄即太子也以為新襄王則頃襄外無它王未詳</hi>曰齊欲<lb/>
　奉太子而立之臣觀薛公之留太子者以市下東國<lb/>
　也今王不亟入下東國則太子且倍王之割<hi>倍多於前</hi>而<lb/>
　使齊奉已楚王曰謹受命因獻下東國故曰可以使<lb/>
　楚亟入地也謂薛公曰楚之勢可多割也薛公曰奈<lb/>
　何請吿太子其故<hi>請告蘇子辭也告以楚獻地之故</hi>使太子謁之君<lb/>
　<hi>君薛公也使太子白以亦欲割地</hi>以忠太子使楚王聞之可以益入<lb/>
　地故曰可以益割於楚謂太子曰齊奉太子而立之<lb/>
<pb n="KR2e0004_WYG_004-30a"/>
　楚王請割地以留太子齊少其地太子何不倍楚之<lb/>
　割地而資齊齊必奉太子太子曰善倍楚之割而延<lb/>
　齊<hi>延長行也故有饒益意</hi>楚王聞之恐益割地而獻之尚恐事<lb/>
　不成故曰可以使楚益入地也謂楚王曰齊之所以<lb/>
　敢多割地者挾太子也今已得地而求不止者以太<lb/>
　子權王也<hi>權者輕重所在</hi>故臣能去太子<hi>使人去齊</hi>太子去齊無<lb/>
　辭必不倍於王也<hi>多割</hi>王因馳强齊而為交<hi>馳亟往</hi>齊辭<lb/>
　<hi>齊之説</hi>必聴王然則是王去讎而得齊交也楚王大説<lb/>
<pb n="KR2e0004_WYG_004-30b"/>
　曰請以國因<hi>因蘇子交齊</hi>故曰可以為楚王使太子亟去<lb/>
　也謂太子曰夫剬楚者王也<hi>剬斷齊也猶制</hi>以空名市者太<lb/>
　子也齊未必信太子之言也而楚功見矣<hi>功謂入地</hi>楚交<lb/>
　成太子必危矣太子其圖之太子曰謹受命乃約車<lb/>
　而暮去故曰可以使太子急去也蘇子使人請薛公<lb/>
　曰夫勸留太子者蘇子也蘇子非誠以為君也且以<lb/>
　便楚也<hi>太子去楚之便也</hi>蘇子恐君之知之故多割楚以㓕<lb/>
　迹也<hi>没其使楚之迹</hi>今勸太子去<hi>𥙷</hi>者又蘇子也而君弗知<lb/>
<pb n="KR2e0004_WYG_004-31a"/>
　也臣竊為君疑之薛公大怒於蘇子故曰可以使人<lb/>
　惡蘇子於薛公也又使人謂楚王曰夫使薛公留太<lb/>
　子者蘇子也奉王而代立楚太子者<hi>代太子立為王</hi>又蘇子<lb/>
　也割地因約者<hi>因為之約齊</hi>又蘇子也忠王而走太子者<lb/>
　又蘇子也今人惡蘇子於薛公之以其為齊薄而為<lb/>
　楚厚也願王之知之楚王曰謹受命因封蘇子為武<lb/>
　貞君<hi>封以美名非邑</hi>故曰可以為蘇子請封於楚也又使景<lb/>
　鯉請薛公曰君之所以重於天下者以能得天下之<lb/>
<pb n="KR2e0004_WYG_004-31b"/>
　士而有齊權也今蘇子天下之辯士也世與少有<hi>言如</hi>
　<hi>之者少</hi>君因不善蘇子則是圍塞天下士而不利說途<lb/>
　也夫不善君者且奉蘇子而於君之事殆矣<hi>於猶與</hi>今<lb/>
　蘇子善於楚王而君不蚤親則是與楚為讎也<hi>此亦非薛</hi>
　<hi>公之恐楚王立未能自定安能難齊哉故彪於楚䇿謂蘇子以此䇿干薛公不見用世猶載其語也</hi>故<lb/>
　君不如因而親之貴而重之是君有楚也薛公因善<lb/>
　蘇子故曰可以為蘇子說薛公以善蘇子<hi>按此則懐王死楚立</hi>
　<hi>新王太子卒不得立而頃襄非太子也史不謂然故其書東國之事亦略</hi>
<pb n="KR2e0004_WYG_004-32a"/>
齊王夫人死有七孺子皆近<hi>言其親幸</hi>薛公欲知王所欲立<lb/>
　乃獻七珥<hi>瑱也所以充耳</hi>美其一明日視美珥所在勸王立<lb/>
　為夫人<lb/>
孟嘗君將入秦<hi>𫝊言秦昭王聞其賢求見之故將入</hi>止者千數而弗聴蘇<lb/>
　代<hi>元作秦今並從𫝊</hi>欲止之孟嘗君曰人事者吾已盡知之<lb/>
　矣吾所未聞者獨鬼事耳蘇代曰臣之來也固不敢<lb/>
　言人事也固且以鬼事見君孟嘗君見之謂孟嘗君<lb/>
　曰今者臣來過於淄上<hi>淄水出泰山萊蕪原</hi>有土偶人<hi>偶相人也比土</hi>
<pb n="KR2e0004_WYG_004-32b"/>
　<hi>為之</hi>與桃梗<hi>集韻梗略也荒也此蓋枯木海外經東海中有山名度索有大桃樹屈蟠三千里枝</hi>
　<hi>間東北曰鬼門萬鬼所由往來上有二神人曰荼與鬱雷主治害鬼故使世人刻桃畫其首正嵗置門上</hi>
　<hi>辟鬼</hi>相與語桃梗謂土偶人曰子西岸之土也挺子以<lb/>
　為人<hi>挺拔也拔於土中</hi>至嵗八月降雨下<hi>降大雨自上下也異於飄洒</hi>淄<lb/>
　水至則汝殘矣<hi>殘敗壊也</hi>土偶曰不然吾西岸之土也土<lb/>
　則復西岸耳今子東國之桃梗也刻削子以為人降<lb/>
　雨下淄水至流子而去則子漂漂者將如何耳<hi>如往也不</hi>
　<hi>知其所在</hi>今秦四塞之國譬若虎口而君入之則臣不知<lb/>
<pb n="KR2e0004_WYG_004-33a"/>
　君所出矣孟嘗君乃止<hi>𫝊有</hi>
孟嘗君在薛<hi>史言文代立在薛時未相也</hi>荆人攻之淳于髠為齊使<lb/>
　於荆還反過薛孟嘗君<hi>補</hi>令人體貌<hi>有禮容也</hi>而郊迎之<lb/>
　謂淳于髠曰荆人攻薛夫子弗憂文無以復侍矣<hi>言且</hi>
　<hi>死</hi>淳于髠曰敬聞命至於齊畢報<hi>以使事悉報齊王</hi>王曰何<lb/>
　見於荆對曰荆甚固<hi>言其不通</hi>而薛亦不量其力王曰何<lb/>
　謂也對曰薛不量其力而為先王立清廟<hi>詩注祭有清徳之宫</hi>
　荆固而攻之清廟必危故曰薛不量力而荆亦甚固<lb/>
<pb n="KR2e0004_WYG_004-33b"/>
　齊王和其顔色曰譆<hi>集韻痛也</hi>先君之廟在焉疾興兵救<lb/>
　之顛蹶之請<hi>此著書者詞也言善說者不勞而功顛倒蹶僵也言其請救之遽</hi>望拜<lb/>
　之謁<hi>望而拜之言謁之恭</hi>雖得則薄矣<hi>言他人請謁雖有得不如髠之厚</hi>善說<lb/>
　者陳其勢言其方<hi>方大略也</hi>人之急也<hi>言應之疾</hi>若自在隘窘<lb/>
　之中<hi>隘險也</hi>豈用彊力哉<lb/>
孟嘗君奉夏侯章<hi>齊人</hi>以四馬百人之食<hi>言饗之厚</hi>遇之甚懽<lb/>
　夏侯章每言未嘗不毁之也或以告孟嘗君孟嘗君<lb/>
　曰文有以事夏侯公矣勿言<hi>言事之厚彼不我害</hi>董之蘩菁<hi>齊人</hi>
<pb n="KR2e0004_WYG_004-34a"/>
　以問夏侯公夏侯公曰孟嘗君重非諸侯也而奉我<lb/>
　四馬百人之食我無分寸之功而得此然吾毁之以<lb/>
　為之也君所以得為長者<hi>賢有容之稱髙祖曰為其母不長者</hi>以吾毁<lb/>
　之也吾以身為孟嘗君豈得待<hi>元作持</hi>言也<hi>彪謂君子所以報知</hi>
　<hi>我者亦多術矣豈必毁之而後為為之哉此其說有似侯嬴而不及嬴非正議也</hi>
孟嘗君讌坐<hi>讌合語也</hi>謂三先生曰願聞先生有以補文闕<lb/>
　者也一人曰訾天下之主<hi>訾不稱意也言孟嘗有不得意於諸侯者</hi>有侵<lb/>
　君者<hi>侵陵之侵</hi>臣請以臣之血湔其衽<hi>湔濺同集韻水激也</hi>田瞀曰<lb/>
<pb n="KR2e0004_WYG_004-34b"/>
　車軼之所能至<hi>軼轍也</hi>請掩足下之短<hi>衍者字</hi>誦足下之<lb/>
　長千乗之君與萬乗之相其欲有君也<hi>有言欲得之</hi>如使<lb/>
　而弗及也<hi>若有使之如恐弗及</hi>滕<hi>元作/勝</hi>臀<hi>元作□字書無之亦可作股齊人</hi>曰<lb/>
　臣願以足下之府庫財物收天下之士能為君決疑<lb/>
　應卒<hi>與猝同</hi>若魏文侯之有田子方段干木也<hi>二人文侯師友</hi>
　此臣之所為君取矣<hi>求以此為孟嘗所取</hi>
孟嘗君舍人有與君之夫人相愛者<hi>夫人姬媵之通稱非其配也與下十</hi>
　<hi>妃同</hi>或以問孟嘗君曰為君舍人而内與夫人相愛者<lb/>
<pb n="KR2e0004_WYG_004-35a"/>
　亦甚不義矣君其殺之君曰睹貌而相說者人之情<lb/>
　也其錯之<hi>錯措同也</hi>勿言也居朞年君召愛夫人者而謂<lb/>
　之曰子與文游久矣大官未可得小官公又弗欲衛<lb/>
　君<hi>嗣君</hi>與文布衣交<hi>言交於/未貴時</hi>請具車馬皮幣<hi>皮羔狐之屬宗伯孤</hi>
　<hi>執皮帛</hi>願君以此從衛君遊舍人<hi>補三字</hi>遊於衛甚重<lb/>
　衛之交惡衛君甚欲約天下之兵以攻齊是人謂君<lb/>
　曰孟嘗君不知臣不肖以臣欺君<hi>欺者已不肖而孟嘗言其賢也</hi>且<lb/>
　臣聞齊衛先君刑馬壓羊<hi>殺馬歃其血又壓羊殺之以盟使諭者如此</hi>盟<lb/>
<pb n="KR2e0004_WYG_004-35b"/>
　曰齊衛後世無相攻伐有相攻伐者令其命如此令<lb/>
　君約天下之兵以攻齊是足下背先君盟約而欺孟<lb/>
　嘗君也願君勿以齊為心君聴臣則可不聴臣若臣<lb/>
　不肖也<hi>言或以此人為不肖</hi>輒以頸血湔足下衿<hi>交袵也</hi>衛君乃<lb/>
　止齊人聞之曰孟嘗君可語<hi>言可與語</hi>善為事矣轉禍為<lb/>
　功<hi>彪謂周衰禮義消亡以若孟嘗者為能愛士愛則愛矣然非禮之愛也以若舍人者為能强争强則</hi>
　<hi>强矣然亦非義之强也</hi>
孟嘗君有舍人而弗說欲逐之魯連<hi>齊人仲連</hi>謂孟嘗君曰<lb/>
<pb n="KR2e0004_WYG_004-36a"/>
　猿獮猴錯木<hi>言自置木上</hi>據水則不若魚鼈<hi>據猶處下衍處字</hi>歴<lb/>
　險乗危則騏驥不如狐狸曹沬<hi>衍之字</hi>奮三尺之劒一<lb/>
　軍不能當<hi>魯記莊公與齊桓公㑹柯沬執七首刼桓公歸魯侵地</hi>使曹沬釋其<lb/>
　三尺之劒而操銚耨與農人居壠畆之中<hi>隴田埒</hi>則不<lb/>
　若農夫故物捨其所長之其所短<hi>之猶於</hi>堯亦有所不<lb/>
　及矣今使人而不能則謂之不肖教人而不能則謂<lb/>
　之拙拙則罷之不肖則棄之使人有棄逐不相與處<lb/>
　<hi>言黨友以此士見棄逐不屑與處</hi>而來害相報者<hi>棄逐者必之他國自彼來而害我報</hi>
<pb n="KR2e0004_WYG_004-36b"/>
　<hi>其棄逐之怨</hi>豈非世之立教首也哉<hi>言後人視此為戒</hi>孟嘗君曰<lb/>
　善乃弗逐<hi>彪謂仲連立言士也言必有中</hi>
孟嘗君出行國<hi>按行之行兼相他國故</hi>至楚獻象牀<hi>象齒為牀</hi>郢之登<lb/>
　徒<hi>楚官也好色賦登徒子注以為姓非</hi>直使送之<hi>直猶當</hi>不欲行見孟嘗<lb/>
　君門人公孫戌曰臣郢之登徒也直送象牀象牀之<lb/>
　直千金傷此若髮漂<hi>漂飄同言其細若飛髮</hi>賣妻子不足償之<lb/>
　足下能使僕無行先人有寳劒願得獻之公孫戌<hi>補</hi>
　曰諾入見孟嘗君曰君豈受楚象牀哉孟嘗君曰然<lb/>
<pb n="KR2e0004_WYG_004-37a"/>
　公孫戌曰臣願君勿受孟嘗君曰何哉公孫戌曰小<lb/>
　國所以皆致相印於君者聞君於齊能振達貧窮有<lb/>
　存亡繼絶之義小國英桀之士<hi>才出萬人曰英千人曰桀</hi>皆以國<lb/>
　事累君<hi>累猶諉諉之以事所以累之</hi>說君之義慕君之廉也今君<lb/>
　到楚而受象牀所未至之國將何以待君臣戍願君<lb/>
　勿受孟嘗君曰諾公孫戌趨而去未出至中閨<hi>特立之户</hi>
　<hi>上圜下方</hi>君召而返之曰子教文無受象牀甚善今何舉<lb/>
　足之髙志之揚也公孫戌曰臣有大喜三重之寳劔<lb/>
<pb n="KR2e0004_WYG_004-37b"/>
　一<hi>重言三喜外復有此</hi>孟嘗君曰何謂也公孫戌曰門下百數<lb/>
　莫敢入諫臣獨入諫臣一喜諫而得聽臣二喜諫而<lb/>
　止君之過臣三喜輸象牀<hi>輸亦送也</hi>郢之登徒不欲行許<lb/>
　戌以先人之寶劒孟嘗君曰善受之乎公孫戌曰未<lb/>
　敢曰急受之因書門版曰有能揚文之名止文之過<lb/>
　私得寶於外者疾入諫<hi>彪謂孟嘗君於是能立徳矣吾知欲止吾過而已彼得寶</hi>
　<hi>於我庸何傷且諫者士之所難因得寳而摧折之後孰敢輕以過聞乎吾哉</hi>
齊人有馮煖<hi>史作驩並況袁切</hi>者貧乏不能自存使人屬孟嘗<lb/>
<pb n="KR2e0004_WYG_004-38a"/>
　君<hi>屬囑同</hi>願寄食門下孟嘗君曰客何好曰客無好也<lb/>
　曰客何能曰客無能也孟嘗君笑而受之曰諾左右<lb/>
　以君賤之也食以草具<hi>草不精也具饌具</hi>居有頃倚柱彈其<lb/>
　劒歌曰長鋏歸來乎<hi>鋏劒把也欲與劒俱去</hi>食無魚左右以告<lb/>
　孟嘗君曰食之比門下之客居有頃復彈其鋏歌曰<lb/>
　長鋏歸來乎出無車左右皆笑之以告孟嘗君曰為<lb/>
　之駕比門下之車客<hi>乗車之客</hi>於是乗其車揭其劒<hi>集韻揭舉</hi>
　<hi>也檐也</hi>過其友曰孟嘗君客我<hi>待我以客</hi>後有頃復彈其劒<lb/>
<pb n="KR2e0004_WYG_004-38b"/>
　鋏歌曰長鋏歸來乎無以為家左右皆惡之以為貪<lb/>
　而不知足孟嘗君問馮公有親乎對曰有老母孟嘗<lb/>
　君使人給其食用無使乏於是馮煖不復歌後孟嘗<lb/>
　君出記<hi>記疏也</hi>問門下諸客誰習計㑹<hi>計㑹㑹總合也</hi>能為文<lb/>
　收責於薛者乎<hi>責債同集韻逋財也</hi>馮煖署曰能<hi>署書也</hi>孟嘗君<lb/>
　怪之曰此誰也左右曰乃歌夫長鋏歸來者也孟嘗<lb/>
　君笑曰客果有能也<hi>言果則孟嘗固意其能也</hi>吾負之未嘗見也<lb/>
　請而見之謝曰文倦於是<hi>是謂國事</hi>憒於憂<hi>憒潰同憒亂也以憂思昏</hi>
<pb n="KR2e0004_WYG_004-39a"/>
　<hi>亂</hi>而性懧愚<hi>懧當作儜集韻弱也</hi>沈於國家之事開罪於先生<lb/>
　<hi>得罪於煖自我啟之</hi>先生不羞乃有意欲為收責於薛乎馮煖<lb/>
　曰願之於是約車治裝載券契而行<hi>券亦契契别書之以刀判其旁</hi>
　辭曰責畢收以何市而反孟嘗君曰視吾家所寡有<lb/>
　者驅而之薛使吏召諸民當償者悉來合券券徧合<lb/>
　赴<hi>凡券取者與者各收一責則合驗之徧合矣乃來聴命</hi>矯命<hi>汲黯𫝊注矯託也託言孟嘗之</hi>
　<hi>命</hi>以責賜諸民因燒其券民稱萬嵗<hi>祝孟嘗也</hi>長驅到齊<lb/>
　<hi>行不留也</hi>晨而求見孟嘗君怪其疾也衣冠而見之曰責<lb/>
<pb n="KR2e0004_WYG_004-39b"/>
　畢收乎來何疾也曰收畢矣以何市而反<hi>孟嘗問也</hi>馮煖<lb/>
　曰君云視吾家所寡有者臣竊計君宫中積珍寶狗<lb/>
　馬實外廏美人充下陳<hi>陳猶列</hi>君家所寡有者以義耳<lb/>
　竊以為君市義孟嘗君曰市義奈何曰今君有區區<lb/>
　之薛不拊愛子其民<hi>拊循猶摩也</hi>因而賈利之臣竊矯君<lb/>
　命以責賜諸民因燒其券民稱萬嵗乃臣所以為君<lb/>
　市義也孟嘗君不說曰諾先生休矣<hi>休息也</hi>後朞年齊<lb/>
　王謂孟嘗君曰寡人不敢以先王之臣為臣孟嘗君<lb/>
<pb n="KR2e0004_WYG_004-40a"/>
　就國於薛未至百里民扶老攜幼迎君道中終<hi>元作正</hi>
　日孟嘗君顧謂馮煖先生所為文市義者乃今日見<lb/>
　之馮煖曰狡兔有三窟僅<hi>元作今</hi>得免其死耳今有一<lb/>
　窟未得髙枕而卧也請為君復鑿二窟孟嘗君予車<lb/>
　五十乗金五百斤西遊於梁謂梁<hi>元作恵</hi>王<hi>昭</hi>曰齊放<lb/>
　其大臣孟嘗君<hi>此非當時所稱追書云爾</hi>於諸侯諸侯先迎之者<lb/>
　富而兵强於是梁王虛上位以故相為上將軍遣使<lb/>
　者黄金千斤車百乗往聘孟嘗君馮煖先驅誡孟嘗<lb/>
<pb n="KR2e0004_WYG_004-40b"/>
　君曰千金重幣也百乗顯使也齊其聞之矣梁使三<lb/>
　反孟嘗君固辭不往也齊王聞之君臣恐懼遣太傅<lb/>
　<hi>本周官此齊大臣也</hi>齎黄金千斤文車二<hi>四文馬/彩繪也</hi>服劒一<hi>王所自佩</hi>
　<hi>者</hi>封書一謝孟嘗君曰寡人不祥被於宗廟之祟沈<lb/>
　於諂諛之臣開罪於君寡人不足為也願君顧先王<lb/>
　之宗廟姑反國統萬人乎<hi>集韻統攝理也</hi>馮煖誡孟嘗君曰<lb/>
　願請先王之祭器立宗廟於薛<hi>前自靖郭時既立廟矣今又請立則所謂</hi>
　<hi>宗廟非一王也</hi>廟成還報孟嘗君曰三窟已就君姑髙枕為<lb/>
<pb n="KR2e0004_WYG_004-41a"/>
　樂矣孟嘗君為相數十年無纎介之禍者<hi>介獨也獨則不衆故</hi>
　<hi>為微細之詞一說喻草芥也</hi>馮煖之計也<hi>孟嘗傳有彪謂能者客之人孰不能客無能者</hi>
　<hi>孟嘗於是為不可幾也煖之市義賢矣而為之營窟則亦聲利之客耳嗟乎氣俗之移人莫覺寤也以煖</hi>
　<hi>之賢而不能自擢於衆況不賢者乎</hi>
孟嘗君逐於齊而復反<hi>此三十年孟嘗奔薛此言復反傳言王召之因謝病老於薛與</hi>
　<hi>此駮</hi>譚拾子<hi>齊人</hi>迎之於境謂孟嘗君曰君得無有所怨<lb/>
　於齊士大夫孟嘗君曰有君滿意殺之乎<hi>拾子借以殺之為愜</hi>
　<hi>乎</hi>孟嘗君曰然譚拾子曰事有必至理有固然君知<lb/>
<pb n="KR2e0004_WYG_004-41b"/>
　之乎孟嘗君曰不知譚拾子曰事之必至者死也理<lb/>
　之固然者富貴則就之貧賤則去之此事之必至理<lb/>
　之固然者請以市諭市朝則滿夕則虚非朝愛市而<lb/>
　夕憎之也求存故往<hi>所求者存故往趨之</hi>亡故去願君勿怨孟<lb/>
　嘗君乃取所怨五百牒<hi>牒札也書所怨人</hi>削去之不敢以為<lb/>
　言<hi>馮驩𫝊略同以此䇿及驩𫝊考之蓋反而後謝病也</hi>
蘇子<hi>元作秦史作代是</hi>自燕之齊<hi>此三十/六年</hi>見於章華南門<hi>史作東門</hi>
　<hi>注齊都賦注少城北門不知是一門非也</hi>齊王曰嘻<hi>集韻有所多大之聲</hi>子之來也<lb/>
<pb n="KR2e0004_WYG_004-42a"/>
　秦使魏冉致帝<hi>致帝號於齊</hi>子以為何如對曰王之問臣<lb/>
　也卒<hi>與猝同</hi>而患之所從往者微<hi>患在後故言從往與從來異也今未著故</hi>
　<hi>言微</hi>今不聽是恨秦也<hi>違秦秦恨之</hi>聽之是恨天下也不如<lb/>
　聽之以為<hi>元作卒</hi>秦<hi>為猶/善</hi>勿庸稱也<hi>庸用也</hi>以為天下秦<lb/>
　稱之天下聽之王亦稱之先後之事帝名為無傷也<lb/>
　<hi>雖稱有先後無害於帝</hi>秦稱之而天下不聽王因勿稱<hi>衍具字</hi>於<lb/>
　以收天下此大資也<hi>齊記三十六年有彪謂此䇿自為智則明為人謀則忠蘇張之</hi>
　<hi>巨擘也</hi>
<pb n="KR2e0004_WYG_004-42b"/>
蘇子<hi>元作秦</hi>謂齊王曰齊秦立為兩帝王以天下為尊秦<lb/>
　乎且尊齊乎王曰尊秦釋帝<hi>蘇子問</hi>則天下愛齊乎且<lb/>
　愛秦乎王曰愛齊而憎秦兩帝立<hi>亦問辭</hi>約伐趙孰與<lb/>
　伐宋之利也對曰伐宋利<hi>補此五字</hi>對曰夫約然<hi>然其伐宋之約</hi>
　與秦為帝而天下獨尊秦而輕齊齊釋帝則天下愛<lb/>
　齊而憎秦伐趙不如伐宋之利故臣願王明釋帝以<lb/>
　就天下倍約儐秦<hi>倍背同儐擯同集韻棄也</hi>勿使争重而王以其<lb/>
　間舉宋夫有宋則衛之陽城危<hi>汝南潁川皆有</hi>有淮北<hi>淮水之北</hi>
<pb n="KR2e0004_WYG_004-43a"/>
　<hi>淮出平氏桐栢</hi>則楚之東國危有濟西<hi>莊十八注濟水之西</hi>則趙之河<lb/>
　東危<hi>趙河之東非郡也</hi>有隂平陸<hi>隂屬南陽後志東平國東平陸</hi>則梁門不<lb/>
　啓<hi>大梁之門</hi>故釋帝而貳之以伐宋之事<hi>貳不與秦合也秦約伐趙而此</hi>
　<hi>伐宋</hi>則國重而名尊燕楚以刑服<hi>刑猶威也言畏威而服</hi>天下不<lb/>
　敢不聽此湯武之舉也敬秦以為名<hi>非實敬之</hi>而後使天<lb/>
　下憎之此所謂以卑易尊者也願王之熟慮之也<hi>齊記</hi>
　<hi>與上為一章今詳上章猶欲聴秦此章決欲儐之非一日之談為二章可也</hi>
蘇子<hi>元作秦</hi>說齊閔王曰臣聞用兵而喜先天下者憂<hi>為天</hi>
<pb n="KR2e0004_WYG_004-43b"/>
　<hi>下先</hi>約結而喜主怨者孤<hi>為約以結與國而伐人人必怨之又為之主衆所不與也</hi>
　<hi>故孤</hi>夫後起者藉也<hi>藉言有所/資權是也</hi>而逺怨者時也<hi>得其時也人怨</hi>
　<hi>之則雖欲乗時不能也</hi>是以聖人從事必藉於權<hi>權者事之宜重之所在也</hi>
　<hi>上言後起者藉藉此而已</hi>而務興於時夫權藉者萬物之率也<hi>率帥</hi>
　<hi>同猶長也</hi>而時勢者百事之長也故無權藉倍時勢<hi>倍背同</hi>
　而能事成者寡矣今雖干將莫邪<hi>博物志干將陽龍文莫邪隂漫理此</hi>
　<hi>二劒吳王使干將作干將越人莫邪其妻亦善作劒</hi>非得人力則不能割劌矣<lb/>
　<hi>劌利傷也</hi>堅箭利金不得弦機之利則不能逺殺矣矢非<lb/>
<pb n="KR2e0004_WYG_004-44a"/>
　不銛<hi>集韻利也</hi>而劒非不利也何則權藉不在焉何以知<lb/>
　其然也昔者趙氏襲衛車舍人<hi>主車者</hi>不休𫝊<hi>𫝊驛遞也言其</hi>
　<hi>警急</hi>衛國城割平<hi>言城中割地/求成平成也</hi>衛八門土<hi>以土塞門而守</hi>而二<lb/>
　門墮矣此亡國之形也衛君跣行告遡於魏<hi>遡愬同</hi>魏<lb/>
　王身被甲底劒<hi>底砥同礪也</hi>挑趙索戰邯鄲之中騖<hi>騖亂馳也</hi>
　河山之間亂衛得是藉也亦收餘甲而北面殘剛平<lb/>
　墮中牟之郭<hi>中牟屬河南趙獻侯自耿徙此趙記注詳</hi>衛非强於趙也譬<lb/>
　之衛矢而魏弦機也藉力魏而有河東之地<hi>趙敬侯四年築</hi>
<pb n="KR2e0004_WYG_004-44b"/>
　<hi>剛平以侵衛五年齊魏為衛敗趙剛平</hi>趙氏懼楚人救趙而伐魏戰於<lb/>
　州西<hi>州屬河内</hi>出梁門軍舍林中<hi>魏記注宛有林鄉</hi>馬飲於大河<lb/>
　趙得是藉也亦襲魏之河北<hi>屬河東</hi>燒棘蒲<hi>元作溝下同敬侯六</hi>
　<hi>年借兵楚取魏棘蒲不注宣二年注大棘在陳留襄邑南蒲南蒲蒲坂也謂此</hi>墜黄城<hi>八年拔魏</hi>
　<hi>黄城陳留外黄是</hi>故剛平之殘也中牟之墮也黄城之墜也<lb/>
　棘蒲之燒也此皆非趙魏之欲也然二國勸行之者<lb/>
　何也衛明於時權之藉也今世之為國者不然矣兵<lb/>
　弱而好敵强國罷而好衆怨<hi>罷疲同音下同樂與衆為怨</hi>事敗而<lb/>
<pb n="KR2e0004_WYG_004-45a"/>
　好鞠之<hi>鞠窮也言遂事</hi>兵弱而憎下人<hi>衍也字</hi>地狹而好敵大<lb/>
　事敗而好長詐<hi>長益之</hi>行此六者而求霸則逺矣臣聞<lb/>
　善為國者順民之意而料兵之能然後從於天下<hi>從謂</hi>
　<hi>後之</hi>故約不為人主怨伐不為人挫强<hi>不以兵為人挫强敵</hi>如此<lb/>
　則兵不費權不輕地可廣欲可成也昔者齊之與韓<lb/>
　魏伐<hi>衍秦字</hi>楚也戰非甚疾也分地又非多韓魏也<hi>言得</hi>
　<hi>地等耳</hi>然而天下獨歸咎於齊者何也以其為韓魏主<lb/>
　怨也<hi>是楚懐二十六年此二十一年</hi>且天下徧用兵矣齊燕戰而趙<lb/>
<pb n="KR2e0004_WYG_004-45b"/>
　氏兼中山秦楚戰韓魏不休而宋越専用其兵<hi>未詳</hi>此<lb/>
　十國者皆以相敵為意而獨舉心於齊者何也約而<lb/>
　好主怨伐而好挫强也且夫强大之禍常以王人為<lb/>
　意也<hi>欲為人王</hi>夫弱小之殃常以謀人為利也是以大國<lb/>
　危小國滅也大國之計莫若後起而重伐不義<hi>不義雖可</hi>
　<hi>伐亦不可輕</hi>夫後起之藉與多而兵勁<hi>人與/之多</hi>則是<hi>元作事</hi>以<lb/>
　衆强敵<hi>元作適</hi>罷寡也兵必立也事不塞天下之心則<lb/>
　利必附矣大國行此則名號不攘而至<hi>攘猶取</hi>覇王不<lb/>
<pb n="KR2e0004_WYG_004-46a"/>
　為而立矣小國之情莫如謹<hi>元作僅下同</hi>静而寡信諸侯<lb/>
　<hi>信猶恃也莒蔡是矣</hi>謹静則四鄰不反寡信諸侯則天下不賣<lb/>
　外不賣内不反則稸積<hi>元作檳禍</hi>朽腐而不用幣帛矯蠹<lb/>
　<hi>矯揉箭箝也故有變意此言變其初也蠹猶蝕</hi>小國道此<hi>道猶行</hi>則不祠而福<lb/>
　矣不貸而見足矣<hi>貸音貣從人求物也</hi>故曰祖仁者王立義者<lb/>
　霸用兵窮者亡何以知其然也昔吳王夫差以强大<lb/>
　為天下先<hi>衍强字</hi>襲郢而棲越身從諸侯之君<hi>諸侯從之</hi>而<lb/>
　卒身死國亡為天下戮者何也此夫差平居而謀王<lb/>
<pb n="KR2e0004_WYG_004-46b"/>
　强大而喜先天下之禍也昔者萊莒好謀<hi>東萊故萊子國</hi>陳<lb/>
　蔡好詐莒恃越而滅<hi>莒蔡皆恃逺忽近故亡</hi>蔡恃晉而亡此皆<lb/>
　内長詐外信諸侯之殃也由此觀之則强弱大小之<lb/>
　禍可見於前事矣語曰騏驥之衰也駑馬先之孟賁<lb/>
　之倦也女子勝之夫駑馬女子筋力骨勁非賢於騏<lb/>
　驥孟賁也何則後起之藉也今天下之相與也不並<lb/>
　滅<hi>與猶恃也言與國之相恃亦不皆亡在所處耳</hi>有能<hi>元作而</hi>案兵而後起寄<lb/>
　怨而誅不直<hi>寄言假手於人不為主也</hi>微用兵而寄於義<hi>猶假也</hi>則<lb/>
<pb n="KR2e0004_WYG_004-47a"/>
　亡天下可跼足而須也<hi>跼不伸也</hi>明於諸侯之故察於地<lb/>
　形之理者不約親不相質而固<hi>質質子</hi>不趨而疾衆事<lb/>
　而不反<hi>衆事猶共事</hi>交割而不相憎<hi>交言彼此割地</hi>俱强而加以<lb/>
　親何則形同憂而兵趨利也何以知其然也昔者燕<lb/>
　齊戰於桓之曲<hi>家語所謂桓山葢在齊魯之間</hi>燕不勝十萬之衆盡<lb/>
　胡人襲燕樓煩數縣<hi>樓煩屬雁門</hi>取其牛馬<hi>此葢之噲敗時</hi>夫胡<lb/>
　之與齊非素親也而用兵又非約質而謀燕也然而<lb/>
　甚於相趨者何也<hi>衍何字</hi>則形同憂而兵趨利也由此<lb/>
<pb n="KR2e0004_WYG_004-47b"/>
　觀之約於同形則利長後起則諸侯可趨役也<hi>可使趨我</hi>
　<hi>而為我役</hi>故明主察相<hi>相之明/察者</hi>誠欲以霸王<hi>衍也字</hi>為志則<lb/>
　戰攻非所先戰者國之殘也<hi>有害於國</hi>而都縣之費也<hi>隠元</hi>
　<hi>年注邑有宗廟之主曰都周制二千五百家為縣</hi>殘費已先而能從諸侯者<lb/>
　寡矣彼戰者之為殘也士聞戰則輸私財而富軍市<lb/>
　<hi>士衆所聚有市井焉</hi>輸飲食而待死士令折轅而炊之<hi>轅輈也</hi>殺<lb/>
　牛而觴士<hi>觶實曰觴葢以飲之</hi>則是路君之道也<hi>路疑作露言國中所有悉</hi>
　<hi>出於外又疑作路窘言財用窘於道路</hi>中人禱祀<hi>國中之人/為行者祈</hi>君翳釀<hi>翳華</hi>
<pb n="KR2e0004_WYG_004-48a"/>
　<hi>葢也故有隠義言釀於中以待飲至</hi>通都小縣置社<hi>戮不用命者</hi>有市之邑<lb/>
　莫不正事而奉王<hi>事謂則賦驚備之事</hi>則此虛中之計也夫戰<lb/>
　之明日尸死扶傷<hi>尸未殮也</hi>雖若有功也軍出費中哭泣<lb/>
　則傷主心矣死者破家而葬夷傷者空財而共藥<hi>夷亦</hi>
　<hi>傷共供同</hi>完者内酺而華樂<hi>酺大飲也華猶奢</hi>故其費與死傷者<lb/>
　鈞<hi>與均同</hi>故民之所費也十年之田而不償也軍之所<lb/>
　出矛㦸折<hi>矛酋矛也兵車所建</hi>鐶鉉絶<hi>鐶刀鐶</hi>傷弩破車罷馬亡<lb/>
　矢之太半甲兵之具宫之所私出也<hi>宫如父子異宫之宫故者寓兵</hi>
<pb n="KR2e0004_WYG_004-48b"/>
　<hi>於農故私家出之</hi>士大夫之所匿厮養士之所竊<hi>厮析薪養馬者</hi>十<lb/>
　年之田而不償也天下有此再費者而能從諸侯者<lb/>
　寡矣攻城之費百姓理襜蔽<hi>襜衣蔽前者襜蔽疊言也言士作苦衣易敝故</hi>
　<hi>亟治之</hi>舉衝櫓<hi>衝陷陣車/正作䡴</hi>家雜總<hi>全家/併作</hi>身窟穴中<hi>謂地道</hi>
　罷於刀金<hi>兵器也</hi>而士困於土功將不釋甲朞數而能<lb/>
　拔城者<hi>數數月</hi>為亟耳上倦於教士斷於兵<hi>斷音短截也</hi>故<lb/>
　三下城而能勝敵者寡矣故曰彼戰攻者非所先也<lb/>
　何以知其然也昔智伯瑤攻范中行氏殺其君滅其<lb/>
<pb n="KR2e0004_WYG_004-49a"/>
　國又西圍晉陽吞併二國而憂一主<hi>趙襄子</hi>此用兵之<lb/>
　盛也然而智伯卒身死國亡為天下笑者何謂也兵<lb/>
　先戰攻而滅二子之<hi>補</hi>患也<hi>患在滅二子</hi>昔者中山悉起<lb/>
　而迎燕趙南戰於長子敗趙氏北戰於中山克燕軍<lb/>
　殺其將夫中山千乗之國也而攻萬乗之國二再戰<lb/>
　比勝<hi>比相次</hi>此用兵之上節也<hi>節猶等</hi>然而國遂亡君臣<lb/>
　於齊者<hi>此二十九年書佐趙滅中山</hi>何也不嗇於戰攻之患也<hi>嗇吝</hi>
　<hi>也</hi>由此觀之則戰攻之敗可見於前事矣<hi>補</hi>今世之<lb/>
<pb n="KR2e0004_WYG_004-49b"/>
　所謂善用兵者終戰比勝<hi>終謂窮兵</hi>而守不可拔<hi>守城期於不拔</hi>
　天下稱為善一國得而保之<hi>得所稱為善者保恃之</hi>則非國之<lb/>
　利也臣聞戰大勝者其士多死而兵益弱守而不可<lb/>
　拔者其百姓罷而城郭露<hi>外無居人故暴露</hi>夫士死於外民<lb/>
　殘於内而城郭露於境則非王之樂也今夫鵠的<hi>的即</hi>
　<hi>鵠也所謂侯中</hi>非咎罪於人也便弓引弩而射之<hi>便謂巧審弓得便巧</hi>
　<hi>乃發</hi>中者則善<hi>人善之</hi>不中則愧少長貴賤則同心於貫<lb/>
　之者何也惡其示人以難也<hi>的以難中人争欲貫之如惡之然人如的者人</hi>
<pb n="KR2e0004_WYG_004-50a"/>
　<hi>所惡也</hi>今窮戰比勝而守必不拔則是非徒示人以難<lb/>
　也又且害人者也然則天下仇之必矣夫罷士露國<lb/>
　而多與天下為仇則明君不居也素用强兵而弱之<lb/>
　<hi>素猶常也言兵常用雖强必弱</hi>則察相不事<hi>不從事於此</hi>彼明君察相者<lb/>
　則五兵不動<hi>五戎注刃劒矛㦸矢</hi>而諸侯從辭讓而重賂至矣<lb/>
　故明君之攻戰也甲兵不出於軍而敵國勝衝櫓不<lb/>
　施而邊城降士民不知而王業至矣彼明君之從事<lb/>
　也用財少曠日逺而利長者<hi>曠濶也日雖濶逺其利不窮</hi>故曰兵<lb/>
<pb n="KR2e0004_WYG_004-50b"/>
　後起則諸侯可趨役也臣之所聞攻戰之道非師者<lb/>
　<hi>師旅也言不用師</hi>雖有百萬之軍北之堂上<hi>言謀之於堂彼自敗也</hi>雖<lb/>
　有闔閭吳起之將<hi>闔閭將孫武也此以君臣互言之</hi>禽之户内千丈<lb/>
　之城拔之尊爼之間<hi>爼肉在豆上</hi>百尺之衝折之衽席之<lb/>
　上<hi>鄭𤣥注記衽卧席也</hi>故鍾鼓竽瑟之音不絶地可廣而欲可<lb/>
　成和樂倡優侏儒之笑<hi>倡優倡樂也侏儒短小人</hi>不乏諸侯可同<lb/>
　日而致也故名配天地不為尊利制海内不為厚<hi>言其</hi>
　<hi>功徳之崇雖名利若此猶不足稱也</hi>故夫善為王業者在勞天下而自<lb/>
<pb n="KR2e0004_WYG_004-51a"/>
　逸亂天下而自安諸侯無成謀<hi>圖我之謀不成</hi>則其國無宿<lb/>
　憂也<hi>言無一夕之憂</hi>何以知其然也<hi>𥙷</hi>佚治在我勞亂在天<lb/>
　下則王之道也銳兵來則拒之患至則趨之<hi>趨言往應之</hi>
　使諸侯無成謀則其國無宿憂矣何以知其然也<hi>元作</hi>
　<hi>矣</hi>昔者魏王<hi>惠/</hi>擁土千里帶甲三十六萬恃<hi>𥙷</hi>其强<lb/>
　而拔邯鄲<hi>十八年</hi>西圍定陽<hi>屬上黨</hi>又從十二諸侯朝天<lb/>
　子以西謀秦秦王恐之<hi>此孝公也此史秦人故尊稱之</hi>寢不安席食<lb/>
　不甘味令於境内盡堞中<hi>堞城上女牆</hi>為戰具競<hi>元作竟</hi>為<lb/>
<pb n="KR2e0004_WYG_004-51b"/>
　守備為死士置將以待魏氏衛鞅謀於秦王曰夫魏<lb/>
　氏其功大而令行於天下有十二諸侯而朝天子其<lb/>
　與必衆<hi>人與之</hi>故以一秦而敵大魏恐不如王何不使<lb/>
　臣見魏王則臣請必北魏矣秦王許諾衛鞅見魏王<lb/>
　曰大王之功大矣令行於天下矣今大王之所從十<lb/>
　二諸侯非宋衛也則鄒魯陳蔡此固大王之所以鞭<lb/>
　箠使也<hi>箠馬策</hi>不足以王天下大王不若北取燕東伐<lb/>
　齊則趙必從矣西取秦南伐楚則韓必從矣大王有<lb/>
<pb n="KR2e0004_WYG_004-52a"/>
　伐齊楚心而從天下之志<hi>使天下從</hi>則王業見矣大王不<lb/>
　如先行王服<hi>王者服飾</hi>然後圖齊楚魏王說於魏鞅之言<lb/>
　也故身廣公宫制丹衣柱<hi>以丹帛為柱衣</hi>建九斿<hi>旗旒</hi>從七星<lb/>
　之旟<hi>鳥隼為旟又繪星焉</hi>此天子之位也而魏王處之於是齊<lb/>
　楚怒諸侯奔齊齊人伐魏殺其太子覆其十萬之軍<lb/>
　魏王大恐跣行<hi>跣足親地也</hi>按兵於國而東次於齊<hi>過信為次</hi>
　<hi>往服齊也</hi>然後天下乃舎之當是時秦王垂拱而受西河<lb/>
　之外<hi>垂衣拱手言無所事西喪地於秦謂此與</hi>而不以徳魏王故<hi>衍曰字</hi>衛<lb/>
<pb n="KR2e0004_WYG_004-52b"/>
　鞅之始與秦王計也謀約不下席言於尊爼之間謀<lb/>
　成於堂上而魏將已禽於齊矣衝櫓未施而西河之<lb/>
　外已<hi>𥙷</hi>入於秦矣此臣之所謂北之堂上禽將户内<lb/>
　拔城於尊爼之間折衝席上者也<hi>彪謂此策輾轉皆中事機而不詭於</hi>
　<hi>聖雖鍾竽倡樂非所以啓人主者亦孟子色貨之比閔王驕不能聴以及鼓里之禍百世之戒也</hi>
齊負郭之民<hi>負猶背</hi>有孤狐咺者正議閔王斮之檀衢<hi>斮斬</hi>
　<hi>也檀衢葢齊市名</hi>百姓不附齊孫室子陳舉<hi>公孫家子猶宗室云</hi>直言<lb/>
　殺之東閭宗室離心司馬穰苴<hi>田完之裔為景公將去此時逺甚葢誤其</hi>
<pb n="KR2e0004_WYG_004-53a"/>
　<hi>名</hi>為政者也殺之大臣不親以故燕舉兵使昌國君<lb/>
　<hi>樂毅魏樂羊之後</hi>將而擊之齊使向子<hi>及下達子史不書</hi>將而應之<lb/>
　<hi>後起為應</hi>齊軍破向子以輿一乗亡達子收餘卒復振與<lb/>
　燕戰求所以賞<hi>元作償</hi>者閔王不肯與軍破走王奔莒<lb/>
　<hi>此四十年</hi>淖齒數之曰夫千乗<hi>青州/郡</hi>博昌之間<hi>屬千乗</hi>方數<lb/>
　百里雨血霑衣王知之乎王曰不知嬴博之間<hi>二縣屬泰</hi>
　<hi>山</hi>地圻至泉王知之乎王曰不知人有當闕而哭者<lb/>
　<hi>闕門觀</hi>求之則不得去之則聞其聲王知之乎王曰不<lb/>
<pb n="KR2e0004_WYG_004-53b"/>
　知淖齒曰天雨血霑衣者天以告也地坼至泉者地<lb/>
　以告也人有當闕而哭者人以告也天地人皆以告<lb/>
　矣而王不知戒焉何得無誅乎於是殺閔王於鼓里<lb/>
　<hi>莒中里也</hi>太子<hi>名法章是為襄王</hi>乃解衣免服逃太史之家為溉<lb/>
　園<hi>溉灌注</hi>君王后太史后氏女<hi>后姓也以其姓后不可曰后后故曰君王后也</hi>
　知其貴人善事之田單以即墨之城破亡餘卒破燕<lb/>
　兵紿騎刼<hi>紿欺也刼燕將代樂毅者毅傳言單設詐誑燕軍</hi>遂以復齊<hi>襄五年</hi>
　遽迎太子於莒立之以為王<hi>時立五年矣迎而立之齊耳</hi>襄王即<lb/>
<pb n="KR2e0004_WYG_004-54a"/>
　位立<hi>補</hi>君王后以為后生齊王建<lb/>
王孫賈年十五事閔王王出走失王之處其母曰女朝<lb/>
　出而晚來則吾倚門而望女暮出而不還則吾倚閭<lb/>
　而望女今事王王出走女不知其處女尚何歸<hi>責其親王</hi>
　<hi>不如我之親女</hi>王孫賈乃入市中曰淖齒亂齊國殺<hi>衍閔字</hi>王<lb/>
　欲與我誅者袒右<hi>右肩</hi>市人從者四百人與之誅淖齒<lb/>
　刺而殺之<lb/>
　　　襄王<hi>閔王子元年</hi>
<pb n="KR2e0004_WYG_004-54b"/>
燕攻齊取七十餘城唯莒即墨未下齊田單以即墨破<lb/>
　燕殺騎刼初燕將<hi>史亦不名</hi>攻下聊城<hi>屬東郡髙紀注在平原</hi>人或<lb/>
　讒之燕將懼誅遂保守聊城不敢歸田單攻之嵗餘<lb/>
　士卒多死而聊城不下魯連乃為<hi>補</hi>書約之矢<hi>纒束書於</hi>
　<hi>矢上</hi>以射城中遺燕將曰吾聞之智者不倍時而棄利<lb/>
　<hi>倍背同</hi>勇士不怯死而滅名忠臣不先身而後君今公<lb/>
　行一朝之忿不顧燕王之無臣<hi>惠王</hi>非忠也殺身亡聊<lb/>
　城而威不信於齊非勇也功廢名滅後世無稱非智<lb/>
<pb n="KR2e0004_WYG_004-55a"/>
　也故智者不再計勇士不怯死今死生榮辱尊卑貴<lb/>
　賤此其一時也<hi>此釋上不再計故史云時不再至</hi>願公之詳計而無<lb/>
　與俗同也且楚攻南陽<hi>史云齊之南陽然則此荆州郡時屬齊</hi>魏攻平<lb/>
　陸齊無南面之心<hi>楚魏在齊之南齊有燕難不急此二縣故不南面與争</hi>以為<lb/>
　亡南陽之害不若得濟北之利故定計而堅守之今<lb/>
　秦人下兵<hi>此時齊善秦故下兵救之</hi>魏不敢東面<hi>不攻齊也</hi>横秦之勢<lb/>
　合<hi>齊善秦為横</hi>則楚國之形危且棄南陽斷右瓖<hi>謂平陸斷亦棄</hi>
　<hi>也</hi>存濟北計必為之今楚魏交退<hi>言其/皆退</hi>燕救不至<hi>不救</hi>
<pb n="KR2e0004_WYG_004-55b"/>
　<hi>聊城</hi>齊無天下之規<hi>規猶謀也秦救之而楚魏退無謀齊者</hi>與聊城共據<lb/>
　朞年之敝<hi>據相持也</hi>即臣見公之不能得也<hi>不能勝齊</hi>齊必決<lb/>
　之於聊城公無再計彼燕國大亂君臣過計<hi>過猶失</hi>上<lb/>
　下迷惑栗腹<hi>燕將</hi>以十萬之衆五折於外萬乗之國被<lb/>
　圍於趙壤削主困為天下戮<hi>按燕王喜四年趙孝成十五年亷頗圍破燕殺</hi>
　<hi>栗腹在齊襄燕惠聊城事二十八年以為此時則自騎刼敗死外不書它將及趙國也</hi>公聞之<lb/>
　乎今燕王方寒心獨立大臣不足恃國敝禍多民心<lb/>
　無所歸今公又以聊城之民距全齊之兵<hi>距拒同捍也</hi>朞<lb/>
<pb n="KR2e0004_WYG_004-56a"/>
　年不解是墨翟之守也<hi>墨子曰公輸般為雲梯將以攻宋墨子聞之見般以帯為</hi>
　<hi>城以牒為械般九設機變墨九距之般之械盡墨之守固有餘</hi>食人炊骨士無反北<lb/>
　之心是孫臏吳起之兵也能已見於天下矣故為公<lb/>
　計不如罷兵休士全車甲歸報燕王燕王必喜士民<lb/>
　見公如見父母交游攘臂而議於世<hi>攘言推臂前也</hi>功業可<lb/>
　明矣上輔孤主以制羣臣下養百姓以資說士<hi>辯說之士</hi>
　<hi>資以籍口</hi>矯國革俗於天下<hi>矯革言變其國俗</hi>功名可立也意者<lb/>
　亦捐燕棄世<hi>捐亦棄</hi>東游於齊乎請裂地定封富比陶<lb/>
<pb n="KR2e0004_WYG_004-56b"/>
　衛<hi>陶穰侯邑衛自梁襄王後稱君</hi>世世稱寡與齊久存此亦一計也<lb/>
　二者顯名厚實也願公熟計而審處一也且吾聞効<lb/>
　小節者不能行大威惡小恥者不能立榮名昔管仲<lb/>
　射桓公中鈎簒也遺公子糾<hi>遺忘也</hi>而不能死怯也束<lb/>
　縳桎梏<hi>桎足械梏手械</hi>辱身也此三行者鄉里不通也世主<lb/>
　不臣也使管仲終窮抑<hi>抑按也人所按故為困</hi>幽囚而不出慙<lb/>
　恥而不見窮年沒夀不免為辱人賤行矣然管子并<lb/>
　三行之過據齊國之政一匡天下九合諸侯為五霸<lb/>
<pb n="KR2e0004_WYG_004-57a"/>
　首名髙天下光照鄰國曹沬為魯君將三戰三北而<lb/>
　喪地千里使曹子之足不離陳計不顧後出必死而<lb/>
　不生<hi>出計所出也</hi>則不免為敗軍禽將曹子以敗軍禽將<lb/>
　非勇也功廢名滅後世無稱非智也故去三北之恥<lb/>
　退而與魯君計也曹子以為遭齊桓公有天下朝諸<lb/>
　侯<hi>此霸者之事欲興霸則可責以義故沬與魯君計言此</hi>曹子以一劒之任刼<lb/>
　桓公於壇位之上顔色不變而辭氣不悖三戰之所<lb/>
　喪一朝而反之天下震動驚駭威信吳楚𫝊名後世<lb/>
<pb n="KR2e0004_WYG_004-57b"/>
　若此二公者非不能行小節死小恥也以為殺身絶<lb/>
　世功名不立非智也故去忿恚之心<hi>恚恨也</hi>而成終身<lb/>
　之名除感忿之恥而立累世之功故業與三王争流<lb/>
　名與天壤相敝也<hi>言天地敝此名乃敝</hi>公其圖之燕將曰敬聞<lb/>
　命矣因罷兵到韣<hi>元作到讀</hi>而去<hi>韣弓衣倒示無弓</hi>故解齊國之<lb/>
　圍救百姓之死仲連之說也<hi>仲連傳有彪按此書以齊閔為宣王蘇代為蘇</hi>
　<hi>秦事時不合如此者甚衆殆為後人𫝊録之謬至於此章引栗腹之事說聊城之將則非後人謬矣葢好</hi>
　<hi>事者聞約矢之說惜其書不存擬為之以補亡而其人意氣横溢肆筆而成不暇檢校細處此史及太史</hi>
<pb n="KR2e0004_WYG_004-58a"/>
　<hi>公亦愛其千里而略其牝牡驪黄至于今二千嵗莫有知其非者也又按燕昭二十八年書齊之不下者</hi>
　<hi>唯聊莒即墨聊即聊城也徐廣注此栗腹事云去長平十年而不論其在聊城事後蘇氏故史亦因之疏</hi>
　<hi>矣故備論之</hi>
燕攻齊齊破閔王奔莒淖齒殺閔王田單守即墨之城<lb/>
　破燕兵復齊墟襄王為太子徵<hi>徵猶信也太子初易姓名為庸人疑之至</hi>
　<hi>是始有狀可信也</hi>齊已破燕田單之立疑<hi>人疑單也</hi>齊國之衆皆<lb/>
　以田單為自立也襄王立田單相之過菑水<hi>菑淄同</hi>有<lb/>
　老人涉菑而寒出不能行坐於沙中田單見其寒欲<lb/>
<pb n="KR2e0004_WYG_004-58b"/>
　使後車分衣無可以分者單解裘而衣之襄王惡之<lb/>
　曰田單之施將欲以取我國乎不早圖之恐後之<hi>恐單</hi>
　<hi>先發</hi>左右顧無人巖下有貫珠者<hi>齊人</hi>襄王呼而問之曰<lb/>
　女聞吾言乎對曰聞之王曰女以為何若對曰王不<lb/>
　如因以為已善王嘉單之善下令曰寡人憂民之饑<lb/>
　也單收而食之寡人憂民之寒也單解裘而衣之寡<lb/>
　人憂勞百姓而單亦憂之稱寡人之意<hi>稱猶副</hi>單有是<lb/>
　善而王嘉之善單之善亦王之善已王曰善乃賜單<lb/>
<pb n="KR2e0004_WYG_004-59a"/>
　牛酒嘉其行後數日貫珠者復見王曰王至朝日宜<lb/>
　召田單而揖之於庭口勞之乃布令求百姓之饑寒<lb/>
　者收穀之<hi>穀猶養</hi>乃使人聴於閭里聞丈夫之相<hi>衍舉字</hi>
　與語曰田單之愛人嗟乃王之教澤也<hi>彪謂單之取疑所謂威震</hi>
　<hi>主者與襄王亦不明甚矣使單有異志闔城陽而王孰敢不聴豈俟今日哉貫珠者可謂君子人矣為是</hi>
　<hi>言也上足以掩王之非下足以救單之死一言而齊國定君子哉</hi>
貂勃<hi>齊人</hi>常惡田單曰安平君小人也安平君聞之故為<lb/>
　酒而召貂勃曰單何以得罪於先生故常見譽於朝<lb/>
<pb n="KR2e0004_WYG_004-59b"/>
　<hi>不欲正言其毁</hi>貂勃曰跖之狗吠堯<hi>跖柳下季之弟盜跖</hi>非貴跖而賤<lb/>
　堯也狗固吠非其主也且今使公孫子賢而徐子不<lb/>
　肖然而使公孫子與徐子鬬徐子之狗猶<hi>元作山</hi>將攫<lb/>
　公孫子之腓而噬之也<hi>攫持腓脛腨噬啗也</hi>若乃得去不肖者<lb/>
　而為賢者狗豈特攫其腓而噬之耳哉安平君曰敬<lb/>
　聞命明日任之於王<hi>白王使任用之</hi>王有所幸臣九人之屬<lb/>
　欲傷安平君相與語於王曰燕之伐齊之時楚王<hi>頃襄</hi>
　使將軍<hi>淖齒也</hi>將萬人而佐齊今國已定而社稷已安<lb/>
<pb n="KR2e0004_WYG_004-60a"/>
　矣何不使使者謝於楚王王曰左右孰可九人之屬<lb/>
　曰貂勃可<hi>欲去單之助</hi>貂勃使楚楚王受而觴之數日不<lb/>
　反九人之屬相與語於王曰夫一人身而牽留萬乗<lb/>
　者豈不以據勢也哉<hi>言勃據單勢</hi>且安平君之與王也君<lb/>
　臣無禮而上下無别且其志欲為不善<hi>謂反畔</hi>内收百<lb/>
　姓循撫其心振窮補不足<hi>振舉救也</hi>布徳於民外懐戎翟<lb/>
　天下之賢士<hi>懐翟與士</hi>隂結諸侯之雄俊豪英<hi>諸侯之人</hi>其志<lb/>
　欲有為也<hi>為不善</hi>願王之察之異日而王曰召相單来<lb/>
<pb n="KR2e0004_WYG_004-60b"/>
　田單免冠徒跣肉袒而進<hi>肉袒露肢體示欲受刑</hi>退而請死罪<lb/>
　五日而王曰子無罪於寡人子為子之臣禮吾為吾<lb/>
　之王禮而已矣貂勃從楚來王賜諸前酒酣<hi>酣酒樂</hi>王<lb/>
　曰召相田單而來貂勃避席稽首曰王惡得此亡國<lb/>
　之言乎王上者孰與周文王王曰吾不若也貂勃曰<lb/>
　然臣固知王不若也下者孰與齊桓公王曰吾不若<lb/>
　也然則周文王得吕望以為太公桓公得管夷吾以<lb/>
　為仲父今王得安平君而獨曰單且自天地之闢<hi>開也</hi>
<pb n="KR2e0004_WYG_004-61a"/>
　民人之治為人臣之功者誰有厚於安平君者哉而<lb/>
　王曰單單惡得此亡國之言乎且王不能守乎王之<lb/>
　社稷燕人興師而襲齊墟王走而之城陽之山中<hi>城陽</hi>
　<hi>兖州國莒其縣也</hi>安平君以惴惴之即墨<hi>惴惴憂懼也</hi>三里之城<lb/>
　五里之郭敝卒七千禽其司馬<hi>主兵之官謂騎刼</hi>而反千里<lb/>
　之齊安平君之功也當是時也闔城陽而王<hi>不通王而自王</hi>
　城陽天下<hi>城陽與天下之人</hi>莫之能止然而計之於道歸之<lb/>
　於義以為不可故為棧道木閣<hi>木閣閣道皆以通險</hi>而迎王與<lb/>
<pb n="KR2e0004_WYG_004-61b"/>
　后於城陽山中<hi>元作中山</hi>王乃得反子臨百姓今國已定<lb/>
　民已安矣王乃曰單單<hi>補</hi>且嬰兒之計不為此王不<lb/>
　亟殺此九子者以謝安平君不然國危矣王乃殺九<lb/>
　子而逐其家益封安平君以夜邑萬户<hi>夜一作劇屬淄川又東萊</hi>
　<hi>有掖有不夜疑夜字為掖不全或不夜省不</hi>
田單將<hi>為大將</hi>攻狄<hi>狄北/胡</hi>往見魯仲子<hi>連也</hi>仲子曰將軍攻<lb/>
　狄不能下也田單曰臣以五里之城七里之郭破亡<lb/>
　餘卒破萬乗之燕復齊墟攻狄而不下何也上車弗<lb/>
<pb n="KR2e0004_WYG_004-62a"/>
　謝而去遂攻狄三月而不克之也齊嬰兒謠曰大冠<lb/>
　若箕<hi>箕簸器</hi>修劒拄頤攻狄不能下壘枯丘<hi>壘軍壁也言大不能</hi>
　<hi>降一壘小不能枯一丘枯言無人物</hi>田單乃懼問魯仲子曰先生為單<lb/>
　不能下狄請問其說魯仲子曰將軍之在即墨坐而<lb/>
　織蕢<hi>蕢草器</hi>立則杖挿<hi>挿鍤同/刺土器</hi>為士卒倡曰<hi>倡導也</hi>可往<lb/>
　矣宗廟亡矣亡日尚矣<hi>尚猶久也言見亡之兆其日已久</hi>歸於何黨<lb/>
　矣<hi>黨猶鄉也言無所歸</hi>當此之時將軍有死之心而士卒無生<lb/>
　之氣聞若言<hi>若如此也</hi>莫不揮泣奮臂而欲戰此所以破<lb/>
<pb n="KR2e0004_WYG_004-62b"/>
　燕也當今將軍東有夜邑之奉西有菑上之虞黄金<lb/>
　横帯而馳乎淄澠之間<hi>昭十二年注澠水出臨淄縣入時水</hi>有生之樂<lb/>
　無死之心所以不勝者也田單曰單有心先生志之<lb/>
　矣明日乃厲氣循城<hi>厲激昂也</hi>立於矢石之所乃援枹鼓<lb/>
　之<hi>枹擊鼓杖</hi>狄人乃下<lb/>
孟嘗君為從<hi>文以襄王初中立為諸侯楚頃襄二十三年天下合從此八年</hi>公孫𢎞<hi>齊人</hi>
　謂孟嘗君曰君不如<hi>元作以</hi>使人先觀秦王<hi>昭/</hi>意者<hi>設疑</hi>
　<hi>之辭</hi>秦王帝王之主也君恐不得為臣<hi>為秦臣</hi>奚暇從以<lb/>
<pb n="KR2e0004_WYG_004-63a"/>
　難之意者秦王不肖之主也君從以難之未晩孟嘗<lb/>
　君曰善願因請公往矣公孫𢎞敬諾以車十乗之秦<lb/>
　昭王聞之而欲愧之以辭<hi>使𢎞愧</hi>公孫𢎞見昭王曰薛<lb/>
　公之地大小㡬何公孫𢎞對曰百里昭王笑而曰寡<lb/>
　人地數千里猶<hi>元作由下同</hi>未敢以有難也<hi>為人之難</hi>今孟嘗<lb/>
　君之地方百里而因欲以難寡人猶可乎公孫𢎞對<lb/>
　曰孟嘗君好人<hi>人賢人</hi>大王不好人昭王曰孟嘗君之<lb/>
　好人也奚如公孫𢎞曰義不臣乎天子不友乎諸侯<lb/>
<pb n="KR2e0004_WYG_004-63b"/>
　得志不慙為人主不得志不肯為人臣如此者三人<lb/>
　而治可為管商之師<hi>管仲商鞅</hi>說義聴行<hi>所說有義或能聴而行之</hi>能<lb/>
　致其主霸王如此者五人萬乗之嚴主也辱其使者<lb/>
　退而自刎<hi>集韻刎斷也</hi>必以其血洿其衣如臣者十人昭<lb/>
　王笑而謝之曰客胡為若此寡人直與客論耳寡人<lb/>
　善孟嘗君欲客之必諭寡人之志也<hi>以己之志曉告孟嘗</hi>公孫<lb/>
　𢎞曰敬諾公孫𢎞可謂不侵矣<hi>著書者美其不可侵辱</hi>昭王大<lb/>
　國也孟嘗千乗也立千乗之義而不可陵可謂足使<lb/>
<pb n="KR2e0004_WYG_004-64a"/>
　矣<hi>足猶能彪謂公孫所陳亦士之一槩爾自曹沬刼桓公辯說士莫不以籍口彼葢未學禮也夹谷之</hi>
　<hi>會孔子詔之士付之有司耳矣豈厓柴若世之猘狗然哉帝曰曉人不當如是乎此說客之所當知也</hi>
魯仲連謂孟嘗君曰君好士未<hi>補</hi>也雍門子<hi>補子字此士以所居</hi>
　<hi>為稱</hi>養椒亦<hi>養猶公養之養椒姓/亦名雍門子之所養</hi>陽得子養<hi>此下脫所養人</hi>飲<lb/>
　食衣裘與之同皆得其死<hi>並未詳</hi>今君之家富於二公<lb/>
　<hi>雍門陽得</hi>而士未有為君盡游者也<hi>游猶友也言不盡於交游之道</hi>君曰<lb/>
　文不得是二人故也<hi>椒亦等</hi>使文得二人文豈獨不得<lb/>
　盡對曰君之廏馬百乗無不被繡衣而食菽粟者豈<lb/>
<pb n="KR2e0004_WYG_004-64b"/>
　有麒麟騄耳哉後宫十妃皆縞紵<hi>縞鮮色繒也紵麻屬細者</hi>食梁<lb/>
　肉<hi>梁米名本草注青梁粟𩔖</hi>豈有毛廧西施哉色與馬取於今之<lb/>
　世士何必待古哉故曰君之好士未也<lb/>
　　　王建<hi>襄王子元年年丁酉赧王五十一</hi>
秦攻趙長平<hi>此五年</hi>齊楚救之秦計曰齊楚救趙親<hi>其交親</hi>
　則將退兵不親則且遂攻之趙無以食請粟於齊而<lb/>
　齊不聴蘇子<hi>元作秦</hi>謂齊王曰不如聴之以却秦兵不<lb/>
　聴則秦兵不却是秦之計中而齊楚<hi>元作燕</hi>之計過矣<lb/>
<pb n="KR2e0004_WYG_004-65a"/>
　且趙之於齊楚<hi>元作燕齊</hi>𨼆蔽也<hi>趙居二國西北秦攻二國必先徑趙趙存則二</hi>
　<hi>國得以自𨼆而有蔽障</hi>猶齒之有脣也脣亡則齒寒今日亡趙<lb/>
　則明日及齊楚矣且夫救趙之務<hi>務趣也事也</hi>宜若奉漏<lb/>
　甕沃燋釡<hi>喻救之急</hi>夫救趙髙義也却秦兵顯名也義救<lb/>
　亡趙威却强秦兵不務為此而務愛粟則為國計者<lb/>
　過矣<hi>齊記有云周子謂最是也此最是三十餘年矣</hi>
或謂齊王曰周韓西有强秦東北有趙魏秦伐周韓之<lb/>
　西趙魏不伐<hi>不從秦伐周韓</hi>周韓為割<hi>割地與趙魏</hi>韓却周害也<lb/>
<pb n="KR2e0004_WYG_004-65b"/>
　<hi>言趙魏徒不伐而不救韓則韓兵必却而周有秦害</hi>及韓却周害<hi>元作/割</hi>之後<hi>補</hi>
　趙魏亦不免與秦為患矣<hi>秦以其不應已又無周韓之捍秦伐必及</hi>今齊<lb/>
　應<hi>補</hi>秦伐趙魏則亦不果於趙魏之應秦而伐周韓<lb/>
　<hi>趙魏近秦其應秦不得不果齊則逺矣應秦必不果也</hi>令齊人於秦而伐趙魏<lb/>
　<hi>令就令也入言應之果</hi>趙魏亡之後秦東面而伐齊齊安得救<lb/>
　<hi>補</hi>於天下乎<hi>此言趙魏近秦畏之不得不應齊不可以其應而伐之也</hi>
國子<hi>齊大夫</hi>曰秦破馬服君之師圍邯鄲齊魏亦佐秦伐<lb/>
　邯鄲齊取淄鼠魏取伊氏<hi>皆趙地缺</hi>公子無忌<hi>魏信陵君</hi>為天<lb/>
<pb n="KR2e0004_WYG_004-66a"/>
　下循便計<hi>循行順也</hi>殺晉鄙<hi>魏/將</hi>率魏兵以救邯鄲之圍<hi>魏安</hi>
　<hi>釐二十年使鄙將以救趙畏秦不敢進趙急平原君使責無忌無忌盜鄙兵符伐之將進兵秦軍解去</hi>
　使秦弗有而失天下是齊入於魏而救邯鄲之功也<lb/>
　<hi>齊與魏親初雖佐奏今魏救趙亦同救也</hi>安邑者魏之柱國也<hi>言其於國如室有柱</hi>
　晉陽者趙之柱國也鄢郢者楚之柱國也故三國<hi>衍欲</hi>
　<hi>字</hi>與秦瓖界<hi>壤土界境也言其地相接</hi>秦伐魏取安邑伐趙取晉<lb/>
　陽伐楚取鄢郢矣覆<hi>元作福</hi>三國之軍<hi>元作君</hi>兼二周之<lb/>
　地舉韓氏取其地且天下之半<hi>且猶㡬</hi>今又刦趙魏疏<lb/>
<pb n="KR2e0004_WYG_004-66b"/>
　中國<hi>疏言離其友</hi>封衛之東野<hi>封割也東野猶東地</hi>兼魏之河内絶<lb/>
　趙之東陽則趙魏亦危矣趙魏危則非齊之利也韓<lb/>
　魏趙楚之志恐秦兼天下而臣其君故専兵一志以<lb/>
　逆秦<hi>逆謂拒之</hi>三國之與秦瓖界而患急齊不與秦壤界<lb/>
　而患緩是以天下之勢不得不事齊也故秦得齊則<lb/>
　權重於中國趙魏楚得齊則足以敵秦故秦楚<hi>補</hi>趙<lb/>
　魏得齊者重失齊者輕齊有此勢不能以重於天下<lb/>
　者何也其用者過也<lb/>
<pb n="KR2e0004_WYG_004-67a"/>
齊王使使者問趙威后<hi>惠文后孝威太后</hi>書未發威后問使者<lb/>
　曰嵗亦無恙耶<hi>恙憂也</hi>民亦無恙耶王亦無恙耶使者<lb/>
　不說曰臣奉使使威后今不問王而先問嵗與民豈<lb/>
　先賤而後尊貴者乎威后曰不然茍無嵗何有民茍<lb/>
　無民何有君故有問舎本而問末者耶乃進而問之<lb/>
　曰齊有處士曰鍾離子<hi>鍾離屬九江</hi>無恙耶是其為人也<lb/>
　有糧者亦食無糧者亦食有衣者亦衣無衣者亦衣<lb/>
　是助王養其民者<hi>補</hi>也何以至今不業也<hi>言不得在位成其職</hi>
<pb n="KR2e0004_WYG_004-67b"/>
　<hi>業</hi>業陽子<hi>諸書業陽皆不地范睢𫝊注華一作葉</hi>無恙乎是其為人哀<lb/>
　鰥寡䘏孤獨振困窮補不足是助王息其民者也<hi>息生</hi>
　<hi>也</hi>何以至今不業也北宫之女嬰兒子無恙耶徹其<lb/>
　環瑱<hi>集韻撤去也通作徹</hi>至老不嫁以養父母是皆率民而出<lb/>
　於孝情者也<hi>情猶誠</hi>胡為至今不朝也<hi>命婦則朝</hi>此二士弗<lb/>
　業一女不朝何以王齊國子萬民乎於陵子仲<hi>於陵屬濟</hi>
　<hi>南皆以所居為號此自一人若孟子所稱已是七八十年矣</hi>尚存乎是其為人也<lb/>
　上不臣於王下不治其家中不索交諸侯此率民而<lb/>
<pb n="KR2e0004_WYG_004-68a"/>
　出於無用者何為至今不殺乎<hi>彪謂威后賢矣其是非乃不詭於聖齊有</hi>
　<hi>此數士不能察至使鄰國老女子愧之王建不足道也時君王后故無恙胡為亦無察乎</hi>
齊閔王之遇殺其子法章變姓名為莒太史家庸夫<hi>庸傭</hi>
　<hi>同均直也</hi>太史敫女<hi>敫音躍</hi>竒法章之狀貌以為非常人憐<lb/>
　而常竊衣食之與私焉莒中及齊亡臣<hi>臣之出亡者</hi>相聚<lb/>
　求閔王子欲立之法章乃自言於莒共立法章為襄<lb/>
　王襄王立以太史氏女為王后生子建太史敫曰女<lb/>
　無媒而嫁者非吾種也汙吾世矣終身不覩君王后<lb/>
<pb n="KR2e0004_WYG_004-68b"/>
　賢不以不覩之故失人子之禮也襄王卒子建立為<lb/>
　齊王君王后事秦謹與諸侯信以故建立<hi>衍一四字</hi>四十<lb/>
　有餘年不受兵秦昭王<hi>元作始皇按后卒於莊襄之時不逮始皇也</hi>嘗遣<lb/>
　使者遺君王后玉連環<hi>兩環相貫</hi>曰齊多智而解此環不<lb/>
　君王后以示羣臣羣臣不知解君王后引錐椎破之<lb/>
　謝秦使曰謹以解矣及君王后病且卒誡建曰羣臣<lb/>
　之可用者某建曰請書之君王后曰善取筆牘受言<lb/>
　<hi>牘書版也</hi>君王后曰老婦已忘矣<hi>詳其指葢怒建之不心受託以病昏耳</hi>君<lb/>
<pb n="KR2e0004_WYG_004-69a"/>
　王后死後后勝<hi>疑即后之族</hi>相齊多受秦間金玉使賓客<lb/>
　入秦皆為變辭<hi>變詐之辭葢使者還以恐動王也</hi>勸王朝秦不修攻<lb/>
　戰之備<hi>彪謂君王后賢智婦人也惜其不能正始乃其父正烈男子也義不能疚利不能回其斯</hi>
　<hi>人乎</hi>
齊王建入朝於秦雍門司馬前曰所為立王者為社稷<lb/>
　耶為王立王耶王曰為社稷司馬曰為社稷立王王<lb/>
　何以去社稷而入秦齊王還車而反即墨大夫聞<hi>元作</hi>
　<hi>與</hi>雍門司馬諫而聴之則以為可<hi>衍可/字</hi>為謀<hi>又疑可為謀本</hi>
<pb n="KR2e0004_WYG_004-69b"/>
　<hi>注字</hi>即入見齊王曰齊地方數千里帯甲數十<hi>元作百下同</hi>
　萬夫三晉大夫皆不便秦而在阿鄄之間者百數王<lb/>
　收而與之十萬之衆使收三晉之故地即臨晉之關<lb/>
　可以入矣<hi>臨晉屬左馮翊</hi>鄢郢大夫不欲為秦<hi>不屬之也</hi>而在城<lb/>
　南下者百數<hi>齊城</hi>王收而與之十萬之師使收楚故地<lb/>
　即武關可以入矣<hi>始王紀注武關秦南關在折西𢎞農東</hi>如此則齊威<lb/>
　可立秦國可亡矣舎南面之稱制<hi>此亦秦人之辭時未有此</hi>乃西<lb/>
　面而事秦為大王不取也齊王不聴秦使陳馳<hi>齊客之入</hi>
<pb n="KR2e0004_WYG_004-70a"/>
　<hi>秦者</hi>誘齊王内之約與五百里之地<hi>葢偽許之</hi>齊王不聴即<lb/>
　墨大夫而聴陳馳遂入秦處之共松栢之間<hi>共屬河内</hi>餓<lb/>
　而死先是齊為之歌曰松耶栢耶住建共者客耶<hi>客謂</hi>
　<hi>陳馳自秦稱之曰客彪謂建之聴雍門似矣而不卒於即墨唯不明故也不明以亡國有國家者可不以</hi>
　<hi>正心誠意為先乎</hi>
　<lb/>
　<lb/>
　<lb/>
<pb n="KR2e0004_WYG_004-70b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　戰國策卷四<lb/>
</p>
<p>
</p>
  </div>
<div>
<head>戰國策卷五</head> <lb/>
    <p>
<pb n="KR2e0004_WYG_005-1a"/>
欽定四庫全書<lb/>
　戰國策卷五<lb/>
　　　　　　　　　　　　　宋　鮑彪　注<lb/>
　　楚<hi>今之南郡江夏零陵桂陽武陵長沙漠中汝南皆其分也江陵故郢都西逋巫巴東有雲夢之饒</hi>
　　　宣王<hi>肅王子元年烈王七年壬子</hi>
齊楚搆難宋請中立齊急宋<hi>告急於宋</hi>宋許之子象<hi>楚人</hi>為楚<lb/>
　謂宋<hi>補</hi>王<hi>公剔成</hi>曰楚以緩失宋將法齊之急也齊以<lb/>
　急得宋後將常急矣是從齊而攻楚之未必利也齊<lb/>
<pb n="KR2e0004_WYG_005-1b"/>
　戰勝楚勢必危宋不勝是以弱宋干强楚也<hi>言以助齊犯楚</hi>
　<hi>之怒</hi>而今兩萬乗之國常以急求所欲國必危矣<lb/>
邯鄲之難<hi>趙成侯二十一年魏拔邯鄲此十六年</hi>昭奚恤謂楚王曰王<hi>元作</hi>
　<hi>里</hi>不如無救趙而以强魏<hi>使魏為强</hi>魏强其割趙必深矣<lb/>
　趙不能聴則必堅守是兩敝也<hi>兩國相持必俱敝</hi>景舎曰不<lb/>
　然昭奚恤不知也夫魏之攻趙也恐楚之攻其後也<lb/>
　今不救趙趙有亡形而魏無楚憂是楚魏共趙也<lb/>
　<hi>如與魏共攻之</hi>害必深矣<hi>趙之害</hi>何以兩敝也且魏令兵以割<lb/>
<pb n="KR2e0004_WYG_005-2a"/>
　趙趙見亡形而有楚之不救已也<hi>言雖有楚而不見救</hi>必與魏<lb/>
　合而以謀楚故王不如少出兵以為趙援趙恃楚勁<lb/>
　必與魏戰魏怒於趙之勁而見楚救之不足畏也必<lb/>
　不釋趙趙魏相敝而齊秦應楚<hi>應言乗此起兵耳非與楚合也</hi>則魏<lb/>
　可破也楚因使景舎起兵救趙邯鄲抜<hi>楚兵少故</hi>楚取睢<lb/>
　濊之間<hi>後志梁國睢陽注征北記南淮有睢陵梁國有睢陽南臨濊水</hi>
江乙為魏使於楚<hi>乙魏人時居魏後乃仕楚故其譖昭奚恤曰臣居魏知之</hi>謂楚王<lb/>
　曰臣入境聞楚之俗不蔽人之善不言人之惡誠有<lb/>
<pb n="KR2e0004_WYG_005-2b"/>
　之乎王曰誠有之江乙曰然則白公之亂得無遂乎<lb/>
　<hi>遂猶成白公太子建子勝哀十六年建以䜛奔鄭鄭殺之勝請伐鄭子西不從勝怒殺子西刧恵王</hi>誠<lb/>
　如是臣等之罪免矣楚王曰何也江乙曰州侯相楚<lb/>
　貴甚矣而主斷<hi>謂其專决</hi>左右俱曰無有<hi>言世無如之</hi>如出一<lb/>
　口矣<lb/>
荆宣王問羣臣曰吾聞北方之畏昭奚恤也果誠何如<lb/>
　羣臣莫對江乙對曰虎求百獸而食之得狐狐曰子<lb/>
　無敢食我也天帝使我長百獸今子食我是逆天帝<lb/>
<pb n="KR2e0004_WYG_005-3a"/>
　命也子以我為不信吾為子先行子隨我後觀百獸<lb/>
　之見我而敢不走乎虎以為然故遂與之行獸見之<lb/>
　皆走虎不知獸畏已而走也以為畏狐也今王之地<lb/>
　方五千里帶甲百萬而専属之昭奚恤故比方之畏<lb/>
　奚恤也其實畏王之甲兵也猶百獸之畏虎也<lb/>
昭奚恤與彭城君<hi>彭城属楚知為楚人</hi>議於王前王召江乙而問<lb/>
　焉江乙曰二人之言皆善也臣不敢言其後此謂慮<lb/>
　賢也<hi>慮猶疑也賢者言善已復言之將使王疑彼思慮之也</hi>
<pb n="KR2e0004_WYG_005-3b"/>
江尹<hi>乙也</hi>欲惡昭奚恤於楚王而力不能故為梁山陽君<lb/>
　<hi>山陽属魏知為魏人</hi>請封於楚<hi>知其無功奚恤必諫而山陽怨可以為黨</hi>楚王曰諾<lb/>
　昭奚恤曰山陽君無功於楚國不當封江尹因得山<lb/>
　陽君與之共惡昭奚恤<lb/>
魏氏惡昭奚恤於楚王<hi>以山陽君故</hi>楚王告昭子昭子曰臣<lb/>
　朝夕以事聴命<hi>言其親近</hi>而魏入吾君臣之間<hi>以惡奚恤之言入</hi>
　臣大懼臣非畏魏也夫泄吾君臣之交而天下信之<lb/>
　是其為人也近苦矣<hi>苦猶惡也此指江乙</hi>夫苟不難為之外<hi>為謂</hi>
<pb n="KR2e0004_WYG_005-4a"/>
　<hi>泄外謂魏也</hi>豈忘為之内乎臣之得罪無日矣<hi>無幾日也</hi>王曰<lb/>
　寡人知之大夫何患<lb/>
江乙惡昭奚恤謂楚王曰人有以其狗為有執而愛之<lb/>
　<hi>執言善守</hi>其狗嘗溺井<hi>溺去音</hi>其鄰人見狗之溺井也欲入<lb/>
　言之狗惡之當門而噬之鄰人憚之遂不得入言邯<lb/>
　鄲之難楚進兵大梁取矣昭奚恤取魏之寳器臣居<lb/>
　魏知之故昭奚常惡臣之見王<hi>此言邯鄲事在乙居魏時故升邯鄲之難</hi>
　<hi>於前</hi>
<pb n="KR2e0004_WYG_005-4b"/>
江乙欲惡昭奚恤於楚謂楚王曰下比周則上危下分<lb/>
　爭則上安<hi>分則不比爭則不周為揚惡張本</hi>王亦知之乎願王勿忘<lb/>
　也且人有好揚人之善者於王何如王曰此君子也<lb/>
　近之江乙曰有人好揚人之惡者於王何如王曰此<lb/>
　小人也逺之江乙曰然則且有子殺其父臣弑其主<lb/>
　者而王終已不知者何也以王好聞人之美惡聞人<lb/>
　之惡也王曰善寡人願兩聞之<hi>彪謂兩聞之是也然必以明夫茍不明則</hi>
　<hi>適為江乙䜛口之資耳</hi>
<pb n="KR2e0004_WYG_005-5a"/>
江乙說於安陵君<hi>名壇失其姓楚之幸臣按魏記注召陵有安陵應屬楚而魏策亦有同號</hi>
　<hi>者别一人也</hi>曰君無咫尺之功<hi>元作地</hi>骨肉之親處尊位受<lb/>
　厚禄一國之衆見君莫不斂袵而拜撫委而服<hi>撫物委物</hi>
　<hi>必下其手皆卑下意</hi>何以也曰王過舉以<hi>元作/而</hi>色<hi>言謬以色見舉</hi>不然<lb/>
　無以至此江乙曰以財交者財盡而交絶以色交者<lb/>
　華落而愛渝<hi>華菁華渝變也</hi>是以嬖色不敝席<hi>嬖賤而幸者席不及敝而</hi>
　<hi>愛弛</hi>寵臣不避軒<hi>避猶退軒曲輈藩車也車敝則退去今不及然</hi>今君擅楚國<lb/>
　之勢而無以自結於王竊為君危之安陵君曰然則<lb/>
<pb n="KR2e0004_WYG_005-5b"/>
　奈何願君必請從死以身為殉<hi>此乙辭</hi>如是必長得重<lb/>
　於楚國曰謹受今三年而弗言江乙復見曰臣所為<lb/>
　君道至今未効君不用臣之計臣請不敢復見矣安<lb/>
　陵君曰不敢忘先生之言未得間也於是楚王游於<lb/>
　雲夢<hi>澤名在南郡華容</hi>結駟千乗旌旂蔽天野火之起也若<lb/>
　雲蜺<hi>蜺虹也</hi>兕虎嘷之聲若雷霆<hi>兕若牛/而青</hi>有狂兕<graphic n="KR2040" url="https://raw.githubusercontent.com/kanripo/KR-Gaiji/master/images/KR2040.png" mimeType="image/png"/>
                    <hi>元作</hi>
　<hi>䍧</hi>車<hi>集韻<graphic n="KR2040" url="https://raw.githubusercontent.com/kanripo/KR-Gaiji/master/images/KR2040.png" mimeType="image/png"/>音詳趨行也若䍧則羊耳</hi>依輪而至王親引弓而射一<lb/>
　發而殪王抽旃旄<hi>旃曲柄旗旄幢也</hi>而抑兒首仰天而笑曰<lb/>
<pb n="KR2e0004_WYG_005-6a"/>
　樂矣今日之游也寡人萬嵗千秋之後誰與樂此矣<lb/>
　<hi>問安陵與誰</hi>安陵君泣數行下而進曰臣入則編席<hi>編次簡也</hi>
　<hi>言與王相次如之</hi>出則陪乗<hi>陪重上也此言二人同車</hi>大王萬嵗千秋之<lb/>
　後願得以身試黄泉蓐螻蟻<hi>願為蓐以辟二物蓐陳草也</hi>又何如<lb/>
　得此樂而樂之王大説乃封壇為安陵君君子聞之<lb/>
　曰江乙可謂善謀安陵君可謂知時矣<hi>彪謂此非君子之言也安</hi>
　<hi>陵妾婦也江乙為之謀又其卑者安有君子而美此流哉</hi>
郢人有獄三年不決者故令人謀其宅以<hi>卜</hi>其罪<hi>有罪則宅</hi>
<pb n="KR2e0004_WYG_005-6b"/>
　<hi>入官故可請卜測知之也</hi>客因請<hi>元作謂下同</hi>之昭奚恤曰郢人某氏<lb/>
　之宅臣願之昭奚恤曰郢人某氏不當服罪故其宅<lb/>
　不得客辭而去昭奚恤已而悔之因謂客曰奚恤得<lb/>
　事公公何為以故與奚恤<hi>故謂䛤事以探己意</hi>客曰非用故也<lb/>
　曰請而不得有說色非故如何也<lb/>
　　　威王<hi>宣王子元年顯王三十年壬午</hi>
蘓秦之楚三日乃得見乎王談卒辭而行王曰寡人聞<lb/>
　先生若聞古人今先生乃不逺千里而臨寡人曽不<lb/>
<pb n="KR2e0004_WYG_005-7a"/>
　肯留願聞其說對曰楚國之食貴於玉薪貴於桂謁<lb/>
　者難得見如鬼王難得見如天帝今令臣食玉炊桂<lb/>
　因鬼見帝王曰先生就舎寡人聞命矣<lb/>
蘓秦為趙合從<hi>此在連激儀入秦後當為七或八年</hi>說楚威王曰楚天下<lb/>
　之强國也大王天下之賢王也楚地西有黔中巫郡<lb/>
　<hi>属南郡</hi>東有夏州<hi>車<graphic n="KR1015" url="https://raw.githubusercontent.com/kanripo/KR-Gaiji/master/images/KR1015.png" mimeType="image/png"/>云夏口城/上有州曰夏州</hi>海陽<hi>海之南耳非遼西郡也</hi>南<lb/>
　有洞庭蒼梧<hi>交州郡</hi>北有汾陘之塞<hi>陘召陵/陘亭</hi>郇陽<hi>徐注今順</hi>
　<hi>陽属汝南</hi>地方五千里帶甲百萬車千乗騎萬匹粟支十<lb/>
<pb n="KR2e0004_WYG_005-7b"/>
　年此霸王之資也夫以楚之强大王之賢天下莫能<lb/>
　當也今乃欲西面而事秦則諸侯莫不西<hi>元作南</hi>面而<lb/>
　朝於章臺之下矣<hi>秦臺在咸陽見楚記</hi>秦之所害於天下莫如<lb/>
　楚楚强則秦弱楚弱則秦强此其勢不兩立故為大<lb/>
　王計莫如從親以孤秦大王不從親秦必起兩軍一<lb/>
　軍出武闗一軍下黔中若此則鄢郢動矣臣聞之治<lb/>
　之其未亂為之其未有也患至而後憂之則無及已<lb/>
　故願大王之早計之大王誠能聴臣臣請令山東之<lb/>
<pb n="KR2e0004_WYG_005-8a"/>
　國奉四時之獻以承大王之明制委社稷宗廟<hi>言諸侯輕</hi>
　<hi>去其國以從楚</hi>練士厲兵在大王之所用之大王誠能聴臣<lb/>
　之愚計則韓魏齊燕趙衛之妙音美人必充後宫矣<lb/>
　趙代良馬橐它<hi>匈奴竒畜</hi>必實於外廄故從合則楚王横<lb/>
　成則秦帝今釋霸王之業而有事人之名竊為大王<lb/>
　不取也夫秦虎狼之國也有呑天下之心秦天下之<lb/>
　仇讎也横人皆欲割諸侯之地以事秦此所謂養仇<lb/>
　而奉讎者也夫為人臣而割其主之地以外交强虎<lb/>
<pb n="KR2e0004_WYG_005-8b"/>
　狼之秦以侵天下卒有秦患不顧其禍夫外挾强秦<lb/>
　之威以内刧其主以求割地大逆不忠無過此者故<lb/>
　從親則諸侯割地以事楚横合則楚割地以事秦此<lb/>
　兩策者相去逺矣有億兆之數兩者大王何居焉故<lb/>
　敝邑趙王<hi>肅侯</hi>使臣効愚計奉明約在大王命之楚王<lb/>
　曰寡人之國西與秦接境秦有舉巴蜀并漢中之心<lb/>
　秦虎狼之國不可親也而韓魏迫於秦患不可與深<lb/>
　謀與深謀恐反人以入於秦故謀未𤼵而國已危矣<lb/>
<pb n="KR2e0004_WYG_005-9a"/>
　寡人自料以楚當秦未見勝焉内與羣臣謀不足恃<lb/>
　也寡人卧不安席食不甘味心摇摇如懸旌<hi>旌析羽注旄首</hi>
　<hi>以精進士卒</hi>而無所終薄<hi>薄泊同</hi>今君欲一天下安諸侯存<lb/>
　危國寡人謹奉社稷以從<hi>𫝊有在說五國後彪謂五國之聴蘓子也革面而已</hi>
　<hi>非能深究横從之利害也唯威王雅有難秦之心念之熟矣異夫患諸國之不可合徒稱從命者也</hi>
威王問於莫敖<hi>楚官</hi>子華曰自從先君文王以至不榖之<lb/>
　身亦有不為爵勸不為祿勉以憂社稷者乎莫敖子<lb/>
　華對曰如華不足以知之矣王曰不於大夫無所聞<lb/>
<pb n="KR2e0004_WYG_005-9b"/>
　之莫敖子華對曰君王將何問者也彼有亷其爵貧<lb/>
　其身以憂社稷者有崇其爵豐其祿以憂社稷者有<lb/>
　斷脰決腹<hi>脰項也</hi>一暝而萬世不視<hi>暝不視也謂死</hi>不知所益<lb/>
　<hi>志於死耳不求利也</hi>以憂社稷者有勞其身愁其志以憂社稷<lb/>
　者亦有<hi>𥙷</hi>不為爵勸不為祿勉以憂社稷者王曰大<lb/>
　夫此言將何謂也<hi>言謂誰</hi>莫敖子華對曰昔令尹子文<lb/>
　<hi>鬭榖於莬</hi>緇帛之衣以朝<hi>緇黒色</hi>鹿裘以處未明而立於朝<lb/>
　日晦而歸食朝不謀夕無一日<hi>元作月</hi>之積故彼亷其<lb/>
<pb n="KR2e0004_WYG_005-10a"/>
　爵貧其身以憂社稷者令尹子文是也昔者葉公子<lb/>
　髙<hi>名諸梁</hi>身獲於表薄<hi>表野外薄林/也言其初賤</hi>而財於柱國<hi>財材同柱</hi>
　<hi>國以子髙為材</hi>定白公之禍<hi>見哀十六年</hi>寧楚國之事恢先君以<lb/>
　揜方城之外<hi>恢大也集韻揜覆取也言取地以大先君之封</hi>四封不亷<hi>封封域亷</hi>
　<hi>猶禮六亷言無事故不察治</hi>名不挫於諸侯當此之時也天下莫<lb/>
　敢以兵南鄉葉公子髙食田六百畛<hi>畛井田間陌</hi>故彼崇<lb/>
　其爵豐其祿以憂社稷者葉公子髙是也昔者吳與<lb/>
　楚戰於栢舉<hi>定四年注楚地</hi>兩軍<hi>補/</hi>之間夫卒交<hi>千夫百夫之夫</hi>莫<lb/>
<pb n="KR2e0004_WYG_005-10b"/>
　敖大心撫其御之手顧而太息曰嗟乎子乎楚國亡<lb/>
　之日<hi>元作月</hi>至矣吾將深入吳軍若扑一人<hi>若猶扑擊也</hi>若<lb/>
　捽一人<hi>捽持髪也</hi>以與大心者也社禝其庶幾乎<hi>以是為可以厲</hi>
　<hi>衆也</hi>故斷脰決腹一瞑而萬世不視不知所益以憂社<lb/>
　稷者莫敖大心是也<hi>𫝊不書</hi>昔吳與楚戰於栢舉三戰<lb/>
　入郢寡君身出<hi>昭王</hi>大夫悉属<hi>属連俱亡</hi>百姓離散棼冒勃<lb/>
　蘓<hi>定四年以為申包胥</hi>曰吾被堅執銳<hi>堅甲銳兵也</hi>赴强敵而死此<lb/>
　猶一卒也不若奔諸侯於是贏糧潛行上崢山<hi>崢嶸之山</hi>
<pb n="KR2e0004_WYG_005-11a"/>
　踰深谿蹠穿勝暴<hi>蹠足下暴傷也</hi>七日而薄秦王<hi>襄公</hi>之朝雀<lb/>
　立不轉<hi>雀立踊也</hi>晝吟宵哭七日不得告水漿無入口瘨<lb/>
　而殫悶<hi>瘨狂殫氣絶也</hi>旄不知人<hi>旄眊同/無目也</hi>秦王聞而走之<hi>走去</hi>
　<hi>音疾趨也</hi>冠帶不相及左奉其首右濡其口勃蘓乃蘓<hi>蘓死</hi>
　<hi>更生也</hi>秦王身問之子孰誰也棼冒勃蘓對曰臣非異<lb/>
　<hi>言非它人</hi>楚使<hi>去/音</hi>新造盩<hi>楚官</hi>棼冒勃蘓吳與楚人戰於栢<lb/>
　舉三戰入郢寡君身出大夫悉属百姓離散使下臣<lb/>
　來告亡且求救秦王顧令之<hi>元作不</hi>起寡人聞之萬乗<lb/>
<pb n="KR2e0004_WYG_005-11b"/>
　之君得罪一士社稷其危今此之謂也遂出革車千<lb/>
　乗卒萬人属之子滿與子虎下塞以東與吳人戰於<lb/>
　濁水<hi>出齊郡廣之媯山東葢齊楚地界</hi>而大敗之亦聞於遂浦<hi>楚地缺或</hi>
　<hi>吳夫遂也葢聞一說在彼一在此</hi>故勞其身愁其思以憂社稷者棼<lb/>
　冒勃蘓是也吳與楚戰於栢舉三戰入郢君王身出<lb/>
　大夫悉属百姓離散䝉榖<hi>楚將</hi>結鬬於宫唐之上<hi>結猶交宫</hi>
　<hi>唐豈髙唐耶</hi>舎鬬奔郢曰若有孤<hi>時未知昭王存亡故意其子</hi>楚國社<lb/>
　稷其庶幾乎遂入大宫負雞次之典<hi>楚國法也雞一作離是所以治</hi>
<pb n="KR2e0004_WYG_005-12a"/>
　<hi>離局者</hi>以浮於江逃於雲夢之中昭王反郢五官失法<lb/>
　百姓昏亂䝉榖獻典五官得法而百姓大治此蒙榖<lb/>
　之功多與存國相若封之埶珪田六百畛䝉榖怒曰<lb/>
　榖非人臣社稷之臣茍社稷血食<hi>血謂牲牢</hi>餘豈患無君<lb/>
　乎遂自棄於磨山之中<hi>後志磨城子胥所造葢以此山名城也</hi>至今無<lb/>
　冐<hi>冐謂犯法</hi>故不為爵勸不為禄勉以憂社稷者䝉榖是<lb/>
　也王乃太息曰此古之人也今之人焉能有之耶莫<lb/>
　敖子華對曰昔者先君靈王好小腰楚士約食<hi>約猶節</hi>
<pb n="KR2e0004_WYG_005-12b"/>
　馮而能立<hi>馮依也</hi>式而能起<hi>式小低貌</hi>食之可欲忍而不入<lb/>
　死之可惡然而不避<hi>華元作章</hi>聞之其君好發者<hi>發發矢</hi>其<lb/>
　臣決拾<hi>車攻注決鈎弦拾遂也遂發也</hi>君王直不好若君王誠好賢<lb/>
　此五臣者皆可得而致也<lb/>
蘓子謂楚王曰仁人之於民也愛之以心事之以善言<lb/>
　孝子之於親也愛之以心事之以財忠臣之於君也<lb/>
　必進賢人以輔之今大王之大臣父兄好傷賢以為<lb/>
　資<hi>為己資藉</hi>厚賦斂諸臣百姓使王見疾於民非忠臣也<lb/>
<pb n="KR2e0004_WYG_005-13a"/>
　大臣播王之過於百姓多賂諸侯以王之地是故退<lb/>
　王之所愛<hi>王所愛者必不播割與大臣異趣故大臣退之</hi>亦非忠臣也是以<lb/>
　國危臣願無聴羣臣之相惡也慎大臣父兄<hi>言不輕用也</hi>
　用民之所善節身之嗜慾以與<hi>補</hi>百姓人臣莫難於<lb/>
　無妬而進賢為主死易垂沙之事<hi>未詳兵略訓楚兵殆於垂沙亦不注</hi>
　死者以千數為主辱易自令尹以下事王者以千數<lb/>
　至於無妬而進賢未見一人也故明主之察其臣也<lb/>
　必知其無妬而進賢也賢臣之事其主也亦必無妬<lb/>
<pb n="KR2e0004_WYG_005-13b"/>
　而進賢夫進賢之難者賢者用且使已廢貴且使已<lb/>
　賤故人難之<hi>此策本次蘓秦之楚之上知蘓子秦也然不可先於之楚故次之此彪謂此策</hi>
　<hi>人主所當先務人臣之上節也蘓氏弟兄言之若此者二三策而已</hi>
　　　懷王<hi>威王子元年顯王四十一年癸巳</hi>
<hi>衍韓公仲相四字章内初不涉韓也</hi>齊楚之交善秦與魏遇且以善齊而<lb/>
　絶齊乎楚楚<hi>補</hi>王使景鯉之秦鯉與於秦魏之遇<hi>於其</hi>
　<hi>遇時與焉秦策有其事在恵九年後懐王初也</hi>楚王怒景鯉恐齊以楚遇<hi>楚謂</hi>
　<hi>鯉</hi>為有隂於秦魏也<hi>恐齊以此謂楚有私於二國</hi>且罪景鯉為謂<lb/>
<pb n="KR2e0004_WYG_005-14a"/>
　楚王曰臣賀鯉之與於遇也秦魏之遇也將以合齊<lb/>
　秦而絶齊於楚也今鯉與於遇齊無以信魏之合已<lb/>
　於秦而攻於楚也<hi>將絶齊於楚而楚使與焉故齊疑之</hi>齊又畏楚之有<lb/>
　隂於秦魏也必重楚故鯉之與於遇王之大資也今<lb/>
　鯉不與於遇魏之絶齊於楚信明矣齊<hi>衍楚字</hi>信之必<lb/>
　輕王故王不如無罪景鯉以視齊於有秦魏<hi>視示同示齊以</hi>
　<hi>楚有二國</hi>齊必重楚而且疑秦魏於齊<hi>疑楚使之疑</hi>王曰諾因<lb/>
　不罪而益其列<hi>列位次也下衍王曰向也止孰便也凡九十字元在韓策</hi>
<pb n="KR2e0004_WYG_005-14b"/>
楚王逐張儀於魏<hi>使魏逐之儀初相魏時此七年</hi>陳軫曰王何逐張子<lb/>
　曰為臣不忠不信曰不忠王無以為臣不信王勿與<lb/>
　為約且魏臣不忠不信於王何傷忠且信於王何益<lb/>
　逐而聽則可若不聴是王今困也且使萬乗之國免<lb/>
　其相是城下之事也<hi>此言魏恥之桓十三年主城下之盟諸侯所恥</hi>
五國約以伐<hi>衍齊字</hi>秦<hi>秦恵後七年韓趙魏燕齊共攻秦此十一年</hi>昭陽謂楚<lb/>
　王曰五國已破秦必南圖<hi>圖楚</hi>楚王曰然則奈何對曰<lb/>
　韓氏輔國也<hi>言可為楚之助</hi>好利而惡難好利可營也<hi>營猶求可</hi>
<pb n="KR2e0004_WYG_005-15a"/>
　<hi>使求我</hi>惡難可懼也我厚賂之以利其心必營我悉兵<lb/>
　以臨之其心必懼彼懼吾兵而營我利五國之事必<lb/>
　可敗也約絶之後雖勿與地可楚王曰善乃命大公<lb/>
　事<hi>楚人</hi>之韓見公仲曰夫牛闌之事<hi>未/詳</hi>馬陵之難<hi>魏三十年</hi>
　<hi>齊破魏馬陵</hi>親主之所見也<hi>主謂公仲此言齊强不可使益强</hi>王茍無以<lb/>
　五國用兵請効列城五請悉楚國之衆<hi>衍也字</hi>以圖<hi>元作</hi>
　<hi>嗇</hi>於齊<hi>此下著書者云</hi>齊人反趙魏之後而楚果弗與地則<lb/>
　五國之事困也<lb/>
<pb n="KR2e0004_WYG_005-15b"/>
五國伐秦魏欲和使恵施<hi>魏相</hi>之楚楚將入之秦<hi>納施於秦</hi>而<lb/>
　使行和杜赫謂昭陽曰凡為伐秦者楚也<hi>據此則楚時與伐非</hi>
　<hi>燕也</hi>今施以魏來而公入之秦是明楚之伐而信魏之<lb/>
　和也公不如無聴恵施而隂使人以請聴秦<hi>以和請於秦而</hi>
　<hi>聴其命</hi>昭子曰善因謂恵施曰凡為攻秦者魏也今子<lb/>
　從楚為和楚得<hi>元作將</hi>其利魏受其怨子歸吾將使人<lb/>
　因魏而和恵子反魏王<hi>哀</hi>不說杜赫謂昭陽曰魏為<lb/>
　子先戰折兵之半謁病不聴請和不得魏折而入齊<lb/>
<pb n="KR2e0004_WYG_005-16a"/>
　秦<hi>此折猶屈</hi>子何以救之<hi>救其/折</hi>東有越累<hi>元作纍此言越有傷楚之心越</hi>
　<hi>近楚故</hi>此無晉而交未定於齊秦是楚孤也不如速和<lb/>
　<hi>赫此言葢兩忠楚魏</hi>昭子曰善因令人謁和於魏<lb/>
秦招楚而伐齊冷向謂陳軫<hi>時在楚</hi>曰秦王<hi>恵/</hi>必外向<hi>言合</hi>
　<hi>他國不一於楚</hi>楚之齊者<hi>與齊善者</hi>知西不合於秦必且務以楚<lb/>
　合於齊齊楚合燕趙不敢不聴齊以四國敵秦是齊<lb/>
　不窮也<hi>兵力不屈</hi>向曰秦王誠必欲伐齊乎不如先收於<lb/>
　楚之齊者楚之齊者先務以楚合於齊則楚必即秦<lb/>
<pb n="KR2e0004_WYG_005-16b"/>
　矣<hi>秦能收楚之善齊者則其初雖欲合齊楚今必背齊合秦</hi>以强秦而有<hi>衍晉字</hi>楚<lb/>
　則燕趙不敢不聴是齊孤矣向請為公說秦王<hi>元在韓策</hi>
張儀之楚貧<hi>初至王未之重</hi>舎人怒而欲歸張儀曰子必以衣<lb/>
　冠之敝故欲歸待我為子見楚王當是之時南后<hi>懷王</hi>
　<hi>后</hi>鄭褏<hi>美/人</hi>貴於楚張子見楚王楚王不説<hi>前嘗欲逐之於魏</hi>
　張子曰王無所用臣臣請北見晉君楚王曰諾張子<lb/>
　曰王無求於晉國乎王曰黄金珠璣犀象<hi>璣珠不圓者</hi>出<lb/>
　於楚寡人無求於晉國張子曰王徒不好色耳王曰<lb/>
<pb n="KR2e0004_WYG_005-17a"/>
　何也張子曰彼鄭周之女粉白墨黑<hi>黒言其髪</hi>立於衢閭<lb/>
　非知而見之者以為神楚王曰楚僻陋之國也未嘗<lb/>
　見中國之女如此其美也寡人見<hi>補</hi>之獨何為不好<lb/>
　色也乃資之以珠玉南后鄭褏聞之大恐令人謂張<lb/>
　子曰妾聞將軍之晉國偶有金千斤進之左右以供<lb/>
　芻秣<hi>秣飼馬</hi>鄭褏亦以金五百斤張子辭楚王曰天下<lb/>
　闗閉不通未知見日也願王賜之觴王曰諾乃觴之<lb/>
　張子中飲再拜而請曰非有它人於此也願王召所<lb/>
<pb n="KR2e0004_WYG_005-17b"/>
　便習而觴之<hi>便所安者習所昵者</hi>王曰諾乃召南后鄭褏而觴<lb/>
　之張子再拜而請曰儀有死罪於大王王曰何也曰<lb/>
　儀行天下徧矣未嘗見人如此其美而儀言得美人<lb/>
　是欺王也王曰子釋之<hi>釋猶置</hi>吾固以為天下莫若是<lb/>
　兩人也<hi>儀自辱於楚相未嘗至楚其至楚在復相秦之四嵗此十六年</hi>
楚懐王拘張儀<hi>以其欺楚以商於故</hi>將欲殺之靳尚<hi>楚人</hi>為儀謂楚<lb/>
　王曰拘張儀秦王必怒天下見楚之無秦也楚必輕<lb/>
　矣又謂王之幸夫人鄭褏曰子亦自知且賤於王乎<lb/>
<pb n="KR2e0004_WYG_005-18a"/>
　鄭褏曰何也尚曰張儀者秦王<hi>恵</hi>之忠信有功臣也<lb/>
　今楚拘之秦王欲出之秦王有愛女而美又簡擇宫<lb/>
　中佳<hi>衍翫字</hi>麗好翫<hi>人之可好可翫者書曰翫人喪徳</hi>習音者以懽從<lb/>
　之<hi>習音所謂懽也以從愛女</hi>資之金玉寳器奉以上庸六縣為湯<lb/>
　沐邑<hi>以邑為女湯沐之具</hi>欲因張儀内之楚王楚王必愛<hi>絶句</hi>秦<lb/>
　女資强秦以為重挾寳地以為資勢必<hi>補</hi>為王妻以<lb/>
　臨于楚王惑於虞樂必厚尊敬親愛之而忘子子益<lb/>
　賤而日疏矣鄭褏曰願委之於公為之奈何曰子何<lb/>
<pb n="KR2e0004_WYG_005-18b"/>
　不急言王出張子張子得出徳子無已時秦女必不<lb/>
　來而秦必重子子内擅楚之貴外結秦之交畜張子<lb/>
　以為用子之子孫必為楚太子矣此非布衣之利也<lb/>
　<hi>利在為王</hi>鄭褏遽說楚王出張子<hi>此十八年</hi>楚王將出張子恐<lb/>
　其敗已也靳尚謂楚王曰臣請隨之儀事王不善臣<lb/>
　請殺之楚小臣靳尚之仇也謂張旄<hi>魏之用事者</hi>曰以張<lb/>
　儀之智而有秦楚之用君必窮矣君不如使人微要<lb/>
　靳尚而殺之<hi>微不顯也使若儀殺之</hi>楚王必大怒儀也彼儀窮<lb/>
<pb n="KR2e0004_WYG_005-19a"/>
　則子重矣楚秦相難則魏無患矣張旄果令人要靳<lb/>
　尚刺之楚王大怒秦楚<hi>補</hi>搆兵而戰秦楚爭事魏張<lb/>
　旄果大重<hi>彪謂張旄欲窮儀則如殺儀斯已矣今不殺儀顧從說者殺尚以儀之智為足以免</hi>
　<hi>於死也</hi>
張儀為秦破從連横說楚王<hi>在鄭褏出儀後</hi>曰秦地半天下兵<lb/>
　敵四國<hi>四方之國</hi>被山帶河以為固<hi>被寢衣也喻其亘延</hi>虎賁之士<lb/>
　百餘萬<hi>漢官儀虎賁戴鶡冠属中郎將</hi>車千乗騎萬匹粟如丘山法<lb/>
　令既明士卒安難樂死<hi>死難兵革之事</hi>主嚴以明將智以武<lb/>
<pb n="KR2e0004_WYG_005-19b"/>
　雖無出兵甲席卷常山之險<hi>收取之如卷席之易無遺也恒山屬趙之元氏</hi>
　<hi>此作常劉向避文帝諱也</hi>折天下之脊天下後服者先亡且夫為<lb/>
　從者無以異於驅羣羊而攻猛虎也夫虎之與羊不<lb/>
　格明矣<hi>格猶敵</hi>今大王不與猛虎而與羣羊竊以為大<lb/>
　王之計過矣凡天下强國非秦而楚非楚而秦兩國<lb/>
　敵侔交爭<hi>侔齊等也</hi>其勢不兩立而大王不與秦秦下甲<lb/>
　兵據宜陽韓之上地不通<hi>上流之地</hi>下河東取成臯韓必<lb/>
　入臣於秦韓入臣魏則從風而動秦攻楚之西韓魏<lb/>
<pb n="KR2e0004_WYG_005-20a"/>
　攻其北社稷豈得無危哉且夫約從者聚羣弱而攻<lb/>
　至强也夫以弱攻强不料敵而輕戰國貧而驟舉兵<lb/>
　此危亡之術也臣聞之兵不如者勿與挑戰粟不如<lb/>
　者勿與持久<hi>持相持</hi>夫從人者飾辯虚辭<hi>飾緣飾非實也</hi>髙主<lb/>
　之節行言其利而不言其害卒有楚禍<hi>秦伐楚之禍史作秦禍意</hi>
　<hi>同</hi>無及為己是故願大王之熟計之也秦西有巴蜀<lb/>
　方船積粟起於汶山<hi>居貧切属蜀郡湔氏道即岷山故唐志茂州汶山注有岷山</hi>
　循江而下至郢三千餘里舫船載卒<hi>舫平音併舟也</hi>一舫載<lb/>
<pb n="KR2e0004_WYG_005-20b"/>
　五千人與三月之糧下水而浮一日行三百餘里里<lb/>
　數雖多不費汗馬之勞不至十日而距扞闗<hi>距本雞足故訓</hi>
　<hi>至楚記晉伐楚楚為扞闗以距之儀𫝊注巴郡魚復有扞水闗</hi>扞闗驚則從竟陵以<lb/>
　東盡城守矣黔中巫郡非王之有已秦舉甲出之武<lb/>
　闗南面而攻則北地絶<hi>北境之地非幽州郡</hi>秦兵之攻楚也危<lb/>
　難在三月之内而楚恃諸侯之救在半嵗之外此其<lb/>
　勢不相及也夫恃弱國之救而忘强秦之禍此臣所<lb/>
　以為大王之患也且大王嘗與吳人五戰<hi>史不書</hi>三勝<lb/>
<pb n="KR2e0004_WYG_005-21a"/>
　而亡之陳卒盡矣<hi>陳猶故</hi>有偏守新城<hi>一偏之戌繕築之城</hi>而居<lb/>
　民苦矣臣聞之攻大者易危而民敝者怨於上夫守<lb/>
　易危之功而逆强秦之心臣竊為大王危之且夫秦<lb/>
　之所以不出甲於圅谷闗十五年以攻諸侯者隂謀<lb/>
　有吞天下之心也楚嘗與秦構難戰於漢中楚人不<lb/>
　勝通侯執珪<hi>徹侯漢諱武帝作通此亦劉向所易也</hi>死者七十餘人遂<lb/>
　亡漢中楚王大怒與秦戰於藍田又却<hi>秦恵十三年取漢中又敗</hi>
　<hi>之藍田此十七年此處與上章所稱楚王皆後人追書耳</hi>此所謂兩虎相搏者也<lb/>
<pb n="KR2e0004_WYG_005-21b"/>
　夫秦楚相敝而韓魏以全制其後計無過<hi>一作危</hi>於此<lb/>
　者矣是故願大王熟計之也秦下兵攻衛陽晉必闗<lb/>
　<hi>元作開</hi>扁天下之匈<hi>上二邑天下之中也故喻之匈秦下兵二邑必拒之則閉不通故楚</hi>
　<hi>可以此時舉宋</hi>大王悉起兵以攻宋不至數月而宋可舉舉<lb/>
　宋而東指則泗上十二諸侯盡王之有己凡天下所<lb/>
　信約從親堅者蘓秦封為武安君而相燕即隂與燕<lb/>
　王謀破齊共分其地乃佯有罪出走入齊齊王<hi>閔</hi>因<lb/>
　受而相之居二年而覺齊王大怒車裂蘓秦於市<hi>按史</hi>
<pb n="KR2e0004_WYG_005-22a"/>
　<hi>秦事覺在其死後儀以此明其以詐死耳</hi>夫以一詐偽反覆之蘓秦而欲<lb/>
　經營天下混一諸侯其不可成也亦明矣今秦之與<lb/>
　楚也接境壤界固形親之國也<hi>其勢當親</hi>大王誠能聴臣<lb/>
　臣請秦太子入質於楚楚太子入質於秦請以秦女<lb/>
　為大王箕帚之妾<hi>帚箒也以洒掃之役自居</hi>効萬家之都以為湯<lb/>
　沐之邑長為昆弟之國終身無相攻擊臣以謂計無<lb/>
　便於此者故敝邑秦王<hi>恵</hi>使使臣獻書大王之從車<lb/>
　下風<hi>書國書非此書將迎之際必有風焉不敢當立故言下風</hi>須以決事楚王曰<lb/>
<pb n="KR2e0004_WYG_005-22b"/>
　楚國僻陋託東海之上寡人年幼<hi>言其為從時</hi>不習國家<lb/>
　之長計今上客幸教以明制<hi>秦王之制詔</hi>寡人聞之敬以<lb/>
　國從乃遣使車百乗獻雞駭之犀<hi>枹朴子通犀中有一白理如綿置米</hi>
　<hi>其上以飼雞雞見之驚却名駭雞犀</hi>夜光之璧<hi>鄒陽言魏文侯歸白圭夜光之璧</hi>於秦<lb/>
　王<hi>𫝊在諸國之先</hi>
張儀相秦<hi>復相時</hi>謂昭睢曰楚無鄢郢漢中有所更得乎<lb/>
　<hi>此皆楚之要地無此則危亡安能有它</hi>曰無有曰無昭過陳軫有所更<lb/>
　得乎曰無所更得<hi>二臣楚之良也無此二臣不能復得良臣此儀為秦謀去楚謀臣也</hi>
<pb n="KR2e0004_WYG_005-23a"/>
　張儀曰為儀謂楚王逐昭過陳軫請復鄢郢漢中<hi>秦恵</hi>
　<hi>十三年取漢中故至是許復之鄢郢此時不書此策儀知楚王重地輕人故使睢言之二人逐則楚無良</hi>
　<hi>臣雎必得其處也</hi>昭睢歸報楚王<hi>睢蓋畔楚善儀者</hi>楚王說之有人<lb/>
　謂昭過曰甚矣楚王不察於爭名者也韓求相工陳<lb/>
　藉<hi>周䇿陳作師求周使相之</hi>而周不聴魏求相綦母恢而周不聴<lb/>
　何以也周曰<hi>補</hi>是列縣畜我也<hi>待我如縣吏</hi>今楚萬乗之<lb/>
　强國也大王天下之賢王也今儀曰逐君與陳軫而<lb/>
　王聴之是楚自待<hi>元作行</hi>不如周而儀重於韓魏之王<lb/>
<pb n="KR2e0004_WYG_005-23b"/>
　也且儀之所行有功名者秦也<hi>欲立功名於秦</hi>所欲貴富者<lb/>
　魏也<hi>取富貴於魏</hi>欲為攻於魏<hi>為魏伐人</hi>必南伐楚故攻有道<lb/>
　外絶其交<hi>交謂與國</hi>内逐其謀臣陳軫夏人也<hi>夏中國也</hi>習於<lb/>
　三晉之事故逐之則楚無謀臣矣今君能用楚之衆<lb/>
　故亦逐之則楚衆不用矣此所謂内攻之者也而王<lb/>
　不知察今君何不見臣於王請為王使齊交不絶儀聞<lb/>
　之其効鄢郢漢中必緩矣<hi>齊楚大國也儀惡其合今合而與之地則楚益勁儀</hi>
　<hi>必不為也</hi>是昭睢之言不信也王必薄之<lb/>
<pb n="KR2e0004_WYG_005-24a"/>
楚王今昭雎之秦重張儀<hi>說秦使重之</hi>未至恵王死武王逐<lb/>
　張儀楚王因收昭雎以取齊<hi>收捕繋之也雎善儀而齊惡儀秦既逐儀楚故</hi>
　<hi>捕繋睢以外儀而合於齊</hi>桓臧<hi>楚/人</hi>為睢謂楚王曰從<hi>元作横</hi>親之不<lb/>
　合也儀貴恵王<hi>為王所貴</hi>而善睢也今恵王死武王立儀<lb/>
　走公孫郝甘茂貴甘茂善魏公孫郝善韓二人固不<lb/>
　善雎也必以秦合韓魏韓魏之重儀<hi>言昔重之</hi>儀有秦而<lb/>
　雎以楚重之今儀困秦而睢收楚<hi>困謂見逐於秦</hi>韓魏欲得<lb/>
　秦必善二人者<hi>郝與茂</hi>二人者<hi>補三字</hi>將收韓魏輕儀而<lb/>
<pb n="KR2e0004_WYG_005-24b"/>
　伐楚<hi>以楚嘗重儀故</hi>方城必危王不如復睢<hi>復其位</hi>而重儀於<lb/>
　韓魏儀據楚勢挾魏重以與秦爭魏不合秦<hi>絶句</hi>王亦<lb/>
　不從<hi>不從秦</hi>則方城無患<lb/>
張儀逐恵施於魏<hi>儀時隙秦相魏此十九年</hi>恵子之楚楚王受之馮<lb/>
　郝<hi>楚人</hi>謂楚王曰逐恵子者張儀也而王親與約<hi>與施相結</hi>
　是欺儀也臣為王弗取也惠子為儀來者<hi>元作者來</hi>而惡<lb/>
　王之交於張儀恵子必弗行也<hi>此設辭也施以儀逐之而來必有惡儀之</hi>
　<hi>言使施善儀為儀而來豈行此惡儀之言</hi>且宋王<hi>君偃</hi>之賢恵子也天下<lb/>
<pb n="KR2e0004_WYG_005-25a"/>
　莫不聞也今之不善張儀也<hi>今謂施</hi>天下莫不知也今<lb/>
　為事之故<hi>今為楚國事</hi>棄所貴於讎人<hi>貴謂儀讎謂施不善儀也楚王嘗貴</hi>
　<hi>儀而今受施是為儀之讎而棄儀也</hi>臣以為大王輕矣且為事邪<hi>誠有意為</hi>
　<hi>國事者</hi>王不如舉恵子而納之於宋而謂張儀曰請為<lb/>
　子勿納也今必徳王<hi>今謂儀</hi>而恵子窮人而王奉之又<lb/>
　必徳王此不失為儀之實而可以徳恵子楚王曰善<lb/>
　乃奉恵子而納之宋<lb/>
陳軫去<hi>元作告</hi>楚之魏張儀惡之於魏王<hi>哀</hi>曰軫猶善楚<lb/>
<pb n="KR2e0004_WYG_005-25b"/>
　為求地甚力左爽<hi>未詳</hi>謂陳軫曰儀善於魏王魏王甚<lb/>
　信之公雖百說之猶不聴也公不如以儀之言為資<lb/>
　<hi>儀言已為楚因以其言聞之楚</hi>而得復楚<hi>楚閲其為楚故復之</hi>陳軫曰善因使<lb/>
　人以儀之言聞於楚楚王喜欲復之<lb/>
魏王<hi>哀</hi>遺楚王美人楚王說之夫人鄭褏知王之說新<lb/>
　人也甚愛新人衣服玩好擇其所喜而為之宫室卧<lb/>
　具擇其所善而為之愛之甚於王王曰婦人所以事<lb/>
　夫者色也而妬者其情也今鄭褏知寡人之說新人<lb/>
<pb n="KR2e0004_WYG_005-26a"/>
　也其愛之甚於寡人此孝子之所以亊親忠臣之所<lb/>
　以事君也鄭褏知王以已為不妬也因謂新人曰王<lb/>
　愛子美矣雖然惡子之鼻子為見王<hi>為此惡鼻故</hi>則必揜<lb/>
　子鼻新人見王因揜其鼻王謂鄭褏曰夫新人見寡<lb/>
　人則揜其鼻何也鄭褏曰妾知也王曰雖惡必言之<lb/>
　鄭褏曰其似惡聞君王之臭也<hi>王葢有臭疾</hi>王曰悍哉令<lb/>
　劓之無使逆命<hi>不通新人之言</hi>
楚王后死<hi>自張儀拘時獨言鄭褏則后死久矣</hi>未立后也謂昭魚曰公何<lb/>
<pb n="KR2e0004_WYG_005-26b"/>
　以不請立后也昭魚曰王不聴是智困而交絶立后<lb/>
　也<hi>新所立后</hi>然者<hi>說者辭</hi>不買五雙珥令其一善而獻之王<lb/>
　明日視善珥所在因請立之<lb/>
齊明說卓滑<hi>疑即淖滑</hi>以伐秦滑不聴也齊明謂卓滑曰明<lb/>
　之來也<hi>葢自秦來</hi>為樗里疾卜交也明說楚大夫以伐秦<lb/>
　皆受明之說也唯公弗受也臣有辭以報樗里子矣<lb/>
　卓滑因重之<hi>此明因敗為成之說也樗里滑之所欲交也滑不聴明明懼見輕為善於疾而</hi>
　<hi>言以此報疾故滑重之</hi>
<pb n="KR2e0004_WYG_005-27a"/>
或謂黄齊曰人皆以謂公不善於富摰<hi>皆楚人</hi>公不聞老<lb/>
　萊子<hi>楚有道之士</hi>之教孔子事君乎示之其齒之堅也六<lb/>
　十而盡相靡也<hi>靡摩同研也</hi>今富摰能<hi>有材能</hi>而公重不相<lb/>
　善也<hi>重猶甚</hi>是兩盡也諺曰<hi>𫝊言/曰諺</hi>見君之乗下之<hi>乗馬也在</hi>
　<hi>車則下</hi>見杖起之<hi>在坐則起</hi>今也王愛富摰而公不善也是<lb/>
　不臣也<hi>彪謂王之所愛誠善人也正人也尊之敬之禮也如不善不正方當為王力排而亟去之</hi>
　<hi>今曰王愛之亦愛何義也此正盍以富勢能為足愛也夫能之不善不正亦多矣不可不察也</hi>
秦伐宜陽<hi>此二十一年</hi>楚王謂陳軫曰寡人聞韓朋<hi>元作侈下同</hi>
<pb n="KR2e0004_WYG_005-27b"/>
　巧士也習諸侯事殆能自免也<hi>免於危亡也公仲時守宜陽</hi>為其<lb/>
　必免吾欲先據之以加德焉陳軫對曰舎之王勿據<lb/>
　也以韓朋之智於此困矣今山澤之獸無黠於麋<hi>鹿属</hi>
　麋知獵者張網前而驅已也因還走而冒人<hi>䝉犯即人不趨</hi>
　<hi>網</hi>至數獵者知其詐偽舉網而進之<hi>偽舉網使其進而即人乃以網</hi>
　<hi>網之</hi>麋因得矣今諸侯明知此多詐偽舉網而進者必<lb/>
　衆矣舎之王勿據也韓朋之智於此困矣楚王聴之<lb/>
　宜陽果拔陳軫先知之也<hi>此策亦可作韓侈以公仲實守宜陽故作朋</hi>
<pb n="KR2e0004_WYG_005-28a"/>
四國伐楚<hi>楚記二十八年秦齊韓魏共攻楚</hi>楚令昭睢將以距<hi>拒同</hi>秦楚<lb/>
　王欲擊秦昭睢不欲桓臧為昭睢謂楚王曰睢戰勝<lb/>
　三國惡楚之强也恐秦之變而聴楚也必深攻楚以<lb/>
　勁秦<hi>堅其伐楚之心</hi>秦王<hi>昭</hi>怒於戰不勝必悉起而撃楚是<lb/>
　王與秦相罷<hi>音疲</hi>而以利三國也戰不勝秦秦進兵而<lb/>
　攻不如益昭睢之兵今之示秦必戰秦王惡與楚相<lb/>
　敝而令天下利<hi>補</hi>秦可以少割而收害也<hi>秦見楚將必戰必割</hi>
　<hi>地與楚和戰伐之害可息也收猶息</hi>秦楚之合而燕趙魏不敢不聴三<lb/>
<pb n="KR2e0004_WYG_005-28b"/>
　國可定也<lb/>
城渾<hi>周人</hi>出周<hi>自周/出</hi>二<hi>元作/三</hi>人偶行<hi>偶耦同二人曰耦兩也此葢一人先二人</hi>
　<hi>後</hi>南游於楚至於新城<hi>莊六年注新城鄭新宻今榮陽宻也漢北海河南皆有此</hi>
　<hi>属楚葢河南宻也</hi>城渾說其令曰鄭魏者楚之耎國<hi>集韻耎弱也</hi>
　而秦楚之强敵也鄭魏之弱而楚以上梁應之<hi>此山陽濟</hi>
　<hi>隂故梁近楚故也</hi>宜陽之大也<hi>時秦已/得之</hi>楚以弱新城圖<hi>元作圍</hi>
　之蒲坂平陽相去百里秦人一夜而襲之安邑不知<lb/>
　<hi>此言百里之地不相知況下五百里邪</hi>新城上梁相去五百里秦人一<lb/>
<pb n="KR2e0004_WYG_005-29a"/>
　夜而襲之上梁亦不知也今邉邑之所恃者非江南<lb/>
　泗上也<hi>漢志楚分野言江南地廣云此皆逺哉故非所恃漢志言楚分野云江南平地廣故知其</hi>
　<hi>稽</hi>故<hi>衍楚/字</hi>王何不以新城為主郡也<hi>主猶守也為郡則士馬盛可以</hi>
　<hi>備秦</hi>邉邑甚利之<hi>此渾言其欲/說楚王大意</hi>新城公<hi>楚縣尹稱公</hi>大說乃<lb/>
　為<hi>衍王字</hi>具駟馬乗車五百金之楚<hi>衍盡字</hi>城渾得之遂<lb/>
　南交於楚楚王果以新城為主郡<hi>城書作成</hi>
韓公叔有齊魏<hi>得二國之援</hi>而太子有楚秦<hi>太子幾瑟也韓襄十二年蘓代</hi>
　<hi>曰公叔伯嬰恐秦楚之納幾瑟是也此二十九年</hi>以爭國鄭申為楚使於韓<lb/>
<pb n="KR2e0004_WYG_005-29b"/>
　矯以新城陽人<hi>秦紀注南陽縣有陽人聚</hi>予太子楚王怒將罪之<lb/>
　對曰臣矯予之以為國也臣為太子得新城陽人以<lb/>
　與公叔爭國而得之<hi>得其國事</hi>齊魏必伐韓韓氏急必懸<lb/>
　命於楚又何新城陽人之敢求太子不勝<hi>不勝公叔</hi>幸<hi>元作</hi>
　<hi>然</hi>而不死今將倒冠而至<hi>言其歸楚之疾</hi>又安敢言地楚王<lb/>
　曰善乃不罪也<hi>韓襄䇿語同</hi>
楚杜赫說楚王以取趙王曰與之五大夫<hi>楚官</hi>而令私行<lb/>
　陳軫謂楚王曰赫不能得趙五大夫不可收也是<hi>元作</hi>
<pb n="KR2e0004_WYG_005-30a"/>
　<hi>得</hi>賞無功也得趙而王無加焉是無善也<hi>不賞其善如不有之</hi>
　王不如以十乗行之事成予之五大夫王曰善乃以<lb/>
　十乗行之杜赫怒而不行陳軫謂王曰是不能得趙<lb/>
　也<lb/>
楚王問於范環曰寡人欲置相於秦孰可對曰臣不足<lb/>
　以知之王曰吾相甘茂可乎范環對曰不可王曰何<lb/>
　也曰夫史舉上蔡之監門也大不知<hi>元作如下同</hi>事君小<lb/>
　不知處室以苛亷聞於世<hi>苛小節</hi>甘茂事之順焉<hi>言大不失</hi>
<pb n="KR2e0004_WYG_005-30b"/>
　<hi>其意</hi>故恵王之明武王之察張儀之好譖甘茂事之取<lb/>
　十官而無罪茂誠賢者也然而不可相秦秦之有賢<lb/>
　相也非楚國之利也且王嘗用召<hi>補</hi>滑於越<hi>召滑見甘茂𫝊</hi>
　而納句章<hi>属會稽</hi>昩之難<hi>昧唐昧楚將此二十八年秦齊韓魏共攻楚殺昧</hi>越<lb/>
　亂故楚南察瀨湖<hi>察猶治也言楚有而治之南陽有厲音瀨</hi>而野江東<hi>以江</hi>
　<hi>之東為野此言楚雖有唐昧之難而能得越地以召滑亂之也</hi>計王之功所以能如<lb/>
　此者越亂而楚治也今王已用之於越矣而忘之於<lb/>
　秦臣以為王鉅速忘矣<hi>鉅大也</hi>王若欲置相於秦乎若<lb/>
<pb n="KR2e0004_WYG_005-31a"/>
　公孫郝者可夫公孫郝之於秦王<hi>昭</hi>親也少與之同<lb/>
　衣長與之同車被王衣以聴事<hi>言其素重</hi>真大王之相已<lb/>
　<hi>秦相而曰王之相盖楚使相之必右楚也</hi>王相之楚國之大利也<hi>甘茂𫝊有人地</hi>
　<hi>小異</hi>
魏相翟强死為甘茂謂楚王曰魏之㡬相者<hi>言危欲相之</hi>公<lb/>
　子勁也<hi>秦人</hi>勁也相魏魏秦之交必善<hi>勁秦人而魏相之故</hi>秦魏<lb/>
　之交完則楚輕矣故王不如與齊約相甘茂於魏齊<lb/>
　王<hi>閔</hi>好髙人以名今為其行人<hi>楚為齊請如其使者禮行人使適四方</hi>
<pb n="KR2e0004_WYG_005-31b"/>
　請魏之相齊王必喜魏氏不聴交惡於齊齊魏之交<lb/>
　惡必争事楚魏氏聴甘茂與樗里疾貿首之讎也<hi>貿言</hi>
　<hi>欲易取其首</hi>而魏秦之交必惡<hi>疾相秦茂相魏故</hi>又交重楚也<lb/>
齊秦約攻楚楚令景翠以六城賂齊太子為質<hi>此二十九年太</hi>
　<hi>子横死</hi>昭雎謂景翠曰秦恐且因景鯉蘇厲而効地於<lb/>
　楚公出地以取齊<hi>取猶收猶説</hi>鯉與厲且以收地取秦<hi>收前</hi>
　<hi>所効者盖二人之辭曰楚出地取齊楚既弱矣何足與地秦收所効必悦二人也</hi>公事必敗<lb/>
　<hi>楚不得秦地由翠賂齊楚必怨翠</hi>公不如令王重賂景鯉蘇厲使入<lb/>
<pb n="KR2e0004_WYG_005-32a"/>
　秦<hi>二人得楚賂不復為秦收地矣</hi>秦恐<hi>以齊楚/合故</hi>必不求地<hi>不收所効</hi>而合<lb/>
　於楚若於齊不求是公與約也<hi>兩國各不取地而止攻是約者復和也與</hi>
　<hi>如與國之與和好也言翠能和兩國之約</hi>
術視<hi>秦人</hi>伐楚楚令昭䑕以十萬軍漢中昭雎勝秦於重<lb/>
　丘<hi>屬平原</hi>蘇厲謂宛公昭䑕<hi>䑕為宛尹</hi>曰王欲昭睢之乗秦<lb/>
　<hi>王楚王乗猶凌</hi>必分公之兵以益之秦知公兵之分也必出<lb/>
　漢中<hi>出兵伐此</hi>請為公令芉<hi>元作/辛</hi>戎謂王<hi>楚戎人貴於秦如以私告楚王</hi>
　<hi>者</hi>曰秦兵且出漢中則公之兵全矣<hi>欲其備秦故不分其兵</hi>
<pb n="KR2e0004_WYG_005-32b"/>
秦敗楚漢中<hi>此三十年秦伐楚取八城宜得漢中</hi>楚王入秦秦王<hi>昭</hi>留之<lb/>
　游騰為楚謂秦王曰王挾楚王而與天下攻楚則傷<lb/>
　行矣不與天下共攻之則失利矣王不如與之盟而<lb/>
　歸之楚王畏<hi>畏畏秦</hi>必不敢背盟背盟<hi>補二字</hi>王因與三<lb/>
　國攻之義也<hi>彪謂此言亦可聴也而秦志在亂楚不為之動所以卒併天下後人守此</hi>
　　　頃襄王<hi>懐王子元年赧王十七年癸亥</hi>
楚襄王為太子之時質於齊懐王薨太子辭於齊王<hi>閔</hi>
　而歸齊王隘之<hi>隘猶阻未即許求地也</hi>予我東地五百里乃歸<lb/>
<pb n="KR2e0004_WYG_005-33a"/>
　子子不予我不得歸太子曰臣有傅請退<hi>元作追</hi>而問<lb/>
　傅傅慎子曰獻之地所以為身也愛地不送死父不<lb/>
　義臣故曰獻之便太子入致命齊王曰<hi>致命歸誠之言</hi>敬獻<lb/>
　地五百里齊王歸楚太子太子歸即位為王齊使車<lb/>
　五十乘來取東地於楚楚王告慎子曰齊使來求東<lb/>
　地為之奈何慎子曰王明日朝羣臣皆令獻其計上<lb/>
　柱國子良入見王曰寡人之得求反<hi>求反國而得</hi>主墳墓<lb/>
　復羣臣<hi>復見之</hi>歸社稷也以東地五百里許齊齊令使<lb/>
<pb n="KR2e0004_WYG_005-33b"/>
　來求地為之奈何子良曰王不可不與也王身出玉<lb/>
　聲許强萬乗之齊而不與則不信後不可以約結諸<lb/>
　侯請與而復攻之與之信攻之武臣故曰與之子良<lb/>
　出昭常入見王曰齊使來求東地五百里為之奈何<lb/>
　昭常曰不可與也萬乗者以地大為萬乗今去東地<lb/>
　五百里是去戰國之半也有萬乘之號而無千乘之<lb/>
　用也不可臣故曰勿與常請守之昭常出景鯉入見<lb/>
　王曰齊使來求東地五百里為之奈何景鯉曰不可<lb/>
<pb n="KR2e0004_WYG_005-34a"/>
　與也雖然楚不能獨守王身出玉聲許萬乗之强齊<lb/>
　也而不與負不義於天下楚亦不能獨守臣請西索<lb/>
　救於秦景鯉出慎子入王以三大夫計告慎子曰子<lb/>
　良見寡人曰不可不與也與而復攻之常見寡人曰<lb/>
　不可與也常請守之鯉見寡人曰不可與也雖然後<lb/>
　不能獨守也臣請索救於秦寡人雖用於三子之計<lb/>
　慎子對曰王皆用之王怫然作色曰<hi>怫鬱也</hi>何謂也慎<lb/>
　子曰臣請効其説而王且見其誠然也王發上柱國<lb/>
<pb n="KR2e0004_WYG_005-34b"/>
　子良車五十乗而北獻地五百里於齊發子良之明<lb/>
　日遣昭常為大司馬令往守東地遣昭常之明日遣<lb/>
　景鯉車五十乗西索救於秦王曰善乃遣子良北獻<lb/>
　地於齊遣子良之明日立昭常為大司馬使守東地<lb/>
　又遣景鯉西索救於秦子良至齊齊使人以甲受東<lb/>
　地昭常應齊使曰我典主東地<hi>典猶職主猶守</hi>且與死生<hi>地存</hi>
　<hi>則生失地死之</hi>悉五尺至六十三十餘萬敝甲鈍兵願承下<lb/>
　塵<hi>凡人相趨則有塵戰亦冇塵不敢與抗故言下</hi>齊王謂子良曰大夫來獻<lb/>
<pb n="KR2e0004_WYG_005-35a"/>
　地今常守之何如子良曰臣身受命敝邑之王是常<lb/>
　矯也王攻之齊王大興兵攻東地伐昭常未渉强秦<lb/>
　以五十萬臨齊右壤曰夫隘楚太子弗出不仁又欲<lb/>
　奪之東地五百里不義其縮甲則可<hi>縮蹙也盖束之</hi>不然則<lb/>
　願待戰齊王恐焉乃請子良南道楚西使秦解齊患<lb/>
　士卒不用東地復全<hi>彪謂此四臣皆國士也襄王無若人豈能反國慎子能兼用之</hi>
　<hi>其最優乎方之晉五臣其舅犯與此書三書懐王薨而太子歸史記獨謂太子歸而王乃薨又謂王逃歸</hi>
　<hi>不逹薨夫秦能刼留之豈不能衛之孟嘗之逃先以計免猶危不脱楚王何以能逃可疑也楚王亡死太</hi>
<pb n="KR2e0004_WYG_005-35b"/>
　<hi>子在外郢中必立王以絶秦望太子以齊之重歸義嗣也其誰敢干之於是王乃定齊䇿乃云忠王而走</hi>
　<hi>太子是則太子卒不得立亦非也盖郢中立王時蘇子以此䇿干田文而語人以九可文不之用世猶載</hi>
　<hi>其語也</hi>
女阿<hi>未詳</hi>謂蘇子曰秦栖楚王<hi>懐王見刼客秦如栖</hi>危太子者公也<lb/>
　今楚王歸<hi>以此書及史攷之王皆不歸今此盖其䘮歸</hi>太子南<hi>自齊歸楚為南</hi>公<lb/>
　必危公不如令人謂太子曰蘇子知太子之怨已也<lb/>
　必且務不利太子太子不如善蘇子蘇子必且為太<lb/>
　子入矣<hi>入言其歸之之深</hi>蘇子乃令人謂太子太子復請善<lb/>
<pb n="KR2e0004_WYG_005-36a"/>
　於蘇子<hi>詳此亦無走太子之事</hi>
長沙之難<hi>長沙荆州國懐二十九年秦大破楚楚王恐使太子質齊楚盖破於此</hi>楚太子<lb/>
　横為質於齊楚王死薛公歸太子横因與韓魏之兵<lb/>
　隨而攻東國太子懼<hi>本其初言之亦明此非新立王也</hi>昭盖曰不若<lb/>
　令屈署以新東國為和於齊<hi>新字疑衍</hi>以動秦秦恐齊之<lb/>
　敗東國<hi>上言齊興兵攻故地此恐其敗</hi>而令行於天下也必將救我<lb/>
　太子曰善遽令屈署以東國為和於齊<hi>此即子良之策盖與署偕</hi>
　秦王<hi>昭</hi>聞之懼令芉<hi>元作辛</hi>戎告楚曰毋與齊東國吾<lb/>
<pb n="KR2e0004_WYG_005-36b"/>
　與子出兵矣<lb/>
有獻不死之藥於荆王者謁者操以入中射之士<hi>射人之在</hi>
　<hi>中者</hi>問曰可食乎曰可因奪而食之王怒使人殺中射<lb/>
　之士中射之士使人説王曰臣問謁者謁者曰可食<lb/>
　臣故食之是臣無罪而罪在謁者也且客獻不死之<lb/>
　藥臣食之而王殺之是死藥也王殺無罪之臣而明<lb/>
　人之欺王王乃不殺<hi>彪謂此謾士乃不可不殺荆王赦之以不能答之也於是答也</hi>
　<hi>何有謁者曰可食非謂汝可食也藥之能不死者平人耳非能使刑者不死且人以獻王何預汝而問之</hi>
<pb n="KR2e0004_WYG_005-37a"/>
　<hi>是安得無罪也</hi>
齊以淖君之亂事<hi>補</hi>秦其後秦欲取齊<hi>與齊合</hi>故使蘇涓<lb/>
　之楚<hi>涓固皆秦人</hi>令任固之齊齊明謂楚王曰秦王<hi>昭</hi>欲<lb/>
　楚不若其欲齊之甚也其使涓來以示齊之有楚<hi>以有</hi>
　<hi>楚之親示齊</hi>以資固於齊<hi>為任/固資</hi>齊見楚<hi>見其納涓</hi>必受固是楚<lb/>
　<hi>補</hi>之聴涓也適為固驅以合齊秦也<hi>所謂資固</hi>齊秦合非<lb/>
　楚之利也且夫涓來必非固之所以之齊之辭也<hi>涓之</hi>
　<hi>辭必厚楚而薄齊固之辭必厚齊而薄楚</hi>王不如令人以涓之辭謾固於<lb/>
<pb n="KR2e0004_WYG_005-37b"/>
　齊<hi>謾欺也以涓薄齊之辭告齊則固言厚齊者非實齊必以固為欺已</hi>齊秦必不合齊<lb/>
　秦不合則王重矣王欲收齊以攻秦漢中可得也王<lb/>
　即欲以秦攻<hi>補</hi>齊淮泗之間亦可得也<hi>元在齊䇿</hi>
莊辛<hi>楚人</hi>謂楚襄王曰君王左州侯右夏侯輦從鄢陵君與夀<lb/>
　陵君<hi>皆楚之寵幸臣也輦從謂輦出則二人從之</hi>専淫逸侈靡不顧國政郢都<lb/>
　必危矣襄王曰先生老悖乎<hi>悖背道也</hi>將以為楚國妖祥<lb/>
　乎莊辛曰臣誠見其必然者也非敢以為國妖祥也<lb/>
　君王卒幸四子者不衰楚國必亡矣臣請避於趙淹<lb/>
<pb n="KR2e0004_WYG_005-38a"/>
　留以觀之<hi>淹亦留</hi>莊卒去之趙留五月秦果舉鄢郢巫<lb/>
　上蔡陳之地<hi>此二十一年白起拔郢置南郡</hi>襄王流揜於成<hi>元作城</hi>陽<lb/>
　<hi>流謂走揜覆也謂自匿成陽屬汝南若城陽乃齊也</hi>於是使人發騶<hi>騶廏御也</hi>徴莊<lb/>
　辛於趙<hi>徴謂召索</hi>莊辛曰諾莊辛至襄王曰寡人不能用<lb/>
　先生之言今事至於此為之奈何莊辛對曰臣聞鄙<lb/>
　語曰見兔而顧犬未為晩也亡羊而補牢<hi>牢閑養之圈</hi>未<lb/>
　為遲也臣聞昔湯武以百里昌桀紂以天下亡今楚<lb/>
　國雖小絶長續短猶以數千里豈特百里哉王獨不<lb/>
<pb n="KR2e0004_WYG_005-38b"/>
　見夫蜻蛉乎<hi>蟲一名桑根</hi>六足四翼飛翔乎天地之間俛<lb/>
　啄蚉䖟而食之仰承甘露而飲之自以為無患與人<lb/>
　無争也不知夫五尺童子方將調飴<hi>元作鈶</hi>膠絲<hi>飴米蘖所</hi>
　<hi>煎調以餌之又施膠於絲以繫之</hi>加已乎四仞之上<hi>八尺曰仞</hi>而下為螻<lb/>
　蟻食也黄雀因是以俯噣白粒<hi>噣啄也盖以喙啄</hi>仰棲茂樹<lb/>
　鼓翅奮翼<hi>翅强羽</hi>自以為無患與人無争也不知夫公<lb/>
　子王孫左挾彈右攝丸<hi>攝引持也</hi>將加已乎十仞之上以<lb/>
　其𩔖為招晝游乎茂樹夕調乎酸鹹<hi>以為饌也</hi>倐忽之間<lb/>
<pb n="KR2e0004_WYG_005-39a"/>
　墜於公子之手夫雀其小者也黄鵠因是<hi>鵠鴻也</hi>以游<lb/>
　乎江海淹乎大沼俯噣鱔<hi>元作䱧</hi>鯉<hi>字書無䱧字</hi>仰囓䔖衡<lb/>
　<hi>衡香草</hi>奮其六翮<hi>翮羽本</hi>而凌清風飄摇乎髙翔自以為<lb/>
　無患與人無争也不知夫射者方將脩其碆<hi>元作□</hi>盧<lb/>
　<hi>字書無□字碆與□聲近集韻碆可為鏃盧旅同黒弓也</hi>治其矰<hi>元作/繒</hi>繳<hi>矰弋射矢繳生</hi>
　<hi>縜縷</hi>將加已乎百仞之上被㔋磻<hi>無礛字集韻㔋利也磻以石着惟繳也</hi>
　引微繳折清風而抎矣<hi>以繫矢從髙集韻抎下也如折然</hi>故晝游乎<lb/>
　江河夕調乎鼎鼐<hi>鼐鼎絶大者</hi>夫黄鵠其小者也蔡靈<hi>元作</hi>
<pb n="KR2e0004_WYG_005-39b"/>
　<hi>聖下間</hi>侯之事<hi>春秋及史/無聖侯</hi>因是以南游乎髙陂<hi>陂阪也</hi>北<lb/>
　陵乎巫山飲茹溪流<hi>茹飲馬也故與吐反</hi>食湘波之魚<hi>湘水出零陵屬</hi>
　<hi>長沙</hi>左抱㓜妾右擁嬖女與之馳騁乎髙蔡之中<hi>即上蔡</hi>
　而不以國家為事不知夫子發方受命乎靈<hi>元作宣</hi>王<lb/>
　繫已以朱絲而見之也<hi>昭十一年楚子誘蔡靈侯殺之于申經𫝊不書子𤼵盖使</hi>
　<hi>子𤼵召之楚子靈王若宣王蔡㓕八十年矣道應訓子發伐蔡宣王郊迎人間訓又言獲罪威王皆失考</hi>
　<hi>也</hi>蔡靈侯之事其小者也君王之事因是以左州侯<lb/>
　右夏侯輦從鄢陵君與夀陵君飯封祿之粟<hi>所封之祿</hi>而<lb/>
<pb n="KR2e0004_WYG_005-40a"/>
　載方府之金<hi>方四方金其所貢</hi>與之馳騁乎雲夢之中而不<lb/>
　以天下國家為事而不知夫穰侯方受命乎秦王<hi>昭</hi>
　填黽塞之内<hi>填兵滿也江夏有鄳即魏策鄳□之塞</hi>而投已乎黽塞之<lb/>
　外襄王聞之顔色變作身體戰慄於是乃以執珪而<lb/>
　授之為陽陵君與淮北之地<hi>彪謂此䇿天下之善規也襄王雖失之東隅而</hi>
　<hi>收之桑榆故其季年保境善鄰差為無事此䇿為有力焉</hi>
齊韓魏共攻燕<hi>燕恵七年書韓魏楚共伐燕它不書則楚當是齊此二十七年</hi>燕使太<lb/>
　子請救於楚楚王使景陽將而救之<hi>陽後至考烈六年猶為將見史</hi>
<pb n="KR2e0004_WYG_005-40b"/>
　暮舍使左右司馬各營壁地<hi>壁軍疊</hi>已植表<hi>如華表以别所舍</hi>
　景陽怒曰女所營者水皆至㓕表<hi>㓕猶没也此欲用其衆因以示神</hi>
　此焉可以舍乃令徙明日大雨山水大出所營者水<lb/>
　皆㓕表軍吏乃服於是遂不救燕而攻魏雝丘<hi>雝雍同屬</hi>
　<hi>陳留</hi>取之以與之宋<hi>宋時已為齊未曉</hi>三國懼乃罷兵魏軍其<lb/>
　西齊軍其東楚軍欲還不可得也景陽乃開西和門<lb/>
　晝以車騎暮以燭通使於魏齊師怪之以為燕楚與<lb/>
　魏謀之乃引兵而去齊兵已去魏失其與國無與共<lb/>
<pb n="KR2e0004_WYG_005-41a"/>
　擊之楚乃夜遁楚師乃還<hi>元在燕䇿</hi>
　　　考烈王<hi>襄王子元年赧王五十三年己亥</hi>
唐睢<hi>元作且今從秦䇿</hi>見春申君<hi>黄歇楚相</hi>曰齊人飾身修行得為<lb/>
　益<hi>益謂有祿位</hi>然臣羞而不學也不避絶江河<hi>言雖險不避</hi>行<lb/>
　千餘里來竊慕大君之義<hi>大言髙其義</hi>而善君之業臣聞<lb/>
　之賁諸懐錐刃<hi>孟賁専諸諸吳人刺王子慶忌者言二人不待盛兵而後稱勇</hi>而天<lb/>
　下為勇西施衣褐<hi>禍粗衣</hi>而天下稱美今君相萬乗之<lb/>
　楚禦中國之難所欲者不成所求者不得臣等少也<lb/>
<pb n="KR2e0004_WYG_005-41b"/>
　夫梟棊之所以為能<hi>元作能為</hi>者<hi>招魂曰成梟而牟呼五白注梟勝也倍勝為牟</hi>
　以散棊佐之也<hi>散謂衆棊</hi>夫一梟之不如不勝五散<hi>獨善不如</hi>
　<hi>衆智</hi>亦明矣今君何不為天下梟而令臣等為散乎<lb/>
客説春申君曰湯以亳<hi>皇覽今梁穀熟</hi>武王以鎬<hi>元作鄗屬京兆</hi>皆不<lb/>
　過百里以有天下今孫子<hi>荀卿</hi>天下賢人也君藉之以<lb/>
　百里之<hi>補</hi>勢<hi>時為蘭陵令</hi>臣竊以為不便於君何如春申<lb/>
　君曰善於是使人謝孫子孫子去之趙<hi>史言孫子春申死而貧困</hi>
　<hi>家蘭陵不言之趙</hi>趙以為上卿客説説春申君曰昔伊尹<hi>補</hi>
<pb n="KR2e0004_WYG_005-42a"/>
　去夏入殷殷王而夏亡管仲去魯入齊魯弱而齊强<lb/>
　夫賢者之所在其君未嘗不尊國未嘗不榮也今孫<lb/>
　子天下賢人也君何辭之春申君又曰善於是使人<lb/>
　請孫子於趙孫子為書謝曰癘人憐王<hi>癘雖惡疾猶愈於刼弑故</hi>
　<hi>反憐王</hi>此不㳟之語也雖然不可不審察也此為刼弑<lb/>
　死亡之主言也夫人主年少而矜材無法術以知姧<lb/>
　則大臣主斷國<hi>専斷於國</hi>私以禁誅於己也<hi>察其私則恐人誅已故主</hi>
　<hi>斷以禁之</hi>故弑賢長而立㓜弱廢正適而立不義春秋戒<lb/>
<pb n="KR2e0004_WYG_005-42b"/>
　之曰楚王子圍聘於鄭未出竟聞王病反問疾遂以<lb/>
　冠纓絞王殺之因自立也<hi>昭元年</hi>齊崔杼之妻美莊公<lb/>
　通之崔杼帥其君黨而攻莊公莊公請與分國崔杼<lb/>
　不許欲自刃於廟崔杼不許莊公走出踰於外牆射<lb/>
　中其股遂殺之而立其弟景公<hi>襄二十五年</hi>近代所見李<lb/>
　兊用趙餓主父於沙丘百日而殺之淖齒用齊擢閔<lb/>
　王之筋<hi>擢引也</hi>懸於其廟梁宿夕而死夫癘雖㿈腫胞<lb/>
　疾上比前世未至絞纓射股下比近代未至擢筋而<lb/>
<pb n="KR2e0004_WYG_005-43a"/>
　餓死也夫刼弑死亡之主也心之憂勞形之困苦必<lb/>
　甚於癘矣由此觀之癘雖憐王可也因為賦曰寶珍<lb/>
　隋珠<hi>隋侯見大虵傷療而愈之虵銜明珠報之世之所寳所珍</hi>不知佩兮禕衣與<lb/>
　絲<hi>禮后服禕衣謂畫袍</hi>不知異兮閭妹子奢<hi>妹好也奢即子都美人也</hi>莫知<lb/>
　媒兮嫫母求之<hi>嫫母醜婦也</hi>又甚喜之兮以瞽為明以聾<lb/>
　為聰以是為非以吉為凶嗚呼上天曷惟其同<hi>言舉世皆</hi>
　<hi>然</hi>詩曰上天甚神無自瘵也<hi>瘵病也言天理甚明如是者必有患禍彪謂春</hi>
　<hi>申君之愚昏甚矣人惟不知賢故不能用豈有知之以一人言去之又以一人言召之其特操安在也荀</hi>
<pb n="KR2e0004_WYG_005-43b"/>
　<hi>卿絶之宜哉卿書有與趙孝成王論兵而史不言之趙失之卿禮義人也使卿而在楚春申必無李園之</hi>
　<hi>禍此書盖知之矣</hi>
虞卿<hi>史不書何所人</hi>謂春申君曰臣聞之春秋於安思危危則<lb/>
　慮安今楚王春秋髙矣而君之封地不可不早定也<lb/>
　為主君慮封者莫如逺楚秦孝公封商君孝公死而<lb/>
　後王<hi>補</hi>不免殺之秦恵王封冉子<hi>穰侯也猶田曰嬰子文子</hi>恵王<lb/>
　死而後王奪之公孫鞅功臣也冉子親姻也然而不<lb/>
　免奪死者封近故也太公望封於齊邵公奭封於燕<lb/>
<pb n="KR2e0004_WYG_005-44a"/>
　為其逺王室矣今燕之罪大而趙怨深<hi>趙自燕王喜以栗腹之謀</hi>
　<hi>伐趙起燕四年至十二年無嵗不戰十二年此二十一年</hi>故君不如北兵以徳趙<lb/>
　踐亂燕<hi>踐奄之踐</hi>以定身封此百代之一時也君曰所道<lb/>
　攻燕非齊則魏魏齊新怨楚<hi>昭陽救燕之役</hi>楚軍<hi>元作君</hi>雖欲<lb/>
　攻燕將道何哉對曰請令魏王可<hi>景閔王可言聴其道魏</hi>君曰<lb/>
　何如對曰臣請到魏而使所以信之<hi>為所可信者</hi>迺謂魏<lb/>
　王曰夫楚亦强大矣天下無敵乃且攻燕魏王曰鄉<lb/>
　也子云天下無敵今也子云乃且攻燕者何也對曰<lb/>
<pb n="KR2e0004_WYG_005-44b"/>
　今謂馬多力則有矣若曰勝千鈞則不然者<hi>鈞三十斤</hi>何<lb/>
　也夫千鈞非馬之任也今謂楚强大則有矣若越趙<lb/>
　魏而鬬兵於燕則豈楚之任也哉<hi>元作我</hi>非楚之任而<lb/>
　楚為之是<hi>攵</hi>楚也敝楚是强魏也其於王孰便也<lb/>
或謂楚王曰臣聞從者欲合天下以朝大王臣願大王<lb/>
　聴之也<hi>燕昭末年用蘇代説復約從此二十二年春申遂為從長</hi>夫因詘為信<hi>詘謂</hi>
　<hi>懐王刼死</hi>奮患有成<hi>以於患兮  能有成</hi>勇者義之攝禍為福裁少<lb/>
　為多智者官之<hi>官尊榮之稱</hi>夫報報之反<hi>報猶反也言伸屈禍福相反不</hi>
<pb n="KR2e0004_WYG_005-45a"/>
　<hi>一</hi>墨墨之化<hi>墨黙同化猶治也言治之其未著</hi>唯大君能之禍與福<lb/>
　相貫<hi>貫猶通</hi>生與亡為鄰不偏於死<hi>偏猶専也死謂患難</hi>不偏於<lb/>
　生<hi>専於衛生如兩臂重於天下者</hi>不足以載大名無所冦艾<hi>冦外兵艾已所</hi>
　<hi>懲創</hi>不足以横世<hi>横言莫之敵</hi>夫秦涓徳絶命之日久矣而<lb/>
　天下不知今夫横人嚂口<hi>集韻嚂聲也言聲説所利之事</hi>利機上干<lb/>
　生心下牟百姓<hi>牟取也</hi>公處而私取利<hi>舉謂舉措</hi>是以國權<lb/>
　輕於鴻毛而積禍重於丘山<lb/>
天下合從趙使魏加<hi>趙人全晉舊姓</hi>見楚春申君曰君有將乎<lb/>
<pb n="KR2e0004_WYG_005-45b"/>
　曰有矣僕欲將臨武君<hi>未詳</hi>魏加曰臣少之時好射臣<lb/>
　願以射譬之可乎春申君曰可加曰異日者更羸<hi>人姓</hi>
　<hi>名</hi>與魏王處京臺之下<hi>京髙也</hi>仰見飛鳥更羸謂魏王<lb/>
　曰臣為王引弓虚發而下鳥魏王曰然則射可至此<lb/>
　乎更羸曰可有間鴈從東方來更羸以虚發而下之<lb/>
　魏王曰然則射可至此乎更羸曰此孽也<hi>有隐痛於身猶孽子</hi>
　王曰先生何以知之對曰其飛徐而鳴悲飛徐者故<lb/>
　瘡痛也鳴悲者久失羣也故瘡未息而驚心未去也<lb/>
<pb n="KR2e0004_WYG_005-46a"/>
　聞弦者音烈而髙飛<hi>烈猛也髙飛欲避箭</hi>故瘡隕也<hi>以瘡痛而墜</hi>今<lb/>
　臨武君嘗為秦孽<hi>嘗敗於秦未詳</hi>不可為拒秦之將也<lb/>
汗明<hi>未詳</hi>見春申君侯問三月而後得見談卒春申君大<lb/>
　説之汗明欲復談春申君曰僕已知先生先生大息<lb/>
　矣<hi>異於小休</hi>汗明蹙<hi>元作/僦</hi>焉<hi>字書無僦字蹙踖驚貌</hi>曰明願有問君<lb/>
　而恐固<hi>固陋也</hi>不審君之聖孰與堯也春申君曰先生<lb/>
　過矣臣何足以當堯汗明曰然則君料臣孰與舜春<lb/>
　申君曰先生即舜也汗明曰不然臣請為君終言之<lb/>
<pb n="KR2e0004_WYG_005-46b"/>
　君之賢實不如堯臣之能不及舜夫以賢舜事聖堯<lb/>
　三年而後乃相知也今君一旦而知臣是君聖於堯<lb/>
　而臣賢於舜也春申君曰善召門吏為汗先生著客<lb/>
　籍五日一見<hi>著者書此語也</hi>汗明曰君亦聞驥乎夫驥之齒<lb/>
　至矣<hi>至言可服乗之時</hi>服鹽<hi>元作/檻</hi>車<hi>服在車前</hi>而上大行蹄申膝<lb/>
　折<hi>申猶展皆用力故然</hi>尾湛胕潰<hi>湛沉同汗多故然胕當作肤與膚同亦汗出於膚如潰</hi>
　漉汗<hi>元作汁</hi>灑地<hi>渗□/之汗</hi>白汗交流<hi>白汗不縁暑而汗也</hi>外阪遷延<lb/>
　<hi>阪陂也遷延不進貌</hi>負棘而不能上<hi>負所戴也棘言步蹇</hi>伯樂遭之下車<lb/>
<pb n="KR2e0004_WYG_005-47a"/>
　攀而哭之解紵衣以羃之<hi>羃覆也</hi>驥於是俛而噴仰而<lb/>
　鳴聲逹於天若出金石聲者何也<hi>問其聲何以然</hi>彼見伯樂<lb/>
　之知己也今僕之不肖阨於州部<hi>集韻部統也界也</hi>堀穴窮<lb/>
　巷<hi>堀窟也以窮巷為窟穴</hi>沉洿鄙俗之日久矣<hi>洿濁辱也</hi>君獨無意<lb/>
　湔祓僕<hi>湔手澣也祓去惡也</hi>使得為君髙鳴屈於梁乎<hi>聲已之屈梁南</hi>
　<hi>梁彪謂世之懐材抱徳之士陸沈於時若此驥者不少而伯樂之不世有長鳴之無其時可不為之大哀</hi>
　<hi>耶故招延不可不博試用不可不詳也</hi>
楚考烈王無子春申君患之求婦人宜子者進之甚衆<lb/>
<pb n="KR2e0004_WYG_005-47b"/>
　卒無子趙人李園持其女弟欲進之楚王聞其不宜<lb/>
　子恐又無寵李園求事春申君為舍人已而謁歸故<lb/>
　失期<hi>後於所期日</hi>還謁<hi>自趙還/入謁</hi>春申君問狀<hi>狀事狀</hi>對曰齊<lb/>
　王遣使<hi>詭言王建</hi>求臣女弟與其使者飲故失期春申君<lb/>
　曰聘入乎對曰未也春申君曰可得見乎曰可於是<lb/>
　園乃進其女弟即幸於春申君知其有身園乃與其<lb/>
　女弟謀園女弟承間説春申君曰楚王之貴幸君雖<lb/>
　兄弟不如今君相楚王二十餘年而王無子即百嵗<lb/>
<pb n="KR2e0004_WYG_005-48a"/>
　後將更立兄弟即楚王更立<hi>王後王</hi>彼亦各貴其所親<lb/>
　君又安得長有寵乎非徒然也君用事久多失禮於<lb/>
　王兄弟兄弟誠立禍且及身奈何以保相印江東之<lb/>
　封乎今妾自知有身矣而人莫知妾之幸君未久誠<lb/>
　以君之重而進妾於楚王王必幸妾妾頼天而有男<lb/>
　則是君之子為王也楚國封<hi>四封之内</hi>盡可得孰與其臨<lb/>
　不測之罪乎春申君大然之乃出園女弟謹舍而言<lb/>
　之楚王楚王召入幸之遂生子男立為太子以李園<lb/>
<pb n="KR2e0004_WYG_005-48b"/>
　女弟立為王后楚王貴李園李園用事李園既入其<lb/>
　女弟為王后子為太子恐春申君語泄而益驕隂養<lb/>
　死士欲殺春申君以㓕口而國人頗有知之者春申<lb/>
　君相楚二十五年考烈王病朱英<hi>楚人</hi>謂春申君曰世<lb/>
　有無妄之福<hi>無妄言可必</hi>又有無妄之禍今君處無妄之<lb/>
　世事無妄之主安不有無妄之人乎春申君曰何謂<lb/>
　無妄之福曰君相楚二十餘年矣雖名為相國實<lb/>
　楚王也五子皆相諸侯今王疾甚旦暮且崩太子衰<lb/>
<pb n="KR2e0004_WYG_005-49a"/>
　弱疾而不起而君相少主因而代立<hi>謂攝也</hi>當國如伊<lb/>
　尹周公王長而反政不即遂南面稱孤<hi>不不反政</hi>因而有<lb/>
　楚國此所謂無妄之福也春申君曰何謂無妄之禍<lb/>
　曰李園不治國<hi>言非將相</hi>王之舅也不為兵將而隂養死<lb/>
　士之日久矣楚王崩李園必先入據本議<hi>據言不移議欲殺春</hi>
　<hi>申也</hi>制斷君命<hi>制斷矯也君楚王也</hi>秉權而殺君以㓕口此所謂<lb/>
　無妄之禍也春申君曰何謂無妄之人曰君先仕臣<lb/>
　為郎中君王崩<hi>此章唯楚王更立楚王可曰楚王餘皆後人稱之</hi>李園先入<lb/>
<pb n="KR2e0004_WYG_005-49b"/>
　臣請為君<graphic n="KR2678" url="https://raw.githubusercontent.com/kanripo/KR-Gaiji/master/images/KR2678.png" mimeType="image/png"/>其胷殺之此所謂無妄之人也春申君<lb/>
　曰先生置之勿復言也李園軟弱人也僕又善之又<lb/>
　何至此朱英恐乃亡去後十七日楚考烈王崩李園<lb/>
　果先入置死士止於棘門之内<hi>宫門以棘衛之</hi>春申君後入<lb/>
　止棘門園死士夾刺春申君斬其頭投之棘門外於<lb/>
　是使吏盡㓕春申君之家而李園女弟初幸春申君<lb/>
　有身而入之王所生子者遂立為楚幽王也是嵗秦<lb/>
　始皇立九年嫪毐<hi>吕不韋所進以説始皇母帝太后者也</hi>亦為亂於秦<lb/>
<pb n="KR2e0004_WYG_005-50a"/>
　<hi>不韋傳毐與太后私亂生子二人與后謀曰王即薨以子為後</hi>覺夷三族而吕不韋<lb/>
　廢<hi>彪謂春申君所以至於此錮寵而暗於事也使萬有一如李氏女所陳者歸相印而老江東之封不</hi>
　<hi>已優乎春申於楚非若商君之於恵文又如不可則杖䇿而去扁舟五湖為世陶朱抑可矣春申不為此</hi>
　<hi>而計出於㓕宗盖小人患失之禍勢必有此不可不戒也朱英之言深矣然未聞道也春申之納女前日</hi>
　<hi>事耳英不以時匡之以大臣之義而以一卒自任雖多言亦何救於亂哉</hi>
史疾為韓使楚楚王問曰客何方所循<hi>方術也</hi>曰治列子<lb/>
　禦冦之言曰何貴曰貴正王曰正亦可為國乎曰可<lb/>
　王曰楚國多盗正可以禦盗乎曰可曰以正禦盗奈<lb/>
<pb n="KR2e0004_WYG_005-50b"/>
　何頃間有鵲止於屋上者曰請問楚人謂之何王曰<lb/>
　謂之鵲謂之烏可乎曰不可曰今王之國有柱國令<lb/>
　尹司馬典令<hi>皆楚官</hi>其任官置吏必曰㢘㓗勝任今盗<lb/>
　賊公行而弗能禁也此烏不為烏鵲不為鵲也<lb/>
　<lb/>
　<lb/>
　<lb/>
　戰國䇿卷五<lb/>
</p>
<p>
</p>
  </div>
<div>
<head>戰國䇿卷六</head> <lb/>
    <p>
<pb n="KR2e0004_WYG_006-1a"/>
欽定四庫全書<lb/>
　戰國䇿卷六<lb/>
　　　　　　　　　　　　　宋　鮑彪　注<lb/>
　　趙<hi>初分晉得趙國北有信都真定常山中山又得涿郡之髙陽鄭□鄉東有廣平鉅鹿清河河間</hi>
　　<hi>渤海之東平舒中邑文安束州成平章安河以北南至浮水繁陽内黄斥丘西有太原定襄雲中五</hi>
　　<hi>原上黨</hi>
　　　襄子<hi>簡子子滅定王十六年戊子三晉  智伯分其地</hi>
智伯帥趙韓魏而伐范中行氏滅之休數年使人請地<lb/>
<pb n="KR2e0004_WYG_006-1b"/>
　於韓韓康子欲勿與叚規<hi>韓人晉舊姓故魏亦有</hi>諫曰不可夫<lb/>
　智伯之為人也好利而鷙<hi>鷙殺鳥也喻其殘忍</hi>復來請地不與<lb/>
　必加兵於韓矣君其與之彼狃<hi>狃犬性驕也</hi>又將請地於<lb/>
　他國他國不聼必郷之以兵然則韓可以免於患難<lb/>
　而待事之變康子曰善使使者致萬家之邑一於智<lb/>
　伯智伯説又使人請地於魏魏桓<hi>元作宣下同</hi>子欲勿與<lb/>
　趙葭<hi>魏人亦晉舊姓</hi>諫曰彼請地於韓韓與之請地於魏魏<lb/>
　弗與則是魏内自强而外怒智伯也然則其錯兵於<lb/>
<pb n="KR2e0004_WYG_006-2a"/>
　魏必矣不如與之桓子曰諾因使人致萬家之邑一<lb/>
　於智伯智伯說又使人之趙請藺<hi>元作蔡</hi>臯狼之地<hi>蔡非</hi>
　<hi>趙地臯狼屬西河</hi>趙襄子弗與智伯因隂結韓魏將以伐趙<lb/>
　趙襄子召張孟談而告之曰夫智伯之為人陽親而<lb/>
　隂踈三使韓魏而寡人弗與焉<hi>他日隂踈今則顯矣</hi>其移兵寡<lb/>
　人必矣今吾安居而可張孟談曰夫董閼安於簡子<lb/>
　之才臣也世治晉陽而君澤循之<hi>君澤趙臣繼安于者</hi>其餘政<lb/>
　教猶存君其定居晉陽君曰諾<hi>君謂襄子</hi>乃使延陵君<hi>元作</hi>
<pb n="KR2e0004_WYG_006-2b"/>
　<hi>王此襄子臣不得稱王</hi>將車騎先之晉陽君因從之至行城郭<lb/>
　案府庫<hi>案按同行也</hi>視倉廪召張孟談曰吾城郭之完府<lb/>
　庫足用倉廪實矣無矢奈何張孟談曰臣聞董子之<lb/>
　治晉陽也公宫之垣<hi>垣墻也</hi>皆以荻蒿苫楚廧之<hi>荻萑葦屬</hi>
　<hi>爾雅蕭荻注即萬又繁醜狄為蒿苫盖也楚荆也以是為墻廧牆同</hi>其髙至丈餘君發<lb/>
　而用之於是發而試之其堅則箘簬<hi>音窘簵</hi>之勁不能<lb/>
　過也君曰矢足矣吾銅少若何張孟談曰臣聞董子<lb/>
　之治晉陽也公宫之室皆以錬銅為柱質<hi>質礎也</hi>請發<lb/>
<pb n="KR2e0004_WYG_006-3a"/>
　而用之則有餘銅矣君曰善號令已定備守已具三<lb/>
　國之兵乘晉陽城遂戰三月不能㧞因舒軍而圍之<lb/>
　决晉水而灌之圍晉陽三年城中巢居而處懸釡而<lb/>
　炊財食將盡士卒病羸襄子謂張孟談曰糧食匱財<lb/>
　<hi>元作城</hi>力盡士大夫病吾不能守矣欲以城下<hi>謂將降</hi>何<lb/>
　如張孟談曰臣聞之亡不能存危不能安則無為貴<lb/>
　知士也君釋此計勿復言也臣請見韓魏之君襄子<lb/>
　曰諾張孟談於是隂見韓魏之君曰臣聞唇亡則齒<lb/>
<pb n="KR2e0004_WYG_006-3b"/>
　寒今智伯帥二國之君伐趙趙將亡矣亡則二君為<lb/>
　之次矣二君曰我知其然夫智伯之為人麤中而少<lb/>
　親<hi>麤粗同䟽也</hi>我謀未遂而知則其禍必至為之奈何張<lb/>
　孟談曰謀出二君之口入臣之耳人莫之知也二君<lb/>
　即與張孟談隂約三軍與之期日夜<hi>日既夜</hi>遣入晉陽<lb/>
　張孟談以報襄子襄子再拜之張孟談因朝智伯而<lb/>
　出<hi>兵交使在其□故得朝之</hi>遇智過<hi>過一作果/智伯之族</hi>轅門之外<hi>以車為門而轅</hi>
　<hi>外向</hi>智過入見智伯曰二主殆將有變君曰何如<hi>君智伯</hi>
<pb n="KR2e0004_WYG_006-4a"/>
　對曰臣遇張孟談於轅門之外其志矜其行髙智伯<lb/>
　曰不然吾與二主約謹矣破趙三分其地寡人所親<lb/>
　之<hi>言親與二國約</hi>必不欺也子釋之勿出於口智過出見二<lb/>
　主入說智伯曰二主色動而意變必背君不如令殺<lb/>
　之智伯曰兵著晉陽<hi>著言附其城</hi>三年矣旦暮當㧞而饗<lb/>
　其利乃有他心不可子慎勿復言智過曰不殺則遂<lb/>
　親之智伯曰親之柰何智過曰魏桓子之謀臣曰趙<lb/>
　葭韓<hi>補</hi>康子之謀臣曰叚規<hi>二謚皆非當時語</hi>是皆能移其<lb/>
<pb n="KR2e0004_WYG_006-4b"/>
　君之計君其與二君約破趙則封二子者各萬家之<lb/>
　縣一如是則二主之心可不變而君得其所欲矣智<lb/>
　伯曰破趙而三分其地又封二子者各萬家之縣一<lb/>
　則吾所得者少不可智過見君之不用也言之不聼<lb/>
　出更其姓為輔氏遂去不見張孟談聞之入見襄子<lb/>
　曰臣遇智過於轅門之外其視有疑臣之心入見智<lb/>
　伯出更其姓今暮不擊必後之矣<hi>恐智伯以過之去之决有感動也</hi>
　襄子曰諾使張孟談見韓魏之君日夜期殺守堤之<lb/>
<pb n="KR2e0004_WYG_006-5a"/>
　吏而决水灌智伯軍智伯軍<hi>補</hi>救水而亂韓魏翼而<lb/>
　擊之<hi>左右夾擊</hi>襄子將卒犯其前大敗智伯軍而禽智伯<lb/>
　智伯身死國亡地分為天下笑此貪欲無厭也夫不<lb/>
　聼智過亦所以亡也智氏盡滅唯輔氏存焉<hi>彪謂叚規之䇿</hi>
　<hi>智伯智過之察孟談皆如在其目中可謂明也已矣此一時三晉智氏皆有士三晉之應之如響智氏獨</hi>
　<hi>不用之而亡則士豈非天下之重寳乎雖然水傳晉陽城之不沈者三版於此時使智伯殺韓魏之君亦</hi>
　<hi>難聼矣其次欲其分封二子是豈不可為與智伯唯没於利故昏於智故孟子之説曰何必曰利</hi>
智伯從韓魏兵<hi>二國兵從之</hi>以攻趙圍晉陽而水之城之<hi>元作</hi>
<pb n="KR2e0004_WYG_006-5b"/>
　<hi>下</hi>不沈者三板郄疵<hi>晉人</hi>謂智伯曰韓魏之君必反矣<lb/>
　智伯曰何以如之郄疵曰以其人事知之夫從韓魏<lb/>
　之君而攻趙趙亡難必及韓魏矣今約勝趙而三分<lb/>
　其地今地不没者三板臼竈生鼃人馬相食城降有<lb/>
　日而韓魏之君無喜志而有憂色是非反如何也明<lb/>
　日智伯以告韓魏之君曰郄疵言君之且反也韓魏<lb/>
　之君曰夫勝趙而三分其地城今且將㧞矣夫二<hi>元作</hi>
　<hi>三</hi>家雖愚不棄美利於前背信盟之約而為危難不<lb/>
<pb n="KR2e0004_WYG_006-6a"/>
　可成之事其勢可見也是疵為趙計矣使君疑二主<lb/>
　之心<hi>二主自稱曰主亦非當時語</hi>而解於攻趙也<hi>解懈同</hi>今君聼讒<lb/>
　臣之言而離二主之交為君惜之趍而出郄疵謂智<lb/>
　伯曰君又何以疵言告韓魏之君為智伯曰子安知<lb/>
　之對曰韓魏之君視疵端而趍疾<hi>視端畏之趍疾避之恐疵要之與見</hi>
　<hi>智伯而  屈也</hi>郄疵知其言之不聼請使於齊智伯遣之韓<lb/>
　魏之君果反矣<hi>彪謂智伯至是眩於得而不顧其禍殆天奪其魄者至以謀臣之言質人</hi>
　<hi>以反夫非狂昬癡瞢孰肯自承其反哉</hi>
<pb n="KR2e0004_WYG_006-6b"/>
張孟談既固趙宗廟封疆發五霸<hi>元作百下同伯業不振今復發之</hi>乃<lb/>
　稱簡之塗<hi>稱者舉其說也此士國地君之御</hi>以告襄子曰昔者前國<lb/>
　地君之御<hi>國地猶武安之𩔖御則之塗</hi>有之曰五霸之所以致天<lb/>
　下者約<hi>衍兩字</hi>主勢能制臣<hi>約者自斷之辭</hi>無令臣能制主故<lb/>
　貴為列侯者不令在相位自將軍以上不為近大夫<lb/>
　今臣之名顯而身尊權重而衆服臣願損功名去權<lb/>
　勢以離衆襄子恨然曰何哉吾聞輔主者名顯功大<lb/>
　者身尊任國者權重信忠在己而衆服焉此先聖之<lb/>
<pb n="KR2e0004_WYG_006-7a"/>
　所以集國家安社稷乎子何為然張孟談對曰君之<lb/>
　所言成功之美也臣之所謂持國之道也臣觀成事<lb/>
　聞徃古天下之美同<hi>有美而同必相嫉</hi>臣生之權均之能美<lb/>
　未之有也前事之不忘後事之師君若弗圖則臣力<lb/>
　不足愴然有决色<hi>雖然决去而猶愴然明不得已也一説决猶别</hi>襄子去之<lb/>
　卧三日使人謂之曰晉陽之政臣下不使者<hi>不為上用</hi>何<lb/>
　如對曰死僇<hi>僇戮同</hi>張孟談曰左司馬<hi>失其名</hi>見使於國<lb/>
　家安社稷不避其死以成其忠君其行之<hi>行猶用也疑當作任</hi>
<pb n="KR2e0004_WYG_006-7b"/>
　君曰子從事乃許之<hi>使談自從其所欲之事以其薦賢自代故許其去</hi>張孟<lb/>
　談<hi>此下著書者美之也</hi>便厚以便名<hi>便安厚重也去權所以安其重損名所以安其名</hi>
　納地釋事以去權尊而耕於負親之丘<hi>趙地缺</hi>故曰賢<lb/>
　人之行明主之政也<hi>此美襄子</hi>耕三年韓魏齊楚<hi>元作燕</hi>負<lb/>
　親以謀趙<hi>言五國昔約親今背之</hi>襄子徃見張孟談而告之曰<lb/>
　昔者智氏之地趙氏分則多十城復來<hi>言分地多自與韓魏嘗以</hi>
　<hi>為言矣今復來也</hi>而今諸侯<hi>衍孰字</hi>謀我為之柰何張孟談曰<lb/>
　君其負劒而御臣以之國<hi>君自為御</hi>舍臣於廟授吏大夫<lb/>
<pb n="KR2e0004_WYG_006-8a"/>
　<hi>授談之吏以為大夫示尊顯之也</hi>臣試計之君曰諾張孟談乃行其<lb/>
　妻之楚<hi>使妻之楚</hi>長子之韓次子之魏少子之齊四國疑<lb/>
　而謀敗<hi>談趙之謀臣而其妻子分適四國故四國更相疑以為厚趙也  彪謂孟談有道之士也</hi>
　<hi>國有危難不顧萬死出入行陣以就其謀功成事遂則委而去之已去而復出以銷國家之難非有道孰</hi>
　<hi>能出處語黙若是其裕哉范蠡始終之際賢矣方之孟談猶一間也</hi>
晉畢陽<hi>畢萬之後</hi>之孫豫讓始事范中行事而不說去而就<lb/>
　智伯智伯寵之及三晉分智氏趙襄子最怨智伯而<lb/>
　將其頭以為飲器豫讓遁逃山中曰嗟乎士為知己<lb/>
<pb n="KR2e0004_WYG_006-8b"/>
　者死女為說己者容<hi>脩其容色</hi>吾其報智氏之讎矣乃變<lb/>
　姓名為刑人入宫塗厠欲以刺襄子襄子如厠心動<lb/>
　執問塗者則豫讓也刃其扞<hi>扞銲同集韻矛鐏謂之銲刃施刃其端</hi>曰<lb/>
　欲為智伯報讎左右欲殺之趙襄子曰彼義士也吾<lb/>
　謹避之耳且智伯已死無後而其臣至為報讎此天<lb/>
　下之賢人也卒釋之豫讓又漆身為厲滅鬚去眉自<lb/>
　刑以變其容為乞人而徃乞其妻不識曰狀貌不似<lb/>
　吾夫其音何𩔖吾夫之甚也又呑炭為啞變其音其<lb/>
<pb n="KR2e0004_WYG_006-9a"/>
　友謂之曰子之道甚難而無功謂子有志則然矣謂<lb/>
　子智則否以子之才而善事襄子襄子必近幸子子<lb/>
　之得近而行所欲此甚易而功必成豫讓乃笑而應<lb/>
　之曰是為先知報後知為故君賊新君大亂君臣之<lb/>
　義者無此矣吾所謂為此者以明君臣之義非從易<lb/>
　也且夫委質而事人而求弑之是懷二心以事君也<lb/>
　吾所為難亦將以愧天下後世人臣懐二心者居頃<lb/>
　之襄子當出豫讓伏所過橋下襄子至橋而馬驚襄<lb/>
<pb n="KR2e0004_WYG_006-9b"/>
　子曰此必豫讓也使人問之果豫讓於是趙襄子面<lb/>
　數豫讓曰子不嘗事范中行氏乎智伯滅范中行氏<lb/>
　而子不為報讎反委質事智伯智伯已死子獨何為<lb/>
　報讎之深也豫讓曰臣事范中行氏范<hi>𥙷</hi>中行氏以<lb/>
　衆人遇臣臣故衆人報之智伯以國士遇臣<hi>國士名盖一國</hi>
　<hi>者</hi>臣故國士報之<hi>為國士所為以報之</hi>襄子乃喟然嘆泣曰嗟<lb/>
　乎豫子<hi>衍子字</hi>之為智伯名既成矣寡人舍子亦已足<lb/>
　矣子自為計寡人不舍子使兵環之豫讓曰臣聞明<lb/>
<pb n="KR2e0004_WYG_006-10a"/>
　主不掩人之義忠臣不愛死以成名君前已寛舍臣<lb/>
　天下莫不稱君之賢今日之事臣故伏誅然願請君<lb/>
　之衣而擊之雖死不恨非所望也<hi>言有此必望不及此</hi>敢布腹<lb/>
　心於是襄子義之乃使使者持衣與豫讓豫讓抜劒<lb/>
　三躍呼天擊之曰而可以報智伯矣<hi>而自呼也</hi>遂伏劒而<lb/>
　死死之日趙國之士聞之皆為涕泣<hi>刺客傳有子彪謂㐮子豫  皆</hi>
　<hi>千載人也豫子能報舊君能厲天下後世之為臣使它人為之必一失於此矣或以其無成事為空自苦</hi>
　<hi>夫壯士能行其志而已成不成則有命焉吾何以必之哉智伯有如此臣以國士遇之而不免於亡殆與</hi>
<pb n="KR2e0004_WYG_006-10b"/>
　<hi>郭君善善為軰者與</hi>
　　　烈侯<hi>襄子孫元年癸威烈王十八年  酉</hi>
魏文侯借道於趙攻中山<hi>魏十七年此元年</hi>趙侯將不許趙利<lb/>
　曰過矣魏攻中山而不能取則魏必罷<hi>音疲</hi>罷則趙重<lb/>
　魏抜中山必不能越趙而有中山矣是用兵者魏也<lb/>
　而得地者趙也君不如許之許之大勸彼將知趙利<lb/>
　之也必輟君不如借之道而示之不得已<lb/>
　　　肅侯<hi>成侯子元年顯王二十年壬申</hi>
<pb n="KR2e0004_WYG_006-11a"/>
蘇秦從燕之趙<hi>此十六年</hi>始合從說趙王曰天下之卿相人<lb/>
　臣乃至布衣之士莫不髙賢大王之行義皆願奉敬<lb/>
　陳忠於前之日乆矣雖然奉陽君妬<hi>秦傳言肅侯令其弟成為相號</hi>
　<hi>奉陽君妬嫉賢也</hi>大王不得任事是以外賔客<hi>外䟽之也</hi>游談之<lb/>
　士無敢盡忠於前者今奉陽君捐館舍<hi>禮婦人死曰捐館舍盖亦</hi>
　<hi>通稱</hi>大王乃今然後得與士民相親臣故敢進其愚忠<lb/>
　為大王計莫若安民無事請無庸有為也安民之本<lb/>
　在於擇交<hi>與諸侯交</hi>擇交而得則民安擇交不得則民終<lb/>
<pb n="KR2e0004_WYG_006-11b"/>
　身不得安<hi>終趙王身</hi>請言外患齊秦為兩敵<hi>為趙敵</hi>而民不<lb/>
　得安倚秦攻齊而民不得安倚齊攻秦而民不得安<lb/>
　故夫謀人之主伐人之國常苦出辭<hi>苦言其力</hi>斷絶人之<lb/>
　交<hi>横人盖然</hi>願大王慎無出於口也請屏左右曰言所以<lb/>
　異隂陽而已矣<hi>隂陽言事止有兩端指謂從横</hi>大王誠能聼臣燕必<lb/>
　致氊裘狗馬之地齊必致海隅魚鹽之地楚必致橘<lb/>
　柚雲夢之地韓魏皆可使致封地<hi>封内之地</hi>湯沭之邑貴<lb/>
　戚父兄皆可以受封侯夫割地効實<hi>實如氊裘之𩔖</hi>五霸之<lb/>
<pb n="KR2e0004_WYG_006-12a"/>
　所以覆車禽將而求也封侯貴戚湯武之所以放殺<lb/>
　而争也今大王垂拱而兩有之是臣之所以為大王<lb/>
　願也大王與秦則秦必弱韓魏與齊則齊必弱楚魏<lb/>
　魏弱則割河外韓弱則効冝陽<hi>皆以地與秦</hi>冝陽効則上<lb/>
　郡絶<hi>并州郡</hi>河外割則道不通楚弱則無援此三䇿者<lb/>
　不可不熟計也夫秦下軹道<hi>秦紀注亭名在霸陵</hi>則南陽動<hi>修武</hi>
　<hi>者</hi>刼韓包周則趙自銷鑠據衛取淇則齊必入朝秦<lb/>
　欲已得行於山東則必舉甲而向趙秦甲涉河踰漳<lb/>
<pb n="KR2e0004_WYG_006-12b"/>
　據畨吾則兵必戰於邯鄲之下矣此臣之所以為大<lb/>
　王患也當今之時山東之建國莫如趙强趙地方二<lb/>
　千里帶甲數十萬車千乘騎萬匹粟支十年西有常<lb/>
　山南有河漳東有清河北有燕國燕固弱國不足畏<lb/>
　也且秦之所畏害於天下者莫如趙<hi>言秦於天下獨畏趙害己</hi>然<lb/>
　而秦不敢舉兵甲而伐趙者何也畏韓魏之議其後<lb/>
　也然則韓魏趙之南蔽也秦之攻韓魏也則不然無<lb/>
　有名山大川之限稍稍蠶食之𫝊之國都而止矣<hi>𫝊附</hi>
<pb n="KR2e0004_WYG_006-13a"/>
　<hi>同止兵止於此</hi>韓魏不能支秦必入臣於秦秦無韓魏之隔<lb/>
　禍必中於趙矣<hi>猶射中的</hi>此臣之所以為大王患也臣聞<lb/>
　堯無三夫之分<hi>一夫有田百畝此未為唐侯時</hi>舜無咫尺之地以有<lb/>
　天下禹無百人之聚以王諸侯湯武之卒不過三千<lb/>
　人車不過三百乘而為天子誠得其道也是故明主<lb/>
　外料其敵國之强弱内度其士卒之衆寡賢與不肖<lb/>
　不待兩軍相當而勝敗存亡之機節<hi>節節目</hi>固己見於<lb/>
　胷中矣豈掩於衆人之言<hi>掩猶蔽</hi>而以冥冥决事哉臣<lb/>
<pb n="KR2e0004_WYG_006-13b"/>
　竊以天下地圖案之諸侯之地五倍於秦料諸侯之<lb/>
　卒十倍於秦六國并力為一西面而攻秦秦<hi>𥙷</hi>破必<lb/>
　矣今<hi>𥙷</hi>西面而事之見臣於秦夫破人之與破於人<lb/>
　也臣人之與臣於人也豈可同日而言之哉夫横人<lb/>
　者皆欲割諸侯之地以與秦成與秦成則髙臺榭<hi>補臺</hi>
　<hi>有木曰榭</hi>美宫室聼竽笙琴瑟之音察五味之和前有軒<lb/>
　轅<hi>天文志權軒轅象後宫此言美人之所處也</hi>後有長庭美人巧笑卒有<lb/>
　秦患<hi>卒猝同</hi>而不與其憂是故横人日夜務以秦權恐<lb/>
<pb n="KR2e0004_WYG_006-14a"/>
　喝<hi>元作猲</hi>諸侯以求割地願大王之熟計之也臣聞明<lb/>
　王絶疑去讒屏流言之迹塞朋黨之門故尊主廣地<lb/>
　强兵之計臣得陳忠於前矣故竊為大王計莫如一<lb/>
　韓魏齊楚燕趙六國從親以儐畔秦令天下之將相<lb/>
　相與會於洹水之上通質刑白馬以盟之約曰秦攻<lb/>
　楚齊魏各出銳師以佐之韓絶食道趙渉河漳燕守<lb/>
　常山之北秦攻韓魏則楚絶其後齊出銳師以佐之<lb/>
　趙涉河漳燕守雲中<hi>并州郡</hi>秦攻齊則楚絶其後韓守<lb/>
<pb n="KR2e0004_WYG_006-14b"/>
　成臯魏塞午道<hi>王莽傳注今京城直南山有谷通漢梁道者名子午谷又宜州西慶州東</hi>
　<hi>有山名子午嶺南北直相當此則北山是子南山是午共為子午道詳此則午道秦南道也塞之使不得</hi>
　<hi>通莽所通者因秦也</hi>趙渉河漳博關燕出銳師以佐之秦攻燕<lb/>
　則趙守常山楚軍武關齊涉渤海韓魏出銳師以佐<lb/>
　之秦攻趙則韓軍宜陽楚軍武關魏軍河外齊涉渤<lb/>
　海燕出銳師以佐之諸侯有先背約者五國共伐之<lb/>
　六國從親以儐秦<hi>儐元作擯無異義今並從前作儐</hi>秦必不敢出兵<lb/>
　於函谷關以害山東矣如是則霸業成矣趙王曰寡<lb/>
<pb n="KR2e0004_WYG_006-15a"/>
　人年少莅國之日淺未嘗得聞社稷之長計今上客<lb/>
　有意存天下安諸侯寡人敬以國從乃封蘇秦為武<lb/>
　安君飾車百乘黄金千鎰白璧百雙錦繡千純以約<lb/>
　諸侯<hi>秦傳有在說燕後彪謂從約者天下之心亦其勢也夫秦有呑天下之心不盡不止諸侯皆病</hi>
　<hi>之而欲儐之此其心也同舟遇風胡越之相救如手足於其頭目此其勢也以天下之心行天下之勢如</hi>
　<hi>水之就下孰能禦之故謂之從從者從也順也其所不可者諸侯之心不一夫其心不一者非明計智算</hi>
　<hi>也或見小利而相侵或修小怨而相伐或眩於名實而為横人之所恐喝此張儀所以投隙而起使諸侯</hi>
　<hi>之智少靈於連雞則秦人自保之不給安能圖併呑之舉耶儀謂秦地形勢便兵强士武足以横天下然</hi>
<pb n="KR2e0004_WYG_006-15b"/>
　<hi>則天特人和道徳之威仁義之澤舉無與於興亡之數乎雖然一縱一横皆一偏之論有王者作則從横</hi>
　<hi>皆廢而天下定而非所以論於此時也</hi>
蘇秦為趙王使於秦<hi>本傳不書</hi>反三日不得見謂趙王曰秦<lb/>
　乃者過柱山<hi>盖砥桂</hi>有兩木焉一盖呼侣<hi>柖其徒</hi>一盖哭<lb/>
　問其故對曰吾已大矣年已長矣吾苦夫匠人且以<lb/>
　繩墨案規矩刻鏤我一盖曰此非吾所苦也是故吾<lb/>
　事也<hi>事猶分</hi>吾所苦夫鐡銛<hi>元作鉆/下同</hi>然自入<hi>銛言鐡之利若鉆則</hi>
　<hi>鐡鋷也義不合此</hi>而出夫人者<hi>人謂木屑自鐡言之為人</hi>今臣使於秦而<lb/>
<pb n="KR2e0004_WYG_006-16a"/>
　三日不見無有為<hi>元作謂</hi>臣為鐡銛者乎<hi>無有言得無有也</hi>
　　　武靈王<hi>肅侯子元年丙赧王四十四年  申</hi>
齊破燕<hi>之噲之亂燕七年此十二年</hi>趙欲存之樂毅謂趙王曰今無<lb/>
　約而攻齊齊必讎趙<hi>不約與國而獨攻齊故齊怨若有與同攻則怨有所分矣</hi>
　不如請以河東易燕地於齊<hi>齊破燕所得地近趙趙以河東易之</hi>趙有<lb/>
　河北齊有河東<hi>此二非郡</hi>燕趙必不争矣是二國親也以<lb/>
　河東之地强齊<hi>言齊得河東則益强</hi>以燕以趙輔之<hi>與之昜地是助之也</hi>
　天下憎之<hi>害其强</hi>必皆事王以伐齊是因天下以破齊<lb/>
<pb n="KR2e0004_WYG_006-16b"/>
　也王曰善乃以河東易齊楚魏憎之今淖滑施之趙<lb/>
　請伐齊而存燕<lb/>
張儀為秦連横說趙王曰敝邑秦王<hi>惠</hi>使臣敢獻書於<lb/>
　大王御史<hi>周宗伯屬官秦因之而趙亦有言此者不□王也</hi>大王收率天下<lb/>
　以儐秦秦兵不敢出<hi>元作去</hi>函谷關十五年矣大王之<lb/>
　威行於天下山東敝邑恐懼懾伏繕甲厲兵飾車騎<lb/>
　習馳射力田積粟守四封之内愁居懾處不敢動摇<lb/>
　唯大王有意督過之也<hi>髙紀注督視責也</hi>今秦以大王之力<lb/>
<pb n="KR2e0004_WYG_006-17a"/>
　<hi>因畏趙而飭兵故</hi>西舉巴蜀并漢中東收兩周而西遷九鼎<lb/>
　<hi>史不書</hi>守白馬之津秦雖僻逺然而心忿悁<hi>悁亦忿</hi>含怒<lb/>
　之日乆矣今寡<hi>元作宣</hi>君有敝<hi>元作微</hi>甲鈍兵軍於澠池<lb/>
　願渡河踰漳據畨吾迎戰邯鄲之下願以甲子之日<lb/>
　合戰以正殷紂之事敬使臣先以聞於左右凡大王<lb/>
　之所信以為從者恃蘇秦之計秦<hi>補</hi>熒惑諸侯<hi>熒火光也</hi>
　<hi>猶眩</hi>以是為非以非為是欲反覆齊國而不能自令車<lb/>
　裂於齊之市夫天下之不可一亦明矣今楚與秦為<lb/>
<pb n="KR2e0004_WYG_006-17b"/>
　昆弟之國而韓魏稱為東藩齊獻魚鹽之地此斷趙<lb/>
　之右臂也夫斷右臂而求於人闘失其黨而孤居求<lb/>
　欲無危豈可得哉今秦發三將軍一軍塞午道告齊<lb/>
　使興師渡清河軍於邯鄲之東一軍軍於成臯歐韓<lb/>
　魏<hi>歐驅同</hi>而軍於河外一軍軍於澠池約曰四國為一<lb/>
　以攻趙破趙而四分其地是故不敢匿意隠情先以<lb/>
　聞於左右臣竊<hi>元作切</hi>為大王計莫如與秦遇於澠池<lb/>
　面相見而身相結也臣請案兵無攻願大王之定計<lb/>
<pb n="KR2e0004_WYG_006-18a"/>
　趙王曰先王之時奉陽君相專權擅勢蔽晦先王獨<lb/>
　制官事寡人宫車屬於師傅不得與國謀先王棄羣<lb/>
　臣寡人年少奉祠祭之日淺私心固竊疑焉以為一<lb/>
　從不事秦非國之長利也乃且願變心易慮剖地謝<lb/>
　前過以事秦方將約車趨行<hi>趨促同</hi>而適聞使者之明<lb/>
　詔於是乃以車二百乘入朝澠池割河間以事秦<hi>傳在</hi>
　<hi>楚韓齊後盖此十五六年趙不彪謂約從以難秦者趙也使秦得諸侯力足以制    告趙也告之者是力</hi>
　<hi>不足也此時諸侯惑於横人之說皆辭屈貌從心不與也使季子可作則三國横約可立解而坐破也武</hi>
<pb n="KR2e0004_WYG_006-18b"/>
　<hi>靈此時血氣未定而蘇氏兄弟適不在趙故儀得以讎其恐喝之說加之數年如儀服之時其必有以折</hi>
　<hi>儀矣燕昭末年蘇代重燕而從約復舉豈非天下之心之勢矣哉</hi>
甘荗為秦約魏以攻韓冝陽<hi>秦武王三年此十八年</hi>又北之趙冷<lb/>
　向謂强國<hi>趙人</hi>曰不如令趙拘甘荗勿出以與齊韓秦<lb/>
　市齊王<hi>閔</hi>欲求救冝陽必効縣狐氏<hi>地缺</hi>韓欲存冝陽<lb/>
　必以路渉<hi>地缺</hi>端氏<hi>屬河/東</hi>賂趙秦王<hi>武</hi>欲得冝陽不愛<lb/>
　名寶<hi>寶之名世者齊韓之賂欲拘荗敗其約也秦賂則欲出之</hi>且拘荗也且以置<lb/>
　公孫赫樗里疾<hi>荗不還秦則二人用</hi>
<pb n="KR2e0004_WYG_006-19a"/>
武靈王平晝<hi>無事之日猶平日</hi>間居肥義<hi>趙相也餘並公族</hi>侍坐曰王<lb/>
　慮世事之變權甲兵之用<hi>權猶度</hi>念簡襄之迹計胡狄<lb/>
　之利王曰嗣立不忘先徳君之道也錯質務明主之<lb/>
　長<hi>錯猶委</hi>臣之論也是以賢君静而有道民便事之教<lb/>
　動而<hi>補</hi>有明古先世之功<hi>先猶髙</hi>為人臣者窮有弟長<lb/>
　辭讓之節<hi>弟順也</hi>通有補民益主之業此兩者君臣之<lb/>
　分也今吾欲繼襄王之業啟胡翟之郷而卒世不見<lb/>
　也<hi>卒世猶舉世言舉世無能察此</hi>敵弱者<hi>與弱為敵謂胡翟</hi>用力少而功多<lb/>
<pb n="KR2e0004_WYG_006-19b"/>
　可以無盡百姓之勞而享徃古之勲夫有髙世之功<lb/>
　者必負遺俗之累<hi>不與俗同俗所遺也</hi>有獨智之慮者必被庻<lb/>
　人之恐<hi>所謂黎元懼焉</hi>今吾將胡服騎射以教百姓而世必<lb/>
　議寡人矣肥義曰臣聞之疑事無功疑行無名今王<lb/>
　即定負遺俗之慮<hi>定言自定於心不為俗移</hi>殆母顧天下之議矣<lb/>
　夫論至徳者不和於俗成大功者不謀於衆昔舜舞<lb/>
　有苖<hi>不用兵而舞干羽欲以服人亦異於俗</hi>而禹袒入祼國<hi>非中國之禮</hi>非<lb/>
　以養欲而樂志也欲以論徳而要功也愚者暗於成<lb/>
<pb n="KR2e0004_WYG_006-20a"/>
　事智者見於未萌王其遂行之王曰寡人非疑胡服<lb/>
　也吾恐天下笑之狂夫之樂智者哀焉愚者之笑賢<lb/>
　者戚焉<hi>以此異趣知俗必見遺</hi>世有順我者則胡服之功未可<lb/>
　知也雖敺世以笑我胡地<hi>元作服</hi>中山我必有之王遂<lb/>
　胡服使王孫緤告公子成曰寡人胡服且將以朝亦<lb/>
　欲叔之服之也家聼於親國聼於君古今之公行也<lb/>
　子不反親臣不逆主先王之通誼也今寡人作教易<lb/>
　服而叔不服吾恐天下議之也夫制國有常而利民<lb/>
<pb n="KR2e0004_WYG_006-20b"/>
　為本從政有經而令行為上故明徳在於論賤行政<lb/>
　在於信貴<hi>信伸同所謂行法自近始</hi>今胡服之意非以養欲而樂<lb/>
　志也事有所出功有所止<hi>止猶至</hi>事成功立然後徳可<lb/>
　見也今寡人恐叔逆從政之經以輔公叔之議<hi>與之論此</hi>
　<hi>所以輔之</hi>且寡人聞之事利國者行無邪因貴戚者名不<lb/>
　累故寡人願慕公叔之義以成胡服之功使緤謁之<lb/>
　叔請服焉公子成再拜曰臣因聞王之胡服也不佞<lb/>
　寢疾不能趨走是以不先進王今命之臣固敢竭其<lb/>
<pb n="KR2e0004_WYG_006-21a"/>
　愚忠臣聞之中國者聦明叡智之所居也萬物財貨<lb/>
　之所聚也聖賢之所教也仁義之所施也詩書禮樂<lb/>
　之所用也異敏技藝之所試也<hi>異出𩔖敏疾於事也</hi>逺方之所<lb/>
　觀赴也蠻夷之所義行也<hi>以中國為有義有行</hi>今王釋此而襲<lb/>
　逺方之服變古之教易古之道逆人之心畔學者離<lb/>
　中國臣願大王圖之使者報王王曰吾固聞叔之病<lb/>
　也即之公叔成家自請之曰夫服者所以便用也禮<lb/>
　者所以便事也是以聖人觀其鄉而順冝因其事而<lb/>
<pb n="KR2e0004_WYG_006-21b"/>
　制禮所以利其民而厚其國也被髮文身錯臂左祍<lb/>
　<hi>以兩臂交錯而立言無禮容</hi>甌越之民也<hi>即漢東/甌閩粤</hi>黑齒雕題<hi>史注以革</hi>
　<hi>染齒為黑雕題者之刻其肌以音丹湼</hi>鯷冠秫縫<hi>鯷大鮎以其皮為冠<graphic n="KR1045" url="https://raw.githubusercontent.com/kanripo/KR-Gaiji/master/images/KR1045.png" mimeType="image/png"/>綦鋮也言女工之拙</hi>
　大吳之國也禮服不同其便一也是以鄉異而用變<lb/>
　事異而禮易是故聖人茍可以利其民不一其用果<lb/>
　可以便其事不同其禮儒者一師而禮異中國同俗<lb/>
　而教離又况山谷之便乎故去就之變智者不能一<lb/>
　逺近之服賢聖不能同窮鄉多異<hi>異異俗</hi>曲學多辨不<lb/>
<pb n="KR2e0004_WYG_006-22a"/>
　知而不疑<hi>言各不知其異而不疑之</hi>異於已而不非者公於求善<lb/>
　也今卿之所言者俗也吾之所言者所以制俗也今<lb/>
　吾國東有河薄洛之水<hi>史注安平涇縣西有漳水津名薄洛津後志安定烏枝谷</hi>
　<hi>名</hi>與齊中山同之而無舟檝之用自常山以至代上<lb/>
　黨東有燕東胡之境西有樓煩秦韓之邊而無騎射<lb/>
　之備故寡人且聚舟檝之用求水居之民以守河薄<lb/>
　洛之水變服騎射以備燕<hi>元作其</hi>㕘胡樓煩秦韓之邊<lb/>
　<hi>言㕘錯居其邊也</hi>且昔者簡主不塞晉陽以及上黨<hi>不塞者志在逺</hi>
<pb n="KR2e0004_WYG_006-22b"/>
　<hi>畧</hi>而襄主兼戎取代以攘諸胡此愚智之所明也先<lb/>
　時中山負齊之强兵侵掠吾地係累吾民<hi>累纍同</hi>引水<lb/>
　圍鄗<hi>屬常山</hi>非社稷之神靈即鄗㡬不守先王忿之其<lb/>
　怨未能報也今騎射之服近可以備上黨之形逺可<lb/>
　以報中山之怨而叔也順中國之俗以逆簡襄之意<lb/>
　惡變服之名而忘國亊之耻非寡人所望於子公子<lb/>
　成再拜稽首曰臣愚不達於王之議敢道世俗之聞<lb/>
　今欲繼簡襄之意以順先王之志臣敢不聼令再拜<lb/>
<pb n="KR2e0004_WYG_006-23a"/>
　乃賜胡服趙文進諫曰農夫勞力<hi>補</hi>而君子養焉政<lb/>
　之經也愚者陳意而智者論焉教之道也臣無隠忠<lb/>
　君無蔽言<hi>蔽猶伏</hi>國之禄也<hi>禄猶福</hi>臣雖愚願竭其忠王<lb/>
　曰慮無變擾<hi>言能定慮則不亂於物</hi>忠無過罪<hi>過者罪之小者</hi>子其言<lb/>
　乎趙文曰當世輔俗<hi>當猶順</hi>古之道也衣服有常禮之<lb/>
　制也循<hi>元作修</hi>法無愆民之職也三者先聖之所以教<lb/>
　今君釋此而襲逺方之俗變古之教易古之道故臣<lb/>
　願王之圖之王曰卿言世俗之間<hi>言其所言不能出俗</hi>常民溺<lb/>
<pb n="KR2e0004_WYG_006-23b"/>
　於習俗學者沈於所聞此兩者所以成官而順政也<lb/>
　非所以觀逺而論始也<hi>若今胡服自我始也</hi>且夫三代不同服<lb/>
　而王五霸不同教而政<hi>政言治行於下</hi>智者作教而愚者制<lb/>
　焉賢者議俗不肖者拘焉夫制於服之民不足與論<lb/>
　心拘於俗之衆不足與致意故勢與俗化而禮與變<lb/>
　俱聖人之道也承教而動循法無私<hi>不敢同私意</hi>民之職<lb/>
　也知學之人能與聞遷<hi>有所聞則改前之為</hi>達於禮之變能與<lb/>
　時化故為已者不待人制今者不法故子其釋之趙<lb/>
<pb n="KR2e0004_WYG_006-24a"/>
　造諫曰隠忠不竭姧之屬也以私誣國賤之𩔖也<hi>賤謂</hi>
　<hi>輕國</hi>犯姧者身死賤國者族宗<hi>族滅/其宗</hi>有<hi>元作反</hi>此兩者先<lb/>
　王之明刑臣下之大罪也臣雖愚願盡其忠無遁其<lb/>
　死王曰竭意不讓忠也上無蔽言明也忠不辟危明<lb/>
　不距人子其言乎趙造曰臣聞之聖人不易民而教<lb/>
　智者不變俗而動因民而教者不勞而成功據俗而<lb/>
　動者<hi>據猶依</hi>慮徑而易見也<hi>徑以步道喻其省便</hi>今王易初不循<lb/>
　俗胡服不顧世非所以教民而成禮也且服竒者志<lb/>
<pb n="KR2e0004_WYG_006-24b"/>
　淫俗僻者亂民是以莅國者不襲竒僻之服中國不<lb/>
　近蠻夷之行非所以教民而成禮者也且循法無過<lb/>
　脩禮無邪臣願王之圖之王曰古今不同俗何古之<lb/>
　法帝王不相襲何禮之循虙羲神農教而不誅黄帝<lb/>
　堯舜誅而不怒及至三王觀時而制法因事而制禮<lb/>
　法度制令各順其冝衣服器械各便其用故禮世不<lb/>
　一其道<hi>施禮於世</hi>便國不必法古聖人之興也不相襲而<lb/>
　王夏殷之衰也不易禮而滅然則反古未可非而循<lb/>
<pb n="KR2e0004_WYG_006-25a"/>
　禮未足多也且服竒而志淫是鄒魯無竒行也<hi>鄒屬魯國</hi>
　<hi>言二國雖無竒服不無竒行</hi>俗僻而民易是吳越無俊民也是以<lb/>
　聖人利身之謂服便事之為教進退之謂節衣服之<lb/>
　謂制所以齊常民非所以論賢者也<hi>此謂進退以下</hi>故聖與<lb/>
　俗流<hi>言其順俗</hi>賢與變俱諺曰以書為御者不盡馬之情<lb/>
　以古制今者不達事之變故循法之功不足以髙世<lb/>
　法古之學不足以制今子其勿反也<hi>趙記十九年有無二趙諌詞</hi>
　<hi>彪謂拓地開邊非有國之所先也不得已而有攘却之事嚴兵而已兵嚴而士用命雖不胡服其無成功</hi>
<pb n="KR2e0004_WYG_006-25b"/>
　<hi>如其不然雖易服變古何救於敗哉孟子曰行一不義而得天下不為也武靈之志欲得中山胡地而已</hi>
　<hi>遂舉國而夷甚矣其不權於輕重大小之差也且其所稱反古之說皆鈎金一輿羽之𩔖古所謂以辯言</hi>
　<hi>亂舊政者也何足取哉而史無譏故備論之</hi>
王立周紹為傅曰寡人始行縣過畨吾當子為子之時<lb/>
　踐石以上者<hi>踐石謂能騎乘者禮洗王石注乘馬石</hi>皆道子之孝故寡<lb/>
　人問子以璧<hi>問以禮遺之</hi>遺子以酒食而求見子子謁病<lb/>
　而辭人有言子者曰父之孝子君之忠臣也故寡人<lb/>
　以子之智慮為辯足以道人危足以持難<hi>危言有危苦之節</hi>
<pb n="KR2e0004_WYG_006-26a"/>
　忠可以寫意<hi>冩猶宣</hi>信可以逺期<hi>乆而/不渝</hi>諺<hi>元作</hi>云服難<lb/>
　以勇治亂以智事之計也立傅以行<hi>去音</hi>教少以學義<lb/>
　之經也循計之事<hi>先計而順行之</hi>佚<hi>元作/失</hi>而不<hi>補</hi>累訪議之<lb/>
　行窮而不憂<hi>窮言盡事之情</hi>故寡人欲子之胡服以𫝊王子<lb/>
　<hi>元作乎</hi>周紹曰王失論矣非賤臣所敢任也王曰選子<lb/>
　莫若父論臣莫若君君寡人也周紹曰立𫝊之道六<lb/>
　王曰六者何也周紹曰智慮不躁達於變身行寛惠<lb/>
　達於禮威嚴不足以易於位<hi>傃位而行不為威嚴所移</hi>重利不足<lb/>
<pb n="KR2e0004_WYG_006-26b"/>
　以變其心恭於教而不快<hi>快謂縱逸</hi>和於下而不危六者<lb/>
　傅之才而臣無一焉隠中不謁<hi>隐自匿也中謂情實此疑與趙造諫本一</hi>
　<hi>說</hi>臣之罪也𫝊命僕官<hi>𫝊附同比也僕猶辱</hi>以煩有司吏之恥<lb/>
　也王請更論王曰知此六者所以使子周紹曰乃國<lb/>
　未通於王之<hi>補</hi>胡服雖然臣王之臣也而王重命之<lb/>
　臣敢不聼令乎再拜賜胡服王曰寡人以王子為子<lb/>
　任欲子之厚愛之無所見醜御道之以行義勿令溺<lb/>
　苦於學<hi>溺苦皆勞也勞於學以無導之者故也</hi>事君者順其意不逆其<lb/>
<pb n="KR2e0004_WYG_006-27a"/>
　志事先者<hi>先先君</hi>明其髙不倍其孤故有臣可命其國<lb/>
　之椂也子能行是所<hi>補</hi>以事寡人者畢矣書云去邪<lb/>
　勿疑任賢勿貳<hi>禹謨</hi>寡人與子不用人矣遂賜周紹胡<lb/>
　服衣冠具帶<hi>帶飾之備也猶具劒</hi>黄金師比<hi>未詳盖衣章主術訓武靈王貝帶□</hi>
　<hi>翿而朝注□翿讀曰私□頭三字與此小異</hi>以傅王子<lb/>
趙燕後胡服<hi>服後於衆</hi>王令讓之曰事主之行竭意盡力微<lb/>
　諌而不譁<hi>讙也</hi>應對而不怨不逆上以自伐不立私以<lb/>
　為名子道順而不拂臣行讓而不爭子用私道者家<lb/>
<pb n="KR2e0004_WYG_006-27b"/>
　必亂臣用私義者國必危反親以為行慈父不子逆<lb/>
　主以自成惠主不臣也<hi>惠猶慈</hi>寡人胡服子獨弗服逆<lb/>
　主罪莫大焉以從政為累<hi>政胡服之政</hi>以逆主為髙行私<lb/>
　莫大焉故寡人恐親犯刑戮之罪<hi>燕公族也故稱親</hi>以明有<lb/>
　司之法趙燕再拜稽首曰前吏命胡服<hi>前前日</hi>施及賤<lb/>
　臣臣以失令過期更不用侵辱教<hi>更猶反侵辱刑也言已宜服刑平反</hi>
　<hi>不刑而教之</hi>王之惠也臣敬循衣服以待令日<hi>令善也</hi>
王破原陽<hi>屬雲中</hi>以為騎邑<hi>居騎士/於此</hi>牛賛<hi>趙人</hi>進諌曰國有<lb/>
<pb n="KR2e0004_WYG_006-28a"/>
　固籍<hi>固言不變籍猶令甲</hi>兵有常經變籍則亂失經則弱今王<lb/>
　破原陽以為騎邑是變籍而棄經也且習其兵者輕<lb/>
　其敵<hi>習於敵人之兵則玩而易之</hi>便其用者<hi>此言本國械用</hi>易其難今民<lb/>
　便其用而王變之是損君而弱國也故利不百者不<lb/>
　變俗功不什者不易器今王破卒散兵以奉騎射臣<lb/>
　恐其攻獲之利不如所失之費也王曰古今異利逺<lb/>
　近易用<hi>易入音</hi>隂陽不同道四時不一冝故賢人觀時<lb/>
　而不觀於時<hi>時猶俗也視俗而變不為俗所窺</hi>制兵而不制於兵子<lb/>
<pb n="KR2e0004_WYG_006-28b"/>
　知官府之籍不知器械之利知甲兵之用不知隂陽<lb/>
　之冝<hi>趙居胡之南陽也欲攻胡而用趙兵非其冝也</hi>故兵不當於用何兵之<lb/>
　不可易教不便於事何俗之不可變昔者先君襄王<lb/>
　與代交地<hi>交猶接</hi>城境封之<hi>築城境上為之封域</hi>名曰無窮之門<lb/>
　所以詔<hi>元作昭</hi>後而期逺也今重甲循兵<hi>趙甲重不若新甲之輕循</hi>
　<hi>言其因舊</hi>不可以踰險仁義道徳不可以來朝<hi>此言胡也</hi>吾聞<lb/>
　信不棄功智不遺時今子以官府之籍亂寡人之事<lb/>
　非子所知牛賛再拜稽首曰臣敢不聼令乎至遂胡<lb/>
<pb n="KR2e0004_WYG_006-29a"/>
　服率騎入胡出於遺遺之門<hi>此門義取胡者古今所遺</hi>踰九限之<lb/>
　固絶五徑之險至胡中辟地千里<lb/>
魏敗楚於陘山禽唐明<hi>楚威十一年魏敗我陘山時武靈未立懷二十八年秦齊韓魏</hi>
　<hi>攻楚殺唐昧此二十五年明豈昧之字耶</hi>楚王懼令昭應奉太子以委和<lb/>
　於薛公<hi>懷二十九年使太子質於齊</hi>主父欲敗之乃結秦連楚宋<lb/>
　之交令仇赫<hi>元作郝下章同</hi>相宋樓緩相秦楚王合<hi>元作禽</hi>趙<lb/>
　宋<hi>楚與二团合</hi>齊<hi>元作/魏</hi>之和卒敗<hi>楚得二國之援故不與齊和</hi>
趙使仇<hi>元作机下同史作仇液</hi>赫之秦請相魏冉宋突<hi>齊人郝客</hi>謂仇<lb/>
<pb n="KR2e0004_WYG_006-29b"/>
　赫曰秦不聼樓緩必怨公<hi>秦時已相緩</hi>公不若隂辭樓子<lb/>
　<hi>辭告之也</hi>請無急秦王<hi>昭王言為緩故請之不力</hi>秦王見趙之相魏冉<lb/>
　之不急且不聼公言也<hi>公謂郝</hi>是事而不成以徳樓子<lb/>
　事成<hi>以史補此六字</hi>魏冉固徳公矣<hi>穰侯傳有六秦六年昭七年此二十</hi>
謂趙王曰三晉合而秦弱三晉離而秦强此天下之所<lb/>
　明也秦之有燕而伐趙有趙而伐燕有梁而伐趙有<lb/>
　趙而伐梁有楚而伐韓有韓而伐楚此天下之所明<lb/>
　見也然山東不能易其路<hi>言易横秦之路以合三晉</hi>兵弱也弱而<lb/>
<pb n="KR2e0004_WYG_006-30a"/>
　不能相一是何秦<hi>元作楚</hi>之智山東之愚也是臣所為<lb/>
　山東之憂也虎將即禽<hi>走獸㧾名</hi>禽不知虎之即已也而<lb/>
　相鬬兩罷而歸其死於虎故使禽知虎之即已决不<lb/>
　相鬭矣今山東之主不知秦之即已也而尚相鬬兩<lb/>
　敝而歸其國於秦智不如禽逺矣願王熟慮之也今<lb/>
　事有可急者秦之欲伐韓梁東闚於周室甚惟寐忘<lb/>
　<hi>元作亡</hi>之今南攻楚者惡三晉之大合也<hi>合合楚也楚强晉弱先攻</hi>
　<hi>其强則弱者沮不敢合矣</hi>今攻楚休而復之<hi>休罷兵/復復攻</hi>已五年矣<hi>先是</hi>
<pb n="KR2e0004_WYG_006-30b"/>
　<hi>秦取漢中取召陵又敗之重丘</hi>攘地千餘里今謂楚王<hi>懐</hi>茍來舉玉<lb/>
　趾而見寡人必與楚為兄弟之國<hi>楚懐三十年秦昭云然此二十七年</hi>
　必為楚攻韓梁反楚之故地楚王美秦之語怒韓梁<lb/>
　之不救已必入於秦秦<hi>補</hi>有謀故發<hi>元作殺</hi>使之趙以<lb/>
　燕餌趙<hi>言欲與趙攻燕</hi>而離三晉<hi>韓魏時不合秦而趙合之必不善趙</hi>今王美<lb/>
　秦之言而欲攻燕攻燕食未飽而禍已及矣楚王入<lb/>
　秦秦楚為一東面而攻韓韓南無楚北無趙<hi>美秦反地餌燕</hi>
　<hi>之說故不敕韓亦離三晉之䇿也</hi>韓不待伐割挈馬兔而西走<hi>割地挈而</hi>
<pb n="KR2e0004_WYG_006-31a"/>
　<hi>走秦疾於馬兔</hi>秦與韓為上交秦禍安移於梁矣<hi>禍兵禍安言其不勞</hi>
　以秦之强有楚韓之用梁不待伐<hi>衍矣字</hi>割挈馬兔而<lb/>
　西走秦與梁為上交秦禍案環中趙矣<hi>案安同故荀卿書多用案</hi>
　<hi>字此言秦視趙在其度内如物在環中環中一作移於字可也</hi>以强秦之有韓梁楚<lb/>
　與燕之怒<hi>秦有三國趙之患也燕又怒之</hi>割必深矣<hi>秦割趙地</hi>國之舉此<lb/>
　<hi>國謂趙舉猶行</hi>臣之所為來臣故曰事有可急為者及楚王<lb/>
　之未入也三晉相親相堅<hi>堅其約</hi>出銳師以戍韓梁西<lb/>
　邊楚王聞之必不入秦秦必怒而循攻楚<hi>循前而攻</hi>是秦<lb/>
<pb n="KR2e0004_WYG_006-31b"/>
　禍不離楚也便於三晉若楚王入秦秦<hi>補</hi>見三晉之<lb/>
　大合而堅也必不出楚王<hi>恐其合晉</hi>即多割<hi>楚求出故</hi>是秦禍<lb/>
　不離楚也有利於三晉願王之熟計之也急<hi>重言急以促之</hi>
　趙王因起兵南伐山戎<hi>戎近秦伐之以偪秦</hi>戍<hi>元作翟</hi>韓梁之西<lb/>
　<hi>元作惡</hi>邊秦見三晉之堅也果不出楚王<hi>衍卬字</hi>而多求<lb/>
　地<hi>彪謂從横之說未有善於此者也趙少嘗之其効已見是以知張儀之可折也然其効不大見於後</hi>
　<hi>則是諸侯之不一也是其計之不明不智也吁惜哉</hi>
冨丁<hi>趙人</hi>欲以趙合齊魏樓緩欲以趙合秦楚冨丁恐主<lb/>
<pb n="KR2e0004_WYG_006-32a"/>
　父之聼樓緩而合秦楚也司馬淺<hi>趙人</hi>為冨丁謂主父<lb/>
　曰不如以順齊<hi>齊本欲伐秦今順之</hi>今我不順齊伐秦秦楚必<lb/>
　合而攻韓魏<hi>無齊之難因得取其鄰也</hi>韓魏告急於齊齊不欲伐<lb/>
　秦<hi>上言順齊伐秦此又言齊不欲伐者前時秦楚末合今合故也</hi>必以趙為辭<hi>以趙不順</hi>
　<hi>齊伐秦告二國</hi>則不<hi>補</hi>伐秦者趙也韓魏必怨趙齊之兵不<lb/>
　西<hi>不伐秦</hi>韓必聼秦違齊<hi>畏秦/故</hi>違齊而親<hi>秦親韓</hi>兵必歸<lb/>
　於趙矣今我順而齊不西韓魏必絶齊絶齊則皆事<lb/>
　我且我順齊齊無不<hi>元作而</hi>西日者<hi>言昔/日</hi>樓緩坐魏<hi>時欲</hi>
<pb n="KR2e0004_WYG_006-32b"/>
　<hi>離齊魏生言有所待</hi>三月不能散齊魏之交<hi>言二國本親冝與之伐秦</hi>今我<lb/>
　順而齊魏果西是罷齊敝秦也<hi>罷疲同</hi>趙必為天下重<lb/>
　國主父曰我與三國攻秦<hi>韓魏齊為三</hi>是俱敝也曰不然<lb/>
　我約三國而告之<hi>衍秦字</hi>以未搆<hi>元作/御名</hi>中山也<hi>此言可以少出</hi>
　<hi>兵也此二十七年趙破中山木滅也趙冝自備</hi>三國欲伐秦之果也必聼我<lb/>
　欲和我<hi>使趙與中山講</hi>中山聼之是我以三國<hi>元作王因</hi>饒中山<lb/>
　而取地也<hi>饒猶益也以三國欲和我故益得取地於中山</hi>中山不聼三國必<lb/>
　絶之是中山孤也三國不能和我雖少出兵可也我<lb/>
<pb n="KR2e0004_WYG_006-33a"/>
　分兵而孤<hi>衍樂字</hi>中山必之我<hi>之猶去</hi>已亡中山而以餘<lb/>
　兵與三國攻秦是我一舉而兩取地於秦中山也<lb/>
魏因冨丁且合於秦<hi>丁本欲以趙合齊魏今魏欲因以合秦趙不聼故</hi>趙恐請<lb/>
　効地於魏而聼薛公<hi>文時合齊魏</hi>教子欬<hi>或者教之欬趙人</hi>謂李<lb/>
　兊曰趙畏横之合也<hi>合秦故言横</hi>故欲効地於魏而聼薛<lb/>
　公公不如令主父以地資周最而請相之於魏周最<lb/>
　以天下厚秦者也今相魏魏秦必虛矣<hi>厚秦而舍之相魏秦必惡</hi>
　<hi>之故二國不舍虗言其不合也</hi>齊魏雖勁無秦不能傷趙魏王<hi>哀</hi>聼<lb/>
<pb n="KR2e0004_WYG_006-33b"/>
　是輕齊也<hi>齊亦惡最故</hi>秦魏雖勁無齊不能得趙此利於<lb/>
　趙而便於周最也<lb/>
　　　惠文王<hi>武靈王子元年亥赧王十七年癸</hi>
三國攻秦<hi>魏哀二十一年與齊韓共攻秦此元年</hi>趙攻中山取扶柳<hi>屬信都</hi>
　五年以擅呼沱<hi>擅言固有之</hi>齊人戎郭宋突<hi>雖齊人而倍齊</hi>謂仇<lb/>
　赫<hi>元作郝</hi>曰不如盡歸中山之新地<hi>元作埊武后時字耳今並從古此謂</hi>
　<hi>扶柳</hi>中山案此言於齊<hi>案猶/據</hi>曰四國<hi>趙與上三</hi>將假道於衛<lb/>
　以過章子之路<hi>地缺盖章子以齊軍守此</hi>齊聞此必効鼔<hi>莒鼔里是也齊</hi>
<pb n="KR2e0004_WYG_006-34a"/>
　<hi>南又有二鼓</hi>
腹擊<hi>它國人仕趙</hi>為室而鉅荆敢<hi>楚人仕趙</hi>言之主謂腹子曰何<lb/>
　故為室之鉅也腹擊曰臣羇旅也爵髙而禄輕宫室<lb/>
　小而帑不衆<hi>帑金幣所藏</hi>主雖信臣百姓皆曰國有大事<lb/>
　擊必不為用今擊之鉅宫將以取信於百姓也主君<lb/>
　曰善<hi>此曰主曰主君主父故在也然則上章五當作三</hi>
蘇子<hi>元作秦下同</hi>說李兊曰雒陽乘軒車蘇某<hi>元作秦</hi>家貧親<lb/>
　老無罷車駑馬<hi>罷疲同猶敝也車勞則敝</hi>桑輪蓬篋贏<hi>元作贏</hi>幐負<lb/>
<pb n="KR2e0004_WYG_006-34b"/>
　書擔囊觸塵埃䝉霜露越河漳<hi>元作漳河</hi>足重繭<hi>繭足胝也</hi>日<lb/>
　百而舍<hi>日行百里乃就舍</hi>造外闕願見於前口道天下之事<lb/>
　李兊曰先生以鬼之言見我則可若以人事兊盡知<lb/>
　之矣蘇子對曰臣固以鬼之言見君非以人之言也<lb/>
　李兊見之蘇子曰今日臣之來也暮後郭門<hi>門閉後至不及</hi>
　<hi>其開時</hi>藉席無所得<hi>藉謂借</hi>寄宿人田中傍有大叢夜半<lb/>
　土梗與木梗<hi>土亦言梗因木為𩔖也</hi>鬭曰汝不知我我者乃土<lb/>
　也使我逄疾風淋雨<hi>淋言其大能沃物</hi>壞沮乃復歸土今汝<lb/>
<pb n="KR2e0004_WYG_006-35a"/>
　非木之根則木之枝耳汝逄疾風淋雨漂入漳河東<lb/>
　流至海氾濫無所止臣竊以為土梗勝也<hi>此喻不切於兊之事</hi>
　<hi>盖以鬼事發其言耳</hi>今君殺主父而族之<hi>殺在四年言族則其宗多死者</hi>君之<lb/>
　立於天下危於累卵君聼臣計則生不聼臣計則死<lb/>
　李兊曰先生就舍明日復來見兊也蘇子出李兊舍<lb/>
　人謂李兊曰臣竊觀君與蘇公談也其辯過君其博<lb/>
　過君君能聼蘇公之計乎李兊曰不能舍人曰君即<lb/>
　不能願君堅塞兩耳無聼其談也明日復見終日談<lb/>
<pb n="KR2e0004_WYG_006-35b"/>
　而去舍人出送蘇君蘇子謂舍人曰昨日我談粗而<lb/>
　君動今日精而君不動何也舍人曰先生之計大而<lb/>
　規髙吾君不能用也乃我請君堅塞兩耳無聼談者<lb/>
　雖然先生明日復來吾請資先生厚用<hi>言使兊厚而用之</hi>明<lb/>
　日來抵掌而談李兊送蘇子明月之珠<hi>覽冝訓注隋侯珠云</hi>和<lb/>
　氏之璧<hi>下和所獻楚文王者</hi>黑貂之裘黄金百鎰<hi>元從水</hi>蘇子得<lb/>
　以為用西入於秦<lb/>
趙王封孟嘗君以武城<hi>屬清河即下東武城北當田文奔薛後</hi>孟嘗君擇<lb/>
<pb n="KR2e0004_WYG_006-36a"/>
　舍人以為武城吏而遣之曰鄙語豈不曰借車者馳<lb/>
　之<hi>借車與衣固將馳且被也今云然盖常常馳而弗愛也</hi>借衣者被之哉皆對<lb/>
　曰有之孟嘗君曰文甚不取也夫所借衣車者非親<lb/>
　友則兄弟也夫馳親反之車被兄弟之衣文以為不<lb/>
　可今趙王不知文不肖而封之以武城願大夫之徃<lb/>
　也毋伐樹木毋發屋室訾然使趙王悟而知文<hi>訾不思稱</hi>
　<hi>意也言其不期得知而見知知其善任人也</hi>謹使<hi>遣吏之辭</hi>可全而歸之<lb/>
齊欲攻宋<hi>閔三十八年此十三年</hi>秦令起賈<hi>人姓/名</hi>禁之齊乃援<hi>元作</hi>
<pb n="KR2e0004_WYG_006-36b"/>
　<hi>抹</hi>趙以伐宋<hi>以趙/自助</hi>秦王<hi>昭</hi>怒屬怨於趙李兊約五國<lb/>
　以伐秦<hi>韓趙魏燕齊也史不書獨趙䇿見之</hi>無功留天下之兵於成臯<lb/>
　而隂講<hi>元從才從冓</hi>於秦又欲與秦攻魏以解其怨<hi>解秦怨</hi>
　而取封焉<hi>自封之封非封也</hi>魏王<hi>昭/</hi>不說之齊人<hi>𥙷</hi>謂齊王<lb/>
　曰臣為足下謂魏王曰三晉皆有秦患今之攻秦也<lb/>
　為趙也<hi>本以秦屬怨於趙故</hi>五國伐趙<hi>此設詞也言趙初約伐秦令乃與秦講若同伐</hi>
　<hi>趙趙可亡也</hi>趙必亡矣齊遂李兊<hi>講秦背齊不伐宋者兊也</hi>李兊必死<lb/>
　今之伐秦也以救李子之死也今趙留天下之甲於<lb/>
<pb n="KR2e0004_WYG_006-37a"/>
　成臯而隂鬻之於秦已講則令秦攻魏以成其私封<lb/>
　王之事趙也何得矣且王嘗濟於漳而身朝於邯鄲<lb/>
　抱隂城<hi>成屬涿郡又孔子世家注太山鉅平有武城</hi>負蒿<hi>地/缺</hi>葛孽<hi>元作薜趙記注</hi>
　<hi>在馬丘又葛城在髙陽屬涿郡</hi>為趙蔽而趙無為王行也今又以河<lb/>
　陽<hi>屬河内</hi>姑宻<hi>密蔑同魯卜/縣有姑蔑城</hi>封其子<hi>兊子</hi>而乃令秦攻王<lb/>
　以便取隂人比然而後知賢不<hi>言人必以𩔖相比乃可知</hi>如王<hi>言如</hi>
　<hi>王今者</hi>若用所以事趙之半收齊天下有敢謀王者乎<lb/>
　王之事齊也無入朝之辱無割地之費齊為王之故<lb/>
<pb n="KR2e0004_WYG_006-37b"/>
　虛國於燕趙之前<hi>虛國謂悉出兵</hi>用兵於二千里之外故攻<lb/>
　城野戰未嘗不為王先被矢石也得二都割河東盡<lb/>
　効之於王自是之後秦攻魏齊未嘗不歳至於王之<lb/>
　境也請問王之所以報齊者可乎韓珉<hi>元作呡從韓䇿後並同</hi>
　處於趙<hi>珉下皆齊人之去齊者</hi>去齊三千里正以此疑齊<hi>珉處趙意</hi>
　<hi>别有謂魏以其在趙疑齊親趙</hi>曰有秦隂<hi>疑齊親趙因私於秦以趙嘗講秦也</hi>今王又<lb/>
　挾故薛公以為相<hi>史稱文去齊如魏在閔王三十八年後按此則其如魏以齊王驕也</hi>
　<hi>伐宋前已去齊矣</hi>善韓齊以為上交尊虞商以為大客<hi>皆齊人之</hi>
<pb n="KR2e0004_WYG_006-38a"/>
　<hi>去齊者</hi>王顧<hi>元作/固</hi>可以反疑於齊乎<hi>用齊之所不善失在魏也安可疑齊</hi>
　於魏王聼此言也甚詘<hi>此下此士自陳其說魏之効詘猶順</hi>其欲事王<lb/>
　<hi>齊王</hi>也甚循其怨於趙<hi>言其事齊比於/怨趙則又順也</hi>臣願王之亟<hi>元作</hi>
　<hi>日</hi>聞魏<hi>與魏相聞</hi>而無庸見惡也臣請為王推其怨於趙<lb/>
　<hi>推猶移怨魏怨</hi>願王之隂重<hi>元作日</hi>趙而無使秦之見王之重<lb/>
　趙也秦見之且亦重趙<hi>天下得趙則强使秦知齊重趙恐齊强亦必重之</hi>齊<lb/>
　秦交重趙臣必見燕與韓魏亦且重趙也皆且無敢<lb/>
　與趙治<hi>治猶校</hi>三國事趙趙從親以合於秦必為王髙<lb/>
<pb n="KR2e0004_WYG_006-38b"/>
　矣<hi>言趙居齊上</hi>臣故欲王之徧刼天下而皆私甘之也<hi>私則</hi>
　<hi>所謂無使見也甘言說之</hi>王使臣以韓魏與燕刧趙使丹也甘之<lb/>
　<hi>丹順皆人名</hi>以趙刧韓魏<hi>此下皆且甘且刧</hi>使臣也甘之以三晉<lb/>
　劫秦使順也甘之以天下刧楚使珉也甘之則天下<lb/>
　皆偪秦以事王<hi>自以見偪於秦也秦於天下有偪而已不如齊之有刧有攻也</hi>而不<lb/>
　敢相私也交定而後王擇焉<hi>此章亦可為齊姑因舊</hi>
齊將攻宋而秦楚禁之齊因欲與趙趙不聼齊乃令公<lb/>
　孫衍說李兊以攻宋而定封焉李兊乃謂齊王<hi>閔</hi>曰<lb/>
<pb n="KR2e0004_WYG_006-39a"/>
　臣之所以堅三晉以攻秦者非以為齊得利秦之毁<lb/>
　也<hi>不以毁秦為齊之利</hi>欲以使攻宋也而宋置太子以為王下<lb/>
　親其上而守堅臣是以欲足下之速歸休士民也今<lb/>
　太子走諸善太子者皆有死心<hi>太子為王及走史不書太子為王矣而走</hi>
　<hi>必王之黨逐之故太子之人以死報之</hi>若復攻之其國必有亂而太子<lb/>
　在外此亦舉宋之時也已臣為足下使公孫衍說奉<lb/>
　陽君<hi>蘇秦從時已言奉陽死矣豈或襲稱如馬服者乎</hi>曰君之身老矣封不<lb/>
　可不可早定也為君慮封莫若於宋他國莫可夫秦<lb/>
<pb n="KR2e0004_WYG_006-39b"/>
　人貪韓魏危<hi>近秦故</hi>燕楚僻<hi>元作辟</hi>中山之地薄莫如於<lb/>
　隂失今之時不可復得已宋之罪重齊之怒深殘亂<lb/>
　宋徳<hi>元作得</hi>大齊定身封此百代一時也已奉陽君甚<lb/>
　貪<hi>元作食</hi>之唯得大封齊無大異<hi>言奉陽欲得隂以大其封而齊待之未有</hi>
　<hi>異數不可</hi>臣願足下之大發攻宋之舉而無庸致兵以觀<lb/>
　奉陽君之應足下也縣隂以甘之<hi>許之而未與故曰懸</hi>循有燕<lb/>
　以臨之<hi>循言與燕順臨猶制也不徒甘之必或制之</hi>而臣待忠之封<hi>待猶將忠</hi>
　<hi>猶實也王許之封而已實之</hi>事必大成臣又願足下有地効於襄<lb/>
<pb n="KR2e0004_WYG_006-40a"/>
　安君<hi>盖趙人</hi>以資臣也足下果殘宋此兩地之時也<hi>言有</hi>
　<hi>齊又得宋</hi>足下何愛焉若足下不得志於宋與國何敢望<lb/>
　也<hi>與國趙也言奉陽襄安不敢望封</hi>足下以此資臣也臣循燕觀趙<lb/>
　<hi>觀言其無所事</hi>則足下擊潰而决天下矣<hi>潰潰癰也盖喻其制天下之易也决</hi>
　<hi>猶制</hi>
齊攻宋奉陽君不欲客謂奉陽君曰君之春秋髙矣而<lb/>
　封地不定不可不熟圖也秦之貪韓魏危燕<hi>元作衛</hi>楚<lb/>
　僻<hi>元作正盖僻四聲近匹又訛作正字</hi>中山之地薄宋罪重齊怒深殘<lb/>
<pb n="KR2e0004_WYG_006-40b"/>
　伐亂宋定身封徳强齊此百代之一時也<lb/>
五國伐秦無功罷於成臯趙欲講<hi>元從才從冓下同</hi>於秦楚與<lb/>
　韓魏將應之齊弗欲蘇代謂齊王<hi>閔</hi>曰臣已為足下<lb/>
　見奉陽君矣臣謂奉陽君曰天下散而争秦<hi>爭一作事争先</hi>
　<hi>事之</hi>秦必據宋魏冉必妬君之有隂也秦王貪魏冉妬<lb/>
　則隂不可得已矣君無講齊必攻宋齊攻宋則楚必<lb/>
　攻宋魏必攻宋燕趙助之五國據宋不至一二月隂<lb/>
　必得矣得隂而講秦雖有變君無患矣<hi>趙非不可以與秦講而不</hi>
<pb n="KR2e0004_WYG_006-41a"/>
　<hi>可獨講獨講則示秦弱秦必輕之今助四國攻宋而得隂是五國為一也不懼秦矣</hi>若不得已<lb/>
　而必講<hi>據此時趙可以無講故云</hi>則願五國復堅約<hi>同伐秦也先伐後講則不</hi>
　<hi>示弱</hi>五國<hi>𥙷兩/字</hi>願得趙<hi>時趙/强故</hi>足下雄飛<hi>雄者衆雌所從</hi>與韓氏<lb/>
　大吏東勉<hi>元作免</hi>齊王必無名禁<hi>𥙷/</hi>珉也<hi>元作呡下同前齊嘗使韓</hi>
　<hi>珉處趙有秦私也今五國約講秦勉齊同之諸國必無辭止珉使無私秦</hi>使臣守約若與<lb/>
　國<hi>秦本非與今講必使之如與也</hi>有倍約者<hi>倍並音背</hi>以四國攻之無倍<lb/>
　約者而秦侵約五國復堅而儐<hi>元作賔</hi>之今韓魏與齊<lb/>
　相疑也若復不堅約而講<hi>此因舊</hi>臣恐與國之大亂也<lb/>
<pb n="KR2e0004_WYG_006-41b"/>
　齊秦非復合也必有觭<hi>元作踦下同</hi>重者矣<hi>角一俯一仰曰觭言有偏</hi>
　<hi>重</hi>後合與觭重者皆非趙之利也且天下散而事秦<lb/>
　是秦制天下也秦制天下將何以天下為<hi>天下自為秦用趙無</hi>
　<hi>所用之也</hi>臣願君之蚤計也天下争秦有六舉皆不利趙<lb/>
　矣天下争秦秦王<hi>昭</hi>受負海<hi>衍内/字</hi>之國<hi>山東皆負海</hi>合負<lb/>
　親之交<hi>天下嘗横而親秦矣已而負之今復合之</hi>以據中國而求利於三<lb/>
　晉是秦之一舉也秦行是計不利於趙而君終不得<lb/>
　隂一矣天下争秦秦王内韓珉於齊内成陽君於韓<lb/>
<pb n="KR2e0004_WYG_006-42a"/>
　相魏懐於魏<hi>此皆其國之人與秦事者故秦納之</hi>復合衍<hi>公孫衍時相魏雅不善秦</hi>
　<hi>今相懐因使合之</hi>交兩王<hi>秦/魏</hi>王賁韓佗之楚<hi>元作曹此皆秦人</hi>皆起<lb/>
　而行事是秦之一舉也秦行是計也不利於趙而君<lb/>
　不得隂二矣天下爭秦秦王受齊受趙三强三親<hi>此三</hi>
　<hi>皆强國自相親</hi>以據魏<hi>據猶/臨之</hi>而求安邑<hi>秦求之</hi>是秦之一舉也<lb/>
　秦行是計齊趙應之魏不待伐抱安邑而倍秦<hi>此倍益也</hi>
　秦得安邑之饒魏為上交韓必入朝秦過趙已安邑<lb/>
　矣<hi>過猶勝也言秦行此䇿不論其它止得安邑已勝於趙矣</hi>秦行是計不利於趙<lb/>
<pb n="KR2e0004_WYG_006-42b"/>
　而君必不得隂三矣天下爭秦秦堅燕趙之交以伐<lb/>
　齊收楚與韓珉而攻魏<hi>代齊得之則珉為用</hi>是秦之一舉也秦<lb/>
　行是計而燕趙應之燕趙伐齊兵始用<hi>交鋒之初</hi>秦因收<lb/>
　楚而攻魏<hi>三國交鋒勢不得解故得以此時收攻二國</hi>不至一二月魏必<lb/>
　破矣秦舉安邑而塞女㦸<hi>地缺</hi>韓之太原絶下軹<hi>元作咫</hi>
　道南陽而<hi>元祚高</hi>伐魏絶韓包二周即趙自消爍矣國<lb/>
　燥於秦<hi>燥猶爍</hi>兵分於齊非趙之利也而君終身不得<lb/>
　隂四矣天下爭秦秦堅三晋之交攻齊國破財<hi>元作曹</hi>
<pb n="KR2e0004_WYG_006-43a"/>
　屈<hi>三晉破屈也</hi>而兵東分於齊<hi>兵分謂魏</hi>秦按兵攻魏取安邑<lb/>
　<hi>此與上始用兵而攻收同</hi>是秦之一舉也秦行是計也君按救魏<lb/>
　<hi>按謂安然</hi>是以攻齊之已敝救之而<hi>𥙷兩字</hi>與秦爭戰也君<lb/>
　不救也韓魏焉免西合<hi>合合秦</hi>國在謀之中<hi>在秦謀中</hi>而君<lb/>
　有終身不得隂五矣<hi>有猶又</hi>天下爭秦秦按為義存亡<lb/>
　繼絶固危扶弱定無罪之君必起中山與勝焉<hi>勝中山之</hi>
　<hi>後</hi>秦起中山與勝而趙宋同命<hi>此時宋小弱言趙失中山聽命於秦與宋</hi>
　<hi>同也</hi>何暇言隂六矣故曰君必無講則隂必得矣奉陽<lb/>
<pb n="KR2e0004_WYG_006-43b"/>
　君曰善乃絶和於秦而收齊魏以成取隂<lb/>
趙收天下且以伐齊蘇厲<hi>元作秦</hi>為齊上書説趙王曰臣<lb/>
　聞古之賢君徳行非施於海内也敎順慈愛非布於<lb/>
　萬民也祭祀時享非當於鬼神也甘露降風雨時農<lb/>
　夫登<hi>穀熟曰登</hi>年穀豐盈衆人善之而賢主惡之<hi>惡心不安也以</hi>
　<hi>其無以致之故</hi>今足下功力<hi>謂戰代</hi>非數痛加於秦國而怨毒<lb/>
　積惡非曽深陵於韓也臣竊外聞大臣及下吏之議<lb/>
　皆言王前專據<hi>言行之不疑</hi>以秦為愛趙而憎韓臣竊以<lb/>
<pb n="KR2e0004_WYG_006-44a"/>
　事觀之秦豈得愛趙而憎韓哉欲亡韓吞兩周之地<lb/>
　故以韓為餌<hi>趙時惡韓故秦以亡韓悦趙趙遂以為愛已也</hi>先出聲於天下<lb/>
　欲鄰國聞而觀之也<hi>觀其愛趙</hi>恐其事不成故出兵以佯<lb/>
　示趙魏<hi>虛以伐韓示之</hi>恐天下之驚覺故微伐<hi>𥙷</hi>韓以貳之<lb/>
　<hi>貳猶疑</hi>恐天下疑已故出質以為信聲徳於與國而實<lb/>
　伐空韓<hi>如上文則伐韓非秦所急也此言實伐者韓之在秦掌握中物耳故不急於伐恐趙不以</hi>
　<hi>為徳故終伐之其伐之亦欲以吞周而非爱趙也</hi>臣竊觀其圖之也議秦以<lb/>
　謀計<hi>議猶意</hi>必出於是且夫説士之計皆曰韓亡三川<lb/>
<pb n="KR2e0004_WYG_006-44b"/>
　魏滅晋國<hi>晋國謂安邑</hi>是<hi>元作/恃</hi>韓未窮而禍及於趙<hi>三晋唇齒</hi>
　<hi>之國故韓亡則魏滅魏滅而禍及於趙不待韓滅盡</hi>且物固有勢異而患同<lb/>
　者又有勢同而患異者昔者楚人久伐而中山亡<hi>此言</hi>
　<hi>楚受秦伐趙無秦患故破中山滅之故秦昭八年再敗楚遂言趙破中山</hi>今燕盡韓之河<lb/>
　南<hi>盡言得其地</hi>距沙邱而至鉅鹿之界<hi>鉅鹿冀/州郡</hi>三百里<hi>自此</hi>
　<hi>皆言近趙</hi>距於扞關至於榆中<hi>屬金城下衍千字</hi>五百里秦盡韓<lb/>
　魏之上黨則地與國都<hi>國謂趙</hi>邦屬而壤挈者<hi>言為秦所取絜</hi>
　<hi>言取之易</hi>七百里秦以三軍强弩坐羊腸<hi>元作唐</hi>之上即地<lb/>
<pb n="KR2e0004_WYG_006-45a"/>
　去邯鄲二十里且秦以三軍攻王之上黨而危其北<lb/>
　則勾注之西<hi>屬鴈門</hi>非王之有也今踰<hi>元作魯</hi>勾注禁常<lb/>
　山而守<hi>守猶閉</hi>三百里通於唐曲遇<hi>元作吾</hi>此代馬胡駒<lb/>
　不東而崑山之玉<hi>後志金城臨羗有崑山</hi>不出也此三寶者又<lb/>
　非王之有也今從於强秦與<hi>元作國</hi>之伐齊臣恐其禍<lb/>
　出於是矣五國之主<hi>齊楚魏韓燕</hi>嘗合橫而謀伐趙三分<lb/>
　趙國壤地著之盤盂<hi>取太公為武王作盤盂之銘</hi>屬之讐柞<hi>讐柞酬酢</hi>
　<hi>同言其相屬伐趙於酬酢之間</hi>五國之兵有日矣齊<hi>元作韓下並同</hi>乃西師<lb/>
<pb n="KR2e0004_WYG_006-45b"/>
　以禁秦國<hi>禁閉拒之</hi>使秦發令素服而聼<hi>今令其國素服者兵敗以喪禮</hi>
　<hi>自居也史不書</hi>反溫軹<hi>元作枳並/屬河内</hi>髙平於魏<hi>高平屬臨淮安定亦有</hi>反<lb/>
　三公什清於趙<hi>公字疑誤安定有三水朔方有三封渤海有三户皆近趙張儀傳塞什谷</hi>
　<hi>之口當屯留之道則什近屯留後志中牟注有清口皆趙地也</hi>此王之明知也夫齊<lb/>
　事趙宜為上交<hi>以其有志為趙閉秦</hi>今乃以邸罪取伐<hi>邸抵同至也</hi>
　臣恐其後事王不敢自必也今王收齊<hi>𥙷</hi>天下必以<lb/>
　王為得齊齊<hi>𥙷</hi>危社稷以事王天下必重王然則齊<lb/>
　義王以天下就之<hi>趙得天下之交而屈就齊故齊以為義</hi>下至齊慕王<lb/>
<pb n="KR2e0004_WYG_006-46a"/>
　以天下收之<hi>就之上也故收言下</hi>是一世之命制於王已臣願<lb/>
　大王深與左右羣臣卒計而重謀先事成慮而熟圖<lb/>
　之也<hi>趙恵文十六年有</hi>
秦攻趙藺離石祁拔趙以公子郚為質於秦而請内焦<lb/>
　<hi>𢎞農陜有焦城</hi>黎<hi>東郡有黎/即黎陽</hi>牛狐之城<hi>地缺</hi>以易藺離石祁於<lb/>
　秦<hi>元作趙</hi>趙背秦不予焦黎牛狐秦王<hi>昭</hi>怒令公子繒<lb/>
　請地趙王乃令鄭朱對曰夫藺離石祁之地曠遠於<lb/>
　趙而近於大國有先王之明與先臣之力故能有之<lb/>
<pb n="KR2e0004_WYG_006-46b"/>
　今寡人不逮<hi>不及先王</hi>其社稷之不能恤安能收恤藺離<lb/>
　石祁乎寡人有不令之臣實為此事也非寡人之所<lb/>
　敢知卒背秦秦王大怒令衛胡易<hi>史無易字</hi>伐趙攻閼與<lb/>
　<hi>後志上黨湼有閼與</hi>趙奢將救之<hi>此二十九年破秦閼與下</hi>魏令公子咎以<lb/>
　鋭師居安邑以挾秦<hi>挾牽制之</hi>秦敗於閼與反攻魏幾<hi>魏將</hi>
　廉頗<hi>趙將信平君</hi>救幾大敗秦師<lb/>
鄭同北見趙王趙王曰子南方之博士也<hi>同鄭人鄭在趙之南博士</hi>
　<hi>辯博之士</hi>何以教之鄭同曰臣南方草鄙之人也<hi>鄙猶野</hi>何<lb/>
<pb n="KR2e0004_WYG_006-47a"/>
　足問雖然王致之於前安敢不對乎臣少之時親嘗<lb/>
　教以兵趙王曰寡人不好兵鄭同因撫手仰天而笑<lb/>
　之曰<hi>撫摩也</hi>兵固天下之狙喜也<hi>狙玃屬而狡黠言兵家如之而可喜</hi>臣<lb/>
　故意大王不好也臣亦嘗以兵説魏昭王<hi>昔日</hi>昭王亦<lb/>
　曰寡人不喜臣曰王之行能如許由乎許由無天下<lb/>
　之累故不愛<hi>元作受</hi>也今王既受先王之傳欲宗廟之<lb/>
　安壤地不削社稷之血食乎王曰然<hi>此下同對</hi>今有人操<lb/>
　隋侯之珠持<hi>下脱一字</hi>丘之環<hi>未詳</hi>萬金之財時宿於野内<lb/>
<pb n="KR2e0004_WYG_006-47b"/>
　無孟賁之威荆慶之斷<hi>荆成荆范睢傳注古勇士又慶卿古字通應訓荆有佽</hi>
　<hi>非斬蛟孔子聞之博物志以為荆軻非也又或是成虎荆慶忌二人説林訓曰王子慶忌足躡麋鹿手博兕</hi>
　外無弓弩之禦不出宿夕<hi>一宿二夕夕初夜</hi>人必危之矣今<lb/>
　有强貪之國臨王之境索王之地告以理則不可説<lb/>
　以義則不聽王非戰國守圄之具<hi>圄亦守</hi>其何以當之<lb/>
　王若無兵鄰國得志矣趙王曰寡人請奉教<hi>彪謂鄭同陳喻</hi>
　<hi>甚髙然自春秋至是天下未嘗無兵故孔孟皆以兵為諱今捨俎豆之事仁義之説而專談兵此益多之論也</hi>
樓緩將使伏事辭行<hi>㐲猶隠也將出使恐王疑之於辭日以隠伏之事要王使信已也</hi>
<pb n="KR2e0004_WYG_006-48a"/>
　謂趙王曰臣雖盡力竭智死不復見於王矣王曰是<lb/>
　何言也固且為書而厚寄卿樓子曰王不聞公子牟<lb/>
　夷<hi>宋公子</hi>之於宋乎非肉不食<hi>言其貴莊十年/注肉食在位者</hi>文張<hi>它國</hi>
　<hi>人</hi>善宋<hi>宋王/善之</hi>惡公子牟夷宋<hi>元作/寅</hi>然之<hi>補之字言牟夷之親而文</hi>
　<hi>張以遊客能使宋聽其說况已乎</hi>今臣之於王非宋之於公子牟夷<lb/>
　也而惡臣者過文張故臣死不復見於王矣王曰子<lb/>
　勉行矣寡人與子有誓言矣樓子遂行後以中牟反<lb/>
　入梁<hi>史不書</hi>候者來言而王弗聽曰吾已與樓子有言<lb/>
<pb n="KR2e0004_WYG_006-48b"/>
　矣<hi>此言奸人不可盡信</hi>
燕封宋人榮蚠高陽君使將而攻趙趙王因割濟東三<lb/>
　城合<hi>元作令下同</hi>盧<hi>屬㤗/山</hi>高唐<hi>屬平原</hi>平原陵地城市邑五<lb/>
　十七<hi>平原青州郡</hi>命以與齊而以求安平君而將之馬服<lb/>
　君謂平原君曰國奚無人甚哉君致安平君而將之<lb/>
　乃割濟東三城<hi>補</hi>合城市邑五十七以與齊此夫<hi>夫辭</hi>
　<hi>也謂三城</hi>子與敵國戰覆軍殺將之所取割地於敵國者<lb/>
　也<hi>此取之彼割之也</hi>今君以此與齊而求安平君而將之國<lb/>
<pb n="KR2e0004_WYG_006-49a"/>
　奚無人甚哉且君奚不將奢也奢嘗抵罪居燕燕以<lb/>
　奢為上谷守燕之通谷要塞奢習知之百日之内天<lb/>
　下之兵未聚奢已舉燕矣然則君奚求安平君而為<lb/>
　將乎平原君曰將軍釋之矣僕已言之僕主矣僕主<lb/>
　幸已聽僕也將軍無言已馬服君曰君過矣君之所<lb/>
　以求安平君者以齊之於燕也茹肝涉血之仇耶<hi>謂即</hi>
　<hi>墨之役</hi>其於奢也不然<hi>奢於燕非仇</hi>使安平君愚固不能當<lb/>
　榮盆使安平君智又不肯與燕人戰此兩言者安平<lb/>
<pb n="KR2e0004_WYG_006-49b"/>
　君必處一焉雖然兩者有一也使安平君智則奚以<lb/>
　趙之强為趙强則齊不復覇矣今得强趙之兵以杜<lb/>
　燕將<hi>杜猶拒</hi>曠日持久<hi>兵相持日久</hi>數歳令士大夫餘子之<lb/>
　力盡於溝疊車甲羽毛□敝<hi>羽毛謂箭□即裂字</hi>府庫倉廩虛<lb/>
　兩國交以習之<hi>習言玩其兵</hi>乃引其兵而歸夫盡兩國之<lb/>
　兵無明此者矣是<hi>元作夏</hi>軍也懸釜而炊得三城<hi>衍也字</hi>
　城大無能過百雉者<hi>隠元年注方丈曰堵三堵為雉</hi>果如馬服之言<lb/>
　也<hi>彪謂馬服之請將自知明也其䇿安平知彼明也夫安平齊宗也其不强趙以奪齊之覇人之情也</hi>
<pb n="KR2e0004_WYG_006-50a"/>
　<hi>此言若易聽而不見聽孰謂平原君智乎</hi>
趙惠文王三十年相平都君田單<hi>元作都平按史單無都平之稱魏䇿三言</hi>
　<hi>平都今從之又按孝成元年單将趙師攻燕二年為相盖相平都而將之實自惠文至孝成乃攻燕復相</hi>
　<hi>也</hi>問趙奢曰吾非不説將軍之兵法也所以不服者<lb/>
　獨將軍之用衆用衆者使民不得耕作糧食輓賃<hi>賃所</hi>
　<hi>税於民者</hi>不可給也此坐而自破之道也非單之所為也<lb/>
　單聞之帝王之兵所用不過三萬而天下服矣今將<lb/>
　軍必負十萬二十萬之衆乃用之此單之所不服也<lb/>
<pb n="KR2e0004_WYG_006-50b"/>
　馬服君曰君非徒不達於兵也又不明其時勢<hi>兵則吳干</hi>
　<hi>之喻時勢則萬國七國之異</hi>夫吳干之劒<hi>吳王使干將鑄之故云</hi>肉試則斷<lb/>
　牛馬金試則截盤<graphic n="KR1250" url="https://raw.githubusercontent.com/kanripo/KR-Gaiji/master/images/KR1250.png" mimeType="image/png"/>
                    <hi>
                        <graphic n="KR1250" url="https://raw.githubusercontent.com/kanripo/KR-Gaiji/master/images/KR1250.png" mimeType="image/png"/>盥器</hi>薄之柱上而擊之<hi>薄猶迫</hi>則<lb/>
　折為三質之石上而擊之<hi>質以石為鑕</hi>則碎為百今以三<lb/>
　萬之衆而應强國之兵是薄柱擊石之謂也且夫吳<lb/>
　干之劒材難<hi>材謂脊脾之𩔖不易得也</hi>夫無<hi>元作母</hi>脊之厚而鋒不<lb/>
　入無脾之薄<hi>脾近刃處</hi>而刃不斷兼有是兩者無鉤竿<hi>元作</hi>
　<hi>罕下同</hi>鐔䝉湏之便<hi>鉤劒頭鐶竿與□同集韻柄也鐔珥鼻也䝉須疑為劒繩猶蒯緱也</hi>
<pb n="KR2e0004_WYG_006-51a"/>
　<hi>爾雅草有夫須蓋以草為繩</hi>操其刃而刺則未入而手斷君無十<lb/>
　餘二十萬之衆而為此鉤竿鐔䝉須之便而徒以三<lb/>
　萬行於天下君焉能乎且古者四海之内分為萬國<lb/>
　城雖天無過三百丈者人雖衆無過三千家者而以<lb/>
　集兵三萬<hi>集言平時團集非烏合也</hi>距此奚難哉今取古之為萬<lb/>
　國者分以為戰國七不<hi>𥙷</hi>能具數十萬之兵曠日持<lb/>
　久數嵗即君之齊已<hi>言以三萬拒數十萬必敗亡也齊嘗為燕昭所破故云</hi>齊<lb/>
　以二十萬之衆攻荆五年乃罷趙以二十萬之衆攻<lb/>
<pb n="KR2e0004_WYG_006-51b"/>
　中山五年乃歸<hi>此言雖衆猶不亟得志况三萬乎</hi>今者齊韓相方<hi>方猶</hi>
　<hi>比猶敵</hi>兩國圍攻焉<hi>兩國或圍或攻</hi>豈有敢曰我其以三萬救<lb/>
　是者乎哉今千丈之城萬家之邑相望也而索以三<lb/>
　萬之衆<hi>索猶求</hi>圍千丈之城不存其一角<hi>言城大兵少曽不處城之</hi>
　<hi>一角豈能合圍</hi>而野戰不足用也<hi>既不能圍亦不可戰</hi>君將以此何之<lb/>
　平都君喟然太息曰<hi>喟即太息</hi>單不至也<hi>至猶及也言慮不及此  彪謂</hi>
　<hi>兵不期少多商敵為數耳單也以少擊衆奇兵也奢也以衆敵衆正兵也論兵者當以正為常而用之則</hi>
　<hi>務出奇奇不可論也單也狃於即墨之勝欲以奇為常而廢正此其論所以屈也</hi>
<pb n="KR2e0004_WYG_006-52a"/>
　　　孝成王<hi>惠文王子元年申赧王五十年丙</hi>
趙太后<hi>惠文王威后</hi>新用事秦急攻之趙氏求救於齊齊曰<lb/>
　必以長安君為質<hi>長安孝成母弟</hi>兵乃出太后不肯大臣强<lb/>
　諫太后明謂左右有復言令長安君為質者老婦必<lb/>
　唾其靣左師<hi>官名</hi>觸讋願見太后盛氣而揖之入而徐<lb/>
　趨至而自謝曰老臣病足曽不能疾走不得見久矣<lb/>
　竊自恕<hi>久不見宜得罪今自寛而求見</hi>恐太后玉體之有所郄也<hi>郄郤</hi>
　<hi>同以已病足因恐后不能前亦自恕以及人也</hi>故願望見太后曰老婦恃輦<lb/>
<pb n="KR2e0004_WYG_006-52b"/>
　而行曰日食飲得無衰乎曰恃鬻耳曰老臣今者殊<lb/>
　不欲食乃自强步日三四里少益嗜食和於身曰老<lb/>
　婦不能太后之色少解左師公曰老臣賤息舒祺<hi>息其</hi>
　<hi>子舒祺名也</hi>最少不肖而臣衰竊愛憐之願令補黒衣之<lb/>
　數<hi>尸祝之服所謂袨服又蕭望之傳注朝時皆著皂衣</hi>以衛王宫沒死以聞<hi>沒者</hi>
　<hi>沉溺無見之辭</hi>太后曰敬諾年幾何矣對曰十五嵗矣雖少<lb/>
　願及未填溝壑而託之<hi>死則填壑</hi>太后曰丈夫亦愛憐其<lb/>
　少子乎對曰甚於婦人太后曰婦人異甚<hi>異於丈夫而有甚焉</hi>
<pb n="KR2e0004_WYG_006-53a"/>
　對曰老臣竊以為媼之愛燕后<hi>媼女老稱燕后太后語</hi>賢於長<lb/>
　安君曰君過矣不若長安君之甚左師公曰父母之<lb/>
　愛子則為之計深遠媼之送燕后也持其踵為之泣<lb/>
　念悲其遠也<hi>念且悲</hi>亦哀之矣已行非勿思也祭祀必<lb/>
　祝之祝曰必勿使反豈非計久長有子孫相繼為王<lb/>
　也哉太后曰然左師公曰今三世以前至於趙之為<lb/>
　趙趙王之子孫侯者其繼有在者乎曰無有曰微獨<lb/>
　趙<hi>微猶非</hi>諸侯有在者乎曰老婦不聞也<hi>此下左師對</hi>此其<lb/>
<pb n="KR2e0004_WYG_006-53b"/>
　近者禍及身逺者及其子孫豈人主之子侯則必不<lb/>
　善哉位尊而無功奉厚而無勞而挾重器多也<hi>重器謂名</hi>
　<hi>位金玉</hi>今媼尊長安之位而封以膏腴之地多予之重<lb/>
　器而不及今令有功於國一旦山陵崩長安君何以<lb/>
　自託於趙老臣以媼為長安君計短也故以為其愛<lb/>
　不若燕后太后曰諾恣君之所使之於是為長安君<lb/>
　約車百乘質於齊齊兵乃出子義<hi>趙之賢士</hi>聞之曰人主<lb/>
　之子也骨肉之親也猶不能恃無功之尊無勞之奉<lb/>
<pb n="KR2e0004_WYG_006-54a"/>
　以守金玉之重也而况人臣乎<hi>趙記元年有以彪謂觸讋諒毅皆  從容</hi>
　<hi>納説而取成功與夫强諫於庭怒罵於坐髪上衝冠自待必死者力少而功倍矣元帝謂張猛曰曉人不</hi>
　<hi>當如是耶二士有焉</hi>
秦王<hi>昭</hi>謂公子他曰昔歲殽下之事<hi>即秦惠七年五國攻函谷事函殽地</hi>
　<hi>近故云</hi>韓為中軍以與諸侯攻秦韓與秦接境壤界其<lb/>
　地不能千里展轉不可約<hi>展轉猶反覆</hi>日者秦楚戰於藍<lb/>
　田<hi>秦惠文後十三年</hi>韓出鋭師以佐秦秦戰不利因轉與楚<lb/>
　不固信盟唯便是從韓之在我心腹之疾吾將伐之<lb/>
<pb n="KR2e0004_WYG_006-54b"/>
　何如公子他曰王出兵韓<hi>軍於其地</hi>韓必懼懼則可以不<lb/>
　戰而深取割王曰善乃起兵一軍臨滎陽一軍臨太<lb/>
　行韓<hi>𥙷</hi>恐使陽城君<hi>疑當作成陽秦昭十七入朝者也</hi>入謝於秦請<lb/>
　効上黨之地以為和令韓陽告上黨之守靳黈<hi>元作□字</hi>
　<hi>書無此字下同</hi>曰秦起二軍以臨韓韓不能支今王<hi>桓惠</hi>令韓<lb/>
　興兵<hi>恐守不効地故</hi>以上黨入和於秦使陽言之太守太守<lb/>
　其効之靳黈曰人有言挈瓶之智<hi>挈瓶之人之智</hi>不失守器<lb/>
　<hi>所守之器謂瓶</hi>王則有令而臣太守雖王與子其亦<hi>元作亦其</hi>猜<lb/>
<pb n="KR2e0004_WYG_006-55a"/>
　焉<hi>嫌其不能守</hi>臣請悉發<hi>發/兵</hi>守以應秦若不能卒<hi>言戰敗不終事</hi>
　則死之韓陽趨以報王王曰吾始已諾於應侯矣今<lb/>
　不與是欺之也乃使馮亭代靳黈馮亭守三十日隂<lb/>
　使人請趙王曰韓不能守上黨且以與秦其民皆不<lb/>
　欲為秦而願為趙今有城市之邑七十願拜納之於<lb/>
　王惟王才之<hi>才財裁同</hi>趙王喜召平陽君<hi>元作平原史作平陽君趙豹是</hi>
　<hi>也若果平原下文不應復云召趙勝</hi>而告之曰韓不能守上黨且以與<lb/>
　秦其吏民不欲為秦而皆願為趙今馮亭令使者以<lb/>
<pb n="KR2e0004_WYG_006-55b"/>
　與寡人何如趙豹對曰臣聞聖人甚禍無故之利<hi>無故</hi>
　<hi>得利聖人以為禍</hi>王曰人懷吾義何謂無故乎對曰秦蠶食<lb/>
　韓氏之地中絶不令相通故自以為坐受上黨也且<lb/>
　夫韓所以内趙者欲嫁其禍也秦被其勞而趙受其<lb/>
　利雖强大不能得之於小弱而小弱顧能得之强大<lb/>
　乎今王取之可謂有故乎且秦以牛田水通糧<hi>牛田秦地</hi>
　<hi>缺因其水為漕</hi>其死士皆列之於上地<hi>韓之上流</hi>令嚴政行不可<lb/>
　與戰王自圖之王大怒曰夫用百萬之衆攻戰踰年<lb/>
<pb n="KR2e0004_WYG_006-56a"/>
　厯歲未見一城也今不用兵而得城七十何故不為<lb/>
　趙豹出王召趙勝趙禹而告之曰韓不能守上黨今<lb/>
　其守以與寡人有城市之邑七十二人對曰用兵踰<lb/>
　年未見一城今坐而得城七十<hi>𥙷此二字</hi>此大利也乃使<lb/>
　趙勝徃受地勝至曰敝邑之王使使者臣勝告<hi>𥙷</hi>太<lb/>
　守有詔使臣勝<hi>有詔秦人語耳</hi>謂曰請以三萬户之都封太<lb/>
　守千户封縣令諸吏皆益爵三級民能相集者賜家<lb/>
　六金馮亭垂涕而免曰<hi>元作勉免辭也</hi>是吾處三不義也為<lb/>
<pb n="KR2e0004_WYG_006-56b"/>
　主守地不能死而以與人不義一也主内之秦不順<lb/>
　主命不義二也賣主之地而食之<hi>食食封户也</hi>不義三也<lb/>
　辭封而入韓謂韓王曰趙聞韓不能守上黨今發兵<lb/>
　已取之矣韓告秦曰趙起兵取上黨秦王怒令公孫<lb/>
　起王齮以兵遇趙於長平<hi>趙記四年有馮亭下不彪謂平陽嫁禍之言豈  易</hi>
　<hi>曉而孝成怒之昏於利也勝禹入而順㫖以濟其欲不幾於一言而喪邦與故為邦者以逺倿人為急</hi>
秦趙戰於長平趙亡一都尉<hi>軍尉也</hi>趙王召樓昌與虞卿<lb/>
　曰軍戰不勝尉係死<hi>係尉名</hi>寡人使卷甲而趨之<hi>襲之也</hi>
<pb n="KR2e0004_WYG_006-57a"/>
　何如樓昌曰無益也不如發重使而為講<hi>元從汝從冓求和也</hi>
　<hi>與講無異義而此書兩字互用今以御名並作講</hi>虞卿曰夫言講者以為不<lb/>
　講者軍必破而制講者在秦<hi>制言聽否由之</hi>且王之論秦也<lb/>
　欲破王之軍乎其不邪王曰秦不遺餘力矣必且破<lb/>
　趙軍虞卿曰王聊聽臣發使出重寶以附楚魏楚魏<lb/>
　欲得王之重寳必入吾使趙使入楚魏秦必疑天下<lb/>
　合從也且必恐如此則講乃可為也趙王不聽與平<lb/>
　陽君為講<hi>與從之也</hi>發鄭朱入秦秦内之趙王召虞卿曰<lb/>
<pb n="KR2e0004_WYG_006-57b"/>
　寡人使平陽君講秦秦已内鄭朱矣子以為奚如虞<lb/>
　卿曰王必不得講軍必破矣天下之賀戰勝者皆在<lb/>
　秦矣鄭朱趙之貴人也而入於秦秦王<hi>昭</hi>與應侯必<lb/>
　顯重以示天下楚魏以趙為講必不救王秦知天下<lb/>
　不救王則講不可得成也趙卒不得講軍果大敗王<lb/>
　入秦秦留趙王而後許之講<hi>虞卿傳有</hi>
秦攻趙於長平大破之引兵而歸因使人索六城於趙<lb/>
　而講<hi>元作御名史書此事在邯鄲圍解後按邯鄲之圍非秦徳趙而解也趙頼魏之力耳何事朝秦</hi>
<pb n="KR2e0004_WYG_006-58a"/>
　<hi>而講以六城此䇿以長平破懼而賂之是也</hi>趙計未定樓緩新從秦來趙<lb/>
　王與樓緩計之曰與秦城何如不與何如樓緩辭讓<lb/>
　曰此非<hi>衍人字</hi>臣之所能知也王曰雖然試言公之私<lb/>
　樓緩曰王亦聞夫公甫文伯母乎公甫文伯官於魯<lb/>
　病死婦人為之自殺於房中者二八其母聞之不肯<lb/>
　哭也相室曰焉有子死而不哭者乎其母曰孔子賢<lb/>
　人也逐於魯是人不隨<hi>稱是人不子之也</hi>今死而婦人為死<lb/>
　者十六人若是者其於長者薄而於婦人厚故從母<lb/>
<pb n="KR2e0004_WYG_006-58b"/>
　言之為賢母也從婦言之必不免為妬婦也故其言<lb/>
　一也言者異則人心變矣今臣新從秦來而言勿與<lb/>
　則非計也言與之則恐王以臣之為秦也故不敢對<lb/>
　使臣得為王計之不如與之王曰諾虞卿聞之入見<lb/>
　王王以樓緩言告之虞卿曰此飾説也<hi>猶飾辯此下衍秦既解邯</hi>
　<hi>鄲止六縣而講二十四字</hi>王曰何謂也虞卿曰秦之攻趙也倦而<lb/>
　歸乎王以其力尚能進愛王而不攻乎王曰秦之攻<lb/>
　我也不遺餘力矣必以倦而歸也虞卿曰秦以其力<lb/>
<pb n="KR2e0004_WYG_006-59a"/>
　攻其所不能取倦而歸王又以其力之所不能攻而<lb/>
　資之是助秦自攻也來年秦復攻王王無以救矣王<lb/>
　以虞卿之言告樓緩<hi>史云告趙郝</hi>樓緩曰虞卿能盡知秦<lb/>
　力之所至乎<hi>至猶及也虞卿言秦力倦而歸謂秦力所及止是耳秦力豈止是而已乎</hi>誠<lb/>
　不<hi>𥙷</hi>知秦力之所<hi>元作不</hi>至此彈丸之地猶不予也令<lb/>
　秦來年復攻王得無割其内而講乎王曰誠聽子割<lb/>
　矣子能必來年秦之不復攻我乎樓緩對曰此非臣<lb/>
　之所敢任也昔者三晋之交於秦相善也今秦釋韓<lb/>
<pb n="KR2e0004_WYG_006-59b"/>
　魏而獨攻王王之所以事秦必不如韓魏也今臣為<lb/>
　足下解負親之攻<hi>趙嘗親秦而復負之故秦攻之今為講所以解也</hi>啓關通<lb/>
　幣<hi>元作敝</hi>齊交韓魏<hi>使其交秦與韓魏等</hi>至來年而王獨不取於<lb/>
　秦<hi>不為秦所取</hi>王之所以事秦者必在韓魏之後也此非<lb/>
　臣之所敢任也王以樓緩之言告虞卿虞卿<hi>𥙷兩字</hi>曰<lb/>
　樓緩言不講來年秦復攻王得無更割其内而講今<lb/>
　講樓緩又不能必秦之不復攻也雖割何益來年復<lb/>
　攻又割其力之所不能取而講也此自盡之術也不<lb/>
<pb n="KR2e0004_WYG_006-60a"/>
　如無講秦雖善攻不能取六城趙雖不能守亦<hi>元作而</hi>
　不至失六城秦倦而歸兵必罷<hi>並音疲</hi>我以六<hi>元作五下同</hi>
　城收天下以攻罷秦是我失之於天下而取償於秦<lb/>
　也吾國尚利孰與坐而割地自弱以强秦今樓緩曰<lb/>
　秦善韓魏而攻趙者必王之事秦不如韓魏也是使<lb/>
　王歲以六城事秦也即坐而地盡矣來年秦復求<lb/>
　割地王將予之乎不與則是棄前資<hi>元作貴</hi>而挑秦禍<lb/>
　也<hi>史註挑戰為致師則此言禍自我致也</hi>與之則無地而給之語曰强者<lb/>
<pb n="KR2e0004_WYG_006-60b"/>
　善攻而弱者不能自守今坐而聽秦秦兵不敝而多<lb/>
　得地是强秦而弱趙也以益<hi>衍愈字</hi>强之秦而割愈弱<lb/>
　之趙其計固不止矣<hi>言割不止</hi>且秦虎狼之國也無禮義<lb/>
　之心其求無已而王之地有盡以有盡之地給無已<lb/>
　之求其勢必無趙矣故曰此飾說也王必勿與王曰<lb/>
　諾樓緩聞之入見於王王又以虞卿之言告之樓緩<lb/>
　曰不然虞卿得其一未知其二也夫秦趙構難而天<lb/>
　下皆說何也曰我將因强而乘弱<hi>乘猶陵</hi>今趙兵困於<lb/>
<pb n="KR2e0004_WYG_006-61a"/>
　秦天下之賀戰勝<hi>𥙷</hi>者則必在於秦矣故不若亟割<lb/>
　地求和以疑天下慰秦心不然天下將因秦之怒乗<lb/>
　趙之敝而𤓰分之<hi>分其地如破𤓰然</hi>趙且亡何秦之圖王以<lb/>
　此斷之勿復計也虞卿聞之又入見王曰危矣樓子<lb/>
　之為秦也<hi>為秦計深而趙勢危</hi>夫趙兵困於秦又割地為和是<lb/>
　愈疑天下而何慰秦心哉不亦大示天下弱乎且臣<lb/>
　曰勿予者非固勿予而已也秦索六城於王王以六<lb/>
　城賂齊齊秦之深讐也<hi>嘗爭為帝</hi>得王六城并力而西擊<lb/>
<pb n="KR2e0004_WYG_006-61b"/>
　秦也齊之聽王不待辭之畢也是王失於齊而取償<lb/>
　於秦一舉結三國之親<hi>韓魏本趙與國與齊為三</hi>而與秦易道也<lb/>
　趙王曰善因發虞卿東見齊王<hi>王建</hi>與之謀秦虞卿未<lb/>
　反秦之使者已在趙矣樓緩聞之逃去<hi>虞卿傳有次第不同先云</hi>
　<hi>秦既解邯鄲與今所衍二十四字同次虞卿謂趙王曰秦之攻王也倦而歸乎止勢必無趙矣次趙王計</hi>
　<hi>未定樓緩從秦來止此飾説也次王必勿與樓緩聞之止緩聞之逃去  彪謂虞卿可謂見善明者矣當</hi>
　<hi>趙以四十萬覆於長平之下凡在趙庭之臣孰不魄奪氣喪願講秦以偷須臾之寧卿獨為之延慮却願</hi>
　<hi>折樓緩之口挫强秦之心反使秦人先趙而講於此亦足以見從者天下之勢七國辯士䇿必中計必得</hi>
<pb n="KR2e0004_WYG_006-62a"/>
　<hi>而不失其正唯卿與陳軫有焉賢矣哉</hi>
秦圍趙之邯鄲<hi>此九年</hi>魏安釐王使將軍晋鄙救趙畏秦<lb/>
　止於蕩隂<hi>屬河内</hi>不進魏王使客將軍辛垣衍<hi>稱客則衍他國</hi>
　<hi>人仕魏也</hi>間入邯鄲<hi>間謂微行</hi>因平原君為趙王曰秦所以急<lb/>
　圍趙者前與齊閔王爭强為帝已而復歸帝以齊故<lb/>
　<hi>由齊不稱秦亦去之</hi>今齊<hi>衍閔王字今乃襄王耳史亦誤</hi>益弱方今唯秦雄天<lb/>
　下此非必貪邯鄲其意欲求為帝趙誠發使尊秦昭<lb/>
　王為帝<hi>稱謚非當時語</hi>秦必喜罷兵去平原君猶豫未有所<lb/>
<pb n="KR2e0004_WYG_006-62b"/>
　决此時魯仲連適遊趙㑹秦圍趙聞魏將欲令趙尊<lb/>
　秦為帝乃見平原君曰事將奈何矣平原君曰勝也<lb/>
　何敢言事百萬之衆折於外今又内圍邯鄲而不去<lb/>
　魏王使客將軍辛垣衍令趙帝秦今其人在是勝也<lb/>
　何敢言事魯連曰始吾以君為天下之賢公子也吾<lb/>
　乃今然後知君非天下之賢公子也梁客辛垣衍安<lb/>
　在吾請為君責而歸之平原君曰勝請為召而見之<lb/>
　於先生平原君遂見辛垣衍曰東國有魯連先生<hi>東國</hi>
<pb n="KR2e0004_WYG_006-63a"/>
　<hi>謂齊</hi>其人在此勝請為紹介<hi>郭璞曰紹介相佑助也</hi>而見之於將<lb/>
　軍辛垣衍曰吾聞魯連先生齊國之髙士也衍人臣<lb/>
　也使事有職吾不願見魯連先生也平原君曰勝已<lb/>
　泄之矣<hi>泄言已白之</hi>辛垣衍許諾魯連見辛垣衍而無言<lb/>
　辛垣衍曰吾視居此圍城之中者皆有求於平原者<lb/>
　也今吾視先生之玉貎非有求於平原君者曷為乆<lb/>
　居此<hi>元作若</hi>圍城之中而不去也魯連曰世以鮑焦<hi>周之</hi>
　<hi>介士見莊子</hi>無從容而死者皆非也<hi>其人介故人謂之然</hi>今衆人不<lb/>
<pb n="KR2e0004_WYG_006-63b"/>
　知則為一身<hi>不知者以其抱木死為無以自養不知其非世也明已今亦然</hi>彼秦棄<lb/>
　禮義而上首功之國也<hi>秦制爵二十戰獲首級者計功受爵時所尊上也</hi>權<lb/>
　使其士虜使其民<hi>視民如所虜獲</hi>彼則肆然而為帝過而遂<lb/>
　正於天下<hi>過猶不幸</hi>則連有赴東海而死耳<hi>元作矣</hi>吾不忍<lb/>
　為之民也所為見將軍者欲以助趙也辛垣衍曰<lb/>
　生助之柰何魯連曰吾將使梁及燕助之齊楚固助<lb/>
　之矣辛垣衍曰燕則吾請以從矣若乃梁則吾乃梁<lb/>
　人也先王烏能使梁助之邪魯連曰梁未睹秦稱帝<lb/>
<pb n="KR2e0004_WYG_006-64a"/>
　之害故也使梁睹秦稱帝之害則必助趙矣辛垣衍<lb/>
　曰秦稱帝之害將奈何魯仲連曰昔齊威王嘗為仁<lb/>
　義矣率天下諸侯而朝周周貧且弱諸侯莫朝而齊<lb/>
　獨朝之居嵗餘周烈王崩諸侯皆弔齊後徃周怒赴<lb/>
　於齊曰天崩地坼天子下席東藩之臣田嬰齊後至<lb/>
　則斮之威王勃然怒曰叱嗟<hi>嗟咨也</hi>而母婢也卒為天<lb/>
　下笑故生則朝周死則叱之誠不忍其求也彼天子<lb/>
　固<hi>固猶必</hi>然其無足怪辛垣衍曰先生獨未見夫僕乎<lb/>
<pb n="KR2e0004_WYG_006-64b"/>
　十人而從一人者寜力不勝智不若邪畏之也魯仲<lb/>
　連曰然梁之比於秦若僕邪辛垣衍曰然魯仲連曰<lb/>
　然則<hi>𥙷</hi>吾將使秦王烹醢梁王<hi>醢肉醤也</hi>辛垣衍快然不<lb/>
　說曰嘻亦太甚矣先生之言也先生又惡能使秦王<lb/>
　烹醢梁王魯仲連曰固也待吾言之昔者鬼侯<hi>徐曰鄴縣</hi>
　<hi>有九侯城九一作鬼</hi>鄂侯<hi>鄂屬江夏</hi>文王紂之三公也鬼侯有子而<lb/>
　好故入之於紂紂以為惡醢鬼侯鄂侯爭之急辦之<lb/>
　疾故脯鄂侯文王聞之喟然而歎故拘之於牖里之<lb/>
<pb n="KR2e0004_WYG_006-65a"/>
　庫<hi>牖里在蒲隂</hi>百日而欲令之死曷為與人俱稱帝王<lb/>
　卒就脯醢之地也齊閔王將之魯夷維子執䇿而從<lb/>
　<hi>䇿馬箠也</hi>謂魯人曰子將何以待吾君魯人曰吾將以十<lb/>
　太牢待子之君夷維子曰子安取禮而來待吾君彼<lb/>
　吾君者天子也天子廵狩諸侯避舍納<hi>衍于字</hi>筦鍵<hi>筦鑰</hi>
　<hi>也鍵其牡避納者示不敢有其國</hi>攝衽抱几<hi>几所据也</hi>視膳於堂下天下<lb/>
　已食而聽退朝也魯人投其籥<hi>籥鑰同闗下牡也投者下其牡</hi>不果<lb/>
　納不得入於魯將之薛假涂於鄒當是時鄒君死閔<lb/>
<pb n="KR2e0004_WYG_006-65b"/>
　王欲入弔夷維子謂鄒之孤曰天子弔主人必將倍<lb/>
　殯柩<hi>倍言背之去</hi>設北面於南方然後天子南面弔也鄒<lb/>
　之羣臣曰必若此吾將伏劍而死故不敢入於鄒鄒<lb/>
　魯之臣生則不得事養<hi>齊時强二國不納必見代國人不得事老養幼</hi>死則<lb/>
　不得飯含<hi>以珠玉實死者之口曰含此謂鄒含去音</hi>然且欲行天下之禮<lb/>
　於鄒魯之臣不果納今秦萬乗之國梁亦萬乗之國<lb/>
　交有稱王之名睹其一戰而勝欲從而帝之是使三<lb/>
　晉之大臣不如鄒魯之僕妾也且秦無已而帝<hi>無已言無</hi>
<pb n="KR2e0004_WYG_006-66a"/>
　<hi>止之者</hi>則且變易諸侯之大臣彼將奪其所謂不肖而<lb/>
　予其所謂賢奪其所憎而與其所愛彼又將使其子<lb/>
　女讒妾為諸侯妃姬處梁之宫梁王安得晏然而已<lb/>
　乎而將軍又何以得故寵乎於是辛垣衍起再拜謝<lb/>
　曰始以先生為庸人吾乃今日而知先生為天下之<lb/>
　士也吾請去不敢復言帝秦秦將聞之為却軍五十<lb/>
　里適㑹公子無忌奪晉鄙軍以救趙擊秦秦軍引而<lb/>
　去於是平原君欲封魯仲連魯仲連辭讓者三終不<lb/>
<pb n="KR2e0004_WYG_006-66b"/>
　肯受平原君乃置酒酒酣起前以千金為魯連夀魯<lb/>
　連笑曰所<hi>元作此</hi>貴於天下之士者為人排患釋難解<lb/>
　紛亂而無所取也即有所取者是商賈之人也仲連<lb/>
　不忍為也遂辭平原君而去終身不復見<hi>仲連𫝊有  彪謂仲</hi>
　<hi>連孔子之所謂逸民非周衰辯者之比也太史公賛之貶矣夫說人者不可一概或委而順之若觸讋或</hi>
　<hi>折而服之若仲連然後能濟天下之務不然諛且愎矣</hi>
秦攻趙平原君使人請救於魏信陵君發兵至邯鄲城<lb/>
　下秦兵罷虞卿為平原君請益地謂趙王曰夫不鬭<lb/>
<pb n="KR2e0004_WYG_006-67a"/>
　一卒不頓一㦸<hi>頓劒之頓</hi>而解二國患者平原君之力用<lb/>
　人之力而忘人之功不可趙王曰善將益之地公孫<lb/>
　龍<hi>趙人著守白論莊子稱之距是逺甚豈同姓名如公孫𢎞者乎</hi>聞<hi>補</hi>之見平原君<lb/>
　曰君無覆軍殺將之功<hi>言初封時以公子耳</hi>而封以東武城趙<lb/>
　國豪傑之士多在君之右<hi>右者人道所尊</hi>而君為相國者以<lb/>
　親也<hi>補</hi>故夫君封以東武城不讓無功<hi>不以無功辭之</hi>佩趙<lb/>
　國相印不辭無能一觧國患欲求益地是親戚受封<lb/>
　而國人計功也<hi>國人受封必計其功與平原異</hi>為君計者不如勿受<lb/>
<pb n="KR2e0004_WYG_006-67b"/>
　便平原君曰謹受令乃不受封<hi>彪為平原失計於馮亭以挑秦褐幾喪趙</hi>
　<hi>國之半馴致邯鄲之圍何功之足論哉然因人成事亦有桑榆之收不可忘也虞卿之請帝王慗賞之舉</hi>
　<hi>孫龍之辭明哲讓功之誼皆君子之善言也</hi>
秦攻魏取寜邑<hi>秦昭五十年拔寜魏地也徐以為趙非也後志朝歌有寜卿盖秦圍邯鄲魏信</hi>
　<hi>陵救之秦怒故觧邯戰而取寜此九年</hi>諸侯皆賀趙王使賀三反不得<lb/>
　通趙王憂之謂左右曰以秦之強得寜邑以制齊趙<lb/>
　諸侯皆賀吾徃賀而獨不得通此必加兵我為之奈<lb/>
　何左右曰使者三徃不得通者必所使者非其人也<lb/>
<pb n="KR2e0004_WYG_006-68a"/>
　曰諒毅者<hi>曰猶有</hi>辨士也大王可試使之諒毅親受命<lb/>
　而徃至秦獻書秦王<hi>昭</hi>曰大王廣地寜邑諸侯皆賀<lb/>
　敝邑寡君亦竊嘉之不敢寜居使下臣奉其幣物三<lb/>
　至王廷而使不得通使若無罪願大王無絶其歡若<lb/>
　使者有罪願得請之秦王使使者報曰吾所使趙國<lb/>
　者小大皆聽吾言則受書幣若不從吾言則使者歸<lb/>
　矣諒毅對曰下臣之來固大承大國之意也豈敢<lb/>
　難大王若有以令之請奉而<hi>衍西字</hi>行之無所敢疑於<lb/>
<pb n="KR2e0004_WYG_006-68b"/>
　是秦王乃見使者曰趙豹平原君數欺㺯寡人趙能<lb/>
　殺此二人則可若不能殺請令率諸侯受命邯鄲城<lb/>
　下<hi>欲戰而言受命謙辭也</hi>諒毅曰趙豹平原君親寡君之母弟<lb/>
　也猶大王之有葉陽涇陽君也<hi>史注葉陽一作華陽華陽芉戎也此言葉</hi>
　<hi>陽為王之母弟則非戎矣葉不可作華</hi>大王以孝治聞於天下衣服<hi>衍使</hi>
　<hi>字</hi>之便於體膳㗖之嗛於口<hi>㗖食也膳之可食者集韻慊惬也</hi>未嘗<lb/>
　不分於葉陽涇陽君葉陽君涇陽君之車馬衣服無<lb/>
　非大王之服御者臣聞之有覆巢毁卵而鳯凰不翔<lb/>
<pb n="KR2e0004_WYG_006-69a"/>
　刳胎焚夭<hi>夭么同小也</hi>而麒麟不至今使臣受大王之令<lb/>
　以還報敝邑之君畏懼不敢不行無乃傷葉陽君涇<lb/>
　陽君之心乎秦王曰諾勿使從政諒毅曰敝邑之君<lb/>
　有母弟不能教誨以惡大國請黜之勿使與政事以<lb/>
　稱大國秦王乃喜受幣而厚遇之<hi>彪謂諒毅可謂有専對之材矣觀其</hi>
　<hi>辭令如見晉叔向鄭子産相與周旋於一堂之上而折論豹勝之事何甚似蕭同叔子也毅其深於春秋</hi>
　<hi>者乎是舉也不辱君命不失秦之心與觸讋同𫝊可也</hi>
趙使姚賈約韓魏韓魏<hi>衍以字</hi>友之茅舉<hi>元作舉茅舉趙人</hi>為姚<lb/>
<pb n="KR2e0004_WYG_006-69b"/>
　賈謂趙王曰賈也王之忠臣也韓魏欲得之故友之<lb/>
　將使王逐之而已因受之今王逐之是韓魏之欲得<lb/>
　而王之忠臣有罪也故王不如勿逐以明王之賢而<lb/>
　折韓魏之招<hi>元作招之</hi>
謂皮相國<hi>趙相</hi>曰以趙之弱而據之建信君<hi>據猶任建信趙幸臣</hi>涉<lb/>
　孟<hi>蓋為横者與建信異趣故趙讎之</hi>之讎然者何也以從為有功也<lb/>
　齊不從建信君<hi>此從如字</hi>知從之無功建信者安能以無<lb/>
　功惡秦哉<hi>惡猶害也從有功乃能害秦耳</hi>不能以無功惡秦則且出<lb/>
<pb n="KR2e0004_WYG_006-70a"/>
　兵助秦攻魏以楚趙分齊<hi>為從無功則反助秦不則分齊齊雖不為從然與秦</hi>
　<hi>爭衡故助秦則分齊之地分分其地</hi>則是强畢矣<hi>言建信圖强之計盡於此</hi>建信春<lb/>
　申從<hi>春申悼襄四年主從約發議於此時也</hi>則無功而惡秦<hi>言楚趙合則雖未見</hi>
　<hi>功而有害秦之形</hi>秦合<hi>元作/分</hi>齊<hi>秦見二國合亦與齊合</hi>齊亡魏則有功<lb/>
　而善秦<hi>齊本不從建信今秦來合故助之攻魏以善之</hi>故兩君者奚擇有功<lb/>
　之與<hi>𥙷</hi>無功為知哉<hi>兩齊趙也趙知據建信而不知其不合楚不能成功齊不從建</hi>
　<hi>信而不知其合楚足以成功不知所擇也</hi>
謂皮相國曰魏殺吕遼<hi>魏臣秦所重也</hi>而衛兵亡其比陽<hi>屬南陽衛</hi>
<pb n="KR2e0004_WYG_006-70b"/>
　<hi>附秦者也故魏殺秦重衛為之亡魏之鄙以危之</hi>而梁危河間封不定而趙<lb/>
　<hi>元作齊</hi>危<hi>時魏趙欲以封/文信而不果</hi>文信不得志<hi>文信吕不韋也莊襄元年封此</hi>
　<hi>十七年也未得河間故不得志</hi>三晉倍之憂也<hi>文信欲得河間必伐趙韓魏趙之與國故</hi>
　<hi>其憂倍</hi>今魏恥未滅<hi>言嘗分/衛之憂</hi>趙患又起<hi>患文信也</hi>文信之憂<lb/>
　大矣<hi>文信為三晉之憂</hi>齊不從<hi>不與山/東約從</hi>三晉之心疑矣<hi>疑從之不</hi>
　<hi>可合</hi>憂大者不計而講<hi>元作御名下同言趙必求和於秦不待計也</hi>心疑者<lb/>
　事秦急秦魏之講不待割而成<hi>凡講必割地今急於成不待已割蓋先講</hi>
　<hi>也</hi>秦從楚魏攻齊獨吞趙<hi>趙近秦秦攻之不待楚魏</hi>齊趙必俱亡<lb/>
<pb n="KR2e0004_WYG_006-71a"/>
　矣<hi>此說欲趙以河間廣文信封也下有一章合此</hi>
魏使人因平原侯請從於趙三言之趙王不聽出遇虞<lb/>
　卿曰為人必語從<hi>為為我</hi>虞卿入王曰今者平原君為<lb/>
　魏請從寡人不聽其於子何如虞卿曰魏過矣王曰<lb/>
　然故寡人不聽虞卿曰王亦過矣王曰何也曰凡强<lb/>
　弱之舉事强受其利弱受其害今魏求從而王不聽<lb/>
　是魏求害而王辭利也臣故曰魏過王亦過<hi>虞卿𫝊有  彪</hi>
　<hi>謂虞卿之所言皆為不倍道非反覆揣摩為人緩𩔖人也從之利害正爾雖微平原之託卿亦必云爾終</hi>
<pb n="KR2e0004_WYG_006-71b"/>
　<hi>之趙利魏亦利矣唯不能必趙聽已從而先有輕發則是有受害之形也</hi>
平原君謂馮忌<hi>後稱外臣知非趙人</hi>曰吾欲北伐上黨出兵攻燕<lb/>
　何如馮忌對曰不可夫以秦將武安君公孫起乗七<lb/>
　勝之威<hi>勝趙</hi>而與馬服之子戰於長平之下大敗趙師<lb/>
　因以其餘兵圍邯鄲之城趙以亡敗之餘衆守破軍<lb/>
　之敝守<hi>敝守守邯戰</hi>而秦罷於邯鄲之下趙守而不可㧞<lb/>
　然者<hi>言所以然</hi>攻難而守者易也今趙非有七克之威也<lb/>
　而燕非有長平之禍也今七敗之禍未復而欲以罷<lb/>
<pb n="KR2e0004_WYG_006-72a"/>
　趙<hi>罷音疲</hi>攻强燕是使弱趙為强秦之所以攻而使强<lb/>
　燕為弱趙之所以守而强秦以休兵<hi>休息之兵</hi>承趙之敝<lb/>
　此乃强吳之所以亡而弱越之所以霸故臣未見燕<lb/>
　之可攻也平原君曰善哉<lb/>
平原君謂平陽君曰公子牟<hi>魏公子即下魏牟若莊子所稱中山者不與應侯同</hi>
　<hi>時</hi>游於秦且東而辭應侯<hi>東歸魏</hi>應侯曰公子將行矣<lb/>
　獨無以教之乎曰且微君之命命之也臣固且有効<lb/>
　於君夫貴不與富期而富至富不與梁肉期而梁肉<lb/>
<pb n="KR2e0004_WYG_006-72b"/>
　至粱肉不與驕奢期而驕奢至驕奢不與死亡期而<lb/>
　死亡至累世以前坐此者多矣應侯曰公子之所以<lb/>
　教之者厚矣僕得聞此<hi>僕平原自稱</hi>不忘於心願君之亦<lb/>
　勿忘也平陽君曰敬諾<hi>彪謂此言者富貴之金石也有能書諸紳銘之凡杖勒之</hi>
　<hi>盤盂則何亡國敗家之有</hi>
説張相國<hi>盖梁人相趙嘗懷梁而鄙趙者</hi>曰君安能少趙人而令趙人<lb/>
　多君<hi>少多猶薄原</hi>君安能憎趙人而令趙人愛君乎夫膠<lb/>
　漆至黏也而不能合逺鴻毛至輕也而不能自舉夫<lb/>
<pb n="KR2e0004_WYG_006-73a"/>
　飄於清風<hi>舉鴻毛以見膠漆</hi>則横行四海故事有簡而功成<lb/>
　者因也今趙萬乘之強國也前漳滏<hi>後志滏水在鄴</hi>右常山<lb/>
　左河間北有代帶甲百萬嘗抑强秦<hi>元作齊此言蘇秦從時也</hi>四<lb/>
　十餘年而秦不得所欲由是觀之趙之於天下也不<lb/>
　輕今君易萬乗之强趙而慕思不可得之小梁<hi>不可復得</hi>
　<hi>歸也意者相國以罪亡梁與</hi>臣竊為君不取也君曰善<hi>君字誤</hi>自是<lb/>
　之後衆人廣坐之中未嘗不言趙人之長者也未嘗<lb/>
　不言趙俗之善者也<lb/>
<pb n="KR2e0004_WYG_006-73b"/>
建信君貴於趙公子魏牟過趙趙王迎之顧反至坐<hi>迎客</hi>
　<hi>面之有顧則反</hi>前有尺帛且令工人以為冠工見客來也困<lb/>
　避趙王曰公子乃驅後車幸以臨寡人願聞所以為<lb/>
　天下魏牟曰王能重王之國若此尺帛則王之國大<lb/>
　治矣趙王不說形於顔色曰先王<hi>元作生</hi>不知寡人不<lb/>
　肖使奉社稷豈敢輕國若此魏牟曰王無怒請為王<lb/>
　説之曰王有此尺帛何不令前郎中以為冠王曰郎中<lb/>
　不知為冠魏牟曰為冠而敗之奚虧於王之國<hi>虧猶捐</hi>
<pb n="KR2e0004_WYG_006-74a"/>
　而王必待工而後乃使之今為天下之工<hi>所與治國之人</hi>或<lb/>
　非也社稷為虛戾先王不血食而王不以與工乃與<lb/>
　幼艾<hi>趙歧曰艾羙好</hi>且王之先帝<hi>帝王皇人君之尊稱此與稱秦孝公為先王者同也</hi>
　駕犀首<hi>駕驂以御馬喻也陳軫傳言衍與燕趙之王有故蓋衍雖相魏實趙任之為外相也</hi>而<lb/>
　驂馬服以與秦角逐<hi>角有鬬爭意</hi>秦當時避<hi>元作適</hi>其鋒今<lb/>
　王憧憧<hi>徃來不絶貌</hi>乃輦建信以與强秦角逐臣恐秦<lb/>
　王之輢<hi>元作掎</hi>也<hi>輢車旁也以輦喻故云</hi>
或謂建信君君<hi>補</hi>之所以事王者色也葺之所以事王<lb/>
<pb n="KR2e0004_WYG_006-74b"/>
　者智也<hi>葺趙人名</hi>色老而衰智老而多以日多之智而逐<lb/>
　衰惡之色君必困矣建信君曰奈何曰並驥而走者<lb/>
　五里而罷<hi>音疲</hi>乘驥而御之不倦而取道多君令葺乘<lb/>
　獨斷之車<hi>不與之分治</hi>御獨斷之勢以居邯鄲令之内治<lb/>
　國事外刺諸侯<hi>刺言探候其事</hi>則葺之事有不言者矣<hi>所治者多</hi>
　<hi>不暇悉言於上</hi>君因言王而重責之葺之軸令折矣<hi>不勝多事之任</hi>
　建信君再拜受命入言於王厚任葺以事而<hi>元作能</hi>重<lb/>
　責之未期年而葺亡走矣<hi>彪謂奸人之不可知甚矣智知所無奈何彼厚任以</hi>
<pb n="KR2e0004_WYG_006-75a"/>
　<hi>事葺以為不世之遇矣殫力畢慮恐不給焉而不知建信之困之也故國有姧人賢智之得全者寡矣</hi>
苦成常<hi>未詳</hi>謂建信君曰天下公從<hi>公猶同</hi>而獨以趙惡秦<lb/>
　<hi>言從者皆惡秦也而世獨言趙</hi>何也魏殺吕遼<hi>元作遺從上文</hi>而天下交之<lb/>
　<hi>天下惡秦秦重遼故殺遼而諸國交之然則秦惡魏深矣</hi>今收河間<hi>不封文信</hi>於是與<lb/>
　殺吕遼何以異<hi>文言亦秦所重今不與地秦必惡趙</hi>君唯飾<hi>元作/釋</hi>虛<hi>懼秦</hi>
　<hi>覺也</hi>偽文信侯<hi>虛與之/河間</hi>猶且知之也<hi>如是秦猶知其不善已况收河間乎</hi>
　從而有功乎何患不得收河間從而無功收河間何<lb/>
　益也<lb/>
<pb n="KR2e0004_WYG_006-75b"/>
希寫<hi>趙人</hi>見建信君建信君曰文信侯之於僕也甚無禮<lb/>
　秦使人來仕僕官之丞相<hi>使為丞相官屬</hi>爵五大夫文信侯<lb/>
　之於僕也甚矣其無禮也<hi>言已待之厚彼不宜無禮</hi>希寫曰臣以<lb/>
　為今世用事者不知商賈建信君悖然曰足下卑用<lb/>
　事者而高商賈乎曰不然夫良商不與人爭買賣之<lb/>
　賈而謹司時<hi>司伺同</hi>時賤而買雖貴已賤矣時貴而賣<lb/>
　雖賤已貴矣昔者文王<hi>衍之字</hi>拘於牖里而武王羇於<lb/>
　玉門<hi>項羽紀成臯北門注玉門此事不經見</hi>卒斬紂之頭而懸於太白<lb/>
<pb n="KR2e0004_WYG_006-76a"/>
　者<hi>旗名</hi>是武王之功也今君不能與文信侯相杭以權<lb/>
　而責文信侯少禮臣竊為君不取也<lb/>
魏□<hi>音介元作魀字者無之</hi>謂建信君曰人有置係蹄者<hi>用繩以罥獸蹄</hi>
　而得虎虎怒決蹯而去<hi>蹯獸足</hi>虎之情非不愛其蹯也<lb/>
　然而不以環寸之蹯害七尺之軀者權也今有國非<lb/>
　直七尺軀也而君之身於王非環寸之蹯也<hi>言王且以愛國</hi>
　<hi>故去之</hi>願公之熟圖之也<lb/>
秦攻趙鼔鐸之音聞於北堂希卑<hi>趙人</hi>曰夫秦之攻趙不<lb/>
<pb n="KR2e0004_WYG_006-76b"/>
　宜急如此此召兵也<hi>兵趙兵内應者蓋以鼓鐸為信</hi>必有大臣欲衡<lb/>
　者耳<hi>衡即横</hi>王欲知其人旦日贊羣臣而□之<hi>賛者羙其事以</hi>
　<hi>開說者</hi>先言横者則其人也建信君果先言横<lb/>
齊人李伯見孝成王成王說之以為代郡守而居無幾<lb/>
　何人告之反孝成王方饋不墮食<hi>饋餽同方食而祭不墮失七筯異矣</hi>
　無幾何告者復至孝成王不應已乃使使者<hi>伯之使</hi>言<lb/>
　齊舉兵擊燕恐其以擊燕為名而以兵襲趙故發兵<lb/>
　自備今燕齊已合臣請要其敝<hi>兩國戰必有一疲因以兵邀撃之</hi>而<lb/>
<pb n="KR2e0004_WYG_006-77a"/>
　地可多割自是之後為孝成王從事於外者無自疑<lb/>
　於中者<lb/>
為齊獻書趙王曰臣一見而能令王坐而天下致名實<lb/>
　<hi>元作寳即下致也</hi>而臣切怪王之不試見臣而窮臣也<hi>窮猶困也</hi>
　<hi>困於不得見</hi>羣臣必多以臣為不能者故王重見臣也<hi>重猶</hi>
　<hi>難</hi>以臣為不能者非他欲用王之兵者也<hi>非若無也</hi>則交<lb/>
　有所偏者也<hi>言賣趙與諸國為私</hi>非然則智不足者也非然則<lb/>
　欲以天下之重恐王而取行者也<hi>王畏懼之必行其說</hi>臣以齊<lb/>
<pb n="KR2e0004_WYG_006-77b"/>
　循事王王能亡燕能亡韓魏能敗秦能孤秦臣以<hi>衍為</hi>
　<hi>字</hi>齊致尊名於王天下熟敢不致尊名於王臣以齊<lb/>
　致地於王天下熟敢不致地於王臣以齊為王求名<lb/>
　於燕及韓魏熟敢辭之臣之能也其前可見已<hi>言可見於</hi>
　<hi>未効之前</hi>齊先重王故天下盡重王<hi>衍重也</hi>王無齊天下必<lb/>
　盡輕王也秦之強以無齊<hi>衍之字</hi>故重王燕韓<hi>補</hi>魏自<lb/>
　以無齊故重王<hi>趙得齊故四國無齊</hi>今王無齊獨安能無重天<lb/>
　下<hi>猶四國重趙</hi>故勸王無齊者非智不足則不忠者也非<lb/>
<pb n="KR2e0004_WYG_006-78a"/>
　然則欲用王之兵成其私者也非然則欲輕王以天<lb/>
　下之重取行於王者也非然則位尊而能卑者也願<lb/>
　王之熟慮無齊之利害也<lb/>
趙使趙莊合從欲代齊齊請効地趙因賤趙莊齊明為<lb/>
　謂趙王曰齊畏從人之合也故効地今聞趙莊賤張<lb/>
　懃貴<hi>懃蓋敗從者</hi>齊必不効地矣趙王曰善乃召趙莊而<lb/>
　貴之<lb/>
翟章從梁來甚善趙王趙王三延之以相翟章辭不受<lb/>
<pb n="KR2e0004_WYG_006-78b"/>
　田駟謂柱國韓向<hi>柱國楚官蓋趙亦有</hi>曰臣請為卿刺之客若<lb/>
　死<hi>客謂章</hi>則王必怒而誅建信君<hi>疑其殺章欲以専事</hi>建信君死<lb/>
　則卿必為相矣建信君不死以為交終身不敝<hi>以殺章故</hi>
　<hi>建信交之</hi>卿因以徳建信君矣<lb/>
馮忌為廬陵君<hi>孝成母弟見趙記</hi>謂趙王曰王之逐廬陵君為<lb/>
　燕也王曰吾所以重者無燕秦也<hi>無如二國</hi>對曰秦王<hi>昭</hi>
　以虞卿為言而王不逐也<hi>前事耳非今</hi>今燕一以廬陵君<lb/>
　為言而王逐之是王輕強秦而重弱燕也王曰吾非<lb/>
<pb n="KR2e0004_WYG_006-79a"/>
　為燕也吾固將逐之然則王逐廬陵君又不為燕也<lb/>
　行逐愛弟<hi>行所行</hi>又兼無燕秦臣竊為大王不取也<lb/>
馮忌請見趙王行人見之馮忌接手<hi>交兩手</hi>俛<hi>元作免</hi>首欲<lb/>
　言而不敢王問其故對曰客有見人於服子者<hi>未詳</hi>已<lb/>
　而請其罪服子曰公之客獨有三罪望我而笑是狎<lb/>
　也談語而不稱師是倍也<hi>倍言背其師</hi>交淺而言深是亂<lb/>
　也客曰不然夫望人而笑是和也言而不稱師是庸<lb/>
　說也<hi>言之常者人所同稱非必師也</hi>交淺而言深是忠也昔者堯見<lb/>
<pb n="KR2e0004_WYG_006-79b"/>
　舜於草茅之中席隴畆<hi>席設席</hi>而廕庇桑<hi>桑之能庇人者於之取廕</hi>
　隂移而受天下𫝊伊尹負鼎俎而千湯姓名未著而<lb/>
　受三公使夫交淺者不可以深談則天下不𫝊而三<lb/>
　公不得也<hi>衍趙王曰三字</hi>今外臣交淺而欲深談可乎王曰<lb/>
　請奉教於是馮忌乃談<hi>此忌初見之談也應在平原謂馮忌之上然亦得為此史</hi>
　<hi>本其初言之故因舊</hi>
客見趙王曰臣聞王之使人買馬也有之乎王曰有之<lb/>
　何故至今不遣王曰未得買馬之工也對曰王何不<lb/>
<pb n="KR2e0004_WYG_006-80a"/>
　遣建信君乎王曰建信君有國事又不知相馬曰王<lb/>
　何不遣紀姬乎王曰紀姬婦人也不知相馬對曰買<lb/>
　馬而善何補於國王曰無補於國買馬而惡何危於<lb/>
　國王曰無危於國對曰然則買馬善而若惡皆無危<lb/>
　補於國然而王之買馬也必將待工今治天下舉錯<lb/>
　非也<hi>舉置也有舉有置</hi>國家為虛戾而社稷不血食然而王<lb/>
　不待工而與建信君何也趙王未之應也客曰燕郭<lb/>
　之法有所謂桑雍者<hi>雍癰同桑中有蠧則外碨磈如人之癰</hi>王知之乎<lb/>
<pb n="KR2e0004_WYG_006-80b"/>
　王曰未之聞也所謂桑雍者便辟左右之人及夫人<lb/>
　優愛孺子也<hi>優饒也言愛之甚一曰倡</hi>此皆能乗王之醉昏而求<lb/>
　所欲於王者也是能得之於内則大臣為之枉法於<lb/>
　外矣故日月暉於外其賊在於内<hi>說林訓月照天下食於詹諸</hi>謹<lb/>
　備其所憎而禍在於所愛<hi>彪謂王斗魏牟及此三士其言若出一口所謂理義</hi>
　<hi>人心之所同然者與至於此章肆直而慈惠尤可喜可愛有國有家者宜寘之座右</hi>
　　　悼襄王<hi>孝成子元年巳始皇三年丁</hi>
秦召春平侯<hi>及平都皆趙人</hi>因留之泄<hi>元作/世</hi>鈞<hi>秦人</hi>為之謂文信<lb/>
<pb n="KR2e0004_WYG_006-81a"/>
　侯曰春平侯者趙王之所甚愛也而郎中甚妬之故<lb/>
　相與謀曰春平侯入秦秦必留之故謀而入之秦今<lb/>
　君留之是空絶趙而郎中之計中也故君不如遣春<lb/>
　平侯而留平都侯春平侯者言行於趙王必原割趙<lb/>
　以事君而贖平都侯文信侯曰善因於接意而遣之<lb/>
　<hi>趙記二年有</hi>
　　　幽王<hi>悼襄子元年寅始皇十二年丙</hi>
文信侯出走<hi>始皇十年免相就國十二年徙蜀飲酖死</hi>與司空馬<hi>不韋吏也</hi>之趙<lb/>
<pb n="KR2e0004_WYG_006-81b"/>
　趙以為守相<hi>守假官也馬為之</hi>秦下甲而攻趙司空馬説趙<lb/>
　王曰文信侯相秦臣事之為尚書<hi>秦官屬少府</hi>習秦事今<lb/>
　大王使守小官習趙事請為大王設秦趙之戰<hi>設者無其</hi>
　<hi>事施陳為之</hi>而親觀其熟勝趙熟與秦大曰不如民熟與<lb/>
　之衆曰不如金錢粟熟與之富曰弗如國熟與之治<lb/>
　曰不如相熟與之賢曰不如將熟與之武曰不如律<lb/>
　今熟與之明曰不如司空馬曰然則大王之國百舉<lb/>
　而無及秦者大王之國亡趙王曰卿不逺趙而惠教<lb/>
<pb n="KR2e0004_WYG_006-82a"/>
　以國事願於因計<hi>因非正為之猶秦王謂陳軫以其餘為寡人計也</hi>司空馬<lb/>
　曰大王裂趙之半以賂秦秦不接刃而得趙之半秦<lb/>
　必說内惡趙之守<hi>秦雖說於得地趙猶有守之者秦所患也</hi>外恐諸侯之<lb/>
　救秦必受之<hi>患於有守有救則其受之不得不急</hi>奏受地而郤<hi>元作郗</hi>兵<lb/>
　趙守半國以自存秦銜賂以自強山東必恐亡趙自<lb/>
　危<hi>趙亡則五國有唇亡之憂</hi>諸侯必懼懼而相救則從事可成臣<lb/>
　請為大王約從從事成則是大王名亡趙之半實得<lb/>
　山東以敵秦秦不足亡趙王曰前日秦下甲攻趙趙<lb/>
<pb n="KR2e0004_WYG_006-82b"/>
　賂之以河間十二縣地削兵弱卒不免秦患今又割<lb/>
　趙之半以強秦力不能自存因以亡矣願卿更計<hi>更猶</hi>
　<hi>易</hi>司空馬曰臣少為秦刀筆<hi>謂為尚書也筆以書札刀削其不當者</hi>以<lb/>
　官長而守小史<hi>其官之長任之為吏</hi>未嘗為兵<hi>為猶治也/馬謙言</hi>臣<hi>元作</hi>
　<hi>百</hi>請為大王悉趙兵以遇<hi>與秦/接戰</hi>趙王不能將<hi>不用馬為將</hi>
　司空馬曰臣効愚計大王不用是臣無以事大王願<lb/>
　自請<hi>猶乞骸骨</hi>司空馬去趙渡平原平原津令<hi>列女𫝊有趙津吏蓋</hi>
　<hi>此官也</hi>郭遺勞而問秦兵下趙上客從趙來趙事何如<lb/>
<pb n="KR2e0004_WYG_006-83a"/>
　司空馬言其為趙王計而不<hi>元作勿</hi>用趙必亡平原令<lb/>
　曰以上客料之趙何時亡司空馬曰趙將武安君<hi>李牧</hi>
　期年而亡若殺武安君不過半年趙王之臣有韓倉<lb/>
　者以曲合於趙王<hi>曲不正也</hi>其交甚親其為人疾賢妬功<lb/>
　臣今國危亡王必用其言武安君必死韓倉果惡之<lb/>
　<hi>惡牧</hi>王令人代<hi>使趙葱顔/聚代牧</hi>武安君至使韓倉數之<hi>數列其罪</hi>
　曰將軍戰勝王觴將軍將軍為夀於前<hi>上趙王夀</hi>而捍匕<lb/>
　首<hi>刃名盖其首如七漢鹽鐵論荆軻懐數年之謀而事不就者尺八七不足恃也捍衛也誣其以七首</hi>
<pb n="KR2e0004_WYG_006-83b"/>
　<hi>自衛如欲刺王然</hi>當死武安君曰繓<hi>牧/名</hi>病鉤<hi>短傴如鉤</hi>身大臂短<lb/>
　不能及地起居不敬<hi>起居問王起居也拜不及地為不敬</hi>恐懼死罪於<lb/>
　前<hi>不敬者其罪死故以此懼</hi>故使工人為木村以接手上若不信<lb/>
　繓請以出示出之袖中以示韓倉狀如振梱<hi>梱就也蓋為木</hi>
　<hi>接手可以就地因以舉身也集韻梱門橛也又梱拊也與楎同音袞犂轅也疑此木𩔖此故名</hi>纒之<lb/>
　以布願公入明之韓倉曰受命於王賜將軍死不赦<lb/>
　臣不敢言武安君北面再拜賜死<hi>拜賜死之命</hi>縮劒將自<lb/>
　誅<hi>縮當作摍集韻引也抽也</hi>乃曰人臣不得自殺宫中過<hi>元作遇</hi>司<lb/>
<pb n="KR2e0004_WYG_006-84a"/>
　<hi>衍空字</hi>馬門<hi>宫/門</hi>趨甚疾<hi>此言牧之知禮也而史言牧不受命捕得斬之不知遷捨此何</hi>
　<hi>所聞而云乎</hi>出誃<hi>元作/許</hi>門也<hi>誃别也</hi>右舉劒將自誅臂短不<lb/>
　能及銜劒徴之於柱以自刺<hi>徴猶驗也口銜劒不自知其可死即柱以為驗</hi>
　<hi>也</hi>武安君死五月趙亡<hi>此七年誅牧降秦八年邯鄲為秦</hi>平原令見<lb/>
　諸公必為之言曰嗟嗞乎<hi>嗞亦嗟也</hi>司空馬又以謂<hi>元作為</hi>
　司空馬逐於秦非不智也去趙非不肖也趙去司空<lb/>
　馬而亡國國亡者非無賢人不能用也<hi>元在秦䇿彪謂從横之説</hi>
　<hi>皆有所偏而從人欲合六弱以攻一强其勢若可為也患諸侯之不一耳使諸侯而明於事變不惑小利</hi>
<pb n="KR2e0004_WYG_006-84b"/>
　<hi>不脩小怨併力合慮而西雖不可以大有為其於蹵秦有餘惜乎當時不知此也自蘇秦死從約不堅秦</hi>
　<hi>兵四出諸侯挫於走北其氣奪矣司空馬欲以此時割趙之半説秦而反其兵因以復合天下之從豈不</hi>
　<hi>謬哉夫以全趙猶惴惴不自保彼安能守半趙以自存乎秦有并吞天下之心雖得半趙不盡不止而何</hi>
　<hi>以說之諸侯勢去自春申不能從以難秦司空馬獨能之乎故趙幽之亡罪在用韓倉而殺李牧無與司</hi>
　<hi>空馬平原令非篤論也</hi>
秦使王翦攻趙趙使李牧司馬尚禦<hi>元作御</hi>之李牧數破<lb/>
　走秦軍殺秦將桓齮王翦惡之乃多與趙王寵臣郭<lb/>
　開等金使為反間曰李牧司馬尚欲與秦反趙以多<lb/>
<pb n="KR2e0004_WYG_006-85a"/>
　取封於秦趙王疑之使趙葱及顔㝡<hi>史作聚</hi>代將斬李<lb/>
　牧廢司馬尚後五<hi>元作三</hi>月王剪因急擊大破趙殺趙<lb/>
　軍虜趙王遷及其將顔㝡遂滅趙<hi>牧傳有</hi>
　　　　　凡六十三章<lb/>
　<lb/>
　<lb/>
　<lb/>
　<lb/>
<pb n="KR2e0004_WYG_006-85b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　戰國䇿卷六<lb/>
</p>
<p>
</p>
  </div>
<div>
<head>戰國策卷七</head> <lb/>
    <p>
<pb n="KR2e0004_WYG_007-1a"/>
欽定四庫全書<lb/>
　戰國策卷七<lb/>
　　　　　　　　　　　　　宋　鮑彪　注<lb/>
　　魏<hi>自髙陵以東盡河東河内南有陳留及汝南之召陵隠彊新汲西華長平潁川之舞陽郾許傿</hi>
　　<hi>陵河内之開封中牟陽武酸棗卷</hi>
　　　桓子<lb/>
智伯索地於魏桓子魏桓子弗予任章<hi>魏人</hi>曰何故弗予<lb/>
　桓子曰無故索地故弗予任章曰無故索地鄰國必<lb/>
<pb n="KR2e0004_WYG_007-1b"/>
　恐重欲無厭<hi>重猶多</hi>天下必懼君予之地智伯必驕驕<lb/>
　<hi>元作憍</hi>而輕敵鄰國懼而相親以相親之兵待輕敵之<lb/>
　國智氏之命不長矣周書曰將欲敗之必姑輔之將<lb/>
　欲取之必姑與之君不如與之以驕智伯君何釋以<lb/>
　天下圖智氏<hi>釋猶舍也何舍此而不為</hi>而獨以吾國為智氏資<hi>元作</hi>
　<hi>質</hi>乎<hi>舍此不圖適足為智氏來伐之資</hi>君曰善乃與之萬家之邑一<lb/>
　智伯大説因索蔡臯狼<hi>元作梁</hi>於趙趙弗與因圍晉陽<lb/>
　韓魏反於外趙氏應之於内智氏遂亡<lb/>
<pb n="KR2e0004_WYG_007-2a"/>
　　　文侯<hi>桓子之孫元年威烈王二年丁巳</hi>
韓趙相難韓索兵於魏曰願得借師以伐趙魏文侯曰<lb/>
　曰寡人與趙兄弟不敢從趙又索兵以攻韓文侯曰<lb/>
　寡人與韓兄弟不敢從二國不得兵怒而反已乃知<lb/>
　文侯已講於已也<hi>二國不伐知魏和之</hi>皆朝魏<lb/>
樂羊為魏將而攻中山其子在中山中山之君烹其子<lb/>
　而遺之羮樂羊坐於幕下而啜之<hi>啜飲也</hi>盡一柸文侯<lb/>
　謂覩師贊<hi>魏人</hi>曰樂羊以我之故食其子之肉贊對曰<lb/>
<pb n="KR2e0004_WYG_007-2b"/>
　其子之肉尚食之其誰不食樂羊既罷中山文侯賞<lb/>
　其功而疑其心<hi>彪謂樂羊所謂隠忍以成就功名者也子則既烹矣敵人遺之羮將以亂</hi>
　<hi>其心也有如不忍而以慈愛沮其殺敵之心則大事去矣何救於亡子故羊忍為此以怒衆而成功乃其</hi>
　<hi>情非恝然無以天性為者也覩師贊之言其謗書之渠乎雖然羊之義視分羮為有餘比覆醢為不足使</hi>
　<hi>其投柸慷慨一皷而攄家國之憤亦收功必矣介胄之士未可望之以聖人之地也</hi>
西門豹為鄴令<hi>鄴屬魏郡</hi>而辭乎魏文侯文侯曰子往矣必<lb/>
　就子之功而成子之名西門豹曰敢問就功成名亦<lb/>
　有術乎文侯曰有之矣郷邑老者而先受坐之士<hi>老者</hi>
<pb n="KR2e0004_WYG_007-3a"/>
　<hi>坐先於衆</hi>子入而問其賢良之士而師事之求其好掩人<lb/>
　之美而掦人之醜者而參驗之夫物多相𩔖而非也<lb/>
　幽莠之㓜也似禾<hi>莠禾下生草幽言其色茂</hi>黧<hi>元作驪</hi>牛之黄也似<lb/>
　虎<hi>黧黒黄色也驪乃深黒馬耳</hi>白骨疑象武夫𩔖玉<hi>武夫石似玉</hi>此皆<lb/>
　似之而非者也<lb/>
文侯與虞人期獵<hi>虞人掌山澤之官</hi>是日飲酒樂天雨文侯將<lb/>
　出左右曰今日飲酒樂天又雨公將焉之文侯曰吾<lb/>
　與虞人期獵雖樂豈可不一㑹期哉<hi>昔與之期今徃㑹之</hi>乃往<lb/>
<pb n="KR2e0004_WYG_007-3b"/>
　身自罷之魏於是乎始强<lb/>
魏文侯與田子方飲酒而稱樂<hi>音岳</hi>文侯曰鍾聲不比乎<lb/>
　<hi>比猶協</hi>左髙<hi>言左方之聲</hi>田子方笑文侯曰奚笑子方曰臣<lb/>
　聞之君明則樂官<hi>音洛以治官為樂</hi>不明則樂音今君審於<lb/>
　聲<hi>審言聴之察</hi>臣恐君之聾於官也文侯曰善敬聞命<hi>彪謂</hi>
　<hi>周襄世主無如魏文侯之賢者夫其師友淵源有子夏子方之徒誘誨規切之雖欲無賢可得乎然則用</hi>
　<hi>真儒無敵於天下信矣</hi>
　　　武侯<hi>文侯子元年未安王十六年乙</hi>
<pb n="KR2e0004_WYG_007-4a"/>
魏武侯與諸大夫浮於西河稱曰河山之險不亦信固<lb/>
　哉王鍾侍坐<hi>元作王</hi>曰此晉國之所以强也若善脩之<lb/>
　則霸王之業具矣吳起對曰吾君之言危國之道也<lb/>
　而子又附之是重危也武侯忿然曰子之言有說乎<lb/>
　吳起對曰河山之險信不足保也是霸王之業不從<lb/>
　此也昔者三苗之居左有<hi>𥙷</hi>彭蠡之波<hi>彭蠡湖在豫章彭澤</hi>右<lb/>
　有洞庭之水汶<hi>元作文</hi>山在其南而衡山在其北<hi>衡南岳在</hi>
　<hi>長沙湘南</hi>恃此險也為政不善而禹放逐之<hi>衍夫字</hi>夏桀之<lb/>
<pb n="KR2e0004_WYG_007-4b"/>
　國左天門之隂<hi>後志髙都有天井闗注云戰國策桀居天門即此闗也</hi>而右天<lb/>
　谿之陽<hi>今按天門即史太華伊闕彼言右故此言左之隂天谿即河濟彼言左故此言右之陽</hi>
　盧睪在其北<hi>地缺</hi>伊洛出其南<hi>孔曰伊水出陸渾洛水之上洛</hi>有此險<lb/>
　也然為政不善而湯伐之殷紂之國左孟門<hi>太公世家注晉</hi>
　<hi>山險</hi>而右漳滏<hi>元作釜</hi>前帶河後被山有此險也然為政<lb/>
　不善而武王伐之且君親從臣而勝降城城非不髙<lb/>
　人民非不衆也然而可得并者政惡故也從是觀之<lb/>
　地形險阻奚足以霸王矣武侯曰善吾乃今日聞聖<lb/>
<pb n="KR2e0004_WYG_007-5a"/>
　人之言也西河之政專委之子矣<hi>起專有小異</hi>
　　　惠王<hi>武侯子元年烈王六年辛亥</hi>
魏公叔痤為魏將而與韓趙戰澮北<hi>說文澮水出靃山西南入汾此二年</hi>
　<hi>敗韓馬陵敗趙于懷</hi>禽樂祚<hi>趙將</hi>魏王說郊迎以賞田百萬禄之<lb/>
　<hi>閑田以待賞冇功者</hi>公叔痤反走再拜辭曰夫使士卒不崩直<lb/>
　而不倚<hi>直直前倚邪行</hi>棟撓而不避者<hi>撓折也喻敵之壓已</hi>此吳起餘<lb/>
　教也臣不能為也前脉形地之險阻<hi>脉見其幽形見其顯</hi>決利<lb/>
　害之備使三軍之士不迷惑者巴寧爨襄之力也<hi>二人</hi>
<pb n="KR2e0004_WYG_007-5b"/>
　<hi>下所謂能士</hi>縣賞罰於前使民昭然信之於後者王之明<lb/>
　法也見敵之可也皷之不敢怠倦者臣也王特為臣<lb/>
　之右手不倦賞臣可也若以臣之有功臣何力之有<lb/>
　乎王曰善於是索吳起之後賜之田二十萬巴寧爨<lb/>
　襄田各十萬王曰公叔豈非長者哉既為寡人勝强<lb/>
　敵矣又不遺賢者之後不掩能士之迹公叔何可無<lb/>
　益乎故又與田四十萬加之百萬之上使百四十萬<lb/>
　故老子曰聖人無積盡以為人已愈有既以與人<hi>既亦</hi>
<pb n="KR2e0004_WYG_007-6a"/>
　<hi>盡也</hi>已愈多公叔當之矣<hi>彪謂公叔此言何其似魏絳也方之郤至驟稱其伐彼已</hi>
　<hi>隘矣</hi>
魏公叔痤病惠王往問之曰公叔病即不可諱<hi>死者人之所不</hi>
　<hi>能避故云</hi>將奈社稷何公叔痤對曰痤有御庶子<hi>此公族官别於</hi>
　<hi>國官及太子官</hi>公孫鞅願王以國事聴之也為弗能聴勿使<lb/>
　出境王弗應出而謂左右曰豈不悲哉以公叔之賢<lb/>
　而謂寡人必以國事聴鞅不亦悖乎公孫痤死公孫<lb/>
　鞅聞之已𦵏西之秦孝公受而用之秦果日以强魏<lb/>
<pb n="KR2e0004_WYG_007-6b"/>
　日以削此非公叔之悖也惠王之悖也悖者之惠固<lb/>
　以不悖者為悖<hi>商君傳畧同</hi>
秦<hi>衍韓字</hi>圍梁<hi>秦獻公二十三年/戰少梁此九年</hi>燕趙救之謂山陽君<hi>楚宣</hi>
　<hi>策言此人正同時也</hi>曰秦戰而勝三國秦必過周韓而有梁三<lb/>
　國而勝秦三國之力雖不足以攻秦足以拔鄭<hi>新鄭鄭近</hi>
　<hi>梁故云</hi>計者<hi>為梁/計</hi>不如構三國以攻秦<hi>元在趙策</hi>
龐葱與太子質於邯鄲<hi>魏太子</hi>謂魏王曰今一人言市有<lb/>
　虎王信之乎王曰否二人言市有虎王信之乎王曰<lb/>
<pb n="KR2e0004_WYG_007-7a"/>
　寡人疑之矣三人言市有虎王信之乎王曰寡人信<lb/>
　之矣龐葱曰夫市之無虎明矣然而三人言而成虎<lb/>
　今邯鄲去大梁也遠於市而議臣者過於三人矣願<lb/>
　王察之也<hi>元作矣</hi>王曰寡人自為知<hi>言不信人</hi>於是辭行而<lb/>
　讒言先至後太子罷質果不得見<hi>史不害太子質事以下章年時因舊</hi>
　<hi>次之於此</hi>
梁王魏嬰<hi>史作罃音相近</hi>觴諸侯於范臺<hi>此十五年魯衛宋鄭君來朝</hi>酒酣<lb/>
　請魯君舉觴<hi>魯共公</hi>魯君興避席擇言<hi>擇善而言</hi>曰昔者帝<lb/>
<pb n="KR2e0004_WYG_007-7b"/>
　女<hi>蓋堯舜女</hi>令儀狄<hi>博物志言禹時人</hi>作酒而美進之禹禹飲而<lb/>
　甘之遂疏儀狄絶㫖酒曰後世必有以酒亡其國者<lb/>
　齊桓公夜半不嗛<hi>嗛口有所銜也言不喜食</hi>易牙<hi>太公世家注維巫字</hi>乃煎<lb/>
　熬<hi>元作敖</hi>燔炙<hi>燔火爇物</hi>調和五味而進之桓公食之而飽<lb/>
　至旦不覺<hi>飽而寢安</hi>曰後世必有以味亡其國者晉文公<lb/>
　得南之威<hi>未詳</hi>三日不聴朝遂推南之威而遠之曰後<lb/>
　世必有以色亡其國者楚王登强臺而望崩山左江<lb/>
　而右湖以臨彷徨<hi>自上觀下曰臨集韻彷徨仿佯仿佯徙倚也</hi>其樂忘死<lb/>
<pb n="KR2e0004_WYG_007-8a"/>
　遂盟强臺而弗登曰後世必有以髙臺陂池<hi>書注澤障曰陂</hi>
　<hi>停水曰池</hi>亡其國者<hi>蓋莊王云</hi>今主君之尊儀狄之酒也主君<lb/>
　之味易牙之調也左白台而右閭須<hi>皆美人</hi>南威之美<lb/>
　也前夾林而後蘭臺强臺之樂也<hi>臺山林地缺皆在其國</hi>有一<lb/>
　於此足以亡其國今主君兼此四者可無戒與梁王<lb/>
　稱善相屬<hi>彪謂魯周公之後也其教澤存焉故齊仲孫湫曰猶秉周禮韓起亦曰周禮盡在魯</hi>
　<hi>矣仲尼氏作縉紳先生萃馬於是特為中國禮義之邦觀魯君之所稱說則周孔之澤深矣舉觴一時而</hi>
　<hi>為天下萬世之明戒魯君豈非賢君哉</hi>
<pb n="KR2e0004_WYG_007-8b"/>
魏惠王起境内衆將太子申而攻齊客謂公子理<hi>申弟也</hi>
　之傅曰何不令公子泣王太后止太子之行事成則<lb/>
　樹徳不成則為王矣太子年少不習於兵田朌宿將<lb/>
　也而孫子<hi>臏也</hi>善用兵戰必不勝不勝必禽公子爭之<lb/>
　於王王聴公子公子必封不聴公子太子必敗敗公<lb/>
　子必立立必為王也<hi>彪謂止太子之行正誼也而志於樹徳為王則譎矣故夫譎正</hi>
　<hi>之間不容髮人論議豈不或出於正言未卒而譎隨唯其心不正之故也</hi>
魏太子自將過宋外黄外黄徐子<hi>劉向别録徐子外黄人</hi>曰臣有<lb/>
<pb n="KR2e0004_WYG_007-9a"/>
　百戰百勝之術太子能聴臣乎太子曰願聞之客曰<lb/>
　固願効之今太子自將攻齊大勝并莒則富不過有<lb/>
　魏而貴不益為王<hi>為王之外無加也</hi>若戰不勝則萬世無魏<lb/>
　此臣之百戰百勝之術也太子曰諾請必從公之言<lb/>
　而還客曰太子雖欲還不得矣彼利太子之戰攻而<lb/>
　欲滿其意者衆<hi>希賞也</hi>太子雖欲還恐不得矣太子上<lb/>
　車請還其御曰將出而還與比同不如遂行遂行與<lb/>
　齊人戰而死卒不得魏<hi>元在宋策魏記三十年有彪謂此申生伐臯落之例晉國</hi>
<pb n="KR2e0004_WYG_007-9b"/>
　<hi>之覆轍也里克之諌惠王非忘之而忍為之故孟子謂之不仁</hi>
齊魏戰於馬陵齊大勝魏殺太子申覆十萬之軍魏王<lb/>
　召恵施而告之曰夫齊寡人之讎也怨之至死不忘<lb/>
　國雖小吾常欲悉起兵而攻之何如對曰不可臣聞<lb/>
　之王者得度<hi>法度</hi>而霸者知計今王所以告臣者疏於<lb/>
　度而遠於計王固先屬怨於趙<hi>記三十年伐趙趙告急於齊齊救趙伐魏</hi>
　而後與齊戰今戰不勝國無守戰之備王又欲悉起<lb/>
　而攻齊此非臣之所謂也<hi>謂謂得度知計</hi>王若欲報齊乎則<lb/>
<pb n="KR2e0004_WYG_007-10a"/>
　不如因變服<hi>不為人君服</hi>折節而朝齊楚王必怒矣<hi>威王</hi>王<lb/>
　游人而合其鬭<hi>游謂使人游二國之間也</hi>則楚必伐齊以休楚而<lb/>
　伐罷齊<hi>罷音疲</hi>則必為楚禽矣是王以楚毁齊也魏王<lb/>
　曰善乃使人報於齊願臣畜而朝<hi>畜自比犬馬也</hi>田嬰許諾<lb/>
　張丑曰不可戰不勝魏<hi>此設辭也</hi>而得朝禮與魏和而下<lb/>
　楚此可以大勝也<hi>勝謂不敗耳非戰勝</hi>今戰勝魏覆十萬之軍<lb/>
　而禽太子申臣萬乘之魏而甲秦楚<hi>居二國之上</hi>此其暴<lb/>
　戾定矣<hi>言二國謂齊暴戾決矣</hi>且楚王之為人也好用兵而甚<lb/>
<pb n="KR2e0004_WYG_007-10b"/>
　務名終為齊患者必楚也田嬰不聽遂納魏王而與<lb/>
　之並朝齊侯再三趙氏醜之楚王怒自將而伐齊趙<lb/>
　應之大敗齊於徐州<hi>彪謂施之策齊楚如視白黒數一二可謂明矣而不能止太子</hi>
　<hi>之將何耶豈言之而不聴耶以施之智其於䇿馬陵之戰不勞慮矣張丑者亦施之倫與</hi>
恵施為齊<hi>元作韓</hi>魏交<hi>為猶/合</hi>令太子鳴<hi>魏記唯申及赫名餘不名</hi>為質<lb/>
　於齊王欲見之<hi>魏王</hi>朱倉<hi>魏人</hi>謂王曰何不稱病臣請說<lb/>
　嬰子曰魏王之年長矣今有疾公不如歸太子以徳<lb/>
　之不然公子髙在楚楚將内而立之是齊抱空質而<lb/>
<pb n="KR2e0004_WYG_007-11a"/>
　行不義也<lb/>
　　　襄王<hi>忠王子元年丁赧王三十五年  亥</hi>
魏恵王死𦵏有日矣天大雨雪至於牛目<hi>駕車用牛故以及其目為</hi>
　<hi>深候</hi>壊城郭且為棧道而𦵏羣臣多諫太子者曰雪甚<lb/>
　如此而䘮行民必甚病之官費又恐不給請㢮期<hi>㢮解</hi>
　<hi>也昔約今解</hi>更日太子曰為人子而以民勞與官費用之<lb/>
　故而不行先王之䘮不義也子勿復言羣臣皆不敢<lb/>
　言而以告犀首犀首曰吾未有以言之也<hi>未得其說以説</hi>是<lb/>
<pb n="KR2e0004_WYG_007-11b"/>
　其唯惠公乎<hi>施也</hi>請告惠公惠公曰諾駕而見太子曰<lb/>
　𦵏有日矣太子曰然惠公曰昔王季厯𦵏於楚山之<lb/>
　尾灓水齧其墓<hi>灓漏流也</hi>見棺之前和<hi>和棺兩頭木</hi>文王曰嘻<lb/>
　先君必欲一見羣臣百姓也夫故使灓水見之於是<lb/>
　出而為之張朝<hi>張幕帟如朝廷然</hi>百姓皆見之三日而後更<lb/>
　𦵏此文王之義也今𦵏有日矣而雪甚及牛目難以<lb/>
　行太子為及日之故得毋嫌於欲亟𦵏乎願太子更<lb/>
　日先王必欲少留而扶社稷安黔首也<hi>秦稱民黔首非此時語也</hi>
<pb n="KR2e0004_WYG_007-12a"/>
　故使雪甚因㢮期而更為日<hi>為猶撰</hi>此文王之義也若<lb/>
　此而弗為意者羞法文王乎太子曰甚善敬㢮期更<lb/>
　擇日惠子非徒行其說也又令太子未𦵏其先王而<lb/>
　因又説文王之義説文王之義以示天下豈小功也<lb/>
　哉<lb/>
徐州之役<hi>楚敗齊也齊宣十年此二年</hi>犀首謂梁王曰何不陽與齊<lb/>
　而隂結於楚二國恃王<hi>衍齊字</hi>必戰齊戰勝楚而與乗<lb/>
　之<hi>與齊乗楚</hi>必取方城之外楚戰勝齊<hi>衍敗字</hi>而與乗之是<lb/>
<pb n="KR2e0004_WYG_007-12b"/>
　太子之讎報矣<hi>太子申</hi>
蘇子為趙合從説魏王曰大王之地南有鴻溝<hi>項羽紀注詳在</hi>
　<hi>滎陽</hi>陳汝<hi>汝水出𢎞/農入淮</hi>南有許鄢昆陽邵陵舞陽<hi>鄢下並屬潁川</hi>
　新郪<hi>屬南陽</hi>東有淮潁<hi>水出潁/川陽城</hi>沂<hi>水出㤗/山蓋縣</hi>黄<hi>即陳留外黄</hi>煑<lb/>
　棗無疎西有長城之界<hi>滎陽卷縣冇長城經陽武到宻</hi>北有河外卷<lb/>
　衍燕酸棗地方千里名雖小然而盧田廡舍<hi>盧田間屋廡堂</hi>
　<hi>下周屋</hi>曽無所芻牧牛馬之地<hi>居人多故</hi>人民之衆車馬之<lb/>
　多日夜行不休已無以異於三軍之衆<hi>行人多故如軍陳</hi>臣<lb/>
<pb n="KR2e0004_WYG_007-13a"/>
　竊料之大王之國不下於楚然横人訹<hi>元作謀史作怵</hi>王外<lb/>
　交强虎狼之秦以侵天下卒有國患<hi>國謂魏</hi>不被其禍<lb/>
　<hi>謂横人</hi>夫挾强秦之勢以内刧其主罪無過此者且魏<lb/>
　天下之强國也大王天下之賢主也今乃有意西面<lb/>
　而事秦稱東藩築帝宫<hi>為秦築宫備其廵幸</hi>受冠帶<hi>受服於秦</hi>祠春<lb/>
　秋<hi>助秦祭</hi>臣竊為大王愧之臣聞越王勾踐以散卒三<lb/>
　千<hi>散則非梟勇</hi>禽夫差於干遂武王卒三千人革車三百<lb/>
　乘斬紂於牧之野豈其士卒衆哉誠能振其威也今<lb/>
<pb n="KR2e0004_WYG_007-13b"/>
　竊聞大王之卒武力二十餘萬蒼頭二十萬<hi>蓋以青帕首項</hi>
　<hi>紀注士卒皂巾</hi>奮擊二十萬厮徒十萬車六百乗騎五千疋<lb/>
　此其過越王勾踐武王遠矣今乃刧於羣臣之説而<lb/>
　欲臣事秦夫事秦必割地効質故兵未用而國已虧<lb/>
　矣凡羣臣之言事秦者皆姦臣非忠臣也夫為人臣<lb/>
　割其主之地以外交偷取一旦之功<hi>偷茍且也</hi>而不顧其<lb/>
　後破公家而成私門外挾强秦之勢以内刧其主以<lb/>
　求割地願大王之熟察之也周書曰綿綿不絶<hi>綿薄弱也</hi>
<pb n="KR2e0004_WYG_007-14a"/>
　蔓蔓<hi>元作縵</hi>若何<hi>蔓延也若縵則無文之/稱耳若何言不可奈何</hi>毫毛不㧞<hi>喻樹</hi>
　<hi>之萌</hi>將成斧柯<hi>柯斧柄</hi>前慮不定後有大患將奈之何大<lb/>
　王誠能聴臣六國從親專心并力則必無强秦之患<lb/>
　故弊邑趙王<hi>肅侯</hi>使使臣獻愚計奉明約在大王詔之<lb/>
　魏王曰寡人不肖未甞得聞明教今主君以趙王之<lb/>
　詔詔之敬以國從<lb/>
張儀欲并相秦魏<hi>儀相魏在此十三年</hi>故謂魏王曰儀請以秦攻<lb/>
　三川王以其問約南陽<hi>約謂使韓以此與魏</hi>韓氏亡史厭<hi>韓史之亡</hi>
<pb n="KR2e0004_WYG_007-14b"/>
　<hi>者名厭</hi>謂趙獻<hi>與厭俱在楚</hi>曰公何不以楚佐儀求相之於<lb/>
　魏韓恐亡必南走楚儀兼相秦魏則公亦必并相楚<lb/>
　韓也<hi>儀因獻得相必徳獻楚得韓儀必緩攻韓亦徳獻也</hi>
魏王將相張儀犀首弗利故令人謂韓公叔曰張儀已<lb/>
　合秦魏矣其言曰魏攻南陽秦攻三川韓氏必亡且<lb/>
　魏王所以貴張子者欲得地也則韓之南陽舉矣子<lb/>
　盍少委焉<hi>請以事委衍</hi>以為衍功<hi>有功魏乃任之</hi>則秦魏之交可<lb/>
　廢矣<hi>魏任衍則聴其所為</hi>如此則魏必圖秦而棄儀收韓而相<lb/>
<pb n="KR2e0004_WYG_007-15a"/>
　衍公叔以為然因而委之犀首以為功果相魏<hi>衍傳有</hi>
楚許魏六城與之伐齊而存燕張儀欲敗之謂魏王曰<lb/>
　齊畏三國之合也<hi>楚魏燕</hi>必反燕地<hi>此齊宣因喪伐燕所得</hi>以下<lb/>
　楚楚<hi>衍趙字</hi>必聽之而不與魏六城是王失謀於楚而<lb/>
　樹怨<hi>衍而字</hi>於齊秦也齊遂伐趙<hi>趙魏鄰也伐之以動魏</hi>取乗邱<lb/>
　<hi>屬㤗山</hi>收侵地虚頓邱危<hi>頓邱屬/濮陽</hi>楚破南陽九夷<hi>疑當為九</hi>
　<hi>嶷</hi>内沛<hi>豫州郡内/言入其地</hi>許鄢陵危王之所得者新觀也<hi>屬魏</hi>
　<hi>郡</hi>而道涂宋衛為制<hi>言雖得新觀路所從出又限二國</hi>事敗為趙驅<lb/>
<pb n="KR2e0004_WYG_007-15b"/>
　<hi>敗謂楚不與也楚不與則齊伐趙亡將及魏故奔走援之</hi>事成功縣宋衛<hi>成謂楚與之地</hi>
　<hi>受地必由二國縣言輕重繋之</hi>魏王弗聽也張儀告公仲令以饑故<lb/>
　賞韓王以近河外<hi>賞猶勸也韓時饑因勸之就粟於河外河外近魏故魏恐韓王宣惠</hi>
　<hi>也</hi>魏王懼問張子張子曰秦欲救齊韓欲攻南陽秦韓合<lb/>
　而欲攻南陽無異也<hi>言無他</hi>且以遇卜王<hi>兩君相遇則講信修睦故遇者</hi>
　<hi>相好也</hi>王不遇秦韓之卜也決矣<hi>決無他疑韓以魏不與秦遇知其惡我必合秦</hi>
　<hi>而攻魏</hi>魏王遂尚遇秦信韓<hi>尚言欲/之甚</hi>廣魏救趙<hi>廣猶心廣體胖云樂</hi>
　<hi>之也此著書者述其遇秦之効魏昔懼而今心廣又能止齊伐趙也</hi>斥<hi>元作尺</hi>楚人遽於革<lb/>
<pb n="KR2e0004_WYG_007-16a"/>
　下<hi>地缺革豈鬲邪遽傳遽楚以傳來許地魏斥之也</hi>伐齊之事遂敗<lb/>
張儀惡陳軫於魏王曰軫善事楚為求壤地也甚刀<hi>衍之</hi>
　<hi>字</hi>左華<hi>未詳</hi>謂陳軫曰儀善於魏王魏王甚愛之公雖<lb/>
　百説之猶不聽也公不如以<hi>𥙷</hi>儀之言為資而反於<lb/>
　楚王<hi>反言報之王懷王</hi>陳軫曰善因使人先言於楚<hi>軫自是如楚</hi>
張儀欲窮陳軫<hi>時在楚</hi>令魏王召而相之來將倍<hi>元作悟音背</hi>
　之將行其子陳應止其公之行<hi>公翁同項羽紀注謂父</hi>曰物之<lb/>
　湛者<hi>湛謂其謀之深</hi>不可不察也鄭彊出秦<hi>彊自秦出在楚</hi>曰應為<lb/>
<pb n="KR2e0004_WYG_007-16b"/>
　智<hi>言能止其父</hi>夫魏欲絶楚齊必重迎公<hi>軫在楚必合齊而魏欲離之故</hi>
　<hi>迎軫</hi>郢中不善公者欲公之去也必勸王多公之車<hi>王楚</hi>
　<hi>懐</hi>公至宋道稱疾而毋行使人謂齊王<hi>閔</hi>曰魏之所<lb/>
　以迎我者欲以絶齊楚也齊王曰子東<hi>使東來齊</hi>無之魏<lb/>
　而見寡人也請封子因以魯侯之車迎之<hi>以甞所迎魯侯者迎</hi>
　<hi>之重之也</hi>
張儀欲以魏合於秦韓而攻齊楚恵施欲以魏合於齊<lb/>
　楚以案兵人多為張子於王所<hi>所猶處</hi>恵子謂王曰小<lb/>
<pb n="KR2e0004_WYG_007-17a"/>
　事也謂可者謂不可者正半况大事乎以魏合於秦<lb/>
　韓而攻齊楚大事也而王之羣臣皆以為可不知是<lb/>
　其可也如是其明邪亡羣臣之智術也<hi>亡得無也</hi>如是其<lb/>
　同邪是其可也未如是其明也而羣臣之智術也又<lb/>
　非皆同也是其有半塞也<hi>塞不明</hi>所謂刧王者失其半<lb/>
　者也<hi>事不明而欲王必從是刧王也王而從之失其半矣</hi>
張<hi>衍子字</hi>儀以秦相魏齊楚怒而欲攻魏雍沮<hi>魏人</hi>謂張子<lb/>
　曰魏之所以相公者以公相則國家安而百姓無患<lb/>
<pb n="KR2e0004_WYG_007-17b"/>
　今公相而魏受兵是魏計過也齊楚攻魏公必危矣<lb/>
　張子曰然則奈何雍沮曰請令齊楚解攻雍沮謂齊<lb/>
　楚之君<hi>閔懐</hi>曰王亦聞張儀之約秦王乎<hi>恵</hi>曰王若相<lb/>
　儀於魏齊楚惡儀必攻魏魏戰而勝是齊楚之兵折<lb/>
　而儀固得魏矣若不勝<hi>衍魏字</hi>魏必事秦以持其國必<lb/>
　割地以賂王若欲復攻<hi>秦攻齊楚</hi>其弊不足以應秦<hi>二國甞戰</hi>
　<hi>今必弊故不能當秦</hi>此儀之所以與秦王隂相結也今儀相魏<lb/>
　而攻之是使儀之計當於秦也非所以窮儀之道也<lb/>
<pb n="KR2e0004_WYG_007-18a"/>
　齊楚之王曰善乃遂解攻於魏<lb/>
　　　哀王<hi>襄王子元年夘慎靚王三年癸</hi>
謂<hi>𥙷</hi>張儀臣<hi>𥙷/</hi>謂齊王<hi>閔</hi>曰王不如資韓朋與之逐張<lb/>
　儀於魏魏因相犀首<hi>齊使相之</hi>因以齊魏廢韓朋而相公<lb/>
　叔以伐秦公仲聞之必不入於齊據公於魏<hi>此士言其効也</hi>
　<hi>齊廢公仲而逐儀故公仲據儀不合齊</hi>是公無患<hi>此士計非先逐儀不能得衍合魏非合魏</hi>
　<hi>不能廢朋朋怒則復善儀矣於此然後知公仲之名朋也  元在韓策</hi>
陳軫為秦使於齊過魏求見犀首犀首謝陳軫<hi>辭不之見</hi>陳<lb/>
<pb n="KR2e0004_WYG_007-18b"/>
　軫曰軫之所以來者事也公不見軫軫且行不得待<lb/>
　異日矣犀首乃見之陳軫曰公惡事乎何為飲食而<lb/>
　無事<hi>衍無事必來四字</hi>犀首曰衍不肖不能得事焉何敢惡<lb/>
　事陳軫曰請移天下之事於公犀首曰奈何陳軫曰<lb/>
　魏王使李從<hi>李從趙人</hi>以車百乗使於楚公可以居其中<lb/>
　而疑之公謂魏王曰<hi>軫教衍</hi>臣與燕趙故矣<hi>言與之故</hi>數令<lb/>
　人召臣也曰無事必來今臣無事請謁而往無久<hi>言不</hi>
　<hi>久於彼</hi>旬五之期<hi>期以十日五日</hi>王必無辭以止公公得行因<lb/>
<pb n="KR2e0004_WYG_007-19a"/>
　自言於庭曰臣急使燕趙<hi>言有急事出使</hi>急約車為行具<hi>行所</hi>
　<hi>當具</hi>犀首曰諾謁魏王魏王許之即明言使燕趙諸侯<lb/>
　客聞之皆使人告其王曰李從以車百乗使楚犀首<lb/>
　以車三十乗使燕趙齊王<hi>閔</hi>聞之恐後天下得魏<hi>恐得</hi>
　<hi>魏後於諸侯</hi>以事屬犀首犀首受齊事魏王止其行使<hi>初以</hi>
　<hi>無事請行今有齊事魏亦且任之故止之</hi>燕趙聞之亦以事屬犀首楚王<lb/>
　<hi>懐</hi>聞之曰李從約寡人今燕齊趙皆以事因犀首<hi>魏為</hi>
　<hi>主約故諸侯因衍以合魏</hi>犀首必欲寡人寡人欲之乃倍李從而<lb/>
<pb n="KR2e0004_WYG_007-19b"/>
　以事因犀首<hi>從與衍皆為魏約耳而因衍者衆故楚亦因之背從者欲專於衍也</hi>魏王<lb/>
　曰所以不使犀首者以為不可<hi>不可任</hi>今四國屬以事<lb/>
　寡人亦以事因焉犀首遂主天下之事復相魏<hi>復言得四</hi>
　<hi>國又相魏也非已相罷而又復衍傳有在張儀初相之後彪謂軫之所言惟此有七國捭闔風氣不然醇</hi>
　<hi>乎醇矣</hi>
齊王<hi>閔</hi>將見燕趙楚之相於衛約外魏<hi>不親之</hi>魏王懼恐<lb/>
　其謀伐魏也告公孫衍公孫衍曰王與臣百金臣請<lb/>
　敗之王為約車載百金犀首期齊王至之日<hi>度其至衛之日</hi>
<pb n="KR2e0004_WYG_007-20a"/>
　先以車五十乗至衛間齊行人<hi>𥙷</hi>以百金<hi>間私見之</hi>以請<lb/>
　先見齊王乃得見因久坐安從容談二國之相怨謂<lb/>
　齊王曰王與三國約外魏魏使公孫衍來今久與之<lb/>
　談是王謀三國也齊王曰魏王聞寡人來使公孫子<lb/>
　勞寡人寡人無與之語也三相之相不<hi>元作不相</hi>信齊王<lb/>
　之遇遇事遂敗<hi>按上章張儀將相魏犀首以計去之乃得相而儀實相魏四歳則所謂以</hi>
　<hi>計去之在儀欲相之初衍得相宜在儀復相秦之時也</hi>
魏令公孫衍請和於秦綦毋恢教之語曰無多割和成<lb/>
<pb n="KR2e0004_WYG_007-20b"/>
　固有秦重和以與王遇和不成則後必莫能以魏合<lb/>
　於秦者矣<hi>衍已悟秦故</hi>
公孫衍為魏將與其相田需<hi>元作繻從下章及史</hi>不善季子<hi>末詳</hi>為<lb/>
　衍謂梁王曰獨不見夫服牛驂驥乎不可以行百步<lb/>
　今王以衍為可使將故用之也而聽相之計是服牛<lb/>
　驂驥也牛馬俱死而不能成其功王之國必傷矣願<lb/>
　王察之<hi>彪謂此用賢而使不肖間之之説也而衍也非其人也</hi>
犀首田盼欲得齊魏之兵以伐趙梁君與田侯<hi>閔王</hi>不欲<lb/>
<pb n="KR2e0004_WYG_007-21a"/>
　犀首曰請國出五萬人不過五月而趙破田盼曰夫<lb/>
　輕用其兵者其國易危易用其計者其身易窮公今<lb/>
　言破趙太易恐有後咎犀首曰公之不慧也夫二君<lb/>
　者固已不欲矣今公又言難以懼之是趙不伐而二<lb/>
　士之謀困也<hi>二士衍盼</hi>且公直言易而事已去矣夫難構<lb/>
　而兵結田侯梁君見其危又安敢釋卒不我予乎田<lb/>
　盼曰善遂勸兩君聽犀首犀首<hi>𥙷二字</hi>田盼遂得齊魏<lb/>
　之兵兵未出境梁君田侯恐其至而戰敗也悉起兵<lb/>
<pb n="KR2e0004_WYG_007-21b"/>
　從之大敗趙氏<lb/>
犀首見梁居曰臣竭力盡智欲以為王廣土取尊名田<lb/>
　需從中敗君王又聽之是臣終無成功也需亡臣將<lb/>
　侍需侍臣請亡王曰需寡人之股掌之臣也<hi>猶股肱</hi>為<lb/>
　子之不便也殺之亡之毋謂天下何内之無若羣臣<lb/>
　何也<hi>内謂親之稱羣臣則衍與焉</hi>今吾為子外之令毋敢入子之事<lb/>
　<hi>入猶與</hi>入子之事者吾為子殺之亡之胡如<hi>胡猶何</hi>犀首<lb/>
　許諾於是東見田嬰與之約結召文子<hi>田文</hi>而相之魏<lb/>
<pb n="KR2e0004_WYG_007-22a"/>
　身相於韓<hi>身衍之身</hi>蘇代為田需説魏王曰臣請問文之<lb/>
　為魏孰與其為齊也王曰不如其為齊也衍之為魏<lb/>
　孰與其為韓也<hi>衍隂晉人時屬韓故下蘇代説昭魚亦云</hi>王曰不如其為<lb/>
　韓也<hi>衍而字</hi>蘇代曰衍將右韓而左魏<hi>右言助之力</hi>文將右<lb/>
　齊而左魏二人者將用王之國舉事於世中道而不<lb/>
　可<hi>中道猶中立也言不能兩全二國</hi>王且無所聞之矣<hi>不聞所以救之</hi>王之<lb/>
　國雖滲<hi>言浸㣲浸弱如漏器然</hi>樂而從之可也<hi>言如漏器尚足樂雖從二子可</hi>
　<hi>也然從二子必亟亡不得如是也</hi>王不如舍需於側<hi>舍猶厝</hi>以稽二人<lb/>
<pb n="KR2e0004_WYG_007-22b"/>
　者之所為二人者曰需非吾人也<hi>需非二人之黨</hi>吾舉事而<lb/>
　不利於魏需必挫我於王二人者必不敢有外心矣<lb/>
　二人者之所為之利於魏與不利於魏王厝需於側<lb/>
　<hi>厝措同</hi>以稽之臣以為身利<hi>身王身</hi>而國便於事王曰善<lb/>
　果厝需於側<hi>彪謂哀王於是亦有人君之言不亡需是也惜其不旋踵需不入衍之事蘇代</hi>
　<hi>入之矣待衍如是可也如得賢而付之閫外若此者不亦殆乎</hi>
史舉<hi>即甘茂所事</hi>非犀首於王犀首欲窮之謂張儀曰請令<lb/>
　王讓先生以國<hi>衍以此説儀使之為已解舉故舉後見之</hi>王為堯舜矣而<lb/>
<pb n="KR2e0004_WYG_007-23a"/>
　先生弗受亦許由也衍因令王致萬户邑於先生<hi>弗受</hi>
　<hi>國故致邑</hi>張儀説因令史舉數見犀首王聞之而弗任也<lb/>
　<hi>任猶信也舉既非之而數見之故王疑之</hi>史舉不辭而去<lb/>
楚王<hi>懐</hi>攻梁南韓氏因圍黄<hi>元作薔/下同</hi>成恢<hi>魏人</hi>為犀首謂<lb/>
　韓王<hi>襄</hi>曰疾攻黄楚師必進矣魏不能支交臂而聽<lb/>
　楚韓氏必危故王不如釋黄魏無韓患必與楚戰戰<lb/>
　而不勝大梁不能守而又況存黄乎若戰勝兵罷敝<lb/>
　<hi>罷音疲</hi>大王之攻黄易矣<lb/>
<pb n="KR2e0004_WYG_007-23b"/>
張儀為秦連横説魏王曰魏地方不至千里卒不過三<lb/>
　十萬人地四平諸侯四通條遠輻湊<hi>如木枝四分而四方湊之如輻</hi>
　<hi>於轂</hi>無有名山大川之限從鄭至梁不過百里從陳至<lb/>
　梁二百餘里馬馳人趨不待倦而至梁<hi>言陳鄭所至皆平地</hi>南<lb/>
　與楚境西與韓境北與趙境東與齊境卒戍四方<hi>它國</hi>
　<hi>境或有山川闗塞唯梁無之皆以卒戍守</hi>守亭障者參列<hi>十里一亭障隔也築城壘為之</hi>
　粟糧漕庾<hi>漕水運庾水漕倉</hi>不下十萬魏之地勢故戰塲也<lb/>
　魏南與楚而不與齊則齊攻其東東與齊而不與趙<lb/>
<pb n="KR2e0004_WYG_007-24a"/>
　則趙攻其北不合於韓則韓攻其西不親於楚則楚<lb/>
　攻其南此所謂四分五裂之道也且夫諸侯之為從<lb/>
　者以安社稷尊主强兵顯名也合從者一天下約為<lb/>
　兄弟刑白馬以盟於洹水之上以相堅也夫親昆弟<lb/>
　同父母尚有爭錢財而欲恃詐偽反覆蘇秦之餘謀<lb/>
　其不可以成亦明矣大王不事秦秦下兵攻河外拔<lb/>
　卷衍燕酸棗刧衛取晉陽則趙不南趙不南則魏不<lb/>
　北魏不北則從道絶<hi>主從者趙故不言其它</hi>則大王之國欲求<lb/>
<pb n="KR2e0004_WYG_007-24b"/>
　無危不可得也秦挾韓而攻魏韓刧於秦不敢不聽<lb/>
　秦韓為一國魏之亡可立而須也此臣之所為大王<lb/>
　患也為大王計莫如事秦事秦則楚韓必不敢動無<lb/>
　楚韓之患則大王髙枕而卧國必無憂矣且夫秦之<lb/>
　所欲弱莫如楚而能弱楚者莫若魏楚雖有富大之<lb/>
　名其實空虚其卒雖衆多然而輕走易北不敢堅戰<lb/>
　悉<hi>補</hi>魏之兵南面而伐勝楚必矣夫虧楚而益魏攻<lb/>
　楚而適秦<hi>適猶歸</hi>内嫁禍安國此善事也大王不聽臣<lb/>
<pb n="KR2e0004_WYG_007-25a"/>
　秦甲出而東伐雖欲事秦而不可得也且夫從人多<lb/>
　奮辭<hi>猶大言</hi>而寡可信説一諸侯之王出而乗其車約<lb/>
　一國而成反而取<hi>補</hi>封侯之基是故天下之游士莫<lb/>
　不日夜搤腕<hi>搤把腕手也</hi>瞋目<hi>瞋張/目也</hi>切齒<hi>言之力也</hi>以言從之<lb/>
　便以説人主人主覽其辭牽其説惡得無眩哉臣聞<lb/>
　積羽沈舟羣輕折軸衆口鑠金故願大王之熟計之<lb/>
　也魏王曰寡人憃愚前計失之請稱東藩築帝宫受<lb/>
　冠帶祠春秋効河外<hi>儀傳在諸國之先彪謂魏邇秦而無阻固凡横人之辭若可聽</hi>
<pb n="KR2e0004_WYG_007-25b"/>
　<hi>唯魏也故儀先之魏一摇而諸國動矣敗從之約魏其過與使魏而繹其説曰秦豈能有愛於我哉兵來</hi>
　<hi>不除道何為以説客先之是知其不可而訹我也且我事秦安得高卧而無憂哉如是展轉計之則儀之</hi>
　<hi>辭屈矣魏不摇諸侯將又曰彼魏四達之國又邇於秦彼猶堅約不動我何懼乎秦如是則諸侯一矣惜</hi>
　<hi>魏之不知出此也</hi>
齊魏約而伐楚以董慶為質於齊楚攻齊大敗之而魏<lb/>
　弗救田嬰怒將殺董慶盱夷<hi>皆魏人</hi>謂田嬰曰楚攻齊<lb/>
　大敗之而不敢深入者以魏為將内之於齊<hi>言縱楚使深入</hi>
　<hi>乃擊之也</hi>而擊其後今殺董慶是示楚無魏也魏怒合於<lb/>
<pb n="KR2e0004_WYG_007-26a"/>
　楚齊必危矣不如貴董慶以善魏而疑之於楚也<lb/>
張儀走之魏<hi>傳言秦武元年羣臣惡之乞之梁此九年</hi>魏將迎之張丑諌於<lb/>
　王欲勿内不得於王<hi>王不聽也</hi>張丑退復諌於王曰王亦<lb/>
　聞老妾事其主婦者乎子長色衰重嫁而已<hi>重猶再</hi>今<lb/>
　臣之事王若老妾之事其主婦者魏王因不納張儀<lb/>
　<hi>彪謂丑之自比若此豈可望以士君子之行哉哀王聴其説是亦魏媪之耄者耳</hi>
<hi>衍魏字</hi>文子<hi>田/文</hi>田需周霄<hi>孟子時有此人至是三十年矣</hi>相善欲罪犀首<lb/>
　犀首患之謂魏王曰今所患者齊也嬰子言行於齊<lb/>
<pb n="KR2e0004_WYG_007-26b"/>
　王<hi>閔</hi>王欲得齊則胡不召文子而相之彼必務以齊<lb/>
　事王王曰善因召文子而相之犀首以倍田需周霄<lb/>
　<hi>二人雖善文今衍薦文文必善衍善衍則復背其所善</hi>
魏王令恵施<hi>施自孟子時至是亦三十餘年</hi>之楚令犀首之齊鈞二子<lb/>
　者<hi>言恩禮之等</hi>乗數鈞<hi>車乗/之數</hi>將測交也<hi>測猶卜也視何國厚吾使因知其厚</hi>
　<hi>我聞下衍楚王  之四字</hi>施因令人先之楚言曰魏王令犀首之<lb/>
　齊恵施之楚鈞二子者將測交也<hi>施欲楚之厚已</hi>楚王聞之<lb/>
　因郊迎恵施<lb/>
<pb n="KR2e0004_WYG_007-27a"/>
田需貴於魏王恵子曰子必善左右今夫楊横樹之則<lb/>
　生倒樹之則生折而樹之又生然使十人樹楊一人<lb/>
　拔之則無生楊矣故以十人之衆樹易生之物然而<lb/>
　不勝一人者何也樹之難而去之易也今子雖自樹<lb/>
　於王而欲去子者衆則子必危矣<lb/>
田需死昭魚謂蘇代曰田需死吾恐張儀薛公<hi>嬰</hi>犀首<lb/>
　之有一人相魏者代曰然則相者以誰而君便之也<lb/>
　昭魚曰吾欲太子之自相也代曰請為君北見梁王<lb/>
<pb n="KR2e0004_WYG_007-27b"/>
　必相之矣昭魚曰奈何代曰若其為梁王<hi>若汝也</hi>代請<lb/>
　説君昭魚曰奈何對曰代也從楚來昭魚甚憂代曰<lb/>
　君何憂曰田需死吾恐張儀薛公犀首有一人相魏<lb/>
　者代曰勿憂也梁王長主也必不相張儀張儀相魏<lb/>
　必右秦而左魏薛公相魏必右齊而左魏犀首相魏<lb/>
　必右韓而左魏梁王長主也必不使相也王曰然則<lb/>
　寡人孰相<hi>以史補王曰下八字</hi>代曰莫如太子之自相是三人<lb/>
　皆以太子為非固相也<hi>固猶久</hi>皆將務以其國事魏而<lb/>
<pb n="KR2e0004_WYG_007-28a"/>
　欲丞相之璽<hi>印也</hi>以魏之强而持三萬乗之國輔之魏<lb/>
　必安矣故曰不如太子之自相也遂北見梁王以此<lb/>
　語告之太子果自相<hi>魏記九年有</hi>
周㝡善齊翟强善楚二子者欲傷張儀於魏張子聞之<lb/>
　因使其人<hi>儀之人</hi>為見者嗇夫<hi>見者㝡與/强見王也</hi>間見者<hi>間以伺候</hi>
　<hi>之</hi>因無敢傷張子<hi>此九年儀再相魏時</hi>
周㝡入齊<hi>魏不善之</hi>秦王<hi>武/</hi>怒令姚賈讓魏王<hi>㝡蓋秦所置以相魏者</hi>
　魏王為之<hi>為㝡蓋秦亦怒㝡之去魏</hi>謂秦王曰魏之所以為王通<lb/>
<pb n="KR2e0004_WYG_007-28b"/>
　天下者以周㝡也今㝡遁寡人入齊齊無通於天下<lb/>
　矣<hi>齊秦為敵魏既以㝡通天下於秦則外齊矣今㝡入齊天下不知以謂魏使之之齊敗齊事因不通</hi>
　<hi>齊矣</hi>敝邑之事王亦無齊累矣<hi>齊納魏所不善則可以絶之</hi>大國欲<lb/>
　急兵<hi>伐齊</hi>則趣趙而已<hi>促使應秦也魏不善最而言為最所以自為也按此姚賈與始</hi>
　<hi>皇所問之人相去八十餘年高誘欲以為陳賈若此人者可也蓋陳舜後得為姚姓而孟子與秦武魏哀</hi>
　<hi>時猶相及獨以毁韓非相毁之人為此人則年時相絶大遠矣可乎哉</hi>
秦召魏相信安君<hi>史不書</hi>信安君不欲往蘇代為説秦王<lb/>
　<hi>武或昭</hi>曰臣聞之忠不必黨<hi>為信安説疑於黨之</hi>黨不必忠今臣<lb/>
<pb n="KR2e0004_WYG_007-29a"/>
　願為<hi>補</hi>大王陳臣之愚意恐其不忠於下吏自使有<lb/>
　要領之罪<hi>要領斬刑也</hi>願大王察之今大王令人執事於<lb/>
　魏<hi>謂别置相以代信安</hi>以完其交臣恐魏交之益疑也將以塞<lb/>
　趙也<hi>信安必右趙者秦召而代之欲魏不通趙</hi>臣又恐趙之益勁也<hi>交魏益堅</hi>
　夫魏王之愛習魏信也甚矣<hi>魏信即信安省言之</hi>其智能而任<lb/>
　用之也厚矣其畏惡尊嚴秦也明矣<hi>惡猶憚</hi>今王之使<lb/>
　人入魏而不用則王之使人入魏無益也若用<hi>用秦所使</hi>
　魏必舍所愛習而用所畏惡此魏王之所不安也夫<lb/>
<pb n="KR2e0004_WYG_007-29b"/>
　舍萬乗之事而退<hi>謂去相位</hi>此魏信之所難行也夫令人<lb/>
　之君處所不安令人之相行所不能以此為親則難<lb/>
　久矣臣故恐魏交之益疑也且魏信舍事<hi>亦去信也</hi>則魏<lb/>
　<hi>元作趙</hi>之謀者必曰舍於秦<hi>此舍猶棄奪其愛習是秦棄魏也</hi>秦必令<lb/>
　其所愛信者用趙是趙存而我亡也<hi>我魏也秦本欲塞趙而云然此</hi>
　<hi>魏自疑之辭非必秦意</hi>趙安而我危也則上有野戰之氣<hi>將與秦戰</hi>
　下有堅守之心臣故恐趙之益勁也<hi>魏不能獨抗秦必結趙</hi>大<lb/>
　王欲完魏<hi>補</hi>之交而使趙小心乎不如用魏信而尊<lb/>
<pb n="KR2e0004_WYG_007-30a"/>
　之以名魏信事王國安而名尊離王<hi>不事之</hi>國危而權<lb/>
　輕然則魏信之事王也上所以為其主者忠矣下所<lb/>
　以自為者厚矣彼其事王必完矣趙之用事者必曰<lb/>
　魏氏之名族不髙於我土地之實不厚於我魏信以<lb/>
　<hi>衍韓字</hi>魏事秦秦甚善之國得安焉身得尊焉今我構<lb/>
　<hi>元作講</hi>難於秦兵為招質<hi>言於用兵為招為質招言召兵質猶本也為之張本</hi>國<lb/>
　處削危之形非得計也結怨於外主患於中身處死<lb/>
　亡之地非完事也彼將傷其前事而悔過其行冀其<lb/>
<pb n="KR2e0004_WYG_007-30b"/>
　利必多割地以深下王<hi>下亦事也</hi>則是大王垂拱多割地<lb/>
　以為利重<hi>得地則益重</hi>堯舜之所求而不能得也臣願大<lb/>
　王察之<hi>彪謂堯舜讓天下而何愛於地此時辯士欲重其事而言之過若此者不一也</hi>
樓牾<hi>魏人後又作梧</hi>約秦魏魏太子為質<hi>此十二/年朝秦</hi>紛彊<hi>魏人</hi>欲敗<lb/>
　之謂太后曰國與還者也<hi>還猶反也兩國相與好惡循環不定</hi>敗秦而<lb/>
　利魏魏必負之<hi>負言魏得利而强將不事秦所謂還反</hi>負秦之日太子<lb/>
　為糞矣<hi>即所謂糞之</hi>太后坐王而泣<hi>使王坐而泣於前</hi>王因疑於<lb/>
　太子<hi>不決遣</hi>令之留於酸棗樓子患之昭衍為周之梁<lb/>
<pb n="KR2e0004_WYG_007-31a"/>
　樓子告之昭衍見梁王梁王曰何聞曰聞秦且伐魏<lb/>
　王曰為期與我約矣<hi>言期以太子結約而不遣為此故伐耶</hi>曰秦疑於<lb/>
　王之約以太子之留酸棗而不之秦秦王<hi>昭</hi>之計曰<lb/>
　魏不與我約必攻我我與其處而待之見攻不如先<lb/>
　伐之以秦强折節而下與國<hi>與與國共伐魏</hi>臣恐其害於東<lb/>
　周<hi>不欲正言魏受伐魏與周鄰言周則魏可知元在秦䇿</hi>
秦楚攻圍皮氏<hi>亦十三年</hi>為魏謂楚王<hi>懐</hi>曰秦楚勝魏魏王<lb/>
　之恐<hi>衍也字</hi>見亡也<hi>元作矣</hi>必合於秦王何不背秦而與<lb/>
<pb n="KR2e0004_WYG_007-31b"/>
　魏王魏王喜必内太子<hi>豈秦歸太子而攻邪</hi>秦恐失楚必効城<lb/>
　地於王王雖復與之攻魏可也楚王曰善乃背秦而<lb/>
　與魏魏内太子於楚秦恐許楚城地欲與之復攻魏<lb/>
　樗里疾怒欲與魏攻楚恐魏之以太子在楚不肯也<lb/>
　為疾謂楚王曰外臣疾使臣謁之曰敝邑之王<hi>昭</hi>欲<lb/>
　効城地<hi>前許之未入也</hi>而為魏太子之尚在楚也是以未敢<lb/>
　王出魏質臣請効之而復固秦楚之交以疾攻魏<hi>此疾</hi>
　<hi>速也非名</hi>楚王曰諾乃出魏太子秦因合魏以攻楚<lb/>
<pb n="KR2e0004_WYG_007-32a"/>
魏太子在楚為<hi>元作謂</hi>樓子<hi>□也從太子為/質而楚任之</hi>於鄢陵<hi>楚用事者</hi>
　<hi>所封</hi>曰公必且待齊楚之合也以救皮氏今齊楚之理<lb/>
　必不合矣彼翟子<hi>强也魏人仕齊</hi>之所惡於國者無公矣<hi>無如</hi>
　<hi>鄢陵</hi>其人皆欲合齊秦外楚以輕公<hi>人翟之人</hi>公必謂齊王<lb/>
　<hi>閔</hi>曰魏之受兵非秦實首伐之也楚惡魏之事王也<lb/>
　故勸秦攻魏齊王故欲伐楚<hi>此士言齊本自欲爾</hi>而又怒其不<lb/>
　已善也必令魏以地聽秦而為和以强子之强<hi>言儀往日</hi>
　有秦韓之重齊王惡之而魏王不敢據也<hi>言魏襄為齊逐儀</hi>
<pb n="KR2e0004_WYG_007-32b"/>
　今以齊秦之重外楚以輕公臣為公患之鈞之出地<lb/>
　以為和於秦也<hi>鈞言齊與楚</hi>豈若由楚乎秦疾攻楚<hi>衍楚字</hi>
　還兵魏王必懼公因割<hi>元作寄</hi>汾北以與秦而為和<hi>汾北</hi>
　<hi>魏地鄢陵宜因其懼使割予秦此所謂由楚</hi>合親以孤齊<hi>秦趙魏合</hi>秦楚重公<lb/>
　公必為相矣臣意秦王<hi>昭</hi>與樗里疾之欲之也臣請<lb/>
　為公説之乃謂樗里子曰攻皮氏此王之首事也<hi>首言</hi>
　<hi>主兵</hi>而不能拔天下且以此輕秦且有皮氏於以攻韓<lb/>
　魏利也樗里子曰吾已合魏矣無所用之<hi>故史書未拔而解</hi>
<pb n="KR2e0004_WYG_007-33a"/>
　對曰臣願以鄙心意公<hi>意猶度</hi>公無以為罪有皮氏國<lb/>
　之所大利也而以與魏公終自以為不能守也故以<lb/>
　與魏今公之力有餘守之<hi>於守為有餘</hi>何故而弗有也樗<lb/>
　里子曰奈何曰魏王之所恃者齊楚也所用者樓□<lb/>
　翟强也今齊王謂魏王曰欲講攻於齊<hi>言欲講秦攻秦皆於我夫</hi>
　<hi>魏求救欲講而已而齊兼言攻故下言主兵</hi>主兵之辭也是弗救也楚王<lb/>
　<hi>懐</hi>怒於魏之不用樓子而使翟强為和也<hi>和齊秦</hi>怨顔<lb/>
　已絶之矣<hi>怨魏欲絶之見於顔色</hi>魏王之懼也見亡<hi>以有亡形而懼</hi>翟<lb/>
<pb n="KR2e0004_WYG_007-33b"/>
　强欲合齊秦外楚以輕樓□<hi>此强之和</hi>樓□欲合秦楚外<lb/>
　齊以輕翟强公不如按魏之和<hi>按謂主之</hi>使人謂樓子曰<lb/>
　子能以汾北與我乎請合於楚外齊以重公也此吾<lb/>
　事也<hi>疾言此事吾所欲為</hi>樓子與楚王必疾矣<hi>言應之速</hi>又謂翟子<lb/>
　子能以汾北與我乎<hi>强亦魏人</hi>必為合於齊外<hi>衍於字</hi>楚以<lb/>
　重公也翟强與齊王必疾矣是公外得齊楚以為用<lb/>
　内得樓□翟强以為佐<hi>主魏言之故言内</hi>何故不能有地於<lb/>
　河東乎<hi>言且得皮氏按此蓋樓□在楚欲因楚和秦以息攻鄢陵不順也故此士説之又説樗里</hi>
<pb n="KR2e0004_WYG_007-34a"/>
　<hi>凡其辭兩言齊楚翟樓示無所偏也而於楚獨曰吾事則是為樓子也</hi>
獻書秦王<hi>昭</hi>曰臣竊聞大王之謀出事於梁<hi>謂攻之</hi>謀恐<lb/>
　不出於計矣<hi>非得計也</hi>願大王之熟計之也梁者山東之<lb/>
　要也<hi>腰人身之中</hi>有虵於此<hi>兵法所謂率然</hi>擊其尾其首救擊其<lb/>
　首其尾救擊其中身首尾皆救今梁者天下之脊也<lb/>
　夫秦攻梁者是示天下要斷山東之脊也<hi>要猶欲</hi>是山<lb/>
　東首尾皆救中身之時也山東見亡必恐恐必大合<lb/>
　山東尚强臣見秦之必大憂可立而待也臣竊為大<lb/>
<pb n="KR2e0004_WYG_007-34b"/>
　王計不如南出事於南方<hi>謂楚</hi>其兵弱天下不<hi>補</hi>必能<lb/>
　救地可廣大<hi>言秦地</hi>國可富兵可强主可尊王不聞湯<lb/>
　之伐桀乎試之弱宻須氏<hi>試謂先之以其弱可必克也周紀注宻須在安定隂</hi>
　<hi>宻</hi>以為武教得宻須氏而湯知服桀矣今秦欲與山<lb/>
　東為讎不先以弱為武教兵必大挫國必大憂秦果<lb/>
　南攻藍田鄢郢<hi>藍田秦地疑衍文彪謂攻伐先後理正應爾故司馬錯為秦議以伐蜀為</hi>
　<hi>先而我蓺祖欲平太原諸國亦先平蜀</hi>
魏秦伐楚<hi>秦昭六年與魏韓共攻楚此十八年</hi>魏王不欲樓縷謂魏王曰<lb/>
<pb n="KR2e0004_WYG_007-35a"/>
　王不與秦攻楚楚且與秦攻王王不如令秦楚戰王<lb/>
　交制之<hi>緩時為秦計耳故明年相秦</hi>
　　　昭王<hi>哀王子元年赧王二十年丙寅</hi>
秦敗東周與魏戰於伊闕殺犀武<hi>此三年</hi>魏令公孫衍乗<lb/>
　勝而留於境<hi>乗言因秦勝我留而與之講若秦既去則無及已</hi>請卑辭割地<lb/>
　以講於秦為竇屢<hi>魏人</hi>謂魏王曰臣不知衍之所以聽<lb/>
　於秦之少多然而臣能半衍之割而令秦講於王王<lb/>
　曰奈何對曰王不若與竇屢闗内侯<hi>侯於闗内耳此時未為爵</hi>而<lb/>
<pb n="KR2e0004_WYG_007-35b"/>
　令之趙王重其行而厚奉之因揚言曰聞周魏令竇<lb/>
　屢已割魏於奉陽君而聽秦矣<hi>因趙講秦</hi>夫周君竇屢奉<lb/>
　陽君之與穰侯貿首之仇也今行和者竇屢也制割<lb/>
　者奉陽君也太后恐其不因穰侯也<hi>后穰侯之姊</hi>而欲敗<lb/>
　之必以少割請合於王而和於東周與魏也<lb/>
秦約趙而伐魏魏王患之芒卯曰王勿憂也臣請發張<lb/>
　倚<hi>魏人</hi>使謂趙王<hi>恵/文</hi>曰夫鄴寡人固形<hi>元作/刑</hi>弗有也<hi>形猶</hi>
　<hi>勢也髙注為刑法雖通而此書多作形</hi>今大王收秦而攻魏寡人請以<lb/>
<pb n="KR2e0004_WYG_007-36a"/>
　鄴事大王趙王喜召相國而命之曰魏王請以鄴事<lb/>
　寡人使寡人絶秦相國曰收秦攻魏利不過鄴今不<lb/>
　用兵而得鄴請許魏張倚因謂趙王曰敝邑之吏効<lb/>
　城者已在鄴矣大王且何以報魏趙王因令閉闗絶<lb/>
　秦秦趙大惡芒卯應趙使曰敝邑所以事大王者為<lb/>
　完鄴也今効<hi>元作郊</hi>鄴者使者之罪也卯不知也趙王<lb/>
　恐魏承秦之怒遽割五城以合於魏而支秦<hi>此六年書卯以</hi>
　<hi>詐重者此也之彪謂此馮亭上黨之事也恵文失之於魏孝武失  於韓雖所喪敗有寡多之差其貪而</hi>
<pb n="KR2e0004_WYG_007-36b"/>
　<hi>不明真父子也</hi>
芒卯謂秦王<hi>昭</hi>曰王之士未有為之中者也<hi>中謂用事於諸國之</hi>
　<hi>中猶内應云</hi>臣聞明王不背<hi>元作咠</hi>中而行王之所欲於魏<lb/>
　者長平<hi>元作羊下同屬汝南</hi>王屋<hi>在河東垣/縣東北</hi>洛林<hi>即蘇代所謂林中河南宛</hi>
　<hi>陵林鄉也</hi>之地也王能使臣為魏之司徒<hi>本周官此所謂為之中</hi>則<lb/>
　臣能使魏獻之秦王曰善因任以為魏之司徒謂魏<lb/>
　王曰王所患者上地也<hi>上流之地近秦</hi>秦之所欲於魏者長<lb/>
　平王屋洛林之地也王獻之秦則上地無憂患因請<lb/>
<pb n="KR2e0004_WYG_007-37a"/>
　以下兵東擊齊攘地必逺矣魏王曰善因獻之秦地<lb/>
　入數月而秦兵不下魏王謂芒卯曰地入數月而秦<lb/>
　兵不下何也芒卯曰臣有死罪雖然臣死則契折於<lb/>
　秦<hi>折毁也言不可有責於秦</hi>王無以責秦王因赦其罪臣為王責<lb/>
　約於秦乃之秦謂秦王曰魏之所以獻長平王屋洛<lb/>
　林之地者欲以下大王之兵東擊齊也今地已入而<lb/>
　秦兵不可下臣則死人也雖然後山東之士無以利<lb/>
　事王者矣秦王懼然曰國有事未贍<hi>元作澹</hi>下兵也<hi>贍給</hi>
<pb n="KR2e0004_WYG_007-37b"/>
　<hi>也</hi>今以兵從後十日秦兵下芒卯并將秦魏之兵以<lb/>
　東擊齊啟地二十二縣<lb/>
蘇代<hi>元作秦下同</hi>拘於魏欲走而之齊<hi>元作韓</hi>魏氏閉闗而不<lb/>
　通齊使蘇厲為之謂魏王曰齊請以宋地<hi>時未舉宋此侵代所</hi>
　<hi>得耳</hi>封涇陽君而秦不受也夫秦非不利有齊而得宋<lb/>
　地然其所以不受者不信齊王<hi>閔</hi>與蘇代也<hi>疑其善魏</hi>今<lb/>
　秦見齊魏之不合<hi>衍也字</hi>如此其甚也則齊必不欺秦<lb/>
　而秦信齊矣齊秦合而涇陽君有宋地則非魏之利<lb/>
<pb n="KR2e0004_WYG_007-38a"/>
　也故王不如復東蘇代<hi>使得之齊</hi>秦必疑齊而不聽也夫<lb/>
　齊秦不合天下無憂伐齊成則地廣矣<hi>齊無秦而魏伐之可以得</hi>
　<hi>地蘇傳有在齊伐宋之前</hi>
五國伐秦<hi>成澤之伇此十年</hi>無功而還其後齊欲伐宋而秦禁<lb/>
　之齊令宋郭之秦請合而以伐宋秦王<hi>昭</hi>許之魏王<lb/>
　畏齊秦之合也欲講於秦謂魏王曰秦王謂宋郭曰<lb/>
　分宋之城服宋之强者六國也乗宋之敝而與王爭<lb/>
　得者<hi>王齊閔</hi>楚魏也請為王母楚楚之伐魏也而王獨<lb/>
<pb n="KR2e0004_WYG_007-38b"/>
　舉宋王之伐宋也請剛柔而皆用之<hi>宋强宋弱皆必代之</hi>如宋<lb/>
　者欺之不為逆殺之不為讎者也王無與之講以取<lb/>
　地既已得地又以力攻之期於㗖宋而已矣臣聞此<lb/>
　言而竊為王患<hi>元作悲</hi>秦必且用此於王矣<hi>用楚伐魏</hi>又必<lb/>
　且刧<hi>元作曰</hi>王以求地既已得地又且以力攻王又必<lb/>
　謂王<hi>衍曰字</hi>使王輕齊齊魏之交已醜<hi>惡也</hi>又且收齊以<lb/>
　東索於王秦甞用此於楚矣又甞用此於韓矣願王<lb/>
　之深計之也秦善魏不可知也已<hi>言不可信</hi>故為王計太<lb/>
<pb n="KR2e0004_WYG_007-39a"/>
　上伐秦其次賔秦其次堅約而詳講與國無相讎也<lb/>
　秦齊合國不可為也已王其聽臣也必無與講<hi>與秦講</hi>
　秦權重魏魏冉明熟<hi>元作孰</hi>是<hi>言慮此/明且熟</hi>故有謂<hi>元作又為</hi>足<lb/>
　下<hi>或人謂魏王為足下</hi>傷秦者<hi>傷/猶</hi>不敢顯也<hi>恐秦覺之</hi>天下可令伐<lb/>
　秦則隂勸而弗敢圖也見天下之傷秦也則先鬻與<lb/>
　國而以自解也<hi>言與國為之非我也</hi>天下可令賔秦則為刧於<lb/>
　與國而不得已者天下不可則先去<hi>背諸國也</hi>而以秦為<lb/>
　上交以自重也如是人者鬻王以為資者也而焉能<lb/>
<pb n="KR2e0004_WYG_007-39b"/>
　免國於患免國於患者必窮三節而行其上上不可<lb/>
　則行其中中不可則行其下下不可則明不與秦而<lb/>
　生以殘秦<hi>生猶進言伐之不已</hi>使秦皆無百怨百利唯已之曽<lb/>
　安<hi>已止曽則也言使秦見殘不擇利害唯務止魏之殘以自安也</hi>無<hi>補/</hi>令天<hi>元作足</hi>下<lb/>
　鬻之以合於秦<hi>所謂鬻王以秦為上交者</hi>是免國於患者之計也<lb/>
　臣何足以當之雖然願足下之論臣之計也燕齊讎<lb/>
　國也<hi>兩國自宣閔易昭再世相讎</hi>秦兄弟之交也<hi>燕齊與秦</hi>合讎國以<lb/>
　伐婚姻<hi>猶兄弟也此士欲為魏合燕齊以伐秦</hi>臣為之苦矣<hi>言伐秦之難而已為</hi>
<pb n="KR2e0004_WYG_007-40a"/>
　<hi>之</hi>黄帝戰於涿鹿之野而西戎之兵不至禹攻三苖<lb/>
　而東夷之民不赴<hi>元作起言帝王用兵猶有不從者不經見</hi>以燕齊<hi>補</hi>伐<lb/>
　秦黄帝之所難也而臣已致燕甲而起齊兵矣臣又<lb/>
　編事三晉之吏奉陽君孟甞君韓珉<hi>元從口</hi>周㝡周韓<lb/>
　餘為徒<hi>與為徒友</hi>從而下之恐其伐秦之報也又身自醜<lb/>
　於秦<hi>與秦惡</hi>扮之<hi>扮并也握也言合諸國</hi>請焚天下之秦符者臣<lb/>
　也次𫝊焚符之約者臣也<hi>𫝊之諸國</hi>次<hi>元作欲</hi>使五國約閉<lb/>
　秦闗者臣也<hi>不通秦</hi>奉陽君韓餘為既和矣蘇脩朱嬰<lb/>
<pb n="KR2e0004_WYG_007-40b"/>
　<hi>此皆三晉之吏</hi>皆隂在邯鄲臣又説齊王而往敗之<hi>敗宋郭合秦之</hi>
　<hi>約</hi>天下共講因使蘇脩游天下之語<hi>游揄揚之</hi>而以齊為<lb/>
　上交<hi>蓋詐</hi>兵請伐魏<hi>兵齊兵</hi>臣又爭之以死而果西因蘇<lb/>
　脩重報<hi>脩在邯鄲齊之西也報以齊不伐魏</hi>臣非不知秦權<hi>元作勸</hi>之重<lb/>
　也然而所以為之者為足下也<hi>彪謂此非蘇代不能也故史言代復約從</hi>
　<hi>親如蘇秦時獨所謂行其上不可則行其中下為不可用也夫伐秦不勝竄走求成之不給安能賔之諸</hi>
　<hi>侯見其敗輕之矣豈有聽其堅約之説哉盖代之計専以伐之為上而游辭以見其多䇿耳計不出於此</hi>
　<hi>也</hi>
<pb n="KR2e0004_WYG_007-41a"/>
葉陽君<hi>趙人</hi>約魏魏王將封其子謂魏王曰王甞身濟漳<lb/>
　朝邯鄲抱葛孽<hi>元作薛</hi>隂成以為趙養邑<hi>供養之邑</hi>而趙無<lb/>
　為王有也王能又封其子河<hi>元作問</hi>陽姑宻<hi>元作/衣</hi>乎<hi>趙恵</hi>
　<hi>文十三年有與此語同云封李兌子則葉陽者兌之封乎</hi>臣為王不取也魏王乃<lb/>
　止<hi>恵文十三年此十年</hi>
秦使趙攻魏魏謂趙王<hi>恵文</hi>曰攻魏者亡趙之始也昔者<lb/>
　晉人欲亡虞而先伐虢伐虢者亡虞之始也故荀息<lb/>
　以馬與璧假道於虞宫之竒諫而不聽卒假晉道晉<lb/>
<pb n="KR2e0004_WYG_007-41b"/>
　人伐虢反而取虞故春秋書之以罪虞公今國莫强<lb/>
　於趙而并<hi>衍齊字</hi>秦王<hi>昭/</hi>賢而有聲者相之<hi>并猶兼聲威聲相助</hi>
　<hi>也言趙强矣兼得秦助</hi>所以為心腹之疾者趙也<hi>言秦以趙為疾</hi>魏者<lb/>
　趙之虢也趙者魏之虞也聽秦而攻魏者虞之為也<lb/>
　願王之熟計之也<lb/>
秦將伐魏魏王聞之夜見孟甞君<hi>本傳齊閔驕故奔魏魏相之此十一年</hi>
　告之曰秦且攻魏子為寡人謀奈何孟甞君曰有諸<lb/>
　侯之救則國可存也王曰寡人願子之行也重為之<lb/>
<pb n="KR2e0004_WYG_007-42a"/>
　約車百乗孟甞君之趙謂趙王<hi>恵文</hi>曰文願借兵以救<lb/>
　魏趙王曰寡人不能孟甞君曰夫敢借兵者以忠王<lb/>
　也王曰可得聞乎孟甞君曰夫趙之兵非能强於魏<lb/>
　之兵魏之兵非能弱於趙也然而趙之地不嵗危而<lb/>
　民不嵗死而魏之地嵗危而民嵗死者何也以其西<lb/>
　為趙蔽也<hi>魏在趙西為之蔽秦</hi>今趙不救魏魏歃盟於秦<hi>歃歠血也</hi>
　是趙與强秦為界也地亦且嵗危民亦且歲死矣此<lb/>
　文之所以忠於大王也趙王許諾為起兵十萬車三<lb/>
<pb n="KR2e0004_WYG_007-42b"/>
　百乗又北見燕王<hi>昭</hi>曰先日公子<hi>稱其父嬰</hi>甞約兩主之<lb/>
　交矣今秦且攻魏願大王之救之燕王曰吾嵗不熟<lb/>
　二年矣今又行數千里而以助魏且奈何田文曰夫<lb/>
　行數千里而救人者此國之利也今魏王出國門而<lb/>
　望見軍雖欲行數千里而助人可得乎燕王尚未許<lb/>
　也田文曰臣効便計於王王不用臣之忠計文請行<lb/>
　矣恐天下之將有大變也王曰大變可得聞乎曰秦<lb/>
　攻魏未能克之也而臺已燔游已奪矣<hi>不暇游觀</hi>而燕不<lb/>
<pb n="KR2e0004_WYG_007-43a"/>
　救魏魏王折節割地以國之半與秦秦必去矣秦已<lb/>
　去魏魏王悉韓魏之兵又西借秦兵以因趙之衆以<lb/>
　四國攻燕王且何利利行數千里而助人乎利出燕<lb/>
　南門而望見軍乎則道里近而輸又易矣<hi>輸以餉軍</hi>王何<lb/>
　利燕王曰子行矣寡人聽子乃為之起兵八萬車三<lb/>
　百乗以從田文魏王大說曰君得燕趙之兵甚衆且<lb/>
　亟矣秦王<hi>昭</hi>大恐割地請講於魏因歸燕趙之兵而<lb/>
　封田文<hi>彪謂田文可謂善言者矣其說趙也邇而不偪其説燕也直而不倨與夫嚂口虚喝者異</hi>
<pb n="KR2e0004_WYG_007-43b"/>
　<hi>矣</hi>
穰侯攻大梁<hi>秦昭二十四年攻魏至大梁此十三年</hi>乗郢北<hi>元作北郢郢楚别邑其北</hi>
　<hi>近魏</hi>魏王且從<hi>從順服也</hi>謂穰侯曰君攻楚得宛穰以廣陶<lb/>
　攻齊得剛博<hi>並屬太山</hi>以廣陶攻魏得許鄢陵以廣陶秦王<hi>昭</hi>
　不問者何也以大梁之未亡也今日大梁亡許鄢陵<lb/>
　必議<hi>議其不當得</hi>議則君必窮為君計者勿攻便<lb/>
白珪<hi>魏人孟子稱之趙岐以為周人非也蓋至是三四十年矣</hi>謂新城君曰夜行者<lb/>
　能無為姧不能禁狗使無吠已也故臣能無議君於<lb/>
<pb n="KR2e0004_WYG_007-44a"/>
　王<hi>戎貴於秦王宜為秦王今珪説之豈非珪使魏戎来魏</hi>不能禁人議於君也<lb/>
　<hi>秦䇿段彦語同</hi>
秦攻韓之管<hi>後志河南管城注在京縣東北</hi>魏王發兵救之昭忌曰夫<lb/>
　秦强國也而韓魏壤<hi>言地與秦接</hi>秦<hi>元作梁</hi>不出攻則已若<lb/>
　出攻非於韓也必於魏也今幸而於韓此魏之福也<lb/>
　王若救之夫解攻者必韓之管也致攻者必魏之梁<lb/>
　也魏王不聽曰若不因救韓韓怨魏西合於秦秦韓<lb/>
　為一則魏危遂救之秦果釋管而攻魏魏王大恐謂<lb/>
<pb n="KR2e0004_WYG_007-44b"/>
　昭忌曰不用子之計而禍至為之奈何昭忌乃為之<lb/>
　見秦王<hi>昭</hi>曰臣聞明主之聽也不以挾私為政<hi>與正同</hi>
　是參行也<hi>以諸國參攷而行言參彼已也</hi>願大王無攻魏聽臣也秦<lb/>
　王曰何也昭忌曰山東之從時合時離何也秦王曰<lb/>
　不識也曰天下之合以王之不必也<hi>猶言不可測也方攻韓又攻魏</hi>
　<hi>是也</hi>其離也以王之必也<hi>伐一不移伐則諸國知免不急於從也</hi>今攻韓<lb/>
　之管國危矣未卒而移兵於梁合天下之從無精於<lb/>
　此者矣<hi>精猶明</hi>以為秦之求索必不可支也今為王計<lb/>
<pb n="KR2e0004_WYG_007-45a"/>
　者不如制<hi>元作齊</hi>趙秦已制趙則燕不敢不事秦荆濟<lb/>
　不能獨從<hi>荆楚濟齊</hi>天下爭敵於秦則弱矣<hi>言諸國合而競與秦敵則</hi>
　<hi>秦弱</hi>秦王乃止<hi>彪謂鄰國有兵救之䘏鄰之義昭王言是也秦伐韓而魏救之挑秦之禍昭忌</hi>
　<hi>之言亦是也要之從約堅則宜救猶救同室之鬬也無從約而救之則是鄊鄰有鬬被髪纓冠而往是豈</hi>
　<hi>不可已乎</hi>
芮宋<hi>魏人</hi>欲絶秦趙之交故令魏氏收秦太后之養地<hi>宣太</hi>
　<hi>后</hi>秦王<hi>昭/</hi>怒芮宋謂秦王曰魏委國於王<hi>委與之</hi>而王<lb/>
　不受故委國於趙也李郝<hi>趙人</hi>謂臣曰子言無秦而養<lb/>
<pb n="KR2e0004_WYG_007-45b"/>
　秦太后以地是欺我也故敝邑收之秦王怒遂絶趙<lb/>
為魏謂楚王<hi>頃襄</hi>曰索攻魏於秦<hi>楚以攻魏索於秦</hi>秦必不聽王<lb/>
　矣是智困於秦而交疎於魏也楚魏有怨則秦重矣<lb/>
　故王不如順天下<hi>天下不欲秦伐魏</hi>遂伐齊與魏便地<hi>言以所得</hi>
　<hi>齊地與魏易兩便也</hi>兵不傷交不變所欲必得矣<lb/>
管鼻之<hi>魏人</hi>令翟强與秦事<hi>鼻之不欲故/推之於强</hi>謂魏王曰<hi>鼻之謂之</hi>
　鼻之與强猶晉人之與楚人也晉人見楚人之急帶<lb/>
　劒而緩之楚人惡其緩而急之今鼻之入秦之傳舍<lb/>
<pb n="KR2e0004_WYG_007-46a"/>
　<hi>酈食其傳注止息𫝊置之舍</hi>舍不足以舍之<hi>侍衛之盛舍不能容</hi>强之入無<lb/>
　蘇於秦者<hi>言秦輕之無與為樵蘇者</hi>强王貴臣也而秦若此其甚<lb/>
　安可<hi>秦待己巳厚可以不與秦事秦輕强矣欲其重之必令與秦事乃可</hi>
成陽君<hi>秦昭十七年入朝者於此知為韓人不疑</hi>欲以韓魏聽秦魏王弗利<lb/>
　白珪謂魏王曰王不如隂使人説成陽君曰君入秦<lb/>
　秦必留君而以多割於韓矣韓不聽秦必留君而伐<lb/>
　韓矣故君不如安行<hi>安猶徐</hi>求質於秦<hi>質事有不留之驗乃可入</hi>
　成陽君必不入秦秦韓不<hi>衍敢字</hi>合則王重矣<lb/>
<pb n="KR2e0004_WYG_007-46b"/>
　　　安釐王<hi>昭王子元年乙赧王三十九年  酉</hi>
秦敗魏於華<hi>華山在𢎞農華隂秦紀作華陽注亭名在宻縣事在此二年</hi>走芒卯而<lb/>
　圍大梁須賈<hi>魏人</hi>為魏謂穰侯曰臣聞魏氏大臣父兄<lb/>
　皆謂魏王曰初時恵王伐趙戰乎三梁<hi>春秋秦取梁漢夏陽也河</hi>
　<hi>南有梁周小邑也陳留浚儀大梁為三皆魏地</hi>十萬之軍拔邯鄲<hi>秦十二年攻趙虜莊</hi>
　<hi>賈</hi>趙氏不割而邯鄲復歸齊人攻燕殺子之破故國<lb/>
　燕不割而燕國復歸燕趙之所以國全兵勁而地不<lb/>
　并乎諸侯者以其能忍難而重出地也宋中山數伐<lb/>
<pb n="KR2e0004_WYG_007-47a"/>
　數割而隨以亡臣以為<hi>此臣魏大臣所稱</hi>燕趙可法而宋中<lb/>
　山可無為也夫秦貪戾之國而無親蠶食魏盡晉國<lb/>
　戰勝睪子<hi>地缺</hi>割八縣地未畢入而兵復出矣夫秦何<lb/>
　厭之有哉今又走芒卯入北地<hi>梁之北非郡</hi>此非但攻梁<lb/>
　也且刧王以多割也王必勿聽也今王循楚趙而講<lb/>
　<hi>循猶順也以下文考之秦時盖合楚趙共攻魏魏見二國為秦用遂欲講秦不反覆思之也</hi>楚趙<lb/>
　怒而與王爭事秦秦必受之秦挾楚趙之兵以復攻<lb/>
　則國救亡不可得<hi>衍也字</hi>已願王之必無講也王若欲<lb/>
<pb n="KR2e0004_WYG_007-47b"/>
　講必少割而有質<hi>亦事驗也</hi>不然必欺是臣之所聞於魏<lb/>
　也願君之以是慮事也周書曰維命不於常此言幸<lb/>
　之不可數也夫戰勝睪子而割八縣此非兵力之精<lb/>
　非計之功也天幸為多矣今又走芒卯入北地以攻<lb/>
　大梁是以天幸自為常也智者不然臣聞魏氏悉其<lb/>
　百縣勝兵以止戍大梁臣以為不下三十萬以三十<lb/>
　萬之衆守十仭之城臣以為雖湯武復生弗易攻也<lb/>
　夫輕信楚趙之兵陵十仭之城載三十萬之衆而志<lb/>
<pb n="KR2e0004_WYG_007-48a"/>
　必舉之臣以為自天下之始分以至於今未甞有之<lb/>
　也攻而不能拔秦兵必罷<hi>音疲</hi>隂必亡<hi>隂穰侯别邑</hi>則前功<lb/>
　必棄矣今魏方疑可以少割收也願君<hi>補</hi>之及楚趙<lb/>
　之兵未任於大梁也<hi>未以攻梁自任</hi>亟以少割收魏魏方疑<lb/>
　而得以少割為和必欲之則君得所欲矣楚趙怒於<lb/>
　魏之先已講也<hi>已兵未至而與秦講</hi>必爭事秦從是以散<hi>從横之從</hi>
　而君後擇焉<hi>擇其所與於從散之後</hi>且君之甞割晉國取地也<lb/>
　何必以兵哉<hi>先割取時不用兵</hi>夫兵不用而魏効絳安邑又<lb/>
<pb n="KR2e0004_WYG_007-48b"/>
　為隂啟<hi>言得二縣以拓隂之封地</hi>兩機盡<hi>兩謂得縣啟封盡無遺也</hi>故宋衛効<lb/>
　<hi>魏自比二國二國小國也</hi>尤憚<hi>元作/憚尤</hi>秦兵<hi>出地而小/故愈畏秦</hi>已合<hi>魏合秦</hi>而<lb/>
　君制之何求而不得何為而不成臣願君之熟計而<lb/>
　毋行危也穰侯曰善乃罷梁圍<hi>彪謂賈之説不足以已秦也為其為魏也</hi>
　<hi>過深而説秦也不切夫以秦為天幸而欲其毋行危也秦豈信之哉秦行是何危之有且其為魏之過深</hi>
　<hi>也適足以疑秦豈沮於是哉梁圍之解將别有故非賈力也</hi>
秦敗魏於華魏王且入朝於秦周訴謂王曰宋人有學<lb/>
　者三年反而名其母其母曰子學三年反而名我者<lb/>
<pb n="KR2e0004_WYG_007-49a"/>
　何也其子曰吾所賢者無過堯舜堯舜名吾所大者<lb/>
　無大天地天地名今母賢不過堯舜母大不過天地<lb/>
　是以名母也其母曰子之於學者<hi>於其所學</hi>將盡行之乎<lb/>
　願子之有以易名母也子之於學也將有所不行也<lb/>
　願子之且以名母為後也今王之事秦尚有可以易<lb/>
　入朝者乎願王之有以易之而以入朝為後魏王曰<lb/>
　子患寡人入而不出邪許綰為我祝曰入而不出請<lb/>
　殉寡人以頭周訴對曰如臣之賤也今人有謂臣曰<lb/>
<pb n="KR2e0004_WYG_007-49b"/>
　入不測之淵而必出不出請以一䑕首為汝殉者臣<lb/>
　必不為也今秦不可知之國也猶不測之淵也而許<lb/>
　綰之首猶䑕首也内王於不可知之秦而殉王以䑕<lb/>
　首臣竊為王不取也且無梁孰與無河内急王曰梁<lb/>
　急無梁孰與無身急王曰身急曰以三者身上也河<lb/>
　内其下也秦未索其下而王効其上可乎王尚未聽<lb/>
　也支期曰王視楚王<hi>頃襄</hi>楚王入秦<hi>絶句</hi>王以三乗先之<lb/>
　<hi>先楚至秦</hi>楚王不入楚魏為一尚足以捍秦王乃止王謂<lb/>
<pb n="KR2e0004_WYG_007-50a"/>
　支期曰吾始已諾於應侯矣今不行者欺之矣支期<lb/>
　曰王勿憂也臣使長信侯<hi>魏相之善應侯者</hi>請無内王王待<lb/>
　臣曰支期説於長信侯曰王命召相國長信侯曰王<lb/>
　何以臣為支期曰臣不知也王急召君長信侯曰吾<lb/>
　内王於秦者寜以為秦邪吾以為魏也支期曰君無<lb/>
　為魏計君其自為計且安死乎<hi>問何所安</hi>安生乎安窮乎<lb/>
　安貴乎君其先自為計後為魏計長信君曰樓公將<lb/>
　入矣<hi>緩也俟其入欲與之議</hi>臣今從支期曰王急召君君不行<lb/>
<pb n="KR2e0004_WYG_007-50b"/>
　血濺君襟矣長信侯行支期隨其後且見王支期先<lb/>
　入謂王曰偽病者乎而見之<hi>令王見而辭疾</hi>臣已恐之矣長<lb/>
　信侯入見王王曰病甚奈何吾始已諾於應侯矣意<lb/>
　雖道死行乎<hi>雖死於路猶將行</hi>長信侯曰王母行矣臣能得<lb/>
　之於應侯矣<hi>能使應侯止王之行</hi>願王無憂<hi>彪謂周訴之愛王也甚忠其諭王也</hi>
　<hi>甚明賢智人也釐王不能聽而聽支期期豈賢於訴哉盖期之所効者事而訴之所諭者理庸主固可示</hi>
　<hi>以事而難以理論也㣲二臣者釐其為楚懐與</hi>
華軍之戰魏不勝秦明年將使段干崇割地而講孫臣<lb/>
<pb n="KR2e0004_WYG_007-51a"/>
　<hi>並魏人</hi>謂魏王曰魏不以敗之上割<hi>上謂當其時</hi>可謂善用<lb/>
　不勝矣而秦不以勝之上割可謂不善用勝矣今處<lb/>
　期年乃欲割是羣臣之私<hi>計不及也</hi>而王不知也且夫欲<lb/>
　璽者<hi>得秦封受其璽</hi>段干子也王因使之割地欲地者秦也<lb/>
　而王因使之授<hi>元作受</hi>璽夫欲璽者制地而欲地者制<lb/>
　璽其勢必無魏矣且夫姧臣固皆欲以地事秦以地<lb/>
　事秦譬猶抱薪而救火也薪不盡則火不止今王之<lb/>
　地有盡而秦之求無窮是薪火之説也魏王曰善雖<lb/>
<pb n="KR2e0004_WYG_007-51b"/>
　然吾已許秦矣不可以革也<hi>革更也</hi>對曰王獨不見夫<lb/>
　博者之用梟邪<hi>猶上善用勝矣</hi>欲食則食欲握則握<hi>握不食也食者</hi>
　<hi>行棊握不行也故史曰便則行不便則止</hi>今君刧於羣臣而許秦因曰不<lb/>
　可革何用智之不若梟也魏王曰善乃按其行<hi>按猶止記</hi>
　<hi>四年有</hi>
秦魏為與國齊楚約而欲攻魏魏使人求救於秦冠盖<lb/>
　相望秦救不出魏人有唐雎<hi>元作且</hi>者年九十餘謂魏<lb/>
　王曰老臣請出西説秦令兵先臣出可乎魏王曰敬<lb/>
<pb n="KR2e0004_WYG_007-52a"/>
　諾遂約車而遣之唐睢見秦王<hi>昭</hi>秦王曰丈人芒然<lb/>
　乃逺至此甚苦矣魏来求救數矣寡人知魏之急矣<lb/>
　唐睢對曰大王已知魏之急而救不至者是大王籌<lb/>
　䇿之臣無任矣<hi>不堪其事</hi>且夫魏一萬乗之國稱東藩受<lb/>
　冠帶祠春秋者以為秦之强足以為與也今齊楚之<lb/>
　兵已在魏郊矣大王之救不至魏急則且割地而約<lb/>
　齊楚王雖欲救之豈有及哉是亡一萬乗之魏而强<lb/>
　二敵之齊楚也竊以為大王籌䇿之臣無任矣秦王<lb/>
<pb n="KR2e0004_WYG_007-52b"/>
　喟然愁悟遽發兵日夜赴魏齊楚聞之乃引兵而去<lb/>
　魏氏復全唐睢之説也<hi>説十一年有</hi>
虞卿謂趙王<hi>恵文</hi>曰人之情寜朝人乎寜朝於人也趙王<lb/>
　曰人亦寜朝人耳何故寜朝於人虞卿曰夫魏為從<lb/>
　主而違者范痤也<hi>魏相</hi>今王能以百里之地若萬户之<lb/>
　都請殺范痤於魏范痤死則從事可移於趙<hi>趙王從也</hi>趙<lb/>
　王曰善乃使人以百里之地請殺范痤於魏魏王許<lb/>
　諾使司徒<hi>本周卿此特主徒𨽻者耳</hi>執范痤而未殺也范痤獻書<lb/>
<pb n="KR2e0004_WYG_007-53a"/>
　魏王曰臣聞趙王以百里之地請殺痤之身夫殺無<lb/>
　罪范痤<hi>衍痤字</hi>薄故也<hi>猶細事</hi>而得百里之地大利也臣<lb/>
　竊為大王美之雖然而有一焉百里之地不可得而<lb/>
　死者不可復生也則王必為天下笑矣臣竊以為與<lb/>
　其以死人市不若以生人市便<hi>元作使</hi>也又遺其後相<lb/>
　信陵君書曰夫趙魏敵戰之國也趙王以咫尺之書<lb/>
　来而魏王輕為之殺無罪之痤痤雖不肖故魏之免<lb/>
　相<hi>衍望字</hi>也甞以魏之故得罪於趙夫國無用臣<hi>用言可任</hi>
<pb n="KR2e0004_WYG_007-53b"/>
　<hi>者</hi>外雖得地勢不能守今能守魏者莫如君矣王聽<lb/>
　趙殺痤之後强秦襲趙之欲<hi>襲言猶因趙之故態也</hi>倍趙之割<lb/>
　則君將何以止之此君之累也信陵君曰善遽言之<lb/>
　王而出之<hi>十一年有與其以死市下元在趙䇿</hi>
魏將與秦攻韓朱已<hi>史作無忌</hi>謂魏王曰秦與戎翟同俗有<lb/>
　虎狼之心貪戾好利而無信不識禮義徳行茍有利<lb/>
　焉不顧親戚兄弟若禽獸耳此天下之所同知也非<lb/>
　所施厚積徳也故太后母也而以憂死<hi>秦昭四十二年此十二年</hi>
<pb n="KR2e0004_WYG_007-54a"/>
　穰侯舅也功莫大焉而竟逐之兩弟無罪而再奪之<lb/>
　國此其於親戚兄弟若此而又況於仇讎之敵國也<lb/>
　今大王與秦伐韓而益近秦臣甚惑之而王弗識也<lb/>
　則不明矣羣臣知之而莫以此諌則不忠矣今夫韓<lb/>
　氏以一女子承一弱主<hi>此十二年桓恵立八年矣</hi>内有大亂外安<lb/>
　能支强秦魏之兵王以為不破乎韓亡秦有鄭地<hi>時鄭</hi>
　<hi>亡屬韓</hi>與大梁鄰王以為安乎王欲得故地<hi>盖甞喪地於韓今欲</hi>
　<hi>取之</hi>而今負强秦之禍也王以為利乎秦非無事之國<lb/>
<pb n="KR2e0004_WYG_007-54b"/>
　也韓亡之後必且便事便事必就易與利就易與利<lb/>
　必不伐楚與趙矣是何也夫越山踰河絶韓之上黨<lb/>
　而攻强趙則是復閼與之事也<hi>先時趙奢敗秦於此</hi>秦必不為<lb/>
　也若道河内倍鄴朝歌<hi>倍音背</hi>絶漳滏之水而以與趙<lb/>
　兵決勝於邯鄲之郊是受智伯之禍也秦又不敢伐<lb/>
　楚道渉山<hi>元作而</hi>谷行三千里而攻危隘之塞所行者<lb/>
　甚逺而所攻者甚難秦又弗為也若道河外背大梁<lb/>
　而右上蔡召陵以與楚兵決於陳郊秦又不敢也故<lb/>
<pb n="KR2e0004_WYG_007-55a"/>
　曰秦必不伐楚與趙矣又不攻衛與齊矣韓亡之後<lb/>
　兵出之日非魏無攻矣秦故有懐地邢丘之城垝津<lb/>
　<hi>地缺</hi>而以之臨河内河内之共汲莫不危矣秦有鄭地<lb/>
　得垣雍<hi>秦紀注河内卷有垣雍城</hi>決滎澤<hi>屬滎陽書注在敖倉東南</hi>而水大梁<lb/>
　大梁必亡矣王之使者大過矣乃惡安陵氏於秦<hi>安陵</hi>
　<hi>魏之不欲攻韓者與羣臣異故惡之</hi>秦之欲許之久矣<hi>許言聽之久言秦之先自惡之</hi>
　然而秦之葉陽昆陽與舞陽髙陵鄰<hi>髙陵屬瑯邪此二縣安陵封地</hi>
　<hi>以與昆陽葉陽鄰故秦久惡安陵</hi>聽使者之惡也隨安陵氏而欲亡<lb/>
<pb n="KR2e0004_WYG_007-55b"/>
　之秦繞舞陽之北以東臨許則南國必危矣<hi>周紀注南國江</hi>
　<hi>漢之間又曰南陽也今詳此時屬韓</hi>南國雖無危則魏國豈得安哉且<lb/>
　夫憎韓不受安陵氏可也夫不患秦之不愛南國非<lb/>
　也異日者<hi>異猶它</hi>秦乃在河西晉國之去梁也千里有<lb/>
　餘<hi>言都絳安邑時</hi>有<hi>補/</hi>河山以䦨<hi>元作蘭/下同</hi>之<hi>䦨入之䦨</hi>有周韓而<lb/>
　間之從横<hi>元作林</hi>軍<hi>横之軍</hi>以至於今秦十攻魏五入國<lb/>
　中邊城盡拔文臺墮垂都焚<hi>勾陽有垂都亭</hi>林木伐麋鹿盡<lb/>
　而國繼以圍又長驅梁北東至陶衛之郊<hi>衛在河淇之間與陶</hi>
<pb n="KR2e0004_WYG_007-56a"/>
　<hi>接故范蠡亦云</hi>北至乎闞<hi>魏記注在/東平須昌</hi>所亡乎秦者山北<hi>山吳華之</hi>
　<hi>屬</hi>河外河内大縣數百名都數十秦乃在河西晉國<lb/>
　之去大梁也尚千里而禍若是矣又況於使秦無韓<lb/>
　而有鄭地無河山以䦨之無周韓以間之去大梁百<lb/>
　里禍必百此矣異日者從之不成也<hi>元作矣</hi>楚魏疑而<lb/>
　韓不可得而約也今韓受兵三年矣<hi>受秦兵</hi>秦撓之以<lb/>
　講<hi>以求地擿撓之</hi>韓知亡猶弗聽投質於趙<hi>質約也見下</hi>而請為<lb/>
　天下鴈行頓刄<hi>鴈行言以次進</hi>以臣之愚<hi>補</hi>觀之則楚趙必<lb/>
<pb n="KR2e0004_WYG_007-56b"/>
　與之攻矣此何也則皆知秦欲<hi>補</hi>之無窮也非盡亡<lb/>
　天下之兵而臣海内之民必不休矣是故臣願以從<lb/>
　事乎王王速受楚趙之約而挾韓<hi>衍魏字</hi>之質以存韓<lb/>
　為務因求故地於韓韓必効之如此則士民不勞而<lb/>
　故地得其功多於與秦共伐韓然而無與强秦鄰之<lb/>
　禍夫存韓安魏而利天下此亦王之大時已通韓之<lb/>
　上黨於共寗使<hi>使去音通其道不通它使將為闗也</hi>道已通因而闗之<lb/>
　出入者賦之<hi>賦征取</hi>是魏重質韓以其上黨也<hi>質有要也</hi>共<lb/>
<pb n="KR2e0004_WYG_007-57a"/>
　有其賦<hi>韓魏共之</hi>足以富國韓必徳魏愛魏重魏畏魏韓<lb/>
　必不敢反魏韓是魏之縣也魏得韓以為縣則衛大<lb/>
　梁河外必安矣<hi>衛時已附梁</hi>今不存韓則二周必危安陵<lb/>
　必易<hi>秦輕之也</hi>楚趙<hi>衍楚/字</hi>大破衛齊甚畏<hi>皆為秦所勝制</hi>天下之<lb/>
　西鄉而馳秦入朝為臣之日不久<hi>記有與上二章相次彪謂言秦之情</hi>
　<hi>者衆矣與白於此者也</hi>
秦趙構難而戰<hi>長平之役此十七年</hi>謂魏王曰不如收<hi>元作齊</hi>趙而<lb/>
　構之秦<hi>構者合其戰也收趙而助之趙必與秦合戰</hi>王不構趙趙不以毁<lb/>
<pb n="KR2e0004_WYG_007-57b"/>
　構矣<hi>毁折也言不收趙趙不能以毁折之兵獨與秦合戰</hi>而構之秦趙必復鬬<lb/>
　鬬必重魏是并制秦趙之事也王欲焉而收齊趙攻<lb/>
　荆<hi>欲意或欲也</hi>欲焉而收荆趙攻齊欲王之東長之也<hi>荆齊</hi>
　<hi>在魏東不樂屬秦而欲魏為之長</hi>待之也<hi>待魏之東</hi>
長平之役平都君<hi>田單</hi>説魏王曰王胡不為從魏王曰秦<lb/>
　許吾以垣雍<hi>韓所得魏地</hi>平都君曰臣以垣雍為空割也<lb/>
　魏王曰何謂也平都君曰秦趙久相持於長平之下<lb/>
　而無決天下合於秦則無趙合於趙則無秦秦恐王<lb/>
<pb n="KR2e0004_WYG_007-58a"/>
　之變也故以垣雍餌王也秦戰勝趙王敢責垣雍之<lb/>
　割乎王曰不敢秦戰不勝趙王能令韓出垣雍之割<lb/>
　乎<hi>韓不畏秦故</hi>王曰不能臣故曰垣雍空割也魏王曰善<lb/>
樓梧約秦魏將令秦王<hi>昭</hi>遇於境謂魏王曰<hi>或謂非梧</hi>遇而<lb/>
　無相<hi>無相魏者</hi>秦必置相不聽之則交惡於秦聽之則後<lb/>
　王之臣<hi>自遇之後</hi>將皆務事諸侯之能令於王上者<hi>言處魏上</hi>
　<hi>而能使之從令若秦者</hi>且遇於秦而相秦者<hi>相秦/所置</hi>是無齊也<hi>獨言</hi>
　<hi>齊者時君王后賢與秦敵也</hi>秦必輕王之强矣<hi>無齊/助故</hi>有齊者<hi>羣臣能得</hi>
<pb n="KR2e0004_WYG_007-58b"/>
　<hi>齊事者</hi>王不若相之齊必喜是以有齊者與秦遇秦必<lb/>
　重王矣<lb/>
十<hi>補</hi>八年<hi>此八月春/申未封</hi>謂魏王曰昔曹恃齊<hi>曹今定陶</hi>而輕晉<lb/>
　齊伐釐莒<hi>釐疑扶風漦</hi>而晉人亡曹<hi>史曹伯陽十五年背晉宋滅之哀八年</hi>
　繒恃齊而輕越<hi>繒禹後屬東海</hi>齊和子亂<hi>太公田和</hi>而越人亡繒<lb/>
　<hi>哀六年莒人滅鄫與此異</hi>鄭恃魏以輕韓魏<hi>補/</hi>伐榆闗<hi>九域圖在平州界</hi>
　而韓氏亡鄭原恃秦翟以輕晉秦翟年糓大凶而晉<lb/>
　人亡原<hi>僖二十五年原降使趙衰處原</hi>中山恃齊魏以輕趙齊魏伐<lb/>
<pb n="KR2e0004_WYG_007-59a"/>
　楚而趙亡中山此五國所以亡者皆有<hi>元作其</hi>所恃也<lb/>
　非獨此五國為然而已也天下之亡國皆然矣夫國<lb/>
　之所以不可恃者多其變不可勝數也或以政教不<lb/>
　脩上下不輯而不可恃者或有諸侯鄰國之虞而不<lb/>
　可恃者或以年穀不登畜積竭盡而不可恃者或化<lb/>
　於利<hi>化猶移</hi>比於患<hi>比猶近</hi>臣以此知國之不可必恃也<lb/>
　今王恃楚之强而信春申君之言以是賔<hi>元作質</hi>秦而<lb/>
　久不可知<hi>久猶後</hi>即春申君有變是王獨受秦患也即<lb/>
<pb n="KR2e0004_WYG_007-59b"/>
　王有萬乗之國<hi>即猶是</hi>而以一人之心為命也臣以此<lb/>
　為不完願王之熟計之也<lb/>
魏王問張旄曰吾欲與秦攻韓何如張旄對曰韓且坐<lb/>
　而咠亡乎<hi>咠胥同待也</hi>且割而從天下乎王曰韓且割而<lb/>
　從天下張旄曰韓怨魏乎怨秦乎王曰怨魏張旄曰<lb/>
　韓强秦乎强魏乎<hi>問以何國為强</hi>王曰强秦張旄曰韓且割<lb/>
　而從其所强與所不怨乎且割而從其所不强與其<lb/>
　所怨乎王曰韓將割而從其所强與其所不怨張旄<lb/>
<pb n="KR2e0004_WYG_007-60a"/>
　曰攻韓之事王自知矣<lb/>
客謂司馬食其<hi>魏人音異基</hi>曰慮久以天下為可一者<hi>慮久熟慮</hi>
　<hi>也</hi>是不知天下者也欲獨以魏支秦者是又不知魏<lb/>
　者也謂兹公<hi>指合從之人</hi>不知此兩者又不知茲公者也<lb/>
　然而茲公為從其説何也從則茲公重不從則茲公<lb/>
　輕茲公之處重也不實為期<hi>言期於不可必</hi>子何不疾及三<lb/>
　國方堅也自賣於秦<hi>謂隂倍從以收秦利</hi>秦必受子不然横者<lb/>
　將圖子以合於秦是取子之資<hi>資謂從食其所資者從也</hi>而以資<lb/>
<pb n="KR2e0004_WYG_007-60b"/>
　子之讎也<hi>謂横人將以食其之從惡之於秦讎秦也</hi>
秦㧞寜邑<hi>此二十年</hi>魏王令人謂秦王<hi>昭</hi>曰王歸寜邑吾請<lb/>
　先天下講<hi>元從才從冓下同謂與秦講</hi>魏<hi>衍魏/字</hi>冉曰王無聽<hi>無聽其講</hi>
　魏王見天下之不足恃也故欲先講夫亡寜者宜割<lb/>
　二寜以求講夫得寜者安能歸寜乎<lb/>
秦罷邯鄲攻魏取寜邑吴慶<hi>吴人</hi>恐魏王之講<hi>元從才從冓</hi>於<lb/>
　秦也謂魏王曰秦之攻王也王知其故乎天下皆曰<lb/>
　王近也<hi>近親也天下以魏為親秦故外之秦因攻之</hi>王不近秦秦之所去<lb/>
<pb n="KR2e0004_WYG_007-61a"/>
　<hi>去猶逺</hi>皆曰王弱也<hi>無秦/之助</hi>王不弱二周<hi>言實不弱視二周猶强也</hi>秦<lb/>
　人去邯鄲過二周而攻王者以王為易制也王亦知<lb/>
　弱之召攻乎<hi>若講於秦復示弱也</hi>
魏王欲攻邯鄲季梁<hi>魏人非莊子所稱</hi>聞之中道而反衣焦不<lb/>
　申<hi>此於行路犯風日故焦焦故不申濡閏乃申耳</hi>頭塵不去<hi>皆以欲見之速故不暇</hi>往<lb/>
　見王曰今者臣来見人於大行方北面而恃其駕告<lb/>
　臣曰我欲之楚臣曰君之楚將奚為北面曰吾馬良<lb/>
　臣曰馬雖良此非楚之路也曰吾用多<hi>用所資也</hi>臣曰用<lb/>
<pb n="KR2e0004_WYG_007-61b"/>
　雖多此非楚路也曰吾御者善此數者愈善而離楚<lb/>
　愈逺耳今王動欲成霸王舉欲信於天下恃王國之<lb/>
　大兵之精鋭而攻邯鄲以廣地尊名王之動愈數而<lb/>
　離王愈逺耳猶至楚而北行也<lb/>
周肖<hi>疑即霄</hi>謂宫他曰子為肖謂齊王<hi>王庭</hi>曰肖願為外臣<lb/>
　令齊資我於魏宫他曰不可是示齊輕也<hi>肖魏臣而假重於外</hi>
　<hi>是示齊以無魏之重</hi>夫齊不以無魏者以害有魏者<hi>所不重為無肖是也</hi>
　故公不如示有魏公曰<hi>令肖以此説齊</hi>王<hi>齊</hi>之所求於魏者<lb/>
<pb n="KR2e0004_WYG_007-62a"/>
　臣請以魏聽齊必資公矣是公有齊以齊有魏也<hi>因齊</hi>
　<hi>之資以得魏重肖當作霄</hi>
信陵君殺晉鄙救邯鄲破秦人存趙國趙王<hi>孝成</hi>自郊迎<lb/>
　唐雎<hi>元作且</hi>謂信陵君曰臣聞之曰事有不可知者有<lb/>
　不可不知者有不可忘者有不可不忘者信陵君曰<lb/>
　何謂也對曰人之憎我也不可不知也吾憎人也不<lb/>
　可得而知也<hi>人不能知</hi>人之有徳於我也不可忘也吾有<lb/>
　徳於人也不可不忘也今君殺晉鄙救邯鄲破秦人<lb/>
<pb n="KR2e0004_WYG_007-62b"/>
　存趙國此大徳也今趙王自郊迎卒然見趙王<hi>卒猝同</hi>
　臣願君之忘之也信陵君曰無忌謹受教<hi>彪謂唐睢此十一年</hi>
　<hi>求救年已九十餘至是又十年其陳誼益髙所謂耄期稱道不亂者與賢矣</hi>
魏攻管而不下安陵人<hi>魏記注召陵有安陵</hi>縮髙其子為管守信<lb/>
　陵君使人謂安陵君曰君其遣縮髙吾將仕之以五<lb/>
　大夫使為持節尉<hi>尉之持節者</hi>安陵君曰安陵小國也不<lb/>
　能必使其民使者自往請使道使者<hi>使人道之</hi>至縮髙之<lb/>
　所復信陵君之命<hi>復猶重也信陵言之矣今申之</hi>縮髙曰君之幸髙<lb/>
<pb n="KR2e0004_WYG_007-63a"/>
　也將使高攻管也夫以父攻子守人大笑也<hi>守人其子之人</hi>
　見臣而下是背王也<hi>王魏王</hi>父教子背亦非君之所喜<lb/>
　也敢再拜辭使者以報信陵君信陵君大怒遣大使<lb/>
　之安陵曰安陵之地亦猶魏也<hi>雖趙猶魏</hi>今吾攻管而不<lb/>
　下則秦兵及我<hi>管在秦東可以扞魏</hi>社稷必危矣願君之生束<lb/>
　縮髙而致之若君弗致無忌將發十萬之師以告安<lb/>
　陵之城安陵君曰吾先君成侯<hi>趙主也安陵屬召陵召陵屬魏而此謂成</hi>
　<hi>侯為先君盖先時兩屬趙魏故上曰猶魏</hi>受詔襄王<hi>趙襄子</hi>以守此地也手<lb/>
<pb n="KR2e0004_WYG_007-63b"/>
　受大府之憲<hi>大府謂魏受詔襄子而受魏之憲則此兩屬明矣憲法令也</hi>憲之上<lb/>
　篇曰子弑父臣弑君有常刑<hi>補</hi>不赦國雖大赦降城<lb/>
　亡子<hi>以城降人及亡人之子</hi>不得與焉今縮髙謹雖辭大位以<lb/>
　全父子之義而君曰必生致之是使我負襄王詔而<lb/>
　廢大府之憲也雖死終不敢行縮髙聞之曰信陵君<lb/>
　為人悍而自用也此辭反必為國禍吾已全已無違<lb/>
　<hi>元作為</hi>人臣之義矣豈可使吾君有魏患也乃之使者<lb/>
　之舍刎頸而死信陵君聞縮髙死<hi>衍素字</hi>服縞素避舍<lb/>
<pb n="KR2e0004_WYG_007-64a"/>
　使使謝安陵君曰無忌小人也困於思慮<hi>困猶不通</hi>失言<lb/>
　於君敢再拜釋罪<hi>拜所以謝也以安陵釋其罪故謝  彪謂縮髙之義直而善處死夫</hi>
　<hi>以信陵之愎而好遂髙不死必加兵安陵城破之日固不免死而以此死易一國之命可不謂仁乎</hi>
魏王與龍陽君<hi>魏之幸臣</hi>共船而釣龍陽君得十餘魚而涕<lb/>
　下王曰有所不安乎如是何不相告也對曰臣無敢<lb/>
　不安也王曰然則何為涕出曰臣為臣<hi>元作王</hi>之所得<lb/>
　魚也王曰何謂也對曰臣之始得魚也臣甚喜後得<lb/>
　又益大今臣直欲棄臣前之所得矣今以臣之凶惡<lb/>
<pb n="KR2e0004_WYG_007-64b"/>
　而得為王拂枕席今臣爵至人君走人於庭<hi>在庭則人為之</hi>
　<hi>趙走</hi>避人於途<hi>在途則行者避</hi>四海之内美人亦甚多矣聞臣<lb/>
　之得幸於王也必褰裳而趨大王<hi>褰掲也</hi>臣亦猶曩臣<lb/>
　之前所得魚也臣亦將棄矣臣安能無涕出乎魏王<lb/>
　曰誤<hi>以不告為誤</hi>有是心也何不相吿也於是布令於四<lb/>
　境之内曰有敢言美人者族<hi>死及其族</hi>由是觀之近習之<lb/>
　人其摯諂也固矣<hi>摯猶進</hi>其自羃<hi>元作/幕</hi>繫<hi>元作繁</hi>也完矣<lb/>
　<hi>羃覆也言自芘自結於王</hi>今由千里之外欲進美人所効者庸必<lb/>
<pb n="KR2e0004_WYG_007-65a"/>
　得幸乎假之得幸庸必為我用乎<hi>我謂欲進之人</hi>而近習之<lb/>
　人相與怒我見有禍未見有福見有怨未見有徳非<lb/>
　用智之術也<lb/>
或謂魏王王警四疆之内<hi>將出兵先令以警之</hi>其從於王者<hi>凡兵械當</hi>
　<hi>從者</hi>十日之内備不具者死王因取其游<hi>旄旗之旒</hi>之舟上<lb/>
　繫之<hi>之猶於也亦楚以攻秦</hi>臣為王之楚王咠臣之反而行<hi>行兵</hi>
　春申君聞之謂使者<hi>即此説者</hi>曰子為我反無見王矣<hi>欲其</hi>
　<hi>亟反不必見考烈</hi>十日之内數萬之衆令涉魏境秦使聞之<lb/>
<pb n="KR2e0004_WYG_007-65b"/>
　以告秦王<hi>莊襄</hi>秦王謂魏王曰大國有意必来以是而<lb/>
　足矣<hi>秦恐楚魏合故言魏兵自足不待楚也今詳春申在時魏嵗受秦兵唯此三十年年忌率五國</hi>
　<hi>攻秦可當此語此及下二章元在韓䇿</hi>
魏鞅<hi>魏人為魏説</hi>謂春申曰人皆以楚為强而君用之弱也<lb/>
　其於鞅也不然先君者<hi>先春申用亊之人</hi>二十餘年未甞見<lb/>
　攻今秦欲踰兵於鄳<hi>元作澠</hi>隘之塞<hi>魏記所謂冥阨注楚險塞或以為江</hi>
　<hi>夏郢縣</hi>不使假道兩周倍韓以攻楚不可<hi>倍者背此昔者所以未甞</hi>
　<hi>見攻</hi>今則不然魏且旦暮亡矣不能愛其許鄢陵與梧<lb/>
<pb n="KR2e0004_WYG_007-66a"/>
　<hi>梧屬楚國此時為魏</hi>割以與秦相<hi>補/</hi>去百六十里<hi>言秦伐楚之近不須假道</hi>
　臣之所見者秦楚鬬之日近<hi>元作也</hi>已<lb/>
安邑之御史死其次恐不得也輸人<hi>輸安邑里名</hi>為之謂安<lb/>
　邑<hi>補</hi>令曰公孫綦為人請御史於王王曰彼固有次<lb/>
　吾難敗之因遽置之<hi>令聞王言故立其次  元並在韓䇿</hi>
　　　景閔王<hi>安釐子元年秦始皇五年己未</hi>
魏攻魏急<hi>始皇五年攻魏取二十城此元年</hi>或謂魏王曰棄之不如用<lb/>
　之之易也<hi>棄謂戰而喪地用謂割地賂之</hi>死之不如棄之之易也<hi>死謂</hi>
<pb n="KR2e0004_WYG_007-66b"/>
　<hi>敗死</hi>能棄之弗能用之能死之弗能棄之此人之大過<lb/>
　也今王亡地數百里亡城數十而國患不解是王棄<lb/>
　之非用之也今秦之强也天下無敵而魏之弱也甚<lb/>
　而王以是賔<hi>元作質</hi>秦王又能死而弗能棄之此重過<lb/>
　也今王能用臣之計虧地不足以傷國卑體不足以<lb/>
　苦身解患而怨報<hi>怨謂不韋主攻者也</hi>秦自四境之内執法以<lb/>
　下<hi>執政之臣</hi>至於長輓者<hi>長為輓/車之人</hi>故畢曰<hi>畢猶盡</hi>與嫪氏乎<lb/>
　<hi>嫪毐秦太后私人</hi>與吕氏乎<hi>不韋也此言與嫪氏耳</hi>雖至於門閭之下<lb/>
<pb n="KR2e0004_WYG_007-67a"/>
　廊廟之上猶之如是也今王割地以賂秦以為嫪毐<lb/>
　功<hi>因毐而割故功在毐</hi>卑體以尊秦以因嫪毐王以國賛嫪毐<lb/>
　<hi>毐貴矣今又因之以割是以魏助之也</hi>以嫪毐勝矣<hi>以不敗為勝</hi>王以國賛<lb/>
　嫪毐太后之徳王也深於骨髓王之交最為天下上<lb/>
　矣秦魏百相交也百相欺也<hi>言昔之交皆卒歸於欺</hi>今由嫪氏<lb/>
　善秦而交為天下上天下孰不棄吕氏而從嫪氏<hi>時二</hi>
　<hi>人已惡</hi>天下必舍<hi>元作合</hi>吕氏而從嫪氏則王之怨報矣<lb/>
秦王<hi>始皇</hi>使人謂安陵君曰寡人欲以五百里之地易安<lb/>
<pb n="KR2e0004_WYG_007-67b"/>
　陵安陵君其許寡人安陵君曰大王加恵以大易小<lb/>
　甚善雖然受地於先王願終守之弗敢易秦王不説<lb/>
　安陵君因使唐睢<hi>元作且下同</hi>使於秦秦王謂唐睢曰寡<lb/>
　人以五百里之地易安陵安陵君不聽寡人何也且<lb/>
　秦滅韓<hi>十八年</hi>亡魏<hi>二十二年</hi>而君以五十里之地存者以<lb/>
　君為長者故不錯意也今吾以十倍之地請廣於君<lb/>
　<hi>廣其地</hi>而君逆寡人者輕寡人與唐雎對曰否非若是<lb/>
　也安陵君受地於先王而守之雖千里不敢易也豈<lb/>
<pb n="KR2e0004_WYG_007-68a"/>
　直五百里哉秦王怫然怒謂唐睢曰公亦甞聞天子<lb/>
　之怒乎唐睢對曰臣未甞聞也秦王曰天子之怒伏<lb/>
　屍百萬流血千里唐雎曰大王甞聞布衣之怒乎秦<lb/>
　王曰布衣之怒亦免冠徒跣以頭搶地耳<hi>搶突也</hi>唐睢<lb/>
　曰此庸夫之怒也非士之怒也夫專諸之刺王僚也<lb/>
　<hi>僚吴王昭二十七年</hi>彗星襲月聶政之刺韓傀也<hi>傀相韓見韓䇿及刺客𫝊</hi>
　白虹貫日要離之刺慶忌也<hi>吴越春秋要離吴人吴王闔閭欲殺王子慶忌</hi>
　<hi>要離詐以罪亡令吴王焚其妻子走見慶忌以劍刺之</hi>倉鷹擊於殿上此三子<lb/>
<pb n="KR2e0004_WYG_007-68b"/>
　者皆布衣之士也懐怒未發休祲降於天<hi>休吉徵祲戾氣自三</hi>
　<hi>子言之為吉</hi>與臣而將四矣若士必怒伏尸二人流血五<lb/>
　歩天下縞素今日是也挺劍而起秦王色撓<hi>撓擾也</hi>長<lb/>
　跪而謝之曰先生坐何至於此寡人諭矣<hi>諭曉也</hi>夫韓<lb/>
　魏滅亡而安陵以五十里之地存者徒以有先生也<lb/>
　<hi>睢自釐十二年請救至是五十餘年矣若彪謂諸刺刧之士自曹沫以至荆軻皆未聞道唯  唐雎者可</hi>
　<hi>也為其激而發而不専志於此也</hi>
<pb n="KR2e0004_WYG_007-69a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2e0004_WYG_007-69b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　戰國䇿卷七<lb/>
</p>
<p>
</p>
  </div>
<div>
<head>戰國䇿卷八</head> <lb/>
    <p>
<pb n="KR2e0004_WYG_008-1a"/>
欽定四庫全書<lb/>
　戰國䇿卷八<lb/>
　　　　　　　　　　　　　宋　鮑彪　注<lb/>
　　韓<hi>分晉得南陽及潁□□交城定襄㐮城潁陽潁陰□社陽□東接汝南西接𢎞農得新安宜陽</hi>
　　康子<lb/>
三晉已破智氏將分其地段規謂韓王曰分地必取成<lb/>
　臯韓王曰成臯石溜之地也<hi>溜言其無積潤</hi>寡人無所用之<lb/>
　段規曰不然臣聞一里之厚而動千里之權者地利<lb/>
<pb n="KR2e0004_WYG_008-1b"/>
　也萬人之衆而破三軍者不意也<hi>言地薄鄭人不備</hi>王用臣<lb/>
　言則韓必取鄭矣王曰善<hi>諸稱王皆非當時語</hi>果取成臯至韓<lb/>
　之取鄭也果從成臯始大<lb/>
　　　烈侯<hi>景侯元年壬午安王三年</hi>
韓傀相韓嚴遂重於君二人相害也嚴遂政議直指<hi>政正</hi>
　<hi>同</hi>舉韓傀之過韓傀以之<hi>猶以此</hi>叱之於朝嚴遂拔劒<lb/>
　趍之以救解<hi>以救至得解</hi>於是嚴遂懼誅亡去游求人可<lb/>
　以報韓傀者至齊人或言軹深井里<hi>軹之里名深井</hi>聶政勇<lb/>
<pb n="KR2e0004_WYG_008-2a"/>
　敢士也避仇隠於屠者之間嚴遂陰交於聶政以意<lb/>
　厚之聶政問之曰子欲安用我乎嚴遂曰吾得為役<lb/>
　之曰淺事今薄<hi>薄猶迫</hi>奚敢有請於是嚴遂乃具酒自<lb/>
　觴聶政母前仲子奉黄金百鎰<hi>仲子遂字</hi>前為聶政母<lb/>
　壽聶政驚愈怪其厚固謝嚴仲子仲子固進而聶政<lb/>
　謝曰臣有老母家貧客游以為狗屠可旦夕得甘脆<lb/>
　<hi>肉之肥美者</hi>以養親親供養備義不敢當仲子之賜嚴仲<lb/>
　子辟人<hi>辟猶屏闢去之</hi>因為聶政語曰臣有仇而行游諸侯<lb/>
<pb n="KR2e0004_WYG_008-2b"/>
　衆矣然至齊聞足下義甚高故直進百金者特以為<lb/>
　丈人麤糲之費<hi>丈人亦尊稱政也粟十六斗太半斗舂未一斛曰糲</hi>以反足下<lb/>
　之驩豈敢以有求邪聶政曰臣所以降志辱身居市<lb/>
　井屠者幸以養老母<hi>以有養為幸</hi>老母在前<hi>在未死前</hi>政身未<lb/>
　敢以許人也嚴仲子固讓聶政竟不肯受然仲子卒<lb/>
　備賔主之禮而去久之聶政母死既葬除服聶政曰<lb/>
　嗟乎政乃市井之人皷刀以屠而嚴仲子乃諸侯之<lb/>
　卿相也不逺千里枉車騎而交臣臣之所以待之者<lb/>
<pb n="KR2e0004_WYG_008-3a"/>
　至淺矣未有大功可以稱者而嚴仲子舉百金為親<lb/>
　夀我義不受然是深知政也夫賢者以感忿睚眦之<lb/>
　意<hi>感言動心睚眦怒視也</hi>而親信窮僻之人而政獨安可嘿然<lb/>
　而止乎且前日要政政徒以老母老母今以天年終<lb/>
　政將為知己者用遂西至濮陽見嚴仲子曰前日所<lb/>
　以不許仲子者徒以親在今親不幸而死仲子所欲<lb/>
　報仇者請得從事焉嚴仲子具吿曰臣之仇韓相韓<lb/>
　傀傀又韓君之季父也宗族盛多居處兵衛甚設<hi>設陳</hi>
<pb n="KR2e0004_WYG_008-3b"/>
　<hi>也</hi>臣使人刺之終莫能就今足下幸而不棄請益具<lb/>
　車騎壯士以為羽翼政曰韓與衛相去中間不逺<hi>事泄</hi>
　<hi>易聞</hi>今殺人之相相又國君之親此其勢不可以多人<lb/>
　多人不能無生得失<hi>謂相可否</hi>生得失則語泄語泄則韓<lb/>
　舉國而與仲子為讎也豈不殆哉遂謝車騎人徒辭<lb/>
　獨行仗劒至韓<hi>仗兵器也蓋以劍為兵</hi>韓適有東孟之會<hi>東孟地缺</hi>
　韓王及相皆在焉持兵㦸而衛侍者甚衆聶政直入<lb/>
　上階刺殺韓傀韓傀走而抱列<hi>元作哀下同</hi>侯<hi>按釐侯䇿及傳皆言</hi>
<pb n="KR2e0004_WYG_008-4a"/>
　<hi>哀侯而記及其表皆書列侯䇿𫝊可為誤年不可移也</hi>聶政刺之兼中列侯左<lb/>
　右大亂聶政大呼所繫殺者數十人因自皮面<hi>去面之皮</hi>
　抉眼屠腸<hi>抉挑也</hi>遂以死韓取聶政屍暴於市縣購之<lb/>
　千金<hi>縣金募知者</hi>久之莫知誰政姊嫈聞之曰吾弟至賢<lb/>
　不可愛妾之軀滅吾弟之名非弟意也<hi>言往哭自吾意耳</hi>乃<lb/>
　之韓視之曰勇哉氣矜之隆<hi>矜自持也</hi>是其軼賁育<hi>軼車相出</hi>
　<hi>也</hi>高成荆矣<hi>説文成荆古之勇士/今對賁育復似兩人</hi>今死而無名<hi>不顯其人</hi>
　父母既歿矣兄弟無有此為我故也<hi>不顯其名恐累及姊</hi>夫愛<lb/>
<pb n="KR2e0004_WYG_008-4b"/>
　身不揚弟之名吾不忍也乃抱屍而哭之曰此吾弟<lb/>
　軹深井里聶政也亦自殺於屍下晉楚齊衛聞之曰<lb/>
　非獨聶政之能乃其姊者列女也<hi>列義烈可陳</hi>聶政之所<lb/>
　以名施於後世者其姊不避𦵔醢之誅<hi>葅酢菜也言剉斮之如此</hi>
　以揚其名也<hi>此三年書政殺韓相俠累刺客𫝊有彪謂政之始終於其親孝矣其臨財也義</hi>
　<hi>矣嘗欲評其死感其義烈不忍下筆獨以謂人之居此不可不知人亦不可妄為人知也遂唯知政故得</hi>
　<hi>行其志惜乎遂福𥚹狷細人耳政不幸謬為所知故死於是使其受知明主賢將相則其所成就豈不有</hi>
　<hi>萬萬於此者乎哀哉</hi>
<pb n="KR2e0004_WYG_008-5a"/>
　　　昭侯<hi>莊侯子元年亥顯王十一年癸</hi>
成午從趙來謂申不害於韓曰子以韓重我於趙請以<lb/>
　趙重子於韓是子有兩韓而我有兩趙也<lb/>
魏之圍邯鄲也申不害始合於韓王然末知王之所欲<lb/>
　也恐言而未必中於王也王問申子曰吾誰與而可<lb/>
　<hi>與魏邪趙邪</hi>對曰此安危之要國家之大事也臣請深惟<lb/>
　而苦思之<hi>惟亦思</hi>乃微謂趙卓韓<graphic n="KR1007" url="https://raw.githubusercontent.com/kanripo/KR-Gaiji/master/images/KR1007.png" mimeType="image/png"/>曰子皆國之辯士<lb/>
　也夫為人臣者言可必用<hi>可豈可</hi>盡忠而已矣二人各<lb/>
<pb n="KR2e0004_WYG_008-5b"/>
　各進議於王以事申子微視王之所説以言於王王<lb/>
　大説之<lb/>
申子請仕其從兄官<hi>仕其從父兄以官</hi>昭侯不許也申子有怨<lb/>
　色昭侯曰非所謂學於子者也聴子之謁而廢子之<lb/>
　道乎又亡其行子之術而廢子之請乎子嘗教寡人<lb/>
　循功勞視次第今有所求此我將奚聴乎<hi>此如此</hi>申子<lb/>
　乃避舍請罪曰君真其人也<lb/>
蘇秦為趙<hi>元作楚下同</hi>合從説韓王曰韓北有鞏洛<hi>並屬河南</hi>成<lb/>
<pb n="KR2e0004_WYG_008-6a"/>
　臯之固西有宜陽常阪之塞<hi>常史作商殷紀注商今上洛是也</hi>東有<lb/>
　宛穰洧水<hi>穰屬南陽洧水出潁川陽城</hi>南有陘山地方千里帶甲<lb/>
　數十萬天下之强弓勁弩皆自韓出谿子少府<hi>下皆弩名</hi>
　<hi>俶真訓注谿子國名夷名又谿子陽匠名徐注少府所造</hi>時力距來<hi>徐注作之得時力倍於常</hi>
　<hi>其勁足以距來敵</hi>皆射六百步之外韓卒超足而射<hi>舉蹠踏弩</hi>百<lb/>
　發不暇止逺者達胷近者掩心<hi>箭中心上如掩</hi>韓卒之劒㦸<lb/>
　皆出於冥山棠谿墨陽合伯鄧師宛馮<hi>馬彪注冥山在相州北汝</hi>
　<hi>南呉旁有棠谿亭脩務訓注墨陽美劒名合伯地缺鄧師豈南陽鄧耶猶云洛師榮陽有馮池</hi>龍淵<lb/>
<pb n="KR2e0004_WYG_008-6b"/>
　太阿<hi>呉越春秋楚王召風胡子曰呉有干將越有歐冶寡人欲因子請因二人作劒風胡見二人作</hi>
　<hi>劒二其名云以上類言以地名</hi>皆陸斷馬牛水擊鵠鴈當敵即斬堅<lb/>
　甲盾鞮鍪<hi>盾櫓鞮革履鍪兜鍪説文鍪鍑屬鍑大口釡葢鍪如之</hi>鐵幕革抉㕹<lb/>
　<hi>音筏</hi>芮<hi>史並不注</hi>無不畢具以韓卒之勇被堅甲蹠勁弩帶<lb/>
　利劒一人當百不足言也夫以韓之勁與大王之賢<lb/>
　乃欲西面事秦稱東藩築帝宫受冠帶祠春秋交臂<lb/>
　而服焉夫羞社稷而為天下笑無過此者矣是故願<lb/>
　大王之熟計之也大王事秦秦必求宜陽成臯今兹<lb/>
<pb n="KR2e0004_WYG_008-7a"/>
　効之明年又益求割地與之即無地以給之不與則<lb/>
　棄前功而後更受其禍且夫大王之地有盡而秦之<lb/>
　求無已夫以有盡之地而逆無已之求此所謂市怨<lb/>
　而買禍者也不戰而地已削矣臣聞鄙語曰寧為雞<lb/>
　口無為牛後今大王西面交臂而臣事秦何以異於<lb/>
　牛後乎夫以大王之賢挾强韓之兵而有牛後之名<lb/>
　臣竊為大王羞之韓王忿然作色攘臂按劒仰天太<lb/>
　息曰寡人雖死必不能事秦今主君以趙王之教詔<lb/>
<pb n="KR2e0004_WYG_008-7b"/>
　之敬奉社稷以從<hi>傳在燕趙後云宣恵王令按合從在燕文公二十八年趙肅侯十六</hi>
　<hi>年此二十五年又蘇秦𫝊説六國後去趙而從約解是嵗燕易王立徐注云自初説燕至此三年宣惠之</hi>
　<hi>元年也比時從已解則説從時非宣惠明矣沈括辨以為雞尸牛從今按秦稱牛後蓋以惡語侵韓昭侯</hi>
　<hi>怒而從之雞尸牛後謬誤也</hi>
　　　宣惠王<hi>昭侯子元年己顯王子十七年  丑</hi>
宣王謂摎留<hi>韓人</hi>曰吾欲兩用公仲公叔其可乎對曰不<lb/>
　可晉用六卿而國分簡公用田成監止而簡公弑<hi>齊事</hi>
　<hi>見哀十四年</hi>魏兩用犀首張儀而西河之外亡<hi>秦惠八年魏納河西</hi>
<pb n="KR2e0004_WYG_008-8a"/>
　<hi>儀時為秦客卿未相魏也後至魏襄十三年相儀儀留四年去而衍相未嘗兩用未嘗亡也此豈衍為秦</hi>
　<hi>良造儀為客卿時魏以事聴之耶</hi>今王兩用之其多力者内樹其黨<lb/>
　其寡力者藉外權羣臣或内樹其黨以擅其主或外<lb/>
　為交以裂其地則王之國必危矣<hi>彪謂此非天下之正議也顧所用如</hi>
　<hi>何耳使得人如周召兩用之庸何傷若公仲公叔也一之謂甚何必兩</hi>
楚昭獻相韓秦且攻韓韓廢昭獻昭獻令人謂公叔曰<lb/>
　不如貴昭獻以固楚秦必曰楚韓合矣<lb/>
秦攻陘<hi>此時史不書後至桓惠九年秦拔我陘然陳軫張儀同時儀死至桓惠九年四十六年矣軫必</hi>
<pb n="KR2e0004_WYG_008-8b"/>
　<hi>不存故因舊</hi>韓使人馳南陽之地<hi>馳反走/示服也</hi>秦已馳<hi>馳進也韓避之</hi>
　<hi>而秦進也</hi>又攻陘韓因割南陽之地秦受地又攻陘陳軫<lb/>
　謂秦王<hi>惠</hi>曰國形不便故馳交不親故割今割矣而<lb/>
　交不親馳矣而兵不止臣恐山東之無以馳割事王<lb/>
　者矣且王求百金於三川而不可得求千金於韓一<lb/>
　旦而具今王攻韓是絶上交而固私府也<hi>言利移於下</hi>竊<lb/>
　為王不取也<lb/>
秦韓戰於濁澤<hi>長社濁澤</hi>韓氏急公仲朋<hi>元作明</hi>謂韓王曰與<lb/>
<pb n="KR2e0004_WYG_008-9a"/>
　國不可恃<hi>與謂山東</hi>今秦之心欲伐楚王不如因張儀為<lb/>
　和於秦賂之以一名都與之伐楚此以一易二之計<lb/>
　也韓王曰善乃儆公仲之行<hi>儆猶戒</hi>將西講於秦楚王<lb/>
　<hi>懐</hi>聞之大恐召陳軫而吿之陳軫曰秦之欲伐我久<lb/>
　矣今又得韓之名都一而具甲<hi>以一都之賦為兵備</hi>秦韓并兵<lb/>
　南鄉此秦所以廟祠而求也今已得之矣楚國必伐<lb/>
　王聴臣為之儆四境之内選師言救韓令戰車滿道<lb/>
　路發信臣多其車重其幣使信王之救已韓為不能<lb/>
<pb n="KR2e0004_WYG_008-9b"/>
　聴我<hi>使其或不能從我以與秦戰</hi>韓之徳王也<hi>恩救我</hi>必不為鴈行<lb/>
　以來是秦韓不和兵雖至楚國不大病矣為能聴我<lb/>
　絶和於秦秦必大怒以厚怨於韓韓得楚救必輕秦輕<lb/>
　秦其應秦必不敬是我因秦韓之兵而免楚國之患也<lb/>
　楚王大説乃儆四境之内選師言救韓發信臣多車<lb/>
　幣謂韓王曰敝邑雖小已悉起之矣願大國遂肆意<lb/>
　於秦敝邑將以楚殉韓<hi>殉言以死從之</hi>韓王大説乃止公仲<lb/>
　公仲曰不可夫以實告我者秦也以虚名救我者楚<lb/>
<pb n="KR2e0004_WYG_008-10a"/>
　也恃楚之虚名輕絶强秦之敵必為天下笑矣且楚<lb/>
　韓非兄弟之國也又非素約而謀伐秦矣秦欲伐楚<lb/>
　楚因以起師言救韓此必陳軫之謀也且王已使人<lb/>
　報於秦矣今弗行是欺秦也夫輕强秦之禍而信楚<lb/>
　之謀臣王必悔之矣韓王弗聴遂絶和於秦秦果大<lb/>
　怒興師與韓氏戰於岸門<hi>後志潁陰有岸亭事在十九年此要終言之也</hi>楚<lb/>
　救不至韓氏大敗韓氏之兵非削弱也民非䝉愚也<lb/>
　兵為秦禽知為楚笑過聴於陳軫失計於韓朋也<hi>記十</hi>
<pb n="KR2e0004_WYG_008-10b"/>
　<hi>六年有彪謂二子皆億中之材也宣惠訹於甘言惑於重幣雖有公仲之謀固難以入至於非兄弟非素</hi>
　<hi>約而以虚名救我此言豈不明著矣乎如之何弗聴也</hi>
顔率見公仲公仲不見顔率謂公仲之謁者曰公仲必<lb/>
　以率為陽也<hi>陽佯同不實也</hi>故不見率也公仲好内<hi>齊世家注内婦</hi>
　<hi>官也</hi>率曰好士公仲嗇於財率曰散施公仲無行率曰<lb/>
　好義<hi>所謂不實</hi>自今以來率且正言之而已矣公仲之謁<lb/>
　者以告公仲公仲遽起而見之<hi>彪謂顔率此言可行公仲而已誠有是也</hi>
　<hi>雖陽言何益於徳茍無是也正言之吾何懼以是知公仲非躬行者也</hi>
<pb n="KR2e0004_WYG_008-11a"/>
　　　襄王<hi>宣王子元年戌赧王四年庚</hi>
張儀為秦連横説韓王曰韓地險惡山居五榖所生非<lb/>
　麥而豆民之所食大抵豆飯藿羮<hi>藿菽之少者</hi>一嵗不收<lb/>
　民不饜糟糠地方不滿九百里無二嵗之所食料大<lb/>
　王之卒悉之不過三十萬而厮徒負養<hi>負荷養收之人</hi>在其<lb/>
　中矣為除守徼亭障塞<hi>徼巡也亦闗境上</hi>見卒不過二十萬<lb/>
　而已秦帶甲百餘萬車千乘騎萬匹虎鷙<hi>元作摯</hi>之士<lb/>
　<hi>鷙擊鳥</hi>跿<hi>音/徒</hi>跔<hi>音俱説文天寒足跔與/此不合史注跳躍也</hi>科頭<hi>不著兠鍪</hi>貫頥<lb/>
<pb n="KR2e0004_WYG_008-11b"/>
　<hi>貫人之頥</hi>奮㦸者至不可勝計也秦馬之良戎兵之衆探<lb/>
　前蹶<hi>元作趹</hi>後<hi>字書無趹字蹶跳也</hi>蹄間三尋者不可勝數也山<lb/>
　東之卒被甲冒胄以會戰<hi>胄兠鍪</hi>秦人捐甲徒䄇以趨<lb/>
　敵<hi>䄇祼也</hi>左挈人頭右挾生虜夫秦卒之與山東之卒<lb/>
　也猶孟賁之與怯夫也以重力相壓猶烏獲之與嬰<lb/>
　兒也夫戰孟賁烏獲之士以攻不服之弱國無以異<lb/>
　於墮千鈞之重集於鳥卵之上必無幸矣<hi>幸其不破碎無是理</hi>
　<hi>也</hi>諸侯不料兵之弱食之寡而聴從人之甘言好辭<lb/>
<pb n="KR2e0004_WYG_008-12a"/>
　比周以相飾也皆言曰聴吾計則可以强霸天下夫<lb/>
　不顧社稷之長利而聴須㬰之説詿誤人主者<hi>詿亦誤也</hi>
　無過於此者矣大王不事秦秦下甲據宜陽斷絶韓<lb/>
　之上地東取成臯宜陽則鴻臺之宫桑林之苑<hi>桑林宜在</hi>
　<hi>亳修務訓言湯禱于桑山之林則似指言多桑之山非地名也</hi>非王之有已夫塞成<lb/>
　臯絶上地則王之國分矣先事秦則安矣不事秦則<lb/>
　危矣夫造禍而求福計淺而怨深逆秦而順趙<hi>元作楚</hi>
　雖欲無亡不可得也故為大王計莫如事秦秦之所<lb/>
<pb n="KR2e0004_WYG_008-12b"/>
　欲莫如弱楚而能弱楚者莫如韓非以韓能强於楚<lb/>
　也其地勢然也今王西面而事秦以攻楚<hi>衍為字</hi>敝邑<lb/>
　秦王必喜<hi>惠文</hi>夫攻楚而私其地轉禍而説秦計無便<lb/>
　於此者也是故秦王使使臣獻書大王御史須以決<lb/>
　事韓王曰客幸而教之請比郡縣築帝宫祠春秋稱<lb/>
　東藩効宜陽<hi>彪謂横人之辭真所謂虛喝者韓之兵信弱食信寡矣獨不曰從合則能以弱</hi>
　<hi>為强以寡為多乎惜乎世主不少察於此也</hi>
鄭彊<hi>鄭公族韓滅鄭故為韓人</hi>之走張儀於秦<hi>譛之於秦使逐之</hi>曰儀之使<lb/>
<pb n="KR2e0004_WYG_008-13a"/>
　者必之楚矣故謂太宰<hi>楚官强謂之</hi>曰公留儀之使者<hi>留之</hi>
　<hi>者欲詐為儀使之致地</hi>强請西圖儀於秦故因西請秦王<hi>武</hi>曰<lb/>
　張儀使人致上庸之地<hi>秦惠十三年取上庸今言儀致之楚欲以怒秦</hi>故使<lb/>
　使臣再拜謁<hi>强偽為楚使白此於秦下衍秦王字</hi>秦王怒張儀走<hi>武元年此</hi>
　<hi>二年</hi>
宜陽之役<hi>秦三年此四年</hi>楊侹<hi>棗人</hi>謂公孫顯曰請為公以五萬<lb/>
　攻西周得之是以九鼎市甘茂也<hi>茂與顯爭國顯得九鼎其功大秦必</hi>
　<hi>棄茂用顯</hi>不然秦攻西周天下惡之其救韓必疾則茂事<lb/>
<pb n="KR2e0004_WYG_008-13b"/>
　敗矣<lb/>
秦圍宜陽<hi>秦三年此四年</hi>游騰謂公仲曰公何不與趙藺離石<lb/>
　祁<hi>趙地韓嘗取之今使歸之</hi>以質許地<hi>韓地趙嘗取之質易地也</hi>則樓緩必敗<lb/>
　矣<hi>緩害韓者趙韓合故緩敗</hi>收韓趙之地以臨魏樓□<hi>元作鼻</hi>必敗<lb/>
　矣<hi>□亦以魏害韓者</hi>韓趙<hi>補/</hi>為一魏必倍秦<hi>倍音背</hi>甘茂必敗<lb/>
　矣<hi>茂攻宜陽韓得趙魏則不易抜故茂敗</hi>以成陽資翟强於齊楚必敗<lb/>
　矣<hi>元作之齊楚敵也齊得地則益强可以敗楚時楚助秦故必敗</hi>須秦必敗<hi>須言少待以趙</hi>
　<hi>魏救至而楚不助故敗</hi>秦失魏宜陽必不抜矣<hi>秦魏鄰也失魏之害重於趙故</hi>
<pb n="KR2e0004_WYG_008-14a"/>
　<hi>獨言魏</hi>
為公仲謂向夀曰禽困覆車<hi>禽所獲獸也能覆獵者之車不可忽</hi>公破韓<lb/>
　辱公仲公仲收國復事秦自以為必可以封今公與<lb/>
　楚解<hi>解言復好</hi>中封小令尹以桂陽<hi>中言使楚自封之國中桂陽荆州部</hi>秦<lb/>
　楚合復攻韓韓必亡公仲躬率其私徒以鬬於秦<hi>謂且</hi>
　<hi>賊夀於秦</hi>願公之熟計之也向夀曰吾合秦楚非以當韓<lb/>
　也子為我謁之公仲曰秦韓之交可合也對曰願有<lb/>
　復於公<hi>復重言之</hi>諺曰貴其所以貴者貴<hi>所以貴人所同貴</hi>今王<lb/>
<pb n="KR2e0004_WYG_008-14b"/>
　之愛習公也不如公孫郝<hi>元作郝下同</hi>其智能公也不如<lb/>
　甘茂今二人者皆不得親於事矣而公獨與王主斷<lb/>
　於國者彼有以失之也公孫郝黨於韓而甘茂黨於<lb/>
　魏故王不信也今秦楚爭强而公黨於楚是與公孫<lb/>
　郝甘茂同道也公何以異之人皆言楚之多變也而<lb/>
　公必之是自為貴也<hi>非貴所同貴</hi>公不如與王謀其變也<lb/>
　善韓以備之若此則無禍矣韓氏先以國從公孫郝<lb/>
　而後委於甘茂是韓公之讎也<hi>言以韓為讎</hi>今公言善韓<lb/>
<pb n="KR2e0004_WYG_008-15a"/>
　以待楚是外舉不避讎也向夀曰吾甚欲韓合對曰<lb/>
　甘茂許公仲以武遂反宜陽之民今公徒收之甚難<lb/>
　<hi>徒言無地與之</hi>向子曰然則奈何武遂終不可得已<hi>與韓地宜以其</hi>
　<hi>所得於韓若武遂者可也茂已許之已無以易之也</hi>對曰公何不以秦為韓求<lb/>
　潁川於楚此乃韓之寄地也<hi>此本韓地楚取之故云</hi>公求而得<lb/>
　之是令行於楚而以其地徳韓也公求而弗得是韓<lb/>
　楚之怨不解而交走秦也秦楚爭强而公過楚以攻<lb/>
　韓<hi>過謂以攻韓為楚罪</hi>此利於秦向子曰奈何對曰此善事也<lb/>
<pb n="KR2e0004_WYG_008-15b"/>
　甘茂欲以魏取齊公孫郝欲以韓取齊今公取宜陽<lb/>
　以為攻<hi>宜陽蓋夀議攻而甘茂攻之</hi>收楚韓以安之<hi>使楚歸潁川則楚韓講故</hi>
　<hi>曰安</hi>而誅齊魏之罪<hi>誅猶求也求其過/失以為郝茂之罪</hi>是<hi>衍以字</hi>公孫郝<lb/>
　甘茂<hi>衍之字</hi>無事也<hi>言其失權</hi>
客卿<hi>韓</hi>為韓謂秦王<hi>武</hi>曰韓珉之議知其君不知異君<lb/>
　知其國不知異國彼公仲者秦勢能詘之<hi>詘貶下也</hi>以<hi>補</hi>
　秦之强首之者<hi>首言以兵向之</hi>珉為疾矣<hi>珉者公仲所善公仲受兵則珉病</hi>
　進齊宋之兵至首垣<hi>韓進之</hi>逺薄梁郭所以不反魏者<lb/>
<pb n="KR2e0004_WYG_008-16a"/>
　<hi>反不合也兵薄梁郭疑於不合而合</hi>以為成<hi>成平也猶和</hi>而過南陽之道欲<lb/>
　以四國西首也<hi>韓宋齊魏</hi>所以不者<hi>言欲攻秦/而不果者</hi>皆曰<hi>衍以字</hi>
　燕亡於齊<hi>亡謂喪地</hi>魏亡於秦<hi>孟子曰/西喪地</hi>陳蔡亡於楚<hi>此亡國也</hi>
　此皆絶地形<hi>言其大小相絶而四國輕以小敵大故亡</hi>羣臣此周以蔽其<lb/>
　上大臣為諸侯輕國也今王位正<hi>言武王能正貴賤之位</hi>張儀<lb/>
　之貴不得議公孫郝<hi>元作赫下同</hi>是從臣不事大臣也<hi>從臣</hi>
　<hi>謂儀大臣郝也事言不得干其事</hi>公孫郝之貴不得議甘茂則大臣<lb/>
　不得事近臣矣<hi>近臣謂茂</hi>貴賤不相事各得其位輻湊以<lb/>
<pb n="KR2e0004_WYG_008-16b"/>
　事其上則羣臣之賢不肖可得而知也王之明一也<lb/>
　公孫郝嘗疾齊韓<hi>言急於得二國</hi>而不加貴<hi>貴言不厚二國</hi>則為大<lb/>
　臣不敢為諸侯輕國矣齊韓嘗因公孫郝而不受則<lb/>
　諸侯不敢因羣臣以為能矣外内不相為則諸侯之<lb/>
　情偽可得而知也王之明二也公孫郝樗里疾請無<lb/>
　攻韓陳四辟去<hi>陳軍陳以不攻故解散</hi>王猶攻之也<hi>宜陽之役</hi>甘茂<lb/>
　約楚趙<hi>欲攻魏</hi>而反敬魏<hi>違其/初約</hi>是且搆我<hi>初約攻而反敬之是欲與</hi>
　<hi>三國難我也</hi>茂且攻宜陽王猶校之也<hi>茂攻宜陽可以贖前若它人則置不</hi>
<pb n="KR2e0004_WYG_008-17a"/>
　<hi>檢校</hi>羣臣之智無㡬於王之明者<hi>㡬猶近</hi>臣故願公仲之<lb/>
　以國<hi>元作國以</hi>待於王<hi>待待/其命</hi>而無自左右也<hi>自猶由也欲秦王聴已勿</hi>
　<hi>用左右之説</hi>
或謂公仲曰聴者聴國<hi>謂聴於衆</hi>非必聴實也<hi>實謂見事</hi>故先王<lb/>
　聴諺言於市願公之聴臣言也公求中立於秦<hi>立謂立於</hi>
　<hi>齊魏之間此章實君魏</hi>而弗能得也善公孫郝以難甘茂歡齊<lb/>
　兵以勸止魏<hi>郝善齊故善郝則喜於齊之攻魏茂善魏故難茂則可以止魏之攻齊勸言茂</hi>
　<hi>欲為之</hi>楚趙皆公之讎也<hi>詳此則公仲與齊者也二國不善齊故讎公仲</hi>臣恐<lb/>
<pb n="KR2e0004_WYG_008-17b"/>
　國之以此為患也願公之復求中立於秦也公仲曰<lb/>
　奈何對曰秦王以公孫郝<hi>元作郝下同</hi>為黨於公而弗之<lb/>
　聴甘茂不善於公而弗為公言公何不因行願以與<lb/>
　秦王語<hi>行願人姓名</hi>行願之為秦王臣也公<hi>無私秦信之故可因</hi>臣<lb/>
　請為公謂秦王曰齊魏合與離於秦孰利齊魏别與<lb/>
　合<hi>離以交言别以兵言</hi>於秦孰强秦王必曰齊魏離則秦重合<lb/>
　則秦輕齊魏别則秦强合則秦弱臣即曰今王聴公<lb/>
　孫郝以韓秦之兵應齊而攻魏魏不敢戰歸地而合<lb/>
<pb n="KR2e0004_WYG_008-18a"/>
　於齊是秦輕也臣以公孫郝為不忠今王聴甘茂以<lb/>
　韓秦之兵據魏而攻齊齊不敢戰亦<hi>元作不</hi>求割地而<lb/>
　合於魏是秦輕也臣以甘茂為不忠故不如令韓中<lb/>
　立以攻齊<hi>衍齊字</hi>王言救魏以勁之<hi>齊時先已伐魏攻令秦王聲言救魏</hi>
　<hi>以勁韓之攻齊</hi>齊魏不能相聴必離<hi>秦敕魏則魏不憚齊亦不合於齊</hi>兵交<lb/>
　<hi>元作史</hi>王欲則信公孫郝於齊<hi>欲言或欲此或欲彼</hi>為韓取南陽<lb/>
　易榖川以歸<hi>榖水出澠池</hi>此惠王之願也王欲則信甘茂<lb/>
　於魏以韓秦之兵據魏以却齊此武王之願也臣以<lb/>
<pb n="KR2e0004_WYG_008-18b"/>
　為令韓以中立以攻<hi>元作勁</hi>齊最秦之大急也公孫郝<lb/>
　黨於齊而不肯言甘茂薄而不敢謁也<hi>茂覉旅之臣故言薄此欲</hi>
　<hi>攻齊故其辭與茂</hi>此二人王之大患也願王之熟計之也<lb/>
公仲數不信於諸侯諸侯<hi>補兩字</hi>錮之<hi>不行其説</hi>南委國於楚<lb/>
　<hi>以國事聴之</hi>楚王<hi>懐</hi>弗聴蘇代為謂楚王曰不若聴而備<lb/>
　於其反也<hi>反亦謂不信</hi>朋之反也常杖<hi>元作仗下同</hi>趙而畔楚<lb/>
　杖齊而畔秦今四國錮之而無所入矣亦甚患之<hi>公仲</hi>
　<hi>甚患</hi>此方其為尾生之時也<hi>言公仲自患其反之不利故欲為信尾生再見燕䇿</hi>
<pb n="KR2e0004_WYG_008-19a"/>
　<hi>蘇代言名高葢論語徴生汎論訓亦云</hi>
謂公叔曰公欲得武遂於秦而不患楚之能揚河外也<lb/>
　<hi>揚猶動</hi>公不如令人恐楚王<hi>懐</hi>而令人為公求武遂於<lb/>
　秦謂楚王曰發重使為韓求武遂於秦秦王<hi>昭</hi>聴是<lb/>
　令得行於萬乗之王也韓得武遂以限<hi>元作恨</hi>秦無<hi>元作</hi>
　<hi>毋</hi>秦患而徳<hi>元作/得</hi>楚韓楚之縣而已<hi>言役屬於楚</hi>秦不聴<lb/>
　是秦韓之怨深而交事<hi>補</hi>楚也<lb/>
謂公叔曰乘舟舟漏而弗塞則舟沉矣塞漏舟而輕陽<lb/>
<pb n="KR2e0004_WYG_008-19b"/>
　侯之波<hi>説陽侯多矣今按四八目伏羲六佐一曰陽侯為江海葢因此為波神與</hi>則舟覆<lb/>
　矣今公自以為辨於薛公<hi>辨猶治也猶言治於高傒薛公田嬰</hi>而輕秦<lb/>
　是塞漏舟而輕陽侯之波也願公之察也<lb/>
齊令周最使鄭<hi>韓滅鄭有其地故多稱鄭</hi>立韓擾<hi>韓公子葢立為相</hi>而廢公<lb/>
　叔周最患之曰公叔之與周君交也<hi>交言其相善已不可以廢之</hi>
　今我使鄭立韓擾而廢公叔語曰怒於室者色於市<lb/>
　<hi>色作色</hi>今公叔怨齊無奈何也必絶周君而深怨我矣<lb/>
　史舍曰公行矣請令公叔必重公周最行至鄭公叔<lb/>
<pb n="KR2e0004_WYG_008-20a"/>
　大怒史舍<hi>齊韓史與最同使</hi>入見<hi>見公叔</hi>曰周最固不欲來使<lb/>
　臣竊强之周最不欲來以為公也使臣之强之也亦<lb/>
　以為公也公叔曰請聞其説對曰齊大夫諸子有犬<lb/>
　犬猛不可叱叱之必噬人客有請叱之者疾視而徐<lb/>
　叱之犬不動復叱之犬遂無噬人之心今周最固得<lb/>
　事足下而以不得已之故來使彼將禮陳其辭<hi>以禮陳説</hi>
　<hi>不急也</hi>而緩其言鄭王必以齊王<hi>閔</hi>為不急必不許也<lb/>
　今周最不來他人必來來使者無交於公而欲徳於<lb/>
<pb n="KR2e0004_WYG_008-20b"/>
　韓擾其使之必疾言之必急則鄭王必許之矣公叔<lb/>
　曰善遂重周最王果不許韓擾<lb/>
公仲使韓珉之秦求武遂而恐楚之怒也唐客<hi>楚人</hi>謂公<lb/>
　仲曰韓之事秦也且以求武遂也非敝邑之所增也<lb/>
　韓已得武遂其形乃可以善楚臣願有言而不敢為<lb/>
　楚計今韓之父兄得衆者母相韓不能獨立勢必<hi>衍不</hi>
　<hi>字</hi>善楚<hi>絶/句</hi>王曰<hi>唐客以楚懷言告公仲</hi>吾欲以國輔韓珉而相<lb/>
　之可乎父兄惡珉珉必以國保楚公仲説<hi>初恐楚怒已使珉今</hi>
<pb n="KR2e0004_WYG_008-21a"/>
　<hi>欲相珉則不怒也</hi>仕<hi>元作/士</hi>唐客於諸公<hi>葢薦之於韓之大臣乃得仕</hi>而使<lb/>
　之主韓楚之事<lb/>
公仲以宜陽之故仇甘茂其後秦歸武遂於韓<hi>此六年</hi>已<lb/>
　而秦王<hi>昭</hi>固疑甘茂之以武遂解於公仲也杜聊<hi>韓人</hi>
　為公仲謂秦王曰朋<hi>元作明</hi>也願因茂以事王<hi>若公仲與茂善</hi>
　<hi>以實秦王之疑</hi>秦王大怒於甘茂故樗里疾大説杜聊<lb/>
鄭彊以金八百入秦以伐韓<hi>强以韓滅故</hi>冷向謂鄭彊曰公<lb/>
　以八百金請伐人之與國<hi>韓秦之與</hi>秦必不聴公公不如<lb/>
<pb n="KR2e0004_WYG_008-21b"/>
　令秦王<hi>昭</hi>疑公叔鄭彊曰何如曰公叔之攻楚也以<lb/>
　㡬瑟之存焉<hi>㡬瑟太子嬰弟時質楚公叔所不善</hi>故言伐<hi>元作先</hi>楚也今<lb/>
　已令楚王<hi>懐</hi>奉㡬瑟以車百乘居陽翟令昭獻轉而<lb/>
　與之處<hi>獻本不善㡬瑟令之回心相善</hi>旬有餘彼已角<hi>角言二人均禮</hi>而㡬<lb/>
　瑟公叔之讎也而昭獻公叔之人也秦王聞之必疑<lb/>
　公叔為楚也<hi>幾瑟韓愛子而在楚秦固疑其合楚公叔與幾瑟讎故秦不疑今叔所善與之</hi>
　<hi>處而禮均然則秦安得不疑其為楚楚秦所惡也其伐韓不待請矣</hi>
公仲為韓魏易地公叔爭之而不聴且亡史惕<hi>韓史</hi>謂公<lb/>
<pb n="KR2e0004_WYG_008-22a"/>
　叔曰公亡則易必可成矣公無辭以復反且示天下<lb/>
　輕公公不若順之夫韓地易於上<hi>上上流魏之上</hi>則害於趙<lb/>
　<hi>趙魏鄰也魏地廣趙之害也</hi>魏易於下<hi>下謂韓</hi>則害於楚公不如告<lb/>
　楚趙楚趙惡之趙聞之起兵臨羊腸楚聞之發兵臨<lb/>
　方城而易必敗矣<lb/>
錡宣<hi>韓人</hi>之教韓王取秦<hi>取言與之合</hi>曰為公叔具車百乗言<lb/>
　之楚易三川因令公仲謂秦王<hi>昭</hi>曰三川之言曰秦<lb/>
　王必取我<hi>我三川也</hi>韓王之心不可解矣<hi>言其聞三川之言恐空失地故</hi>
<pb n="KR2e0004_WYG_008-22b"/>
　<hi>來與楚易</hi>王何不試以襄子<hi>王秦王襄子秦諸公子不善太子者</hi>為質於韓<lb/>
　令韓王知<hi>衍之字</hi>王之不取三川也<hi>韓之易地畏秦取之也今秦入質則</hi>
　<hi>不取可知</hi>因以出襄子而徳太子<lb/>
襄陵之役<hi>史不書</hi>畢長謂公叔曰請毋用兵而楚魏皆徳<lb/>
　公之國矣夫楚欲置公子咎<hi>元作高从史後並同此書亦或作咎置不立也</hi>
　<hi>事見十二年</hi>必以兵臨魏<hi>魏欲立/咎故</hi>公何不令人説昭子<hi>陽也</hi>
　曰戰未必勝請為子起兵以之魏<hi>韓起兵</hi>子有辭以毋<lb/>
　戰<hi>楚臨魏欲置咎也韓今順之故可以無戰</hi>於是<hi>衍以/字</hi>太子<hi>㡬瑟/也</hi>與<hi>元作扁</hi>
<pb n="KR2e0004_WYG_008-23a"/>
　昭陽<hi>元作揚</hi>梁王皆徳公矣<hi>陽得毋戰梁得免兵</hi>
公叔使馮君於秦恐留教陽向<hi>並韓人</hi>説秦王<hi>昭</hi>曰留馮<lb/>
　君以善韓臣<hi>韓之嫉馮者以留之為善</hi>非上智也主君不如善馮<lb/>
　君而資之以秦馮君廣王<hi>恃秦以自大</hi>而不聴公叔以與<lb/>
　太子爭<hi>太子爭也時未定所立故㡬瑟咎嬰更稱之</hi>則王澤布而害於韓<lb/>
　矣<hi>國不和故</hi>
韓公叔與㡬瑟爭國<hi>爭立為相見後</hi>鄭彊為楚王<hi>懷</hi>使於韓矯<lb/>
　以新城陽人命世子<hi>㡬瑟也</hi>以與公叔爭國楚怒將罪<lb/>
<pb n="KR2e0004_WYG_008-23b"/>
　之鄭彊曰臣之矯與之以為國也臣曰<hi>言其言然</hi>世子得<lb/>
　新城陽人以與公叔爭國而得全魏必急韓氏<hi>魏欲立咎</hi>
　<hi>故急攻之</hi>韓氏急必懸命於楚又何新城陽人敢索若戰<lb/>
　而不勝幸<hi>元作走</hi>而不死今且以至<hi>言歸楚</hi>又安敢言地<lb/>
　楚王曰善乃弗罪<hi>楚䇿有大同鄭作申</hi>
韓公叔與㡬瑟爭國中庶子强<hi>庶子本周官秦置中庶子為太子官</hi>謂太<lb/>
　子曰不若及齊師未入<hi>齊助公叔</hi>急擊公叔太子曰不可<lb/>
　戰之於國中國必分對曰事不成身必危尚何足以<lb/>
<pb n="KR2e0004_WYG_008-24a"/>
　圖國之全為太子弗聴齊師果入太子出走<hi>彪謂㡬瑟之及</hi>
　<hi>此言也義嗣也而卒不得立小人勝故也</hi>
齊明謂公叔曰齊逐㡬瑟楚善之令楚欲善齊甚公何<lb/>
　不令齊王<hi>閔</hi>謂楚王<hi>懐</hi>王為我逐幾瑟以窮之楚聴<lb/>
　是齊楚合而幾瑟走也楚王弗聴是有陰於韓也<hi>陰言</hi>
　<hi>私厚之然則公叔不可不備</hi>
公叔將殺幾瑟也謂公叔曰太子之重公也<hi>太子咎</hi>畏㡬<lb/>
　瑟也今幾瑟死太子無患必輕公韓大夫見王老冀<lb/>
<pb n="KR2e0004_WYG_008-24b"/>
　太子之用事也固欲事之太子外無幾瑟之患<hi>時在楚故</hi>
　<hi>言外</hi>而内收諸大夫以自輔也公必輕矣不如無殺㡬<lb/>
　瑟以恐太子太子必終身重公矣<lb/>
公叔且殺幾瑟也宋赫為謂公叔曰㡬瑟之能為亂也<lb/>
　内得父兄而外得秦楚也今公殺之太子無患必輕<lb/>
　公韓大夫知王之老而太子定必陰事之秦楚若無<lb/>
　韓<hi>言小國不之有</hi>必陰事伯嬰<hi>秦楚有韓則事太子太子韓嗣故也無韓乃事嬰</hi>伯<lb/>
　嬰亦幾瑟也公不如勿殺<hi>絶句</hi>伯嬰恐必陰保於公<hi>嬰與</hi>
<pb n="KR2e0004_WYG_008-25a"/>
　<hi>太子在韓皆幾瑟之仇幾瑟在故嬰恐</hi>韓大夫不能必其不入也<hi>幾瑟入</hi>
　必不敢輔伯嬰以為亂秦楚挾幾瑟以塞伯嬰<hi>塞障也不</hi>
　<hi>使與事</hi>伯嬰外無秦楚之權内無父兄之衆必不能為<lb/>
　亂矣此便於公<hi>十二年書太子嬰死因言公仲伯嬰六事六事豈與太子同名與</hi>
謂新城君曰公叔伯嬰恐秦楚之内㡬瑟也公何不為<lb/>
　韓求質子於楚<hi>楚不主幾瑟則必入質以此卜之</hi>楚王<hi>懐</hi>聴而入質<lb/>
　子於韓則公叔伯嬰必知秦楚之不以幾瑟為事也<lb/>
　必以韓合於秦楚矣秦楚挾韓以窘魏魏氏不敢東<lb/>
<pb n="KR2e0004_WYG_008-25b"/>
　<hi>不合齊</hi>是齊孤也公又令秦求質子於楚<hi>卜其與秦同否也</hi>楚<lb/>
　不聴則怨結於韓<hi>此韓皆主公叔伯嬰為言</hi>韓挾齊魏以盻楚<hi>盻睥</hi>
　<hi>睨也</hi>楚王必重公矣<hi>新城貴於秦楚欲秦援之故重新城</hi>公挾秦楚之重<lb/>
　以積徳於韓則公叔伯嬰必以國事公矣<hi>記十二年有在楚圍</hi>
　<hi>雍氏下</hi>
胡衍<hi>韓人</hi>之出幾瑟於楚也<hi>出而/歸韓</hi>教公仲<hi>衍教/之</hi>謂魏王<hi>哀</hi>
　曰太子在楚韓不敢離楚也<hi>懼其為幾瑟伐韓</hi>王<hi>元作公</hi>何不<lb/>
　試奉公子咎<hi>此後並因舊字</hi>而為之請太子<hi>子韓立之</hi>因令人謂<lb/>
<pb n="KR2e0004_WYG_008-26a"/>
　楚王<hi>懷幾瑟聞魏欲立咎故</hi>曰韓立公子咎而棄㡬瑟是王抱<lb/>
　虚質也王不如亟歸幾瑟幾瑟入必以韓權報讎於<lb/>
　魏而徳王矣<lb/>
幾瑟亡之楚楚將收秦而復之謂芋戎曰廢公叔而相<lb/>
　幾瑟者楚也<hi>相謂昔日</hi>今幾瑟亡之楚楚又收秦而復之<lb/>
　幾瑟入鄭之日韓楚之縣已<hi>元作邑</hi>公不如令秦王賀<lb/>
　伯嬰之立也韓絶於楚<hi>楚主幾瑟而今立嬰故絶韓</hi>其事秦必疾<lb/>
　秦挾韓親魏齊楚後至者先亡此王業也<lb/>
<pb n="KR2e0004_WYG_008-26b"/>
冷向謂韓咎<hi>史有公子咎有韓咎</hi>曰幾瑟亡在楚楚王<hi>懐</hi>欲復之<lb/>
　甚今楚兵十餘萬在方城之外臣請令楚築萬家之<lb/>
　都於雍氏之旁韓必起兵以禁之公必將矣公因以<lb/>
　楚韓之兵奉幾瑟而内之幾瑟得入而徳公必以韓<lb/>
　楚奉公矣<hi>記十二年有</hi>
楚令景鯉入韓韓且内伯嬰於秦景鯉患之<hi>楚欲立幾瑟恐秦立</hi>
　<hi>嬰故</hi>冷向謂伯嬰曰太子<hi>謂伯嬰</hi>入秦秦必留太子而合<lb/>
　楚以復幾瑟也是太子反棄之<hi>言危得立而棄之向葢為鯉者彪謂太子</hi>
<pb n="KR2e0004_WYG_008-27a"/>
　<hi>國之本也而紛紛不定若此韓有相其皆何事邪</hi>
楚圍雍氏<hi>此十二年</hi>五月韓令使者求救於秦冠葢相望也<lb/>
　秦師不下殽韓又令尚靳使秦謂秦王<hi>昭</hi>曰韓之於<lb/>
　秦也居為隠蔽出為鴈行今韓已病矣秦師不下殽<lb/>
　臣聞之脣掲者<hi>掲猶反</hi>其齒寒願大王之熟計之宣太<lb/>
　后曰使者來者衆矣獨尚子之言是召尚子入宣太<lb/>
　后謂尚子曰妾事先王日先王以其髀<hi>股也</hi>加妾之身<lb/>
　妾困不支也盡置其身妾之上而妾弗重也何也以<lb/>
<pb n="KR2e0004_WYG_008-27b"/>
　其少有利焉今佐韓兵不衆糧不多則不足以救韓<lb/>
　夫救韓之危日費千金獨不可使妾少有利焉尚靳<lb/>
　歸書<hi>以書歸</hi>報韓王韓王遣張翠張翠稱病日行一縣<lb/>
　張翠至甘茂曰韓急矣先王病而來張翠曰韓未急<lb/>
　也且急矣甘茂曰秦重國智王也韓之緩急莫不知<lb/>
　今先生言不急可乎張翠曰韓急則折而入於楚矣<lb/>
　臣安敢來甘茂曰先生毋復言也甘茂入言秦王曰<lb/>
　公仲柄得秦師<hi>柄猶持</hi>故敢捍楚今雍氏圍而秦師不<lb/>
<pb n="KR2e0004_WYG_008-28a"/>
　下殽是無韓也公仲且抑首而不朝<hi>抑首不意貌</hi>公叔且<lb/>
　以國南合於楚楚韓為一魏氏不敢不聴是楚以三<lb/>
　國謀秦也如此則伐秦之形成矣不識坐而待伐孰<lb/>
　與伐人之利秦王曰善果下師於殽以救韓<hi>甘茂𫝊有茂入</hi>
　<hi>言下</hi>
楚圍雍氏韓令冷向借救於秦秦為發使公孫昧入韓<lb/>
　公仲曰子以秦為將救韓乎其不乎對曰秦王<hi>昭</hi>之<lb/>
　言曰請道於南鄭<hi>屬漢中</hi>藍田以入攻楚出兵於三川<lb/>
<pb n="KR2e0004_WYG_008-28b"/>
　以待公殆不合軍於南鄭矣<hi>不與楚戰</hi>公仲曰奈何對曰<lb/>
　秦王必祖張儀之故謀<hi>昔日所謀</hi>楚威王攻梁張儀謂秦<lb/>
　王<hi>惠</hi>曰與楚攻梁魏折而入楚韓固其與也<hi>韓魏之與</hi>是<lb/>
　秦孤也故不如出兵以勁魏<hi>陽為助魏實欲其與楚戰</hi>於是攻皮<lb/>
　氏<hi>楚攻之</hi>魏氏勁威王怒楚與魏大戰秦取西河之外<lb/>
　以歸<hi>惠八年</hi>今也其將陽言救韓而陰善楚公恃秦而<lb/>
　勁必輕與楚戰楚陰得秦之不用也<hi>不為韓用</hi>必易與公<lb/>
　相支也公戰勝楚遂與公乘楚易三川而歸<hi>乗因取之也</hi>
<pb n="KR2e0004_WYG_008-29a"/>
　公戰不勝楚楚塞三川而守之公不能救也臣甚惡<lb/>
　其事司馬康<hi>秦人</hi>三反之郢矣甘茂與昭獻遇於境其<lb/>
　言收璽<hi>璽軍符收之者言欲止楚之攻韓</hi>其實猶有約也<hi>疑秦楚約攻韓</hi>公<lb/>
　仲恐曰然則奈何對曰公必先韓而後秦先身而後<lb/>
　張儀<hi>先已所見後儀之故智言欲秦之救已而不欲其勁韓也徐注欲以為儀在之日而云非也</hi>
　臣<hi>補</hi>以公不如亟以國合於齊楚秦必委國於公以<lb/>
　解伐是公之所以外者儀而已<hi>外猶後也此言不恃秦耳承上故言儀</hi>
　其實猶之不失秦也<hi>雖合齊楚圖國事耳秦無辭怨之記十二年有</hi>
<pb n="KR2e0004_WYG_008-29b"/>
或謂韓公仲曰夫孿子之相似者<hi>孿一乳兩子</hi>唯其母知之<lb/>
　而已夫利害之相似者唯智者知之而已今公國其<lb/>
　利害之相似正如孿子之相似也得其道為之則主<lb/>
　尊而身安不得其道則主卑而身危今秦魏之和成<lb/>
　<hi>轉與二國和</hi>而非公適兩束之<hi>束猶/約</hi>則韓必謀矣<hi>謀謂和不堅而</hi>
　<hi>復議之</hi>若韓隨魏以善秦是為魏從也<hi>從人而已非自約之</hi>則韓<lb/>
　輕主卑矣秦已善韓必將置其所愛信者令用事於<lb/>
　韓以完之<hi>全秦之事</hi>是公危矣今公與安成君<hi>韓人</hi>為秦魏<lb/>
<pb n="KR2e0004_WYG_008-30a"/>
　之和成因為福不成亦為福秦魏之和成而公適兩<lb/>
　束之是韓為秦魏之門户也<hi>喻兩國由之</hi>是韓重而主尊<lb/>
　矣安成君東重於魏而西重於秦操右契<hi>左契待合而已右契</hi>
　<hi>可以責取</hi>而為公責徳於秦魏之王<hi>公仲制和為徳於秦今責其報</hi>裂地<lb/>
　而為諸侯公之事也<hi>言當務此</hi>若夫安韓魏而終身相公<lb/>
　之下服<hi>服猶事以侯國為上則相猶為下也</hi>此主尊而身安矣秦魏不<lb/>
　終相聴者也<hi>後必相違</hi>齊怒於不得魏必欲善韓以塞魏<lb/>
　魏不聴秦必務善韓以備秦是公擇布而割也<hi>布喻濟魏</hi>
<pb n="KR2e0004_WYG_008-30b"/>
　<hi>割喻制之</hi>秦魏和則兩國徳公不和則兩國爭事公所謂<lb/>
　成為福不成亦為福者也願公之無疑也<lb/>
或謂公仲曰今有一舉而可以忠於主便於國利於身<lb/>
　願公之行之也今天下散而事秦則韓最輕矣今天<lb/>
　下合而離秦則韓最弱矣合離之相續則韓最先危<lb/>
　矣此君國長民之大患也今公以韓先合於秦天下<lb/>
　隨之是韓以天下事秦秦之徳韓也厚矣韓與天下<lb/>
　朝秦而獨厚取徳焉公行之計<hi>之猶此</hi>是其於主也至<lb/>
<pb n="KR2e0004_WYG_008-31a"/>
　忠矣天下不合秦秦令而不聴秦必起兵以誅不服<lb/>
　秦久與天下結怨<hi>御名</hi>難而兵不決韓息士民以待其<lb/>
　舋<hi>舋罅也</hi>公行之計是其於國也大便也昔者周佼以<lb/>
　西周善於秦而封於梗陽<hi>太原榆次有梗陽鄉</hi>周啟以東周善<lb/>
　於秦而封於平原今公以韓善秦韓之重於兩周也<lb/>
　無先計而秦之爭機也<hi>在已之計無先於此在秦則為爭言欲之急機言不可失</hi>
　萬於周之時今公以韓為天下先合於秦秦必以公<lb/>
　為諸侯以明示天下公行之計是其於身大利也願<lb/>
<pb n="KR2e0004_WYG_008-31b"/>
　公之加務也<lb/>
　　　釐王<hi>襄王子元年寅赧王二十年丙</hi>
韓咎<hi>太子咎即釐王</hi>立為君而未定也<hi>幾瑟伯嬰難之</hi>其弟在周周欲<lb/>
　立車百乘而送之恐韓咎入韓之不立也綦母恢曰<lb/>
　不如以百金從之韓咎立因以為戒<hi>所謂兵餽</hi>不立則曰<lb/>
　來効賊也<hi>得立者以咎弟為賊</hi>
五國約而攻秦<hi>趙惠文十三年此十年</hi>楚王<hi>頃襄</hi>為從長不能傷秦<lb/>
　兵罷而留於成臯魏順謂沛<hi>元作市下同</hi>丘君<hi>太公世家君其長也</hi>
<pb n="KR2e0004_WYG_008-32a"/>
　曰五國罷必攻沛丘<hi>注沛丘為貝曰貝丘屬清河</hi>以償兵費君<hi>元作</hi>
　<hi>若</hi>資臣臣請為君止天下之攻沛丘沛丘君曰善因<lb/>
　遣之魏順南見楚王曰王約五國而西伐秦不能傷<lb/>
　秦天下且以是輕王而重秦故王何不卜交乎楚王<lb/>
　曰奈何魏順曰天下罷必攻沛丘以償兵費王令之<lb/>
　勿攻沛丘五國重王<hi>五當作四</hi>且聴王之言而不攻沛丘<lb/>
　不重王且反王之言而攻沛丘然則王之輕重必明<lb/>
　矣故楚王卜交而沛丘存<lb/>
<pb n="KR2e0004_WYG_008-32b"/>
韓人攻宋<hi>齊記閔三十八年書韓為齊攻今從史定為此十年</hi>秦王<hi>昭</hi>大怒曰吾<lb/>
　愛宋與新城陽晉同也韓珉與我交而攻我所甚愛<lb/>
　何也蘇代<hi>元作秦今從史</hi>為韓説秦王曰韓珉之攻宋所以<lb/>
　為王也以韓之强輔之以宋楚魏必恐恐必西面事<lb/>
　秦王不折一兵不殺一人無事而割安邑此韓珉之<lb/>
　所以禱於秦也<hi>禱言以此求事秦</hi>秦王曰吾固患韓之難知<lb/>
　一從一横此其説何也<hi>韓難知而代説如此何也</hi>對曰天下固令<lb/>
　韓可知矣<hi>言非獨代知之</hi>韓固已攻宋矣其西事秦以萬乘<lb/>
<pb n="KR2e0004_WYG_008-33a"/>
　自輔<hi>萬乗秦也</hi>不西事秦則宋地不安矣<hi>難得宋地不能自安</hi>中國<lb/>
　白頭游敖之士<hi>敖出游也</hi>皆積智欲離秦韓之交伏軾結<lb/>
　靷<hi>靷駕牛具在胷者</hi>西馳者未有一人言善韓者也伏軾結<lb/>
　靷東馳者未有一人言善秦者也皆不欲韓秦之合<lb/>
　者何也則晉楚智而韓秦愚也晉楚合必伺韓秦<hi>伺亦</hi>
　<hi>圖也小言之</hi>韓秦合必圖晉楚請以決事秦王曰善<hi>齊記有韓</hi>
　<hi>字並作齊</hi>
或謂韓王曰秦王<hi>昭</hi>欲出事於梁而欲攻綘安邑韓計<lb/>
<pb n="KR2e0004_WYG_008-33b"/>
　將安出矣<hi>謂有齒寒之憂</hi>秦之欲伐韓以東闚周室甚唯寐<lb/>
　忘之今韓不察因欲與秦必為山東大禍矣秦之欲<lb/>
　攻梁也欲得梁以臨韓恐梁之不聴也故欲痛之以<lb/>
　固交也<hi>攻之深使之懲創不敢離秦</hi>王不察因欲中立<hi>不助秦亦不救魏</hi>
　梁必怒於韓之不與已必折為秦用韓必舉矣願王<lb/>
　熟慮之也不如急發重使之趙梁約復為兄弟使山<lb/>
　東皆以鋭師戍韓梁之西邊非為此也山東無以救<lb/>
　亡此萬世之計也秦之欲并天下而王之也不與古<lb/>
<pb n="KR2e0004_WYG_008-34a"/>
　同事之雖如子之事父猶將亡之也行雖如伯夷猶<lb/>
　將亡之也行雖如桀紂猶將亡之也<hi>言志於亡之而已無擇也</hi>雖<lb/>
　善事之無益也不可以為存適足以自令亟亡也然<lb/>
　則山東非能從親合而相堅如一者必皆亡矣<hi>彪謂秦之</hi>
　<hi>大情此士陳之無餘藴矣非蘇氏兄弟不能也説之著明如此而聴之者藐藐豈天亡之邪葢漢運將興</hi>
　<hi>而秦為之鸇獺也</hi>
謂鄭王曰昭釐侯一世之明君也申不害一世之賢士<lb/>
　也韓與魏敵侔之國也申不害與昭釐侯執圭而見<lb/>
<pb n="KR2e0004_WYG_008-34b"/>
　梁君非好卑而惡尊也非慮過而議失也申不害之<lb/>
　計事曰我執珪於魏魏君必得志於韓必外靡於天<lb/>
　下矣<hi>靡蔑視之</hi>是魏敝矣諸侯惡魏必事韓是我俛<hi>元作免</hi>
　於一人之下而信<hi>平</hi>於萬人之上也夫弱魏之兵而<lb/>
　重韓之權莫如朝魏昭釐侯聴而行之明君也申不<lb/>
　害慮事而言之忠臣也今之韓弱於始之韓而今之<lb/>
　秦强於始之秦今秦有梁君之心矣而王與諸臣不<lb/>
　事為尊秦<hi>不以尊秦為亊</hi>以定韓者臣竊以為王之明為不<lb/>
<pb n="KR2e0004_WYG_008-35a"/>
　如昭釐侯而王之諸臣莫如申不害也昔者秦<hi>補</hi>穆<lb/>
　公一勝於韓原<hi>晉記斃於原注晉韓原後志在馮翊夏陽</hi>而覇西州<hi>猶言西方</hi>
　晉文公一勝於城濮而定天子<hi>僖二十八年</hi>此皆以一勝<lb/>
　立尊<hi>尊謂霸</hi>令成功名於天下<hi>令猶使</hi>今秦數世强矣大<lb/>
　勝以十數小勝以百數大之不王小之不霸名尊無<lb/>
　所立制令無所行<hi>諸侯不從其令</hi>然而春秋用兵者非以求<lb/>
　主尊成王於天下也<hi>言志於尊王而已</hi>昔先王之攻有為名<lb/>
　者有為實者為名者攻其心<hi>使之心服而已</hi>為實者攻其形<lb/>
<pb n="KR2e0004_WYG_008-35b"/>
　<hi>形在外者謂地與民</hi>昔者吳與越戰越人大敗保於會稽之上<lb/>
　呉人入越而户撫之<hi>徧至其家撫安之</hi>越王使大夫種行成<lb/>
　於呉請男為臣女為妾身執禽<hi>禽鳥小贄也</hi>而隨諸御<hi>呉之</hi>
　<hi>執事者</hi>呉人果聴其辭與成而不盟此攻其心者也其<lb/>
　後越與呉戰呉人大敗亦請男為臣女為妾反以越<lb/>
　事呉之禮也越越人不聴也遂殘呉國而禽夫差此<lb/>
　攻其形者也今將攻其心乎宜使如呉攻其形乎宜<lb/>
　使如越夫攻形不如越而攻心不如呉而君臣上下<lb/>
<pb n="KR2e0004_WYG_008-36a"/>
　少長貴賤畢呼霸王臣竊以為猶之井中而謂曰我<lb/>
　將為爾求火也東孟之會聶政陽堅<hi>堅政之副猶秦武陽</hi>刺相<lb/>
　兼君許異<hi>韓人</hi>蹙列<hi>元作哀/下同</hi>侯而殪之<hi>蹙猶留侯躡漢王足葢使之佯</hi>
　<hi>死</hi>立以為鄭君韓氏之衆無不聴令者則許異為之<lb/>
　先也是故列侯為君而許異終身相焉而韓氏之尊<lb/>
　許異也猶其尊列侯也今日鄭君不可得而為也<hi>為去</hi>
　<hi>音謂蹙之</hi>雖終身相之焉然而吾弗為云者豈不為過謀<lb/>
　哉<hi>言無前日之難而可以久相而曰不為者過也</hi>昔齊桓公九合諸侯未嘗<lb/>
<pb n="KR2e0004_WYG_008-36b"/>
　不以周襄王之命然則雖尊襄王桓公亦定霸矣九<lb/>
　合諸侯之尊桓公也<hi>侯之與於合者</hi>猶其尊襄王也今日天<lb/>
　子不可得而為也雖為桓公然而<hi>補此兩字</hi>吾弗為云者<lb/>
　豈不為過謀而不知尊哉<hi>此欲其尊秦</hi>韓氏之士數十萬<lb/>
　皆戴列侯以為君而許異獨取相焉者無它也諸侯<lb/>
　之君無不任事於周室也而桓公獨取霸者亦無它<lb/>
　也<hi>知所尊而已</hi>今强國將有帝王之舋<hi>謂秦</hi>而以國先者此<lb/>
　桓公許異之類也豈可不謂善謀哉夫先與强國之<lb/>
<pb n="KR2e0004_WYG_008-37a"/>
　利强國能王則我必為之霸强國不能王則可以避<lb/>
　其兵使之無伐我然則强國事成則我立帝而霸<hi>立言</hi>
　<hi>彼為帝由我尊之</hi>强國之事不成猶之厚徳我也今與强國<lb/>
　<hi>今謂韓</hi>强國之事成則有福不成則無患然則先與强<lb/>
　國者聖人之計也<lb/>
韓陽役於三川<hi>征伐之役</hi>而欲歸足强<hi>韓人</hi>為之說韓王曰三<lb/>
　川服矣王亦知之乎役且共貴公子<hi>役役人公子謂陽等輩貴言立</hi>
　<hi>之為君</hi>王於是召諸公子役於三川者而歸之<lb/>
<pb n="KR2e0004_WYG_008-37b"/>
秦大國也韓小國也韓甚疏秦而見親秦<hi>為秦所親</hi>韓<hi>補</hi>計<lb/>
　之非金無以也<hi>金以事秦</hi>故賣美人美人之賈貴諸侯不能<lb/>
　買故秦買之三千金韓因以其金事秦秦反得其<lb/>
　金與韓之美人韓之美人因言於秦曰韓甚疏秦<hi>美人</hi>
　<hi>怨韓賣之又知韓之情</hi>從是觀之韓之美人與金<hi>此兩者</hi>其疏秦<lb/>
　乃始<hi>衍於字</hi>益明故客有說韓者曰不如止淫用<hi>淫侈也</hi>
　以是為金而事秦是金必行而韓之疏秦不明美人<lb/>
　知内行者也<hi>謂國中隠事</hi>故善為計者不見内行<hi>見顯示之</hi>
<pb n="KR2e0004_WYG_008-38a"/>
張丑之合齊楚講於魏也謂韓公仲曰今公疾攻魏之<lb/>
　鄆<hi>元作運下同後志瑯邪東筦有鄆亭</hi>魏急則必以地和於齊楚故公<lb/>
　不如勿攻也魏緩則必戰<hi>與齊楚戰</hi>戰勝攻鄆而取之易<lb/>
　矣<hi>勝則兵敝又無齊楚之助韓可取鄆</hi>戰不勝則魏且内之<hi>内鄆於韓</hi>公仲<lb/>
　曰諾張丑因謂齊楚曰韓已與魏矣<hi>與之講</hi>以為不然<lb/>
　則盍觀公仲之攻也公仲不攻<hi>從丑之言</hi>齊楚恐<hi>恐韓魏合</hi>因<lb/>
　講於魏而不告韓<lb/>
謂韓相國<hi>公仲也</hi>曰人之所以善扁鵲者為有臃腫也使<lb/>
<pb n="KR2e0004_WYG_008-38b"/>
　善扁鵲而無臃腫也則人莫之為之也<hi>無為善之</hi>今君以<lb/>
　所事<hi>謂王</hi>善平原君者為惡於秦也<hi>以見惡於秦故善之以支秦</hi>而<lb/>
　善平原君乃所以惡於秦也<hi>秦以平原難之故惡之而韓與之善故亦惡韓</hi>
　願君之熟計之也<lb/>
韓相公仲<hi>衍珉字下同</hi>使韓侈之秦請攻魏秦王<hi>昭</hi>説之韓<lb/>
　侈在唐<hi>晉陽注詩唐國</hi>公仲死韓侈謂秦王曰魏之使者謂<lb/>
　後相韓辰曰公必為魏罪韓侈韓辰曰不可秦王仕<lb/>
　之又與約事<hi>言約攻魏</hi>使者曰秦之仕韓侈也以重公仲<lb/>
<pb n="KR2e0004_WYG_008-39a"/>
　也今公仲死韓侈之秦秦必弗入又奚為挾之以恨<lb/>
　魏王<hi>昭</hi>乎韓辰患之將聴之矣今王不召韓侈韓侈<lb/>
　且伏於山中矣<hi>懼罪</hi>秦王曰何意寡人如是之權也<hi>權猶</hi>
　<hi>變也始説侈而今不入是變也</hi>今安伏<hi>秦人</hi>召韓侈而仕之<lb/>
韓珉相齊令吏逐公疇豎<hi>齊人</hi>又<hi>元作大</hi>怒於周之留成陽<lb/>
　君<hi>君本在齊為秦善之珉欲使之之秦過周周人留之故怒</hi>謂韓珉曰公以二人<lb/>
　者為賢人也所入之國因用之乎則不如其處小國<lb/>
　<hi>謂周</hi>何也成陽君為秦去韓公疇豎楚王<hi>頃襄</hi>善之今公<lb/>
<pb n="KR2e0004_WYG_008-39b"/>
　因逐之二人者必入秦楚必為公患且明公之不善<lb/>
　於天下<hi>明顯猶示二大國惡之天下不能善也</hi>天下之不善公者與欲<lb/>
　有求於齊者且收之以臨齊而市公<lb/>
謂山陽君<hi>韓人</hi>曰秦封君以山陽<hi>兖州郡</hi>齊封君以莒齊秦<lb/>
　非重韓則賢君之行也今楚攻齊取莒上不交齊次<lb/>
　弗納於君<hi>弗使入莒</hi>是棘齊秦之威而輕韓也<hi>棘猶難也楚攻齊而</hi>
　<hi>不内秦之所封山陽又韓人故云</hi>山陽君因使之楚<hi>解齊攻也</hi>
趙魏攻華陽韓謁急於秦<hi>以急告也</hi>冠葢相望秦不救韓相<lb/>
<pb n="KR2e0004_WYG_008-40a"/>
　國<hi>辰也</hi>謂田苓曰事急願公雖疾為一宿之行田苓見<lb/>
　穰侯穰侯曰韓急乎何故使公來田苓對曰未急也<lb/>
　穰侯怒曰是何以為公之主使乎<hi>公猶國也言其不任</hi>冠葢相<lb/>
　望告敝邑甚急公言未急何也田苓曰使韓急則將<lb/>
　變矣穰侯曰公無見王矣臣請令發兵救韓八日中<lb/>
　大敗趙魏於革陽之下<hi>記二十三年有</hi>
韓氏逐向晉於周<hi>晉周人使周逐之</hi>周使成恢為之謂魏王<hi>安釐</hi>
　曰周必寛而反之<hi>反謂還</hi>王何不為之先言是王有向<lb/>
<pb n="KR2e0004_WYG_008-40b"/>
　晉於周也<hi>有言得其用</hi>魏王曰諾成恢因為謂韓王曰逐<lb/>
　向晉者韓也而還之者魏也豈如道韓反之哉<hi>道猶由</hi>
　是魏有向晉於周而韓王失之也<hi>不反之則然</hi>韓王曰善<lb/>
　亦因請復之<lb/>
張登<hi>中山人見其䇿</hi>謂費緤<hi>韓人</hi>曰請令公子牟謂韓王曰費緤<lb/>
　西周讎之東周寳之此其家萬金王何不召之以為<lb/>
　三川之守是緤以三川與西周戒也<hi>三川近西西讎之故緤有戒心</hi>
　必盡其家以事王西周惡之必効先王之器以止王<lb/>
<pb n="KR2e0004_WYG_008-41a"/>
　<hi>止韓勿使為守</hi>韓王必為之<hi>此下登言其効也</hi>西周聞之必解子之<lb/>
　罪以止子之事<hi>守三川非緤之欲登云云解其罪耳</hi>
魏王<hi>安釐</hi>為九重之盟<hi>九重謂王城欲/城之先盟其衆</hi>且復天子<hi>赧四十二年馬</hi>
　<hi>犯請梁城周有復之之語正此二十三年復復其尊</hi>房喜<hi>韓人</hi>謂韓王曰勿聴之<lb/>
　也大國惡有天子而小國利之王與大國弗聴<hi>此言韓亦</hi>
　<hi>大國</hi>魏安能與小國立之<lb/>
　　　桓惠王<hi>釐王子元年丑赧王十三年己</hi>
建信君<hi>趙人</hi>輕韓熙趙敖為謂建信君<hi>元作侯</hi>曰國形有之<lb/>
<pb n="KR2e0004_WYG_008-41b"/>
　而存無之而亡者魏也<hi>趙魏為鄰故其勢如此</hi>不可無而從者<lb/>
　韓也<hi>欲為從必得韓</hi>今君之輕韓熙者交善楚魏也<hi>此為從者説也</hi>
　<hi>從宜善韓而善此二國者非也</hi>秦見君之交反善於楚魏也其收韓<lb/>
　必重矣<hi>秦之志常反諸國</hi>從則韓輕<hi>從必得韓而反輕者國小不得主從</hi>横則<lb/>
　韓重<hi>最近秦故</hi>則無從輕矣<hi>韓以為輕</hi>秦出兵於三川則南圍<lb/>
　鄢蔡邵之道不通矣<hi>謂潁川鄢陵汝南二蔡邵陵</hi>魏急<hi>上三邑皆近魏</hi>其<lb/>
　救趙必緩矣秦舉兵破邯鄲趙必亡矣故君收韓可<lb/>
　以無舋<lb/>
<pb n="KR2e0004_WYG_008-42a"/>
　　　　凡六十章<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2e0004_WYG_008-42b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　戰國䇿卷八<lb/>
</p>
<p>
</p>
  </div>
<div>
<head>戰國策卷九</head> <lb/>
    <p>
<pb n="KR2e0004_WYG_009-1a"/>
欽定四庫全書<lb/>
　戰國策卷九<lb/>
　　　　　　　　　　　　　宋　鮑彪　注<lb/>
　　燕<hi>東有漁陽右北平遼西遼東西有上谷代郡鴈門南得涿郡之易容城范陽北有新城故安涿</hi>
　　<hi>縣良鄉新昌及渤海之西而樂浪𤣥莬亦屬焉</hi>
　　　文公<hi>桓公子元年申顯王八年庚</hi>
奉陽君<hi>衍李兊二字</hi>甚不取於蘇秦<hi>傳亦云</hi>蘇秦在燕李兊因<lb/>
　為蘇秦謂奉陽君曰齊燕離則趙重齊燕合則趙輕<lb/>
<pb n="KR2e0004_WYG_009-1b"/>
　今君之齊<hi>謂以燕合齊</hi>非趙之利也臣竊為君不取也奉<lb/>
　陽君曰何吾合燕於齊<hi>問何以言然</hi>對曰夫制於燕者蘇<lb/>
　子也<hi>言其制燕</hi>而燕弱國也東不如齊西不如趙豈能東<lb/>
　無齊西無趙哉而君甚不善蘇秦蘇秦能抱弱燕而<lb/>
　孤於天下哉是驅燕而使合於齊也且燕亡國之餘<lb/>
　也<hi>惠公六年大夫誅其姬而惠公奔齊齊晉入之至而卒</hi>其以權立<hi>權謂外與貴也</hi>以<lb/>
　重外以事貴<hi>並謂齊晉</hi>故為君計善蘇秦則取之<hi>取言與之交</hi>
　不善亦取之以疑燕齊<hi>齊不善蘇子蘇子在燕而趙人取之則齊疑燕合趙而外</hi>
<pb n="KR2e0004_WYG_009-2a"/>
　<hi>已齊疑燕燕亦不能信齊矣</hi>燕齊疑則趙重矣齊王<hi>宣</hi>疑蘇秦則<lb/>
　君多資<hi>疑其合燕於趙</hi>奉陽君曰善乃使使與蘇秦結交<lb/>
蘇秦將為從<hi>此二十八年</hi>北説燕文侯曰燕東有朝鮮<hi>屬樂浪</hi>
　遼東<hi>并州郡</hi>北有林胡樓煩西有雲中九原<hi>屬五原</hi>南有<lb/>
　呼沲易水<hi>出涿故安</hi>地方二千里帶甲數十萬車七百乗<lb/>
　騎六千匹粟支十年南有碣石鴈門之饒<hi>并州郡</hi>北有<lb/>
　棗栗之利民雖不田作棗栗之實足食於民矣此所<lb/>
　謂天府也夫安樂無事不見覆軍殺將之憂無過燕<lb/>
<pb n="KR2e0004_WYG_009-2b"/>
　矣大王知其所以然乎夫燕之所以不犯寇被兵者<lb/>
　以趙之為蔽於其南也秦趙五戰秦再勝而趙三勝<lb/>
　秦趙相敝而王以全燕制其後此燕之所以不犯難<lb/>
　也且夫秦之攻燕也踰雲中九原過代上谷彌地踵<lb/>
　道<hi>彌猶亘踵猶係</hi>數千里雖得燕城秦計固不能守也秦之<lb/>
　不能害燕亦明矣今趙之攻燕也發號出令不至十<lb/>
　日而數十萬之衆軍於東垣矣<hi>垣謂城</hi>度呼沲涉易水<lb/>
　不至四五日而距國都矣故曰秦之攻燕也戰於千<lb/>
<pb n="KR2e0004_WYG_009-3a"/>
　里之外趙之攻燕也戰於百里之内夫不憂百里之<lb/>
　患而重千里之外計無過於此者是故願大王與趙<lb/>
　從親天下為一則國必無患矣燕王曰寡人國小西<lb/>
　迫强秦促近齊趙齊趙强國令主君幸教詔之合從<lb/>
　以安燕敬以國從於是齎蘇秦車馬金帛以至趙<hi>𫝊在</hi>
　<hi>説諸國之初</hi>
權之難<hi>與齊戰也</hi>燕再戰不勝趙弗救噲子<hi>文公孫子噲</hi>謂文公<lb/>
　曰不如以地請合於齊趙必救我若不吾救不得不<lb/>
<pb n="KR2e0004_WYG_009-3b"/>
　事<hi>燕齊合則趙輕雖不救我後必事我</hi>文公曰善令郭任以地謂講於<lb/>
　齊趙聞之遂出兵救燕<hi>齊䇿此役言及魏冉知為文公末年</hi>
　　　易王<hi>文公子元年己顯王王三十七年  丑</hi>
燕文公時秦惠王以其女為燕太子婦<hi>文二十年</hi>文公卒易<lb/>
　王立齊宣王因燕喪攻之取十城武安君蘇秦為燕<lb/>
　説齊王再拜而賀因仰而弔齊王按戈而却曰<hi>却秦使退</hi>
　此一何慶弔相隨之速也對曰人之飢所以不食烏<lb/>
　喙者<hi>本草烏頭一名云</hi>以為雖偷充腹而與死同患也今燕<lb/>
<pb n="KR2e0004_WYG_009-4a"/>
　雖弱小强秦之少婿也王利其十城而深與强秦為<lb/>
　仇今使弱燕為鴈行而强秦制其後以招天下之精<lb/>
　兵<hi>此言秦兵為天下精</hi>此食烏喙之類也齊王曰然則奈何乎<lb/>
　對曰聖人之制事也轉禍而為福因敗而為功故桓<lb/>
　公負婦人而名益尊<hi>齊桓也好内而霸</hi>韓獻開罪而交愈固<lb/>
　<hi>宣十二年楚伐鄭許之平晉救之荀桓子欲還彘子不可韓獻子謂桓子彘子以偏師䧟子罪大矣不如</hi>
　<hi>進也戰于邲晉敗績成十三年獻子將下軍孟獻子曰晉帥乗和必有大功十六年戰于鄢陵楚敗績</hi>
　此皆轉禍而為福因敗而為功者也王能聴臣莫如<lb/>
<pb n="KR2e0004_WYG_009-4b"/>
　歸燕之十城卑辭以謝秦秦知王以己之故歸燕城<lb/>
　也秦必得王燕無故而得十城燕亦徳王是棄强仇<lb/>
　而立厚交也且夫燕秦之俱事齊則大王號令天下<lb/>
　皆從是王以虚辭附秦而以十城取天下也此霸王<lb/>
　之業<hi>衍矣字</hi>所謂轉禍為福因敗成功者也齊王大説<lb/>
　乃歸燕城以金千斤謝其後頓首塗中<hi>塗泥也自卑之甚</hi>願<lb/>
　為兄弟而請罪於秦<hi>𫝊有</hi>
人有惡蘇秦於燕王者曰武安君天下不信人也王以<lb/>
<pb n="KR2e0004_WYG_009-5a"/>
　萬乗下之尊之於廷示天下與小人羣也武安君從<lb/>
　齊來而燕王不館也謂燕王曰臣東周之鄙人也見<lb/>
　足下<hi>初見時</hi>身無咫尺之功而足下迎臣於郊顯臣於<lb/>
　廷今臣為足下使利得十城功存危燕足下不聴臣<lb/>
　者人必有言臣不信傷臣於王者且臣之不信是足<lb/>
　下之福也使臣信如尾生廉如伯夷孝如曾參三者<lb/>
　天下之髙行也而以事足下可乎燕王曰可曰有此<lb/>
　臣亦不事足下矣<hi>衍蘇秦曰三字</hi>且夫孝如曾參義不離親<lb/>
<pb n="KR2e0004_WYG_009-5b"/>
　一夕宿於外足下安得使之之齊廉如伯夷不取素<lb/>
　餐<hi>詩注素空也</hi>汙武王之義而不臣辭孤竹之君<hi>爾雅孤竹四荒</hi>
　<hi>中北國漢屬遼西令支</hi>餓而死於首陽之山<hi>伯夷𫝊注在蒲坂華山之北河曲之</hi>
　<hi>中</hi>廉如此者何肯步行數千里而事弱燕之危主乎<lb/>
　信如尾生期而不來<hi>傳言與女子期</hi>抱梁柱而死信至如此<lb/>
　何肯揚燕秦之威於齊而取大功乎哉且夫信行者<lb/>
　所以自為也非所以為人也皆自覆之術<hi>覆猶芘䕶也自䕶其</hi>
　<hi>名</hi>非進取之道也且夫三王代興五霸迭盛皆不自<lb/>
<pb n="KR2e0004_WYG_009-6a"/>
　覆也君以自覆為可乎則齊不益於營丘<hi>即北海營陵太公所</hi>
　<hi>封</hi>足下不踰<hi>衍楚字</hi>境不窺於邊城之外且臣有老母<lb/>
　於周離老母而事足下去自覆之術而謀進取之道<lb/>
　臣之趣固不與足下合者足下皆自覆之君也僕者<lb/>
　進取之臣也所謂以忠信得罪於君者也燕王曰夫<lb/>
　忠信又何罪之有也對曰足下不知也臣鄰家有逺<lb/>
　為吏者其妻私人其夫且歸其私之者憂之其妻曰<lb/>
　公勿憂也吾已為藥酒以待之矣後二日夫至妻使<lb/>
<pb n="KR2e0004_WYG_009-6b"/>
　妾奉巵酒進之妾知其為藥酒也進之則殺主父言<lb/>
　之則逐主母乃陽僵棄酒主父大怒而笞之<hi>笞擊也</hi>妾<lb/>
　之棄酒上以活主父下以存主母也忠至如此然不<lb/>
　免於笞此以忠信得罪者也臣之事適不幸而有𩔖<lb/>
　妾之棄酒也且臣之事足下亢義益國<hi>亢髙極也言髙其義</hi>今<lb/>
　乃得罪臣恐天下後事足下者莫敢自必也且臣之<lb/>
　説齊曾不欺之也使<hi>衍之字</hi>説齊者莫如臣之言也雖<lb/>
　堯舜之智不敢取也<hi>言無成功者雖聖智不足取也按秦𫝊  而畧</hi>
<pb n="KR2e0004_WYG_009-7a"/>
　　　王噲<hi>易王子元年丑慎靚王元年辛</hi>
蘇秦死其弟蘇代欲繼之乃北見燕王噲曰臣東周之<lb/>
　鄙人也竊聞王義甚髙甚順鄙人不敏竊釋耡耨而<lb/>
　干大王至於邯鄲所聞於邯鄲者又髙於所聞東周<lb/>
　臣竊負其志乃至燕廷觀王之羣臣下吏大王天下<lb/>
　之明主也<hi>觀其臣知其主</hi>王曰子之所謂天下之明主者何<lb/>
　如者也對曰臣聞之明主者務聞其過不欲聞其善<lb/>
　臣請謁王之過夫齊趙者王之仇讎也楚魏者王之<lb/>
<pb n="KR2e0004_WYG_009-7b"/>
　援國也今王奉仇讎以伐援國非所以利燕也王自<lb/>
　慮此則計過無以諫者非忠臣也王曰寡人之於齊<lb/>
　趙也非所敢欲伐也<hi>言雖知其讎以其强故奉之不敢伐</hi>曰夫無謀人<lb/>
　之心而令人疑之殆有謀人之心而令人知之拙謀<lb/>
　未發而聞於外則危今臣聞王居處不安食飲不甘<lb/>
　思念報齊<hi>因喪見伐之怨</hi>身自削甲札<hi>札牒也甲之革縁如之</hi>妻自組<lb/>
　甲絣<hi>絣綿也治之為組以穿札</hi>曰有大數矣有之乎王曰子聞之<lb/>
　寡人不敢隠也我有深怨積怒於齊而欲報之二年<lb/>
<pb n="KR2e0004_WYG_009-8a"/>
　矣<hi>自即位至是</hi>齊者我讎國也故寡人之所欲報也直患<lb/>
　國敝力不足矣子能以燕報齊寡人奉國而委之於<lb/>
　子矣對曰凡天下之戰國七而燕處弱焉獨戰則不<lb/>
　能有所附則無不重南附楚則楚重西附秦則秦重<lb/>
　中附韓魏則韓魏重且茍所附之國重此必使王重<lb/>
　矣今夫齊王<hi>閔</hi>長主也而自用也<hi>不如燕之附人</hi>南攻楚五<lb/>
　年稸積散<hi>稸亦積</hi>西困秦三年<hi>為秦/所困</hi>民憔悴士罷敝<hi>罷音</hi>
　<hi>疲</hi>北與燕戰覆三軍獲二將<hi>史並不書</hi>而又以其餘兵南<lb/>
<pb n="KR2e0004_WYG_009-8b"/>
　面西舉五千乗之勁宋<hi>舉宋在齊閔二十八年燕昭二十六年此時未舉也而下</hi>
　<hi>十一章亦言齊以宋地封涇陽蓋宋䇿齊宣也所拔五城</hi>而包十二諸侯此其君<lb/>
　之欲得也<hi>得其欲</hi>其民力竭也安猶取哉<hi>言齊不可復攻取</hi>且<lb/>
　臣聞之數戰則民勞久師則兵敝<hi>師兼不戰言之</hi>王曰吾聞<lb/>
　齊有清濟濁河可以為固有長城鉅防足以為塞誠<lb/>
　有之乎對曰天時不與雖有清濟濁河何足以為固<lb/>
　民力窮敝雖有長城鉅防何足以為塞且異日也濟<lb/>
　西不役<hi>不役者養兵以備敵</hi>所以備趙也河北不師所以備燕<lb/>
<pb n="KR2e0004_WYG_009-9a"/>
　也今濟西河北盡以役矣封内敝矣夫驕主必不好<lb/>
　計而亡國之臣貪於財王誠能母愛寵子母弟以為<lb/>
　質寶珠玉帛以事其左右彼且徳燕而輕亡宋<hi>輕者易為</hi>
　<hi>之然則前言舉未亡也</hi>則齊可亡已王曰吾終以子<hi>補</hi>受命於<lb/>
　天矣曰内寇不與<hi>寇猶亂與猶和</hi>外敵不可拒<hi>言不能制内則不可以拒</hi>
　<hi>外</hi>王自治其外<hi>謂謀/敵齊</hi>臣自報其内<hi>謂亂於内</hi>此乃亡之之<lb/>
　勢勢也<hi>彪謂燕昭之舉實自代發之</hi>
蘇代為燕説齊未見齊王<hi>閔</hi>先説淳于髠曰人有賣駿<lb/>
<pb n="KR2e0004_WYG_009-9b"/>
　馬者比三旦<hi>比猶連</hi>立市人莫之知往見伯樂曰臣有<lb/>
　駿馬欲賣之比三旦立於市人莫與言子還而視之<lb/>
　去而顧之<hi>顧反視</hi>臣請獻一朝之費<hi>元作賈</hi>伯樂乃還而<lb/>
　視之去而顧之一旦而馬價十倍今臣<hi>衍之字</hi>欲以駿<lb/>
　馬見於王<hi>馬自諭也</hi>莫為臣先後者<hi>為之助也</hi>足下有意為臣<lb/>
　伯樂乎臣請獻白璧一雙黄金千鎰以為馬食<hi>自喻為馬</hi>
　<hi>則此所獻馬之食也</hi>淳于髠曰謹聞命矣入言之王而見之齊<lb/>
　王大説蘇子<lb/>
<pb n="KR2e0004_WYG_009-10a"/>
陳翠合齊燕將令燕王之弟為質於齊<hi>代𫝊説王噲已乃使一子質齊</hi>
　燕王許諾太后聞之大怒曰陳公不能為人之國亦<lb/>
　則已矣焉有離人子母者老婦欲得志焉<hi>以殺辱之為快</hi>陳<lb/>
　翠欲見太后王曰太后方怒子子其待之陳翠曰無<lb/>
　害也遂入見太后曰何臞也<hi>臞少肉</hi>太后曰賴得先王<lb/>
　鴈鶩之餘食不宜臞者臞者憂公子之且為質於齊<lb/>
　也陳翠曰人主之愛子也不如布衣之甚也非徒不<lb/>
　愛子也又不愛丈夫子獨甚太后曰何也對曰太后<lb/>
<pb n="KR2e0004_WYG_009-10b"/>
　嫁女諸侯奉以千金齎地百里以為人之終也<hi>嫁則女之</hi>
　<hi>事畢矣封亦公子之終也</hi>今王願封公子百官持職<hi>持猶守也封無功者爭之</hi>
　<hi>職也</hi>羣臣効忠曰公子無功不當封今王之以公子為<lb/>
　質也且以為公子功也而太后弗聴臣是以知人主<lb/>
　之不愛丈夫子獨甚也且太后與王幸而在故公子<lb/>
　貴太后千秋之後王棄國家而太子即位公子賤於<lb/>
　布衣故非及太后與王封公子則公子終身不封矣<lb/>
　太后曰老婦不知長者之計乃命公子束車制衣為<lb/>
<pb n="KR2e0004_WYG_009-11a"/>
　行具<lb/>
或獻書燕王燕王而不能自恃<hi>弱國必得援</hi>不惡卑名以事<lb/>
　强事强可以令國安長久萬世之善計也<hi>補</hi>以事强<lb/>
　而不可以為萬世則不如合弱將奈何合弱而不能<lb/>
　如一<hi>以不一為無如之何</hi>此臣之所以為山東苦也比目之魚<lb/>
　<hi>爾雅東方有比目魚不比不行謂之鰈</hi>不相得則不能行故古人稱之<lb/>
　以其合两而如一也今山東合弱而不能如一是山<lb/>
　東之智不如魚也又譬如車士之引車也三人不能<lb/>
<pb n="KR2e0004_WYG_009-11b"/>
　行索二人五人而車因行矣今山東三國弱<hi>葢魏韓趙也</hi>
　而不能敵秦索二國因能勝秦矣然而山東不知相<lb/>
　索者智故不如車士矣胡與越人言語不相知志意<lb/>
　不相通同舟而凌波至其相救助如一也今山東之<lb/>
　相與也如同舟而濟秦之兵至不能相救助如一智<lb/>
　又不如胡越之人矣三物者<hi>物猶事</hi>人之所能為也山<lb/>
　東主遂不悟此臣之所為山東苦也願大王之熟慮<lb/>
　之也山東相合之主者不惡<hi>補</hi>卑名之國者可長存<lb/>
<pb n="KR2e0004_WYG_009-12a"/>
　<hi>言山東欲存唯不羞自卑者可也</hi>之卒者<hi>之猶其也卒猝同</hi>出士以戍韓梁<lb/>
　之西邊此燕之上計也不急為此國必危矣王必大<lb/>
　憂今韓梁趙三國已合矣秦見三晉之堅也必南伐<lb/>
　楚趙見秦之伐楚也必攻燕物固有勢異而患同者<lb/>
　秦之伐韓故中山亡<hi>秦不暇救故趙亡之</hi>今秦之伐楚燕必亡<lb/>
　<hi>趙亡之</hi>臣竊為王計不如以兵南合三晉約戍韓梁之<lb/>
　西邊山東不能堅為此此必皆亡燕果以兵南□三<lb/>
　晉也<hi>此三年與楚三晉攻秦彪謂此三物喻從之精者也故雖子噲庸主亦能感動惜乎言猶在耳</hi>
<pb n="KR2e0004_WYG_009-12b"/>
　<hi>而諸侯之心已變矣此豈非天亡之哉</hi>
燕王噲既立蘇秦死於齊蘇秦之在燕也與其相子之<lb/>
　為婚而蘇代與子之交及蘇秦死而齊閔<hi>元作宣下同</hi>王<lb/>
　復用蘇代燕噲三年與楚三晉攻秦不勝而還子之<lb/>
　相燕貴重主斷蘇代為齊使於燕燕王問之曰齊<hi>衍宣</hi>
　<hi>字</hi>王何如對曰必不霸燕王曰何也對曰不信其臣<lb/>
　蘇代欲以激燕王以厚任子之也於是燕王大信子<lb/>
　之子之因遺蘇代百金聴其所使鹿毛夀<hi>鹿蓋鉅鹿夀之所居</hi>
<pb n="KR2e0004_WYG_009-13a"/>
　謂燕王曰不如以國讓子之人謂堯賢者以其讓天<lb/>
　下於許由由必不受有讓天下之名實不失天下今<lb/>
　王以國讓相子之子之必不敢受是王與堯同行也<lb/>
　燕王因舉國屬子之<hi>屬猶付與</hi>子之大重或曰禹授益而<lb/>
　以啓人為吏<hi>以啓臣為益吏</hi>及老而以啓為不足任天下𫝊<lb/>
　之益也啓與友黨攻益而奪之天下是禹名𫝊天下<lb/>
　於益也其實令啓自取之今王言屬國子之而吏無<lb/>
　非太子人者是名屬子之而太子用事王因收印自<lb/>
<pb n="KR2e0004_WYG_009-13b"/>
　三百石吏而効之子之子之南面行王事而噲老<hi>以老</hi>
　<hi>自休</hi>不聴政顧為臣國事皆決子之子之三年燕國大<lb/>
　亂百姓恫怨將軍市被太子平謀將攻子之儲子<hi>見離</hi>
　<hi>婁下</hi>謂齊閔王因而仆之破燕必矣王因令人謂太子<lb/>
　平曰寡人聞太子之義將廢私而立公飭君臣之義<lb/>
　<hi>飭戒也猶正</hi>正父子之位寡人之國小不足先後雖然則<lb/>
　唯太子所以令之太子因數黨聚衆將軍市被圍公<lb/>
　宫攻子之不克將軍市被及百姓乃反攻太子平將<lb/>
<pb n="KR2e0004_WYG_009-14a"/>
　軍市被死以殉國構難數月死者數萬衆燕人恫怨<lb/>
　<hi>元作恐</hi>百姓離意孟軻謂齊閔王曰今伐燕此文武之<lb/>
　時不可失也王因令章子將五都之兵<hi>都大邑</hi>以因北<lb/>
　地之衆<hi>齊之北近燕</hi>以伐燕士卒不戰城門不閉燕王噲<lb/>
　死齊大勝燕子之亡二年而燕人立太<hi>元作公</hi>子平是<lb/>
　為燕昭王<hi>記三年有彪謂王噲七國之愚主也惑蘇代之淺説貪堯之名惡禹之實自令身死</hi>
　<hi>國破蓋無足算齊閔所以請太子者近於興滅繼絶矣而天下不以其言信其心蓋名實者天下之公器</hi>
　<hi>也豈可以虚稱矯舉而得哉故齊閔之勝適足以動天下之兵而速臨菑之敗也</hi>
<pb n="KR2e0004_WYG_009-14b"/>
初蘇秦弟厲因燕質子而求見齊王<hi>閔</hi>齊王怨蘇秦<hi>秦為</hi>
　<hi>燕謀齊故</hi>欲囚厲燕質子為謝乃已遂委質為臣燕相子<lb/>
　之與蘇代婚而欲得燕權乃使蘇代侍<hi>元作持</hi>質子於<lb/>
　齊齊使代報燕燕王噲問曰齊王其霸乎曰不能曰<lb/>
　何也曰不信其臣於是燕王專任子之已而讓位燕<lb/>
　大亂齊伐燕殺王噲子之燕立昭王而蘇代厲遂不<lb/>
　敢入燕皆終歸齊齊善待之蘇代過魏魏為燕執代<lb/>
　齊使人謂魏王<hi>哀</hi>曰齊請以宋封涇陽君秦不受秦<lb/>
<pb n="KR2e0004_WYG_009-15a"/>
　非不利有齊而得宋地也不信齊王與蘇子也今齊<lb/>
　魏不和如此其甚則齊不欺秦<hi>秦所以不信齊疑其合魏也</hi>秦信<lb/>
　齊齊秦合涇陽有宋地非魏之利也故王不如東蘇<lb/>
　子<hi>使歸齊</hi>秦必疑而不信蘇子矣<hi>疑其合齊魏</hi>齊秦不合天<lb/>
　下無變<hi>五國無秦之兵</hi>伐齊之形成矣<hi>時齊魏相惡故云</hi>於是出蘇<lb/>
　代代<hi>補</hi>之宋宋善待之<lb/>
　　　昭王<hi>噲子元年戌赧王四年庚</hi>
張儀為秦破從連横謂燕王曰大王之所親莫如趙昔<lb/>
<pb n="KR2e0004_WYG_009-15b"/>
　趙主<hi>元作王襄子也</hi>以其姊為代王妻欲并代約與代王遇<lb/>
　於勾注之塞乃令工人作為金斗長其尾令之可以<lb/>
　擊人與代王飲而陰告厨人曰即酒酣樂進熱歠<hi>飲也</hi>
　即因反斗擊之於是酒酣樂進取熱歠厨人進斟羮<lb/>
　<hi>斟注也</hi>因反斗而擊代王殺之王腦塗地<hi>塗猶汚</hi>其姊聞<lb/>
　之摩笄以自刺也<hi>笄簪也</hi>故至今有摩笄之山天下莫<lb/>
　不聞夫趙王<hi>武靈</hi>之狼戾無親<hi>暴戾如狼</hi>大王之所明見知<lb/>
　也且以趙王為可親邪趙興兵而攻燕再圍燕都而<lb/>
<pb n="KR2e0004_WYG_009-16a"/>
　刼大王<hi>趙燕記皆不書</hi>大王割十城乃却以謝趙王已入朝<lb/>
　黽池効河間以事秦今大王不事秦秦下甲雲中九<lb/>
　原驅趙而攻燕則易水長城<hi>濟北盧注云東至海蓋亦距燕云</hi>非王<lb/>
　之有也且今時趙之於秦猶郡縣也不敢妄興師以<lb/>
　征伐今大王事秦秦王<hi>昭</hi>必喜而趙不敢妄動矣是<lb/>
　西有强秦之援而南燕齊趙之患是故願大王之熟<lb/>
　計之也燕王曰寡人蠻夷僻處雖大男子裁如嬰兒<lb/>
　言不足以求正謀不足以決事今上客幸而教之請<lb/>
<pb n="KR2e0004_WYG_009-16b"/>
　奉社稷西面而事秦獻常山之尾五城<hi>𫝊有在楚韓齊趙後  彪</hi>
　<hi>謂燕昭賢智主也非儀此説能震動且人之性禀有父子不相肖者自襄至武靈七八𫝊矣而欲以其狼</hi>
　<hi>戾無親例之人豈信之哉然而燕之聴之也卑卑甚蓋拊摩新附之民勢未可以有事又諸國從之者衆</hi>
　<hi>故為卑辭以紓其國是儀之横有天幸也加之數年收集繕治有其緒則若云者固昭王之所唾而棄者</hi>
　<hi>史言蘇代復重燕燕使約從如初此昭王之素所蓄積也</hi>
宫他為燕使魏魏不聴留之數月客謂魏王<hi>哀</hi>曰不聴<lb/>
　燕使何也曰以其亂也對曰湯之伐桀欲其亂也故<lb/>
　大亂者可得其地小亂者可得其寶今燕客之言曰<lb/>
<pb n="KR2e0004_WYG_009-17a"/>
　<hi>客即他</hi>事茍可聴雖盡寶地猶為之也王何為不見魏<lb/>
　王説因見燕客而遣之<hi>彪謂是客也以鄰國為壑者也彼惡知所謂天下為度者</hi>
　<hi>乎</hi>
燕昭王收破燕後即位卑身厚幣以招賢者欲將報讎<lb/>
　故往見郭隗先生曰齊因孤國之亂而襲破燕孤極<lb/>
　知燕小力不足以報然賢士與共國以雪先王之恥<lb/>
　孤之願也<hi>記有此文</hi>敢問以國報讎者奈何郭隗先生對<lb/>
　曰帝者以師處王者與友處霸者與臣處亡國與役<lb/>
<pb n="KR2e0004_WYG_009-17b"/>
　處<hi>役僕役</hi>詘指而事之<hi>屈指也</hi>北面而受學則百已者至<lb/>
　先趨而後息<hi>先彼而趨後之而息</hi>先問而後嘿則什已者至人<lb/>
　趨則若已者至馮几據杖<hi>馮據也</hi>眄視指使則厮役之<lb/>
　人至若恣睢奮擊<hi>睢仰目</hi>呴籍叱咄<hi>呴呵籍踐也當從足隼韻咄呵也</hi>
　則徒𨽻之人至矣此古服道致士之法也<hi>服猶事事有道者</hi>
　王誠博選國中之賢者而朝其門下天下聞王朝其<lb/>
　賢臣天下之士必趨於燕矣昭王曰寡人將誰朝而<lb/>
　可郭隗先生曰臣聞古之君人有以千金求千里馬<lb/>
<pb n="KR2e0004_WYG_009-18a"/>
　者三年不能得涓人<hi>謁者也</hi>言於君曰請求之君遣之<lb/>
　三月得千里馬馬已死買其首五百金反以報君君<lb/>
　大怒曰所求者生馬安事死馬而捐五百金涓人對<lb/>
　曰死者且買之五百金況生馬乎天下必以王為能<lb/>
　市馬馬今至矣於是不能期年千里之馬至者三<hi>記無</hi>
　之今王誠欲致士先從隗始隗且見事況賢於隗者<lb/>
　乎豈逺千里哉於是昭王為隗築宫而師之樂毅自<lb/>
　魏往鄒衍自齊往劇辛自趙往士爭湊燕燕王弔死<lb/>
<pb n="KR2e0004_WYG_009-18b"/>
　問生與百姓同其甘苦二十八年國殷富士卒樂佚<lb/>
　輕戰於是遂以樂毅為上將軍與秦楚三晉合謀以<lb/>
　伐齊齊兵敗閔王出走於外燕兵獨追北入至臨淄<lb/>
　盡取齊寶燒其宫室宗廟齊城之不下者唯獨莒即<lb/>
　墨<hi>記同彪謂燕昭郭隗皆三代人也欲為國雪恥君臣問對無他言専欲得賢士而事之此無競唯人</hi>
　<hi>之誼也欲無興得乎哉臣役之對天下之格言市馬之喻萬世之美談太史公獨何為削之亦異於孔氏</hi>
　<hi>刪修之法矣</hi>
客謂燕王曰齊南破楚西屈秦用韓魏之兵燕趙之衆<lb/>
<pb n="KR2e0004_WYG_009-19a"/>
　猶鞭莢也<hi>御諸國如馬</hi>使齊北面伐燕即雖五燕弗能當<lb/>
　王何不陰出使<hi>密遣使者</hi>散游士頓齊兵<hi>頓勞敝之也</hi>敝其衆<lb/>
　使世世無患燕王曰假寡人五年寡人得其志矣蘇<lb/>
　子曰請假王十年燕王説奉蘇子車十五乗南使於<lb/>
　齊謂齊王<hi>閔</hi>曰齊南破楚西屈秦用韓魏之兵燕趙<lb/>
　之衆猶鞭筴也臣聞當世之舉王<hi>興起之王</hi>必誅暴正亂<lb/>
　舉無道<hi>五旬舉之之舉</hi>攻不義今宋王<hi>君偃</hi>射天笞地鑄諸侯<lb/>
　之象使侍屏匽<hi>屏厠也當作屏匽露厠</hi>展其臂彈其鼻此天下<lb/>
<pb n="KR2e0004_WYG_009-19b"/>
　之無道不義而王不伐王名終不成且夫宋中國膏<lb/>
　腴之地鄰民之所處也<hi>齊民鄰宋者處之</hi>與其得百里於燕<lb/>
　不如得十里於宋伐之名則義實則利王何為弗為<lb/>
　齊王曰善遂興兵伐宋三覆宋宋遂舉燕王聞之絶<lb/>
　交於齊率天下之兵以伐齊大戰一小戰再頓齊國<lb/>
　成其名故曰因其强而强之乃可折也因其廣而廣<lb/>
　之乃可缺也<hi>彪謂聴言亦難矣蘇子所以告齊王天下之正誼也齊用之不旋踵而招天下</hi>
　<hi>之兵故有事於天下者不可以人之言求諸己而已已無罪而後可以誅人之罪已無釁而後可以乗人</hi>
<pb n="KR2e0004_WYG_009-20a"/>
　<hi>之釁</hi>
齊伐宋<hi>此二十七年</hi>宋急蘇代乃遺燕昭王書曰夫列在萬<lb/>
　乗而寄質於齊<hi>寄猶委也一説如質子寄寓</hi>名卑而權輕奉<hi>元作秦</hi>
　齊助之伐宋民勞而實費破宋殘楚淮北<hi>楚之淮北宋鄰也宋</hi>
　<hi>破則此地殘</hi>肥大齊<hi>肥亦大也</hi>讎强而國弱也此三者皆國之<lb/>
　大敗也而足下行之將欲以除害取信於齊也<hi>宋者齊之</hi>
　<hi>害</hi>而齊未加信於足下而忌燕也愈甚矣然則足下<lb/>
　之事齊也失所為矣夫民勞而實費又無尺寸之功<lb/>
<pb n="KR2e0004_WYG_009-20b"/>
　破宋肥讎而世負其禍矣<hi>負猶荷</hi>足下以宋加淮北强<lb/>
　萬乗之國也<hi>宋五千乗見王又加之淮北則萬乗而强</hi>而齊并之是益一<lb/>
　齊也北夷<hi>齊之北國</hi>方七百里加之以魯衛<hi>言齊因舉宋且并此數國</hi>
　此所謂强萬乗之國也而齊并之是益二齊也夫一<lb/>
　齊之强而燕猶不能支也今乃以三齊臨燕其禍必<lb/>
　大矣雖然臣聞智者之舉事也轉禍而為福因敗而<lb/>
　成功者也齊人紫敗素也<hi>敗猶惡也素白繒染為紫</hi>而賈十倍越<lb/>
　王勾踐棲於㑹稽而後殘吳霸天下此皆轉禍而為<lb/>
<pb n="KR2e0004_WYG_009-21a"/>
　福因敗而為功者也今王若欲轉禍而為福因敗而<lb/>
　為功乎則莫如遥霸齊而厚尊之使之盟於周室<hi>背秦</hi>
　<hi>而受使齊主盟</hi>盡焚天下之秦符約曰夫上計破秦其次長<lb/>
　賔客秦秦挾賔客以待破<hi>挾如挾長之挾秦挾賔客本欲并天下而反見破故</hi>
　<hi>必患</hi>秦王<hi>昭</hi>必患之秦五世以結諸侯今為齊下秦王<lb/>
　之志茍得窮齊不憚以一國都為功<hi>將割以賂與國</hi>然而王<lb/>
　何不使布衣之人以窮齊之説説秦謂秦王曰燕趙<lb/>
　破宋肥齊尊齊而為之下者燕趙非利之也弗利而<lb/>
<pb n="KR2e0004_WYG_009-21b"/>
　勢為之者何也以不信秦王也今王何不使可以信<lb/>
　者接收燕趙令涇陽君若髙陵君<hi>二君秦所重天下信之</hi>先於<lb/>
　燕趙秦有變<hi>謂背二國</hi>因以為質則燕趙信秦矣秦為西<lb/>
　帝趙為中帝燕為北帝立為三帝而令諸侯韓魏不<lb/>
　聴則秦伐之齊不聴則燕趙伐之天下孰敢不聴天<lb/>
　下服聴因驅韓魏以攻齊曰必反宋地而歸楚之淮<lb/>
　北夫反宋地而歸楚之淮北燕趙之所同利也並立<lb/>
　三帝燕趙之所同願也夫實得所利名得所願則燕<lb/>
<pb n="KR2e0004_WYG_009-22a"/>
　趙之棄齊也猶釋敝躧<hi>革履也當作蹤</hi>今王之不收燕趙則<lb/>
　齊霸必成矣諸侯戴齊而王獨弗從也是國伐也<hi>秦受</hi>
　<hi>齊伐</hi>諸侯戴齊而王從之是名卑也王不收燕趙名卑<lb/>
　而國危王收燕趙名尊而國寧夫去尊寧而就卑危<lb/>
　智者不為也秦王聞若説也必如刺心<hi>言其切已</hi>然則王<lb/>
　何不務使智士以若此言説秦秦伐齊必矣夫取秦<lb/>
　上交也伐齊正利也尊上交務正利聖王之事也燕<lb/>
　昭王善其書曰先人嘗有徳蘇氏<hi>資秦合從</hi>子之之亂而<lb/>
<pb n="KR2e0004_WYG_009-22b"/>
　蘇氏去燕燕欲報讎仇於齊非蘇氏莫可乃召蘇氏<lb/>
　<hi>王噲䇿言魏出之之宋宋善待之今在宋也</hi>復善待之與謀伐齊竟破齊<lb/>
　閔王出走<hi>代傳有</hi>
蘇代謂燕昭王曰今有人於此孝如曾參孝已信如尾<lb/>
　生髙廉如鮑焦史鰌<hi>衛卿子魚</hi>兼此三行以事王奚如王<lb/>
　曰如是足矣對曰足下以為足則臣不事足下矣臣<lb/>
　且處無為之事歸耕乎周之上地耕而食之織而衣<lb/>
　之王曰何故也對曰孝如曾參孝已則不過養其親<lb/>
<pb n="KR2e0004_WYG_009-23a"/>
　耳信如尾生髙則不過不欺人耳亷如鮑焦史鰌則<lb/>
　不過不竊人之財耳今臣為進取者也臣以為廉不<lb/>
　與身俱達<hi>不茍取故多窮</hi>義不與生俱立仁義者自完之道<lb/>
　也非進取之術也王曰自憂不足乎<hi>憂亦完也不完則憂故曰完又</hi>
　<hi>曰憂</hi>對曰以自憂為足則秦不出殽塞齊不出營丘楚<lb/>
　不出疏章<hi>地缺</hi>三王代位五霸改政皆以不自憂故也<lb/>
　若自憂而足則臣亦周之負籠耳<hi>籠竹器</hi>何為煩大王<lb/>
　之廷耶<hi>煩凂也</hi>昔者楚取章武<hi>屬渤海</hi>諸侯北面而朝秦<lb/>
<pb n="KR2e0004_WYG_009-23b"/>
　取西山諸侯西面而朝曩者使燕毋去周室之上<hi>去猶</hi>
　<hi>失也上上地燕蓋嘗攻得而不取也</hi>則諸侯不為别馬而朝矣<hi>言同軌而朝燕</hi>
　<hi>與朝秦楚同</hi>臣聞之善為事者先量其國之大小而揆其<lb/>
　兵之强弱<hi>揆度也</hi>故功可成而名可立也不能為事者<lb/>
　不先量其國之大小不揆其兵之强弱故功不可成<lb/>
　而名不可立也今主有東嚮伐齊之心而愚臣知之<lb/>
　王曰子何以知之對曰矜㦸砥劍<hi>矜矛柄㦸盖為矜施㦸砥柔石所以</hi>
　<hi>礪也</hi>登丘東嚮而歎是以愚臣知之今夫烏獲舉千鈞<lb/>
<pb n="KR2e0004_WYG_009-24a"/>
　之重行年八十而求扶持故齊雖强國也西勞於宋<lb/>
　南罷於楚則齊軍可敗而河間可取燕王曰善吾請<lb/>
　拜子為上卿奉子車百乗子以此為寡人東游於齊<lb/>
　<hi>為燕間齊</hi>何如對曰足下以愛之故與何不與愛子與諸<lb/>
　舅叔父負床之孫<hi>負言背倚床立未能行也</hi>不得<hi>此屬皆不得不處與車</hi>而<lb/>
　乃以與無能之臣何也王之論臣何如人哉今臣之<lb/>
　所以事足下者忠信也恐以忠信之故見罪於左右<lb/>
　王曰安有為人臣盡其力竭其能而得罪者乎對曰<lb/>
<pb n="KR2e0004_WYG_009-24b"/>
　臣請為王譬昔周之上地嘗有之其丈夫宦三年不<lb/>
　歸其妻愛人其所愛者曰子之丈夫來則且奈何乎<lb/>
　其妻曰勿憂也吾已為藥酒而待其來矣已而其丈<lb/>
　夫果來於是因令其妾酌藥酒而進之其妾知之半<lb/>
　道而立慮曰吾以此飲吾主父則殺吾主父以此事<lb/>
　告吾主父則逐吾主母與殺吾主<hi>補</hi>父逐吾主母者<lb/>
　寜佯躓而覆之<hi>躓跲也</hi>於是因佯僵而仆之其妻曰為<lb/>
　子之逺行來之故為美酒今妾奉而仆之其丈夫不<lb/>
<pb n="KR2e0004_WYG_009-25a"/>
　知縳其妾而笞之故妾所以笞者忠信也今臣為足<lb/>
　下使於齊恐忠信不諭於左右也臣聞之曰萬乗之<lb/>
　主不制於人臣十乗之家不制於衆人匹夫徒步之<lb/>
　士不制於妻妾而又況於當時之賢主乎臣請行矣<lb/>
　願足下之無制於羣臣也<lb/>
燕王謂蘇代曰寡人甚不喜訑者言也<hi>欺州謂  曰訑</hi>蘇代對<lb/>
　曰周地賤媒為其兩譽也之男家曰女美之女家曰<lb/>
　男然而周之俗不自為取妻且夫處女無媒老且不<lb/>
<pb n="KR2e0004_WYG_009-25b"/>
　嫁舍媒而自衒敝而不售<hi>敝猶敗無成事也</hi>順而無敗售而<lb/>
　不敝者唯媒而已矣且事非權不立非勢不成夫使<lb/>
　人坐受成事者唯訑者耳王曰善矣<hi>彪謂訑亦吾所惡而實不可廢</hi>
　<hi>古者使功使過使智使愚蓋用人可也處已則否</hi>
蘇代謂<hi>元作為</hi>奉陽君<hi>此亦其後襲稱</hi>説燕於趙以伐齊奉陽君<lb/>
　不聴乃入齊<hi>代入</hi>惡趙令齊絶於趙齊已絶於趙因之<lb/>
　燕謂昭王曰韓為謂臣曰人告奉陽君曰使齊不信<lb/>
　趙者蘇子也令齊王<hi>閔</hi>召蜀子<hi>齊/將</hi>使不伐宋者<hi>補</hi>蘇<lb/>
<pb n="KR2e0004_WYG_009-26a"/>
　子也與齊王謀遁取秦以謀趙者<hi>遁逃去也言避秦兵取言與之合</hi>
　蘇子也令齊守趙之質子以甲者又蘇子也請告子<lb/>
　以請齊<hi>告子名不害代請之使為己請齊</hi>果以守趙之質子以甲<hi>果者</hi>
　<hi>必欲告子如是</hi>吾必守子以甲<hi>言告子不聴則然</hi>其言惡矣雖然王<lb/>
　勿患也<hi>人所告奉陽之言於代為惡燕王善代必患之故代告王以無患為其亂齊趙所以利燕</hi>
　臣故知入齊之有趙累也<hi>言趙惡代</hi>出為之以成所欲<hi>出者</hi>
　<hi>奮不顧也言知其有累而奮為之欲謂利燕</hi>臣死而齊大惡於趙臣猶生<lb/>
　也今齊趙絶可大紛已<hi>紛亂也</hi>持臣非張孟談也<hi>持猶使</hi>
<pb n="KR2e0004_WYG_009-26b"/>
　使臣也如張孟談也齊趙必有為智伯者矣奉陽君<lb/>
　告朱讙與趙足曰<hi>代稱奉陽之言然二皆趙人</hi>齊王使公玉曰<hi>齊人</hi>
　<hi>姓名</hi>命説<hi>奉陽/名</hi>曰必不反韓珉今召之矣<hi>言故反前下𩔖此</hi>必<lb/>
　不任蘇子以事今封而相之必<hi>元作令</hi>不合燕今以燕<lb/>
　為上交吾所恃者順也<hi>公玉父名</hi>今其言變有甚於其父<lb/>
　順始與蘇子為讎見之如<hi>元作知</hi>無厲今賢之兩之<hi>兩謂</hi>
　<hi>封與相</hi>已矣吾無齊矣<hi>並述奉/陽之言</hi>奉陽君之怒甚矣<hi>此代自言</hi>
　如齊王<hi>衍王字</hi>之不信趙而小人奉陽君也<hi>待之為小人</hi>因<lb/>
<pb n="KR2e0004_WYG_009-27a"/>
　是而倍之<hi>音背言燕宜然</hi>不以今時大紛之解而復合則後<lb/>
　不可奈何也故齊趙之合茍可循也<hi>循言順燕</hi>死不足以<lb/>
　為臣患<hi>代本以二國之合必不順燕今乃合而順之故有死逃之罪</hi>逃不足以為<lb/>
　恥為諸侯不足以為臣辱被髪自漆為厲不足以為<lb/>
　臣辱然而臣有患也臣死而齊趙不循惡交分於臣<lb/>
　也<hi>燕以二國可因而代不欲則三國皆惡代矣然二國卒不可因則代之惡皆有所分交猶皆</hi>而<lb/>
　後相効<hi>交後人見其不可因而効已</hi>是臣之患也<hi>患其後待</hi>若臣死而<lb/>
　必相攻也<hi>齊趙相攻</hi>臣必勉之而求死焉堯舜之賢而死<lb/>
<pb n="KR2e0004_WYG_009-27b"/>
　禹湯之智而死孟賁之勇而死烏獲之力而死生之<lb/>
　物固有不死者乎在必然之物<hi>死者人之必然</hi>以成所欲王<lb/>
　何疑焉臣以不若逃而去之<hi>詐以罪逃去</hi>臣以韓魏循自<lb/>
　齊<hi>言逃燕則自韓魏順行至齊</hi>而為之取秦<hi>言勁齊以怒趙</hi>深結趙以勤<lb/>
　之<hi>此勁趙以怒齊也結亦以韓魏趙自燕結之勤猶厚</hi>如是則近於相攻也臣<lb/>
　雖為之不<hi>補</hi>累燕奉陽君告朱讙曰<hi>亦代稱之</hi>蘇子怒於<lb/>
　燕王之不以吾故<hi>以用也吾指奉陽</hi>弗子相<hi>子謂讙</hi>又不子卿<lb/>
　也殆無燕矣其疑至於此<hi>燕王善代而奉陽謂其怒燕者疑也</hi>故臣雖<lb/>
<pb n="KR2e0004_WYG_009-28a"/>
　為之不累燕<hi>疑代怒燕故代雖為燕紛二國二國不怨燕也</hi>又不欲王<hi>欲猶須也</hi>
　<hi>言其自相攻不須燕</hi>伊尹再逃桀而之湯果與鳴條之戰而以<lb/>
　湯為天子伍子胥逃楚而之吳果與栢<hi>元作伯</hi>舉之戰<lb/>
　而報其父之讎今臣逃而紛齊趙始可著於春秋且<lb/>
　舉大事孰不逃桓公之難管仲逃於魯陽貨之難孔<lb/>
　子逃於衛<hi>定八年陽貨作難十二年孔子乃適衛不如此所云</hi>張儀逃於楚<hi>𫝊不</hi>
　<hi>書</hi>白圭逃於秦<hi>未/詳</hi>望諸相中山也<hi>此與樂毅同號</hi>使趙趙刼<lb/>
　之求地望諸攻闗而出外孫之難<hi>未詳</hi>薛公釋載<hi>不乗車也</hi>
<pb n="KR2e0004_WYG_009-28b"/>
　逃出於關<hi>齊緡二十五年田文入秦秦囚欲殺之因秦幸姬得出馳去變姓名出關</hi>三晉<lb/>
　稱以為好<hi>補</hi>士<hi>太史公曰好客自喜</hi>故舉大事逃不足以為辱<lb/>
　矣卒絶齊於趙趙合於燕以攻齊敗之<lb/>
燕昭王且與天下伐齊而有齊人仕於燕者昭王召而<lb/>
　謂之曰寡人且與天下伐齊旦暮出令矣子必爭之<lb/>
　爭之而不聴子因去而之齊寡人有時復合<hi>預言不勝與齊</hi>
　<hi>合</hi>且以因子而事齊當此之時也燕齊不兩立然而<lb/>
　常獨欲有復收之之志若此也<hi>收猶合不兩立則不可復合而不能無合</hi>
<pb n="KR2e0004_WYG_009-29a"/>
　<hi>之之志彪謂此少年狡獪之行小人患失之𩔖而燕聊為之此其所以不王也</hi>
齊魏爭燕齊謂燕王曰吾得趙矣魏亦謂燕王曰吾得<lb/>
　趙矣燕無以決之而未有適予也蘇代謂燕相曰臣<lb/>
　聞辭卑而幣重者失天下者也辭倨而幣薄者得天<lb/>
　下者也今魏之辭倨而幣薄燕因合於魏魏<hi>補</hi>得燕<lb/>
　<hi>元作趙</hi>齊遂北矣<hi>魏昭十二年與秦趙韓燕伐齊敗之燕獨入臨菑此二十八年</hi>
蘇代自齊使人謂燕昭王曰臣間<hi>元作聞間猶頎也</hi>離齊趙齊<lb/>
　趙已孤矣王何不出兵以攻齊臣請為王弱之燕乃<lb/>
<pb n="KR2e0004_WYG_009-29b"/>
　伐齊攻晉<hi>疑兵也實合魏而陽攻以疑齊</hi>令人<hi>代令之</hi>謂閔王曰燕之<lb/>
　攻齊也欲以復振故地也<hi>振舉也蓋復王噲所</hi>失欲燕兵在晉而<lb/>
　不進則是兵弱而計疑也王何不令蘇子將而應燕<lb/>
　乎夫以蘇子之賢將而應弱燕燕破必矣燕破則趙<lb/>
　不敢不聴是王破燕而服趙也閔王曰善乃謂蘇子<lb/>
　曰燕兵在晉今寡人發兵應之願子為寡人為之將<lb/>
　對曰臣之於兵何足以當之王其改舉<hi>别用它將</hi>王使臣<lb/>
　也是敗王之兵而以臣遺燕也戰不勝不可振也<hi>振救</hi>
<pb n="KR2e0004_WYG_009-30a"/>
　<hi>也</hi>王曰行寡人知子矣蘇子遂將而與燕人戰於晉<lb/>
　下<hi>晉之下地</hi>齊軍敗燕得甲首二萬人蘇子以其餘兵以<lb/>
　守陽城而報於閔王曰王過舉令臣應燕今軍敗亡<lb/>
　二萬人臣有斧質之罪請自歸於吏以戮閔王曰此<lb/>
　寡人之過也子無以為罪明日又使燕攻陽城及狸<lb/>
　<hi>燕地也趙悼襄九年攻燕取狸陽城</hi>又使人謂閔王曰日者齊不勝於<lb/>
　晉下此非兵之過齊不幸而燕有天幸也今燕又攻<lb/>
　陽城及狸是以天幸自為功也王復使蘇子應之蘇<lb/>
<pb n="KR2e0004_WYG_009-30b"/>
　子先敗王之兵其後必務以勝報王矣王曰善乃復<lb/>
　使蘇子蘇子固辭王不聴遂將與燕戰於陽城燕人<lb/>
　大勝得首三萬齊君臣不親百姓離心燕因使樂毅<lb/>
　大起兵伐齊破之<hi>彪謂蘇代之於燕齊皆嘗隙而復善其情禮均也而獨為燕圖齊之</hi>
　<hi>深何哉昭王賢也雖然糜爛人之民人以行其説而奉其所賢仁者不為也獨不念嘗委質於齊乎</hi>
蘇代自齊獻書於燕王曰臣之行也固知將有口事<hi>言人</hi>
　<hi>譖之</hi>故獻御書而行<hi>獻侍御者以書</hi>曰臣貴於齊燕大夫將不<lb/>
　信臣臣賤將輕臣臣用將多望於臣<hi>望猶責</hi>齊有不善<lb/>
<pb n="KR2e0004_WYG_009-31a"/>
　<hi>謂惡燕</hi>將歸罪於臣天下不攻齊將曰善為齊謀天下<lb/>
　攻齊將與齊兼貿<hi>元作鄮</hi>臣<hi>貿猶/賣</hi>臣之所重處重留<hi>元作</hi>
　<hi>夘</hi>也<hi>重猶難也留謂處於齊為難</hi>王謂臣曰吾必不聴衆口與讒<lb/>
　言吾信汝也猶列眉也<hi>言無可疑</hi>上可以得用於齊次可<lb/>
　以得信於下茍無死女無不為也以女自信可也<hi>以猶</hi>
　<hi>由</hi>與之言曰<hi>王與/之</hi>去燕之齊可也期<hi>元作其</hi>於成事而<lb/>
　已臣受令以任齊<hi>得任於齊</hi>及五年齊數出兵未嘗謀燕<lb/>
　齊趙之交一合一離燕<hi>衍王字</hi>與齊謀趙則與趙謀齊<lb/>
<pb n="KR2e0004_WYG_009-31b"/>
　<hi>燕與齊謀趙實欲離齊於趙代因與趙謀齊以成燕之謀</hi>齊之信燕也至於虛北<lb/>
　地<hi>虛言不設備齊北近燕</hi>行其兵<hi>以北兵代它國</hi>今王信田伐與參去<lb/>
　疾之言<hi>三人讒代者</hi>且攻齊使齊犬馬而不言燕<hi>且辭也犬馬言</hi>
　<hi>已賤齊如之又不泄燕之謀</hi>今王又使慶<hi>燕臣名</hi>令臣曰吾欲用所<lb/>
　善王茍欲用所善王欲用之則臣請為王事之王欲<lb/>
　醳臣<hi>醳釋同見鄒忌説琴</hi>專<hi>元作剸</hi>任所善則臣請歸醳事臣茍<lb/>
　得見則盈願<hi>彪謂為人間者均有此六患非燕昭之明代其危哉功成矣猶不能為此尾況</hi>
　<hi>它人乎代之謀齊亦異乎豫讓之於趙矣彼哉彼哉</hi>
<pb n="KR2e0004_WYG_009-32a"/>
秦召燕王燕王欲往蘇代約燕王<hi>約猶止</hi>曰楚得枳<hi>屬巴郡</hi>
　而國亡<hi>皆謂失地秦昭廿七八九年連拔楚郡</hi>齊得宋而國亡<hi>即此二十八年</hi>
　<hi>入臨菑三十二年下七十城</hi>齊宋不得以有枳宋事秦者何也是<lb/>
　則有功者秦之深讎也<hi>言此以見克齊者秦之所惡也</hi>秦取天下非<lb/>
　行義也暴也秦之行暴正告天下告楚曰蜀地之甲<lb/>
　輕舟浮於汶<hi>汶江水出岷山</hi>乗夏水<hi>江夏注沔水自江别至南郡華容為夏水</hi>而<lb/>
　下江五日而至郢漢中之甲輕舟出於巴乗夏水下<lb/>
　漢四日而至五渚<hi>史注在洞庭</hi>寡人積甲宛東下隨<hi>屬南陽</hi>
<pb n="KR2e0004_WYG_009-32b"/>
　智者不及謀勇者不及怒寡人如射隼矣<hi>隼祝鳩喻易也</hi>王<lb/>
　乃待天下之攻函谷不亦逺乎楚王為是之故十七<lb/>
　年事秦秦正告韓曰我起乎少曲<hi>韓地范雎傳伐韓少曲</hi>一日<lb/>
　而斷太行我起乎宜陽而觸平陽二日而莫不盡繇<lb/>
　我<hi>繇由同</hi>離兩周而觸鄭五日而國舉韓氏以為然故<lb/>
　事秦秦正告魏曰我舉安邑塞女㦸韓氏太原卷<hi>不通</hi>
　<hi>此四處</hi>下軹<hi>元作/枳</hi>道道南陽封冀<hi>道道所由也後志河東皮氏有冀亭注引</hi>
　<hi>此</hi>兼包兩周乗夏水浮輕舟强弩在前銛㦸在後決<lb/>
<pb n="KR2e0004_WYG_009-33a"/>
　滎口<hi>滎澤之口</hi>魏無大梁決白馬之口魏無濟陽決宿胥<lb/>
　之口<hi>徐注紀年曰敖山塞集胥口</hi>魏無虛頓丘陸攻則擊河内水<lb/>
　攻則滅大梁魏以為然故事秦秦欲攻安邑恐齊據<lb/>
　之則以宋委於齊曰宋王無道為木人以象寡人射<lb/>
　其面寡人地絶兵逺不能攻也王茍能破宋有之寡<lb/>
　人如自得之已得安邑塞女㦸因以破宋為齊罪秦<lb/>
　欲攻韓<hi>元作齊</hi>恐天下救之則以齊委於天下曰齊人<lb/>
　四與寡人約四欺寡人必率天下以攻寡人者三<hi>必言</hi>
<pb n="KR2e0004_WYG_009-33b"/>
　<hi>攻之決</hi>有齊無秦無齊有秦必伐之必亡之已得宜陽<lb/>
　少曲致藺離<hi>補</hi>石因以破齊為天下罪秦欲攻魏重<lb/>
　楚<hi>恐楚擊其後</hi>則以南陽委於楚曰寡人固與韓且絶矣<lb/>
　殘均陵<hi>地缺</hi>塞黽隘茍利於楚寡人如自有之魏棄與<lb/>
　國而合於秦因以塞黽隘為楚罪兵困於林中重燕<lb/>
　趙以膠東委於燕<hi>膠東國故齊國項紀注即墨也</hi>以濟西委於趙已<lb/>
　得講於魏質<hi>元作至</hi>公子延<hi>秦子</hi>因犀首攻趙兵傷於離<lb/>
　石遇敗於馬陵而重魏則以葉蔡委於魏已得講於<lb/>
<pb n="KR2e0004_WYG_009-34a"/>
　趙則刼魏魏不為割困則使太后穰侯為和贏則兼<lb/>
　欺舅與母<hi>贏謂勝舅謂穰侯</hi>適燕者曰以膠東<hi>適謫同</hi>適趙者<lb/>
　曰以濟西適魏者曰以葉蔡適楚者曰以塞鄳阨適<lb/>
　齊者曰以宋必令其言如循環用兵如刺蜚<hi>集韻蟲名喻易</hi>
　<hi>也</hi>母不能知舅不能約龍賈之戰<hi>魏相五年秦拔我龍賈軍</hi>岸門<lb/>
　之戰封陵之戰<hi>魏哀十六年秦敗我封陵忠岸亭在穎韓注記岸門封陵亭名然則封陵</hi>
　<hi>亦屬穎川</hi>髙商之戰<hi>史不/書</hi>趙莊之戰<hi>趙肅二十三年趙莊與秦戰死河西</hi>秦<lb/>
　之所殺三晉之民數百萬今其生者皆死秦之孤也<lb/>
<pb n="KR2e0004_WYG_009-34b"/>
　西河之外上雒之地三川晉國之禍三晉之半<hi>言上三地</hi>
　<hi>被禍居晉國之半</hi>秦禍如此其大而燕趙之秦者皆以爭事<lb/>
　秦説其主此臣之所大患燕昭王不行蘇代復重於<lb/>
　燕燕反約諸侯從親如蘇秦時或從或否而天下由<lb/>
　此宗蘇氏之從約代厲皆以夀死名顯諸侯<hi>代𫝊有在伐齊</hi>
　<hi>事後彪謂秦之所以正告諸侯及其用詐皆愚弄之也而諸侯莫省獨一燕昭知之然亦不久死矣彪故</hi>
　<hi>曰秦横之成天幸也</hi>
燕饑趙將伐之楚使將軍之燕過魏見趙恢趙恢曰使<lb/>
<pb n="KR2e0004_WYG_009-35a"/>
　除患無至<hi>除之使不至</hi>易於救患伍子胥宫之奇不用<hi>此除</hi>
　<hi>患者</hi>燭之武<hi>僖三十年晉秦國鄭佚之孤言於鄭伯曰國危矣若使燭之武見秦君師必退之武</hi>
　<hi>見秦伯曰鄭知亡矣而有益於君敢以煩執事越國以鄙逺君知其難也焉用亡鄭以倍鄰鄰之厚君之</hi>
　<hi>薄也秦伯説乃還</hi>張孟談<hi>皆救患者</hi>受大賞是故謀者皆從事於<lb/>
　除患之遺者<hi>謂救患者</hi>而無<hi>元作先</hi>使除患無至者今與以<lb/>
　百金送公也<hi>公謂楚使</hi>不如以言聴吾言而説趙王<hi>惠文</hi>曰<lb/>
　昔者吳伐齊為其饑也伐齊未必勝也而弱越乗其<lb/>
　敝以霸今王之伐燕也亦為其饑也伐之未必勝而<lb/>
<pb n="KR2e0004_WYG_009-35b"/>
　强秦將以兵乗<hi>元作承</hi>王之西是使弱趙居强吳之處<lb/>
　而使强秦處弱越之所以霸也願王之熟計之也使<lb/>
　者乃以説趙王趙王大説乃止燕昭王聞之乃封之<lb/>
　以地<hi>封恢也恢蓋趙之仕魏而為燕者為燕亦所以為魏也</hi>
趙且伐燕蘇代為燕謂惠王<hi>趙惠文</hi>曰今者臣來過易水<lb/>
　蚌方出曝<hi>蚌□也</hi>而鷸啄其肉<hi>鷸知天將雨鳥</hi>蚌合而箝其啄<lb/>
　<hi>箝籋也</hi>鷸曰今日不雨明日不雨即有死蚌蚌亦謂鷸<lb/>
　曰今日不出明日不出即有死鷸兩者不肯相舍漁<lb/>
<pb n="KR2e0004_WYG_009-36a"/>
　者得而并擒之今趙且伐燕燕趙久相支以敝大衆<lb/>
　臣恐强秦之為漁父也願王熟計之也惠王曰善乃<lb/>
　止<lb/>
　　　惠王<hi>昭王子元年癸赧王三十七年  未</hi>
昌國君樂毅為燕昭王合五國之兵<hi>傳云并䕶趙楚韓魏燕之兵</hi>而<lb/>
　攻齊下七十餘城盡郡縣之以屬燕三城未下<hi>聊莒即墨</hi>
　而燕昭王死惠王即位用齊人反間疑樂毅而使騎<lb/>
　劫代之將樂毅奔趙趙封以為望諸君齊田單詐騎<lb/>
<pb n="KR2e0004_WYG_009-36b"/>
　劫卒敗燕軍復收七十餘城以復齊燕王悔懼趙用<lb/>
　樂毅乗<hi>元作承</hi>燕之敝以伐燕燕王乃使人讓樂毅且<lb/>
　謝之曰先王舉國而委將軍將軍為燕破齊報先王<lb/>
　之讎天下莫不振動寡人豈敢一日而忘將軍之功<lb/>
　哉㑹先王棄羣臣寡人新即位左右誤寡人寡人之<lb/>
　使騎劫代將軍為將軍久暴露於外<hi>暴曝同</hi>故召將軍<lb/>
　且休計事將軍過聴以與寡人有隙<hi>元作㕁隙不合也</hi>遂捐<lb/>
　燕而歸趙將軍自為計則可矣而亦何以報先王之<lb/>
<pb n="KR2e0004_WYG_009-37a"/>
　所以遇將軍之意乎望諸君乃使人獻書報燕王曰<lb/>
　臣不佞不能奉承先王之敎以順左右之心恐抵斧<lb/>
　質之罪以傷先王之明而又害於足下之義<hi>無罪而殺毅非</hi>
　<hi>義也</hi>故逃遁奔趙自負以不肖之罪<hi>負言荷罪在身</hi>故不敢為<lb/>
　辭説今王使使者數之罪臣恐侍御者之不察先王<lb/>
　之所以畜幸臣之理<hi>畜養也幸親愛之</hi>而又不白於臣之所<lb/>
　以事先王之心<hi>白猶明</hi>故敢以書對臣聞賢聖之君不<lb/>
　以禄私其親功多者授之不以官隨其愛能當者處<lb/>
<pb n="KR2e0004_WYG_009-37b"/>
　之故察能而授官者成功之君也論行而結交者立<lb/>
　名之士也臣以所學者觀之先王之舉錯有髙世之<lb/>
　心故假節於魏王<hi>時諸侯不通出闗則以節𫝊之故上言毅自魏往見王</hi>而以<lb/>
　身得察於燕先王過舉擢之乎賔客之中而立之乎羣<lb/>
　臣之上不謀於父兄而使臣為亞卿<hi>亞次也</hi>臣自以為<lb/>
　奉令承敎可以幸無罪矣故受命而不辭先王命之<lb/>
　曰我有積怨深怒於齊不量輕弱而欲以齊為事臣<lb/>
　對曰夫齊霸國之餘敎而驟勝之遺事也閑於兵甲<lb/>
<pb n="KR2e0004_WYG_009-38a"/>
　習於戰攻王若欲攻之則必舉天下而圖之舉天下<lb/>
　而圖之莫徑<hi>元作勁</hi>於結趙矣且又淮北宋地楚魏之<lb/>
　所同願也<hi>楚欲得淮北魏欲得宋時皆屬齊</hi>趙若許<hi>許燕</hi>約楚趙宋盡<lb/>
　力<hi>宋雖已舉其遺民怨之</hi>四國攻之齊可大破也先王曰善臣<lb/>
　乃口受令具符節南使臣於趙顧反命<hi>回顧而反言其速</hi>起<lb/>
　兵隨而攻齊以天之道先王之靈河北之地隨先王<lb/>
　舉而有之於濟上濟上之軍奉令擊齊大勝之輕卒<lb/>
　鋭兵長驅至國齊王<hi>閔</hi>逃遁走莒僅以身免珠玉財<lb/>
<pb n="KR2e0004_WYG_009-38b"/>
　寶車甲珍器盡收入燕大吕陳於元英<hi>大吕律均元英燕樂名</hi>
　故鼎反乎厯室<hi>故鼎齊所得鼎凡鼎以以占休咎故歸之律厯之室</hi>齊器設於<lb/>
　寜臺<hi>燕臺</hi>薊丘之植<hi>薊幽州國植/旗幟之屬</hi>植於汶篁<hi>汶水出太山來燕原</hi>
　<hi>竹田曰篁言燕以齊為塞</hi>自五霸以來功未有及先王者也先王<lb/>
　以為順于其志以臣為不頓命<hi>頓猶墜</hi>故裂地而封之<lb/>
　使之得比乎小國諸侯臣不佞自以為奉令承敎可<lb/>
　以幸無罪矣故受命而弗辭臣聞賢明之君功立而<lb/>
　不廢故著於春秋蚤知之士<hi>蚤知先見也</hi>名成而不毁故<lb/>
<pb n="KR2e0004_WYG_009-39a"/>
　稱於後世若先王之報怨雪恥夷萬乗之强國收八<lb/>
　百嵗之蓄積<hi>通太公數之</hi>及至棄羣臣之日餘令詔後嗣<lb/>
　之遺義執政任事之臣所以能循法令順庶孽者<hi>新立</hi>
　<hi>之君皆患庶孽之亂昭王然豫順之</hi>施及萌𨽻<hi>萌<graphic n="KR2150" url="https://raw.githubusercontent.com/kanripo/KR-Gaiji/master/images/KR2150.png" mimeType="image/png"/>同</hi>皆可以教於後世<lb/>
　臣聞善作者不必善成善始者不必善終昔者伍子<lb/>
　胥説聴乎闔閭故吳王逺迹至於郢夫差弗是也<hi>不然</hi>
　<hi>子胥之説</hi>賜之鴟夷而浮之江<hi>鴟夷榼名馬革為其形以歛骸骨</hi>故吳王<lb/>
　夫差不悟先論之可以立功故沉子胥而弗悔子胥<lb/>
<pb n="KR2e0004_WYG_009-39b"/>
　不早見主之不同量故入江而不改夫免身全功以<lb/>
　明先王之迹者臣之上計也離毁辱之非<hi>離麗也猶遭</hi>墮<lb/>
　先王之名者臣之所大恐也臨不測之罪以幸為利<lb/>
　者義之所不敢出也臣聞古之君子交絶不出惡聲<lb/>
　忠臣之去也不潔其名<hi>毁其君而自潔</hi>臣雖不佞乎數奉教<lb/>
　於君子矣恐侍御者之親左右之説而不察疏逺之<lb/>
　行也故敢以書報惟君之留意焉<hi>𫝊有</hi>
張丑為質於燕燕王欲殺之夫且出境境吏得丑丑曰<lb/>
<pb n="KR2e0004_WYG_009-40a"/>
　燕王所為將殺我者人有言我有寶珠也王欲得之<lb/>
　今我已亡之矣而燕王不我信今子且致我我且言<lb/>
　子之奪我珠而吞之燕王必當殺子刳子腹<hi>刳判也</hi>及<lb/>
　子之腸矣夫欲得之君不可説以利吾要且死子腸<lb/>
　亦且寸絶境吏恐而赦之<lb/>
　　　王喜<hi>惠王曾孫元年未赧王五十三年丁</hi>
燕王喜使栗腹以百金為趙孝成王壽酒三日反報曰<lb/>
　趙民其壯者皆死於長平其孤未壯可伐也王乃召<lb/>
<pb n="KR2e0004_WYG_009-40b"/>
　昌國君樂間<hi>毅子</hi>而問曰何如對曰趙四達之國也其<lb/>
　民皆習於兵不可與戰王曰吾以倍攻之可乎曰不<lb/>
　可曰以三可乎曰不可王大怒左右皆以為趙可伐<lb/>
　遽起六十萬以攻趙令栗腹以四十萬攻鄗使慶秦<lb/>
　以二十萬攻代趙使廉破以八萬遇栗腹於鄗使樂<lb/>
　乗<hi>毅之族</hi>以五萬遇慶秦於代燕人大敗樂間入趙<hi>燕記</hi>
　<hi>元年有</hi>燕王以書且謝焉曰寡人不佞不能奉順君意<lb/>
　故君捐國而去則寡人之不肖明矣敢端其願<hi>端猶専也</hi>
<pb n="KR2e0004_WYG_009-41a"/>
　<hi>願欲復用之</hi>而君不肯聴故使使者陳愚意君試論之語<lb/>
　曰仁不輕絶智不輕怨君之於先王也世之所明知<lb/>
　也寡人望有非則君掩葢之<hi>有非而蔽覆之王喜所望也</hi>不虞君<lb/>
　之明罪之也<hi>虞猶圖</hi>望有過則君教誨之不虞君之明<lb/>
　棄之也且寡人之罪國人莫不知天下莫不聞君㣲<lb/>
　出明怨<hi>言間雖無出之趙以明有怨於我人亦知之</hi>以棄寡人寡人必有<lb/>
　罪矣雖然恐君之未盡厚也諺曰厚者不毁人以自<lb/>
　益也仁者不危人以要名故掩人之邪者厚人之行<lb/>
<pb n="KR2e0004_WYG_009-41b"/>
　也救人之過者仁者之道也世有掩寡人之邪救寡<lb/>
　人之過非君孰<hi>元作恐</hi>望之今君厚受位於先王以成<lb/>
　尊輕棄寡人以快心則掩邪救過難得於君矣且世<lb/>
　有薄而故厚施<hi>世雖薄我我反厚施之</hi>行有失而故惠用<hi>行與我不</hi>
　<hi>合反惠愛任用之</hi>今使寡人任不肖之罪<hi>任猶負</hi>而君有失厚<lb/>
　之累於為君擇之也<hi>擇其所處</hi>無所取之國之有封疆家<lb/>
　之有垣牆所以合好掩惡也室不能相和出語鄰家<lb/>
　未為通計也怨惡未見而明棄之未為盡厚也寡人<lb/>
<pb n="KR2e0004_WYG_009-42a"/>
　雖不肖乎未如殷紂之亂也君雖不得意乎未如商<lb/>
　容箕子之累也然則不内蓋寡人<hi>蓋一作盡</hi>而明怨於外<lb/>
　恐其適足以傷於髙而薄於行也非然也茍可以明<lb/>
　君之義成君之髙雖任惡名<hi>所謂任不肖之罪</hi>不難受也本<lb/>
　欲以為明寡人之薄而君不得厚揚寡人之辱而君<lb/>
　不得榮此一舉而两失也義者不虧人以自益況傷<lb/>
　人以自損乎君無以寡人不肖累往事之美昔者栁<lb/>
　下惠吏於魯三黜而不去或謂之曰可以去栁下惠<lb/>
<pb n="KR2e0004_WYG_009-42b"/>
　曰茍與人之異惡往而不黜乎猶且黜乎寧於故國<lb/>
　爾栁下惠不以三黜自累故前業不忘不以去為心<lb/>
　故逺近無議今寡人之罪國人未知而議寡人者遍<lb/>
　天下語曰論不脩心<hi>凡有脩者先先有失而善論者不然</hi>議不累物仁<lb/>
　不輕絶智不簡功<hi>簡與附反猶棄也</hi>簡棄大功者輟也<hi>輟止也</hi>
　輕絶厚利者怨也輟而棄之怨而累之宜在逺者<hi>疎逺</hi>
　<hi>之臣可耳</hi>不望之乎君也今以寡人無罪君豈怨之乎願<lb/>
　君捐怨追惟先王復以教寡人意君曰<hi>意度其然</hi>余且慝<lb/>
<pb n="KR2e0004_WYG_009-43a"/>
　心<hi>待之以不善之心</hi>以成而過不顧先王以明而惡使寡人<lb/>
　進不得脩功退不得改過君之所揣也<hi>言間量我此</hi>唯君<lb/>
　圖之此寡人之愚意也敬以書謁之樂間乗怨不用<lb/>
　其計二人卒留趙不報<hi>彪謂過而不改然後為過燕王喜過在於愎諌伐趙其於</hi>
　<hi>間未見其有可絶之處而能悔如此禮不云乎其嗟也可去其謝也可食何間絶之深也抑其書辭條達</hi>
　<hi>明麗婉乎孰復天下之韙文也</hi>
秦并趙北向迎燕<hi>并合也迎以兵逆之</hi>燕王聞之使人賀秦王<hi>始皇</hi>
　使者過趙趙王<hi>悼襄</hi>擊之使者曰秦趙為一而天下服<lb/>
<pb n="KR2e0004_WYG_009-43b"/>
　矣燕<hi>元作兹</hi>之所以受命於趙者秦也<hi>言燕先時服趙者以秦與趙合</hi>
　今臣使秦而趙繫之是秦趙有隙秦趙有隙天下必<lb/>
　不服而燕不受命矣且臣之使秦無妨於趙之伐燕<lb/>
　也趙王以為然而遣之使者見秦王曰燕王竊聞秦<lb/>
　并趙燕王使使者賀千金秦王曰夫燕無道吾使趙<lb/>
　有之子何賀使者曰臣聞全趙之時南鄰為秦北下<lb/>
　曲陽為燕<hi>下曲陽屬鉅鹿</hi>趙廣三百里而與秦相距五十餘<lb/>
　年矣所以不能反勝秦者<hi>反猶報也言數為秦敗不能報而勝之</hi>國小<lb/>
<pb n="KR2e0004_WYG_009-44a"/>
　而地無所取今王使趙北并燕<hi>此并謂兼有之</hi>燕趙同力必<lb/>
　不受受命<hi>補</hi>於秦矣臣竊為王患之秦王以為然起<lb/>
　兵而救燕<hi>趙悼㐮九年攻燕取貍陽城兵未罷秦攻鄴拔之此十九年</hi>
燕太子丹質於秦亡歸見秦且滅六國兵已臨易水恐<lb/>
　其禍至太子丹患之謂其太傅鞠武曰燕秦不兩立<lb/>
　願太傅幸而圖之武對曰秦地遍天下威脅韓魏趙<lb/>
　氏則易水以北未有所定也奈何以見陵之怨<hi>𫝊言丹質</hi>
　<hi>秦秦遇之不善</hi>欲批其逆鱗哉<hi>批白結切擊也説難龍可擾而騎也然喉下有逆鱗徑尺</hi>
<pb n="KR2e0004_WYG_009-44b"/>
　<hi>人有嬰之則必殺人人主亦有</hi>太子曰然則何由太傅曰請入圖之<lb/>
　<hi>請太子入息已乃圖之</hi>居之有間樊將軍亡秦之燕太子客之<lb/>
　太傅鞠武諌曰不可夫秦王<hi>始皇</hi>之暴而積怨於燕<hi>怨其</hi>
　<hi>亡歸</hi>足為寒心又況聞樊將軍之在乎是謂<hi>元作以</hi>委肉<lb/>
　當餓虎之蹊<hi>蹊徑也</hi>禍必不振矣<hi>振救也</hi>雖有管晏不能<lb/>
　為之謀也願太子急遣樊將軍入匈奴以滅口請西<lb/>
　約三晉南連齊楚北講於單于然後乃可圖也太子<lb/>
　丹曰太傅之計曠日彌久心惛然恐不能須臾<hi>言已憂思</hi>
<pb n="KR2e0004_WYG_009-45a"/>
　<hi>昏瞀且死須臾不可待</hi>且非獨於此也夫樊將軍困窮於天下<lb/>
　歸身於丹丹終不迫於强秦而棄所愛憐之交置之<lb/>
　匈奴是丹命固卒之時也<hi>知禍且至而猶為之自疑命止於此</hi>願太傅<lb/>
　更慮之鞠武曰燕有田光先生者其智深而慮沈<hi>沈猶</hi>
　<hi>深</hi>可與之謀也太子曰願因太傅交於田先生可乎<lb/>
　鞠武曰敬諾出見田光道太子<hi>衍曰字</hi>願圖國事於先<lb/>
　生田光曰敬奉敎乃造焉太子跪而逢迎却行為道<lb/>
　<hi>不敢背之</hi>跪而拂席田先生坐定左右無人太子避席而<lb/>
<pb n="KR2e0004_WYG_009-45b"/>
　請曰燕秦不兩立願先生留意也田光曰臣聞騏驥<lb/>
　盛壯之時一日而馳千里至其衰也駑馬先之今太<lb/>
　子聞光壯盛之時不知吾精已消亡矣雖然光不敢<lb/>
　以乏國事也<hi>不令太子所圖有闕</hi>所善荆軻<hi>衛人</hi>可使也太子曰<lb/>
　願因先生得<hi>衍願字</hi>交荆軻可乎田光曰敬諾則起趨<lb/>
　出太子送之至門戒曰丹所報先生所言者國大事<lb/>
　也願先生勿泄也田光俛而笑曰諾僂行見荆軻<hi>僂致</hi>
　<hi>敬貌禮一命而僂</hi>曰光與子相善燕國莫不知今太子聞光<lb/>
<pb n="KR2e0004_WYG_009-46a"/>
　壯盛之時不知吾形已不逮也幸而教之曰燕秦不<lb/>
　兩立願先生留意也光竊不自外<hi>言不自疏於軻</hi>言足下與<lb/>
　太子願足下過太子於宫荆軻曰謹奉教田光曰光<lb/>
　聞長者為行不使人疑之今太子約光曰所言者國<lb/>
　大事也願先生勿泄也是太子疑光也夫為行而使<lb/>
　人疑之非節俠士也<hi>荀悦曰立氣勢作威福結私交以立强於世者謂之俠</hi>欲<lb/>
　自殺以激荆軻<hi>言其死非為泄欲厲勉軻使死之耳</hi>曰願足下急過太<lb/>
　太子言光已死明不言也遂自剄而死軻見太子言<lb/>
<pb n="KR2e0004_WYG_009-46b"/>
　田光已死致光之言太子再拜而跪膝下行<hi>以膝行不立行</hi>
　<hi>故言下</hi>流涕有頃而後言曰丹所請田先生不言者欲<lb/>
　以成大事之謀今田先生以死明不泄言豈丹之心<lb/>
　哉荆軻坐定太子避席頓首曰田先生不知丹不肖<lb/>
　使得至前願有所道此天所以哀燕而不棄其孤也<lb/>
　今秦有貪利之心而欲不可足也非盡天下之地臣<lb/>
　海内之王者其意不饜今秦已虜韓王<hi>秦十七年虜王安</hi>盡<lb/>
　納其地又舉兵南伐楚北臨趙王翦數十萬之衆距<lb/>
<pb n="KR2e0004_WYG_009-47a"/>
　漳鄴而李信出太原雲中趙不支秦必入臣入臣則<lb/>
　禍至燕燕小弱數困於兵今計舉國不足以當秦諸<lb/>
　侯服秦莫敢合從丹之私計愚以為誠得天下之勇<lb/>
　士使於秦闚以重利<hi>闚言示之以利使之見而欲也</hi>秦王貪其贄必<lb/>
　得所願矣誠得劫秦王使悉反諸侯之侵地若曹沫<lb/>
　之與齊桓公則大善矣則不可<hi>如有不可</hi>因而刺殺之彼<lb/>
　大將擅兵於外而内有大亂則君臣相疑以其間諸<lb/>
　侯得合從其償秦必矣此丹之上願不知所以委命<lb/>
<pb n="KR2e0004_WYG_009-47b"/>
　<hi>委棄性命猶言不知死所</hi>唯荆卿留意焉久之荆軻曰此國之大<lb/>
　事也臣駑下恐不足任使太子前頓首固請無讓然<lb/>
　後許諾於是尊荆軻為上卿舍上舍太子日造門下<lb/>
　供太牢具異物間進車騎美女恣荆軻所欲以順適<lb/>
　其意久之荆卿未有行意秦將至翦破趙虜趙王遷<lb/>
　<hi>十九年</hi>盡收其地進兵北略地至燕南界<hi>略經略之</hi>太子丹<lb/>
　恐懼乃請荆卿曰秦兵旦暮渡易水則雖欲長侍足<lb/>
　下豈可得哉荆卿曰㣲太子言臣願得謁之今行而<lb/>
<pb n="KR2e0004_WYG_009-48a"/>
　無信則秦未可親也夫<hi>衍今字</hi>樊將軍秦王購之金千<lb/>
　斤邑萬家誠得樊將軍首與燕督亢之地圖<hi>後志涿郡方城</hi>
　<hi>縣有督亭注引此</hi>獻秦王秦王必説見臣臣乃得有以報太<lb/>
　子太子曰樊將軍以窮困來歸丹丹不忍以己之私<lb/>
　而傷長者之意願足下更慮之荆軻知太子不忍乃<lb/>
　遂私見樊於期<hi>將軍名</hi>曰秦之遇將軍可謂深矣父母<lb/>
　宗族皆為戮沒今聞購將軍之首金千斤邑萬家將<lb/>
　奈何樊將軍仰天太息流涕曰吾每念常痛於骨髓<lb/>
<pb n="KR2e0004_WYG_009-48b"/>
　顧計不知所出耳軻曰今有一言可以解燕國之患<lb/>
　而報將軍之仇者何如樊於期乃前曰奈何軻曰願<lb/>
　得將軍之首以獻秦王秦王必喜而善見臣臣左手<lb/>
　把其袖而右手揕其胷<hi>揕刺也知鴆反</hi>然則將軍之仇報而<lb/>
　燕國見陵之恥除矣將軍豈有意乎樊於期偏袒扼<lb/>
　腕而進曰此臣之日夜切齒腐心<hi>腐者痛之極</hi>乃今得聞<lb/>
　教遂自刎<hi>刎斷也</hi>太子聞之馳往伏屍而哭極哀既已<lb/>
　無可奈何乃遂盛樊於期之首函封之於是太子預<lb/>
<pb n="KR2e0004_WYG_009-49a"/>
　求天下之利匕首得趙人徐夫人匕首取之百金使<lb/>
　工以藥淬之<hi>淬當從火堅刀刃也若淬則滅火器爾</hi>以試人血濡縷<hi>沾濡</hi>
　<hi>衣之一縷</hi>人無不立死者乃為裝<hi>行具也</hi>遣荆軻燕國有勇<lb/>
　士秦武陽年十三殺人人不敢牾<hi>元作悟</hi>視<hi>牾逆也</hi>乃令<lb/>
　秦武陽為副荆軻有所待欲與俱其人居逺未來而<lb/>
　為留待頃之未發太子遲之疑其改悔乃復請之曰<lb/>
　日已盡矣荆卿豈無意哉丹請先遣秦武陽荆軻怒<lb/>
　叱太子曰今日往而不反者竪子也今提一匕首入<lb/>
<pb n="KR2e0004_WYG_009-49b"/>
　不測之强秦僕所以留者待吾客與俱今太子遲之<lb/>
　請辭決矣遂發太子及賔客知其事者皆白衣冠以<lb/>
　送之至易水上既祖<hi>祖行祭</hi>取道髙漸離擊筑荆軻和<lb/>
　而歌為變徴之聲<hi>地形訓云變徴為商蓋悲音</hi>士皆垂淚涕泣又<lb/>
　前而為歌曰風蕭蕭兮易水寒壯士一去兮不復還<lb/>
　復為羽聲<hi>其音怒</hi>忼慷<hi>壯士不得志也</hi>士皆瞋目髪盡上衝冠<lb/>
　於是荆軻遂就車而去終已不顧既至秦持千金之<lb/>
　資幣物厚遺秦王寵臣中庶子䝉嘉嘉為先言於秦<lb/>
<pb n="KR2e0004_WYG_009-50a"/>
　王曰燕王誠振怖大王之威<hi>振震同下同</hi>不敢興兵以逆<lb/>
　軍吏願舉國為内臣比諸侯之列給貢職如郡縣而<lb/>
　得奉守先王之宗廟恐懼不敢自陳謹斬樊於期頭<lb/>
　及獻燕督亢之地圖函封燕王拜送于庭使使以聞<lb/>
　大王唯大王命之秦王聞之大喜乃朝服設九賔<hi>禮大</hi>
　<hi>小行人以九儀掌賔客之禮</hi>見燕使者咸陽宫荆軻奉樊於期之<lb/>
　頭函而秦武陽奉地圖匣以次進至陛<hi>升髙階也</hi>秦武陽<lb/>
　色變振恐羣臣怪之荆軻顧笑武陽<hi>顧武陽而笑</hi>前為謝<lb/>
<pb n="KR2e0004_WYG_009-50b"/>
　曰北蠻夷之鄙人未嘗見天子胡振慴<hi>慴懼也</hi>願大王<lb/>
　少假借之使得畢使於前秦王謂軻起取武陽所持<lb/>
　圖軻既取圖奉之秦王發圖圖窮而匕首見因左手<lb/>
　把秦王之袖而右手持匕首揕之未至身秦王驚自<lb/>
　引而起袖絶拔劒劒長撡其室<hi>撡把持也與操同晉人多用扣室劒鞘</hi>
　時惶急<hi>惶恐也堅在室牢也</hi>劒堅故不可立拔荆軻逐秦王秦<lb/>
　王環柱而走羣臣驚愕<hi>愕相遇驚也</hi>卒起不意<hi>卒猝同下同</hi>盡<lb/>
　失其度而秦法羣臣侍殿上者不得持尺寸之兵諸<lb/>
<pb n="KR2e0004_WYG_009-51a"/>
　郎中執兵皆陳於殿下非有詔不得上方急時不及<lb/>
　召下兵以故荆軻逐秦王而卒惶急無以擊軻而乃<lb/>
　以手共摶之<hi>摶擊也</hi>是時侍醫夏無且以其所奉藥囊<lb/>
　提荆軻<hi>提也</hi>擿秦王方環柱走卒惶急不知所為左右<lb/>
　乃曰王負劒王負劒遂拔以擊荆軻斷其左股荆軻<lb/>
　廢乃引其匕首以提<hi>衍擿字本注字也</hi>秦王不中中柱秦王<lb/>
　復擊軻軻被八創軻自知事不就倚柱而笑箕踞以<lb/>
　罵<hi>踞坐展兩足如箕</hi>曰事所以不成者乃欲以生劫之必得<lb/>
<pb n="KR2e0004_WYG_009-51b"/>
　約契<hi>復地之契</hi>以報太子也左右既前斬荆軻秦王目眩<lb/>
　良久已而論功賞羣臣及當坐者<hi>罪所當坐</hi>各有差而賜<lb/>
　夏無且黄金二百鎰曰無且愛我乃以藥囊提荆軻<lb/>
　也於是秦大怒燕益發兵詣趙詔王翦軍以伐燕十<lb/>
　月而拔燕薊城<hi>並此二十九年</hi>燕王喜太子丹等皆率其精<lb/>
　兵東保於遼東秦將李信追擊燕王王急用代王嘉<lb/>
　計殺太子丹欲獻之秦秦復進兵攻之五嵗而卒滅<lb/>
　燕國<hi>秦二十五年此三十三年</hi>而虜燕王喜秦兼天下其後荆軻<lb/>
<pb n="KR2e0004_WYG_009-52a"/>
　客髙漸離以擊筑見秦皇帝而以筑擊秦皇帝為燕<lb/>
　報仇不中而死<hi>刺客𫝊有彪謂太子丹不忍一朝之憤輕亡其國其謀悖矣夫以一夫行</hi>
　<hi>劫刺於大國出於倉卒不意或幸以中而欲從容質責使悉反侵地取契以歸此豈持匕首之所可待鞠</hi>
　<hi>武初謀似矣太子不用不能力爭妾婦之明也數士之死燕國之亡皆武實為之荆軻之事甚似曹劌其</hi>
　<hi>所不可者劌發憤於一朝而軻謀蓄於積嵗且白衣祖送者係路其不漏露而先敗抑亦幸矣軻不足道</hi>
　<hi>也厥後留侯亦袖椎竊發此其人豈愚哉蓋積志仇秦不知所不可使其不逢漢帝則亦死以為期不能</hi>
　<hi>一日而忘秦也豫子髙漸離張留侯三人者皆孝子忠臣至一之行也唯軻於此則無處焉</hi>
　<lb/>
<pb n="KR2e0004_WYG_009-52b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　戰國䇿卷九<lb/>
</p>
<p>
</p>
  </div>
<div>
<head>戰國䇿卷十</head> <lb/>
    <p>
<pb n="KR2e0004_WYG_010-1a"/>
欽定四庫全書<lb/>
　戰國䇿卷十<lb/>
　　　　　　　　　　　　　宋　鮑彪　注<lb/>
　　宋<hi>沛梁楚山陽濟陰東平及東郡之穎昌夀張</hi>
　　　景公<hi>嗣元公元年酉恭王四年乙</hi>
公輸般<hi>魯之巧人</hi>為楚設機<hi>天地疏機闗/也雲梯之屬</hi>將以攻宋墨子<hi>宋人</hi>
　<hi>名翟</hi>聞之百舎重繭<hi>百里一舎</hi>往見公輸般謂之曰吾自宋<lb/>
　聞子<hi>聞其善</hi>吾欲藉子殺王<hi>藉猶因</hi>公輸般曰吾義固不<lb/>
<pb n="KR2e0004_WYG_010-1b"/>
　殺王墨子曰聞公為雲梯<hi>梯之髙上切雲</hi>將以攻宋宋何罪<lb/>
　之有義不殺王而攻國是不殺少而殺衆敢問攻宋<lb/>
　何義也公輸般服焉請見之王<hi>見翟於王</hi>墨子見楚王<hi>非昭</hi>
　<hi>則惠</hi>曰今有人於此矣其文軒<hi>車有雕飾者</hi>鄰有敝輿而欲<lb/>
　竊之舎其錦繡鄰有裋褐<hi>豎使之衣</hi>而欲竊之舎其梁肉<lb/>
　鄰有糟糠而欲竊之此為何若人也王曰必為有竊<lb/>
　疾矣<hi>疾猶癖</hi>墨子曰荆之地方五千里宋方五百里此<lb/>
　猶文軒之與敝輿也荆有雲夢犀兕麋鹿盈之江漢<lb/>
<pb n="KR2e0004_WYG_010-2a"/>
　魚鼈黿鼉為天下饒宋所謂無雉兔鮒魚者也<hi>附魚之小</hi>
　<hi>者</hi>此猶梁肉之與糟糠也荆有長松文梓楩楠豫章<lb/>
　<hi>大小凡五</hi>宋無長木此猶錦繡之與裋褐也臣<hi>元作惡</hi>以王<lb/>
　吏之攻宋為與此同𩔖也王曰善哉請無攻宋<hi>彪謂翟之</hi>
　<hi>説美矣然此時諸侯固有竊疾强吞弱大并小直患其力不給爾豈為若説止攻哉意者墨守之嚴輸般</hi>
　<hi>服病焉假此説以縮兵則有之彼楚國非止足而無有竊疾者也</hi>
梁王<hi>㐮</hi>伐邯鄲而徴師於宋宋君使使者請於趙王<hi>武靈</hi>
　曰夫梁兵勁而權重今徵師於敝邑敝邑不從則恐<lb/>
<pb n="KR2e0004_WYG_010-2b"/>
　危社稷若夫梁伐趙<hi>扶謂助之</hi>以害趙國則寡人不忍也<lb/>
　願王之有以命敝邑趙王曰然夫宋之不如梁也寡<lb/>
　人知之矣弱趙以强梁宋必不利也則吾何吿子而<lb/>
　可乎<hi>雖知宋不助梁然無辭使宋不聴梁</hi>使者曰臣請受邊城<hi>請得攻一城以</hi>
　<hi>應梁</hi>徐其攻而留其日以待下吏之有城而已<hi>攻之不力使趙</hi>
　<hi>無失城</hi>趙王曰善宋人因遂舉兵入趙境而圍一城焉<lb/>
　梁王甚説曰宋人助我攻矣趙王亦曰宋人止於此<lb/>
　矣故兵退難解徳施於梁而無怨於趙故名有所加<lb/>
<pb n="KR2e0004_WYG_010-3a"/>
　而實有所歸<hi>君偃宜無此善以在犀首伐黄下蘇秦論攻宋前故次之説</hi>
謂大尹<hi>宋卿</hi>曰君日長矣<hi>君宋/君</hi>自知政<hi>言親國事</hi>則公無事公<lb/>
　不如令楚賀君之孝則君不奪太后之事矣<hi>后時與政</hi>則<lb/>
　公常用宋矣<hi>見用於宋尹蓋太后之人</hi>
宋與楚為兄弟齊攻宋楚王<hi>威</hi>言救宋宋因賣楚重以<lb/>
　求講於齊<hi>賣謂衒鬻之</hi>齊不聴蘇秦為宋謂齊相曰不如<lb/>
　與之<hi>聴其講</hi>以明宋之賣<hi>元作/資</hi>楚重於齊也楚怒<hi>怒其背已</hi>
　<hi>而與齊講</hi>必絶於宋而事齊齊楚合則攻宋易矣<hi>蘇秦與剔成齊</hi>
<pb n="KR2e0004_WYG_010-3b"/>
　<hi>宣同時知非閔時</hi>
　　　剔成<hi>嗣辟公元年立立王七年壬子</hi>
齊攻宋宋使臧子索救於荆荆王<hi>威</hi>大説許救甚勸臧<lb/>
　子憂而反其御曰索救而得有憂色何也臧子曰宋<lb/>
　小而齊大夫救於小宋而惡於大齊此王之所憂也<lb/>
　而荆王説甚必以堅我我堅而齊敝荆之利也臧子<lb/>
　乃歸齊王<hi>宣</hi>果攻拔宋五城而荆王不至<hi>此四章有蘇秦語得</hi>
　<hi>為君偃而君偃弑立怒鄰宜不能曲折如此故係之剔成然則孟子所稱審亦皆剔成也</hi>
<pb n="KR2e0004_WYG_010-4a"/>
　　　君偃<hi>辟公子剔成君弟弑立已元年顯王四十一年癸</hi>
宋<hi>衍康字下同</hi>王之時<hi>安史君偃在年表/世家傳並不書諡</hi>有雀生<graphic n="KR1942" url="https://raw.githubusercontent.com/kanripo/KR-Gaiji/master/images/KR1942.png" mimeType="image/png"/>
                    <hi>集韻音欺今江</hi>
　<hi>東呼鵂鶻為鵋䳢</hi>於城之陬<hi>陬隅也</hi>使史占之曰小而生巨必<lb/>
　霸天下<hi>蓋言遜也</hi>王大喜於是滅滕<hi>隠七年注在沛國公邱縣</hi>伐薛取<lb/>
　淮北之地乃愈自信欲霸之速成故射天笞地斬社<lb/>
　稷而焚滅之曰威服天下鬼神罵國老諫臣<hi>元作曰</hi>為<lb/>
　無顔之冠<hi>冠不覆額</hi>以示勇剖傴之背鍥朝涉之脛<hi>鍥刻脛胻</hi>
　<hi>也</hi>而國人大駭齊聞而伐之民散城不守王乃逃倪<lb/>
<pb n="KR2e0004_WYG_010-4b"/>
　侯之館<hi>侯其臣也</hi>遂得而死見祥而不為祥反為禍<lb/>
　　　　凡六章<lb/>
　　衞<hi>東郡及魏郡黎陽河内之野王朝歌後文公徙楚邱濮陽是也</hi>
　　　靈公<hi>襄公子元年卯景王三十年丁</hi>
衞靈公近癰疽<hi>孟子有其人蓋醫之幸者</hi>彌子瑕二人者専君之勢<lb/>
　以蔽左右復塗偵<hi>衞人</hi>謂君曰昔日臣夢見君君曰子<lb/>
　何夢曰夢見竈君君忿然作色曰吾聞夢見人君者<lb/>
　夢見日今子曰夢見竈君而言君也有説則可無説<lb/>
<pb n="KR2e0004_WYG_010-5a"/>
　則死對曰日并燭天下者也一物不能蔽也若竈則<lb/>
　不然前之人煬<hi>煬炙燥也</hi>則後之人無從見也今臣疑人<lb/>
　之有煬於君者也是以夢見竈君君曰然於是因廢<lb/>
　癰疽彌子瑕而立司空狗<hi>元在趙䇿</hi>
　　　悼公<hi>出公弟元年酉定王十四年癸</hi>
犀首<hi>魏官也非公孫衍</hi>伐黄過衞使人謂衞君<hi>此䇿以文南子與智伯同時知</hi>
　<hi>為悼公</hi>曰敝邑之師過大國之郊曽無一介之使以存<lb/>
　之乎敢請其罪今黄城將下矣已將移兵造大國之<lb/>
<pb n="KR2e0004_WYG_010-5b"/>
　城下<hi>已言已下黄</hi>衞君懼束組三百緄<hi>組邪文紛綬之屬十首為一緄</hi>黄<lb/>
　金三百鎰以隨使者南文子<hi>衞大夫</hi>止之曰是勝黄城<lb/>
　必不敢來不勝亦不敢來是勝黄城則功大名美内<lb/>
　臨其倫<hi>臨言以功處其上倫其輩類</hi>夫在中者<hi>國中之臣</hi>惡臨議其事<lb/>
　<hi>議謂譖短之</hi>䝉大名<hi>䝉冒處/之也</hi>挾成公坐御以待中之議<hi>坐其</hi>
　<hi>御言不營為</hi>犀首雖愚必不為也是不勝黄城破心而走<lb/>
　歸<hi>破心懼罪也</hi>恐不免於罪也彼安敢攻衞以重其不勝<lb/>
　之罪哉果勝黄城帥師而歸遂不敢過衞<lb/>
<pb n="KR2e0004_WYG_010-6a"/>
智伯欲伐衞遺衞君野馬<hi>騊駼也</hi>四百璧一衞君大説羣<lb/>
　臣皆賀南文子有憂色衞君曰大國大權而子有憂<lb/>
　色何文子曰無功之賞無力之禮不可不察也野馬<lb/>
　四百璧一此小國之禮而大國致之君其圖之衞君<lb/>
　以其言告邊境智伯果起兵而襲衞至境而反曰衞<lb/>
　有賢人先知吾謀也<lb/>
智伯欲襲衞乃佯亡其太子使奔衞南文子曰太子顔<lb/>
　為君子也<hi>顔太子名君謂智伯</hi>甚愛而有寵非有大罪而亡必<lb/>
<pb n="KR2e0004_WYG_010-6b"/>
　有故使人迎之於境曰車過五乗慎勿納也智伯聞<lb/>
　之乃止<hi>彪謂南文子衞之賢智人也慮無遺算</hi>
　　　嗣君<hi>平侯子元年酉顯王四十五年丁</hi>
秦攻衞之蒲<hi>秦昭四年取蒲坂此二十三年</hi>胡衍謂樗里疾曰公之伐<lb/>
　蒲以為秦乎以為魏乎為魏則善為秦則不賴矣<hi>賴猶</hi>
　<hi>利</hi>衞所以為衞者以有蒲者今蒲入於魏<hi>衞恐秦取蒲必自入</hi>
　<hi>之魏</hi>衞必折於魏<hi>往求/援也</hi>魏亡西河之外<hi>秦惠六年</hi>而弗能取<lb/>
　者弱也今并衞於魏魏必强魏强之日西河之外必<lb/>
<pb n="KR2e0004_WYG_010-7a"/>
　危且秦王<hi>昭</hi>亦將觀公之事害秦以善<hi>元作害</hi>魏秦王<lb/>
　必怨公樗里疾曰奈何胡衍曰公釋蒲勿攻臣請為<lb/>
　公入戒蒲守<hi>戒告之以釋攻</hi>以徳衞君樗里疾曰善胡衍因<lb/>
　入蒲謂其守曰樗里子知蒲之病也其言曰吾必取<lb/>
　蒲今臣能使釋蒲勿攻蒲守再拜因効金三百鎰<hi>元並</hi>
　<hi>作溢</hi>焉曰秦兵誠去請厚子於衞君胡衍取金於蒲以<lb/>
　自重於衞樗里子亦得三百金而歸又以徳衞君也<lb/>
衞使客事魏三年不得見衞客患之乃見吾下先生<hi>蓋以</hi>
<pb n="KR2e0004_WYG_010-7b"/>
　<hi>所居為號</hi>許之以百金梧下先生曰諾乃見魏王<hi>哀</hi>曰臣<lb/>
　聞秦出<hi>元作入</hi>兵未知其所之秦魏交而不脩之日久<lb/>
　矣願王専<hi>元作博</hi>事秦無有他計魏王曰諾客趨出<hi>客謂</hi>
　<hi>梧下</hi>王郎門而反曰<hi>佯若不為衞客偶思念得之</hi>臣恐王事秦之晩<lb/>
　王曰何也先生曰夫人於事已者過急<hi>過猶多</hi>於事人<lb/>
　者過緩今王緩於事已者安能急於事人奚以知之<lb/>
　<hi>王問</hi>衞客曰<hi>梧下稱之</hi>事王三年不得見臣以是知王緩也<lb/>
　魏王趨見衞客<hi>彪謂此一時氣俗無不汲於利者以先生稱于世其人不薄矣而以百金</hi>
<pb n="KR2e0004_WYG_010-8a"/>
　<hi>諾人為之行狡獪之計況小子乎彼哉彼哉</hi>
衞嗣君時胥靡<hi>有罪人蓋賢者也</hi>逃之魏衞贖之百金不與乃<lb/>
　請以左氏<hi>衞地缺請亦贖也</hi>羣臣諫曰以百金之地贖一胥<lb/>
　靡無乃不可乎君曰治無小亂無大<hi>大小謂國</hi>敎化喻於<lb/>
　民三百之城足以為治民無㢘恥雖有十左氏將何<lb/>
　以用之<hi>彪謂衞君之言及此足以興起而不得霸豈輔之者無其人乎以羣臣之所諫知不及其</hi>
　<hi>君逺矣然享國四十餘年不受外兵則三百為治之言允蹈之者與</hi>
衞嗣君病富術謂殷順且曰<hi>皆衞人</hi>子聴吾言也以説君<lb/>
<pb n="KR2e0004_WYG_010-8b"/>
　勿益損也<hi>使之一如其敎</hi>君必善子人生之所行與死之心<lb/>
　異始君之所行於世者食髙麗也<hi>凡有養於口體皆得言食</hi>所用<lb/>
　者緤錯挐薄也<hi>二臣名</hi>羣臣盡以為君輕國而好髙麗<lb/>
　必無與君言國事者子謂君君之所行天下者甚謬<lb/>
　緤錯主㫁於國而挐薄輔之自今以往者公孫氏<hi>衞國</hi>
　<hi>姓也故商君衞之庶孽公子也姓公孫氏</hi>不血食矣君曰善與之相印曰<lb/>
　我死子制之嗣君死殷順且以君令相公子<hi>補</hi>期<hi>嗣君</hi>
　<hi>子</hi>緤錯挐薄之族皆逐之也<hi>彪謂嗣君賢君也富術稱之貶矣蓋諫者之言</hi>
<pb n="KR2e0004_WYG_010-9a"/>
　<hi>多務為深切詭激之辭使嗣君不賢安能受其言而委之以二臣乎</hi>
衞人迎新婦婦上車問驂馬誰馬也御曰借之新婦謂<lb/>
　僕曰拊驂無笞服<hi>皆言愛也拊尤愛之</hi>車至門扶<hi>人扶婦下</hi>敎送母<lb/>
　<hi>母送婦者將還故戒之</hi>曰滅竈將失火入室見臼曰徙之牖下<lb/>
　妨往來者主人笑之此三言者皆至言也然而不免<lb/>
　為笑者早晚之時失也<hi>初為婦而去然失之早也</hi>
　　　　凡六章<lb/>
　　　中山<hi>漢為國有盧奴北平北新城唐深澤苦陘安國曲逆望都新市</hi>
<pb n="KR2e0004_WYG_010-9b"/>
中山君<hi>史不出不名謚</hi>饗都士大夫<hi>霍光傳都士注都試也此言已試而饗之</hi>司馬<lb/>
　子期<hi>中山人後為楚昭卿</hi>在焉羊羮不遍司馬子期怒而走於<lb/>
　楚説楚王<hi>昭</hi>伐中山中山君亡<hi>亡去國也</hi>有二人挈戈而<lb/>
　隨其後者中山君顧謂二人子奚為者也二人對曰<lb/>
　臣有父嘗餓且死君下壺餐臣父<hi>下以與之餐小食</hi>臣父且<lb/>
　死曰中山有事<hi>戎事</hi>汝必死之故來死君也<hi>將為君死</hi>中山<lb/>
　君喟然而仰歎曰與不期衆少其於當厄<hi>其指物辭猶在也言</hi>
　<hi>施與當在厄時</hi>怨不期深淺其於傷心<hi>傷人之心雖淺怨也</hi>吾以一杯<lb/>
<pb n="KR2e0004_WYG_010-10a"/>
　羊羮亡國以一壺餐得士二人<lb/>
魏文侯欲殘中山<hi>殘謂滅之</hi>常莊談<hi>趙/人</hi>謂趙桓<hi>元作襄</hi>子曰魏<lb/>
　并中山必無趙矣公何不請公子傾<hi>魏君女</hi>以為正妻<lb/>
　因封之中山是中山復立也<hi>魏必不殘其女之封</hi>
樂羊為魏將攻中山其子時在中山中山君烹之作羮<lb/>
　致於樂羊樂羊食之古今稱之曰<hi>補</hi>樂羊食子以自<lb/>
　信明害父以求法<hi>此害于父道而羊為之求為殉君之法也</hi>
犀首立五王<hi>秦韓燕宋中山也楚春秋時王齊宣魏惠顯王三十五年王趙武靈獨不王其後秦</hi>
<pb n="KR2e0004_WYG_010-10b"/>
　<hi>惠十二年韓宣惠燕易王王明年秦惠始王秦惠改元之七年宋偃始王故武靈八年書五國相印即秦</hi>
　<hi>七年也</hi>而中山後持<hi>持猶疑也立之後而復疑</hi>齊謂趙魏曰寡人羞<lb/>
　與中山並為王願與大國伐之以廢其王中山聞之<lb/>
　大恐召張登而告之曰寡人且王齊謂趙魏曰羞與<lb/>
　寡人並為王而欲伐寡人恐亡其國不在索王<hi>今所謀者</hi>
　<hi>救亡耳不求為王</hi>非子莫能吾救登對曰君為臣多車重幣<lb/>
　臣請見田嬰中山君遣之齊見嬰子曰臣聞君欲廢<lb/>
　中山之王將與趙魏伐之過矣以中山之小而三國<lb/>
<pb n="KR2e0004_WYG_010-11a"/>
　伐之中山雖益廢王<hi>益猶甚也言事有甚於此者</hi>猶且聴也且中<lb/>
　山恐必為趙魏廢其王而務附焉<hi>附趙魏也主廢者齊故不附之</hi>是<lb/>
　君為趙魏驅羊也非齊之利也豈若中山廢其王而<lb/>
　事齊哉田嬰曰奈何張登曰今君召中山與之遇而<lb/>
　許之王中山必喜而絶趙魏趙魏怒而攻中山中山<lb/>
　急而為君難其王<hi>難則所謂羞與為王</hi>則中山必恐為君廢王<lb/>
　事齊<hi>不王中山齊志也今為齊發之所以事齊</hi>彼患亡其國是君廢其王<lb/>
　而立其國賢於為趙魏驅羊也田嬰曰諾張丑曰不<lb/>
<pb n="KR2e0004_WYG_010-11b"/>
　可臣聞之同欲者相憎同憂者相親今五國相與王<lb/>
　也負海不與焉<hi>負海齊也先已王</hi>此是欲皆在為王而憂在<lb/>
　負海<hi>憂齊廢之</hi>今召中山與之遇而許之王是奪四<hi>元作五下</hi>
　<hi>同</hi>國而益負海也<hi>中山與四國同欲今與齊遇是奪彼而益我也</hi>致中山而<lb/>
　塞四國四國寒心必先與之王而故親之是君臨中<lb/>
　山而失四國也且張登之為人也善以㣲計薦中山<lb/>
　之君久矣<hi>薦進也</hi>難信以為利田嬰不聴果召中山君<lb/>
　而許之王張登因謂趙魏曰齊欲伐河東<hi>河東魏地</hi>何以<lb/>
<pb n="KR2e0004_WYG_010-12a"/>
　知之齊羞與中山並<hi>元作之</hi>為王甚矣今召中山與之<lb/>
　遇而許之王是欲用其兵也豈若令大國先與之王<lb/>
　以止其遇哉趙魏許諾果與中山王而親之中山果<lb/>
　絶齊而従趙魏<lb/>
中山與燕趙為王齊閉闗不通中山之使其言曰我萬<lb/>
　乘之國也中山百乘之國也何侔名於我欲割平邑<lb/>
　<hi>屬代郡</hi>以賂燕趙出兵以攻中山藍諸君<hi>中山相也</hi>患之張<lb/>
　登謂藍諸君曰公何患於齊藍諸君曰齊强萬乘之<lb/>
<pb n="KR2e0004_WYG_010-12b"/>
　國恥與中山侔名不憚割地以賂燕趙出兵以攻中<lb/>
　山燕趙好倍而貪地<hi>倍為背約</hi>吾恐其不吾據也大者危<lb/>
　國次者廢王奈何吾弗患也張登曰請令燕趙固輔<lb/>
　中山<hi>固言輔之堅</hi>而成其王事遂定公欲之乎藍諸君曰<lb/>
　此所欲也曰請以公為齊王<hi>閔</hi>而登試説公可乃行<lb/>
　之藍諸君曰願聞其説登曰王之所以不憚割地以<lb/>
　賂燕趙出兵以攻中山者其實欲廢中山之王也王<lb/>
　曰然然則王之為費且危夫割地以賂燕趙是强敵<lb/>
<pb n="KR2e0004_WYG_010-13a"/>
　也出兵以攻中山首難也<hi>首為攻伐之難</hi>王行二者所求中<lb/>
　山未必得王如用臣之道地不虧而兵不用中山可<lb/>
　廢也王必曰子之道奈何藍諸君曰然則子之道奈<lb/>
　何張登曰王發重使使告中山君寡人所以閉闗不<lb/>
　通使者為中山之獨與燕趙為王而寡人不與聞焉<lb/>
　<hi>此王此君皆中山</hi>是以隘之<hi>隘亦不/通也</hi>王茍舉玊<hi>補</hi>趾以見寡<lb/>
　人請亦佐君中山恐燕趙之不已據也今齊之辭云<lb/>
　即佐王必遁燕趙與王相見<hi>此並齊王</hi>燕趙聞之必怒絶<lb/>
<pb n="KR2e0004_WYG_010-13b"/>
　之王亦絶之是中山孤孤何得無廢以此説齊王齊<lb/>
　王聴乎藍諸君曰是則必聴矣此所以廢之何在其<lb/>
　所以存之矣張登曰此王所以存者也<hi>此王中山</hi>齊以是<lb/>
　辭來因言告燕趙而無往<hi>以齊王言告之而不往齊</hi>以積厚於燕<lb/>
　趙燕趙必曰齊之欲割平邑以賂我者非欲廢中山<lb/>
　之王也徒欲以離我於中山而已親之也雖百平邑<lb/>
　燕趙必不受也藍諸君曰善遣張登往果以是辭來<lb/>
　中山因告燕趙而不往燕趙果俱輔中山而使其王<lb/>
<pb n="KR2e0004_WYG_010-14a"/>
　事遂定<hi>彪謂張登臆則屢中言之必可行者也雖其用智有捭闔風氣而術無害亦狡獪可喜非</hi>
　<hi>君子之所排也</hi>
司馬喜<hi>中山臣</hi>使趙為已求相中山公孫𢎞隂知之中山<lb/>
　君出司馬喜御公孫𢎞參乗公孫𢎞曰為人臣招大<lb/>
　國之威以為已求相於君何如君曰吾食其肉不以<lb/>
　分人司馬喜頓首於軾曰臣自知死至矣君曰何也<lb/>
　曰<hi>補</hi>臣抵罪君曰行吾知之矣<hi>行使之行車二臣雅不相善𢎞無故云然</hi>
　<hi>似欲中喜者故知</hi>居頃之趙使來為司馬喜求相中山君大<lb/>
<pb n="KR2e0004_WYG_010-14b"/>
　疑公孫𢎞公孫𢎞走出<lb/>
司馬喜三相中山陰簡難之<hi>簡陰姬名也難謂忌之</hi>田簡謂司馬<lb/>
　喜曰趙使者來屬耳<hi>霍光傳注屬近也</hi>獨不可語陰簡之美<lb/>
　乎<hi>趙使近至宜有報可因報使言之趙也</hi>趙必請之君與之即公無内<lb/>
　難矣君弗與趙公因勸君立之以為正妻隂簡之徳<lb/>
　公無所窮矣果令趙請之<hi>補</hi>君弗與司馬喜曰君弗<lb/>
　與趙趙王<hi>武靈</hi>必大怒大怒則君必危矣然則立以為<lb/>
　妻固無請人之妻不得而怨人者也田簡自謂取使<lb/>
<pb n="KR2e0004_WYG_010-15a"/>
　<hi>取請為使也</hi>可以為司馬喜可以為陰簡可以令趙勿請<lb/>
　也<hi>簡請使耳實喜自使見下</hi>
陰姬與江姬争為后司馬喜謂陰姬公<hi>姬父也</hi>曰事成則<lb/>
　有土得民<hi>言公得封</hi>不成則恐無身欲成之何不見臣乎<lb/>
　<hi>怪其不來謀</hi>陰姬公稽首<hi>首至地下</hi>曰誠如君言事何可豫道<lb/>
　者<hi>言將厚報之未可先言</hi>司馬喜即奏書中山王<hi>補</hi>曰臣聞弱<lb/>
　趙强中山中山王説而見之曰願聞弱趙强中山之<lb/>
　説司馬喜曰臣願之趙觀其地形險阻人民貧富君<lb/>
<pb n="KR2e0004_WYG_010-15b"/>
　臣賢不肖商敵為資<hi>商較之</hi>未可預陳也中山王遣之<lb/>
　見趙王<hi>武靈</hi>曰臣聞趙天下善為音佳麗人之所出也<lb/>
　今者臣來至境入都邑觀人民謡俗<hi>徒歌曰謡</hi>容貌顔色<lb/>
　殊無佳麗好美者以臣所行多矣周流無所不至未<lb/>
　嘗見人如中山陰姬者也不知者特以為人人<hi>元作力</hi>
　言不能及也其容貌顔色固已過絶人矣若其眉目<lb/>
　准頞權衡<hi>准鼻頞鼻莖權輔骨當作權衡眉上</hi>犀角偃月<hi>犀角首骨偃月額角</hi>彼<lb/>
　乃帝王之后非諸侯之姬也趙王意移大説曰吾願<lb/>
<pb n="KR2e0004_WYG_010-16a"/>
　請之何如司馬喜曰臣竊見其佳麗口不能無道爾<lb/>
　即欲請之是非臣所敢議願王無泄也司馬喜辭去<lb/>
　歸報中山王曰趙王非賢王也不好道徳而好聲色<lb/>
　不好仁義而好勇力臣聞其乃欲請所謂陰姬者中<lb/>
　山王作色不説司馬喜曰趙强國也其請之必矣王<lb/>
　如不與即社稷危矣與之即為諸侯笑中山王曰為<lb/>
　將奈何司馬喜曰王立為后以絶趙王之意世無請<lb/>
　后者雖欲得請之鄰國不與也中山王遂立以為后<lb/>
<pb n="KR2e0004_WYG_010-16b"/>
　趙王亦無請言也<hi>此兩章一事耳而曲折小差著書者自以所聞駮異也然則此書之</hi>
　<hi>作至至慎矣</hi>
主父欲伐中山使李疪觀之李疪曰可伐也君弗攻恐<lb/>
　後天下主父曰何以對曰中山之君所傾葢與車者<lb/>
　<hi>傾者却不御也與之同車皆所尊禮者</hi>而朝窮閭隘巷之士者<hi>君而朝士亦尊</hi>
　<hi>禮也</hi>七十家主父曰是賢君也安可伐李疪曰不然舉<lb/>
　士則民務名不存本<hi>本謂農業</hi>朝賢則耕者惰而戰士懦<lb/>
　<hi>皆不强力也以賢者不耕戰故</hi>若此不亡者未之有也<hi>彪謂李疪小人也乃欲使</hi>
<pb n="KR2e0004_WYG_010-17a"/>
　<hi>人君廢賢而置士夫賢者在位將使耕者愈力戰士愈奮而誰敢惰懦且不賢而耕且戰民之分也何敢</hi>
　<hi>與賢者並民唯不務名耳豈有務名而不趨於善者乎若疪者小人之無忌憚者也</hi>
　　　　凡六章<lb/>
　<lb/>
　<lb/>
　<lb/>
　<lb/>
　<lb/>
<pb n="KR2e0004_WYG_010-17b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　戰國䇿卷十<lb/>
</p>
<p>
</p>
  </div>
<div> <lb/>
    <p>
<pb n="KR2e0004_WYG_011-1a"/>
　　　李文叔書戰國䇿<lb/>
戰國策所載大抵皆縱横捭闔譎誑相輕傾奪之説也<lb/>
其事淺陋不足道然而人讀之則必向其説之工而忘<lb/>
其事之陋者文辭之勝移之而已且夀考安樂富貴尊<lb/>
榮顯名愛好便利得意者天下之所欲也然激而射之<lb/>
或將以致人之憂死亡憂患貧賤苦辱棄損亡利失意<lb/>
者天下之所惡也然動而竭之或將以導人之樂至于<lb/>
以下求小以髙求大縱之以陽閉之以隂無非㣲妙難<lb/>
<pb n="KR2e0004_WYG_011-1b"/>
知之情雖辯士抵掌而論之猶恐不白今寓之文字不<lb/>
過一二言語未必及而意已隠然見乎其中矣由是言<lb/>
之則為是説者非難而載是説為不易得也嗚呼使秦<lb/>
漢而後復有為是説者必無能載之者矣雖然此豈獨<lb/>
人力哉葢自夏商積制作以至於周而文物大備當其<lb/>
盛時朝廷宗廟之上蠻貃窮服之外其禮樂制度條施<lb/>
目設而威儀文章可著之簡冊者至三千數此聖人文<lb/>
章之實也及周道衰寖淫陵遲幽厲承之於是大壞然<lb/>
<pb n="KR2e0004_WYG_011-2a"/>
其文章所從來既逺故根本雖伐而氣燄未易遽熄也<lb/>
於是浮而散之鍾於談舌而著於言語此莊周屈原孫<lb/>
武韓非商鞅與夫儀秦之徒所以雖不深祖吾聖人之<lb/>
道而所著書文辭駸駸乎上薄六經而下絶來世者豈<lb/>
數人之力也哉今戰國䇿宜有善本𫝊於世而舛錯不<lb/>
可疾讀意天之於至寳常不欲使人易得故余不復竄<lb/>
定而其完篇皆以丹圜其上云<lb/>
　　　王覺題戰國䇿<lb/>
<pb n="KR2e0004_WYG_011-2b"/>
戰國䇿三十三篇劉向為之序世久不𫝊治平初始得<lb/>
錢塘顔氏印本讀之愛其文辭之辯博而字句脱語尤<lb/>
失其真丁未嵗予在京師因借館閣諸公家藏數本參<lb/>
校之葢十正其六七凡諸本之不載者雖雜見於史記<lb/>
他書然不敢輒為改易仍從其舊葢慎之也當戰國之<lb/>
時强者務并吞弱者患不能守天下方争於戰勝攻取<lb/>
馳説之士因得以其説取合時君其要皆主於利言之<lb/>
合從連衡變詐百出然自春秋之後以迄于秦二百餘<lb/>
<pb n="KR2e0004_WYG_011-3a"/>
年興亡成敗之迹粗見於是矣雖非義理之所存而辯<lb/>
麗横肆亦文辭之最學者所不宜廢也㑹有求予本以<lb/>
開板者因以授之使廣其𫝊庶㡬證前本之失云清源<lb/>
王覺題<lb/>
</p>
<p>
</p>
  </div>
        </body>
</text>\m</TEI>