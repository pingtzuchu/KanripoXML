<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2o0020_WYG_075-1a"/>
　欽定四庫全書<lb/>
御批資治通鑑綱目卷五十二<lb/>
　　<hi>起甲辰唐僖宗中和四年六月盡丙辰唐昭宗乾寧三年</hi>凡十二年有竒<lb/>
　六月東川將吏斬楊師立以降詔以高仁厚為節度使<lb/>
　　<hi>髙仁厚圍梓州乆不下乃為書射城中遺其將士曰仁厚不忍城中玉石俱焚為諸君緩師十日使諸君</hi>
　　<hi>自成其功如其不然四面俱進克之必矣諸君圖之數日鄭君雄大呼於衆曰天子所誅者元惡耳他人</hi>
　　<hi>無預也衆大譟突入府師立自殺君雄挈其首岀降詔以仁厚為東川節度使</hi>質實<hi>梓州注見漢獻</hi>
　　<hi>帝建安十八年梓潼東川節度注同上文玉石俱焚書𦙍征篇玉石俱焚注言火炎崑崗不辨玉石之美</hi>
<pb n="KR2o0020_WYG_075-1b"/>
　　<hi>惡而焚之</hi>
　尚讓敗黄巢于瑕丘賊黨斬巢以降<lb/>
　　<hi>尚讓追黄巢至瑕丘敗之巢衆殆盡巢甥林言斬巢兄弟妻子首將詣時溥沙陀軍奪之并斬言以獻</hi>
　　質實<hi>瑕邱縣名注見宋明帝泰始二年沙陀軍注見睿宗太極元年</hi>
　天平節度使朱瑄擊秦宗權敗之<lb/>
　　<hi>秦宗權縱兵四出侵噬鄰道天平節度使朱瑄有衆三萬從父弟瑾勇冠軍中朱全忠為宗權所攻勢甚</hi>
　　<hi>窘求救於瑄瑄遣瑾將兵救之敗宗權於合鄉</hi>質實<hi>天平節度注見漢獻帝興平元年東平合鄉城</hi>
　　<hi>名一統志云在徐州城西北一百八十里沛縣古互鄉地互鄉盖孔子難與言者</hi>
<pb n="KR2o0020_WYG_075-2a"/>
秋七月時溥獻黄巢首<lb/>
　<hi>時溥遣使獻黄巢首并其姬妾上御樓受之宣問姬妾汝曹皆勲貴子女何為從賊其居首者對曰狂賊</hi>
　<hi>凶逆國家以百萬之衆失守宗祧播遷巴蜀今陛下乃以不能拒賊責一女子置公卿將帥於何地乎上</hi>
　<hi>皆戮之</hi>集覽<hi>時溥姓名感化軍節/度使也是時在徐州</hi>質實<hi>巴蜀注見楚義帝元年陛下注</hi>
　<hi>見漢光武建武二十七年</hi>
李克用表乞討朱全忠詔諭解之<lb/>
　<hi>李克用還晉陽大治甲兵奉表自陳為朱全忠所圖將佐三百餘人并牌印皆没不返乞遣使按問發兵</hi>
　<hi>討之朝廷方務姑息得表大恐但優詔和解之克用前後八表稱全忠隂狡禍賊異日必為國患惟乞下</hi>
<pb n="KR2o0020_WYG_075-2b"/>
　<hi>詔削其官爵臣自帥本道兵討之上累遣楊復恭等論㫖稱吾深知卿寃方事之殷姑存大體克用終鬱</hi>
　<hi>鬱不平時藩鎮相攻者朝廷不復為之辨曲直由是互相吞噬惟力是視皆無所禀受矣范氏曰天子所</hi>
　<hi>以制御天下者賞善罸惡辨是非枉直使人各當其所物各安其分而不相陵暴也克用有復唐室之大</hi>
　<hi>功而全忠輙欲殺之克用不敢專兵復讐而赴訴於朝廷是諸侯猶有尊王室之心也為天子者詰其孰</hi>
　<hi>是孰非使征伐號令出於天子則誅一鎮而天下莫敢不從矣僖宗則不然知其直者而不恤置其不直</hi>
　<hi>者而不問不惟全忠無所忌憚而克用心亦不服欲兩存之乃兩失之自是以後藩鎮擅相攻伐不復禀</hi>
　<hi>命以天子不足訴也書曰有罪無罪予曷敢有越厥志刑罰者所以為天罰也王者之於天下懲勸可不</hi>
　<hi>明哉</hi>集覽<hi>予曷敢有越厥志書泰誓篇文蔡氏傳曰夫有罪之當討無罪之當赦我何敢過用其心</hi>
<pb n="KR2o0020_WYG_075-3a"/>
　<hi>乎言一聼於天而已</hi>質實<hi>晉陽縣名注見周威烈王二十三年</hi>
　　書法<hi>討者何罪全忠也克用親救全忠而全忠襲之曲在彼矣克用不敢專兵相攻上表請討</hi>
　　<hi>不可謂不知有天子者書曰表乞予之也而朝廷兩無予奪詔諭解之是何以為天下君哉書詔所</hi>
　　<hi>以病僖宗也自是州鎮觀望擅兵相攻無復禀命宜矣</hi>
　　發明<hi>前書全忠襲克用則其曲固有在矣至是又書克用乞討全忠言討則罪在全忠言乞則</hi>
　　<hi>見克用不敢專兵之意唐朝至是盍亦分别曲直使之各得其所可也兩置不問果何為者故綱目</hi>
　　<hi>但書詔諭解之以見當時臧否不分之失耳自是而後諸鎮交攻無所禀受唐室亦末如之何也已</hi>
　　<hi>是果誰之咎哉</hi>
<pb n="KR2o0020_WYG_075-3b"/>
八月以李克脩為昭義節度使<lb/>
　<hi>李克用請以其弟克脩鎮潞從之由是昭義分為二</hi>質實<hi>潞州名注見周赧王五十三年上黨昭義</hi>
　<hi>節度注同上文</hi>
進李克用爵為隴西郡王質實<hi>隴西郡注見秦王政三年</hi>○以王徽<lb/>
知京兆尹事<lb/>
　<hi>上以長安宫室焚毁故乆留蜀未歸以徽為京兆尹招撫流散繕治宫室</hi>質實<hi>王徽京兆人長安縣</hi>
　<hi>名注見漢惠帝五年蜀郡名注見晉武帝泰始八年益州</hi>
　　書法<hi>書京兆多矣未有書知京兆尹事者此其書何徽宰相也唐世書以為京兆尹七詳徳宗</hi>
<pb n="KR2o0020_WYG_075-4a"/>
　　<hi>貞元十九年書知京兆尹事一而已</hi>
冬十一月鹿晏𢎞據許州詔以為忠武節度使<lb/>
　<hi>晏𢎞之去河中也王建韓建張造晉暉李師泰各帥其衆與之俱晏𢎞猜忍衆心不附田令孜密遣人誘</hi>
　<hi>之二建與張造帥衆數千奔行在令孜養以為假子拜諸衛將軍使各將其衆號隨駕五都又遣諸將討</hi>
　<hi>晏𢎞晏𢎞棄興元陷襄州轉掠襄鄧還據許州自為留後朝廷不能討因以為節度使</hi>質實<hi>河中</hi>
　<hi>府名注見周赧王十二年蒲坂王建許州人行在注見漢武帝天漢二年興元府名注見周赧王四年漢</hi>
　<hi>中襄鄧二州名襄注見漢獻帝建安十二年襄陽鄧注見周赧王十四年穰許州注見漢後主建興十年</hi>
　<hi>許昌</hi>
<pb n="KR2o0020_WYG_075-4b"/>
田令孜殺内常侍曹知慤<lb/>
　<hi>初宦者曹知慤有膽畧黄巢陷長安知慤集壯士據嵯峨山數遣人變服夜入長安攻賊營賊驚疑不自</hi>
　<hi>安朝廷聞而嘉之就除内常侍田令孜惡之矯詔使邠寧節度使王行瑜襲殺之令孜由是益驕横禁制</hi>
　<hi>天子不得有所主斷上時語左右而流涕</hi>質實<hi>嵯峨山一統志云在西安府涇陽縣北五十里一名</hi>
　<hi>嶻櫱又名慈峨山巔雲起輙雨人以為候邠寧節度注見肅宗上元元年</hi>
　　發明<hi>盗賊縱横不能撲滅藩鎮䟦扈不能制御既失其所以為君矣然尚有可諉者至於宦人</hi>
　　<hi>擅權專殺不顧雖近在左右亦莫誰何則是被袞冕位黼扆特一木偶人耳直書于冊可愧甚矣齎</hi>
　　<hi>咨涕洟果何益哉</hi>
<pb n="KR2o0020_WYG_075-5a"/>
十二月以陳巖為福建觀察使<lb/>
　<hi>初黄巢轉掠福建建州人陳巖聚衆數千保鄉里號九龍軍觀察使鄭鎰表以自代巖為治有威惠閩人</hi>
　<hi>安之</hi>質實<hi>福建觀察使注見徳宗貞元七年建州注見晉武帝泰始五年建安閩州名注見漢武帝</hi>
　<hi>建元三年掠力酌反刼取財物也</hi>
盜殺中書令王鐸<lb/>
　<hi>鐸厚於奉養徙義昌節度使過魏州侍妾成列服御鮮華魏博節度使樂彦禎之子從訓圍而殺之掠其</hi>
　<hi>侍妾彦禎以遇盜聞朝廷不能詰胡氏曰鐸在相位不明是非用盧攜而沮鄭畋信裴渥而庇宋威一年</hi>
　<hi>之間使賊大熾及為都統又不能式遏黄巢更生劉漢宏一㓂然則謀議乖刺施置乖方政之所殺多矣</hi>
<pb n="KR2o0020_WYG_075-5b"/>
　<hi>晩而陷禍豈特驕奢汰侈之罪哉</hi>質實<hi>王鐸太原人播之弟義昌節度注見晉穆帝永和六年滄</hi>
　<hi>州魏州注見漢成帝綏和二年魏郡魏博節度注同上文</hi>
　　書法<hi>殺王鐸者樂從訓也曷為書盜罪鐸也從訓非盜而鐸之侈麗有以誨盜矣罪之則何以</hi>
　　<hi>具官若曰身為首相天子蒙塵而侈於自奉致㓂取禍有愧於髙位甚矣綱目書盜殺十一詳周威</hi>
　　<hi>烈王二十四年費褘書大將軍鐸書中書令皆明不在人也</hi>
　　發明<hi>樂彦禎為節將其子何為以盜書之已實殺人而託言以盜是亦盜賊而已王鐸書爵豈</hi>
　　<hi>予之乎鐸身為相臣慢藏誨盜故反書其官以見其有愧是職且以重樂彦禎之罪也然則武元衡</hi>
　　<hi>何以亦書盜殺曰元衡以身殉國固非王鐸以身殉貨之比故元衡之書官所以美其能盡忠之義</hi>
<pb n="KR2o0020_WYG_075-6a"/>
　　<hi>而王鐸之書官所以削其節度使之職也</hi>
以馮行襲為均州刺史<lb/>
　<hi>賊帥孫喜聚衆數千人攻均州刺史吕曄不知所為都將馮行襲伏兵江南自乗小舟迎喜謂曰州人得</hi>
　<hi>良牧無不歸心然公從卒太多州人懼其剽掠尚以為疑不若置軍江北獨與腹心輕騎俱進行襲請為</hi>
　<hi>前道告諭州人無不服者矣喜從之既度江伏兵發行襲手擊喜斬之詔以行襲為刺史</hi>質實<hi>均州</hi>
　<hi>注見晉元帝建武元年武當馮行襲均州人</hi>
<hi>乙巳</hi>光啓元年春正月詔招撫秦宗權<lb/>
　<hi>黄巢雖平宗權復熾㓂掠焚剪其殘暴又甚於巢軍行未始轉糧車載鹽屍以從北至衛滑西及關輔東</hi>
<pb n="KR2o0020_WYG_075-6b"/>
　<hi>盡青齊南出江淮極目千里無復煙火上將還長安畏宗權為患詔招撫之</hi>集覽<hi>關輔關中有三</hi>
　<hi>輔故曰關輔云</hi>質實<hi>衛滑二州名衛注見秦王政六年朝歌滑注見隋恭帝皇泰二年青齊二州名</hi>
　<hi>青注見漢桓帝永康元年齊注見漢景帝三年濟南</hi>
車駕發成都質實<hi>成都府名注見晉武帝泰始八年益州</hi>○淮南叛將張<lb/>
瓌據荆南郭禹據歸州<lb/>
　<hi>雷滿屢攻掠荆南淮南將張瓌韓師德叛髙駢據復岳二州荆南節度使陳儒請瓌攝行軍司馬使將兵</hi>
　<hi>擊雷滿瓌還兵逐儒而代之瓌性貪暴荆南舊將夷滅殆盡惡牙將郭禹慄悍欲殺之禹亡去襲歸州據</hi>
　<hi>之禹成汭也因殺人亡命更其姓名</hi>集覽<hi>禹成汭也郭禹/本姓成名汭</hi>質實<hi>荆南軍名注見</hi>
<pb n="KR2o0020_WYG_075-7a"/>
　<hi>漢獻帝建安十三年南郡淮南郡名注見漢武帝元朔五年復岳二州名復注見晉孝武太元六年竟陵</hi>
　<hi>岳注見宋文帝元嘉三年巴陵歸州注見漢和帝永元十二年</hi>
王緒陷汀漳二州<lb/>
　<hi>秦宗權責租賦於光州刺史王緒不能給宗權怒發兵擊之緒懼悉舉光夀二州兵五千人渡江轉掠江</hi>
　<hi>洪䖍州是月陷汀漳然皆不能守也</hi>質實<hi>光壽二州名光注見晉武帝泰始五年弋陽夀注見秦王</hi>
　<hi>政六年壽春江洪䖍三州名江注見晉明帝泰寧二年潯陽洪注見漢武帝元鼎五年豫章䖍注見梁簡</hi>
　<hi>文帝大寳元年南康汀漳二州名按一統志汀本周之七閩地秦屬閩中郡漢屬閩越國後為治縣地屬</hi>
　<hi>㑹稽郡東漢屬㑹稽南郡都尉三國吳屬建安郡晉於此置新羅縣屬晉安郡宋齊梁陳隋皆省唐開元</hi>
<pb n="KR2o0020_WYG_075-7b"/>
　<hi>末始開福撫二州山洞置汀州因長汀溪為名天寳初改臨汀郡乾元初復為汀州初治新羅大厯中徙</hi>
　<hi>治白石皆長汀縣地五代時初屬閩王氏後屬南唐宋𨽻福建路元改為汀州路本朝初改為汀州府𨽻</hi>
　<hi>福建道漳注見憲宗元和五年</hi>
三月車駕至京師<lb/>
　<hi>京師荆棘滿城狐兎縱横上凄然不樂時朝廷號令所及惟河西山南劒南嶺南數十州而已</hi>質實<lb/>
　<hi>京師注見周顯王二十五年縱横注見周安王十五年河西郡名注見漢安帝元初元年山南道名注見</hi>
　<hi>漢獻帝建安十二年襄陽劒南道名注見晉武帝泰始八年益州嶺南道名注見秦始皇三十三年南海</hi>
秦宗權僣號詔以時溥為行營都統討之○夏四月田<lb/>
<pb n="KR2o0020_WYG_075-8a"/>
令孜自兼兩池𣙜鹽使<lb/>
　<hi>初田令孜在蜀募新軍五十四都每都千人又南牙北司官共萬餘員而上供不至賞賚不時士卒有怨</hi>
　<hi>言令孜患之先是安邑解縣兩池皆𨽻鹽鐵中和以來河中節度使王重榮專之嵗獻三千車以供國用</hi>
　<hi>令孜奏復舊制自兼兩池使收其利以贍軍重榮論訴不已而令孜養子匡祐使河中驕傲重榮數責之</hi>
　<hi>匡祐脱歸勸令孜圖重榮乃徙重榮為泰寧節度使以王處存代之仍詔李克用以河東兵援處存赴鎮</hi>
　<hi>重榮自以有復京城功為令孜所擯不肯之兗州累表數令孜十罪令孜結邠寧節度使朱玫鳳翔節度</hi>
　<hi>使李昌符以抗之昌符昌言之弟也</hi>集覽<hi>玫莫/杯反</hi>質實<hi>南牙北司注見文宗開成元年安邑</hi>
　<hi>縣名注見周威烈王二十三年解縣注見周赧王二十一年兩池注見梁武帝天監五年鹽池河中節度</hi>
<pb n="KR2o0020_WYG_075-8b"/>
　<hi>注見周赧王十二年蒲阪王重榮太原人泰寧節度注見漢獻帝興平二年兗州王處存京兆萬年人兗</hi>
　<hi>州注見漢獻帝興平二年鳳翔節度注見周顯王八年岐</hi>
　　書法<hi>志禍始也自是河中旅拒天子再辱則令孜之罪也書曰自兼深罪之</hi>
　　發明<hi>𣙜鹽果欲追復則播告之脩出於天子必待藩方服從然後取之則無患矣今令孜怙權</hi>
　　<hi>奪而有之遂召旅拒之爭故特書自兼以著其專輙無君之罪且以見貽禍播遷之由也</hi>
李可舉王鎔冦易定王處存擊破之考異<hi>擊當作討</hi>
　<hi>盧龍節度使李可舉成德節度使王鎔惡李克用之彊而義武節度使王處存與克用親善又河北唯義</hi>
　<hi>武尚屬朝廷可舉等慮其害已約共滅而分之可舉遣其將李全忠攻易州鎔亦遣將攻無極盧龍禆將</hi>
<pb n="KR2o0020_WYG_075-9a"/>
　<hi>劉仁恭穴地入城陷易州李克用自將救無極大敗成德兵㧞新城處存夜遣兵蒙羊皮襲盧龍軍復取</hi>
　<hi>易州</hi>質實<hi>易定二州名易注見周世宗顯徳六年定注見周威烈王二十三年中山盧龍節度注見</hi>
　<hi>漢武帝元朔二年肥如成德節度注見漢光武建武九年常山義武節度注見周威烈王二十三年中山</hi>
　<hi>一統志云無極漢之縣名屬中山國晉省後魏復置尋省北齊又置屬恒山郡隋屬定州唐屬亷州宋金</hi>
　<hi>元俱屬中山府本朝改屬真定府新城本漢新昌侯國地屬涿郡東漢於郡北置北新城唐太和中以故</hi>
　<hi>督元地置新城縣屬涿州五代遼金因之元陞為新泰州後復置新城縣至元初屬雄州本朝改屬保定</hi>
　<hi>府</hi>
　　書法<hi>方鎮相攻耳書㓂何内易定也於是易定猶禀朝命二鎮慮其害已而攻之是犯王土也</hi>
<pb n="KR2o0020_WYG_075-9b"/>
　　<hi>故書㓂是後州鎮往往無上自恣其加之兵者雖秦宗權不書冦而書攻矣</hi>
六月盧龍將李全忠殺李可舉而代之<lb/>
　<hi>全忠既䘮師恐獲罪還襲幽州李可舉自焚死全忠自為留後</hi>質實<hi>幽州注見髙祖武德四年</hi>
　　書法<hi>李可舉何節度使也曷為不書節度使削之也可舉嘗書冦矣故削之將校殺帥有書詔</hi>
　　<hi>以為節度使者矣有書自為留後者矣然必邀其大將表請節鉞也未有直書代之者直書代之不</hi>
　　<hi>用朝命也於是綱紀掃地天子擁虛位而已矣後書朱瑾代齊克讓義同</hi>
秦宗權遣將孫儒陷東都<lb/>
　<hi>留守李罕之與儒相拒數月兵少食盡棄城西保澠池儒據東都月餘焚掠而去城中寂無鷄犬</hi>質<lb/>
<pb n="KR2o0020_WYG_075-10a"/>
　實<hi>澠池縣名注見漢光武建武九年東都注見秦莊襄王元年三川</hi>
秋七月殺右補闕常濬<lb/>
　<hi>濬上疏曰陛下姑息藩鎮太甚是非功過駢首并足致天下紛紛若此猶未之寤宜稍振典刑以威四方</hi>
　<hi>田令孜曰此疏傳於藩鎮豈不致其猜忿貶濬萬州司户尋賜死范氏曰殺諫臣者其國必亡故侯昌業</hi>
　<hi>孟昭圖常濬皆以諫死而唐亡之兆决矣何必天變彗孛之為妖乎夫忠臣欲救社稷之危人君不惟棄</hi>
　<hi>其言而又戮其身不祥莫大焉此其國所以為墟也</hi>質實<hi>萬州注見代宗大厯十二年南浦彗孛注</hi>
　<hi>見懿宗咸通五年</hi>
　　書法<hi>僖宗於是三殺諫臣矣有不亡國者哉</hi>
<pb n="KR2o0020_WYG_075-10b"/>
　　發明<hi>當是之時唐已亡矣而未滅也又殺諫臣以趣之綱目一書再書固非特為唐設亦所以</hi>
　　<hi>垂後鑒耳</hi>
八月以趙犨為蔡州節度使<lb/>
　<hi>秦宗權攻鄰道二十餘州陷之唯陳距蔡百餘里兵力甚弱刺史趙犨日與宗權戰宗權不能屈詔以犨</hi>
　<hi>為蔡州節度使犨德朱全忠之援凡所調發無不立至</hi>質實<hi>陳州名注見周赧王三十七年蔡州</hi>
　<hi>名注見漢光武建武十九年汝南趙犨青州人</hi>
王緒前鋒將擒緒奉王潮為將軍<lb/>
　<hi>王緒至漳州以道險糧少令軍中無得以老弱自隨犯者斬唯王潮兄弟扶其母以從緒責之曰軍皆有</hi>
<pb n="KR2o0020_WYG_075-11a"/>
　<hi>法未有無法之軍汝違吾令而不誅是無法也潮等曰人皆有母未有無母之人將軍奈何使人棄其母</hi>
　<hi>乎緒怒命斬其母潮等曰潮等事母如事將軍既殺其母安用其子請先母死將士皆為之請乃捨之有</hi>
　<hi>望氣者謂緒曰軍中有王者氣於是緒見將卒有勇畧及氣質魁岸者皆殺之衆皆自危行至南安潮説</hi>
　<hi>其前鋒將伏壯士篁竹中擒緒反縳以狥遂奉潮為將軍引兵將還光州約其屬所過秋毫無犯行及沙</hi>
　<hi>縣泉州人張延魯等以刺史廖彦若貪暴帥耆老奉牛酒請潮為州將潮乃引兵圍泉州</hi>集覽<hi>魁岸</hi>
　<hi>注見中宗嗣聖十六年</hi>質實<hi>王潮光州固始人南安縣名注見中宗嗣聖七年沙縣一統志云本</hi>
　<hi>晉延平縣地劉宋析置沙村縣隋改為沙縣㝷廢唐初復置屬建州後省入建安永徽中復置後屬汀州</hi>
　<hi>南唐屬劒州宋元仍舊本朝改屬延平府泉州禹貢揚州之域周職方為七閩地秦屬閩中郡漢初屬閩</hi>
<pb n="KR2o0020_WYG_075-11b"/>
　<hi>越國武帝時以其地屬㑹稽郡三國吳屬建安郡晉屬晉安郡梁置南安郡治晉安縣隋廢郡以其地屬</hi>
　<hi>閩州唐初以南安縣置豐州貞觀初州廢聖厯初置武榮州治晉江縣景雲初改置泉州天寳初改清源</hi>
　<hi>郡乾元初復為泉州五代時南唐置清源軍節度宋改平海軍元為泉州路本朝初改為泉州府𨽻福建</hi>
　<hi>道</hi>
冬十月田令孜遣朱玫李昌符攻河中李克用救之<lb/>
十二月進逼京城上奔鳳翔考異<hi>上當作帝</hi>考證<hi>上當作帝</hi>
　<hi>十月王重榮求救於李克用克用方怨朝廷不罪朱全忠選兵市馬聚結諸胡議攻汴州報曰待吾先滅</hi>
　<hi>全忠還掃䑕輩如秋葉耳重榮曰待公自關東還吾為虜矣不若先除君側之惡退擒全忠易矣時朱玫</hi>
<pb n="KR2o0020_WYG_075-12a"/>
　<hi>李昌符亦隂附於全忠克用乃上言玫昌符與全忠相表裏欲共滅臣臣不得不自救已集蕃漢兵十五</hi>
　<hi>萬决以來年濟河北討二鎮不近京城保無驚擾還滅全忠以雪讐恥上遣使者諭釋冠盖相望朱玫欲</hi>
　<hi>朝廷討克用數遣人潜入京城燒積聚殺近侍聲云克用所為於是京師震恐令孜遣玫昌符將本軍及</hi>
　<hi>神䇿等軍合三萬人屯沙苑以討王重榮重榮發兵拒之告急於克用克用引兵赴之十二月與重榮俱</hi>
　<hi>壁沙苑表請誅令孜及玫昌符詔和解之克用不聼十二月合戰玫昌符大敗克用進逼京城令孜奉天</hi>
　<hi>子幸鳳翔長安宫室復為亂兵焚掠無孑遺矣</hi>質實<hi>汴州注見周顯王二十九年大梁除君側之惡</hi>
　<hi>注見漢桓帝延熹八年沙苑地名一統志云在西安府朝邑縣南七十里唐置監養隴右諸牧牛羊以供</hi>
　<hi>祭祀燕㑹及尚食所用今有故城在焉孑遺注見齊主昭業隆昌元年</hi>
<pb n="KR2o0020_WYG_075-12b"/>
　　書法<hi>史書討河中此其書攻何令孜專也故書令孜遣而二帥不書官播遷之禍令孜為之也</hi>
　　發明<hi>征伐自天子出使河中果有其罪宦者豈得攻之故書令孜遣朱玫李昌符攻河中以見</hi>
　　<hi>其專輙無君而二人為令孜所使則皆有罪矣然則克用獨無貶乎曰投䑕忌器克用烏得無罪然</hi>
　　<hi>書克用救河中則見曲在令孜至書進逼京城上奔鳳翔則克用之罪始不可逭而推原禍始在令</hi>
　　<hi>孜尤可誅矣此固書法之深意所以為曲直之繩墨也</hi>
<hi>丙午</hi>二年春正月田令孜刼上如寳鷄考異<hi>上當/作帝</hi>考證<hi>上當</hi>
<hi>作帝</hi>
　<hi>李克用還軍河中與王重榮同表請上還宫因罪狀田令孜請誅之令孜引兵入宫刼上幸寳鷄從者纔</hi>
<pb n="KR2o0020_WYG_075-13a"/>
　<hi>數百人宰相朝臣皆不知翰林承㫖杜讓能獨追及之明日乃有太子少保孔緯等數人繼至太廟神主</hi>
　<hi>皆失之上以緯為御史大夫使還召百官時田令孜弄權再致播遷天下共忿疾之朱玫李昌符亦耻為</hi>
　<hi>之用且憚蒲晉之彊更與之合蕭遘召玫亟迎車駕玫引歩騎五千至鳳翔孔緯詣宰相宣召蕭遘裴澈</hi>
　<hi>以令孜在上側辭疾不見緯令臺史趣百官赴行在皆辭以無袍笏緯召三院御史泣謂曰布衣親舊有</hi>
　<hi>急猶當赴之豈有天子䝉塵而臣子累召不往邪御史請辦裝數日而行緯拂衣起曰吾妻病垂死且不</hi>
　<hi>顧諸君善自為謀請從此辭遂復走行在</hi>集覽<hi>寳雞鳳翔府寳鷄縣又寳鷄山在鳳翔陳倉縣東三</hi>
　<hi>秦記云太白山西有陳倉山山有石鷄與山鷄不别因名寳鷄山蒲晉蒲謂河中王重榮晉謂晉陽李克</hi>
　<hi>用</hi>質實<hi>寳雞縣名注見漢安帝元初四年陳倉杜讓能京兆杜陵人審權之子孔緯冀州人戣之</hi>
<pb n="KR2o0020_WYG_075-13b"/>
　<hi>孫蕭遘蘭陵人寘之子蒙塵注見漢獻帝初平二年</hi>
　　書法<hi>綱目如書刼二是年寳鷄昭宗鳳翔</hi>
　　發明<hi>僖宗荒淫不道與宦者為一至於大權在其掌握雖欲悔悟亦已無及綱目書田令孜刼</hi>
　　<hi>上如寳鷄令孜之罪固不可勝誅而所以使之至此者誰實尸之其為後王鑒豈不深切著明也哉</hi>
朱玫李昌符追逼車駕上復走入大散關考異<hi>上當作帝</hi>考<lb/>
證<hi>上當作帝</hi>
　<hi>邠岐兵追逼乗輿鉦鼓之聲聞於行宫田令孜奉上發寳鷄神策軍使王建以長劒五百前驅奮擊乗輿</hi>
　<hi>乃得前上以傳國寳授建使負之以從登大散嶺李昌符焚閣道丈餘將摧折矣王建掖上自煙熖中躍</hi>
<pb n="KR2o0020_WYG_075-14a"/>
　<hi>過夜宿板下玫玫散關不克嗣襄王煴肅宗之𤣥孫也為玫所得與之俱還鳳翔克用還太原重榮輿玫</hi>
　<hi>昌符表請誅田令孜</hi>集覽<hi>鉦鼔鉦音征鐃也似鈴柄中上下通周禮以金鐃止鼔注鐃小鉦也如鈴</hi>
　<hi>無舌有秉大散關即散關也注見漢光武建武二年閣道大散嶺路險不容行架木為栅而度曰閣道嗣</hi>
　<hi>襄王煴襄王名煴煴音於云於問二反唐制爵有九等一曰王二曰嗣王其皇兄弟皇子皆封國為親王</hi>
　<hi>親王之子承嫡者為嗣王</hi>質實<hi>邠岐邠謂邠寧朱玫岐謂鳳翔李昌符大散嶺在鳳翔府寳雞縣南</hi>
　<hi>五十二里嶺下有關通褒斜大路太原府名注見齊明帝建武三年并州</hi>
　　發明<hi>前書田令孜朱玫李昌符攻河中則是二人為令孜所使明矣今又書二人追逼乗輿則</hi>
　　<hi>是二人之亂令孜召之也夫僖宗不君奔竄失國走興元幸成都僅乃克復又以令孜貽禍奔鳳翔</hi>
<pb n="KR2o0020_WYG_075-14b"/>
　　<hi>如寳雞至是復走入大散關言復則見其奔走不一之意為君至此則四海雖廣幾無容足之地矣</hi>
　　<hi>夫以尊無二上臣妾萬國一旦御失其道奔迸四出竄身茍免其可賤可耻莫此為甚人主觀之其</hi>
　　<hi>亦親君子逺小人宵衣旰食彊於政治毋至自胎伊慼可也詩曰殷鑒不遠在夏后之世</hi>
二月至興元<lb/>
　<hi>朱玫李昌符使山南西道節度使石君涉柵險要燒郵驛上由他道以進山谷﨑嶇邠軍廹其後危殆者</hi>
　<hi>數四僅得達山南君渉棄鎮走鳳翔百官蕭遘等罪狀田令孜及其黨韋昭度請誅之詔加王重榮應接</hi>
　<hi>糧料使調其榖十五萬斛以繼國用重榮表稱令孜未誅不奉詔詔遣王建帥部兵戍三泉遥領壁州刺</hi>
　<hi>史將帥遥領州鎮自此始</hi>集覽<hi>三泉唐初析利州綿谷置三泉縣宋平蜀先下三泉置大安軍軍東</hi>
<pb n="KR2o0020_WYG_075-15a"/>
　<hi>門外瀕江蒼石上窪然為泉者三如小車輪古盤盂品列鼎峙</hi>質實<hi>山南西道節度注見周赧王四</hi>
　<hi>年漢中璧州注見髙宗永徽六年</hi>
　　書法<hi>僖宗於是再走興元矣前書車駕至興元此其不書車駕何散關之走掖過煙中夜宿板</hi>
　　<hi>下其至興元别經山道盖仗衛有不能從者矣故上書走下不書車駕</hi>
三月以孔緯杜讓能同平章事○陳敬瑄殺東川節度<lb/>
使髙仁厚<lb/>
夏四月朱玫奉襄王煴權監軍國事還京師以鄭昌圖<lb/>
同平章事<lb/>
<pb n="KR2o0020_WYG_075-15b"/>
　<hi>朱玫以田令孜在天子左右終不可去言於蕭遘曰主上播遷六年將士冒矢石百姓供饋餉戰死餓死</hi>
　<hi>什減七八僅能復京師主上更以勤王之功為敕使之榮委以大權使墮綱紀騷擾藩鎮召亂生禍玫昨</hi>
　<hi>奉尊命來迎大駕不䝉信察反類脅君吾輩報國之心極矣戰賊之力彈矣安能垂頭弭耳受制於閽寺</hi>
　<hi>之手哉李氏子孫尚多相公盍改圖以利社稷乎遘曰主上無大過惡正以令孜專權肘腋致坐不安席</hi>
　<hi>近日初無行意令孜陳兵帳前廹脅以行足下盡心王室止有引兵還鎮拜表迎鑾廢立重事遘不敢聞</hi>
　<hi>命玫出宣言曰我立李氏一王敢異議者斬遂逼鳳翔百官奉襄王煴權監軍國事承制封拜帥百官奉</hi>
　<hi>煴還京師使遘為册文遘不從乃使兵部侍郎鄭昌圖為之以昌圖同平章事</hi>質實<hi>勤王注見漢獻</hi>
　<hi>帝建安元年綱紀注見宋文帝元嘉元年足下注見秦二世三年</hi>
<pb n="KR2o0020_WYG_075-16a"/>
田令孜自為西川監軍<lb/>
　<hi>田令孜自知不為天下所容乃薦楊復恭為中尉自除西川監軍往依陳敬瑄復恭斥令孜之黨出王建</hi>
　<hi>為利州刺史</hi>質實<hi>西川道名注見晉武帝泰始八年益州利州注見漢獻帝建安十八年葭萌</hi>
五月朱玫以蕭遘為太子太保<lb/>
　<hi>遘遂辭歸永樂胡氏曰天子蒙塵雖外諸侯猶當奔問官守况輔弼大臣乎田令孜有寵用事乆矣蕭遘</hi>
　<hi>未嘗為上極言令孜敗國致冦之罪亦安可望帝自寤而悻悻不從乎雖不預廢立辭撰册文而亦受其</hi>
　<hi>宫保之命矣處君臣之際如此乃欲以辭疾自全難乎其免矣</hi>質實<hi>永樂縣名注見代宗大歴九年</hi>
　<hi>悻悻音胡耿反釋名云怒也</hi>
<pb n="KR2o0020_WYG_075-16b"/>
　　書法<hi>朱玫以何罪蕭遘也昌圖遘澈皆當時大臣也天子在難不奔走扈從而為朱玫所以其</hi>
　　<hi>罪大矣</hi>
朱玫自加侍中以裴澈判度支髙駢兼中書令吕用之<lb/>
為嶺南東道節度使<lb/>
　<hi>朱玫承制大行封拜以悦藩鎮受其命者什六七髙駢仍奉牋勸進吕用之建牙開幕一與駢同凡駢之</hi>
　<hi>腹心及將校能任事者皆逼以從已不復咨禀駢頗疑之欲奪其權而無如之何用之亦懼訪於其黨鄭</hi>
　<hi>杞杞曰寧我負人無人負我</hi>質實<hi>勸進注見晉元帝建武元年</hi>
六月詔扈蹕都將楊守亮與王重榮李克用共討朱玫<lb/>
<pb n="KR2o0020_WYG_075-17a"/>
　<hi>初李昌符與朱玫謀立襄王既而玫自為宰相昌符怒更通表興元玫遣王行瑜將兵五萬追乗輿屯鳳</hi>
　<hi>州是時諸道貢賦多之長安興元從官衛士皆乏食上涕泣不知為計杜讓能曰楊復光與王重榮同破</hi>
　<hi>黄巢相親善若遣重臣往諭以大義且致復恭之意宜有回慮上從之重榮即聼命表獻絹十萬匹且請</hi>
　<hi>討朱玫以自贖襄王煴遣使者至晉陽賜李克用詔言上已晏駕吾為藩鎮所推今已受册克用大怒其</hi>
　<hi>大將葢寓因説曰鑾輿播遷天下皆歸咎於我今不誅朱玫黜李煴無以自湔洗克用從之燔詔書囚使</hi>
　<hi>者遣使上表移檄進討詔復恭假子扈蹕都將楊守亮將兵二萬出金州與重榮克用共討朱玫先是山</hi>
　<hi>南之人皆言克用與朱玫合人情恟懼表至上出示從官并諭山南諸鎮由是帖然然克用表猶以朱全</hi>
　<hi>忠為言上使楊復恭以書諭之云俟三輔事寧别有進止</hi>質實<hi>鳳州注見梁武帝大通六年南岐晏</hi>
<pb n="KR2o0020_WYG_075-17b"/>
　<hi>駕注見漢髙帝十二年鑾輿注見宋明帝泰始六年侈檄注見楚義帝元年金州注見漢後主建興八年</hi>
　<hi>西城三輔注見漢武帝太始四年</hi>
秋七月秦宗權陷許州殺鹿晏𢎞<lb/>
朱玫遣王行瑜㓂興州詔神策都將李茂貞拒之考異<lb/>
<hi>提要貞下有等字</hi>
　<hi>茂貞博野人宋文通也以功賜姓名</hi>質實<hi>興州注見晉懐帝永嘉四年博野縣名注見唐穆宗長慶</hi>
　<hi>二年</hi>
以周岳為武安軍節度使<lb/>
<pb n="KR2o0020_WYG_075-18a"/>
　<hi>衡州刺史周岳發兵攻潭州閔朂招淮西將黄皓入城共守皓遂殺朂岳攻㧞州城擒皓殺之詔更其軍</hi>
　<hi>號以岳為節度使</hi>質實<hi>衡州注見宋文帝元嘉十六年衡陽潭州注見漢獻帝興平二年長沙武</hi>
　<hi>安軍節度注同上文</hi>
八月盧龍節度使李全忠卒以其子匡威為留後<lb/>
王潮陷泉州<lb/>
　<hi>潮㧞泉州殺廖彦若聞觀察使陳巖威名不敢犯福州境遣使降之巖表潮為泉州刺史潮沈勇有智略</hi>
　<hi>招懷離散均賦繕兵吏民悦服王緒自殺</hi>質實<hi>福州注見漢武帝建元三年閩中</hi>
冬十月朱玫立襄王煴稱帝改元<lb/>
<pb n="KR2o0020_WYG_075-18b"/>
　　發明<hi>僖宗誠為失德然未至如桀紂之暴也朱玫既為田令孜所使又反令孜而逼乗輿遂至</hi>
　　<hi>僣立非次妄干位號則其罪不可得而逃矣此綱目所以書其立煴稱帝以正其反逆之誅也</hi>
十一月董昌取越州<lb/>
　<hi>董昌謂錢鏐曰汝能取越州吾以杭州授汝鏐遂將兵攻克之劉漢宏走台州刺史杜雄執送昌斬之昌</hi>
　<hi>遂徙鎮越州以鏐知杭州事</hi>質實<hi>董昌杭州人錢鏐臨安人越州注見漢和帝永元元年會稽杭</hi>
　<hi>州注見憲宗元和二年台州注見晉孝武太元二年臨海</hi>
　　書法<hi>於是漢宏走杜雄執宏送昌斬之曷為不書非義討也利之而已矣然則何以不書據漢</hi>
　　<hi>宏嘗書㓂非牛朂比也故止書取綱目之權衡審矣哉</hi>
<pb n="KR2o0020_WYG_075-19a"/>
十二月王行瑜還長安斬朱玫煴奔河中王重榮殺之<lb/>
傳首行在<lb/>
　<hi>楊復恭傳檄關中曰得朱玫首者以靜難節度使賞之王行瑜戰數敗與其下謀曰今無功歸亦死曷若</hi>
　<hi>與汝曹斬玫首定京城迎大駕取邠寧節鉞乎衆從之遂引兵歸長安玫怒責之曰汝欲反耶行瑜曰吾</hi>
　<hi>不反欲誅反者耳遂擒斬之并殺其黨數百人諸軍大亂裴澈鄭昌圖奉襄王奔河中重榮詐為迎奉執</hi>
　<hi>煴殺之百官死者殆半函煴首送行在刑部請御南門獻馘百官畢賀太常博士殷盈孫曰煴為賊臣所</hi>
　<hi>逼正以不能死節為罪耳禮公族罪在大辟君為之素服不舉今煴已就誅宜廢為庻人而葬其首其獻</hi>
　<hi>馘稱賀之禮請俟朱玫首至而行之從之</hi>集覽<hi>素服不舉左傳成五年君為之不舉注去盛饌也</hi>
<pb n="KR2o0020_WYG_075-19b"/>
　質實<hi>靜難節度注見漢桓帝延熹五年豳節鉞注見德宗貞元三年獻馘注見梁武帝大通元年大</hi>
　<hi>辟注見漢靈帝中平元年</hi>
　　書法<hi>朱玫前書討矣此其不書誅何行瑜不得而誅之也行瑜玫黨嘗冦興州書誅是予之以</hi>
　　<hi>義討矣煴稱名不成之為帝也然則曷為不書誅煴之還非煴意也從上鳳翔適為所得耳故詔討</hi>
　　<hi>之也止書討朱玫其稱帝也書朱玫立綱目之意可見矣然則煴無罪乎不能死拒則其罪也故例</hi>
　　<hi>削其爵</hi>
孫儒陷河陽<lb/>
　<hi>初忠武决勝指揮使孫儒與龍驤指揮使劉建鋒戍蔡州拒黄巢馬殷𨽻軍中以材勇聞及秦宗權叛儒</hi>
<pb n="KR2o0020_WYG_075-20a"/>
　<hi>等皆屬焉宗權遣儒將兵攻陷鄭州進陷河陽儒自稱節度使張全義據懐州李罕之據澤州以拒之</hi>
　質實<hi>馬殷許州人鄭州注見梁武帝普通六年鄭城河陽縣名注見昭宣帝天祐二年懷州注見宋</hi>
　<hi>順帝昇明元年澤州注見梁武帝大通六年建州</hi>
天平牙將朱瑾逐泰寧節度使齊克讓而代之<lb/>
　<hi>瑾將襲兗州乃求昏於克讓而盛飭車服私藏兵甲以赴之親迎之夕甲士竊發逐克讓而代之</hi>質<lb/>
　實<hi>親迎之夕注見陳主伯宗光天二年</hi>
<hi>丁未</hi>三年春正月以王行瑜為靜難軍節度使李茂貞領<lb/>
武定節度使楊守亮為山南西道節度使○以董昌為<lb/>
<pb n="KR2o0020_WYG_075-20b"/>
浙東觀察使錢鏐為杭州刺史質實<hi>浙東觀察使注見漢和帝永元元年</hi>
<hi>㑹稽</hi>
二月流田令孜於端州質實<hi>端州注見梁武帝太清二年</hi>
　<hi>令孜依陳敬瑄竟不行</hi>
代北節度使李國昌卒考異<hi>一本卒誤作薨</hi>
三月誅宰相蕭遘鄭昌圖裴澈<lb/>
　<hi>時朝士受煴官者甚衆法司皆處以極法杜讓能力爭之免者什七八胡氏曰蕭遘之罪固可以死然有</hi>
　<hi>拒朱玫之言有罪狀田令孜之奏有不撰偽册棄官歸永樂之節若裴鄭則身相襄王其事有間矣杜讓</hi>
<pb n="KR2o0020_WYG_075-21a"/>
　<hi>能為餘人力爭而不為遘區别惜哉以愚考之遘之死由令孜崔昭度也遘在鳳翔罪狀令孜并及昭度</hi>
　<hi>此讓能所以不能捄歟</hi>
　　書法<hi>首蕭遘何罪遘也遘亦嘗拒玫矣其罪之何守不力也於是玫逼鳳翔百官迎煴而遘則</hi>
　　<hi>宰相也使復立異死為純臣矣既與俱車雖不為册文亦何及哉故綱目於其為太子太保也書朱</hi>
　　<hi>玫以其誅之也例書偽宰相而首叙之所以示天下之大戒也</hi>
車駕至鳳翔<lb/>
　<hi>李昌符恐車駕還京雖不治前過恩賞必疎乃以宫室未完固請駐蹕府舍從之</hi>質實<hi>駐蹕注見</hi>
　<hi>周世宗顯德三年</hi>
<pb n="KR2o0020_WYG_075-21b"/>
鎮海軍亂節度使周寳奔常州<lb/>
　<hi>寳募親軍千人號後樓兵倍其廩給軍中皆怨而後樓兵寖驕不可制寳溺於聲色不親政事有言軍中</hi>
　<hi>怨望者寳曰亂則殺之軍將劉浩帥其黨作亂後樓兵亦叛寳奔常州迎度支催勘使薛朗入為留後</hi>
　質實<hi>鎮海軍節度注見晉成帝咸和三年京口常州注見隋煬帝大業十二年毘陵</hi>
利州刺史王建襲閬州而據之<lb/>
　<hi>山南西道節度使楊守亮忌王建驍勇屢召之建懼不往周庠説建曰唐祚將終藩鎮互相吞噬皆無雄</hi>
　<hi>材遠略不能戡濟多難公勇而有謀得士卒心立大功者非公而誰然葭萌四戰之地難以乆安閬州地</hi>
　<hi>僻人富刺史楊茂實不脩職貢若表其罪興兵討之可一戰而擒也建從之召募溪洞酋豪有衆八千㳂</hi>
<pb n="KR2o0020_WYG_075-22a"/>
　<hi>嘉陵江而下襲閬州逐茂實自稱防禦使招納亡命軍勢益盛部將張處裕説建遣使奉表天子仗大義</hi>
　<hi>以行師部將綦母諫復説建養士愛民以觀天下之變建皆從之</hi>集覽<hi>葭萌注見漢獻帝建安十</hi>
　<hi>六年綦母複姓注見齊明帝建武元年</hi>質實<hi>閬州一統志云禹貢梁州之域春秋為巴國地秦惠</hi>
　<hi>王滅巴置巴郡漢巴郡治江州縣東漢末劉璋改為巴西郡晉巴西郡徙治閬中縣梁為北巴郡兼置南</hi>
　<hi>梁州西魏改南梁曰隆州又改北巴郡曰盤龍郡隋初郡廢州存大業初復改州為巴西郡唐復為隆州</hi>
　<hi>先天中改閬州天寳初改閬中郡乾元初復為閬州五代時唐置保寧軍宋初改安徳軍元至元間陞保</hi>
　<hi>寧府尋改為保寧路後復為府本朝因之𨽻四川道嘉陵江源出陜西鳳縣嘉陵谷經廣元昭化過劍州</hi>
　<hi>至保寧府其曰閬水巴水渝水漢水皆此江之異名也</hi>
<pb n="KR2o0020_WYG_075-22b"/>
夏四月淮南都將畢師鐸等發兵討吕用之克揚州用<lb/>
之亡走師鐸執髙駢而幽之<lb/>
　<hi>髙駢遣畢師鐸將兵屯髙郵備秦宗權師鐸與吕用之有隙疑懼不自安謀於腹心皆勸師鐸起兵誅用</hi>
　<hi>之師鐸曰用之數年以來人怨鬼怒安知天不假手於我誅之邪懷寧軍使鄭漢章亦素切齒於用之師</hi>
　<hi>鐸乃夜與百騎潜詣之漢章大喜發兵千餘人從師鐸至髙郵與鎮遏使張神劒割臂瀝酒飲之推師鐸</hi>
　<hi>為行營使移書境内言誅用之及張守一諸葛殷之意神劒請留髙郵師鐸漢章前至廣陵城中驚擾用</hi>
　<hi>之斷橋塞門為守備而不以告駢駢聞喧譟聲左右乃以變告駢驚急召用之詰之用之徐對曰師鐸之</hi>
　<hi>衆思歸為門衛所遏適已隨宜區處儻或不已止煩𤣥女一力士耳駢曰近者覺君之妄多矣君善為之</hi>
<pb n="KR2o0020_WYG_075-23a"/>
　<hi>勿使吾為周侍中用之慙懼而退師鐸遣孫約詣宣州乞師於觀察使秦彦且許以克城之日迎彦為帥</hi>
　<hi>駢命用之遣一大將以手札喻師鐸等用之以諸將皆仇敵恐不利於已遣所部許戡往師鐸始亦望駢</hi>
　<hi>遣舊將勞問得以具陳用之姦惡見戡至大罵斬之射書入城用之焚之擁甲入見駢大驚曰汝欲反邪</hi>
　<hi>命驅出自是髙吕判矣用之命諸將大索城中丁壯驅縛登城自旦至暮不得休息又恐其與外冦通數</hi>
　<hi>易其地家人餉之莫知所在由是城中人亦恨師鐸入城之晩駢遣師鐸幼子喻師鐸師鐸遽遣子還曰</hi>
　<hi>令公但斬吕張以示師鐸師鐸不敢負恩請以妻子為質㑹秦彦遣其將秦稠將兵三千助師鐸攻羅城</hi>
　<hi>克之用之亡走駢保子城師鐸縱兵大掠駢命撤備與師鐸相見交拜如賔主之儀署節度副使承制加</hi>
　<hi>左僕射鄭漢章等遷官有差都虞侯申及説駢曰逆黨不多諸門尚未有守者令公及此夜出發諸鎮兵</hi>
<pb n="KR2o0020_WYG_075-23b"/>
　<hi>還取府城此轉禍為福之計也若一二日事定恐寖艱難及亦不得在左右矣駢猶豫不從明日師鐸果</hi>
　<hi>分兵守諸門搜捕用之親黨悉誅之遣使趣秦彦過江或説師鐸曰僕射曏者舉兵蓋以用之輩姦邪暴</hi>
　<hi>横髙令公不能區理故順衆心為一方去害今用之既敗軍府廓然僕射宜復奉髙公而佐之但總其兵</hi>
　<hi>權以號令誰敢不服用之乃淮南一叛將耳移書所在立可梟擒如此則外有推奉之名内得兼并之實</hi>
　<hi>雖朝廷聞之亦無虧臣節使髙公聰明必知内愧如其不悛乃机上肉耳奈何以此功業付之他人不若</hi>
　<hi>亟止秦司空彼必未敢輕進就使他日責我以負約猶不失為髙氏忠臣也師鐸不從以告鄭漢章漢章</hi>
　<hi>曰此智士也求之不復見既而宣軍焚進奉兩樓數十間師鐸獲諸葛殷杖殺之迎駢入道院并收其親</hi>
　<hi>黨十餘人幽之</hi>集覽<hi>𤣥女一力士吕用之葢方士也常以妖妄愚惑髙駢故有𤣥女力士之説五帝</hi>
<pb n="KR2o0020_WYG_075-24a"/>
　<hi>本紀注引龍魚河圖云黄帝攝政有蚩尤兄弟八十一人誅殺無道黄帝以仁義不能禁止乃仰天而嘆</hi>
　<hi>天遣𤣥女下授黄帝兵符伏蚩尤周侍中謂周寳也先是軍將劉浩作亂寳奔常州</hi>質實<hi>髙郵縣名</hi>
　<hi>注見隋煬帝大業十三年淮寧軍注見周赧王三十六年廣陵縣名注見漢獻帝興平元年江都詰之注</hi>
　<hi>見明宗長興元年宣州注見漢明帝永平十三年丹陽吕張謂吕用之張守一猶豫注見秦孝文王元年</hi>
　<hi>兼并注見德宗貞元十年</hi>
　　書法<hi>都將幽執主帥亂也得書發兵何髙駢昏惑用之姦邪罪已大矣而復受偽官則賊也故</hi>
　　<hi>用之書討髙駢至死削其爵綱目之權衡審矣</hi>
秦宗權攻汴州朱全忠拒擊大破之<lb/>
<pb n="KR2o0020_WYG_075-24b"/>
　<hi>秦宗權悉力攻汴州朱全忠患兵少以朱珍為淄州刺史募兵於東道珍至淄青旬日得萬餘人又襲青</hi>
　<hi>州獲馬千匹還至大梁朱全忠喜曰吾事濟矣時蔡兵數萬環汴城列三十六寨全忠謂諸將曰彼未知</hi>
　<hi>朱珍之至宜出其不意擊之乃自引兵攻之連㧞四寨斬萬餘級蔡人大驚以為神宗權自引精兵㑹之</hi>
　<hi>全忠求救於兗鄆朱瑄朱瑾皆引兵赴之義成軍亦至全忠以四鎮兵攻宗權大破之宗權宵遁全忠深</hi>
　<hi>德朱瑄兄事之蔡人之守東都河陽許汝懐鄭陜號者聞宗權敗皆棄去宗權之勢自是稍衰</hi>質實<lb/>
　<hi>淄青二州名淄注見宋明帝泰始三年青注見漢桓帝永康元年大梁郡名注見周顯王二十九年兗鄆</hi>
　<hi>二州名兗注見漢獻帝興平二年鄆注見肅宗寳應元年義成軍注見懿宗咸通十年許汝二州名許注</hi>
　<hi>見漢後主建興十年許昌汝注見漢光武建武二年梁縣陜虢二州名陜注見周顯王四十五年虢注見</hi>
<pb n="KR2o0020_WYG_075-25a"/>
　<hi>宋文帝元嘉十二年莘</hi>
　　書法<hi>宗權賊也而又僣號其不書冦何據韓簡李可舉等書冦夷全忠於宗權也宗權不書冦</hi>
　　<hi>而天下藩鎮多若而人矣下書孫儒攻揚州義同</hi>
宣州觀察使秦彦入揚州廬州刺史楊行宻引兵攻之<lb/>
　<hi>初吕用之詐為髙駢牒署廬州刺史楊行宻行軍司馬遣兵入援廬江人袁襲説行宻曰髙公昬惑用之</hi>
　<hi>姦邪師鐸悖逆凶德參會而求兵於我此天以淮南授明公也趣赴之行宻從之至天長用之及張神劒</hi>
　<hi>皆以其衆歸之㑹秦彦將兵三萬入廣陵自稱權知節度事行宻遂帥諸軍抵廣陵彦閉城自守遣秦稠</hi>
　<hi>出戰敗死士卒死者什七八行宻即行愍也髙駢改其名</hi>集覽<hi>楊行宻全史提綱注行胡孟反廬江</hi>
<pb n="KR2o0020_WYG_075-25b"/>
　<hi>今無為州屬縣廬或作虞刋誤</hi>正誤<hi>楊行宻今按/行當如字</hi>質實<hi>廬州注見漢景帝五年廬</hi>
　<hi>江楊行宻合肥人廬江一統志云本漢龍舒縣地名屬廬江郡晉因之梁始置廬江縣及置相州隋屬廬</hi>
　<hi>州宋割屬無為州元仍舊本朝改屬廬州府天長縣名注見梁孝元帝承聖二年涇州</hi>
八月李昌符作亂敗走以李茂貞為招討使討之<lb/>
　<hi>天威都頭楊守立與李昌符爭道麾下相毆帝命中使諭之不止昌符遂擁兵燒行營守立與戰昌符敗</hi>
　<hi>走保隴州詔遣李茂貞討之</hi>質實<hi>中使注見𤣥宗開元十五年隴西注見漢光武建武六年汧</hi>
河中軍亂殺節度使王重榮詔以王重盈代之<lb/>
　<hi>重榮用法嚴末年尤甚牙將常行儒作亂攻重榮殺之制以其弟重盈為䕶國節度使執行儒殺之</hi>質<lb/>
<pb n="KR2o0020_WYG_075-26a"/>
　實<hi>䕶國節度注見周赧王十二年蒲阪</hi>
以李罕之為河陽節度使張全義為河南尹<lb/>
　<hi>孫孺既去河陽李罕之召張全義於澤州與之收合餘衆罕之據河陽全義據東都共求救於河東李克</hi>
　<hi>用表罕之為河陽節度使全義為河南尹初東都荐經冦亂居民不滿百戸全義選麾下十八人材器可</hi>
　<hi>任者人給一旗一榜謂之屯將使詣十八縣故墟落中植旗張榜招懷流散勸之樹藝蠲其租税惟殺人</hi>
　<hi>者死餘但笞杖而已由是民歸之者如市又選壯者教之戰以禦㓂盜數年之後都城坊曲漸復舊制諸</hi>
　<hi>縣戸口率皆歸復桑麻蔚然野無曠土其勝兵者大縣至七千人小縣不减二千人為之置令佐以治之</hi>
　<hi>全義明察人不能欺而為政寛簡出見田疇美者輙下馬與僚佐共觀之召田主勞以酒食有蠶麥善收</hi>
<pb n="KR2o0020_WYG_075-26b"/>
　<hi>者或親至其家悉呼出老幼賜以茶綵衣物民間言張公不喜聲伎見之未嘗笑獨見佳麥良繭則笑耳</hi>
　<hi>有田荒穢者則集衆杖之或訴以乏人牛乃召其鄰里責使助之由是鄰里有無相助比户豐實凶年不</hi>
　<hi>饑遂成富庻焉</hi>質實<hi>東都注見秦莊襄王元年三川河東郡名注見漢獻帝建安七年河陽節度使</hi>
　<hi>注見昭宣宗天祐二年河南尹注見秦莊襄王元年三川</hi>
秋八月李茂貞平隴州李昌符伏誅詔以茂貞為鳳翔<lb/>
節度使<lb/>
　　發明<hi>昌符既聼命閹奴又反逼車駕罪未及討乃復擁兵焚毁行營故前以作亂書之至此則</hi>
　　<hi>正其伏誅之罪也</hi>
<pb n="KR2o0020_WYG_075-27a"/>
○朱全忠取曹州<lb/>
　<hi>全忠欲兼兗鄆而以朱瑄兄弟有功於已攻之無名乃誣瑄招誘宣武軍士遣其將朱珍葛從周襲曹州</hi>
　<hi>㧞之又攻濮州與兗鄆兵戰於劉橋殺數萬人瑄瑾僅以身免</hi>質實<hi>宣武軍注見周顯王二十九年</hi>
　<hi>大梁葛從周濮州鄄城人曹州注見漢光武建武八年濟隂濮州注見周安王五年濮陽劉橋地名未詳</hi>
　<hi>處所</hi>
秦彦遣兵擊楊行宻大敗而還<lb/>
　<hi>秦彦悉出城中兵萬二千人遣畢師鐸鄭漢章將之陳於城西延袤數里行宻安卧帳中曰賊近告我諸</hi>
　<hi>將以衆寡不敵欲還李濤怒曰吾以順討逆何論衆寡且大軍至此去將安歸濤願為前鋒保為公破之</hi>
<pb n="KR2o0020_WYG_075-27b"/>
　<hi>行宻乃積金帛糧米於一寨使羸弱守之多伏精兵於其傍自將千餘人衝其陳兵始交行宻陽不勝而</hi>
　<hi>走廣陵兵追之入寨縱掠伏兵四起俘斬殆盡自是秦彦不復言出師矣</hi>質實<hi>俘斬注見梁武帝大</hi>
　<hi>通元年</hi>
九月以張濬同平章事○秦彦殺髙駢<lb/>
　<hi>髙駢在道院左右無食秦彦與畢師鐸出師屢敗疑駢為厭勝外圍益急恐駢黨為内應乃殺駢并其子</hi>
　<hi>弟甥姪同坎瘞之楊行宻聞之帥士卒縞素向城大哭三日駢之在成都殺突將也有一婦人臨刑㦸手</hi>
　<hi>大罵曰我必訴于上帝使汝他日舉家屠滅如我今日至是卒如其言胡氏曰髙駢之事豈非佛氏所謂</hi>
　<hi>輪廻果報者乎曰似之而非也易曰積善之家必有餘慶積不善之家必有餘殃曽子曰出乎爾者反乎</hi>
<pb n="KR2o0020_WYG_075-28a"/>
　<hi>爾者也若駢所得猶未足以償數千人之怨纔足以見天道好還之不差忒耳若夫輪廻之説謂死於此</hi>
　<hi>生於彼今世為人後世為異物負怨於陽明之界而取償於幽隂之府則無是理也行宻起兵赴難於義</hi>
　<hi>已得又能舉軍縞素向城大臨雖非其誠亦假仁之舉也</hi>集覽<hi>㦸手兩手/相擊也</hi>正誤<hi>㦸手</hi>
　<hi>今按左傳公㦸其手注抵手屈肘如㦸形集覽非也</hi>質實<hi>張濬河間人厭勝注見宋明帝泰始四年</hi>
　<hi>瘞之瘞倚厲反埋也</hi>
　　發明<hi>髙駢擁兵叛命信用妖人自取亡滅故盡削其官以正其罪也然不書伏誅者秦彦不得</hi>
　　<hi>而誅之也</hi>
冬十月朱全忠㧞濮州進攻鄆州○楊行宻克揚州質<lb/>
<pb n="KR2o0020_WYG_075-28b"/>
實<hi>揚州注見漢武帝元朔五年淮南</hi>
　<hi>廣陵城中無食草根木實皆盡以堇泥為餅食之餓死者大半宣軍掠人詣肆賣之驅縛屠割流血滿市</hi>
　<hi>部將張審威帥麾下登城啓關納外兵守者皆不闘而潰先是彦師鐸信重妖尼奉仙至是問計奉仙曰</hi>
　<hi>走為上䇿乃奔東塘行宻入城改殯駢及其族城中遺民纔數百家饑羸非復人狀行宻輦西寨米以賑</hi>
　<hi>之自稱淮南留後</hi>集覽<hi>堇泥為餅通鑑釋文曰堇草名爾雅謂之齧苦今堇葵也愚謂此説恐誤</hi>
　<hi>案堇當作芹説文堇黏土也徐氏曰今人謂水中泥黏者為堇且上文云草根木實皆盡則又安得有堇</hi>
　<hi>葵在此必黏土無疑隋煬帝時江都民𢷬槀煑土而食唐昭宣時朱全忠圍劉守文於滄州城中食盡九</hi>
　<hi>土而食以此益信非堇葵明矣東塘疑是地名未詳處所</hi>質實<hi>宣軍宣州之軍注見漢明帝永平十</hi>
<pb n="KR2o0020_WYG_075-29a"/>
　<hi>三年</hi>
十一月秦宗權遣孫儒攻揚州屠髙郵<lb/>
　<hi>秦宗權遣其弟宗衡將兵萬人度淮與楊行宻爭揚州以孫儒為副張佶劉建鋒馬殷及宗權族弟彦暉</hi>
　<hi>皆從扺廣陵城西據行宻故寨秦彦畢師鐸引兵與合未幾宗權召宗衡等還蔡拒朱全忠孫儒知宗權</hi>
　<hi>勢不能乆稱疾不行宗衡屢促之儒怒殺之傳首於全忠分兵掠鄰州衆至數萬以城下乏食還襲髙郵</hi>
　<hi>張神劒逃歸揚州儒屠髙郵行宻殺神劒而阬其衆乂恐孫儒乗勝取海陵命鎮遏使髙覇帥其兵民悉</hi>
　<hi>歸府城凡數萬戸</hi>質實<hi>淮河名注見憲宗元和十一年蔡州名注見漢光武建武十九年汝南海</hi>
　<hi>陵縣名注見周世宗顯德五年</hi>
<pb n="KR2o0020_WYG_075-29b"/>
閏月以朱全忠兼淮南節度使<lb/>
　<hi>朝廷以淮南乆亂以全忠兼節度使全忠遣張廷範致朝命於楊行宻以行宻為副使又以李璠為留後</hi>
　<hi>遣牙將郭言將兵千人送之感化節度使時溥自以先進為都統顧不得淮南而全忠得之意甚恨望全</hi>
　<hi>忠以書假道於溥溥不許璠至泗州溥以兵襲之郭言力戰得免而還徐汴始搆怨全忠多權數將佐莫</hi>
　<hi>測其所為惟舘驛廵官敬翔能逆知之往往助其所不及全忠大悦自恨得翔晩凡軍機民政悉以咨之</hi>
　質實<hi>感化節度注見昭宗景福二年泗州注同上年徐汴二州名徐注見秦始皇二十八年彭城汴</hi>
　<hi>注見周顯王二十九年大梁葢謂時溥朱全忠也</hi>
王建攻成都不克退屯漢州<lb/>
<pb n="KR2o0020_WYG_075-30a"/>
　<hi>王建既據閬州東川節度使顧彦朗畏之數遣使問饋陳敬瑄恐其合兵圖已謀於田令孜令孜曰建吾</hi>
　<hi>子也今折簡召之可致麾下遣使召之建大喜留其家於梓州帥麾下精兵一千與從子宗鐬假子宗瑶</hi>
　<hi>宗弼宗侃宗弁俱西至鹿頭關西川參謀李乂謂敬瑄曰玉建虎也奈何延之入室彼安肯為公下乎敬</hi>
　<hi>瑄悔遣人止之建怒破關而進㧞漢州敬瑄遣使讓之對曰十軍阿父召我來及門而拒之重為顧公所</hi>
　<hi>疑進退無歸矣令孜登樓慰諭之建與諸軍羅拜曰今既無歸且辭阿父作賊矣彦朗發兵助之急攻成</hi>
　<hi>都三日不克退屯漢州敬瑄告難於朝詔遣中使和解之不從</hi>集覽<hi>宗鐬人名也鐬呼外反十軍羽</hi>
　<hi>林龍武神武神策神威各為左右焉凡十軍也田令孜為十軍觀軍容使故稱十軍</hi>質實<hi>折簡注見</hi>
　<hi>梁孝元帝承聖三年麾下注見漢王邦三年梓州注見漢獻帝建安十八年梓潼鹿頭闗一統志云在成</hi>
<pb n="KR2o0020_WYG_075-30b"/>
　<hi>都府德陽縣北三十里漢州注見漢成帝鴻嘉三年廣漢</hi>
楊行宻斬吕用之<lb/>
　<hi>吕用之之在天長也紿楊行宻曰用之有銀五萬鋌埋於所居克城之日願偹麾下一醉之資至是行宻</hi>
　<hi>閲士卒顧用之曰僕射許此曹銀何食言邪因牽下腰斬之舉家刳裂立盡發其中堂得桐人書駢姓名</hi>
　<hi>於胸桎梏而釘之張守一亦歸行宻復為諸將合仙丹又欲干軍府之政行宻怒而殺之胡氏曰吕用之</hi>
　<hi>之罪固大而楊行宻乆留不殺何也用之嘗詐牒行宻為司馬又以其衆迎之于天長此行宻所以不殺</hi>
　<hi>歟夫天下之惡一也用之既誤髙駢有如舉城以授行宻行宻亦當數其罪惡肆諸市朝以謝揚土乃懐</hi>
　<hi>其私惠而容貸之及責餉不效然後施刑向使得金其勢必將不死是行宻喜怒生殺皆以利行夫豈仗</hi>
<pb n="KR2o0020_WYG_075-31a"/>
　<hi>大義圖覇業之道哉桐人桎梏世所謂詋詛也或見髙駢受誅必以為驗彼吕用之張守一諸葛殷又誰</hi>
　<hi>詛厭者哉茍明乎理則不以此為惑矣</hi>質實<hi>食言注見晉穆帝永和十二年桎梏刑具注見宋明</hi>
　<hi>帝泰始元年肆諸市朝注見隋煬帝大業四年詋詛注見漢武帝征和二年</hi>
　　書法<hi>髙駢書殺兩下辭也此其書斬何罪人也罪之則曷為不書誅行宻以用之責餉不效殺</hi>
　　<hi>之則非義討矣然用之有罪非髙駢比也故特書斬綱目於此其權衡審矣哉</hi>
十二月秦宗權陷荆南<lb/>
　<hi>張瓌留其將王建肇守城而去遺民纔數百家</hi>
錢鏐取潤州質實<hi>潤州注見晉成帝咸和三年京口</hi>
<pb n="KR2o0020_WYG_075-31b"/>
<hi>戊申</hi>文德元年春正月孫儒殺秦彦畢師鐸鄭漢章<lb/>
　<hi>彦等之歸孫儒也其衆猶二千餘人其後稍稍為儒所奪禆將唐宏知其必及禍恐併死乃誣告彦等潛</hi>
　<hi>召汴軍儒殺彦等以宏為馬軍使</hi>
以朱全忠為蔡州四面行營都統<lb/>
　<hi>蔡將石璠冦陳亳朱全忠遣朱珍葛從周將兵擊擒之詔以全忠為都統代時溥諸鎮兵皆受節制</hi>質<lb/>
　實<hi>陳亳二州名陳注見周赧王三十七年亳注見漢獻帝建安十五年</hi>
二月以楊行密為淮南留後<lb/>
　<hi>張廷範至廣陵楊行宻厚禮之及聞李璠來怒有不受之色廷範宻使人白全忠宜自以大軍赴鎮全忠</hi>
<pb n="KR2o0020_WYG_075-32a"/>
　<hi>從之至宋州廷範逃歸曰行宻未可圖也乃奏以為留後</hi>
上至長安考異<hi>上當作帝</hi>○魏博軍亂逐其節度使樂彦禎<lb/>
推牙將羅𢎞信知留後事<lb/>
　<hi>魏博節度使樂彦禎驕泰不法築羅城方八十里人苦其役子從訓凶險聚亡命為親兵牙兵疑之籍籍</hi>
　<hi>不已從訓逃出彦禎以為相州刺史從訓遣人至魏運甲兵金帛交錯於路牙兵益疑彦禎懼請避位為</hi>
　<hi>僧衆推牙將羅𢎞信知留後事𢎞信引兵出與從訓戰敗之</hi>集覽<hi>籍籍漢江都王建傳國中口語</hi>
　<hi>籍籍注籍籍諠聒之意又劉屈氂傳事籍籍如此注籍籍猶言紛紛也</hi>質實<hi>相州注見漢元帝建</hi>
　<hi>昭二年魏郡羅𢎞信魏州貴鄉人</hi>
<pb n="KR2o0020_WYG_075-32b"/>
張全義襲河陽李罕之奔澤州<lb/>
　<hi>初罕之與全義刻臂為盟相得歡甚罕之勇而無謀性復貪暴意輕全義聞其勤儉力穡笑曰此田舍一</hi>
　<hi>夫耳屢求榖帛全義皆與之小不如所欲輙械主吏杖之河南將佐皆憤怒全義竭力奉之罕之益驕罕</hi>
　<hi>之所部不耕稼專以剽掠為資至是悉衆攻絳州降之進攻晉州王重盈宻結全義以圖之全義潜發屯</hi>
　<hi>兵夜襲河陽黎明入城罕之踰垣走全義盡俘其家遂兼領河陽節度使罕之奔澤州求救於李克用</hi>
　質實<hi>絳州注見宋文帝元嘉二十三年東雍州晉州注見漢獻帝建安七年河東黎明注見漢武帝</hi>
　<hi>元鼎六年澤州注見梁武帝大通六年建州</hi>
三月朔日食既質實<hi>日食既注見漢惠帝七年</hi>
<pb n="KR2o0020_WYG_075-33a"/>
　　書法<hi>食既大變也綱目書食既十有二詳漢惠帝七年自漢惠帝以來未有無其應者於是三</hi>
　　<hi>月食既未改月而國有大喪變不虚生信哉舍是無書食既者矣</hi>
○立壽王傑為皇太弟帝崩太弟即位考證<hi>當作太弟傑即位</hi>
　<hi>上疾大漸皇弟吉王保長而賢羣臣屬望十軍觀軍容使楊復恭請立其弟夀王傑是日下詔立傑為皇</hi>
　<hi>太弟監軍國事中尉劉季述遣兵迎傑入居少陽院宰相以下就見之上崩遺制太弟即位更名敏以韋</hi>
　<hi>昭度攝冡宰昭宗體貌明粹有英氣喜文學以僖宗威令不振朝廷日卑有恢復前烈之志尊禮大臣夢</hi>
　<hi>想賢豪踐阼之始中外忻忻焉范氏曰宦者利於㓜弱欲專威權以長而立則已無功故必有所廢置謂</hi>
　<hi>之定策夫立君以為天下而宦者以私利已既以援立為功未有不亂國家者也</hi>質實<hi>大漸注見</hi>
<pb n="KR2o0020_WYG_075-33b"/>
　<hi>周世宗顯德六年吉州名注見晉安帝元興元年安成壽州名注見齊主寳卷永元二年壽陽冡宰官名</hi>
　<hi>注見陳宣帝大建九年忻忻喜悦之貌與欣通</hi>
　　書法<hi>賀善賛曰僖宗之篇非盜賊無書者然有三事自唐以來所未有殺三諫臣是也即此足</hi>
　　<hi>以决唐之必亡矣</hi>
夏四月孫儒襲揚州陷之<lb/>
　<hi>孫儒陷揚州自稱節度使楊行宻將奔海陵袁襲勸行宻歸廬州再為進取之計從之</hi>
李克用遣兵攻河陽朱全忠救却之<lb/>
　<hi>李克用以其將康君立督騎七千助李罕之攻河陽張全義嬰城自守求救於朱全忠全忠遣丁㑹等將</hi>
<pb n="KR2o0020_WYG_075-34a"/>
　<hi>兵數萬救河陽李存孝戰敗君立懼引兵還全忠表㑹為留後張全義復為河南尹全義德全忠出已盡</hi>
　<hi>心附之給其糧仗李罕之為澤州刺史領河陽節度專以冦鈔為事自懷孟晉絳數百里間州無刺史縣</hi>
　<hi>無令長田無麥禾邑無煙火者殆將十年</hi>質實<hi>冦鈔注見漢光武建武十五年懐孟二州名懷注見</hi>
　<hi>宋順帝昇明二年孟注見昭宗天祐二年</hi>
羅𢎞信殺樂彦禎及其子從訓詔以𢎞信知魏博留後<lb/>
○以郭禹為荆南留後<lb/>
　<hi>郭禹擊荆南逐其帥王建肇詔以禹為留後荆南兵荒之餘止有一十七家禹厲精為治撫集彫殘通商</hi>
　<hi>務農晚年殆及萬戸時藩鎮各務兵力相殘莫以養民為事獨華州刺史韓建招撫流散勸課農桑數年</hi>
<pb n="KR2o0020_WYG_075-34b"/>
　<hi>之間民富軍贍時人謂之北韓南郭乆之朝廷遂以禹為節度使禹奏復姓名為成汭</hi>質實<hi>華州</hi>
　<hi>注見𤣥宗開元十年</hi>
五月朱全忠擊蔡州克其外城<lb/>
　<hi>全忠既得洛孟無西顧之憂乃大發兵擊秦宗權大破之克北關門宗權守中州全忠分諸將為二十八</hi>
　<hi>寨以環之</hi>質實<hi>洛州名注見秦莊襄王元年三川</hi>
六月以韋昭度為西川節度使兼西川招撫使<lb/>
　<hi>陳敬瑄與王建相攻貢賦中絶建以成都尚彊欲罷兵周庠綦母諫以為不可請據卭州為根本建曰吾</hi>
　<hi>在軍中乆觀用兵者不倚天子之重則衆心易離不若疏敬瑄之罪表請朝廷命大臣為帥而佐之則功</hi>
<pb n="KR2o0020_WYG_075-35a"/>
　<hi>庻可成乃使周庠草表請討敬瑄以贖罪因求卭州顧彦朗亦表請赦建罪移敬瑄他鎮以靖兩川初黄</hi>
　<hi>巢之亂上為壽王從幸蜀徒行疲乏卧磻石上田令孜自後至以鞭抶之使前上心銜之及即位使監西</hi>
　<hi>川軍令孜不奉詔上方憤藩鎮䟦扈欲以威制之㑹得彦朗建表以令孜所恃者敬瑄耳乃以昭度兼兩</hi>
　<hi>川招撫制置等使徴敬瑄為龍武統軍</hi>集覽<hi>䟦扈注見德宗/貞元十六年</hi>質實<hi>卭州注見</hi>
　<hi>漢帝𤣥更始二年臨卭兩川謂東川潼川州西川成都府</hi>
秋八月楊行宻圍宣州<lb/>
　<hi>楊行宻畏孫儒之逼欲輕兵襲洪州袁襲曰鍾傳定江西已乆兵彊食足未易圖也趙鍠新得宣州怙亂</hi>
　<hi>殘暴衆心不附公宜卑辭厚幣説和州孫端上元張雄使自采石濟江侵其境彼必來逆戰公自銅官濟</hi>
<pb n="KR2o0020_WYG_075-35b"/>
　<hi>江㑹之破鍠必矣行宻從之鍠將蘇塘等出戰大敗行宻遂圍宣州</hi>質實<hi>鍾傳萬載人江西道名注</hi>
　<hi>見梁孝元帝承聖二年和州注見漢冲帝永嘉元年上元按一統志本秦秣陵縣地隋為江寧縣唐上元</hi>
　<hi>初改江寧為上元縣因年號為名南唐復析置江寧縣而上元為縣如故宋元仍舊本朝因之為應天府</hi>
　<hi>治所仍屬焉采石山名注見宋文帝元嘉二十七年銅官山名在池州府銅陵縣南一十里又名利國山</hi>
　<hi>有泉源冬夏不竭可以浸鐵烹銅舊嘗於此置銅官場</hi>
朱全忠遣兵擊徐州大破其兵遂取宿州質實<hi>宿州注見穆宗</hi>
<hi>長慶元年</hi>○冬十月葬靖陵質實<hi>靖陵一統志云在西安府乾州城東北一十里</hi>
十二月蔡將申叢執秦宗權以降以王建為永平軍節<lb/>
<pb n="KR2o0020_WYG_075-36a"/>
使削陳敬瑄官爵<lb/>
　<hi>陳敬瑄田令孜聞韋昭度將至治兵完城以偹之詔割卭蜀黎雅置永平軍以王建為節度使削敬瑄官</hi>
　<hi>爵</hi>質實<hi>蜀黎雅三州名蜀注見宋文帝元嘉九年崇慶黎注見漢武帝元鼎六年沈黎雅注見中</hi>
　<hi>和二年</hi>
<hi>己酉</hi>昭宗皇帝龍紀元年春正月以劉崇望同平章事質<lb/>
實<hi>劉崇望胙城人政㑹七世孫</hi>○王建攻彭州陳敬瑄遣兵救之大<lb/>
敗<lb/>
　<hi>初感義節度使楊晟為王行瑜所逐棄興鳳走據文龍成茂四州田令孜使守彭州王建攻之陳敬瑄使</hi>
<pb n="KR2o0020_WYG_075-36b"/>
　<hi>眉州刺史山行章將兵五萬壁新繁以救之建大破之晟懼徙屯三交</hi>質實<hi>感義節度注見漢後</hi>
　<hi>主建興十年興鳳二州名興注見晉懷帝永嘉四年畧陽鳳注見梁武帝大通六年南岐文龍成茂四州</hi>
　<hi>文注見漢後主炎興元年隂平龍注見宋文帝元嘉二十七年平武成注見漢獻帝建安二十二年下辨</hi>
　<hi>茂注見漢武帝元鼎六年冉駹彭州注見中宗嗣聖六年眉州注見太宗貞觀二十二年新繁縣名注見</hi>
　<hi>漢光武建武十二年繁三交一統志云城名在鳳翔府寳雞縣西北四十二里三國魏司馬懿與漢諸葛</hi>
　<hi>亮相拒於此築城苻秦武都郡治此</hi>
二月秦宗權伏誅○三月進朱全忠爵東平郡王質實<lb/>
<hi>東平郡注見漢獻帝興平二年</hi>
<pb n="KR2o0020_WYG_075-37a"/>
　　書法<hi>書進某爵何上命也漢魏晉末書某進爵為王多矣自進也唐末王室日卑然進爵未有</hi>
　　<hi>非上命者豈反勝於漢魏晉歟君弱臣強不得不進之也</hi>
○夏六月李克用㧞磁洺殺孟方立<lb/>
　<hi>李克用大發兵遣李罕之李存孝攻孟方立㧞磁洺方立遣大將馬溉將兵數萬拒之大敗克用乗勝進</hi>
　<hi>攻邢州方立性猜忌諸將不為用懼飲藥死弟遷素得士心衆舉為留後求援於宣武朱全忠遣大將王</hi>
　<hi>䖍裕將精甲數百赴之</hi>質實<hi>孟方立邢州人磁洺二州名磁注見隋文帝仁壽四年洺注見漢光</hi>
　<hi>武建武四年廣平邢州注見楚義帝元年襄國</hi>
以楊行宻為宣歙觀察使<lb/>
<pb n="KR2o0020_WYG_075-37b"/>
　<hi>楊行宻圍宣州城中食盡人相㗖指揮使周進思據城逐趙鍠鍠將奔廣陵田頵追擒之未幾城中執進</hi>
　<hi>思以降行宻入宣州諸將爭取金帛徐温獨據米囷為粥以食餓者鍠將周本勇冠軍中行宻以為禆將</hi>
　<hi>鍠既敗左右皆散惟李德誠不去行宻以宗女妻之詔以行宻為觀察使朱全忠與鍠有舊遣使求之袁</hi>
　<hi>襲勸行宻斬首還之未幾襲卒行宻哭之曰天不欲成吾大功邪何為折吾股肱也</hi>集覽<hi>頵名也音</hi>
　<hi>於倫反</hi>質實<hi>宣歙觀察使注見徳宗建中元年田頵合肥人米囷囷邱倫反倉廪之圜者</hi>
秋七月朱全忠攻徐州不克引兵還<lb/>
　<hi>全忠遣朱珍攻徐州㧞蕭縣據之時溥與相拒全忠欲自徃臨之珍命諸軍皆葺馬廐李唐賔部將嚴郊</hi>
　<hi>獨惰慢軍吏責之唐賔怒見珍訴之珍怒斬之白全忠云唐賔謀叛敬翔恐全忠乗怒倉猝處置違宜故</hi>
<pb n="KR2o0020_WYG_075-38a"/>
　<hi>留使者逮夜然後白之全忠果大驚翔因為畫䇿收唐賓妻子繫獄遣騎往慰撫軍中始安七月全忠至</hi>
　<hi>珍出迎執而誅之進攻時溥㑹大雨引兵還</hi>質實<hi>蕭縣注見漢帝𤣥更始二年倉猝急遽貌又注</hi>
　<hi>見漢光武建武六年馬廐廐居乂反馬枋也</hi>
冬十月平盧節度使王敬武卒質實<hi>平盧節度注見漢桓帝永康元年青</hi>
<hi>州</hi>
　<hi>軍中推其子師範為留後</hi>
十一月上更名曄考異<hi>上當作帝</hi>
上祀圜丘考異<hi>上當作帝</hi>
<pb n="KR2o0020_WYG_075-38b"/>
　<hi>上將祀圜丘故事中尉樞宻皆䙆衫侍從僖宗之世已具襕笏至是又令有司制法服孔緯及諫官禮官</hi>
　<hi>皆以為不可上出手札諭之曰卿等所論至當事有從權勿以小瑕遂妨大禮於是宦者始服劒佩侍祠</hi>
　<hi>上在藩邸素疾宦官及即位楊復恭恃援立功所為多不法上意不平政事多謀於宰相孔緯張濬勸上</hi>
　<hi>舉大中故事抑宦者權復恭常乗肩輿至太極殿是日上與宰相言及四方反者孔緯曰陛下左右有將</hi>
　<hi>反者况四方乎上矍然問之緯指復恭曰復恭陛下家奴乃肩輿造前殿多養壯士為假子使典禁兵或</hi>
　<hi>為方鎮非反而何復恭曰子壯士欲以收士心衛國家豈反耶上曰然則何不使姓李而姓楊乎復恭無</hi>
　<hi>以對復恭假子天威軍使守立勇冠六軍上欲討復恭恐守立為亂謂復恭曰朕欲得守立在左右復恭</hi>
　<hi>見之上賜姓名李順節使掌六軍管鑰不朞年擢至天武都頭俄加平章事及謝日臺吏申請班見百僚</hi>
<pb n="KR2o0020_WYG_075-39a"/>
　<hi>孔緯判不集順節不悦他日語㣲及之緯曰宰相師長百僚故有班見相公職為都頭而於政事堂班見</hi>
　<hi>百僚於意安乎順節不敢復言朱全忠求領鹽鐵緯謂進奏吏曰朱公須此職非興兵不可全忠乃止胡</hi>
　<hi>氏曰僣亂之事未有不自㣲而著故孔子曰惟名與器不可以假人臯陶曰五服五章哉故亂之所生則</hi>
　<hi>衣服以為階也</hi>集覽<hi>䙆衫車服志馬周上議三代深衣請襕袖褾襈為士人上服開骻者名缺骻衫</hi>
　<hi>庻人服之即今之四䙆衫史炤釋文曰䙆音暌桂反衣裾分也襕笏馬周以三代有深衣因于其下著襕</hi>
　<hi>反裾名襕衫以為上士之服今舉子所衣之服是也笏周制也晉宋以來謂之手板</hi>質實<hi>圜丘注見</hi>
　<hi>梁敬帝太平二年中尉官名注見憲宗元和十五年藩邸注見肅宗上元二年太極殿注見太宗貞觀十</hi>
　<hi>七年陛下注見漢光武建武二十七年矍然注見隋煬帝大業四年天威軍注見秦王政十八年六軍注</hi>
<pb n="KR2o0020_WYG_075-39b"/>
　<hi>見𤣥宗天寳十五載管鑰注見晉明帝太寧三年天武都頭天武軍號都頭官名注見乾寧四年</hi>
十二月田令孜殺劉巨容<lb/>
　<hi>巨容能燒藥為黄金田令孜求其方不與恨之至是殺巨容滅其族</hi>
　　發明<hi>前書令孜流端州今已三載尚能殺劉巨容則是實未嘗流也閹奴桀㸃變詐一至於此</hi>
　　<hi>則當時朝綱國政從可知矣若夫巨容養㓂遺禍死有餘罪故雖書殺而不具其官</hi>
<hi>庚戍</hi>大順元年春正月羣臣上尊號○李克用㧞邢州<lb/>
王建攻卭州<lb/>
　<hi>王建攻卭州陳敬瑄遣其大將楊儒將兵三千助刺史毛湘守之儒登城見建兵盛歎曰唐祚盡矣王公</hi>
<pb n="KR2o0020_WYG_075-40a"/>
　<hi>治衆嚴而不殘殆可以庇民乎遂帥所部出降建養以為子更名宗儒留判官張琳為卭南招安使引兵</hi>
　<hi>還成都韋昭度營於唐橋建營於東閶門外事昭度甚謹簡資嘉戎四州皆降</hi>質實<hi>卭州注見漢帝</hi>
　<hi>𤣥更始二年臨卭成都府名注見晉武帝泰始八年益州唐橋未詳處所簡資嘉戎四州簡注見代宗永</hi>
　<hi>泰元年資注見漢光武建武十一年資中嘉注見僖宗中和元年戎注見漢光武建武十二年犍為</hi>
二月楊行宻取潤州<lb/>
李克用攻雲州<lb/>
　<hi>克用將兵攻雲州克其東城防禦使赫連鐸求救於盧龍李匡威將兵三萬赴之克用引還</hi>質實<lb/>
　<hi>雲州注見秦王政三年雲中</hi>
<pb n="KR2o0020_WYG_075-40b"/>
以楊行宻為寧國軍節度使質實<hi>寧國節度注見漢明帝永平十三年丹陽</hi>
○夏四月詔削奪李克用官爵屬籍以張濬為招討制<lb/>
置使㑹諸道兵討之<lb/>
　<hi>赫連鐸李匡威請討克用朱全忠亦上言克用終為國患臣請與河北三鎮共除之乞朝廷命大臣為統</hi>
　<hi>帥初張濬因楊復恭以進復恭中廢更附田令孜而薄復恭復恭再用事深恨之上知濬與復恭有隙特</hi>
　<hi>親倚之濬亦以功名為己任每自比謝安裴度克用薄其為人聞其作相私謂詔使曰張公好虚談而無</hi>
　<hi>實用傾覆之士也主上采其名而用之他日交亂天下必是人也濬聞而銜之上從容與濬論當今所急</hi>
　<hi>對曰莫若彊兵以服天下上於是募兵京師至十萬人及全忠請討克用上命三省御史臺四品以上議</hi>
<pb n="KR2o0020_WYG_075-41a"/>
　<hi>之以為不可者十六七杜讓能劉崇望亦以為不可濬欲倚外勢以擠復恭乃曰先帝再幸山南沙陀所</hi>
　<hi>為也臣常慮其與河朔相表裏致朝廷不能制今兩河藩鎮共請討之此千載一時也但乞陛下付臣兵</hi>
　<hi>柄旬月可平孔緯曰濬言是也復恭曰先朝播遷雖藩鎮䟦扈亦由居中之臣措置未得其宜今宗廟甫</hi>
　<hi>安不宜更造兵端上曰克用有興復大功今乗其危而攻之天下其謂我何緯曰陛下所言一時之體也</hi>
　<hi>張濬所言萬世之利也上以二相言協僶俛從之曰兹事付卿二人無貽朕羞乃以濬為河東行營都招</hi>
　<hi>討制置使孫揆副之濬奏給事中牛徽為行營判官徽曰國家以䘮亂之餘欲為英武之舉横挑彊冦吾</hi>
　<hi>見其顛沛也遂以衰疾固辭濬發京師言於上曰俟臣先除外憂然後為陛下除内患楊復恭竊聼聞之</hi>
　<hi>餞濬於長樂坡屬濬酒濬辭復恭戲之曰相公仗鉞專征作態邪濬曰俟平賊還方作態耳復恭益忌之</hi>
<pb n="KR2o0020_WYG_075-41b"/>
　<hi>濬㑹諸道兵於晉州</hi>集覽<hi>僶俛與黽免通詩緝嚴氏曰力所不堪心所不欲而勉彊為之曰黽免僶</hi>
　<hi>乂或作閔漢谷永傳閔免遁樂横挑横去聲不順理也挑上聲戯弄也</hi>質實<hi>謝安晉元帝時人裴</hi>
　<hi>度唐憲宗時人從容注見秦二世三年京師注見周顯王二十五年山南道名注見周顯王八年岐沙陀</hi>
　<hi>處月别種注見睿宗太極元年䟦扈注見漢質帝本初元年河東郡名注見漢獻帝建安七年孫揆博州</hi>
　<hi>武水人逖五世孫長樂坡一統志云在西安府城東北一十二里滻水西岸漢長樂宫在其西北</hi>
　　書法<hi>書削奪李克用官爵㑹兵討之其名甚正然考之當時克用未見可誅之罪則朝廷是舉</hi>
　　<hi>乃無名之師爾師既無名而猶書討者所以存朝廷之體也若夫張濬以宰臣而為制將則其為主</hi>
　　<hi>謀之人明矣他日僨軍而貶又誰咎哉</hi>
<pb n="KR2o0020_WYG_075-42a"/>
昭義軍亂殺留後李克恭朱全忠取潞州李克用遣兵<lb/>
圍之詔以孫揆領昭義節度使考異<hi>舊刋諸本詔以至度使一十字誤作</hi>
<hi>分註今特増之</hi>
　<hi>初李克用廵潞州以供具不厚怒節度使李克脩詬而笞之克脩慙憤成疾薨克用表其弟克恭為留後</hi>
　<hi>克恭驕恣不曉軍事潞人素樂克脩簡儉以其死非罪憐之昭義有精兵號後院將克用將圖河朔令克</hi>
　<hi>恭選五百人送晉陽克恭遣其將馮覇部送至銅鞮覇刼其衆以叛牙將安居受帥其黨作亂克恭自焚</hi>
　<hi>死覇引兵入潞自為留後朱全忠遣河陽留後朱崇節將兵入潞州克用遣康君立李存孝將兵圍之詔</hi>
　<hi>以孫揆領昭義節度使</hi>集覽<hi>銅鞮漢地志上黨有銅鞮縣今屬沁州案沁州本銅鞮縣地括地志</hi>
<pb n="KR2o0020_WYG_075-42b"/>
　<hi>云銅鞮故城在潞州西六十五里在太原府東南鞮丁兮反</hi>質實<hi>河朔二州名注見𤣥宗天寳十</hi>
　<hi>五載銅鞮縣名注見髙祖武德八年沁州</hi>
六月朱全忠為宣武宣義節度使考異<hi>朱上漏以字</hi>
　<hi>更名義成軍曰宣義</hi>質實<hi>宣武軍名注見周顯王二十九年大梁宣義軍名注見隋恭帝皇泰二年</hi>
秋八月李克用執招討副使孫揆以歸殺之<lb/>
　<hi>七月官軍至隂地關朱全忠遣驍將葛從周將千騎潜自壺關夜抵潞州犯圍入城又遣别將攻李罕之</hi>
　<hi>於澤州奏請遣孫揆赴鎮張濬亦恐昭義遂為汴人所據使揆將兵二千趣潞州八月發晉州李存孝聞</hi>
　<hi>之以三百騎伏於長子西谷中擒揆及中使韓歸範獻於克用克用欲以揆為河東副使揆曰吾天子大</hi>
<pb n="KR2o0020_WYG_075-43a"/>
　<hi>臣兵敗而死分也豈能復事鎮使邪克用怒命鋸之不能入揆罵曰死狗奴鋸人當用板夾汝豈知邪乃</hi>
　<hi>以板夾而鋸之至死罵不絶聲</hi>集覽<hi>長子注見周威/烈王二十三年</hi>質實<hi>隂地闗一統志云在</hi>
　<hi>平陽府靈石縣南二十里汾水西壺闗縣名注見漢獻帝建安七年</hi>
　　書法<hi>於是揆罵賊死不書死之何書執殺所以罪克用也然身為招討不偹不虞揆亦不得不</hi>
　　<hi>受其咎矣故不書昭義節度書招討</hi>
　　發明<hi>孫揆死節而不書其死節克用拒命而不書其拒命則亦以朝廷是舉出於無名其曲在</hi>
　　<hi>我故也然則克用遂無罪乎既書執招討副使乂書以歸殺之尚何待於貶絶而後見其惡哉</hi>
九月朱全忠遣兵圍澤州李克用養子存孝與戰破之<lb/>
<pb n="KR2o0020_WYG_075-43b"/>
復取潞州<lb/>
　<hi>汴軍之初圍澤州也呼李罕之曰相公每恃河東今張相公圍太原葛僕射入潞府旬日之間沙陀無宂</hi>
　<hi>自藏相公何路求生邪及李存孝至選精騎五百繞汴寨呼曰我沙陀之求穴者也欲得爾肉以飽士卒</hi>
　<hi>可令肥者出闘鄧季筠亦驍將也引兵出戰存孝生擒之餘衆遁去存孝大破之復攻潞州葛從周亦走</hi>
　<hi>歸全忠時軍河陽亦引還克用以康君立為昭義留後存孝為汾州刺史存孝以不得昭義憤恚始有叛</hi>
　<hi>志</hi>質實<hi>張相公謂張濬葛僕射謂葛從周汾州注見周威烈王二十三年西河</hi>
　　發明<hi>養子未有書而此書之者所以著其他日叛父之罪耳若夫嗣源亦書于下者又以志其</hi>
　　<hi>傳襲之始其立義之意精矣</hi>
<pb n="KR2o0020_WYG_075-44a"/>
李匡威攻蔚州李克用養子嗣源擊走之<lb/>
　<hi>嗣源性謹重亷儉諸將相㑹各自詫勇畧嗣源獨黙然徐曰諸君喜以口擊賊嗣源但以手擊賊耳衆慚</hi>
　<hi>而止</hi>質實<hi>蔚州注見楚義帝元年代國李嗣源胡人名邈佶烈為李克用養子更名嗣源</hi>
王建克卭州<lb/>
　<hi>卭州刺史毛湘本田令孜親吏王建攻之急食盡救兵不至湘謂都知兵馬使任可知曰吾不忍負田軍</hi>
　<hi>容吏民何罪爾可持吾頭歸王建乃沐浴以俟刃可知斬湘以降建入卭州以張琳知留後繕完城隍撫</hi>
　<hi>安夷獠經營蜀雅引兵還成都</hi>集覽<hi>蜀雅蜀即秦蜀郡唐分益州四縣地立蜀州今崇慶府是雅本</hi>
　<hi>秦嚴道縣漢以𨽻蜀郡西魏置雅州</hi>質實<hi>田軍容田令孜嘗為觀軍容使故云蜀雅二州名蜀注見</hi>
<pb n="KR2o0020_WYG_075-44b"/>
　<hi>宋文帝元嘉九年崇慶雅注見僖宗中和二年</hi>
冬十月王建取蜀州<lb/>
李克用遣兵拒官軍於趙城官軍潰張濬韓建遁還<lb/>
　<hi>官軍出隂地關克用遣李存孝將兵五千營于趙城鎮國節度使韓建以壯士三百夜襲其營存孝設伏</hi>
　<hi>以待之建兵不利静難鳳翔之兵不戰而走禁軍自潰河東兵乘勝逐北抵晉州西門張濬出戰又敗静</hi>
　<hi>難鳳翔保大定難之軍先度河西歸濬獨有禁軍及宣武軍合萬人與韓建閉城拒守存孝攻晉州三日</hi>
　<hi>語其衆曰張濬宰相俘之無益天子禁兵不宜加害乃退五十里而軍濬建乃得遁去存孝取晉絳二州</hi>
　<hi>大掠慈隰之境先是克用遣韓歸範歸附表訟寃曰臣父子三代受恩四朝破龎勛翦黄巢黜襄王存易</hi>
<pb n="KR2o0020_WYG_075-45a"/>
　<hi>定致陛下今日冠通天之冠佩白玉之璽未必非臣之力也若以攻雲州為臣罪則拓䟦思恭之取鄜延</hi>
　<hi>朱全忠之侵徐鄆何獨不討賞彼誅此臣豈無辭今張濬既已出師則臣固難束手已集蕃漢兵五十萬</hi>
　<hi>欲直抵蒲潼與濬格闘若其不勝甘從削奪不然輕騎呌閽頓首丹陛訴姦囘於扆座納制敇於廟廷然</hi>
　<hi>後自拘司敗恭俟鈇質表至濬已敗朝廷震恐濬建至河陽徹屋為栰以濟師徒失亡殆盡是役也朝廷</hi>
　<hi>倚朱全忠及河朔三鎮及濬至晉州全忠方連兵徐鄆鎮魏倚河東為扞蔽皆不出兵兵未交而孫揆被</hi>
　<hi>擒楊復恭復從中沮之故濬軍望風自潰</hi>集覽<hi>易定易本秦上谷郡地漢置涿郡今州城即涿郡故</hi>
　<hi>安縣也定本春秋白狄地戰國為中山國唐置定州今改中山府呌閽猶言呌門也丹陛陛階也所由升</hi>
　<hi>殿也杜佑通典曰以丹朱淹泥塗之故謂之丹陛扆座注見漢平帝元始五年斧扆司敗注見梁武帝天</hi>
<pb n="KR2o0020_WYG_075-45b"/>
　<hi>監十四年鈇質注見秦二世三年</hi>質實<hi>趙城縣名注見代宗廣德元年鎮國節度注見𤣥宗開元</hi>
　<hi>十一年華州逐北注見周赧王三十一年静難軍名注見漢桓帝延熹五年豳鳳翔軍名注見周顯王八</hi>
　<hi>年岐保大軍名注見漢獻帝建安十七年鄜定難軍名未詳沿革易定二州名易注見周世宗顯德六年</hi>
　<hi>定注見周威烈王二十三年中山鄜延二州名鄜注見漢獻帝建安十七年延注見梁武帝普通六年統</hi>
　<hi>萬蒲潼謂蒲津關潼關也注見梁武帝大同元年及漢獻帝建安十六年鎮魏二州名鎮注見漢光武建</hi>
　<hi>武九年常山魏注見漢成帝綏和二年魏郡</hi>
　　書法<hi>書遁還何罪濬等也唐之愈弱濬為之自是不得不復克用官爵加中書令矣自是不得</hi>
　　<hi>不復陳敬瑄官爵矣自是而啓王建逐昭度之謀自是而成王建專殺敬瑄之威皆此故也故書遁</hi>
<pb n="KR2o0020_WYG_075-46a"/>
　　<hi>還而去其官矣</hi>
　　發明<hi>書遣兵拒官軍則見不敢盡鋭之意書官軍潰則見官軍自潰之意書濬建遁還則見二</hi>
　　<hi>人逃竄幸免之意夫以藩鎮䟦扈所宜誅討亦必有詞可執而後可昭宗當削弱之時聼謀不審一</hi>
　　<hi>舉敗衂張濬輕儇小人淺謀誤國唐祚自是益㣲以至滅亡綱目權其輕重書之於冊其是否得失</hi>
　　<hi>瞭然在目皆可考而知矣</hi>
復置昇州質實<hi>昇州注見漢獻帝興平二年</hi>
<hi>辛亥</hi>二年春正月朱全忠攻魏博羅𢎞信拒之不克請和<lb/>
全忠乃還<lb/>
<pb n="KR2o0020_WYG_075-46b"/>
　<hi>初全忠假道于魏以伐河東羅𢎞信不許乃自黎陽濟河擊魏丁㑹葛從周取黎陽臨河龎師古霍存下</hi>
　<hi>淇門衛縣全忠自以大軍繼之𢎞信軍于内黄全忠擊之五戰皆㨗𢎞信懼遣使厚幣請和全忠乃還魏</hi>
　<hi>博自是服於汴</hi>集覽<hi>黎陽注見漢成帝綏和二年臨河縣名屬相州今滑州白馬縣臨河店是故城</hi>
　<hi>尚存在滑州東北五十五里淇門本朝歌地今置淇州屬衛輝路酈道元云淇水出河内共北山東入河</hi>
　<hi>或曰淇水出林慮西山有奥水流入淇水詩所謂淇奥者也衛縣周武王封康叔於衛即此地後置衛州</hi>
　<hi>商紂所都朝歌故城存焉内黄縣名屬滑州在州東北百二十里</hi>質實<hi>臨河縣名一統志云本漢</hi>
　<hi>黎陽縣地隋初析置臨河縣属東郡唐初屬澶州後屬魏州五代晉屬鎮寧軍宋屬開德府金省之故址</hi>
　<hi>在大名府開州西六十里淇門縣名未詳沿革衛縣未詳沿革内黄縣名漢初所置屬魏郡東漢及曹魏</hi>
<pb n="KR2o0020_WYG_075-47a"/>
　<hi>皆因之晉屬頓邱郡後魏省入臨漳隋復置屬相州唐初屬黎州貞觀中還屬相州天祐中屬魏州宋屬</hi>
　<hi>大名府金屬滑州元仍舊本朝因之改屬大名府</hi>
孔緯張濬罷以崔昭緯徐彦若同平章事<lb/>
貶孔緯張濬遠州刺史復李克用官爵考異<hi>濬下漏為字</hi>
　<hi>李克用上表曰張濬以陛下萬代之業邀自已一時之功知臣與朱溫深仇私相連結臣今身無官爵名</hi>
　<hi>是罪人不敢歸陛下藩方且欲於河中寄寓進退行止伏俟指麾於是再貶緯濬復克用官爵使歸晉陽</hi>
　<hi>楊復恭遣人刼孔緯於長樂坡資裴俱盡</hi>質實<hi>河中府名注見周赧王十二年蒲阪晉陽縣名注見</hi>
　<hi>周威烈王二十三年</hi>
<pb n="KR2o0020_WYG_075-47b"/>
孫儒攻宣州<lb/>
　<hi>孫儒盡舉淮蔡之兵濟江轉戰而南楊行宻城戍皆望風奔潰儒將李從立奄至宣州東溪行宻守備尚</hi>
　<hi>未固衆心危懼夜使其將臺濛將五百人屯溪西濛使士卒傳呼往返數四從立以為大衆繼至遽引去</hi>
　<hi>儒前軍至溧水行宻使將李神福帥精兵襲之俘斬千人朱全忠遣使與行宻約共攻儒儒恃其彊移牒</hi>
　<hi>藩鎮數行宻全忠之罪且曰俟平宣汴當引兵入朝除君側之惡於是悉焚揚州廬舍盡驅丁壯及婦女</hi>
　<hi>渡江殺老弱以充食</hi>質實<hi>東溪未詳處所唯徽州府黟縣治東有東溪橋或疑即此明者察之溧水</hi>
　<hi>未詳處所藩鎮注見肅宗上元二年宣汴二州名宣注見漢明帝永平十三年丹陽汴注見周顯王二十</hi>
　<hi>九年大梁除君側之惡注見漢桓帝延熹八年</hi>
<pb n="KR2o0020_WYG_075-48a"/>
二月加李克用中書令貶張濬繡州司戸考異<hi>濬下漏為字</hi>
　<hi>張濬奔華州依韓建與孔緯宻求援於朱全忠全忠表訟其寃朝廷不得已並聼自便范氏曰李克用有</hi>
　<hi>復唐社稷之功朱全忠欲殺之而朝廷不詰全忠與諸鎮以請討克用則遽從之有功者見討有罪者不</hi>
　<hi>誅昭宗所以失政而海内愈亂者由張濬為此役也唐之將亡譬如人有必死之疾使和扁救之未必能</hi>
　<hi>起也而庸醫妄藥以攻之所攻非疾所疾不攻豈不速其死乎</hi>集覽<hi>和扁皆古良醫也左傳昭元年</hi>
　<hi>晉侯求醫於秦秦伯使醫和視之扁鵲注見漢髙帝十二年</hi>質實<hi>繡州注見髙祖武德八年林州</hi>
　<hi>社稷注見新莽天鳳元年華州注見𤣥宗開元十一年</hi>
三月復陳敬瑄官爵詔顧彦朗王建罷兵<lb/>
<pb n="KR2o0020_WYG_075-48b"/>
　<hi>韋昭度將諸道兵十餘萬討陳敬瑄三年不能克饋運不繼朝議欲息兵故有是命</hi>
以王師範為平盧節度使<lb/>
　<hi>師範初為留後棣州刺史張蟾不從起兵討之至是師範遣其將盧𢎞擊棣州𢎞引兵還攻師範師範使</hi>
　<hi>人迎之仍請避位𢎞以師範年少信之不設備師範宻謂小校劉鄩曰汝能殺𢎞吾以汝為大將𢎞入城</hi>
　<hi>師範伏甲而饗之鄩殺𢎞於座師範慰諭士卒自將以攻棣州殺蟾以鄩為馬歩副都指揮使詔以師範</hi>
　<hi>為節度使師範和謹好學每本縣令到官師範輙備儀衛往謁之命客將挾令坐聼事自稱百姓拜之於</hi>
　<hi>庭僚佐或諫師範曰吾敬桑梓所以教子孫不忘本也</hi>質實<hi>棣州注見宋明帝泰始三年樂陵桑</hi>
　<hi>梓二木名注見漢獻帝建安十九年</hi>
<pb n="KR2o0020_WYG_075-49a"/>
夏四月彗星見赦天下<lb/>
　<hi>彗星出三台入太㣲長十丈餘胡氏曰天人之際精祲相盪善惡相推天變見乎上則人事動乎下人事</hi>
　<hi>失於下則天變作乎上所以然者天人一理上下同流故也是以為君者必脩大人之德以居天位先天</hi>
　<hi>而天不違則感之者順也後天而奉天時則應之者正也是以三光全寒暑平雖有舛戾亦不為咎今星</hi>
　<hi>孛三台入太㣲三台宰輔也太㣲帝庭也其象著矣其戒明矣使君相仰而察俯而思各正厥事欲銷去</hi>
　<hi>之禍之來也庻可禦乎乃徒以赦令禳之惡人幸焉良民病焉於是上帝震怒不復可解而姦雄好亂之</hi>
　<hi>人各勵其芒氣以掃王室如彗之為矣</hi>集覽<hi>精祲注見漢元帝永光二年大人之德易乾卦利見</hi>
　<hi>大人君德也伊川傳曰大人大德之人也惟在閑邪邪既閑則誠存矣善世而不伐不有其善也德博而</hi>
<pb n="KR2o0020_WYG_075-49b"/>
　<hi>化正已而正物也皆大人之事先天而天不違乾卦先天而天弗違後天而奉天時注謂天理未露聖人</hi>
　<hi>開之則天亦不可違其理天理已露聖人用之乃所以奉順其時之運行也先悉薦反朱氏附録問先天</hi>
　<hi>弗違後天奉天聖人與天為一安有先後之殊曰只是聖人意要如此天便順從先後相應不差毫釐</hi>
　質實<hi>彗星注見周顯王八年三台星名注見漢武帝元封元年太㣲星名注見漢靈帝光和五年</hi>
　　書法<hi>書譏也綱目千三百六十二年書彗星十有七詳周顯王八年蓋大異矣昭宗應天之道</hi>
　　<hi>如是而已故書譏之</hi>
王建逐韋昭度還攻成都<lb/>
　<hi>成都城中乏食棄兒滿路餓殍狼藉吏民多謀出降敬瑄悉捕其族黨誅之王建見罷兵制書曰大功垂</hi>
<pb n="KR2o0020_WYG_075-50a"/>
　<hi>成奈何棄之周庠勸建請韋公還朝獨攻成都克而有之於是建表敬瑄令孜罪不可赦願畢命以圖成</hi>
　<hi>功復説昭度曰今關東藩鎮迭相吞噬此腹心之疾也相公宜早歸廟堂與天子謀之敬瑄疥㿅責建可</hi>
　<hi>辦也昭度猶豫未决建擒其親吏駱保於行府門臠食之昭度大懼遽稱疾以印節授建即日東還建送</hi>
　<hi>之出劒門即以兵守之不復内東軍急攻成都環城烽塹亘五十里</hi>集覽<hi>疥㿅以喻小可也疥瘙也</hi>
　<hi>㿅通作癬乾瘍也史記曰齊吳疥㿅也即此劒門關名也三國漢先主立梓潼郡時有劒門縣閣道至險</hi>
　<hi>隋唐置關宋中興列關於利州路十七郡之數又劒閣注見三國漢後主炎興元年</hi>質實<hi>狼籍注見</hi>
　<hi>僖宗乾符五年成都府名注見晉武帝泰始八年益州猶豫注見秦孝文王元年臠食之注見明宗長興</hi>
　<hi>元年臠炙劒門關名一統志云在保寧府劒州北境大劒山至此兩壁峭聳有隘束之路蜀漢諸葛亮因</hi>
<pb n="KR2o0020_WYG_075-50b"/>
　<hi>立劒門厥後姜維退守劒門以拒魏鍾㑹即此處</hi>
五月孫儒遣兵據滁和楊行宻攻克之質實<hi>滁和二州名滁注見</hi>
<hi>宋文帝元嘉二十二年和注見漢冲帝永嘉元年</hi>○秋七月李克用攻雲州克<lb/>
之○王建克成都自稱西川留後<lb/>
　<hi>陳敬瑄廵内州縣率為建所取田令孜登城謂建曰老夫曏於公甚厚何見困如是建曰父子之恩豈敢</hi>
　<hi>忘但朝廷命建討不受代者儻太師改圖建復何求是夕令孜自擕印節詣建營授之建泣謝請復為父</hi>
　<hi>子如初敬瑄開城迎建建下令禁焚掠自稱西川留後初敬瑄之拒命也令孜欲盜其軍政謂曰軍務煩</hi>
　<hi>勞不若盡以相付兄但髙居自逸而已敬瑄素無智能忻然許之自是軍事皆不由已以至於亡敬瑄寓</hi>
<pb n="KR2o0020_WYG_075-51a"/>
　<hi>居新津建以一縣租賦贍之將佐有器幹者建皆禮而用之</hi>質實<hi>西川軍名注見晉武帝泰始八</hi>
　<hi>年益州新津一統志云本漢武陽縣地名屬犍為郡後周始置新津縣徙犍為郡治於此隋初郡廢以縣</hi>
　<hi>屬益州唐屬蜀州宋屬崇慶府元屬崇慶州本朝因之屬成都府</hi>
九月以楊復恭為上將軍致仕考異<hi>楊上漏宦官二字</hi>考證<hi>當加</hi>
<hi>宦者於楊復恭之上</hi>
　<hi>楊復恭總宿衛兵專致朝政諸假子皆為節度使又養宦官子六百人皆為監軍上舅王瓌求節度使復</hi>
　<hi>恭不可瓌怒詬之復恭奏以為黔南節度使至桔柏津覆諸江中上深恨之李順節盡以復恭隂事告上</hi>
　<hi>上乃出復恭為鳳翔監軍復恭愠懟不肯行稱疾求致仕從之使者致詔命還復恭潜刺殺之</hi>質實<lb/>
<pb n="KR2o0020_WYG_075-51b"/>
　<hi>黔南節度未詳沿革桔柏津未詳處所</hi>
　　書法<hi>宦官致仕前書仇士良矣於是再見綱目書以某官致仕四楊復恭韋昭度周𤣥豹宋齊</hi>
　　<hi>邱皆勒致仕也宦官致仕終綱目二而已仇士良楊復恭</hi>
冬十月以王建為西川節度使<lb/>
　<hi>建留心政事容納直言好施樂士用人各盡其材謙恭儉素然多忌好殺諸將有功名者多因事誅之</hi>
楊復恭謀反遣天威都頭李順節討之復恭走興元與<lb/>
楊守亮等舉兵拒命<lb/>
　<hi>復恭居第近玉山營假子守信為玉山軍使數往省之或告復恭與守信謀反上御安喜門命李順節將</hi>
<pb n="KR2o0020_WYG_075-52a"/>
　<hi>兵攻其第不克禁軍欲掠兩市遇劉崇望立馬喻之曰天子親在街東督戰汝曹皆宿衛之士當於樓前</hi>
　<hi>殺賊立功勿貪小利自取惡名衆皆曰諾遂從而東守信兵望見潰走守信與楊復恭挈其族趣興元與</hi>
　<hi>楊守亮等同舉兵拒朝廷以討李順節為名</hi>質實<hi>玉山縣名注見周赧王三年藍田</hi>
　　書法<hi>或告之耳直書謀反何復恭致書楊守亮明使訓兵勿貢獻其反信矣故下書討書伏誅</hi>
　　發明<hi>或告復恭謀反遂以謀反書之毋乃失之不審乎復恭總宿衛兵專制朝政天子遣之監</hi>
　　<hi>軍懟不肯行則固已不臣甚矣至是與其假子弄兵闕下又與藩臣舉兵拒命非反而何直筆書之</hi>
　　<hi>蓋亦推原其實耳夫以宦人之職在於供洒掃之役今乃擅兵自恣一至於此則以軍權在其掌握</hi>
　　<hi>故也有國家者尚鑒兹哉</hi>
<pb n="KR2o0020_WYG_075-52b"/>
李克用攻王鎔大破之㧞臨城質實<hi>臨城縣名注見周赧王八年房子</hi>
○朱全忠取曹州<lb/>
　<hi>全忠取曹州徐之驍將劉知俊降之時溥軍自是不振</hi>
十二月殺天威都頭李順節<lb/>
　<hi>順節恃恩驕横出入常以兵自隨中尉劉景宣西門君遂惡之白上恐其作亂誘殺之百官表賀</hi>
孫儒攻宣州<lb/>
　<hi>孫儒引兵逼宣州屢破楊行宻之兵旌旗輜重亘百餘里行宻求救於錢鏐鏐以兵食助之</hi>質實<lb/>
　<hi>輜重注見周顯王三十六年</hi>
<pb n="KR2o0020_WYG_075-53a"/>
楊守亮執中使冦梓州王建遣兵救之<lb/>
　<hi>東川節度使顧彦朗薨以其弟彦暉代之遣中使宋道弼賜旌節楊守亮囚而奪之使守厚將兵攻梓州</hi>
　<hi>彦暉求救於王建建遣其將華洪等救之而宻謂諸將曰汝等破賊彦暉必犒師因報宴而執之無煩再</hi>
　<hi>舉也洪等破守厚走之彦暉犒師及將報宴王宗弼告之彦暉以疾辭守亮又欲自金商襲京師均州刺</hi>
　<hi>史馮行襲逆擊大破之詔以行襲為昭信防禦使治金州</hi>質實<hi>東川節度注見漢獻帝建安十八年</hi>
　<hi>梓潼中使注見𤣥宗開元十五年金商二州名金注見漢後主建興八年西城商注見晉元帝大興元年</hi>
　<hi>上洛昭信軍名注見漢後主建興八年西城</hi>
　　發明<hi>前書守亮拒命此書守亮執中使其罪不容誅然守亮亦宦者耳凶暴至此盍亦反而求</hi>
<pb n="KR2o0020_WYG_075-53b"/>
　　<hi>其初乎噫</hi>
福建觀察使陳巖卒<lb/>
　<hi>巖疾病遣使召泉州刺史王潮欲授以軍政未至而卒都將范暉諷將士推已為留後發兵拒潮</hi>質<lb/>
　實<hi>泉州注見僖宗光啓元年</hi>
<hi>壬子</hi>景福元年春二月以李茂貞為山南西道招討使<lb/>
　<hi>先是鳳翔李茂貞靜難王行瑜鎮國韓建同州王行約秦州李茂莊五節度使上言楊守亮容匿叛臣楊</hi>
　<hi>復恭請出兵討之乞加茂貞山南西道招討使朝議以茂貞得山南不可復制下詔和解之皆不聼茂貞</hi>
　<hi>行瑜擅舉兵擊興元表請不已遺杜讓能西門君遂書陵蔑朝廷上意不能容召宰相諫官議之時宦官</hi>
<pb n="KR2o0020_WYG_075-54a"/>
　<hi>有隂與二鎮相表裏者宰相不敢言給事中牛徽曰先朝多難茂貞誠有翼衛之功諸楊阻兵亟出攻討</hi>
　<hi>其志亦在疾惡但不當不俟詔命耳比聞兵過山南殺傷至多陛下儻不以招討使授之使用國法約束</hi>
　<hi>則山南之民盡矣上乃從之</hi>質實<hi>同州注見𤣥宗開元十二年秦州注見漢光武建武元年天水</hi>
　<hi>郡山南西道注見周赧王四年漢中郡</hi>
王鎔李匡威攻堯山李克用遣兵擊破之質實<hi>堯山縣名</hi>
<hi>注見漢髙帝八年柏人邑</hi>○朱全忠擊朱瑄瑄擊破之孫儒圍宣<lb/>
州○楊行宻取常潤州○以時溥為太子太師溥不<lb/>
奉詔<lb/>
<pb n="KR2o0020_WYG_075-54b"/>
　<hi>朱全忠連年攻時溥徐泗濠三州民不得耕穫兖鄆河東兵救之皆無功復值水災人死者十六七溥困</hi>
　<hi>甚請和於全忠全忠曰必移鎮乃可溥許之全忠乃奏請移溥他鎮詔以溥為太子太師溥恐全忠詐而</hi>
　<hi>殺之據城不奉詔</hi>質實<hi>濠州名注見宋孝武大明五年北徐</hi>
三月以鄭延昌同平章事○李克用王處存攻王鎔鎔<lb/>
擊敗之○夏四月以錢鏐為武勝軍防禦使楊行宻取<lb/>
楚州<lb/>
　<hi>時溥遣兵南侵至楚州楊行宻將張訓李德誠敗之干壽河遂取楚州</hi>質實<hi>楚州注見宋孝武大</hi>
　<hi>明三年川陽壽河未詳處所武勝軍注見憲宗元和二年杭州</hi>
<pb n="KR2o0020_WYG_075-55a"/>
六月楊行宻擊孫儒斬之遂歸揚州<lb/>
　<hi>楊行宻謂諸將曰孫儒之衆十倍於我吾數戰不利欲退保銅官何如劉成李神福曰儒掃地遠來利在</hi>
　<hi>速戰宜屯據險要堅壁清野以老其師時出輕騎抄其饋餉奪其俘掠彼前不得戰退無資糧可坐擒也</hi>
　<hi>戴友規曰若望風棄城正墮其計淮南士民及自儒軍來降者甚衆公宜遣將先護送歸淮南使復生業</hi>
　<hi>儒軍聞淮南安堵皆有思歸之心人心既揺安得不敗行宻悦從之至是屢破儒兵張訓屯安吉斷其糧</hi>
　<hi>道儒食盡士卒大疫行宻縱兵擊之儒軍大敗田頵擒斬之傳首京師儒衆多降於行宻劉建鋒馬殷收</hi>
　<hi>餘衆七千南走比至洪州衆十餘萬行宻帥衆歸揚州表田頵守宣州安仁義守潤州先是揚州富庻甲</hi>
　<hi>天下時人稱揚一益二及經秦畢孫楊兵火之餘江淮之間東西千里掃地盡矣</hi>集覽<hi>秦畢孫楊</hi>
<pb n="KR2o0020_WYG_075-55b"/>
　<hi>秦彦畢師鐸孫儒楊行宻</hi>質實<hi>安吉一統志云本漢丹陽郡故鄣縣地名東漢析其南境置安吉縣</hi>
　<hi>仍屬丹陽郡晉屬吳興郡梁陳屬陳留郡隋省入綏安縣屬宣州後復置唐初屬桃州尋省入長城後復</hi>
　<hi>置屬湖州宋元縣仍舊本朝因之屬湖州府</hi>
王建圍彭州<lb/>
　<hi>王建圍彭州乆不下民皆竄匿山谷諸寨日出俘掠有軍士王先成者度諸將惟王宗侃最賢乃往説之</hi>
　<hi>曰彭州本西川之廵屬也陳田以授楊晟使拒朝命今陳田已平而晟獨據之州民皆知西川大府而司</hi>
　<hi>徒其主也故大軍始至民不入城而入山谷以俟招安今軍士掠之而司徒不恤彼將更思楊氏矣宗侃</hi>
　<hi>惻然不覺屢移其牀前問之先成曰又有甚於是者今諸寨旦出淘虜薄暮乃返曾無守偹之意城中萬</hi>
<pb n="KR2o0020_WYG_075-56a"/>
　<hi>一有智者為之畫䇿伏兵門内望淘虜者稍逺使出奮擊又於三面城下各出耀丘諸寨咸自備禦無暇</hi>
　<hi>相救能無敗乎宗侃矍然曰此誠有之將若之何先成請條列為狀以白王建凡七條一乞招安山中百</hi>
　<hi>姓二乞禁諸寨淘虜三乞置招安寨選部將謹幹者執兵廵衛四乞招安之事願帖宗侃專掌五乞悉索</hi>
　<hi>所虜彭州百姓集於營塲有父子兄弟夫婦自相認者即使相從送招安寨敢匿者斬六乞置九隴行縣</hi>
　<hi>於招安寨中撫理百姓給帖入山招其親戚七彭上宜麻民未入山多漚藏者宜令縣令曉諭各歸田里</hi>
　<hi>出而鬻之以為資糧必漸復業建得之大喜即行之三日民出山赴寨如歸市乆之見村落無抄暴稍辭</hi>
　<hi>縣令復其故業月餘招安寨皆空胡氏曰古人所以廣取士之路者為賢材難知恐其遺也取之廣然後</hi>
　<hi>賢材不在下而皆在上賢材在上則下受其賜而亂無自起矣王先成走卒也王建得之遂不用兵而下</hi>
<pb n="KR2o0020_WYG_075-56b"/>
　<hi>一州然則人材之隱伏於塵土草茅可勝計哉是宜表而用之俾盡見其所長而建不能宜所就之狹劣</hi>
　<hi>也夫古人取材之道惟患其不廣而或者顧以詞藝任子欲得天下之士使有實而無文地寒而族冷者</hi>
　<hi>何由而進哉</hi>集覽<hi>陳田陳敬瑄田令孜淘虜釋文俘掠曰淘虜任子注見漢宣帝神爵元年任子</hi>
　<hi>弟</hi>質實<hi>彭州注見中宗嗣聖六年萬一注見髙祖武德九年矍然注見隋煬帝大業四年</hi>
李茂貞取鳳興洋州質實<hi>洋州注見德宗興元元年</hi>○秋八月以楊<lb/>
行宻為淮南節度使<lb/>
　<hi>孫儒降兵多蔡人行宻選其尤勇健者五千人厚其廪賜以皂衣䝉甲號黒雲都每戰使之先登䧟陳四</hi>
　<hi>隣畏之行宻以用度不足欲以茶鹽易民布帛掌書記髙朂曰兵火之餘十室九空又漁利以困之將復</hi>
<pb n="KR2o0020_WYG_075-57a"/>
　<hi>離叛不若悉我所有而隣道所無者相與貿易以給軍用而選守令課農桑數年之間倉庫自實行宻從</hi>
　<hi>之田頵聞之曰賢者之言其利遠哉行宻馳射武技皆非所長而寛簡有智略善撫御將士與同甘苦推</hi>
　<hi>心待物無所猜忌淮南被兵六年士民轉徙幾盡行宻能以勤儉足用非公宴未嘗舉樂招撫流散輕徭</hi>
　<hi>薄歛未及數年公私富庶幾復承平之舊</hi>
李茂貞取興元楊復恭守亮等奔閬州○冬復以時溥<lb/>
為感化節度使<lb/>
　　書法<hi>譏不能令也復以為之辭四有改過之辭有貳過之辭有不能令之辭有因仍之辭殷仲</hi>
　　<hi>堪督荆益軍晉安帝隆安二年時溥感化節度是年王建西川節度乾寧四年崔𦙍同平章事天復</hi>
<pb n="KR2o0020_WYG_075-57b"/>
　　<hi>三年石敬塘河東節度五代甲午年皆不能令之辭也詳漢文帝十四年</hi>
以李存孝為邢洺磁節度使<lb/>
　<hi>初邢洺磁留後李存孝與存信俱為克用假子不相睦存信有寵於克用存孝欲立大功以勝之乃建議</hi>
　<hi>取鎮冀存信從中沮之不時聼許及王鎔圍堯山存孝救之不克存信譛之存孝憤怨且懼及禍乃潛結</hi>
　<hi>王鎔及朱全忠上表以三州自歸乞賜旌節及㑹諸道兵討克用詔以存孝為節度使不許㑹兵胡氏曰</hi>
　<hi>存孝雖非克用真子固為父子乆矣一旦叛父請兵討之將何有於君昭宗宜囚其使却其表下詔訓勵</hi>
　<hi>仍責鎮汴以不當結納之義則一舉而克用心服鎮汴内愧存孝無所容而綱紀振矣今雖不許㑹師而</hi>
　<hi>賜之旄鉞是教子叛父也子可以叛父臣獨不可以叛君乎</hi>集覽<hi>旄鉞旄毛幢也旄牛尾以飾節</hi>
<pb n="KR2o0020_WYG_075-58a"/>
　<hi>也鉞大斧也行節制者持之以示專斷書武王左杖黄鉞右秉白旄以麾</hi>質實<hi>鎮冀二州名鎮注見</hi>
　<hi>漢光武建武九年常山冀注見秦二世二年信都綱紀注見宋文帝元嘉元年</hi>
十一月朱全忠遣兵取濠泗濮州遂擊徐州質實<hi>泗州一統</hi>
<hi>志云禹貢徐州之域春秋為徐子國秦属薛郡漢初為東海郡地元鼎中為泗水國後為<graphic n="KR2316" url="https://raw.githubusercontent.com/kanripo/KR-Gaiji/master/images/KR2316.png" mimeType="image/png"/>猶縣晉改為宿預</hi>
<hi>縣屬淮陽國後魏為宿預郡尋改東徐州又為東楚州陳改安州後周改泗州隋為下邳郡唐仍改泗州天寳</hi>
<hi>初改臨淮郡乾元初復為泗州五代宋元仍舊本朝因之以臨淮縣省入改𨽻鳳陽府</hi>
十二月初行景福崇𤣥厯○王建遣兵擊楊守亮於閬<lb/>
州破之<lb/>
<pb n="KR2o0020_WYG_075-58b"/>
<hi>癸丑</hi>二年春正月以李茂貞為山南西道節度使茂貞不<lb/>
奉詔<lb/>
　<hi>茂貞自請鎮興元故有是命茂貞欲兼得鳳翔不奉詔</hi>
　　發明<hi>前書時溥不奉詔有畏也此書茂貞不奉詔䟦扈也何以言之溥以節鎮為太子太師則</hi>
　　<hi>失其權故為有畏茂貞以招討得節則進其職故為䟦扈然事雖不同而其所以不臣之意則一是</hi>
　　<hi>以綱目亦等而書之也</hi>
李克用擊王鎔李匡威救之克用還攻邢州<lb/>
　<hi>李克用圍邢州王鎔致書解之克用怒進擊鎔大破之遂下井陘李存孝將兵救之又乞師於朱全忠全</hi>
<pb n="KR2o0020_WYG_075-59a"/>
　<hi>忠方與時溥相攻不能救李匡威亦引兵救鎔敗河東兵於元氏克用引還攻邢州</hi>集覽<hi>元氏注見</hi>
　<hi>漢帝𤣥更始二年</hi>質實<hi>井陘縣名注見秦王政十八年</hi>
李匡威為弟匡籌所逐奔鎮州<lb/>
　<hi>匡威之發幽州也家人㑹别以弟匡籌之妻美醉而淫之及還匡籌據軍府自稱留後以符追行營兵匡</hi>
　<hi>威衆潰鎔迎歸鎮州父事之</hi>
　　書法<hi>書為所逐何罪匡威也匡威不兄有取逐之道綱目澄源正本故書罪之是故匡威書為</hi>
　　<hi>弟所逐仁恭書為子所囚處直書為假子所囚皆罪在父兄也</hi>
　　發明<hi>匡威潰亂天倫自取奔竄故書為弟所逐而不以弟逐其兄為文也</hi>
<pb n="KR2o0020_WYG_075-59b"/>
以柳玭為瀘州刺史<lb/>
　<hi>柳氏自公綽以來世以孝悌禮法為士大夫所宗玭為御史大夫上欲以為相宦官惡之故乆謫於外玭</hi>
　<hi>嘗戒其子弟曰凡門地髙可畏不可恃也立身行已一事有失則得罪重於他人死無以見先人於地下</hi>
　<hi>此其所以可畏也門高則驕心易生族盛則為人所嫉懿行實材人未之信小有疵纇衆皆指之此其所</hi>
　<hi>以不可恃也故膏粱子弟學宜加勤行宜加勵僅得比他人耳</hi>集覽<hi>玭蒲眠反疵纇疵才支反玉病</hi>
　<hi>也纇盧對反絲節也</hi>質實<hi>栁玭華原人仲郢之子瀘州注見漢獻帝建安十九年江陽膏梁注見宋</hi>
　<hi>文帝元嘉元年</hi>
夏四月王建殺陳敬瑄田令孜<lb/>
<pb n="KR2o0020_WYG_075-60a"/>
　<hi>建屢請殺敬瑄田令孜朝廷不許建使人告敬瑄作亂令孜通鳳翔書皆殺之使判官馮涓草表奏之曰</hi>
　<hi>開柙出虎孔宣父不責他人當路斬蛇孫叔敖蓋非利已專殺不行於閫外先機恐失於彀中胡氏曰公</hi>
　<hi>道在上其下服焉治世也清議在下其上惡焉亂世也清議者公道鬱而後有公道者清議逹而後行是</hi>
　<hi>故賞罸者人主制世御俗之柄不可以失焉者也令孜敗亂國家敬瑄敗亂藩鎮置于重典誰不謂然朝</hi>
　<hi>廷既不得而治之㑹王建有請當亟下詔奬其為國督奸之志而許之豈不賢於建專殺而不請哉而猶</hi>
　<hi>且不許倒授之柄昭宗宜斷而不斷之過也</hi>集覽<hi>開柙出虎孔宣父不責他人孔宣父孔子也後</hi>
　<hi>魏孝文帝改謚為文宣尼父論語冉有季路見於孔子曰季氏將伐顓臾孔子曰虎兕出於柙是誰之過</hi>
　<hi>與蓋冉有季路皆季氏家臣今乃推道季孫要如此我二人皆不欲為也故孔子責之曰養虎兕者必用</hi>
<pb n="KR2o0020_WYG_075-60b"/>
　<hi>柙以防之若放之使出此防守者之罪也季氏如虎兕如何放教他出來非爾二人之責而責之誰耶當</hi>
　<hi>路斬蛇孫叔敖蓋非利已注見𤣥宗開元三年孫叔斬蛇而致福</hi>
　　書法<hi>陳田元惡也不書誅何建殺之也於是王建累表請殺二人朝廷不許建遂殺之書誅是</hi>
　　<hi>予其專殺也初上懲張濬之役詔復敬瑄官爵不從建請然則成王建專殺之威自張濬始矣</hi>
　　發明<hi>敬瑄令孜罪不容誅王建屢請殺之而朝廷不許今建不俟朝㫖而自戮之反乃抗表露</hi>
　　<hi>奏朝廷亦無如之何故綱目書此以王建專殺為文而不書伏誅正以議當時之失刑也</hi>
朱全忠㧞徐州時溥自殺<lb/>
　<hi>先是朱全忠遣其子友裕圍彭城時溥數出兵友裕閉壁不戰都虞侯朱友恭譛友裕於全忠全忠怒使</hi>
<pb n="KR2o0020_WYG_075-61a"/>
　<hi>龎師古代之友裕大懼以二千騎逃入碭山全忠夫人張氏聞之使友裕單騎詣汴州見全忠全忠將斬</hi>
　<hi>之夫人趨就抱之泣曰汝捨兵衆束身歸罪無異志明矣全忠悟而捨之夫人多智略全忠敬憚之雖軍</hi>
　<hi>府事時與之謀議或將兵出至中塗夫人以為不可遣一介召之全忠立為之返龎師古攻佛山寨㧞之</hi>
　<hi>自是徐兵不敢出全忠遂自將如徐州師古㧞彭城時溥舉族登鷰子樓自焚死全忠以宋州刺史張廷</hi>
　<hi>範知感化留後乞除文官為節度使</hi>集覽<hi>感化軍號也懿宗時/以徐州為感化軍</hi>質實<hi>彭城</hi>
　<hi>郡名注見秦始皇二十八年佛山寨未詳處所唯兖州府寧陽縣北二十里有佛山上有洞内鐫石成佛</hi>
　<hi>像故名或疑即此鷰子樓在徐州城西北隅唐貞元中尚書張建封鎮徐州有妾曰盻盻為築此樓以居</hi>
　<hi>之建封既卒盻盻樓居十餘年不嫁即此</hi>
<pb n="KR2o0020_WYG_075-61b"/>
李匡威刼王鎔鎮人殺之<lb/>
　<hi>李匡威為王鎔完城塹繕甲兵訓士卒潜謀奪鎮州隂以恩施悦其將士王氏在鎮乆鎮人愛之不狥匡</hi>
　<hi>威匡威忌日鎔弔之匡威素服衷甲伏兵刼之鎔趨抱匡威曰鎔為晉人所困幾亡矣賴公以有今日公</hi>
　<hi>欲得四州此固鎔之願也不若與公共歸府以位讓公則將士莫之拒矣匡威以為然與鎔駢馬入府㑹</hi>
　<hi>大風雷雨屋瓦皆振匡威入門鎮軍閉之有屠者墨君和自缺垣躍出拳毆匡威甲士挾鎔登屋共攻匡</hi>
　<hi>威殺之鎔時年十七</hi>
幽州將劉仁恭攻李匡籌不克奔河東<lb/>
　<hi>仁恭將兵戍蔚州過期未代㑹李匡籌立戍卒奉仁恭為帥還攻幽州不克仁恭奔河東李克用厚待之</hi>
<pb n="KR2o0020_WYG_075-62a"/>
五月王潮取福州<lb/>
　<hi>范暉驕侈失衆心王潮以從弟彦復為都統弟審知為都監將兵攻福州經年不下白潮罷兵潮報曰兵</hi>
　<hi>盡添兵將盡添將兵將俱盡吾當自來彦復等懼親犯矢石急攻之城中食盡暉棄城走為將士所殺潮</hi>
　<hi>入福州自稱留後素服葬陳巖以女妻其子延晦厚撫其家汀建州降羣盗皆潰</hi>質實<hi>汀建二州</hi>
　<hi>名汀注見僖宗光啓元年建注見晉武帝泰始五年建安</hi>
閠月以扈蹕都頭曹誠等為諸道節度使<lb/>
　<hi>時李茂貞䟦扈上以武臣難制欲用諸王代之故誠等四人皆加恩罷兵令赴鎮</hi>集覽<hi>扈音户</hi>
　質實<hi>䟦扈注見漢質帝本初元年</hi>
<pb n="KR2o0020_WYG_075-62b"/>
秋七月王鎔救邢州李克用敗之復與連和○楊行宻<lb/>
克廬州<lb/>
　<hi>先是廬州刺史蔡儔發楊行宻父祖墓遣使求救於朱全忠全忠惡其反覆牒報行宻行宻遣李神福將</hi>
　<hi>兵討儔至是克而斬之左右請發儔父母冡行宻曰此儔之罪也吾何為效之胡氏曰父母冡見發人子</hi>
　<hi>至痛之情也攻儔斬之怨可釋矣儻稱其犯而報之然後快是自為冦也行宻於是知孝道之輕重矣宜</hi>
　<hi>其能駕馭羣材而覇有一方也</hi>
八月以覃王嗣周為京西招討使討李茂貞<lb/>
　<hi>茂貞恃功驕横上表曰陛下貴為萬乗不能庇元舅之一身尊極九州不能戮復恭之一豎但觀强弱不</hi>
<pb n="KR2o0020_WYG_075-63a"/>
　<hi>計是非體物錙銖看人衡纊軍情易變戎馬難覊唯慮甸服生靈因兹受禍未審乗輿播越自此何之上</hi>
　<hi>怒决䇿討之命杜讓能専掌其事讓能諫曰陛下初臨大寳國歩未夷茂貞近在國門未宜搆怨萬一不</hi>
　<hi>克悔之無及上曰王室日卑號令不出國門此志士憤痛之秋朕不能坐視陵夷卿但為調兵食朕自委</hi>
　<hi>諸王用兵成敗不以責卿讓能曰陛下必欲行之中外大臣宜協力以成聖志不當獨以任臣上曰卿位</hi>
　<hi>居元輔與朕同休戚無宜避事讓能泣曰臣豈敢避事顧時有未可勢有不能恐他日徒受晁錯之誅不</hi>
　<hi>能弭七國之禍也敢不奉詔以死繼之乃命讓能留中書計畫調度月餘不歸崔昭緯隂結邠岐為之耳</hi>
　<hi>目讓能朝發一言二鎮夕必知之李茂貞使其黨紏合市人數百千人邀西門君遂馬及崔昭緯鄭延昌</hi>
　<hi>肩輿訴之二相曰兹事主上專委杜太尉吾曹不預知市人因亂投瓦石二相走匿僅免上命捕其唱帥</hi>
<pb n="KR2o0020_WYG_075-63b"/>
　<hi>者誅之用兵之意益堅遂有是命</hi>集覽<hi>體物錙銖體狀物情也錙莊持反銖容朱反説文十黍為</hi>
　<hi>絫十絫為銖六銖為錙二十四銖為兩又注見下衡纊看人衡纊衡權衡也纊細緯也南史梁任昉著廣</hi>
　<hi>絶交論以譏舊交其畧曰馳騖之俗澆薄之倫無不操權衡執纎纊衡所以揣其輕重纊所以屬其鼻息</hi>
　<hi>若衡不能舉纊不能飛雖顔冉曾史則視若游塵若衡重錙銖纊㣲彯襒雖共工驩兠皆為折支䑛痔是</hi>
　<hi>曰量交餘詳見本傳初臨大寳謂初登大位也易繫辭下聖人之大寳曰位國歩未夷猶言國難未平也</hi>
　<hi>詩桑柔篇國歩斯頻文公傳曰歩猶運也</hi>正誤<hi>體物錙銖今按此言體量人物㣲有重輕即待人有</hi>
　<hi>異也看人衡纊言其易為輕重也衡纊之義本於劉孝標廣絶交論謂如操衡以揣其輕重執纊以屬其</hi>
　<hi>鼻息若衡不能舉纊不能飛則雖有才德之人亦輕易之若衡稍舉纊微動則雖凶惡之人亦奉承之也</hi>
<pb n="KR2o0020_WYG_075-64a"/>
　質實<hi>覃州名未詳沿革唯懷慶府乃禹貢冀州覃懷之地或疑即此已注見宋順帝昇明元年甸服</hi>
　<hi>注見宋文帝元嘉九年九服晁錯之誅不能弭七國之禍事在漢景帝三年</hi>
　　書法<hi>昭宗憤王室之日卑欲振綱紀一失於克用再失於茂貞而唐趣於亡矣書傷之也</hi>
楊行宻取歙州以陶雅為刺史<lb/>
　<hi>行宻遣田頵攻歙州刺史裴樞城守乆不下時諸將為刺史者多貪暴獨池州陶雅寛厚得民歙人曰得</hi>
　<hi>陶雅為刺史請聼命行宻即以雅為刺史歙人納之雅盡禮見樞送之還朝</hi>質實<hi>歙州注見漢獻</hi>
　<hi>帝建安十三年新都池州注見後唐閔帝應順元年</hi>
朱全忠遣兵攻兗州○九月以錢鏐為鎮海節度使李<lb/>
<pb n="KR2o0020_WYG_075-64b"/>
克用攻邢州<lb/>
　<hi>克用自引兵攻邢州掘塹築壘環之存孝時出突擊塹壘不能成河東牙將袁奉韜使人謂存孝曰大王</hi>
　<hi>惟俟塹成即歸晉陽諸將非尚書敵咫尺之塹安能沮尚書之鋒鋭邪存孝以為然按兵不出旬日塹壘</hi>
　<hi>成飛走不能越存孝由是遂窮</hi>質實<hi>咫尺注見德宗建中四年</hi>
李茂貞王行瑜合兵拒官軍官軍逃潰貶杜讓能雷州<lb/>
司戸考異<hi>能下漏為字</hi>
　<hi>覃王嗣周帥禁軍三萬軍于興平李茂貞王行瑜合兵六萬軍于盩厔以拒之禁軍皆新募市井少年而</hi>
　<hi>兩鎮皆邊兵百戰之餘茂貞等進逼興平禁軍皆望風逃潰茂貞等乗勝進攻三橋京師大震茂貞等陳</hi>
<pb n="KR2o0020_WYG_075-65a"/>
　<hi>於臨臯驛表讓能罪請誅之讓能曰臣固先言之矣請以臣為解上泣下不自禁曰與卿訣矣是日貶讓</hi>
　<hi>能梧州刺史再貶雷州司戸斬西門君遂等三人</hi>集覽<hi>盩厔注見隋煬帝大業十三年</hi>質實<lb/>
　<hi>興平縣名注見楚義帝元年廢邱市井注見漢順帝永和三年三橋即三渭橋注見漢髙后八年臨臯驛</hi>
　<hi>未詳處所梧州注見漢武帝元鼎五年蒼梧雷州注見憲宗元和八年</hi>
以韋昭度崔𦙍同平章事<lb/>
　<hi>𦙍慎由之子也外寛𢎞而内巧險與崔昭緯深相結故得為相季父安潜謂所親曰吾父兄刻苦以立門</hi>
　<hi>戸終為緇郎所壞緇郎𦙍小字也</hi>質實<hi>崔𦙍齊州人</hi>
冬十月殺雷州司户杜讓能以李茂貞為鳳翔兼山南<lb/>
<pb n="KR2o0020_WYG_075-65b"/>
西道節度使<lb/>
　<hi>李茂貞勒兵不解請誅杜讓能然後還鎮崔昭緯復從而擠之遂賜死自是朝廷動息皆禀於邠岐南北</hi>
　<hi>司往往依附二鎮以邀恩澤復以茂貞鎮兩道於是茂貞盡有鳳翔興元洋隴秦十五州之地</hi>集覽<lb/>
　<hi>南北司注見文宗開成元年北司</hi>質實<hi>邠岐二州名指王行瑜李茂貞</hi>
　　發明<hi>在易屯之九五屯其膏小貞吉大貞凶伊川程頥子傳之曰人君之尊雖屯難之世名位</hi>
　　<hi>非有所損惟施為有所不行德澤有所不下是威權不在已也威權去已而欲驟正之求凶之道故</hi>
　　<hi>小正則吉若盤庚周宣以道漸致又非恬然不為若唐之僖昭也夫僖宗固恬然不為矣若昭宗五</hi>
　　<hi>犯屯膏之戒而欲驟正之不知屯難已極遂至于凶是以一敗之餘歸罪輔臣與之辭訣涕下不禁</hi>
<pb n="KR2o0020_WYG_075-66a"/>
　　<hi>極而至於屯之上六泣血漣如者也夫以李茂貞之䟦扈固當誅討豈知智力不逮遂至貽禍益烈</hi>
　　<hi>綱目於前書討茂貞是居屯而欲大正之也繼書官軍逃潰殺杜讓能又書以茂貞兼鎮兩道則其</hi>
　　<hi>凶可知矣昭宗謀國乖刺一至於此唐室雖欲不亡其可得哉讓能之死書殺書官其亦可哀也已</hi>
以王潮為福建觀察使<lb/>
　　書法<hi>此閩王之基</hi>
楊行宻取舒州質實<hi>舒州注見梁簡文帝大寳元年晉熙</hi>○十一月以王<lb/>
行瑜為太師號尚父賜鐵劵<lb/>
　<hi>行瑜求為尚書令韋昭度宻奏曰太宗以尚書令登大位自是不以授人惟郭子儀以大功拜終身避讓</hi>
<pb n="KR2o0020_WYG_075-66b"/>
　<hi>行瑜安敢輕議遂有是命</hi>集覽<hi>尚父注見肅宗寳應元年鐵券注見中宗嗣聖十六年</hi>
　　書法<hi>子儀嘗為尚父矣書尊代宗大厯十四年此其書號何行瑜不足尊也尚父周所以尊太</hi>
　　<hi>公也而謂行瑜可稱乎終綱目書尚父四行瑜書號是年劉守光書椎五代庚午年錢鏐書加五代</hi>
　　<hi>壬申年惟子儀得書尊綱目書賜鐵劵三安禄山李懷光王行瑜皆終反者也</hi>
十二月朱全忠請領鹽鐵不許<lb/>
　<hi>朱全忠請徙鹽鐵於汴州崔昭緯以為全忠新破徐鄆兵力培増若更判鹽鐵不可復制乃賜詔開諭之</hi>
　質實<hi>鄆州名注見肅宗寳應元年</hi>
邵州刺史鄧處訥取潭州殺周岳<lb/>
<pb n="KR2o0020_WYG_075-67a"/>
　<hi>初岳殺閔朂處訥聞而哭之諸將入弔處訥曰吾與公等咸受僕射大恩今岳殺之吾欲與公等竭力為</hi>
　<hi>僕射報仇可乎皆曰善於是訓卒厲兵八年乃結朗州刺史雷滿共攻潭州斬岳自稱留後詔以為節度</hi>
　<hi>使</hi>質實<hi>邵州注見晉武帝泰始十年邵陵鄧處訥邵州龍潭人朗州注見漢光武建武二十四年</hi>
　<hi>潭州注見漢獻帝興平二年長沙</hi>
<hi>甲寅</hi>乾寧元年春正月李茂貞入朝<lb/>
　<hi>茂貞入朝大陳兵自衛數日歸鎮</hi>
二月朱全忠大破兗鄆兵於魚山質實<hi>魚山一統志云在兗州府東阿</hi>
<hi>縣西八里一名吾山漢武帝瓠子河詩功無已時兮吾山平注云吾山即魚山也</hi>○以鄭綮同<lb/>
<pb n="KR2o0020_WYG_075-67b"/>
平章事<lb/>
　<hi>綮好詼諧多為歇後詩譏嘲時事上以為有所藴手注班簿命以為相聞者大驚堂吏往告之綮笑曰諸</hi>
　<hi>君大誤使天下更無人未至鄭綮吏曰特出聖意綮曰果如是奈人笑何既而賀客至綮搔首言曰歇後</hi>
　<hi>鄭五作宰相時事可知矣累讓不獲乃視事胡氏曰人當事任常苦不自知及臨富貴常苦不自克小人</hi>
　<hi>敗國大抵坐此鄭綮則自知矣使其力辭不拜誰得而笑之故為利為義一念之頃反覆手之殊雖君子</hi>
　<hi>不可不致慎於此也</hi>集覽<hi>綮苦禮反反覆手之殊句絶謂反手覆手之間利義見焉漢書陸賈傳如</hi>
　<hi>反覆手師古曰言易也杜甫貧交行翻手作雲覆手雨</hi>正誤<hi>反覆手之殊今按此言為利為義一</hi>
　<hi>念之頃如反手覆手之不同且言其易也實兼二義</hi>質實<hi>鄭綮滎陽人詼諧注見漢武帝建元三年</hi>
<pb n="KR2o0020_WYG_075-68a"/>
　　發明<hi>按黄震曰大臣之事君未有進退之迹不明而可以成事業者也唐末諸相率賂權宦以</hi>
　　<hi>求進用及其得之也又相率植黨與以持之綮之初相獨驚怪而固辭其進甚明也既相未幾又獨</hi>
　　<hi>致仕而速去其退甚明也使世之仕者人人如綮豈有欺君誤國貪權固寵之患哉吁人皆曰彼必</hi>
　　<hi>不能而彼獨曰已必能汲汲於求而戀戀不能去者皆綮之罪人也</hi>
李克用克邢州殺李存孝<lb/>
　<hi>邢州城中食盡存孝出見克用泥首謝罪克用囚之以歸車裂於牙門存孝驍勇軍中莫及常將騎兵為</hi>
　<hi>先鋒身被重鎧腰弓髀槊獨舞鐵撾陷陳萬人辟易克用惜其才意臨刑諸將必為之請既而諸將疾其</hi>
　<hi>能竟無一人言者既死克用為之不視事者旬日又有薛阿檀者其勇與存孝相侔諸將疾之常不得志</hi>
<pb n="KR2o0020_WYG_075-68b"/>
　<hi>宻與存孝通恐事泄遂自殺自是克用兵勢浸弱而朱全忠獨盛矣</hi>集覽<hi>泥首以物䝉頭為刑人之</hi>
　<hi>狀萬人辟易辟易驚卻貌漢書項籍傳楊喜追羽羽瞋目叱之人馬俱驚辟易數里師古曰辟頻亦反辟</hi>
　<hi>易謂開張而易其舊處也</hi>質實<hi>車裂注見晉元帝大興三年轘之</hi>
夏五月劉建鋒馬殷入潭州殺鄧處訥<lb/>
　<hi>劉建鋒馬殷引兵至醴陵鄧處訥選其將蔣勛將歩騎三千守龍回闗殷遣使説勛曰劉龍驤智勇兼人</hi>
　<hi>將十萬衆精鋭無敵而君以鄉兵數千拒之難矣不如先下之取富貴還鄉里不亦善乎勛謂衆曰東軍</hi>
　<hi>許吾屬還矣士卒皆懽呼棄旗幟鎧仗遁去建鋒令前鋒衣其甲張其旗趨潭州殺處訥自稱留後</hi>質<lb/>
　實<hi>醴陵縣名注見晉懷帝永嘉五年龍回闗未詳處所</hi>
<pb n="KR2o0020_WYG_075-69a"/>
王建克彭州殺楊晟<lb/>
　<hi>王建攻彭州克之殺楊晟獲其馬歩使安師建欲使為將師建泣謝曰師建誓與楊司徒同死生不忍復</hi>
　<hi>戴日月惟速死為惠再三諭之不後乃殺之</hi>質實<hi>彭州注見中宗嗣聖六年司徒官名注見陳宣</hi>
　<hi>帝大建九年六卿</hi>
鄭延昌罷六月以李谿同平章事尋罷之<lb/>
　<hi>以翰林學士李谿為相方宣制知制誥劉崇魯出班掠麻慟哭上召問之對曰谿姦邪依附宦官得在翰</hi>
　<hi>林無相業恐危社稷谿竟罷為太子少傅上師谿為文崔昭緯恐分已權故使崇魯沮之谿上表自訟醜</hi>
　<hi>詆崇魯嘗庭拜田令孜為朱玫作勸進表慟哭正殿為國不祥詔停崇魯見任</hi>集覽<hi>掠麻掠奪取也</hi>
<pb n="KR2o0020_WYG_075-69b"/>
　<hi>麻謂麻制注見德宗貞元十一年白麻上師谿為文句絶上謂主上也上每作文必師李谿而為之</hi>質<lb/>
　實<hi>社稷注見新莽天鳳元年</hi>
李克用大破吐谷渾殺赫連鐸質實<hi>吐谷渾西羌種名注見晉元帝建武</hi>
<hi>元年</hi>○秋七月李茂貞克閬州<lb/>
鄭綮致仕<lb/>
　<hi>綮自以不合衆望累表避位故也</hi>
　　書法<hi>書予之也當是時内則宦官專恣外則藩鎮䟦扈強弱皆禍也鄭綮於是可謂自知審矣</hi>
　　發明<hi>歇後鄭五作宰相世俗指為口實意謂唐朝傾敗之禍綮實為之今觀綮自二月命相累</hi>
<pb n="KR2o0020_WYG_075-70a"/>
　　<hi>辭不獲至七月遂致仕則其為相僅及半載然且自知甚審力辭而去則亦未可厚非者若當時誤</hi>
　　<hi>國之人則孔緯崔昌遐崔昭緯韋貽範裴樞栁璨之徒是已求其如綮之自量殆亦未易多得且世</hi>
　　<hi>固有如綮之類甚衆一旦柄用則悻悻然自以為人莫己若不至於敗乃公事而不止又何綮之敢</hi>
　　<hi>望哉此綱目所以方書以綮平章事於前即書綮致仕於後以見用綮者昭宗之過而審於量已者</hi>
　　<hi>鄭綮之明也噫</hi>
徐彦若同平章事考異<hi>徐上漏以字</hi>
八月楊復恭等伏誅<lb/>
　<hi>李茂貞既㧞閬州楊復恭帥其黨出走韓建獲之獻於闕下斬於獨栁茂貞獻復恭與守亮書訴致仕之</hi>
<pb n="KR2o0020_WYG_075-70b"/>
　<hi>由云承天門乃隋家舊業大姪但積粟訓兵勿貢獻吾於荆榛中立壽王纔得尊位廢定䇿國老有如此</hi>
　<hi>負心門生天子范氏曰小人無功猶不可長况其有功何以堪之故小人而有非常之功者國之不幸也</hi>
　<hi>復恭姦臣至與天子為敵昭宗親戰用大師而後克之其言不臣如此由其恃援立之功故也豈不足永</hi>
　<hi>為戒哉胡氏曰中臣慿恃近君又有兵柄是以恣横謂人無如己何然未有不自屠者曷若忠順不失以</hi>
　<hi>事其上之為美歟此可以為中人之永監矣</hi>集覽<hi>獨栁地名其地獨有栁一株因名焉</hi>
冬十一月楊行宻取泗州<lb/>
　<hi>朱全忠遣使至泗州陵慢刺史張諫諫舉州降行宻行宻遣押牙唐令回持茶萬餘斤如汴宋貿易全忠</hi>
　<hi>執令回盡取其茶楊汴始有隙</hi>質實<hi>楊汴謂楊行宻朱全忠</hi>
<pb n="KR2o0020_WYG_075-71a"/>
十二月李克用攻幽州克之李匡籌走死<lb/>
　<hi>劉仁恭數因蓋寓獻䇿於克用願得兵萬人取幽州克用方攻邢州分兵數千納仁恭不克匡籌益驕數</hi>
　<hi>侵河東之境克用怒大舉兵攻匡籌㧞武州進圍新州匡籌遣將救之李克用逆戰破之新州降匡籌復</hi>
　<hi>發兵出居庸闗克用使精兵夾擊之幽兵大敗匡籌奔滄州義昌節度使盧彦威遣兵攻殺之克用進軍</hi>
　<hi>幽州其大將請降</hi>質實<hi>武州注見梁太祖乾化三年新州注見秦王政三年上谷居庸闗注見武</hi>
　<hi>宗會昌元年滄州注見晉穆帝永和六年義昌節度注同上文</hi>
黄連洞蠻圍汀州王潮遣兵擊破之質實<hi>黄連洞一統志云在汀州</hi>
<hi>府寧化縣東五里縣舊以此得名</hi>
<pb n="KR2o0020_WYG_075-71b"/>
　<hi>閩地畧定潮遣僚佐廵州縣勸農桑定租稅交好鄰道保境息民閩人安之</hi>
以劉隱為封州刺史<lb/>
　<hi>封州刺史劉謙卒其子隱居䘮賀江士民百餘人謀亂隱一夕盡誅之嶺南節度使劉崇龜召補押牙表</hi>
　<hi>刺封州</hi>質實<hi>劉隱上蔡人封州注見隋文帝仁壽元年成州賀江或疑縣名未詳沿革嶺南節度</hi>
　<hi>注見秦始皇三十三年南海</hi>
<hi>乙卯</hi>二年春正月李克用入幽州<lb/>
　<hi>幽州軍民數萬以麾蓋歌鼓迎李克用入府舍克用命符存審劉仁恭將兵畧定廵屬</hi>
以陸希聲同平章事質實<hi>陸希聲蘓州吳人景融四世孫</hi>　護國節度<lb/>
<pb n="KR2o0020_WYG_075-72a"/>
使王重盈卒<lb/>
　<hi>王重盈薨軍中請以重榮子珂知留後重盈之子保義節度使琪晉州刺史瑶舉兵擊珂表言珂非王氏</hi>
　<hi>子珂上表自陳且求援於李克用上遣中使諭解之</hi>質實<hi>王重盈太原人保義節度注見楚義帝元</hi>
　<hi>年襄國</hi>
二月董昌僣號於越州<lb/>
　<hi>昌為政苛虐加斂數倍以充貢獻由是寵命相繼求為越王未許昌不悦曰朝廷欲負我矣有謟之者曰</hi>
　<hi>與為越王曷若為越帝於是民間訛言相率填門請昌為帝昌大喜集將佐議之副使黄碣曰今唐室雖</hi>
　<hi>㣲天人未厭大王興於畎畆受朝廷厚恩位至將相富貴極矣奈何一旦忽為族滅之計昌族誅之又問</hi>
<pb n="KR2o0020_WYG_075-72b"/>
　<hi>㑹稽令吳鐐鐐曰大王不為真諸侯以傳子孫欲為假天子以取滅亡邪昌亦族誅之山隂令張遂曰浙</hi>
　<hi>東雖領六州王若稱帝彼必不從徒守孤城為天下笑耳昌又殺之遂稱皇帝錢鏐遺昌書曰與其閉門</hi>
　<hi>作天子與九族百姓俱陷塗炭豈若開門作節度使終身富貴邪及今悛悔尚可及也昌不聼鏐以狀聞</hi>
　質實<hi>越州注見漢和帝永元元年㑹稽黄碣閩人㑹稽縣名注見隋文帝開皇九年山隂縣名注見</hi>
　<hi>晉安帝元興二年九族注見梁武帝天監十年</hi>
復以李谿同平章事三月罷<lb/>
　<hi>上重谿文學復以為相崔昭緯與邠岐相結得天子過失朝廷機事悉以告之谿再入相昭緯使告行瑜</hi>
　<hi>曰曏者尚書令之命已行矣而韋昭度沮之今又引李谿為同列相與熒惑聖聼恐復有杜太尉之事行</hi>
<pb n="KR2o0020_WYG_075-73a"/>
　<hi>瑜乃與茂貞表谿姦邪昭度無相業宜罷居散秩上報曰軍旅之事朕則與藩鎮圖之至於命相當出朕</hi>
　<hi>懷行瑜等論列不已谿復罷</hi>集覽<hi>邠岐二州名邠指王行瑜岐指李茂貞邠注見漢桓帝延熹四</hi>
　<hi>年豳岐注見周顯王八年</hi>質實<hi>杜太尉謂杜讓能軍旅注見梁武帝大通二年</hi>
　　書法<hi>前書同平章事尋罷之矣於是二月復相而繼書三月罷何用人之不堅哉蓋是時藩鎮</hi>
　　<hi>益强雖宰相用舍亦由其意矣是故行瑜於李谿克用於張濬全忠於崔𦙍茂貞於蘇檢皆綱目所</hi>
　　<hi>深悲也</hi>
以劉仁恭為盧龍節度使<lb/>
　<hi>從李克用之請也</hi>
<pb n="KR2o0020_WYG_075-73b"/>
崔𦙍罷以王搏同平章事○以王珂為護國留後<lb/>
　<hi>珂李克用之壻也克用表重榮有功於國請賜珂節鉞王珙厚結王行瑜李茂貞韓建更上表稱珂非王</hi>
　<hi>氏子請以珂為陜州珙為河中上報曰先已允克用之奏矣</hi>質實<hi>陜州注見周顯王四十五年</hi>
楊行宻取濠州<lb/>
　<hi>行宻攻濠州㧞之掠得徐州人李氏子生八年矣養以為子其長子渥憎之行宻謂徐温曰此兒質狀性</hi>
　<hi>識頗異於人吾度渥必不能容今賜汝為子温名之曰知誥知誥勤孝過諸子温愛之使掌家事家人無</hi>
　<hi>違言及長喜書善射識度英偉行宻謂温曰知誥俊傑諸將子皆不及也</hi>
夏四月罷諸王將兵<lb/>
<pb n="KR2o0020_WYG_075-74a"/>
　<hi>上以郊畿多盜至有踰垣入宫侵犯陵寢者欲令宗室諸王將兵廵警又欲使之四方撫慰藩鎮南北司</hi>
　<hi>用事之臣恐其不利於已交章論諫上不得已罷之胡氏曰昭宗欲使諸王將兵雖非上䇿然亦足以外</hi>
　<hi>懾藩鎮内制中官矣北司不便可也而南牙亦請罷之此必崔昭緯與邠岐為腹心耳小人姦邪視人主</hi>
　<hi>昬明剛柔而作止者也李克用有勞則伐之杜讓能忠計則殺之李順節出死力去叛奄則戮之然則人</hi>
　<hi>臣何所恃於君父哉昭緯崔𦙍孔緯張濬各倚藩鎮以為外援蓋懼此也諸臣之罪固大矣致其如此者</hi>
　<hi>誰歟故君不君則臣不臣春秋之義所以端本而清源也</hi>集覽<hi>南牙即南司注見文宗開成元年北</hi>
　<hi>司去叛奄去上聲除去之也叛奄謂楊復恭等事在大順二年奄與閹同注見漢靈帝光和元年閹尹</hi>
陸希聲罷○楊行宻取壽州及漣水<lb/>
<pb n="KR2o0020_WYG_075-74b"/>
　<hi>行宻圍壽州不克將還其將朱延壽請試往更攻一鼓㧞之以延壽權知壽州未幾汴兵數萬攻之延壽</hi>
　<hi>制軍中每旗二十五騎命黒雲隊長李厚將十旗擊汴兵不勝將斬之厚稱衆寡不敵乃益以五旗厚殊</hi>
　<hi>死戰延壽悉衆乗之汴兵敗走</hi>集覽<hi>黒雲隊景福元年楊行宻選勇健者以皂衣䝉甲號曰黒雲都</hi>
　質實<hi>漣水一統志云古地名後魏為襄賁縣置東海郡東魏改曰海安隋初郡廢改為漣水縣唐置</hi>
　<hi>漣州貞觀初州廢以縣屬泗州宋置漣水軍㝷改為縣屬楚州元祐初復為軍紹興中廢為縣没於金歸</hi>
　<hi>宋屬寳應州端平初復為漣水軍景定初改安東州治漣水縣元省縣以州屬淮安路本朝改為縣屬淮</hi>
　<hi>安府朱延壽舒城人</hi>
以韋昭度為太保致仕○以劉建鋒為武安節度使<lb/>
<pb n="KR2o0020_WYG_075-75a"/>
　<hi>建鋒以馬殷為内外馬歩軍都指揮使</hi>質實<hi>武安節度注見漢獻帝興平二年長沙</hi>
五月制削奪董昌官爵委錢鏐討之○王行瑜李茂貞<lb/>
韓建舉兵犯闕殺韋昭度李谿<lb/>
　<hi>行瑜以不得尚書令怨朝廷畿内有八鎮兵𨽻左右軍郃陽鎮近華州韓建求之良原鎮近邠州王行瑜</hi>
　<hi>求之宦官曰此天子禁軍何可得也王珂王珙爭河中行瑜建及茂貞皆為珙請不能得恥之珙使人語</hi>
　<hi>三帥曰珂與河東昬姻必為諸公不利請討之行瑜使其弟同州刺史行約攻河中而自與茂貞建各將</hi>
　<hi>精騎兵數千人入朝市人竄匿上御安福門以待之三帥盛陳甲兵拜伏舞蹈上詰之曰卿輩不奏請俟</hi>
　<hi>報輙稱兵入京城其志欲何為乎若不能事朕今日請避賢路行瑜茂貞流汗不能言獨韓建粗述入朝</hi>
<pb n="KR2o0020_WYG_075-75b"/>
　<hi>之由上與之宴三帥奏稱南北司互有朋黨隳紊朝政韋昭度討西川失䇿李谿作相不合衆心請誅之</hi>
　<hi>上未之許行瑜等輙殺之及樞宻使康尚弼等數人請除王珙河中徙王行約於陜王珂於同州上皆許</hi>
　<hi>之李克用聞三鎮犯闕即日遣使發北部兵期以來月度河入闗始三帥謀廢上立吉王保及聞克用起</hi>
　<hi>兵行瑜茂貞各留兵三千人宿衛京師與建皆還本鎮</hi>集覽<hi>郃陽注見隋煬帝大業十三年</hi>質<lb/>
　實<hi>良原鎮一統志云本隋之良原縣屬安定郡唐宋俱屬涇州元省為鎮故址在平凉府靈臺縣西北</hi>
　<hi>九十里</hi>
六月錢鏐遣其將顧全武討董昌<lb/>
以孔緯同平章事張濬為諸道租庸使<lb/>
<pb n="KR2o0020_WYG_075-76a"/>
　<hi>上以崔昭緯等外交藩鎮朋黨相傾思得骨鯁之士故驟用緯濬既而朱全忠薦濬上欲復相之李克用</hi>
　<hi>表請發兵擊全忠且言濬朝為相臣夕至闕詔和解之</hi>集覽<hi>骨鯁之士注見晉武帝咸寧四年</hi>
　　發明<hi>緯濬淺謀誤國僥倖逃死今三鎮犯闕克用方舉兵討之而朝廷乃復用濬緯何耶且使</hi>
　　<hi>二人才智可取則無前日之敗矣即綱目之所書比而觀之則昭宗用人之失不言可知其何以成</hi>
　　<hi>扶顛持危之功乎</hi>
李克用舉兵討三鎮秋七月王行約李繼鵬作亂上如石<lb/>
門鎮考異<hi>上當作帝</hi>
　<hi>李克用大舉蕃漢兵南下上表稱王行瑜李茂貞韓建稱兵犯闕賊害大臣請討之又移檄三鎮數其罪</hi>
<pb n="KR2o0020_WYG_075-76b"/>
　<hi>行瑜等大懼克用軍至絳州攻㧞之斬刺史王瑶至河中王珂迎謁於路王行約棄同州走弟行實時為</hi>
　<hi>左軍指揮使奏請幸邠州樞宻使駱金瓘請幸鳳翔上曰克用已駐軍河中就使至此朕自有以枝梧卿</hi>
　<hi>等但各撫本軍勿令揺動右軍指揮使李繼鵬茂貞假子也謀刼上幸鳳翔中尉劉景宣與王行實知之</hi>
　<hi>欲刼上幸邠州孔緯靣折景宣以為不可輕離宫闕向晚王行約引左軍攻右軍鼓譟震地上聞亂登承</hi>
　<hi>天樓欲諭止之捧日都頭李筠將本軍於樓前侍衛李繼鵬以鳳翔兵攻筠矢拂御衣左右扶上下樓繼</hi>
　<hi>鵬復縱火焚宫門煙燄蔽天時有鹽州六都兵屯京師素為兩軍所憚上急召令入衛既至兩軍退走上</hi>
　<hi>幸李筠營護蹕都頭李居實帥衆繼至或傳行瑜茂貞欲自來迎車駕上懼為所廹以筠居實兩都兵自</hi>
　<hi>衛幸石門鎮克用遣判官王環奉表問起居遣兵攻華州韓建登城呼曰僕於李公未嘗失禮何為見攻</hi>
<pb n="KR2o0020_WYG_075-77a"/>
　<hi>克用使謂之曰公為人臣逼逐天子公為有禮孰為無禮者乎㑹聞邠岐欲迎車駕乃移兵營渭橋遣其</hi>
　<hi>將李存貞為前鋒又遣史儼將三千騎詣石門侍衛遣李存信存審㑹保大節度使李思孝攻王行瑜梨</hi>
　<hi>園寨擒其將王令陶等獻於行在李茂貞懼斬李繼鵬傳首行在上表請罪且遣使求和於克用上復遣</hi>
　<hi>延王戒丕諭克用令且赦茂貞併力討行瑜</hi>集覽<hi>枝梧史記項羽本紀莫敢枝梧如淳曰梧音悟</hi>
　<hi>枝梧猶言枝捍也瓚曰小柱為枝邪柱為梧今屋梧邪柱是</hi>質實<hi>三鎮謂邠寧岐同華三藩鎮鼔</hi>
　<hi>譟注見宋文帝元嘉二十六年鹽州注見德宗貞元三年石門鎮未詳處所唯西安府淳化縣北六十里</hi>
　<hi>有石門山山有石如門故名又平凉府靜寧州南一百五十里有石門峽山石如門其路斬截即隴山北</hi>
　<hi>垂此二處未知孰是姑録之以備考焉梨園寨或疑即梨園注見憲宗元和二年</hi>
<pb n="KR2o0020_WYG_075-77b"/>
以崔𦙍同平章事<lb/>
制削奪王行瑜官爵以李克用為招討使討之<lb/>
　<hi>詔李克用討王行瑜克用遣其子存朂詣行在年十一上竒其狀貌撫之曰兒方為國之棟梁他日宜盡</hi>
　<hi>忠於吾家</hi>
車駕還京師<lb/>
　<hi>李克用表請車駕還京師從之時宫室焚毁未暇完葺上寓居尚書省百官往往無袍笏僕馬</hi>
崔昭緯罷○九月孔緯卒○王建遣兵赴援屯綿州質<lb/>
實<hi>綿州注見漢後主炎興元年湆縣</hi>
<pb n="KR2o0020_WYG_075-78a"/>
　　書法<hi>援不書地書地譏也綿州緩辭也是故書次于白帝見武陵之慢梁戊辰年書屯綿州見</hi>
　　<hi>王建之詐是年終綱目書援十五詳晉愍帝建興四年書地者二而已</hi>
楊行宻遣兵救董昌<lb/>
　　發明<hi>董昌僣于位號朝廷方委錢鏐討之而楊行宻反遣兵救賊何耶小人不知大義一至於</hi>
　　<hi>此是以通鑑載行宻表昌引咎願修職貢等語綱目皆削而不録而直書行宻遣兵救昌以罪之也</hi>
冬十月貶崔昭緯為梧州司馬質實<hi>梧州注見漢武帝元鼎五年蒼梧</hi>
以孫偓同平章事○十一月李克用克邠州王行瑜伏<lb/>
誅<lb/>
<pb n="KR2o0020_WYG_075-78b"/>
　<hi>河東將李存貞敗邠寧軍於梨園北李罕之李存信等又急攻之王行約行實遁去行瑜以精甲五千守</hi>
　<hi>龍泉寨李克用攻㧞之行瑜走入邠州克用引兵逼之行瑜登城號哭謂克用曰行瑜無罪脅廹乗輿皆</hi>
　<hi>茂貞繼鵬所為請移兵問鳳翔行瑜願束身歸朝克用曰王尚父何恭之甚僕受詔討三賊臣公預其一</hi>
　<hi>束身歸朝非僕所得專也行瑜挈族出走克用入邠州封府庫撫居人行瑜尋為部下所殺傳首</hi>質<lb/>
　實<hi>龍泉寨未詳處所唯鳳翔府沂陽縣東一十五里有龍泉山山有泉出其下或疑即此乗輿注見漢</hi>
　<hi>安帝延光四年王尚父謂王行瑜</hi>
朱全忠圍兖州<lb/>
　<hi>朱全忠遣葛從周擊兗州自以大軍繼之圍其城朱瑄遣其將賀瓌栁存薛懷寳將兵萬餘人襲曹州以</hi>
<pb n="KR2o0020_WYG_075-79a"/>
　<hi>解兗州之圍全忠自中都引兵夜追之比明至鉅野南及之屠殺殆盡擒三將俘三千人㑹大風晦𡨕全</hi>
　<hi>忠曰此殺人未足耳命所得俘皆殺之縛三將狥於兖州城下謂朱瑾曰卿兄已敗何不早降既而殺存</hi>
　<hi>及懷寳聞瓌名禮而用之瑄瑾告急於河東李克用遣大將史儼將數千騎以救之</hi>質實<hi>中都縣名</hi>
　<hi>注見周安王十二年平陸比明天將明也鉅野縣名注見漢獻帝初平二年</hi>
十二月王建遣兵擊東川<lb/>
　<hi>王建奏顧彦暉不發兵赴難而畧奪輜重請興兵討之</hi>
進李克用爵晉王<lb/>
　<hi>詔李克用進爵晉王李罕之蓋寓諸將佐進官有差克用性嚴急左右小有過輙死無敢違忤惟蓋寓敏</hi>
<pb n="KR2o0020_WYG_075-79b"/>
　<hi>慧能揣其意婉辭裨益無不從者克用或以非罪怒將吏寓必陽助之怒克用常釋之有所諫諍必徵近</hi>
　<hi>事為喻由是克用愛信之朱全忠數使人間之克用待之益厚</hi>質實<hi>晉州名注見漢獻帝建安七年</hi>
　<hi>河東</hi>
李克用還晉陽<lb/>
　<hi>克用遣掌書記李襲吉入謝請乗勝勢遂取鳳翔上謀於貴近或曰茂貞復滅則沙陀太盛朝廷危矣上</hi>
　<hi>乃賜克用詔褒其忠欵且言不臣之狀行瑜為甚茂貞韓建自知其罪職貢相繼且當休兵息民克用奉</hi>
　<hi>詔而止既而私謂詔使曰觀朝廷之意似疑克用有異心也然不去茂貞闗中無安寧之日又詔免克用</hi>
　<hi>入朝將佐或言今掃清闕庭豈可不入見天子克用猶豫未决蓋寓曰天子還未安席人心尚危大王若</hi>
<pb n="KR2o0020_WYG_075-80a"/>
　<hi>引兵渡渭竊恐復驚駭都邑人臣盡忠在於勤王不在入覲願熟圖之克用笑曰蓋寓尚不欲吾入朝况</hi>
　<hi>天下之人乎乃表曰臣總帥大軍不敢徑入朝覲表至京師上下始安克用遂引兵歸而茂貞驕横如故</hi>
　<hi>河西州縣多為所據胡氏曰克用於三鎮非有父兄之怨特為王室雪耻故仗義而來昭宗不明又在術</hi>
　<hi>數隂疑克用而黨茂貞他日困辱凶終蓋始乎此謀矣又曰克用所與謀者蓋寓而已而寓於此有失䇿</hi>
　<hi>焉當此時也止當勸克用入覲力陳茂貞不誅必為後患之意不然將在軍君令有所不受蕩清岐華駐</hi>
　<hi>師郊畿釋戎服以見天子身輔朝政修明紀律使東㓂不得西畧王室安矣釋此不為而區區疲力於幽</hi>
　<hi>州爭地於慈隰遂使全忠先手遂移唐祚晉陽岌岌幾不自保此豈非初謀不逺故歟</hi>集覽<hi>郊畿</hi>
　<hi>注見德宗貞元九年郊圻慈隰皆在河東屬平陽慈本春秋屈邑漢為北屈縣唐置慈州今吉州是也隰</hi>
<pb n="KR2o0020_WYG_075-80b"/>
　<hi>本漢蒲子縣後魏置汾州隋改隰州先手注見德宗興元元年先人有奪人之心岌岌孟子天下殆哉岌</hi>
　<hi>岌乎注岌岌傾危之狀岌逆及反</hi>正誤<hi>全忠先手今按先手一本作束手誤蓋謂朱全忠破李茂</hi>
　<hi>貞迎車駕都洛陽挾天子令諸侯李克用不知出此遂為全忠所先如奕棊之先手也</hi>質實<hi>李襲</hi>
　<hi>吉洛陽人沙陀太盛謂李克用渭水名注見漢高后五年岐華二鎮名謂李茂貞韓建慈隰二州名慈注</hi>
　<hi>見陳宣帝大建五年定陽隰注見晉懷帝永嘉二年蒲子</hi>
　　書法<hi>於是詔使還鎮不書詔何嘉克用也奉詔討賊賊既討矣奉詔而還克用於是知有臣節</hi>
　　<hi>矣不書詔還深予之也然則克用不能遂討茂貞輕聼蓋寓以貽後患非失計歟車駕初還人心岌</hi>
　　<hi>岌蓋寓蓋深知之使綱目於寓有所不可他日必不以押牙而書卒矣</hi>
<pb n="KR2o0020_WYG_075-81a"/>
　　發明<hi>前書李茂貞等犯闕則見三鎮反逆之罪矣次書李克用舉兵討三鎮則見克用狥國之</hi>
　　<hi>忠矣又書克用克邠州王行瑜伏誅則見克用討逆之績矣至是遽乃使之還鎮何耶夫三叛連衡</hi>
　　<hi>脅制天子殺戮大臣至謀廢立罪不容誅四方征鎮未聞一人有勤王之舉獨克用投筯而起舉兵</hi>
　　<hi>赴急亦既振揚天討功績顯著正宜乗機剪除盪平凶逆而唐朝君臣曾無遠略反形疑忌之心遂</hi>
　　<hi>使河東之斾方旋而鳳翔之勢愈熾是皆為謀不審之咎也然則綱目何以不書詔克用還晉陽曰</hi>
　　<hi>還鎮之舉固唐朝之失然是時權在克用使其能力陳大計進兵岐隴掃除李茂貞等一正王室豈</hi>
　　<hi>不甚美今乃亂根未絶冺黙而去則非大臣正國之義故綱目書之以克用自還為文者又所以譏</hi>
　　<hi>其不知大義失於討賊者也</hi>
<pb n="KR2o0020_WYG_075-81b"/>
<hi>丙辰</hi>三年春正月蔣勛據邵州劉建鋒遣馬殷擊之<lb/>
　<hi>勛求邵州劉建鋒不許勛乃起兵冦湘潭據邵州建鋒遣殷擊之</hi>質實<hi>湘潭一統志云本秦之湘</hi>
　<hi>南縣漢屬長沙郡晉屬衡陽郡梁改湘南曰湘潭因昭潭為名隋以建寧隂山攸水荼陵四縣省入屬衡</hi>
　<hi>州唐屬潭州宋因之元陞為州本朝復為縣改屬長沙府</hi>
閏月李克用遣李存信將兵救兖鄆羅𢎞信襲之存信<lb/>
軍潰<lb/>
　<hi>李克用遣李存信將萬騎假道于魏以救兖鄆軍于莘縣朱全忠使人謂羅𢎞信曰克用志吞河朔師還</hi>
　<hi>之日貴道可憂存信戢衆不嚴侵暴魏人𢎞信怒發兵三萬夜襲之存信軍潰委棄資糧兵械萬數𢎞信</hi>
<pb n="KR2o0020_WYG_075-82a"/>
　<hi>自是與河東絶專志汴州全忠方圖兖鄆畏𢎞信議其後𢎞信每有贈遺全忠必對使者北面拜受之曰</hi>
　<hi>六兄於予倍年以長固非諸鄰之比𢎞信信之全忠以是得專意東方</hi>質實<hi>魏謂羅𢎞信兖鄆謂</hi>
　<hi>朱瑄朱瑾莘縣注見中宗嗣聖五年</hi>
二月以通王滋判侍衛諸軍事質實<hi>通州名注見肅宗上元二年</hi>
朱全忠遣龎師古擊鄆州○夏四月河漲<lb/>
　<hi>河漲將毁滑州朱全忠决為二河夾城而東為害滋甚</hi>
　　書法<hi>綱目書河溢十詳晉高祖天福三年未有書河漲者漲者何未溢也未溢也何以書志患</hi>
　　<hi>始也於是河漲將毁滑州全忠决為二河夾城東注自是為害滋甚二十二年河决者九詳漢文帝</hi>
<pb n="KR2o0020_WYG_075-82b"/>
　　<hi>十二年故謹志之終綱目書河漲一而已是年</hi>
李克用攻魏州○武安軍亂殺劉建鋒推馬殷為留後<lb/>
　<hi>建鋒嗜酒不親政事長直兵陳贍妻美建鋒私之贍殺建鋒諸將迎行軍司馬張佶為留後佶將入馬忽</hi>
　<hi>踶齧傷髀時馬殷攻邵州未下佶謂諸將曰馬公勇而有謀寛厚樂善吾所不及真乃主也乃以牒召之</hi>
　<hi>殷至佶肩輿入府坐受殷拜謁已乃命殷升聼事以留後讓之即趨下帥將吏拜賀復為行軍司馬代殷</hi>
　<hi>將兵攻邵州</hi>集覽<hi>佶其吉反</hi>
　　書法<hi>馬楚之基始於此</hi>
五月董昌去僣號<lb/>
<pb n="KR2o0020_WYG_075-83a"/>
　<hi>董昌使人覘錢鏐兵有言其强盛者輙怒斬之言兵疲食盡則賞之顧全武進兵越州昌出戰而敗全武</hi>
　<hi>圍之昌始懼去帝號</hi>
楊行宻取蘇州<lb/>
　<hi>常熟鎮使陸郢以城應楊行宻虜刺史成及行宻閲及家貲惟圖書藥物賢之歸署行軍司馬及泣曰及</hi>
　<hi>百口在錢公所失蘇州不能死敢求富貴願以身易百口之死引佩刀欲自刺行宻遽止之錢鏐急召顧</hi>
　<hi>全武使備行宻全武曰越州賊之根本奈何垂克而棄之請先取越州後復蘇州鏐從之</hi>質實<hi>常熟</hi>
　<hi>縣名注見隋煬帝大業九年成及錢塘人貞國之子也蘇州注見漢獻帝建興三年吳國</hi>
崔昭緯伏誅<lb/>
<pb n="KR2o0020_WYG_075-83b"/>
　<hi>昭緯既貶復求救於朱全忠詔遣中使賜昭緯死及於荆南斬之中外咸以為快</hi>質實<hi>荆南道名</hi>
　<hi>注見漢獻帝建安十三年南郡</hi>
荆南將許存降于王建<lb/>
　<hi>成汭與其將許存泝江畧地盡取濵江州縣以趙武為黔中留後存為萬州刺史知存不得志使人詗之</hi>
　<hi>曰存不治州事日出蹴踘汭曰存將逃先匀足力也遣兵襲之存棄城走降干王建建忌存勇畧欲殺之</hi>
　<hi>掌書記高燭曰公方總攬英雄以圖霸業彼弱來歸我奈何殺之建使戍蜀州隂使知蜀州王宗綰察之</hi>
　<hi>宗綰宻言存忠勇謙厚有良將材建乃捨之更其姓名曰王宗播而宗綰竟不使宗播知其免已也宗播</hi>
　<hi>元從孔目官栁修業每勸宗播慎靜以免禍後遇彊敵諸將所憚者宗播以身先之及有功輙稱病不自</hi>
<pb n="KR2o0020_WYG_075-84a"/>
　<hi>伐由是得以功名終</hi>集覽<hi>竟不使宗播知其免已以言王宗綰長者也終不令宗播知因我宻言而</hi>
　<hi>得免王建見殺之禍不自伐易乾卦善世而不伐伊川傳曰不有其善也論語孟之反不伐饒氏曰伐如</hi>
　<hi>伐木之伐凡人矜誇自己之能乃所以自戕其能故謂之自伐也老子曲則全章不自伐故有功不自矜</hi>
　<hi>故長莊子山水篇吾聞之大成之人曰自伐者無功</hi>質實<hi>黔中郡名注見漢光武建武二十四年武</hi>
　<hi>陵蹴踘劉向别録曰黄帝所作也或曰起于戰國時蹋踘兵勢也所以練武事知有材皆因嬉戯而講陳</hi>
　<hi>之</hi>
錢鏐克越州董昌伏誅<lb/>
　<hi>全武攻越州克其外郭董昌猶據牙城拒之鏐遣紿昌云奉詔令大王致仕歸臨安昌乃送牌印而出全</hi>
<pb n="KR2o0020_WYG_075-84b"/>
　<hi>武斬之昌在圍城中貪吝益甚口率民間錢帛減戰士糧及城破庫有金帛雜貨五百間倉有糧三百萬</hi>
　<hi>斛錢鏐散金帛以賞將士開倉以振貧乏</hi>集覽<hi>牙城即内城也注見漢獻帝初平三年牙門</hi>質<lb/>
　實<hi>臨安縣名注見僖宗乾符五年</hi>
六月李克用攻魏博朱全忠遣其將葛從周救之還擊<lb/>
兖鄆破之<lb/>
　<hi>李克用攻魏博朱全忠召葛從周於鄆州使將兵營洹水以救魏博克用引兵擊之汴人多鑿坎於陳前</hi>
　<hi>戰方酣克用馬躓幾為汴人所獲顧射其將一人斃之乃得免引軍還從周復擊兖鄆兵破之兖鄆屬城</hi>
　<hi>皆為汴人所據克用發兵赴之輙為魏人所拒不得前兖鄆由是不振</hi>集覽<hi>洹水注見周顯王三</hi>
<pb n="KR2o0020_WYG_075-85a"/>
　<hi>十六年馬躓躓陟利反踣也字與疐通詩載疐其尾說文曰疐礙不行也</hi>
秋七月李茂貞舉兵犯闕上如華州考異<hi>上當作帝</hi>
　<hi>初李克用屯渭北李茂貞韓建憚之事朝廷禮甚恭克用去二鎮貢獻漸疎表章驕幔上自石門還置殿</hi>
　<hi>後四軍選補數萬人使延王戒丕等將之茂貞遂表言延王無故稱兵討臣臣今勒兵入朝請罪上告急</hi>
　<hi>於河東茂貞遂引兵逼京畿覃王嗣周與戰敗績七月茂貞進逼京師戒丕曰今闗中藩鎮無可依者不</hi>
　<hi>若自鄜州濟河幸太原上至渭北韓建奉表請幸華州不許既而上復憚逺適至富平復遣人召建面議</hi>
　<hi>去留建至頓首言今藩臣䟦扈者非止茂貞陛下若逺廵邊鄙臣恐無復還朝今華州兵力雖㣲亦足自</hi>
　<hi>固西距長安不遠願陛下臨之以圖興復上乃從之至華州茂貞遂入長安燔燒俱盡</hi>質實<hi>藩鎮</hi>
<pb n="KR2o0020_WYG_075-85b"/>
　<hi>注見肅宗上元二年鄜州注見漢獻帝建安十七年太原府名注見齊明帝建武三年并州富平縣名注</hi>
　<hi>見憲宗元和六年長安縣名注見漢惠帝五年</hi>
崔𦙍罷<lb/>
　<hi>上以𦙍崔昭緯之黨故罷之</hi>
以陸扆同平章事質實<hi>陸扆嘉興人</hi>○八月李克用發兵入<lb/>
援<lb/>
　<hi>韓建移檄諸道令供輸資糧詣行在李克用聞之歎曰去嵗從余言豈有今日之患又曰韓建天下癡物</hi>
　<hi>為賊臣弱帝室是不為李茂貞所擒則為朱全忠所虜耳因奏將與鄰道發兵入援</hi>
<pb n="KR2o0020_WYG_075-86a"/>
　　書法<hi>於是奏將發兵入援耳即書入援何予義也</hi>
　　發明<hi>昭宗失謀再貽播越茂貞兩犯京闕逼逐乗輿是時克用雖有奏請猶未出兵而綱目已</hi>
　　<hi>書其發兵入援者予其有勤王之心也向使昭宗早從克用之言克用早伸正國之義又安有覆亡</hi>
　　<hi>之禍哉吁</hi>
王搏罷以朱朴同平章事<lb/>
　<hi>水部郎中何迎表薦國子博士朱朴材如謝安道士許巖士亦薦朴有經濟材上連日召對朴有口辯上</hi>
　<hi>悦之曰朕雖非太宗得卿如魏徵矣上憤天下之亂思得竒傑之士不次用之朴自言得為宰相月餘可</hi>
　<hi>致太平上以為然以朴為相朴庸鄙迂僻中外大驚尋兼判戸部凡軍旅財賦一以委之</hi>質實<hi>朱朴</hi>
<pb n="KR2o0020_WYG_075-86b"/>
　<hi>襄陽人謝安晉元帝時人</hi>
九月以王潮為威武軍節度使質實<hi>威武節度注見漢武帝建元三年閩</hi>
<hi>中</hi>○以馬殷判湖南軍府事<lb/>
　<hi>殷以髙郁為謀主而畏楊行宻成汭之彊議以金帛結之郁曰成汭不足畏也行宻公之讐雖以萬金賂</hi>
　<hi>之安肯為吾援乎不若上奉天子下撫士民訓卒厲兵以修覇業則誰與敵矣殷從之</hi>質實<hi>湖南</hi>
　<hi>軍注見宋文帝元嘉十六年衡陽</hi>
以崔𦙍崔遠同平章事貶陸扆為硤州刺史<lb/>
　<hi>𦙍之罷相韓建之志也𦙍宻求援於朱全忠且教之營東都宫闕表迎車駕全忠從之仍請以兵迎駕且</hi>
<pb n="KR2o0020_WYG_075-87a"/>
　<hi>言崔𦙍忠臣不宜出外建懼復奏召𦙍為相遣使諭止全忠𦙍恨扆代已誣以黨於茂貞而貶之</hi>質<lb/>
　實<hi>硤州注見周赧王三十六年夷陵</hi>
冬十月以孫偓為鳳翔四面行營招討使討李茂貞<lb/>
　<hi>茂貞上表請罪仍獻助脩宫室錢韓建復佐佑之竟不出師</hi>
　　書法<hi>不行矣何以書病昭宗也勃焉而興兵忽焉而罷之書所以著其無成命也</hi>
　　發明<hi>克用請討茂貞乃疑而不用孫偓何為者哉乃以任招討之職書之于冊失可知矣</hi>
以王摶同平章事<lb/>
以錢鏐為鎮海鎮東節度使<lb/>
<pb n="KR2o0020_WYG_075-87b"/>
　<hi>鏐令兩浙吏民上表請兼領浙東朝廷不得已從之改威勝曰鎮東</hi>質實<hi>鎮海軍名注見憲宗元和</hi>
　<hi>二年杭州鎮東軍名注見昭宣帝天祐三年</hi>
以劉隱為清海行軍司馬<lb/>
　<hi>清海節度使薛王知柔行至湖南廣州牙將盧琚據境拒之封州刺史劉隱襲廣州斬琚具軍容迎知柔</hi>
　<hi>入視事知柔表隱為行軍司馬</hi>質實<hi>清海節度注見秦始皇三十三年南海薛州名未詳沿革廣州</hi>
　<hi>注見秦始皇三十三年南海</hi>
　　書法<hi>行軍司馬耳何以書予劉隱也清海軍變據境拒命隱討平之而能迎帥視事自僖昭以</hi>
　　<hi>來未之有也特書美之</hi>
<pb n="KR2o0020_WYG_075-88a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2o0020_WYG_075-88b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
御批資治通鑑綱目卷五十二<lb/>
</p>
<p>
</p>
  </div>
</body>
</text>
</TEI>