<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2o0020_WYG_017-1a"/>
　欽定四庫全書<lb/>
御批資治通鑑綱目卷九上<lb/>
　　<hi>起丁亥漢光武帝建武三年盡乙亥漢明帝永平十八年</hi>凡四十九年<lb/>
　<hi>丁亥</hi>三年春正月以馮異為征西大將軍○鄧禹馮異與<lb/>
　赤眉戰敗績<lb/>
　　<hi>鄧禹慙於受任無功數以饑卒徼赤眉戰輙不利乃率車騎將軍鄧𢎞等自河北度至湖要馮異共攻赤</hi>
　　<hi>眉異曰赤眉衆尚多可以恩信傾誘難卒用兵破也上今使諸將屯澠池要其東而異擊其西一舉取之</hi>
　　<hi>此萬成計也禹𢎞不從𢎞遂大戰移日軍潰異與禹合兵救之赤眉小郤異以士卒饑倦可且休禹不聼</hi>
<pb n="KR2o0020_WYG_017-1b"/>
　　<hi>復戰大為所敗禹以二十四騎脱歸宜陽異棄軍走與麾下數人歸營復收散卒堅壁自守延平陳氏曰</hi>
　　<hi>鄧禹以栒邑付之愔歆其失在不知人而已今慙受任無功不量可否用饑卒取敗可謂不知命矣若馮</hi>
　　<hi>異不守所見曲從二鄧幾不自脱雖終能成功不為無罪也</hi>集覽<hi>徼赤眉徼或作邀通作要音伊</hi>
　　<hi>消反遮也下要其東同要馮異要去聲約也澠池縣名屬𢎞農禹貢注屬河南郡澠當作黽俗作澠音彌</hi>
　　<hi>兖反</hi>正誤<hi>要馮異今按要平聲亦訓約論語久要是也此為邀而約之之義下文要其東則邀遮也</hi>
　　質實<hi>一統志云湖縣名注見武帝太始二年澠池漢之縣名屬𢎞農郡以地在崤黽間故名新莾改</hi>
　　<hi>陜亭東漢復舊曹魏徙治蠡城西魏屬河南郡後周屬同軌郡隋徙治大塢城屬熊州後屬宜陽郡唐初</hi>
　　<hi>屬榖州貞觀初徙今治宋屬河南府金置韶州元省州復為縣至本朝因之屬河南府宜陽縣名注見周</hi>
<pb n="KR2o0020_WYG_017-2a"/>
　<hi>安王十一年</hi>
立四親廟於洛陽<lb/>
　<hi>祀父南頓君以上至舂陵節侯</hi>質實<hi>南頓君以上至舂陵節侯按東漢紀云景帝生長沙定王發發</hi>
　<hi>生舂陵節侯買買生鬱林太守外外生鉅鹿都尉回回生南頓令欽是謂四親也南頓縣名注見建武十</hi>
　<hi>九年舂陵縣名注見新莾地皇三年</hi>
鄧禹上大司徒印綬以為右將軍○馮異大破赤眉於<lb/>
崤底賊衆東走帝勒軍宜陽降之得𫝊國璽綬<lb/>
　<hi>馮異與赤眉約期㑹戰使壯士變服與赤眉同伏於道側旦日赤眉使萬人攻異前部異少出兵以救之</hi>
<pb n="KR2o0020_WYG_017-2b"/>
　<hi>賊見勢弱遂悉衆攻異異乃縱兵大戰日昃賊氣衰伏兵卒起衣服相亂赤眉不復識别衆遂驚潰追撃</hi>
　<hi>大破之於崤底降男女八萬人帝降璽書勞異曰始雖垂翅回谿終能奮翼澠池可謂失之東隅收之桑</hi>
　<hi>榆赤眉餘衆東向宜陽帝親勒六軍嚴陳以待之赤眉忽遇大軍驚震乃遣劉㳟乞降曰盆子將百萬衆</hi>
　<hi>降陛下何以待之帝曰待汝以不死耳丙午盆子及丞相徐宣以下肉袒降上所得傳國璽綬赤眉衆尚</hi>
　<hi>十餘萬人帝令縣厨皆賜食明旦大陳兵馬臨雒水令盆子君臣列而觀之帝謂樊崇等曰得無悔降乎</hi>
　<hi>朕今遣卿歸營勒兵鳴鼓相攻决其勝負不欲彊相服也徐宣等叩頭曰臣等出長安東都門君臣計議</hi>
　<hi>歸命聖徳今日得降猶去虎口歸慈母誠懼誠喜無所恨也帝曰卿所謂鐵中錚錚傭中佼佼者也賜樊</hi>
　<hi>崇等洛陽田宅帝憐盆子以為趙王郎中</hi>集覽<hi>崤底崤山名今陜縣東二崤是也底下也元和志云</hi>
<pb n="KR2o0020_WYG_017-3a"/>
　<hi>東崤至西崤三十五里在秦關之東漢關之西杜預曰在𢎞農澠池縣西崤通作殽括地志云洛州永寧</hi>
　<hi>西北二十里古殽道也回谿在澠池之北俗名回坑東隅隅陬也東隅日出處也桑榆前書谷永曰太白</hi>
　<hi>出西方六十日法當參入今已過期尚在桑榆之間注桑榆謂晚也或作日入處也淮南子曰西日垂景</hi>
　<hi>在樹端謂之桑榆傳國璽綬璽王者印也綬帯也所以繋璽黄赤綬四采武都紫泥封盛以青囊白素裹</hi>
　<hi>兩端無縫尺一版中約署衞宏曰秦以前以金銀為方寸璽秦得和氏璧乃以玉為之螭獸紐在六璽之</hi>
　<hi>外李斯書其文曰受命于天既夀永昌號曰傳國璽漢高定三秦子嬰獻之後王莾簒逆就元后取之莾</hi>
　<hi>敗王憲得之李松入長安斬憲取璽送上更始更始奉赤眉赤眉立劉盆子盆子奉上光武後董卓作亂</hi>
　<hi>掌璽者投諸井孫堅入洛討卓軍於城南見井中有五色光堅乃浚井得璽袁術僣逆乃拘堅妻奪之時</hi>
<pb n="KR2o0020_WYG_017-3b"/>
　<hi>徐璆被徴詣京師道為術所刼後術死璆得璽還以上獻帝漢以禪魏魏以禪晉前趙劉聰使劉曜入洛</hi>
　<hi>陽執晉懷取璽詣平陽後為石勒所併璽乃屬勒勒為冉閔所滅璽屬閔閔敗璽存閔大將軍蔣幹幹求</hi>
　<hi>救於晉謝尚時尚使戴施據枋頭遂入鄴助守紿幹得璽以晉穆帝永和八年還建康又六璽注見靈帝</hi>
　<hi>中平六年雒水雒本作洛洛水出𢎞農上洛縣冢嶺山東北至河南鞏縣入河括地志云洛水源出慶州</hi>
　<hi>洛源縣别於山南入渭鐵中錚錚錚初耕反金聲也鐵中錚錚謂鐵之㣲有剛利者傭中佼佼佼古巧反</hi>
　<hi>好也傭中佼佼言凡傭之人稍為勝者趙王郎中趙王名良漢同姓也王國置郎中掌宿衛執㦸</hi>正<lb/>
　誤<hi>傭中佼佼今按佼疑與狡通謂如傭作人中之狡猾者</hi>質實<hi>一統志云崤山名注見安帝元</hi>
　<hi>初二年回谿在河南府永寧縣北六十里洛水源出西安府洛南縣冡嶺山東流經盧氏永寧宜陽洛陽</hi>
<pb n="KR2o0020_WYG_017-4a"/>
　<hi>偃師鞏縣入於河禹治水時神龜負書出于此</hi>
　　書法<hi>書傳國璽綬何重國寳也書傳國璽始此綱目凡國寳必書子嬰奉璽符節以降則書秦</hi>
　　<hi>乙未年得𫝊國璽綬則書是年張寔得璽獻之則書晉愍帝建興三年謝尚得傳國璽獻之則書穆</hi>
　　<hi>帝永和八年盗竊梁傳國璽歸之於齊則書梁壬申年上皇遣使奉冊寳如靈武則書唐𤣥宗天寳</hi>
　　<hi>十五載冊寳至自成都則書同上年唐遣使奉冊寳如梁則書昭宣帝四年晉得傳國寳則書五代</hi>
　　<hi>辛巳年晉作受命寳則書戊戌年周更作二寳則書癸丑年終綱目書得璽三得寳一作寳二奉璽</hi>
　　<hi>寳三竊璽一</hi>
二月劉永立董憲為海西王張歩為齊王歩執伏隆殺<lb/>
<pb n="KR2o0020_WYG_017-4b"/>
之<lb/>
　<hi>劉永聞伏隆至劇亦遣使立張歩為齊王歩貪王爵猶豫未决隆曉譬曰高祖與天下約非劉氏不王今</hi>
　<hi>可得十萬戶侯耳歩欲留隆與共守二州隆不聽求得反命歩遂執隆而受永封隆遣間使上書曰臣隆</hi>
　<hi>奉使無狀受執凶逆雖在困阨授命不顧願以時進兵無以臣隆為念帝得隆奏召其父湛流涕示之曰</hi>
　<hi>恨不且許而遽求還也其後歩遂殺之延平陳氏曰伏隆之求還足以成命矣死而無憾安用且許之乎</hi>
　<hi>光武之言所以慰其父耳</hi>集覽<hi>劇菑川國邑時張歩都此括地志云菑川劇縣故城在青州夀光南</hi>
　<hi>三十里</hi>質實<hi>一統志云㐲隆東武人伏生十世孫劇漢之縣名屬北海郡曹魏省之故城在青州</hi>
　<hi>府夀光縣西南三十里張歩琅琊不其人</hi>
<pb n="KR2o0020_WYG_017-5a"/>
三月以伏湛為大司徒○涿郡太守張豐反彭寵自稱<lb/>
燕王<lb/>
　<hi>豐反與彭寵連兵朱浮以帝不自征彭寵上疏求救詔報曰度此反虜埶無久全其中必有内相斬者今</hi>
　<hi>軍資未充故須後麥耳浮城中糧盡人相食會耿况遣騎來救浮乃得脱身走薊城遂降於彭寵寵自稱</hi>
　<hi>燕王</hi>質實<hi>涿郡注見帝𤣥更始二年薊城即薊縣注同上年</hi>
帝自將征鄧奉夏四月奉降斬之考異<hi>據二年書將軍鄧奉反而此上</hi>
<hi>文書征則下當書奉降誅之誤作斬</hi>
　<hi>帝追奉至小長安與戰大破之奉肉袒因朱祜降帝憐奉舊功臣且釁起吳漢欲全宥之岑彭耿弇諫曰</hi>
<pb n="KR2o0020_WYG_017-5b"/>
　<hi>鄧奉背恩反逆暴師經年陛下既至不知悔善而親在行陣兵敗乃降若不誅奉無以懲惡於是斬之復</hi>
　<hi>朱祜位</hi>集覽<hi>小長安聚落名釁起吳漢釁爭端也去年吳漢狥南陽鄧奉怒漢掠其鄉里遂反擊</hi>
　<hi>漢悔善悔過而向善</hi>質實<hi>一統志云朱祜南陽宛人</hi>
馮異撃延岑破之岑走南陽關中平<lb/>
　<hi>延岑既破赤眉即拜置牧守欲據關中時關中衆冦猶盛各稱將軍據地擁兵多者萬餘人少者數千人</hi>
　<hi>馮異屯軍上林苑中延岑引冦張邯任良共攻異異撃大破之諸營堡附岑者皆來降岑遂自武關走南</hi>
　<hi>陽時百姓饑餓道路斷隔委輸不至馮異軍士悉以果實為糧詔拜趙匡為右扶風將兵助異并送縑榖</hi>
　<hi>異兵榖甚盛乃稍誅撃豪傑不從令者褒賞降附有功勞者悉遣諸營渠帥詣京師散其衆歸本業威行</hi>
<pb n="KR2o0020_WYG_017-6a"/>
　<hi>關中餘㓂悉平</hi>集覽<hi>為右扶風句絶/為右扶風郡守</hi>質實<hi>武關注見周赧王四年南陽郡名注</hi>
　<hi>見秦二世三年</hi>
吳漢圍劉永將蘇茂於廣樂大破之<lb/>
　<hi>漢率驃騎大將軍杜茂等七將軍圍蘇茂於廣樂周建招集得十餘萬人救之漢迎與之戰不利墮馬傷</hi>
　<hi>膝還營建等遂連兵入城諸將謂漢曰大敵在前而公傷卧衆心懼矣漢乃勃然裹創而起椎牛饗士慰</hi>
　<hi>勉之士氣自倍旦日蘇茂周建出兵圍漢漢奮撃大破之茂走還湖陵</hi>質實<hi>一統志云杜茂南陽</hi>
　<hi>冠軍人廣樂縣名未詳沿革湖陵秦之縣名屬薛郡漢初仍舊後改為侯國東漢廢之故城在兖州府魚</hi>
　<hi>臺縣東六十里漢沛公攻湖陵即此</hi>
<pb n="KR2o0020_WYG_017-6b"/>
睢陽人反城迎劉永蓋延引兵圍之○五月帝還宫是<lb/>
月晦日食○六月大將軍耿弇撃延岑走之其將鄧仲<lb/>
况以陰降<lb/>
　<hi>仲况據陰縣而劉歆孫龔為其謀主前侍中扶風蘇竟以書説之仲况與龔降竟終不伐其功隠身樂道</hi>
　<hi>夀終於家</hi>集覽<hi>陰縣春秋榖伯國楚地陰國所遷秦漢為縣屬南鄉郡隋改曰陰城宋陞光化軍</hi>
　質實<hi>一統志云陰漢之縣名屬南陽郡晉屬順陽郡西魏置陰城縣屬鄼城郡後周郡廢隋以縣屬</hi>
　<hi>襄州唐廢為陰城鎮宋置光化軍領乾徳縣熈寧中軍廢改乾徳為光化縣元屬襄陽府至本朝因之仍</hi>
　<hi>屬襄陽府扶風郡名注見周顯王八年岐縣</hi>
<pb n="KR2o0020_WYG_017-7a"/>
秋七月遣岑彭撃秦豐於鄧破之進圍黎丘别遣兵狥<lb/>
江東揚州平○睢陽人斬劉永以降諸將立其子紆復<lb/>
稱梁王<lb/>
　<hi>蓋延圍睢陽百日劉永蘇茂周建突出將走鄼蓋延追撃之急永將慶吾斬永首降蘇茂周建共立永子</hi>
　<hi>紆為梁王</hi>集覽<hi>鄼此鄼與南陽之鄼不同此音祚柯反字/本作<graphic n="KR0008" url="https://raw.githubusercontent.com/kanripo/KR-Gaiji/master/images/KR0008.png" mimeType="image/png"/>沛國縣也今屬亳州注見高帝六</hi>
　<hi>年</hi>質實<hi>一統志云鄧城名本春秋鄧國地南齊將曹虎鎮此元魏孝文圍之經月不下唐於此置</hi>
　<hi>臨沮縣又改鄧城縣宋廢入襄陽後元兵圍襄陽築此于要津以絶其援故城在襄陽府城東北二十里</hi>
　<hi>黎丘城名在襄陽府宜城縣東東漢書邔縣下有此城鄼漢之縣名屬沛郡後省之故城在開封府永城</hi>
<pb n="KR2o0020_WYG_017-7b"/>
　<hi>縣西南李竒曰此鄼音嵯非是蕭何食邑</hi>
冬十月帝如舂陵祠園廟質實<hi>舂陵城名注見新莾地皇三年</hi>○十一<lb/>
月還宫○李憲稱帝<lb/>
　<hi>置百官擁九城衆十餘萬</hi>
遣大中大夫來歙使隗囂<lb/>
　<hi>帝謂大中大夫來歙曰今西州未附子陽稱帝道里阻逺諸將方務關東思西州方畧未知所在柰何歙</hi>
　<hi>曰臣嘗與隗囂相遇長安其人始起以漢為名臣願得奉威命開以丹青之信囂必束手自歸則述自亡</hi>
　<hi>之勢不足圖也帝然之始令歙使於囂囂既有功於漢又受鄧禹爵署其腹心議者多勸通使京師囂乃</hi>
<pb n="KR2o0020_WYG_017-8a"/>
　<hi>奉奏詣闕帝報以殊禮言稱字用敵國之儀所以慰籍之甚厚</hi>集覽<hi>言稱字每言語之間不稱其名</hi>
　質實<hi>來歙南陽新野人</hi>
<hi>戊子</hi>四年春遣鄧禹將兵撃延岑破之岑奔蜀公孫述以<lb/>
為大司馬○夏四月帝如鄴遣吳漢撃五校於臨平破<lb/>
之遣耿弇祭遵等討張豐斬之弇遂進撃彭寵考異<hi>據二</hi>
<hi>年書漁陽太守彭寵反三年書涿郡太守張豐反則此斬字當作誅撃字當作討</hi>
　<hi>豐好方術有道士言豐當為天子以五綵囊裹石繋豐肘云石中有玉璽豐信之遂反既當斬猶曰肘石</hi>
　<hi>有玉璽傍人為椎破之豐乃知𬒳詐仰天曰當死無恨上詔耿弇進撃彭寵弇以父况與寵同功又兄弟</hi>
<pb n="KR2o0020_WYG_017-8b"/>
　<hi>無在京師者不敢獨進求詣雒陽詔報曰將軍舉宗為國功効尤著何嫌何疑而求徴况聞之更遣弇弟</hi>
　<hi>國入侍</hi>集覽<hi>雒陽雒本作洛成周洛陽也在澗水東漢河南郡屬縣周公遷殷頑民是為成周魚</hi>
　<hi>豢魏畧云光武以漢火行為水尅火故去水加佳其地在成臯西宛縣北又注見周顯王三年</hi>質實<lb/>
　<hi>鄴縣名注見獻帝建安十五年五校注見宣帝神爵元年</hi>
六月帝還宫○秋七月如譙遣將軍馬武王霸圍劉紆<lb/>
於垂恵董憲將賁休以蘭陵降憲攻㧞之<lb/>
　<hi>憲聞賁休以蘭陵降自郯圍之蓋延及龎萌在楚請徃救之帝勅曰可直徃擣郯則蘭陵自解延等以賁</hi>
　<hi>休城危遂先赴之憲逆戰而陽敗退延等因㧞圍入城明日憲大出兵合圍延等懼遽出突走因徃攻郯</hi>
<pb n="KR2o0020_WYG_017-9a"/>
　<hi>帝讓之曰間欲先赴郯者以其不意故耳今既奔走賊計已立圍豈可解乎延等至郯果不能克而董憲</hi>
　<hi>遂㧞蘭陵殺賁休</hi>集覽<hi>賁休姓名章懐曰賁音奔前書季布𫝊賁赫注賁音肥蘭陵縣屬東海郡</hi>
　<hi>今邳州縣又沂州承縣有蘭陵山擣郯擣攻擊之義也郯注見秦二世二年</hi>質實<hi>一統志云譙縣</hi>
　<hi>名注見獻帝建安十五年馬武南陽湖陽人王霸潁陽人蘭陵戰國楚邑名即春秋時<graphic n="KR2306" url="https://raw.githubusercontent.com/kanripo/KR-Gaiji/master/images/KR2306.png" mimeType="image/png"/>國也漢置蘭陵</hi>
　<hi>縣屬東海郡普置蘭陵郡治承城隋罷郡置<graphic n="KR2306" url="https://raw.githubusercontent.com/kanripo/KR-Gaiji/master/images/KR2306.png" mimeType="image/png"/>州大業中州縣並廢而徙蘭陵縣於承城屬徐州唐𥘉復</hi>
　<hi>置<graphic n="KR2306" url="https://raw.githubusercontent.com/kanripo/KR-Gaiji/master/images/KR2306.png" mimeType="image/png"/>州又改蘭陵為承縣貞顴中廢州以縣屬沂州宋因之金屬邳州後改承縣為蘭陵興定中以縣置</hi>
　<hi>嶧州元初以州屬益都路至元初以縣省入至本朝初改州為縣屬兖州府</hi>
八月帝如夀春遣將軍馬成撃李憲九月圍舒集覽<hi>舒春</hi>
<pb n="KR2o0020_WYG_017-9b"/>
<hi>秋舒國桐國之地漢屬廬江唐改舒州宋陞安慶府郡縣志云舒有五名曰舒曰龍舒曰庸舒曰舒鳩曰舒成</hi>
<hi>其實一也春秋注廬江南有舒城舒城之南有龍舒案舒城今廬州縣龍舒今安慶是也又注見獻帝建安四</hi>
<hi>年皖城</hi>質實<hi>夀春縣名注見秦王政六年馬成棘陽人</hi>○以侯霸為尚書令<lb/>
　<hi>王莽末天下亂臨淮大尹侯霸獨能保全其郡帝徴霸㑹夀春拜尚書令時朝廷無故典又少舊臣霸明</hi>
　<hi>習故事收録遺文條奏前世善政法度施行之</hi>質實<hi>臨淮郡名注是新莽天鳳四年侯霸河内密人</hi>
冬十月帝還宫○隗囂遣馬援奉書入見<lb/>
　<hi>隗囂使馬援徃觀公孫述援與述舊同里閈相善以為既至當握手歡如平生而述盛陳陛衛以延援入</hi>
　<hi>交拜禮畢使出就舘更為援制都布單衣交讓冠㑹百官於宗廟中立舊交之位述鸞旗旄騎警蹕就車</hi>
<pb n="KR2o0020_WYG_017-10a"/>
　<hi>磬折而入禮饗官屬甚盛欲授援以封侯大將軍位賔客皆樂留援曉之曰天下雌雄未定公孫不吐哺</hi>
　<hi>走迎國士與圖成敗反修飾邊幅如偶人形此子何足久稽天下士乎因辭歸謂囂曰子陽井底蛙耳而</hi>
　<hi>妄自尊大不如專意東方囂乃使援奉書雒陽初到良久中黄門引入帝在宣徳殿南廡下袒幘坐迎笑</hi>
　<hi>謂援曰卿遨遊二帝間今見卿使人大慙援頓首辭謝因曰當今之世非但君擇臣臣亦擇君矣臣與公</hi>
　<hi>孫述同縣少相善臣前至蜀述陛㦸而後進臣臣今逺來陛下何知非刺客姦人而簡易若是帝復笑曰</hi>
　<hi>卿非刺客顧説客耳援曰天下反覆盗名字者不可勝數今見陛下恢廓大度同符高祖乃知帝王自有</hi>
　<hi>眞也</hi>集覽<hi>同里閈閈侯肝反閭也汝南平輿里門曰閈蓋援述皆扶風茂陵人也故云都布單衣馬</hi>
　<hi>援傳注東觀記曰都作荅荅布白疊布也南史高昌國有草實如繭中絲為細纑名曰白疊安子國人取</hi>
<pb n="KR2o0020_WYG_017-10b"/>
　<hi>以為布甚為輭白又史記荅布千匹注疊布也一曰都布單通作襌並音丹前書江充衣紗縠襌衣顔師</hi>
　<hi>古曰禪衣若朝服中單也二儀實録曰古者朝燕之服有中單交讓冠旄騎本紀注秦文公時梓樹化為</hi>
　<hi>牛以騎撃不勝或墮地髻解被髪牛畏入水秦因置旄頭騎作先驅徐爰釋疑曰乗輿黄麾内羽仗班弓</hi>
　<hi>箭左單右䍐執單者冠熊皮冠謂之旄頭磬折莊子漁父篇夫子曲要磬折正義曰謂人曲體揖之若石</hi>
　<hi>磬之形也案磬一片黒石縣在虡上撃之其形中曲垂兩頭言人要側似也吐哺史記魯世家周公戒伯</hi>
　<hi>禽曰我嘗一沐三握髪一飯三吐哺起以待士猶恐失天下之賢人修飾邊幅邊畔也田有界畔布帛廣</hi>
　<hi>曰幅修飾者言拘謭也顔師古曰若布帛之修整邊幅也井底蛙言如蛙坐井中所見者小也莊子秋水</hi>
　<hi>篇井蛙不可以語於海者拘於墟也陛㦸謂陳列棨㦸於階陛之下以為儀衛</hi>正誤<hi>交讓冠今按此</hi>
<pb n="KR2o0020_WYG_017-11a"/>
　<hi>蓋講賔主禮相見之冠</hi>質實<hi>馬援茂陵人</hi>
太傅褒徳侯卓茂卒○十二月帝如黎丘遣將軍朱祜<lb/>
圍秦豐岑彭撃田戎<lb/>
　<hi>岑彭攻秦豐三嵗斬首九萬餘級豐餘兵裁千人食且盡帝幸黎丘遣使招豐豐不肯降乃使朱祜等代</hi>
　<hi>岑彭圍黎丘使岑彭傅俊南撃田戎</hi>質實<hi>岑彭南陽棘陽人傅俊襄城人</hi>
公孫述遣兵屯陳倉隗囂遣兵助馮異撃破之述遣使<lb/>
招囂囂斬其使<lb/>
　<hi>公孫述聚兵數十萬人積糧漢中又造十層樓船多刻天下牧守印章遣將軍李育程烏將數萬衆出屯</hi>
<pb n="KR2o0020_WYG_017-11b"/>
　<hi>陳倉就吕鮪將徇三輔馮異迎撃大破之是時隗囂遣兵佐異有功遣使上狀帝報以手書曰將軍南拒</hi>
　<hi>公孫之兵北御羌胡之亂是以馮異西征得以數千百人躑躅三輔㣲將軍之助則咸陽已為他人禽矣</hi>
　<hi>如令子陽到漢中三輔願因將軍兵馬鼓旗相當儻肯如言即智士計功割地之秋也其後公孫述數遣</hi>
　<hi>將間出囂輙與馮異合勢共摧挫之述遣使以大司空扶安王印綬授囂囂斬其使出兵撃之以故蜀兵</hi>
　<hi>不復北出</hi>集覽<hi>將徇畧地曰徇又廵師宣令也躑躅猶踟蹰也復古編云躑躅住足也</hi>質實<lb/>
　<hi>陳倉縣名注見安帝元初二年</hi>
　　發明<hi>君子樂於成人之美故不以其終焉之惡而併没其始焉之善觀綱目所書隗囂遣兵助</hi>
　　<hi>馮異與夫公孫述遣使招囂囂斬其使等語皆所以示予之之意也使囂始終若此亦何不可之有</hi>
<pb n="KR2o0020_WYG_017-12a"/>
　　<hi>惜哉</hi>
以陳俊為泰山太守質實<hi>陳俊南陽西鄂人泰山郡名注見秦始皇二十八年</hi>
<hi>己丑</hi>五年春正月帝還宫○遣來歙送馬援歸隴右<lb/>
　<hi>隗囂與援共卧起問以東方事曰前到朝廷上引見數十每接燕語自夕至旦才明勇畧非人敵也且開</hi>
　<hi>心見誠無所隠㐲闊達多大節畧與高帝同經學博覽政事文辯前世無比囂曰卿謂何如高帝援曰不</hi>
　<hi>如也高帝無可無不可今上好吏事動如節度又不喜飲酒囂意不懌曰如卿言反復勝耶</hi>集覽<lb/>
　<hi>大節畧案畧字當屬下句無可無不可顔師古曰言唯其當而已胡氏曰此孔子自謂之言也以五字成</hi>
　<hi>文當渾全以㑹其意不當分析以求其義後世欲狀人之通儻不泥者必曰無可無不可</hi>
<pb n="KR2o0020_WYG_017-12b"/>
二月蘇茂救垂恵馬武王霸撃破之劉紆犇佼彊<lb/>
　<hi>蘇茂將五校兵救周建於垂恵馬武為茂建所敗犇過王霸營大呼求救霸曰賊兵盛出必兩敗努力而</hi>
　<hi>已乃閉營堅壁軍吏皆爭之霸曰茂兵精鋭其衆又多吾吏士心恐而捕虜與吾相持兩軍不一此敗道</hi>
　<hi>也今閉營固守示不相援賊必乗勝輕進捕虜無救其戰自倍如此茂衆疲勞吾承其敝乃可克也茂建</hi>
　<hi>果悉出攻武合戰良久霸軍中壯士數十人斷髪請戰霸乃開營後出精騎襲其背茂建前後受敵敗走</hi>
　<hi>霸武各歸營茂建復聚兵挑戰霸堅卧不出方饗士作倡樂茂雨射營中中霸前酒樽霸安坐不動軍吏</hi>
　<hi>皆曰茂前日已破今易撃也霸曰不然蘇茂客兵逺來糧食不足故數挑戰以徼一時之勝今閉營休士</hi>
　<hi>所謂不戰而屈人兵者也茂建既不得戰乃引還營其夜周建兄子誦反閉城拒之建於道死茂犇下邳</hi>
<pb n="KR2o0020_WYG_017-13a"/>
　<hi>與董憲合劉紆犇佼彊</hi>集覽<hi>捕虜馬武為捕虜將軍斷髪斷音短截也以示敢死戰也開營後開</hi>
　<hi>營壘後門徼一時之勝徼倖也一時本傳作一切注謂權時也</hi>正誤<hi>徼一時之勝今按徼只訓要求</hi>
　<hi>中庸行險以徼幸亦謂要求幸得如此也</hi>質實<hi>馬武南陽湖陽人下邳縣名注見高帝六年</hi>
帝如魏郡質實<hi>魏郡注見成帝綏和二年</hi>○彭寵奴斬寵來降夷其<lb/>
族封奴為不義侯考異<hi>提要此下有以郭伋為漁陽太守八字</hi>
　<hi>彭寵妻數為惡夣又多見恠變卜筮望氣者皆言兵當從中起寵以子后蘭卿質漢歸不信之使將兵居</hi>
　<hi>外無親於中寵齋在便室蒼頭子密等三人因寵卧寐共縳著牀告外吏云大王齋禁皆使吏休偽稱寵</hi>
　<hi>命收縛奴婢又以寵命呼其妻妻入驚曰奴反奴乃摔其頭撃其頰寵急呼曰趣為諸將軍辦裝於是兩</hi>
<pb n="KR2o0020_WYG_017-13b"/>
　<hi>奴將妻入取寳物留一奴守寵收金玉衣物至寵所裝之被馬六匹使妻縫兩縑囊昏夜後解寵手令作</hi>
　<hi>記告城門將軍開門書成斬寵及妻頭置囊中便持記馳出城因以詣闕明旦閤門不開官屬踰墻而入</hi>
　<hi>見寵屍驚怖其尚書韓立等共立寵子午為王國師韓利斬午首詣祭遵降夷其宗族帝封子密為不義</hi>
　<hi>侯權徳輿曰伯通之叛命子密之戕君同歸于亂罪不相蔽宜各致於法昭示王度乃爵於五等又以不</hi>
　<hi>義為名且舉以不義莫可侯也春秋書齊豹盗三叛人名之義無乃異於是乎</hi>集覽<hi>質漢歸為質子</hi>
　<hi>於漢而回歸質如字便室猶便坐也非正寢蒼頭前書鮑宣𫝊蒼頭廬兒注漢名奴為蒼頭者服純黑以</hi>
　<hi>别於良人也諸給事殿中所居為廬蒼頭侍從因呼為廬兒使吏休使其外吏各歸休沐也休沐注見昭</hi>
　<hi>帝始元四年伯通彭寵字爵於五等公侯伯子男春秋書齊豹盗三叛人名春秋昭二十年盗殺衛侯之</hi>
<pb n="KR2o0020_WYG_017-14a"/>
　<hi>兄縶襄三十一年邾庶其以漆閭丘來奔昭五年莒牟夷以牟婁及防兹來奔三十一年黒肱以濫來奔</hi>
　<hi>蓋春秋之例非命卿不書其名齊豹衛之卿也忿衛侯之兄而殺之欲求不畏彊禦之名而春秋抑之但</hi>
　<hi>書曰盜所謂求名而不得邾庶其莒牟夷邾黒肱三人皆非命卿以邑來奔求食而已不期名之著於春</hi>
　<hi>秋而春秋故書其名所謂欲蓋而名章也此皆懲不義也</hi>正誤<hi>質漢歸今按彭寵從弟子后蘭卿為</hi>
　<hi>質子於漢而歸質當音致</hi>
　　書法<hi>書某斬某降多矣不書所封據張歩安平侯之類書不義侯何譏失賞且非名也</hi>
遣使迎上谷太守耿况還京師封牟平侯集覽<hi>牟平地理志東</hi>
<hi>萊有牟平縣故城在今登州黄縣南十三州記云牟平古腄縣也</hi>質實<hi>一統志云牟平漢之縣名屬東</hi>
<pb n="KR2o0020_WYG_017-14b"/>
<hi>萊郡北齊移治黄縣馬嶺之南唐省入牟州故城在萊州府城東南九十里</hi>
　　書法<hi>特書也其特書何嘉報功也帝之業耿况父子實濟之</hi>
○吳漢耿弇撃富平獲索於平原大破之弇遂進討張<lb/>
歩集覽<hi>富平獲索地理志平原有富平縣獲索賊名</hi>質實<hi>一統志云富平漢之縣名屬平原郡</hi>
<hi>晉於縣置樂陵國後魏改國為郡隋初郡廢以樂陵縣屬滄州唐屬樂安郡後改屬滄州自唐以來徙治不一</hi>
<hi>宋始徙今治金元因之至國朝改屬濟南府平原漢之縣名為平原郡治所東漢改郡為國後魏徙郡治聊城</hi>
<hi>而於縣置東青州尋廢州以縣屬安徳郡隋屬冀州尋改屬徳州唐屬齊州尋復舊屬五代宋金元俱仍舊</hi>
<hi>國朝因之屬濟南府</hi>
<pb n="KR2o0020_WYG_017-15a"/>
　　書法<hi>世祖之篇非書反不書討歩也其書討何歩既降矣復殺使者非反乎故從反例書討</hi>
○遣將軍龎萌蓋延撃董憲萌反帝自將討之<lb/>
　<hi>龎萌為人遜順帝信愛之常稱曰可以託六尺之孤寄百里之命者龎萌是也使與蓋延共撃董憲時詔</hi>
　<hi>書獨下延而不及萌萌以為延譛已自疑遂反襲延軍破之與董憲連和自號東平王屯桃鄉之北帝聞</hi>
　<hi>之大怒自將討萌與諸將書曰吾常以龎萌為社稷之臣將軍得無笑其言乎老賊當族其各厲兵馬㑹</hi>
　<hi>睢陽龎萌攻破彭城將殺楚郡太守孫萌郡吏劉平伏太守身上號泣請代其死身被七創龎萌義而捨</hi>
　<hi>之太守已絶復蘇渴求飲平傾創血以飲之</hi>質實<hi>龎萌山陽人董憲海西人楚郡注見秦王政七</hi>
　<hi>年夀春</hi>
<pb n="KR2o0020_WYG_017-15b"/>
岑彭攻㧞夷陵田戎奔蜀彭留屯津鄉<lb/>
　<hi>岑彭既㧞夷陵謀伐蜀以夾川榖少水險難漕留威虜將軍馮駿軍江州都尉田鴻軍夷陵領軍李𤣥軍</hi>
　<hi>夷道自引兵還屯津鄉當荆州要㑹喻告諸蠻夷降者奏封其君長</hi>集覽<hi>江州縣名屬巴郡津鄉地</hi>
　<hi>名在巴郡境内</hi>質實<hi>一統志云夷陵縣名注見建武九年江州漢之縣名即巴郡治所蜀漢改為巴</hi>
　<hi>縣後周改巴城縣隋唐渝州治於此宋復為巴縣元併壁山縣入焉至國朝因之屬重慶府夷道縣名詳</hi>
　<hi>注見建武九年</hi>
夏四月旱蝗○竇融遣使奉書入見詔以融為凉州牧<lb/>
　<hi>初竇融等聞帝威徳心欲東向以河西隔逺未能自通乃從隗囂受建武正朔囂皆假其將軍印綬囂外</hi>
<pb n="KR2o0020_WYG_017-16a"/>
　<hi>順人望内懐異心使辨士張𤣥説融等曰更始事已成尋復亡滅此一姓不再興之效也方今豪傑競逐</hi>
　<hi>雌雄未决當各據土宇與隴蜀合從高可為六國下不失尉佗融等召豪傑議之其中識者皆曰今皇帝</hi>
　<hi>姓名見於圖書前世谷子雲夏賀良等皆言漢有再受命之符故劉子駿改易名字冀應其占及莽末西</hi>
　<hi>門君恵謀立子駿事覺被殺出謂觀者曰䜟文不誤劉秀眞汝主也此皆近事暴著者况今稱帝者數人</hi>
　<hi>而洛陽土地最廣甲兵最强號令最明觀符命而察人事他姓殆未能當也融遂决䇿東向遣長史劉鈞</hi>
　<hi>等奉書詣洛陽先是帝亦發使遺融書以招之遇鈞於道即與俱還見帝賜融璽書曰今益州有公孫子</hi>
　<hi>陽天水有隗將軍方蜀漢相攻權在將軍舉足左右便有輕重以此言之欲相厚豈有量哉欲遂立桓文</hi>
　<hi>輔㣲國當勉卒功業欲三分鼎足連衡合從亦宜以時定今之議者必有任囂教尉佗制七郡之計王者</hi>
<pb n="KR2o0020_WYG_017-16b"/>
　<hi>有分土無分民自適已事而已因授融凉州牧璽書至河西河西皆驚以為天子明見萬里之外</hi>集<lb/>
　覽<hi>隴蜀隴謂隗囂蜀謂公孫述六國戰國時韓魏趙燕楚齊尉佗佗徒河反名也姓趙秦二世時南海</hi>
　<hi>尉任囂病且死召龍川令趙佗語曰聞項羽劉季等各起兵中國擾亂吾欲興兵自備㑹病甚且南海東</hi>
　<hi>西數千里可以立國即以佗行南海尉事囂死佗即自立為南粤武王谷子雲谷永字子雲成帝時人夏</hi>
　<hi>賀良姓夏名賀良哀帝時方術士劉子駿劉歆字子駿王莽時為國師因䜟文云劉秀發兵捕不道故改</hi>
　<hi>名秀字頴叔西門君惠道士姓西門名君惠謂䜟文云劉氏當復興國師公姓名是也遂欲與子駿刼莽</hi>
　<hi>降漢謀泄自殺立桓文輔㣲國齊桓公晉文公春秋時號為賢君能紏合諸侯尊周室治彊楚諸侯皆尊</hi>
　<hi>之以為霸主連衡合從注見周安王十五年從横必有任囂教尉佗制七郡之計秦二世時南海尉任囂</hi>
<pb n="KR2o0020_WYG_017-17a"/>
　<hi>病敎趙佗以制七郡之謀案七郡南海鬰林蒼梧合浦交趾九眞日南是也王者有分土無分民王于况</hi>
　<hi>反分扶問反凡裂土以封諸侯其受封者各有分也地理志古有分土亡分民注有分土者謂立封疆也</hi>
　<hi>亡分民者謂通徃來不常厥居自適已事謂宜自謀順適已身之事</hi>正誤<hi>王者有分土今按王只如</hi>
　<hi>字自適已事今按此言唯欲更適自己之事而已如集覽説則指竇融矣非也</hi>質實<hi>竇融平陵人</hi>
六月秦豐降斬之○董憲劉紆使蘇茂佼彊救龎萌帝<lb/>
自將撃破之秋七月彊以衆降茂犇張歩憲萌犇朐梁<lb/>
人斬紆以降集覽<hi>朐其俱反縣名屬東海郡正義曰今海州朐山縣是</hi>質實<hi>朐縣名注</hi>
<hi>見秦二世二年郯子國故城在淮安府城北三百七十里</hi>
<pb n="KR2o0020_WYG_017-17b"/>
　　書法<hi>高帝自將五唯韓王信書討餘書撃嘗比肩也世祖自將七非書征則書討此其獨書撃</hi>
　　<hi>何紆永子也永立子也紹封宜矣非他人比也故前書據國起兵此特書撃綱目之權衡審矣</hi>
○冬十月帝如魯聞耿弇㧞祝阿濟南臨菑與張歩戰<lb/>
大破之帝勞弇軍歩斬蘇茂以降齊地悉平<lb/>
　<hi>張歩聞耿弇將至使其大將軍費邑軍歴下又令兵屯祝阿别於泰山鐘城列營數十以待之弇渡河先</hi>
　<hi>撃祝阿㧞之故開圍一角令其衆得犇歸鐘城鐘城人聞祝阿已潰大恐空壁亡去費邑分遣弟敢守巨</hi>
　<hi>里弇進兵先脅巨里嚴令軍中趣修攻具後三日當悉力攻巨里城陰緩生口亡歸以弇期告邑邑至日</hi>
　<hi>果自將精兵三萬餘人來救之弇喜謂諸將曰吾所以修攻具者欲誘致之耳野兵不撃何以城為即分</hi>
<pb n="KR2o0020_WYG_017-18a"/>
　<hi>三千人守巨里自引精兵上岡阪乗高合戰大破之臨陳斬邑既而收首級以示城中城中兇懼費敢悉</hi>
　<hi>衆亡歸張歩弇復縱兵撃諸未下者平四十餘營遂定濟南時張歩都劇使其弟藍將精兵二萬守西安</hi>
　<hi>諸郡太守合萬餘人守臨菑相去四十里弇進軍居二城之間弇視西安城小而堅且藍兵又精臨菑名</hi>
　<hi>雖大而實易攻乃敕諸校後五日㑹攻西安藍聞之晨夜警守至期夜半弇敕諸將皆蓐食㑹明至臨菑</hi>
　<hi>城䕶軍荀梁等爭之以為攻臨菑西安必救之攻西安臨菑不能救不如攻西安弇曰不然西安聞吾欲</hi>
　<hi>攻之日夜為備方自憂何暇救人臨菑出不意而至必驚擾吾攻之一日必㧞㧞臨菑即西安孤與劇隔</hi>
　<hi>絶必復亡去所謂撃一而得二者也遂攻臨菑半日㧞之入據其城張藍聞之將其衆亡歸劇弇乃令軍</hi>
　<hi>中無得虜掠須張歩至乃取之以激怒歩歩聞大笑曰以尤來大槍十餘萬衆吾皆即其營而破之今大</hi>
<pb n="KR2o0020_WYG_017-18b"/>
　<hi>耿兵少於彼又皆疲勞何足懼乎乃與三弟藍𢎞夀及故大彤渠帥重異等兵號二十萬至臨菑大城東</hi>
　<hi>攻弇於是弇先出菑水上與重異遇弇故示弱以盛其氣乃引歸小城陳兵於内使都尉劉歆泰山太守</hi>
　<hi>陳俊分陳於城下歩氣盛直攻弇營與劉歆等合戰弇視歆等鋒交乃自引精兵以横突歩陳於東城下</hi>
　<hi>大破之至暮罷弇明旦復勒兵出是時帝在魯聞弇為歩所攻自往救之未至陳俊謂弇曰劇虜兵盛可</hi>
　<hi>且閉營休士以須上來弇曰乗輿且到臣子當撃牛釃酒以待百官反欲以賊虜遺君父耶乃出兵大戰</hi>
　<hi>自旦及昏復大破之弇知歩困將退豫置左右翼為伏以待之人定時歩果引去伏兵起縱撃追至鉅昧</hi>
　<hi>水上僵尸相屬歩還劇兄弟各分兵散去後數日車駕至臨菑自勞軍群臣大㑹帝謂弇曰昔韓信破歴</hi>
　<hi>下以開基今將軍攻祝阿以發迹此皆齊之西界功足相方將軍前在南陽建此大策常以為落落難合</hi>
<pb n="KR2o0020_WYG_017-19a"/>
　<hi>有志者事竟成也帝進幸劇弇復追張歩歩犇平夀蘇茂將萬餘人來救之茂讓歩曰以南陽兵精延岑</hi>
　<hi>善戰而耿弇走之大王柰何就攻其營既呼茂不能待邪歩曰負負無可言者帝遣使告歩茂能相斬降</hi>
　<hi>者封為列侯歩遂斬茂詣弇軍門肉袒降弇傳詣行在所而勒兵入據其城罷遣歩兵各歸鄉里張歩三</hi>
　<hi>弟自繋所在獄詔皆赦之封歩為安丘侯於是琅琊未平上徙陳俊為琅琊太守始入境盗賊皆散弇復</hi>
　<hi>引兵至城陽降五校餘黨齊地悉平振旅還京師弇為將凡平郡四十六屠城三百未嘗挫折焉</hi>集<lb/>
　覽<hi>費邑姓名也費父沸反歴下前書韓信襲齊歴下軍注徐廣曰濟南歴城縣也或曰地名在濟南歴</hi>
　<hi>山之下齊之西界案地理志歴下古城枕泰山之麓極為雄壯又襟帯濟水祝阿注見周烈王六年阿陰</hi>
　<hi>緩生口生口謂生獲之人陰緩謂隠然寛其防閑令其得逃歸西安地理志齊郡西安縣諸校校者營壘</hi>
<pb n="KR2o0020_WYG_017-19b"/>
　<hi>之稱故軍之一部曰一校校音效蓐食前書音義曰早起就牀蓐中食也字宜從褥籍也愚謂若從裀褥</hi>
　<hi>字恐非只是軍行時所卧草蓐也案左傳軍行右轅左追蓐注蓐卧上之草也當軍行時在車右者挾轅</hi>
　<hi>以為戰備在車左者使之追求草蓐以為宿備尤來賊大耿謂耿弇大彤賊帝在魯正義曰今兖州曲阜</hi>
　<hi>縣古魯國也括地志云故魯城在今兖州許昌縣南四十里本魯之朝宿邑劇虜時張歩都劇故呼為劇</hi>
　<hi>虜劇注見三年釃酒韋懷太子曰釃猶濾也詩伐木篇釃酒有藇注以筐曰釃以籔曰湑釃徐音所宜反</hi>
　<hi>葛洪音所寄反謂以筐<graphic n="KR1847" url="https://raw.githubusercontent.com/kanripo/KR-Gaiji/master/images/KR1847.png" mimeType="image/png"/>酒左右翼顔師古曰旁引其騎若鳥翼之為也楚辭天問篇並騎擊翼何以將</hi>
　<hi>之注引六韜曰翼其兩旁疾擊其後鉅昧水名一名巨洋案洋水在青州樂安國落落難合顔師古曰言</hi>
　<hi>不相入也瓉曰落落猶䟽闊也既呼茂為句謂張歩既已求救於我負負為句猶言負罪負罪𫝊詣𫝊株</hi>
<pb n="KR2o0020_WYG_017-20a"/>
　<hi>戀反車傳也顔師古曰𫝊若今之驛騎也安丘北海郡安丘縣屬青州城陽注見漢王劉邦四年</hi>質<lb/>
　實<hi>一統志云歴下古齊城名漢置歴城縣屬濟南國晉屬濟南郡初郡治東平陵城後移治於此隋初</hi>
　<hi>罷郡以縣屬齊州唐以平陵縣省入宋金元仍舊八國朝因之屬濟南府泰山郡名注見秦始皇二十</hi>
　<hi>年濟南郡名注見景帝三年西安漢之縣名屬齊郡晉廢之故城在青州府臨淄縣西三十里臨菑縣名</hi>
　<hi>注見楚義帝元年菑水注見漢王邦三年魯縣名注見周太祖廣順二年曲阜鉅昧水名源出青州府臨</hi>
　<hi>胊縣南一百一十里沂山西麓一名巨洋水又名瀰水國語謂之具水王韶以為巨篾或曰胊瀰或曰沬</hi>
　<hi>實一水也流經本縣東北至益都夀光縣界入海平夀漢之縣名屬膠東國晉宋仍舊隋廢之故城在萊</hi>
　<hi>州府濰縣西南三十里安丘漢之縣名屬琅琊郡東漢屬北海郡後廢隋置牟山縣後改安丘縣屬高密</hi>
<pb n="KR2o0020_WYG_017-20b"/>
　<hi>郡唐改曰輔唐縣五代晉省入膠西縣宋復置安丘縣金元仍舊俱屬密州至國朝改屬青州府琅琊漢</hi>
　<hi>之郡名治諸縣後廢之故城在青州府諸城縣東南一百五十里琅琊山下</hi>
初起太學帝還視之集覽<hi>初起太學帝還視之還讀曰旋如魯而返也源流至論曰</hi>
<hi>漢史曰幸太學今綱目不曰幸而曰視所以尊師道也</hi>
　<hi>帝幸太學稽式古典修明禮樂煥然文物可觀矣</hi>
　　書法<hi>初者何志始也帝即位於是五年日不暇給而能留意學校親臨視之帝可謂知所先後</hi>
　　<hi>矣書起太學始此書視學始此終綱目書立太學七是年順帝永建六年後主建興二年魏晉元帝</hi>
　　<hi>建武元年大興三年趙成帝咸康三年齊乙亥年元魏書視學三是年後主延熈十九年魏主髦庚</hi>
<pb n="KR2o0020_WYG_017-21a"/>
　　<hi>寅年梁書臨學二明帝永平二年晉哀帝隆和元年秦書詣學二唐高祖武德七年大宗貞觀十四</hi>
　　<hi>年</hi>
　　發明<hi>禮王制王親視學則學謂之視者古也自漢以來則謂之幸矣綱目於此特書曰視者蓋</hi>
　　<hi>亦推原古制也然則崇師重道之意特嚴於一字之間亦豈無所本歟</hi>
十一月大司徒伏湛免以侯霸為大司徒<lb/>
　<hi>霸聞太原閔仲叔之名而辟之既至霸不及政事徒勞苦而已仲叔恨曰始䝉嘉命且喜且懼今見明公</hi>
　<hi>喜懼皆去以仲叔為不足問邪不當辟也辟而不問是失人也遂辭出投劾而去</hi>集覽<hi>勞苦禮秋</hi>
　<hi>官大行人三問三勞注勞去聲謂苦倦之也投劾投上也案罪曰劾上狀自劾有過也其劾狀中有上文</hi>
<pb n="KR2o0020_WYG_017-21b"/>
　<hi>恨曰已下數語</hi>質實<hi>伏湛東武人</hi>
十二月盧芳入塞掠據五郡考異<hi>此當書入冦與元朔三年匃奴入代郡同</hi>
　<hi>初五原人李興随昱朔方人田颯代郡人石鮪閔堪各起兵自稱將軍匈奴單于遣使與興等和親欲令</hi>
　<hi>盧芳還漢地為帝興等引兵至單于庭迎芳十二月與俱入塞都九原縣掠有五原朔方雲中定襄鴈門</hi>
　<hi>五郡並置守令與胡通兵侵苦北邊</hi>集覽<hi>昱余六反颯思合反通鑑釋文音立</hi>
　　書法<hi>王莽之世書匈奴分道入塞不書入冦賊莽也此其書入塞何未忍以狄狄芳也至與匈</hi>
　　<hi>奴烏桓連兵犯塞則書冦矣詳十二年</hi>
隗囂遣子入侍<lb/>
<pb n="KR2o0020_WYG_017-22a"/>
　<hi>隗囂自比西伯議欲稱王鄭興曰昔文王三分天下有其二尚服事殷武王八百諸侯不謀同㑹猶還兵</hi>
　<hi>待時高祖征伐累年猶以沛公行師今世無宗周之祚未有高祖之功而欲舉未可之事招速禍患無乃</hi>
　<hi>不可乎囂乃止後又廣置職位鄭興曰夫中郎將太中大夫使持節官皆王者之器非人臣所當制也囂</hi>
　<hi>病之而止時關中將帥數上書言蜀可撃之狀帝以書示囂因使撃蜀以效其信囂上書盛言三輔單弱</hi>
　<hi>劉文伯在邊未宜謀蜀帝知囂欲持兩端不願天下統一於是稍絀其禮正君臣之儀帝以囂與馬援來</hi>
　<hi>歙相善數使歙援奉使往來勸令入朝許以重爵囂言無功徳須四方平定退㐲閭里帝復遣來歙説囂</hi>
　<hi>遣子入侍囂聞劉永彭寵皆已破滅乃遣長子恂随歙詣闕帝以為胡騎校尉封䥴羌侯鄭興因恂求歸</hi>
　<hi>𦵏父母與妻子俱東馬援亦將家屬随恂歸洛陽囂將王元以為天下成敗未可知不願專心内事説囂</hi>
<pb n="KR2o0020_WYG_017-22b"/>
　<hi>曰今天水完富士馬最彊元請以一丸泥為大王東封函谷關此萬世一時也若計不及此且畜養士馬</hi>
　<hi>據隘自守以待四方之變圖王不成其敝猶足以霸囂心然元計雖遣子入質猶負其險阨欲專制方面</hi>
　<hi>申屠剛諫曰愚聞人所歸者天所與人所畔者天所去也本朝誠天之所福非人力也今璽書數到委國</hi>
　<hi>歸信欲與將軍共同吉凶布衣相與尚有没身不負然諾之信况於萬乗者哉今久疑若是卒有非常之</hi>
　<hi>變上負忠孝下愧當世願反覆愚老之言囂不納於是遊士長者稍稍去之</hi>集覽<hi>劉文伯即盧芳</hi>
　<hi>也字君期安定天水人王莽末天下咸思漢徳芳故詐稱武帝之曽孫劉文伯封䥴羌侯以恂能琢鑿羌</hi>
　<hi>戎故以為封號</hi>質實<hi>隗囂天水成紀人鄭興開封人</hi>
交阯牧鄧讓等遣使貢獻<lb/>
<pb n="KR2o0020_WYG_017-23a"/>
　<hi>王莽末交阯諸郡閉境自守岑彭素與交阯牧鄧讓厚善與讓書陳國家威徳又遣偏將軍屈充移檄江</hi>
　<hi>南班行詔命於是讓與江夏太守侯登武陵太守王堂長沙相韓福桂陽太守張隆零陵太守田翕蒼梧</hi>
　<hi>太守杜穆交阯太守錫光等相率遣使貢獻悉封為列侯錫光者漢中人在交阯敎民夷以禮義帝復以</hi>
　<hi>宛人任延為九眞太守延敎民耕種嫁娶故嶺南華風始於二守焉</hi>集覽<hi>華風嶺南有中華之風化</hi>
　質實<hi>交阯郡名注見唐宣宗大中二年江夏郡名注見唐僖宗乾符四年鄂州武陵郡名注見建武</hi>
　<hi>二十四年王堂廣漢郪人長沙國名注見獻帝興平元年桂陽郡名注見武帝元鼎六年零陵郡名注見</hi>
　<hi>晉武帝太康元年蒼梧郡名注見武帝元鼎五年九眞郡名注見唐宣宗大中二年交阯</hi>
徴處士周黨嚴光王良至京師黨光不屈以良為諫議<lb/>
<pb n="KR2o0020_WYG_017-23b"/>
大夫考異<hi>按光本姓莊後避明帝諱史改作嚴據建元六年分注莊助元狩五年書莊青翟皆改舊</hi>
<hi>史從本姓此亦當書莊光傳録誤耳</hi>
　<hi>黨入見伏而不謁自陳願守所志博士范升奏曰伏見太原周黨東海王良山陽王成等䝉受厚恩使者</hi>
　<hi>三聘乃肯就車及陛見帝庭黨不以禮屈伏而不謁偃蹇驕悍同時俱逝黨等文不能演義武不能死君</hi>
　<hi>釣采華名庶幾三公之位臣願與坐雲臺之下考試圖國之道書奏詔曰自古明王聖主必有不賔之士</hi>
　<hi>伯夷叔齊不食周粟太原周黨不受朕禄亦各其志焉其賜帛四十匹罷之帝少與嚴光同遊學及即位</hi>
　<hi>以物色訪之得於齊國累徴乃至拜諫議大夫不肯受去耕釣於富春山中以夀終於家王良後歴沛郡</hi>
　<hi>太守大司徒司直在位恭儉布被瓦噐妻子不入官舍後以病歸一嵗復徴至榮陽疾篤不任進道過其</hi>
<pb n="KR2o0020_WYG_017-24a"/>
　<hi>友人友人拒不肯見曰不有忠言竒謀而取大位何其往來屑屑不憚煩也良慙後徴不應卒於家高平</hi>
　<hi>范氏曰非光武不能遂子陵之高非子陵不能成光武之大也胡氏曰自古人君待遇臣下其禮雖一然</hi>
　<hi>嚴威儼恪常施於爪牙甲胄之士以折其驕悍難使之氣柔巽謙屈常施於林壑退藏之人以厲其亷靖</hi>
　<hi>無求之節故能駕馭人才表正風俗反是道者難乎免於亂亡之禍矣</hi>集覽<hi>偃蹇驕傲貎武不能</hi>
　<hi>死君言其武勇不能為君盡死節與坐雲臺之下與讀曰豫雲臺在南宫明帝永平三年圖畫建武中名</hi>
　<hi>臣列將於其中以物色訪之畫象其人物顔色以訪求之富春山新安志云漢富春縣西有富春山後避</hi>
　<hi>晉簡文鄭太后諱改曰富陽案嚴光𫝊耕於富春山圖經不載此山但云今名嚴陵山者是其所耕處却</hi>
　<hi>載嚴光富陽人耕於富春山沈約宋書吳時分富春縣地置桐廬縣則嚴陵山即富春山無疑不任進道</hi>
<pb n="KR2o0020_WYG_017-24b"/>
　<hi>任音壬堪也不堪登途也</hi>正誤<hi>臣願與坐雲臺之下今按與上聲欲與周黨等坐於雲臺下而考試</hi>
　<hi>也</hi>質實<hi>一統志云范升代郡人嚴光餘姚人富春山在嚴州府桐廬縣西三十里一名嚴陵山清</hi>
　<hi>麗竒絶號錦峯繡嶺乃漢嚴子陵隠釣處前臨大江上有東西二釣臺</hi>
　　書法<hi>書不屈何嘉節守也書諫議大夫始此西漢書諫大夫六韓延夀夏侯勝王褒王吉貢禹</hi>
　　<hi>劉輔東漢書諫議大夫三王良周舉劉陶當時諫官之能舉職者鮮矣綱目書聘士二徴士二十一</hi>
　　<hi>書不至八安帝延光二年順帝永和二年桓帝延熹二年後主建興四年魏主丁亥年晉武帝孝武</hi>
　　<hi>太元十二年壬午年梁武帝唐太宗貞觀元年不屈一是年不就一順帝陽嘉二年不受一唐𤣥宗</hi>
　　<hi>間元六年不食而卒一晉穆帝永和六年遣歸一昭帝元鳳元年放還山一唐昭宣帝天祐二年終</hi>
<pb n="KR2o0020_WYG_017-25a"/>
　　<hi>綱目書諫議大夫十六主良周舉劉陶喬豫等蘓世長魏徴等孫伏伽盧鴻陽城吳通𤣥韋渠牟劉</hi>
　　<hi>栖楚柳公權鄭朗杜光庭王朴惟吳通𤣥韋渠牟杜光庭為譏焉</hi>
　　發明<hi>嚴光之節奮乎百世之上下聞者莫不興起而見之綱目所書者乃與周黨王良並召觀</hi>
　　<hi>范升之毁黨與友人之誚良則二人非光之比明矣宜光之愈不屈也且光乃帝握手故人帝不以</hi>
　　<hi>手書招致乃以詔書從事何哉嘗即光傳考之見其譏切侯霸之語則光固非碌碌隠者况光少有</hi>
　　<hi>高名帝既與之同學必知其才智果有大過人者是以始焉帝思其賢而終焉帝傷惜之向使帝不</hi>
　　<hi>屈光以官爵而惟以故人待之從容訪問必有興治致化之方補益中興惜乎帝不及此爾按中元</hi>
　　<hi>二年丁巳嵗帝聖夀六十二則是今年己丑蓋三十有四矣光以建武十七年再召不屈至年八十</hi>
<pb n="KR2o0020_WYG_017-25b"/>
　　<hi>終帝猶詔郡縣賜錢榖由是推之當光同學之時固已年尊於帝至帝君臨大寳召至闕下光是時</hi>
　　<hi>蓋亦年踰耳順矣以年尊徳邵之人帝不能待以賔師之禮乃欲臣而用之宜乎光之不應也後之</hi>
　　<hi>論者但知光之不屈為高而不知光之所以不屈者其意固自有在特其識量素高此意渾然不露</hi>
　　<hi>圭角是以天下後世莫得而測識爾臣故備而論之以俟後之君子折衷焉</hi>
竇融承制以莎車王康為西域大都尉<lb/>
　<hi>元帝之世莎車王延嘗為侍子京師慕樂中國及王莽之亂匈奴畧有西域唯延不肯附屬常敕諸子當</hi>
　<hi>世奉漢家不可負也延卒子康立康率傍國拒匈奴擁衛故都䕶吏士妻子千餘口檄書河西問中國動</hi>
　<hi>靜竇融乃承制立康為漢莎車建功懐徳王西域大都尉五十五國皆屬焉</hi>集覽<hi>莎車注見武帝</hi>
<pb n="KR2o0020_WYG_017-26a"/>
　<hi>元鼎二年</hi>
<hi>庚寅</hi>六年春正月以舂陵鄉為章陵縣復其徭役<lb/>
　<hi>復徭役比豐沛</hi>質實<hi>舂陵鄉注見新莽地皇三年豐沛注見晉元帝大興四年</hi>
　　書法<hi>高帝之復豐沛也書世世無有所與於是復徭役如豐沛則其不書何非創也譏於其事</hi>
　　<hi>端則餘者畧之可也</hi>
吳漢等㧞朐斬董憲龎萌江淮山東悉平考異<hi>據前書將軍龎</hi>
<hi>萌反此當書斬董憲誅龎萌</hi>
　<hi>吳漢等諸將還京師置酒賞賜帝積苦兵間以隗囂遣子内侍公孫述逺據邊垂乃謂諸將曰且當置此</hi>
<pb n="KR2o0020_WYG_017-26b"/>
　<hi>兩子於度外耳因休諸將於雒陽分軍士於河内數騰書隴蜀告示禍福帝與述書曰君非吾賊臣亂子</hi>
　<hi>倉卒時人皆欲為君事耳天下神噐不可力爭宜留三思署曰公孫皇帝述不荅</hi>集覽<hi>倉卒時卒</hi>
　<hi>讀曰猝倉卒急遽貎事耳為句猶言分内事天下神噐顔師古曰天下者神明之噐也仲馮曰神噐者即</hi>
　<hi>易繋辭聖人之大寳曰位是已老子曰天下神噐不可為也</hi>正誤<hi>人皆欲為君事耳今按此言倉</hi>
　<hi>卒之時人皆欲為君所為之事君指公孫述集覽似以人皆欲為君五字為句而事耳二字自為句非也</hi>
馮異入朝<lb/>
　<hi>異治關中出入三嵗上林成都人有上章言異威權至重百姓歸心號為咸陽王帝以章示異異惶懼上</hi>
　<hi>書陳謝詔報曰將軍之於國家義為君臣恩猶父子何嫌何疑而有懼意至是自長安入朝帝謂公卿曰</hi>
<pb n="KR2o0020_WYG_017-27a"/>
　<hi>是我起兵時主簿也為吾披荆棘定關中既罷賜珍寳錢帛詔曰倉卒蕪蔞亭豆粥滹沱河麥飯厚意久</hi>
　<hi>不報異稽首謝曰臣聞管仲謂桓公曰願君無忘射鉤臣無忘檻車齊國頼之臣今亦願國家無忘河北</hi>
　<hi>之難小臣不敢忘巾車之恩留十餘日令與妻子還西</hi>集覽<hi>披荆棘顔師古曰披開也荆棘榛梗</hi>
　<hi>之謂也君無忘射鉤臣無忘檻車春秋齊襄公醉殺魯桓公通其夫人又數欺大臣群弟恐及禍故次弟</hi>
　<hi>糾奔魯管仲傅之次弟小白奔莒鮑叔𫝊之後襄公被弑齊人召小白於莒魯亦送子糾而使管仲將兵</hi>
　<hi>遮莒道射中小白帯鉤小白佯死得先入齊立之是為桓公魯人患之遂殺子糾囚管仲及齊境鮑叔脱</hi>
　<hi>其桎梏以見桓公管仲既任政九合諸侯一匡天下巾車之恩馮異在巾車鄉為漢兵所獲事在漢帝𤣥</hi>
　<hi>更始元年</hi>
<pb n="KR2o0020_WYG_017-27b"/>
夏四月帝如長安謁園陵○遣耿弇等七將軍從隴道<lb/>
伐蜀<lb/>
　<hi>先是公孫述騎都尉平陵荆邯説述曰隗囂遭遇運㑹割有雍州兵彊士附威加山東遇更始政亂復失</hi>
　<hi>天下囂不及此時推危乗勝以爭天下而退欲為西伯之事尊師章句賔友處士偃武息戈卑辭事漢喟</hi>
　<hi>然自以文王復出也今漢帝釋關隴之憂專精東伐發間使召攜貳使西州豪傑咸歸心於山東若舉兵</hi>
　<hi>天水必至沮潰天水既定則九分而有其八陛下以梁州之地内奉萬乗外給三軍百姓愁困不堪上命</hi>
　<hi>將有王氏自潰之變矣臣之愚計以為宜及天下之望未絶豪傑尚可招誘急以此時發國内精兵令田</hi>
　<hi>戎據江陵臨江南之㑹倚巫山之固築壘堅守𫝊檄吳楚長沙以南必随風而靡令延岑出漢中定三輔</hi>
<pb n="KR2o0020_WYG_017-28a"/>
　<hi>天水隴西拱手自服如此海内震揺冀有大利述然邯言欲悉發兵使延岑田戎分出兩道與漢中諸將</hi>
　<hi>合兵并埶蜀人及其弟光以為不宜空國千里之外决成敗於一舉固爭之述乃止延岑田戎亦數請兵</hi>
　<hi>立功述終疑不聽唯公孫氏得任事述之為政苛細察於小事如為清水令時而已立其兩子為王食犍</hi>
　<hi>為廣漢各數縣或諫曰成敗未可知戎士暴露而先王愛子示無大志也述不從由此大臣皆怨三月述</hi>
　<hi>使田戎出江關招其故衆欲以取荆州不克帝乃詔隗囂欲從天水伐蜀囂上言述性嚴酷上下相患須</hi>
　<hi>其罪惡孰著而攻之帝知其終不為用乃謀討之遣耿弇蓋延等七將軍從隴道伐蜀先使中郎將來歙</hi>
　<hi>奉璽書賜囂喻㫖囂尤豫不决歙遂發憤質責囂曰國家以君知臧否曉廢興故以手書暢意足下推忠</hi>
　<hi>誠既遣伯春委質而反欲用佞惑之言為族滅之計邪因欲前刺囂囂起入部勒兵將殺歙歙徐杖節就</hi>
<pb n="KR2o0020_WYG_017-28b"/>
　<hi>車而去囂使牛邯將兵圍守之囂將王遵諫曰殺之無損於漢而随以族滅歙為人有信義言行不違及</hi>
　<hi>往來遊説皆可按覆西州士大夫皆信重之多為其言故得免歸</hi>集覽<hi>發間使召攜貳左傳間攜</hi>
　<hi>貳注攜離而相疑貳者也間使注見武帝元狩元年清水邑名在隴西案郡國志古清水縣屬天水郡杜</hi>
　<hi>甫詩清渠一邑𫝊即此廣漢括地志云益州咎縣漢廣漢也今成都路漢州是劉甲人物志序云唐以前</hi>
　<hi>凡稱郪及廣漢者乃潼川也先玉愛子先封其所愛二子為王罪惡孰著孰與熟通飪也著明也尤豫尤</hi>
　<hi>與猶通猶豫注見秦孝文王元年質責正責之也前書汲黯質責張湯於上前注質對之也臧否善與不</hi>
　<hi>善也左傳一臧一否注或吉或凶也職事順成為臧逆為否否音鄙伯春隗囂長子隗恂字</hi>質實<lb/>
　<hi>一統志云平陵縣名注見成帝元延元年天水郡名注見建武元年梁州注見周赧王四年漢中江陵縣</hi>
<pb n="KR2o0020_WYG_017-29a"/>
　<hi>名注見漢王邦元年巫山注見獻帝建安二十四年巫峽三輔注見武帝太初四年隴西郡名注見秦王</hi>
　<hi>政三年延岑漢中人清水漢之縣名屬天水郡晉屬畧陽郡後魏分畧陽置清水郡尋廢隋屬天水郡唐</hi>
　<hi>初置邽州於清水城尋廢州以縣屬秦州後䧟於吐蕃大中初收復五代唐移置於上邽鎮宋金仍舊元</hi>
　<hi>以治坊省入至國朝因之改屬鞏昌府犍為郡名注見建武十二年廣漢漢之縣名屬廣漢郡梁於此置</hi>
　<hi>北宕渠郡及鹽亭縣西魏置鹽亭郡隋罷郡存縣唐屬梓州又分置永泰東關二縣宋仍舊元併永泰東</hi>
　<hi>關入焉至國朝因之屬潼川州</hi>
五月還宫考異<hi>提要月下有帝字據間無異事帝字當省</hi>○隗囂反使其將<lb/>
王元據隴坻諸將與戰大敗而還質實<hi>隴坻注見建武八年</hi>○六<lb/>
<pb n="KR2o0020_WYG_017-29b"/>
月并省縣國减損吏員<lb/>
　<hi>詔曰夫張官置吏所以為民也今百姓遭難戶口耗少而縣官吏職所置尚繁其令司𨽻州牧各實所部</hi>
　<hi>省减吏員縣國不足置長吏者并之於是并省四百餘縣吏職减損十置其一胡氏曰按此詔六月所下</hi>
　<hi>嵗十二月即詔田租三十税一如舊制嗚呼人君意在斯民則其見效之速如此此孟子對齊王所以有</hi>
　<hi>不能不為之説也歟</hi>
秋九月晦日食<lb/>
　<hi>執金吾朱浮上䟽曰昔堯舜之盛猶加三考大漢之興亦累功效吏皆積久至長子孫而間者守宰數見</hi>
　<hi>換易迎新相代疲勞道路尋其視事日淺未足昭見其職既加嚴切人不自保廹於舉劾懼於刺譏故爭</hi>
<pb n="KR2o0020_WYG_017-30a"/>
　<hi>飾詐偽以希虛譽斯所以致日月失行之應也願陛下遊意於經年之外望治於一世之後天下幸甚帝</hi>
　<hi>采其言自是牧守易代頗簡</hi>集覽<hi>三考舜典三考黜陟幽明蔡氏傳曰考核實也三考九載也九</hi>
　<hi>載則人之賢否事之得失可見於是陟其明而黜其幽至長子孫前書王嘉𫝊文帝時吏居官者或長子</hi>
　<hi>孫如淳注時無事吏不數遷甚至於子孫長大而不轉職任</hi>質實<hi>朱浮沛國蕭縣人</hi>
冬十二月大司空𢎞免○復田租舊制<lb/>
　<hi>詔曰頃者師旅未解用度不足故行十一之税今糧儲差積其令郡國收見田租三十税一如舊制</hi>
隗囂遣兵下隴馮異祭遵撃破之<lb/>
　<hi>諸將之下隴也帝詔耿弇軍漆馮異軍栒邑祭遵軍汧吳漢等還屯長安馮異引軍未至栒邑隗囂乗勝</hi>
<pb n="KR2o0020_WYG_017-30b"/>
　<hi>使王元行廵將二萬餘人下隴分遣廵取栒邑異即馳兵欲先據之諸將曰虜兵盛而乗勝不可與爭鋒</hi>
　<hi>宜止軍便地徐思方畧異曰虜兵臨境忸<graphic n="KR1016" url="https://raw.githubusercontent.com/kanripo/KR-Gaiji/master/images/KR1016.png" mimeType="image/png"/>小利遂欲深入若得栒邑三輔動揺夫攻者不足守者有餘</hi>
　<hi>今先據城以逸待勞非所以爭也潜往閉城偃旗鼔行廵不知馳赴之異卒撃鼔建旗而出廵軍驚亂犇</hi>
　<hi>走追撃大破之祭遵亦破王元於汧於是北地諸豪長耿定等悉畔隗囂降</hi>集覽<hi>漆索隠曰扶風</hi>
　<hi>漆縣因漆水為名括地志云漆水源出岐州普閏縣東南岐漆山漆溪東入渭今豳州新平縣古漆縣也</hi>
　<hi>栒邑史記王子侯者表漢武封城陽頃王子劉買於栒索隠曰栒音荀栒邑在豳州表作栒音俱在東海</hi>
　<hi>地理志栒邑在扶風當知與東海之栒别也汧音牽地理志扶風有汧縣括地志云今隴州汧源縣西六</hi>
　<hi>十里有汧山東隣汶岫西接隴崗汧水出焉東入渭索隠曰汧或作岍蓋有汧水汧山故也忸<graphic n="KR1016" url="https://raw.githubusercontent.com/kanripo/KR-Gaiji/master/images/KR1016.png" mimeType="image/png"/>本傳注</hi>
<pb n="KR2o0020_WYG_017-31a"/>
　<hi>慣習也左𫝊一夫不可忸注忸女九反亦<graphic n="KR1016" url="https://raw.githubusercontent.com/kanripo/KR-Gaiji/master/images/KR1016.png" mimeType="image/png"/>也忕音誓習也</hi>質實<hi>一統志云漆漢之縣名屬右扶</hi>
　<hi>風後魏置廣夀縣後周改求夀縣隋省入新平縣唐復析置屬邠州神龍初屬京兆府景龍初復屬邠州</hi>
　<hi>宋屬乾州金屬邠州元復屬乾州至本朝因之屬西安府栒邑漢之縣名屬右扶風三國魏省之故城在</hi>
　<hi>西安府淳化縣西一百三十里廢三水縣東二十五里汧漢之縣名屬右扶風晉省隃麋後周置汧陽郡</hi>
　<hi>及縣以在汧水之陽故名尋廢郡以縣屬隴州唐宋金元俱仍舊至本朝因之改屬鳳翔府</hi>
馮異擊盧芳匈奴兵破之北地上郡安定皆降○竇融<lb/>
遣弟上書<lb/>
　<hi>書曰臣幸得託先后末屬累世二千石臣復假歴將帥守持一隅故遣劉鈞口陳肝膽自以底裏上露長</hi>
<pb n="KR2o0020_WYG_017-31b"/>
　<hi>無纎芥而璽書盛稱蜀漢二主三分鼎足之權任囂尉佗之謀竊自痛傷臣融雖無識猶知利害之際順</hi>
　<hi>逆之分豈可背眞舊之主事姦偽之人廢忠貞之節為傾覆之事棄已成之基求無冀之利此三者雖問</hi>
　<hi>狂夫猶知去就而臣獨何以用心謹遣弟友詣闕口陳至誠友至高平會隗囂反道不通乃遣司馬席封</hi>
　<hi>間道通書帝復遣封賜融友書所以慰藉之甚厚融乃與隗囂書曰將軍親遇厄會之際國家不利之時</hi>
　<hi>守節不回承事本朝融等所以欣服高義願從役於將軍者良為此也而忿悁之間改節易圖委成功造</hi>
　<hi>難就百年累之一朝毁之豈不惜乎殆執事者貪功建謀以至於此當今西州地勢局廹民兵離散易以</hi>
　<hi>輔人難以自建計若失路不反聞道猶迷不南合子陽則北入文伯耳夫負虛交而易彊禦恃逺救而輕</hi>
　<hi>近敵未見其利也自兵起以來城郭皆為丘墟生民轉於溝壑幸頼天運少還而將軍復重其難是使積</hi>
<pb n="KR2o0020_WYG_017-32a"/>
　<hi>疴不得遂瘳㓜孤將復流離言之可為酸鼻庸人且猶不忍况仁者乎融聞為忠甚易得宜實難憂人太</hi>
　<hi>過以徳取怨知且以言獲罪也囂不納</hi>集覽<hi>㡳裏上露底裏猶底藴也露披露也忿悁忿怒也悁</hi>
　<hi>縈年反亦忿也戰國策魯連曰棄忿悁之節負虛交與人交而不誠實易彊禦易輕之也公羊𫝊莊十二</hi>
　<hi>年仇牧不畏彊禦注禦禁也言力彊不可禁</hi>正誤<hi>負虛交今按負猶恃也言倚恃虛交指子陽文</hi>
　<hi>伯</hi>質實<hi>一統志云高平漢之縣名為安定郡治所東漢永初間廢後魏置高平鎮後為太平郡兼</hi>
　<hi>置原州隋初廢郡州如故大業間廢州為高平郡唐初為原州後改平凉郡乾元初復原州宋置鎮戎軍</hi>
　<hi>金改為州屬平凉府元改為鎮原州屬鞏昌路至本朝改州為縣屬平凉府</hi>
隗囂降蜀<lb/>
<pb n="KR2o0020_WYG_017-32b"/>
　<hi>先是隗囂問於班彪曰往者周亡戰國並爭數世然後定意者從横之事復起於今乎將乘運迭興在於</hi>
　<hi>今日也彪曰周之廢興與漢殊異昔周爵五等諸侯從政本根既㣲枝葉彊大故其末流有從横之事埶</hi>
　<hi>數然也漢承秦制改立郡縣主有專已之威臣無百年之柄至於成帝假借外家哀平短祚國嗣三絶故</hi>
　<hi>王氏擅朝能竊號位危自上起傷不及下是以即眞之後天下莫不引領而數十餘年間中外騷擾逺近</hi>
　<hi>俱發假號雲合咸稱劉氏不謀同辭方今雄傑帯州域者皆無六國世業之資而百姓謳吟思仰漢必復</hi>
　<hi>興已可知矣囂曰生言周漢之勢可也至於但見愚人習識劉氏姓號之故而謂漢復興疎矣昔秦失其</hi>
　<hi>鹿劉季逐而掎之時民復知漢乎彪乃為之著王命論以風切之曰俗見高祖興於布衣不逹其故至比</hi>
　<hi>天下於逐鹿幸㨗而得之不知神噐有命不可以智力求也悲夫此世所以多亂臣賊子者也夫饑饉流</hi>
<pb n="KR2o0020_WYG_017-33a"/>
　<hi>𨽻饑寒道路所願不過一金然終轉死溝壑何則貧窮亦有命也况乎天子之貴四海之富神明之祚可</hi>
　<hi>得而妄處哉故雖遭罹厄㑹竊其權柄勇如信布彊如梁籍成如王莽然卒潤鑊伏質烹醢分裂又况幺</hi>
　<hi>麽尚不及數子而欲闇奸天位者虖英雄誠知覺悟逺覽深識審神噐之有授母貪不可冀則福祚流于</hi>
　<hi>子孫天禄其永終矣囂不聽馬援聞隗囂欲貳於漢數以書責譬之囂得書増怒及囂發兵反援上書願</hi>
　<hi>聽詣行在極陳滅囂之術帝乃召之援具言謀畫帝因使援將突騎五千往來遊説囂將高峻任禹之屬</hi>
　<hi>下及羌豪為陳禍福以離囂支黨援又為書與囂將楊廣使曉勸於囂曰援竊見四海已定兆民同情而</hi>
　<hi>季孟閉拒背畔為天下表的嘗懼海内切齒思想屠裂故遺書戀戀以致惻隠之計乃聞季孟歸罪於援</hi>
　<hi>而納王游翁謟邪之説因自謂函谷以西舉足可定以今而觀竟何如邪今國家待春卿意深宜使牛孺</hi>
<pb n="KR2o0020_WYG_017-33b"/>
　<hi>卿與諸耆老大人共説季孟若計畫不從眞可引領而去矣前披輿地圖見天下郡國百有六所柰何欲</hi>
　<hi>以區區二邦以當諸夏百有四乎春卿事季孟外有君臣之義内有朋友之道言君臣邪固當諌諍語朋</hi>
　<hi>友邪應有切磋豈有知其無成而但萎腇咋舌叉手從族乎及今成計殊尚善也過是欲少味矣援不得</hi>
　<hi>久留願賜急報廣竟不荅隗囂上䟽謝曰吏民聞大兵卒至驚恐自救臣囂不能禁止兵有大利不敢廢</hi>
　<hi>臣子之節親自追還昔虞舜事父大杖則走小杖則受臣雖不敏敢忘斯義今臣之事在於本朝賜死則</hi>
　<hi>死加刑則刑如更得洗心死骨不朽有司以囂言慢請誅其子帝不忍復使來歙至汧陽賜囂書曰今若</hi>
　<hi>束手復遣恂弟歸闕庭者則爵禄獲全有浩大之福矣吾年垂四十在兵中十嵗厭浮語虛辭即不欲勿</hi>
　<hi>報囂知帝審其詐遂遣使稱臣於公孫述</hi>集覽<hi>假借外家假借並去聲外家王氏也謂以權勢假貨</hi>
<pb n="KR2o0020_WYG_017-34a"/>
　<hi>與諸舅秦失其鹿劉季逐而掎之史記淮隂侯傳秦失其鹿天下共逐之於是高材疾足者先得焉張晏</hi>
　<hi>曰以鹿喻帝位也劉季高帝也諱邦字季左傳襄十四年譬如捕鹿晉人角之諸戎掎之注掎居綺反賈</hi>
　<hi>逵注國語云從後牽曰掎流𨽻流離之人皂𨽻之徒信布韓信黥布梁籍項梁項籍成如王莽謂王莽簒</hi>
　<hi>位其勢已成也後書邳彤𫝊背成主注謂王郎為已成之主即此幺麽麽眉波反顔師古曰稱㣲細曰幺</hi>
　<hi>麽闇奸天位闇於感反隐晦貎奸犯非禮也左傳襄十四年誰敢奸君注誰敢奸犯君位季孟隗囂字表</hi>
　<hi>的通鑑釋文曰表卑遙反標也言為標準的射的也言為指的王遊翁謟邪之説王元字遊翁去年元説</hi>
　<hi>囂曰請以一丸泥東封函谷關春卿楊廣字萎腇咋舌叉手從族通鑑釋文曰萎於罪反腇乃罪反萎腇</hi>
　<hi>耎弱也咋則革反大聲也义初加反手指相錯象叉形也愚謂萎腇蓄縮貎咋舌不言貎叉手不動貎謂</hi>
<pb n="KR2o0020_WYG_017-34b"/>
　<hi>豈可蓄縮而禁聲拱手以就族滅乎戰國魏吳起與田文論功文曰云云起咋舌不敢談以是知咋舌非</hi>
　<hi>大聲也過是欲少味矣言當及今早為之計失此事㑹後欲為之悔無及矣猶如食物過時則無滋味也</hi>
　<hi>洗心易繋辭聖人以此洗心注洗又悉殄反盡也洗通作洒前書平帝紀洒心自新注洒小禮反汧陽扶</hi>
　<hi>風邑復遣恂弟去年已遣恂入侍故今云即不欲為句</hi>正誤<hi>咋舌今按咋與齰齚通齧也前灌夫</hi>
　<hi>𫝊齰舌自殺</hi>質實<hi>一統志班彪安陵人汧陽漢之縣名屬右扶風以在汧水之陽故名晉省之後</hi>
　<hi>周復置屬隴州唐宋金元俱仍舊至本朝因之屬鳳翔府</hi>
<hi>辛卯</hi>七年春三月罷郡國車騎材官還復民伍<lb/>
　　書法<hi>高帝之得天下也書兵罷歸家世祖之中興也書罷郡國材官還復民伍與書銷兵噐秦</hi>
<pb n="KR2o0020_WYG_017-35a"/>
　　<hi>毁兵仗隋者其用心之公私不啻霄壤矣</hi>
○公孫述立隗囂為朔寧王質實<hi>一統志云朔寧漢之郡名治馬邑縣東漢</hi>
<hi>末廢之故城在大同府城西南二百八十里朔州境内</hi>○是月晦日食詔百僚各<lb/>
上封事不得言聖<lb/>
　<hi>太中大夫鄭興上䟽曰夫國無善政則謪見日月要在因人之心擇人處位今公卿大夫多舉漁陽太守</hi>
　<hi>郭伋可大司空者而不以時定道路流言咸曰朝廷欲用功臣功臣用則人位謬矣願陛下屈已從衆以</hi>
　<hi>濟群臣讓善之功頃年日食每多在晦先時而合皆月行疾也日君象而月臣象君亢急則臣下促迫故</hi>
　<hi>月行疾今陛下高明而群臣惶促宜留思柔克之政垂意洪範之法帝躬勤政事頗傷嚴急故興奏及之</hi>
<pb n="KR2o0020_WYG_017-35b"/>
　集覽<hi>先時而合先去聲謂不俟朔日而㑹合君亢急亢高極也君之行過於嚴急高明書洪範六三</hi>
　<hi>徳高明柔克蔡氏傳曰高明者高亢明爽過乎中者也克治也高明柔克宜以柔治剛也</hi>質實<hi>漁陽</hi>
　<hi>郡名注見秦王政三年郭伋南陽人</hi>
　　書法<hi>日食書求言有之矣未有書各者各者何無一人不責之以言也且戒不得言聖帝之遇</hi>
　　<hi>災思咎可謂誠矣故特書之</hi>
　　發明<hi>人君莫不憚於聽言而詔各上封事人君莫不喜於好高而詔不得言聖書之于册光武</hi>
　　<hi>於是乎不可及矣</hi>
夏五月以李通為大司空○冬盧芳朔方雲中郡降<lb/>
<pb n="KR2o0020_WYG_017-36a"/>
　<hi>芳以事誅其五原太守李興兄弟其朔方太守田颯雲中太守喬扈各舉郡降帝令領職如故</hi>質實<lb/>
　<hi>五原郡名注見明帝永平八年朔方郡名注見武帝元朔元年雲中郡名注見秦王政三年</hi>
以杜詩為南陽太守<lb/>
　<hi>詩政治清平興利除害百姓便之又修治陂池廣拓土田郡内比室殷足時人方於召信臣南陽為之語</hi>
　<hi>曰前有召父後有杜母</hi>集覽<hi>召信臣字翁/卿元帝時人</hi>質實<hi>杜詩河内汲人召信臣九江夀</hi>
　<hi>春人</hi>
　　書法<hi>光武之篇書太守十一人杜詩張堪第五倫其尤也後此稱亷范而已自是終東漢之世</hi>
　　<hi>太守之賢者祝良李固張綱軰皆以平盗賊稱則世道可悲矣</hi>
<pb n="KR2o0020_WYG_017-36b"/>
<hi>壬辰</hi>八年春遣中郎將來歙伐隗囂取畧陽斬其守將夏<lb/>
閏四月帝自將征囂竇融等率五郡兵以從囂衆皆降<lb/>
囂奔西城吳漢引兵圍之考異<hi>據前書隗囂反後書討隗囂則此二條擊字伐</hi>
<hi>字並當作討</hi>考證<hi>伐當作討○謹按鄧奉為漢破虜將軍彭寵漁陽太守隗囂以鄧奉承制為西州上</hi>
<hi>將軍皆漢之臣子故曰誅曰討</hi>
　<hi>來歙將二千餘人伐山開道從番須回中徑襲畧陽斬隗囂守將金梁囂大驚曰何其神也帝聞得畧陽</hi>
　<hi>甚喜曰畧陽囂所依阻心腹已壊則制其支體易矣吳漢等諸將聞歙據畧陽爭馳赴之上以為囂失所</hi>
　<hi>恃亡其要城埶必悉以精鋭來攻曠日久圍而城不㧞士卒頓敝乃可乗危而進皆追漢等還隗囂果使</hi>
<pb n="KR2o0020_WYG_017-37a"/>
　<hi>王元拒隴坻行廵守番須口王孟塞雞頭道牛邯軍瓦亭囂自悉其大衆數萬人圍畧陽公孫述遣將李</hi>
　<hi>育田弇助之塹山築隄激水灌城來歙與將士固死堅守矢盡發屋斷木以為兵囂盡鋭攻之累月不能</hi>
　<hi>下夏閏四月帝自征隗囂光禄勲郭憲諫曰東方初定車駕未可逺征乃當車㧞佩刀以斷車靷帝不從</hi>
　<hi>西至漆諸將多以王師之重不宜逺入阻險計猶豫未决帝召馬援問之援因説隗囂將帥有土崩之埶</hi>
　<hi>兵進有必破之狀又於帝前聚米為山谷指畫形埶開示軍衆所從道徑往來分析昭然可曉帝曰虜在</hi>
　<hi>吾目中矣明旦遂進軍至高平第一竇融率五郡太守及羌虜小月氏等歩騎數萬輜重五千餘兩與大</hi>
　<hi>軍㑹是時軍旅草創諸將朝會禮容多不肅融先遣從事問㑹見儀帝聞而善之以宣告百僚乃置酒高</hi>
　<hi>㑹待融等以殊禮遂進軍數道上隴使王遵以書招牛邯下之拜邯太中大夫於是囂大將十三人屬縣</hi>
<pb n="KR2o0020_WYG_017-37b"/>
　<hi>十六衆十餘萬皆降囂將妻子犇西城從楊廣而田弇李育保上邽畧陽圍解帝勞賜來歙班坐絶席在</hi>
　<hi>諸將之右賜歙妻縑千匹進幸上邽詔告隗囂曰若束手自詣父子相見保無他也若遂欲為黥布者亦</hi>
　<hi>自任也囂終不降於是誅其子恂使吳漢岑彭圍西城耿弇蓋延圍上邽以四縣封竇融為安豐侯弟友</hi>
　<hi>為顯親侯及五郡太守皆封列侯遣西還所鎮融以久專方面懼不自安數上書求代詔曰吾與將軍如</hi>
　<hi>左右手耳數執謙退何不曉人意勉循士民無擅離部曲</hi>集覽<hi>番須番音盤正義曰番須谷名在扶</hi>
　<hi>風汧縣回中注見秦始皇二十七年畧陽注見晉懐帝永嘉四年士卒頓敝委頓困敝也隴坻在隴西郡</hi>
　<hi>漢陽縣坻音典禮反杜佑通典曰漢陽有大阪曰隴坻亦曰隴山案隴山南連秦嶺北抵黄河東西百八</hi>
　<hi>十里其阪九回上者七日乃越登隴東望秦川極目泯然隴外無蠶桑五月凍解八月乃麥雞頭道注見</hi>
<pb n="KR2o0020_WYG_017-38a"/>
　<hi>秦始皇二十七年斷車靷斷音短截也靷音引所以引軸一曰駕車靶在胷曰靷高平第一安定郡高平</hi>
　<hi>縣有第一城此安定在隴西今熙河路寧州是西城西邑名屬隴西郡有嶓冡山漢水所出上邽地理志</hi>
　<hi>隴西郡上邽縣應劭曰古邽戎地秦武公滅邽戎置縣其地有邽山今天水軍上邽縣是絶席謂班坐在</hi>
　<hi>衆人之上尊寵之也漢官儀云御史大夫尚書令司𨽻校尉皆專席三獨坐</hi>質實<hi>一統志云隴坻</hi>
　<hi>在鳳翔府西北六十里即隴山也山高而長其頂有泉回注説文隴山天水郡之大阪也其阪九回欲登</hi>
　<hi>者七日乃得越顧瞻莫不悲思俗歌云隴頭流水鳴聲幽咽遙望秦川肝腸斷絶瓦亭關名在平凉府華</hi>
　<hi>亭縣西北一百八十里今設廵檢司於此郭憲汝南人漆縣名注見建武六年高平第一城名在平凉府</hi>
　<hi>鎮原縣東漢冦恂云隗囂將高峻據高平第一城即此西城漢之縣名屬隴西郡東漢末省之故城在鞏</hi>
<pb n="KR2o0020_WYG_017-38b"/>
　<hi>昌府城西九十里上邽漢之縣名屬隴西郡晉天水郡治此隋仍舊唐廢之故城在鞏昌府秦州境内安</hi>
　<hi>豐漢初縣名屬陸安國東漢廢之故址在鳳陽府夀州南六十里今為安豐鄉顯親漢之縣名屬天水郡</hi>
　<hi>三國魏廢之故城在鞏昌府秦州東南</hi>
潁川盗起秋九月帝還宫六日自將討平之<lb/>
　<hi>潁川盗群起冦没屬縣河東守兵亦叛京師騷動帝聞之曰吾悔不用郭子横之言秋八月帝自上邽晨</hi>
　<hi>夜東馳賜岑彭等書曰兩城若下便可將兵南擊蜀虜人苦不知足既平隴復望蜀每一發兵頭須為白</hi>
　<hi>九月乙卯車駕還宫帝謂執金吾冦恂曰潁川迫近京師當以時定惟念獨卿能平之耳從九卿復出以</hi>
　<hi>憂國可也對日潁川聞陛下有事隴蜀故狂狡乗閒相詿誤耳如聞乗輿南向賊必惶怖歸死臣願執鋭</hi>
<pb n="KR2o0020_WYG_017-39a"/>
　<hi>前驅帝從之庚申車駕南征潁川盗賊悉降冦恂竟不拜郡百姓遮道曰願從陛下復借冦君一年乃留</hi>
　<hi>恂長社鎮撫吏民受納餘降東郡濟陰盗賊亦起帝遣李通王常撃之以東光侯耿純嘗為東郡太守威</hi>
　<hi>信著於衛地遣使拜太中大夫使與大兵㑹東郡東郡聞純入界盗賊九千餘人皆詣純降大兵不戰而</hi>
　<hi>還璽書復以純為東郡太守戊寅車駕還自潁川</hi>集覽<hi>郭子横之言先是郭憲嘗諌曰東方初定</hi>
　<hi>車駕未可逺征從九卿復出以憂國可也七制解云時冦恂為執金吾雖非九卿亦陪卿也可也猶言可</hi>
　<hi>乎長社地理志潁川郡有長社縣括地志云故城在今許州長社縣西其社中有樹暴長因名焉長如字</hi>
　<hi>讀三國魏文帝改曰許昌東郡今東昌府是杜甫詩東郡趨庭日注兖州漢之東郡也濟陰地理志景帝</hi>
　<hi>中六年别為濟陰國屬兖州括地志云曹州是也今曹州有濟陰縣東光今景州東光縣屬河間府</hi>質<lb/>
<pb n="KR2o0020_WYG_017-39b"/>
　實<hi>一統志云長社漢之縣名屬潁川郡以其社中有樹暴長故名焉後周以許州治此至本朝省入許</hi>
　<hi>州故址在開封府城西南二百二十五里東郡秦之郡名治聊城縣漢因之曹魏𨽻平原郡晉因之劉宋</hi>
　<hi>嘗置魏郡後魏置南冀州及平原郡治聊城未幾州廢隋初郡廢後置博州大業初州廢唐初復置天寳</hi>
　<hi>初復置博平郡乾元初復為博州五代晉徙治<graphic n="KR3286" url="https://raw.githubusercontent.com/kanripo/KR-Gaiji/master/images/KR3286.png" mimeType="image/png"/>陵宋屬河北東路淳化間移今治金屬大名府路元初</hi>
　<hi>𨽻東平路至元初析為博州路尋改為東昌路至本朝改東昌府𨽻山東道濟隂漢之郡名治定陶縣後</hi>
　<hi>置國尋復為郡三國魏因之晉改為濟陽郡後周改為曹州隋復改濟陰郡唐初復為曹州後復為濟陰</hi>
　<hi>郡五代晉置威信軍周改彰信軍宋為興仁府金復為曹州元仍舊至本朝初改為縣後復陞為州屬兖</hi>
　<hi>州府東光漢之縣名屬渤海郡後魏徙渤海郡治此隋初郡廢置觀州大業初州罷屬平原郡以安陵縣</hi>
<pb n="KR2o0020_WYG_017-40a"/>
　<hi>省入唐屬滄州貞元初改屬景州五代周以弓高縣省入宋為永静軍治金為觀州治元屬景州至本朝</hi>
　<hi>因之改屬河間府</hi>
　　書法<hi>特筆也帝於是可謂不敢自暇矣高帝書留四日復如廣武世祖書還宫六日自將討平</hi>
　　<hi>之二祖同一轍也</hi>
　　發明<hi>帝王經營大業固不可以憚勞然世祖方征隴坻自夏迄秋經歴數月至是還宫甫爾一</hi>
　　<hi>聞潁川盗起即自將討之于時猛將如雲豈無可任之人顧乃不遑安處如此特書六日則帝之不</hi>
　　<hi>自暇逸為如何哉光濟中興宜矣</hi>
冬公孫述遣兵救隗囂吳漢引兵下隴<lb/>
<pb n="KR2o0020_WYG_017-40b"/>
　<hi>楊廣死隗囂窮困初帝敕吳漢曰諸郡甲卒但坐費糧食若有逃亡則沮敗衆心宜悉罷之漢等貪并力</hi>
　<hi>攻囂遂不能遣糧食日少吏士疲役逃亡者多岑彭壅谷水灌西城城未没丈餘㑹王元行廵周宗將蜀</hi>
　<hi>兵五千餘乗高卒至鼓譟大呼曰百萬之衆方乃至漢軍大驚未及陳元等决圍殊死戰遂得入城迎囂</hi>
　<hi>歸冀吳漢軍食盡乃燒輜重引兵下隴蓋延耿弇亦相随而退囂出兵尾撃諸營岑彭為後拒諸將乃得</hi>
　<hi>全軍東歸唯祭遵屯汧不退吳漢等復屯長安岑彭還津鄉於是安定北地天水隴西復反為囂校尉太</hi>
　<hi>原溫序為囂將荀宇所獲宇欲降之序大怒叱宇等曰虜何敢迫脅漢將因以節撾殺數人宇衆爭欲殺</hi>
　<hi>之宇止之曰此義士死節可賜以劒序受劒衘須於口顧左右曰既為賊所殺無令須汙血遂㐲劒而死</hi>
　<hi>從事王忠持其䘮歸雒陽詔賜以冡地拜三子為郎</hi>集覽<hi>殊死戰謂决意必死也顔師古曰殊絶也</hi>
<pb n="KR2o0020_WYG_017-41a"/>
　<hi>異也言其身首離絶而異處冀周以前為西戎地秦武公滅邽冀戎置縣括地志云冀縣屬天水郡東漢</hi>
　<hi>改天水為漢陽郡治冀</hi>質實<hi>一統志云冀夲冀戎之地名秦武公伏冀戎置冀縣東漢於此置漢</hi>
　<hi>陽郡晉屬天水郡後魏改當亭郡後周改冀城縣唐改為伏羌縣兼置伏州尋廢州以縣屬秦州宋初為</hi>
　<hi>伏羌寨屬清水縣後為伏羌城屬秦州金廢為寨元復陞為伏羌縣至本朝因之屬鞏昌府津鄉注見建</hi>
　<hi>武五年</hi>
大水<lb/>
<hi>癸巳</hi>九年春正月征虜將軍潁陽侯祭遵卒於軍詔馮異<lb/>
領其營質實<hi>一統志云潁陽漢之縣名屬潁川郡東漢末廢之故城在河南府登封縣西南八十</hi>
<pb n="KR2o0020_WYG_017-41b"/>
<hi>里</hi>
　<hi>遵為人亷約小心克已奉公賞賜盡與士卒約束嚴整所在吏民不知有軍取士皆用儒術對酒設樂必</hi>
　<hi>雅歌投壺臨終遺戒薄𦵏問以家事終無所言帝愍悼之尤甚遵䘮至河南車駕素服臨之望哭哀慟親</hi>
　<hi>祠以太牢詔大長秋謁者河南尹䕶䘮事大司農給費至葬車駕臨其墳存見夫人室家其後朝㑹帝毎</hi>
　<hi>嘆曰安得憂國奉公如祭征虜者乎衛尉姚期曰陛下至仁哀念祭遵不已群臣各懐慙懼帝乃止</hi>集<lb/>
　覽<hi>雅歌投壺歌詩雅投壺為樂也一説雅歌者歌詩得騷雅之趣也投壺詳見禮記大長秋百官表有</hi>
　<hi>將行景帝更名大長秋注皇后卿也後百官志大長秋一人前或用士人中興常用宦者職掌奉宣中宫</hi>
　<hi>命謁者注見高帝七年存見存者恤問也</hi>質實<hi>姚期潁川郟人</hi>
<pb n="KR2o0020_WYG_017-42a"/>
　　書法<hi>卒於軍何嘉死事也終綱目書卒于軍者八祭遵馬異馬捘諸葛亮劉方叚文振任雅相</hi>
　　<hi>李嗣業皆嘉之也故書卒於軍</hi>
隗囂死諸將立其子純<lb/>
　<hi>囂病且餓餐糗糒恚憤而卒王元周宗立囂小子純為王總兵據冀公孫述遣將趙匡田弇助純帝使馮</hi>
　<hi>異撃之</hi>集覽<hi>糗糒糗去久反乾飯屑也糒歩拜反乾糇也</hi>
公孫述遣兵陷夷陵據荆門<lb/>
　<hi>述遣其翼江王田戎大司徒任滿南郡太守程汎將數萬人下江關擊破馮駿等軍遂㧞巫及夷道夷陵</hi>
　<hi>因據荆門虎牙横江水起浮橋關樓立攅柱以絶水道結營跨山以塞陸路拒漢兵</hi>集覽<hi>江關荆門</hi>
<pb n="KR2o0020_WYG_017-42b"/>
　<hi>與虎牙二山之間名曰江關荆門虎牙二山俱在峽州荆門在江南屬宜都縣虎牙在江北屬夷陵縣二</hi>
　<hi>山相對楚西塞也張式記云荆門峯巒對起厥狀如門故名荆門虎牙山石文如齒故名虎牙攅柱攅徂</hi>
　<hi>丸反叢木以為柱</hi>質實<hi>一統志云巫漢之縣名屬南郡晉屬建平郡梁為歸鄉縣置信陵郡後周</hi>
　<hi>郡廢改縣曰樂鄉屬信州隋改為巴東縣唐屬歸州宋元仍舊至國朝初改屬夷陵州後復屬荆州府夷</hi>
　<hi>道漢之縣名屬南郡蜀漢置宜都郡劉宋析置宜昌縣陳改宜都縣隋復曰宜昌屬荆州唐復曰宜都置</hi>
　<hi>江州改東松州貞觀中省州入宜都縣宋元仍舊至國朝因之改屬荆州府夷陵春秋楚國之地名秦伐</hi>
　<hi>楚燒之漢為夷陵縣屬南郡三國魏於此置臨江郡蜀漢改為宜都郡又改縣為西陵晉復曰夷陵梁兼</hi>
　<hi>置宜州西魏改為拓州後周又改峽州隋初郡廢後改州為夷陵郡唐初復為峽州天寳初又改夷陵郡</hi>
<pb n="KR2o0020_WYG_017-43a"/>
　<hi>元初復為峽州宋因之元改為峽州路至國朝初為峽州府後改為夷陵州以夷陵縣省入屬荆州府荆</hi>
　<hi>門山名在荆州府宜都縣西北五十里大江南與虎牙山相對虎牙山名在荆州府城南大江北岸與荆</hi>
　<hi>門山相對狀如虎牙昔公孫述遣將依二山作浮橋拒漢師下有虎牙灘又名武牙</hi>
夏六月吳漢等撃盧芳匈奴救之漢等不利<lb/>
　<hi>吳漢率王常等四將軍兵五萬餘人撃盧芳將賈覽閔堪於高柳匈奴救之漢兵不利於是匈奴轉盛鈔</hi>
　<hi>暴日增詔朱祐屯常山王常屯涿郡破姦將軍侯進屯漁陽以討虜將軍王霸為上谷太守以備匈奴</hi>
　集覽<hi>高柳縣名屬代郡常山常本作恒漢書避文帝諱作常爾雅恒山為北嶽史記注恒山在定州</hi>
　<hi>恒陽縣西北百四十里白虎通曰陰終陽始其道常久故曰恒山漢恒山郡周武帝置恒州因山名焉今</hi>
<pb n="KR2o0020_WYG_017-43b"/>
　<hi>眞定府是恒胡登反</hi>質實<hi>一統志云恒山漢初郡名治眞定縣後避諱改曰常山武帝初置眞定國</hi>
　<hi>於此常山屬焉東漢建武間併眞定屬常山國魏復為郡晉因之治眞定後魏移治安樂壘後周於郡置</hi>
　<hi>恒州隋廢郡存州大業間省州以縣屬高陽郡唐復置恒州開元間改恒山郡置大都督府元和中改鎮</hi>
　<hi>州後陞成徳軍節度五代時梁改武順軍唐復為成徳軍後復為鎭州晉改順徳軍漢復為成徳軍周改</hi>
　<hi>為鎮州宋為眞定府成徳軍節度金屬河北西路元改眞定路至國朝改為眞定府直𨽻京師涿郡注見</hi>
　<hi>帝𤣥更始二年漁陽郡名注見秦王政三年上谷郡名注同見上年</hi>
遣來歙馬援䕶諸將馮異等屯長安<lb/>
　<hi>帝使來歙悉監䕶諸將屯長安太中大夫馬援為之副歙上書曰公孫述以隴西天水為藩蔽故得延命</hi>
<pb n="KR2o0020_WYG_017-44a"/>
　<hi>假息今二郡平蕩則述智計窮矣宜益選兵馬儲積資糧今西州新破兵人疲饉若招以財榖則其衆可</hi>
　<hi>集臣知國家所給非一用度不足然有不得已也帝然之於是詔於汧積榖六萬斛</hi>集覽<hi>假息假權</hi>
　<hi>也猶言茍延視息之義</hi>質實<hi>隴西郡名注見秦王政三年天水郡名注見建武元年汧縣名注見</hi>
　<hi>建武六年</hi>
秋八月歙率異等討隗純於天水○以牛邯為䕶羌校<lb/>
尉<lb/>
　<hi>諸羌自王莽末入居塞内金城屬縣多為所有隗囂不能討因就慰納發其衆與漢相拒司徒掾班彪上</hi>
　<hi>言今凉州部皆有降羌羌胡被髪左衽而與漢人雜處習俗既異言語不通數為小吏黠人所見侵奪窮</hi>
<pb n="KR2o0020_WYG_017-44b"/>
　<hi>恚無聊故致反叛夫蠻夷冦亂皆為此也舊制益州部置蠻夷騎都尉幽州部置領烏桓校尉凉州部置</hi>
　<hi>䕶羌校尉皆持節領䕶治其怨結嵗時廵行問所疾苦又數遣使譯通導動静使塞外羌夷為吏耳目州</hi>
　<hi>郡因此可得警備今宜復如舊制以明威防帝從之以牛邯為䕶羌校尉</hi>集覽<hi>烏桓注見宣帝本始</hi>
　<hi>三年領䕶統領保䕶之使譯使去聲譯傳四夷之言者譯繹也如繹絲然紬其語而繹之</hi>質實<hi>金城</hi>
　<hi>郡名注見建武十年凉州注見梁武帝中大通十二年益州注見後主建興三年幽州注見唐高祖武徳</hi>
　<hi>四年</hi>
封陰就為宣恩侯考異<hi>據凡例當書封陰貴人弟就</hi>
　<hi>盗殺陰貴人母鄧氏及弟訢帝甚傷之封貴人弟就為宣恩侯復召就兄侍中興欲封之置印綬於前興</hi>
<pb n="KR2o0020_WYG_017-45a"/>
　<hi>固讓曰臣未有先登陷陳之功而一家數人並蒙爵土令天下觖望誠所不願帝嘉之不奪其志貴人問</hi>
　<hi>其故興曰夫外戚家苦不知謙退嫁女欲配侯王取婦眄睨公主愚心實不安也富貴有極人當知足誇</hi>
　<hi>奢益為觀聽所譏貴人感其言深自降挹卒不為宗親求位</hi>集覽<hi>先登左傳隠十一年公㑹齊侯</hi>
　<hi>鄭伯伐許頴考叔取鄭伯之旗以先登注率先鄭兵也陷陳謂陷入敵陳之中觖望注見高帝六年取婦</hi>
　<hi>取讀與娶同眄睨眄彌殄反睨研計反斜視也誇奢誇張自大奢侈也降挹挹乙力反義與抑同</hi>正<lb/>
　誤<hi>深自降挹今按胡三省註以器俯而取水曰挹故為謙下之義</hi>質實<hi>陰貴人諱麗華南陽新野</hi>
　<hi>人光武帝之后</hi>
<hi>甲午</hi>十年春正月吳漢等撃盧芳將賈覽破走之○夏征<lb/>
<pb n="KR2o0020_WYG_017-45b"/>
西大將軍夏陽侯馮異卒於軍質實<hi>一統志云夏陽漢之縣名屬左馮翊</hi>
<hi>三國魏廢之故城在西安府郃陽縣東四十里内有周文王妃太姒墓存焉</hi>
　　書法<hi>書卒於軍嘉死事也</hi>
○秋八月帝如長安遂至汧隗囂將高峻降<lb/>
　<hi>初隗囂將高峻擁兵據高平第一建威大將軍耿弇等圍之一嵗不㧞帝自將征之冦恂諫曰長安道里</hi>
　<hi>居中應接近便安定隴西必懐震懼此從容一處可以制四方也今士馬疲倦方履險阻非萬乘之固也</hi>
　<hi>前年潁川可為至戒帝不從進幸汧遣㓂恂往降之恂至第一峻遣軍師皇甫文出謁辭禮不屈恂怒將</hi>
　<hi>誅之諸將諫曰高峻精兵萬人率多彊弩西遮隴道連年不下今欲降之而反戮其使無乃不可乎恂不</hi>
<pb n="KR2o0020_WYG_017-46a"/>
　<hi>應遂斬之遣其副歸告峻曰軍師無禮已戮之矣欲降急降不欲固守峻惶恐即日開城門諸將皆賀因</hi>
　<hi>曰敢問殺其使而降其城何也恂曰皇甫文峻之腹心其所取計者也今來辭意不屈必無降心全之則</hi>
　<hi>文得其計殺之則峻亡其膽是以降耳諸將皆曰非所及也</hi>集覽<hi>從容衡山王傳日夜從容顔師</hi>
　<hi>古曰從容勸奬也從子勇反容讀曰勇</hi>正誤<hi>從容一處今按從七容切容如字安然自在之意</hi>
　質實<hi>高平第一城名注見建武八年</hi>
冬十月來歙等攻破落門隗純降王元犇蜀隴右悉平<lb/>
集覽<hi>落門聚名在天水郡冀縣南</hi>
　<hi>徙諸隗於京師以東後隗純與賔客亡入胡至武威捕得誅之</hi>質實<hi>一統志云武威漢之郡名治姑</hi>
<pb n="KR2o0020_WYG_017-46b"/>
　<hi>臧縣又於此置凉州後魏立武威郡隋為凉州唐初為李軌所據尋克平之復置凉州天寳初改武威郡</hi>
　<hi>宋改為西凉府元改西凉州至國朝改置凉州衛仍屬四川行都指揮使司</hi>
先零羌㓂金城來歙撃破之<lb/>
　<hi>於是開倉廩以賑饑乏隴右遂安而凉州通焉</hi>質實<hi>一統志云金城漢之郡名治允吾縣東漢省入</hi>
　<hi>隴西郡魏晉時為重鎮後魏周並為武始郡隋初廢郡為蘭州大業初廢州置金城郡唐復置蘭州天寳</hi>
　<hi>初改金城郡乾元初復為蘭州宋治蘭泉縣金廢蘭泉元屬鞏昌路至國朝改州為縣屬臨洮府</hi>
帝還宫<lb/>
　　書法<hi>八月如長安於是還宫志乆也</hi>
<pb n="KR2o0020_WYG_017-47a"/>
<hi>乙未</hi>十一年春三月遣吳漢等將兵㑹岑彭伐蜀破其浮<lb/>
橋遂入江關<lb/>
　<hi>岑彭屯津鄉數攻田戎等不克帝遣吳漢率誅虜將軍劉隆等三將發荆州兵凡六萬餘人騎五千匹與</hi>
　<hi>彭㑹荆門彭裝戰船數十艘吳漢以諸郡棹卒多費糧榖欲罷之彭以為蜀兵盛不可遣上書言狀帝報</hi>
　<hi>彭曰大司馬習用歩騎不曉水戰荆門之事一由征南公為重而已閏月岑彭令軍中募攻浮橋先登者</hi>
　<hi>上賞於是偏將軍魯竒應募而前時東風狂急魯竒船逆流而上直衝浮橋而攅柱有反杷鉤竒船不得</hi>
　<hi>去竒等乗勢殊死戰因飛炬焚之風怒火盛橋樓崩燒岑彭悉軍順風並進所向無前蜀兵大亂溺死者</hi>
　<hi>數千人斬任滿生獲程汎而田戎走保江州彭上劉隆為南郡太守自率輔威將軍臧宫驍騎將軍劉歆</hi>
<pb n="KR2o0020_WYG_017-47b"/>
　<hi>長驅入江關令軍中無得虜掠所過百姓皆奉牛酒迎勞彭復讓不受百姓大喜争開門降詔彭守益州</hi>
　<hi>牧所下郡輙行太守事彭若出界即以太守號付後將軍選官屬守州中長吏彭到江州以其城固糧多</hi>
　<hi>難卒㧞留馮駿守之自引兵乗利直指墊江攻破平曲收其米數十萬石吳漢留夷陵裝露橈繼進</hi>集<lb/>
　覽<hi>艘蘓刀反船之總名棹卒猶言篙師也棹直敎反所以進船一由征南公為重先是岑彭為征南大</hi>
　<hi>將軍後封於沔水故今稱為征南公言事權盡當歸重於彭彭上劉隆上是掌反登進之墊江禹貢梁州</hi>
　<hi>之域秦漢巴郡墊江縣宋於此置宕渠郡西魏置合州改墊江為石鏡縣改宕渠曰墊江郡隋唐改合州</hi>
　<hi>墊音徒協反平曲正義曰平曲地名在廣漢郡露橈橈人遙反爾雅檝謂之橈正義曰橈短楫也露橈者</hi>
　<hi>謂露其楫在外人在船之中</hi>正誤<hi>彭上劉隆為南郡太守今按上謂上請而命之也</hi>質實<lb/>
<pb n="KR2o0020_WYG_017-48a"/>
　<hi>一統志云津鄉地名注見建武五年劉隆南陽安衆侯宗室也荆門山名注見建武九年江州漢之縣名</hi>
　<hi>為巴郡治所蜀漢改為巴縣後周改巴城縣隋唐渝州治於此宋復為巴縣元併璧山縣入焉至國朝因</hi>
　<hi>之改為重慶府治所仍屬焉南郡注見獻帝建安十二年荆州臧宫潁川郟人江關注見建武九年益州</hi>
　<hi>注見後主建興三年墊江秦之縣名屬巴郡漢晉因之劉宋於此置東宕渠郡南齊以墊江屬寧蜀郡西</hi>
　<hi>魏置合州改郡曰墊江改縣曰石鏡隋開皇初郡廢後改合州曰涪州大業初州廢為涪陵郡唐初復改</hi>
　<hi>合州天寳初又改巴川郡乾元初復為合州宋因之改縣曰石照淳祐中遷州治釣魚山元復舊治以赤</hi>
　<hi>水縣省入石照後併縣入州至國朝因之屬重慶府夷陵縣名注見建武九年</hi>
　　書法<hi>特筆也浮橋不破則江關不可入蜀未易攻也攻取之際事有關於成敗者綱目必特筆</hi>
<pb n="KR2o0020_WYG_017-48b"/>
　　<hi>書之漢書破蜀浮橋唐書斷周浮梁丁巳年皆特筆也</hi>
夏先零羌反以馬援為隴西太守撃破之集覽<hi>先零羌注見宣</hi>
<hi>帝元康四年</hi>○公孫述遣王元拒河池六月諸將撃破之述<lb/>
使盗殺監䕶使者來歙詔以將軍馬成代之<lb/>
　<hi>公孫述以王元為將軍使與領軍環安拒河池六月來歙與蓋延等進攻元安大破之遂克下辨乗勝遂</hi>
　<hi>進蜀人大懼使刺客刺歙未殊馳召蓋延延見歙因伏悲哀不能仰視歙叱延曰虎牙何敢然今使者中</hi>
　<hi>刺客無以報國故呼巨卿欲相屬以軍事而反效兒女子涕泣乎刃雖在身不能勒兵斬公邪延收涙彊</hi>
　<hi>起受所誡歙自書表曰臣夜人定後為何人所賊傷中臣要害臣不敢自惜誠恨奉職不稱以為朝廷羞</hi>
<pb n="KR2o0020_WYG_017-49a"/>
　<hi>夫理國以得賢為本太中大夫叚襄骨鯁可任願陛下裁察又臣兄弟不肖終恐被罪陛下哀憐數賜敎</hi>
　<hi>督投筆抽刀而絶帝聞大驚省書攬涕以揚武將軍馬成守中郎將代之歙䘮還洛陽乗輿縞素臨弔送</hi>
　<hi>𦵏</hi>集覽<hi>河池秦隴西郡地漢武置武都郡其屬有河池縣隋置河池郡唐改為鳳州河池縣𨽻焉</hi>
　<hi>在利州西路下辨注見獻帝建安二十二年未殊謂命未殊絶虎牙謂虎牙將軍蓋延巨卿蓋延字骨鯁</hi>
　<hi>注見漢王劉邦三年縞素注見秦莊襄王三年</hi>質實<hi>一統志云河池漢之縣名屬武都郡晉陷於氐</hi>
　<hi>羌後魏置廣化縣隋初以縣屬鳳州仁壽初復名河池縣唐因之元於此置南鳳州至元初改為徽州以</hi>
　<hi>河池及永寧縣省入鞏昌至國朝因之屬鞏昌府</hi>
帝自將征蜀秋七月次長安考證<hi>征當作伐○謹按公孫述據蜀固未嘗臣</hi>
<pb n="KR2o0020_WYG_017-49b"/>
<hi>於光武凡例曰用兵若非其臣子曰伐曰攻曰撃故當曰伐蜀</hi>○岑彭及將軍臧宫大<lb/>
破蜀兵延岑走王元以其衆降<lb/>
　<hi>公孫述使其將延岑吕鮪王元公孫恢悉兵拒廣漢及資中又遣將侯丹率二萬餘人拒黄石岑彭使臧</hi>
　<hi>宫將降卒五萬從涪水上平曲拒延岑自分兵浮江下還江州泝都江而上襲撃侯丹大破之因晨夜倍</hi>
　<hi>道兼行二千餘里徑㧞武陽使精騎馳撃廣都去成都數十里埶若風雨所至皆犇散初述聞漢兵在平</hi>
　<hi>曲故遣大兵逆之及彭至武陽繞出延岑軍後蜀地震駭述大驚以杖撃地曰是何神也延岑盛兵於沅</hi>
　<hi>水臧宫衆多食少轉輸不至降者皆欲散畔郡邑復更保聚觀望成敗宫欲引還恐為所及㑹帝遣謁者</hi>
　<hi>將兵詣岑彭有馬七百匹宫矯制取以自益晨夜進兵多張旗幟登山鼔譟左歩右騎挾船而引呼聲動</hi>
<pb n="KR2o0020_WYG_017-50a"/>
　<hi>山谷岑不意漢軍卒至登山望之大震恐宫因縱撃大破之斬首溺死者萬餘人水為之濁延岑犇成都</hi>
　<hi>其衆悉降軍至陽鄉王元舉衆降帝與公孫述書陳言禍福示以丹青之信述省書嘆息以示所親太常</hi>
　<hi>常少光禄勲張隆皆勸述降述曰廢興命也豈有降天子哉左右莫敢復言少隆皆以憂死</hi>集覽<lb/>
　<hi>資中漢犍為郡資中縣地西魏置資州後周移資州於資中故城隋置資陽郡唐改資州宋因之涪水關</hi>
　<hi>名在龍州距城一里水出廣漢郡剛氏道徼外南入于漢都江即成都江也在益州成都縣括地志云郫</hi>
　<hi>江一名成都江一名市橋江一名中日江一名内江西北自新繁縣界流來武陽縣屬犍為郡廣都縣屬</hi>
　<hi>益州今成都府縣去府東七十里沅水沅音元水在武陵郡臨沅縣南酈道元水經云沅本作沈水在廣</hi>
　<hi>漢郡入涪或作沉非是應劭曰沅水出牂牁郡且蘭縣入于江去武陵界分為五谿而引引進也</hi>質<lb/>
<pb n="KR2o0020_WYG_017-50b"/>
　實<hi>一統志云廣漢縣名注見建武六年資中漢之縣名屬犍為郡後周改盤石縣徙資州治此兼置資</hi>
　<hi>中郡隋初廢郡後改州為資陽郡唐改郡為資州天寳初復為郡乾元初又為州宋屬潼川府元省入簡</hi>
　<hi>州後復置至國朝改州為資縣屬成都府涪水在成都府綿州治東南源自龍州下流入潼川界都江在</hi>
　<hi>成都府城西四里水宜造粉故又名粉江武陽秦之縣名屬蜀郡漢屬犍為郡王莽改曰戢成東漢仍曰</hi>
　<hi>武陽為犍為郡治梁改靈石縣西魏改縣曰隆山置江州後周省州置隆山郡隋初郡廢以縣屬陵州唐</hi>
　<hi>因之先天初改彭山縣屬眉州宋元仍舊至國朝併入眉縣屬眉州廣都漢之縣名屬蜀郡晉置寧蜀郡</hi>
　<hi>後周郡廢隋初改廣都為雙流縣取蜀都賦帶二江之雙流為名唐復析置廣都縣宋仍舊元省廣都入</hi>
　<hi>焉至國朝因之仍屬成都府沅水在潼川州射洪縣東南八十里</hi>
<pb n="KR2o0020_WYG_017-51a"/>
帝還宫○冬十月公孫述使盗刺殺征南大將軍舞陰<lb/>
侯岑彭<lb/>
　<hi>冬十月公孫述使刺客詐為亡奴降岑彭夜刺殺彭太中大夫監軍鄭興領其營以俟吳漢至而授之彭</hi>
　<hi>持軍整齊秋毫無犯卭榖王任貴聞彭威信數千里遣使迎降㑹彭已被害帝盡以任貴所獻賜彭妻子</hi>
　<hi>蜀人為立廟祠之</hi>質實<hi>一統志云舞陰漢之縣名屬南陽郡東漢改臨舞縣及置期城郡隋廢郡</hi>
　<hi>以縣屬顯州唐始改泌陽縣乾元初屬唐州五代梁初嘗以泌州徙治此宋金皆屬唐州元初因之後省</hi>
　<hi>國朝復置改屬南陽府卭榖王任貴愚按一統志考索歴代郡州府縣俱無號為卭榖者惟漢武時任貴</hi>
　<hi>為越嶲郡太守建武中封為卭都國王未知是否知者鑑之</hi>
<pb n="KR2o0020_WYG_017-51b"/>
　　書法<hi>於是再書述使盗殺述之所以備禦者下矣終綱目書使盗殺三公孫述二袁術一</hi>
馬成等破河池平武都遂與馬援撃破先零羌<lb/>
　<hi>先零諸羌數萬人屯聚㓂鈔拒浩亹隘成與馬援深入討撃大破之徙降羌致天水隴西扶風是時朝臣</hi>
　<hi>以金城破羌之西塗逺多㓂議欲棄之馬援上言破羌以西城多完牢易可依固其田土肥壤灌溉流通</hi>
　<hi>如令羌在湟中則為害不休不可棄也帝從之民歸者三千餘口援為置長吏繕城郭起塢候開溝洫勸</hi>
　<hi>以耕牧郡中樂業又招撫塞外氐羌皆來降附援奏復其侯王君長帝悉從之乃罷馬成軍</hi>集覽<lb/>
　<hi>浩亹注見宣帝神爵元年金城注見武帝元狩二年破羌縣名屬金城湟中注見宣帝元康四年城郭釋</hi>
　<hi>名郭廓也廓落在城外也塢候許愼説文塢本作隖小障也司望曰候守疆吏也氐羌風俗通曰氐本西</hi>
<pb n="KR2o0020_WYG_017-52a"/>
　<hi>南夷種羌本西方牧羊人地理志武都有白馬氐魚豢魏畧云漢置武都郡排其種人分竄山谷或號青</hi>
　<hi>氐或號白氐續漢書云羌本三苖姜姓之别裔今河關之西南羌是</hi>質實<hi>一統志云破羌漢之縣名</hi>
　<hi>屬金城郡東漢置西平郡晉永嘉末為秃髪烏孤所據後魏置鄯州後周改置樂都郡隋初郡廢置鄯州</hi>
　<hi>大業初廢州置西平郡唐因之治湟水縣上元間没於吐蕃號青唐城宋收復置鄯州尋改西寧州元屬</hi>
　<hi>亦集乃路至國朝改置西寧衛屬陜西行都司</hi>
以郭伋為并州牧<lb/>
　<hi>郭伋為并州牧過京師帝問以得失伋曰選補衆職當簡天下賢俊不宜專用南陽人是時在位多鄉曲</hi>
　<hi>故舊故伋言及之</hi>集覽<hi>郭伋姓名/字細侯</hi>質實<hi>并州注見晉愍帝建興四年</hi>
<pb n="KR2o0020_WYG_017-52b"/>
<hi>丙申</hi>十二年春正月吳漢大破蜀兵遂㧞廣都<lb/>
　<hi>吳漢破公孫述將魏黨公孫永於魚涪津遂圍武陽述遣子壻史興救之漢迎撃破之因入犍為界諸縣</hi>
　<hi>皆城守詔漢直取廣都據其腹心漢乃進軍攻廣都㧞之遣輕騎燒成都市橋公孫述將帥恐懼日夜離</hi>
　<hi>叛述雖誅滅其家猶不能禁帝必欲降之又下詔諭述曰勿以來歙岑彭受害自疑今以時自詣則宗族</hi>
　<hi>完全詔書手記不可數得述終無降意</hi>集覽<hi>魚涪津津水渡也名曰魚涪在犍為郡南安縣北臨</hi>
　<hi>大江廣數百歩</hi>質實<hi>一統志云魚涪津在眉州彭山縣東北二里武陽縣名注見建武十一年犍為</hi>
　<hi>漢之郡名治僰道縣即古之僰國也東漢徒治武陽縣南齊復為犍為郡治梁武帝立戎州又置六同郡</hi>
　<hi>於南廣縣隋初廢六同郡而存戎州大業初改州為犍為郡唐武德初復為戎州移治南溪貞觀初復移</hi>
<pb n="KR2o0020_WYG_017-53a"/>
　<hi>治僰道天寳初改州為南溪郡乾元初復為戎州宋初州治宜賔政和間改為叙州取西戎即叙之義元</hi>
　<hi>陞叙州路以叙南等處宣撫司治此至國朝改為叙州府𨽻四川道廣都縣名注見建武十一年</hi>
秋七月將軍馮駿㧞江州獲田戎○吳漢進攻成都九<lb/>
月入其郛臧宫㧞綿竹引兵與漢㑹<lb/>
　<hi>帝戒吳漢曰成都十萬衆不可輕也但堅據廣都待其來攻勿與争鋒若不敢來公轉營迫之須其力疲</hi>
　<hi>乃可撃也漢乗利遂自將歩騎二萬進逼成都去城十餘里阻江北營作浮橋使副將武威將軍劉尚將</hi>
　<hi>萬餘人屯於江南為營相去二十餘里帝聞之大驚讓漢曰比敇公千條萬端何意臨事勃亂既輕敵深</hi>
　<hi>入又與尚别營事有緩急不復相及賊若出兵綴公以大衆攻尚尚破公即敗矣幸無他者急引兵還廣</hi>
<pb n="KR2o0020_WYG_017-53b"/>
　<hi>都詔書未到九月述果使其大司徒謝豐執金吾袁吉將衆十許萬分為二十餘營出攻漢使别將將萬</hi>
　<hi>餘人刼劉尚令不得相救漢與大戰一日兵敗走入壁豐因圍之漢乃召諸將厲之曰吾與諸君踰越險</hi>
　<hi>阻轉戰千里遂深入敵地至其城下而今與劉尚二處受圍埶既不接其禍難量欲潜師就尚於江南并</hi>
　<hi>兵禦之若能同心一力人自為戰大功可立如其不然敗必無餘成敗之機在此一舉諸將皆曰諾於是</hi>
　<hi>饗士秣馬閉營三日不出乃多樹幡旗使烟火不絶夜衘枚引兵與劉尚合軍豐等不覺明日乃分兵拒</hi>
　<hi>水北自將攻江南漢悉兵迎戰遂大破之斬豐吉於是引還廣都留劉尚拒述具以狀上而深自譴責帝</hi>
　<hi>報曰公還廣都甚得其宜述必不敢畧尚而撃公也若先攻尚公從廣都五十里悉歩騎赴之適當値其</hi>
　<hi>危困破之必矣自是漢與述戰於廣都成都之間八戰八克遂軍於其郭中臧宫㧞綿竹破涪城斬公孫</hi>
<pb n="KR2o0020_WYG_017-54a"/>
　<hi>恢復攻㧞繁郫與吳漢㑹於成都</hi>集覽<hi>綴公綴牽引之義執金吾注見武帝太初元年又崔豹古</hi>
　<hi>今注云金吾車輻棒也漢執金吾亦棒名以銅為之金塗兩末謂之金吾御史大夫司𨽻校尉亦得執焉</hi>
　<hi>郡守縣長例皆以木為金吾用以乘車形如車輻轉戰轉陟兖反轉相戰鬬也饗士秣馬秣莫曷反食馬</hi>
　<hi>以榖曰秣顔師古曰士言饗馬言秣皆所以飽之也綿竹縣名屬廣漢郡今成都路漢州綿竹縣繁郫二</hi>
　<hi>縣名也繁符袁反今成都新繁縣是郫浦眉反古郫城也今成都郫縣是</hi>正誤<hi>出兵綴公今按綴猶</hi>
　<hi>覊絆也</hi>質實<hi>一統志云綿竹縣名注見獻帝興平元年涪城漢之縣名屬廣漢郡東漢以後因之</hi>
　<hi>後周改為安城縣隋復為涪城縣元併入郪縣故城在潼川州西北六十里繁漢之縣名屬蜀郡以繁江</hi>
　<hi>為名蜀漢改為新繁縣晉宋齊復為繁縣後周仍改新繁隋省入成都縣唐初復置宋元仍舊至本朝因</hi>
<pb n="KR2o0020_WYG_017-54b"/>
　<hi>之屬成都府郫古邑名為蜀王杜宇所都秦始置郫縣𨽻蜀郡漢以後並因之隋大業初縣省尋復置唐</hi>
　<hi>因之垂拱初析成都置犀浦縣宋省犀浦入焉元仍舊至本朝因之屬成都府</hi>
大司空通罷<lb/>
　<hi>通欲避權乞骸骨積二嵗帝乃聽上印綬以特進奉朝請</hi>集覽<hi>以特進奉朝請特進注見成帝鴻嘉</hi>
　<hi>元年奉朝請如古諸侯朝請之禮也孟康曰春朝曰朝秋朝曰請請音才性反杜佑通典曰奉朝請本不</hi>
　<hi>為官無員漢東京罷三公外戚宗室諸侯多奉朝請奉朝請者奉朝㑹請召而已</hi>
冬十一月公孫述引兵出戰吳漢撃殺之延岑以成都<lb/>
降蜀地悉平<lb/>
<pb n="KR2o0020_WYG_017-55a"/>
　<hi>公孫述困急謂延岑曰事當柰何岑曰男兒當死中求生可坐窮乎財物易聚耳不宜有愛述乃悉散金</hi>
　<hi>帛募敢死士五千餘人以配岑岑襲撃破吳漢軍漢墮水縁馬尾得出漢軍餘七日糧陰具船欲遁去蜀</hi>
　<hi>郡太守張堪聞之馳往見漢説述必敗不宜退師之策漢從之冬十一月臧宫軍咸陽門述自將數萬人</hi>
　<hi>攻漢使延岑扼宫大戰岑三合三勝自旦至日中軍士不得食並疲漢因使䕶軍高午唐邯將鋭卒數萬</hi>
　<hi>撃之述兵大亂高午犇陳刺述洞胷墮馬左右輿入城述以兵屬延岑其夜死明旦延岑以城降吳漢夷</hi>
　<hi>述妻子盡滅公孫氏并族延岑遂放兵大掠焚述宫室帝聞之怒以譴漢又讓劉尚曰賊降三日吏民從</hi>
　<hi>服一旦放兵縱火聞之可為酸鼻尚宗室子孫嘗更吏職何忍行此良失斬將弔民之義也初述徴廣漢</hi>
　<hi>李業為博士業固稱疾不起述羞不能致使大鴻臚尹融奉詔命以刼業若起則受公侯之位不起賜以</hi>
<pb n="KR2o0020_WYG_017-55b"/>
　<hi>毒酒融譬㫖曰方今天下分崩孰知是非而以區區之身試於不測之淵乎朝廷貪慕名徳曠官缺位于</hi>
　<hi>今七年四時珍御不以忘君宜上奉知已下為子孫身名俱全不亦優乎業乃歎曰古人危邦不入亂邦</hi>
　<hi>不居為此故也君子見危授命乃誘以高位重餌乎融曰宜呼室家計之業曰丈夫斷之於心久矣何妻</hi>
　<hi>子之為遂飲毒而死述耻有殺賢之名遣使弔祠賻贈百匹業子翬逃辭不受又聘巴郡譙𤣥𤣥不詣亦</hi>
　<hi>遣使者以毒藥刼之太守自詣𤣥廬勸之行𤣥曰保志全高死亦奚恨遂受毒藥𤣥子瑛泣血叩頭於太</hi>
　<hi>守願奉家錢千萬以贖父死太守為請述許之述又徴蜀郡王皓王嘉恐其不至先繋其妻子使者謂嘉</hi>
　<hi>曰速裝妻子可全對曰犬馬猶識主况於人乎王皓先自刎以首付使者述怒遂誅皓家屬王嘉聞而嘆</hi>
　<hi>曰後之哉乃對使者伏劒而死犍為費貽不肯仕述漆身為癩陽狂以避之同郡任永馮信皆託青盲以</hi>
<pb n="KR2o0020_WYG_017-56a"/>
　<hi>辭徴命帝既平蜀詔贈常少為太常張隆為光禄勲譙𤣥已卒祠以中牢敇所在還其家錢而表李業之</hi>
　<hi>閭徴費貽任永馮信㑹永信病卒獨貽仕至合浦太守上以述將程烏李育有才幹皆擢用之於是西土</hi>
　<hi>皆悦莫不歸心焉</hi>集覽<hi>洞胷洞穿也嘗更吏職嘗曽更歴職主吏事刼業刼者威驅勢脅也業謂</hi>
　<hi>李業賻贈公羊傳隠元年貨財曰賻何休注云賻音附助也䟽云案既夕禮曰知死者贈知生者賻鄭注</hi>
　<hi>云各主於所知也又賻禭注見齊武帝永明五年後之哉我死遲於王皓矣青盲眼科龍木總論曰高風</hi>
　<hi>雀目内障肝風目暗内障後皆變為青盲中牢注見昭帝元鳳元年</hi>質實<hi>蜀郡注見後主延興三年</hi>
　<hi>張堪南陽宛人廣漢縣名注見建武六年巴郡注見獻帝建安十四年合浦郡名注見武帝元鼎六年</hi>
參狼羌冦武都馬援撃破之<lb/>
<pb n="KR2o0020_WYG_017-56b"/>
　<hi>是嵗參狼羌與諸種冦武都隴西太守馬援撃破之降者萬餘人於是隴右清静援務開恩信寛以待下</hi>
　<hi>任吏以職但總大體而賔客故人日滿其門諸曹時白外事援輙曰此丞掾之任何足相煩頗哀老子使</hi>
　<hi>得遨遊若大姓侵小民黠吏不從令此乃大守事耳傍縣嘗有報讐者吏民驚言羌反百姓犇入城狄道</hi>
　<hi>長詣門請閉城發兵援時與賔客飲大笑曰虜何敢復犯我曉狄道長歸守寺舍良怖急者可牀下伏後</hi>
　<hi>稍定郡中服之</hi>集覽<hi>參狼羌參狼武都西羌種名也參所今反黠吏不從令黠下八反桀黠也本傳</hi>
　<hi>作黠羌欲旅距注旅距不從貎曉狄道長曉諭狄道縣之令長也狄道注見高皇后六年寺舍官舍謂之</hi>
　<hi>寺</hi>質實<hi>武都郡名注見獻帝二十四年隴西郡名注見秦王政三年</hi>
詔邊吏料敵戰守不拘以逗留法質實<hi>逗留注見宣帝本始三年</hi>
<pb n="KR2o0020_WYG_017-57a"/>
　　發明<hi>遇敵不進則法有逗留之罪然兵有利鈍事冇緩急要在隨機應變可也光武當四海平</hi>
　　<hi>定之後詔邊吏料敵戰守不拘以逗留法不獨知用兵之要亦足見不貪功之意宜乎綱目詳書以</hi>
　　<hi>美之也</hi>
○盧芳與匈奴烏桓連兵冦邊遣將軍杜茂將兵築亭<lb/>
障以備之<lb/>
　<hi>茂治飛狐道築亭障修烽燧凡與匈奴烏桓大小數十百戰終不能克</hi>集覽<hi>飛狐注見漢王劉邦</hi>
　<hi>三年蜚狐亭障顧𦙍曰亭望敵之所也障山中小城也顔師古曰漢制每塞上要險處别築為城因置吏</hi>
　<hi>士而為障蔽以扞冦謂之候城此即障也</hi>
<pb n="KR2o0020_WYG_017-57b"/>
　　書法<hi>盧芳前書入塞而已此其書冦何引狄亂華則足以冦之矣</hi>
竇融及五郡太守入朝以融為冀州牧<lb/>
　<hi>上詔竇融與五郡太守入朝融等奉詔而行官屬賔客相随駕乗千餘兩既至詣城門上印綬詔遣使者</hi>
　<hi>還侯印綬引見賞賜恩寵傾動京師尋拜融冀州牧又以梁綂為太中大夫姑臧長孔奮為武都郡丞姑</hi>
　<hi>臧在河西最為富饒天下未定士多不修檢操奮在職四年力行清潔為衆人所笑以為身處脂膏不能</hi>
　<hi>自潤及從融入朝諸守令財貨連轂彌竟川澤唯奮無資單車就道帝以是賞之</hi>集覽<hi>姑臧縣名</hi>
　<hi>在河西屬武威郡括地志云姑臧在羌胡中最為富饒檢操本𫝊作節操</hi>質實<hi>冀州注見秦二世二</hi>
　<hi>年信都梁統安定烏氐人姑臧縣名注見晉元帝建武六年孔奮扶風茂陵人</hi>
<pb n="KR2o0020_WYG_017-58a"/>
雍奴侯冦恂卒質實<hi>一統志云雍奴漢之縣名屬漁陽郡晉屬燕國隋屬涿郡唐屬幽州</hi>
<hi>天寳初改為武清縣五代宋金皆因之元初屬大興府尋割𨽻漷州至國朝改屬通州仍𨽻順天府</hi>
<hi>丁酉</hi>十三年春正月大司徒霸卒○詔太官勿受郡國異<lb/>
味<lb/>
　<hi>詔曰郡國獻異味其令太官勿復受逺方口實所以薦宗廟自如舊制時異國有獻名馬者日行千里又</hi>
　<hi>進寳劒價値百金詔以劒賜騎士馬駕鼔車上雅不喜聽音樂手不持珠玉嘗出獵車駕夜還上東門候</hi>
　<hi>郅惲拒關不開上令從者見面於門間惲曰火明遼逺遂不受詔上乃回從中東門入明日惲上書諫曰</hi>
　<hi>陛下逺獵山林夜以繼晝如社稷宗廟何書奏睗惲布百匹貶中東門候為參封尉</hi>集覽<hi>太官注見</hi>
<pb n="KR2o0020_WYG_017-58b"/>
　<hi>武帝元狩四年馬駕鼓車七制解云馬在軌中曰駕天子車駕出後有黄門鼓車案鼓車載鼔之車也鹵</hi>
　<hi>簿中有記里鼔車上東門候郅惲雒陽城十二門按十二支每一方三門李尢銘之曰上東少陽厥位在</hi>
　<hi>寅上東者寅方門也每門候一人秩六百石屬城門校尉司啓閉出入郅惲其姓名郅之日反惲於粉反</hi>
　<hi>中東門銘曰中東門仲月位當卯中東者卯方門也參封尉參封縣名屬琅琊郡尉主盗賊</hi>質實<lb/>
　<hi>郅惲汝南西平人</hi>
　　書法<hi>書美菲食也後此和帝有詔太官勿受逺國珍羞之書安帝有省薦新物二十三種之書</hi>
　　<hi>帝啓之也與書置檢校進食使者異矣唐𤣥宗天寳九載網目書禁罷貢獻十有四而禁異味者四</hi>
　　<hi>是年和帝永元十五年安帝永初六年辛亥年周</hi>
<pb n="KR2o0020_WYG_017-59a"/>
　　發明<hi>自古人君莫不勤苦於多事之時而宴安於無事之日于時隴蜀既平四海寧一以積年</hi>
　　<hi>間關䟦履之勞至是亦可自安少享玉食之奉而乃申詔太官勿受郡國異味則帝之兢兢畏謹畧</hi>
　　<hi>無自滿之意為如何哉書之于冊可以為人君暫得少安即肆奢慾者之戒矣</hi>
盧芳犇匈奴<lb/>
　<hi>盧芳攻雲中久不下其將随昱留守九原欲脅芳來降芳知之與十餘騎亡入匈奴其衆盡歸随昱昱乃</hi>
　<hi>詣闕降詔拜昱五原太守封䥴胡侯</hi>集覽<hi>䥴胡侯䥴謂能琢/鑿之也故以為號</hi>質實<hi>雲中郡名</hi>
　<hi>注見秦王政三年九原郡名注見明帝永平六年五原</hi>
詔諸王皆降為公侯<lb/>
<pb n="KR2o0020_WYG_017-59b"/>
　<hi>朱祜奏古者人臣受封不加王爵詔長沙王興眞定王得河間王卲中山王茂皆降爵為侯趙王良為趙</hi>
　<hi>公太原王章為齊公魯王興為魯公是時宗室及絶國封侯者凡一百三十七人</hi>
　　發明<hi>王者有天下之號非人臣所得稱也天無二日民無二王焉有諸王並封之理自戰國諸</hi>
　　<hi>侯僣號交稱而後秦人更以皇帝自尊由漢以來遂以王爵而封臣子可謂失之甚矣光武詔諸王</hi>
　　<hi>皆降為公侯深合古典惜乎不能終守此制爾大書于冊亦足為後世封爵臣子者之法也</hi>
以紹嘉公孔安為宋公承休公姬常為衛公質實<hi>承休縣名</hi>
<hi>注見元帝初元五年</hi>○以韓歆為大司徒質實<hi>韓歆南陽人</hi>○夏四月<lb/>
吳漢軍還大饗將士諸功臣皆增邑更封<lb/>
<pb n="KR2o0020_WYG_017-60a"/>
　<hi>吳漢自蜀振旅而還夏四月至京師於是大饗將士功臣増邑更封凡三百六十五人其外戚恩澤封者</hi>
　<hi>四十五人定封鄧禹為高密侯食四縣李通為固始侯賈復為膠東侯食六縣餘各有差已殁者益封其</hi>
　<hi>子孫或更封支庶帝在兵間久厭武事且知天下疲耗思樂息肩自隴蜀平後非警急未嘗復言軍旅皇</hi>
　<hi>太子嘗問攻戰之事帝曰昔衛靈公問陳孔子不對此非爾所及鄧禹賈復知帝偃干戈脩文德不欲功</hi>
　<hi>臣擁衆京師乃去甲兵敦儒學帝思念欲完功臣爵土不令以吏職為過遂罷左右將軍官耿弇等亦上</hi>
　<hi>大將軍印綬皆以列侯就第加位特進奉朝請鄧禹内行淳備有子十三人各使守一藝修整閨門敎養</hi>
　<hi>子孫皆可以為後世法資用國邑不修産利賈復為人剛毅方直多大節既還私第闔門養威重朱祜等</hi>
　<hi>薦復宜為宰相帝方以吏事責三公故功臣並不用是時列侯唯高密固始膠東三侯與公卿參議國家</hi>
<pb n="KR2o0020_WYG_017-60b"/>
　<hi>大事恩遇甚厚帝雖制御功臣而每能回容宥其小失逺方貢珍甘必先徧賜諸侯而太官無餘故皆保</hi>
　<hi>其福禄無誅譴者胡氏曰鄧禹賈復冦恂朱祜祭遵卓茂之徒皆公輔之噐宜為宰相平章大論乃一切</hi>
　<hi>待以功臣不復任使雖有經國逺猷豈敢自陳耶</hi>集覽<hi>高密注見漢王劉邦四年固始即固陵本</hi>
　<hi>屬陳州後改固始今屬光州膠東注見漢王劉邦元年更封支庶更改也支庶謂庶孽之多如木之有枝</hi>
　<hi>也又庶孽注見景帝三年乃去甲兵去上聲賈復傳作廼與鄧禹並剽甲兵注剽匹妙反削也削去之也</hi>
　<hi>以吏事責三公太尉公掌四方兵事司徒公掌人民孝悌謙儉事司空公掌水上營城起邑浚溝洫修墳</hi>
　<hi>坊事</hi>質實<hi>一統志云固始東漢之縣名屬汝南郡晉屬汝陰郡梁改蓼縣北齊復名固始置北建州</hi>
　<hi>尋廢州置新蔡郡後周改置澮州隋初州郡並廢以縣屬弋陽郡唐屬光州宋以殷城縣省入元仍舊至</hi>
<pb n="KR2o0020_WYG_017-61a"/>
　<hi>本朝因之屬汝寧府</hi>
以竇融為大司空<lb/>
　<hi>融自以非舊臣一旦入朝在功臣之右每召㑹進見容貎辭氣卑㳟已甚帝愈親厚之融小心久不自安</hi>
　<hi>數辭爵位上䟽曰臣融有子朝夕敎導以經藝不令觀天文見䜟記欲令㳟肅畏事恂恂守道不願其有</hi>
　<hi>才能况當傳以連城廣土享故諸侯王國哉帝不許詔勿得復言</hi>
五月匈奴冦河東質實<hi>河東郡名注見獻帝建安七年</hi>
<hi>戊戌</hi>十四年莎車鄯善遣使奉獻請置都䕶不許考異<hi>提要</hi>
<hi>漏置字</hi>
<pb n="KR2o0020_WYG_017-61b"/>
　<hi>莎車王賢鄯善王安皆遣使奉獻西域苦匈奴重歛皆願屬漢復置都䕶上以中國新定不許</hi>質實<lb/>
　<hi>莎車國名注見武帝元鼎二年鄯善國名注同上年</hi>
太中大夫梁統請更定律不報考異<hi>提要律下有令字</hi>
　<hi>統上䟽曰臣竊見元帝輕殊死刑三十四事哀帝輕殊死刑八十一事其四十二事手殺人者减死一等</hi>
　<hi>自後著為常凖故人輕犯法吏易殺人臣聞刑罰在𠂻無取於輕高帝受命約令定律誠得其宜文帝唯</hi>
　<hi>除省肉刑相坐之法至哀平繼體即位日淺聽斷尚寡丞相王嘉輕為穿鑿虧除先帝舊約成律數年之</hi>
　<hi>間百有餘事或不便於理或不厭民心謹表其尤害於體者𫝊奏於左願陛下宣詔有司詳擇其善定不</hi>
　<hi>易之典事下公卿光禄勲杜林奏曰大漢初興蠲除苛政海内歡欣及至其後漸以滋章果桃菜茹之饋</hi>
<pb n="KR2o0020_WYG_017-62a"/>
　<hi>集以成贓小事無妨於義以為大戮至於法不能禁令不能止上下相遁為弊彌深臣愚以為宜如舊制</hi>
　<hi>統復上言曰臣之所奏非曰嚴刑經曰爰制百姓于刑之衷𠂻之為言不輕不重之謂也自高祖至于孝</hi>
　<hi>宣海内稱治至初元建平而盗賊浸多皆刑罰不𠂻愚人易犯之所致也由此觀之則刑輕之作反生大</hi>
　<hi>患惠加姦軌而害及良善也事寢不報</hi>集覽<hi>輕殊死刑顔師古曰殊絶也異也言其身首離絶而</hi>
　<hi>異處也輕其殊死謂减死一等刑罰在𠂻𠂻與中通並去聲論語刑罰不中注不中謂有淫刑濫罰也不</hi>
　<hi>厭民心前書景帝詔曰諸獄疑而於人心不厭者輙讞之注厭服也音一贍反傳奏傅讀與敷同陳也滋</hi>
　<hi>章滋繁也條章漸繁</hi>正誤<hi>不厭民心今按厭只作入聲傅奏于左今按傅音義當與附同</hi>質實<lb/>
　<hi>杜林扶風茂陵人</hi>
<pb n="KR2o0020_WYG_017-62b"/>
　　發明<hi>事有詞同而義異者書梅福上書不報譏杜絶言路也書梁統請更定律不報美善守舊</hi>
　　<hi>章也春秋之法美惡不嫌同詞</hi>
<hi>己亥</hi>十五年春正月免大司徒歆歸田里歆自殺<lb/>
　<hi>韓歆好直言無隠帝每不能容歆於上前證嵗將饑凶指天畫地言甚剛切故坐免歸田里帝猶不釋復</hi>
　<hi>遣使宣詔責之歆及子嬰皆自殺歆素有重名死非其罪衆多不厭帝乃追賜錢榖以成禮𦵏之司馬公</hi>
　<hi>曰切直之言非人臣之利乃國家之福是以人君夙夜求之唯懼弗得聞惜乎以光武之世而韓歆用直</hi>
　<hi>諫死豈不為仁明之累哉</hi>集覽<hi>以成禮𦵏之成禮具禮也言不以非命而降其𦵏禮</hi>
　　發明<hi>韓歆之死先儒既已論之矣今觀綱目書免書官書自殺而不書其罪則歆不得其死為</hi>
<pb n="KR2o0020_WYG_017-63a"/>
　　<hi>可知夫以上公之尊無罪見責而以直諫死則仕於下僚出於草茅者不可以有言矣此君子所以</hi>
　　<hi>深為光武惜也</hi>
有星孛于昴○以歐陽歙為大司徒質實<hi>歐陽歙樂安千乘人</hi>
二月徙邊郡吏民避匈奴<lb/>
　<hi>匈奴冦鈔日盛州郡不能禁二月遣吳漢率馬成馬武等北擊匈奴徙鴈門代郡上谷吏民六萬餘口置</hi>
　<hi>居庸常山關以東以避胡冦匈奴左部遂復轉居塞内朝廷患之増縁邊兵郡數千人</hi>集覽<hi>冦鈔</hi>
　<hi>冦群行攻刼也鈔掠取也居庸常山關居庸關注見唐武宗㑹昌元年常山關在常山郡地道記云山在</hi>
　<hi>常山郡上曲陽縣西北百四十里北行四百五十里得常山岋號飛狐口所謂常山關也</hi>
<pb n="KR2o0020_WYG_017-63b"/>
夏四月追謚兄縯為齊武公<lb/>
　<hi>帝感縯功業不就撫育二子章興恩愛甚篤以其少貴欲令親吏事使章試守平陰令興緱氏令其後章</hi>
　<hi>遷梁郡太守興遷𢎞農太守</hi>集覽<hi>平陰括地志云今鄭州河陰縣本漢平陰也在洛州洛陽縣東</hi>
　<hi>北緱氏注見武帝元鼎六年</hi>質實<hi>一統志云平陰秦之縣名在廣武山漢徙治潁河山下改為河</hi>
　<hi>陰縣晉屬河南郡唐又徙治輸場之東渠口屬河南府宋以氾水縣省入之金屬鄭州元移治廣武山之</hi>
　<hi>大峪口至本朝因之改屬開封府梁郡注見景帝三年梁國𢎞農郡名注見周顯王四十六年陜</hi>
詔州郡檢覈墾田戶口<lb/>
　<hi>帝以天下墾田多不以實自占又戶口年紀互有増减乃詔下州郡檢覈於是刺史太守多為詐巧茍以</hi>
<pb n="KR2o0020_WYG_017-64a"/>
　<hi>度田為名聚民田中并度廬屋里落民遮道啼呼或優饒豪右侵刻羸弱時諸郡各遣使奏事帝見陳留</hi>
　<hi>吏牘上有書視之云潁川𢎞農可問河南南陽不可問帝詰吏由趣扺言於長夀街上得之帝怒時東海</hi>
　<hi>公陽年十二在幄後言曰吏受郡敇當欲以墾田相方耳帝曰即如此何故言河南南陽不可問對曰河</hi>
　<hi>南帝城多近臣南陽帝郷多近親田宅踰制不可為凖帝令虎賁將詰問吏吏乃實首服如東海公對上</hi>
　<hi>猶是益竒愛陽遣謁者考實二千石長吏阿枉不平者</hi>集覽<hi>羸弱謂貧民下戶陳留吏牘上有書</hi>
　<hi>陳留郡奏事之吏也奏剡曰牘書字也不可問謂此二郡多有近臣近親不可得而理問也帝詰吏由光</hi>
　<hi>武詰問吏因由抵言托辭也相方耳方比也阿枉阿䛕枉曲也</hi>
冬十一月大司徒歙有罪下獄死<lb/>
<pb n="KR2o0020_WYG_017-64b"/>
　<hi>歙坐前為汝南太守度田不實贓罪千萬下獄歙世授尚書八世為博士諸生守闕為歙求哀者千餘人</hi>
　<hi>至有自髠剔者平原禮震年十七求代歙死帝竟不赦歙死獄中</hi>集覽<hi>守闕守去聲詣也自髠剔</hi>
　<hi>自為刑人狀以示必獲罪也大人曰髠小兒曰鬀盡及身毛曰剔</hi>正誤<hi>守闕今按守不訓詣解見</hi>
　<hi>前第五卷</hi>
以戴渉為大司徒○盧芳復入居高柳質實<hi>高柳縣名注見建武</hi>
<hi>九年</hi>○遣馬成繕治障塞以張湛為漁陽太守<lb/>
　<hi>驃騎大將軍杜茂坐使軍吏殺人免使揚武將軍馬成代茂繕治障塞十里一堠以備匈奴使騎都尉張</hi>
　<hi>堪領杜茂營擊破匈奴於高柳拜堪漁陽太守堪視事八年匈奴不敢犯塞勸民耕稼以致殷富</hi>
<pb n="KR2o0020_WYG_017-65a"/>
<hi>庚子</hi>十六年春二月交阯女子徴側徴貳反<lb/>
　<hi>交阯麊泠縣雒將女子徴側甚雄勇交阯太守蘇定以法繩之徴側忿怨與妹徴貳反九眞日南合浦蠻</hi>
　<hi>俚皆應之凡畧六十五城自立為王都麊泠交阯刺史及諸太守僅得自守</hi>集覽<hi>麊泠縣名字或</hi>
　<hi>作□玲音縻零雒將女子徴側雒將姓名也其女子名徴側嫁為朱鳶人詩索妻蠻俚南夷種名</hi>
三月晦日食○秋九月河南尹諸郡守十餘人皆有罪<lb/>
下獄死<lb/>
　<hi>皆坐度田不實後上從容謂虎賁中郎將馬援曰吾甚恨前殺守相多也對曰死得其罪何多之有但死</hi>
　<hi>者既徃不可復生也上大笑</hi>
<pb n="KR2o0020_WYG_017-65b"/>
群盗起冬十月詔許相斬除罪遂皆解散<lb/>
　<hi>郡國群盗處處並起郡縣追討到則解散去復屯結冬十月遣使者下郡國聽群盗自相紏擿五人共斬</hi>
　<hi>一人者除其罪吏雖逗留回避故縱者皆勿問聽以禽討為效其牧守令長坐界内有盗賊而不收捕者</hi>
　<hi>又以畏愞捐城委守者皆不以為負但取獲賊多少為殿最唯蔽匿者乃罪之於是更相追捕賊並解散</hi>
　<hi>徙其魁帥於他郡賦田受稟使安生業自是牛馬放牧不收邑門不閉</hi>集覽<hi>畏愞漢法軍行逗留</hi>
　<hi>畏愞者斬顔師古曰愞乃管反怯也賦田賦給與也受稟注見文帝十一年稟食</hi>
　　書法<hi>特筆也書善之</hi>
盧芳降立以為代王<lb/>
<pb n="KR2o0020_WYG_017-66a"/>
　<hi>盧芳與閔堪使使請降帝立芳為代王堪為代相賜繒二萬匹因使和集匈奴初匈奴聞漢購求芳貪得</hi>
　<hi>財帛故遣芳還降既而芳以自歸為功不稱匈奴所遣單于復耻言其計故賞遂不行由是大恨入冦尤</hi>
　<hi>深芳入朝南及昌平有詔止令更朝明嵗</hi>集覽<hi>昌平漢上谷郡軍都縣新莽改昌平縣唐改燕平石</hi>
　<hi>晉仍為昌平今屬大興府更朝更改朝見之期</hi>質實<hi>一統志云昌平漢之縣名屬上谷郡東漢屬廣</hi>
　<hi>陽郡晉屬燕國後魏屬昌平郡後周廢之唐復置昌平縣五代唐改為燕平縣石晉復為昌平縣遼金元</hi>
　<hi>仍舊至本朝改屬順天府</hi>
復行五銖錢<lb/>
　<hi>馬援奏宜如舊鑄五銖錢上從之天下頼其便</hi>
<pb n="KR2o0020_WYG_017-66b"/>
　　書法<hi>自元鼎元年書鑄五銖更莽四變帝至是始復行之自是至于靈帝無改焉則以五銖得</hi>
　　<hi>輕重之中故也</hi>
<hi>辛丑</hi>十七年春正月以趙憙為平原太守<lb/>
　<hi>初懐縣大姓李子春二孫殺人懐令趙憙窮治其姦二孫自殺收繫子春京師貴戚為請者數十憙終不</hi>
　<hi>聽趙孝公良病上臨視之問所欲言良曰素與李子春厚今犯罪懐今趙憙欲殺之願乞其命帝曰吏奉</hi>
　<hi>法律不可枉也更道他所欲良無復言既薨上追思良乃貰出子春遷憙為平原太守</hi>集覽<hi>懐縣</hi>
　<hi>注見周威烈王六年</hi>質實<hi>趙憙南陽宛人平原郡名注見建武五年</hi>
二月晦日食○冬十月廢皇后郭氏立貴人隂氏為皇<lb/>
<pb n="KR2o0020_WYG_017-67a"/>
后<lb/>
　<hi>郭后寵衰數懐怨懟上怒之廢后立貴人陰氏為皇后詔曰異常之事非國休福不得上夀稱慶郅惲言</hi>
　<hi>於帝曰臣聞夫婦之好父不能得之於子况臣能得之於君乎是臣所不敢言雖然願陛下念其不可勿</hi>
　<hi>亂大倫使天下有議社稷者帝曰惲善恕己量主知我必不有所左右而輕天下也</hi>集覽<hi>怨懟懟音</hi>
　<hi>墜亦怨也父不能得之於子七制解云父且不能彊其子恕己量主恕已謂諉其責於己量主謂揣其意</hi>
　<hi>於君量平聲知我必不有所左右七制解云光武自謂惲知我廢后必無所徧狥而輕視天下也此帝自</hi>
　<hi>餙辭</hi>正誤<hi>恕己量主今按謂能推已之心以度人也知我必不有所左右而輕天下今按此謂必不</hi>
　<hi>偏愛而動搖國本也太子彊乃郭后所生恐后既廢併及太子</hi>
<pb n="KR2o0020_WYG_017-67b"/>
　　書法<hi>綱目書廢后多矣未有繼書立后者繼書立陰氏著郭氏所以廢也是故有陰氏而後郭</hi>
　　<hi>氏廢是年有郁久閭氏而後乙弗氏廢梁戊午年有武氏而後王氏廢唐永徽六年綱目皆聨書之</hi>
　　<hi>所以志禍本也綱目中書廢立后三而已</hi>
進右馮翊公輔為中山王考異<hi>提要作沛王後無徙中山王輔為沛王八字</hi>
○帝如章陵<lb/>
　<hi>帝幸章陵修園廟祠舊宅觀田廬置酒作樂賞賜時宗室諸母因酣悅相與語曰文叔少時謹信與人不</hi>
　<hi>欵曲唯直柔耳今乃能如此帝聞之大笑曰吾治天下亦欲以柔道行之</hi>集覽<hi>欵曲顔師古曰周旋</hi>
　<hi>貎</hi>質實<hi>章陵縣名注見新莽地皇三年</hi>
<pb n="KR2o0020_WYG_017-68a"/>
十二月還宫○以莎車王賢為漢大將軍<lb/>
　<hi>是嵗莎車王賢復遣使奉獻請都䕶帝賜賢西域都䕶印綬及車旗黄金錦繡敦煌太守裴遵上言夷狄</hi>
　<hi>不可假以大權又令諸國失望詔書收還都䕶印綬更賜賢以漢大將軍印綬其使不肯易遵迫奪之賢</hi>
　<hi>由是始恨而猶詐稱大都䕶移書諸國悉服屬焉</hi>質實<hi>莎車國名注見武帝元鼎二年敦煌郡名</hi>
　<hi>注見唐莊宗同光二年</hi>
　　書法<hi>西域之不安自此始故謹書之</hi>
以馬援為伏波將軍討交阯考異<hi>討當作擊據下文徴側徴貳書斬則此不</hi>
<hi>當書討也</hi>
<pb n="KR2o0020_WYG_017-68b"/>
　<hi>徴側等冦亂連年詔長沙合浦交阯具車船修道橋通障谿儲糧榖拜馬援為伏波將軍以扶樂侯劉隆</hi>
　<hi>為副南擊交阯</hi>質實<hi>長沙國名注見獻帝興平元年合浦郡名注見武帝元鼎六年交阯郡名注同</hi>
　<hi>上年</hi>
<hi>壬寅</hi>十八年春二月蜀郡守將史歆反遣吳漢等討之○<lb/>
三月帝如河東祠后土○馬援與徴側徴貳戰大破之<lb/>
　<hi>援縁海而進随山刋道千餘里至浪泊上與徴側等戰大破之追至禁谿賊遂散走</hi>集覽<hi>随山刋道</hi>
　<hi>禹貢随山刋木蔡氏傳曰随山之勢相其便宜斬木通道</hi>質實<hi>一統志云浪泊在安南交州府東關</hi>
　<hi>縣一名西湖馬援既平交阯謂官屬曰吾弟少游常哀吾慷慨有大志嘆曰士生一世但取衣食纔足為</hi>
<pb n="KR2o0020_WYG_017-69a"/>
　<hi>郡縣吏守墳墓使鄉里稱為善人足矣至求贏餘自苦耳吾在浪泊西里間賊未滅時下潦上霧毒氣薰</hi>
　<hi>蒸仰視飛鳶跕跕堕水中念少游語何可得也</hi>
夏四月帝還宫○五月旱○盧芳復反犇匈奴<lb/>
　<hi>芳自昌平還内自疑懼遂復反匈奴遣數百騎迎芳出塞芳留匈奴中病死</hi>質實<hi>昌平縣名注見</hi>
　<hi>建武十六年</hi>
秋七月吳漢㧞成都誅史歆○罷州牧置刺史<lb/>
<hi>癸卯</hi>十九年春正月尊孝宣皇帝廟為中宗始祠元帝以<lb/>
上於太廟成帝以下於長安徙四親廟於章陵<lb/>
<pb n="KR2o0020_WYG_017-69b"/>
　<hi>五官中郎將張純與太僕朱浮奏議禮為人子事大宗降其私親當除今親廟四以先帝四廟代之大司</hi>
　<hi>徒渉等奏立元成哀平四廟上自以昭穆次第當為元帝後遂追尊宣帝曰中宗始祠昭帝元帝於太廟</hi>
　<hi>成帝哀帝平帝於長安春陵節侯以下於章陵其長安章陵皆太守令長侍祠胡氏曰王莽簒時漢祚既</hi>
　<hi>絶光武掃平禍亂奮然崛起雖祖高祖而帝四親非與哀朝尊崇藩統同事於義未有大不可者一聞純</hi>
　<hi>等建議斷然從之章陵四祠蔑有異等寡恩之譛不聞於當年失禮之議不生於後代以是較之宣哀過</hi>
　<hi>舉益明而禮所載為人後者為其父母降而不得祭豈可違而不守哉</hi>集覽<hi>事大宗注見成帝綏</hi>
　<hi>和元年昭穆鄭𤣥曰父為昭面南子為穆靣北昭明穆欽也取昭以照下穆以順上為義</hi>質實<hi>張純</hi>
　<hi>京兆杜陵人</hi>
<pb n="KR2o0020_WYG_017-70a"/>
馬援斬徴側徴貳<lb/>
　<hi>進擊餘黨都陽等降之嶠南悉平援與越人申明舊制以約束之自後駱越奉行馬將軍故事</hi>集覽<lb/>
　<hi>嶠南嶠渠廟反嶺也爾雅山鋭而高曰嶠廣州記曰馬援到交阯於嶠南立銅柱為漢之極界駱越注見</hi>
　<hi>文帝元年</hi>
妖賊單臣等據原武夏四月臧宫破斬之考異<hi>據永初三年書</hi>
<hi>海賊張伯路四年書青州刺史法雄討張伯路熹平元年書㑹稽妖賊許生三年書吳郡司馬孫堅討許生斬</hi>
<hi>之則此條破字當作討</hi>
　<hi>妖賊單臣傅鎮等相聚入原武城自稱將軍詔太中大夫臧宫將兵圍之數攻不下帝召公卿諸侯王問</hi>
<pb n="KR2o0020_WYG_017-70b"/>
　<hi>方畧皆曰宜重其購賞東海王陽獨曰妖巫相刼勢無久立其中必有悔欲亡者但外圍急不得走耳宜</hi>
　<hi>小挺緩令得逃亡逃亡則一亭長足以禽矣帝然之即敕宫撤圍緩賊賊衆分散遂㧞原武斬臣鎮等</hi>
　集覽<hi>單臣姓名虜複姓可單氏後改單氏音多寒反又常演反原武本鄭州縣今屬開封府挺緩記</hi>
　<hi>月令仲夏挺重囚注挺猶寛也音大頂反</hi>質實<hi>一統志云原武漢之縣名屬河南郡三國仍舊後魏</hi>
　<hi>屬滎陽郡北齊省之隋置原陵縣唐改為原武縣屬鄭州宋省入陽武縣後復置金元改屬鄭州至國朝</hi>
　<hi>因之屬開封府</hi>
六月廢皇太子彊為東海王立東海王陽為皇太子改<lb/>
名莊考異<hi>皇字羡據景帝七年書廢太子滎為臨江王建初七年書廢太子慶為清河王皆省皇字</hi>
<pb n="KR2o0020_WYG_017-71a"/>
　<hi>郭后既廢太子彊意不自安郅惲說太子曰久處疑位上違孝道下近危殆不如辭位以奉養母氏太子</hi>
　<hi>從之數因左右及諸王陳其懇誠願備藩國上不忍遲回者數嵗六月戊申詔曰春秋之義立子以貴東</hi>
　<hi>海王陽皇后之子宜承大統皇太子彊崇執謙退願備藩國父子之情重久違之其封彊為東海王立陽</hi>
　<hi>為皇太子改名莊袁宏曰夫建太子所以重宗統一民心也非有大惡於天下不可移也世祖中興漢業</hi>
　<hi>宜遵正道以為後世法今太子之德未虧於外内寵既多嫡子遷位可謂失矣然東海歸藩謙㳟之心彌</hi>
　<hi>亮明帝承統友于之情愈篤雖長㓜易位興廢不同父子兄弟至性無間夫以三代之道處之亦何以過</hi>
　<hi>乎胡氏曰春秋之義立子以長不以功以德不以貴無立子以貴之説也借如立貴者彊非后子乎蓋不</hi>
　<hi>得於義故不得於言曰春秋之義立子以貴東海王陽皇后之子宜承大統則是得失之分不待辨而自</hi>
<pb n="KR2o0020_WYG_017-71b"/>
　<hi>明矣○帝以太子舅陰識守執金吾陰興為衛尉皆輔導太子識性忠厚入雖極言正議及與賔客語未</hi>
　<hi>嘗及國事帝敬重之興雖禮賢好施而門無游俠與同郡張宗上谷鮮于裒不相好知其有用猶稱所長</hi>
　<hi>而逹之友人張汎杜禽與興厚善以為華而少實但私之以財終不為言是以世稱其忠後帝欲以興為</hi>
　<hi>大司徒興固讓曰臣不敢惜身誠虧損盛德不敢茍冐帝遂聽之以沛國桓榮為議郎使授太子經車駕</hi>
　<hi>幸太學㑹諸博士論難於前榮辨明經義每以禮譲相厭不以辭長勝人儒者莫之及又詔諸儒生雅歌</hi>
　<hi>擊磬盡日乃罷帝使左中郎將鍾興授皇太子及宗室諸侯春秋賜興爵關内侯興辭以無功帝曰生敎</hi>
　<hi>訓太子及諸王侯非大功邪興曰臣師少府丁恭於是復封恭而興遂固辭不受</hi>集覽<hi>遲回注見</hi>
　<hi>靈帝建寧元年春秋之義立子以貴公羊傳隠元年立適以長不以賢立子以貴不以長何休注適謂適</hi>
<pb n="KR2o0020_WYG_017-72a"/>
　<hi>夫人之子尊無與敵故以齒子謂左右媵及姪娣之子位有貴賤又防其同時而生故以貴也禮適夫人</hi>
　<hi>無子立右媵右媵無子立左媵左媵無子立嫡姪娣適姪娣無子立右媵姪娣右媵姪娣無子立左媵姪</hi>
　<hi>娣質家親親先立娣文家尊尊先立姪適子有孫而死質家親親先立弟文家尊尊先立孫其雙生也質</hi>
　<hi>家据見立先生文家据本意立後生皆所以防愛争也娣姪注見成帝建始二年重久違之重猶言難也</hi>
　<hi>鮮于裒鮮于複姓裒名也鮮音僊裒音抔不相好好去聲素不與之交好以禮譲相厭禮謂禮儀讓謂謙</hi>
　<hi>遜厭益渉反勝也孔子曰能以禮讓為國乎何冇雅歌擊磬雅歌注見九年磬樂石也今大成樂中石磬</hi>
　<hi>是</hi>正誤<hi>以禮讓相厭/今按厭服也</hi>質實<hi>鍾興汝南汝陽人丁恭山陽東緡人</hi>
　　書法<hi>於是太子意不自安願備藩國則何以置書廢后廢矣太子欲不廢得乎書曰廢太子所</hi>
<pb n="KR2o0020_WYG_017-72b"/>
　　<hi>以深探其情也</hi>
　　發明<hi>書廢后廢太子皆不書其故是帝無故廢之也然太子之廢非帝本心特以其懇請不已</hi>
　　<hi>故從之爾綱目何不以太子彊請就藩國書之要之郭后既廢而陰后有子太子彊意不自安其所</hi>
　　<hi>以使之不自安者誰歟使彊不自致其請亦豈能久於其位哉直書曰廢皇太子則其輕動國本廢</hi>
　　<hi>嫡立庶詒謀不善其失皆自見矣惜哉</hi>
賜雒陽令董宣錢三十萬<lb/>
　<hi>陳留董宣為雒陽令湖陽公主蒼頭白日殺人因匿主家吏不能得及主出行以奴驂乗宣候之駐車叩</hi>
　<hi>馬以刀畫地大言數主之失叱奴下車因格殺之主即還宫訴帝帝大怒召宣欲箠殺之宣叩頭曰願乞</hi>
<pb n="KR2o0020_WYG_017-73a"/>
　<hi>一言而死帝曰欲何言宣曰陛下聖德中興而縱奴殺人將何以治天下乎臣不須箠請自殺即以頭擊</hi>
　<hi>楹流血被面帝令小黄門持之使宣叩頭謝主宣不從彊使頓之宣兩手據地終不肯俯主曰文叔為白</hi>
　<hi>衣時藏亡匿死吏不敢至門今為天子威不能行一令乎帝笑曰天子不與白衣同因敕彊項令出賜錢</hi>
　<hi>三十萬宣悉以班諸吏由是能搏擊豪彊京師莫不震慄</hi>集覽<hi>數主之失數計其失而一一責之格</hi>
　<hi>殺不用噐械而白手殺之彊項彊渠良反言不低屈也</hi>
　　書法<hi>賜錢不書書董宣何交美之也曷為美之宣不畏彊禦帝不私其親而容之非徒容之又</hi>
　　<hi>賞賜焉可謂交盡其善矣終綱目書賜錢一而已</hi>
秋九月帝如南頓賜復二嵗<lb/>
<pb n="KR2o0020_WYG_017-73b"/>
　<hi>上幸南陽進幸汝南南頓縣舍置酒㑹賜吏民復南頓田租一嵗父老前叩頭言願賜復十年帝曰天下</hi>
　<hi>重器常恐不任日復一日安敢逺期十嵗乎吏民又言陛下實惜之何言謙也帝大笑復增一嵗</hi>集<lb/>
　覽<hi>汝南豫州屬郡本秦三川郡漢為汝南郡宋為蔡州今改汝寧府南頓本汝南郡頓縣古頓子國也</hi>
　<hi>頓迫於陳其後南徙因名南頓屬陳州在蔡州東北賜復賜與復除令勿輸徭賦也復音福</hi>質實<lb/>
　<hi>一統志云汝南春秋沈蔡二國地名秦屬潁川郡漢初為汝南國後置汝南郡劉宋立司州號其城曰懸</hi>
　<hi>瓠後魏改為豫州東魏置行臺後周置總管府後改舒州尋復曰豫州又改為溱州後改蔡州汝南郡如</hi>
　<hi>故隋初廢郡大業初廢州復為汝南郡治汝陽縣唐初置豫州天寳初改汝南郡乾元初復為豫州寳應</hi>
　<hi>初仍改蔡州宋為淮康軍節度使金改鎮南軍元為蔡州後陞為汝寧府至國朝因之屬河南道</hi>
<pb n="KR2o0020_WYG_017-74a"/>
<hi>甲辰</hi>二十年春二月還宫○夏四月大司徒渉下獄死大<lb/>
司空融坐免<lb/>
　<hi>戴渉坐入故太倉令奚渉罪下獄死帝以三公連職策免竇融</hi>
　　發明<hi>戴渉之死不書其罪豈濫殺耶下書大司空融坐免曰坐則知渉實有罪而融連坐之矣</hi>
　　<hi>此以一字見義也</hi>
五月大司馬廣平侯吳漢卒質實<hi>一統志云廣平漢之縣名屬廣平國東漢</hi>
<hi>屬鉅鹿郡曹魏於縣置廣平郡北齊以曲梁縣省入隋置武安郡唐屬魏州宋屬洺州金以魏縣併為廣平縣</hi>
<hi>元仍舊至本朝因之屬廣平府</hi>
<pb n="KR2o0020_WYG_017-74b"/>
　<hi>漢病篤車駕親臨問所欲言對曰臣愚無所知識願陛下愼無赦而已及薨詔送𦵏如大將軍霍光故事</hi>
　<hi>漢性彊力每從征伐帝未安常側足而立諸將見戰陳不利或多惶懼失其常度漢意氣自若方整厲器</hi>
　<hi>械激揚吏士帝時遣人觀大司馬何為還言方修戰攻之具乃嘆曰吳公差强人意隠若一敵國矣每當</hi>
　<hi>出師朝受詔夕則引道初無辦嚴之日及在朝廷斤斤謹質形於體貌漢嘗出征妻子在後買田宅漢還</hi>
　<hi>讓之曰軍師在外吏士不足何多買田宅乎遂盡以分與昆弟外家故能任職以功名終</hi>集覽<hi>彊力</hi>
　<hi>彊大而有力吳公差彊人意謂吳漢甚起發人意思無辦嚴之日治行李曰辦嚴今曰無辦嚴有素備也</hi>
　<hi>斤斤謹質斤音靳爾雅斤斤察也李廵曰精詳之察孫炎曰重慎之察詩執競篇斤斤其明</hi>
匈奴冦上黨天水扶風質實<hi>上黨郡名注見周赧王五十三年天水郡名注見建</hi>
<pb n="KR2o0020_WYG_017-75a"/>
<hi>武元年扶風郡名注見周顯王八年岐縣</hi>○六月以蔡茂為大司徒朱浮為<lb/>
大司空<lb/>
　<hi>太子太傅張湛自郭后之廢稱疾不朝帝彊起之欲以為司徒湛辭疾篤不能復任朝事遂罷之而用茂</hi>
　<hi>浮</hi>質實<hi>蔡茂河内懐人朱浮沛國蕭縣人</hi>
徙中山王輔為沛王<lb/>
　　書法<hi>東漢封子不悉書東海王陽不書封此何以書輔廢后子也后雖被廢而帝之加思其子</hi>
　　<hi>猶若此以進為中山王書徙為沛王書予存厚也下書以郭况為大渪臚義同</hi>
○以郭况為大鴻臚<lb/>
<pb n="KR2o0020_WYG_017-75b"/>
　<hi>帝數幸况第賞賜金帛豐盛莫比京師號况家為金穴</hi>質實<hi>郭况眞定藁人郭后之弟</hi>
冬十二月遣馬援屯襄國<lb/>
　<hi>馬援自交阯還平陵孟冀迎勞之援曰方今匈奴烏桓尚擾北邊欲自請擊之男兒要當死於邊野以馬</hi>
　<hi>革裹尸還𦵏耳何能卧牀上在兒女子手中邪冀曰諒為烈士當如是矣十二月匈奴再冦天水扶風上</hi>
　<hi>黨援自請擊帝許之使出屯襄國詔百官祖道援謂黄門郎梁松竇固曰凡人富貴當使可復賤也如卿</hi>
　<hi>等欲不可復賤居高堅自持勉思鄙言</hi>集覽<hi>襄國注見漢王劉邦元年祖道注見武帝征和三年</hi>
　質實<hi>平陵縣名注見成帝元延元年梁松安定烏氐人竇固平陵人融之從子</hi>
<hi>乙巳</hi>二十一年春正月烏桓與匈奴鮮卑連兵入冦<lb/>
<pb n="KR2o0020_WYG_017-76a"/>
　<hi>代郡以東尤被烏桓之害其居止近塞朝發穹廬暮至城郭五郡民庶家受其辜至於郡縣損壊百姓流</hi>
　<hi>亡邊陲蕭條無復人迹秋八月帝遣馬援與諸謁者分築堡塞稍興立郡縣或空置太守令長招還人民</hi>
　<hi>烏桓居上谷塞外白山者最為彊富援將三千騎擊之無功而還</hi>集覽<hi>五郡武威張掖酒泉敦煌</hi>
　<hi>金城此河西五郡邊陲陲與垂通逺邊也堡塞堡小城也塞先代反風俗通曰塞者壅塞夷狄也秦築長</hi>
　<hi>城土皆紫色因曰紫塞白山郭義恭廣志西域有白山通嵗有雪一名雪山括地志云山在伊州伊吾縣</hi>
　<hi>北百二十里一名析羅漫山地理志伊州在敦煌大磧外索隠曰白山本名天山一名祁連山葢匈奴呼</hi>
　<hi>天為祁連也又祁連注見武帝元朔三年</hi>
　　書法<hi>鮮卑始見綱目</hi>
<pb n="KR2o0020_WYG_017-76b"/>
鮮卑冦遼東太守祭肜擊走之<lb/>
　<hi>鮮卑萬餘騎冦遼東太守祭肜率數千人迎擊之自被甲陷陣虜大犇投水死者過半遂窮追出塞虜急</hi>
　<hi>皆棄兵裸身散走是後鮮卑震怖畏肜不敢復闚塞</hi>質實<hi>祭肜潁川潁陽人遵之從弟也</hi>
冬匈奴冦上谷中山質實<hi>上谷郡名注見秦王政三年中山國名注見周威烈王二</hi>
<hi>十三年</hi>○西域十八國遣子入侍請都䕶不許<lb/>
　<hi>莎車王賢浸以驕横欲兼并西域數攻諸國諸國愁懼車師前王鄯善焉耆等十八國俱遣子入侍願得</hi>
　<hi>都䕶帝以中國初定北邊未服皆還其侍子厚賞賜之諸國聞都䕶不出而侍子皆還大憂恐乃與敦煌</hi>
　<hi>太守檄願留侍子以示莎車言侍子見留都䕶尋至冀且息其兵裴遵以狀聞帝許之</hi>集覽<hi>莎車</hi>
<pb n="KR2o0020_WYG_017-77a"/>
　<hi>注見武帝元鼎二年車師前王注同上年焉耆注見新莽始建國五年見留句絶見音形甸反</hi>質實<lb/>
　<hi>敦煌郡名注見唐莊宗同光二年冀縣名注見建武八年</hi>
<hi>丙午</hi>二十二年春閏正月帝如長安祠高廟上陵○二月<lb/>
還宫○夏五月晦日食○秋九月地震○冬大司空浮<lb/>
免以杜林為大司空○以劉昆為光禄勲<lb/>
　<hi>初昆為江陵令縣有火災昆向火叩頭火尋滅後為𢎞農太守虎皆負子渡河帝聞而異之徴昆代林為</hi>
　<hi>光禄勲帝問昆曰前在江陵反風滅火後守𢎞農虎北渡河行何德政而致是事對曰偶然耳左右皆笑</hi>
　<hi>帝歎曰此乃長者之言也顧命書諸策</hi>集覽<hi>江陵注見漢王劉邦元年光禄勲百官表郎中令秦</hi>
<pb n="KR2o0020_WYG_017-77b"/>
　<hi>官漢武更名光禄勲瓚曰主郎内諸官故曰郎中令應劭曰光明禄爵勲功也顔師古曰勲猶閽也主宫</hi>
　<hi>殿門戶之職顧命書諸策回視曰顧竹簡曰策回顧史官令冩入史策</hi>質實<hi>劉昆陳留東昬人𢎞</hi>
　<hi>農郡名詳注見獻帝興平二年</hi>
青州蝗○匈奴單于輿死子蒲奴立求和親許之<lb/>
　<hi>匈奴中連年旱蝗赤地數千里人畜饑疫死耗大半單于畏漢乗其敝乃遣使詣漁陽求和親帝遣中郎</hi>
　<hi>將李茂報命</hi>
　　書法<hi>書求又切於書請者矣書求和親始此終綱目書求和親三求昬二請和親四請昬一及</hi>
　　<hi>和親一詳文帝六年</hi>
<pb n="KR2o0020_WYG_017-78a"/>
詔罷邊郡亭候招降烏桓質實<hi>烏桓東胡國名注見宣帝本始三年</hi>
　<hi>烏桓乗匈奴之弱擊破之匈奴北徙數千里幕南地空詔罷諸邊郡亭候吏卒以幣帛招降烏桓</hi>集<lb/>
　覽<hi>幕南注見獻帝建安二十五年沙漠亭候注見建武十二年亭障</hi>
西域復請都䕶不許遂附於匈奴<lb/>
　<hi>西域諸國侍子久留敦煌皆愁思亡歸莎車王賢知都䕶不出擊破鄯善攻殺龜兹王鄯善王安上書願</hi>
　<hi>復遣子入侍更請都䕶都䕶不出誠迫於匈奴帝報曰今使者大兵未能得出如諸國力不從心東西南</hi>
　<hi>北自在也於是鄯善車師復附匈奴班固曰孝武之世圖制匈奴患其兼從西國結黨南羌乃表河曲列</hi>
　<hi>四郡開玉門通西域以斷匈奴右臂隔絶南羌月氏單于失援由是逺遁而幕南無王庭矣然通西域近</hi>
<pb n="KR2o0020_WYG_017-78b"/>
　<hi>有龍堆逺則蔥嶺身熱頭痛懸度之阨淮南杜欽揚雄之論皆以為此天地所以界别區域絶外内也西</hi>
　<hi>域諸國各有君長兵衆分弱無所統一雖屬匈奴不相親附匈奴能得其馬畜旃罽而不能統率與之進</hi>
　<hi>退與漢隔絶道里又逺得之不為益棄之不為損盛德在我無取於彼故自建武以來西域思漢威德咸</hi>
　<hi>樂内屬數遣使置質于漢願請都䕶聖上逺覽古今因時之宜辭而未許雖大禹之序西戎周公之讓白</hi>
　<hi>雉太宗之郤走馬義兼之矣</hi>集覽<hi>龜兹王句絶龜兹西域小國在大宛國西天竺國東孫奕示兒</hi>
　<hi>編曰前書龜音丘兹音慈今龜音勾丘反兹音沮惟反蓋急言耳章懐説兼從西國兼并從親也過秦論</hi>
　<hi>曰合從締交注從與縱通此言兼從西國謂與西域諸國兼并合從也河曲列四郡河西九曲本西戎地</hi>
　<hi>在河關縣西公羊傳曰河千里而一曲案曲言其隈地也四郡謂酒泉武威張掖敦煌王庭注見武帝元</hi>
<pb n="KR2o0020_WYG_017-79a"/>
　<hi>狩四年龍堆孟康曰白龍堆也形如土龍身無頭有尾高大者二三丈卑者丈餘皆東北向相似也在西</hi>
　<hi>域中樓蘭王所居地蔥嶺注見和帝永元二年身熱頭痛懸度之阨顔師古曰阨塞也礙也西域有大小</hi>
　<hi>頭痛之山赤土身熱之阪過之令人身熱無色頭痛嘔吐也懸度注見成帝河平四年旃罽旃與氊同罽</hi>
　<hi>通作<graphic n="KR1455" url="https://raw.githubusercontent.com/kanripo/KR-Gaiji/master/images/KR1455.png" mimeType="image/png"/>西胡毳布織毛為之置質此質如字讀大禹之序西戎書禹貢西戎即叙注西方戎落皆就次叙</hi>
　<hi>美禹之功及戎狄也周公之讓白雉越裳氏獻白雉曰天之無烈風淫雨海不揚波三年矣意者中國有</hi>
　<hi>聖人乎盍往朝之周公謙讓而歸之成王稱先王神致薦于宗廟太宗之郤走馬太宗文帝也時有獻千</hi>
　<hi>里馬者帝曰鸞旗在前屬車在後朕乗千里馬獨先安之</hi>正誤<hi>置質今按質謂質子也音致</hi>質<lb/>
　實<hi>一統志云白龍堆在陜西行都司故敦煌郡正西關外白龍堆沙是也</hi>
<pb n="KR2o0020_WYG_017-79b"/>
　　書法<hi>先是再書請都䕶不許矣於是三書其三書何嘉自治也帝亦可謂有定見矣</hi>
　　發明<hi>前書請都䕶不許今書復請都䕶不許則帝不勤逺畧務内不務外之意曉然見矣漢業</hi>
　　<hi>鼎安宜哉</hi>
<hi>丁未</hi>二十三年夏五月大司徒茂卒○秋八月大司空林<lb/>
卒○以玉況為大司徒集覽<hi>玉況姓名玉音肅況許放反字從水或從以誤也章</hi>
<hi>懐曰玉況字文伯京兆人</hi>○冬十月以張純為大司空質實<hi>張純杜陵人放</hi>
<hi>之子安世𤣥孫也</hi>○武陵蠻反遣將軍劉尚擊之敗没<lb/>
　<hi>尚泝沅水入武谿擊之尚輕敵深入蠻乗險邀之尚一軍悉没</hi>集覽<hi>武谿武陵縣西三十里有武山</hi>
<pb n="KR2o0020_WYG_017-80a"/>
　<hi>山半有槃瓠石水出謂之武陵溪一名徳勝泉</hi>質實<hi>一統志云沅水在常徳府城南上自辰州府界</hi>
　<hi>流入桃源縣境經此東流至龍陽縣北入洞庭湖武谿即武陵溪也在常徳府城西三十里源出武山入</hi>
　<hi>沅水</hi>
鬲侯朱祜卒質實<hi>一統志云鬲漢之縣名屬平原郡東漢末省入平昌縣故城在濟南府徳</hi>
<hi>州城東一百六十里</hi>
　<hi>祜為人質直尚儒學為將多受降以克定城邑為本不存首級之功</hi>集覽<hi>首級案秦法以斬一人首</hi>
　<hi>賜爵一級故因謂斬首為級</hi>
　　書法<hi>建武功臣多矣書卒者十二人皆顯功者也祜無顯功則何以書祜為將多受降不存首</hi>
<pb n="KR2o0020_WYG_017-80b"/>
　　<hi>級之功蓋賢將也故特書之</hi>
<hi>戊申</hi>二十四年春正月匈奴南邊八部立日逐王比為南<lb/>
單于欵塞内附<lb/>
　<hi>初匈奴單于與弟右谷蠡王知牙師以次當為左賢王左賢王次即富為單于單于欲傳其子遂殺知牙</hi>
　<hi>師烏珠留單于有子曰比為右薁鞬日逐王領南邊八部比見知牙師死出怨言曰以兄弟言之右谷蠡</hi>
　<hi>王次當立以子言之我前單于長子我當立遂内懷猜懼庭㑹稀闊單于疑之乃遣兩骨都侯監領比所</hi>
　<hi>部兵及單于蒲奴立比益恨望密遣漢人郭衡奉匈奴地圖詣西河太守求内附兩骨都侯頗覺其意勸</hi>
　<hi>單于誅比比弟斬將王在單于帳下聞之馳以報比比遂聚八部兵四五萬人待兩骨都侯還欲殺之骨</hi>
<pb n="KR2o0020_WYG_017-81a"/>
　<hi>都侯且到知其謀亡去單于遣萬騎擊之見比衆盛不敢進而還八部大人共議立比為呼韓邪單于欵</hi>
　<hi>五原塞願永為藩蔽扞禦北虜事下公卿議者皆以為天下初定中國空虛不可許五官中都將耿國獨</hi>
　<hi>以為宜如孝宣故事受之令東扞鮮卑北拒匈奴率厲四夷完復邊郡帝從之於是分為南北匈奴</hi>集<lb/>
　覽<hi>右谷蠡王右音有左右手之右也下倣此又注見昭帝始元二年右薁鞬日逐王右薁鞬匈奴官號</hi>
　<hi>薁於六反鞬紀言反七制作日逐王比注日逐匈奴貴王之號賤於左賢王比其名也骨都侯匈奴官號</hi>
　<hi>亦有左右索隠曰骨都異姓大臣斬將王比子弟也失其名欵五原塞注見宣帝甘露二年</hi>
秋七月遣馬援征武陵蠻考異<hi>按征伐例用兵於臣子之叛亂者曰征曰討於</hi>
<hi>夷狄曰伐曰攻曰擊據前年書武陵蠻反遣將軍劉尚撃之則此誤作征</hi>
<pb n="KR2o0020_WYG_017-81b"/>
　<hi>武林蠻冦臨沅遣謁者李嵩中山太守馬成討之不克馬援請行帝愍其老未許援曰臣尚能被甲上馬</hi>
　<hi>帝令試之援據鞍顧盻以示可用帝笑曰矍鑠哉是翁遂遣率中郎將馬武耿舒等將四萬餘人征五溪</hi>
　<hi>援謂友人杜愔曰吾受厚恩年迫日索常恐不得死國事今獲所願甘心瞑目但畏長者家兒或在左右</hi>
　<hi>與從事殊難得調介介獨惡是耳</hi>集覽<hi>武陵禹貢荆州之域秦為黔中郡光武改名武陵郡今常</hi>
　<hi>徳府是臨沅縣名屬武陵以南臨沅水故名焉今常徳府元江縣是矍鑠哉是翁矍鑠輕徤貎東觀記矆</hi>
　<hi>哉是翁注矆許縳反五溪酈道元水經注沅水出牂牁郡且蘭縣去武陵界分五溪五溪謂雄溪樠溪酉</hi>
　<hi>溪潕溪辰溪皆槃瓠子孫所居謂之五溪蠻也漢書注五溪今在辰州年迫日索迫逼也索盡也謂嵗月</hi>
　<hi>老也畏長者家兒謂權要子弟可畏也明年果為梁松所搆陷或在左右與從事本作或在左右或與從</hi>
<pb n="KR2o0020_WYG_017-82a"/>
　<hi>事得調句絶調和也</hi>質實<hi>一統志云武陵漢之郡名治索縣王莽改為建平郡東漢復為武陵郡治</hi>
　<hi>臨沅縣三國時初屬蜀後屬吳梁改為沅州隋改為朗州唐初因之後改為武陵郡宋初改為朗州後陞</hi>
　<hi>常徳府元改為常徳路至國朝改為常徳府屬湖廣道臨沅漢之縣名為武陵郡治所以南臨沅水故名</hi>
　<hi>晉因之隋初改為武陵縣屬朗州後改屬武陵郡唐屬朗州宋屬常徳府元屬常徳路至國朝因之屬常</hi>
　<hi>徳府五溪在辰州府盧溪縣西武山酈道元水經武陵有五溪謂雄溪樠溪酉溪潕溪辰溪皆槃瓠子孫</hi>
　<hi>所居謂之五溪蠻也</hi>
冬十月匈奴南單于遣使入貢<lb/>
　<hi>南單于奉藩稱臣上以問朗陵侯臧宫宫曰匈奴饑疫分爭臣願得五千騎以立功帝笑曰常勝之家難</hi>
<pb n="KR2o0020_WYG_017-82b"/>
　<hi>與慮敵吾方自思之</hi>質實<hi>朗陵縣名注見明帝永平十五年臧宫潁川郟人</hi>
<hi>己酉</hi>二十五年春正月貊人鮮卑烏桓並入朝貢<lb/>
　<hi>遼東徼外貊人冦邊太守祭肜招降之肜又以財利撫納鮮卑大都䕶偏何使招致異種絡繹欵塞肜曰</hi>
　<hi>審欲立功當歸擊匈奴斬送頭首乃信耳偏何等即擊斬匈奴持頭詣郡其後相攻輙送首級受賞賜自</hi>
　<hi>是匈奴衰弱邊無冦警鮮卑烏桓並入朝貢肜為人質厚重毅撫夷狄以恩信故皆畏而愛之得其死力</hi>
　集覽<hi>徼外貊人徼吉弔反境也顔師古曰謂以木石水為界晉灼曰西南之徼猶東北之塞也貊注</hi>
　<hi>見新莽始建國四年薉貉偏何大都䕶姓名絡繹欵塞韻㑹注往來不絶曰絡繹字通作落驛鮮卑烏桓</hi>
　<hi>本皆東胡種漢初匈奴冐頓破東胡其餘衆散保烏桓山鮮卑山為二族</hi>質實<hi>鮮卑烏桓注見梁武</hi>
<pb n="KR2o0020_WYG_017-83a"/>
　<hi>帝大同十一年突厥</hi>
南單于擊北單于破之來請使者監䕶考異<hi>南上漏匈奴二字提</hi>
<hi>要北單于作北匈奴</hi>
　<hi>南單于遣其弟左賢王莫將兵萬餘人擊北單于弟薁鞬左賢王生獲之北單于震怖却地千餘里南單</hi>
　<hi>于復遣使詣闕貢獻求使者監䕶遣侍子修舊約</hi>
三月晦日食○夏新息侯馬援卒于軍詔收其印綬<lb/>
　<hi>馬援軍至臨鄉擊破蠻兵初援嘗有疾虎賁中郎將梁松來候之獨拜牀下援不答松意不平諸子問曰</hi>
　<hi>梁伯孫帝壻貴重朝廷公卿以下莫不憚之大人柰何獨不為禮援曰我乃松父友也雖貴何得失其序</hi>
<pb n="KR2o0020_WYG_017-83b"/>
　<hi>乎援兄子嚴敦並喜譏議通輕俠援前在交阯還書誡之曰吾欲汝曹聞人過失如聞父母之名耳可得</hi>
　<hi>聞口不可得言也好議論人長短妄是非政法此吾所大惡寧死不願聞子孫有此行也龍伯高敦厚周</hi>
　<hi>愼口無擇言謙約節儉亷公有威吾愛之重之願汝曹效之杜季良豪俠好義憂人之憂樂人之樂父喪</hi>
　<hi>致客數郡畢至吾愛之重之不願汝曹效也效伯高不得猶為謹敕之士所謂刻鵠不成尚類鶩者也效</hi>
　<hi>季良不得陷為天下輕薄子所謂畵虎不成反類狗者也伯高者山都長龍述也季良者越騎司馬杜保</hi>
　<hi>也㑹保仇人上書訟保為行浮薄亂群惑衆伏波將軍萬里還書以誡兄子而梁松竇固與之交結帝召</hi>
　<hi>松固以訟書及援誡書示之松固叩頭流血而得不罪詔免保官擢拜龍述為零陵太守松由是恨援及</hi>
　<hi>挼討武陵蠻軍次下雋有兩道可入從壺頭則路近而水險從充則塗夷而運逺耿舒欲從充道援以為</hi>
<pb n="KR2o0020_WYG_017-84a"/>
　<hi>棄日費糧不如進壺頭搤其咽喉充賊自破以事上之帝從援策進營壺頭賊乗高守隘水疾船不得上</hi>
　<hi>㑹暑甚士卒多疫死援亦中病乃穿岸為室以避炎氣賊每升險鼔譟援輙曵足以觀之左右哀其壯莫</hi>
　<hi>不為之流涕耿舒與兄好畤侯弇書曰前舒上書當先擊充糧雖難進而兵馬得用軍人數萬爭欲先奮</hi>
　<hi>今壺頭竟不得進大衆怫鬰行死誠可痛惜前到臨鄉賊無故自致若夜擊之即可殄滅伏波類西域賈</hi>
　<hi>胡到一處輙止以是失利今果疫疾皆如舒言弇得書奏之帝乃使梁松乗驛責問援因代監軍㑹援卒</hi>
　<hi>松因是搆陷援帝大怒追收援新息侯印綬初援在交阯常餌薏苡實能輕身勝瘴氣軍還載之一車及</hi>
　<hi>卒後有上書譛之者以為昔所載還皆明珠文犀帝益怒援妻孥惶懼與嚴草索相連詣闕請罪帝乃出</hi>
　<hi>松書以示之方知所坐上書訴寃前雲陽令朱勃詣闕上書曰竊見故伏波將軍馬援間者南討立陷臨</hi>
<pb n="KR2o0020_WYG_017-84b"/>
　<hi>鄉師已有業未竟而死吏士雖疫援不獨存惟援得事朝廷二十二年北出塞漠南渡江海觸冒害氣僵</hi>
　<hi>死軍事名滅爵絶國土不傳海内不知其過衆庶未聞其毁家屬杜門𦵏不歸墓怨隙並興宗親怖慄死</hi>
　<hi>者不能自列生者莫為之訟臣竊傷之願下公卿平援功罪宜絶宜續以厭海内之望帝意稍解胡氏曰</hi>
　<hi>梁松坐馬援書叩頭流血帝所親見也而使之乗驛責援代監其軍援請營壺頭耿舒請從充道兩事俱</hi>
　<hi>上帝從援策尋復聽舒咎援失利誣陷之言又自松口帝平日料敵制勝明見萬里之外乃於此舉屢失</hi>
　<hi>事宜得非春秋既髙智有所困耶不然有臣如援而不保令終其為君徳之累豈小小哉</hi>集覽<hi>臨鄉</hi>
　<hi>七制注臨鄉鄉名屬武陵縣松父松之父名統下雋注見晉惠帝大安二年壺頭山名也山在石開處數</hi>
　<hi>十丈其上名曰天門在辰州沅陵縣東山邊有石窟即馬援所穿室以避炎氣者武陵記曰此山頭與東</hi>
<pb n="KR2o0020_WYG_017-85a"/>
　<hi>海方壺山相似神僊多所遊集因名壺頭方輿記曰山形似壺因以名山從充充縣名屬武陵郡從者由</hi>
　<hi>也好畤侯畤音止好畤縣名屬右扶風耿弇所封邑也今京兆府乾州屬縣怫鬰行死怫鬰藴積也行死</hi>
　<hi>猶言將死魏武帝樂府曰中心何怫鬰薏苡實薏苡藥名味甘微寒主風濕痺下氣乆服輕身延年文犀</hi>
　<hi>犀南徼外獸爾雅注形似水牛猪頭二角一在頂一在鼻文犀即通天犀角上白縷直至端妻孥孥子也</hi>
　<hi>通作帑記中庸注古者謂子孫曰帑與嚴草索相連嚴援之兄子名晉灼曰古者相随坐罪不至扑刑者</hi>
　<hi>令衣褐帯索相随以執役所謂胥靡者是間者猶言近間也以厭海内之望厭益渉反伏也望怨也</hi>正<lb/>
　誤<hi>以厭海内之望今按厭塞也滿也望願望也</hi>質實<hi>一統志云山都秦之縣名屬南陽郡漢因</hi>
　<hi>之東漢為侯國後廢之故城在襄陽府城南中廬鎮龍述京兆人杜保同上零陵郡名注見晉武帝太康</hi>
<pb n="KR2o0020_WYG_017-85b"/>
　<hi>元年壺頭山名在辰州府城東百三十里以山頭與東海方壺相似故名漢建武間武陵蠻叛馬援等征</hi>
　<hi>之進營壺頭㑹暑甚士卒多疫死援穿山為室以避炎氣今山邊有石窟即援所居室也充漢之縣名屬</hi>
　<hi>武陵郡晉廢之唐復置尋省之故城在岳州府慈利縣西二百四十里耿舒茂陵人弇之弟好畤漢之縣</hi>
　<hi>名屬右扶風後周省之故城在西安府乾州城東七里新息縣名注見平帝元始四年雲陽漢之縣名昭</hi>
　<hi>帝所置屬安定郡晉宋以後俱仍舊唐初廢之故址在西安府涇陽縣西北七十里</hi>
　　書法<hi>春秋書卒于師嘉死事也上書卒于軍下書收其印綬帝之失大矣特書詔譏之終綱目</hi>
　　<hi>書卒于軍八詐建武九年</hi>
　　發明<hi>君臣之交難矣哉馬援當雲擾之初擇君而事一見世祖恢廓大度知其帝王有真即委</hi>
<pb n="KR2o0020_WYG_017-86a"/>
　　<hi>質臣服帝亦推誠用之由是奮其智能建立事功為中興名臣及其晚節乃不能自保况援此行止</hi>
　　<hi>於未能成功而已非有敗軍殺將之罪何為怒之若此綱目書援卒于軍則見其没於王事之實書</hi>
　　<hi>詔收印綬則見其無罪可書之實由是觀之明如光武皆如馬援猶不保始終况他人乎吁</hi>
冬十月監軍謁者宗均矯制告諭群蠻降之<lb/>
　<hi>謁者宗均監援軍援既卒軍士疫死者大半蠻亦饑困均乃與諸將議曰今道逺士病不可以戰欲權承</hi>
　<hi>制降之何如諸將莫敢應均曰夫忠臣出境有可以安國家専之可也乃矯制調伏波司馬吕种守沅陵</hi>
　<hi>長命种奉詔書入虜營告以恩信因勒兵随其後蠻夷震怖冬十月共斬其大帥而降於是均入賊營散</hi>
　<hi>其衆遣歸本郡為置長吏而還群蠻遂平均未至先自劾矯制之罪上嘉其功迎賜以金帛</hi>質實<lb/>
<pb n="KR2o0020_WYG_017-86b"/>
　<hi>一統志云沅陵本秦黔中郡地名漢初為長沙國下雋縣地後置沅陵縣屬武陵郡晉因之陳為沅陵郡</hi>
　<hi>治隋辰州治此唐宋元仍舊至本朝因之為辰州府治所仍屬焉</hi>
　　書法<hi>矯制雖有功必書矯綱目之修君臣之義而已矣</hi>
遼西烏桓内屬置校尉以領之<lb/>
　<hi>是嵗遼西烏桓大人郝旦等率衆内屬詔封烏桓渠帥為侯王君長者八十一人使居塞内布於縁邊諸</hi>
　<hi>郡令招來種人給其衣食遂為漢偵候助擊匈奴鮮卑時司徒掾班彪上言烏桓天性輕黠好為寇賊若</hi>
　<hi>乆故縱而無總領者必復掠居人但委主降掾吏恐非所能制臣愚以為宜復置烏桓校尉誠有益於附</hi>
　<hi>集省國家之邊慮帝從之於是始復置校尉於上谷寗城開營府并領鮮卑賞賜質子嵗時互市焉</hi>集<lb/>
<pb n="KR2o0020_WYG_017-87a"/>
　覽<hi>寗城縣屬上谷郡案上谷今保定路易州是</hi>質實<hi>遼西烏桓注見獻帝建安十年上谷郡名</hi>
　<hi>注見秦王政三年</hi>
<hi>庚戌</hi>二十六年春正月詔増百官俸<lb/>
　<hi>千石已上减於西京舊制六百石已下増於舊秩</hi>
初作夀陵<lb/>
　<hi>帝曰古者帝王之𦵏皆陶人瓦器木車茅馬使後世之人不知其處太宗識終始之義景帝能述遵孝道</hi>
　<hi>遭天下反覆而霸陵獨完受其福豈不羙哉今所制地不過二三頃無為山陵陂池裁令流水而已使迭</hi>
　<hi>興之後與丘隴同體胡氏曰光武幸南陽宗戚丐復十年帝曰天下至重日復一日敢望許久邪及夀陵</hi>
<pb n="KR2o0020_WYG_017-87b"/>
　<hi>初作即有迭興之念此皆理所必至而人所諱言者明逹如是宜其永終天禄享國久長也</hi>集覽<lb/>
　<hi>作夀陵夀陵即原陵也去洛陽十五里帝生前豫作陵墓故曰夀陵案作夀陵非禮也家語曰孔子在宋</hi>
　<hi>見桓魋自為石椁冉子僕曰禮凶事不豫此何謂也孔子曰既死而議謚謚定而卜𦵏既𦵏而立廟皆臣</hi>
　<hi>子之事非所豫屬也况自為之哉陶人陶瓦為人之形也禮記注以陶去土而為之故謂之陶陂池顔之</hi>
　<hi>推刋謬正俗曰東觀記光武作夀陵云為山陵陂池案陂池當讀如坡陁猶言靡迤耳言不須髙作山陵</hi>
　<hi>但令小隆起坡迤然裁得流泄水潦耳今讀者謂為陂池令得流水此讀非也使迭興之後與丘隴同體</hi>
　<hi>丘小山隴大阪也謂異時易姓受命之後庶使陵墓與丘隴之形體無别丐復願賜復事在十九年</hi>
　　書法<hi>皇帝踐阼即起陵邑漢舊制也於是帝即位二十六年矣始作夀陵制度簡易故特書初</hi>
<pb n="KR2o0020_WYG_017-88a"/>
　　<hi>美之也是故宣帝作杜陵書初光武作夀陵書初明帝作夀陵書初皆乆而後作者也</hi>
立南單于庭置使匈奴中郎將以領之<lb/>
　<hi>遣中郎將叚郴副校尉王郁使南匈奴立其庭去五原西部塞八十里詔聽南單于入居雲中始置使匈</hi>
　<hi>奴中郎將將兵衛䕶之</hi>
秋南單于遣子入侍考異<hi>南上漏匈奴二字</hi>
　<hi>詔賜單于冠帶璽綬車馬金帛甲兵仗器又轉河東米糒牛羊以贍給之令中郎將將弛刑五十人随單</hi>
　<hi>于所處參辭訟察動静單于嵗盡輙遣奉奏送侍子入朝漢遣謁者送前侍子還單于庭賜單于及閼氏</hi>
　<hi>左右賢王以下繒綵合萬匹嵗以為常於是雲中五原朔方北地定襄鴈門上谷代八郡民歸於本土遣</hi>
<pb n="KR2o0020_WYG_017-88b"/>
　<hi>謁者分將弛刑補治城郭發遣邊民在中國者布還諸縣皆賜以裝錢轉給糧食時城郭兵墟掃地更為</hi>
　<hi>上乃悔前徙之</hi>集覽<hi>弛刑弛或作施亦音㢮有赦令罪人去其鉗鉄赭衣謂之弛刑即輸贖徒作者</hi>
冬徙南單于居西河美稷<lb/>
　<hi>冬南單于五骨都侯子復將其衆三千人歸南部北單于使騎追擊悉獲其衆南單于遣兵拒之逆戰不</hi>
　<hi>利於是復詔單于徙居西河美稷因使叚郴王郁留西河擁䕶之令西河長史嵗將騎二千弛刑五百人</hi>
　<hi>助中即將衛䕶單于冬屯夏罷自後以為常南單于既居西河亦列置諸部王助漢扞戍北地朔方五原</hi>
　<hi>雲中定襄鴈門代郡皆領部衆為郡縣偵邏耳目北單于惶恐頗還所畧漢民以示善意鈔兵每到南部</hi>
　<hi>下還過亭堠輙謝曰自擊亡虜薁鞬日逐耳非敢犯漢民也</hi>集覽<hi>亡虜薁鞬日逐薁鞬日逐於二</hi>
<pb n="KR2o0020_WYG_017-89a"/>
　<hi>十四年附漢故稱亡虜</hi>質實<hi>西河郡名注見周威烈王二十三年美稷縣名注見安帝永初二年</hi>
<hi>辛亥</hi>二十七年夏大司徒況卒○五月詔三公去大名改<lb/>
司馬曰太尉○以趙憙為太尉馮勤為司徒質實<hi>馬勤魏郡</hi>
<hi>人楊曽孫</hi>○北匈奴求和親不許<lb/>
　<hi>北匈奴遣使詣武威求和親帝召公卿廷議不决皇太子言曰南單于新附北虜懼於見伐故傾耳而聽</hi>
　<hi>爭欲歸義耳今未能出兵而反交通北虜臣恐南單于將有二心北虜降者且不復來矣帝然之告武威</hi>
　<hi>太守勿受其使臧宫馬武上書曰虜今人畜疫死旱蝗赤地疲困乏力不當中國一郡萬里死命縣在陛</hi>
　<hi>下豈宜固守文徳而墮武事乎今命將臨塞厚縣購賞諭告髙句驪烏桓鮮卑攻其左發河西四郡天水</hi>
<pb n="KR2o0020_WYG_017-89b"/>
　<hi>隴西羌胡擊其右如此北虜之滅不過數年詔報曰今國無善政災變不息百姓驚惶人不自保而復欲</hi>
　<hi>逺事邊外乎孔子曰吾恐季孫之憂不在顓臾且北狄尚彊而屯兵警備𫝊聞之事恒多失實誠能舉天</hi>
　<hi>下之半以滅大冦豈非至願茍非其時不如息民自是諸將莫敢言兵事者</hi>集覽<hi>赤地空盡無物</hi>
　<hi>曰赤臧宫傳注赤地言在地之物皆盡也陛下蔡邕曰陛階也所由升堂也天子必有近臣立於陛側謂</hi>
　<hi>之陛下者群臣與天子言不敢指斥故呼在陛下者與之言因卑達尊之意上書亦如之</hi>質實<hi>武威</hi>
　<hi>郡名注見建武十年</hi>
夀張侯樊宏卒<lb/>
　<hi>宏為人謙柔畏慎每當朝㑹輙迎期先到俯伏待事所上便宜手自書冩毁削草本公朝訪逮不敢衆對</hi>
<pb n="KR2o0020_WYG_017-90a"/>
　<hi>宗族染其化未嘗犯法帝甚重之及病困遺令薄𦵏一無所用以為棺柩一藏不宜復見如有腐敗傷孝</hi>
　<hi>子之心使與夫人同墳異藏帝善其令以書示百官因曰今不順夀張侯意無以彰其徳且吾萬嵗之後</hi>
　<hi>欲以為式</hi>集覽<hi>公朝訪逮不敢衆對訪逮謂訪問時政也三國呉顧雍訪逮民間及政職所宜輙密</hi>
　<hi>以聞即此意</hi>正誤<hi>公朝訪逮今按逮/及也訪問所及也</hi>質實<hi>一統志云夀張東漢縣名即春</hi>
　<hi>秋時之良邑漢為夀良縣屬東郡東漢改為夀張縣隋屬濟州後屬鄆州唐於此置夀州并増置夀良縣</hi>
　<hi>尋俱省宋屬東平府金元仍舊至本朝初省入須城陽榖二縣後復置改屬兖州府樊宏湖陽人</hi>
　　書法<hi>於是功臣封侯者三百六十五人其外戚封者四十五人不皆卒卒宏何宏近有徳者也</hi>
　　<hi>故特書之</hi>
<pb n="KR2o0020_WYG_017-90b"/>
<hi>壬子</hi>二十八年春以魯益東海<lb/>
　<hi>徙魯王興為北海王以魯益東海帝以東海王彊去就有禮故優以大封食二十九縣賜虎賁旄頭設鍾</hi>
　<hi>簴之樂擬於乗輿延平陳氏曰愛其有禮而以僣禮賞之過矣</hi>集覽<hi>虎賁注見平帝元始五年旄頭</hi>
　<hi>注見建武四年旄騎鍾簴注見秦始皇二十六年鍾鐻</hi>質實<hi>魯國名注見周太祖廣順二年曲阜</hi>
　<hi>北海國名注見桓帝永康元年青州東海國名注見秦二世二年</hi>
　　書法<hi>廢興之際難矣彊能為子帝能為父故特書美之</hi>
夏六月沛太后郭氏薨<lb/>
　　書法<hi>王太后卒未有書者此其書何廢后也廢后以善終者鮮矣帝可謂能存厚后可為善處</hi>
<pb n="KR2o0020_WYG_017-91a"/>
　　<hi>廢故書薨交予之綱目之例自戰國分王外其書薨者非不成君廢帝廢后則諡為帝為后者也不</hi>
　　<hi>然則帝母也公主有大功者也非是無薨道矣唐㑹昌以後宰相節鎮有書薨者誤也終綱目自分</hi>
　　<hi>王外書薨十四不成君一安帝延光四年北鄉侯廢帝二晉孝武帝太元十一年海西公奕己邜年</hi>
　　<hi>唐酅公廢后一是年沛太后諡為帝三唐髙宗上元二年太子𢎞𤣥宗開元二年襄王重茂二十九</hi>
　　<hi>年寜王憲諡為后一唐𤣥宗開元二十五年恵妃武氏帝母一晉哀帝興寜元年皇太妃周氏有功</hi>
　　<hi>公主一癸未年唐平陽公主方鎮三唐武宗㑹昌三年劉從諫宣宗大中十一年王紹鼎懿宗咸通</hi>
　　<hi>十三年張允伸宰相一唐僖宗乾符元年劉瞻</hi>
○秋八月遣諸王就國<lb/>
<pb n="KR2o0020_WYG_017-91b"/>
　<hi>先是上問趙憙以長久之計憙請遣諸王就國上遂遣魯王興齊王石就國初馬援兄子壻王磐平阿侯</hi>
　<hi>仁之子也王莾敗磐擁富貴為游俠有名江淮間游京師與諸貴戚友善援謂姊子曹訓曰王氏廢姓也</hi>
　<hi>子石當屏居自守而反游京師長者用氣自行多所陵折其敗必也後歳餘磐坐事死磐子肅復出入王</hi>
　<hi>侯邸第時禁罔尚踈諸王皆在京師競脩名譽招游士援因謂司馬吕种曰建武之元名為天下重開自</hi>
　<hi>今以徃海内日當安耳但憂國家諸子並壮而舊防未立若多通賔客則大獄起矣卿曹戒慎之至是有</hi>
　<hi>上書告肅等受誅之家為諸王賔客慮因事生亂㑹更始子夀光侯鯉得幸於沛王怨劉盆子結客殺故</hi>
　<hi>式侯恭帝怒沛王坐繫詔獄三日乃得出因詔郡縣収捕諸王賔客更相牽引死者以千數吕种亦與其</hi>
　<hi>禍臨命歎曰馬将軍神人也秋八月戊寅東海王彊沛王輔楚王英濟南王康淮陽王延始就國</hi>集<lb/>
<pb n="KR2o0020_WYG_017-92a"/>
　覧<hi>子石王磐字臨命臨将終命之時</hi>質實<hi>一統志云夀光漢之縣名屬北海郡東漢屬樂安國</hi>
　<hi>隋以閭丘縣省入屬青州唐屬乗州後復屬青州宋金元仍舊至本朝因之改屬青州府沛國名注見秦</hi>
　<hi>始皇二十八年沛郡</hi>
以張佚為太子太傅桓榮為少傅<lb/>
　<hi>上大㑹群臣問誰可傅太子者群臣承望上意皆言太子舅執金吾原鹿侯隂識可博士張佚正色曰今</hi>
　<hi>陛下立太子為隂氏乎為天下乎即為隂氏則隂侯可為天下則固宜用天下之賢才帝稱善曰欲置傅</hi>
　<hi>者以輔太子也今博士不難正朕况太子乎即拜佚為太子太傅以博士桓榮為少傅賜以輜車乗馬榮</hi>
　<hi>大㑹諸生陳其車馬印綬曰今日所䝉稽古之力也可不勉哉</hi>集覽<hi>不難正朕張佚正救我猶且不</hi>
<pb n="KR2o0020_WYG_017-92b"/>
　<hi>難輜車輜荘持反輿服志注軿車有衣蔽無後轅者謂之輜車乘馬乗去聲四馬曰乗公羊傳䟽云周禮</hi>
　<hi>大夫以上皆乗四馬所以通四方印綬七制觧云印䨇印長寸二分方六分黑犀為文有刻文光明章表</hi>
　<hi>轉相結綬故謂之綬加以䨇印之飾</hi>質實<hi>桓榮沛郡龍亢人</hi>
北匈奴乞和親許之<lb/>
　<hi>北匃奴遣使貢馬及裘更乞和親并請音樂又求率西域諸國胡客俱獻見帝下三府議酬荅之宜司徒</hi>
　<hi>椽班彪曰臣聞孝宣帝敇邉守尉曰匃奴大國多變詐交接得其情則却敵折衝應對入其數則反為輕</hi>
　<hi>欺今北匃奴見南單于來附懼謀其國故數乞和親又逺驅牛馬與漢合市重遣名王多所貢獻斯皆外</hi>
　<hi>示富彊以相欺誕也臣見其獻益重知其國益虗歸親愈數為懼愈多然今既未獲助南則亦不宜絶北</hi>
<pb n="KR2o0020_WYG_017-93a"/>
　<hi>覊縻之義禮無不答謂可頗加賞賚畧與所獻相當報答之辭令必有適今立槀草并上曰單于不忘漢</hi>
　<hi>恩追念先祖舊約欲求和親以輔身安國計議甚髙為單于嘉之徃者匃奴數有乖亂呼韓邪郅攴自相</hi>
　<hi>讐隙並䝉孝宣皇帝垂㤙救䕶故各遣侍子稱藩保塞其後郅支忿戾自絶皇澤而呼韓附親忠孝彌著</hi>
　<hi>及漢滅郅支遂保國𫝊嗣子孫相繼今南單于擕衆向南欵塞歸命自以呼韓嫡長次第當立而侵奪失</hi>
　<hi>職猜疑相背數請兵将歸掃北庭䇿謀紛紛無所不至惟念斯言不可獨聽又以北單于比年貢獻欲脩</hi>
　<hi>和親故拒而未許将以成單于忠孝之義漢秉威信總率萬國日月所照皆為臣妾殊俗百蠻義無親踈</hi>
　<hi>服順者褒賞畔逆者誅罰善惡之效呼韓郅支是也今單于欲脩和親欵誠已逹何嫌而欲率西域諸國</hi>
　<hi>俱來獻見西𫝊國屬匈奴與屬漢何異單于數連兵亂國内虗耗貢物裁以通禮何必貢馬裘今齎雜繒</hi>
<pb n="KR2o0020_WYG_017-93b"/>
　<hi>五百匹弓鞬韇丸一矢四發遺單于又賜獻馬左骨都侯右谷蠡王雜繒各四百匹斬馬劒各一單于前</hi>
　<hi>言先帝時所賜呼韓邪竽瑟空侯皆敗願復裁賜念單于國尚未安方厲武節以戰攻為務竽瑟之用不</hi>
　<hi>如良弓利劒故未以齎朕不愛小物於單于便宜所欲遣驛以聞帝悉納從之</hi>集覽<hi>三府謂太尉司</hi>
　<hi>徒司空三公之府守尉十三州記云大郡曰守小郡曰尉折衝注見成帝綏和二年應對入其數謂應答</hi>
　<hi>失言則中其術數也重遣名王重柱用反再也更為也令必有適適猶言當也謂所答辭語須令得其當</hi>
　<hi>立藁草立謂創制也文章曰藁立藁草猶言起草檢弓鞬韇九一鞬居言反弓衣也韇徒谷反箭筩也九</hi>
　<hi>胡官反韇與櫝通左傳昭二十五年公徒釋甲執氷而踞注氷櫝凡葢或云櫝凡是箭筩其盖可以取飲</hi>
　<hi>矢四發漢書十二矢為一發顔師古曰矢一發猶今言箭一放詩猗嗟篇四矢反兮以禦亂兮注四矢乘</hi>
<pb n="KR2o0020_WYG_017-94a"/>
　<hi>矢也箋云禮射三而止毎射四矢必四矢者象其能禦四方之亂竽女媧氏所作等大於笙列管三十六</hi>
　<hi>於匏内施簧管端而吹之空矦師延所作空國之矦所好靡靡之音也風俗通曰一名坎矦</hi>
　　書法<hi>書求和親矣未有書乞和親者乞卑辭也又切於書求者矣先是北匃奴嘗求和親不許</hi>
　　<hi>建武二十七年於是更乞和親故特書乞終綱目書和親十六莫善於乞和親莫不善於結和親髙</hi>
　　<hi>帝九年書乞和親一而已詳文帝六年</hi>
<hi>癸丑</hi>二十九年春二月朔日食<lb/>
<hi>甲寅</hi>三十年春二月帝東廵<lb/>
　<hi>群臣上言即位三十年宜封禪泰山詔曰即位三十年百姓怨氣滿腹吾誰欺欺天乎曾謂泰山不如林</hi>
<pb n="KR2o0020_WYG_017-94b"/>
　<hi>放乎何事汙七十二代之編録若郡縣逺遣吏上夀盛稱虗羙必髠令屯田於是群臣不敢復言</hi>集<lb/>
　覽<hi>曾謂泰山不如林放乎語八佾文也案禮諸侯祭山川在其封内者泰山在魯地魯公所當祭今季</hi>
　<hi>氏祭之非禮也孔子意謂神不享非禮林放尚知問禮誰道泰山之神反不如林放邪欲誣而祭之今光</hi>
　<hi>武舉此語者謂泰山不可欺也何事汙七十二代之編録封禪書管仲曰古者封泰山禪梁父者七十二</hi>
　<hi>君而夷吾所記者十有二焉昔無懐氏伏羲神農炎帝顓頊帝嚳堯舜禹湯成王皆受命然後得封禪索</hi>
　<hi>隠曰管仲曰者今管子書封禪篇是正義曰案管仲所記自無懐氏以下十有二家其六十家無記録今</hi>
　<hi>光武言何事汙者猶言何必汙涴也</hi>質實<hi>泰山注見秦始皇二十八年林放魯人</hi>
閏月還宫○有星孛于紫宫○夏大水○膠東矦賈復<lb/>
<pb n="KR2o0020_WYG_017-95a"/>
　卒質實<hi>一統志云膠東東漢縣名屬北海國即西漢平度縣晉屬濟南郡後魏屬北海郡隋改為膠水</hi>
　<hi>縣屬東萊郡唐宋金元並屬萊州本朝初陞縣為平度州屬萊州府</hi>
　　<hi>復從征伐未嘗喪敗數與諸將潰圍解急帝以復敢深入希令逺征而壯其勇節常自從之故少方面之</hi>
　　<hi>勲諸將每論功伐復未嘗有言帝輙曰賈君之功我自知之</hi>
　<hi>乙卯</hi>三十一年夏五月大水○晦日食○蝗<lb/>
　<lb/>
　<lb/>
　<lb/>
<pb n="KR2o0020_WYG_017-95b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
御批資治通鑑綱目卷九上<lb/>
</p>
<p>
</p>
  </div>
</body>
</text>
</TEI>