<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2o0020_WYG_046-1a"/>
　欽定四庫全書<lb/>
御批資治通鑑綱目卷三十四<lb/>
　　<hi>起乙亥梁敬帝紹㤗元年魏恭帝二年齊文宣帝天保六年○盡辛卯陳宣帝大建三年齊後主武平二</hi>
　　<hi>年周武帝天和六年</hi>凡十七年<lb/>
　<hi>乙梁敬帝方智紹泰元年魏㳟帝二年齊天保六亥年○後梁中宗宣帝蕭詧天定元年○凡四國</hi>春正<lb/>
　月梁王詧始稱帝集覽<hi>詧楚黠反與察同</hi>
　　<hi>梁王詧即位改元於江陵是為後梁賞刑制度並同王者唯上䟽于魏則稱臣奉其正朔以蔡大寳為侍</hi>
　　<hi>中尚書令王操為五兵尚書大寳嚴整有智謀雅逹政事文辭瞻速操亦亞之</hi>
<pb n="KR2o0020_WYG_046-1b"/>
　　　書法<hi>庚午魏嘗欲立詧為梁帝矣詧不肯帝立為梁王蕭繹既亡復使稱帝於是始稱故書始</hi>
　梁廣州刺史王琳救江陵弗及次于長沙遣兵伐後梁<lb/>
　　<hi>琳將兵北下至蒸城聞江陵已䧟為世祖發哀三軍縞素遣别將侯平帥舟師攻後梁琳屯兵長沙傳檄</hi>
　　<hi>州郡為進取之計長沙王韶及上㳺諸將皆推琳為盟主</hi>
　　　書法<hi>書弗及何追咎梁主也忠力如王琳而逺之廣州是以弗及救也非譏琳乎十一月徵兵</hi>
　　　<hi>十二月而國亡其弗及宜矣於琳何譏焉然則後梁亦梁裔也曷為書伐殺繹者魏也詧受魏立自</hi>
　　　<hi>琳視之則吾讎也琳有舊主之心焉故綱目書梁書伐所以勸義也終綱目救書不及三羊祜王琳</hi>
　　　<hi>是年齊遣兵惟王琳非譏辭</hi>
<pb n="KR2o0020_WYG_046-2a"/>
齊遣兵救江陵不及取梁郢州<lb/>
　<hi>齊主使清河王岳將兵攻魏安州以救江陵岳至義陽江陵䧟因進軍臨江郢州刺史陸法和舉州降之</hi>
　<hi>長史王珉不從殺之齊使儀同三司慕容儼戍郢州王僧辯遣侯瑱攻之</hi>
　　書法<hi>書取郢州何罪齊也救人之難既不及矣又因以為利故罪之</hi>
齊遣梁貞陽侯淵明還梁稱帝以兵納之○二月梁王<lb/>
方智立<lb/>
　<hi>晉安王自尋陽入建康即梁王位時年十三以王僧辯為中書監録尚書驃騎大將軍都督中外軍事加</hi>
　<hi>陳霸先征西大將軍</hi>
<pb n="KR2o0020_WYG_046-2b"/>
三月齊人克梁東闗<lb/>
　<hi>齊主先使邢子才詣建康與王僧辯書曰嗣主冲藐未堪負荷彼貞陽侯梁武猶子長沙之嗣以年以望</hi>
　<hi>堪保金陵故置為梁主卿宜迎接僧辯不從三月淵明至東闗散騎常侍裴之横禦之敗死僧辯大懼出</hi>
　<hi>屯姑孰謀納淵明</hi>質實<hi>貞陽縣名未詳沿革或疑即湞陽縣注見唐肅宗至德二年</hi>
魏免梁俘數千口<lb/>
　<hi>魏宇文泰得庚季才厚遇之令參掌太史季才散私財購親舊之為奴婢者泰問其故對曰僕聞克國禮</hi>
　<hi>賢古之道也今郢都覆没其君信有罪矣搢紳何咎皆為皁𨽻鄙人羇旅不敢獻言誠竊哀之故私購之</hi>
　<hi>耳泰乃悟曰吾之過也微君遂失天下之望因出令免梁俘數千口</hi>
<pb n="KR2o0020_WYG_046-3a"/>
夏五月梁王僧辯奉淵明歸建康以梁王方智為太子<lb/>
　<hi>王僧辯遣使奏啓於淵明定君臣之禮因求以梁王為太子淵明許之自采石濟江齊師還淵明入建康</hi>
　<hi>望朱雀門而哭道逆者以哭對入即位以方智為太子王僧辯為大司馬陳霸先為侍中</hi>
六月齊築長城<lb/>
　<hi>齊發民一百八十萬築長城自幽州夏口西至恒州九百餘里</hi>
　　書法<hi>齊於是再書長城矣</hi>
齊人歸郢州于梁<lb/>
　<hi>齊慕容儼始入郢州而侯瑱等奄至城下儼隨方備禦乘間出撃破之城中食盡煮草木靴帶食之堅守</hi>
<pb n="KR2o0020_WYG_046-3b"/>
　<hi>半嵗人無異志至是淵明命瑱還豫章齊人以地逺難守割以予梁凡梁民亦還之</hi>
　　書法<hi>嘉改過也</hi>
秋七月齊主伐柔然大破之○八月齊以道士為沙門<lb/>
　<hi>齊主以佛道二教不同欲去其一集二家學者論難於前遂敕道士皆剃髪為沙門有不從者殺四人乃</hi>
　<hi>奉命</hi>
　　書法<hi>東魏嘗罷道壇矣丙辰年於是復書以道士為沙門道教凡再黜矣終綱目道教偏廢者</hi>
　　<hi>再與佛教並廢者再甲午年周罷二教唐武德九年沙汰僧道並廢者不久而随復偏廢者自是而</hi>
　　<hi>無聞焉則佛之惑人又甚於道矣</hi>
<pb n="KR2o0020_WYG_046-4a"/>
九月梁陳霸先殺王僧辯廢淵明冬十月復立方智稱<lb/>
藩于齊<lb/>
　<hi>初王僧辯與陳霸先共滅侯景情好甚篤僧辯去石頭城霸先在京口僧辯推心待之子顗屢諌不聽及</hi>
　<hi>僧辯納淵明霸先遣使争之不從霸先歎曰武帝子孫甚多唯孝元能復讎雪耻其子何罪而忽廢之吾</hi>
　<hi>與王公並處託孤之地而王公一旦改圖外依戎狄援立非次其志欲何為乎乃宻聚金帛為賞賜之具</hi>
　<hi>㑹有告齊師至者僧辯遣人告霸先使為備霸先部分將士分賜金帛使徐度侯安都帥水軍趨石頭自</hi>
　<hi>帥馬歩自江乘羅落㑹之人皆以為將禦齊師不之怪也安都引舟艦將趣石頭霸先控馬未進安都大</hi>
　<hi>懼追霸先罵曰今日作賊事勢已成生死須决在後欲何所望霸先乃進安都至石頭城北棄舟登岸被</hi>
<pb n="KR2o0020_WYG_046-4b"/>
　<hi>甲帶刀軍人捧之投於女垣内衆隨而入霸先兵亦自南門入僧辯方視事外白有兵俄而兵自内出僧</hi>
　<hi>辯與子頠帥左右苦戰敗走就執霸先曰我有何辜公欲與齊賜討而乃無備如此僧辯曰委公北門何</hi>
　<hi>謂無備霸先殺之既而竟無齊兵前青州刺史程靈洗帥兵救僧辯力戰軍敗久之乃降霸先義之淵明</hi>
　<hi>遜位就邸十月方智即皇帝位告齊以僧辯陰圖簒逆仍請稱藩於齊封淵明為建安公</hi>集覽<hi>石頭</hi>
　<hi>城注見漢後主建興二年江乘注同見上年</hi>質實<hi>一統志云羅落南方之蠻名與羅共賧麽些共</hi>
　<hi>三種世居蒗蕖州晉初内附中國</hi>
　　書法<hi>淵明稱帝矣名淵明何不予其稱帝也僧辯中書監也殺不書官何不予其奉淵明也前</hi>
　　<hi>書方智立此書立方智宜立之辭也方智則何以宜立繹子也與懿之子異矣故杜龕徐嗣徽軰皆</hi>
<pb n="KR2o0020_WYG_046-5a"/>
　　<hi>書叛</hi>
　　發明<hi>綱目前書齊遣貞陽矦淵明還梁稱帝以兵納之繼書梁王方智立齊人克東闗其曰還</hi>
　　<hi>梁稱帝者則見其淹恤於外不宜承統之意爾其曰以兵納之者則見梁人不受强以兵納之之意</hi>
　　<hi>爾其曰梁王方智立則見所不當立國已有君之意其曰齊人克東闗則見强暴不義脇以威力之</hi>
　　<hi>意是皆不予齊人立淵明之詞也既而又書王僧辯奉淵明歸建康曰奉淵明而不書奉其主書陳</hi>
　　<hi>霸先殺僧辯廢淵明曰僧辯而不書其官曰淵明而不書梁主此其是非曲直較然明矣夫淵明蕭</hi>
　　<hi>懿之子敗軍之將失地之人其不宜君國子民繼承梁統本無可疑齊人不道强脇以威王僧辯儻</hi>
　　<hi>懼强隣之逼自當與霸先輩并謀協力告以大義拒之境上毋使入踐國都䙝瀆神器可也夫何謀</hi>
<pb n="KR2o0020_WYG_046-5b"/>
　　<hi>之不臧既立方智又立淵明遂使霸先得以藉手反為簒竊之資豈不深可惜哉綱目一書再書如</hi>
　　<hi>曰以方智為太子則以僧辯有餒於中姑為是以恱梁人如曰齊人歸郢州則以齊人自知不義姑</hi>
　　<hi>以利而陷梁人其所以責僧辯責淵明責齊人者具見於書法之間所謂有數事而一義者此類是</hi>
　　<hi>也觀者要當合前後所書而察之則得其㫖矣</hi>
梁陳霸先自為尚書令都督中外諸軍事○梁吳興太<lb/>
守杜龕叛梁遣陳蒨討之譙秦刺史徐嗣徽南豫州刺<lb/>
史任約襲建康不克入于石頭以叛十一月齊遣兵援<lb/>
之<lb/>
<pb n="KR2o0020_WYG_046-6a"/>
　<hi>初龕恃王僧辯之勢不禮於陳霸先在吳興每以法繩其宗族霸先深怨之及將圖僧辯宻使兄子蒨還</hi>
　<hi>長城立栅以備龕僧辯死龕據吳興拒霸先義興太守韋載以郡應之僧辯弟僧智為吳郡太守亦據城</hi>
　<hi>拒守蒨至長城收兵纔數百人龕遣其將杜㤗將兵攻之數旬不克而退霸先使周文育攻義興不利自</hi>
　<hi>表東討留侯安都杜稜宿衛至義興㧞其水栅譙秦刺史徐嗣徽從弟嗣先僧辯之甥也亡就嗣徽以州</hi>
　<hi>入于齊嗣徽宻結南豫州刺史任約將兵乘虚襲建康據石頭㳺騎至闕下侯安都閉門令城中登陴闚</hi>
　<hi>賊者斬及夕嗣徽等還安都夜為戰備將旦嗣徽等又至安都出戰大破之嗣徽等奔還石頭霸先以書</hi>
　<hi>諭韋載載降霸先引與謀議卷甲還建康使周文育討杜龕裴忌攻吳郡忌輕行夜至城下鼔譟薄之僧</hi>
　<hi>智奔吳興忌入據郡十一月齊遣兵渡江據姑孰又遣兵渡糧馬入石頭霸先問計於韋載載曰齊若分</hi>
<pb n="KR2o0020_WYG_046-6b"/>
　<hi>兵先據三吳之路畧地東境則時事去矣今可急於淮南築城以通東道轉輸分兵絶彼糧運使進無所</hi>
　<hi>資則齊將之首旬日可致霸先從之使侯安都夜燒齊船千餘艘周鐵虎斷齊運輸仍遣載於大航築壘</hi>
　<hi>使杜稜守之齊人亦立栅與相拒使都督蕭軌將兵屯江北</hi>集覽<hi>蒨倉/甸反</hi>質實<hi>一統志云</hi>
　<hi>長城晉之縣名屬吳興郡隋初省入烏程縣尋復置屬蘇州唐初屬湖州五代時吳越改為長興縣宋屬</hi>
　<hi>吉安州元陞為長興州本朝改為縣屬湖州府南豫州劉宋所置治歴陽縣梁末屬東魏北齊改為和州</hi>
　<hi>後周改為烏江郡隋初復置和州尋改為歴陽郡唐改為和州五代時屬南唐宋𨽻淮南西道元陞和州</hi>
　<hi>路本朝復為和州直𨽻京師</hi>
　　書法<hi>叛而書援罪援者也</hi>
<pb n="KR2o0020_WYG_046-7a"/>
齊主殺其清河王岳<lb/>
　<hi>初齊平秦王高歸彦幼孤高祖令清河王岳養之情禮甚薄歸彦心衘之岳屢將兵立功有威名而性豪</hi>
　<hi>侈好酒色起第城南歸彦譛之言其僣擬齊主惡之齊主納倡婦薛氏有寵既而知其嘗與岳通益怒使</hi>
　<hi>歸彦鴆岳久之齊主無故斬薛氏藏首於懐出東山宴飲勸酬始合忽出其首投於柈上一座大驚復命</hi>
　<hi>收取對之流涕載尸以出被髪步哭而隨之</hi>
十二月梁陳霸先及齊人戰敗之徐嗣徽任約奔齊<lb/>
　<hi>陳霸先帥諸軍攻徐嗣徽柵齊將栁達摩等度淮置陳霸先疾戰燒柵齊兵大敗溺死者以千數嗣徽與</hi>
　<hi>任約引齊兵還據石頭霸先遣兵先據要險嗣徽等不敢進頓浦口霸先遣侯安都襲破之嗣徽等單舸</hi>
<pb n="KR2o0020_WYG_046-7b"/>
　<hi>脫走霸先攻石頭城中無水逹摩請和且求質子時建康虚弱糧運不繼乃與齊和以霸先從子曇朗及</hi>
　<hi>永嘉王莊丹陽尹王冲之子珉為質而與齊盟嗣徽約皆奔齊莊方等之子也</hi>質實<hi>一統志云浦口</hi>
　<hi>在應天府江浦縣東二十里由江北渡江南處今名浦子口渡</hi>
梁以陳寳應為晉安太守<lb/>
　<hi>初晉安民陳羽世為閩中豪姓其子寳應多權詐郡中畏服侯景之亂晉安太守蕭雲以郡讓羽羽令寳</hi>
　<hi>應典兵時東境荒饉而晉安獨豐衍至是羽求傳郡於寳應霸先許之</hi>
魏降其宗室王者為公○突厥㓕柔然可汗鄧叔子奔<lb/>
魏突厥取而殺之<lb/>
<pb n="KR2o0020_WYG_046-8a"/>
　<hi>突厥木杆可汗擊柔然㓕之柔然主鄧叔子收其餘燼奔魏時木杆西破嚈噠東走契丹北并契骨威服</hi>
　<hi>塞外其地東自遼海西至西海長萬里南自漠北五六千里皆屬焉木杆恃其彊請盡誅鄧叔子等於魏</hi>
　<hi>宇文泰收叔子以下三千餘人付其使者盡殺之於青門外</hi>集覽<hi>嚈噠注見武帝普通三年青門</hi>
　<hi>注見隋文帝開皇九年</hi>
　　書法<hi>書取何易辭也受人之寄而不能芘焉魏於是不足以國矣書曰取而殺之罪魏也</hi>
<hi>丙梁太平元年魏恭帝子三年齊天保七年</hi>春正月魏初建六官以宇文㤗<lb/>
為大冡宰<lb/>
　<hi>初宇文㤗以漢魏官繁令蘇綽及尚書令盧辯依周禮定六官至是行之以㤗為太師大冡宰李弼為太</hi>
<pb n="KR2o0020_WYG_046-8b"/>
　<hi>傅大司徒趙貴為太保大宗伯獨孤信為大司馬于謹為大司冦侯莫陳崇為大司空自餘百官皆倣周</hi>
　<hi>禮</hi>
梁陳蒨克吳興獲杜龕殺之考異<hi>據上書太守杜龕叛梁陳蒨討之則此殺</hi>
<hi>字當作誅</hi>
　<hi>陳蒨周文育合軍攻杜龕於吳興龕勇而無謀嗜酒常醉其將杜㤗陰與蒨等通龕戰敗㤗因說龕使降</hi>
　<hi>龕然之其妻王氏曰讎隙如此豈復可和因出私財賞募復擊蒨等破之㤗遂出降龕醉見殺王僧智與</hi>
　<hi>弟僧愔遂奔齊</hi>
梁遣兵擊侯瑱於湓城<lb/>
<pb n="KR2o0020_WYG_046-9a"/>
　<hi>江州刺史侯瑱本事王僧辯亦擁兵據豫章及江州不附陳霸先霸先使周文育將兵擊湓城又遣侯安</hi>
　<hi>都周鐡虎立柵於梁山以備之</hi>集覽<hi>湓城古三苖國晋置江州又分置潯陽郡隋置江州移理湓城</hi>
　<hi>即今州城是又湓口注見晋安帝元興三年梁山在太平州當塗縣西南三十里又名蛾眉山兩山對處</hi>
　<hi>大江之東西東曰博望西曰梁山俗名東西二梁山</hi>質實<hi>一統志云湓城晋之縣名屬廬江郡宋省</hi>
　<hi>之後復置改屬潯陽郡隋改為彭蠡縣後復為湓城縣唐初改為潯陽縣五代時南唐改為德化縣宋元</hi>
　<hi>仍舊本朝因之改屬九江府梁山即天門山也在太平府城西南三十里二山夾大江東曰博望西曰梁</hi>
　<hi>山對峙如門亦名蛾眉山又名東梁山西梁山</hi>
　　書法<hi>杜龕書叛書討瑱據江州則曷為書擊瑱不附霸先非叛於梁也故據江州不書書撃侯</hi>
<pb n="KR2o0020_WYG_046-9b"/>
　　<hi>瑱於湓城</hi>
三月齊儀同三司蕭軌侵梁次于蕪湖<lb/>
　<hi>齊遣蕭軌等與任約徐嗣徽合兵十萬侵梁出柵口向梁山陳霸先帳内盪主黄叢逆擊破之齊師退保</hi>
　<hi>蕪湖霸先遣沈㤗等就侯安都共據梁山以禦之</hi>
　　書法<hi>書侵何齊為叛援也</hi>
夏五月梁建安公淵明卒○六月梁陳霸先及齊師戰<lb/>
敗之殺蕭軌及徐嗣徽考異<hi>據前書徐嗣徽襲建康不克入于石頭以叛則及字</hi>
<hi>當作誅</hi>
<pb n="KR2o0020_WYG_046-10a"/>
　<hi>齊人召建安公淵明詐許退師陳霸先具舟送之㑹其病卒齊兵遂至秣陵陳霸先召周文育與徐度杜</hi>
　<hi>稜禦之齊人跨淮立橋柵度兵夜至方山徐嗣徽等列艦青墩以斷文育歸路文育攻之斬其驍將鮑砰</hi>
　<hi>嗣徽衆大駭因留船蕪湖自丹陽歩上齊兵進及兒塘建康震駭霸先拒嗣徽等於白城適與文育㑹將</hi>
　<hi>戰風急霸先曰兵不逆風文育曰事急矣何用古法抽槊上馬先進衆軍從之風亦尋轉殺傷數百人安</hi>
　<hi>都帥十二騎突其陳破之六月齊兵至幕府山霸先遣别將擊其糧運盡獲之齊軍殺馬驢以食至𤣥武</hi>
　<hi>湖西北㑹連日大雨平地水丈餘晝夜坐立泥中懸鬲以爨而臺中及潮溝北路燥梁軍毎得畨易然四</hi>
　<hi>方糧運不至將戰調市人得麥飯分給軍士士皆飢疲㑹陳蒨饋米三千斛鴨千頭霸先命炊米煮鴨裹</hi>
　<hi>以荷葉未明蓐食出幕府山與吳明徹沈㤗等首尾齊舉縱兵大戰侯安都自白下引兵横出其後齊師</hi>
<pb n="KR2o0020_WYG_046-10b"/>
　<hi>大潰死者不可勝計擒徐嗣徽斬以狥追奔至于臨沂諸軍相次克㨗虜蕭軌等斬之齊軍士縳荻筏以</hi>
　<hi>濟溺死甚衆唯任約王僧愔得免軍士以賞俘貿酒一人裁得一醉齊人殺陳曇朗</hi>集覽<hi>方山輿地</hi>
　<hi>記曰方山在建康西葛𤣥煉丹之地孫盛晋春秋云方山有直瀆青墩即青山也在太平州當塗東南三</hi>
　<hi>十里謝眺居此因改名謝公山砰披萌反兒塘兒音倪字或作倪兒塘地名在建康西幕府山在建康城</hi>
　<hi>西二十五里晋琅琊王初渡江時丞相王導建幕府於其上因以名山懸鬲鬲音厯鼎屬也爾雅鼎欵足</hi>
　<hi>謂之鬲注鼎曲腳也畨易輪番更易也蓐食注見漢光武建武五年白下注見宋明帝㤗始元年臨沂漢</hi>
　<hi>琅琊郡邑案琅琊今沂州是也有臨沂縣</hi>質實<hi>一統志云方山在應天府東南四十五里形如方印</hi>
　<hi>一名天印山秦鑿金陵山疏淮水此其所斷處世青墩即青山也在太平府城東南三十里齊宣城太守</hi>
<pb n="KR2o0020_WYG_046-11a"/>
　<hi>謝眺嘗築室於山南又名謝公山幕府山在應天府西北二十里俗名石灰山晋元帝初渡江丞相王導</hi>
　<hi>建幕府於此故名其上有仙人臺虎跑泉臨沂後魏之縣名屬琅琊郡以城臨沂水得名隋置臨沂縣改</hi>
　<hi>州為琅琊郡唐復為沂州天寳初改琅琊郡乾元初復為沂州宋金因之元屬益都路後以臨沂縣省入</hi>
　<hi>本朝初屬濟寧府後改屬兖州府</hi>
　　書法<hi>杜龕嗣徽皆書叛矣殺之則曷為不書誅霸先父子不得而誅之也故止從蕭軌書殺</hi>
梁王琳遣使奉表于魏于齊<lb/>
　<hi>侯平頻破後梁軍以王琳兵威不振不受指麾琳遣將討之平收其衆奔江州侯瑱與之結為兄弟琳軍</hi>
　<hi>勢益衰遣使奉表於齊江陵之陷琳妻子没于魏琳又獻欵于魏以求之亦稱臣于梁</hi>
<pb n="KR2o0020_WYG_046-11b"/>
齊大治宫室<lb/>
　<hi>齊發丁匠三十餘萬脩廣三臺宫殿齊王之初立也留心政術務存簡靖坦於任使人得盡力又能以法</hi>
　<hi>馭下内外肅然至於軍國機䇿獨决懐抱毎臨行陳親當矢石所向有功數年之後漸以功業自矜遂嗜</hi>
　<hi>酒滛泆肆行狂暴袒露形體街坐巷宿婁太后嘗以其酒狂舉杖擊之齊主曰即當嫁此老母與胡太后</hi>
　<hi>大怒齊主自匍匐以身舉牀墜太后於地頗有所傷既醒大慙恨欲自焚太后懼挽之曰曏汝醉耳齊主</hi>
　<hi>乃設地席命平秦王歸彦執杖口自責數脫背就罰太后前自抱之齊主流涕苦請乃笞脚五十然後衣</hi>
　<hi>冠拜謝悲不自勝因是戒酒一旬又復如初雖以楊愔為宰相使進厠籌以馬鞭鞭其背流血浹袍又嘗</hi>
　<hi>持槊走馬以擬斛律金之胷者三金立不動高氏婦女不問親踈往往亂之或以賜左右不從者手刃之</hi>
<pb n="KR2o0020_WYG_046-12a"/>
　<hi>作大鑊長鋸剉碓之屬陳之於庭毎醉輙手殺人以為戱樂楊愔乃簡死囚置仗内謂之供御囚齊主欲</hi>
　<hi>殺人輙執以應命三月不殺則宥之開府参軍裴謂之上書極諫齊主謂楊愔曰此愚人何敢如是對曰</hi>
　<hi>彼欲陛下殺之以成名於後世齊主曰我且不殺爾焉得名齊主與左右飲曰樂哉都督王納曰有大樂</hi>
　<hi>亦有大苦齊主曰何謂也對曰國亡身殞所謂大苦齊主欲斬之既而捨之一日泣謂羣臣曰黒獺不受</hi>
　<hi>我命奈何都督劉桃枝曰臣得三千騎請擒之以來齊主壯之賜帛千匹趙道德進曰桃枝㤀言應誅陛</hi>
　<hi>下奈何濫賞齊主即囘絹賜之又嘗乘馬欲下峻岸道德攬轡囘之齊主怒將斬之道徳曰臣死不恨當</hi>
　<hi>於地下啓先帝論此兒酣酗顚狂不可教訓齊主黙然而止他日謂道德曰我飲酒過須痛杖我道德抶</hi>
　<hi>之典御丞李集面諫比之桀紂齊主令縳置流中久之引出謂曰吾何如桀紂集曰彌不及矣又令沈之</hi>
<pb n="KR2o0020_WYG_046-12b"/>
　<hi>引出更問如此數四集對如初齊主大笑曰天下有如此癡人方知龍逢比干未是俊物遂釋之頃之入</hi>
　<hi>見似有所諌竟斬之由此内外<graphic n="KR0579" url="https://raw.githubusercontent.com/kanripo/KR-Gaiji/master/images/KR0579.png" mimeType="image/png"/>
                        <graphic n="KR0579" url="https://raw.githubusercontent.com/kanripo/KR-Gaiji/master/images/KR0579.png" mimeType="image/png"/>各懐怨毒而能委政楊愔總攝機衡百度修敕是以主昏於上政清</hi>
　<hi>於下愔少歴屯阨及得志有一餐之惠者必重報之雖先嘗欲殺己者亦不問典選二十餘年以奬㧞賢</hi>
　<hi>才為己任性復彊記一見皆不㤀其姓名</hi>集覽<hi>仗内注見唐高宗永徽二年仗下黒獺宇文泰小字</hi>
　<hi>酣酗酣戸甘反<graphic n="KR1196" url="https://raw.githubusercontent.com/kanripo/KR-Gaiji/master/images/KR1196.png" mimeType="image/png"/>况具反說文酣酒樂也<graphic n="KR1196" url="https://raw.githubusercontent.com/kanripo/KR-Gaiji/master/images/KR1196.png" mimeType="image/png"/>醉怒也/張晏曰中酒曰酣以酒為凶曰酗<graphic n="KR0579" url="https://raw.githubusercontent.com/kanripo/KR-Gaiji/master/images/KR0579.png" mimeType="image/png"/>
                        <graphic n="KR0579" url="https://raw.githubusercontent.com/kanripo/KR-Gaiji/master/images/KR0579.png" mimeType="image/png"/>並音惨痛也</hi>
　　書法<hi>築宫必書重民力也齊立七年用民多矣於是復大治宫室民何堪焉書曰大治罪齊也</hi>
　　<hi>故自明帝北宫書罷之外魏書大營趙書大發民治宋書大修齊書大治皆罪之也終綱目宫室書</hi>
　　<hi>大五詳永平三年</hi>
<pb n="KR2o0020_WYG_046-13a"/>
秋七月梁陳霸先自為司徒揚州刺史進爵長城公梁<lb/>
以侯瑱為司空<lb/>
　<hi>初余孝頃為豫章太守侯瑱鎮豫章孝頃城新吳與相拒瑱悉衆攻之不克侯平發兵乘虛攻豫章瑱衆</hi>
　<hi>潰奔湓城霸先使記室蔡景歴說瑱令降瑱乃詣闕歸罪霸先以為司空</hi>
　　書法<hi>於是瑱降其不書何不使瑱列於叛人也瑱不附霸先非叛梁也故據江州不書據降不</hi>
　　<hi>書降綱目之權衡審矣霸先自為司徒既書梁矣以侯瑱為司空則曷為再書梁殊瑱於霸先也不</hi>
　　<hi>再書梁則以之者果霸先矣是故殊王龔於梁冀則再書以漢順帝永和元年殊孔融於荀彧則再</hi>
　　<hi>書以漢獻帝建安元年殊佃夫於劉秉則再書宋壬子殊謝朏於蕭嶷則再書宋己未殊侯瑱於霸</hi>
<pb n="KR2o0020_WYG_046-13b"/>
　　<hi>先則再書梁丙子殊仁贍於廷構則再書唐丁巳綱目之區别嚴矣</hi>
八月魏陵州獠叛討平之考異<hi>此當書擊誤作討</hi>
　<hi>魏江州刺史陸騰討陵州叛獠獠因山為城攻之難㧞騰乃陳伎樂於城下一靣獠棄兵携妻子觀之騰</hi>
　<hi>潜師三靣俱上遂平之</hi>
齊主如晋陽<lb/>
　<hi>齊主將西廵百官辭於紫陌齊主使矟騎圍之曰我舉鞭即殺之黄門郎是連子暢曰陛下如此群臣不</hi>
　<hi>勝恐怖齊主乃命勿殺</hi>集覽<hi>是連虜複姓後魏書官氏志是連氏改為連氏</hi>
九月梁陳霸先自為丞相録尚書事○魏及突厥襲吐<lb/>
<pb n="KR2o0020_WYG_046-14a"/>
谷渾敗之<lb/>
　<hi>突厥木杆可汗假道於凉州以襲吐谷渾魏宇文泰使凉州刺史史寧帥騎隨之吐谷渾奔南山木杆將</hi>
　<hi>追之寧曰樹敦賀眞二城吐谷渾之巢穴也拔其本根餘衆自散木杆從之與寧分道破二城復與㑹于</hi>
　<hi>清海歎寧勇决贈遺甚厚</hi>
冬十月魏太師大冡宰安定公宇文泰卒世子覺嗣<lb/>
　<hi>泰能駕御英豪得其力用性好質素不尚虚飾明達政事崇儒好古凡所施設皆依倣三代而為之至是</hi>
　<hi>北渡河還至牽屯山而病驛召中山公䕶至涇州謂曰吾諸子皆幼外冦方彊天下之事屬之於汝宜努</hi>
　<hi>力以成吾志遂卒世子覺嗣位為太師柱國大冡宰安定公出鎮同州時年十五初泰尚魏孝武妹馮翊</hi>
<pb n="KR2o0020_WYG_046-14b"/>
　<hi>公主生覺姚夫人生毓毓於諸子最長娶大司馬獨孤信女泰将立嗣謂公卿曰孤欲立嫡恐大司馬有</hi>
　<hi>疑如何衆未有言者僕射李遠曰夫立子以嫡不以長公何所疑若以信為嫌請先斬之遂拔刀而起泰</hi>
　<hi>起止之於是議定遠出外拜謝信曰臨大事不得不爾信亦謝逺曰今日頼公决此大議遂立覺為世子</hi>
　<hi>䕶名位素卑至是輔政群公莫服䕶問訃於大司冦于謹謹曰今日之事謹必以死争之若對衆定䇿公</hi>
　<hi>必不得譲矣明日㑹議謹曰昔帝室傾危非安定公無復今日一旦違世嗣子雖幼中山公親其兄子兼</hi>
　<hi>受顧託軍國之事理須歸之辭色抗厲衆皆悚動謹素與泰等夷䕶常拜之至是謹起再拜群公亦拜於</hi>
　<hi>是衆議始定諡泰曰文公</hi>
　　書法<hi>賀善賛曰泰自書統軍回進官皆書以既書弑其君脩則書自官者再然綱目未絶之也</hi>
<pb n="KR2o0020_WYG_046-15a"/>
　　<hi>再敵高歡再伐東魏一救金墉一定長安綱目皆書其功其相魏也書作新制書求賢書制禮樂書</hi>
　　<hi>更權衡度量服制書除宫刑書作府兵書作九命九秩相望于冊至用蘇綽置行臺學直以泰書之</hi>
　　<hi>其為太師大冡宰猶不書自也及其再行廢弑則綱目斥其姓名重罪之矣泰之心跡瑕瑜不相揜</hi>
　　<hi>可也</hi>
十一月梁徴王琳為司空不至○齊併省州縣<lb/>
　<hi>齊主詔以魏未豪傑紏合鄉部因縁請託各立州郡公私煩費丁口減於疇昔守令倍於昔時於是併省</hi>
　<hi>三州一百五十三郡五百八十九縣三鎮三十六戍</hi>
十二月魏太師覺自為周公○梁以周廸為臨川内史<lb/>
<pb n="KR2o0020_WYG_046-15b"/>
　<hi>初侯景之亂臨川民周續起兵郡中始興王毅以郡譲之而去續尋為部將所殺其宗人迪勇冠軍中衆</hi>
　<hi>推為主梁朝以為臨川内史時民遭亂皆棄農業群聚為盜唯迪所部獨務農桑各有贏儲政教嚴明徵</hi>
　<hi>歛必至餘郡乏絶者皆仰以取給迪性質朴不事威儀挼繩破篾旁若無人訥於言語而襟懐信實人皆</hi>
　<hi>附之</hi>
齊築長城<lb/>
　<hi>齊自西河緫秦戍築長城東至於海前後所築東西凡三千餘里率十里一戍其要害置州鎮凡二十五</hi>
　<hi>所</hi>
　　書法<hi>自秦書築長城越六百二十七年而魏一書宋癸亥又百二十年而東魏一書梁癸亥至</hi>
<pb n="KR2o0020_WYG_046-16a"/>
　　<hi>是齊五年間而三書壬申乙亥是年前後凡三千餘里丁丑築重城四百里不與焉癸未築長城二</hi>
　　<hi>百里不書不與焉而又大治宫室用民如此齊亡已後矣</hi>
<hi>丁梁太平二年魏恭帝四年齊天保八年陳高祖武帝丑陳霸先永定元年周孝愍帝宇文覺元年九月以後</hi>
<hi>世宗明帝毓元年○是嵗梁魏皆亡陳周代并齊三大國後梁一小國凡四國</hi>春正月周公覺<lb/>
稱天王廢魏主為宋公宇文䕶自為大司馬考異<hi>周上漏魏</hi>
<hi>字</hi>
　<hi>魏宇文䕶以周公覺幼弱欲早使正位以定人心以魏主詔奉冊璽禪位于周遷魏主出居大司馬府周</hi>
　<hi>公即天王位追尊文公為文王妣為文后封魏帝為宋公以木徳承魏水行夏之時服色尚黒以李弼為</hi>
<pb n="KR2o0020_WYG_046-16b"/>
　<hi>太師趙貴為太傅大冡宰獨孤信為太保大宗伯中山公䕶為大司馬</hi>
　　發明<hi>孔子曰禮樂征伐自諸侯出盖十世希不失矣自大夫出五世希不失矣陪臣執國命三</hi>
　　<hi>世希不失矣自簒竊相尋權臣擅命其來已非一日今宇文方當得國之初而䕶已專大柄故綱目</hi>
　　<hi>書其自為大司馬於稱天王廢魏主之下所謂如響應聲如影隨形其逆彌甚其失彌速者也考之</hi>
　　<hi>分注是時李弼趙貴獨孤信為太師太傅太保之尊皆不復書而獨書䕶者著其專國制命且以見</hi>
　　<hi>簒魏之舉實䕶為之也然䕶既專國乃反居諸人之下何哉大司馬總統六軍䕶欲專兵柄威制中</hi>
　　<hi>外是以捨彼取此固非辭尊居卑廉退自將者然則人主欲權歸公室其必先正其本施諸已而不</hi>
　　<hi>願亦勿施諸人可也綱目書此其所以為後世戒豈不深切著明也哉</hi>
<pb n="KR2o0020_WYG_046-17a"/>
周主祀圜丘定郊廟之制考異<hi>主當作王據武成元年書周王始稱帝則此不</hi>
<hi>當書為主</hi>
　<hi>周主祀圜丘自謂先世出於神農以神農配二<graphic n="KR0588" url="https://raw.githubusercontent.com/kanripo/KR-Gaiji/master/images/KR0588.png" mimeType="image/png"/>始祖獻侯莫那配南北郊文王配明堂廟號太祖仍用</hi>
　<hi>鄭𤣥義立太祖與二昭二穆為五廟其有徳者别為祧廟不毁</hi>集覽<hi>二丘謂圜丘方丘也注見漢後</hi>
　<hi>主建興十五年</hi>
吐谷渾冦周考異<hi>按凡例中國有主則夷狄曰入冦此時中國無統當書吐谷渾侵周誤作</hi>
<hi>冦</hi>考證<hi>冦當作入</hi>
　<hi>吐谷渾攻凉鄯河三州秦州都督遣渭州刺史于翼赴援翼曰攻取非夷俗所長冦來不過鈔掠耳掠而</hi>
<pb n="KR2o0020_WYG_046-17b"/>
　<hi>無獲勢將自走數日間至果如其言</hi>
二月梁蕭勃起兵廣州次于南康<lb/>
　<hi>勃起兵於廣州遣歐陽頠及其將傳泰蕭孜為前軍南江州刺史余孝頃以兵㑹之</hi>
　　書法<hi>王琳書不至蕭勃書起兵盖於是霸先不臣之跡不可掩矣故使周文育止書擊</hi>
周大司馬䕶殺冡宰趙貴<lb/>
　<hi>周楚公趙貴衛公獨孤信故皆與太祖等夷及晋公䕶專政皆怏怏不服貴謀殺䕶信止之䕶聞之遂殺</hi>
　<hi>貴免信官</hi>
　　發明<hi>宇文倣成周而建官其名是也然以司馬而殺六官之長周豈有是哉若䕶專殺無君之</hi>
<pb n="KR2o0020_WYG_046-18a"/>
　　<hi>罪則又不言自見矣</hi>
梁丞相霸先使周文育擊蕭勃獲其將歐陽頠𫝊㤗勃<lb/>
為其下所殺<lb/>
　<hi>歐陽頠出南康屯苦竹灘𫝊㤗據蹠口城余孝頃出豫章據石頭巴山太守熊曇朗誘頠共襲高州刺史</hi>
　<hi>黄法氍至城下曇朗陽敗走法氍乘之頠失援而走曇朗取其馬仗以歸周文育於豫章立柵分遣老弱</hi>
　<hi>乘故船沿流俱下燒豫章柵偽若遁去者孝頃望之大喜不復設備文育由間道兼行據頠及蕭孜𫝊㤗</hi>
　<hi>余孝頃之間築城饗士頠等大駭文育遣周鐵虎等襲頠擒之文育盛陳兵甲與頠乘舟而宴廵蹠口城</hi>
　<hi>下使其徒丁法洪攻㤗擒之孜孝頃退走勃軍聞之忷懼遂殺勃</hi>集覽<hi>蹠口城名在南康之北蹠</hi>
<pb n="KR2o0020_WYG_046-18b"/>
　<hi>音隻案南康今贛州是</hi>質實<hi>一統志云巴山梁之郡名治巴山縣隋初廢之故城在撫州府樂安</hi>
　<hi>縣西南三十里</hi>
　　書法<hi>霸先使何勃之起兵以霸先也於是書使凡書使非君命也故書擊不書討書殺不書誅</hi>
　　<hi>據魏鄭<graphic n="KR0770" url="https://raw.githubusercontent.com/kanripo/KR-Gaiji/master/images/KR0770.png" mimeType="image/png"/>為部下所殺綱目書伏誅</hi>
周宇文䕶自為大冢宰<lb/>
　　發明<hi>䕶前日自為大司馬盖欲專制兵權也今乃自為大冢宰亦豈釋去其權耶自宇文㤗相</hi>
　　<hi>魏立左右十二軍總屬相府泰卒皆授䕶處分前日篡國之始姑欲柄有所歸今既中外已定所以</hi>
　　<hi>進居天官之尊而兵柄則未嘗去手也考之通鑑是時同進位者凡五人綱目皆不書而獨書䕶者</hi>
<pb n="KR2o0020_WYG_046-19a"/>
　　<hi>正以著其專國無君之罪而誅之也</hi>
○周冢宰䕶弑中山王考異<hi>提要中山王作宋公據上文書廢魏主為宋公合從提要</hi>
　<hi>謐曰魏恭帝</hi>
　　書法<hi>中山王何魏恭帝也弑廢主必書簒君此其書䕶弑何於是覺幼䕶專故罪䕶綱目廢書</hi>
　　<hi>簒君弑書人者二齊人弑涪陵王周冡宰䕶弑中山王</hi>
　　發明<hi>歴代廢弑皆以簒君書之獨此歸獄於其臣者是時軍國大權皆出䕶手故不得不以實</hi>
　　<hi>書之世變為愈下矣</hi>
三月周冡宰䕶殺趙公獨孤信○夏四月梁鑄四柱錢<lb/>
<pb n="KR2o0020_WYG_046-19b"/>
禁細錢<lb/>
　<hi>四柱錢一當二十</hi>
梁復以歐陽頠為衡州刺史使討廣州克之考異<hi>據上書蕭</hi>
<hi>勃起兵廣州則此當書擊不當書討</hi>
　<hi>初周文育送歐陽頠𫝊㤗于建康陳霸先與頠有舊釋而厚待之蕭孜余孝頃猶據石頭多設船艦夾水</hi>
　<hi>而陳霸先遣侯安都助周文育擊之安都潜師夜燒其船艦水陸攻之蕭孜出降孝頃逃歸霸先以頠聲</hi>
　<hi>著南土復以為衡州刺史使討嶺南未至其子紇已克始興頠至諸郡皆降遂克廣州</hi>
　　書法<hi>周文育討廣州書擊此其書討何以頠者梁也霸先與頠有舊則曷為書梁以頠賢也不</hi>
<pb n="KR2o0020_WYG_046-20a"/>
　　<hi>書霸先使不以霸先之私累頠也</hi>
六月梁丞相霸先遣兵擊王琳于郢城<lb/>
　<hi>王琳既不就徵大治舟艦將攻陳霸先霸先遣侯安都周文育將舟師㑹武昌以擊之</hi>
　　書法<hi>霸先遣何琳將攻霸先也故書撃不書討</hi>
齊大蝗<lb/>
　<hi>河南北大蝗齊主以問魏郡丞崔叔瓉對曰五行志土功不時蝗蟲為災今外築長城内興三臺殆以此</hi>
　<hi>乎齊主大怒使左右敺之擢其髪以溷沃之曳足以出</hi>
秋八月周人歸故梁主繹之喪于王琳<lb/>
<pb n="KR2o0020_WYG_046-20b"/>
　<hi>琳請之也</hi>
　　書法<hi>于王琳何琳請之也故書美之</hi>
九月梁丞相霸先自為相國封陳公加九錫○周冢宰<lb/>
䕶弑其君覺及其柱國李遠而立寧都公毓<lb/>
　<hi>周主覺性剛果惡宇文䕶之專司㑹李植軍司馬孫恒久居權要亦恐不見容乃與宫伯乙弗鳳賀㧞提</hi>
　<hi>等共譛之曰䕶自誅趙貴以來威權日盛以臣觀之將不守臣節願陛下早圗之王以為然數引武士於</hi>
　<hi>後園講習為執縛之勢植等又引宫伯張光洛同謀光洛以告䕶䕶乃出植於外以散其謀後王思植等</hi>
　<hi>毎欲召之䕶泣諌王乃止鳳等懼宻謀刻日誅䕶光洛又以告䕶乃召柱國賀蘭祥領軍尉遲綱等謀之</hi>
<pb n="KR2o0020_WYG_046-21a"/>
　<hi>祥等勸䕶廢立時綱總領禁兵䕶遣綱入宫執鳳等因罷散宿衛兵王方悟獨在内殿令宫人執兵自守</hi>
　<hi>䕶遣祥逼王遜位幽於舊第召公卿議廢王為略陽公迎立岐州刺史寧都公毓鳳恒等皆被誅時李植</hi>
　<hi>父柱國遠鎮𢎞農䕶召遠及植還朝逺疑有變沉吟久之乃曰大丈夫寧為忠鬼安可作叛臣邪遂就徵</hi>
　<hi>既至䕶欲全之以植付逺使自誅之逺素愛植植又口辯自陳初無此謀逺將植謁䕶䕶令略陽公與相</hi>
　<hi>質植辭窮乃曰本為此謀欲安社稷利至尊耳今日至此何事云云逺聞之自投於牀曰若爾誠合萬死</hi>
　<hi>於是䕶乃害植并逼逺令自殺㝷弑略陽公黜其后元氏為尼寧都公至即天王位</hi>集覽<hi>司㑹禮天</hi>
　<hi>官司㑹掌邦之六典八法八則之貳以逆邦國都鄙官府之治注㑹古外反大計也司㑹主天下之大計</hi>
　<hi>計官之長若今尚書軍司馬將軍屬官秩百石宫伯禮天官宫伯掌王宫之士庶子凡在版者</hi>
<pb n="KR2o0020_WYG_046-21b"/>
　　書法<hi>不書廢何尋弑也殺乙弗等不書書逺逺忠也逺死而後覺弑曷為先書弑君先書弑君</hi>
　　<hi>所以成逺之忠也終綱目書弑大臣書及二而已宋袁淑等周李逺</hi>
冬十月梁陳公霸先進爵為王遂稱皇帝廢梁主為江<lb/>
陰王<lb/>
　<hi>梁主禪位于陳陳主使中書舍人劉師知引沈恪勒兵入宫衞送梁主如别宫恪排闥見王叩頭謝曰恪</hi>
　<hi>經事蕭氏今日不忍見此分受死耳决不奉命王嘉其意更以王僧志代之王遂即位于南郊奉梁主為</hi>
　<hi>江陰王</hi>集覽<hi>分受分扶問反</hi>
　　書法<hi>書稱皇帝多矣未有書遂稱者此其書遂何遽也進爵為王隨稱皇帝前乎此無是也故</hi>
<pb n="KR2o0020_WYG_046-22a"/>
　　<hi>異之終綱目稱皇帝書遂者一而已</hi>
陳以蔡景歴為中書通事舍人<lb/>
　<hi>是時政事皆由中書省置二十一局各當尚書諸曹總國機要尚書唯聽受而已</hi>
陳主祠蔣帝廟質實<hi>一統志云蔣帝廟在應天府西北七里鷄鳴山之陽舊在蔣山西</hi>
　　書法<hi>宋罷滛祠蔣子文以下嘗去之矣自昭業始升為帝於是又親祠之然則曷為不書親斥</hi>
　　<hi>陳主則其為親祠可知矣陳主初得天下德其私佑汲汲於此故書譏之</hi>
○陳置刪定郎治律令○周祔太祖於太廟<lb/>
　<hi>七廟共用一太牢始祖薦首餘皆骨體</hi>
<pb n="KR2o0020_WYG_046-22b"/>
梁王琳及陳人戰敗之獲其將周文育侯安都遂克江<lb/>
州<lb/>
　<hi>侯安都至武昌王琳將樊猛棄城走周文育自豫章㑹之安都聞陳主受禪歎曰今茲必敗戰無名矣時</hi>
　<hi>兩將俱行不相統攝部下交争稍不相平軍至郢州圍之未克而王琳至安都乃悉衆詣沌口合戰大敗</hi>
　<hi>安都文育及禆將徐敬成周鐵虎程靈洗皆被擒鐵虎辭氣不屈琳殺之囚安都等總以長鎻繫之移湘</hi>
　<hi>州軍府就郢城遣樊猛襲據長江</hi>集覽<hi>沌口沌徒本反江夏安陸縣有沌水其地曰沌陽案安陸</hi>
　<hi>今德安府是</hi>正誤<hi>沌口今按沌水出/江夏入江音篆</hi>質實<hi>一統志云沌口即沔口也沔口</hi>
　<hi>在漢陽府城西南三十里今名沌口劉澄之山水記沔口古滄浪水世傳屈原遇漁父作歌即此處</hi>
<pb n="KR2o0020_WYG_046-23a"/>
　　書法<hi>於是梁亡矣書梁王琳何琳之心未嘗無梁也是故韓雖亡矣張良有復讎之志則復書</hi>
　　<hi>韓張良梁雖亡矣王琳有復讎之志則復書梁王琳陳雖亡矣叔慎有復讎之志則復書陳叔慎綱</hi>
　　<hi>目之勸義也深切矣</hi>
　　發明<hi>是時梁已亡矣而王琳猶係之梁者遂其不忘本朝之志不絶之於梁也後書梁王琳梁</hi>
　　<hi>丞相琳其義皆然</hi>
陳以蕭乾為建安太守<lb/>
　<hi>時熊曇朗在豫章周廸在臨川留異在東陽陳寳應在晋安共相連結閩中豪帥往往立砦以自保陳主</hi>
　<hi>患之使侍郎蕭乾諭以禍福豪帥皆降即以乾為建安太守</hi>集覽<hi>砦籬落也字與寨通</hi>
<pb n="KR2o0020_WYG_046-23b"/>
周以令狐整為豐州刺史<lb/>
　<hi>初梁興州刺史席固以周降魏魏以為豐州刺史久之固不遵北方制度周人宻欲代之乃以司憲中大</hi>
　<hi>夫令狐整權鎮豐州整傾身撫接人情遂洽於是除整刺史徙固湖州整遷州於武當旬日之間府城周</hi>
　<hi>備遷者如歸固部曲多願留為整左右整諭以朝制弗許莫不流涕而去</hi>集覽<hi>興州注見晋元帝建</hi>
　<hi>武元年豐州注同上年武當注同上年</hi>
齊人築重城<lb/>
　<hi>齊人於長城内築重城自庫洛枝東至鳴紇戍凡四百餘里</hi>
十二月齊主幽其弟永安王浚上黨王渙於地牢<lb/>
<pb n="KR2o0020_WYG_046-24a"/>
　<hi>初齊有術士言亡高者黒衣齊主因問左右何物最黒對曰無過於漆齊主以上黨王渙於兄弟第七執</hi>
　<hi>之渙殺使者而逃為人所獲送鄴齊主又與永安王浚有舊怨及即位浚為青州刺史聰明矜恕吏民恱</hi>
　<hi>之浚以齊主嗜酒私謂親近曰二兄因酒敗德朝臣無敢諫者大敵未滅吾甚憂之欲乘驛至鄴面諫不</hi>
　<hi>知見聽否或宻以白齊主齊主益銜之浚入朝從幸東山齊主裸裎為樂浚進諫曰此非人主所宜又於</hi>
　<hi>屏處召楊愔譏其不諌時齊主不欲大臣與諸王交通愔懼奏之齊主大怒浚還州又上書切諌詔徵浚</hi>
　<hi>浚懼禍謝疾不至齊主遣馳驛收之老幼泣送者數千人至鄴與上黨王渙皆盛以鐵籠寘於地牢飲食</hi>
　<hi>溲穢共在一所</hi>集覽<hi>溲穢溲本作□溺謂之□音踈鳩反溺乃弔反穢惡也</hi>
　　發明<hi>前書齊大治宫室而載其惡於分注之下至是又書幽其弟浚渙於地牢越明年殺之惡</hi>
<pb n="KR2o0020_WYG_046-24b"/>
　　<hi>愈肆而禍愈惨矣即綱目之所書驗分注之所述殘酷忍虐無復人理世無牧野之君安得取高洋</hi>
　　<hi>之首而垂之太白之旗乎</hi>
<hi>戊陳永定二年周明帝寅二年齊天保九年</hi>春正月梁王琳伐陳次于白水<lb/>
遣使乞師于齊<lb/>
　<hi>王琳引兵十萬下至湓城屯於白水浦以魯悉達為將軍陳主亦以悉達為將軍各送鼓吹女樂悉達兩</hi>
　<hi>受之而無所就琳不敢下乃遣使求援於齊且請納永嘉王莊以主梁祀余孝頃遣說琳曰周廸黄法氍</hi>
　<hi>皆依附金陵陰窺間隙大軍若下必為後患不如先定南川然後東下孝頃請席卷所部以從下吏琳乃</hi>
　<hi>遣樊猛李孝欽劉廣徳將兵赴之使孝頃總督三將屯於臨川故郡徵兵糧於廸以觀其所為</hi>
<pb n="KR2o0020_WYG_046-25a"/>
　　書法<hi>書伐何陳簒也故自是梁加於陳書伐陳加於梁書攻</hi>
周宇文䕶自為太師○二月齊北豫州刺史司馬消難<lb/>
叛入于周<lb/>
　<hi>消難以齊主昬虐滋甚陰為自全之計曲意撫循所部上黨王渙之亡也鄴中大擾疑其赴成臯御史中</hi>
　<hi>丞畢義雲遣御史詣北豫州先禁消難典籖家客等消難懼宻請降于周周遣柱國逹奚武大將軍楊忠</hi>
　<hi>帥騎士迎消難三遣使消難皆不報武疑有變欲還忠曰有進死無退生獨以千騎夜趣城下城四面峭</hi>
　<hi>絶但聞擊柝聲武麾騎西去忠勒餘騎不動俟門開而入馳遣召武武以消難及其屬先歸忠以三千騎</hi>
　<hi>為殿至洛南皆解鞍而卧齊衆來追至洛北忠謂將士曰今在死地賊必不敢渡水已而果然乃徐引還</hi>
<pb n="KR2o0020_WYG_046-25b"/>
　<hi>武歎曰達奚武自謂天下健兒今日服矣</hi>集覽<hi>擊柝禮天官宫正夕撃柝而比之注夕莫也莫行夜</hi>
　<hi>以比直宿者為其有懈惰離部署鄭司農云柝戒守者所擊也柝吐各反易繫辭曰重門擊柝以待暴客</hi>
　<hi>注兩木相擊以行夜也春秋傳曰魯擊柝閫於邾</hi>
　　書法<hi>先是東人入西不書叛於是始書周齊皆簒也非魏世比矣</hi>
齊納梁永嘉王莊于梁軍以王琳為梁丞相琳遂以莊<lb/>
稱帝○夏四月陳主霸先弑江陰王<lb/>
　<hi>諡曰梁敬帝</hi>
五月陳主捨身於大莊嚴寺<lb/>
<pb n="KR2o0020_WYG_046-26a"/>
　　書法<hi>佛氏惡殺貴施霸先方弑其主復何以捨身為哉綱目比而書之深譏之也終綱目書捨</hi>
　　<hi>身四梁武帝三陳後主一舍是無書捨身者矣</hi>
　　發明<hi>梁武三捨其身不免亡國此陳主之所親目而又尋其覆轍愚謬若此抑又不足道矣書</hi>
　　<hi>之于冊亦可愧哉</hi>
○梁丞相琳伐臨川不克<lb/>
　<hi>余孝頃等連八城以逼周廸廸懼請和樊猛等欲受盟而還孝頃貪其利不許樹柵圍之由是猛等與孝</hi>
　<hi>頃不恊黄法氍等救之分兵攻孝頃别城猛等不救而沒廸追擊盡擒之送孝頃於建康歸樊猛於王琳</hi>
　　書法<hi>丞相琳何成莊之為梁主也故書伐臨川周廸也廸自梁世為内史曷為不書伐廸書臨</hi>
<pb n="KR2o0020_WYG_046-26b"/>
　　<hi>川方是時梁土皆為陳境琳以廸不附陳故伐之而廸不從陳者也綱目書陳臨川則臨川未為陳</hi>
　　<hi>書伐周廸則廸無辭可伐故止書伐臨川於是廸懼請盟而琳將矛盾廸因追擊盡擒之則大敗矣</hi>
　　<hi>綱目予琳以義故止以不克書之</hi>
秋八月陳侯安都周文育自湓城逃歸<lb/>
　<hi>王琳在白水浦周文育侯安都等賂守者得上岸歩投陳軍陳主宥之復其本官</hi>
梁丞相琳歸于湘州<lb/>
　<hi>陳主遣謝哲往諭王琳琳請還湘州陳軍亦還</hi>
冬齊以常山王演録尚書事<lb/>
<pb n="KR2o0020_WYG_046-27a"/>
　<hi>初常山王演以齊主沈湎憂憤形於顔色齊主覺之謂曰但令汝在我何為不縱樂演唯啼泣拜伏竟無</hi>
　<hi>所言齊主亦大悲抵盃於地曰自今敢進酒者斬未幾沈湎益甚或於諸貴戚家角力不限貴賤唯演至</hi>
　<hi>則内外肅然演又宻撰事條將諌其友王晞以為不可演不從因間極言齊主大怒疑演假辭於晞欲殺</hi>
　<hi>之演私謂晞曰王博士明日當作一條事為欲相活亦圖自全勿怪乃於衆中杖晞二十齊主聞之以故</hi>
　<hi>得不死髠鞭配甲坊居三年演又因諌争大被敺撻閉口不食太后日夜涕泣齊主不知所為數往問演</hi>
　<hi>疾謂曰努力强食當以王晞還汝乃釋晞晞流涕曰殿下不食太后亦不食殿下縱不自惜獨不念太后</hi>
　<hi>乎言未卒演强坐而飯晞由是得免還為王友及演録尚書事除官者皆詣演謝去必辭晞言於演曰受</hi>
　<hi>爵天朝拜恩私第自古以為不可宜一切約絶演從之久之演從容謂晞曰主上起居不恒吾豈可以前</hi>
<pb n="KR2o0020_WYG_046-27b"/>
　<hi>逢一怒遂爾結舌卿宜為撰諌草吾當伺便極諌晞遂條十餘事以呈因謂演曰今朝廷所恃唯殿下乃</hi>
　<hi>欲學匹夫耿介輕一朝之命一旦禍至奈家業何演欷歔不自勝即焚之後復乘間苦諌齊主使力士亂</hi>
　<hi>捶之㑹醉得解齊主䙝黷之逰遍於宗戚唯至常山第則不適而去僕射崔暹屢諌演深愧謝之太子殷</hi>
　<hi>自幼温裕開朗禮士好學闗覽時政甚有美名齊主以其不似已欲廢之使手刃囚太子惻然不斷其首</hi>
　<hi>齊主大怒親以馬鞭撞之太子由是氣悸語吃精神昏擾齊主因酣宴屢云太子性懦社稷事重終當傳</hi>
　<hi>位常山太子少傅魏收謂楊愔曰太子國之根本不可動揺此言非所以為戯愔白收言齊主乃止齊主</hi>
　<hi>既殘忍有司莫不嚴酷或燒犁耳使囚立其上或燒車釭使以臂貫之唯郎中蘇瓊所至皆以寛平為治</hi>
　<hi>有人告反者事或付瓊多得申雪</hi>集覽<hi>沈湎書𦙍征曰沈亂于酒注沈謂醉㝠失次也酒誥曰罔</hi>
<pb n="KR2o0020_WYG_046-28a"/>
　<hi>敢湎于酒注湎沈也詩沈湎滛液注疏云沈湎者飲酒過久若沈浸然湎然俱醉顔色齊同角力角闘也</hi>
　<hi>兩兩相當以力相觸而戯耿介楚辭九辯曰負左右之耿介晦庵集註云耿介剛勇之意車釭車昌遮反</hi>
　<hi>釭古雙反轂鐵也</hi>
齊減百官禄<lb/>
　<hi>齊主北築長城南助蕭莊士馬死者以數十萬計重以修築臺殿賜與無節府藏之積不足以供乃減百</hi>
　<hi>官之禄撤軍人常廪併省州郡縣鎮戌之職以節費用焉</hi>
十二月齊主殺永安王浚上黨王渙<lb/>
　<hi>齊主如北城因視永安王浚上黨王渙於地牢齊主臨穴謳歌令浚等和之浚等悲怖聲顫齊主愴然泣</hi>
<pb n="KR2o0020_WYG_046-28b"/>
　<hi>下將赦之長廣王湛素與浚不睦進曰猛虎安可出穴齊主黙然使左右刺之浚渙號哭呼天乃燒殺之</hi>
　<hi>逺近痛憤齊主遂以浚渙妃賜左右之殺浚渙者及齊主殂常山王演為政乃收葬之令妃還第</hi>
陳高凉太守馮寶卒集覽<hi>高凉郡名注見梁簡文帝大寳元年</hi>
　<hi>時海隅擾亂寳妻洗氏懐集部落數州晏然其子僕生九年是嵗遣帥諸酋長入朝詔以為陽春守</hi>質<lb/>
　實<hi>一統志云陽春梁之郡名治陽春縣隋平陳廢郡以縣屬高州唐於縣置春州天寳初改南陵郡乾</hi>
　<hi>元初復為春州宋廢州以縣屬南恩州元仍舊本朝州廢以縣屬肇慶府</hi>
<hi>已陳永定三年周武成卯元年齊天保十年</hi>春正月周王始親政<lb/>
　<hi>宇文䕶上表歸政周王始親萬機軍旅之事䕶猶總之</hi>
<pb n="KR2o0020_WYG_046-29a"/>
　　書法<hi>䕶專也</hi>
周改都督為總管○夏四月齊主殺其膠州刺史杜弼<lb/>
　<hi>齊主之為魏相也弼為長史齊主將受禪弼諫止之僕射高徳政用事弼又不為之下徳政數短之齊主</hi>
　<hi>因飲酒遣使斬之既而悔之驛追不及崔暹卒齊主親往哭謂其妻曰頗思暹乎對曰思之齊主曰然則</hi>
　<hi>往省之乃手斬其妻擲首墻外</hi>
閏月周更定厯○齊主殺其僕射高德政<lb/>
　<hi>德政與楊愔同為相愔忌之齊主酣飲德政數彊諫齊主不恱謂左右曰高德政恒以精神凌逼人德政</hi>
　<hi>懼稱疾愔曰若用為冀州病當自差從之德政即起齊主大怒殺之</hi>
<pb n="KR2o0020_WYG_046-29b"/>
周令有司毋得紏赦前事<lb/>
　<hi>周主詔有司無得紏赦前事唯庫廐倉廩與海内所共若有侵盗雖經赦免罪徵備如法</hi>
　　書法<hi>録善政也故特書之</hi>
周人敗吐谷渾置洮州<lb/>
　<hi>周賀蘭祥與吐谷渾戰破之㧞其洮陽洪和二城以其地為洮州</hi>
五月朔日食○齊主殺魏宗室二十五家<lb/>
　<hi>齊太史奏今年當除舊布新齊主問於彭城公元韶曰漢光武何故中興對曰為誅諸劉不盡於是齊主</hi>
　<hi>誅始平公世哲等二十五家囚韶等十九家韶幽於地牢絶食而死</hi>
<pb n="KR2o0020_WYG_046-30a"/>
陳豫章内史熊曇朗殺周文育<lb/>
　<hi>周文育周廸共討余孝頃之子公颺豫章内史熊曇朗引兵㑹之王琳遣其將曹慶攻廸敗之文育退據</hi>
　<hi>金口曇朗因其失利殺文育而併其衆周敷擊破之曇朗單騎奔巴山</hi>
齊取梁北江州刺史魯悉達奔陳集覽<hi>北江州注見梁武帝太清三年南陵</hi>
　<hi>魯悉達部將引齊軍入城悉達帥麾下數千人降陳</hi>
六月霖雨<lb/>
　<hi>周以霖雨詔群臣極諌左光禄大夫樂遜言四事其一以為比來守令代歸期促責其成效專務威猛今</hi>
　<hi>闗東之民淪䧟塗炭若不布政優優何以使彼勞民歸就樂土其二以為頃者魏都洛陽一時殷盛貴勢</hi>
<pb n="KR2o0020_WYG_046-30b"/>
　<hi>競為侈靡終使禍亂交興比來朝貴器服稍華百工造作務盡竒巧臣誠恐物逐好移有損政俗其三以</hi>
　<hi>為選曹補擬宜與衆共衆心明白然後呈奏其四以為高洋據有山東未易猝制譬猶碁刼相持争行先</hi>
　<hi>後若一行不當或成彼利誠應捨小營大先保封域不宜貪利邊陲輕為興動</hi>集覽<hi>碁刼碁摴蒱之</hi>
　<hi>子也刼圍碁之訣也</hi>
周王賜處士韋夐號逍遥公徵魏將軍冦儁入見<lb/>
　<hi>夐孝寛之兄也志尚夷簡魏周之際十徵不屈太祖重之不奪其志周王禮敬尤厚號曰逍遥公晉公䕶</hi>
　<hi>延之至第訪以政事夐仰視歎曰酣酒嗜音峻宇彫墻有一于此未或不亡䕶不恱驃騎大將軍開府儀</hi>
　<hi>同三司冦儁少有學行家人嘗賣物多得絹五匹儁知之曰得財失行吾所不取訪主還之敦睦宗族與</hi>
<pb n="KR2o0020_WYG_046-31a"/>
　<hi>同豐約教訓子孫必先禮義自大統中稱老疾不朝謁王欲見之儁不得已入見王引與同席問以舊事</hi>
　<hi>以御輿送之</hi>集覽<hi>夐休正反顔師古曰又與素以為絢兮同音</hi>
　　書法<hi>孟嘗君書齊號而已此書周王何予周王也處士賜號韋夐一人而已矣終綱目臣子書</hi>
　　<hi>賜號九詳周顯王四十八年惟韋夐郭子儀無譏焉</hi>
陳侯安都敗梁師于左里集覽<hi>左里城名注見晉安帝義熙六年</hi>○陳<lb/>
主霸先殂兄子臨川王蒨立<lb/>
　<hi>陳主臨戎制勝英謀獨運而為政務崇寛簡非軍旅急務不輕調發性儉素常膳不過數品私宴用瓦器</hi>
　<hi>蚌盤殽核充事而已後宫無金翠之飾不設女樂及殂子昌姪頊皆以江陵之䧟没於長安内無嫡嗣外</hi>
<pb n="KR2o0020_WYG_046-31b"/>
　<hi>有彊敵宿將在外朝無重臣唯中領軍杜稜典宿衛兵章皇后召稜及中書侍郎蔡景歴入禁中定議急</hi>
　<hi>召臨川王蒨於南皖侯安都軍還適至遂與王俱還至建康群臣奉王嗣位王謙譲不敢當后以昌故未</hi>
　<hi>肯下令群臣猶豫不能决安都曰今四方未定何暇及逺臨川王有大功於天下今日之事後應者斬即</hi>
　<hi>按劒上殿曰皇后出璽是日即位以侯瑱為太尉安都為司空</hi>正誤<hi>南皖今安南皖口皖水入江之</hi>
　<hi>口也在舒州山口鎮皖戸板反</hi>質實<hi>一統志云山口鎮即皖口也在安慶府城西一十里</hi>
　　書法<hi>賀善賛曰霸先之初進官書以者三叛亂書討者四侯景之變再予以討至書其功曰擊</hi>
　　<hi>敗侯景景亡走吳盖予之也既立方智四書自官而進爵亦以自進為文然後蕭勃得書起兵而王</hi>
　　<hi>琳得書伐以至書廢書弑辭義凛然矣若其稱皇帝書遂則又自綱目以來未之有也</hi>
<pb n="KR2o0020_WYG_046-32a"/>
齊主滅元氏之族<lb/>
　<hi>齊主盡誅諸元前後死者凡七百二十一人悉棄尸漳水唯元蠻元文遥等數家獲免定襄令元景安欲</hi>
　<hi>請改姓高氏其從兄景皓曰安有棄其本宗而從人之姓者乎丈夫寧可玉碎何能瓦全景安以其言白</hi>
　<hi>齊主齊主誅景皓賜景安姓高氏胡氏曰元魏固多賢君孝文治行尤美江左五朝皆莫及也其后為高</hi>
　<hi>洋所勦幾至於殱焉是何也自拓䟦珪已來殺人多也獨孝文寛仁好儒亦數大舉兵夫兵凶器不得已</hi>
　<hi>而用之得已不已天之所惡也天之道生而已矣天子之德好生而已矣故玩兵恃武者難乎其有後也</hi>
　<hi>雖然彼已亡之國固有以取之而殺之者亦不仁之極矣</hi>
　　發明<hi>前書殺魏宗室此書滅元氏族高洋之惡亦惨矣然又有自覆其族如元韶元景安之徒</hi>
<pb n="KR2o0020_WYG_046-32b"/>
　　<hi>者是豈可以人理論耶他時高氏亦不免殄滅於他人之手殺戮相尋無有紀極可哀也哉</hi>
秋八月周王始稱皇帝<lb/>
　<hi>周御正中大夫崔猷建議以為聖人沿革因時制宜今天子稱王不足以威天下請遵秦漢舊制稱皇帝</hi>
　<hi>建年號從之</hi>集覽<hi>沿革沿余專反因襲也革更改也</hi>
　　書法<hi>書始何稱周王三年矣於是始稱故稱始</hi>
陳主封子伯茂為始興王<lb/>
　<hi>初高祖追封兄道譚為始興昭烈王以其次子頊襲封至是陳主以頊在長安本宗乏饗徙封頊為安成</hi>
　<hi>王而以伯茂為始興王</hi>
<pb n="KR2o0020_WYG_046-33a"/>
　　書法<hi>封子未有書主者此其書何予陳主也陳主於是可謂知重本矣可謂能與權矣終綱目</hi>
　　<hi>封子書主五是年庚午蜀宗裕癸丑周郭榮己未周宗訓唐從嘉伯茂郭榮宗訓皆予辭</hi>
周以安成公憲為益州總管<lb/>
　<hi>初周太祖平蜀以其形勝之地不欲使宿將居之問諸子誰可往者皆不對少子安成公憲請行太祖以</hi>
　<hi>其幼不許至是以為益州總管時年十六善於撫綏留心政術蜀人恱之</hi>
冬十月齊主洋殂太子殷立<lb/>
　<hi>齊主嗜酒成疾自知不能久謂李后曰人生必有死何足惜但憐正道尚幼人將奪之耳又謂常山王演</hi>
　<hi>曰奪則任汝慎勿殺也召尚書令楊愔領軍平秦王歸彦侍中燕子獻侍郎鄭頥受遺詔輔政十月殂於</hi>
<pb n="KR2o0020_WYG_046-33b"/>
　<hi>晉陽群臣無下泣者唯楊愔涕泗嗚咽太子殷即位詔諸雜作一切停罷</hi>
　　書法<hi>賀善賛曰高洋簒弑以來書親伐五書大治宫室一書築長城三築四城于洛陽一築重</hi>
　　<hi>城一用民多矣而又書殺十而斥書齊主者九盖無一善可紀焉若其滛酗肆虐則夏商之季不是</hi>
　　<hi>過也</hi>
十一月梁丞相琳敗陳師于湓城<lb/>
　<hi>王琳聞陳高祖殂乃以孫瑒為郢州刺史總留任奉梁主莊出屯濡湏口齊行臺慕容儼帥衆臨江為之</hi>
　<hi>聲援琳攻大雷陳遣侯瑱侯安都及徐度將兵禦之吳明徹夜襲湓城琳遣任忠擊明徹大破之因引兵</hi>
　<hi>東下</hi>集覽<hi>瑒杖梗反又丑亮反濡須口注見漢獻帝建安十七年大雷注見晉安帝義熈六年</hi>
<pb n="KR2o0020_WYG_046-34a"/>
<hi>庚陳世祖文帝蒨天嘉元年周武成二年齊辰主殷乾明元年肅宗孝昭帝演皇建元年</hi>春二月梁<lb/>
丞相琳伐陳敗績與梁主莊皆奔齊<lb/>
　<hi>王琳至□口侯瑱出屯蕪湖相持百餘日周人聞琳東下遣荆州刺史史寧將兵數萬乘虚襲郢州孫瑒</hi>
　<hi>嬰城自守琳恐衆潰乃帥舟師東下去蕪湖十里而泊齊軍屯西岸為之聲勢時西南風急琳引兵直趣</hi>
　<hi>建康瑱等徐躡其後風反為瑱用琳擲火炬皆反燒其船瑱發拍擊艦以牛皮冒蒙衝小船觸之琳軍大</hi>
　<hi>敗齊軍自相蹂踐陳軍乘之斬獲萬計琳走奔齊梁主莊左右皆散獨侍中袁泌以輕舟送莊達於齊境</hi>
　<hi>拜辭而還遂奔陳御史中丞劉仲威奉莊奔齊樊猛及其兄殷帥部曲降陳</hi>集覽<hi>風反為反當讀</hi>
　<hi>作平聲别本反作翻拍擊艦拍謂拍竿也然拍竿之為用未究其詳陳主伯宗光大元年周人梁人侵陳</hi>
<pb n="KR2o0020_WYG_046-34b"/>
　<hi>陳吳明徹先以小艦當西軍大艦受其拍西軍諸艦發拍皆盡然後以大艦拍之西軍艦皆碎没于中流</hi>
　<hi>部曲索隐曰漢百官表將軍領軍皆有部曲大將軍營五部部校尉一人部有曲曲有軍候一人</hi>正<lb/>
　誤<hi>風反為瑱用今按通鑑本文反作翻綱目改作反合如字讀</hi>
　　書法<hi>奔矣書梁主何成之為梁君也綱目書以稱帝五惟梁主莊則成之為君曷為成之成莊</hi>
　　<hi>所以義琳也</hi>
齊太傅常山王演殺尚書令楊愔等自為丞相都督中<lb/>
外諸軍事<lb/>
　<hi>齊顯祖之喪常山王演居禁中䕶喪事婁太后欲立之而不果齊主殷立演乃居東館事皆咨决楊愔等</hi>
<pb n="KR2o0020_WYG_046-35a"/>
　<hi>以演與長廣王湛位地親逼恐不利於嗣主忌之居頃之演出歸第或謂之曰鷙鳥離巢必有探卵之患</hi>
　<hi>王何宜屢出邪中山太守陽休之謁演演不見休之謂王晞曰昔周公朝讀百篇書暮見七十士猶恐不</hi>
　<hi>足王何疑而拒客邪晞乃謂演曰先帝時東宫委一胡人傅之今春秋尚富驟覽萬機殿下宜朝夕先後</hi>
　<hi>親承音㫖而使他姓出納詔命大權必有所歸殿下雖欲守藩其可得邪借令得遂冲退家祚亦何得長</hi>
　<hi>演黙然久之曰何以處我晞曰周公攝政七年然後復辟惟殿下慮之演曰我何敢自比周公晞曰殿下</hi>
　<hi>今日地望欲不為周公得邪演不應齊主還鄴人謂演必留守根本楊愔疑之使與長廣王湛俱從平秦</hi>
　<hi>王歸彦總知禁衛愔留從駕五千兵於西中陰備非常歸彦由是亦怨愔領軍將軍可朱渾天和毎曰若</hi>
　<hi>不誅二王少主無自安之理燕子獻謀處婁太后於北宫使歸政李太后楊愔又以爵賞多濫悉加澄汰</hi>
<pb n="KR2o0020_WYG_046-35b"/>
　<hi>由是失職之徒歸心二王歸彦初與楊燕同心既而中變盡以其謀告二王侍中宋欽道請去二王齊主</hi>
　<hi>不許愔等乃奏李太后出二王為刺史宫人李昌儀即高仲宻之妻也李后以啓示之昌儀宻啓婁太后</hi>
　<hi>愔等又議不可令二王俱出乃奏以湛鎮晉陽演録尚書事二王拜職於尚書省大㑹百僚愔等將赴之</hi>
　<hi>鄭頥止之愔不聽湛伏家僮數十人於後室與賀㧞仁斛律金等數人約於坐執愔及天和欽道子獻毆</hi>
　<hi>之愔大言曰諸王反逆欲殺忠良邪尊天子削諸侯赤心奉國何罪之有使人執頥頥曰不用智者言至</hi>
　<hi>此命也二王與歸彦等擁愔等突入雲龍門開府成休寧抽刃呵演演使歸彦諭之不從歸彦久為領軍</hi>
　<hi>軍士服之皆弛仗休寧歎息而罷演入至昭陽殿婁太后出坐殿上李太后及齊主側立演叩頭曰臣與</hi>
　<hi>陛下骨肉至親楊遵彦等欲獨擅朝權威福自己若不早圖必為宗社之害臣與湛等已共執之未敢刑</hi>
<pb n="KR2o0020_WYG_046-36a"/>
　<hi>戮專輙之罪誠當萬死時衛士二千餘人皆被甲待詔武衛娥永樂武力絶倫素為顯祖所厚叩刀仰視</hi>
　<hi>齊主素吃訥倉猝不知所言婁太后令却仗不退又厲聲曰奴軰即令頭落乃退永樂内刀而泣婁太后</hi>
　<hi>因問楊郎何在賀㧞仁曰一眼已出婁太后愴然曰楊郎何所能為留使豈不佳邪乃讓齊主曰此等懐</hi>
　<hi>逆欲殺我二子次將及我爾何為縱之齊主猶不能言婁太后怒且悲曰豈可使我母子受漢老嫗斟酌</hi>
　<hi>李太后拜謝齊主乃曰天子亦不敢為叔惜况此漢軰但匄兒命自下殿去此屬任叔父處分遂皆斬之</hi>
　<hi>演令歸彦引衛士過華林園以京畿軍士入守門閤斬娥永樂婁太后臨愔喪哭曰楊郎忠而獲罪演亦</hi>
　<hi>悔殺之以中書令趙彦深代楊愔總機務鴻臚少卿陽休之私謂人曰將涉千里殺騏驎而䇿蹇驢可悲</hi>
　<hi>甚矣遂以演為大丞相都督中外諸軍録尚書事</hi>集覽<hi>朝夕先後謂旦暮常親近也左傳襄二十</hi>
<pb n="KR2o0020_WYG_046-36b"/>
　<hi>八年執寢戈而先後之注寢戈親近兵仗也先息薦反音線詩大雅予曰有先後注相道前後曰先後先</hi>
　<hi>蘇薦反復辟注見漢孺子嬰初始元年可朱渾虜三字姓留使豈不佳邪謂留楊愔聽使令豈不好也漢</hi>
　<hi>老嫗李太后漢人也故云</hi>正誤<hi>朝夕先後今按先後只作如字讀謂演當朝夕在齊主之前後也</hi>
陳衡陽王昌自周歸于陳<lb/>
　<hi>初陳高祖以其子昌姪頊在長安屢請於周周不遣至是乃遣昌還昌致書陳主辭甚不遜陳主召侯安</hi>
　<hi>都謂曰太子將至須别求一藩歸老安都曰自古豈有被代天子臣愚不敢奉詔請自迎之於是陳主遂</hi>
　<hi>以昌為衡陽王</hi>
三月齊丞相常山王演如晉陽<lb/>
<pb n="KR2o0020_WYG_046-37a"/>
　<hi>演如晉陽謂王晞曰不用卿言幾至傾覆今當何以處我晞曰殿下往時位地猶可以名教出處今日事</hi>
　<hi>勢遂闗天時非復人理所及齊主遂詔軍國之政皆申晉陽禀大丞相規筭胡氏曰王晞之言何其悖歟</hi>
　<hi>天時之無舛即人理也人理之不逆即天時也下盡天理上順天時乃名教之正道也晞欲遂其邪謀速</hi>
　<hi>演簒奪以名教天時人理分為三事可謂巧言亂徳利口覆邦者矣</hi>
梁郢州刺史孫瑒降陳<lb/>
　<hi>周軍初至郢州得其外城遂攻内城燒其南靣五十餘樓孫瑒兵不滿千人身自撫循行酒賦食士卒皆</hi>
　<hi>為之死戰周人不能克乃授瑒刺史瑒偽許以緩之而潜脩守備一朝而具乃復拒守周人聞陳兵至乃</hi>
　<hi>解圍去瑒集將佐謂之曰吾與王公同奬梁室勤亦至矣今時事如此豈非天乎乃以州降陳王琳之東</hi>
<pb n="KR2o0020_WYG_046-37b"/>
　<hi>下也陳主徵南州兵周廸黄法氍赴之熊曇朗塞其中路廸等圍之及琳敗曇朗走死</hi>集覽<hi>賦食</hi>
　<hi>賦布也言為士卒散飲食</hi>
陳主殺其弟衡陽王昌<lb/>
　<hi>陳衡陽王昌濟江侯安都中流隕之使以溺告安都以功進爵清逺公</hi>
陳遣使如周<lb/>
　<hi>初高祖遣毛喜從安成王頊詣江陵至是與昌俱還因進和親之䇿陳主乃使周𢎞正通好於周</hi>
夏四月周冡宰䕶進毒弑其君毓毓弟魯公邕立<lb/>
　<hi>周明帝明敏有識量宇文䕶憚之使膳部中大夫李安寘毒於餹䭔而進之周主覺之口授遺詔五百餘</hi>
<pb n="KR2o0020_WYG_046-38a"/>
　<hi>言且曰朕子年幼未堪當國魯公邕朕之介弟寛仁大度海内共聞能𢎞我周家必此子也遂殂邕即位</hi>
　<hi>邕性深沉有逺識非因顧問未嘗輙言</hi>集覽<hi>餹䭔餹音唐餳蜜也䭔都回反圓餅也介弟左傳襄</hi>
　<hi>二十六年楚伯州犁曰王子圍寡君之貴介弟也注介大也</hi>
　　書法<hi>䕶於是再書弑其君矣泰再弑則削其爵此其書冡宰何䕶之舉泰所教也貶削在泰則</hi>
　　<hi>䕶不足道矣</hi>
　　發明<hi>昔晉大夫迎亡悼公公曰人之求君使出命也立而不從將安用君諸大夫聽命而後悼</hi>
　　<hi>公乃立夫所謂君者固將出令者也擅賞罰能利害舉一國之政悉宰制於其手若是始謂之君不</hi>
　　<hi>然則失其所以為君矣自拓䟦乖亂宇文泰緫握大權繼以其子廢魏自立然軍國之政悉歸於䕶</hi>
<pb n="KR2o0020_WYG_046-38b"/>
　　<hi>雖剛果如覺明敏如毓未能有所施為即已罹其禍酷以一國之大臣民之衆曽無一人可否其間</hi>
　　<hi>積習生常彼固自以為法應如此况欲資之討賊之任乎綱目一書再書皆非得已大義不明君臣</hi>
　　<hi>之分不立逆亂相踵禽獸偪人可嘆也哉</hi>
六月陳人葬梁孝元帝<lb/>
　　書法<hi>書陳人予厚也周人歸其喪于琳於是四年矣琳奔而葬之宜也</hi>
秋八月齊常山王演廢其主殷為濟南王而自立<lb/>
　<hi>演以司馬王晞懦緩恐不允武將之意毎夜載入晝則不與語嘗宻謂曰比諸勲貴毎敦迫言我違天不</hi>
　<hi>祥恐當有變吾欲以法繩之何如晞曰比者殿下倉猝所行非復人臣之事上下相疑何由可久殿下雖</hi>
<pb n="KR2o0020_WYG_046-39a"/>
　<hi>欲謙退恐墜先帝之基演曰卿勿多言晞又宻以問趙彦深彦深曰我比亦驚此聲論毎欲陳聞則口噤</hi>
　<hi>心悸弟既發端吾亦當昧死一披肝膽因共勸演演遂言於婁太后趙道德曰相王不效周公輔成王而</hi>
　<hi>欲骨肉相奪不畏後世謂之簒邪未幾演自啓太后以人心未定恐奄忽變生須早定名位太后從之八</hi>
　<hi>月下令廢齊主為濟南王出居别宫以常山王演入纂大統且戒之曰勿令濟南有他也演遂即位於晉</hi>
　<hi>陽詔封功臣禮賜耆老延訪直言褒賞死事追贈名德謂王晞曰卿何為自同外客略不可見即敕晞與</hi>
　<hi>尚書陽休之鴻臚卿崔劼日入東廊舉録歴代禮樂職官及田市徵稅或不便於時而相承施用或自古</hi>
　<hi>為利而於今廢墜或道德高儁久在沉淪或巧言眩俗妖邪害政者詳思條奏給以御食齊主識度沈敏</hi>
　<hi>少居臺閤明習吏事即位尤自勤勵大革顯祖之弊嘗問舍人裴澤得失對曰陛下聰明至公而頗傷細</hi>
<pb n="KR2o0020_WYG_046-39b"/>
　<hi>帝王之度頗為未𢎞齊主笑曰朕初臨萬機慮不周悉故致如此但恐後又嫌踈漏耳群臣進言皆從容</hi>
　<hi>受納性至孝太后不豫容色貶悴衣不解帶食飲藥物皆手親之太后甞心痛不自堪齊主立侍帷前以</hi>
　<hi>爪掐掌代痛血流出袖友愛諸弟無君臣之隔</hi>集覽<hi>敦迫敦勉迫逼也劼丘八反</hi>
陳太尉侯瑱攻湘州周遣軍司馬賀若敦救之<lb/>
　<hi>江陵之䧟也巴湘之地皆入於周周使梁人守之陳使侯瑱等將兵逼湘州周遣軍司馬賀若敦獨孤盛</hi>
　<hi>救之軍於湘州㑹糧援斷絶敦恐瑱知之乃於營内多為土聚覆之以米召旁村人陽有訪問隨即遣之</hi>
　<hi>瑱以為實敦又增修營壘為久㽞之計先是土人多乘輕船載米肉以餉瑱軍敦乃偽裝餉船伏甲士於</hi>
　<hi>中瑱軍望見逆來争取甲士出而擒之又敦軍數有乘馬投瑱者孰乃别取一馬牽以趣船令船中逆以</hi>
<pb n="KR2o0020_WYG_046-40a"/>
　<hi>鞭鞭之如是再三馬畏不上然後伏兵江岸使人乘畏船馬詐降瑱軍瑱遣兵迎接馬畏船不上伏發盡</hi>
　<hi>殺之後實有饋餉及亡降者瑱皆拒擊之瑱襲破獨孤盛於楊葉洲盛收兵登岸築城自保</hi>
　　書法<hi>江陵之䧟湘巴皆入周矣不書周湘州何故梁土也周不得而有之故巴陵之降陳不書</hi>
　　<hi>周湘州之降陳不書周</hi>
冬十一月齊以盧叔虎為太子庶子<lb/>
　<hi>齊主問時務於叔虎叔虎請伐周曰我彊彼弱我富彼貧其勢相懸然未能併吞者此失於不用彊富也</hi>
　<hi>宜立重鎭於平陽與彼蒲州相對深溝高壘運糧積甲彼閉闗不出則蠶食其地若彼出兵則費損必多</hi>
　<hi>我軍士年别一代榖食豐饒彼來求戰我則不應彼若退去我乘其弊與我相持農業且廢不過三年彼</hi>
<pb n="KR2o0020_WYG_046-40b"/>
　<hi>自彼矣齊主深善之</hi>
齊主自將擊庫莫奚走之○十二月陳制春夏不斷死<lb/>
刑<lb/>
　　書法<hi>自莽書令犯法者論斬毋須時至漢章帝始書詔毋以十一十二月報决於是而復有此</hi>
　　<hi>書陳主可謂能恤刑矣特書予之</hi>
○巴陵降陳<lb/>
　<hi>周巴陵城主尉遲憲降陳獨孤盛將餘衆潜遁</hi>
齊以王晞為侍郎不受<lb/>
<pb n="KR2o0020_WYG_046-41a"/>
　<hi>齊主斬人於前問王晞曰是人應死不晞曰應死但恨死不得其地耳臣聞刑人於市與衆棄之殿廷非</hi>
　<hi>行戮之所也齊主改容謝之欲以為侍郎苦辭不受或勸之晞曰我少年以來閱要人多矣得志少時鮮</hi>
　<hi>不顚覆且吾性實踈緩不堪時務人主恩私何由可保萬一披猖求退無地非不好作要官但思之爛熟</hi>
　<hi>耳胡氏曰王晞力辭要官而以易顛難保為戒則晞之說演使速取國其心非為富貴直欲報顯祖之欲</hi>
　<hi>殺已而遷怒其子耳不亦忮乎</hi>集覽<hi>要人要謂權要也要官尚書令僕中書監令侍中侍郎給事中</hi>
　<hi>皆當時要官也忮乎忮音寘說文狠也</hi>正誤<hi>非不好作要官今按集覽因見綱目宋文帝元嘉三</hi>
　<hi>年所載故云北齊未必皆同要之不必如此指言</hi>
齊置屯田<lb/>
<pb n="KR2o0020_WYG_046-41b"/>
　<hi>初齊境糴貴左丞蘇珍芝建議修石鼈等屯自是淮南軍防足食平州刺史嵇曄建議開督亢陂置屯田</hi>
　<hi>歲收稻粟四十萬石北境周贍又於河南置懐義等屯以給河南之費自是稍止轉輸之勞</hi>集覽<lb/>
　<hi>石鼈地名也督亢陂在涿州范陽縣乃燕膏腴之地有督亢地圖經戰國燕太子丹使荆軻獻圖謀刺秦</hi>
　<hi>王尋為秦城郡又注詳見秦王政二十年</hi>質實<hi>一統志云石鼈城名在揚州府寳應縣西八十里乃</hi>
　<hi>晉鄧艾所築隋初嘗置石鼈縣尋省入安宜縣督亢陂在順天府涿州東南其地沃美秦求之燕燕太子</hi>
　<hi>丹使荆軻齎督亢地圖以進即此今為督亢亭在焉</hi>
<hi>辛陳天嘉二年周高祖武帝邕保定已元年齊世祖武成帝湛太寧元年</hi>春正月周太師䕶<lb/>
自加都督中外諸軍事<lb/>
<pb n="KR2o0020_WYG_046-42a"/>
　<hi>又詔五府緫於天官事無巨細皆先㫁後聞</hi>
齊以王琳為揚州刺史<lb/>
　<hi>齊主使王琳出合肥召募更圖進取陳合州刺史裴景徽請為鄉導齊主使琳與盧潜將兵赴之琳沉吟</hi>
　<hi>不决景徽恐事泄挺身奔齊齊主以琳為驃騎開府揚州刺史鎮壽陽</hi>
湘州降陳周師還<lb/>
　<hi>周湘州城主殷亮降陳侯瑱與賀若敦相持日久不能制乃借船送敦等度江敦慮其詐報云必須我歸</hi>
　<hi>可去我百里之外瑱留船江岸引兵去之敦乃自㧞北歸宇文䕶以敦失地無功除名為民</hi>
二月周以韋孝寛為勲州刺史質實<hi>一統志云勲州北齊所置治玉璧城</hi>
<pb n="KR2o0020_WYG_046-42b"/>
<hi>隋屬絳州遷治於汾水北改曰稷山縣以山為名唐屬河中府宋金元俱屬絳州本朝因之屬平陽府</hi>
　<hi>周人以韋孝寛嘗立勲於玉璧乃置勲州於玉璧以孝寛為刺史孝寛有恩信善用間諜齊之動静皆先</hi>
　<hi>知之有主帥以城降齊孝寛遣諜斬之齊境生胡數為抄掠不可誅討孝寛欲築城於險要以制之遣開</hi>
　<hi>府姚岳監之岳以兵少不敢前孝寛曰此城距晉州四百餘里築之十日可畢吾一日創手三日敵境始</hi>
　<hi>知晉州徵兵三日方集謀議之間自稽三日計其軍行二日不到我之城隍辦矣乃築之齊人果至境上</hi>
　<hi>疑有大軍停留不進其夜孝寛使諸村縱火齊人以為軍至收兵自固岳卒城而還</hi>質實<hi>一統志云</hi>
　<hi>玉璧城名在平陽府稷山縣西南一十二里乃西魏所築後周移高梁縣於此</hi>
三月周制十二丁兵<lb/>
<pb n="KR2o0020_WYG_046-43a"/>
　<hi>周改八丁兵為十二丁兵率歲一月役</hi>
夏四月朔日食○秋七月周更鑄錢<lb/>
　<hi>文曰布泉一當五與五銖並行</hi>集覽<hi>布泉皆錢之别名周禮錢行之曰布藏之曰泉索隐曰周景王</hi>
　<hi>鑄大錢布泉者言貨流布於民間也</hi>
　　書法<hi>周自是錢幣凡三變是年一當五甲午五行大布一當十己亥永通萬國一當千終綱目</hi>
　　<hi>錢幣更變之亟王莽之外莫如周者矣莽十八年四變周十九年三變</hi>
九月齊主演弑濟南王<lb/>
　<hi>齊主之誅楊燕也許以長廣王湛為太弟既而立太子百年湛心不平齊主在晉陽湛守鄴散騎常侍高</hi>
<pb n="KR2o0020_WYG_046-43b"/>
　<hi>元海典機宻齊主以斛律羡為領軍分湛權湛不聽羡視事是時濟南閔悼王在鄴望氣者言鄴中有天</hi>
　<hi>子氣平秦王歸彦恐王復立勸齊主除之齊主使歸彦至鄴徵濟南王湛内不自安問計於高元海元海</hi>
　<hi>曰有三䇿請殿下如梁孝王故事從數騎入晉陽見太后主上請去兵權不干朝政此上䇿也不然表請</hi>
　<hi>青齊刺史沈靖自居此中䇿也更問下䇿曰發言即恐族誅固逼之元海曰濟南世嫡主上奪之今集文</hi>
　<hi>武示以徵濟南之敕執斛律豐樂斬高歸彦尊立濟南號令天下以順討逆此萬世一時也湛大悅然未</hi>
　<hi>能用林慮令潘子宻曉占候潜謂湛曰殿下當為天下主湛乃送濟南主于晉陽齊主殺之</hi>集覽<lb/>
　<hi>林慮注見漢靈帝建寧二年</hi>
冬十月朔日食○十一月齊主演殂弟長廣王湛立廢<lb/>
<pb n="KR2o0020_WYG_046-44a"/>
太子百年為樂陵王<lb/>
　<hi>齊主演出畋馬驚墜地絶肋婁太后視疾問濟南所在者三齊主不對太后怒曰殺之邪不用吾言死其</hi>
　<hi>宜矣遂去不顧齊主乃徵湛立之又與書曰百年無罪可以樂處置之勿效前人遂殂湛猶疑其詐使所</hi>
　<hi>親先詣殯所發視使者復命乃喜馳赴晉陽即位立百年為樂陵王</hi>
　　書法<hi>湛之立孰立之演立之也演立之則百年亦演廢之矣其以罪湛何百年竟殺則廢之者</hi>
　　<hi>湛志也綱目誅志故其以為樂陵王也書廢而繫之湛其殺之也齊主斥書名</hi>
周遣使如陳<lb/>
　<hi>周人許歸陳安成王頊使司㑹上士京兆杜杲如陳陳主遣使報之并賂以黔中地及魯山郡</hi>集覽<lb/>
<pb n="KR2o0020_WYG_046-44b"/>
　<hi>司㑹上士禮天官司㑹有上士八人中士十有六人注見前司㑹黔中注見周顯王七年</hi>
十二月陳立鹽賦𣙜酤法<lb/>
　<hi>庶子虞荔中丞孔奐以國用不足奏立之</hi>集覽<hi>庶子注見周顯王八年</hi>
<hi>壬陳天嘉三年齊河清元年周保定午二年○後梁世宗巋天保元年</hi>春閏二月齊以高<lb/>
歸彦為冀州刺史和士開為黄門侍郎<lb/>
　<hi>平秦王歸彦為肅宗所厚恃勢驕盈至是侍中高元海等言其必為禍亂齊主亦尋其反覆之跡漸忌之</hi>
　<hi>以為冀州刺史勅令早發督將悉送拜辭而退莫敢與語唯趙郡王叡與語久之齊主之為長廣王也和</hi>
　<hi>士開以善握槊弹琵琶有寵及即位累遷黄門侍郎高元海及中丞畢義雲黄門郎高乾和皆疾之將言</hi>
<pb n="KR2o0020_WYG_046-45a"/>
　<hi>其事士開乃奏元海等交納朋黨欲擅威福乾和由是被踈義雲納賂得為兖州刺史</hi>
陳遣兵討其江州刺史周廸于臨川<lb/>
　<hi>初陳主徵廸出鎮湓城不至豫章太守周敷獨先入朝進號安西將軍給鼓吹女妓金帛還豫章廸不平</hi>
　<hi>陰與留異相結遣兵襲敷敷與單破之閩州刺史陳寳應亦陰與異合虞荔弟寄流寓閩中荔思之成疾</hi>
　<hi>陳主為荔徵之寳應留不遣寄常從容諷以逆順寳應輙引他語以亂之寳應嘗使人讀漢書卧而聽之</hi>
　<hi>至蒯通說韓信曰相君之背貴不可言蹶然起坐曰可謂智士寄曰通一說殺三士何足言智豈若班彪</hi>
　<hi>王命識所歸乎寄知寶應不可諌恐禍及已乃著居士服居東山寺陽稱足疾寳應使人燒其屋寄安卧</hi>
　<hi>不動親近將扶之出寄曰吾命有所懸避將安往縱火者自救之陳主乃以吳明徹為江州刺史督黄法</hi>
<pb n="KR2o0020_WYG_046-45b"/>
　<hi>氍周敷共討周廸</hi>集覽<hi>班彪王命漢光武時班彪因避難從隗囂著王命論以為漢德承堯有靈</hi>
　<hi>命之符王者興祚非詐力所致以感悟囂居士服所謂山服也記玉藻篇居士錦帶注居士道藝處士也</hi>
　　書法<hi>書于臨川未受命也然則書討何廸與東陽晉安共相連結既外敗梁師復内拒陳命是</hi>
　　<hi>欲自專一壑存三窟也使廸初即降梁則綱目不書以討矣</hi>
齊以盧潜為揚州刺史<lb/>
　<hi>王琳數欲南侵盧潜以為未可齊主許之琳由是與潜有隙齊主徵琳赴鄴以潜為揚州刺史</hi>
陳改鑄五銖錢<lb/>
　<hi>梁末喪亂鐵錢不行民間私用鵝眼錢至是改鑄五銖錢一當鵝眼之十</hi>
<pb n="KR2o0020_WYG_046-46a"/>
　　書法<hi>陳氏錢幣凡再變詳壬午己亥</hi>
後梁主察殂太子巋立集覽<hi>巋苦軌反</hi>
　<hi>後梁主安於儉素不好酒色以封疆褊隘邑居殘毁欎欎不得志疽發背而殂</hi>
三月陳安成王頊自周歸于陳<lb/>
　<hi>周遣杜杲送頊南歸陳以為中書監陳主謂杲曰家弟蒙禮遣實周朝之惠然魯山不返亦恐未能及此</hi>
　<hi>杲對曰安成長安一布衣耳而陳之介弟也其價豈止一城而已哉本朝敦睦九族恕已及物上遵太祖</hi>
　<hi>遺㫖下思繼好之義是以遣之南歸今乃云以尋常之土易骨肉之親非使臣之所敢聞也陳主甚慙曰</hi>
　<hi>前言戯之耳待杲有加頊妃栁氏及子叔寳猶在穰城陳主復遣毛喜如周請之周人皆歸之</hi>集覽<lb/>
<pb n="KR2o0020_WYG_046-46b"/>
　<hi>魯山不返去年陳以魯山郡賂周</hi>
陳遣兵討其縉州刺史留異于東陽異奔晉安<lb/>
　<hi>異外示臣節恒懐兩端陳遣侯安都討之至是敗走</hi>
夏四月齊太后婁氏殂<lb/>
　<hi>齊主不改服服緋袍登三臺置酒作樂宫女進白袍和士開請止樂齊主怒撾之</hi>
齊青州言河水清<lb/>
　<hi>齊主遣使祭之改元</hi>
　　書法<hi>漢桓之䇿書河水清矣延熹九年此其曰言何謂也盖疑之之云耳而因以改元誣矣是</hi>
<pb n="KR2o0020_WYG_046-47a"/>
　　<hi>故光武郡國甘露降則書言漢中元元年桓帝巴郡黄龍則書言永康元年齊青州河水清則書言</hi>
　　<hi>是年皆疑之之辭也</hi>
周始命貴臣食邑<lb/>
　<hi>先是周之群臣受封爵者皆未給租賦至是詔聽寄食他縣</hi>
五月齊以斛律光為尚書令<lb/>
　<hi>光金之子也</hi>
秋齊冀州刺史高歸彦作亂伏誅<lb/>
　<hi>歸彦至冀州内不自安欲待齊主如晉陽乘虗入鄴事覺齊主遣叚韶婁叡討之歸彦閉城拒守長史宇</hi>
<pb n="KR2o0020_WYG_046-47b"/>
　<hi>文仲鸞等不從皆殺之齊主使尚書封子繪乘傳至信都廵城諭以禍福吏民降者相繼既而城破獲歸</hi>
　<hi>彦送鄴并其子孫十五人皆棄市齊主知歸彦前譛清河王岳以歸彦家百口賜岳家</hi>
九月朔日食○冬十月陳詔省諸費用<lb/>
　<hi>詔以軍旅費廣百姓空虚凡供乘輿飲食衣服及宫中調度悉從減削至於百司宜亦思省約</hi>
十二月齊主殺其兄之子太原王紹德<lb/>
　<hi>齊主逼通昭信李后曰若不從當殺爾子后懼從之既而有娠其子太原王紹德至閤不得見有怨言后</hi>
　<hi>大慙由是生女不舉齊主詬曰爾殺我女我何得不殺爾兒對后以刀環築殺紹德后大哭齊主愈怒裸</hi>
　<hi>后撾之遣為尼</hi>集覽<hi>不舉舉育也</hi>
<pb n="KR2o0020_WYG_046-48a"/>
<hi>癸陳天嘉四年周保定未三年齊河清二年</hi>春正月齊以高元海為兖州刺<lb/>
史<lb/>
　<hi>齊主終日酣飲朝事專委高元海又以元海庸俗輕之兖州刺史畢義雲作書與元海論時事給事中李</hi>
　<hi>孝貞得而奏之齊主由是踈元海以孝貞兼中書舍人徵義雲還朝和士開復譛元海齊主以馬鞭箠元</hi>
　<hi>海責曰汝昔教我反以弟反兄不義也以鄴城抗并州無智也出之兖州</hi>
陳周廸衆潰奔晉安<lb/>
　<hi>廸至晉安陳寶應以兵資之留異亦遣子忠臣隨之虞寄與寶應書曰自天厭梁德英雄互起陳氏夷凶</hi>
　<hi>翦亂海内樂推此乃天時非人力也且兵革以後民皆厭亂其孰能棄墳墓捐妻子出萬死不顧之計從</hi>
<pb n="KR2o0020_WYG_046-48b"/>
　<hi>將軍於白刃之間乎非我族類其心必異不愛其親豈能及物留將軍身縻國爵子尚王姬猶且棄而弗</hi>
　<hi>顧危急之日豈能同憂共患不背將軍者乎至於師老力屈懼誅利賞必有韓智晉陽之謀張陳井陘之</hi>
　<hi>勢北軍萬里逺闘鋒不可當將軍自戰其地人多顧後衆寡不敵將帥不侔師出無名未知其利寳應大</hi>
　<hi>怒然以寄民望優容之</hi>集覽<hi>韓智晉陽之謀戰國智伯率韓魏之兵以圍趙决晉水以灌晉陽城</hi>
　<hi>智伯曰吾始知水之可以亡人國也後韓魏合謀反滅智氏張陳井陘之勢張耳陳餘初為刎頸交後王</hi>
　<hi>離圍耳於鉅鹿餘不救耳走漢漢召餘俱擊楚餘曰漢殺耳乃從於是漢遣耳擊破趙井陘斬餘泜水上</hi>
　<hi>自戰其地孫子兵法九地曰自戰其地者為散地杜牧之解云士卒近家進無必死之心退有歸投之處</hi>
周太師䕶殺梁公侯莫陳崇<lb/>
<pb n="KR2o0020_WYG_046-49a"/>
　<hi>崇從周主如原州周主夜還長安人竊怪其故崇曰不過晉公死耳或以告䕶䕶遣使將兵就第逼令自</hi>
　<hi>殺</hi>集覽<hi>原州注見唐德宗貞元三年</hi>
二月周頒大律<lb/>
　<hi>周主命司憲大夫拓䟦廸造大律十五篇行之其制罪一曰杖刑自十五至五十二曰鞕刑自六十至百</hi>
　<hi>三曰徒刑自一年至五年四曰流刑自二千五百里至四千五百里五曰死刑磬絞斬梟裂凡二十五等</hi>
三月朔日食○齊城軹闗集覽<hi>軹闗注見晉穆帝永和八年</hi>
　<hi>齊詔司空斛律光督歩騎二萬城軹闗仍築長城二百里置十二戍</hi>
　　書法<hi>於是築城二百里則曷為不以長城書畧之也秦始皇已築長城矣盖前後三千餘里今</hi>
<pb n="KR2o0020_WYG_046-49b"/>
　　<hi>二百里其細也故不書</hi>
夏四月周主養老于太學<lb/>
　<hi>周主將視學以太傅燕國公于謹為三老仍賜以延年杖遂幸太學謹入門周主迎拜謹答拜有司設席</hi>
　<hi>於中楹太師䕶設几謹升席南靣憑几而坐大司馬豆盧寧正舄周主立於斧扆之前西靣有司進饌周</hi>
　<hi>主跪設醬豆袒割謹食畢周主跪受爵以酳有司徹周主北靣立而訪道謹起立於席後對曰木受繩則</hi>
　<hi>正后從諌則聖明王虚心納諌以知得失天下乃安又曰去食去兵信不可去願陛下守信勿失又曰有</hi>
　<hi>功必賞有罪必罰則為善者日進為惡者日止又曰言行者立身之基願陛下三思而言九慮而行勿使</hi>
　<hi>有過天子之過如日月之食人莫不知願陛下慎之周主再拜受言謹荅拜禮成而出胡氏曰憲老乞言</hi>
<pb n="KR2o0020_WYG_046-50a"/>
　<hi>古先哲王成已致治之要道也然三代而後寥寥千五百年行此禮者不越數君然亦好名慕古以聳一</hi>
　<hi>時觀聽而為之未有眞得進言之益者也嗚呼古之善政若井田封建之類其遂不可行於世邪</hi>集<lb/>
　覽<hi>中楹兩楹之間也記檀弓篇孔子夣坐奠於兩楹之間注兩楹之間南靣鄉明人君聽治正坐處几</hi>
　<hi>案屬也人所凭坐所以安身故加諸老者少者不及焉舄履也崔豹古今注以木置履下乾腊不畏沮濕</hi>
　<hi>故曰舄斧扆注見漢平帝元始五年酳音𦙍潄口也以酒曰酳以水曰潄憲老乞言注見漢明帝永平二</hi>
　<hi>年養老禮</hi>
　　書法<hi>自漢明帝首行此禮於是凡四君矣名實稱者其惟明帝乎永平二年魏主髦漢後主景</hi>
　　<hi>耀元年魏主宏齊壬申年周主邕皆干其名而已矣終綱目養老四舍是無書者矣</hi>
<pb n="KR2o0020_WYG_046-50b"/>
　　發明<hi>養老乞言王者之事也周主行之綱目書之亦予之乎曰事有似是而非者養老乞言固</hi>
　　<hi>為王者之事然八柄馭臣獨非王者之事乎四征弗庭獨非王者之事乎王者之事固不可勝舉而</hi>
　　<hi>養老乞言亦其㴠養德性就將緝熙之一者也如使軍國大權悉聽命於一人之手而薰陶漸染有</hi>
　　<hi>頼於鴻儒碩德之益亦何不可之有第恐威福下移人君或擁虚器則執醬執爵徒為美觀而虚心</hi>
　　<hi>訪問亦秪為文具而已是果古人之意哉入綱目以來有如漢顯宗之行養老禮固不多得至於魏</hi>
　　<hi>王曹髦亦且養老乞言于學綱目嘗於漢後主景耀元年書之獨不思是時國柄制於司馬氏之手</hi>
　　<hi>凡軍國大政皆無所預獨以虚文之事聾瞽其君今宇文氏自簒魏以來已歴三世逆䕶緫握大權</hi>
　　<hi>周主寄命其手凡所設施舉不由已獨有禮文之事不為逆䕶所疑故周主安而行之耳不然則自</hi>
<pb n="KR2o0020_WYG_046-51a"/>
　　<hi>紹統以來凡大政事大賞罰曾不經見而獨養老一事大書於冊何哉于謹深識此意故其所言不</hi>
　　<hi>過從諌守信謹於言行等語而已其他君人大節皆不之及此盖周主以此自晦而䕶亦以此愚其</hi>
　　<hi>君者也嗟夫養老乞言古人以之為盛典而後世以之為美觀故曰事有似是而非者此類是也觀</hi>
　　<hi>綱目者要當以是察之</hi>
六月陳殺其司空侯安都<lb/>
　<hi>初安都鎭京口恃功驕横賓客千人部下將帥多不遵法度檢問收攝輙奔歸安都陳主銜之安都弗之</hi>
　<hi>覺侍宴酒酣或箕踞傾倚嘗陪樂逰園褉飲謂陳主曰何如作臨川王時陳主曰此雖天命抑亦明公之</hi>
　<hi>力宴訖啓借供帳水飾明日載妻妾入宴安都坐御座賓客居群臣位陳主惡之舍人蔡景歴希㫖稱安</hi>
<pb n="KR2o0020_WYG_046-51b"/>
　<hi>都謀反陳主慮其不受召故以為江州刺史安都過建康陳主與宴又集其將帥㑹于朝堂於坐悉收之</hi>
　<hi>下詔暴其罪惡明日賜死初高祖與諸將宴杜僧明周文育侯安都各稱功伐高祖曰卿等悉良將也而</hi>
　<hi>皆有所短杜公志大而識闇狎於下而驕於上周侯交不擇人而推心過差侯郎傲誕而無厭輕佻而肆</hi>
　<hi>志並非全身之道卒皆如其言</hi>集覽<hi>褉飲晉書禮志曰漢儀季春上已官民皆褉於東流水上洗濯</hi>
　<hi>祓除去宿垢自魏以後但用三日不以上已也晉中朝公卿以下至于庶人皆褉洛水之側因而引水流</hi>
　<hi>盃飲酒也又注見漢高皇后八年祓還供帳水飾供具帷帳也供居用反水飾謂樂逰園内祓褉處水上</hi>
　<hi>之粧飾</hi>
　　發明<hi>安都何以不書誅陳王私其扶立之功也及其驕恣又不能戒飭以理乃掩而殺之是以</hi>
<pb n="KR2o0020_WYG_046-52a"/>
　　<hi>書法如此</hi>
齊主殺其河南王孝瑜<lb/>
　<hi>齊侍中和士開有寵姦諂百端賞賜不可勝紀毎侍左右言辭容止極諸鄙䙝無復君臣之禮嘗謂齊主</hi>
　<hi>曰自古帝王盡為灰土堯舜桀紂竟復何異陛下宜及少壯極意為樂縱横行之一日取快可敵千年國</hi>
　<hi>事盡付大臣何慮不辦齊主大恱於是委趙彦深掌官爵元文遥掌財用唐邕掌外兵白建掌騎兵馮子</hi>
　<hi>琮胡長粲掌東宫三四日一視朝書數字而已使士開與胡后握槊河南康獻王孝瑜諌曰皇后天下之</hi>
　<hi>母豈可與臣下接手趙郡王叡及士開共譛孝瑜奢僣山東唯聞有河南王不聞有陛下齊主酖殺之諸</hi>
　<hi>侯在宫中者莫敢舉聲唯河間王孝琬大哭而出</hi>
<pb n="KR2o0020_WYG_046-52b"/>
　　發明<hi>高湛得國垂及二載始書婁太后殂既著其不能行喪禮之罪次書殺其兄子紹德復著</hi>
　　<hi>其亂倫濫殺之罪至此書殺河南王孝瑜又著其荒淫拒諌之罪蓋湛在高洋時固嘗助桀為虐陷</hi>
　　<hi>永安王浚等於死地畧無矜憫之意宜乎得志之日恣行無道而不顧也嗣是而後齊政日亂以至</hi>
　　<hi>於亡紛紛罪惡不可勝紀自古世濟凶德未有如高氏之甚者於湛乎何誅</hi>
秋九月陳廣州刺史歐陽頠卒以其子紇代之○周及<lb/>
突厥侵齊<lb/>
　<hi>初周人欲與突厥連兵伐齊許納其女為后遣楊荐及王慶往結之齊人懼亦遣使求昬於突厥木杆貪</hi>
　<hi>齊幣重欲執荐等送齊荐知之責木杆曰太祖昔與可汗共敦鄰好悉以蠕蠕降衆付可汗使者以快可</hi>
<pb n="KR2o0020_WYG_046-53a"/>
　<hi>汗之意如何今日遽欲背恩忘義獨不愧鬼神乎木杆慘然良久曰君言是也吾意决矣周公卿請發十</hi>
　<hi>萬人擊齊柱國楊忠獨以為得萬騎足矣乃遣忠將歩騎一萬與突厥伐齊達奚武將歩騎三萬自南道</hi>
　<hi>出㑹於晉陽忠拔齊二十餘城突厥以十萬騎㑹之三道俱入時大雪平地數尺齊主自鄴倍道赴晉陽</hi>
　<hi>斛律光將歩騎三萬屯平陽周師及突厥逼晉陽齊主欲走避之趙郡王叡河陽王孝琬叩馬諌齊主命</hi>
　<hi>六軍進止皆取叡節度而使并州刺史叚韶總之</hi>集覽<hi>蠕蠕降衆蠕蠕即柔然注見晉孝武帝太</hi>
　<hi>元十二年先柔然主鄧叔子降魏突厥來取之宇文泰收叔子以下三千餘人付其使者盡殺之</hi>
　　發明<hi>春秋莫謹於華戎之辨故晉與白狄伐秦及秦與白狄伐晉皆不殊之所以夷秦晉中國</hi>
　　<hi>惡其族類不分之罪也宇文立國聽命於夷今又與突厥連兵是其志在利人土地而不知中國與</hi>
<pb n="KR2o0020_WYG_046-53b"/>
　　<hi>夷狄不分人類與禽獸無别亦將淪胥為一無以戒亂華之禍矣書周及突厥侵齊言及則猶有内</hi>
　　<hi>外之分不使之得與中國等此固綱目貴華賤夷之意而非以是予周也嗚呼微矣</hi>
冬十一月陳討周廸敗之遂進軍討陳寶應<lb/>
　<hi>周廸復越東興嶺為冦詔䕶軍章昭逹將兵討破之廸潜竄山谷民相與匿之雖加誅戮無肯言者章昭</hi>
　<hi>逹進軍度嶺趣建安討陳寶應詔益州刺史余孝頃督軍自東道㑹之</hi>
　　書法<hi>陳之討廸也書其江州刺史其討異也書其縉州刺史寶應亦其閩州刺史也曷為削而</hi>
　　<hi>斥其名罪之也寶應夲與周留互為三窟陳氏得國再世矣既不受其徵命又主逋逃是亂也故並</hi>
　　<hi>書以討而獨斥名之</hi>
<pb n="KR2o0020_WYG_046-54a"/>
<hi>甲陳天嘉五年周保定申四年齊河清三年</hi>春正月齊主及周師戰于晉陽<lb/>
周師敗績<lb/>
　<hi>齊主登北城軍容甚整突厥咎周人曰爾言齊亂故來伐之今何可當邪周人以歩卒為前鋒從西山下</hi>
　<hi>去城二里許諸將咸欲逆擊之叚韶曰歩卒力勢有限今又積雪逆戰非便不如陳以待之彼勞我逸破</hi>
　<hi>之必矣既至齊悉其銳兵鼓譟而出突厥震駭引上西山不肯戰周師大敗而還突厥還至長城馬死且</hi>
　<hi>盡截矟杖之以歸達奚武至平陽聞忠退亦還初周人常懼齊兵西度毎至冬月守河椎氷及是齊嬖幸</hi>
　<hi>用事軍政漸紊反椎氷以備周兵之逼斛律光憂之曰國家常有吞闗隴之志今日至此而唯翫聲色乎</hi>
二月朔日食○三月齊頒律令制田賦<lb/>
<pb n="KR2o0020_WYG_046-54b"/>
　<hi>初齊顯祖命刋定齊律久而不成决獄者罕依律文相承謂之變法從事世祖即位思革其弊乃督脩者</hi>
　<hi>至是而成其刑名有五一曰死轘梟斬絞二曰流投邊裔為兵三曰刑自五嵗至一歲四曰鞭自百至四</hi>
　<hi>十五曰杖自三十至十凡十五等其流内官及老小閹癡并過失應贖者皆以絹代金是後為吏者始守</hi>
　<hi>法令又敕仕門子弟嘗講習之又令民十八受田輸租調二十充兵六十免力役六十六還田免租調一</hi>
　<hi>夫受露田八十畆婦人四十畆奴婢依良人牛受六十畆大率一夫一婦調絹一匹綿八兩墾租二石義</hi>
　<hi>租五斗奴婢凖良人之半牛調二尺墾租一斗義租五升墾租送臺義租納郡以備水旱</hi>集覽<hi>流内</hi>
　<hi>官注見唐𤣥宗開元十七年流外閹癡閹衣檢反不明也癡不慧也露田杜佑通典注不栽樹者謂之露</hi>
　<hi>田</hi>正誤<hi>閹癡今按閹平聲即閹宦之人以其刑餘廢人故得罪許贖也</hi>
<pb n="KR2o0020_WYG_046-55a"/>
周初令百官執笏○夏六月白虹貫日齊主湛殺其兄<lb/>
之子樂陵王百年<lb/>
　<hi>時白虹圍日再重又横貫而不逹赤星見齊主欲以百年猒之百年常作數敕字教書者封奏之齊主怒</hi>
　<hi>使召百年百年知不免割帶玦留與其妃斛律氏而入齊主遣左右亂捶之氣息將盡乃斬之棄諸池池</hi>
　<hi>水盡赤妃把玦哀號不食月餘亦卒玦猶在手拳不可開其父光自擘之乃開</hi>集覽<hi>白虹貫日注見</hi>
　<hi>漢哀帝元壽元年猒之猒與厭通益涉反當也割帶玦玦半璧也玉佩如環而有缺割所帶之玦與其妃</hi>
　<hi>者義取訣别也</hi>
　　書法<hi>齊主嘗殺兄之子矣止斥書主此其斥書名何重罪湛也湛之位百年之位也廢之樂陵</hi>
<pb n="KR2o0020_WYG_046-55b"/>
　　<hi>薄矣又殺之以應天變忍哉故從弑君例斥名之終綱目書虹二漢靈帝光和二年是年</hi>
　　發明<hi>天之警告非一端人主皆以反躬修德為先自厭禱之說既興而恐懼之意遂泯齊氏不</hi>
　　<hi>道白虹貫日反乃濫殺以應之綱目斥書其主之名於殺兄子之上所以著其誣天罔人奪宗肆逆</hi>
　　<hi>濫及無辜之罪為後戒也</hi>
秋八月朔日食○九月周封李昞為唐公<lb/>
　<hi>以追録佐命元功封昞虎之子也</hi>
齊人歸宇文䕶之母于周<lb/>
　<hi>初周太祖之從賀㧞岳在闗中也遣人迎䕶於晉陽䕶母閻氏及周主之姑皆留晉陽齊人以配中山宫</hi>
<pb n="KR2o0020_WYG_046-56a"/>
　<hi>及䕶用事遣間使入齊求之莫知音息齊遣使者至玉璧求通互市䕶使人與語韋孝寛亦為致書言之</hi>
　<hi>是時周人謀與突厥再伐齊齊主方懼許歸䕶母且求通好先遣其姑歸令人為䕶母作書言䕶幼時數</hi>
　<hi>事䕶得書悲不自勝齊人復使其母與書邀䕶重報往返再三時叚韶拒突厥軍於塞下齊主遣徐世榮</hi>
　<hi>乘傳問之韶以周人反覆本無信義䕶名為相其實主也既為母請和不遣一介之使若據移書即送其</hi>
　<hi>母恐示之以弱不如且外許之待和親堅定遣之未晚齊主不聽即遣之閻氏至周舉朝稱慶周主為之</hi>
　<hi>大赦毎四時伏臘帥諸親戚行家人禮稱觴上壽</hi>
　　書法<hi>不書自齊歸于周何據元畧元彧此齊意也予齊所以薄䕶也燕主德之母嘗陷秦矣及</hi>
　　<hi>其歸也書曰燕獻伎樂稱藩于秦秦以其母妻歸之予燕也於是䕶不遣使而韋孝寛移書求之使</hi>
<pb n="KR2o0020_WYG_046-56b"/>
　　<hi>叚韶之說得行則母之歸未可期矣書曰齊歸宇文䕶之母于周薄䕶之辭也</hi>
冬十月周太師䕶㑹突厥侵齊<lb/>
　<hi>突厥自幽州還留屯塞北更集諸部兵遣使告周欲與共擊齊如前約宇文䕶新得其母未欲伐齊又恐</hi>
　<hi>負突厥約更生邊患不得已徵内外諸軍凡二十萬人周主授䕶斧鉞親勞其軍䕶遣尉遲迥將前鋒趣</hi>
　<hi>洛陽權景宣趣懸瓠楊<graphic n="KR0710" url="https://raw.githubusercontent.com/kanripo/KR-Gaiji/master/images/KR0710.png" mimeType="image/png"/>出軹闗</hi>集覽<hi>
                        <graphic n="KR0710" url="https://raw.githubusercontent.com/kanripo/KR-Gaiji/master/images/KR0710.png" mimeType="image/png"/>匹沼反</hi>
　　書法<hi>前書及突厥此其書㑹何譏也周不能自為進退而聽於夷卑亦甚矣及平辭也㑹卑辭</hi>
　　<hi>也故其後楊<graphic n="KR0710" url="https://raw.githubusercontent.com/kanripo/KR-Gaiji/master/images/KR0710.png" mimeType="image/png"/>實降而賤之書獲䕶削太師而斥書宇文皆罪䕶也</hi>
周廸誘陳南豫州刺史周敷殺之<lb/>
<pb n="KR2o0020_WYG_046-57a"/>
　<hi>周廸復出東興陣宣城太守錢肅以城降之廸衆復振周敷帥所部擊之廸紿敷言欲還朝乞挺身共盟</hi>
　<hi>敷許之方登壇為廸所殺</hi>質實<hi>一統志云東興地名在廬州府無為州東北五十里巢湖東南有石</hi>
　<hi>渠鑿山通水一名東闗口相傳夏禹所鑿又名濡須塢其地高峻險狹實守扼之所</hi>
　　書法<hi>周廸何以不書陳癸未年書陳絶於陳也陳初得國廸與寶應留異共相連結而已陳主</hi>
　　<hi>蒨立徵鎭湓城不至始遣討之既而廸衆潰奔晉安猶未絶也於是誘殺陳刺史則與陳絶矣故不</hi>
　　<hi>書陳</hi>
十一月陳克晉安獲陳寶應留異誅之<lb/>
　<hi>陳寶應據建安晉安二郡水陸為柵以拒章昭逹昭逹與戰不利因據上流伐木為筏施柏其上乘江漲</hi>
<pb n="KR2o0020_WYG_046-57b"/>
　<hi>壊其水柵又攻其歩軍方㑹戰余孝頃自海道適至并力乘之寶應大敗謂其子曰早從虞公計不至今</hi>
　<hi>日昭逹追擒之并留異送建康斬之陳主命昭逹禮遣虞寄詣建康既見勞之曰管寧無恙以為衡陽王</hi>
　<hi>掌書記</hi>集覽<hi>虞公計初虞寄依陳寶應諷以逆順寳應不聼寄恐禍及遂居東山陽稱足疾管寧</hi>
　<hi>無恙管寧三國魏人以天下亂避難遼東魏武黄初中華歆薦寧獨行君子文帝特召寧還郡今陳主以</hi>
　<hi>虞寄比之也史記聶政傳老母幸無恙注索隐曰爾雅云恙憂也楚詞云還及吾君之無恙應劭風俗通</hi>
　<hi>云恙病也案易傳云恙齧蟲也善入人腹食人心上古之時草居露宿多被此毒俗悉患之故人相見或</hi>
　<hi>通書相勞云無恙乎恙非病也</hi>正誤<hi>虞公計今按寄又有前與寳應書云云見陳天嘉四年</hi>質<lb/>
　實<hi>一統志云建安三國吳之郡名治建安縣晉以後因之隋廢郡以縣𨽻泉州唐初置建州後復改建</hi>
<pb n="KR2o0020_WYG_046-58a"/>
　<hi>安郡五代時閩置鎭安軍節度南唐改永安軍宋改建寧軍元置建寧路本朝改為建寧府屬福建道晉</hi>
　<hi>安晉之郡名治閩縣劉宋改晉平郡尋復故陳兼置閩州隋改泉州尋改為建安郡唐初改為福州後改</hi>
　<hi>長樂郡唐末陞威武軍節度五代時王審知據此陞長樂府尋改彰武軍宋陞福州府元為福州路本朝</hi>
　<hi>復為福州府屬福建道</hi>
齊擊周師敗之獲其少師楊<graphic n="KR0710" url="https://raw.githubusercontent.com/kanripo/KR-Gaiji/master/images/KR0710.png" mimeType="image/png"/>十二月及宇文䕶戰于<lb/>
洛陽大敗之<lb/>
　<hi>初楊<graphic n="KR0710" url="https://raw.githubusercontent.com/kanripo/KR-Gaiji/master/images/KR0710.png" mimeType="image/png"/>為邵州刺史鎭捍東境二十餘年數與齊戰未嘗不㨗由是輕之既出軹闗獨引兵深入又不設</hi>
　<hi>備齊太尉婁叡將兵奄至大破之<graphic n="KR0710" url="https://raw.githubusercontent.com/kanripo/KR-Gaiji/master/images/KR0710.png" mimeType="image/png"/>遂降周人攻洛陽不克宇文䕶命諸將塹斷河陽路遏齊救兵然後</hi>
<pb n="KR2o0020_WYG_046-58b"/>
　<hi>同攻洛陽諸將以為齊兵必不敢出唯張斥堠而已齊遣蘭陵王長恭及大將軍斛律光救洛陽未敢進</hi>
　<hi>齊主召并州刺史叚韶謂曰洛陽危急今欲遣王救之突厥在北復須鎭禦如何對曰北虜侵邉事等疥</hi>
　<hi>癬今西隣闚逼乃腹心之病齊主乃遣韶督精騎一千救洛陽齊主亦自晉陽赴之韶至洛陽與諸將觀</hi>
　<hi>周軍形埶至太和谷與周軍遇馳告諸營追集騎士結陳以待之韶為左軍長恭為中軍光為右軍周人</hi>
　<hi>不意其至皆忷懼韶遥謂曰汝宇文䕶纔得其母遽來為冦豈欲送死邪周人以歩兵上山逆戰韶且戰</hi>
　<hi>且却以誘之待其力弊然後下馬擊之周師大敗死者甚衆在城下者亦解圍遁去委棄資械彌滿川澤</hi>
　<hi>唯齊公憲逹奚武王雄在後拒戰雄馳馬衝斛律光陳光退走雄追之按矟不及光者丈餘欲生擒之光</hi>
　<hi>惟餘一矢射雄中額雄走至營而卒軍中益懼齊公憲拊循督勵衆心小安至夜收軍憲欲待明更戰武</hi>
<pb n="KR2o0020_WYG_046-59a"/>
　<hi>曰洛陽軍散人情震駭若不因夜速還明日欲歸不得矣乃還齊以韶為太宰光為太尉長恭為尚書令</hi>
　<hi>楊忠引兵應接突厥軍糧不給忠乃招誘稽胡酋長咸在坐詐使王傑勒兵鳴皷而至曰大冢宰已平洛</hi>
　<hi>陽欲與突厥共討稽胡之不服者坐者皆懼忠慰諭而遣之於是諸胡相帥饋輸軍糧塡積屬周師罷歸</hi>
　<hi>忠亦還䕶本無將畧是行又非本心故無功</hi>集覽<hi>稽胡注見梁武帝中大通三年歩落稽</hi>質<lb/>
　實<hi>一統志云邵州後周所置治垣縣隋改為邵原郡唐初復為邵州後罷之故址在平陽府絳州東南</hi>
　<hi>二百三十里</hi>
　　發明<hi>前書齊人歸宇文䕶之母于周未聞周人有請于齊也次書周䕶㑹突厥侵齊未聞齊人</hi>
　　<hi>得罪于周也至是書齊及䕶戰于洛陽大敗之未聞䕶有全師制勝之䇿也夫師直為壯曲為老䕶</hi>
<pb n="KR2o0020_WYG_046-59b"/>
　　<hi>身都將相手握大權不幸有母淪陷異境不能遣一介行李<graphic n="KR0548" url="https://raw.githubusercontent.com/kanripo/KR-Gaiji/master/images/KR0548.png" mimeType="image/png"/>請于齊乃遣間使求之幸而齊人無</hi>
　　<hi>謀即遣歸國䕶曽不思報齊之徳遽與突厥連兵擊之此何義哉借使虜嘗有約豈不能告之以實</hi>
　　<hi>厚其禮而謝之彼亦安能遽為邉患耶觀叚韶折䕶之語周人無以荅之此其曲直曉然可知綱目</hi>
　　<hi>比而書之則䕶負恩不義兵出無名率夷狄以戕中國輕用武以喪師徒其罪皆著見於書法之間</hi>
　　<hi>矣可勝誅哉</hi>
齊山東大水<lb/>
　<hi>饑死者不可勝計</hi>
周滅宕昌置宕州集覽<hi>宕昌注見宋文帝元嘉元年</hi>
<pb n="KR2o0020_WYG_046-60a"/>
　<hi>宕昌王梁彌定屢冦周邊周討滅之以其地置宕州</hi>
<hi>乙陳天嘉六年周保定五酉年齊後主緯天統元年</hi>考異<hi>按齊世祖是年四月傳位於緯此當分注齊河</hi>
<hi>清四年後主緯天統元年</hi>春二月周遣使如突厥逆女○夏四月陳<lb/>
侍中安成王頊免<lb/>
　<hi>頊以帝弟之重勢傾朝野直兵鮑僧叡恃頊勢為不法御史中丞徐陵為奏彈之從南臺官屬引奏案而</hi>
　<hi>入陳主為歛容正坐陵進讀奏版時頊侍殿上流汗失色陵遣殿中御史引頊下殿陳主為之免頊侍申</hi>
　<hi>朝廷肅然</hi>
彗星見○齊主湛傳位於太子緯自稱太上皇帝以祖<lb/>
<pb n="KR2o0020_WYG_046-60b"/>
珽為秘書監<lb/>
　<hi>珽有文無行嘗為高祖功曹因宴失金叵羅於珽髻上得之又坐詐盜官粟鞭配甲坊又嘗坐贓當絞除</hi>
　<hi>名顯祖愛其才復令直中書省齊主為長廣王珽言殿下有非常骨法及即位擢拜中書侍郎遷散騎常</hi>
　<hi>侍與和士開共為姦諂珽私說士開曰君之寵幸振古無比宫車一日晚駕欲何以克終士開因從問計</hi>
　<hi>珽曰宜說主上云文襄文宣孝昭之子俱不得立今宜令皇太子早踐大位以定君臣之分若事成中宫</hi>
　<hi>少主必皆德君此萬全計也請君微說主上令粗解珽當自外上表論之士開許諾㑹彗星見太史奏云</hi>
　<hi>除舊布新之象珽於是上書言陛下雖為天子未為極貴宜傳位東宫且以上應天道齊主從之傳位于</hi>
　<hi>緯以太子妃斛律氏為后於是羣公上尊號為太上皇帝軍國大事咸以聞使侍郎馮子琮左丞胡長粲</hi>
<pb n="KR2o0020_WYG_046-61a"/>
　<hi>輔導少主珽拜秘書監大被親寵</hi>集覽<hi>彗星見史記天官書注正義曰天彗者一名掃星本類星</hi>
　<hi>末類彗小者數寸長長或竟天而體無光假日之光故夕見則東指晨見則西指若日南北則隨日光而</hi>
　<hi>指光芒所及為災變見則兵起除舊布新彗所指之處弱也又注詳見周顯王八年金叵羅史炤通鑑釋</hi>
　<hi>文曰叵普火反叵羅飲器也以金為之甲坊軍器監掌繕甲弩以時輸武庫總署二一曰弩署一曰甲坊</hi>
　　書法<hi>白虹貫日則殺百年以厭之彗星示變則傳位太子以禳之齊之所以應天者如此綱目</hi>
　　<hi>比而書之貶義自見矣然緯立而齊亡則天變誠不誣也</hi>
　　發明<hi>書齊主湛傳位於彗見之下祖珽為秘書監之上則知齊國此舉惑於珽之邪說欲以是</hi>
　　<hi>而塞天變明矣夫星文示戒人君當側身修行改紀其政庶可感動天心返妖致祥烏有傳位于子</hi>
<pb n="KR2o0020_WYG_046-61b"/>
　　<hi>而可以上應天道耶書之于冊矯誣可知</hi>
秋七月朔日食○陳遣兵擊周廸殺之考異<hi>按天嘉三年四年兩</hi>
<hi>書陳討周廸此當書討書誅誤書擊書殺</hi>
　　書法<hi>廸與陳留皆書討矣二子書誅廸則曷為書殺廸梁之内史也綱目於此有權衡矣據二</hi>
　　<hi>子皆陳所命也</hi>
○冬十月周殺其中州刺史賀若敦<lb/>
　<hi>周以函谷闗城為通洛防以賀若敦為中州刺史鎮之敦恃才負氣以湘州之役全軍而返謂宜受賞翻</hi>
　<hi>得除名對臺使出怨言宇文䕶怒徵還逼令自殺臨死謂其子弼曰吾志平江南今而不果汝必成吾志</hi>
<pb n="KR2o0020_WYG_046-62a"/>
　<hi>吾以舌死汝不可不思因引錐刺弼舌出血以誡之</hi>集覽<hi>函谷闗文頴曰秦東闗也在𢎞農縣外衡</hi>
　<hi>山嶺下顔師古曰陜西桃林縣南十二里有洪溜澗水即古函谷闗也其水北流入河西岸猶有舊闗遺</hi>
　<hi>跡西征記云道形如函也山原壁立數十仞谷中僅容一車案今陜州靈寶縣南十里秦函谷闗也漢武</hi>
　<hi>元鼎三年徙函谷闗於新安縣東一里案新安屬河南在靈寶東三百餘里</hi>正誤<hi>通洛防今按北</hi>
　<hi>史周武帝保定五年改故函谷闗城為通洛防在洛州新安縣東</hi>質實<hi>一統志云函谷闗有二一</hi>
　<hi>在河南府靈寶縣南一十里老耼西度田文東出皆此闗左右有望氣鷄鳴二臺遺址此舊闗也一在河</hi>
　<hi>南府新安縣東二里項羽坑秦降卒處漢樓船將軍楊僕有大功耻為闗外人上書乞以家財東徙闗武</hi>
　<hi>帝為移於此此新闗也中州後周所置治東垣縣後省州置新安郡隋復改東垣為新安縣屬榖州後省</hi>
<pb n="KR2o0020_WYG_046-62b"/>
　<hi>州以縣屬河南郡唐初屬洛州後屬河南府宋及金元俱仍舊本朝因之仍屬河南府</hi>
<hi>丙陳天康元年周天和戌元年齊天綂二年</hi>春正月日食○夏四月陳以孔<lb/>
奐為太子詹事<lb/>
　<hi>陳主不豫臺閣衆事並令僕射到仲舉尚書孔奐共决之疾篤奐仲舉與司空尚書令揚州刺史安成王</hi>
　<hi>頊尚書袁樞舍人劉師知入侍醫藥陳主以太子伯宗柔弱謂頊曰吾欲遵太伯之事頊拜泣固辭陳主</hi>
　<hi>又謂仲舉奐等曰今三方鼎峙四海事重宜須長君卿等宜遵此意孔奐流涕對曰皇太子聖徳日躋安</hi>
　<hi>成王足為周旦若有廢立之心臣誠不敢奉詔陳主曰古之遺直復見於卿乃以奐為太子詹事司馬公</hi>
　<hi>曰孔奐處腹心之重任决社稷之大計茍以世祖之言為不誠則當面辨廷争以絶覬覦以為誠邪則當</hi>
<pb n="KR2o0020_WYG_046-63a"/>
　<hi>請下詔書宣告中外若謂太子嫡嗣不可動揺欲保輔而安全之則當盡忠竭節以死繼之奈何於君之</hi>
　<hi>存則逆探其情而求合及其既没則權臣移國而不能救嗣主失位而不能死斯乃姦䛕之尤者而世祖</hi>
　<hi>謂之遺直以託六尺之孤豈不悖哉</hi>集覽<hi>足為周旦周公旦周武王弟也武王崩成王立而少周公</hi>
　<hi>攝政七年而反政古之遺直春秋傳昭十四年仲尼曰叔向古之遺直也注言叔向之直有古人遺風</hi>
陳主蒨殂太子伯宗立<lb/>
　<hi>陳主起自艱難知民疾苦性明察儉約毎夜刺閨取外事分判者前後相續敕傳更籖於殿中者必投籖</hi>
　<hi>於階石之上令鎗然有聲曰吾雖眠亦令驚覺</hi>集覽<hi>傳更籖傳遞籖籌也五更傳五籖</hi>正誤<lb/>
　<hi>刺閨今按刺閨疑宫中職名猶刺史刺姦之刺檢察閨闥者也胡三省註就閨中刺取外事故曰刺閨未</hi>
<pb n="KR2o0020_WYG_046-63b"/>
　<hi>詳孰是</hi>
五月陳以安成王頊為司徒録尚書事徐陵為吏部尚<lb/>
書<lb/>
　<hi>陵以梁末以來選授多濫乃為書示衆曰永定之時聖朝草創白銀難得黄札易營致令員外常侍路上</hi>
　<hi>比肩諮議參軍市中無數今衣冠禮樂日富年華何可猶作舊意非理望也衆咸服之</hi>集覽<hi>黄札</hi>
　<hi>札薄木板也用以書詔宋明帝時以軍功除官者衆板不能供始用黄紙</hi>
　　書法<hi>書徐陵何善其職也陳世書以為吏部尚書二徐陵孔奐皆其人也</hi>
秋八月周信州蠻反討平之考異<hi>蠻夷當書擊誤作討後年周梁州獠叛討</hi>
<pb n="KR2o0020_WYG_046-64a"/>
<hi>平之亦同</hi>
　<hi>周信州蠻冉令賢等據巴峽反黨與連結二千餘里前後討之不克詔開府陸騰督王亮司馬裔討之令</hi>
　<hi>賢於江南據險要置十城遠結涔陽蠻為聲援自帥精卒固守水邏城諸將皆欲先取水邏騰曰令賢内</hi>
　<hi>恃水邏之固外託涔陽之援資糧充實器械精新以我懸軍攻其嚴壘脫一戰不克更成其氣不如頓軍</hi>
　<hi>湯口先取江南剪其羽毛然後進軍水邏此制勝之術也乃遣王亮帥衆㧞其八城遂間募驍勇進攻水</hi>
　<hi>邏令賢兄子龍真據水邏旁石勝城騰宻誘降之水邏衆潰令賢走追斬之信州舊治白帝騰徙之於八</hi>
　<hi>陣灘北以司馬裔為信州刺史</hi>集覽<hi>涔陽地名在郢中今澧州也又名澧陽涔鉏簮反</hi>質實<lb/>
　<hi>一統志云信州梁初所置治白帝城隋改為巴東郡唐復為信州尋改䕫州治奉節縣天寶初改雲安郡</hi>
<pb n="KR2o0020_WYG_046-64b"/>
　<hi>乾元初復為䕫州五代時後唐置寧江軍節度宋仍為䕫州元改夔州路本朝改䕫州府屬四川道</hi>
周萬榮郡民作亂討平之<lb/>
　<hi>周小吏部辛昻奉使梁益且為陸騰督軍糧時臨信楚合等州民多從亂昻諭以禍福赴者如歸乃令老</hi>
　<hi>弱負糧壯夫拒戰咸樂為用及還㑹巴州萬榮郡民反攻圍郡城昻謂其徒曰凶狡猖狂若待上聞孤城</hi>
　<hi>必陷茍利百姓專之可也募兵得三千倍道兼行出其不意直趣賊壘賊以為大軍至望風瓦解周以為</hi>
　<hi>渠州刺史</hi>
冬十二月齊主湛殺其河間王孝琬<lb/>
　<hi>孝琬怨執政為草人而射之和士開祖珽譛之曰草人以擬聖躬也齊上皇頗惑之㑹孝琬得佛牙置第</hi>
<pb n="KR2o0020_WYG_046-65a"/>
　<hi>内夜有光上皇聞之使搜之得鎭庫矟幡數百以為反具撾之折脛而死</hi>
　　書法<hi>齊主自稱上皇矣復書齊主何綱目以列國書陳齊固不可以上皇稱之也然則曷為名</hi>
　　<hi>之書湛所以别於緯也</hi>
齊始用士人為縣令<lb/>
　<hi>魏末以來縣令多用厮役由是士流耻為之齊僕射元文遥以為縣令治民之本遂請革選宻擇貴逰子</hi>
　<hi>弟發敕用之悉召集神武門令趙郡王叡宣㫖慰諭而遣之齊之士人為縣令自此始</hi>
　　書法<hi>縣令理人之本也綱目毎謹書之是故始用士人為縣令書是年舉堪為縣令書唐貞觀</hi>
　　<hi>二年引見京畿縣令書開元元年召新除縣令試理人䇿書四年敕舉縣令書九年頒令長新戒書</hi>
<pb n="KR2o0020_WYG_046-65b"/>
　　<hi>二十四年制舉令録法書乙卯年周</hi>
　　發明<hi>縣令吏民之表而齊用厮役為之謬可知矣書始用士人非美之也正所以見其前此未</hi>
　　<hi>嘗用士人爾</hi>
<hi>丁陣主伯宗光大元年周亥天和二年齊天統三年</hi>集覽<hi>陳主伯宗臨海王也</hi>春正月朔日<lb/>
食○二月陳安成王頊殺中書舍人劉師知又殺僕射<lb/>
到仲舉<lb/>
　<hi>初陳高祖為梁相用劉師知為中書舍人師知渉學工文練習儀體歴世祖朝委任甚重與安成王頊到</hi>
　<hi>仲舉同受遺詔輔政師知仲舉恒居禁中參决衆事頊與左右三百人入居尚書省師知見頊為朝野所</hi>
<pb n="KR2o0020_WYG_046-66a"/>
　<hi>属忌之與左丞王暹等謀出頊於外東宫舍人殷不佞素以名節自任馳詣相府矯敕謂頊曰今四方無</hi>
　<hi>事王可遷東府經理州務中記室毛喜馳語頊曰此必非太后意須更聞奏無使姦人得肆其謀出外即</hi>
　<hi>受制於人譬如曹爽願作富家翁其可得邪領軍將軍吳明徹亦賛之頊乃稱疾召師知與語使喜入言</hi>
　<hi>於太后太后曰伯宗幼弱政事並委二郎此非我意陳主亦曰此自師知等所為朕不知也喜以報頊頊</hi>
　<hi>因囚師知入見太后以師知付廷尉賜死以仲舉為光禄大夫暹亦被誅不佞不害之弟也少有孝行頊</hi>
　<hi>雅重之免官而已自是國政盡歸於頊右衛將軍韓子高與仲舉通謀未發仲舉既廢心不自安子高亦</hi>
　<hi>自危求出頊召文武議立皇太子仲舉子高入皆執之下獄賜死以始興王伯茂為中衛大將軍師知子</hi>
　<hi>高之謀伯茂預之頊恐其扇動中外使居禁中</hi>集覽<hi>願作富家翁三國魏主曹芳謁高平陵曹爽與</hi>
<pb n="KR2o0020_WYG_046-66b"/>
　<hi>群弟皆從司馬懿閉城門不内桓範勸爽挾天子以令天下爽乃投刀於地曰我亦不失作富家翁遂奉</hi>
　<hi>駕還宫被殺</hi>
　　書法<hi>書殺多矣未有書又殺者書又殺何甚頊也</hi>
夏四月陳湘州刺史華皎叛附于周考異<hi>提要漏叛字</hi>
　<hi>皎聞韓子高死内不自安繕甲聚徒撫循所部遣使潜引周兵又自歸於梁陳安成王頊遣吳明徹等襲</hi>
　<hi>之梁主亦上書言狀周人議出師應之司㑹崔猷曰前歲東征死傷過半比雖循撫瘡痍未復今陳氏保</hi>
　<hi>境息民共敦鄰好豈可利其土地納其叛臣違盟約之信興無名之師乎宇文䕶不從遣襄州緫管衛公</hi>
　<hi>直等將兵助之</hi>
<pb n="KR2o0020_WYG_046-67a"/>
閏六月齊左丞相咸陽王斛律金卒<lb/>
　<hi>金門中一皇后二太子妃三公主毎朝見常聽乘歩挽車至階或以羊車迎之然金不以為喜嘗謂其子</hi>
　<hi>大將軍光曰我雖不讀書聞古來外戚鮮有能保其族者我家直以勲勞致富貴何必藉女寵也</hi>
秋八月齊以東平王儼為司徒<lb/>
　<hi>儼齊主之弟也有寵於上皇及胡后為司徒領御史中丞魏故事中丞出與皇太子分路王公皆遥駐車</hi>
　<hi>去牛頓軛於地以待其過少遲則前驅以赤棒棒之自還鄴後此儀廢絶上皇欲尊寵儼命一遵舊制儼</hi>
　<hi>恒在宫中坐含光殿視事諸父皆拜之器玩服飾皆與齊主同儼性剛决嘗言於上皇曰尊兄懦何能帥</hi>
　<hi>左右上皇毎稱其才有廢立意胡后亦勸之既而中止</hi>
<pb n="KR2o0020_WYG_046-67b"/>
九月周人梁人㑹華皎侵陳敗績陳遂襲周沔州執其<lb/>
刺史裴寛<lb/>
　<hi>梁以華皎為司空遣其柱國王操將兵二萬㑹之周衛公直緫水陸軍與皎俱下與吳明徹戰于沌口明</hi>
　<hi>徹募軍中小艦令先出當西軍大艦受其拍西軍諸艦發拍皆盡然後以大艦拍之西軍大敗皎直皆奔</hi>
　<hi>江陵周與陳既交惡周沔州刺史裴寛白襄州緫管請益戍兵未至程靈洗舟師奄至城下攻之三十餘</hi>
　<hi>日陳人登城寛猶帥衆執短兵拒戰又二日乃擒之</hi>集覽<hi>交惡左傳周鄭交惡注惡如字兩相疾惡</hi>
　<hi>也</hi>
　　書法<hi>華皎書叛矣而周梁助之書曰㑹醜之也故王操以柱國衛公直以緫管皆貶稱人</hi>
<pb n="KR2o0020_WYG_046-68a"/>
齊山東饑○冬十一月朔日食○齊流祖珽于光州<lb/>
　<hi>珽與黄門侍郎劉逖友善珽欲求宰相乃䟽僕射趙彦深元文遥及和士開罪狀令逖奏之逖不敢通彦</hi>
　<hi>深等聞之先詣上皇自陳上皇大怒執珽詰之珽因陳士開等朋黨弄權賣官鬻獄事上皇曰爾乃謗我</hi>
　<hi>鞭配甲坊尋徙光州桎梏置地牢中夜以蕪菁子為燭眼為所熏由是失明</hi>集覽<hi>蕪菁本草注北</hi>
　<hi>人又名蔓菁根葉及子乃是菘類詩采菲注陸機曰葑蕪菁幽州人或謂之芥方言蘴蕘蕪菁也陳楚謂</hi>
　<hi>之蘴齊魯謂之蕘闗西謂之蕪菁趙郡謂之大芥</hi>
<hi>戊陳光大二年周天和子三年齊天統四年</hi>春三月周納后阿史那氏考異<lb/>
<hi>按尊立例曰立后曰立皇后某氏非正統去皇號據梁大同元年書魏立后乙弗氏則此當書周立后阿史那</hi>
<pb n="KR2o0020_WYG_046-68b"/>
<hi>氏</hi>
　<hi>突厥木杆可汗更許齊昬留周使數年不返㑹大雷風壊其穹廬旬日不止木杆懼以為天譴即備禮送</hi>
　<hi>其女於周周主行親迎之禮</hi>集覽<hi>親迎昬禮壻家設位于室中女家設次于外初昬壻盛服主人</hi>
　<hi>告于祠堂醮其子而命之迎壻出乘馬至女家俟于次女家主人告于祠堂遂醮其女而命之主人出迎</hi>
　<hi>壻入奠鴈姆奉女出登車壻乘馬先婦車至其家導婦以入而行禮朱文公曰親迎之禮恐從伊川之說</hi>
　<hi>為是近則迎於其國逺則迎於其館又曰今妻家逺要行禮一則令妻家就近處設一館却就彼迎歸行</hi>
　<hi>禮一則妻家出至一處壻即就彼迎歸至其家成禮</hi>
　　書法<hi>魏立后郁久閭氏書柔然女譏也此突厥女也不書突厥女何夷周於突厥也故從其恒</hi>
<pb n="KR2o0020_WYG_046-69a"/>
　　<hi>辭自乙酉書遣使逆女於是四年矣始書納后周卑甚矣䕶之失也</hi>
　　發明<hi>納柔然女則揭而書之納突厥女何以不書宇文至是亦胥為夷矣故特書納后阿史那</hi>
　　<hi>氏若中國然者所以著其族類不分之罪而狄之也或曰前已書如突厥逆女故此從可知爾曰春</hi>
　　<hi>秋宣元年書公子遂如齊逆女即書遂以夫人婦姜至自齊前書如齊後書至自齊誠以婚姻人道</hi>
　　<hi>之始所以兩揭其國書之豈厭於繁文哉知此則知綱目書法之意矣</hi>
周太傅燕公于謹卒<lb/>
　<hi>謹勲高位重而事上益㳟盡忠補益特被親信教訓諸子務存静退卒諡曰文</hi>
陳攻梁江陵不克<lb/>
<pb n="KR2o0020_WYG_046-69b"/>
　<hi>陳吳明徹乘勝進攻江陵引水灌之梁主出頓紀南以避之周緫管高琳與梁王操守江陵盡夜拒戰十</hi>
　<hi>旬擊明徹敗之明徹退保公安梁主乃得還</hi>集覽<hi>紀南杜預曰楚國今南郡江陵縣北紀南城也</hi>
　<hi>括地志云荆州江陵縣北五十里有紀南故城古郢都也又謂之南郢</hi>質實<hi>一統志云紀南城名</hi>
　<hi>在荆州府城北一十里史記注楚都於郢今江陵縣北紀南城是至平王更城郢在江陵東北故郢城是</hi>
　<hi>荆州記昭王十年吳通漳水灌紀南入赤湖進灌郢城遂破楚則郢與紀南為二城云</hi>
　　發明<hi>梁蕞爾之地僅足以少延不泯之祀陳既覆其宗國今又無故攻之此何義哉特書不克</hi>
　　<hi>蓋貶之也</hi>
夏四月齊以和士開為僕射<lb/>
<pb n="KR2o0020_WYG_046-70a"/>
　<hi>齊僕射徐之才善醫上皇有疾之才療之既愈中書監和士開欲得次遷乃出之才為兖州刺史而代之</hi>
秋七月周隨公楊忠卒<lb/>
　<hi>忠子堅為小宫伯宇文䕶欲引以為腹心忠曰兩姑之間難為婦汝其勿往堅乃辭之至是忠卒堅襲爵</hi>
冬十一月朔日食<lb/>
　　書法<hi>自辛巳至此歲歲日食而一歲再食者三凡八年合十一食入綱目以來日食之數未有</hi>
　　<hi>如此數年者矣</hi>
○陳安成王頊廢其主伯宗為臨海王而殺始興王伯<lb/>
茂<lb/>
<pb n="KR2o0020_WYG_046-70b"/>
　<hi>始興王伯茂以安成王頊專政不平肆惡言頊遂以太后令誣陳主云與劉師知華皎等通謀廢為臨海</hi>
　<hi>王以安成王入纂又下令黜伯茂為温麻侯寘諸别館使盜殺之</hi>質實<hi>一統志云温麻晉之縣名</hi>
　<hi>屬晉安郡初武帝以温麻船屯此因以置縣隋省入閩縣唐初復置移於連江之北改名連江縣宋元仍</hi>
　<hi>舊本朝因之改屬福州府</hi>
齊主湛殂<lb/>
　<hi>齊上皇疾作驛追徐之才未至疾亟以後事屬和士開握其手曰勿負我遂殂士開秘喪三日不發黄門</hi>
　<hi>侍郎馮子琮問其故士開曰至尊年少恐王公有貳心者欲盡追集然後議之士開素忌太尉趙郡王叡</hi>
　<hi>及領軍婁定逺子琮恐其矯遺詔出叡於外奪定逺禁兵乃說之曰群臣富貴者皆至尊父子之恩但令</hi>
<pb n="KR2o0020_WYG_046-71a"/>
　<hi>在内貴臣一無改易王公必無異志且升遐之事行路皆傳久而不舉恐有他變士開乃發喪世祖驕奢</hi>
　<hi>滛泆役繁賦重吏民苦之</hi>集覽<hi>升遐記曲禮告喪曰天王登假鄭/𤣥曰登上假已也上已者若<graphic n="KR0726" url="https://raw.githubusercontent.com/kanripo/KR-Gaiji/master/images/KR0726.png" mimeType="image/png"/>去</hi>
　<hi>云耳假音遐離騷經逺逰曰載營魄而登霞兮掩浮雲而上征注霞與遐同晦庵辨證云登霞之霞本遐</hi>
　<hi>之借用猶曰適逺云爾曲禮告喪之辭乃又借以為死之美稱莊子作登假蓋亦此例但騷經此篇注者</hi>
　<hi>遂解為赤黄之氣釋莊音者又讀假為格而訓至焉則其誤愈逺矣</hi>
周梁州獠叛討平之考異<hi>討當作擊</hi>
　<hi>周梁州恒稜獠叛緫管長史趙文表討之諸將欲四靣進攻文表曰如此則獠無生路必盡死以拒我未</hi>
　<hi>易可克今吾示以威恩為惡者誅之從善者撫之善惡既分破之易矣遂以此意遍令軍中恒稜聞之猶</hi>
<pb n="KR2o0020_WYG_046-71b"/>
　<hi>豫未决文表軍已至其境獠中先有二路一平一險有獠帥數人來見請為鄉導文表曰此路寛平不須</hi>
　<hi>為導卿但慰諭子弟使來降也既遣之乃謂諸將曰獠帥謂吾從寛路而進必設伏以邀我當更出其不</hi>
　<hi>意乃引兵自險路入乘高而望果有伏兵獠既失計争帥衆來降文表皆慰撫之乃徵其租稅無敢違者</hi>
　<hi>周以文表為蓬州刺史</hi>集覽<hi>恒稜縣名屬梁州獠音竹絞反又音老戎夷别名也</hi>
<hi>已陳高宗宣帝頊太建元年丑周天和四年齊天統五年</hi>春正月陳主頊立○二月<lb/>
齊徙東平王儼為琅邪王○齊殺其太尉趙郡王叡<lb/>
　<hi>初和士開為世祖所親狎出入卧内遂得幸於胡后及世祖殂齊主深委任之威權益盛與婁定逺等俱</hi>
　<hi>用事時號八貴太尉趙郡王叡與定逺元文遥等皆言於齊主請出士開㑹胡太后觴朝貴於前殿叡靣</hi>
<pb n="KR2o0020_WYG_046-72a"/>
　<hi>數士開受納貨賂穢亂宫掖之罪太后曰王欲欺孤寡邪且飲酒勿多言叡等詞色愈厲儀同三司安吐</hi>
　<hi>根曰不出士開朝野不定太后不可叡等投冠於地拂衣而起明日復詣雲龍門令文遥入奏太后及齊</hi>
　<hi>主召問士開對曰陛下諒闇始爾大臣皆有覬覦今若出臣正是自翦羽翼宜謂叡等云文遥與臣俱受</hi>
　<hi>先帝任用可並用為州且令出納待過山陵然後遣之齊主及太后乃以士開為兖州刺史葬畢太后欲</hi>
　<hi>留士開過百日叡不許有中人宻謂叡曰太后意既如此殿下何宜苦違叡曰吾受委不輕今嗣主幼冲</hi>
　<hi>豈可使邪臣在側不守之以死何靣戴天遂更見太后苦言之太后令酌酒賜叡叡正色曰今論國家大</hi>
　<hi>事非為巵酒言訖遽出士開載美女珠簾詣婁定逺獻之定逺喜謂曰欲還入不士開曰不願更入但乞</hi>
　<hi>王保䕶長為大州足矣定逺信之送至門士開曰今當逺出願得一辭覲二宫定逺許之士開由是得見</hi>
<pb n="KR2o0020_WYG_046-72b"/>
　<hi>太后及齊主進說曰先帝一旦登遐臣媿不能自死觀朝貴意勢欲以陛下為乾明臣出之後必有大變</hi>
　<hi>臣何靣目見先帝於地下因慟哭齊主太后皆泣問計士開曰臣已得入復何所慮正須數行詔書耳於</hi>
　<hi>是詔出定逺為青州刺史責趙郡王叡以不臣之罪旦日叡將復入諌妻子咸止之叡曰社稷事重吾寧</hi>
　<hi>死事先皇不忍見朝廷顛沛至殿門又有人謂曰入恐有變叡曰吾上不負天死亦無恨入見太后論執</hi>
　<hi>彌固出至永巷遇兵執送華林園拉殺之叡清正自守朝野寃惜之復以士開為僕射定逺歸士開所遺</hi>
　<hi>加以餘珍賂之</hi>集覽<hi>乾明廢帝殷年號即陳文帝天嘉元年也是年八月廢為濟南王</hi>
　　書法<hi>綱目惡淫刑於宋子業齊寳卷高洋高緯陳叔寳五君所殺必斥書主高緯斥主以殺者</hi>
　　<hi>五此其獨書齊何罪有分也叡之死和士開為之</hi>
<pb n="KR2o0020_WYG_046-73a"/>
　　發明<hi>胡后欲留和士開而叡力争由是遇禍然則何不以胡后殺之為文齊主年少惑於士開</hi>
　　<hi>之言預聞其事故掲國以書者見君與國母及用事大臣共之也</hi>
夏四月齊以高阿那肱為尚書令韓長鸞為領軍陸令<lb/>
萱為女侍中穆提婆為侍中祖珽為秘書監<lb/>
　<hi>齊主年少多嬖寵武衛將軍高阿那肱素以諂佞為世主所厚多令在東宫侍齊主由是有寵累遷并省</hi>
　<hi>尚書令封淮隂王都督韓長鸞亦以嘗衛東宫累遷侍中領軍總知内省機宻宫婢陸令萱者坐其夫駱</hi>
　<hi>超謀叛配掖庭子提婆亦没為奴齊主之在襁褓令萱養之令萱巧黠善取媚有寵於胡太后和士開阿</hi>
　<hi>那肱皆為之養子齊主以令萱為女侍中令萱引提婆入侍齊主朝夕戯狎累遷開府儀同三司斛律后</hi>
<pb n="KR2o0020_WYG_046-73b"/>
　<hi>之從婢穆舍利有寵於齊主令萱乃為之養母因令提婆冒姓穆氏然士開用事最久諸幸臣皆依附之</hi>
　<hi>齊主思祖珽復以為海州刺史珽乃遺陸媪弟儀同悉逹書曰趙彦深心腹陰沈欲行伊霍事儀同姊弟</hi>
　<hi>豈得平安何不早用智士邪士開亦以珽有膽畧欲引為謀主乃棄舊怨虚心待之與陸媪言於齊主曰</hi>
　<hi>三帝之子皆不得立今至尊獨在帝位者祖孝徵之力也其人心行雖薄竒畧出人緩急可使且目已盲</hi>
　<hi>必無反心齊主乃召以為秘書監士開譛齊主之舅胡長仁出刺齊州長仁怨憤遣人刺之事覺士開問</hi>
　<hi>珽珽引薄昭事遣使賜死</hi>集覽<hi>三帝文襄文宣孝昭也薄昭漢文帝母薄姬之弟以殺漢使者文帝</hi>
　<hi>使公卿從之飲欲令自引分昭不肯又使群臣喪服往哭之乃自殺</hi>
　　書法<hi>元乂妻書女侍中矣乙未魏於是再見終綱目書女侍中三庚戌南漢</hi>
<pb n="KR2o0020_WYG_046-74a"/>
　　發明<hi>高阿那肱韓長鸞武夫小人陸令萱宫婢穆提婆配𨽻宫奴祖珽盲目流人齊氏任用如</hi>
　　<hi>此綱目列而書之所以著其亂亡之迹為後戒也</hi>
秋八月陳廣州刺史歐陽紇反<lb/>
　<hi>歐陽紇在廣州十餘年威惠著於北越自華皎叛陳主疑之徵為左衛將軍紇懼遂舉兵攻衡州陳主遣</hi>
　<hi>徐儉持節諭㫖儉語紇曰吕嘉之事誠當已逺將軍獨不見周廸陳寶應乎紇黙然不應陳主乃遣車騎</hi>
　<hi>將軍章昭逹討之</hi>集覽<hi>吕嘉漢武時南粤王之相也建元四年謀作亂元鼎五年討平之周廸陳</hi>
　<hi>寶應文帝天嘉五年誅陳寶應六年殺周廸</hi>
冬十二月周齊公憲侵齊圍宜陽○周陳復通好<lb/>
<pb n="KR2o0020_WYG_046-74b"/>
<hi>庚陳太建二年齊武平寅元年周天和五年</hi>春二月齊以斛律光為右丞相<lb/>
○陳人討歐陽紇斬之封陽春太守馮僕母洗氏為石<lb/>
龍太夫人<lb/>
　<hi>歐陽紇召陽春太守馮僕至南海誘與同反僕遣使告其母洗夫人夫人曰我忠貞兩世今不能惜汝而</hi>
　<hi>負國也遂發兵拒境帥諸酋長迎章昭逹昭逹至始典紇懼出頓淮口多聚沙石盛以竹籠置于水栅之</hi>
　<hi>外昭逹令人潜行斫籠因縱大艦突之紇敗擒之斬於建康市紇之反也士人流寓者皆惶駭前著作佐</hi>
　<hi>郎蕭引獨恬然曰管幼安袁曜卿亦但安坐耳君子直已以行義何憂懼乎至是陳主徵以為侍郎馮僕</hi>
　<hi>以其母功封信都侯遷石龍太守遣使者持節冊命洗氏為石龍太夫人賜以繡幰安車鼓吹麾節鹵簿</hi>
<pb n="KR2o0020_WYG_046-75a"/>
　<hi>如刺史之儀</hi>集覽<hi>管幼安袁曜卿管寧字幼安注見文帝天嘉五年袁渙字曜卿三國魏人劉備</hi>
　<hi>舉渙茂才避地江淮後歸魏武帝繡幰許偃反車上張繒曰幰安車注見漢桓帝延熹二年鼓吹注見晋</hi>
　<hi>武帝太康三年麾節麾大將之旗所以指麾也節注見秦始皇二十六年鹵簿注見晉成帝咸康二年</hi>
　質實<hi>一統志云袁渙陳郡人漢建安中劉備舉渙茂才後歸曹操拜沛南都尉遷梁相毎敕諸縣存</hi>
　<hi>鰥寡高年表孝子貞婦常曰世治則禮詳世亂則禮簡全在斟酌魏國初建行御史大夫事居官數年卒</hi>
　<hi>石龍梁之郡名治高凉縣陳因之隋初罷郡為縣尋廢之故址在高州府電白縣治東北二十里</hi>
　　書法<hi>於是封僕為信都侯石龍太守不書而書石龍太夫人何本功也微斯母僕之所從未可</hi>
　　<hi>知也洗氏於是再見綱目矣梁庚午是年終綱目婦人以封爵見者十有二詳漢呂后丁巳年皆譏</hi>
<pb n="KR2o0020_WYG_046-75b"/>
　　<hi>也唯洗氏再書皆予辭又隋開皇十年封譙國夫人</hi>
秋七月齊以和士開為尚書令<lb/>
　<hi>士開威權日盛朝士不知亷耻者或為之假子士開傷寒醫云應服黄龍湯士開有難色有候之者請先</hi>
　<hi>嘗之一舉而盡</hi>
陳遣兵攻梁周人救之陳師還<lb/>
　<hi>章昭逹攻梁梁主與周總管陸騰拒之周人於峽口南岸築城横引大索編葦為橋以度軍糧昭逹為長</hi>
　<hi>㦸施於樓船上仰割之索斷糧絶遂攻其城下之梁主告急於周周使將軍李遷哲將兵救之昭達兵不</hi>
　<hi>利引還</hi>
<pb n="KR2o0020_WYG_046-76a"/>
　　發明<hi>前日陳人攻梁不克今又遣兵攻之何耶周人救之陳師遂還然則陳氏無名興師避强</hi>
　　<hi>凌弱其罪皆自見於書法之間矣</hi>
九月齊立子恒為太子<lb/>
　<hi>齊穆夫人生子恒陸令萱欲以為太子恐斛律后怒乃白齊主使后母養之以為太子</hi>
冬十月朔日食○齊以蕭莊為梁王<lb/>
　<hi>齊復以梁永嘉王莊為梁王許以興復竟不果及齊亡莊憤悒卒於鄴</hi>
　　書法<hi>莊嘗稱梁主矣此其斥名何以失地也故削之</hi>
周平越嶲置西寧州集覽<hi>西寧州注見漢武帝元鼎六年越嶲郡</hi>○齊築<lb/>
<pb n="KR2o0020_WYG_046-76b"/>
城于汾北周齊公憲還救之<lb/>
　<hi>周齊争宜陽久不决勲州刺史韋孝寛謂其下曰宜陽一城之地不足損益兩國争之勞師彌年彼若棄</hi>
　<hi>之來圖汾北我必失地宜速於華谷長秋築城以杜其意脫其先我圖之寔難乃畫地形且陳其狀宇文</hi>
　<hi>䕶不聽齊斛律光果於汾北築華谷龍門二城光請孝寛相見光曰宜陽小城久勞争戰今既舍彼欲於</hi>
　<hi>汾北取償幸勿怪也孝寛曰宜陽彼之要衝汾北我之所棄我棄彼取其償安在君不撫循百姓而極武</hi>
　<hi>窮兵苟貪尋常之地塗炭疲弊之民竊為君不取也光進圍定陽築南汾城以逼之周人釋宜陽之圍以</hi>
　<hi>救汾北</hi>集覽<hi>脫其先我脫或然之辭猶言儻或也先息薦反左傳軍志有之先人有奪人之心後</hi>
　<hi>人有待其衰</hi>
<pb n="KR2o0020_WYG_046-77a"/>
<hi>辛陳太建三年齊武平卯二年周天和六年</hi>春正月齊斛律光及周韋孝寛<lb/>
戰于汾北周師敗績<lb/>
　<hi>光築十三城於西境馬上以鞭指畫而成拓地五百里而未嘗伐功</hi>
夏四月朔日食○六月齊太宰叚韶圍周定陽克之獲<lb/>
汾州刺史楊敷<lb/>
　<hi>齊叚韶引兵圍定陽周汾州刺史楊敷固守不下韶急攻之曰此城三靣重澗皆無走路惟慮東南一道</hi>
　<hi>耳簡精兵專守之此必成擒乃令壯士千餘人伏於東南澗口城中糧盡敷走伏兵擊擒之遂取汾州敷</hi>
　<hi>愔之族子也敷子素少多才藝以其父守節陷齊未蒙贈諡申理再三周主大怒命左右斬之素大言曰</hi>
<pb n="KR2o0020_WYG_046-77b"/>
　<hi>臣事無道天子死其分也周主壯其言贈敷大將軍諡曰忠壯素漸見禮遇命為詔書下筆立成詞義兼</hi>
　<hi>美周主曰勉之勿憂不富貴素曰但恐富貴來逼臣臣無心圖富貴也</hi>質實<hi>一統志云定陽後魏</hi>
　<hi>郡名治平昌縣後周初因之後改為介休郡唐初改為介州後廢州以縣屬汾州五代宋金元俱仍舊本</hi>
　<hi>朝因之仍屬汾州</hi>
　　發明<hi>周自連兵突厥之後屢敗於齊雖以宇文憲韋孝寛之才皆不能得志於敵良由䕶以不</hi>
　　<hi>義舉兵理曲而氣餒故爾綱目悉書於冊所以為師出無名者之戒豈不著明也哉</hi>
齊取周四戍<lb/>
　<hi>齊斛律光與周師戰於宜陽城下取周建安等四戍捕虜千餘人而還未至鄴齊主敕使散兵光以軍士</hi>
<pb n="KR2o0020_WYG_046-78a"/>
　<hi>有功未得慰勞乃宻表請遣使宣㫖軍還至紫陌駐營待使齊主惡之亟召光入見然後宣勞散兵</hi>
秋七月齊琅琊王儼殺和士開<lb/>
　<hi>齊琅琊王儼以和士開穆提婆等專權意不平二人忌之出儼居北宫時儼猶帶中丞士開等又欲出之</hi>
　<hi>於外治書侍御史王子直說儼曰殿下被疏正由士開間搆何可出北宫也儼謂侍中馮子琮曰士開罪</hi>
　<hi>重殺之何如子琮心欲廢齊主而立儼因勸成之儼令子直彈士開罪請禁推子琮雜他文書奏之齊主</hi>
　<hi>可之儼誑領軍庫狄伏連使收士開伏連請覆奏子琮曰琅琊受敕何必更奏伏連信之發軍士伏於神</hi>
　<hi>虎門外執士開送臺儼斬之儼黨因逼儼帥軍士三千人屯千秋門齊主使劉桃枝召儼儼欲誘令萱而</hi>
　<hi>殺之因對曰尊兄若赦臣請令令萱來迎令萱聞之戰栗齊主又使韓長鸞召儼儼將入所親劉辟疆牽</hi>
<pb n="KR2o0020_WYG_046-78b"/>
　<hi>衣諌曰若不斬穆提婆母子殿下無由得入廣陵王孝珩安德王延宗至曰何不入辟疆曰兵少延宗顧</hi>
　<hi>衆而言曰孝昭殺楊遵彦止八十人今有數千何謂少齊主急召斛律光光聞儼殺士開撫掌大笑曰龍</hi>
　<hi>子所為固自不似凡人入見齊主帥宿衛者四百人受甲將出戰光曰小兒軰弄兵與交手即亂鄙諺云</hi>
　<hi>奴見大家心死至尊宜自至千秋門琅琊必不敢動齊主從之光歩道使人走出曰大家來儼徒駭散齊</hi>
　<hi>主遥呼之儼猶立不進光就謂曰天子弟殺一夫何所苦執其手彊引以前請於齊主曰琅琊王年少輕</hi>
　<hi>為舉措稍長自不然願寛其罪齊主㧞刀鐶築其辮頭良久乃釋之收庫狄伏連王子直劉辟疆支解之</hi>
　<hi>齊主欲盡殺儼府吏光曰此皆勲貴子弟誅之恐人心不安于是罪之有差太后責儼儼曰馮子琮教兒</hi>
　<hi>太后遂殺子琮</hi>集覽<hi>請禁推奏請收禁推勘也龍子琅琊王名儼小字龍子奴見大家心死大家猶</hi>
<pb n="KR2o0020_WYG_046-79a"/>
　<hi>言天家蔡邕獨斷曰天家百官小吏之所稱天子無外以天下為家故稱天家親近侍從官稱大家又曰</hi>
　<hi>官家辮頭以髪結為辮也辮俾典反</hi>
　　書法<hi>書殺何專也士開僕射曷為不書官罪士開也罪士開則曷為書殺士開可殺而非儼之</hi>
　　<hi>所得殺也</hi>
九月齊太宰平原王段韶卒<lb/>
　<hi>韶有謀畧得士死力功高望重而雅性温慎得宰相體事後母孝閨門雍肅勲貴之家無能及者卒諡忠</hi>
　<hi>武</hi>
齊主殺其弟琅琊王儼<lb/>
<pb n="KR2o0020_WYG_046-79b"/>
　<hi>陸令萱說齊主曰人稱琅琊聰明雄勇當今無敵觀其相表殆非人臣自專殺以來常懐恐懼宜早為之</hi>
　<hi>計齊主未决以食舉宻迎侍中祖珽問之珽稱周公誅管叔季友酖慶父齊主乃使將軍趙元侃誘儼元</hi>
　<hi>侃曰臣昔事先帝見先帝愛王今寧就死不忍行此齊主乃出元侃為豫州而召儼使劉桃枝拉殺之時</hi>
　<hi>年十四遺腹四男皆幽死既而贈儼楚恭哀帝以慰太后心</hi>集覽<hi>相表相謂相貌表謂儀表周公</hi>
　<hi>誅管叔周公旦管叔鮮之弟也成王年少周公攝政管叔與羣弟疑周公不利於王乃作亂周公奉王命</hi>
　<hi>誅之季友酖慶父季友慶父皆魯桓公之子莊公之弟也莊公薨季友立莊公之子般慶父恨不得立乃</hi>
　<hi>殺般而立閔公季友奔陳慶父奔莒季友乃入而立僖公求慶父於莒而殺之父音甫</hi>
　　書法<hi>儼專殺罪也曷為以殺書綱目之法雖有罪而殺之不以其罪一以無罪之辭書之况年</hi>
<pb n="KR2o0020_WYG_046-80a"/>
　　<hi>十四者乎故書殺其弟而斥齊主</hi>
　　發明<hi>儼有專殺之罪何不正名書誅士開姦諂迷國死有餘辜然在儼則不得而誅之今既擅</hi>
　　<hi>兵專戮齊主不於此時舉正其罪乃惑於陸令萱相表不臣之說則非天討矣故特書殺其弟以惡</hi>
　　<hi>之</hi>
冬十月齊主幽其太后胡氏于北宫<lb/>
　<hi>齊胡太后出入不節與沙門統曇獻通齊主聞而未之信後朝太后見二尼悅而召之乃男子也於是曇</hi>
　<hi>獻事亦發皆伏誅遂幽太后於北宫太后或為齊主設食齊主亦不敢嘗</hi>
　　書法<hi>綱目書幽其太后二魏胡氏齊胡氏幽木葉山者不與焉</hi>
<pb n="KR2o0020_WYG_046-80b"/>
十二月周以基平鄀州與梁<lb/>
　<hi>梁華皎如周過襄陽說衛公直曰梁主民少國貧望借數州以資之直然之遣使言狀周主詔以基平鄀</hi>
　<hi>三州與之</hi>集覽<hi>襄陽注見漢獻帝建安十二年基州名平州名鄀州名本南郡邑古鄀子國也正義</hi>
　<hi>曰鄀音若括地志云楚昭王遷都郡在今江陵境中故城在襄州樂鄉縣東北三十三里</hi>質實<hi>一統</hi>
　<hi>志云基晉之州名治編縣隋屬荆州後廢之唐初復置後改為荆門縣五代時高氏建為荆門軍治當陽</hi>
　<hi>縣尋省宋復置軍元陞為府尋降為荆門州本朝因之屬荆州府平後周之州名治當陽縣隋改為玉州</hi>
　<hi>唐初復置平州五代時高氏置荆門軍於此宋以當陽縣省入長林縣後復置元仍舊本朝因之改屬荆</hi>
　<hi>州府鄀晉之州名治樂鄉縣宋屬南郡隋廢之故城在襄陽府宜城縣東北三十五里</hi>
<pb n="KR2o0020_WYG_046-81a"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
<pb n="KR2o0020_WYG_046-81b"/>
　<lb/>
　<lb/>
　<lb/>
　<lb/>
　<lb/>
　<lb/>
　<lb/>
御批資治通鑑綱目卷三十四<lb/>
</p>
<p>
</p>
  </div>
</body>
</text>
</TEI>