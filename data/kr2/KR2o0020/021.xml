<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?><?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" 	schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">   <teiHeader>      <fileDesc>          <titleStmt> <title>Title</title> </titleStmt> <publicationStmt>             <p>Publication Information</p> </publicationStmt> <sourceDesc>             <p>Kanripo</p>          </sourceDesc>       </fileDesc>   </teiHeader>
 <text>
<body>
<div> <lb/>
    <p>
<pb n="KR2o0020_WYG_021-1a"/>
　欽定四庫全書<lb/>
御批資治通鑑綱目卷十一<lb/>
　　<hi>起丙寅漢順帝永建元年盡丙午漢桓帝延熹九年</hi>凡四十一年<lb/>
　<hi>丙寅</hi>孝順皇帝永建元年春正月帝朝太后於東宫<lb/>
　　<hi>初議郎陳禪以為閻太后與帝無母子恩宜徙别館絶朝見周舉謂司徒李郃曰瞽瞍常欲殺舜舜事之</hi>
　　<hi>逾謹鄭荘公秦始皇怨母隔絶後感潁考叔茅焦之言復脩子道書傳美之今太后幽在離宫若悲愁生</hi>
　　<hi>疾一旦不虞主上將何以令於天下宜宻表請率羣臣朝覲郃即上疏帝從之太后意乃安</hi>集覽<lb/>
　　<hi>瞽瞍孔頴達曰無日曰瞽舜父有目不能分别善惡故謂之瞽配字曰瞍葢瞍亦無目之稱鄭莊公秦始</hi>
<pb n="KR2o0020_WYG_021-1b"/>
　　<hi>皇怨母隔絶後感潁考叔茅焦之言復脩子道春秋鄭武公娶于申曰武姜謀殺其長子莊公後莊公置</hi>
　　<hi>武姜于城潁誓之曰不及黄泉無相見也潁考叔為鄭典封疆之官莊公賜食考叔請以遺母公曰爾有</hi>
　　<hi>母遺翳我獨無考叔勸公闕地及泉隧而相見秦始皇即位太后與吕不韋通始皇遂遷太后於萯陽宫</hi>
　　<hi>茅焦齊客也諫之始皇遂自駕迎歸為母子如初闕其月反隧若今延道</hi>質實<hi>潁考叔春秋時潁谷</hi>
　　<hi>封人茅焦齊人</hi>
　　　書法<hi>書朝太后何予存厚也是故朝太后不書順帝書是年靈帝書建寜四年皆遷后也皆不</hi>
　　　<hi>久而以喪書者也</hi>
　皇太后閻氏崩○二月𦵏安思皇后○隴西鍾羌反馬<lb/>
<pb n="KR2o0020_WYG_021-2a"/>
賢擊破之質實<hi>隴西郡名注見秦王政三年</hi>
　<hi>戰於臨洮斬千餘級請率種人降自是凉州無事</hi>質實<hi>臨洮縣名注見秦王政三年</hi>
秋七月以來歴為車騎將軍○卞司𨽻校尉虞詡獄尋<lb/>
赦出之以為尚書僕射左雄為尚書<lb/>
　<hi>司𨽻校尉虞詡到官數月奏太傅馮石太尉劉熹免之又劾中常侍程璜陳秉孟生李閏等百官側目三</hi>
　<hi>公劾詡盛夏拘繫無辜為吏民患詡上書自訟曰法禁者俗之隄防刑罰者民之銜轡今州曰任郡郡曰</hi>
　<hi>任縣更相委逺百姓怨窮以茍容為賢盡節為愚臣所發舉贓罪非一三府恐為臣所奏遂加誣罪臣將</hi>
　<hi>從史魚死即以尸諫耳又案中常侍張防屢寢不報詡不勝憤乃自繫廷尉奏言曰昔樊豐幾亡社稷今</hi>
<pb n="KR2o0020_WYG_021-2b"/>
　<hi>張防復弄威柄臣不忍與防同朝謹自繫以聞書奏坐論輸左校二日之中傳考四獄浮陽侯孫程䓁乞</hi>
　<hi>見曰陛下始與臣等造事之時常疾姦臣知其傾國今者即位而復自為何以非先帝乎虞詡盡忠更被</hi>
　<hi>拘繫張防臧罪明正反搆忠良今客星守羽林其占宫中有姦臣宜急收防送獄以塞天變時防在帝後</hi>
　<hi>程叱防下殿奏曰陛下急收防無令從阿母求請於是防坐徙邉即赦出詡程復上疏云詡有功語甚激</hi>
　<hi>切帝感寤徴拜議郎數日遷僕射詡上疏曰方今公卿以下類多拱黙以樹恩為賢盡節為愚至相戒曰</hi>
　<hi>白璧不可為容容多後福伏見議郎左雄有王臣蹇蹇之節宜擢在喉舌之官必有匡弼之益由是拜雄</hi>
　<hi>尚書</hi>集覽<hi>史魚死即以尸諫韓詩外傳昔衛大夫史魚死謂其子曰我言蘧伯玉賢不能進衛子瑕</hi>
　<hi>不肖不能退死不當埋殯於室足矣子以父言聞之君廼立召伯玉而貴之子瑕而退之坐論輸左校論</hi>
<pb n="KR2o0020_WYG_021-3a"/>
　<hi>盧昆反議法也輸作於左校左校令掌左工屬將作大匠傳考傳音轉客星守羽林客星只是彗孛變名</hi>
　<hi>也天官書虚危南有衆星曰羽林天軍注虚危營室隂陽終始之處常多奸邪故設羽林為軍衛正義曰</hi>
　<hi>羽林三十五星三三而聚散在壘辟南天軍也出而不見則天下亂金火水入軍𧺫也其占占視兆問也</hi>
　<hi>無令從阿母求請阿倚也阿母順帝乳母宋娥也謂不可使張防從宋娥干求請託白璧不可為璧玉之</hi>
　<hi>性善惡不相揜記聘義篇瑕不揜瑜瑜不揜瑕忠也後書黄瓊傳皦皦者易汚是也容容多後福前書翟</hi>
　<hi>方進傳何持容容之計無忠固意顔師古曰容容隨衆上下也即莊子不檡善惡兩容顔適之意林希逸</hi>
　<hi>云無善無惡皆欲其恱己故謂之兩容王臣蹇蹇易蹇卦文也注見安帝建光元年蹇諤喉舌之官詩出</hi>
　<hi>納王命王之喉舌後書李固傳陛下之有尚書猶天之有北斗斗為天喉舌尚書為陛下喉舌注引春秋</hi>
<pb n="KR2o0020_WYG_021-3b"/>
　<hi>合䜟圖曰天理在斗中同三公如人喉在咽以理舌語宋均曰斗為天之舌口主出政教三公主導宣君</hi>
　<hi>命</hi>正誤<hi>傳考今按傳/當作株戀切</hi>質實<hi>浮陽漢之縣名為渤海郡治所東漢末廢之故城在</hi>
　<hi>河間府滄州東左雄南郡涅陽人</hi>
　　書法<hi>書赦出之多矣未有能起用之者於是書以為僕射又書左雄為尚書帝可謂能從善矣</hi>
遣孫程等十九侯就國<lb/>
　<hi>程等坐懷表上殿争功免官徙封逺縣因遣十九侯就國促期發遣司徒掾周舉謂司徒朱倀曰朝廷非</hi>
　<hi>程等不立今忘大德錄小過如道路天折使上有殺功臣之譏宜急表之倀曰詔指方怒言必獲譴舉曰</hi>
　<hi>明公年踰八十位居台輔不於此時竭忠報國欲以何求諫而獲罪猶有忠貞之名若舉言不足采請從</hi>
<pb n="KR2o0020_WYG_021-4a"/>
　<hi>此辭倀乃表諫帝從之復故爵土</hi>質實<hi>周舉汝南汝陽人</hi>
增置縁邊兵屯<lb/>
　<hi>朔方以西障塞多壞鮮卑因此數侵南匈奴單于憂恐上書乞脩復障塞詔黎陽營兵出屯中山北界令</hi>
　<hi>縁邊郡増置歩兵列屯塞下教習戰射</hi>質實<hi>朔方郡名注見武帝元朔元年黎陽縣名注見隋恭</hi>
　<hi>帝皇㤗二年中山國名注見周威烈王二十三年</hi>
班勇發諸國兵擊匈奴呼衍王走之<lb/>
<hi>丁卯</hi>二年春二月鮮卑冦遼東郡兵擊破之○三月旱○<lb/>
夏六月追尊母李氏為恭愍皇后<lb/>
<pb n="KR2o0020_WYG_021-4b"/>
　<hi>帝母李氏瘞城北帝初不知至是左右白之感悟發哀親到瘞所更以禮殯𦵏恭陵北</hi>
遣敦煌太守張朗與班勇討焉耆降之徴勇下獄免考<lb/>
異<hi>討當作擊</hi>
　<hi>西域皆服唯焉耆王元孟未降班勇奏攻之於是遣敦煌太守張朗將河西四郡兵與勇發諸國兵兩道</hi>
　<hi>擊之朗先有罪欲徼功自贖遂先期至爵離關元孟乞降朗入受降而還勇以後期徴下獄免</hi>
　　書法<hi>降之者張朗也書與班勇何朗先期也綱目惡専功故並書之朗不以先期罰而勇反以</hi>
　　<hi>後期罪漢之無章甚矣</hi>
秋七月朔日食○以許敬為司徒<lb/>
<pb n="KR2o0020_WYG_021-5a"/>
　<hi>敬仕於和安之間當竇鄧閻氏之盛無所屈撓三家既敗士大夫多染汙者獨不及敬當世以此貴之</hi>
聘處士樊英以為五官中郎將<lb/>
　<hi>初南陽樊英少有學行隐於壺山之陽州郡禮請公卿舉賢良有道安帝賜䇿書徴皆不赴是嵗帝復以</hi>
　<hi>䇿書𤣥纁備禮徴之英固辭疾篤不聼英不得已到京稱疾彊輿入殿猶不能屈帝乃設壇賜几杖待以</hi>
　<hi>師傅之禮延問得失拜五官中郎將數月英稱疾篤詔以為光禄大夫賜告歸令在所送榖以嵗時致牛</hi>
　<hi>酒英初被詔命衆皆以為必不降志南郡王逸與書勸使就聘及後應對無竒謀深䇿談者失望河南張</hi>
　<hi>楷謂曰天下有二道出與處也吾前以子之出能輔是君也濟斯民也而子始以不訾之身怒萬乗之主</hi>
　<hi>及其享受爵禄又不聞匡救之術進退無所據矣司馬公曰古之君子邦有道則仕邦無道則隐隐非君</hi>
<pb n="KR2o0020_WYG_021-5b"/>
　<hi>子之所欲也人莫已知而道不得行羣邪共處而害將及身故深藏以避之王者舉逸民揚側陋固為其</hi>
　<hi>有益於國家非以徇世俗之耳目也是故有道德足以尊主智能足以庇民被褐懐玉深藏不市則王者</hi>
　<hi>當盡禮以致之屈體以下之虚心以訪之克己以從之然後利澤施於四海功烈格於上下其或禮備意</hi>
　<hi>勤而不起則姑内自循省而不敢强致其人曰豈吾德之薄而不足慕乎政之亂而不可輔乎羣小在朝</hi>
　<hi>而不敢進乎誠心不至而憂其言之不用乎何賢者之不我從也無是數者則安有勤求而不至者哉或</hi>
　<hi>者恥不能致乃誘之以髙位脅之以嚴刑使彼誠君子耶則位非所貪刑非所畏其可致者乃貪位畏刑</hi>
　<hi>之人耳烏足貴哉若乃孝弟謹㢘仕不茍進潔已安分優游卒嵗雖不足以尊主庇民是亦清脩之吉士</hi>
　<hi>也王者當褒優安養俾遂其志若孝昭之待韓福光武之遇周黨以勵㢘恥美風俗斯亦可矣固不當如</hi>
<pb n="KR2o0020_WYG_021-6a"/>
　<hi>范升之詆毁又不可如張楷之責望也至於偽飾以邀譽釣竒以驚俗不食君祿而争屠沽之利不受小</hi>
　<hi>官而䂓卿相之位名與實反心與迹違斯乃華士少正卯之流其得免於聖王之誅幸矣尚何聘召之有</hi>
　<hi>哉</hi>集覽<hi>𤣥纁易賁卦束帛戔戔注子夏傳云五匹為束三𤣥二纁象隂陽韻㑹注𤣥纁者天地之</hi>
　<hi>正色士無正位托位南方火赤與黄為纁不訾之身顔師古曰訾與貲通不訾言無貲量可以比之貴重</hi>
　<hi>之極也正義曰訾量也言貲財富多不可訾量舉逸民注見周赧王三十一年揚側陋書堯典篇明明揚</hi>
　<hi>側陋注明舉明人在側陋者廣求賢也蔡氏傳曰側陋謂微賤之人范升之詆毁光武時韓歆欲為左氏</hi>
　<hi>春秋立十士范升曰左氏不祖孔子而祖於丘明無因得立難者以太史公名引左氏升又上太史公違</hi>
　<hi>戾五經繆孔子言及左氏不可錄者三十一事華士少正卯之流范寗王何論曰太公戮華士於齊夫子</hi>
<pb n="KR2o0020_WYG_021-6b"/>
　<hi>誅少正卯於魯孔子家語始誅篇孔子攝魯司㓂七日而誅少正卯子貢進曰夫少正卯魯之聞人也今</hi>
　<hi>夫子誅之或者為失乎孔子曰天下有大惡五一心逆而險二行僻而堅三言偽而辯四記醜而博五順</hi>
　<hi>非而澤少正卯皆兼有之此乃奸人之雄者不可以不除夫太公誅華士皆異世而同誅者故不可赦也</hi>
　<hi>王肅注士之為人虚偽亦聚黨也而韓非謂華士耕而後食鑿井而飲信其如此而太公誅之豈所以為</hi>
　<hi>太公者哉少去聲</hi>正誤<hi>不訾之身今按此言身命至重不可量也范升之詆毁今按光武建武五</hi>
　<hi>年范升奏處士周黨等偃蹇驕悍釣采華名等語即此事也集覽誤甚</hi>質實<hi>張楷成都人覇之子</hi>
　<hi>南陽郡名注見秦二世三年</hi>
以處士楊厚黄瓊為議郎<lb/>
<pb n="KR2o0020_WYG_021-7a"/>
　<hi>時又徴楊厚黄瓊厚至豫陳漢有三百五十年之戹以為戒拜議郎瓊將至李固以書逆遺之曰伯夷隘</hi>
　<hi>柳下惠不恭不夷不惠可否之間聖賢居身之所珍也自生民以來善政少而亂俗多必待堯舜之君此</hi>
　<hi>為士行其志終無時矣語曰嶢嶢者易缺皦皦者易汙盛名之下其實難副近魯陽樊君被徴初至朝廷</hi>
　<hi>設壇席猶待神明雖無大異而言行所守亦無所缺而毁謗布流應時折减者豈非觀聼望深聲名太盛</hi>
　<hi>乎是故俗論皆言處士純盗虛聲願先生𢎞此逺謨令衆人嘆服一雪此言耳瓊至拜議郎稍遷尚書僕</hi>
　<hi>射數上疏言事上頗采用之固郃之子也少好學郃為司徒固改姓名杖䇿驅驢負笈從師不逺千里每</hi>
　<hi>到太學密入公府定省不令同業諸生知其為郃子也</hi>集覽<hi>嶢嶢者易缺皦皦者易汙嶢與磽通</hi>
　<hi>音敲堅硬也皦明白也嶢嶢太堅易為玷缺皦皦太白易為穢汙即虞詡所謂白璧不可為也杜甫寄唐</hi>
<pb n="KR2o0020_WYG_021-7b"/>
　<hi>十八使君詩物白諱受玷行髙無汙貞觧者亦引此嶢嶢皦皦以為說魯陽樊君樊英字季齊南陽魯陽</hi>
　<hi>縣人驅驢負笈笈極入極曄二反負書箱也說文驢上負也猶今人為木牀跨驢背以負載物也古人多</hi>
　<hi>言負笈謂自負之</hi>質實<hi>楊厚廣漢新都人黄瓊江夏安陸人魯陽縣名注見靈帝中平六年</hi>
<hi>戊辰</hi>三年春正月地震○夏六月旱○秋九月鮮卑㓂漁<lb/>
陽<lb/>
<hi>己巳</hi>四年春正月帝冠○夏五月桂陽獻大珠還之<lb/>
　<hi>詔曰海内頗有災異脩政減膳珍玩不御而桂陽太守文礱逺獻大珠以求幸媚今以還之</hi>質實<lb/>
　<hi>桂陽郡名注見武帝元鼎五年</hi>
<pb n="KR2o0020_WYG_021-8a"/>
雨水○秋九月詔復安定北地上郡<lb/>
　<hi>虞詡言安定北地上郡山川險阨沃野千里土宜畜牧水可溉漕頃遭羌亂郡縣兵荒二十餘年矣棄沃</hi>
　<hi>壤之饒捐自然之財不可謂利離河山之阻守無險之處難以為固今三郡未復園陵單外而公卿選懦</hi>
　<hi>計費不圖其安宜開聖聼考行所長從之使謁者督徙者各歸本縣繕城郭置候驛又浚渠屯田省費嵗</hi>
　<hi>一億許遂令諸郡儲粟周數年</hi>
冬鮮卑㓂朔方<lb/>
<hi>庚午</hi>五年夏四月旱蝗○定逺侯班始棄市<lb/>
　<hi>始尚帝姑隂城公主主驕淫無道始積忿殺之坐腰斬同産皆棄市</hi>質實<hi>一統志云定逺漢之縣名</hi>
<pb n="KR2o0020_WYG_021-8b"/>
　<hi>屬漢中郡後廢之故城在漢中府西鄉縣治南漢班超封定逺侯即此班始扶風平陵人超之子隂城漢</hi>
　<hi>之縣名屬南陽郡三國魏廢之故城在襄陽府榖城縣北</hi>
<hi>辛未</hi>六年春二月以沈景為河間相<lb/>
　<hi>河間王政傲狠不奉法帝以侍御史沈景有彊能擢為河間相景到國謁王王不正服箕踞殿上侍郎賛</hi>
　<hi>拜景峙不為禮問王所在虎賁曰是非王耶景曰王不正服常人何别今相謁王豈謁無禮者耶王慚而</hi>
　<hi>更服景然後拜出請王傅責之曰前發京師陛見受詔以王不恭使相檢督諸君空受爵禄曽無訓導之</hi>
　<hi>義因捕諸姦人奏案其罪出寃獄百餘人政遂改節悔過自修</hi>
三月復置伊吾司馬開屯田質實<hi>伊吾屯名注見明帝永平十六年</hi>
<pb n="KR2o0020_WYG_021-9a"/>
　<hi>帝以伊吾膏腴傍近西域匈奴資之以為鈔暴復令開設屯田置司馬一人</hi>
　　書法<hi>於是六書伊吾矣</hi>
秋九月起太學<lb/>
　<hi>初安帝薄於藝文博士不復講習朋徒怠散學舎頽敝鞠為蔬園將作大匠翟酺上疏請更脩繕誘進後</hi>
　<hi>學帝從之凡造二百四十房千八百五十室</hi>質實<hi>翟酺廣漢雒人</hi>
　　書法<hi>書予之也終綱目書立太學七詳光武建武五年</hi>
<hi>壬申</hi>陽嘉元年春正月立貴人梁氏為皇后<lb/>
　<hi>帝欲立后而貴人有寵者四人莫知所建議欲探籌以定僕射胡廣等諫曰恃神任筮不必當賢就值其</hi>
<pb n="KR2o0020_WYG_021-9b"/>
　<hi>人猶非德選宜參良家簡求有德德同以年年鈞以貌稽之典經斷之聖慮帝從之恭懐皇后弟子乗氏</hi>
　<hi>侯商之女選為貴人常特被引御從容辭曰夫陽以博施為德隂以不専為義願陛下思雲雨之均澤小</hi>
　<hi>妾得免於罪帝由是賢之立以為后</hi>質實<hi>一統志云胡廣南郡華容人剛六世孫乗氏漢之縣名屬</hi>
　<hi>山陽郡東漢末廢之故城在兖州府鉅野縣西南五十里漢梁商受封即此梁商安定烏氐人竦之孫</hi>
旱○三月揚州妖賊章河等作亂殺長吏○夏四月以<lb/>
梁商為執金吾考異<hi>按凡例親戚貴重者書其屬據晉咸寕二年書以后父駿為車騎將</hi>
<hi>軍唐神龍元年書贈后父𤣥貞上洛王則此梁字當作后父二字</hi>○冬䕶烏桓校尉耿<lb/>
曄遣烏桓擊鮮卑大獲○立孝㢘限年課試法<lb/>
<pb n="KR2o0020_WYG_021-10a"/>
　<hi>尚書令左雄上疏曰寜民之道必在用賢用賢之道必存考黜吏數變易則下不安業久於其事則民服</hi>
　<hi>教化今俗浸彫敝巧偽滋萌典城百里轉動無常各懐一切莫慮長久謂聚歛整辦為賢能以治已安民</hi>
　<hi>為劣弱視民如㓂讐稅之如豺虎監司項背相望與同疾疢見非不舉聞惡不察觀政亭傳責成朞月言</hi>
　<hi>善不稱德論功不據實虛誕者獲譽拘撿者離毁或因罪戾引髙求名州宰不覆競共辟召使姦猾枉濫</hi>
　<hi>輕忽去就鄉官部吏職賤祿薄車馬衣服一出於民拜除如流送迎煩費損政傷民和氣未洽災眚不消</hi>
　<hi>咎皆在此臣愚以為守相長吏有顯効者可就増秩勿移徙非父母喪不得去官若被劾奏亡不就法者</hi>
　<hi>徙家邊郡其鄉部親民之吏皆用儒生清白任從政者寛其負算增其秩禄吏職滿嵗乃得辟舉如此虚</hi>
　<hi>偽之端絶迎送之役損而民各寜其所矣帝詔悉從之而宦官不便終不能行雄又言孔子曰四十不惑</hi>
<pb n="KR2o0020_WYG_021-10b"/>
　<hi>禮稱强仕請自今孝㢘年不滿四十不可察舉皆先詣公府諸生試家法文吏課牋奏副之端門練其虛</hi>
　<hi>實若有茂才異行自可不拘年齒帝從之胡廣駁曰選舉因才無拘定制前世以來莫或回革可宣下百</hi>
　<hi>官參其同異帝卒用雄奏令郡國舉孝㢘限年四十以上諸生通章句文吏能牋奏乃得應選其有茂才</hi>
　<hi>異行若顔淵子竒不拘年齒雄亦公直精明能審覈真偽决志行之頃之胡廣出為濟陽太守與諸郡守</hi>
　<hi>十餘人皆坐謬舉免黜唯汝南陳蕃潁川李膺下邳陳球等三十餘人得拜郎中自是牧守畏慄莫敢輕</hi>
　<hi>舉迄于永嘉察選清平多得其人袁宏曰古者四十而仕非謂仕必是年也特舉其大限以為言耳且顔</hi>
　<hi>淵子竒曠代一有而欲以斯為格不亦偏乎</hi>集覽<hi>各懐一切一切茍且也猶言權宜顔師古曰一</hi>
　<hi>切權時事非經常也稅之如豺虎稅之謂聚歛也春秋闘丹廷見楚令尹子常歸語其弟曰吾見令尹如</hi>
<pb n="KR2o0020_WYG_021-11a"/>
　<hi>餓豺虎焉項背相望顔師古曰謂前後相顧也亭傳亭停留行旅宿食之館𫝊謂𫝊舎轉轉相𫝊無常人</hi>
　<hi>也離毁離與罹同遭也毁謗也長吏顔師古曰秩四百石至二百石是為長吏寛其負算景帝詔曰今訾</hi>
　<hi>算十以上乃得官㢘士算不必衆朕甚愍之訾算四得官亡令㢘士久失職貪夫長利此亦寛其負算也</hi>
　<hi>禮稱彊仕記曲禮四十曰彊而仕諸生試家法受經於其師者謂之諸生後書徐防𫝊博士弟子皆以意</hi>
　<hi>說不脩家法注謂諸經為業各自名家蔡倫傳注貢父曰諸儒各謂其師說為家法儒林𫝊各令隨家法</hi>
　<hi>注儒生習詩者曰詩家習禮者曰禮家故言各隨家法文吏課牋奏掌文法之吏課試牋表奏章副之端</hi>
　<hi>門顔師古曰端門殿之正門也副之再往也公府試中再詣殿前覆試顔淵魯人也名回字子淵以德行</hi>
　<hi>著名年三十二而亡子竒齊人也字子竒按劉向新序曰子竒年十八齊君使主東阿阿縣大化</hi>正<lb/>
<pb n="KR2o0020_WYG_021-11b"/>
　誤<hi>觀政亭傳今按胡三省注郡縣長吏飾亭傳以夸過使客監司亦以是觀政也寛其負算今按李賢</hi>
　<hi>曰負欠也算口錢也儒生未有品秩故寛之</hi>質實<hi>濟陽郡名注見元帝永光四年汝南郡名注見</hi>
　<hi>光武建武十九年潁川郡名注見秦二世三年下邳縣名注見漢髙帝六年一統志云顔淵魯人無繇之</hi>
　<hi>子孔門弟子天資明睿聞一知十居十哲之首年二十九髪盡白三十二而卒孔子哭之慟曰天喪予歴</hi>
　<hi>代累封兖國復聖公首配祀孔子廟庭子竒齊人年十八為阿邑宰出倉廩以賑貧乏邑内大化永嘉冲</hi>
　<hi>帝年號</hi>
　　書法<hi>譏也其譏何興㢘舉孝而限之年且試家法課牋奏非初意矣下書増為四科甚譏之</hi>
閏十二月恭陵百丈廡災質實<hi>恭陵注見安帝延光三年</hi>
<pb n="KR2o0020_WYG_021-12a"/>
<hi>癸酉</hi>二年春正月徵郎顗以為郎中不就<lb/>
　<hi>上召郎顗問以災異顗上章曰三公上應台階下同元首政失其道則寒隂反節今之在位競托髙虛納</hi>
　<hi>累鍾之奉亡天下之憂棲遲偃仰寢疾自逸被䇿文得賜錢即復起矣何疾之易而愈之速以此消伏災</hi>
　<hi>眚興致升平其可得乎今選牧守委任三府長吏不良既咎州郡州郡有失豈得不歸責舉者而陛下崇</hi>
　<hi>之彌優自下慢事愈甚所謂大綱疏小綱數也因條便宜七事一園陵火災宜念百姓之勞罷繕脩之役</hi>
　<hi>二立春以後隂寒失節宜采納良臣以助聖化三今年少陽春旱夏水宜務節約四去年八月熒惑出入</hi>
　<hi>軒轅宜簡出宫女五去冬有白氣從西方天苑趨參左足入玉井恐有羌冦宜為備禦六近者白虹貫日</hi>
　<hi>宜令中外官司並須立秋然後考事七漢興以來三百二十九嵗於時三朞宜大蠲法令有所變更王者</hi>
<pb n="KR2o0020_WYG_021-12b"/>
　<hi>之法譬猶江河當使易避而難犯復上書薦黄瓊李固又言自冬渉春訖無嘉澤朝廷勞心廣為禱祈臣</hi>
　<hi>聞皇天感物不為偽動災變應人要在責已若令雨可請降水可禳止則嵗無隔并太平可待然而災害</hi>
　<hi>不息者患不在此也書奏特拜郎中辭病不就</hi>集覽<hi>台階即泰階也東方朔陳泰階六符孟康曰泰</hi>
　<hi>階三台也凡六星六符者六星之符騐也應劭引黄帝泰階六符經曰泰階天之三階也上階上星為男</hi>
　<hi>主下星為女主中階上星為諸侯三公下星為卿大夫下階上星為士下星為庶人天官書魁下六星兩</hi>
　<hi>兩相比者名曰三能三能色齊君臣和不齊為乖戾蘇林曰能音台又三台注見武帝元封元年累鍾之</hi>
　<hi>奉奉讀與俸同秩禄也左傳釡十為鍾六斛四斗也熒惑出入軒轅熒惑注見成帝綏和二年天官書軒</hi>
　<hi>轅黄龍體孟康曰形如騰龍也孝經援神契云軒轅十二星后妃所居正義曰軒轅在七星北主風雨之</hi>
<pb n="KR2o0020_WYG_021-13a"/>
　<hi>神天苑趨參天苑注見安帝永初三年參注見成帝元延三年玉井天官書參下四小星名玉井嵗無隔</hi>
　<hi>并隔否隔也并頻并也書洪範八庶徴曰一極備凶一極無凶是已漢成帝時薛宣上疏曰人道不通則</hi>
　<hi>隂陽否隔唐中宗時俞文俊上書言天氣不和而寒暑併即此</hi>質實<hi>郎顗安丘人</hi>
封乳母宋娥為山陽君<lb/>
　<hi>帝之立也娥與其謀故封之又封梁商子冀為襄邑侯左雄上封事曰髙皇帝約非有功不侯不宜追録</hi>
　<hi>小恩虧失大典帝不聼雄復諫曰臣聞人君莫不好忠正而惡䜛䛕然而歴世之患莫不以忠正得罪䜛</hi>
　<hi>䛕䝉倖者蓋聼忠雖從䛕易也夫罪刑人情之所甚惡貴寵人情之所甚欲是以時俗為忠者少而習䛕</hi>
　<hi>者多故令人主數聞其美稀知其過迷而不悟以至於危亡臣案尚書故事無乳母爵邑之制惟先帝時</hi>
<pb n="KR2o0020_WYG_021-13b"/>
　<hi>王聖為野王君聖造生䜛賊廢立之禍生為天下所咀嚼死為海内所懽快今阿母躬蹈儉約以身率下</hi>
　<hi>而與聖同爵號懼違本操乞如前議嵗以千萬給俸阿母可不為吏民所怪梁冀之封事非機急宜過災</hi>
　<hi>戹之運然後平議可否於是商讓遝冀封</hi>集覽<hi>造生䜛賊廢立造作生事䜛譖賊害也王聖嘗譖太</hi>
　<hi>子乳母王男及厨監邴吉而殺之又譖太子而廢之</hi>質實<hi>一統志云山陽郡名注見晉帝奕太和四</hi>
　<hi>年襄邑秦之縣名漢屬陳留郡北齊併襄邑入雍丘隋復置襄邑屬宋州唐屬杞州後仍屬宋州宋屬應</hi>
　<hi>天府崇寜間建拱州以為東輔大觀中廢拱州後復置金改睢州元因之並以襄邑縣為附郭國朝省入</hi>
　<hi>州屬開封府野王縣名注見周赧王五十二年</hi>
　　發明<hi>順帝在儲貳之時横罹廢黜雖年方冲㓜亦必動心忍性增益其所未能由是繼統之初</hi>
<pb n="KR2o0020_WYG_021-14a"/>
　　<hi>非無閹宦挾功擅朝然政事無大顚錯者亦其清明之天未甚淟汩爾夫何至是春秋已十有八乃</hi>
　　<hi>使封爵乳母親尋覆轍備見於綱目之所書何哉蓋帝天資不髙浸長浸昏故為聲色嗜慾之所惑</hi>
　　<hi>便嬖佞倖之所移流而忘返不自知也嗚呼王所非居州君側無子思雖明智之君且不能有立况</hi>
　　<hi>順帝乎</hi>
夏四月京師地震詔公卿直言舉敦樸之士<lb/>
　<hi>左雄復上疏曰先帝封野王君漢陽地震今封山陽君而京城復震専政在隂其災尤大臣前後瞽言封</hi>
　<hi>爵至重今冀已髙讓山陽君亦宜崇其本節雄言切至娥亦畏懼辭讓而帝卒封之是時大司農劉據以</hi>
　<hi>職事被譴召詣尚書傳呼促歩加以捶撲雄上言九卿大臣行有佩玉之節孝明皇帝始有撲罰非古典</hi>
<pb n="KR2o0020_WYG_021-14b"/>
　<hi>也帝納之</hi>集覽<hi>瞽言語季氏篇未見顔色而言謂之瞽又注見成帝建始四年瞽說行有佩玉之節</hi>
　<hi>佩以玉為之貫以組綬記玉藻篇古之君子必佩玉趨以采齊行以肆夏進則揖之退則揚之然後玉鏘</hi>
　<hi>鳴也故在車則聞鸞和之聲行則鳴佩玉是以非辟之心無自入也前五行志行歩有佩玉之度注玉佩</hi>
　<hi>上有葱衡下有䨇璜衝牙蠙珠以納其間玉鏘鳴焉是為行歩之節度</hi>質實<hi>漢陽郡名注見靈帝</hi>
　<hi>建寜二年</hi>
京師地拆詔引敦樸士對䇿<lb/>
　<hi>洛陽宣德亭地拆八十五丈帝引公卿所舉敦撲士對䇿李固對曰漢興以來三百餘年賢聖相繼十有</hi>
　<hi>八主豈無阿乳之恩豈無貴爵之寵然上畏天威俯案經典知義不可故不封也今宋阿母雖有功勤但</hi>
<pb n="KR2o0020_WYG_021-15a"/>
　<hi>加賞賜足酬其勞裂土開國實乖舊典聞阿母體性謙虛必有遜讓陛下宜許其辭國之髙使成萬安之</hi>
　<hi>福夫妃后之家所以少完全者豈天性當然但以爵位尊顯顓總權柄天道惡盈不知自損故至顛仆今</hi>
　<hi>梁氏子弟群從榮顯兼加永平建初故事殆不如此宜令還居黄門之官使權去外戚政歸國家又詔書</hi>
　<hi>所以禁侍中尚書中臣子弟不得為吏察孝㢘者以其秉威權容請託故也而中常侍在日月之側聲埶</hi>
　<hi>震天下子弟禄任曽無限極諂偽之徒望風進舉今可為設常禁同之中臣長水司馬武宣開陽城門候</hi>
　<hi>羊廸無他功德初拜便真此雖小失而漸壊舊章先聖法度所宜堅守政教一跌百年不復陛下之有尚</hi>
　<hi>書猶天之有北斗斗為天喉舌尚書亦為陛下喉舌斗斟酌元氣運平四時尚書出納王命賦政四海權</hi>
　<hi>尊埶重責之所歸宜擇其人以毗聖政今與陛下共天下者外則公卿尚書内則常侍黄門譬猶一門之</hi>
<pb n="KR2o0020_WYG_021-15b"/>
　<hi>内一家之事安則共其福慶危則通其禍敗刺史二千石外統職事内受法則夫表曲者影必邪源清者</hi>
　<hi>流必潔猶叩樹木百枝皆動也由此言之本朝號令豈可蹉跌夫人君之有政猶水之有隄防隄防完全</hi>
　<hi>雖遭霖潦不能為變政敎一立蹔遭凶年不足為憂今隄防雖堅漸有孔穴譬之一人之身本朝者心腹</hi>
　<hi>也州郡者四支也心腹痛則四支不舉故臣之所憂在心腹之疾非四支之患也茍堅隄防務政教先安</hi>
　<hi>心腹整理本朝雖有冦賊水旱之變不足介意不然則雖無水旱之災天下固可憂矣又宜罷退宦官去</hi>
　<hi>其權重裁置常侍二人方直有德者省事左右小黄門五人才智閑雅者給事殿中如此則論者厭塞升</hi>
　<hi>平可致也扶風功曹馬融對曰今科條品制四時禁令所以承天順民者備矣悉矣不可加矣然而天猶</hi>
　<hi>有不平之効民猶有咨嗟之怨者百姓屢聞恩澤之聲而未見惠和之實也古之足民者非能家贍而人</hi>
<pb n="KR2o0020_WYG_021-16a"/>
　<hi>足之量其財用為之制度故嫁娶之禮儉則婚者以時矣喪制之禮約則終者掩藏矣不奪其時則農夫</hi>
　<hi>利矣夫妻子以累其心産業以重其志舍此而為非者必不多矣太史令張衡對曰自初舉孝㢘迄今二</hi>
　<hi>百嵗皆先孝行行有餘力始學文法辛卯詔書以能章句奏案為限雖有至孝猶不應科此棄本而取末</hi>
　<hi>也曾子長於孝然實魯鈍文學不若游夏政事不若冉季今欲使一人兼之茍外有可觀内必有闕矣上</hi>
　<hi>覽衆對以李固為第一即時出阿母還舍諸常侍悉叩頭謝罪朝廷肅然以固為議郎而阿母宦者皆疾</hi>
　<hi>之詐為飛章以陷其罪事從中下大司農黄尚僕射黄瓊救之久乃得釋出為雒令棄官居漢中衡才髙</hi>
　<hi>於世而無驕尚之情通貫六藝尤致思於天文隂陽厯算作渾天儀著靈憲性恬憺不慕當世所居之官</hi>
　<hi>輙積年不徙阿母後竟坐搆姦誣罔收印綬還里舍</hi>集覽<hi>長水司馬百官表長水校尉其屬有司馬</hi>
<pb n="KR2o0020_WYG_021-16b"/>
　<hi>掌長水胡騎顔師古曰長水胡之名開陽城門候雒陽城十二門開陽一門之名也每門置候一人屬城</hi>
　<hi>門校尉司啟閉出入初拜便真除官曰拜謂初除便得真命不試守也源流至論曰平帝紀令二百石已</hi>
　<hi>上一切論秩如真釋者謂諸官吏初除皆試守滿嵗稱職乃為真食全俸賦政賦班政教也詩賦政于外</hi>
　<hi>蹉跌蹉千箇反跌徒結反顔師古曰蹉跌足失措貌厭塞厭又音益渉反博雅云伏也事從中下此事自</hi>
　<hi>宫中降下作渾天儀渾胡本反蔡氏書傳曰渾天儀者天文志云言天體者三家一曰周髀二曰宣夜三</hi>
　<hi>曰渾天宣夜之學絶無師說不知其狀如何周髀之術以為天似覆盆蓋以斗極為中中髙而四邊下日</hi>
　<hi>月旁行遶之日近而見之為晝日逺而不見為夜蔡邕以為考驗天象多所違失故史官不用惟渾天者</hi>
　<hi>近得其情今史官所用候臺銅儀則其法也渾天說曰天之形狀似鳥卵地居其中天包地外猶卵之裹</hi>
<pb n="KR2o0020_WYG_021-17a"/>
　<hi>黄圓如彈丸故曰渾天言其形體渾渾然也其術以為天半覆地上半在地下此必古有其法遭秦而滅</hi>
　<hi>漢武帝時洛下閎始經營之鮮于妄人又量度之至宣帝時耿夀昌始鑄銅而為之象宋錢樂又鑄銅作</hi>
　<hi>渾天儀衡長八尺孔徑一寸璣徑八尺圓周二丈五尺彊轉而望之以知日月星辰之所在即璿璣玉衡</hi>
　<hi>之遺法也本朝因之為儀三重其在外者曰六合儀次其内曰三辰儀其最在内者曰四遊儀說多具載</hi>
　<hi>書𫝊璿璣玉衡下又宋渾天儀注見梁孝元帝承聖三年著靈憲著陟慮反紀述也張衡本𫝊作著靈憲</hi>
　<hi>算罔論注云靈憲序曰昔有先王將歩天路用定靈軌尋緒本元先凖之為渾體是為正儀故靈憲作興</hi>
　<hi>然衡集無算罔論蓋網絡天地而算之因名焉性恬憺恬安憺静也憺通作惔莊子曰平易則恬惔</hi>質<lb/>
　實<hi>扶風郡名注見周顯王八年岐縣張衡南陽西鄂人漢中郡名注見周赧王四年</hi>
<pb n="KR2o0020_WYG_021-17b"/>
　　書法<hi>京師地震綱目不書京師據成帝綏和二年和帝永元七年安帝元初六年延光元年秋</hi>
　　<hi>二年冬三年秋四年冬順帝永建三年之類地道之變逺近不異也此其再書京師何震坼同月也</hi>
　　<hi>警戒至矣是故代地震坼而趙以亡秦庚午年京師震坼而漢以衰綏和二年綱目地震書京師二</hi>
　　<hi>順帝以同月震坼書京師是年獻帝以一月再震書京師興平元年皆大異也終綱目舉敦樸二元</hi>
　　<hi>帝永興元年是年</hi>
　　發明<hi>順帝初年閹宦滿朝然無大變異者時方㓜冲天意若有待也至是年已浸長所為日益</hi>
　　<hi>乖錯故上天譴告以冀其知悟爾綱目上書封爵乳母下書京師地震京師地坼而分注載樸士對</hi>
　　<hi>䇿亦首及此天變人言非不明白帝猶恬然不寤彼昏不知尚可與之言乎</hi>
<pb n="KR2o0020_WYG_021-18a"/>
秋七月太尉龎參免<lb/>
　<hi>太尉龎參在三公中最名忠直數為左右所毁司𨽻乗風案之參稱疾廣漢上計掾叚恭上疏曰伏見道</hi>
　<hi>路行人農夫織婦皆曰太尉參竭忠盡節不能曲心孤立羣邪之間自處中傷之地夫以讒佞傷毁忠正</hi>
　<hi>此天地之大禁人主之至誡也國以賢治君以忠安今天下咸欣陛下有此忠賢願卒寵任以安社稷書</hi>
　<hi>奏詔遣小黄門視參疾致羊酒後參夫人疾前妻子殺之雒陽令奏參罪竟以災異免</hi>集覽<hi>乗風</hi>
　<hi>姓名乗音䋲上計掾掾俞絹反官屬也上計注見武帝元光五年令與計階中傷隂中害人也中竹仲反</hi>
　正誤<hi>司𨽻乗風按之今按漢書龎參傳及通鑑本文及别本綱目皆作承風謂承望風指也司𨽻因</hi>
　<hi>龎參為左右所毁故承風按之也如作乗風亦通猶言乗勢謂為姓名則非</hi>質實<hi>廣漢郡名注見</hi>
<pb n="KR2o0020_WYG_021-18b"/>
　<hi>成帝鴻嘉三年</hi>
鮮卑㓂馬城質實<hi>一統志云馬城古塞名在永平府灤州城南二十里唐置馬城縣於此後</hi>
<hi>廢之契丹割𨽻灤州金因之元省入義豐縣</hi>
　<hi>是後其王鞬死鮮卑抄盗差稀</hi>
<hi>甲戌</hi>三年夏四月車師後部擊破北匈奴獲單亍母○五<lb/>
月旱<lb/>
　<hi>上露坐德陽殿東廂請雨問尚書周舉以消變之術舉對曰臣聞隂陽閉隔則二氣否塞風雨不時水旱</hi>
　<hi>成災陛下廢文帝光武之法而循亡秦奢侈之欲内積怨女外有曠夫自枯旱以來彌歴年嵗未聞陛下</hi>
<pb n="KR2o0020_WYG_021-19a"/>
　<hi>改過之效徒勞至尊暴露風塵誠無益也宜推信革政崇道變惑出後宫不御之女除太官重膳之費慎</hi>
　<hi>官人去貪佞帝曰貪佞者為誰乎對曰臣從下州超備機密不足以别羣臣然公卿大臣數有直言者忠</hi>
　<hi>貞也阿䛕茍容者佞邪也張衡亦言前年京師地震土裂裂者威分震者民擾也願陛下思惟所以稽古</hi>
　<hi>率舊勿令刑德八柄不由天子然後神望允塞災消不至矣衡又以中興之後儒者争學圗緯上疏言圖</hi>
　<hi>䜟成於哀平之際皆虛偽之徒以要世取資欺罔較然莫之紏禁且律歴卦候九宫風角數有徴效世莫</hi>
　<hi>肯學而競稱不古之書譬猶畵工惡圖犬馬而好作鬼魅誠以實事難形而虚偽不窮也宜改藏圖䜟一</hi>
　<hi>禁絶之則朱紫無所眩典籍無瑕玷矣</hi>集覽<hi>露坐不設帷帳而坐也東廂廂序也廡也前書周昌</hi>
　<hi>傳吕后側耳東廂顔師古注正寢東西室皆曰廂言如箱箧之形重膳重叠也膳具食也庖人和味必加</hi>
<pb n="KR2o0020_WYG_021-19b"/>
　<hi>善故曰膳刑德八柄柄猶器之有柄言刑德由天子出非人臣所得預也周禮天官冢宰以八柄詔王馭</hi>
　<hi>羣臣一曰爵以馭其貴二曰禄以馭其富三曰予以馭其幸四曰置以馭其行五曰生以馭其福六曰奪</hi>
　<hi>以馭其貧七曰廢以馭其罪八曰誅以馭其過注見天官圖緯圖䜟注見平帝元始四年緯謂七緯也易</hi>
　<hi>緯書緯詩緯禮緯樂緯孝經緯春秋緯蓋漢末夏賀良之徒為之以為有經必有緯也九宫易緯乾鑿度</hi>
　<hi>曰太一取其數以行九宫鄭氏曰太一者北辰神名也下行八卦之宫每四乃遝於中央中央者北辰所</hi>
　<hi>居故謂之九宫天數六分以陽出而隂入陽起於子隂起於午是以太一下九宫從坎宫起自此而從於</hi>
　<hi>坤宫又自此而從於震宫又自此而從於巽宫所以從中央遊息於中央之宫既又自此而從於乾宫又</hi>
　<hi>自此而從於兊宫又自此而從於艮宫又自此而從於離宫行則周矣上遊息於太一之星而反紫宫行</hi>
<pb n="KR2o0020_WYG_021-20a"/>
　<hi>起於坎宫始終於離宫也風角顔師古曰角隅也謂候四方四隅之風以占吉凶也八風注見新莾始建</hi>
　<hi>國二年不古之書䜟書是也</hi>正誤<hi>刑德八柄今按德猶恩惠也書盤庚以動用非德與動用非罰</hi>
　<hi>對言又曰用罪伐厥死用德彰厥善說者謂用德猶言用賞與此德字義同八柄爵祿予置生五者德也</hi>
　<hi>奪廢誅三者刑也</hi>
秋七月鍾羌㓂隴西漢陽冬十月校尉馬續擊破之質<lb/>
實<hi>隴西郡名注見秦王政三年漢陽郡名注見靈帝建寜二年</hi>○十一月司徒劉琦<lb/>
司空孔扶免<lb/>
　<hi>用周舉之言也</hi>
<pb n="KR2o0020_WYG_021-20b"/>
<hi>乙亥</hi>四年春二月初聼中官得以養子襲爵考異<hi>提要無以字</hi>
　<hi>御史張綱上書曰竊尋文明二帝德化尤盛中官常侍不過兩人近倖賞賜裁滿數金惜費重民故家給</hi>
　<hi>人足而頃者以來無功小人皆有官爵非所以愛民重器承天順道也書奏不省</hi>質實<hi>張綱犍為</hi>
　<hi>武陽人</hi>
　　書法<hi>自書封鄭衆為鄛鄉侯而中官封爵矣於是聼以養子襲爵則德其立已故也私已甚矣</hi>
　　<hi>書曰初病漢也</hi>
　　發明<hi>開府階誠宜䕃子謁者監何由有兒此唐人李中敏書判之語也而不知其源已始於漢</hi>
　　<hi>夫以天刑之人非有嗣續可𫝊之實而順帝乃始聼其以養子襲爵帝之愛厚宦者欲其流澤蕃衍</hi>
<pb n="KR2o0020_WYG_021-21a"/>
　　<hi>勤亦至矣其如漢祚浸微浸滅何直書于冊失自見矣</hi>
旱○遣謁者馬賢擊鍾羌大破之○夏四月以梁商為<lb/>
大將軍<lb/>
　<hi>商稱疾不起且一年帝遣使奉䇿就第即拜商乃詣闕受命商少通經傳謙恭好士辟李固為從事中郎</hi>
　<hi>固以商柔和自守不能有所整裁乃奏記曰數年以來災怪屢見孔子曰知者見變思形愚者覩怪諱名</hi>
　<hi>天道無親可為祗畏誠令王綱一整道行忠立明公踵伯成之髙全不朽之譽豈與此外戚凡軰耽榮好</hi>
　<hi>位者同日而論哉商不能用</hi>集覽<hi>伯成之髙莊子天地篇堯治天下伯成子髙立為諸侯堯授舜</hi>
　<hi>舜授禹伯成子髙辭為諸侯而耕</hi>
<pb n="KR2o0020_WYG_021-21b"/>
秋閏八月朔日食○冬十月烏桓㓂雲中○十二月地<lb/>
震<lb/>
<hi>丙子</hi>永和元年冬十二月以王龔為太尉質實<hi>王龔山陽髙平人</hi>
　<hi>龔疾宦官専權上書極言其狀諸黄門使客誣奏龔罪上命龔亟自實李固奏記於梁商曰王公以堅貞</hi>
　<hi>之操横為䜛佞所搆衆人聞知莫不歎慄夫三公尊重無詣理訴寃之義纎微感槩輙引分决是以舊典</hi>
　<hi>不有大罪不至重問王公卒有他變則朝廷獲害賢之名羣臣無救䕶之節矣語曰善人在患饑不及餐</hi>
　<hi>斯其時也商即言之事乃得釋</hi>集覽<hi>亟自實亟紀力反疾也自實自首其罪也詣理詣往也理猶言</hi>
　<hi>理直也感槩前書郭觧傳注顔師古曰感意氣而立節㮣也輙引分决分亦决也注見宋明帝㤗始七年</hi>
<pb n="KR2o0020_WYG_021-22a"/>
　<hi>引决</hi>正誤<hi>詣理今按古謂治獄官為大理詣理謂往法司辯對也</hi>
以梁冀為河南尹考異<hi>據延熹二年書封皇后兄子鄧康此梁字上漏皇后兄三字</hi>
　<hi>冀嗜酒逸遊居職縱暴商客呂放以告商讓之冀遣人殺放而推疑放之怨仇捕滅其宗親賔客百餘人</hi>
　集覽<hi>推疑推音通回反</hi>
　　書法<hi>再書以何殊龔於冀也綱目之别賢不肖嚴矣西漢之世書京兆尹八自黄覇外皆嚴能</hi>
　　<hi>者也東漢都雒百有餘年河南尹無聞焉於是始書梁冀兄弟微楊秉朱儁幾無人矣終東漢書以</hi>
　　<hi>為河南尹三因事見者三</hi>
武陵蠻反<lb/>
<pb n="KR2o0020_WYG_021-22b"/>
　<hi>初武陵太守言蠻夷率服可增租賦虞詡曰自古聖王不臣異俗先帝舊典貢稅多少所由來久矣今猥</hi>
　<hi>增之必有怨叛計其所得不償所費必有後悔帝不從至是蠻果争貢布非舊約遂殺鄉吏舉種反</hi>集<lb/>
　覽<hi>貢布貢獻賨布也今永州俗呼貢布為女子布荆州記云秭歸縣室多幽閉其女盡織布數十升案</hi>
　<hi>南蠻𫝊嵗令大人輸布一匹小口二丈謂之賨布</hi>質實<hi>武陵郡名注見光武建武二十四年</hi>
<hi>丁丑</hi>二年春以李進為武陵太守討平之考異<hi>討當作擊</hi>
　<hi>進簡選良吏撫循蠻夷郡境遂安</hi>
夏四月地震○象林蠻反<lb/>
　<hi>象林蠻區憐等攻縣寺殺長吏交趾刺史樊演發交趾九真兵萬餘人救之兵士憚逺役反攻其府府雖</hi>
<pb n="KR2o0020_WYG_021-23a"/>
　<hi>擊破反者而蠻埶轉盛</hi>集覽<hi>象林縣名屬日南郡古越裳國界今南蠻林邑國也直交州南海行</hi>
　<hi>三十里其南大浦有五銅柱山形若倚蓋西重巖東涯海乃馬援所植區憐蠻姓名也區豈俱反或音烏</hi>
　<hi>侯反</hi>質實<hi>象林縣名注見後主延興四年</hi>
冬十月帝如長安徴處士法真不至<lb/>
　<hi>扶風法真博通内外學隐居不仕帝欲致之四徴不屈友人郭正稱之曰真名可得聞身難得見逃名而</hi>
　<hi>名我隨避名而名我追可謂百世之師者矣</hi>集覽<hi>法真處士姓名字髙卿内外學本傳作内外圖</hi>
　<hi>典</hi>
地震<lb/>
<pb n="KR2o0020_WYG_021-23b"/>
　<hi>太尉王龔以中常侍張昉等専弄國權欲奏誅之宗親有以楊震事諫之者龔乃止</hi>
十二月還宫<lb/>
<hi>戊寅</hi>三年春二月地震金城隴西山崩○夏閏四月地震<lb/>
○以祝良為九真太守張喬為交趾刺史招降蠻㓂嶺<lb/>
外悉平<lb/>
　<hi>侍御史賈昌為州郡討區憐等嵗餘不克帝召百官問以方畧皆議遣大將發荆揚兖豫四萬人赴之李</hi>
　<hi>固駁曰荆揚盗賊磐結不散長沙桂陽數被徴發如復擾動必更生患兖豫之人逺赴萬里詔書廹促必</hi>
　<hi>致叛亡南州温暑加有瘴氣致死亡者十必四五逺渉萬里士卒疲勞比至嶺南不復堪闘軍行日三十</hi>
<pb n="KR2o0020_WYG_021-24a"/>
　<hi>里而兖豫去日南九千餘里三百日乃到計人禀五升用米六十萬斛不計將吏驢馬之食設軍所在死</hi>
　<hi>亡必衆既不足禦敵當復更發此為刻割心腹以補四支九真日南相去千里發其吏民猶尚不堪何况</hi>
　<hi>乃苦四州之卒以赴萬里之艱哉前中郎將尹就討益州叛羌益州諺曰虜來尚可尹來殺我後就徴還</hi>
　<hi>以兵付刺史張喬喬因其將吏旬月之間破殄㓂虜此發將無益之効州郡可任之驗也宜更選有勇畧</hi>
　<hi>仁惠任將帥者以為刺史太守徙日南吏民北依交趾遝募蠻夷使自相攻轉輸金帛以為其資有能反</hi>
　<hi>間致頭首者許以封侯裂土之賞故并州刺史祝良性多勇决張喬前有破虜之功皆可任用四府悉從</hi>
　<hi>固議即拜良為九真太守喬為交趾刺史喬至開示慰誘並皆降散良到九真單車入賊中設方畧招以</hi>
　<hi>威信降者數萬人皆為良築起府寺嶺外復平</hi>集覽<hi>長沙郡屬荆州今潭州是十三州志有萬里沙</hi>
<pb n="KR2o0020_WYG_021-24b"/>
　<hi>祠而西自湘州至東萊萬里故名長沙任將帥任音壬堪也謂材堪為將帥四府太傅太師司空司徒之</hi>
　<hi>府</hi>質實<hi>九真郡名注見後主炎興元年日南郡名注見武帝元鼎六年益州郡名注見武帝元狩</hi>
　<hi>元年滇國祝良長沙臨湘人交趾郡名注見唐宣宗大中十二年</hi>
秋九月詔舉武猛任將帥者<lb/>
　<hi>初左雄薦周舉為尚書至是雄為司𨽻校尉舉馮直任將帥直嘗坐臧受罪舉以此劾奏雄雄曰詔書使</hi>
　<hi>選武猛不使選清髙舉曰詔書使君選武猛不使君選貪汙也雄曰進君適所以自伐也舉曰昔趙宣子</hi>
　<hi>任韓厥為司馬而厥戮其僕宣子謂諸大夫曰可賀我矣今君不以舉之不才誤升諸朝不敢阿君以為</hi>
　<hi>君羞不寤君之意與宣子殊也雄恱謝曰是吾過也天下益以此賢之是時宦官競賣恩勢唯大長秋良</hi>
<pb n="KR2o0020_WYG_021-25a"/>
　<hi>賀清儉退厚及詔舉武猛賀獨無所薦帝問其故對曰臣生自草茅長於宫掖既無知人之明又未嘗交</hi>
　<hi>知士類昔衛鞅因景監以見有識知其不終今得臣舉者匪榮伊辱是以不敢</hi>集覽<hi>臣生自草茅士</hi>
　<hi>貧賤居於草舍茅屋之下故云儀禮曰在邦曰市井之臣在野曰草茅之臣庶人曰刺草之臣衛鞅因景</hi>
　<hi>監以見注見周顯王八年</hi>質實<hi>一統志云趙宣子晉人即趙盾夙之孫衰之子也為晉世卿制事典</hi>
　<hi>辟獄刑行諸晉為常法卒諡曰宣賈季曰趙衰冬之日趙盾夏之日也韓厥晉人景公時為司馬鞌之役</hi>
　<hi>大敗能執臣禮於齊君鄢陵之役逐鄭伯不敢辱晉遷新田用其謀卒諡曰獻</hi>
冬十月燒當羌那離㓂金城校尉馬賢擊破之○十二<lb/>
月朔日食<lb/>
<pb n="KR2o0020_WYG_021-25b"/>
<hi>己卯</hi>四年春正月中常侍張逵等伏誅<lb/>
　<hi>梁商以小黄門曹節等用事於中遣冀與交而中常侍張逵等忌其寵反共譖商及曹騰孟賁圖廢立帝</hi>
　<hi>曰必無是但汝曹共妬之耳逵懼矯詔收縛騰賁帝怒收逵等下獄伏誅辭所連染延及大臣商上疏曰</hi>
　<hi>春秋之義功在元帥罪止首惡大獄一起無辜者衆死囚久繫纎微成大非所以順迎和氣平政成化也</hi>
　<hi>宜早訖竟以止逮捕之煩帝納之</hi>質實<hi>曹騰沛國譙人</hi>
　　書法<hi>宦者書伏誅始此終綱目宦者書伏誅十張逵王甫魚朝恩劉希光楊朝汶陳𢎞志楊復</hi>
　　<hi>恭劉季述蜀王承休周係延希</hi>
三月地震○夏四月馬賢擊那離等斬之○秋八月太<lb/>
<pb n="KR2o0020_WYG_021-26a"/>
原旱質實<hi>太原郡名注見齊明帝建武三年并州</hi>
<hi>庚辰</hi>五年春二月地震○南匈奴吾斯車紐等反夏五月<lb/>
詔度遼將軍馬續招降之<lb/>
　<hi>南匈奴吾斯車紐等反㓂西河招誘右賢王合兵圍美稷殺長吏馬續等發兵掩擊破之天子遣使責讓</hi>
　<hi>單于單于本不預謀乃脫帽避帳謝罪中郎將陳龜以單于不能制下廹令自殺降者遂更狐疑龜坐免</hi>
　<hi>大將軍商曰馬續素有謀謨典邊日久深曉兵要宜令續深溝髙壘以恩信招降宣示購賞明為期約如</hi>
　<hi>此則醜類可服國家無事矣帝乃詔續招降畔虜商又移書續等曰中國安寜忘戰日久良騎野合交鋒</hi>
　<hi>接矢決勝當時戎狄之所長而中國之所短也彊弩乗城堅營固守以待其衰中國之所長而戎狄之所</hi>
<pb n="KR2o0020_WYG_021-26b"/>
　<hi>短也宜務先所長以觀其變設購開賞宣示反悔勿貪小功以亂大謀於是右賢王部萬三千口皆詣續</hi>
　<hi>降</hi>集覽<hi>車紐南匈奴/勾龍王名</hi>質實<hi>美稷縣名注見安帝永初三年陳龜上黨泫氏人三</hi>
　<hi>輔注見漢武帝征和元年</hi>
是月晦日食○且凍𫝊難種羌㓂三輔以馬賢為征西<lb/>
將軍討之考異<hi>討當作擊</hi>
　<hi>初那離等既平朝廷以來機劉秉為并凉刺史機等虐刻多所擾發羌遂復反</hi>
羌㓂武都燒龍關質實<hi>武都郡名注見獻帝建安二十四年隴關在鳯翔府隴州西七</hi>
<hi>十里有舊故關新故關俱屬故關大寨廵檢司按唐志汧源縣西有安夷關在隴山本大震關大中間防禦使</hi>
<pb n="KR2o0020_WYG_021-27a"/>
<hi>薛逵徙築更名疑即新舊二關也</hi>○匈奴吾斯立車紐為單于引烏桓<lb/>
羌胡冦邊冬十二月遣中郎將張耽將兵擊降之<lb/>
<hi>辛巳</hi>六年春正月馬賢與羌戰敗没東西羌遂大合閏月<lb/>
鞏唐羌㓂三輔燒園陵<lb/>
　<hi>初上命馬賢討西羌大將軍商以為賢老不如太中大夫宋漢帝不從賢到軍稽留不進武都太守馬融</hi>
　<hi>上疏曰今雜種諸羌轉相鈔盗宜及其未并亟遣深入破其支黨而馬賢等處處留滯羌胡百里望塵千</hi>
　<hi>里聼聲今逃匿避回漏出其後則必侵冦三輔為民大害臣願請賢所不可用關東兵五千裁假部隊之</hi>
　<hi>號盡力率厲埋根行首以先吏士三旬之中必克破之臣又聞呉起為將暑不張蓋寒不被裘今賢野次</hi>
<pb n="KR2o0020_WYG_021-27b"/>
　<hi>垂幕珍肴雜遝兒子侍妾事與古反臣懼賢等專守一城言攻於西而羌出於東且其將士將不堪命必</hi>
　<hi>有髙克潰叛之變也安定人皇甫規亦見賢不恤軍事審其必敗上書言狀朝廷皆不從至是果敗</hi>集<lb/>
　覽<hi>支黨支猶枝也顔師古曰謂其黨與之分散如木之有枝故曰支黨避回回胡内反畏避也前書王</hi>
　<hi>温舒𫝊即有避回注謂不盡意捕擊盗賊也漏出其後謂脫漏在人之後埋根行首行胡剛反謂行伍也</hi>
　<hi>章懐曰埋根言不退也雜遝遝或作沓逹合反䢔遝也說文雜遝衆多貎髙克潰叛髙克春秋鄭文公之</hi>
　<hi>臣好利而不顧其君文公使將兵禦冦于竟衆散而歸髙克遂奔陳</hi>質實<hi>安定郡名注見光武建武</hi>
　<hi>元年</hi>
二月有星孛于營室○武都太守趙冲擊破鞏唐羌詔<lb/>
<pb n="KR2o0020_WYG_021-28a"/>
冲督河西四郡兵<lb/>
　<hi>安定上計掾皇甫規上疏曰羌戎潰叛皆因邊將失於綏御乗常守安則加侵暴茍競小利則致大害微</hi>
　<hi>勝則虚張首級軍敗則隠匿不言軍士勞怨困於猾吏進不得快戰以徼功退不得温飽以全命餓死溝</hi>
　<hi>渠暴骨中原徒見王師之出不聞振旅之聲酋豪泣血驚懼生變是以安不能久叛則經年願假臣屯列</hi>
　<hi>坐食之兵五千出其不意與趙冲共相首尾可不煩方寸之印尺帛之賜髙可滌患下可納降若謂臣年</hi>
　<hi>少官輕不足用考之諸敗將非官爵之不髙年齒之不邁臣不勝至誠没死自陳帝不能用</hi>質實<lb/>
　<hi>皇甫規安定朝那人</hi>
鞏唐羌冦北地○秋八月大將軍梁商卒<lb/>
<pb n="KR2o0020_WYG_021-28b"/>
　<hi>初商以上已㑹賓客讌于雒水酒闌繼以䪥露之歌周舉聞之歎曰此所謂哀樂失時非其所也殃將及</hi>
　<hi>乎至是病篤敕冀等曰吾生無以輔益朝廷死何可耗費帑藏衣衾飯含玉匣珠貝之屬何益朽骨宜皆</hi>
　<hi>辭之薨諸子欲從其誨朝廷不聼</hi>集覽<hi>上己已象齒反韓詩章句曰鄭俗以三月上巳溱洧兩水</hi>
　<hi>之上秉蕳祓除沈約宋書曰魏已後但用三日不以上巳也風俗通曰巳祉也謂邪病已去祈介祉也晉</hi>
　<hi>武帝嘗問摯虞三日曲水之義虞對曰漢章時平原徐肇以三月初生三女至三日俱亡村人以為恠乃</hi>
　<hi>招携之水濱洗祓遂因水以汎觴其義起此帝曰必如所談便非好事束晢進曰虞小生不足以知臣請</hi>
　<hi>言之昔周公成洛邑因流水以汎酒故逸詩云羽觴隨波又秦昭王以三日置酒河曲見金人奉水心之</hi>
　<hi>劒曰令君制有西夏乃覇諸侯因此立為曲水二漢相縁皆為盛集也韻㑹注毛氏曰陽氣生於子終於</hi>
<pb n="KR2o0020_WYG_021-29a"/>
　<hi>巳巳者終已也今俗以有鈎挑者為終己字無鈎挑者為辰巳字是蓋未知義也案史記己者言陽氣已</hi>
　<hi>盡也釋名云巳己也是辰巳字不特書作巳古亦讀如已矣之已也䪥露之歌杜佑通典曰漢髙帝時齊</hi>
　<hi>王田横自殺其門人不敢哭但隨柩叙哀歌名曰䪥露蒿里後代相承使挽逝者歌之呼為挽歌武帝時</hi>
　<hi>李延年分為二曲䪥露送王公貴人蒿里送士大夫庶人其辭曰䪥上朝露何易晞露晞明朝更復落人</hi>
　<hi>死一去何時歸蒿里誰家地聚歛精魄無賢愚鬼伯一何相催促人命不得少踟蹰見于寶搜神記飯含</hi>
　<hi>飯父逺反含舊作唅並戸暗反口實也白虎通曰大夫飯以玉含以貝士飯以珠含以貝鄭𤣥曰含玉為</hi>
　<hi>璧制其分寸大小不聞案文公家禮執事者陳飯含之具沐浴乃飯含注云以卓子陳于堂前西壁下南</hi>
　<hi>上錢三實于小箱米二升以新水淅令精實于盌主人哭盡哀左袒自前扱於腰之右盥手執箱以入侍</hi>
<pb n="KR2o0020_WYG_021-29b"/>
　<hi>者一人挿匙于米盌執以從置于尸西主人以匙抄米實尸口之右並實一錢又於左於中亦如之</hi>質<lb/>
　實<hi>雒水雒與洛同注見光武建武三年</hi>
　　書法<hi>大將軍自岑彭後未有書卒者於是卒梁商賢之也</hi>
以梁冀為大將軍不疑為河南尹集覽<hi>不疑梁冀之弟名</hi>○以<lb/>
周舉為諌議大夫<lb/>
　<hi>初梁商疾篤帝親臨幸問以遺言對曰臣從事中郎周舉清髙忠正可重任也由是用之</hi>
九月諸羌冦武威質實<hi>武威郡名注見光武建武十年</hi>○是月晦日食<lb/>
○冬十月徙安定北地郡質實<hi>北地郡注見秦王政三年</hi>○十一月<lb/>
<pb n="KR2o0020_WYG_021-30a"/>
遣車騎將軍張喬屯三輔○徙荆州刺史李固為泰山<lb/>
太守<lb/>
　<hi>荆州盗起彌年不定以李固為刺史固到遣吏勞問境内赦冦盗前釁與之更始於是賊帥自縳歸首固</hi>
　<hi>皆原之遣還相招半嵗間餘類悉降奏南陽太守髙賜等贓穢賜等重賂梁冀冀為之千里移檄而固持</hi>
　<hi>之愈急冀遂徙固為泰山太守時㤗山盗賊屯聚歴年郡兵常千人追討不能制固到悉罷遣歸農但選</hi>
　<hi>留任戰者百餘人以恩信招誘之未滿嵗賊皆弭散</hi>質實<hi>荆州注見獻帝建安十三年泰山郡名注</hi>
　<hi>見秦始皇二十八年</hi>
<hi>壬午</hi>漢安元年秋八月吾斯等復反集覽<hi>吾斯南匈奴王名</hi>○遣<lb/>
<pb n="KR2o0020_WYG_021-30b"/>
八使分行州郡<lb/>
　<hi>遣杜喬周舉周栩馮羡欒巴張綱郭遵劉班分行州郡表賢良顯忠勤其貪汙有罪者刺史二千石驛馬</hi>
　<hi>上之墨綬以下便輙收舉喬等受命之部張綱獨埋其車輪於雒陽都亭曰豺狼當道安問狐狸遂劾奏</hi>
　<hi>大將軍冀河南尹不疑無君之心十五事京師震悚帝雖知綱言直不能用也他使所劾亦多冀及宦者</hi>
　<hi>親黨事皆寢遏侍御史种暠疾之復行案舉乃更考正其罪</hi>集覽<hi>墨綬輿服志曰千石六百石墨</hi>
　<hi>綬三采</hi>質實<hi>杜喬林慮人欒巴魏郡内黄人种暠河南洛陽人</hi>
以李固為將作大匠質實<hi>將作大匠官名注見光武建武三年</hi>
　<hi>杜喬奏李固政為天下第一故有是命</hi>
<pb n="KR2o0020_WYG_021-31a"/>
以張綱為廣陵太守<lb/>
　<hi>梁冀恨張綱思有以中傷之時廣陵賊張嬰冦辭揚徐間積十餘年乃以綱為廣陵太守綱單車徑詣嬰</hi>
　<hi>壘門嬰大驚走閉壘綱於門外罷遣吏兵留十餘人以書喻嬰請與相見嬰乃出拜謁綱延置上座譬之</hi>
　<hi>曰前後二千石多肆貪暴故致公等懐憤相聚二千石信有罪矣然公所為者又非義也主上仁聖欲以</hi>
　<hi>文德服叛故遣太守來今誠轉禍為福之時也若聞義不服天子震怒荆揚兖豫大兵雲合身首横分血</hi>
　<hi>嗣俱絶二者利害公其深計之嬰聞泣下曰荒裔愚民不堪侵枉相聚偷生若魚遊釡中知其不可久且</hi>
　<hi>以喘息須臾間耳今聞明府之言乃嬰等更生之辰也乃辭還營明日將所部萬餘人與妻子面縳歸降</hi>
　<hi>綱單車入壘置酒為樂散遣部衆任從所之親為卜居宅相田疇子弟欲為吏者皆引召之人情恱服南</hi>
<pb n="KR2o0020_WYG_021-31b"/>
　<hi>州晏然論功當封梁冀遏之在郡一嵗卒嬰等五百餘人為之制服行䘮送到犍為負土成墳時二千石</hi>
　<hi>長吏有能政者有雒陽令任峻冀州刺史蘇章膠東相呉祐雒陽自王渙之後皆不稱職峻能選用文武</hi>
　<hi>各盡其用發姦不旋踵民間不畏吏其威禁猛於渙而文理政教不如也章有故人為清河太守章行部</hi>
　<hi>欲案其姦贓乃為設酒甚歡太守喜曰人皆有一天我獨有二天章曰今夕蘇儒文與故人飲者私恩也</hi>
　<hi>明日冀州刺史案事者公法也遂舉正其罪州境肅然後以摧折權豪坐免時天下日敝民多愁苦論者</hi>
　<hi>日夜稱章朝廷不能復用也祐政崇仁簡民不忍欺嗇夫孫性私賦民錢市衣以進其父父得而怒曰有</hi>
　<hi>君如是何忍欺之促歸伏罪性慙懼自首具談父言祐曰掾以親故受汙穢之名所謂觀過知仁矣使歸</hi>
　<hi>謝其父遝以衣遺之</hi>集覽<hi>血嗣俱絶嗣絶則無血食之祀矣喘息須臾喘疾息也須臾不久貌猶茍</hi>
<pb n="KR2o0020_WYG_021-32a"/>
　<hi>延殘喘少延視息之義靣縳索隠曰縳手於背而靣向前也私賦民錢市衣賦歛也本傳賦錢五百為父</hi>
　<hi>市單衣</hi>質實<hi>廣陵郡名注見武帝元朔五年犍為郡名注見光武建武十二年蘇章扶風平陵人</hi>
　<hi>呉祐陳留長垣人</hi>
冬罕羌降罷張喬軍屯<lb/>
<hi>癸未</hi>二年夏四月以趙冲為䕶羌校尉擊燒當羌破之○<lb/>
冬十一月使匈奴中郎將馬實遣人刺吾斯殺之○地<lb/>
震<lb/>
　<hi>凉州自九月以來地百八十震山谷拆裂壊敗城寺民壓死者甚衆</hi>
<pb n="KR2o0020_WYG_021-32b"/>
　　書法<hi>於是凉州自九月至十一月地一百八十震民死甚衆綱目書地震未有數於此者矣</hi>
増孝廉為四科<lb/>
　<hi>尚書令黄瓊以左雄所上孝亷之選専用儒學文吏於取士之義猶有所遺乃奏増孝悌及能從政者為</hi>
　<hi>四科帝從之</hi>
　　書法<hi>書増為四科何譏也前有試家法課牋奏二科矣今復増孝悌從政為四孝悌居四科之</hi>
　　<hi>一則孝廉二字皆虚名也書甚譏之</hi>
<hi>甲申</hi>建康元年春趙冲討羌戰沒考異<hi>此誤書討與討西羌同</hi>
　<hi>冲追叛羌遇伏戰死而前後多所斬獲羌由是亦衰耗</hi>
<pb n="KR2o0020_WYG_021-33a"/>
夏四月馬寔擊南匈奴左部破之胡羌烏桓悉降○立<lb/>
皇子炳為太子考異<hi>提要作立子炳為皇太子按尊立例曰立太子曰立子某為皇太子</hi>
<hi>非正統者去皇號注云封立之命出於天子不應自謂其子為皇子則此皇字疑誤合從提要</hi>
　<hi>太子居承光宫帝使侍御史种暠監其家中常侍髙梵從中單駕出迎太子時太傅杜喬等疑不欲從而</hi>
　<hi>未决暠乃手劒當車曰太子國之儲副人命所係今常侍來無詔信何以知非姦邪今日有死而已梵辭</hi>
　<hi>屈不敢對馳還奏之詔報太子乃得去喬退而歎息愧暠臨事不惑帝亦嘉其持重稱善者良久</hi>集<lb/>
　覽<hi>監其家監䕶太子之家也從中從宫中出迎</hi>質實<hi>种暠雒陽人</hi>
　　書法<hi>漢自是五世無書立太子者非無子則不早建者也</hi>
<pb n="KR2o0020_WYG_021-33b"/>
秋八月揚徐群盗范容等作亂遣御史中丞馮緄督州<lb/>
兵討之質實<hi>馮緄巴郡宕渠人</hi>○帝崩太子炳即位<lb/>
　<hi>年二嵗</hi>
　　書法<hi>賀善賛曰順帝之篇首書改𦵏楊震繼書朝太后又書赦虞詡左雄書郤貢珠書起太學</hi>
　　<hi>書誅張逵書擢周舉皆可紀者也帝亦後來之賢主歟</hi>
尊皇后曰皇太后太后臨朝○以李固為太尉錄尚書<lb/>
事○九月𦵏憲陵質實<hi>一統志云憲陵在河南府城東北</hi>○地震詔舉<lb/>
賢良方正之士䇿問之<lb/>
<pb n="KR2o0020_WYG_021-34a"/>
　<hi>皇甫規對曰陛下攝政之初㧞用忠貞逺近翕然望見太平而災異不息冦賊縱横殆以姦臣權重之所</hi>
　<hi>致也其常侍尤無狀者宜亟黜遣以答天誡大將軍冀河南尹不疑亦宜増脩謙節輔以儒術省去遊娯</hi>
　<hi>不急之務割减廬第無益之飾夫君者舟也民者水也群臣乗舟者也將軍兄弟操檝者也若其平志畢</hi>
　<hi>力以度元元所謂福也如其怠弛將淪波濤可不慎乎夫德不稱祿猶鑿墉之趾以益其髙豈安固之道</hi>
　<hi>哉凡諸宿猾酒徒戲客皆宜貶斥以懲不軌冀忿之以規為下第拜郎中託疾免歸</hi>集覽<hi>度元元度</hi>
　<hi>通作渡濟也元元注見元帝初元三年</hi>
揚州刺史尹耀討范容敗沒○冬十月交趾蠻夷復反<lb/>
刺史夏方降之○九江盗馬勉稱帝於當塗質實<hi>一統志云</hi>
<pb n="KR2o0020_WYG_021-34b"/>
<hi>九江郡名注見秦王政六年夀春當塗漢之縣名屬九江郡三國魏廢之故城在鳯陽府懐逺縣東南八里塗</hi>
<hi>山北麓下即古塗山氏之國漢武帝封魏不害為當塗侯即此</hi>○羣盗發憲陵<lb/>
　　書法<hi>於是𦵏無幾時耳綱目書陵寢之變七未有亟於此者矣詳漢初乙未年</hi>
　　發明<hi>東漢之亡人皆咎桓靈之不君而不知滅亡之兆已著於安順之時今觀綱目所書如寵</hi>
　　<hi>信宦者任用羣小崇奬外戚所以稔亡漢之禍者實在於此故夫日食地震山崩雨雹冦盗災異史</hi>
　　<hi>不絶書二君既不之悟於是安帝終於南遊而綱目書帝崩于葉矣順帝甫成𦵏禮而綱目書盗發</hi>
　　<hi>憲陵矣夫以二君不善之積而未即滅亡者祖宗德澤在人未泯天意未遽絶之爾然咎證之形亦</hi>
　　<hi>不可掩故於其終事見之綱目據事直書而天理自明所以戒後世人君不可得罪於天人其顯然</hi>
<pb n="KR2o0020_WYG_021-35a"/>
　　<hi>之應若此豈不深切著明也哉</hi>
<hi>乙酉</hi>孝冲皇帝永嘉元年春正月帝崩<lb/>
　<hi>梁太后以揚徐盗賊方盛欲須所徴諸王侯到乃發喪太尉李固曰帝雖㓜少猶天下之父今日崩亡人</hi>
　<hi>神感動豈有人子反共掩匿乎秦皇沙丘之謀近日北鄉之事皆天下大忌不可之甚者也太后從之即</hi>
　<hi>暮發喪</hi>集覽<hi>沙丘之謀秦始皇崩於沙丘趙髙秘不發喪詐以始皇命殺太子扶蘇而立胡亥是</hi>
　<hi>為二世北鄉之事安帝崩立北鄉侯北鄉侯薨閻顯秘不發喪閉宫屯兵自守而更徴諸王子鄉去聲</hi>
　正誤<hi>北鄉之事今按鄉如字</hi>
徴清河王蒜及渤海孝王子纘至京師大將軍冀白太<lb/>
<pb n="KR2o0020_WYG_021-35b"/>
后迎纘入即位罷蒜歸國<lb/>
　<hi>蒜纘皆章帝曾孫蒜為人嚴重動止有法度公卿皆歸心焉而纘年八嵗李固謂梁冀曰立帝宜擇長年</hi>
　<hi>有德任親政事者願將軍審詳大計察周霍之立文宣戒鄧閻之利㓜弱冀不從與太后定策禁中迎纘</hi>
　<hi>入南宫即皇帝位蒜罷歸國</hi>集覽<hi>周霍之立文宣周勃立文帝霍光立宣帝鄧閻之利㓜弱鄧隲</hi>
　<hi>立殤帝誕育百餘日而即位不一嵗而崩閻顯立北鄉侯其年薨</hi>
　　書法<hi>纘蒜並徴一迎一罷宜矣故史稱蒜罷歸國此其書罷蒜何誅意也於是梁冀憚蒜嚴重</hi>
　　<hi>違衆罷之書曰罷蒜若曰其迎其罷冀皆有意云耳漢世書迎立者十君昌邑書霍光承皇后詔宣</hi>
　　<hi>帝書光奏太后公也此冀私也亦書白太后何太后梁氏女書白太后交責之也美惡不嫌同辭下</hi>
<pb n="KR2o0020_WYG_021-36a"/>
　　<hi>書白太后䇿免回迎蠡吾侯志入即位義同</hi>
　　發明<hi>置君大事也必廣謀從衆然後皇極神器得所付託今清河渤海同至京師公卿既皆歸</hi>
　　<hi>心於蒜而冀乃貪立㓜穉違衆獨行是九五大寶乃私門之物爾書大將軍冀白太后迎纘入即位</hi>
　　<hi>罷蒜歸國則冀一時勢熖可畏若此其狠愎自用直情徑行之意隠然見於書法之間漢朝公卿尚</hi>
　　<hi>可與之比肩並列乎</hi>
𦵏懐陵質實<hi>一統志云懐陵在河南府城東南</hi>
　<hi>將卜山陵李固曰今處處冦賊軍興費廣新創憲陵賦發非一帝尚㓜小可起陵於憲陵塋内如康陵制</hi>
　<hi>度太后從之太后委政李固宦官為惡者一皆斥遣而梁冀尤疾之初順帝時除官多不以次固奏免百</hi>
<pb n="KR2o0020_WYG_021-36b"/>
　<hi>餘人此等遂作飛章言固離間近戚自隆支黨冀以白太后太后不聼</hi>集覽<hi>賦發賦歛徴發也康</hi>
　<hi>陵制度康陵殤帝陵墓也以百姓苦役方中秘藏及諸工作並減十之九飛章注見桓帝延熹八年</hi>
廣陵張嬰據郡反<lb/>
　<hi>嬰既降至是復反</hi>
二月叛羌皆降隴右復平<lb/>
　<hi>西羌叛亂積年費用八十餘億諸將多盗牢禀貨賂左右不恤軍事白骨相望左馮翊梁並以恩信招誘</hi>
　<hi>叛羌離湳狐奴等五萬餘戸皆詣並降隴右復平</hi>集覽<hi>牢稟禀筆錦反賜榖也案西域𫝊須諸國</hi>
　<hi>稟食注稟給也讀與廩同音力稔反前書音義曰牢稟食也古者名稟牢離湳狐奴羌種名湳乃感反</hi>
<pb n="KR2o0020_WYG_021-37a"/>
三月九江都尉滕撫擊馬勉范容等斬之質實<hi>滕撫北海劇人</hi>
　<hi>太后以徐揚盗賊益熾博求將帥三公舉撫有文武才詔拜九江都尉助馮緄討之廣開賞募錢邑有差</hi>
　<hi>撫等破斬馬勉范容等拜撫中郎將督揚徐二州事</hi>
詔康陵在恭陵上<lb/>
　<hi>詔曰殤帝即位踰年安帝承襲統業而前世令恭陵在康陵之上失其次序今其正之</hi>
冬十一月歴陽盗華孟稱帝滕撫進撃張嬰及孟皆破<lb/>
斬之東南悉平考異<hi>按范容馬勉張嬰華孟書盗書反皆當書討書誅此誤書擊書斬</hi>
質實<hi>一統志云歴陽秦之縣名屬九江郡漢初屬淮南國後仍屬九江郡東漢為揚州刺史治所三國屬</hi>
<pb n="KR2o0020_WYG_021-37b"/>
<hi>呉為重鎮晉屬淮南郡東晉分置歴陽郡劉宋兼置南豫州治歴陽梁末屬東魏北齊置和州領歴陽齊江二</hi>
<hi>郡後周改齊江曰烏江隋罷郡復置和州治歴陽縣大業初改歴陽郡唐初為和州天寶初又為歴陽郡乾元</hi>
<hi>初復為和州五代時屬南唐後屬後周宋𨽻淮南西道元陞和州路後為和州𨽻廬州路領歴陽含山烏江三</hi>
<hi>縣國朝初省歴陽烏江二縣入和州後又改為歴陽縣仍𨽻廬州尋復為和州直𨽻京師</hi>
　<hi>撫性方直不交權勢為宦官所惡後論功當封太尉胡廣承㫖奏黜之遂卒於家</hi>
<hi>丙戌</hi>孝質皇帝本初元年夏四月詔郡國舉明經詣太學<lb/>
受業者嵗滿課試拜官有差<lb/>
　<hi>自是公卿皆遣子受業遊學増盛至三萬餘生</hi>
<pb n="KR2o0020_WYG_021-38a"/>
海水溢<lb/>
　　書法<hi>書海溢始此終綱目書海溢六是年桓帝永康元年靈帝建寜四年梁庚子年唐髙宗顯</hi>
　　<hi>慶元年總章二年</hi>
○閏六月大將軍冀進毒弑帝白太后䇿免太尉固迎<lb/>
蠡吾侯志入即位太后猶臨朝<lb/>
　<hi>帝少而聰慧嘗因朝㑹目梁冀曰此䟦扈將軍也冀深惡之使左右置毒於煮餅以進帝苦煩甚召李固</hi>
　<hi>固入前問帝曰食煮餅腹悶得水尚可活冀曰恐吐不可飲水語未絶而崩固伏尸號哭推舉侍醫議立</hi>
　<hi>嗣固與司徒胡廣司空趙戒先與冀書曰先世廢立未嘗不詢訪公卿廣求群議令上應天心下合衆望</hi>
<pb n="KR2o0020_WYG_021-38b"/>
　<hi>傳曰以天下與人易為天下得人難至憂至重可不熟慮悠悠萬事唯此為大國之興衰在此一舉冀乃</hi>
　<hi>召百官入議固廣戒及大鴻臚杜喬皆以為清河王蒜明徳著聞又屬最尊親宜立為嗣而中常侍曹騰</hi>
　<hi>常謁蒜蒜不為禮由此惡之初平原王翼既貶歸河間其父請分蠡吾縣以侯之翼卒子志嗣太后欲以</hi>
　<hi>女弟妻志徴到夏門亭㑹帝崩冀欲立之騰又夜往説冀曰將軍累世椒房之親秉攝萬機賔客從横多</hi>
　<hi>有過差清河嚴明若果立則將軍受禍矣不如立蠡吾侯富貴可長保也冀然其言明日重㑹公卿冀意</hi>
　<hi>氣凶凶廣戒懾憚曰惟大將軍令獨固喬守本議冀厲聲罷㑹説太后䇿免固迎蠡吾侯志入南宫即位</hi>
　<hi>時年十五太后猶臨朝政大將軍掾朱穆戒梁冀曰願將軍専心公朝割除私欲廣求賢能斥逺佞惡為</hi>
　<hi>皇帝置師傅宜得小心忠篤之士與之參勸講授又薦种暠欒巴等冀不能用</hi>集覽<hi>䟦扈猶言彊梁</hi>
<pb n="KR2o0020_WYG_021-39a"/>
　<hi>也顔師古曰扈竹籬也水居者於水未至先作竹籬候魚之入水退小魚獨留大者跳䟦籬扈而出故言</hi>
　<hi>䟦扈也詩皇矣無然畔援箋云畔援猶䟦扈也疏云凶横自恣陵人之貌推舉推川雖反窮詰也舉案劾</hi>
　<hi>也蠡吾正義曰中山國邑前書屬蠡郡或云在髙陽國屬冀州今蠡州是也蠡吾故城在焉</hi>質實<lb/>
　<hi>一統志云蠡吾漢之縣名屬涿郡北齊省入博野縣隋初屬髙陽郡唐初屬滿州武徳中置蠡州宋置永</hi>
　<hi>寜軍金改為寜州後仍改蠡州元仍舊國朝降州為縣改屬保定府</hi>
　　書法<hi>迎立大䇿也書帝弑矣即書蠡吾侯志入即位可也䇿免大臣常事耳其必先書固何此</hi>
　　<hi>特筆也終綱目一而已矣固不去則蠡吾之立特未定也况固方推舉侍醫此罪人所甚懼者宜其</hi>
　　<hi>汲汲於去之故安漢公之弑帝也不書進毒而此則書之所以著免固之由也是故質帝之世先書</hi>
<pb n="KR2o0020_WYG_021-39b"/>
　　<hi>䇿免太尉固而後蠡吾侯可以立陳文之殂先書始興王伏誅而後太子叔寶可以立一先一後綱</hi>
　　<hi>目之意㣲矣終綱目弑書進毒四梁冀胡太后大丞相泰冡宰䕶○冲帝之立書太后臨朝矣質帝</hi>
　　<hi>既立太后猶臨朝可知也不書至是則書之而稱猶何也質帝立年八嵗太后臨朝無足議也蠡吾</hi>
　　<hi>於是年十五矣以為可已而不已也故書猶以議之是故安帝立年十三而太后猶臨朝則書猶殤</hi>
　　<hi>帝元平元年桓帝立年十五而太后猶臨朝則書猶是年皆可已而不已者也終綱目書猶臨朝二</hi>
　　<hi>而已</hi>
　　發明<hi>無元后則王莽不得以簒國無章德則竇憲不得以亂朝梁冀之惡固天地之所不容然</hi>
　　<hi>非太后主之於内則亦未必能至此極方是之時質帝年雖㓜穉乃能促召大臣言其所食之物是</hi>
<pb n="KR2o0020_WYG_021-40a"/>
　　<hi>其心中了了明知進毒之禍而漢朝諸人不能推求進膳之人考核致疾之由必期得賊而後已方</hi>
　　<hi>且聫書示戒聼命于賊果何為者春秋之法君弑而賊不討則以國為無人以冀之凶悖固未易以</hi>
　　<hi>討殺然使力不能勝則聲其罪於天下死之可也去之可也烏有大行晏駕明知鴆毒致禍而可付</hi>
　　<hi>之不問者乎李固杜喬諸人忠有餘而識不足不明春秋之義死而無補太后雖未必與聞乎弑然</hi>
　　<hi>身為罪人之主何以自觧綱目於梁冀之事一則曰白太后二則曰白太后至於蠡吾既立之後又</hi>
　　<hi>書太后猶臨朝太后雖欲自免其可得乎</hi>
秋七月𦵏静陵質實<hi>一統志云静陵在河南府城東南</hi>○九月追尊河<lb/>
間孝王為孝穆皇蠡吾先侯曰孝崇皇冬十月尊母匽<lb/>
<pb n="KR2o0020_WYG_021-40b"/>
氏為博園貴人集覽<hi>匽氏匽音偃史記匽姓咎繇之後</hi>
<hi>丁亥</hi>孝桓皇帝建和元年春正月朔日食<lb/>
　　發明<hi>春秋之法嗣君為弑君者所立受之而不討賊則謂之與聞乎弑是時桓帝受國賊冀之</hi>
　　<hi>手不能致討故天變見焉日食正旦於嗣服紀元之初是人君即位其始已不正矣綱目書此雖不</hi>
　　<hi>言其理而理固在其中天命不僣豈不深切著明也哉</hi>
○三月黄龍見譙○夏四月地震○六月以杜喬為太<lb/>
尉<lb/>
　<hi>自李固之廢内外喪氣群臣側足而立唯喬正色無所回撓由是朝野皆倚望焉</hi>集覽<hi>側足而立</hi>
<pb n="KR2o0020_WYG_021-41a"/>
　<hi>恐懼而傾側立不安也回撓曲屈也撓音女教反劉向守正不撓</hi>
秋論定䇿功益封梁冀萬三千戸又封其子弟及宦者<lb/>
劉廣等皆為列侯<lb/>
　<hi>杜喬諫曰陛下即位不急忠賢之禮而先左右之封梁氏一門宦者微孽並帶無功之紱裂勞臣之土其</hi>
　<hi>為乖濫胡可勝言茍遂斯道豈伊傷政為亂而已喪身亡國可不慎哉書奏不省</hi>集覽<hi>豈伊猶言</hi>
　<hi>豈但豈止</hi>
　　書法<hi>書迎立君多矣未有書論定䇿功者書定䇿功何譏也桓不討賊而以為之功是與聞乎</hi>
　　<hi>弑矣書交譏之梁冀子弟與宦者並書賤之甚矣是故茍可賤也宋楊四子與江京並書梁冀子弟</hi>
<pb n="KR2o0020_WYG_021-41b"/>
　　<hi>與劉廣並書綱目書益封戶五成帝綏和二年河間王良是年梁冀齊甲子年豫章王嶷唐睿宗景</hi>
　　<hi>雲元年太平公主𤣥宗二十三年盛宜公主未有多於梁冀者也</hi>
八月立皇后梁氏<lb/>
　<hi>初永昌太守劉君世鑄黄金為文蛇以獻梁冀益州刺史种暠紏發其姦冀恨暠因以他事䧟之李固上</hi>
　<hi>疏伸理太后赦暠免官以金蛇輸官冀從大司農杜喬借觀喬不與冀小女死令公卿㑹喪喬獨不往至</hi>
　<hi>是立后冀欲以厚禮迎之喬又據舊典不聼冀屬喬舉汜宫為尚書喬以宫為贓罪不用由是日忤冀</hi>
　集覽<hi>舊典依惠帝納后故事黄金一萬斤納采鴈璧乗馬此舊典也汜宫汜或作汎並符咸反皇甫</hi>
　<hi>謐曰本生凡氏因遭秦亂避地汜水故改姓焉汜水之汜在去聲當音孚𣑽反</hi>質實<hi>永昌郡名注見</hi>
<pb n="KR2o0020_WYG_021-42a"/>
　<hi>章帝建初二年哀牢國</hi>
　　書法<hi>東漢之策書立貴人某氏為皇后恒辭也此書立皇后梁氏何后太后女弟也倫序亦少</hi>
　　<hi>乖矣故異其文異其文者所以異其事也兩漢立后異其文者五詳惠帝四年皆有故者也</hi>
九月地震䇿免太尉喬○冬十一月貶清河王蒜為尉<lb/>
氏侯徙桂陽蒜自殺下李固杜喬獄殺之<lb/>
　<hi>宦者唐衡左悺等共譖杜喬帝亦怨之㑹劉文等謀共立清河王蒜刼其相謝暠殺之蒜坐貶爵為尉氏</hi>
　<hi>侯徙桂陽自殺梁冀因誣李固杜喬云與文交通收固下獄門生王調貫械上書趙承等數十人要鐵鑕</hi>
　<hi>詣闕通訴太后詔赦之及出獄京師市里皆稱萬嵗冀聞之大驚畏其終為己害乃更奏前事長史呉祐</hi>
<pb n="KR2o0020_WYG_021-42b"/>
　<hi>争之不從從事中郎馬融為作章表祐謂曰李公之罪成於卿手李公若誅卿何靣目視天下人冀怒起</hi>
　<hi>入室祐亦徑去固遂死獄中臨命與胡廣趙戒書曰梁氏迷謬公等曲從漢家衰微從此始矣公等受主</hi>
　<hi>厚祿顛而不扶後之良史豈有所私固身已矣於義得矣復何言哉廣戒悲慙長歎流涕冀使人脅杜喬</hi>
　<hi>使自引决喬不聼收繋之亦死獄中冀暴固喬尸令有敢臨者加其罪固弟子郭亮未冠左提章鉞右秉</hi>
　<hi>鐵鑕詣闕上書乞收固尸不報與董班俱往臨哭不去喬故掾陳留楊匡號泣星行至洛著故赤幘託為</hi>
　<hi>夏門亭吏守䕶尸喪積十二日詣闕上書并乞二公骸骨太后許之匡送喬䘮遝家𦵏訖行服遂與亮班</hi>
　<hi>皆𨼆匿終身不仕吳祐亦自免歸卒於家</hi>集覽<hi>左悺即左回天也悺本悹字章懐曰說文悹憂也或</hi>
　<hi>作心旁音工喚反今相傳悺音綰尉氏地理志陳留有尉氏縣貫械貫穿也械桎梏也王調先自以三木</hi>
<pb n="KR2o0020_WYG_021-43a"/>
　<hi>貫其項及手足而待罪要鐵鑕要與腰通以要負鐵鑕示有必死之罪鐵鑕注見秦二世三年通訴通同</hi>
　<hi>也臨命臨將命終也令有敢臨令臨並去聲不許臨哭陳留注見章帝建初元年著故赤幘著陡畧反故</hi>
　<hi>赤幘者舊所被服也顔師古曰武士常赤幘以成其威也幘注見帝𤣥更始元年夏門洛陽城門名</hi>質<lb/>
　實<hi>一統志云尉氏漢之縣名本春秋鄭大夫尉氏之邑也漢屬陳留郡晉及後魏俱因之北齊省隋復</hi>
　<hi>置屬許州後屬潁川郡唐屬隋州後屬汴州宋屬開封府金元仍舊國朝因之屬開封府桂陽郡名注見</hi>
　<hi>武帝元鼎五年馬融扶風茂陵人董班宛人</hi>
　　書法<hi>於是劉文謀立蒜則曷為不書蒜宜立者也書之則疑於燕王旦且㣲此舉蒜其得免乎</hi>
　　<hi>書曰貶為尉氏侯徙桂陽蒜自殺罪太后也</hi>
<pb n="KR2o0020_WYG_021-43b"/>
　　發明<hi>李固杜喬之死人皆寃之二君誠忠於漢者然冀負弑逆之誅二君不能聲其罪於天下</hi>
　　<hi>隐忍而死故綱目於此皆不書其故官者哀其不達大臣之義失其職也</hi>
<hi>戊子</hi>二年春正月帝冠○三月白馬羌冦廣漢質實<hi>白馬羌注</hi>
<hi>見梁孝元帝承聖元年廣漢郡名注見成帝鴻嘉三年</hi>○夏五月北宫火帝徙居<lb/>
南宫○改清河為甘陵質實<hi>清河縣名注見安帝建光元年甘陵縣名注同上年</hi>
　<hi>梁冀惡清河名乃改焉</hi>
秋大水<lb/>
<hi>己丑</hi>三年夏四月晦日食○秋八月有星孛于天市○大<lb/>
<pb n="KR2o0020_WYG_021-44a"/>
水○九月地再震山崩<lb/>
　　書法<hi>元帝之篇書正月地震七月復震矣此其并書再震何同月也一嵗再震異矣一月再震</hi>
　　<hi>甚大異也終綱目書地震一百一十嵗再震十二而一月再震則二而已是年獻帝興平元年</hi>
○前朗陵侯相荀淑卒<lb/>
　<hi>淑少博學有髙行李固李膺等皆師宗之嘗舉賢良對䇿譏刺貴幸梁冀忌之出為朗陵相涖事明治稱</hi>
　<hi>為神君有子八人儉緄靖燾汪爽肅専並有名稱時人謂之八龍潁隂令苑康更命其里曰髙陽里膺性</hi>
　<hi>簡亢惟以淑為師以同郡陳寔為友爽嘗謁膺因為其御既還喜曰今日乃得御李君矣寔出單微同郡</hi>
　<hi>鍾皓以篤行稱九辟公府年軰逺在寔前引與為友皓為郡功曹辟司徒府太守髙倫問誰可代卿者皓</hi>
<pb n="KR2o0020_WYG_021-44b"/>
　<hi>曰明府欲必得其人西門亭長陳寔可倫從之中常侍侯覽託倫用吏寔懐檄請見曰此人不宜用而覽</hi>
　<hi>不可違寔乞從外署不足以塵明德於是鄉論恠其非舉寔終無所言倫後被徴乃謂人曰吾前為侯常</hi>
　<hi>侍用吏陳君密持教還而於外白署陳君可謂善則稱君過則稱已者也寔固自引愆由是天下服其德</hi>
　<hi>後為太丘長脩德清静百姓以安鄰縣民歸附者寔輙訓導令還本司官行部吏慮民有訟者白欲禁之</hi>
　<hi>寔曰訟以求直禁之理將何申亦竟無訟者以沛相賦歛違法觧印綬去吏民追思之皓素與淑齊名膺</hi>
　<hi>常歎曰荀君清識難尚鍾君至德可師皓兄子瑾好學慕古有退讓風與膺同年俱有聲名其母膺之姑</hi>
　<hi>也膺祖太尉脩常言瑾似我家性邦有道不廢邦無道免於刑戮復以膺妹妻之膺謂瑾曰弟何太無皁</hi>
　<hi>白耶瑾以白皓皓曰國武子好招人過以致怨惡今豈其時耶必欲保身全家爾道為貴</hi>集覽<hi>髙陽</hi>
<pb n="KR2o0020_WYG_021-45a"/>
　<hi>里以昔者髙陽氏有才子八人謂之八凱故更名其里曰髙陽以旌表之為其御為去聲為李膺御車也</hi>
　<hi>乞從外署求還於府之外僉署以示非太守之過太丘縣名屬沛國行部行下孟反廵視也至所部之縣</hi>
　<hi>有所案察也沛相沛國之相也弟何太無皁白耶無皁白謂不區别是非也鍾瑾本傳曰孟子以為人無</hi>
　<hi>是非之心非人也弟何期不與孟軻同耶國武子好招人過招音翹舉也國姓也名佐字武子春秋齊大</hi>
　<hi>夫好盡言以招人過失左傳成十七年齊慶克通于聲孟子鮑牽見之以告武子武子召慶克而謂之慶</hi>
　<hi>克以告孟子孟子訴於靈公而刖鮑牽明年殺國佐于内宫案聲孟子靈公夫人也以致怨惡惡如字讀</hi>
　<hi>鍾瑾本傳作以致怨本爾道為貴爾與邇字通近也</hi>正誤<hi>爾道為貴今按爾猶汝也鍾皓指謂兄子</hi>
　<hi>瑾以其所行為貴也</hi>質實<hi>荀淑潁川潁隂人朗陵國名注見明帝永平四年潁隂縣名注見文帝二</hi>
<pb n="KR2o0020_WYG_021-45b"/>
　<hi>年一統志云髙陽里在開封府許州城内漢荀淑所居里舊名西豪潁隂令苑康以為髙陽氏有才子八</hi>
　<hi>人今荀氏亦有八子改其里曰髙陽太丘春秋時地名屬芒縣秦因之西漢析為芒大丘二縣東漢改芒</hi>
　<hi>曰臨睢大丘曰太丘三國魏二縣俱廢晉為譙郡蘄縣地隋始置永成縣屬譙州後廢唐復置屬亳州宋</hi>
　<hi>仍舊元屬歸德路國朝因之改屬開封府</hi>
　　書法<hi>卒前官錄賢也綱日卒前官六詳安帝元初二年</hi>
<hi>庚寅</hi>和平元年春正月太后歸政二月崩<lb/>
　　書法<hi>前書猶臨朝譏也此書歸政其美之歟亦譏也其譏何太后於是三臨朝矣正月歸政二</hi>
　　<hi>月而崩蓋精神血氣其自知也審矣其與終其身者幾希是故上書歸政繼書崩所以深譏之也終</hi>
<pb n="KR2o0020_WYG_021-46a"/>
　　<hi>綱目書太后臨朝御殿稱詔者二十二書歸政者四是年梁太后晉穆帝升平元年褚太后孝武帝</hi>
　　<hi>太元元年褚太后唐中宗嗣聖三年武太后皆久臨朝者也惟晉褚氏無譏焉</hi>
○三月帝還北宫○𦵏順烈皇后○封大將軍冀妻孫<lb/>
夀為襄城君質實<hi>襄城縣名注見周赧王十五年</hi>
　<hi>夀善為妖態冀寵憚之冀愛監奴秦宫出入夀所刺史二千石皆謁辭之冀夀對街為宅殫極土木互相</hi>
　<hi>誇競起兎苑亘數十里移檄調生兎刻毛為識人有犯者罪至死冀用夀言多斥奪諸梁在位者外以示</hi>
　<hi>謙讓而孫氏宗親為侍中卿校郡守者十餘人皆貪饕凶淫所在怨毒侍御史朱穆奏記曰將相大臣均</hi>
　<hi>體元首共輿而馳同舟而濟輿傾舟覆患實共之豈可以去明即昧履危自安主孤時困而莫之䘏乎宜</hi>
<pb n="KR2o0020_WYG_021-46b"/>
　<hi>時易宰守非其人者减省第宅園池之費拒絶郡國諸所奏送内以自明外觧人惑使挾奸之吏無所依</hi>
　<hi>託司察之臣得盡耳目憲度既張逺邇清一則將軍身尊事顯德耀無窮矣冀不納冀雖専朝而猶交結</hi>
　<hi>宦官任其子弟以為要職欲以自固穆又奏記極諫冀報書云如此僕亦無一可耶冀遣書詣樂安太守</hi>
　<hi>陳蕃請託不得通使者詐稱他客蕃笞殺之坐左轉脩武令</hi>質實<hi>安樂郡名注見靈帝中平二年</hi>
　<hi>脩武縣名注見周赧王四十二年</hi>
　　書法<hi>凡書婦爵皆譏也終綱目婦人以封爵見者十有二詳吕氏丁巳年惟洗氏無譏焉</hi>
夏五月尊博園匽貴人曰孝崇后○秋七月梓潼山崩<lb/>
質實<hi>一統志云梓潼漢之縣名廣漢郡治此蜀漢置梓潼郡西魏改為潼川郡移縣於郡南三十里改安</hi>
<pb n="KR2o0020_WYG_021-47a"/>
<hi>夀縣隋廢郡移縣於舊治改名梓潼屬普安郡唐屬劒州宋元俱仍舊國朝因之屬保寜府</hi>
<hi>辛卯</hi>元嘉元年春正月朔尚書張陵劾大將軍冀罪詔以<lb/>
俸贖<lb/>
　<hi>羣臣朝賀大將軍冀帶劒入省尚書張陵叱出敕羽林虎賁奪劔冀跪謝陵不應即劾奏冀請廷尉論罪</hi>
　<hi>有詔以一嵗俸贖百僚肅然河南尹不疑嘗舉陵孝㢘謂曰舉君適所以自罰也陵曰明府不以陵不才</hi>
　<hi>誤見擢序今申公憲以報私恩不疑有愧色不疑好經書喜待士冀疾之轉為光祿勲以其子𦙍為河南</hi>
　<hi>尹𦙍年十六容貌甚陋不勝冠帶不疑自耻兄弟有隙遂讓位歸第與弟䝉閉門自守冀不欲令與賓客</hi>
　<hi>交通隂使人變服至門託往來者南郡太守馬融初除過謁不疑冀諷有司奏融貪濁髠笞徙朔方</hi>質<lb/>
<pb n="KR2o0020_WYG_021-47b"/>
　實<hi>張陵成都人楷之子</hi>
　　書法<hi>非日食不書晦朔此其書朔何罪冀也曷為罪之春王正朔萬國㑹同而冀帶劒徑入無</hi>
　　<hi>人臣禮罪孰大焉故罪未有書所劾者特舉尚書張陵嘉舉職也而詔以俸贖失刑甚矣直書譏之</hi>
　　<hi>是故書十二月晦所以見武帝殺竇嬰之忍書正月朔所以見桓帝罰梁冀之寛一字之筆削嚴矣</hi>
　　發明<hi>冀身負大逆而張陵以帶劒劾之捨其丘山之惡而論其亳芒之罪惟漢朝諸人不能早</hi>
　　<hi>致其辨是以至此極耳詔以俸贖特書于冊參譏之也</hi>
夏四月帝微行至河南尹梁𦙍府舎是日大風㧞樹晝<lb/>
昏考證<hi>至當改作幸○謹按凡例曰凡官府第宅曰幸後倣此</hi>
<pb n="KR2o0020_WYG_021-48a"/>
　<hi>尚書楊秉上疏曰臣聞瑞由德至災應事生天不言語以災異譴告王者至尊出入有常警蹕而行静室</hi>
　<hi>而止自非郊廟之事則鑾旗不駕故諸侯入諸臣之家春秋尚列其誡况於以先王法服而私出槃遊降</hi>
　<hi>亂尊卑等威無序侍衛守空宫璽綬委女妾設有非常之變任章之謀上負先帝下悔靡及帝不納秉震</hi>
　<hi>之子也</hi>正誤<hi>任章之謀今按宣帝時霍氏外孫任宣坐謀反誅子章亡命居渭城界中夜𤣥服入</hi>
　<hi>廟居廊間執㦸立於廟門待上入欲為逆發覺伏誅</hi>
　　書法<hi>是日者何著天應之㨗也是故哀帝用丁傅而是日日食桓帝為微行而是日大風拔樹</hi>
　　<hi>晝昏隋文立晉王廣而是日天下地震綱目皆揭而書之所以著天顯為世戒也終綱目變異揭書</hi>
　　<hi>是日者三而已</hi>
<pb n="KR2o0020_WYG_021-48b"/>
　　發明<hi>桓帝微行無異於孝武孝成也然天變何為不見於彼而見於此得非梁氏弑逆帝不能</hi>
　　<hi>討而與之為私是以天怒若此用見逆黨固天誅所不赦也大風晝昏特書是日其所以昭示天意</hi>
　　<hi>誅討亂賊豈不明哉噫</hi>
京師旱任城梁國饑民相食質實<hi>任城國名注見明帝永平十四年梁國注</hi>
<hi>見周赧王四年</hi>○北匈奴冦伊吾○冬十一月地震詔舉獨行<lb/>
之士<lb/>
　<hi>涿郡崔寔以獨行舉詣公車稱病不對䇿退而論世事名曰政論其辭曰凡天下所以不治者常由人主</hi>
　<hi>承平日久俗漸敝而不悟政寖衰而不改習亂安危怢不自覩或荒耽耆欲不恤萬機或耳蔽箴誨厭偽</hi>
<pb n="KR2o0020_WYG_021-49a"/>
　<hi>忽真或猶豫岐路莫適所從或見信之佐括囊守禄或疎逺之臣言以賤廢是以王綱縱弛於上智士鬱</hi>
　<hi>伊於下悲夫自漢興以來三百五十餘嵗矣政令垢玩上下怠懈百姓囂然咸復思中興之救矣且濟時</hi>
　<hi>拯世之術在於補䘺决壊枝拄邪傾隨形裁割要措斯世於安寜之域而已故聖人執權遭時定制俗人</hi>
　<hi>拘文牽古不逹權制竒偉所聞簡忽所見烏可與論國家之大事哉凡為天下者自非上德嚴之則治寛</hi>
　<hi>之則亂何以明其然也近孝宣皇帝明於君人之道審於為政之理故嚴刑峻法破姦軌之膽海内清肅</hi>
　<hi>天下密如算計見效優於孝文及元帝即位多行寛政卒以墮損威權始奪遂為漢室基禍之主政道得</hi>
　<hi>失於斯可監故聖人能與世推移而俗士若不知變以為結繩之約可復治亂秦之緒干戚之舞足以觧</hi>
　<hi>平城之圍蓋為國之法有似治身平則致養疾則攻焉夫刑罰者治亂之藥石也德教者興平之粱肉也</hi>
<pb n="KR2o0020_WYG_021-49b"/>
　<hi>夫以德教除殘是以粱肉治疾也以刑罰治平是以藥石供養也自數世以來政多恩貸馭委其轡馬駘</hi>
　<hi>其銜四牡横犇皇路險傾方將拑勒鞬輈以救之豈暇鳴和鸞清節奏哉昔文帝雖除肉刑當斬右趾者</hi>
　<hi>棄市笞者往往至死是文帝以嚴致平非以寛致平也寔瑗之子也山陽仲長統嘗見其書歎曰凡為人</hi>
　<hi>主宜冩一通置之坐側司馬公曰漢家之法已嚴矣而寔猶病其寛何哉蓋衰世之君率多柔懦凡愚之</hi>
　<hi>佐惟知姑息是以權幸之臣有罪不坐豪猾之民犯法不誅仁恩所施止於目前姦宄得志紀綱不立故</hi>
　<hi>崔寔之論以矯一時之枉非百世之通義也孔子曰政寛則民慢慢則紏之以猛猛則民殘殘則施之以</hi>
　<hi>寛寛以濟猛猛以濟寛政是以和斯不易之常道矣</hi>集覽<hi>以獨行舉獨行言守正而不依阿於人也</hi>
　<hi>史記遊俠傳韓子曰讀書懐獨行君子之德注行下孟反怢不怢他沒反忽忘也猶豫岐路猶豫不决也</hi>
<pb n="KR2o0020_WYG_021-50a"/>
　<hi>文中子立命篇我未見處岐路而不遲回者注路分二曰岐言情之惑性如岐之惑路未有居岐路之間</hi>
　<hi>而不躊躇回顧者莫適所從適音的莫適謂無指的也左傳曰吾誰適從括囊守禄閉慎不言如囊口之</hi>
　<hi>括結惟務持守禄位而已易坤卦括囊無咎無譽鬱伊不舒貎垢玩本傳玩作翫注垢惡也補䘺記内則</hi>
　<hi>衣裳䘺裂紉箴請補綴遭時定制遭遇其時而定法制不循於舊也密如静貎也結繩之約可復治亂秦</hi>
　<hi>之緒如亂秦之餘人心澆漓豈可又治以結繩之政易繫辭曰上古結繩而治朱氏附錄曰結繩今溪洞</hi>
　<hi>諸蠻猶有此俗干戚之舞足以觧平城之圍禮書曰干以革為之其背曰瓦戚斧也二者皆兵器舞者所</hi>
　<hi>執脩闡文教也如髙帝被匈奴圍在平城時豈此文舞所能觧馭委其轡馬駘其銜駘達來反銜脫曰駘</hi>
　<hi>家語古者天子以德法為銜勒以百官為轡䇿故善馭馬者正銜勒齊轡䇿善馭人者一德法正百官焉</hi>
<pb n="KR2o0020_WYG_021-50b"/>
　<hi>四牡詩注牡馬也鄭𤣥曰四牡天子所乗之駕也皇路大路也拑勒鞬輈公羊傳注拑音巨炎反以木銜</hi>
　<hi>馬口也勒馬轡也鞬音巨展反猶束也輈車轅也鳴和鸞清節奏說苑曰和鸞皆鈴也和金口木舌鸞金</hi>
　<hi>口金舌所以節車之行和在軾上鸞在衡上近於馬軾是車上横板手所慿伏以致敬者衡是車前横木</hi>
　<hi>駕馬者即軏也升車則馬動馬動則鸞鳴鸞鳴則和應自然有箇節奏若車行太速則不相應太遲則不</hi>
　<hi>響若雜然都響皆不合節奏也周禮保氏教之五馭一曰鳴和鸞山陽仲長統仲長複姓統名也山陽郡</hi>
　<hi>髙平人山陽故城在懐州脩武西北髙平故城在懐州河陽西</hi>正誤<hi>怢不自覩今按韻書怢又陀骨</hi>
　<hi>切當為怠忽之義政令垢玩今按垢汙壊也玩與翫通狃狎也密如今按李賢曰猶言密如也言其嚴宻</hi>
　<hi>不散縱密如句絶干戚之舞今按帝舜命禹征苖苗民逆命帝乃誕敷文德舞干羽于兩階七旬有苗格</hi>
<pb n="KR2o0020_WYG_021-51a"/>
　<hi>崔寔之意寔指此而言之時勢不同也皇路今按李賢曰皇路大路也書云遵王之路</hi>質實<hi>涿郡</hi>
　<hi>注見帝𤣥更始二年山陽郡名注見成帝河平二年</hi>
　　書法<hi>書舉獨行終綱目一而已</hi>
詔加大將軍冀殊禮増封四縣賜以甲第考異<hi>提要作増封賜</hi>
<hi>第無四縣以甲四字</hi>
　<hi>帝欲褒崇梁冀使議其禮胡廣等咸稱冀勲德宜比周公錫之山川土田附庸司空黄瓊獨曰可比鄧禹</hi>
　<hi>合食四縣於是有司奏冀入朝不趨劒履上殿謁賛不名禮儀比蕭何増封四縣比鄧禹賞賜金錢奴婢</hi>
　<hi>綵帛車馬衣服甲第比霍光毎朝㑹與三公絶席十日一入平尚書事冀猶以所奏禮薄意不恱</hi>集<lb/>
<pb n="KR2o0020_WYG_021-51b"/>
　覽<hi>附庸王制子男五十里不能五十里者不合於天子附於諸侯曰附庸注不合不朝㑹也以國事附</hi>
　<hi>於大國未能以其名通也公羊傳疏云春秋説庸通也官小德微附於大國以名通若畢星之有附耳然</hi>
　<hi>甲第徐堅曰宅一曰第漢髙詔列侯食邑者皆賜大第室吏二千石受小第室注云有甲乙次第故曰第</hi>
　<hi>武帝為霍去病治第田蚡治宅甲諸第夏侯嬰賜北第第一張放以公主子取皇后弟平恩侯嘉女成帝</hi>
　<hi>賜甲乙第梁冀於洛陽城内起甲第</hi>
　　書法<hi>殊禮有三入朝不趨劒履上殿賛拜不名其一也梁冀㑹稽王昱蕭道成唐主淵六佾軒</hi>
　　<hi>縣黄鉞朝車其一也齊王攸位在諸侯王上其一也大司馬温此其曰殊禮何入朝不趨劔履上殿</hi>
　　<hi>賛謁不名也蕭何書賜而備書之至冀則書加而止謂之殊禮畧之也入朝不趨畧稱殊禮綱目凡</hi>
<pb n="KR2o0020_WYG_021-52a"/>
　　<hi>四書惟冀及㑹稽王昱書加若蕭道成唐主淵書自則自加而已矣</hi>
<hi>壬辰</hi>二年春正月西域長史王敬殺于寘王建于寘攻敬<lb/>
殺之<lb/>
　<hi>初西域長史趙評在于寘病癰死拘彌王成國與子寘王建素有隙謂評子曰于寘王令胡醫持毒藥著</hi>
　<hi>創中故致死耳評子以告敦煌太守馬達㑹敬代為長史馬達令敬隐覈于寘事敬貪立功名前到于寘</hi>
　<hi>設供請建坐定建起行酒敬叱左右執之吏士並無殺建意獨成國主簿秦牧持刀出前斬建于寘侯將</hi>
　<hi>輸𤏡等遂㑹兵攻敬斬之而自立為王國人殺之馬逹聞之欲擊于寘帝不聼以宋亮代達亮到開募于</hi>
　<hi>寘令自斬輸𤏡時輸𤏡已死乃㫁死人頭送敦煌亮後知其詐而竟不能討也</hi>集覽<hi>于寘注見武帝</hi>
<pb n="KR2o0020_WYG_021-52b"/>
　<hi>元狩元年拘彌西域國在于寘東三百里拘亦作抅續漢書寜彌國王本名抅彌前書作杇彌史炤曰杇</hi>
　<hi>音烏創中創讀與瘡同輸𤏡將之名𤏡音白</hi>
地震○夏四月孝崇皇后匽氏崩考異<hi>按和平元年書尊博園匽貴人</hi>
<hi>曰孝崇后此條皇字當削</hi>
　<hi>以帝弟平原王石為喪主歛送制度比恭懐皇后</hi>
五月𦵏博陵質實<hi>一統志云博陵漢桓帝父蠡吾矦翼之墓也在河間府蠡縣東二里</hi>
　　書法<hi>后𦵏不地此其書地何尊藩妾以后禮非常也故地凡后𦵏書地皆譏也終綱目后𦵏書</hi>
　　<hi>地七詳宣帝本始三年</hi>
<pb n="KR2o0020_WYG_021-53a"/>
○秋七月日食○冬十月地震<lb/>
<hi>癸巳</hi>永興元年秋七月蝗○河溢民饑以朱穆為冀州刺<lb/>
史尋徴下獄輸作左校<lb/>
　<hi>冀州民饑流亡數十萬戶詔以朱穆為刺史令長聞穆濟河觧印綬去者四十餘人及到奏劾諸郡貪汙</hi>
　<hi>者有至自殺或死獄中宦者趙忠䘮父歸𦵏僣為玉匣穆下郡案騐吏發墓剖棺出之帝聞大怒徴穆詣</hi>
　<hi>廷尉輸作左校太學生劉陶等數千人詣闕上書訟穆曰中官近習竊持國柄手握王爵口含天憲運賞</hi>
　<hi>則使餓𨽻富於季孫呼噏則令伊顔化為桀跖而穆獨亢然不顧身害非惡榮而好辱惡生而好死也徒</hi>
　<hi>感王綱之不振懼天網之久失故竭心懐憂為上深計臣願黥首繫趾代穆校作帝乃赦之陶又上疏曰</hi>
<pb n="KR2o0020_WYG_021-53b"/>
　<hi>夫天之與帝帝之與民猶頭之與足相須而行也陛下目不視鳴條之事耳不聞檀車之聲天災不有痛</hi>
　<hi>於肌膚震食不即損於聖體故蔑三光之謬輕上天之怒使群醜刑𨽻芟刈小民死者悲於窀穸生者戚</hi>
　<hi>於朝野是愚臣所為咨嗟長懐歎息者也臣聞危非仁不扶亂非智不救竊見朱穆李膺履正清平貞髙</hi>
　<hi>絶俗斯實中興之良佐國家之柱臣宜還本朝夾輔王室書奏不省</hi>集覽<hi>季孫語先進曰季氏富於</hi>
　<hi>周公呼噏與吸通伊顔伊謂伊尹顔謂顔回桀跖桀夏之末帝號即履癸也跖通作蹠栁下惠之弟秦時</hi>
　<hi>大盗也黥首繫趾黥音琴墨刑也髙誘曰鑿其顙而湼以墨曰黥繫結縛也趾足也鳴條之事書湯誓伊</hi>
　<hi>尹相湯伐桀戰於鳴條之野注鳴條地名在安邑之西也安邑注見周威烈王二十三年檀車之聲詩小</hi>
　<hi>雅杕杜檀車幝幝征夫不逺注檀車役車也說文云幝幝車敝貎幝尺善反又敕丹反刑𨽻刑餘之人謂</hi>
<pb n="KR2o0020_WYG_021-54a"/>
　<hi>宦官也𨽻謂皂𨽻也窀穸左傳襄十三年惟是窀穸之事注窀厚也穸夜也厚夜猶長夜長夜謂𦵏埋也</hi>
　<hi>窀張倫反又徒門反穸音夕</hi>質實<hi>冀州注見秦二世二年信都國朱穆南陽宛人暉之孫輸作左</hi>
　<hi>校注見安帝永初二年劉陶潁川潁隂人一統志云鳴條岡名在平陽府安邑縣北二十里即湯與桀戰</hi>
　<hi>處境接夏縣季孫氏魯大夫莊公庶弟季友之後是為三桓之一世執國命者也</hi>
<hi>甲午</hi>二年春二月復聼刺史二千石行三年䘮<lb/>
　　書法<hi>自安帝建安元年書復斷大臣行三年䘮至是三十有四年矣復書聼行而止於刺史二</hi>
　　<hi>千石惜哉</hi>
○地震○夏蝗○東海朐山崩集覽<hi>朐山今海州朐山縣應劭曰臨朐山</hi>
<pb n="KR2o0020_WYG_021-54b"/>
<hi>有伯氏駢邑在東莞臨胊縣胊權俱反</hi>質實<hi>東海郡名注見秦二世二年郯朐山一統志云在淮安府</hi>
<hi>海州城南四里上有䨇峯如削俗呼馬耳峯傍有龍潭水極清冽秦始皇東廵至朐山界即此</hi>○封乳<lb/>
母馬惠子初為列侯<lb/>
　　書法<hi>乳母封君自王聖始未侯其子也馬惠子侯桓爵之濫甚矣特書乳母子深譏之</hi>
○秋九月朔日食○冬十一月帝校獵上林苑遂至函<lb/>
谷關質實<hi>上林苑注見秦始皇二十六年函谷關注見陳文帝天嘉六年</hi>
　　書法<hi>書遂至何逺也凡書獵譏也桓為何時遊田自恣且有遂事書甚譏之自是再書校獵廣</hi>
　　<hi>成亦再書遂延熹元年六年終綱目書獵十三桓居其三而皆有遂事桓亦不知節甚矣</hi>
<pb n="KR2o0020_WYG_021-55a"/>
○泰山琅邪盗起質實<hi>泰山郡名注見秦始皇二十八年琅邪郡名注見光武建武五</hi>
<hi>年</hi>
<hi>乙未</hi>永夀元年春二月司𨽻冀州饑人相食集覽<hi>司𨽻注見延熹</hi>
<hi>五年</hi>
　　書法<hi>元嘉之元書任城梁國饑人相食矣於是復見綱目書人相食十武再書莽再書安再書</hi>
　　<hi>桓再書民之不幸甚矣</hi>
○夏南陽大水○巴益郡山崩質實<hi>巴郡名注見周顯王五年益州名注</hi>
<hi>見後主建興三年蜀國</hi>○秋南匈奴左薁鞬臺耆等反屬國都尉<lb/>
<pb n="KR2o0020_WYG_021-55b"/>
張奐擊破降之<lb/>
　<hi>南匈奴左薁鞬臺耆等反東羌復舉種應之安定屬國都尉張奐初到職壁中唯有二百許人聞之即勒</hi>
　<hi>兵出軍吏叩頭争止之不聼遂進屯長城收兵遣將王衛招誘東羌因據龜兹縣使匈奴不得交通東羌</hi>
　<hi>諸豪遂相率與奐共擊薁鞬等破降之羌豪遺奐馬二十匹金鐻八枚奐以酒酹地曰使馬如羊不以入</hi>
　<hi>廐使金如粟不以入懐悉以還之前此八都尉率好財貨為羌所患苦及奐正身㓗已無不恱服威化大</hi>
　<hi>行</hi>集覽<hi>左薁鞬臺耆左薁鞬匈奴王號臺耆名也薁與六反鞬居言反龜兹縣龜兹音丘慈上郡</hi>
　<hi>屬縣名顔師古曰龜兹國人來降附者處之於此故以名縣金鐻史炤通鑑釋文曰郭璞注山海經云鐻</hi>
　<hi>音渠金銀器名也但未詳其形制</hi>質實<hi>張奐敦煌酒泉人惇之子</hi>
<pb n="KR2o0020_WYG_021-56a"/>
<hi>丙申</hi>二年春三月蜀郡屬國夷反質實<hi>蜀郡注見後主建興三年</hi>○秋<lb/>
鮮卑檀石槐冦雲中以李膺為度遼將軍<lb/>
　<hi>初鮮卑檀石槐勇健有智畧部落畏服弛法禁平曲直無敢犯者遂推以為大人立庭於彈汗山去髙柳</hi>
　<hi>北三百餘里東西部大人皆歸焉因南抄緣邊北拒丁零東郤夫餘西擊烏孫盡據匈奴故地東西萬四</hi>
　<hi>千餘里至是入冦以故烏桓校尉李膺為度遼將軍膺到邊羌胡皆望風畏服先所掠男女悉詣塞下送</hi>
　<hi>還之</hi>質實<hi>髙柳縣名注見光武建武九年</hi>
以韓韶為嬴長<lb/>
　<hi>公孫舉等聚衆至三萬人冦青兖徐州討之連年不克尚書選能治劇者以韶為嬴長賊聞其賢相戒不</hi>
<pb n="KR2o0020_WYG_021-56b"/>
　<hi>入境流民萬餘戶入縣界韶開倉賑之主者争不可韶曰長活溝壑之人而以此伏罪含笑入地矣韶與</hi>
　<hi>同郡荀淑鍾皓陳寔皆嘗為縣長以德政稱時人謂之潁川四長</hi>集覽<hi>治劇竭㦸反艱也尤甚也</hi>
　<hi>本傳作理劇嬴長泰山郡嬴縣之令長嬴音盈字或作贏</hi>質實<hi>韓韶長社人嬴一統志云漢之縣名</hi>
　<hi>屬泰山郡唐屬東泰州後省入博城縣故城在濟南府泰安州界</hi>
　　書法<hi>邑長耳何以書錄賢也綱目書長四岑彭虞詡韓韶陳寔皆録賢也</hi>
遣中郎將叚熲擊泰山琅邪羣盗平之考異<hi>此當書討誤作擊</hi>
　<hi>初鮮卑冦遼東屬國都尉叚熲率所領馳赴之既而恐賊驚去乃使驛騎詐齎璽書詔熲熲偽退設伏虜</hi>
　<hi>反追熲因大縱兵悉斬獲之至是詔選將帥有文武材者司徒尹頌薦熲拜中郎將擊二郡賊大破之斬</hi>
<pb n="KR2o0020_WYG_021-57a"/>
　<hi>其帥公孫舉東郭竇獲首萬餘級餘黨降封熲為列侯</hi>質實<hi>叚熲武威姑臧人</hi>
冬十二月地震<lb/>
<hi>丁酉</hi>三年夏四月九眞蠻夷反討破之考異<hi>此攻夷狄誤作討</hi>○<lb/>
閏月晦日食○蝗<lb/>
　<hi>或言民貧宜鑄大錢事下四府群僚及太學能言之士議之劉陶曰當今之憂不在於貨在乎民饑蓋民</hi>
　<hi>可百年無貨不可一朝有饑議者不達農殖之本多言鑄冶之便蓋萬人鑄之一人奪之猶不能給况今</hi>
　<hi>一人鑄之則萬人奪之乎雖以隂陽為炭萬物為銅役不食之民使不饑之士猶不能足無厭之求也夫</hi>
　<hi>欲民殷財阜要在止役禁奪則百姓不勞而足願陛下寛鍥薄之禁後冶鑄之議聼民庶之謡吟瞰三光</hi>
<pb n="KR2o0020_WYG_021-57b"/>
　<hi>之文耀天下之心國家大事粲然皆見無有遺惑者矣今地廣而不得耕民衆而無所食群小競進吞噬</hi>
　<hi>無厭誠恐卒有役夫窮匠投斤逺呼使愁怨之民響應雲合雖方尺之錢何能有救其危也遂不改錢</hi>
　集覽<hi>鍥薄鍥口列反亦薄也史炤通鑑釋文曰鍥刻也投斤逺呼本傳作投斤攘臂登髙逺呼注呼</hi>
　<hi>去聲謂投棄其斤斧而反叛也</hi>
長沙蠻反質實<hi>長沙郡名注見獻帝興平元年</hi>
<hi>戊戌</hi>延熹元年夏五月晦日食<lb/>
　<hi>太史令陳授陳日食之變咎在梁冀冀收考授死於獄中帝由是怒冀</hi>
蝗○大雩集覽<hi>大雩月令仲夏之月命有司為民祈祀山川百源大雩帝注陽氣盛而常旱山</hi>
<pb n="KR2o0020_WYG_021-58a"/>
<hi>川百源能興雲雨者也衆水始所出為百源必先祭其本乃雩雩吁嗟求雨之祭也雩帝謂為壇南郊之傍雩</hi>
<hi>五精之帝配以先帝也春秋桓五年秋大雩左傳曰龍見而雩注龍見建巳之月蒼龍宿之體昏見東方萬物</hi>
<hi>始盛待雨而大故祭天逺為百榖祈膏雨公羊傳注何休曰雩者旱祭請雨之名祭言大雩大旱可知也君親</hi>
<hi>之南郊以六事謝過自責使童男女各八人舞而呼雩故謂之雩是以春官司巫若國大旱則帥巫而舞雩鄭</hi>
<hi>司農云魯僖公欲焚巫尫以其舞雩不得雨也榖梁傳楊士勛疏曰賈逵云言大雩者别於山川之雩左氏說</hi>
<hi>不為旱者亦稱大雩則雩稱大者或如賈言也名之為雩者鄭𤣥云雩之言吁也吁嗟以求雨服䖍杜預以為</hi>
<hi>雩之言逺也逺為百榖祈膏雨也未知二說孰當范言夫為大旱以六事謝過或恐如何說舞而呼雩理恐不</hi>
<hi>然</hi>
<pb n="KR2o0020_WYG_021-58b"/>
　　書法<hi>書大雩始此終綱目書大雩二是年靈帝延平五年</hi>
○秋七月太尉黄瓊免考異<hi>提要無黄字</hi>○冬十月帝校獵<lb/>
廣成遂至上林苑質實<hi>廣成苑名注見延熹六年</hi>○十二月南匈奴<lb/>
烏桓鮮卑入冦以陳龜為度遼將軍除并凉一年租賦<lb/>
　<hi>龜臨行上疏曰臣聞三辰不軌擢士為相蠻夷不恭㧞卒為將臣無文武之才而忝鷹揚之任雖歿軀體</hi>
　<hi>無所云補西州地瘠民貧數更冦虜屢被災荒雖含生氣實同枯朽陛下以百姓為子焉可不垂撫循之</hi>
　<hi>恩哉牧守不良招致災害胡虜凶悍因衰緣隙而將帥不忠聚姦玩冦使倉庫單竭功業無效宜改任牧</hi>
　<hi>守去斥姦殘更選將校簡練文武除并凉今年租更寛赦罪𨽻掃除更始則善吏知奉公之祐惡者覺營</hi>
<pb n="KR2o0020_WYG_021-59a"/>
　<hi>私之禍胡馬可不窺長城塞下無候望之患矣帝乃更選幽并刺史太守下詔為陳將軍除并凉一年租</hi>
　<hi>賦龜到職州郡震栗省息經用嵗以億計</hi>集覽<hi>鷹揚詩維師尚父時維鷹揚言吕望佐武王伐紂如</hi>
　<hi>鷹之飛揚租更句絶更謂卒更錢也漢律更有三品曰卒更曰踐更曰過更注見景帝三年卒踐更候望</hi>
　<hi>漢制每塞上要險之處别築為城因置吏士而為障蔽謂之候城伺望𤇺燧經用經常也</hi>質實<hi>三辰</hi>
　<hi>不軌張九韶曰三辰即三光謂日月星也軌法度也并凉二州名注見安帝永寜元年</hi>
以張奐為北中郎將<lb/>
　<hi>匈奴烏桓燒軍門屯赤坑煙火相望兵衆大恐奐安坐帷中講誦自若潜誘烏桓使斬匈奴屠各渠帥襲</hi>
　<hi>破其衆諸胡悉降</hi>集覽<hi>講誦自若本傳作與弟子講論自若屠各匈奴别種名非人名也即漢武</hi>
<pb n="KR2o0020_WYG_021-59b"/>
　<hi>時金日磾父休屠王之裔本傳作休屠名注休音朽屠直於反</hi>
徴陳龜還龜不食而卒<lb/>
　<hi>梁冀與陳龜素有隙徴還代之冀暴虐日甚龜上疏請誅之不省遂不食而死</hi>
　　書法<hi>終綱目不食而卒三龔勝陳龜卒謐皆節士也</hi>
以种暠為度遼將軍<lb/>
　<hi>暠到營所先宣恩信不服然後加討羌虜質郡縣者悉遣還之誠心懐撫信賞分明由是羌胡皆來順服</hi>
　<hi>乃去𤇺燧除候望邊方晏然無驚</hi>質實<hi>烽燧注見唐太宗貞觀十三年候望注同上年</hi>
<hi>己亥</hi>二年春二月鮮卑冦鴈門質實<hi>鴈門郡名注見秦王政三年</hi>○蜀<lb/>
<pb n="KR2o0020_WYG_021-60a"/>
郡夷冦蠶陵質實<hi>蠶陵一統志云漢之縣名屬蜀郡即古之氐羌地晉屬汶山郡後周置翼</hi>
<hi>針郡及縣隋初郡廢以縣屬㑹州大業初屬汶山郡唐武德初始置翼州天寳間改臨翼郡乾元初復為翼州</hi>
<hi>領衛山翼水峨和三縣五代至宋元皆為羌人所據不置州縣本朝初平定西羌以古翼州置疊溪守禦軍民</hi>
<hi>千戸所直𨽻四川指揮使司</hi>○三月復㫁刺史二千石行三年䘮<lb/>
　　書法<hi>安帝嘗書聼大臣行三年䘮矣六年而書復㫁桓帝亦書復聼刺史二千石行三年䘮矣</hi>
　　<hi>至是亦六年耳又以復㫁書豈古禮之難復哉人心之不肖可悲矣故綱目悉書之</hi>
○夏大水○秋七月皇后梁氏崩<lb/>
　<hi>梁后恃姊兄埶奢靡妬忌寵衰無子宫人孕育鮮得全者帝益疏之憂恚而崩</hi>
<pb n="KR2o0020_WYG_021-60b"/>
𦵏懿獻皇后于懿陵<lb/>
　　書法<hi>后𦵏不地此其書懿陵何不以合𦵏也故地凡后𦵏書地非宜合而不合則不宜合而合</hi>
　　<hi>者也否則不宜陵而陵者也終綱目后𦵏書地七詳宣帝本始三年皆譏也</hi>
○八月大將軍梁冀伏誅太尉胡廣司徒韓縯司空孫<lb/>
朗皆以罪免為庶人<lb/>
　<hi>梁氏七侯三后六貴人三大將軍卿將尹校五十七人冀専擅威柄凶恣日積宫衛近侍並樹所親禁省</hi>
　<hi>起居纎㣲必知四方貢獻皆先輸上第於冀乘輿乃其次焉百官遷召皆先到門謝恩然後敢詣尚書吳</hi>
　<hi>樹為宛令之官辭冀冀以賔客為託樹曰小人姦蠧比屋可誅明將軍處上將之位宜崇賢善以補朝闕</hi>
<pb n="KR2o0020_WYG_021-61a"/>
　<hi>自侍坐以來未聞稱一長者而多託非人非樹所敢聞也到縣遂誅冀客數十人後還謁冀冀鴆之出死</hi>
　<hi>車上安帝嫡母耿貴人薨冀從其從子求珍玩不得怒族其家崔琦作外戚箴以風冀怒𤦺曰管仲樂聞</hi>
　<hi>譏諫之言蕭何乃設書過之吏今將軍不能結納貞良以救禍敗反欲鉗士口蔽主聼使馬鹿易形乎冀</hi>
　<hi>殺之冀秉政幾二十年以私憾殺人甚衆威行内外天子拱手鄧香妻宣生女猛香卒宣更適孫夀舅梁</hi>
　<hi>紀夀引猛入掖庭為貴人冀因認為己女遣客殺宣登屋欲入宣家覺之馳入白帝帝大怒因如厠獨呼</hi>
　<hi>小黄門史唐衡問左右與外舎不相得者誰乎衡對單超左悺與梁氏有隙徐璜具瑗亦忿疾之於是帝</hi>
　<hi>呼超悺入室定議帝齧超臂出血為盟冀心疑之使中黄門張惲入宿以防其變瑗收惲請帝御前殿使</hi>
　<hi>尚書令尹勲持節勒丞郎以下皆操兵守省閤歛諸符節送省中使瑗將廐騶虎賁羽林都候劒㦸士合</hi>
<pb n="KR2o0020_WYG_021-61b"/>
　<hi>千餘人與司𨽻張彪共圍冀第收大將軍印綬冀夀皆自殺悉收梁氏孫氏無長少皆棄市胡廣韓縯孫</hi>
　<hi>朗皆坐阿附减死免為庶人故吏賔客免黜者三百餘人朝廷為空百姓稱慶收冀財貨縣官斥賣合三</hi>
　<hi>十餘萬萬以充王府用减天下租稅之半散其苑囿以業窮民</hi>集覽<hi>上第上等第一髙者乘輿天子</hi>
　<hi>以天下為家不以京師宫室為常處當乘輿以行天下故群臣託乘輿以言蔡邕獨㫁曰天子至尊不敢</hi>
　<hi>渫瀆言之故託於乘輿乘去聲書過之吏貢父曰吏當作史馬鹿易形秦二世三年趙髙謂鹿為馬更適</hi>
　<hi>猶言改嫁也爾雅釋詁曰如適之嫁注方言云自家而出謂之適猶女出為嫁也唐衡即唐兩墮注見後</hi>
　<hi>左悺即左回天也觧見建和元年徐璜即徐卧虎注見後具瑗即具獨坐注見後都候漢官儀曰左右都</hi>
　<hi>候各一人主劒㦸士及天子有所收考斥賣斥棄也不用也謂不用而賣之以充王府用用字當屬下句</hi>
<pb n="KR2o0020_WYG_021-62a"/>
　<hi>用因也因是除减天下稅租之半</hi>正誤<hi>以充王府甪今/按當屬上句</hi>質實<hi>宛縣名注見周</hi>
　<hi>赧王十七年崔𤦺安平人</hi>
　　書法<hi>於是圍冀第冀自殺書伏誅正其罪也凡上書事下書官官其事也上書事下書罪罪其</hi>
　　<hi>事也冀書伏誅廣等書以罪免其為梁氏之黨明矣三公皆黨梁氏漢之不危幸哉</hi>
　　發明<hi>梁冀之死㓕帝特以恣横怒而殺之爾非能討有罪而正王誅也然當冀擅權之時誠未</hi>
　　<hi>有易然者迨其相斃無復顧慮漢朝諸人盍亦申告于朝紏舉本初鴆毒之禍顯明大義討其不赦</hi>
　　<hi>之罪殘其身汙瀦其宫庶幾討賊之義暴白於天下而當時則弗暇也是以綱目書伏誅而不去其</hi>
　　<hi>官僅與竇憲同科而不與莽卓比者譏漢人之失賊也下書胡廣等皆以罪免則舉朝阿附逆賊之</hi>
<pb n="KR2o0020_WYG_021-62b"/>
　　<hi>罪尤曉然矣嗚呼誅逆臣必治其黨急於討賊則以失賊為貶而書法若此為逆省豈有容足之地</hi>
　　<hi>哉故曰綱目脩而亂臣賊子懼</hi>
立貴人鄧氏為皇后追廢梁后為貴人○封宦者單超<lb/>
等五人為列侯考異<hi>一本等誤作者</hi>
　<hi>世謂之五侯</hi>集覽<hi>五侯唐衡單超左悺徐璜具瑗以誅梁冀功五人同封</hi>
以黄瓊為太尉<lb/>
　<hi>時新誅梁冀天下想望異政瓊首居公位乃舉奏州郡貪汙死徙十餘人辟汝南范滂滂少厲清節嘗為</hi>
　<hi>清詔使按察冀州登車攬轡慨然有澄清天下之志守令贓汙者皆望風觧印綬去奏權豪之黨二十餘</hi>
<pb n="KR2o0020_WYG_021-63a"/>
　<hi>人尚書責滂所劾猥多對曰臣之所舉自非叨穢姦暴深為民害豈以汙簡札哉間以㑹日廹促故先舉</hi>
　<hi>所急其未實者方更參實臣聞農夫去草嘉榖必茂忠臣除姦王道以清若臣言有貳甘受顯戮尚書不</hi>
　<hi>能詰</hi>質實<hi>汝南郡名注見光武建武十九年</hi>
徴處士徐穉姜肱袁閎韋著李曇皆不至<lb/>
　<hi>尚書令陳蕃薦五處士以安車𤣥纁徴之不至穉豫章人家貧嘗自耕稼非其力不食恭儉義讓所居服</hi>
　<hi>其德屢辟不起蕃為太守以禮請署功曹穉既謁而退蕃性方峻不接賔客穉來特設一榻去則懸之後</hi>
　<hi>舉有道家拜太原太守皆不就穉雖不應諸公之辟然聞其死喪輙負笈赴弔常豫炙一雞以酒漬綿一</hi>
　<hi>兩暴乾裹之到冡隧外以水漬緜白茅藉飯以雞置前醊畢留謁不見䘮主而行肱彭城人與二弟仲海</hi>
<pb n="KR2o0020_WYG_021-63b"/>
　<hi>季江俱以孝友著聞常同被而寢嘗俱詣郡夜遇盗欲殺之肱曰弟年㓜父母所憐又未聘娶願殺身濟</hi>
　<hi>弟季江曰兄年德在前家之珍寳國之英俊乞自受戮以代兄命盗兩釋焉但掠奪衣資而已既至郡中</hi>
　<hi>見肱無衣服怪問其故肱託以他辭終不言盗盗聞而感悔就肱叩頭謝罪還所掠物肱不受勞以酒食</hi>
　<hi>而遣之既徴不至詔圖其形狀肱卧於幽闇以被韜面言肱疾畏風工竟不得見閎汝南人安之𤣥孫也</hi>
　<hi>苦身脩節以耕學為業著京兆人隠居講授曇潁川人繼母酷烈曇奉之謹帝又徴安陽魏桓其鄉人勸</hi>
　<hi>之行桓曰夫干禄求進所以行其志也今後宫千數其可損乎廐馬萬匹其可減乎左右權豪其可去乎</hi>
　<hi>皆對曰不可桓乃慨然嘆曰使桓生行死歸於諸子何有哉遂隠身不出</hi>集覽<hi>安車車以蒲裹輪行</hi>
　<hi>故安也鄭𤣥曰安車所以養其身體顔師古曰安車坐乘若今之小車方峻端方峻急也舉有道家舉察</hi>
<pb n="KR2o0020_WYG_021-64a"/>
　<hi>舉也有道家謂有道之士負笈注見順帝永建二年冡隧掘地通路以𦵏謂之隧白茅藉飯藉薦也藉以</hi>
　<hi>白茅取其潔也易繫辭藉用白茅無咎子曰茍錯諸地而可矣藉之用茅何咎之有慎之至也夫茅之為</hi>
　<hi>物薄而用可重醊祭酹也史記作餟漢書作腏並行芮反連續而祭也留謁句絶史記漢髙本紀給為謁</hi>
　<hi>何休云謁謂以札書姓名若今通刺也</hi>質實<hi>𤣥纁注見順帝永建二年豫章郡名注見武帝元鼎</hi>
　<hi>五年彭城郡名注見秦始皇二十八年京兆郡名注見唐𤣥宗開元十一年潁川郡名注見秦二世三年</hi>
　<hi>安陽縣名注見晉惠帝永興元年</hi>
　　發明<hi>梁冀雖誅而姦倖充斥此豈可為之時諸賢不至宜矣列叙書之皆予之也</hi>
封皇后兄子鄧康宦者侯覽等為列侯殺白馬令李雲<lb/>
<pb n="KR2o0020_WYG_021-64b"/>
𢎞農掾杜衆<lb/>
　<hi>帝既誅梁冀故舊恩私多受封爵封后兄子康秉皆為列侯宗族皆列校郎將賞賜鉅萬侯覽上縑五千</hi>
　<hi>匹封髙鄉侯又封小黄門八人為鄉侯自是權勢専歸宦官矣五侯尤貪縱傾動内外時災異數見白馬</hi>
　<hi>令李雲露布上書移副三府曰梁冀雖恃權専擅虐流天下今以罪行誅猶召家臣搤殺之耳而猥封謀</hi>
　<hi>臣萬戶以上髙祖聞之得無見非西北列將得無觧體帝者諦也今官位錯亂小人諂進財貨公行政化</hi>
　<hi>日損是帝欲不諦乎帝怒逮雲送獄使管覇考之𢎞農掾杜衆傷雲以忠諫獲罪上書願與雲同死帝愈</hi>
　<hi>怒并下之獄大鴻臚陳蕃太常楊秉洛陽市長沐茂郎中上官資並上疏為請皆坐免黜管覇亦言雲衆</hi>
　<hi>狂戅不足加罪帝曰帝欲不諦是何等語而常侍欲原之耶遂皆死獄中黄瓊稱疾不起上疏曰陛下即</hi>
<pb n="KR2o0020_WYG_021-65a"/>
　<hi>位以來未有勝政諸梁秉權堅宦充朝李固杜喬既以忠言横見殘㓕而李雲杜衆復以直道繼踵受誅</hi>
　<hi>海内傷懼益以怨結朝野之人以忠為諱尚書周永素事梁冀黄門與冀共搆姦軌臨冀當誅乃陽毁示</hi>
　<hi>忠以要爵賞復與忠臣並時顯封四方聞之莫不憤歎書奏不省</hi>集覽<hi>移副三府以副本上三公</hi>
　<hi>之府移注見髙帝十一年觧體如四支觧析無所統一也左傳四方諸侯其誰不觧體注言不復肅敬也</hi>
　<hi>帝者諦也春秋運斗樞曰五帝脩名立功脩德成化統調隂陽招類使神故稱帝帝者諦也審諦於物也</hi>
　<hi>市長周禮司市掌市之治教政刑量度禁令沐茂姓名也上官複姓楚莊王少子為上官邑大夫後因氏</hi>
　<hi>焉素事梁冀黄門句絶</hi>質實<hi>髙鄉縣名未詳沿革白馬一統志云漢之縣名屬東郡本春秋時衛</hi>
　<hi>之曹邑地隋唐以來為滑州附郭國朝省之故城在大名府滑縣西二里李雲甘陵人露布注見晉恭帝</hi>
<pb n="KR2o0020_WYG_021-65b"/>
　<hi>元熙二年𢎞農郡名注見周顯王四十六年陜縣</hi>
　　書法<hi>皇后兄子何譏私也皇后兄子而與宦者並書賤之甚矣是故茍出於私雖大將軍子弟</hi>
　　<hi>與宦者並書建和元年雖皇后兄子與宦者並書皆所以賤之也封若而人殺若而人桓之刑賞可</hi>
　　<hi>知矣令掾具官予直臣也</hi>
　　發明<hi>其所封者如彼其所殺者如此則漢事從可知矣何待董卓曹操而後見哉書之于冊姑</hi>
　　<hi>以著㓕亡之漸爾</hi>
冬十月以宦者單超為車騎將軍<lb/>
　　書法<hi>超前封侯書宦者以始見也於是再見復書宦者何為車騎惜也以宦者為車騎將軍而</hi>
<pb n="KR2o0020_WYG_021-66a"/>
　　<hi>宦官之勢益盛矣宦者為將軍自桓帝始終綱目書宦者為將軍七單超趙忠髙力士再書程元振</hi>
　　<hi>揚復恭歐陽晃悖義將軍不與焉符承祖將軍過矣司空甚哉劉騰李輔國</hi>
　　發明<hi>超書宦者已見於前而不嫌於重複者惡而甚之且以著車騎之職非其人也</hi>
○燒當羌反校尉段熲擊破之○以陳蕃為光祿勲<lb/>
　<hi>時封賞踰制内寵猥盛蕃上疏曰夫諸侯上象四七蕃屏上國而左右以無功傳賞至乃一門之内侯者</hi>
　<hi>數人故緯象失度隂陽謬序又采女數千食肉衣綺脂油粉黛不可貲計鄙諺言盗不過五女門以女貧</hi>
　<hi>家也今後宫之女豈不貧國乎帝頗采其言為出宫女五百餘人封侯者降為鄉侯</hi>集覽<hi>上象四七</hi>
　<hi>上法二十八宿緯象躔次也鄙諺言鄙賤也諺傳言也猶言俚俗語</hi>
<pb n="KR2o0020_WYG_021-66b"/>
以楊秉為河南尹尋坐論作左校<lb/>
　<hi>單超兄子匡為濟隂太守負埶貪放兖州刺史第五種使從事衛羽案之得贓五六千萬奏并劾超匡賂</hi>
　<hi>客刺羽羽覺之捕繫雒陽匡密令突獄亡走尚書詰秉對曰乞檻車徴匡考覈其事則姦慝蹤緒必可立</hi>
　<hi>得秉竟坐論作左校種亦以他罪徙朔方種倫之曾孫也</hi>集覽<hi>從事衛羽從事刺史屬官職參謀議</hi>
　<hi>衛羽其姓名蹤緒蹤跡端緒也坐論作左校注見順帝永建元年</hi>質實<hi>濟隂郡名注見光武建武</hi>
　<hi>八年兖州刺史張九韶曰漢初所置領陳留東郡山陽濟隂㤗山城陽淮陽東平八郡又注見獻帝興平</hi>
　<hi>二年朔方郡名注見武帝元朔元年</hi>
以爰延為五官中郎將<lb/>
<pb n="KR2o0020_WYG_021-67a"/>
　<hi>帝問侍中爰延朕何如主對曰陛下為漢中主帝曰何以言之對曰尚書令陳蕃任事則治中常侍黄門</hi>
　<hi>與政則亂是以知陛下可與為善可與為非帝曰敬聞闕矣拜五官中郎將㑹客星經帝座帝宻以問延</hi>
　<hi>延曰天子動静以禮則星辰順序意有邪辟則晷度錯違陛下以鄧萬世有龍潜之舊封侯引見與之對</hi>
　<hi>博上下媟黷有虧尊嚴夫愛之則不覺其過惡之則不知其善故王者賞必酬功爵必甄德善人同處則</hi>
　<hi>日聞嘉訓惡人從游則日生邪情邪臣惑君亂妾危主惟陛下逺䜛䛕之人納謇謇之士則災變可除帝</hi>
　<hi>不能用延稱疾免歸</hi>集覽<hi>客星經帝座客星只是彗孛變名也天官書大角者天王帝廷索隐曰孝</hi>
　<hi>經援神契云大角為坐候宋均云坐帝坐也正義曰大角一星在兩攝提間人君之象也占其明盛黄潤</hi>
　<hi>則天下大同也龍潜之舊謂桓帝封蠡吾侯時與鄧萬世有舊契也易乾卦初九潜龍勿用伊川傳曰初</hi>
<pb n="KR2o0020_WYG_021-67b"/>
　<hi>九陽之㣲龍德之潜隠乃聖賢之在側陋也對博博局戯也杜甫詩相與博塞為歡娯謇謇注見安帝建</hi>
　<hi>光元年蹇諤</hi>質實<hi>爰延陳留外黄人漢百官志云五官中郎將一人比二千石主五官郎凡郎官</hi>
　<hi>皆主更直執㦸宿衛諸殿門</hi>
<hi>庚子</hi>三年春正月詔求故太尉李固後<lb/>
　<hi>初固知不免遣子基兹爕歸鄉里爕年十三姊文姬為同郡趙伯英妻宻與二兄謀豫匿爕託言還京師</hi>
　<hi>人不之覺有頃難作州郡收基兹皆死獄中文姬乃告父門生王成曰君執義先公有古人之節今委君</hi>
　<hi>以六尺之孤李氏存滅其在君矣成乃將爕乘江東下入徐州界變姓名為酒家傭而成賣卜於市各為</hi>
　<hi>異人隂相往來積十餘年梁冀既誅爕乃還鄉里追行䘮服姊弟相見悲感傍人姊戒爕曰吾家血食將</hi>
<pb n="KR2o0020_WYG_021-68a"/>
　<hi>絶弟幸而得濟豈非天耶宜杜絶衆人勿妄往來愼無一言加於梁氏加梁氏則連主上禍重至矣唯引</hi>
　<hi>咎而已爕謹從其誨後成卒爕以禮𦵏之每四節為設上賔之位而祠焉</hi>集覽<hi>六尺之孤㓜小之君</hi>
　<hi>也羅璧識遺曰論語六尺之孤周禮國中七尺野自六尺皆不從征謂㓜者六尺年十五七尺年二十也</hi>
　<hi>酒家傭正義曰傭癡容反為酒家傭力也司馬相如與保傭雜作韋昭曰方言曰保庸調之南方奴婢賤</hi>
　<hi>稱也</hi>質實<hi>徐州注見秦始皇二十八年彭城</hi>
單超卒<lb/>
　<hi>賜超東園秘器棺中玉具及𦵏發五營騎士將作大匠起冡塋其後四侯轉横天下為之語曰左回天具</hi>
　<hi>獨坐徐卧虎唐兩墮皆競起第宅以華侈相尚兄弟婣戚宰州臨郡辜較百姓與盗無異虐徧天下民不</hi>
<pb n="KR2o0020_WYG_021-68b"/>
　<hi>堪命故多為盗賊焉左悺兄為河東太守皮氏長京兆趙岐恥之即日棄官西歸唐衡兄炫為京兆尹收</hi>
　<hi>岐家屬宗親䧟以重法盡殺之岐逃難四方自匿姓名賣餅北海市中安丘孫嵩見而異之載與俱歸藏</hi>
　<hi>於複壁中及諸唐死遇赦乃敢出</hi>集覽<hi>東園秘器注見哀帝建平四年棺中玉具周禮天子之䘮</hi>
　<hi>歛用珪璋璧琮璜琥左回天文帝時張公謹論事有回天之力今以喻左悺具獨坐單超𫝊注謂具瑗驕</hi>
　<hi>貴無偶故曰獨坐徐卧虎言徐璜如卧虎之可畏唐兩墮言唐衡持兩端也通鑑考異曰太子賢注漢書</hi>
　<hi>墮作隨謂隨意所為不定也一本兩作雨雨墮者謂其性急暴如雨之墮無有常處辜較索隠曰較與㩁</hi>
　<hi>通音角前書辜㩁為奸利注㩁専也言已自専之他人取者輙自辜罪也宋祁曰辜㩁者謂障餘人賣買</hi>
　<hi>而自取其利皮氏長京兆趙岐趙岐京兆長陵人為皮氏縣之長皮氏注見周顯王四十年北海地志青</hi>
<pb n="KR2o0020_WYG_021-69a"/>
　<hi>州有北海郡案北海禹貢青州也今益都府是安丘注見光武建武五年</hi>正誤<hi>左回天今按唐太宗</hi>
　<hi>貞觀四年發卒脩洛陽乾元殿張𤣥素諌詔即停之魏徴歎曰張公遂有回天之力集覽誤以太宗為漢</hi>
　<hi>文帝在前故云今以喻左悺不知既非漢文帝亦非張公謹也此但言左悺勢力能回人主之意耳</hi>質<lb/>
　實<hi>漢百官志云將作大匠一人二千石掌脩作宗廟路寢宫室陵園土木之功丞一人六百石京兆尹</hi>
　<hi>注見唐太宗開元十一年北海郡名注見永康元年青州安丘縣名注見光武建武五年</hi>
　　書法<hi>超宦者也其卒之何病漢也曷為病之賜贈過制以啟四侯之轉横以是為帝病故卒之</hi>
　　<hi>而削其官東漢諸臣卒不書官者三單超馬日磾荀攸皆貶也牧鎮不與焉終綱目宦官書卒三楊</hi>
　　<hi>復光唐僖宗中和三年張承業五代壬午年皆予之也惟單超削其官為譏焉</hi>
<pb n="KR2o0020_WYG_021-69b"/>
閏月西羌㓂張掖段熲破降之<lb/>
　<hi>羌晨薄叚熲軍熲下馬大戰至日中刀折矢盡虜亦引退熲追之且闘且行晝夜相攻割肉食雪四十餘</hi>
　<hi>日遂至積石山出塞二千餘里斬燒何大帥降其餘衆而還</hi>集覽<hi>晨薄薄者廹近之義音博積石</hi>
　<hi>山注見唐太宗貞觀九年燒何注見和帝永元十四年</hi>
夏五月漢中山崩質實<hi>漢中郡名注見周赧王四年</hi>○秋七月長沙<lb/>
零陵蠻反質實<hi>長沙郡名注見獻帝興平元年零陵郡名注見晉武帝太康元年</hi>○冬<lb/>
十一月九真餘㓂復反以夏方為交阯刺史降之質實<lb/>
<hi>九真郡名注見唐宣宗大中十二年張九韶曰交阯刺史漢初所置領南海鬱林蒼梧交阯合浦九真日南七</hi>
<pb n="KR2o0020_WYG_021-70a"/>
<hi>郡又注見唐宣宗大中十二年</hi>
　<hi>方威恵素著賊相率降</hi>
泰山賊殺都尉以皇甫規為太守討平之質實<hi>泰山郡名注見</hi>
<hi>秦始皇二十八年</hi>
<hi>辛丑</hi>四年春正月南宫嘉德殿火○大疫○二月武庫火<lb/>
質實<hi>武庫注見景帝二年</hi>
　　書法<hi>自建和二年北宫火徙居南宫於是十四年耳南宫又火踰月而武庫又火變豈虛生哉</hi>
　　<hi>終綱目書火十二詳安帝建元六年帝几三書焉</hi>
<pb n="KR2o0020_WYG_021-70b"/>
○夏以劉矩為太尉<lb/>
　<hi>初矩為雍丘令以禮化民民皆感悟自革有訟者常引之於前提耳訓告以為忿恚可忍縣官不可入使</hi>
　<hi>歸更思訟者感之輙各罷去</hi>集覽<hi>雍丘地志陳留有雍丘縣古杞國也正義曰今汴州縣雍或作</hi>
　<hi>雝並於用反</hi>質實<hi>一統志云雍丘漢之縣名屬陳留郡後魏屬陽夏郡隋初置把州大業初以縣</hi>
　<hi>屬梁郡唐復置把州尋廢五代晉始改杞縣漢周至宋仍曰雍丘金復為把縣元仍舊本朝因之屬開封</hi>
　<hi>府劉矩沛國蕭人</hi>
五月有星孛于心集覽<hi>孛于心孛注見武帝元封元年心注見成帝綏和二年</hi>○<lb/>
雨雹○六月地震○岱山及博尤來山裂質實<hi>岱山注見昭帝</hi>
<pb n="KR2o0020_WYG_021-71a"/>
<hi>元鳯三年泰山</hi>
　　書法<hi>岱山何東岳也變至四岳非小變矣書山裂始此終綱目四岳書裂一書崩裂一獻帝初</hi>
　　<hi>平四年書崩一晉安帝義熙五年皆大變也</hi>
○秋七月减百官俸貣王侯半租賣關内侯以下官集<lb/>
覽<hi>貣字本作貸音恃從人求物也</hi>正誤<hi>貣王侯半租今按貣當音忒集覽蓋音特而刋誤為恃也</hi>
　　書法<hi>綱目再書益小吏俸矣宣帝神爵三年成帝綏和二年一書増百官俸矣光武建武二十</hi>
　　<hi>六年未有書减俸者書减百官俸而國之急亦甚矣終綱目書减俸五是年宋庚寅年宋齊乙亥年</hi>
　　<hi>魏梁己亥年魏復减戊寅年髙齊皆國用不足故也惟魏减冗官之俸庶幾知節者焉齊乙亥年○</hi>
<pb n="KR2o0020_WYG_021-71b"/>
　　<hi>西漢之盛也賜天下半租東漢之衰也貣王侯半租未幾而復有歛田畆稅錢之書則剝及下民矣</hi>
　　<hi>終綱目書貣錢榖二是年唐僖宗乾符五年後唐貣民以錢不與焉甲申年○自秦始書令民納粟</hi>
　　<hi>拜爵拜者自上賜下之辭未稱買也至武帝書詔民得買爵矣買者自下求上之辭未稱賣也於是</hi>
　　<hi>書賣則求售於下矣至唐僖宗至强貣其錢而除之官乾符五年謂之何哉</hi>
　　發明<hi>王者富有四海四海之財皆己物也而所為若此書之于冊盖亦見其愚爾</hi>
九月以劉寵為司空考異<hi>九上漏圈子</hi>
　<hi>寵嘗為㑹稽太守除煩苛禁非法郡中大治被徴有五六老叟自若邪山谷間出人齎百錢送寵曰山谷</hi>
　<hi>鄙生未嘗識郡朝他守時吏發求民間至夜不絶或狗吠竟夕民不得安自明府下車以來狗不夜吠民</hi>
<pb n="KR2o0020_WYG_021-72a"/>
　<hi>不見吏年老遭值聖明今聞當見棄去故自扶奉送寵曰吾政何能及公言耶勤苦父老為人選一大錢</hi>
　<hi>受之</hi>集覽<hi>若邪山在㑹稽山隂縣東南邪余遮反又注見武帝元鼎六年吏發求民間徴發取求於</hi>
　<hi>百姓為人為去聲人謂毎一人也</hi>質實<hi>劉寵牟平人宗室丕之子</hi>
冬諸羌復反徴叚熲下獄遣中郎將皇甫規擊破降之<lb/>
　<hi>羌冦并凉叚熲將湟中義從討之凉州刺史郭閎貪共其功稽固熲軍使不得進義從役久叛歸閎歸罪</hi>
　<hi>於熲熲坐徴下獄輸作左校羌遂陸梁冦患轉盛皇甫規上疏曰臣生長邠岐年五十九昔為郡吏再更</hi>
　<hi>叛羌豫籌其事有誤中之言願乞冗官備單車一介之使勞來三輔宣國威澤以所習地形兵埶佐助諸</hi>
　<hi>軍且臣窮居孤危坐觀郡將已數十年矣力求猛敵不如清平勤明孫呉未若奉法前變未逺臣誠戚之</hi>
<pb n="KR2o0020_WYG_021-72b"/>
　<hi>是以越職盡其區區詔以規為中郎將持節監關西兵擊羌破之羌慕規威信相勸降者十餘萬</hi>集<lb/>
　覽<hi>湼中注見宣帝元康四年義從注見章帝建初五年稽固謂稽留固滯叚熲之軍陸梁猶彊梁也張</hi>
　<hi>平子西京賦曰恠獸陸梁又甘泉賦注云陸梁跳也陳后山詩妖狐幻犬陸梁邠雍州之域古西戎地本</hi>
　<hi>周公劉所居於詩為豳國唐置邠州今屬開城路徐廣曰新平漆縣東北有豳亭索隠曰豳即邠也扶風</hi>
　<hi>美陽縣是岐注見周顯王八年冗官案申屠嘉傳冗官居其中顔師古曰冗謂散軰也如今之散官周書</hi>
　<hi>宫中之冗食人也徐曰無定所執也一介猶言一些也或曰一介喻至微也清平謂不如撫以清平之政</hi>
　<hi>孫呉注見成帝河平二年</hi>質實<hi>一統志云邠古西戎之地名後公劉所居為豳國地秦屬内史漢為</hi>
　<hi>右扶風北地安定三郡地東漢置新平郡治漆縣後魏置南豳州後廢北豳州遂去南字隋省豳州義寜</hi>
<pb n="KR2o0020_WYG_021-73a"/>
　<hi>初復置新平郡唐初復為豳州尋改邠州天寳初復為新平郡乾元初復為邠州尋陞静難軍宋屬永興</hi>
　<hi>路金屬熙河路元屬鞏昌路後屬陜西行省國朝因之屬西安府</hi>
<hi>壬寅</hi>五年春三月皇甫規討沈氐羌降之考異<hi>討當作擊</hi>
　<hi>沈氐羌㓂張掖酒泉皇甫規發先零諸種羌共討隴右而道路隔絶軍中大疫死者十三四規親入庵廬</hi>
　<hi>廵視將士三軍感恱東羌遂降凉州復通規條奏牧守貪暴殺降老不任職倚恃權貴者數人或免或誅</hi>
　<hi>羌人聞之翕然反善十餘萬口皆詣規降</hi>集覽<hi>沈氐注見安帝永寜元年先零注見宣帝永康四年</hi>
夏零陵賊入桂陽艾縣賊攻長沙考異<hi>盗賊犯城邑當書㓂據永初三</hi>
<hi>年書海賊張伯路㓂海濵九郡則此書入書攻亦傳誤</hi>質實<hi>桂陽郡名注見武帝元鼎五年艾縣一統</hi>
<pb n="KR2o0020_WYG_021-73b"/>
<hi>志云漢初所置屬豫章郡晋宋俱因之隋省入建昌縣故城在建昌府寜縣西一百里龍岡坪春秋時魯哀公</hi>
<hi>二年呉公子慶忌出居於艾即此</hi>○地震○冬十月武陵蠻反<lb/>
　<hi>蠻冦江陵南郡太守李肅走主簿胡爽扣馬諫曰蠻夷見郡無備故敢乘間而進明府為國大臣連城千</hi>
　<hi>里舉旗鳴鼔應聲十萬柰何委符守之重而為逋逃之人乎肅殺爽而走徴肅棄市復爽門閭拜家一人</hi>
　<hi>為郎</hi>集覽<hi>符守初漢與郡太守為符契以為信注見周赧王五十七年兵符拜家一人為郎除爽家</hi>
　<hi>一人為郎官也郎注見武帝元朔三年</hi>
以馮緄為車騎將軍討諸蠻降之考異<hi>此誤書討</hi>
　<hi>先是所遣將帥宦官多陷以折耗軍資往往抵罪緄請中常侍一人監軍財費尚書朱穆奏緄以財自嫌</hi>
<pb n="KR2o0020_WYG_021-74a"/>
　<hi>失大臣節有詔勿劾緄請前武陵太守應奉與俱十一月至長沙賊悉降進擊武陵蠻夷斬首四千受降</hi>
　<hi>十餘萬荆州平定緄推功於奉薦以為司𨽻校尉</hi>集覽<hi>應奉應姓出南頓本自周武王左傳曰邘</hi>
　<hi>晋應韓武之穆也應音於陵反</hi>質實<hi>後百官志云漢置司𨽻校尉一人秩比二千石治河南領京兆</hi>
　<hi>扶風馮翊𢎞農河東河内河南七郡應奉汝南南頓人</hi>
以楊秉為太尉○下皇甫規獄論輸左校<lb/>
　<hi>皇甫規還督鄉里既無私恵而多所舉奏又惡絶宦官不與交通於是遂共誣規貨賂群羌令其文降璽</hi>
　<hi>書誚讓規上疏自訟曰臣前奏李翕等五臣支黨半國所連及者復有百餘吏託報將之怨子思復父之</hi>
　<hi>恥交搆豪門競流謗讟云臣私報諸羌讐以錢貨若臣以私財則家無擔石如物出於官則文簿易考就</hi>
<pb n="KR2o0020_WYG_021-74b"/>
　<hi>臣愚惑信如言者前世尚遺匈奴以宫姬鎮烏孫以公主今臣但費千萬以懐叛羌何罪之有自永初以</hi>
　<hi>來將出不少覆軍有五動資巨億有旋車完封冩之權門而名成功立厚加爵封今臣還督本土紏舉諸</hi>
　<hi>郡絶交離親戮辱舊故衆謗隂害固其宜也帝乃徴規還拜議郎論功當封而徐璜左悺欲從規求貨規</hi>
　<hi>終不答璜等陷以前事下吏官屬欲賦歛請謝規誓而不聼遂論輸左校諸公及太學生張鳯等三百餘</hi>
　<hi>人諸闕訟之㑹赦歸家</hi>集覽<hi>文降以文簿虛降非實情也擔石擔通作儋或作甔齊東北海岱之</hi>
　<hi>間名罌日甔也石斗石也蒯通傳守儋石之禄者蘇林曰齊人名小罌為儋受二斛石如今受鮐魚石罌</hi>
　<hi>不過一二石耳索隠曰蘇觧為得之儋音都濫反鮐音胎或曰儋者一人之所負儋也又揚雄𫝊家無儋</hi>
　<hi>石之儲韋昭曰儋音若儋戴說文丁甘反就臣就猶言縱若覆車有五覆芳六反敗也安帝永初二年正</hi>
<pb n="KR2o0020_WYG_021-75a"/>
　<hi>月鄧隲擊鍾羌大敗七月任尚與先零羌滇零戰於平襄大敗元初二年司馬鈞令仲光擊先零羌零昌</hi>
　<hi>兵敗並沒順帝永和六年馬賢討西羌敗沒建康元年趙冲討而羌遇伏戰没冩之權門說文冩置物也</hi>
　<hi>増韻注輸也案謂以所資巨億之物緘封完全盡輸之於權要</hi>
<hi>癸卯</hi>六年夏五月鮮卑㓂遼東○秋武陵蠻復反郡兵討<lb/>
平之馮緄坐免考異<hi>此誤書討</hi>
　<hi>七月武陵蠻復反宦官素惡馮緄以軍還盗賊復發免之</hi>
　　書法<hi>坐也者不當坐者也連書皇甫規破羌降之繼書論輸左校又書馮緄討諸蠻降之繼書</hi>
　　<hi>坐免宦官之縱横甚矣書病漢也</hi>
<pb n="KR2o0020_WYG_021-75b"/>
　　發明<hi>叚熲破羌召還下獄皇甫規降羌論輸左校馮緄平蠻尋亦坐免漢朝賞罰如此諸賢雖</hi>
　　<hi>欲相與戮力其能救乎</hi>
冬十月上校獵廣成遂至上林苑考異<hi>提要上作帝刋本傳誤</hi>質<lb/>
實<hi>廣成一統志云苑名在南陽府汝州西四十里漢明帝所創周廻百餘里上林苑注見秦始皇二十六年</hi>
　<hi>陳蕃上疏諫曰安平之時遊畋宜有節况今有三空之戹哉田野空朝廷空倉庫空加之兵戎未戢四方</hi>
　<hi>離散是陛下焦心毁顔坐以待旦之時也豈宜揚旗耀武騁心輿馬之觀乎又前秋多雨民始種麥今失</hi>
　<hi>其勸種之時而令給驅禽除路之役非聖賢恤民之意也書奏不省</hi>
十二月以周景為司空<lb/>
<pb n="KR2o0020_WYG_021-76a"/>
　<hi>時宦官方熾任人充塞列位景與太尉楊秉上言内外吏職多非其人舊典中臣子弟不得居位請皆斥</hi>
　<hi>罷帝從之於是條奏牧守以下五十餘人或死或免天下肅然</hi>
以張奐為度遼將軍皇甫規為使匈奴中郎將質實<hi>張九</hi>
<hi>韶曰漢置使匈奴中郎將一人秩比二千石主䕶南單于</hi>
　<hi>初張奐坐梁冀故吏免官禁錮凡諸交舊莫敢為言惟規薦舉前後七上及規為度遼將軍到營數月上</hi>
　<hi>書薦奐才畧兼優宜正元帥自乞冗官以為奐副從之</hi>
以叚熲為䕶羌校尉質實<hi>張九韶曰漢置䕶羌校尉一人秩比二千石主西羌</hi>
　<hi>西州吏民守闕為叚熲訟寃甚衆㑹羌益熾凉州幾亡乃復以熲為校尉</hi>
<pb n="KR2o0020_WYG_021-76b"/>
尚書朱穆卒<lb/>
　<hi>朱穆疾宦官恣横上疏曰案漢故事中常侍參選士人建武以后乃悉用宦者自延平以來浸益貴盛權</hi>
　<hi>傾海内寵貴無極放濫驕溢漁食百姓臣以為可悉罷省更選海内清淳之士明達國體者以補其處不</hi>
　<hi>納後復口陳曰臣聞漢家舊典置侍中中常侍各一人省尚書事黄門侍郎一人𫝊發書奏皆用姓族自</hi>
　<hi>和熹太后以女主稱制不接公卿乃以閹人為常侍小黄門通命兩宫自此以來權傾人主窮困天下宜</hi>
　<hi>皆罷遣博選耆儒宿德與參政事帝怒不應穆伏不肯起左右傳出良久乃趨而去自此中官數因事稱</hi>
　<hi>詔詆毁之穆素剛憤懣發疽卒</hi>集覽<hi>漁食言掊克其民若漁獵然姓族謂大姓貴族𫝊出謂傳詔令</hi>
　<hi>其出去</hi>
<pb n="KR2o0020_WYG_021-77a"/>
　　書法<hi>尚書未有書卒者卒朱穆何賢也宦官恣横穆憤發疽而卒故特書之</hi>
<hi>甲辰</hi>七年春二月邟鄉侯黄瓊卒<lb/>
　<hi>瓊薨諡曰忠四方名士㑹其𦵏者六七千人初瓊教授於家徐穉從之咨訪大義及瓊貴穉絶不復交至</hi>
　<hi>是往弔進酹哀哭而去人莫知者諸名士曰必徐孺子也於是選能言者陳留茅容輕騎追及為沽酒市</hi>
　<hi>肉穉為飲食容問國家事穉不荅更問稼穡穉乃荅之容還以語諸人或曰可與言而不與言孺子其失</hi>
　<hi>人乎太原郭㤗曰不然孺子之為人清潔髙㢘饑不可得食寒不可得衣而為季偉飲食此為已知季偉</hi>
　<hi>之賢故也所以不荅國事者是其智可及其愚不可及也㤗博學善談論初遊雒陽時人莫識陳留符融</hi>
　<hi>一見嗟異因以介於河南尹李膺膺與為友後歸鄉里諸儒送至河上車數千兩膺唯與㤗同舟而濟㤗</hi>
<pb n="KR2o0020_WYG_021-77b"/>
　<hi>性明知人好奬訓士類茅容年四十餘耕於野與等軰避雨樹下衆皆夷踞容獨危坐㤗見而異之因請</hi>
　<hi>寓宿旦日容殺雞食母餘半庋置自以草蔬與客同飯㤗曰卿賢哉逺矣郭林宗猶减三牲之具以供賔</hi>
　<hi>旅而卿如此乃我友也起對之揖勸令從學鉅鹿孟敏荷甑墮地不顧而去㤗見問之對曰甑已破矣視</hi>
　<hi>之何益㤗以為有分决亦勸令遊學陳留申屠蟠為漆工鄢陵庾乗為門士㤗竒之後皆為名士自餘或</hi>
　<hi>出於屠沽卒伍因㤗奬進成名者甚衆或問范滂曰郭林宗何如人滂曰隠不違親貞不絶俗天子不得</hi>
　<hi>臣諸侯不得友吾不知其他㤗舉有道不就或勸之仕㤗曰吾夜觀乾象晝察人事天之所廢不可支也</hi>
　<hi>吾將優游卒嵗而已然猶周旋京師誨誘不息徐穉以書戒之曰夫大木將顛非一繩所維何為栖栖不</hi>
　<hi>遑寜處㤗感悟曰謹拜斯言以為師表濟隂黄允以雋才知名㤗見而謂曰卿髙才絶人足成偉器然當</hi>
<pb n="KR2o0020_WYG_021-78a"/>
　<hi>深自匡持不然將失之矣後司徒袁隗欲為從女求姻見允歎曰得壻如是足矣允聞而黜遣其妻妻請</hi>
　<hi>大㑹宗親數允隠慝而去允由是廢初允與漢中晉文經恃其才智徴辟不就託言療病京師不通賔客</hi>
　<hi>公卿大夫遣門生問疾郎吏雜坐其門三公辟召輙以訪之符融謂李膺曰二子行業無聞以豪傑自置</hi>
　<hi>遂使公卿問疾王臣坐門融恐其小道破義空譽違實特宜察焉膺然之后並以罪廢陳留仇香至行純</hi>
　<hi>嘿鄉黨無知者年四十為蒲亭長勸人生業為制科令令子弟就學賑䘏窮寡朞年大化民有陳元獨與</hi>
　<hi>母居母詣香告元不孝香驚曰吾近日過元舎廬落整頓耕耘以時此非惡人當是教化未至耳母守寡</hi>
　<hi>養孤苦身投老柰何以一旦之忿棄歴年之勤乎且母養人遺孤不能成濟若死者有知百嵗之後當何</hi>
　<hi>以見亡者母涕泣而起香乃親到元家為陳人倫譬以禍福元感悟卒為孝子考城令王奐署香主簿謂</hi>
<pb n="KR2o0020_WYG_021-78b"/>
　<hi>之曰聞在蒲亭陳元不罰而化得無少鷹鸇之志耶香曰以為鷹鸇不若鸞鳯故不為也奐曰枳棘非鸞</hi>
　<hi>鳯所集百里非大賢之路乃以一月俸資香使入太學與符融比宇融賔客盈室香常自守融謂之曰今</hi>
　<hi>英雄四集志士交結之秋香正色曰天子設太學豈但使人遊談其中耶髙揖而去融以吿郭㤗因就房</hi>
　<hi>謁之㤗嗟歎起拜牀下曰君㤗之師非㤗之友也香雖宴居必正衣服妻子事之若嚴君妻子有過免冠</hi>
　<hi>自責妻子庭謝思過香冠妻子乃敢升堂終不見其喜怒聲色之異不應徴辟卒於家</hi>集覽<hi>邟鄉</hi>
　<hi>城名在陽翟縣后改為邟縣屬潁川郡邟口浪反為飲食為去聲飲食如字讀下不可得食食音飤得衣</hi>
　<hi>衣去聲服之也季偉茅容字介於古人相見必因紹介以傳辭紹者繼也介者因也言因人以相接見也</hi>
　<hi>周禮大行人掌大賔之禮以親諸侯上公九介侯伯七介子男五介史記魯仲連傳請為紹介注郭璞曰</hi>
<pb n="KR2o0020_WYG_021-79a"/>
　<hi>紹介相佑助者索隠曰紹介猶媒也介不一人故禮云紹介而傳命夷踞章懐曰夷平也踞大坐蹲也庋</hi>
　<hi>置庋舉綺反板為閤以藏物也謂以所餘半雞置之於庋草蔬草粗也同飯甫逺反餐也隠不違親顔師</hi>
　<hi>古曰介子推之類也親序曰晉文公反國介子推無爵去之介山文公求不得焚山而死韓詩外𫝊云晋</hi>
　<hi>重耳之亡也過曹里鳬須以從因盗其資而逃重耳無糧餒不能行介子推割股肉以食之乃能行左傳</hi>
　<hi>作介之推注介姓推名之語助貞不絶俗顔師古曰柳下惠之類也柳下惠春秋時魯公族姓展名禽字</hi>
　<hi>季居柳下而施德惠因以為號或曰名喜字禽仕僖公為士師三黜不去孟子曰柳下惠不羞汙君不辭</hi>
　<hi>小官栖栖不安貌論語何為是栖栖者晦庵曰栖栖依依也李謙齋曰猶皇皇也數允隠慝數上聲計其</hi>
　<hi>一二而責之也慝惡也本傳作數允隠慝穢惡十五事蒲亭長蒲亭在陳留郡考城縣漢因秦大率十里</hi>
<pb n="KR2o0020_WYG_021-79b"/>
　<hi>一亭亭有長以禁盗賊考城縣屬陳留今雎州縣史記漢髙功臣表有戴侯索隠曰戴地名音再應劭曰</hi>
　<hi>漢章改戴曰考城在故陳留縣鷹鸇左傳季孫行父曰見無禮於君者誅之如鷹鸇之逐鳥雀也枳棘枳</hi>
　<hi>似橘周禮曰橘踰淮北而為枳是也棘小棗叢生者比字比毗至反屋邊聨比也</hi>正誤<hi>隠不違親</hi>
　<hi>今按集覽所引新序韓詩不足為證左傳僖公二十四年晉文公賞從亡者介之推不言祿禄亦弗及其</hi>
　<hi>母曰亦使知之若何對曰言身之文也身將隠焉用文之是求顯也其母曰能如是乎與女偕隠遂隠而</hi>
　<hi>死註曰母子俱隐至死不出所謂不違親也貞不絶俗今按柳下惠曰爾為爾我為我雖袒裼裸裎於我</hi>
　<hi>側爾焉能凂我哉故由由然與之偕而不自失焉援而止之而止此正不絶俗之事集覽不引為證何也</hi>
　質實<hi>陳留郡名注見秦二世三年一統志云鄢陵春秋鄭邑名鄭伯克段于鄢即此戰國謂之安陵</hi>
<pb n="KR2o0020_WYG_021-80a"/>
　<hi>漢始置鄢陵縣屬潁川郡東魏屬許昌郡北齊省入許昌縣隋改置屬許州唐因之宋屬開封府金元仍</hi>
　<hi>舊本朝因之屬開封府濟隂郡名注見光武建武八年漢中郡名注見周赧王四年考城東漢之縣名屬</hi>
　<hi>陳留郡晉省後魏置考陽縣北齊又改為城安縣屬濟隂郡隋復為考城縣屬宋州唐置東梁州尋廢以</hi>
　<hi>縣屬曹州五代晉漢屬開封府宋屬拱州後仍屬開封金屬曹州又改屬雎州元仍舊本朝因之屬開封</hi>
　<hi>府</hi>
三月隕石于鄠集覽<hi>鄠音戶扶風郡縣古扈國也有潏水灃水出東南皆北過上林苑秦</hi>
<hi>萯陽宫在焉</hi>質實<hi>一統志云鄠古地名本夏時扈國殷為崇國秦為鄠甘亭漢始置鄠縣屬右扶風郡</hi>
<hi>晉屬始平郡後魏屬京兆郡唐宋金元皆仍舊本朝因之屬西安府</hi>
<pb n="KR2o0020_WYG_021-80b"/>
　　書法<hi>綱目書隕石十有二舎是無書者矣詳秦始皇三  六年史失之也</hi>
○夏五月雨雹○荆州刺史度尚擊桂陽艾縣賊平之<lb/>
考異<hi>擊當作討</hi>
　<hi>度尚募諸蠻夷擊艾縣賊大破之降者數萬桂陽宿賊卜陽潘鴻等逃入深山尚破其三屯多獲珍寳欲</hi>
　<hi>遂擊之而士卒驕富莫有鬪志尚乃宣言兵少未可進當須諸郡所發悉至乃并力攻之申令軍中恣聼</hi>
　<hi>射獵兵喜皆出尚乃密使人焚其營獵者還營莫不涕泣尚人人慰勞深自咎責因曰陽等財寳足富數</hi>
　<hi>世諸卿但不并力耳所亡少少何足介意衆感憤踊尚敕令秣馬蓐食明旦徑赴賊屯陽等自以深固不</hi>
　<hi>復設備吏士乘銳遂破平之尚出兵三年群冦悉平封右鄉侯</hi>集覽<hi>申令再三號令也秣馬注見光</hi>
<pb n="KR2o0020_WYG_021-81a"/>
　<hi>武建武十二年辱食注同上五年</hi>質實<hi>度尚山陽湖陵人</hi>
冬十月帝如章陵<lb/>
　<hi>時公卿貴戚車騎萬計徴求費役不可勝極䕶駕從事胡騰言天子無外乗輿所幸即為京師臣請以荆</hi>
　<hi>州刺史比司𨽻校尉臣自同都官從事帝從之自是肅然莫敢干擾詔書多除人為郎太尉楊秉上疏曰</hi>
　<hi>太微積星名為郎位入奉宿衛出牧百姓宜割不忍之恩以斷求欲之路於是乃止</hi>集覽<hi>司𨽻校尉</hi>
　<hi>注見元帝永光元年都官從事都官中都官也顔師古曰都官從事主察舉百官犯法者太微積星名為</hi>
　<hi>郎位太微注見景帝後三年積聚也天官書曰五帝座後聚一十五星曰郎位正義曰郎位五星在太微</hi>
　<hi>中帝座東北周之元士漢之光祿中散諌議此三署郎中是今之尚書郎占欲大小均耀光潤有之則吉</hi>
<pb n="KR2o0020_WYG_021-81b"/>
　<hi>所謂郎官上應列宿是也</hi>質實<hi>胡騰耒陽人</hi>
段熲擊當煎羌破之○十二月還宫考異<hi>按廵行例曰還曰帝遝宫</hi>
<hi>注云間無異事則不書帝此句上有叚熲擊當煎羌破之十二月下漏帝字</hi>
<hi>乙巳</hi>八年春正月遣中常侍左悺之苦縣祠老子集覽<hi>苦縣</hi>
<hi>史記老子傳老子楚苦縣厲鄉曲仁里人索隠曰地理志苦縣屬淮陽或謂屬陳國誤也苦音怗或音古括地</hi>
<hi>志云苦縣在亳州谷源縣界有老子宅及廟晋太康地記苦縣城東有頼鄉祠老子所生地也厲或作頼厲亦</hi>
<hi>音頼</hi>質實<hi>一統志云苦縣本春秋楚之邑名漢置苦縣屬臨淮郡晉更名谷陽縣隋改仙源縣唐曰真源</hi>
<hi>縣𨽻亳州宋省之故城在開封府鹿邑縣東七十里老子祠在鳯陽府亳縣乃老子所生之地後人為立祠於</hi>
<pb n="KR2o0020_WYG_021-82a"/>
<hi>此漢桓帝嘗命邊韶為文</hi>
　　書法<hi>人主崇道教始此故謹書之明年而有親祠濯龍之書矣</hi>
○是月晦日食詔舉賢良方正<lb/>
　　書法<hi>綱目書日食三百六十七而書求士者五詳文帝二年帝居其二然未聞有改焉則亦具</hi>
　　<hi>文而已矣</hi>
○中常侍侯覽免左悺自殺貶具瑗為都鄉侯<lb/>
　<hi>侯覽弟參為益州刺史殘暴貪婪累贓億計楊秉奏檻車徴參於道自殺秉因奏曰臣案舊典宦官本任</hi>
　<hi>給使省闥司昏守夜而今猥受過寵執政操權中常侍侯覽弟參貪殘兇惡自取禍㓕覽知釁重必有自</hi>
<pb n="KR2o0020_WYG_021-82b"/>
　<hi>疑之意臣愚以為覽宜急屏斥送歸本郡書奏尚書召秉椽屬誥之曰三公統外御史察内今越奏近官</hi>
　<hi>經典漢制何所依據其開公具對秉使對曰春秋傳曰除君之惡唯力是視鄧通懈慢申屠嘉召詰責之</hi>
　<hi>漢世故事三公之職無所不統尚書不能詰帝不得已免覽官司𨽻韓縯因奏左悺罪惡及其兄太僕稱</hi>
　<hi>皆自殺又奏具瑗兄恭贓罪瑗貶都鄉侯</hi>集覽<hi>貪婪注見章帝章和二年省闥注見武帝後元二年</hi>
　<hi>其開公具對令其開說與楊秉具以回對除君之惡惟力是視此左傳文也僖二十四年寺人披對晉文</hi>
　<hi>公曰云云注為君除惡當盡吾力而為之公羊傳定十三年晉趙鞅取晉陽之甲以逐荀寅與士吉射者</hi>
　<hi>寅與士吉射者曷為者也君側之惡人也即此</hi>質實<hi>都鄉縣名注見章帝章和二年</hi>
　　書法<hi>三閹之罪著矣不書以罪何罪不専在三閹也不専罪三閹所以深罪桓帝也自秦皇以</hi>
<pb n="KR2o0020_WYG_021-83a"/>
　　<hi>來惑於宦閹者多矣未有黨䕶之如桓帝者故綱目於桓帝之篇始則書梁冀末則書宦官而已宦</hi>
　　<hi>官自殺始此書貶始此終綱目宦官書自殺二左悺侯覽書貶二具瑗白志貞書免二石顯侯覽書</hi>
　　<hi>削官三程元振仇士良李敬寔</hi>
廢皇后鄧氏幽殺之<lb/>
　<hi>帝多内寵鄧氏驕忌廢送暴室以憂死</hi>
　　書法<hi>鄧后本以憂死則曷為以殺書甚帝也帝多内寵鄧后妬忌恒也而廢送暴室以致其死</hi>
　　<hi>故甚之綱目書殺廢后自桓帝始終綱目廢后書殺三是年鄧后靈帝光和元年宋后梁庚申年魏</hi>
　　<hi>乙弗后晉賈氏為臣所廢殺不與焉</hi>
<pb n="KR2o0020_WYG_021-83b"/>
詔李膺馮緄劉祐輸作左校<lb/>
　<hi>宛陵羊元羣罷北海郡贓汙狼籍郡舎溷軒有竒巧亦載以歸河南尹李膺表按其罪元羣行賂宦官膺</hi>
　<hi>竟反坐單超弟遷為山陽太守以罪繫獄廷尉馮緄考致其死中官飛章誣緄以罪中常侍蘇康管覇固</hi>
　<hi>天下良田美業州郡不敢詰大司農劉祐移書所在依科品沒入之帝大怒三人俱坐輸作左校</hi>集<lb/>
　覽<hi>溷軒厠屋也飛章章表也謝恩陳事諸闕通者也飛章無姓名上章者若飛來也顔師古曰不知所</hi>
　<hi>從來猶言匿名書固天下良田固必取也</hi>正誤<hi>固天下良田美業今按固如求母固之固猶强占也</hi>
　<hi>晋書刁氏専固山澤為京口之患</hi>質實<hi>宛陵縣名注見梁武帝太清三年劉祐中山安國人</hi>
　　書法<hi>書論輸多矣未有書詔者書詔何未具獄之辭也以見黨䕶閹宦憎惡正人皆出於帝意</hi>
<pb n="KR2o0020_WYG_021-84a"/>
　　<hi>也綱目書詔輸作二李膺等劉猛</hi>
詔壊諸淫祀<lb/>
　<hi>特留洛陽王渙密縣卓茂二祠</hi>質實<hi>一統志云王渙郪人桓帝時累官洛陽令為政得寛猛之宜及</hi>
　<hi>卒百姓追思為之立祠卓茂宛人王莽時為密令教化大行光武即位徴為太傅及卒詔立祠祀之</hi>
夏五月太尉秉卒以劉瑜為議郎<lb/>
　<hi>秉清白寡欲嘗稱我有三不惑酒色財也秉既沒所舉賢良劉瑜乃至上書言中官不當裂土𫝊爵嬖女</hi>
　<hi>冗食傷生費國第舎增多窮極竒巧掘山攻石促以嚴刑州郡考事公行賕賂民愁鬱結去入賊黨官輙</hi>
　<hi>誅討貧民或賈首級要賞父兄相代殘身妻孥相視分裂陛下又好微行近習之家賓客市買因此暴縱</hi>
<pb n="KR2o0020_WYG_021-84b"/>
　<hi>惟陛下開廣諫道博觀前古逺佞邪之人放鄭衛之聲則政致和平矣詔問灾咎之證執政者欲令瑜依</hi>
　<hi>違其辭乃更䇿以他事瑜對愈切拜為議郎</hi>集覽<hi>依違其辭依違兩可無所操决也周公世家叙</hi>
　<hi>傳曰依之違之周公綏之是已</hi>質實<hi>劉瑜廣陵人</hi>
　　書法<hi>秉不書姓缺也綱目兩漢諸臣卒不書姓者恒稱也秉清白忠貞有大臣節不當止從恒</hi>
　　<hi>稱故知其缺也</hi>
桂陽賊攻零陵度尚擊斬之考異<hi>此攻字亦當作㓂擊字亦當作討</hi>
　<hi>桂陽賊胡蘭等攻零陵太守陳球固守掾史白球遣家避難球怒曰太守分國虎符受任一邦豈顧妻孥</hi>
　<hi>而沮國威乎復言者斬乃弦大木為弓羽矛為矢引機發之多所殺傷賊激流灌城球輙於内因地埶反</hi>
<pb n="KR2o0020_WYG_021-85a"/>
　<hi>决水淹賊相拒十餘日不能下時度尚徴還詔以為中郎將討擊斬之復以尚為荆州刺史餘黨南走蒼</hi>
　<hi>梧交阯刺史張磐擊破之賊復還入荆州尚懼為己負乃偽言蒼梧賊入州界於是徴磐下廷尉㑹赦磐</hi>
　<hi>不肯出曰磐實不辜赦無所除如以茍免永受侵辱乃徴尚靣對辭窮受罪以先有功原之</hi>集覽<lb/>
　<hi>引機發之引開弓也主發謂之機呉越春秋横弓著臂施機設樞注釋名弩柄曰臂鈎弦曰牙牙外曰郭</hi>
　<hi>郭下有縣刀合而名之曰機言機巧也亦言如門戸之樞機開闔有節</hi>質實<hi>陳球下邳人</hi>
段熲擊西羌破之<lb/>
　<hi>段熲擊破西羌進兵窮追展轉山谷自春及秋無日不戰虜遂敗散斬首二萬獲數萬人降萬餘落封都</hi>
　<hi>鄉侯</hi>
<pb n="KR2o0020_WYG_021-85b"/>
秋七月以陳蕃為太尉<lb/>
　<hi>蕃讓於太常胡廣議郎王暢弛刑徒李膺不許暢龔之子也嘗為南陽太守奮厲威猛大姓有犯或使吏</hi>
　<hi>發屋伐樹堙井夷竈功曹張敞諌曰發屋伐樹將為嚴烈雖欲懲惡難以聞逺懇懇用刑不如行恩孳孳</hi>
　<hi>求姦未若禮賢舜舉臯陶不仁者逺化人在德不在用刑暢深納其言更崇寛政教化大行</hi>集覽<lb/>
　<hi>弛刑徒注見光武建武二十六年</hi>質實<hi>王暢山陽髙平人李膺潁川襄城人舜舉臯陶不仁者逺</hi>
　<hi>論語之文</hi>
八月初歛田畝稅錢<lb/>
　　書法<hi>初者何志始也綱目重取民毎謹書之是故髙帝為筭賦則書初武帝𣙜酒酟則書初桓</hi>
<pb n="KR2o0020_WYG_021-86a"/>
　　<hi>帝歛田畝稅錢則書初晉孝武增民稅米則書初唐定租庸調則書初德宗作兩稅則書始行間架</hi>
　　<hi>陌錢則書初稅茶則書初皆謹其始取民也詳漢初戊戌年</hi>
○九月地震○立貴人竇氏為皇后<lb/>
　<hi>采女田聖有寵帝將立以為后時竇融之𤣥孫武有女亦為貴人陳蕃及司𨽻應奉皆以田氏卑微竇氏</hi>
　<hi>良家争之甚固帝不得已立竇氏拜武為特進封槐里侯</hi>質實<hi>槐里縣名注見元帝永光元年竇武</hi>
　<hi>平陵人</hi>
以李膺為司𨽻校尉<lb/>
　<hi>陳蕃數言李膺馮緄劉祐之枉請加原宥誠辭懇切以至流涕帝不聼應奉上疏曰夫忠賢武將國之心</hi>
<pb n="KR2o0020_WYG_021-86b"/>
　<hi>膂立政之要記功忘失緄前討蠻荆均吉甫之功祐數臨督司有不吐茹之節膺著威幽并遺愛度遼今</hi>
　<hi>三垂蠢動王旅未振乞原膺等以備不虞書奏乃悉免其刑久之李膺復拜司𨽻校尉時小黄門張讓弟</hi>
　<hi>朔為野王令貪殘無道畏膺威嚴逃還京師匿於兄家合柱中膺率吏卒破柱取朔付獄受辭畢即殺之</hi>
　<hi>讓訴寃帝召膺詰之對曰昔仲尼為魯司冠七日而誅少正卯今臣到官已積一旬私懼以稽留為愆不</hi>
　<hi>意獲速戾之罪自知釁責死不旋踵乞留五日尅殄元惡退就鼎鑊始生之願也帝顧讓曰女弟之罪司</hi>
　<hi>𨽻何愆自此諸宦官皆鞠躬屏氣休沐不敢出宫省帝問其故並叩頭泣曰畏李校尉時朝廷日亂紀綱</hi>
　<hi>頺弛而膺獨持風裁以聲名自髙士有被其容接者名為登龍門云</hi>集覽<hi>均吉甫之功言馮緄之功</hi>
　<hi>與吉甫之功同也詩六月篇文武吉甫萬邦為憲注吉甫尹吉甫也有文有武憲法也箋云吉甫此時大</hi>
<pb n="KR2o0020_WYG_021-87a"/>
　<hi>將也不吐茹之節詩烝民篇維仲山甫柔亦不茹剛亦不吐箋云柔猶濡毳剛堅彊也剛柔之在口或茹</hi>
　<hi>之或吐之喻人之於敵彊弱維仲山甫則不然遺愛度遼愛惠也永夀二年李膺為度遼將軍到邉羌胡</hi>
　<hi>即畏服膺以先所掠男女悉送還之三垂蠢動三垂三方邊垂也杜預曰垂是逺外之名蔡氏書傳曰蠢</hi>
　<hi>動也蠢蠢然無知之貌合柱夾壁也誅少正卯注見順帝永建二年風裁風者雷厲風飛之謂裁才代反</hi>
　<hi>能鑒别也</hi>質實<hi>野王縣名注見周赧王五十六年尹吉甫江陽人周宣王時為大將北伐玁狁有功</hi>
　<hi>詩人美之曰文武吉甫萬邦為憲仲山甫周宣王之臣尹吉甫作詩美之</hi>
以劉寛為尚書令質實<hi>劉寛華隂人司徒﨑之子</hi>
　<hi>寛歴典三郡温仁多恕雖在倉卒未嘗疾言遽色吏民有過但用蒲鞭罰之示辱而已終不加苦有功善</hi>
<pb n="KR2o0020_WYG_021-87b"/>
　<hi>推之於下有災異則引躬自責每見父老慰以農里之言少年勉以孝弟之訓人皆恱而化之</hi>
<hi>丙午</hi>九年春正月朔日食詔舉至孝<lb/>
　<hi>太常趙典所舉至孝荀爽對䇿曰昔者聖人建天地之中而謂之禮禮者所以興福祥之本止禍亂之源</hi>
　<hi>也衆禮之中昏禮為首陽性純而能施隂體順而能化以禮濟樂節宣其氣故能豐子孫之祥致老夀之</hi>
　<hi>福及三代之季淫而無節陽竭於上隂隔於下故周公之戒曰時亦罔或克夀傳曰截趾適屨孰云其愚</hi>
　<hi>何與斯人追欲喪軀誠可痛也臣切聞後宫采女六千侍使復在其外空賦不辜之民以供無用之女百</hi>
　<hi>姓困窮於外隂陽隔塞於内故感動和氣災異屢臻臣愚以為諸未幸御者一皆遣出使成配合此誠國</hi>
　<hi>家之大福也詔拜郎中</hi>集覽<hi>時亦罔或克夀書無逸自時厥後亦罔或克夀注殷自中宗髙宗祖</hi>
<pb n="KR2o0020_WYG_021-88a"/>
　<hi>甲之後即君位者生則逸豫惟耽樂之從伐性䘮生故無能夀考者</hi>正誤<hi>截趾適屨孰云其愚集覽</hi>
　<hi>無注○今按截趾適屨孰云其愚何與斯人追欲䘮軀皆所引之辭適猶稱也就也言屨小而截趾以就</hi>
　<hi>之猶未足為愚何如貪逐淫欲以䘮其軀之人其愚尤甚於截趾也</hi>質實<hi>趙典成都人戒之子荀爽</hi>
　<hi>潁川潁隂人</hi>
司𨽻豫州饑集覽<hi>應劭曰漢置司𨽻治河南豫州治譙</hi>
　<hi>死者十四五</hi>
以皇甫規為度遼將軍<lb/>
　<hi>規欲求退數上病不見聼㑹友人䘮至規越界迎之因令客密告并州刺史胡芳言規擅逺軍營當急舉</hi>
<pb n="KR2o0020_WYG_021-88b"/>
　<hi>奏芳曰威明欲避第仕塗故激發我耳吾當為朝廷愛才何能申此子計耶遂無所問</hi>集覽<hi>數上</hi>
　<hi>病數頻也上病猶言稱病漢書謝病是也威明欲避第仕塗威明皇甫規字也謂規意欲退歸第宅避仕</hi>
　<hi>宦之塗</hi>
夏四月河水清<lb/>
　　書法<hi>清於桓世其為不祥也審矣綱目書河清二皆亂季也自漢桓延熹九年至髙齊壬午年</hi>
　　<hi>近四百年爾則千年一清之說亦不足信矣</hi>
○帝親祠老子於濯龍宫<lb/>
　<hi>以文罽為壇飾淳金釦器設華葢之坐用郊天樂</hi>集覽<hi>文罽文采色也罽居例反西胡毳布也織</hi>
<pb n="KR2o0020_WYG_021-89a"/>
　<hi>毛為之若今毼及氍毹之類釦器釦音口說文以金飾器之口華葢晉天文志天皇大帝上九星曰華葢</hi>
　<hi>所以蔽覆大帝之座故天子之華葢法而作之崔豹古今注黄帝與蚩尤戰於涿鹿常有五色雲氣金枝</hi>
　<hi>玉葉止於帝上因作華蓋又一說注見晉穆帝永和三年</hi>
　　書法<hi>親祠何不當親者也故文帝祠五帝廟書親武帝祠竈書親桓帝祠老子書親皆不當親</hi>
　　<hi>而親者也</hi>
六月南匈奴烏桓鮮卑㓂掠九郡○秋七月諸羌復反<lb/>
○復以張奐為䕶匈奴中郎將督幽并凉州○殺南陽<lb/>
太守成瑨太原太守劉瓆捕司𨽻校尉李膺太僕杜密<lb/>
<pb n="KR2o0020_WYG_021-89b"/>
部黨二百餘人下獄遂䇿免太尉蕃<lb/>
　<hi>初帝為蠡吾侯受學於甘陵周福及即位擢福為尚書時同郡房植有名當朝鄉人為之謡曰天下規矩</hi>
　<hi>房伯武因師獲印周伸進二家賔客互相譏揣遂成尤隙由是甘陵有南北部黨人之議自此始矣汝南</hi>
　<hi>太守宗資以范滂為功曹南陽太守成瑨以岑晊為功曹皆委心聼任使之褒善紏違肅清朝府滂尤剛</hi>
　<hi>勁疾惡如讐滂甥李頌素無行唐衡以屬資用為吏滂不召資捶書佐朱零零仰曰范滂清裁零寜受笞</hi>
　<hi>而死滂不可違資乃止於是二郡為謡曰汝南太守范孟博南陽宗資主畫諾南陽太守岑公孝𢎞農成</hi>
　<hi>瑨但坐嘯太學諸生三萬餘人郭㤗賈彪為其冠與李膺陳蕃王暢更相褒重學中語曰天下模楷李元</hi>
　<hi>禮不畏彊禦陳仲舉天下俊秀王叔茂於是中外承風競以臧否相尚自公卿以下莫不畏其貶議屣履</hi>
<pb n="KR2o0020_WYG_021-90a"/>
　<hi>到門宛有富賈張汎恃後宫中官用埶縱横岑晊勸瑨收捕既而遇赦瑨竟誅之後乃奏聞小黄門晉陽</hi>
　<hi>趙津貪横放恣太原太守劉瓆亦於赦後殺之於是侯覽使汎妻上書訟寃宦官因縁譛訴瑨瓆帝大怒</hi>
　<hi>徴下獄有司承㫖奏當棄市山陽太守翟超以張儉為督郵侯覽家在防東殘暴百姓大起塋冡儉舉奏</hi>
　<hi>覽破其冡宅籍沒資助徐璜兄子宣為下邳令求故汝南太守李暠女不得遂將吏卒至暠家載其女歸</hi>
　<hi>射殺之東海相黄浮收宣家屬無少長悉案棄市於是宦官訴寃帝大怒超浮並坐髠鉗輸作陳蕃與司</hi>
　<hi>空劉茂共諫請四人罪帝不恱茂不敢復言蕃乃獨上疏曰今㓂賊在外四支之疾内政不理心腹之患</hi>
　<hi>臣寢不能寐食不能飽實憂左右日親忠言日疎内患漸積外難方深小家畜産百萬之資子孫尚耻失</hi>
　<hi>其先業况乃産兼天下受之先帝而欲懈怠以自輕忽誠不愛已不當念先帝得之勤苦耶劉瓆成瑨誠</hi>
<pb n="KR2o0020_WYG_021-90b"/>
　<hi>心去惡而令伏歐刀翟超黄浮奉公不撓並䝉刑坐昔申屠嘉召責鄧通董宣折辱公主文帝從而請之</hi>
　<hi>光武加以重賞未聞二臣有專命之誅陛下深宜割塞近習與政之源引納尚書朝省之上簡練清髙斥</hi>
　<hi>黜佞邪則天和於上地治於下矣帝不納宦官由此疾蕃彌甚選舉奏議輙以中詔譴郤長史已下多至</hi>
　<hi>抵罪平原襄楷上疏曰臣聞皇天不言以象設教臣切見太微天庭五帝之坐而金火罰星揚光其中於</hi>
　<hi>占天子凶又俱入房心法無繼嗣前冬大寒竹栢傷枯臣聞於師曰栢傷竹枯不出三年天子當之今春</hi>
　<hi>夏霜雹大雨雷電臣作威作福刑罰急刻之所感也劉瓆成瑨志除姦邪而逺加考逮三公乞哀而嚴被</hi>
　<hi>譴讓漢興以來未有拒諌誅賢用刑太深如今者也案春秋以來及古帝王未有河清臣以為河者諸侯</hi>
　<hi>位也清者屬陽濁者屬隂河當濁而反清者隂欲為陽侯欲為帝也唯京房易傳曰河水清天下平今天</hi>
<pb n="KR2o0020_WYG_021-91a"/>
　<hi>垂異地吐妖人癘疫三者並時而有河清猶春秋麟不當見而見孔子書之以為異也願賜清閒極盡所</hi>
　<hi>言書奏不省復上書曰黄門常侍天刑之人陛下愛待兼倍常寵繼嗣未兆豈不為此又聞宫中立黄老</hi>
　<hi>浮屠之祠黄老清虛貴尚無為好生惡殺省慾去奢浮屠不三宿桑下不欲久生恩愛精之至也其守一</hi>
　<hi>如此乃能成道今陛下淫女艷婦極天下之麗甘肥飲美單天下之味嗜欲不去殺罰過理柰何欲如黄</hi>
　<hi>老浮屠乎尚書奏楷違經誣上司冦論刑自永平以來臣民雖有習浮屠術者而天子未之好至帝始篤</hi>
　<hi>好之常躬自禱祠由是其法浸盛故楷言及之瑨瓆竟死獄中瑨瓆素剛直有經術知名當時天下惜之</hi>
　<hi>岑晊逃竄親友競匿之賈彪獨閉門不納曰傳言相時而動無累後人公孝以要君致釁自遺其咎吾可</hi>
　<hi>容隐之乎晊竟獲免彪嘗為新息長小民困貧多不養子彪嚴為其制與殺人同罪城南有盗刼害人者</hi>
<pb n="KR2o0020_WYG_021-91b"/>
　<hi>北有婦人殺子者彪出案驗掾吏欲引南彪怒曰賊冦害人此則常理母子相殘逆天違道遂驅車北行</hi>
　<hi>案致其罪賊聞之亦靣縳自首數年間人養子者以千數曰此賈父所生也皆名之為賈河内張成者善</hi>
　<hi>風角推占當赦教子殺人李膺收捕逢宥竟案殺之宦官教成弟子牢脩上書告膺等養太學遊士共為</hi>
　<hi>部黨誹訕朝廷疑亂風俗於是天子震怒班下郡國逮捕黨人布告天下使同忿疾案經三府陳蕃郤之</hi>
　<hi>曰今所案者皆海内人譽憂國忠公之臣此等猶將十世宥也豈有罪名不章而致收掠者乎不肯平署</hi>
　<hi>帝愈怒遂下膺等北寺獄辭連太僕杜密及陳寔范滂之徒二百餘人或逃遁不獲皆懸金購募使者四</hi>
　<hi>出寔曰吾不就獄衆無所恃乃往請囚陳蕃復上書極諫帝諱其言切託以辟召非人䇿免之時黨獄所</hi>
　<hi>染皆天下名賢皇甫規自以西州豪傑恥不得與乃自上言臣前薦故大司農張奐是附黨也太學生張</hi>
<pb n="KR2o0020_WYG_021-92a"/>
　<hi>鳯等上書訟臣是為黨人之所附也臣宜坐之朝廷不問密素與李膺名行相次時人謂之李杜嘗為北</hi>
　<hi>海相行春到髙密見鄭𤣥為鄉嗇夫知其異器即署郡職遣就學卒成大儒去官還家每謁守令多所陳</hi>
　<hi>託同郡劉勝亦自蜀郡告歸鄉里閉門掃軌無所干及太守王昱謂曰劉季陵清髙士公卿多舉之者密</hi>
　<hi>對曰劉勝位為大夫見禮上賔而知善不薦聞惡無言隠情惜已自同寒蟬此罪人也今志義力行之賢</hi>
　<hi>而密達之違道失節之士而密紏之使明府賞刑得中令問休揚不亦萬分之一乎昱慚服待之彌厚</hi>
　集覽<hi>不畏彊禦詩烝民篇文注不畏懼彊梁禦善之人也公羊傳莊十二年仇牧可謂不畏彊禦矣</hi>
　<hi>注禦禁也言力彊不可禁也猶乳犬攫虎伏雞摶狸精誠之至也屣履到門列子黄帝篇提履徒跣而走</hi>
　<hi>暨乎門皆怱遽也屣與躧通雋不疑傳暴勝之躧履起迎即此注見武帝天漢三年督郵注見明帝永平</hi>
<pb n="KR2o0020_WYG_021-92b"/>
　<hi>七年誠心去惡去上聲本作原其誠心在乎去惡歐刀注見安帝延光元年申屠嘉召責鄧通申屠複姓</hi>
　<hi>其先周幽王申氏兄侯之後及孫居安定屠原因氏焉或曰申屠楚官號也文帝後二年鄧通居上旁怠</hi>
　<hi>慢丞相申屠嘉坐府召通責曰通小臣戯殿上當斬文帝召通謝丞相此吾弄臣君其釋之董宣折辱公</hi>
　<hi>主光武建武十九年湖陽公主蒼頭殺人因匿主家及主出行以奴驂乘雒陽令董宣叩馬數主之失叱</hi>
　<hi>奴下車殺之主訴於上上令宣叩頭謝主宣終不俯長史已下太尉府有長史掌兵馬皆因蕃而抵罪抵</hi>
　<hi>罪注見漢王劉邦元年襄楷姓名魯莊公子襄仲之後也子孫以諡為氏於占為句占視兆問也房心天</hi>
　<hi>官書東宫倉龍房心心為明堂大星天王前後星子屬不欲直直則天王失計房為天府曰天駟注引春</hi>
　<hi>秋說題辭房心為明堂天王布政之宫索隐曰洪範五行傳云心之大星天王也前星太子後星庻子宋</hi>
<pb n="KR2o0020_WYG_021-93a"/>
　<hi>均云房近心為明堂又别為天府及天駟京房易傳京房字君明東郡頓丘人受易於梁人焦延夀西漢</hi>
　<hi>時學官也易𫝊謂觧說周易之經義者楊士勛曰京房本姓李推律自定為京氏為易作傳故曰京房易</hi>
　<hi>𫝊地吐妖左𫝊地反物為妖願賜清閒於清静閒暇時願賜召見而極言也清閒史作清間義亦通黄老</hi>
　<hi>注見周顯王十八年浮屠釋典僧曰浮屠袁宏漢紀曰浮屠佛也佛者漢言覺也將以覺悟群生也案魏</hi>
　<hi>志浮屠正號曰佛陀佛陀與浮屠聲相近皆西方字其來轉為二音以華言譯之則曰净覺不三宿桑下</hi>
　<hi>不欲久生恩愛精之至也桑中之詩衛之公主淫亂男女相奔故作是詩以刺之所以不三宿桑下者三</hi>
　<hi>宿則久久則恐念及期我乎桑中之事也言浮屠之精誠如此之専至單天下之味單與殫同極盡也司</hi>
　<hi>冦論刑論盧昆反議法也注見文帝六年輸之司冦傳言相時而動相時而動左傳之文也公孝岑晊字</hi>
<pb n="KR2o0020_WYG_021-93b"/>
　<hi>新息長汝南有新息縣長猶令也案汝南今蔡州是新息今息州是掾吏欲引南掾俞絹反官屬也欲引</hi>
　<hi>南謂欲向城南案盗賊也劉貢父曰吏當作史名之為賈凡生男則名曰賈子生女則名曰賈女河内即</hi>
　<hi>汲郡也今懐州是史記魏世家文侯任西門豹守鄴而河内稱治索隠曰大河在鄴東故名鄴為河内正</hi>
　<hi>義曰古帝王之都多在河東河北故呼河北為河内河南為河外又云河從龍門南至華隂東至衛州即</hi>
　<hi>東北入海曲繞冀州故言河内也禮職方氏河内曰冀州是已善風角善能推占風角也風角注見順帝</hi>
　<hi>陽嘉三年逮捕注見髙帝九年收掠劉伯莊曰收繫也掠音亮笞擊也平署賛曰猶言連署也北寺獄屬</hi>
　<hi>黄門署前書音義曰即若盧獄也若盧獄注見安帝永初二年言切句絶謂所言太切直也張鳯等上書</hi>
　<hi>訟臣延熹五年下皇甫規獄張鳯等三百餘人詣闕訟其寃名行行戸浪反等軰也行春行下孟反循行</hi>
<pb n="KR2o0020_WYG_021-94a"/>
　<hi>也續漢志曰郡國常以春月行所主縣勸民農桑振救乏絶髙宻注見漢王劉邦四年鄉嗇夫後百官志</hi>
　<hi>其鄉小者縣置嗇夫一人注嗇者省也夫賦也言消息百姓均其役賦閉門掃軌軌車轍也車輪所輾之</hi>
　<hi>迹也閉其門户而掃除轍迹示不與人交也自同寒蟬喻劉勝寂嘿不言也楚辭悲哉秋之為氣也蟬寂</hi>
　<hi>寞而無聲賞刑得中中去聲當也孔子曰禮樂不興則刑罰不中令問休揚令善休美也問與聞通並音</hi>
　<hi>文運反謂善美之名聞播揚也</hi>正誤<hi>浮屠不三宿桑下今按釋氏四十二章經云沙門受道法者日</hi>
　<hi>中一食樹下一宿慎莫再矣又大智度論十二頭陀八樹下坐九露坐註云樹下思惟求道猶如半舎尚</hi>
　<hi>生著故故露坐也夫沙門於樹下唯止一宿慎莫再宿即不三宿之意恐久則愛戀之心生矣</hi>質實<lb/>
　<hi>蠡吾縣名注見質帝本初元年甘陵縣名注見安帝建光元年宗資南陽人范滂汝南細陽人成瑨𢎞農</hi>
<pb n="KR2o0020_WYG_021-94b"/>
　<hi>人岑晊棘陽人郭㤗介休人賈彪潁川定陵人宛縣名注見周赧王十七年晉陽縣名注見周威烈王二</hi>
　<hi>十三年劉瓆髙唐人張儉山陽髙平人下邳縣名注見髙帝六年東海郡名注見秦王政三年平原郡名</hi>
　<hi>注見光武建武五年新息縣名注見平帝元始四年河内漢之郡名治野王縣晋因之後魏改寘懐州兼</hi>
　<hi>置河内郡隋初郡罷州存大業初廢州復為河内郡唐初置懐州治野王城天寳初復為河内郡乾元初</hi>
　<hi>復為懐州屬河北道宋屬河北西路金改為南懐州又置沁南軍元初復為懐州改懐孟路延祐中又改</hi>
　<hi>懐慶路本朝改為懐慶府𨽻河南道杜宻潁川陽城人陳寔潁川許人髙宻縣名注見漢王劉邦四年</hi>
　　書法<hi>黨錮諸君子子之者取其公忠責之者議其矯激皆一偏之論也綱目於此有權衡矣是</hi>
　　<hi>故書殺書捕書遂䇿免而皆具其官皆所以甚帝也然二百餘人書曰部黨則諸君子亦不得不分</hi>
<pb n="KR2o0020_WYG_021-95a"/>
　　　<hi>受其咎矣</hi>
　　　發明<hi>在易之否君子在外小人在内則為否之匪人聖人象之曰天地不交否君子以儉德避</hi>
　　　<hi>難不可榮以祿當是時也羣隂用事天下無邦正當否塞之時君子括囊逺遁猶懼不免乃欲以一</hi>
　　　<hi>簣之微力障頺波横流之衝雖復明目張膽延頸就戮夫復何益綱目於瑨瓆書殺膺宻書捕皆不</hi>
　　　<hi>去其官部黨書下獄太尉書䇿免皆不言其罪葢亦哀之而已夫豈樂予之哉</hi>
　以竇武為城門校尉考異<hi>以字下漏后父二字</hi>
　　<hi>武在位多辟名士清身疾惡禮賂不通妻子衣食裁足而已得兩宫賞賜悉散與太學諸生及匄施貧民</hi>
　　<hi>由是衆譽歸之</hi>
<pb n="KR2o0020_WYG_021-95b"/>
　匈奴烏桓降鮮卑走出塞<lb/>
　　<hi>匈奴烏桓聞張奐至皆相率還降奐誅其首惡慰納之唯鮮卑出塞去朝廷患檀石槐不能制遣使持印</hi>
　　<hi>綬封為王欲與和親檀石槐不肯受而㓂抄滋甚自分其地為三部從右北平以東至遼東接夫餘濊貊</hi>
　　<hi>為東部從右北平以西至上谷為中部從上谷以西至烏孫為西部各置大人領之</hi>集覽<hi>檀石槐鮮</hi>
　　<hi>卑大人名右北平注見秦王政三年遼東注同上夫餘東夷國名夫或作扶在髙麗之北挹婁之南有軍</hi>
　　<hi>事則祭天殺牛觀蹄以占吉凶觧者為凶合者為吉其王𦵏用玉匣又注見新莽始建國元年濊貊注見</hi>
　　<hi>新莽始建國四年上谷注見秦王政三年</hi>
御批資治通鑑綱目卷十一<lb/>
</p>
<p>
</p>
  </div>
</body>
</text>
</TEI>